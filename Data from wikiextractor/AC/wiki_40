{"id": "160751", "url": "https://ta.wikipedia.org/wiki?curid=160751", "title": "அலெக்சாந்தர் பியாதிகோர்சுகி", "text": "அலெக்சாந்தர் பியாதிகோர்சுகி\n\nஅலெக்சாந்தர் பியாதிகோர்சுகி (), உருசிய நாட்டுத் தத்துவவியலாளர், எழுத்தாளர், வரலாற்றாய்வாளர், தென்னாசிய பண்பாட்டு ஆய்வாளர் ஆவார். மொழியியலை நன்கு கற்ற இவர் தமிழ், உருசியம், சமற்கிருதம், பாளி, திபெத்தியம், ஜெர்மன், பிரெஞ்சு, இத்தாலியம், ஆங்கிலம் ஆகிய மொழிகளை நன்கு கற்றவர். கார்டியன் என்னும் ஆங்கில நாளிதழ் இவரை “உருசிய நாட்டு சிறந்த தத்துவவியலாளர் என்றும் சிறந்த சிந்தனையாளர் என்றும்” போற்றியது.\n\nSection::::இளமைப் பருவம்.\nபியாதிகொர்சுகி 1929 ஆம் ஆண்டு, சனவரி 30 ஆம் நாளில் மாஸ்கோவில் பிறந்தார். இவர் தந்தை மொசே விரிவுரையாளராகவும் ஆசிரியராகவும் பணியாற்றியவர், பின்னர், இரண்டாம் உலக்ப் போரின்போது ஆயுதந் தயாரிக்கும் கிடங்குக்கு தலைமைப் பொறியாளராக நியமிக்கப்பட்டார். அலெக்சாந்தார் அங்கே பணியாற்றினார். கணிதம், வேதியியல், இயற்பியல் பாடங்களில் தேர்ச்சி பெறாததால் பள்ளியிருந்து இருமுறை வெளியேற்றப்பட்டார். ஆனால், தன் தீவிர முயற்சியால் இலத்தீன் மொழியை கற்றறிந்தார். மொழியியல் படிப்பில் ஆர்வங்காட்டிய இவர், கையில் கிடைக்கும் எந்தச் செய்தியையும் படித்தார்.\n\nSection::::கல்வியும் பணியும்.\n1951 ஆம் ஆண்டில் மாஸ்கோ மாநில பல்கலைக்கழத்தில் தத்துவவியல் கற்ற இவர், ஸ்டாலின்கிராடு நகரில் உயர்நிலைப் பள்ளி வகுப்புகளில் வரலாறு பாடம் நடத்தினார். மீண்டும் மாஸ்கோ திரும்பி தெற்காசியவியல் கழகத்தில் (Institute of Oriental Studies) சேர்ந்தார். தமிழ் மொழியையும் இந்துத்துவத்தையும் கற்றார். 1960 ஆம் ஆண்டில் முதல் உருசியத் தமிழ் அகராதியை இவர் உருவாக்கினார். \n1964 ஆம் ஆண்டில் மனித உரிமைக்கெதிரான எழுத்தாளர் குழுவில் இணைந்தார். உருசிய அமைப்புக்கெதிரான முறையில் பழங்கால தெற்காசிய தத்துவங்களை ஆய்வு மேற்கொண்டதாக சிலர் கருதினர். இவரும் இவர் மொழியியல் துறை நண்பர்களும் சமற்கிருதம் தொடர்பான வாக்குவாதங்களில் ஈடுபடுவதாக அறியப்பட்ட இவர் 1968 ஆம் ஆண்டில் மாஸ்கோ தெற்காசிய ஆய்வுக்கழகத்திலிருந்து வெளியேறினார். தொடர்ந்து மாஸ்கோ பல்கலைக்கழகத்தில் விரிவுரையாற்றினார். இந்தியவியல் ஆய்வுகளை மேற்கொண்ட இவர், புத்த சமய ஆய்வுகளிலும் ஈடுபாடு கொண்டிருந்தார். இந்தியவியல் ஆய்வாளர்கள் தவிர்த்த பிறருடன் உளவியல் தொடர்பான ஆய்வுகளை மேற்கொண்டார். மெரப் மமர்டசுவில்லி என்னும் இவரது நண்பரும் இவருடன் சேர்ந்து ஆய்வுகளை மேற்கொண்டார்.\n\nஇலண்டன் நகருக்குச் சென்ற இவர் ஆக்சுபோர்டு பல்கலைக்கழகத்தில் விரிவுரைகள் ஆற்றினார். ஆப்பிரிக்க ஆசியவியல் பண்பாட்டுக் கழகத்தில் சேர்ந்து ஆய்வுகளை மேற்கொண்டார். ஐந்து முறை திருமணம் செய்து கொண்ட இவருக்கு நான்கு மகவுகள் உள்ளனர்.\n"}
{"id": "160752", "url": "https://ta.wikipedia.org/wiki?curid=160752", "title": "எரிக் குட்டன்பருகு", "text": "எரிக் குட்டன்பருகு\n\nஎரிக் குட்டன்பருகு() ஜெர்மனியைச் சேர்ந்த பொருளியலாளர். இரண்டாம் உலகப் போருக்குப் பின் நவீன ஜெர்மானிய வியாபாரவியலை நிறுவியவராகக் கருதப்படுகிறார். நுண்பொருளாதாரவியல்(microeconomy) தத்துவத்தைக் கொண்டு நிறுவனங்களின் செயல்பாட்டை விளக்கினார். தன் முனைவர் பட்டத்தை அல்லே பல்கலைக்கழகத்தில் (University of Halle) பெற்றார்.\n\nபிரெட்ரிச் சிகில்லர் பல்கலைக்கழகம்(Friedrich Schiller University of Jena), ஜொஹான் வோல்புகாங் பல்கலைக்கழகம் (Johann Wolfgang Goethe University of Frankfurt am Main), கோலோன் பல்கலைக்கழகத்தில் (University of Cologne) ஆகியவற்றில் பணியாற்றினார்.\n"}
{"id": "160753", "url": "https://ta.wikipedia.org/wiki?curid=160753", "title": "கன்னட ரக்சணா வேதிகே", "text": "கன்னட ரக்சணா வேதிகே\n\nகர்நாடக ரக்சணா வேதிகே(), கருநாட்டகத்தை, கன்னட மொழியை ஆதரித்து போராடும் கட்சி சாரா அமைப்பாகும். இதில் இதுகாறும் 6 மில்லியன் பேர் உறுப்பினராக சேர்ந்துள்ளனர் எனவும், 12,00 கிளைகளை கருநாட்டகத்திலும், கன்னடர்கள் சிறுபான்மையினராக வாழும் நாடுகளிலும் கொண்டுள்ளதாகக் கூறப்படுகிறது.\n\nSection::::பெல்காம் நிலச்சிக்கல்.\nபெல்காம் எல்லையோரப் பிரச்சனை, ஒகேனக்கல் கூட்டு குடிநீர்த் திட்டம் ஆகியவற்றிலும், இந்தித் திணிப்பு எதிர்ப்புப் போராட்டம், ஆங்கில எதிர்ப்புப் போராட்டம் ஆகியவற்றிலும் முக்கியப் பங்கு வகித்துள்ளது.\n\nSection::::வெளியிணைப்புகள்.\nகர்நாடக ரக்சன வேதிகே அமைப்பின் தளம்\n"}
{"id": "160755", "url": "https://ta.wikipedia.org/wiki?curid=160755", "title": "வாகன் பொது நூலகங்கள்", "text": "வாகன் பொது நூலகங்கள்\n\nவாகன் பொது நூலகங்கள் (Vaughan Public Libraries) என்பது கனடாவின் ஒன்ராறியோவிலுள்ள வாகன் நகரத்து ஏழு நூலகங்களின் கூட்டு நூலக அமைப்பாகும். இதில் 5,34000 எண்ணிக்கையளவில் நூல்களும் குறுந்தட்டுகளும் பிறவும் உள்ளன. ஆண்டும்தோறும் \n1.7 மில்லியன் நபர்கள் பார்வையிடுவதாக அறியப்படுகிறது. இது ஏழு கிளை நூலகங்களுடன் இரண்டு அறிவுவள நூலகங்களையும் கொண்டுள்ளது. வாகன் நகரில் வாழும் பன்மொழிச் சூழலுக்கேற்றவாறு ஆங்கிலம், பிரெஞ்சு மட்டுமின்றி சீனம், பஞ்சாபி, தமிழ் எசுப்பானியம், உருசியம், இத்தாலியம், கொரியம், எபிரேயம், இந்தி, உருது, குசராத்தி, பாரசீகம், போர்த்துகீசம், மலையாளம், வியட்நாமியம் ஆகிய மொழிகளிலும் பல்லாயிரக்கணக்கான நூல்களைக் கொண்டுள்ளது.\nஇதன் தற்போதைய தலைவராக மர்கி சிங்கிள்டன் உள்ளார்.\n\nSection::::உறுப்பினர்களுக்கான வசதி.\nவாகன் நகரில் வசிப்போருக்கும், சொத்துரிமை உள்ளோருக்கும், கல்வி கற்போருக்கும் பணிபுரிவோருக்கும் இலவச உறுப்பினர் அட்டை வழங்கப்படும். இதுமட்டுமின்றி, அரோரா பொது நூலகம், பிரம்ப்டன் நூலகம், கலிடன் பொது நூலகம், கிங் டவுன்சிப் நூலகம், நியுமார்க்கட் நூலகம், ரிச்மண்டு பொது நூலகம், மர்க்கம் பொது நூலகம் ஆகியவற்றில் உறுப்பினராய் இருப்பவர்க்கும் இலவச உறுப்பினர் அட்டை வழங்கப்படுகிறது. மற்றவர்கள் ஆண்டுக் கட்டணமாக $80 பணம் செலுத்திப் பெற்றுக் கொள்ளலாம்.\n\nSection::::சேவைகள்.\nநூலக உறுப்பினர்களுக்கு நூல்கள், இணையவழி மின்னூல்கள், ஒலிநாடாக்கள் உட்பட அனைத்து உள்ளடக்கங்களும் கிடைக்கின்றன.\nஅவை:\n\nSection::::சிறப்புத் திரட்டுகள்.\nபலவித படிப்பாளர்களுக்காக சிறப்புத் திரட்டுகள் உள்ளன.\nபெரியோர்க்கான கல்வியறிவு – இத்திரட்டில் உள்ளவை பெரியவர்கள் அடிப்படை அறிவைப் பெற்றிருக்கத் தேவையான நூல்கள், இணைய இணைப்புகள், ஒலிக்கோப்புகள், தரவுதளங்கள் ஆகியன. இப்பிரிவு நூலகத்தின் அனைத்து வளாகங்களிலும் உள்ளது.\n\nபிளாக் எரிடேச்சு - இது 1989 ஆம் ஆண்டில் தொடங்கப்பட்டது. டஃபரின் கிளார்க் நூலகத்தில் இப்பிரிவு உள்ளது.\n\nதிரைத்துறைத் திரட்டுகள் - இது பியரே பெர்டன் நூலகத்திலும், பதுசுட் கிளார்க் நூலகத்திலும் உள்ளது. விருதுபெற்ற உலகத்திரைப்படங்கள் இத்திரட்டில் உள்ளன. சிறப்பாகத் தாயரிக்கப்பட்ட திரைப்படங்களும் இயக்குனர்களின் திறனை வெளிக்காட்டும் திரைப்படங்களும் இங்கே உள்ளன.\n\nஇரண்டாம் மொழியாக ஆங்கிலம் – இத்திரட்டில் ஆங்கிலம் கற்க விரும்பும் பயனர்களுக்கான நூல்கள், குறுவட்டுகள், ஒலிக்கோப்புகள் ஆகியன உள்ளன. மேலும், வெளினாட்டு ஆங்கிலத் தேர்வுகளுக்கான பல ஆக்கங்கள் உள்ளன என்பது குறிப்பிடத்தக்கது.\n\nஅரச ஆவணங்கள் – பதுசுட் கிளார்க் நூலகத்தில் இத்திரட்டு உள்ளது. மைய, மாநில அரசுகளின் ஆவணங்களான கணக்கெடுப்புத் தரவுகள், கொள்கைகள், ஆய்வுப் பக்கங்கள், வரலாற்றுப் பதிவுகள் ஆகியன உள்ளன.\n\nஉள்ளூர் தொடர்பானவை – இன வாரியாக, குலவாரியாக மக்களின் குடும்ப அமைப்புகளை உருவாக்க இது உதவும். தற்கால, முற்கால உள்ளூர் ஆவணங்களும் இதில் அடக்கம். வாகன் என்னும் நகரின் வளர்ச்சியை, அதன் சிற்றூர் நிலையிலிருந்து காட்டும் ஆவணங்களும் இங்கு உள்ளன.\n\n"}
{"id": "160756", "url": "https://ta.wikipedia.org/wiki?curid=160756", "title": "ஜார்ஜ் டவுன்", "text": "ஜார்ஜ் டவுன்\n\nஜார்ஜ் டவுன் (\"George Town\") அல்லது ஜார்ஜ்டவுன் (\"Georgetown\") என்பது ஓர் இடப்பெயராகும்.\n\nஇத்தலைப்பில் உள்ள கட்டுரைகள்:\n\n"}
{"id": "160758", "url": "https://ta.wikipedia.org/wiki?curid=160758", "title": "விளாதிமிர் மகரன்கோ", "text": "விளாதிமிர் மகரன்கோ\n\nவிளாதிமிர் மகரன்கோ (Makarenko, Vladimir Afanasyevich), உருசிய நாட்டு மொழியியலாளர், மொழிபெயர்ப்பாளர், அகராதி தொகுப்பாளர் ஆவார். 1952 ஆம் ஆண்டில் மாஸ்கோ மிலிட்டரி கல்லூரியில் தன் உயர்படிப்பைக் கற்று, மாஸ்கோ மாநில பல்கலைக்கழகத்தில் பொருளாதாரத் துரையில் படிப்பைத் தொடர்ந்தது.\n\nமாஸ்கோவின் தேசிய வெளிநாட்டு அகராதிகளைத் தொகுத்து வழங்கிக் கொண்டிருந்தார். உருசிய-தகலாக் அகராதி(1960), உருசியம்-மலையாளம் அகராதி, உருசியம்-கன்னடம் அகராதி ஆகியவற்றை மிக்கைல் ஆன்றனோவ் உதவியுடன் தொகுத்தார். இவரது காலம் 9. 12. 1933 - 13. 2. 2008 ஆண்டுகளுக்கு இடைப்பட்டதாகும்.\n\n1960களில், மாஸ்கோவிலுள்ள தெற்காசிய மொழிகள் கழகத்தில் (Institute of Oriental Languages, MGU) மொழியியல் துறையில் முனைவர் பட்டம் பெற்றார். தொடர்ந்து மலாய்/இந்தோனேசிய (அதாவது தென்கிழக்காசிய) மொழிகள் துறையில் தகலாகு மொழியை இரண்டாம் மொழியாகக் கற்பிக்கத் தொடங்கினார். மொழியியலின் பல்வேறு கூறுகள் குறித்து விரிவுரையாற்றினார். 1964 வரை ஆத்திரோனேசிய மொழிகள் தொடர்பாக விரிவுரையாற்றி, தகலாகு மொழியையும் கற்பித்துவந்தார். 1966ஆம் ஆண்டில், ”நவீன தகலாகு மொழியின் அமைப்பு” என்ற தலைப்பில் ஆய்வு செய்து முனைவர் பட்டம் பெற்றார். மேலும், பாடநூல்களையும் பாடத்திட்டங்களை வகுப்பதிலும் செலவிட்டார். பல நாடுகளில் மொழியியல் தொடர்பான கருத்தரங்குகளில் பங்குபெற்றுள்ளார். உருசிய நாட்டு தெற்காசியவியல் கழகம், உருசிய எழுத்தாளர் சங்கம், பிலிப்பீன்சு நாட்டு மொழியிலாளர்கள் குழு ஆகியவற்றில் உறுப்பினராக உள்ளார்.\n\n1985 ஆம் ஆண்டில் தகலாக் துறை மூடப்படவே, உருசிய அறிவியல் கழகத்தில் இணைந்தார். பின்னர் மாஸ்கோவில் தகலாக் துறை மீண்டும் திறக்கப்படவே, தகலாகு மொழியைக் கற்பித்தார்.\n\nஇவர் அறுபது நூல்களை பதிப்பித்திருக்கிறார். தமிழ், தகலாகு, ஆங்கிலம், உருசியம் ஆகிய மொழிகளில் சமூக மொழியியல், அமைப்பு, அகராதிகள் தொடர்பான கட்டுரைகளை எழுதியுள்ளார். உருசியா, உக்ரைன், செக் குடியரசு, சுலோவாக்கியா, இந்தியா, தாய்லாந்து, மலேசியா, பிலிப்பீன்சு, ஜப்பான், சீனா, சிங்கப்பூர் நாடுகளின் கலைக்களஞ்சியங்களுக்குத் தேவையான நூற்றுக்கும் மேற்பட்ட கட்டுரைகளையும் எழுதியுள்ளார்.\n"}
{"id": "160763", "url": "https://ta.wikipedia.org/wiki?curid=160763", "title": "கிளிஃபோர்டு மிரான்டா", "text": "கிளிஃபோர்டு மிரான்டா\n\nகிளிஃபோர்டு மிரான்டா (Clifford Miranda) என்பவர் இந்திய கால்பந்து வீரர் ஆவார். நடுக்கள வீரரான இவர் ஐ-கூட்டிணைவில் டெம்போ கால்பந்துக் கழகத்துக்காக ஆடிவருகிறார். பாப் ஃகூட்டன் இந்திய தேசிய கால்பந்து அணியின் பயிற்சியாளராக இருந்தபோது இந்திய அணியில் நிலையான இடம் பெற்றார். 2007-ஆம் ஆண்டு நேரு கோப்பை மற்றும் 2008-இல் ஏஎஃப்சி சேலன்ஞ் கோப்பை ஆகியவற்றை இந்திய அணி வென்றபோது அணியில் முக்கிய அங்கம் வகித்தார். இடதுகால் ஆட்டக்காரரான இவர் டெம்போ அணிக்காக சிறப்பான ஆட்டத்தை வெளிப்படுத்தி வருகிறார்.\n\n"}
{"id": "160764", "url": "https://ta.wikipedia.org/wiki?curid=160764", "title": "அந்தோனி பெரைரா", "text": "அந்தோனி பெரைரா\n\nஅந்தோனி பெரைரா (Anthony Pereira) (பிறப்பு: 1982) என்பவர் இந்திய கால்பந்து வீரர் ஆவார். நடுக்கள வீரரான இவர் இந்திய அணிக்காகவும் ஐ-கூட்டிணைவில் டெம்போ கால்பந்துக் கழகத்துக்காகவும் ஆடிவருகிறார்.\n\n"}
{"id": "160767", "url": "https://ta.wikipedia.org/wiki?curid=160767", "title": "கானாயி குஞ்ஞிராமன்", "text": "கானாயி குஞ்ஞிராமன்\n\nகானாயி குஞ்ஞிராமன் \"(Kanayi Kunhiraman)\" ( கேரளத்தின் புகழ் பெற்ற சிற்பிகளுள் ஒருவர். இவர் 1937 ஆம் ஆண்டு ஜூலை 15 ஆம் நாள் காசிரங்கோடு மாவட்டத்தில் பிறந்தவர். \nSection::::கல்வி.\nகானாயி குஞ்ஞிராமன் சோளமண்டலம் கலைக் கிராமத்தில் ஓவியக்கலை பயின்றார். புகழ்பெற்ற ஓவியரான கெ.ஸி.எஸ். பணிக்கர் இவருடைய ஓவிய ஆசிரியர். தேவி பிரசாத் ராய் சௌத்திரி இவரின் சிற்பக்கலை ஆசிரியர்.பின்னர் சென்னைக் கவின் கலைக்கல்லூரியில் சிற்பவியல் பட்டயப் படிப்பு பயின்ற இவர் 1960 இல் முதல் வகுப்பில் தேர்ச்சி பெற்றார். இலண்டனில் உள்ள ஸ்லெய்ட் கலைப் பள்ளியில் 1965இல் மேல்படிப்பை முடித்தார்.\n\nSection::::விருதுகள்.\n2005இல் இராஜா இரவி வர்மா விருது இவருக்கு வழங்கப்பட்டது.\n"}
{"id": "160768", "url": "https://ta.wikipedia.org/wiki?curid=160768", "title": "ஜாக்கி செராப்", "text": "ஜாக்கி செராப்\n\nசாக்கி செராப் () () (பிறப்பு: 1957 பெப்ரவரி 1) ஓர் இந்திய நடிகர். குஜராத்திய மற்றும் இந்தி திரையுலகில் முப்பதாண்டுகளுக்கும் மேல் இருக்கிறார். 150 இற்கும் அதிகமான இந்தி, தமிழ், தெலுங்கு, மலையாள, கன்னட, வங்காள, மராத்திய திரைப்படங்களில் நடித்துள்ளார்.\n\nSection::::தனிப்பட்ட வாழ்க்கை.\nசெராப் 1957 பெப்ரவரி 1 அன்று குஜராத்திய மொழி பேசும் குடும்பத்தில் பிறந்தார், இவரது இயற்பெயர் ஜெய் கிசன் சிவ். இவரின் பெற்றோர் காகுபாய் மற்றும் ரீட்டா செராப். இவர்கள் மும்பை வால்கேசுவரிலுள்ள டீன் பட்டி பகுதியில் ஒரு குறைந்த வருமான சாவ்லில்(ஒரு வகை அடுக்குமாடிக் குடியிருப்பில்) வாழ்ந்தனர். செராப் திரைத்துறையினுள் நுழைய முன் உள்ளுர் பயில்வானாக இருந்தார், அத்துடன் ஒரு சில விளம்பரங்களிற்கு வடிவழகராகவும் இருந்தார். ஜாக்கி எனும் திரைப்பெயர் சுபாஷ் கெய் எனும் இயக்குனர்/தயாரிப்பாளரால் ஹீரோ திரைப்படத்தில் செராப்பை அறிமுகப்படுத்திய போது வழங்கப்பட்டது.\n\nஎண்பதுகளின் பிற்பகுதியில் தனது நீண்டநாள் காதலியான அயீசா தத்தை மணந்துகொண்டார். அயீசா பின்னாளில் படத்தயாரிப்பாளர் ஆனார், இத்தம்பதியினர் \"ஜாக்கி செராப் என்டர்டெயின்மென்ட்\" எனும் நிறுவனத்தை நடாத்துகின்றனர். சொனி தொ.கா இன் 10% பங்குகளை அது தொடங்கியதிலிருந்து கொண்டிருந்தனர், 2012 இல் அப்பங்குகளை விற்க முடிவுசெய்து சொனி தொ.கா உடனான 15 - ஆண்டு இணைவை முடித்துக்கொண்டனர். சராப்பிற்கு இரு பிள்ளைகள் உண்டு, டைகர் ஷெராப் எனும் மகனும், கிருஷ்ணா எனும் மகளும் உள்ளனர்.\n"}
{"id": "160769", "url": "https://ta.wikipedia.org/wiki?curid=160769", "title": "அகப்பொருள் மாந்தர்", "text": "அகப்பொருள் மாந்தர்\n\nஅகப்பொருள் என்பது உலகியல் வழக்கத்துக்கும், நாடக வழக்கத்துக்கும் பொருந்திவருமாறு பின்னப்பட்டதோர் வாழ்க்கைக் களஞ்சியம். இதில் உள்ள அகப்பொருள் தலைவர்கள், அகப்பொருள் வாயில்கள் ஆகியோர் அகப்பொருள் மாந்தர் ஆவர். \nஉரையாடும் அறுவரும் \n"}
{"id": "160771", "url": "https://ta.wikipedia.org/wiki?curid=160771", "title": "கொண்டுதலைக்கழிதல்", "text": "கொண்டுதலைக்கழிதல்\n\nகொண்டுதலைக்கழிதல் என்பது தலைவன் தலைவியை, அவளது பெற்றோர் அவனுக்கு மணம் செய்து தர மறுக்கும்போது, தோழியின் உதவியால், தலைவியைத் தன் ஊருக்குக் கொண்டு சென்று மணந்துகொள்வதற்காகத் தலைவியைக் கொண்டுசெல்ல்ல்.\nதொல்காப்பியம் அன்பின் ஐந்திணை உரிப்பொருள்களைக் கூறும்பொது கொண்டுதலைக்கழிதல் என்பதையும் ஓர் உரிப்பொருளாகக் காட்டுகிறது. இது புணர்தலா, பிரிதலா எனக் கொள்ளமுடியாதபடி அமைந்திருப்பதால் இதனை தனி உரிப்பொருளாகச் சுட்டுகிறது. \n\nபிற்கால நம்பியகப்பொருள் அகத்திணையை அகத்திணையியல், களவியல், வரைவியல், கற்பியல், ஒழிபியல் என ஐந்தாகப் பகுத்துக்கொண்டு விளக்கும்போது வரைவியலில் ஒன்றாக வைத்துக்கொண்டுள்ளது. \n\nஇக்காலத்தில் தோழி அனுப்பிவைத்தல், நற்றாய் பலம்பல், செவிலி தேடிச் செல்லல், கண்டோர் கூறுதல், முதலானவை நிகழும்.\n"}
{"id": "160773", "url": "https://ta.wikipedia.org/wiki?curid=160773", "title": "புங்குடுதீவு கமலாம்பிகை கனிஷ்ட மகா வித்தியாலயம்", "text": "புங்குடுதீவு கமலாம்பிகை கனிஷ்ட மகா வித்தியாலயம்\n\nபுங்குடுதீவு கமலாம்பிகை கனிஷ்ட மகா வித்தியாலயம் யாழ்ப்பாண மாவட்டம், புங்குடுதீவில் உள்ள உயர்தரப் பாடசாலைகள் ஐந்தில் ஒன்றாகும். ஆரம்பத்தில் சைவப்படசாலை, வேதப்பாடசாலை என இரண்டாக நிர்வகிக்கப்பட்ட இரண்டும் ஒன்றாக சேர்க்கப்பட்டு கமலாம்பிகை மகா வித்தியாலயம் என அழைக்கப்படுகிறது. ஓர் இரண்டு மாடிக்கட்டிடம் உட்பட நன்கு கட்டிடத் தொகுதியை கொண்டது இந்தப் பாடசாலை.\n\nSection::::வரலாறு.\n1935 செப்டம்பர் 16ஆம் திகதி ஐந்து மாணவர்களுடனும் இரண்டு ஆசிரியர்களோடும் யாழ்ப்பாணம் சைவ வித்தியா அபிவிருத்திச் சங்கத்தினால் ஆரம்பிக்கப்பட்ட இப்பாடசாலை தற்போது கிழக்கே மத்தியில் அமைந்துள்ள ஒரே ஓரு கட்டிடத்துடன் தனது கல்விப் பணியை தொடங்கியது. இதன் அருகே தென் மேற்குப் பக்கமாக பெரிய ஆலமரத்தின் கிழக்கே ஐரோப்பிய ஆட்சியில் மிசனரிமார்களினால் புங்குடுதீவு அமெரிக்கன் மிசன் பாடசாலை இயங்கி வந்தது.1962 ஆம் ஆண்டு சூன் வரை யாழ் சைவ வித்தியா அபிவிருத்திச் சங்கத்தினால் நடத்தப்பட்டு வந்த இப்பாடசாலை அரசினர் பாடசாலை ஆக்கபட்டது. இதனைத் தொடர்ந்து 1962 செப்டம்பரில் அருகாமையில் இருந்த மிசன் பாடசாலையும் 1318ஆம் இலக்க சட்டத்தின் படி கையகப்படுத்தப்பட்டு ஒன்றாக்கப்பட்டன. அன்று முதல் இந்த பாடசாலையின் பெயர் யாழ்/புங்குடுதீவு ஸ்ரீ கமலாம்பிகை வித்தியாலயம் என பெயர் மாற்றம் பெற்றது.\n\nமுதலில் ஐந்தாம் வகுப்பு வரை இருந்த இப்பாடசாலை 1969 இல் ஆறாம் வகுப்பு வரையும் 1970இல் ஏழாம் வகுப்பு வரையும் 1973 இல் பத்தாம் வகுப்பு வரையும் தரம் உயர்த்தப்பட்டது. எண்பதுகளில் 260 மாணவர்கள் கல்வி கற்க 12 ஆசிரியர்களும் மூன்று தொண்டர் ஆசிரியர்களும் பணியாற்றினர்.\n\nஆரம்ப காலத்தில் இளையப்பா வாத்தியாரும் பின்னர் துரையப்பா வாத்தியாரும் அதிபர்களாக பெரும் பணியாற்றினர். தொடர்ந்து ச. சொக்கலிங்கம், த. பொன்னையா போன்றோரும் அதிபர்களாக பணி புரிந்தார்கள். ச.சொக்கலிங்கம் அவர்களின் காலத்தில் தெற்குப் பக்கமாக மத்தியில் உள்ள கட்டிடம் கட்டப்பட்டது. அதிபர் த.பொன்னையா காலத்தில் மூன்றாவது விஞ்ஞான ஆய்வு கூட கட்டிடம் அமைக்கப்பட்டது. இவருக்குப் பின்னர் உப அதிபராக இருந்த யோ. பூராசா அதிபராக பதவி ஏற்றார். இவரை பின் தொடர்ந்து சண்முகநாதன், மு.மகேந்திரன் ஆகியோர் அதிபராகினர். 1991இல் மக்கள் இடம்பெயர அதிபராக இருந்த மு. மகேந்திரன் யாழ்ப்பாணத்தில் ஆனைப்பந்தி உயர்கலைக் கல்லூரி என்ற தனியார் கல்வி நிலையத்தில் இந்த பாடசாலை மாணவர்களோடு சித்திவிநாயகர்,திருநாவுக்கரசு,குறிகட்டுவான் அ.மி.த.க.பாடசாலை மாணவர்களையும் ஒன்று சேர்த்து தற்காலிகமாக இயக்கினர். மீண்டும் 1996இல் அப்பாடசாலை உப அதிபராக இருந்த ஊரதீவின் பொதுச்சேவை முதன்மையாளரான ந. இராசதுரை இப்பாடசாலையை மறுசீரமைத்து தொடக்கி வைத்தார். பின்வந்த காலங்களில் இவரே அதிபராக பதவி ஏற்றார். இவரது ஓய்வுக்கு பின்னர் ந. நாகராசா அதிபராகி பணி புரிந்தார்.2011 இல் இந்த பாடசாலையின் பவளவிழா வெகு விமரிசையாக நடைபெற்றது.இந்த விழாவில் கமலமலர் என்னும் நூலும் வெளியிடப்பட்டது அண்மைக்காலத்தில் சுவிட்சர்லாந்து வாழ் பழைய மாணவர்களால் இந்த பாடசாலை அழகாக மீள் நிர்மாணம் செய்யபட்டு உள்ளது .முன்பக்க நுழைவாயில் வளைவு அமைத்தல்,பாடசாலை வர்ணம் தேடுதல்,தளபாடங்கள் அமைத்தல் போன்ற பணிகள் செவ்வனே நிறைவேற்றப் பட்டுள்ளன. வருடந்தோறும் விளையாட்டு போட்டிகளும்சிறந்த முறையில் நடத்தப்பட்டு வருகின்றது.தற்போது சுமார் ௨௧௦ மாணவர்கள் இங்கு கல்வி கற்று வருகின்றனர் .ஊரதீவு ,வல்லன் பாடசாலைகள் இயன்காத நிலையில் இந்த பகுதி மாணவர்களும் இங்கேயே கல்வி கற்று வருவது குறிப்பிடத்தக்கது\n\n\n\n"}
{"id": "160776", "url": "https://ta.wikipedia.org/wiki?curid=160776", "title": "நற்றாய்", "text": "நற்றாய்\n\nஅகத்திணை மாந்தர்களில் தாய் என இருவரைக் குறிப்பிடுவது வழக்கம். ஒருவர் பெற்றடுத்த தாய். இவரை அக இலக்கியங்கள் நற்றாய் எனக் குறிப்பிடுகின்றன. பொதுவாகத் தாய் எனக் குறிப்பிட்டால் அது பெற்ற தாயையும், சிறப்பு வகையால் தலைவியை வளர்த்த செவிலியையும் குறிக்கும். \nஇவரை யாய் (என் தாய்), ஞாய் (உன் தாய்) என்று பாகுபடுத்தி அழைப்பது வழக்கம். குறுந்தொகை 40 அக வாழ்க்கையில் பெற்ற தாயின் பங்கு பற்றித் தொல்காப்பியம் குறிக்கிடுகிறது. \n"}
{"id": "160778", "url": "https://ta.wikipedia.org/wiki?curid=160778", "title": "பார்ப்பான்", "text": "பார்ப்பான்\n\nபார்ப்பார்தவிர்த்த, அந்தணர், அந்தணாளர் முதலான சொற்கள் நன்னடத்தை உள்ளவர்களாக வாழ்ந்து, நல்லறிவு புகட்டுபவர்களை உணர்த்தப் பயன்படுத்தப்பட்டுள்ளன.\n\nSection::::அகத்திணை வாயில்.\nபார்ப்பான் அகத்திணை மாந்தர் வாயில்களில் ஒருவன். தொல்காப்பியம் இவனைப் பேணுதகு சிறப்பின் பார்ப்பான் எனக் குறிப்பிடுகிறது. கலித்தொகை இவ்வின மாந்தரை முக்கோல் பகவர் எனக் குறிப்பிடுகிறது. முக்கோல் அந்தணர்க்கு உரியது எனத் தொல்காப்பியம் குறிப்பிடுவதை இங்கு நினைவுபடுத்திக்கொள்ளலாம். இதனால் பார்ப்பான், அந்தணன் எனவும் வழங்கப்படுவான் என்பது தெளிவாகிறது. அந்தணரைத் தொல்காப்பியம் அந்தணாளர் எனவும் குடிப்பிடுகிறது. அந்தணர் என்போர் அறவோர் எனத் திருக்குறள் குறிப்பிடுவதையும் இங்கு நினைவில் கொள்ளவேண்டும். பார்ப்பார், அறிவர் ஆகியோர் எல்லாருக்கும் பொதுவானவற்றைக் கூறுவதால் எல்லாரும் கேட்பர். கொண்டுதலைக்கழியும் காலத்தில் வழியில் தலைவன் தலைவியரைக் கண்ட பார்ப்பார், தேடிவந்த செவிலிக்கு அறிவுரை கூறுகின்றனர். \nSection::::சங்ககாலத்தில் பார்ப்பார்.\nகபிலர் தன்னை அந்தணன் எனக் கூறிக்கொள்கிறார். பாரிமகளிரைக் கபிலர் பார்ப்பார்க்கு மணம் முடித்து வைக்கிறார்.சோணாட்டுப் பூச்சாற்றூர்ப் பார்ப்பான் கவுணியன் விண்ணந்தாயன் தன்னைப் பார்ப்பான் என்கிறார். பாலைக் கௌதமனார் வேள்வி செய்யச் சொல்லி அதில் தானும் தன் பார்ப்பினியும் மறைகின்றனர்.\n\n"}
{"id": "160779", "url": "https://ta.wikipedia.org/wiki?curid=160779", "title": "முதுமக்கள் உணவுக்கூடம்", "text": "முதுமக்கள் உணவுக்கூடம்\n\nமுதுமக்கள் உணவுக்கூடம் என்பது தென்காசி நகராட்சியில் செயல்பட்டுவரும் ஒரு உணவு சேவை அமைப்பாகும். இதை நடத்துபவர் திரைப்பட நடிகர் மற்றும் தயாரிப்பாளரான அருண் பாண்டியன் தந்தையாவார். இவர் ஒரு முன்னாள் இராணுவ வீரர். சேவை மனப்பான்மையுடன் இந்த அமைப்பைத் தொடங்கியுள்ளார்.\n\n"}
{"id": "160780", "url": "https://ta.wikipedia.org/wiki?curid=160780", "title": "அருண் பாண்டியன்", "text": "அருண் பாண்டியன்\n\nஅருண் பாண்டியன் என்பவர் ஒரு தமிழ் திரைப்பட நடிகராவார். இவரின் தந்தை முன்னாள் இராணுவ வீரர். தமிழ் மொழியில் விகடன் (திரைப்படம்), போன்ற பல்வேறு திரைபப்டங்களை இயக்கியுள்ளார். இவர் தற்போது ஐங்கரன் பட நிறுவனத்தை நடத்தி வருகிறார். இவர் 2011 ஆம் ஆண்டில் பேராவூரணி (சட்டமன்றத் தொகுதி)யின் உறுப்பினராக இருந்தார்.\n"}
{"id": "160782", "url": "https://ta.wikipedia.org/wiki?curid=160782", "title": "காட்டு சம்பகம்", "text": "காட்டு சம்பகம்\n\nகாட்டு சம்பகம் அல்லது கருமுகை () என்பது ஒரு வகையான மலரை குறிக்கும். இம்மலரை வைத்துக் கொண்டு எந்த நறுமணத்தை மனதில் நினைத்தாலும் அந்த நறுமணம் வீசும். மலர்களுக்கே உரிய வண்ணங்களில் இல்லாமல், இலைகளைப் போலவே பச்சை அல்லது மஞ்சள் நிறத்தில் இருக்கும் இந்த மனோரஞ்சித மலர்கள் அதன் நிறத்தால் அல்லாமல் மணத்தாலே பூச்சிகளைக் கவருகின்றன. இம்மலர்க்கொடியில் பச்சைப் பாம்பு அதிகம் இருப்பதாகவும் கூறப்படுகிறது.\n\nSection::::பொது.\nமனோரஞ்சிதம் சீதா மர இனத்தைச் சார்ந்தது (Annonaceae).\nஇத்தாவரம் இந்தியாவிலும் ஆசியாவின் வெப்பமண்டலக்காடுகளிலும் தென்படுகிறது\nஇந்தியாவில் மனோரஞ்சிதம் தாவரம் தமிழகம் மற்றும் ஆந்திராவில் அதிக அளவில் காணப்படுகிறது பூ.\nமனோரஞ்சிதப்பூ பார்க்க இலை போன்றே இருக்கும், அவ்வளவு ஈர்க்ககூடிய வண்ணம் இல்லை.\nவண்ணம் கவரக்கூடியதாக இல்லை என்றாலும் அதன் மணம் இருமடங்கு ஈர்ப்பை ஏற்படுத்திவிடும்.\nமணத்திற்கு புகழ் பெற்ற மலர் மனோரஞ்சிதம். \nஇது பொதுவாக வாசனை திரவியம் தயாரிக்கவும், கடவுளுக்கு அணிவிக்கவும் பயன்படுகிறது.\nஒரு மலர் 8 மீட்டர் வரை மணம் பரப்பும்.\nசிறியதாய் இருக்கும்போது புதர்செடி போலவும் வளர வளர மேலேறும் கொடியாகப் போகும்.\nஇது தன் கொக்கி போன்ற இளைய இலையைப் பயன்படுத்தி பிடிகொடுத்து வளர்கிறது. \nமனோரஞ்சித மலர் இளநிலையில் பச்சையாக இருக்கும். முதிர்ந்தவுடன் மஞ்சள் நிறமாகும். இதழ்கள் சதைப்பற்றுள்ளதாக இருக்கும்.\nஇதன் காய் கொத்தாக பச்சை நிறத்திலும் பழம் மஞ்சள் நிறத்திலும் இருக்கும்.\nஒரே ஒரு (ஆமணக்கு விதை போன்ற) கொட்டை இருக்கும்.\n\nSection::::சிறப்பு.\nஒரு பாத்திரத்தில் தண்ணீர் விட்டு இம்மலரை அதில் மிதக்க விட்டால் அந்த அறைமுழுவதும் மனோரஞ்சிதத்தின் மணம் கமழுமாம்.\nஎந்தப் பழத்தை நினைத்துக்கொண்டு இம்மலரை முகர்கிறோமோ அப்பழத்தின் வாசனையை இம்மலர் தருவதாக நம்பப்படுகிறது.\n"}
{"id": "160788", "url": "https://ta.wikipedia.org/wiki?curid=160788", "title": "பரதம்", "text": "பரதம்\n\nபரதம் அல்லது பாரதம் என்னும் தலைப்பில் உள்ள கட்டுரைகள்:\n\n\n"}
{"id": "160789", "url": "https://ta.wikipedia.org/wiki?curid=160789", "title": "வி. ச. காண்டேகர்", "text": "வி. ச. காண்டேகர்\n\nவி. ச. காண்டேகர் அல்லது வி. எஸ். காண்டேகர் (\"Vishnu Sakharam Khandekar\", தேவநாகரி: विष्णु सखाराम खांडेकर, சனவரி 19, 1898 – செப்டம்பர் 2, 1976) மகாராட்டிரத்தைச் சேர்ந்த புகழ்பெற்ற மராத்திய எழுத்தாளர். ஞானபீட விருது பெற்ற முதல் மராட்டிய எழுத்தாளர். இவர் எழுதிய யயாதி எனும் நூல், 1960ல் சாகித்திய அகாதமி விருது பெற்றது.\nஇவரது புதினங்களில் பல கா. ஸ்ரீ. ஸ்ரீ தமிழ் மொழியில் மொழிபெயர்த்துள்ளார்.\n\nSection::::இளமைக் காலம்.\nகாண்டேகர் மகாராட்டிரத்தைச் சேர்ந்த சாங்க்லி என்னும் ஊரில் பிறந்தார். ஆரம்ப காலத்தில் மேடை நாடகங்களில் நடிப்பதில் ஆர்வம் காட்டினார்.\n\nSection::::ஆசிரியராகவும் எழுத்தாளராகவும்.\n1920-இல் கொங்கன் பகுதியில் அமைந்துள்ள சிந்துதுர்க் மாவட்டத்தில் பள்ளி ஆசிரியராக தனது வாழ்க்கையைத் தொடங்கினார். 1938 வரை ஆசிரியராக பணிபுரிந்தார். ஆசிரியராக இருக்கும் போதே மராத்திய இலக்கியத்தை பல்வேறு வடிவங்களுக்கு எடுத்துச் சென்றார். தனது வாழ்நாளில், இவர் 16 நாவல்களும், 6 நாடகங்களும், சுமார் 250 சிறுகதைகளும், 50 உருவகக் கதைகளும், 100 கட்டுரைகளும் மற்றும் 200-க்கும் மேற்பட்ட திறனாய்வுக் கட்டுரைகளும் எழுதியுள்ளார்.\n\nSection::::விருதுகள்.\n1941-ம் ஆண்டு சோலாப்பூரில் நடைபெற்ற மராத்தி இலக்கிய மாநாட்டில், காண்டேகர் மராத்தி சாகித்ய சம்மேளனத்தின் தலைவராக நியமிக்கப்பட்டார். 1968-ம் ஆண்டு இந்திய அரசாங்கம், இவருக்கு இலக்கியத்திறகான பத்ம பூசன் விருது வழங்கி கவுரவப்படுத்தியது. இவர் எழுதிய யயாதி எனும் நூல் 1960-இல் சாகித்திய அகாதமி விருது பெற்றது. 1998-ம், ஆண்டு இவருடைய உருவம் பதித்த அஞ்சல் தலை வெளியிடப்பட்டது.\n\nSection::::படைப்புகள்.\nகாண்டேகர் தன்னுடைய \"யயாதி\" நாவலுக்காக மகாராட்டிர மாநில விருது (1960), சாகித்ய அகாதமி விருது (1960), மற்றும் ஞானபீட விருது (1974) என மூன்று பெரிய விருதுகளை வென்றார்.\n\nகாண்டேகரின் பிற புதினங்கள்:\n\n\n\nSection::::திரைப்படங்களும் தொலைக்காட்சித் தொடர்களும்.\nகாண்டேகர், மராத்திய திரைப்படமான \"லக்னா பஹாவே கரூன்\" (1940) திரைப்படத்திற்கு வசனமும் திரைக்கதையும் எழுதியுள்ளார். \n\n\nSection::::மொழிபெயர்ப்புகள்.\nSection::::தமிழில் மொழிபெயர்க்கப்பட்ட காண்டேகரின் நூல்கள்.\nகாண்டேகரின் பல நூல்களை தமிழில் மொழிபெயர்த்தவர் கா. ஸ்ரீ. ஸ்ரீ. காண்டேகரின் பல நூல்கள் முதன் முதலாக தமிழில் வெளியாயின பிறகே மூலமொழியில் வெளியாயின.\n\n"}
{"id": "160804", "url": "https://ta.wikipedia.org/wiki?curid=160804", "title": "கா. ஸ்ரீ. ஸ்ரீ", "text": "கா. ஸ்ரீ. ஸ்ரீ\n\nகாஞ்சிபுரம் சிறீரங்காச்சாரியார் சிறிநிவாசாச்சாரியார் அல்லது பொதுவாக கா. ஸ்ரீ. ஸ்ரீ (திசம்பர் 15, 1913 - சூலை 28, 1999) தமிழக எழுத்தாளரும், மொழிபெயர்ப்பாளரும் ஆவார். பிரபல மராத்திய எழுத்தாளர் காண்டேகரின் பல புதினங்களையும், சிறுகதைகளையும் தமிழில் மொழிபெயர்த்தவர்.\n\nSection::::வாழ்க்கைச் சுருக்கம்.\nகா.ஸ்ரீ.ஸ்ரீ உத்திரப் பிரதேசத்தில் பிருந்தாவனம் என்ற ஊரில் 1913 ஆம் ஆண்டில் பிறந்தார். தந்தை ஸ்ரீரங்காச்சாரியார், தாய் ருக்குமணி அம்மாள் தமிழ்நாடு, காஞ்சிபுரத்தைச் சேர்ந்தவர்கள். தந்தை இந்தி, தெலுங்கு, வங்க மொழிகள் அறிந்தவர், கா. ஸ்ரீ. ஸ்ரீ தந்தையிடம் சிறு வயதிலேயே வடமொழி காவியங்களையும், நாடகங்களையும், வைணவ நூல்களையும் பயின்று வந்தார். தந்தையார் பம்பாயில் லட்சுமி வெங்கடேசுவர அச்சகத்தில் பணியாற்றிய போது கா. ஸ்ரீ. ஸ்ரீ. வீட்டிலேயே தமிழ் படிக்கவும் எழுதவும் கற்றுக்கொண்டார். மராட்டிப் பள்ளியில் சேர்ந்து ‌ மராட்டியும் ஆங்கிலமும் பயின்றார்.\n\nஇள வயதிலேயே சுகவீனமுற்றதால், சென்னைக்கு வந்து தாயின் ஆதரவில் பச்சயப்பன் உயர்நிலப்பள்ளியில் சேர்ந்து படிப்பைத் தொடர்ந்தார். காஞ்சிபுரத்தில் ஒரு வேத பண்டிதரிடம் வேதக் கல்வி பயின்றார். பள்ளிப் படிப்பை முடித்தும் 1930 ஆம் ஆண்டு இலட்சுமி அம்மாள் என்ற பெண்ணைத் திருமணம் செய்துகொண்டார்.\n\nசென்னையில் இந்திப் பிரச்சார சபை அச்சகத்தில் பணியாற்ற ஆரம்பித்தார். சில மாதங்களில் தெலுங்கு, கன்னடம், மலையாள மொழிகளைக் கற்றுத் தேர்ந்தார். நாள் தோறும் அச்சுக் கூட வேலை முடிந்ததும், பெரம்பூரில் இந்தி வகுப்பு நடத்துவார்.\n\n1937ஆம் ஆண்டு மார்ச் மாதம் மகாத்மா காந்தி சென்னை வந்தார். அப்போது, உ. வே. சாமிநாதையர் எழுதிய தமிழ் வரவேற்புரையை இந்தி மொழியாக்கம் செய்தார். இதன் மூலம் கலைமகள் ஆசிரியர் கி. வா. ஜகன்னாதனின் அறிமுகம் கிடைத்தது. இதை தொடர்ந்து கலைமகள் ஆசிரியர் குழுவில் சேர்ந்தார்.\n\nSection::::தமிழகக் காண்டேகர்.\n1940களில் கா.ஸ்ரீ.ஸ்ரீ. மராத்திய எழுத்தாளர் காண்டேகரின் இலக்கிய ஆக்கங்களை மொழிபெயர்க்கத் தொடங்கினார். காண்டேகரின், எரிநட்சத்திரம், இருதுருவங்கள், மனோரஞ்சிதம், வெண்முகில், இருமனம், வெறுங்கோயில், சுகம் எங்கே, முதற்காதல், கருகிய மொட்டு, கிரௌஞ்சவதம், கண்ணீர், யயாதி, அமுதக்கொடி, ஆகிய 13 நாவல்களும் 150 சிறுகதைகளும் இவரால் மொழிபெயர்க்கப்பட்டன. தமிழகக் காண்டேகர் என்றே இவர் அழைக்கப்பட்டார். காண்டேகரின் பல நூல்கள் முதன் முதலாக தமிழில் வெளியான பிறகே பிற மொழிகளில் வெளியாயின.\n\nSection::::ஏனைய மொழிபெயர்ப்புகள்.\nகா.ஸ்ரீ.ஸ்ரீ. தமிழ்ப் படைப்புகளையும் மராத்தி, இந்தி மொழிகளில் மொழிப்பெயர்த்துள்ளார். ஆர். சூடாமணியின் சிறுகதையை மராத்தியில் மொழிபெயர்த்தார். மாதவையா முதல் சிதம்பர சுப்பிரமணியன் வரையில் பன்னிரண்டு எழுத்தாளர்களின் சிறந்த சிறுகதைகள், பாரதியாரின் தராசு ஆகியவற்றை இந்தியில் மொழிபெயர்த்தார்.\n\nSection::::மறைவு.\nகாண்டேகரின் சொந்த ஊரான மகாராட்டிராவின் நாசிக் நகரத்தில், கா. ஸ்ரீ. ஸ்ரீ 1999 சூலை 28 இல் தனது 86-வது அகவையில் காலமானார்.\n\n"}
{"id": "160814", "url": "https://ta.wikipedia.org/wiki?curid=160814", "title": "கமலா ஆரிசு", "text": "கமலா ஆரிசு\n\nகமலா தேவி ஹாரிஸ் (\"Kamala Harris\" பிறப்பு: அக்டோபர் 20, 1964) அமெரிக்க எழுத்தாளரும், வழக்குரைஞரும், அரசியல்வாதியும், மக்களாட்சிக் கட்சியின் உறுப்பினரும் ஆவார். இவர் கலிபோர்னியா மாநிலத்தின் 32வது தற்போதைய அரசுத் தலைமை வழக்குரைஞரும் ஆவார். கலிபோர்னியா மாநிலத்துக்கான மேலவை உறுப்பினராகவும் தெரிவு செய்யப்படுள்ளார். இவர் 20 ஜனவரி 2019ஆம் நாளன்று 2020 அமெரிக்கத் தேர்தலில் மக்களாட்சிக் கட்சியின் வேட்பாளர் போட்டிக்கான பரப்புரையைத் தொடங்கினார்.\n\nகமலா தான் அமெரிக்காவில் பொது வழக்கறிஞராக தேர்ந்தெடுக்கப்பட்ட முதல் பெண் ஆபிரிக்க அமெரிக்கர் ஆசிய அமெரிக்கர் மற்றும் இந்திய அமெரிக்கர் ஆவார்.\n\nSection::::இளமைக்காலம்.\nகமலாவின் தாயார் மருத்துவர் சியாமளா கோபாலன், மார்பக புற்றுநோய் வல்லுநர் ஆவார், அவர் சென்னையிலிருந்து 1960-ம் ஆண்டு அமெரிக்காவிற்கு புலம்பெயர்ந்துவிட்டார். கமலாவினுடைய தந்தை ஒரு ஆபிரிக்க அமெரிக்கர், இவர் ஸ்டான்போர்டு பல்கலைக்கழகத்தில் பொருளாதாரத் துறையில் பேராசிரியாக பணி புரிந்தார். இவருடைய சகோதரி பெயர் மாயா ஆரிசு.\n\nSection::::மேலவை உறுப்பினர்.\nகமலா ஆரிசு, ஜனநாயகக் கட்சியின் சார்பாக, கலிபோர்னியாவிலிருந்து, நாட்டின் மேலவை உறுப்பினராக நவம்பர் 2016இல் தேர்ந்தெடுக்கப்பட்டார்.\n\n"}
{"id": "160824", "url": "https://ta.wikipedia.org/wiki?curid=160824", "title": "மிசல் பாவ்", "text": "மிசல் பாவ்\n\nமிசல் பாவ் என்பது காரமான குழம்பு போன்ற ஒரு உணவு வகையாகும். இதில் பாவ் என்பது வெதுப்பிக்கு வழங்கப்படும் போர்ச்சுகீசிய சொல்லாகும். இவ்வகை உணவு மகாராட்டிரத்தில் மிகவும் பரவலானது. மிசால் பாவில் பல்வேறு வகைகள் உள்ளன. பெரும்பாலும் எண்ணெய், பட்டாணி, பச்சைப் பயிர், மிக்சர், மிளகாய்த்தூள் உள்ளிட்டவை மிகையாகவே இருக்கும். இதனைக் காலை, மாலை இருவேளையும் உண்பர்.\n\n\n"}
{"id": "160828", "url": "https://ta.wikipedia.org/wiki?curid=160828", "title": "கண்டோர்", "text": "கண்டோர்\n\nகண்டோர் அகத்திணை மாந்தர்களில் வாயில்களாக வருபவர். தலைவன் தலைவியைக் கொண்டுதலைக்கழிந்த இடத்து வழியில் பார்த்தவர்கள் இந்தக் கண்டோர். சென்றுவந்தவர்கள், எதிர் வந்தவர்கள் எனக் கண்டோர் பலர் ஆதலின் இந்த வாயில்-மாந்தர் பன்மையால் கூறப்பட்டுள்ளனர். \nநற்றிணை 2, குறுந்தொகை 7, ஐங்குறுநூறு 188 முதலான பாடல்களைக் கண்டோர் கூற்றுக்கு எடுத்துக்காட்டுகளாக உரையாசிரியர் இளம்பூரணர் குறிப்பிட்டுள்ளார்.\n"}
{"id": "160829", "url": "https://ta.wikipedia.org/wiki?curid=160829", "title": "வடா பாவ்", "text": "வடா பாவ்\n\nவடா பாவ் என்பது ஒரு சைவ உணவாகும். இவ்வகை உணவு மகாராட்டிரம் மற்றும் குசராத் பகுதிகளில் மிகவும் பரவலான நொறுக்குத்தீனி வகை உணவாகும். இதில் உருளைக் கிழங்கு போண்டாவும் (வடை அல்லது வடா என்று கூறுவர்) வெதுப்பியும் (உரொட்டி) இருக்கும். இதனுடன் நன்கு எண்ணெயில் வறுத்த பச்சை மிளகாயை உடன் சேர்த்து சாப்பிடுவது வழக்கமாக உள்ளது. வடா பாவ் என்பதில் வடா என்பது வடையையும் (போண்டாவையும்) பாவ் என்பது வெதுப்பியையும் குறிக்கும்.\n\n"}
{"id": "160830", "url": "https://ta.wikipedia.org/wiki?curid=160830", "title": "காரகோரம்", "text": "காரகோரம்\n\nகாரகோரம் (\"Karakoram\") பாகிஸ்தான், சீனா, இந்தியா ஆகிய நாடுகளின் எல்லைப் பகுதியில் அமைந்துள்ள ஒரு மலைத்தொடர். இது இமாலயத்தின் வடக்கே அமைந்துள்ளது. இமயமலையின் தொடர்ச்சி போல் காணப்பட்டாலும் உண்மையில் இது இமாலயத்தின் ஒரு பகுதி அன்று. \n\nஉலகில் எவரெஸ்டுக்கு அடுத்தபடியாக அதிக உயரமுள்ள கே2 கொடுமுடி இம்மலைத் தொடரில் தான் அமைந்துள்ளது. இது மட்டுமின்றி பல கொடுமுடிகள் இங்கே உள்ளன. கே2 வின் உயரம் எவரெஸ்டை விட 237 மீட்டர்கள் மட்டுமே குறைவு. \n\nஇம்மலைத் தொடர் ஏறக்குறைய 500 கிமீ (300 மைல்) நீளமுடையது. இப்புவியில் வடமுனை, தென்முனை தவிர்த்து மிகுந்த அளவில் பனி மூடிக் கிடக்குமிடம் காரகோரம். 70 கிமீ நீளமுள்ள சியாச்சென் பனியாறும் 63 கிமீ நீளமுள்ள ஃபியாஃபோ பனியாறும் இங்கு அமைந்துள்ளன. புவி வெப்பமாதலால் இமாலயப் பனியாறுகள் உருகி வரும் நிலையில் காரகோரத்துப் பனியோ இறுகி வருவதாக அறியப்பட்டுள்ளது.\n"}
{"id": "160837", "url": "https://ta.wikipedia.org/wiki?curid=160837", "title": "உடல் திரவம்", "text": "உடல் திரவம்\n\nஉடல் திரவம் (Body fluid) என்பது உயிரினங்களின் உள்ளே உருவாகும், அல்லது சுரக்கும் அல்லது கழிவாக வெளியேறும் நீர்மப் பதார்த்தங்களாகும். இந்த உடல் திரவத்தின் முக்கியமான பகுதி உடல் நீர் (body water) ஆகும். குருதி, நிணநீர் (Lymph), சிறுநீர், விந்துப் பாய்மம், உமிழ்நீர், சளி (Sputum), கண்ணீர், பால் யோனிச் சுரப்புக்கள் போன்ற அனைத்து நீர்ம வடிவிலான பதார்த்தங்களும் உடல் திரவங்களாக இருக்கின்றன. ஆனாலும், பொதுவாக மருத்துவச் சோதனைகளில் சேகரிக்கப்பட்டு சோதிக்கப்படும் உடல் திரவங்களைக் குறிக்கவே இந்தச் சொல் பயன்படுத்தப்படுகின்றது.\n\nஇந்த உடல் திரவத்தின் கிட்டத்தட்ட 2/3 பகுதி உயிரணுக்களின் உள்ளாக இருக்கும் அகஉயிரணுத் திரவம் (Intracellular fluid) ஆகவும், 1/3 பகுதி உயிரணுக்களுக்கு வெளியாக இருக்கும் வெளிஉயிரணுத் திரவம் (Extracellular fluid) ஆகவும் காணப்படும்).. அகஉயிரணுத் திரவம் என்பது உயிரணுக்களின் உள்ளே உள்ள முதலுருவில் உள்ள நீர்மப் பதார்த்தத்தைக் குறிக்கும். வெளிஉயிரணுத் திரவமானது உயிரணுக்களுக்கு இடையே உள்ள இடைவெளிகளிலும், அனைத்து உடல் திரவங்களிலும் காணப்படும் நீர்மப் பதார்த்தத்தைக் குறிக்கும்.\n\nSection::::உடல் திரவமும் மருத்துவச் சோதனையும்.\nநோய்களைக் கண்டறிவதற்கு பல் வேறு உடல் திரவங்களில் செய்யப்படும் மருத்துவ சோதனைகள் உதவுகின்றன. நோய்களைக் கண்டறிய குருதியே மிகவும் பொதுவான உடல் திரவச் சோதனையாக உள்ளது. ஆனாலும் வேறு பல உடல் திரவ சோதனைகளும் நோய் பற்றிய நேரடியான முடிவுக்கு வர உதவுகின்றன. சில எடுத்துக்காட்டுகள்:\n\nSection::::உடல் திரவமும், உடல் நலமும்.\nஉடல் திரவங்கள் ஒரு உயிரினத்தில் இருந்து வேறொரு உயிரினத்தினுள் செல்லும்போது, அல்லது மாற்றீடு செய்யப்படும்போது அவதானமாக இருக்க வேண்டியது அவசியமாகும். ஏனெனில் உடல் திரவங்கள் தொற்றுநோய்களை ஏற்படுத்தக்ககூடிய, நோய்க்காவியாக இருக்கும் சாத்தியங்கள் உண்டு. குருதி மாற்றீடு செய்யப்படும்போது, மாற்றீடு செய்யப்படும் குருதி தூய்மையானதாக இருப்பது அவசியம். வேறு வழிகளில் குருதி ஒருவரில் இருந்து இன்னொருவருக்கு கடத்தப்படும்போதும் கவனமாக இருக்க வேண்டும்.. இல்லாவிடின், குருதியில் இருக்கக் கூடிய நோய்க்காரணிகள், இன்னொரு உடலினுள் சென்று, அங்கேயும் நோய் ஏற்படக் காரணமாகலாம். இதேபோல் பால்வினை நோய்கள் பரவுவதற்கும் உடல் திரவம் காரணமாகலாம்..\n\nSection::::உடல் திரவமும் தடய அறிவியலும்.\nதடய அறிவியலில் உயிரியல் ஆதாரமாகக் காட்டுவதற்கு எலும்பு, பல், நகம், தசை போன்ற பல்வேறு உயிரியல் பொருட்களுடன், இந்த உடல் திரவங்களும் பயன்படுகின்றன.\n"}
{"id": "160838", "url": "https://ta.wikipedia.org/wiki?curid=160838", "title": "கிளிநொச்சி தேர்தல் தொகுதி", "text": "கிளிநொச்சி தேர்தல் தொகுதி\n\nகிளிநொச்சி தேர்தல் தொகுதி (\"Kilinochchi Electorate\") என்பது மார்ச் 1960 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், கிளிநொச்சி மாவட்டத்தில் கிளிநொச்சி நகரை உள்ளடக்கியதாகும். இத்தொகுதி மார்ச் 1960 தேர்தலின் போது சாவகச்சேரி தேர்தல் தொகுதியின் தெற்குப் பகுதியில் இருந்து பிரித்தெடுக்கப்பட்டு தனித் தேர்தல் தொகுதி ஆகியது.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் கிளிநொச்சி தேர்தல் தொகுதி யாழ்ப்பாணத் தேர்தல் மாவட்டத்தில் உள்ளடக்கப்பட்டது.\n\nSection::::1960 (மார்ச்) தேர்தல்கள்.\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\n\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் வீரசிங்கம் ஆனந்தசங்கரி நாடாளுமன்ற இருக்கைகளை இழந்தார்.\n\n"}
{"id": "160843", "url": "https://ta.wikipedia.org/wiki?curid=160843", "title": "திக்கனா", "text": "திக்கனா\n\nதிக்கன சோமயாஜி அல்லது திக்கனா () (1220 - 1300) பழங்காலத் தெலுங்குக் கவிஞர்களுள் குறிப்பிடத்தக்கவர். தெலுங்கில் மகாபாரதக் கதையை எழுதிய மூவருள் இரண்டாமவர். முதலில் எழுதிய நன்னய்யா முதல் இரண்டரைப் பருவங்களைத் தான் மொழிபெயர்த்திருந்தார். அதுவும் வடமொழி மிகுதியுடன் இருந்தது. திக்கனா மூன்றாம் பருவம் தொடங்கிப் பதினெட்டாம் பருவம் வரைக்கும் எழுதினார். மூன்றாமவரான எர்ரண்ணா முழு பாரதத்தையும் எழுதினார்.\n\nதிக்கனா நெல்லூர் அரசரான மனுமசித்தியின் அரசவைக் கவியும் அமைச்சருமாவார். மகாபாரதம் எழுதும் முன்னர் சோமவேள்வியை நடத்தியவராதலால் சோமயாஜி என அழைக்கப்பட்டார்.\n"}
{"id": "160850", "url": "https://ta.wikipedia.org/wiki?curid=160850", "title": "பீட்டர் ஜாக்சன் (திரைப்பட இயக்குநர்)", "text": "பீட்டர் ஜாக்சன் (திரைப்பட இயக்குநர்)\n\nபீட்டர் ஜாக்சன் (பிறப்பு: அக்டோபர் 31, 1961, நியூசிலாந்து) ஓர் ஆங்கில திரைப்பட இயக்குனர் ஆவார். அவர் புகழ்பெற்ற த லார்டு ஆப் த ரிங்ஸ் திரைப்படத் தொடரிற்காக அறியப்படுகிறார்.\n\nஅவரின் திரைப்படம் மூன்று ஆஸ்கார் விருதுகளை பெற்றது.\n\n\n"}
{"id": "160851", "url": "https://ta.wikipedia.org/wiki?curid=160851", "title": "இரவிமங்கலம் தொல்லியற்களம்", "text": "இரவிமங்கலம் தொல்லியற்களம்\n\nஇரவிமங்கலம் தொல்லியற்களம் என்பது பழனியிலிருந்து 12 கிலோமீட்டர்கள் தொலைவிலுள்ள இரவிமங்கலம் பகுதியில் காணப்படும் தொல்லியல் எச்சங்களின் பகுதியாகும்.\n\n\nSection::::அழிந்து வரும் தொல்லியல் களங்கள்.\nதற்போது இக்களம் அழிந்து வரும் தொல்லியற்களங்களின் பட்டியலுள் உள்ளது.\n\n"}
{"id": "160854", "url": "https://ta.wikipedia.org/wiki?curid=160854", "title": "இசைக்கவை", "text": "இசைக்கவை\n\nஇசைக்கவை என்பது ஒற்றை அதிர்வெண் உள்ள ஒலியை உண்டாக்கும் ஒரு கருவி ஆகும். பொதுவாக இது உருக்கிரும்பால் செய்யப்பட்டிருக்கும். கவட்டை அல்லது ஆங்கில எழுத்து யூ வடிவிலான பகுதியை மற்றொரு பொருளில் மோத வைக்கும் போது சில நேரத்திற்குப் பின் தூய ஒற்றை அதிர்வெண் ஒலி பெறப்படும். இசைக்கருவிகளில் சுருதி சேர்ப்பதற்கு இசைக்கவை முக்கியமாகப் பயன்படுகிறது. இயற்பியல் ஆய்வகங்களில் \"ஒத்ததிர்வுத் தம்பம்\" போன்ற ஒலியியல் ஆய்வுகளை மேற்கோள்ளப் பயன்படுகிறது. மருத்துவத் துறையில் நோயாளியின் காது கேட்கும் திறனைச் சோதிக்கப் பயன்படுகிறது.\n\nஆங்கிலேய இசைக்கலைஞர் \"ஜான் ஷோர்\" என்பார் கி.பி. 1711 இல் இசைக்கவையைக் கண்டறிந்தார்.\n"}
{"id": "160856", "url": "https://ta.wikipedia.org/wiki?curid=160856", "title": "மில்க்வைற் சவர்க்காரத் தொழிற்சாலை", "text": "மில்க்வைற் சவர்க்காரத் தொழிற்சாலை\n\nமில்க்வைற் சவர்க்காரத் தொழிற்சாலை என்பது யாழ்ப்பாணத்தில் உள்ள சவர்க்காரம் உற்பத்தி செய்யும் தொழிற்சாலை ஆகும். இதன் நிறுவனர் \"கனகராசா\". இத் தொழில்நிறுவனம் அதன் சமூக சேவைகளுக்காகவும் அறியப்படுகிறது.\n"}
{"id": "160865", "url": "https://ta.wikipedia.org/wiki?curid=160865", "title": "அறிவர்", "text": "அறிவர்\n\nமுக்காலமும் உணர்ந்த முனிவர்களை அறிவர் என்றனர். கடந்த கால, நிகழ்கால, வருங்கால நிகழ்வுகளைக் கூறுபவர் அறிவர். \n\nஇந்த அறிவர் அகத்திணை மாந்தர் வாயில்மாந்தர்களில் ஒரு பாலார். \n\nதலைவன் தலைவியைக் கொண்டுதலைக்கழிந்த இடத்து வழியில் பார்க்கும்போது இவர்கள் அவர்களுக்கு அறிவுரை கூறுவர். \n\nபார்ப்பார், அறிவர் ஆகியோர் எல்லாருக்கும் பொதுவானவற்றைக் கூறுவதால் எல்லாரும் கேட்பர். \n\nஅறிவர் வேறு. அறிஞர் வேறு. அறிஞர் உலகியலறிவு மிக்கவர்.\n"}
{"id": "160866", "url": "https://ta.wikipedia.org/wiki?curid=160866", "title": "மூக்குப்பேணி", "text": "மூக்குப்பேணி\n\nமூக்குப்பேணி என்பது குடிப்பதற்கு இலகுவாக மூக்குப் போன்ற வடிவுடையை வாயைக் கொண்ட ஒரு பேணி ஆகும். இது இலங்கையில் இன்றும் அன்றாடப் பயன்பாட்டில் இருக்கும் ஒரு புழங்கு பொருள் ஆகும். இது பொதுவாக செம்பில் செய்யப்பட்டு இருக்கும். வாய்ச் சுகாதாரத்தை பேணுதல் தேவையான அளவுக்கு நீராகாரங்களை பருகுதல் போன்றவற்றிற்கு ஏற்ப அமைக்கப்பட்டுள்ளது. \n"}
{"id": "160868", "url": "https://ta.wikipedia.org/wiki?curid=160868", "title": "வெற்றிலைத் தட்டம்", "text": "வெற்றிலைத் தட்டம்\n\nவெற்றிலைத் தட்டம் அல்லது வெற்றிலைத் தட்டு என்பது பித்தளை உலோகத்தினாலான பாதமும் ஒரு சாண் வரை உயரும் தண்டும் மேற்புறம் அகன்று விரிந்த வளைவான மேற்புறமும் கொண்ட பித்தளைப் பாத்திரம் ஆகும். இந்தியா, இலங்கை உட்பட தென்கிழக்காசிய நாடுகளில் வெற்றிலையும் வெற்றிலைத்தட்டமமும் பெரிதும் பயன்படுத்தப்படுகின்றன. தமிழர் விருந்தோம்பலிலும், வாழ்வோட்ட சடங்குகளிலும் இவை சிறப்பான ஒர் இடத்தைப் பெறுகின்றன. தென் இந்தியாவில் வெற்றிலைக் காளாஞ்சி எனவும் இலங்கையின் வடபுறத்தில் கால் தட்டம் என்றும் இது அழைக்கப்படுகிறது.\n\nSection::::பயன்பாடு.\nதமிழரது மரபு வழிப்பட்ட வாழ்க்கை நெறியில் வெற்றிலைக்கும் வெற்றிலைத் தட்டத்துக்கும் தனியான ஓரிடம் உண்டு. விருந்தாளிகள் வீட்டுக்கு வருகின்ற போது முதலில் வெற்றிலை கொடுத்து அவர்களை உபசரிக்கும் மரபு அண்மைக்காலம் வரை வழக்கில் இருந்தது. அதனால் வெற்றிலையை வைத்திருக்கும் தட்டமும் தனக்கென தனித்துவமான வடிவத்தையும் இடத்தையும் மக்கள் மத்தியில் பெற்றிருந்தது.\n\nதிருமணத்துக்கு வந்த விருந்தாளிகளுக்கு மணமக்களின் சார்பாக அவர்களுடய நன்றியையும் மகிழ்ச்சியையும் தெரிவிக்கும் முகமாக மணமக்களின் பெயர் அச்சடிக்கப்பட்ட காகிதப் பைகளில் வெற்றிலை, பாக்கு என்பன பலகாரங்களோடு கொடுத்து விடுவது மரபார்ந்த வழக்கமாக இருந்த அதே காலத்தில் திருமணக் கொண்டாட்டங்களின் போதும் மற்றும் சுக, துக்க நிகழ்வுகளின் போதும் வெற்றிலையினதும் வெற்றிலைத்தட்டத்தினதும் பயன்பாடு வெகுவாக வேண்டப்பட்டிருந்தது.\n\nமங்கைப்பருவம் எய்திய கன்னிப் பெண்ணின் பூப்பு நீராட்டு விழாவின் போதும், மணமகனுடய, மணமகளுடய பால் அறுகு வைத்து குளிப்பாட்டும் சம்பிருதாயப் பொழுதுகளின் போதும், பால் அறுகு என்பவற்றை ஏந்தியவாறு இப்பித்தளைத் தட்டம் கன கம்பீரமாக: முக்கியமான பார்வைக்குரிய பொருளாக மண்டபத்தில் வீற்றிருக்கும்.\n\nஇத்தகைய முக்கியத்துவம் வாய்ந்த வெற்றிலை, பாக்கு, சுண்ணாம்பு ஆகியன வைக்கப் படும் தட்டங்கள் அனேக வீடுகளில் காணப் பட்டன. பொதுவாக அழகான சித்திர வேலைப்பாடுகளைக் கொண்டனவாக அவை அமைந்திருந்தன.\n\nகாலப் போக்கில் வெற்றிலைப் பாவனையாளர்கள் குறைந்தமை, தட்டங்களின் கனதியான தன்மை, அவற்றைச் சுத்தம் செய்வதில் ஏற்படும் சிரமம்,பாவனைக்கு இலகுவான வேறு மென் உலோகங்களின் வருகை போன்ற இன்னோரன்ன காரணங்களால் வெற்றிலைப் பாவனையும் வெற்றிலைத்தட்டத்தின் பாவனையும் வெகுவாகக் குறைந்து போய் விட்டது.\n\nSection::::தூய்மைப்படுத்தல்.\nஅவை எலுமிச்சம் புளி அல்லது பழப்புளியினால் தென்னந்தும்பு, சாம்பல், சவர்க்காரம், மற்றும் ரின்களில் அடைத்து விற்பனை செய்யப்படும் சலவைத் தூள்கள் எல்லாம் சேர்த்து மினுக்கிப் பாவிக்கப் பட்டன.\n\n"}
{"id": "160871", "url": "https://ta.wikipedia.org/wiki?curid=160871", "title": "அந்தணர்", "text": "அந்தணர்\n\nஅந்தணரையும் பார்ப்பாரையும் இன்றைய பொதுமக்கள் ஒரே இனத்தவர் எனக் கொள்கின்றனர். பண்டைய இலக்கியங்கள் இவர்களை வேறுபடுத்திக் காட்டுகின்றன. \nSection::::அந்தணர்.\nஅந்தணர், அந்தணாளர், மறைகாப்பாளன் என்னும் சொற்கள் ஒருசார் மக்களைக் குறிப்பன. \n\nSection::::பார்ப்பான்.\nபார்ப்பானையும் அந்தணரையும் திருக்குறள் வேறுபடுத்திக் காட்டுகிறது. \n"}
{"id": "160872", "url": "https://ta.wikipedia.org/wiki?curid=160872", "title": "கூடை முடைதல் (தமிழர் தொழிற்கலை)", "text": "கூடை முடைதல் (தமிழர் தொழிற்கலை)\n\nபல்வேறு மூலப் பொருட்களைக் கொண்டு கூடைகளையும் பெட்டிகளையும் செய்யும் கலையைக் கூடை முடைதல் என்பர். பொருட்களைப் பாதுகாக்க, எடுத்துச் செல்ல, அளக்க என பல்வேறு பயன்பாடுகள் கூடைகளுக்கும் பெட்டிகளுக்கும் இருப்பதால் இவை அன்றாடம் பயன்படுத்தப்படும் பொருட்கள் ஆகும். தமிழ்ச் சூழலில் கிடைக்கும் பனை, மூங்கில், பிரம்பு போன்றவற்றில் இருந்து பெறப்படும் நார்களையும் ஓலைகளையும் கம்புகளையும் பயன்படுத்தி கூடை முடைவதில் தமிழர்கள் நெடுங்காலம் ஈடுபட்டு வருகிறார்கள். பல ஊர்களில் கூடை முடைதல் ஒரு முக்கிய கைத்தொழில் ஆகும்.\n\n\n"}
{"id": "160874", "url": "https://ta.wikipedia.org/wiki?curid=160874", "title": "ஸ்பென்சர் பிளாசா", "text": "ஸ்பென்சர் பிளாசா\n\nஸ்பென்சர் பிளாசா (ஆங்கிலம்/English : Spencer Plaza) தமிழ் நாடு, சென்னை அண்ணா சாலை மீது அமைந்துள்ள ஒரு பழமையான பல்கடை பேரங்காடி ஆகும். இது 1863 ஆம் ஆண்டு பிரிட்டிஷ் காலத்தில் கட்டப்பட்டு மீண்டும் 1985 ஆம் ஆண்டு மறுகட்டமைக்கப்பட்டது. இது சென்னை நகரத்தின் ஒரு முக்கிய நவீன அடையாளங்களில் ஒன்றாக விளங்குகிறது.\n\nSection::::வரலாறு.\nஸ்பென்சர் பிளாசா பேரங்காடி 1863–1864 ஆம் ஆண்டு சார்லஸ் டுரண்டு (Charles Durant) மற்றும் ஜே. டபிள்யூ. ஸ்பென்சர் (J. W. Spencer) ஆகிய இருவர் இணைந்து அன்றைய மதராஸ் மாகாணத்தில், மவுண்ட் ரோடு எனப்படும் இன்றைய அண்ணா சாலையில் கட்டப்பட்டது.\nஇதன் உண்மையானக் கட்டமைப்பு பிரிட்டிஷ் காலத்தில் கட்டப்படவையாகும். இது இந்திய பேரங்காடிகளில் மிகவும் பழமையானதாகவும் மற்றும் இது கட்டப்பட்டபோது தென் ஆசியாவில் மிக பெரிய வணிகவளாகங்களில் ஒன்றாகவும் விளங்கியது. 1895 ல் இந்திய துணை கண்டத்தில் முதல் பல்பொருள் அங்காடியாகத் திகழ்ந்தது. மற்றும் இந்த அங்காடியில் கடைகள் மற்றும் வர்த்தக வளாகங்கள் உள்ளடக்கியதாகவும் மக்களுக்கு தேவையான அனைத்துப் பொருட்களும் ஒரே இடத்தில் கிடைத்ததால் மக்களிடையே மிகவும் நல்ல வரவேற்பைப் பெற்றது. பின்னர் சில ஆண்டுகள் கழித்து ஸ்பென்சரின் உரிமையாளர், அந்த காலத்தில் மிகவும் பிரபலமாக இருந்த இந்தோ - சாராசனிக் பாணியில் ஒரு அழகிய கட்டடம் கட்டப்பட்டது. டபிள்யூ. என். போக்சன் (W. N. Pogson) என்பவர் இந்த கட்டடத்தை வடிவமைத்தார். 1983 ஆம் ஆண்டு இக்கட்டிடத்தில் ஒரு மிகப்பெரிய தீ விபத்து ஏற்பட்டு கட்டிடம் சேதமடைந்தது. மீண்டும் 1985 ஆம் ஆண்டு மறுகட்டமைக்கப்பட்டது.\nமேலும் இங்கு வரும் தானுந்துகளை (Car) நிறுத்துவதர்காக வாகனம் தரிப்பு வசதி (Parking) மூன்று அடித்தளப் பிரிவுகளாக இவை கட்டப்பட்டுள்ளது. இந்த மொத்தத் தளத்திலும் எண்ணூறு தானூந்துக்களுக்கும் மேல் நிறுத்திக்கொள்ளும் வசதிக் கொண்டது. மற்றும் சென்னையில் வசிக்கும் மக்கள் பொழுது போக்கிற்காக கூட்டமாக வரும் முக்கிய இடங்களில் இதுவும் ஒன்றாகும்.\nமேலும் இந்தியாவின் மிக பெரிய மற்றும் நல்ல வர்த்தக வளாகங்களின் அடிப்படையில் மார்ச் 2010 ஆம் ஆண்டிற்காக, இது 530,000 சதுர அடி கொண்டு ஜ (I) அட்டவணை பகுதியில் நாட்டின் 11 வது மிகப் பெரிய பேரங்காடி என்ற அந்தஸ்தைப் பெற்றது.\n\nSection::::கடைகள்.\nஇந்த பேரங்காடியின் மேற்கு பக்கத்தில் 20,000 சதுர அடி பரப்பிலான ஒரு பெரிய நங்கூரம் கடை, மற்றும் ஆண்கள், பெண்கள் மற்றும் குழந்தைகளுக்கான உடைகள், பரிசு பொருள்கள் மற்றும் உணவு கலன்கள் உள்ளது.\nமற்றும் லெண்ட்மார்க் (40,000 சதுர அடி).\n\nமற்றும் பல்வேறு உள்ளூர் மற்றும் சர்வதேச தரவகைகள்: நைக், அடிடாஸ், பாட்டா, ரீகல், உடல்நலம் அண்ட் பொலிவு, வியும்மிடியர்ஸ், வான் கியுசன், ப்ரோலின், ஆலன் சோலி, ஃபேலோர்சாஜம் காலணிகள், லூயிஸ் பிலிப், டைட்டன் கடிகாரம், லெவிஸ், கேசியோ, வி.ஜ.பி. பயணப்பெட்டிகள், ஸ்பென்சர் அண்ட் கோ (தரையில் 40,000 சதுர அடி, முதல் மற்றும் இரண்டாவது மாடிகள்).\n\n26,000 சதுர அடி பரப்பலவில் டைம்க்ஸ் கடிகாரம் காட்சியறை, ஸ்வாட்ச்,குக்கீ மென் கணினி மற்றும் இணையம் மையம், கலர் பிளஸ்,நைவிகாடுர், விட்கோ, பாண்டலூன்ஸ்.\n\nஇரண்டாவது மற்றும் மூன்றாவது பிரிவுகளில் 65,000 சதுர அடியில்அரோவ், லீ , இசை உலகம், உணவு உலகம், எச்எஸ்பிசி (HSBC),ஏபிஎன் அம்ரோ, அமெரிக்கன் எக்ஸ்பிரஸ் பணம் மாற்றம், சிட்டி வங்கி.\n\nமற்றும் டு பவுல் மையம் (Du Bowl). 16,000 சதுர அடி).இத்துடன் வன் துணியாடைகள் (Jeans), நீல்கிரீஸ் சிறப்பங்காடி (சூப்பர் மார்கெட்).மேலும் பிப்ரவரி 26 , 2004 அன்று, இலங்கை ஏற்றுமதி வளர்ச்சிக் குழு 17 மில்லியன் செலவில் சிக்கலான ஒரு வர்த்தக மையம் நிறுவப்பட்டது. இலங்கை வர்த்தக மையக் கட்டிடம் மூன்றாம் கட்ட முதல் மாடியில் 20,000 சதுர அடி மேல் பரப்பலவைக் கொண்டு, பதினேழு முன்னணி இலங்கை நிறுவனங்கள் ஆடை காணப்படுகின்றது, மற்றும் செயற்கை பூக்கள், இனிப்புத் தின்பண்டங்கள், காலணிகள் மற்றும் தோல் பொருட்கள், ஆபரணங்கள் மற்றும் மதிப்புமிக்க கல், மூலிகை பொருட்கள், ஒளி பொறியியல் பொருட்கள், கைத்தொழில் பீங்கான், மேசைக்கலன்கள், இலங்கை தேயிலை, பொம்மைகள், மற்றும் போக்குவரத்து மற்றும் வானூர்திகளின் பயணச்சீட்டுகள் (Tickets) இவை அனைத்தும் உள்ளடங்கும்.\n\n"}
{"id": "160879", "url": "https://ta.wikipedia.org/wiki?curid=160879", "title": "நெல்லிரசம்", "text": "நெல்லிரசம்\n\nநெல்லிரசம் என்பது நெல்லிக்காயோடு, சீனி, நிறமூட்டி ஆகியவை சேர்த்து செய்யப்படும் ஒரு குடிபானம் ஆகும். நெல்லிரச உற்பத்திக்கு யாழ்ப்பாணம் புகழ்பெற்றது. யாழ்ப்பாணத்தில் உற்பத்திசெய்யப்படும் நெல்லிரசத் தயாரிப்புகள் இலங்கையில் பிற பகுதிகளுக்கும் வெளிநாடுகளுக்கும் ஏற்றுமதி செய்யப்படுகின்றன.\n"}
{"id": "160886", "url": "https://ta.wikipedia.org/wiki?curid=160886", "title": "உத்தம புத்திரன்", "text": "உத்தம புத்திரன்\n\nஉத்தம புத்திரன் என்ற பெயரில் வெளியான தமிழ்த் திரைப்படங்கள்:\n\n"}
{"id": "160887", "url": "https://ta.wikipedia.org/wiki?curid=160887", "title": "உத்தம புத்திரன் (2010 திரைப்படம்)", "text": "உத்தம புத்திரன் (2010 திரைப்படம்)\n\nஉத்தமப் புத்திரன், 2010 ஆம் ஆண்டில் வெளியான தமிழ்த் திரைப்படமாகும். இத்திரைப்படத்தை மித்திரன் ஜவகர் இயக்கியுள்ளார்.\n\n2008 ஆம் ஆண்டில் வெளியான தெலுங்குத் திரைப்படமான ரெடி என்பதன் மறு ஆக்கமே இத்திரைப்படம்.. இத்திரைப்படத்தின் முக்கிய வேடங்களில் தனுஷ், ஜெனிலியா ஆகியோர் நடித்துள்ளனர்.\n"}
{"id": "160888", "url": "https://ta.wikipedia.org/wiki?curid=160888", "title": "விவேக்", "text": "விவேக்\n\nவிவேக் (\"Vivek\") என்பது ஓர் இந்திய ஆண் பெயர் ஆகும். இப்பெயரில் உள்ள கட்டுரைகள்:\n\n"}
{"id": "160889", "url": "https://ta.wikipedia.org/wiki?curid=160889", "title": "ஆங் லீ", "text": "ஆங் லீ\n\nஆங் லீ (பிறப்பு அக்டோபர் 23, 1954) தாய்வானில் பிறந்த அமெரிக்க திரைப்பட இயக்குநர் ஆவார். புரோக்பேக் மவுண்டன், குரௌச்சிங் டைகர் ஹிடன் டிராகன் போன்ற திரைப்படங்களை இயக்கியுள்ளார்.\n\n\n"}
{"id": "160897", "url": "https://ta.wikipedia.org/wiki?curid=160897", "title": "சங்கத்தமிழில் வட்டத்தின் சுற்றளவும் பரப்பளவும்", "text": "சங்கத்தமிழில் வட்டத்தின் சுற்றளவும் பரப்பளவும்\n\nசங்கத்தமிழில் வட்டத்தின் சுற்றளவும் பரப்பளவும் என்பது சங்க இலக்கியங்களில் வட்டத்தின் சுற்றளவையும் பரப்பளவையும் பற்றி கூறப்பட்டுள்ள பாடல்களை விளக்கும் கட்டுரையாகும்.\n\nSection::::வட்டத்தின் சுற்றளவு.\nதமிழ் எண்கள்:0-௦ ; 1-௧ ; 2-௨ ; 3-௩ ; 4-௪ ; 5-௫ ; 6-௬ ; 7-௭ ; 8-௮ ; 9-௯ ; 10-௰ ; 100-௱ ; 1000-௲\n\nஇதன்படி விட்டத்தை வி என எடுத்துக்கொண்டால்,\n\n\nஇதன்படி முறைசெய்தால் (௨ * ((௧௧ வி) / ௭)= ௨௨/௭ * வி. இதுவே தற்போது வழங்கப்பட்டுவரும் வட்டத்தின் சுற்றளவு ஆகும் πD ).\n\nSection::::எளிமைப்படுத்துதல்.\nமேலே காக்கைப்பாடினியார் பாடியது துல்லியமான கணக்குக்குப் பொருந்தும். ஆனால் பொறியியலில் இவற்றை பயன்படுத்த இந்த அளவையும் எளிமையாக்கி கூறுகிறது கணக்கதிகாரம். அப்பாடல்,\n\nஇதன்படி, \n\nஇதன்படி,\n\nSection::::நடைமுறை.\nவண்டித்தச்சர்கள் அச்சாணி செய்ய பயன்படுத்தப்படும் அளவையின் படி, விட்டத்தை மூன்றில் அரைக்கால் சேர்த்து அதை விட்டத்தோடு பெருக்கிக் கொள்கின்றனர். (அரைக்கால் = ௧/௮ = .௧௨௫)\n\nஇதன்படி,\n\n(௩ + .௧௨௫) * வி = ௩.௧௨௫ வி ஆகும்.\n\nஇவை அனைத்தையும் ஒப்புநோக்கினால் துல்லியக் கணக்கிற்கும் நடைமுறை கணக்கிற்கும் தமிழர் பாகுபடுத்தி கணக்கியல் தந்ததனை அறிந்து கொள்ளலாம்.\n\nSection::::பரப்பளவு.\nஇதன்படி,\n\nஇதன்படி,\n\nவட்டத்தின் பரப்பளவு = (π * வி / ௨) * (வி / ௨) = πவி/௪\n"}
{"id": "160909", "url": "https://ta.wikipedia.org/wiki?curid=160909", "title": "ஜேம்சு ஓற்றம்", "text": "ஜேம்சு ஓற்றம்\n\nலெப்டினன்ட் ஜெனரல் சர் ஜேம்சு ஓற்றம், முதலாவது இளங்கோமான் GCB,KSI (\"James Outram, 1st Baronet\" சனவரி 29,1803 – மார்ச்சு11 1863) 1857ஆம் ஆண்டு சிப்பாய்க் கிளர்ச்சியில் போரிட்ட ஆங்கிலேய படைத்துறை மூத்த அதிகாரி ஆவார். அவரது வீரதீரச் செயல்களுக்காக பிரித்தானியரால் வீரராகக் கருதப்படுபவர். \n\n\n"}
{"id": "160919", "url": "https://ta.wikipedia.org/wiki?curid=160919", "title": "லொயோலா இஞ்ஞாசி", "text": "லொயோலா இஞ்ஞாசி\n\nபுனித லொயோலா இஞ்ஞாசி (பாஸ்க் மொழி:Iñigo Loiolakoa, ) (1491 – ஜூலை 31, 1556) என்பவர் பாஸ்க் குடும்பத்தைச் சேர்ந்த எசுப்பானியா நாட்டின் போர்வீரரும், கத்தோலிக்க குருவும், இறையியலாளரும், இயேசு சபையின் நிறுவனரும், அச்சபையின் முதல் தலைவரும் ஆவார். இவர் கத்தோலிக்க மறுமலர்ச்சியில் மிக முக்கிய பங்கு வகித்தவர். இவர் கத்தோலிக்க திருச்சபையின் அதிகாரம் மற்றும் நிலைமுறைக்கு எதிர்ப்பின்றி கீழ்படிந்தது மட்டும் அல்லாது, தன் சபையினரையும் அவ்வாறே செயல்பட ஊக்குவித்தார்.\n\n1521 இல் பாம்பலோனா போரில் இவர் பலத்த காயமடைந்து, ஓய்வு எடுத்துக்கொண்டிருக்கும் போது, அங்கே படிக்க கிடைத்த கிறுத்தவப் புனிதர்களின் வரலாற்றால் ஈர்க்கப்பட்டு அசிசியின் பிரான்சிசு போல தன் வாழ்வை கடவுளுக்கு அற்பணிக்க முடிவெடுத்தார். மார்ச் 1522இல் இவர் கன்னி மரியாளையும், குழந்தை இயேசுவையும் ஒரு காட்சியில் கண்டதாகக் கூறுவர். இக்காட்சிக்கும் பின்பு இவர் அருகில் இருந்த மன்ரேசா என்னும் இடத்தில் இருந்த குகையில் ஒரு நாளைக்கு ஏழு மணிநேரம் தொடர்ந்து இறை வேண்டலில் ஈடுபட்டிருந்தார். இங்கேதான் இவர் தனது \"ஆன்ம பயிற்சிகள்\" என்னும் நூலினை முறைப்படுத்தினார் என்பர். செப்டம்பர் 1523இல் லொயோலா திருநாடுக்குச் சென்று அங்கேயே தங்கிவிட முடிவெடுத்தார். ஆனால் அங்கிருந்த பிரான்சிஸ்கன் சபையினரால் ஐரோப்பாவுக்கு திருப்பி அனுப்பப்பட்டார்.\n\nஇவர் ஜூலை 1556இல் இறந்தார். இவருக்கு அருளாளர் பட்டம், திருத்தந்தை ஐந்தாம் பவுலினால் 1609இலும், புனிதர் பட்டம் திருத்தந்தை பதினைந்தாம் கிரகோரியால் 1622இலும் வழங்கப்பட்டது. இவரை ஆன்ம தியானம் மற்றும் ஒடுக்கத்திற்கு பாதுகாவலராக திருத்தந்தை பதினொன்றாம் பயஸ் 1922இல் அறிவித்தார். இவரின் விழா நாள் ஜூலை 31 ஆகும்\n"}
{"id": "160930", "url": "https://ta.wikipedia.org/wiki?curid=160930", "title": "பஞ்சு விளக்கு", "text": "பஞ்சு விளக்கு\n\nபஞ்சு விளக்கு அல்லது யாம் போத்தல் விளக்கு என்பது குறைந்த எண்ணெயைப் பயன்படுத்தி நீண்ட நேர ஒளி தரக் கூடிய ஒரு விளக்கு வடிவமைப்பு ஆகும். இது யாழ்ப்பாணத்தில் போர்க்கால பொருளாதாரத் தடையின் போது கண்டுபிடிக்கப்பட்டது.\n\nSection::::வடிவமைப்பு.\nஒரு சிறிய கண்ணாடிப் போத்தலின், பொதுவாக யாம் (jam) போத்தலின் அடியில் பஞ்சை வைப்பர். அதனுள் சிறிதளவு எண்ணெயைப் பஞ்சில் ஊறக் கூடியவாறு விடுவர். சிறிய வளையத்தில் திரியைப் பொருத்தி அந்த திரியின் அடி பஞ்சை மெதுவாகத் தொடும்படி வைத்து, அந்த வளையத்தைப் போத்தலின் விளிம்பில் கொழுவி விடுவர்.\n\n"}
{"id": "160932", "url": "https://ta.wikipedia.org/wiki?curid=160932", "title": "நிலம்சூழ் நாடு", "text": "நிலம்சூழ் நாடு\n\nநிலம்சூழ் நாடு (\"landlocked country\") என்பது நான்கு புறமும் நிலத்தால் சூழப்பட்ட நாட்டையோ மூடிய கடல்களின் கடற்கரைகளில் அமைந்த நாட்டையோ குறிக்கும். முழுமையான உலக ஏற்பு பெறாத நாடுகளையும் சேர்த்து, உலகில் மொத்தம் 48 நிலம் சூழ் நாடுகள் உள்ளன. பெரும் நிலப்பகுதிகளில் வட அமெரிக்கா, ஆத்திரேலியா, அன்டார்க்டிக்கா ஆகிய கண்டங்களில் மட்டுமே நிலம் சூழ் நாடுகள் இல்லை.\n\n"}
{"id": "160933", "url": "https://ta.wikipedia.org/wiki?curid=160933", "title": "இத்தாலிய ஐக்கியம்", "text": "இத்தாலிய ஐக்கியம்\n\nபல்வேறு மாநிலங்களாகப் பிரிவுற்றிருந்த இத்தாலியை தனி நாடாக பத்தொன்பதாம் நூற்றாண்டில் உருவாக்கிய அரசியல் சமூகச் செயற்பாடே இத்தாலிய ஐக்கியம் எனப்படுகின்றது. இது தொடர்பான சரியான திகதி தொடர்பான சான்றுகள் கிடைக்காவிட்டாலும், பல வரலாற்றியலாளர்கள் இது 1815 தொடக்கம் 1870 வரை இடம்பெற்றெதெனக் கூறுவர். பத்தொன்பதாம் நூற்றாண்டுக்கு முன்னர் இத்தாலி என ஒரு நாடு இருக்கவில்லை; அது ஒரு தீபகற்பம் அதாவது ஒரு புவியியற் பிரதேசம்.\n\nபத்தொன்பதாம் நூற்றாண்டுக்கு முன்னர் இத்தாலி ஒன்றுபடுவதைத் தடுத்த காரணிகள்\n\n\nபிளவுபட்டிருந்த இத்தாலிய மக்களிடையே தேசிய உணர்வை ஏற்படுத்தி அதை ஒன்றிணைக்க முடியும் என்று வழிகாட்டியவர் நெப்போலியன் பொனபாட் ஆவார். ஜோசப் மசினி அதனைச் செயலில் முன்னெடுத்துச் சென்றதுடன், அதனைத் திட்டமிட்டவர் கவுன்ட் கவூர் ஆவார். குஸிப் கரிபால்டி இதற்குப் படையைத் திரட்டினார். இதன் மூலம் 1870இல் இத்தாலி தனிநாடக உருவாக்கப்பட்டது.\n\nSection::::இத்தாலியில் வெளிநாட்டு ஆதிக்கம்.\nமத்திய காலத்தில் இத்தாலி பல சிற்றரசுகளாகச் சிதறிக் கிடந்தது. அந்த அரசுகளிடையில் அதிகாரப் போட்டி நிலவியது. அவ்வாறே ஐரோப்பாவில் இருந்த பலம் வாய்ந்த அரசுகள் இத்தாலியின் பிரதேசங்களைத் தமது ஆட்சியின் கீழ் வைத்திருந்தன. உதாரணமாக சிசிலி, நேப்பிள்ஸ் என்பன ஸ்பானியாவின் கீழும் பிர்மா, மொடினா, டஸ்கனி, வெனிஸ் முதலான நகரங்கள் ஆஸ்திரியாவின் கீழும் இருந்தன. மத்திய இத்தாலி பாப்பரசரின் அதிகாரத்தின் கீழ் இருந்தது. வெளிநாட்டவரின் ஆதிக்கமும் பாப்பரசரின் அரசும் இத்தாலியை இணைப்பதற்குத் தடையாக இருந்தன.\n\nSection::::நெப்போலியனின் கீழ் இத்தாலி.\nநெப்போலியன் கி.பி. 1797 ஆம் ஆண்டு வட இத்தாலியின் லொம்பாடி, ஜினோவா, நேப்பிள்ஸ் ஆகிய பிரதேசங்களைக் கைப்பற்றினார். கி.பி. 1807 ஆம் ஆண்டு பாப்பரசரின் கீழ் இருந்த இத்தாலியப் பிரதேசத்தை வென்று \"வட இத்தாலி\" என்ற அரசை ஆரம்பித்தார். இவர் நெப்போலிய சட்டங்களைக் கொண்டு வந்து இத்தாலியை வளர்த்தார்.\n\nSection::::வியன்னா மாநாட்டின் பின்னர் இத்தாலி.\nநெப்போலியன் யுத்தத்தில் தோல்வியடைந்ததுடன் 1815இல் வியன்னா மாநாட்டின் மூலம் இத்தாலியப் பிரதேசம் மீண்டும் கி.பி. 1798 இற்கு முன்னர் ஆட்சி செய்தவர்களுக்கே வழங்கப்பட்டது. அதன்படி உரோமை மையமாகக் கொண்ட மத்திய இத்தாலி பாப்பரசருக்கும் ஏனைய பிரதேசங்கள் அந்தந்த அரச வம்சத்தினருக்கும் கிடைத்தன. இதன் பின்னர் கி.பி. 1815 ஆம் ஆண்டின் பின் ஆஸ்திரியா, எசுப்பானியா ஆகிய நாடுகள் இத்தாலியின் மூலம் பயனடைந்தன. பாப்பரசரும், சார்தீனிய மன்னரும் ஆட்சியாளர்களாக இருந்தனர். நெப்போலியனின் விதவை மனைவியாகிய மேரி லூயியின் கீழிருந்த தஸ்கனிப் பிரதேசத்தில் சிறந்த ஆட்சி நிலவியது. ஆஸ்திரியாவின் வருமானத்தில் 25% இத்தாலியப்பிரதேசத்திலிருந்தே பெறப்பட்டது. கடுமையான சட்டங்கள் அறிமுகப்படுத்தப்பட்டன. சார்தீனியாவின் மன்னன் விக்டர் இம்மானுவேலும் மக்களை இன்னல்களுக்கு உள்ளாக்கிய ஆட்சியாளன் ஆவான்.\n\nSection::::காபொனாரி இயக்கம்.\nவியன்னா மாநாட்டிற்குப் பிற்பட்ட கொடுங்கோல் ஆட்சிகளால் இத்தாலிய மக்களிடம் தேசிய உணர்வு எழுச்சியுற்றது. காபொனாரி என்ற இரகசிய இயக்கம் ஜோசப் மசினியால் மக்களுடன் உருவாக்கப்பட்டது. 1825 இல் ஆஸ்திரிய அரசு இவ்வியக்கத்தை அடக்கி மசினியை பிரான்சுக்கு நாடுகடத்துவதில் வெற்றி கண்டது.\n\nSection::::இளம் இத்தாலி இயக்கம்.\n1830 இல் மீண்டும் இத்தாலியை இணைப்பதற்கு குரல் எழுப்பப்பட்ட போதிலும் அது தோற்கடிக்கப்பட்டது. 1831 இல் பீட்மன்டில் ஆட்சியதிகாரம் பெற்ற மன்னன் அல்பேர்ட் சார்ல்ஸ் அதற்குத் துணையாக இருப்பானென நம்பப்பட்ட போதிலும் அவ்வாறு நடைபெறாததால் மீண்டும் மசினியின் தலமையில் இளம் இத்தாலிய இயக்கம் உருவானது. \"ஒற்றுமையும் சுதந்திரமும்\" அவர்களது தாரக மந்திரமாகும்.\n\nSection::::கவுன்ட் கவூரின் பங்களிப்பு.\nகவுன்ட் கவூர் 1852 ஆம் ஆண்டு இத்தாலிய பீட்மன்ட் அரசின் பிரதமராகக் கானப்பட்டவராவார். \"மறு பிறப்பு\" எனும் நூலை எழுதி அதன் மூலம் இத்தாலிய ஐக்கியத்திற்கு ஊட்டமளித்தார். இவரது அரசாங்கம்ம் மூலம் புதிய அரசியலமைப்பு உருவாக்கப்பட்டதுடன் பொது வசதி மற்றும் உற்பத்தி அதிகரித்தது. பிரான்சிய மன்னன் மூன்றாம் நெப்போலியனுடன் புளொம்பியஸ் உடன்படிக்கை செய்து கவுன்ட் கவூர் ஆஸ்திரியாக்கு எதிராக போர் தொடுத்தாலும், மூன்றாம் நெப்போலியன் படையுதவியை நிறுத்தியதால் அம்முயற்சி தோல்வியடைந்தது.\n\nSection::::கரிபால்டியின் செயற்பாடு.\nகுஸிப் கரிபால்டி வெளிநாட்டு கெரில்லாப் போர்களை மேற்கொண்ட தலைவனாவான். 1860 ஆம் ஆண்டு இவர் தலமையில் சென்ற 1000 போர்வீரர் படை மெசினா நகரைத் தவிர ஏனைய பிரதேசங்களைக் கைப்பற்றியது. அதன் பின் நேப்பிள்ஸ் மற்றும் மெசினா நகர்கள் இணைக்கப்பட்டன.\n\nSection::::இத்தாலி இணைக்கப்படல்.\nகரிபால்டி தான் கைப்பற்றிய பிரதேசங்களை மன்னன் இரண்டாம் விக்டர் இம்மானுவலுக்கு வழங்கினார். பிஸ்மார்க்குடன் உடன்படிக்கை செய்து ஜெர்மன்-ஆஸ்திரியப் போரில் ஜேர்மனிக்கு உதவியதன் மூலம் இத்தாலியுடன் வெனிஸ் இணைக்கப்பட்டது. 1870 இல் ஜேர்மன்-பிரான்ஸ் போர் காரணமாக ரோமில் பாப்பரசருக்கு ஆதரவாக பிரான்ஸ் வைத்திருந்த படையணி மீளப்பெறப்பட்டதன் காரணமாக உரோம் போரின்றி இத்தாலியுடன் இணைக்கப்பட்டது. இவ்வாறாக இத்தாலி என்றொரு புதிய தேசம் உருவாக்கப்பட்டது.\n\n\n\n\n"}
{"id": "160935", "url": "https://ta.wikipedia.org/wiki?curid=160935", "title": "இரட்டைச் சூட்டடுப்பு", "text": "இரட்டைச் சூட்டடுப்பு\n\nஇரட்டைச் சூட்டடுப்பு அல்லது கொடியடுப்பு என்பது குறைந்த விறகுடன் கூடிய பலனைத் தரக்கூடிய ஒரு அடுப்பு வடிவமைப்பு ஆகும். தமிழகத்தில் நீண்ட காலமாக புழக்கத்திலிருந்த இந்த அடுப்பினை ஈழப் போராட்டத்தின் போது பொருளாதாரத் தடை விதிக்கப்பட்ட காலப் பகுதியில் தமிழீழ பொருண்மிய மேம்பாட்டுக் கழகத்தினர் அறிமுகப்படுத்தினார்கள். \n\nSection::::வடிவமைப்பு.\nஇரண்டு பாத்திரம் வைத்துச் சமைக்கக்கூடிய வகையில் இது வடிவமைக்கப்பட்டிருக்கும். இரட்டைச் சூட்டடுப்பு என்றழைக்கப்பட்ட இந்த அடுப்பு ஒருபுறம் விறகு வைத்து எரித்தால் பக்க இணைப்பாக வடிவமைக்கப்பட்டுள்ள மற்றொரு அடுப்பிலும் நெருப்பு வரக்கூடியதாக வடிவமைக்கப்பட்டிருந்தது.\n"}
{"id": "160937", "url": "https://ta.wikipedia.org/wiki?curid=160937", "title": "தொல்காப்பியமும், பாணினீயமும்", "text": "தொல்காப்பியமும், பாணினீயமும்\n\nதமிழிலக்கணத்தை வடமொழி வழித்தாகக் காட்டல் வேண்டி, நடுநிலை திறம்பிய வரலாற்றாசிரியரும், பிராமணத் தமிழ்ப் புலவரும் தொல்காப்பியத்தைப் பாணினீயத் திற்குப் பிற்பட்டதாகக் காட்டுவதுண்டு.\n\nகாலம்:பாணினியின் காலம் கி.மு. 5 ஆம் நூற்றாண்டென்று வரலாற்று நூலாசிரியராலும், மொழியாராய்ச்சியாளராலும் வரையறுக்கப் பெற்றுள்ளது.தொல்காப்பியம், பாணினீயத்திற்கு முந்தியதும் பாரதக் காலத்திற்கும் (கி.மு.1000) கடைக்கழகத் தொடக்கத்திற்கும், (கி.மு. 5 ஆம் நூற்.) இடைப்பட்டதுமாதலின், கி.மு. 7ஆம் நூற்றாண்டின தாகும்.\n\n"}
{"id": "160939", "url": "https://ta.wikipedia.org/wiki?curid=160939", "title": "யஷ் சோப்ரா", "text": "யஷ் சோப்ரா\n\nயஷ்ராஜ் சோப்ரா (\"Yash Raj Chopra\", இந்தி: \"यश चोपड़ा\", செப்டம்பர் 27,1932 - அக்டோபர் 21, 2012) ஓர் புகழ்பெற்ற இந்திய திரைப்பட இயக்குநராகவும் திரைக்கதை ஆசிரியராகவும் மற்றும் திரைப்படத் தயாரிப்பாளராகவும் விளங்கியவர். பிரித்தானிய இந்தியாவில் லாகூரில் பிறந்த யஷ் சோப்ரா தனது திரை வாழ்க்கையை துணை இயக்குநராக ஐ. எசு. ஜோகரிடமும் தனது அண்ணன் பி.ஆர் சோப்ராவிடமும் துவங்கினார். பெரும்பாலும் இந்தித் திரைப்படத்துறையில் பணியாற்றி உள்ளார். 1959ஆம் ஆண்டில் இயக்குநராக அவரது முதல் திரைப்படம் \"தூல் கா பூல்\" வெளியானது. தொடர்ந்து 1961இல் சமூக நாடகமாக \"தர்ம்புத்திரா\" என்ற திரைப்படத்தை இயக்கினார். இந்தத் திரைப்படங்களின் வெற்றியைத் தொடர்ந்து ஐம்பதுகளிலும் அறுபதுகளிலும் சோப்ரா சகோதரர்கள் பல திரைப்படங்களை உருவாக்கினர். பாலிவுட்டில் ஒரே படத்தில் பல முன்னணித் திரைப்பட நடிகர்களை வைத்து படமெடுக்கும் பாணியை துவக்கி வணிக ரீதியாக வெற்றிபெற்ற \"வக்த்\" (1965) இவருக்கு பெரும் புகழைப் பெற்றுத் தந்தது. \n\n1973ஆம் ஆண்டில் தமது சொந்த திரைப்படத் தயாரிப்பு நிறுவனமான யஷ்ராஜ் பிலிம்ஸ் நிறுவனத்தை நிறுவினார். இந்தத் திரைப்படத் தயாரிப்பு நிறுவனம் மூலமாக \"தாக்\" (1973), \"தீவார்\" (1975), \"கபி கபி\" (1976), \"திரிசூல்\" (1978), \"சில்சிலா\" (1981) போன்ற வெற்றித் திரைப்படங்களை வெளியிட்டார். இவற்றில் காதல் உணர்வை நுட்பமாக வெளிப்படுத்தியதால் இவருக்கு \"காதல் சோப்ரா\" என்ற பெயரொட்டு ஏற்பட்டது. \n\nசோப்ராவின் திரைப்பணி ஐம்பதாண்டுகளாக ஐம்பது திரைப்படங்களுக்கும் மேலாக தொடர்ந்துள்ளது. இந்தித் திரைப்படத்துறையில் பெரும் சாதனையாளர்களில் ஒருவராக சோப்ரா கருதப்படுகிறார். ஆறு தேசிய திரைப்பட விருதுகளும் பதினோரு பிலிம்பேர் விருதுகளும் பெற்றுள்ளார். சிறந்த திரைப்பட இயக்குநராக நான்கு முறை பிலிம்பேர் விருது பெற்றுள்ளார். 2001ஆம் ஆண்டில் தாதாசாகெப் பால்கே விருதும் 2005ஆம் ஆண்டில் பத்ம பூசன் விருதும் வழங்கி இந்திய அரசு பெருமைபடுத்தி உள்ளது. சோப்ராவின் திரைப்பணிக்காக பிரித்தானிய திரைப்பட மற்றும் தொலைக்காட்சி அகாதமி (BAFTA) இவருக்கு வாழ்நாள் உறுப்புரிமையை வழங்கியுள்ளது.\n\nயஷ் சோப்ரா அக்டோபர் 13, 2012 அன்று டெங்கு காய்ச்சலுக்காக மும்பையிலுள்ள லீலாவதி மருத்துவமனையில் அனுமதிக்கப்பட்டார். சிகிட்சை பயனளிக்காது அக்டோபர் 21, 2012 அன்று உயிரிழந்தார்.\n"}
{"id": "160947", "url": "https://ta.wikipedia.org/wiki?curid=160947", "title": "லே மாவட்டம்", "text": "லே மாவட்டம்\n\nலே மாவட்டம் சம்மு காசுமீர் மாநிலத்தில் லடாக் பகுதியில் அமைந்துள்ள இரு மாவட்டங்களில் ஒன்றாகும். இதன் தலைநகரம் லே நகராகும். மற்றொரு மாவட்டமான கார்கில் லடாக் பகுதியின் மேற்கு பகுதியில் அமைந்துள்ளது. இது இந்தியாவில் பரப்பளவில் குசராத்தின் கட்ச் மாவட்டதுக்கு அடுத்து இரண்டாவது பெரிய மாவட்டமாகும் .. இதன் வட பகுதியில் பாக்கித்தான் கட்டுப்பாட்டில் உள்ள வடக்கு நிலங்களும் தென்பகுதியில் இமாச்சலப் பிரதேசத்தின் லாஹவுல் மற்றும் ஸ்பிதி மாவட்டமும், மேற்கில் கார்கில் மாவட்டமும், கிழக்கு பகுதியில் அக்சாய் சின் மற்றும் திபெத்தும் எல்லைகளாக உள்ளன.\n\n1979ம் ஆண்டு வரை லடாக் பகுதி முழுவதும் லேவை தலைமையிடமாக கொண்டு நிருவகிக்கப்பட்டது. 1979ல் லடாக் கார்கில், லே என இரு மாவட்டங்களாக பிரிக்கப்பட்டது. \n\nதிபெத்திலிருந்து வரும் சிந்து ஆறு லே மாவட்டத்தில் கிழக்குமேற்காக பயணித்து, சிறிது தூரம் கார்கில் மாவட்டத்தில் பயணித்து பின் பாக்கித்தான் கட்டுப்பாட்டில் உள்ள வடக்கு நிலங்களுக்கு செல்கிறது. \n"}
{"id": "160948", "url": "https://ta.wikipedia.org/wiki?curid=160948", "title": "வகையிடல்", "text": "வகையிடல்\n\nநுண்கணிதத்தில் வகைக்கெழு (\"derivative\") அல்லது வகையீட்டுக் கெழு (\"differential coefficient\") என்பது ஒரு சார்பின் மாறியின் மதிப்பு மாறும்பொழுது அச்சார்பின் மதிப்பு மாறும் அளவைத் தருகிறது. ஒரு சார்பின் வகைக்கெழு காணும் முறையானது வகையிடல் (\"differentiation\") எனப்படுகிறது.\n\nபொதுவாக ஒரு கணியத்தில், அதனுடன் தொடர்புடைய மற்றொரு கணியத்தில் ஏற்படும் மாற்றத்தைப் பொறுத்து ஏற்படக்கூடிய மாற்றத்தின் அளவாக வகைக்கெழுவை எடுத்துக் கொள்ளலாம்.\n\nஎடுத்துக்காட்டாக, ஒரு நகரும் துகளின் நிலையின் நேரத்தைப் பொறுத்த வகைக்கெழு அத்துகளின் கணநேர திசைவேகமாகும்.\n\nஒரு மாறியில் அமைந்த மெய்மதிப்புச் சார்புக்கு ஒரு குறிப்பிட்ட புள்ளியில் காணப்படும் வகைக்கெழு, அப்புள்ளியில் சார்பின் வரைபட வளைவரைக்கு வரையப்படும் தொடுகோட்டின் சாய்வுக்குச் சமமாகும். உயர்பரிமாணங்களில் ஒரு குறிப்பிட்டப் புள்ளியில் காணப்படும் ஒரு சார்பின் வகைக்கெழு \"நேர்பியலாக்கல்\" எனப்படும் ஒரு நேரியல் உருமாற்றமாகும். வகைக்கெழுவுடன் நெருக்கமான தொடர்புடைய மற்றுமொரு கருத்துரு வகையீடாகும்.\n\nவகைக்கெழு காணும் செயல்முறை \"வகையிடுதல்\" அல்லது \"வகையிடல்\" (differentiation) எனப்படும். இதன் எதிர்ச்செயல் \"எதிர் வகையிடுதல்\" அல்லது \"எதிர்வகையிடல்\" (antidifferentiation) எனப்படும். நுண்கணிதத்தின் அடிப்படைத் தேற்றத்தின்படி, எதிர்வகையிடலும் தொகையிடலும் சமம்.\n\nSection::::வகையிடுதல் ஒரு கண்ணோட்டம்.\nபல அன்றாட பிரச்சினைகள் கணிதத்தில் ஆழமாகவும் அகலமாகவும் அலசப்படுகின்றன. அப்படியொரு பிரச்சினைதான் 'மாறுதல்' என்ற பிரச்சினை. உலகில் எதுவுமே மாறிக்கொண்டிருக்கிறது. சாலையில் போகும் காரின் வேகத்தை வேகமானியைப் பார்த்துத் தெரிந்துகொள்கிறோம். வேகம் என்பது ஒரு மணிக்கு எவ்வளவு தூரம் கார் போகிறது என்பதைச் சொல்கிறது. ஆனால் ஒரு மணி நேரம் பிரயாணம் செய்துதான் அதைத் தெரிந்துகொள்ள வேண்டுமென்பதில்லை. ஒவ்வொரு நிமிடமும், ஏன், ஒவ்வொரு நொடியும் அந்த வேகம் மாறிக்கொண்டேயிருக்கிறது. அப்படியும் நொடிக்கு நொடி அதை அளந்து சொல்லிவிடமுடியும். சென்ற நொடியில் கார் போன துரத்தை வைத்து அந்த நொடியில் அதன் வேகம் இவ்வளவு என்று கணக்கிடுவதற்குத் தான் வேகமானி இருக்கிறது. அதற்கு அடிப்படைதான் வகையிடல்.\n\nகணிதத்தில் இதற்கு வழி இருக்கிறது என்று தனித்தனியே முதன்முதல் சொன்னவர்கள் இருவர். ஐசக் நியூட்டன் (இங்கிலாந்து), மற்றும் கோட்பிரீட் லைப்னிட்ஸ் (ஜெர்மனி) -- இருவரும் 17ம் நூற்றாண்டின் பின்பாதியில், வகைக்கெழு அல்லது வகையீட்டுக்கெழு (Derivative, Differential Coefficient) என்பதைக் கண்டுபிடித்தனர். இதனில் தொடங்கியதுதான் நுண்கணிதம் என்ற கணிதத்தின் இன்றியமையா அடிப்படைப் பிரிவு.\n\nஒர் செயலியின் (formula_1 சாரா மாறி மாறும்பொழுது அதனுடன் தொடர்புடைய சார் மாறி மாறும். சாரா மாறி சிறிதாக மாறும் பொழுது அம்மாறுதலின் அளவு formula_2 என்று குறிக்கப்படும்.\n\nformula_3 என்ற சாராமாறி formula_4 ஆக ஆகும்போது,\n\nformula_5 என்ற சார்மாறி, formula_6 என்ற மாறுதலுக்குள்ளாகி, formula_7 ஆகும்.\n\nசார்மாறியின் மாறுதல் formula_6.\n\nசாராமாறியின் மாறுதல் formula_9\n\nமாறுதல்களின் விகிதம் formula_10.\n\nஇந்த விகிதம் என்பது நம் காரின் வேகத்தை அளக்கும்போது, சென்ற ஒரு நொடியில் கார் போன தூரத்தை formula_6 ஆகவும், சென்ற ஒரு நொடிக்கான நேரத்தை formula_2 ஆகவும் எடுத்துக்கொண்டு கணித்த விகிதம் ஆகும்.\n\nஆனால் நுண்கணிதத்தில் இதை இன்னும் நுண்பியப்படுத்தி, நொடியையும் விட மிகவும் நுண்ணியதான அந்த ஒரு கணநேரத்தில் காரினுடைய வேகம் என்ன என்று சொல்வதற்கு 'எல்லை' என்ற கணிதக் கருத்துப் பயன்படுத்தப்படுகிறது.\n\nஅதாவது, formula_2 ஐ சிறிது சிறிதாக ஆக்கி கடைசியில் சூனியமாகவே ஆக்க முயற்சி செய்தால்,\nformula_6 ம் சிறிது சிறிதாக ஆகி, அதுவும் சூனியமாகவே ஆகிவிடும் .\n\nஆனால் அப்படி இரண்டும் சூனியமானால், நாம் சூனியத்தை சூனியத்தால் வகுக்கவேண்டிவரும். இது கணிதத்தில் அனுமதிக்கப்படாத செயல்.\n\nஆனால் வேறு வழிகளில் formula_10 க்கு formula_9 சூனியத்தை நோக்கி மாறும்போதும் ஒரு மதிப்பு கண்டுபிடிக்க முடியுமானால் அதுதான் அந்தக் கணத்தில் கார் செல்லும் வேகமாகும். இந்த மதிப்பை\n\nformula_17\n\nஎன்று குறிப்பிட்டு, சுருக்கமாக formula_18 என்று எழுதப்படுகிறது. இதுதான் வகைக்கெழு.\n\nSection::::வகையிடுதலும் வகைக்கெழுவும்.\nஒரு சார்பின் சாரா மாறி \"x\" மற்றும் சார் மாறி \"y\". \n\"x\" இல் ஏற்படும் மாற்றத்தைப் பொறுத்து \"y\" இன் மாறுவீதத்தைக் கணக்கிடும் முறையே வகையிடுதல் ஆகும். இந்த மாறுவீதத்தின் அளவு, \"x\" ஐப் பொறுத்த \"y\" இன் வகைக்கெழு ஆகும். \"x\" , \"y\" இரண்டும் மெய்யெண்கள் எனில், \"f\" இன் வரைபட வளைவரையில் அமையும் ஒவ்வொரு புள்ளியிலும் காணப்படும் வகைக்கெழுவானது அப்புள்ளிகளில் வளைவரைக்கு வரையப்படும் தொடுகோட்டின் சாய்வுக்குச் சமமாக அமையும்.\n\nSection::::நேரியல் சார்பு.\n\"f\" ஒரு நேரியல் சார்பு எனில் அதன் வரைபடம் ஒரு கோடாக இருக்கும்.\n\nஇங்கு \"m\" , \"b\" மெய்யெண்கள்; \"m\" கோட்டின் சாய்வு.\n\n\"y\" இல் ஏற்படும் மாற்றம் Δy; \"x\" இல் ஏற்படும் மாற்றம் Δx; Δ, \"மாற்றம்\" என்பதன் சுருக்கக் குறியீடு.\n\nஎனவே \"x\" ஐப் பொறுத்து \"y\" இன் மாறுவீதம்:\n\n\"f\" நேரியல் சார்பல்ல எனில் வரைபடம் நேர்கோடாக இருக்காது, மாறுவீதமும் வேறுபடும்.\n\nSection::::எல்லை மதிப்பாக.\nΔ\"x\" இன் மதிப்பு நுட்பமான அளவு சிறியதாகும்போது, சார்ந்த மற்றும் சாரா மாறிகளில் ஏற்படும் மாற்றங்களின் விகிதம் Δ\"y\" / Δ\"x\" இன் எல்லைமதிப்பாக, மாறுவீதத்தைக் கணக்கிடுவதற்கான கருத்து படங்கள் 1-3 இல் தரப்பட்டுள்ளது.\n\nலைபினிட்சின் குறியீட்டில் \"x\" இல் ஏற்படும் நுட்ப மாற்றம் \"dx\" எனக் குறிக்கப்படுகிறது. மேலும் \"x\" ஐப் பொறுத்த \"y\" இன் வகைக்கெழு:\n\nSection::::வேறுபாட்டு ஈவுகளின் வாயிலாக.\n\"f\" ஒரு மெய்மதிப்புச் சார்பு எனில் செவ்வடிவவியலில் (classical geometry) அச்சார்பின் வரைபட வளைவரை மீதுள்ள ஒரு புள்ளியில் அவ்வளைவரைக்கு வரையப்படும் தொடுகோடு தனித்தன்மையானது. மேலும் அத்தொடுகோடு வளைவரையை வேறு எந்தப் புள்ளியிலும் குறுக்காகச் சந்திக்காது. அதாவது தொடுகோடு வரைபடத்தினூடாக நேராகச் செல்லாது.\n\n\"a\" எனும் புள்ளியில் \"x\" ஐப் பொறுத்த \"y\" இன் வகைக்கெழு வடிவவியலின்படி சார்பின் வரைபடத்துக்கு அப்புள்ளியில் வரையப்பட்டத் தொடுகோட்டின் சாய்வுக்குச் சமம். அத்தொடுகோட்டின் சாய்வு, (\"a\", \"f\"(\"a\")) புள்ளியையும் வளைவரையின் மீது அதற்கு மிக அருகாமையில் அமையும் புள்ளிகளையும் (எடுத்துக்காட்டாக, ) இணைக்கும் கோடுகளின் சாய்வுகளுக்கு மிக அருகிலுள்ளதாக இருக்கும். இக்கோடுகள் வெட்டுக்கோடுகளாகும். \"h\" இன் மதிப்பு எந்த அளவுக்கு பூச்சியத்துக்கு நெருக்கமாக உள்ளதோ அந்த அளவுக்கு தொடுகோட்டின் சாய்வு இக்கோடுகளின் சாய்வுகளுக்கு நெருக்கமாக இருக்கும்.\n\nஇந்த வெட்டுக்கோடுகளின் சாய்வு \"m\":\n\nஇது \"நியூட்டனின் வேறுபாட்டு ஈவு\".\n\nவெட்டுக்கோடுகள் தொடுகோட்டை நெருங்க நெருங்க இந்த வேறுபாட்டு ஈவின் மதிப்பு வகைக்கெழு ஆகும்.\n\nஅதாவது \"a\" புள்ளியில் \"f\" இன் வகைக்கெழு:\n\nஇந்த எல்லை மதிப்புக் காண முடிந்தால், \"a\" புள்ளியில் சார்பு \"f\" வகையிடத்தக்கது. இங்கு \"f\"′ (\"a\") என்பது வகைக்கெழுவின் குறியீடுகளுள் ஒன்று.\n\nSection::::எடுத்துகாட்டு.\nவர்க்கச் சார்பு formula_29 வகையிடத்தக்கது. \"x\" = 3 புள்ளியில் அதன் வகைக்கெழு 6.\n\nமேலும் பொதுவாக வர்க்கச் சார்புக்கு,\n\nSection::::உயர்வரிசை வகைக்கெழுக்கள்.\n\"f\" ஒரு வகையிடக்கூடிய சார்பு, மேலும் அதன் வகைக்கெழு \"f′(x)\" எனில்:\n\nஇதேபோல் இரண்டாம் வகைக்கெழு மீண்டும் வகையிடக்கூடியதாக இருந்தால் அது எனக் குறிக்கப்படும். மேலும் அது \"f\" இன் மூன்றாம் வகைக்கெழு எனவும் அழைக்கப்படும். இந்த தொடர் வகைக்கெழுக்கள் உயர்வரிசை வகைக்கெழுக்கள் எனப்படுகின்றன.\n\n\"x\"(\"t\") என்பது \"t\" நேரத்தில் ஒரு துகளின் நிலையைக் குறிக்குமானால்:\n\n\"x\"(\"t\") இன் \"t\" ஐப் பொறுத்த முதல் வகைக்கெழு அத்துகளின் திசைவேகத்தையும், இரண்டாம் வகைக்கெழு அத்துகளின் முடுக்கத்தையும், மூன்றாம் வகைக்கெழு அத்துகளின் திடுக்கத்தையும் குறிக்கும்.\n\nSection::::வளைவுமாற்றுப் புள்ளி.\nஒரு சார்பின் இரண்டாம் வகைக்கெழுவின் குறி மாறும் புள்ளி, அச்சார்பின் வளைவுமாற்றுப் புள்ளி எனப்படும். வளைவுமாற்றுப் புள்ளியில் ஒரு சார்பு தனது குவிவுத் தனமையிலிருந்து குழிவாகவோ அல்லது குழிவுத்தன்மையிலிருந்து குவிவாகவோ மாறுகிறது.\n\n\nஎடுத்துக்காட்டு:\n\n\"y\"=\"x\" சார்புக்கு \"x\"=0 ஒரு வளைவுமாற்றுப் புள்ளி. \"x\"=0 இல் இச்சார்பின் இரண்டாம் வகைக்கெழு பூச்சியம்.\n\n\nஎடுத்துக்காட்டு:\n\n\"y\"=\"x\" சார்புக்கு \"x\"=0 ஒரு வளைவுமாற்றுப் புள்ளி. \"x\"=0 இல் இச்சார்புக்கு இரண்டாம் வகைக்கெழு இல்லை.\n\nSection::::வகையிடலின் குறியீடுகள்.\nSection::::லைப்னிட்சின் குறியீடு.\nவகையிடலுக்கு லைப்னிட்ஸ் அறிமுகப்படுத்திய குறியீடு காலத்தால் முந்தியது. இக்குறியீட்டின்படி,\n\nஉயர்வரிசை வகைக்கெழுக்கள்:\n\nஇக்குறியீட்டில் எந்த மாறியைப் பொறுத்து வகையிடப்படுகிறதோ அம்மாறி பகுதியில் குறிப்பிடப்படுகிறது. பகுதி வகையிடலில் இது பெரிதும் உதவியாய் இருக்கிறது. சங்கிலி விதியை நினைவில் கொள்ளவும் வசதியாக உள்ளது:\n\nSection::::லாக்ராஞ்சியின் குறியீடு.\nலாக்ராஞ்சியால் அறிமுகப்படுத்தப்பட்ட இம்முறையே தற்காலத்தில் பெரும்பாலும் பயன்படுத்தப்படுகிறது.\n\nஇக்குறியீட்டில் \"f\" இன் முதல் வகைக்கெழு:\n\nஇரண்டாம் வகைக்கெழு:\n\nமூன்றாம் வகைகெழு:\n\nஇதற்கும் மேற்பட்ட வகைக்கெழுக்களை குறிப்பதற்குச், சிலர் மேலெழுத்தாக ரோமன் எண்ணுருக்களையும் வேறு சிலர் மேலெழுத்தாக எண்களை அடைப்புக் குறிக்குள்ளும் எழுதுகின்றனர்:\n\nவகையிடலை ஒரு சார்பாகக் கருதும்போது லைபினிட்சின் குறியீட்டை விட இக்குறியீடு பொருத்தமானதாகவும் வசதியானதாகவும் இருக்கும்.\n\nSection::::நியூட்டனின் குறியீடு.\nவகையிடலுக்கு நியூட்டன் அறிமுகப்படுத்திய குறியீட்டில் ஒரு சார்பின் நேரத்தைப் பொறுத்த முதல் வகைக்கெழுவைக் குறிக்க அச்சார்பின் பெயர் மீது ஒரு புள்ளியும் இரண்டாம் வகைக்கெழுவைக் குறிக்க இரண்டு புள்ளிகளும் இடப்படுகின்றன.\n\n\"y\" = \"f\"(\"t\") எனில்,\n\nஇரண்டும் முறையே, \"t\" ஐப் பொறுத்த \"y\" இன் முதல் மற்றும் இரண்டாம் வகைக்கெழுக்களைக் குறிக்கின்றன. உயர்வரிசை வகைக்கெழுக்களுக்கு இக்குறியீடு பொருத்தமானதாக இல்லை. இக்குறியீடு, வழக்கமாக இயற்பியலிலும் அதோடு தொடர்புடைய கணிதப் பிரிவான வகையீட்டுச் சமன்பாடுகளிலும் பயன்படுத்தப்படுகிறது.\n\nSection::::ஆய்லரின் குறியீடு.\nவகையிடலில் ஆய்லரின் குறியீடு, \"D\" என்னும் வகையீட்டுச் செயலியைக் கொண்டுள்ளது. இக்குறியீட்டின்படி, சார்பு \"f\" இன் முதல்வகைக்கெழு \"Df\", இரண்டாம் வகைக்கெழு \"D\"\"f\", ... \"n\" ஆம் வகைக்கெழு \"D\"\"f\".\n\n\"y\" = \"f\"(\"x\") எனில், \"D\" உடன் இணைத்து சாரா மாறி \"x\" எழுதப்படுகிறது:\n\nஒரே மாறியில் அமைந்த சார்பாக இருப்பின் கீழெழுத்தான \"x\" ஐ விட்டுவிட்டும் எழுதலாம்.\n\nநேரியல் வகையீட்டுச் சமன்பாடுகளை எழுதுவதற்கும் தீர்வு காண்பதற்கும் ஆய்லரின் குறியீடு பயனுள்ளதாக இருக்கும்.\n\nSection::::வகைக்கெழு காணல்.\nஒரு சார்பின் வகைக்கெழுவை, அதன் வேறுபாட்டு ஈவைக் கண்டுபிடித்துப் பின் அதன் எல்லையாகக் காணலாம். இம்முறையில் சில எளிய சார்புகளின் வகைக்கெழுக்களைக் கண்டுபிடித்த பின் அவற்றையும் வகையிடலின் சில விதிகளையும் பயன்படுத்திப் பெரும்பான்மையான சார்புகளின் வகைக்கெழுக்களை எளிதாகக் காணமுடியும்.\n\nSection::::எளிய அடிப்படைச் சார்புகளின் வகைக்கெழுக்கள்.\nபெரும்பாலான சார்புகளை வகையிவதற்கு சில அடிப்படைச் சார்புகளின் வகைக்கெழுக்கள் தேவைப்படுகிறது. அவ்வாறு தேவைப்படும் ஒரு மாறியில் அமைந்த சார்புகளும் அவற்றின் வகைக்கெழுக்களும் கீழே தரப்பட்டுள்ளன. (முழுமையானது அல்ல)\n\n\nஎடுத்துக்காட்டு:\n\nஇவ்வகைக்கெழுச் சார்பு \"x\" இன் நேர்ம மதிப்புகளுக்கு மட்டுமே வரையறுக்கப்பட்டுள்ளது, க்கும் வரையறுக்கப்படவில்லை. \"r\" = 0 எனில், இவ்விதி மாறிலி விதியாகும்.\n\n\n\n\nSection::::வகைக்கெழு காணப் பயன்படும் விதிகள்.\nநியூட்டனின் வேறுபாட்டு ஈவுகளின் மூலம் வகைக்கெழு காணல் சில சமயங்களில் சிக்கலான எல்லைகளைக் கொண்டிருக்கலாம். அதற்குப் பதிலாக சில அடிப்படை விதிகள் மூலம் வகைக்கெழு காணலாம்.\n\n\n\n\n\nSection::::வகைக்கெழு காணும் எடுத்துக்காட்டு.\nஇங்கு இரண்டாவது உறுப்பு சங்கிலி விதியைப் பயன்படுத்தியும் மூன்றாவது உறுப்பு பெருக்கல் விதியைப் பயன்படுத்தியும் வகையிடப்பட்டுள்ளது. மேலும் அடிப்படைச் சார்புகள் \"x\", \"x\", sin(\"x\"), ln(\"x\") and exp(\"x\") = \"e\", மாறிலி 7 ஆகியவற்றின் வகைக்கெழுக்களும் பயன்படுத்தப்பட்டுள்ளன.\n\n\n\n"}
{"id": "160950", "url": "https://ta.wikipedia.org/wiki?curid=160950", "title": "ஆபுத்திரன்", "text": "ஆபுத்திரன்\n\nஆபுத்திரன் கதை மணிமேகலை என்னும் நூலில் சொல்லப்பட்டுள்ளது. \n\nவாரணாசியில் வாழ்ந்த மறைகாப்பாளன் (அந்தணர்) அபஞ்சிகனுக்குப் பிழை செய்த பாவம் நீங்க அவன் மனைவி சாலி குமரிக்கு வந்து நீராடிவிட்டு மீளும்போது தனக்குப் பிறந்த குழந்தையை வழியில் கிடத்திவிட்டுச் சென்றுவிட்டாள்..அந்தக் குழந்தையைப் பசு ஒன்று நாவால் தடவிக் கொடுத்து பாலூட்டி ஏழு நாள் வளர்த்தது. அங்குத் தன் மனைவியுடன் வந்த இளம்பூதி என்னும் மறைகாப்பாளன் குழந்தையைத் தன் ஊருக்கு எடுத்துச்சென்று வளர்த்து ஆபுத்திரன் (= பசு மகன்) எனப் பெயர் சூட்டி கல்விகேள்விகளில் வல்லவனாக்கினான். பெரியவன் ஆன ஆபுத்திரன் அவ்வூர் அந்தணன் தன் இல்லத்தில் செய்த வேள்வி ஒன்றில் பலியிட இருந்த பசு ஒன்றைக் காப்பாற்ற இரவோடு இரவாக அதனைக் கவர்ந்து சென்றான். அதனைக் கண்டுகொண்ட மறைகாப்பாளர் முரடர்களுடன் சென்று வழியில் மடக்கி, அடித்து “நீ அந்தணன் இல்லை. புலைமகன்” என்று திட்டி. அவனிடமிருந்த பசுவைக் கைப்பற்றிக்கொண்டனர். அப் பசு தன்னைக் கைப்பற்றிய அந்தணர் உவாத்தியைக் (ஆசிரியர் தலைவனைக்) கொம்பால் குத்தித் தள்ளிவிட்டு ஓடிவிட்டது.. \nஆபுத்திரன் அந்தணர்களுக்கு அறிவுரை கூறினான். பசும்புல் மேய்ந்து பால் தரும் பசு செய்த கொடுமை என்ன என வினவினான். “நீ ஆ புத்திரன் தானே! திருமால் தந்த மறைநூல் அறியாதவன்” எனச் சொல்லி ஆபுத்திரனை இகழ்ந்தனர். \nஆபுத்திரன் அந்தண முனிவர் சிலரது பிறப்பைச் சுட்டிக் காட்டினான். அசலன் ஆவின் மகன். சிருங்கி மானின் மகன். விரிஞ்சி புலியின் மகன். கேசகம்பளன் நரியின்மகன். நான்மறை போற்றும் இவர்கள் பிறப்பால் இழிந்தவர் அல்லர் என விளக்கினான். அங்கிருந்த அந்தணர்களில் ஒருவன் ஆபுத்திரன் சாலி பெற்ற பிள்ளை என்னும் வரலாற்றை எடுத்துரைத்தான். \n\nபின்னர் ஆபுத்திரன் முனிவர் ஒருவர் தேவமகள் ஒருத்தியைப் புணர்ந்து இரண்டு பிள்ளைகளைப் பெற்ற கதையை எடுத்துக்காட்டித் தன் தாய் சாலியும் தவறிலள் என விளக்கினான். \nஇதனைக் கேட்ட வளர்ப்புத் தந்தை இளம்பூதியும் அந்தணர் பசுவைத் திருடிய கள்வன் என ஆபுத்திரனை வெறுத்தான். அத்துடன் அவ்வூர் மக்களும் ஆபுத்திரன் பிரமச்சாரியாக பிச்சை கேட்டு வந்தபோது அவனது கடிஞை பாத்திரத்தில் அரிசி போடாமல் கற்களைப் போட்டனர். அதனால் மனம் வருந்திய ஆபுத்திரன் செல்வர் வாழ்ந்த தென்மதுரை சென்று சிந்தாதேவி கோயில் பீடிகையில் (மேடையில்) தங்கிக்கொண்டு, இல்லந்தோறும் சென்று, தன் கடிஞையில் பிச்சை எடுத்துவந்து, காணமுடியாதவர், கேட்கமுடியாதவர், நடக்கமுடியாதவர், பேணுநர் இல்லாதவர், குட்டம் போன்ற பிணிவாய்ப்பட்டோர் முதலானோர் பலருக்கும் கொடுத்தபின் எஞ்சிய உணவை உண்டு உயிர் வாழ்ந்தான். \nSection::::கடவுள் கடிஞை அமுதசுரபி.\nமாரிக் காலத்து நள்ளிருளில் யாம வேளையில் வழிப்போக்கர் சிலர் ஆபுத்திரனிடம் வயிறுகாய் பெரும்பசி வாட்டுகிறது என்றனர். பிச்சை வாங்கிய உணவை, முடியாதவர்களுக்குத் தந்தபின் எஞ்சிய உணவை உண்டுவந்த அவன், செய்வது அறியாமல் மனம் நொந்துகொண்டிருந்தான். அப்போது அவன் தங்கியிருந்த கோயிலின் தெய்வம் சிந்தாதேவி (பௌத்த கோயில் தெய்வம்) அவன்முன் தோன்றித் தன் கையிலிருந்த பாத்திரம் ஒன்றை அவன் கையில் கொடுத்த்து. அதில் உள்ள உணவு அள்ள அள்ள வளர்ந்துகொண்டே இருக்கும். அதனை அவன் தேவியைத் தொழுது வாங்கிக்கொண்டான். வழிப்போக்கர்களின் பசியைப் போக்கினான். பின்னர் வந்தவர்களுக்கெல்லாம் வழங்கி பசியைப் போக்கிக்கொண்டிருந்தான். \n\nவானவர் தலைவன் இந்திரன் கொடையாளி. ஆபுத்திரன் கொடையால் இந்திரனின் பாண்டுகம்பளம் (அரியணை) ஆட்டம் கண்டது. ஆபுத்திரனை ஒடுக்க எண்ணினான். அந்தணன் உருவில் ஆபுத்திரனிடம் வந்து வரம் தருவதாகச் சொன்னான். ஆபுத்திரன் தன்னிடம் உள்ள கடிஞை போதும் என்றான். வஞ்சக இந்திரன் அந்தக் கடிஞை பயன்ற்றுப் போகும்படி நாடும் மக்களும் 12 ஆண்டுகள் பசியின்றி வளத்துடன் வாழத் தானே வரம் தந்துவிட்டுச் சென்றான். ஆபுத்திரனிடம் உணவு பெறுபவர் யாரும் இல்லாததால் கடிஞை செயலற்றுப் போயிற்று. \n\nஆபுத்திரன் ஊர் ஊராகச் சென்றான். அப்போது வங்கக்கப்பலிலிருந்து இறங்கிய சிலர் சாவகத் தீவு மக்கள் பசியால் வாடுவதாக்க் கூறினர். சாவகத் தீவுக்கு வங்கத்தில் சென்னறான். இடையில் புயல். இதை என்னும் பாய்மரப் பாய் கிழிந்துவிட்டது. நாய்கர் (மாலுமிகள்) மணிபல்லவத் தீவில் இறங்கிச் சரிசெய்துகொண்டிருந்தனர். \n\nஆபுத்திரன் அங்கு இறங்கி பசித்தோரைத் தேடிக்கொண்டிருந்தான். ஆபுத்திரன் வங்கத்தில் இருப்பதாக எண்ணிய நாய்கன் வங்கத்தை ஓட்டிச்சென்றுவிட்டான். மணிபல்லவத் தீவில் மக்களே இல்லை. (இக்காலக் கச்சத் தீவு போலும்) கடவுள் கடிஞையைக் கொண்டு தன் பசியை மட்டும் நீக்கிக்கொண்டு உயிர்வாழ ஆபுத்திரன் விரும்பவில்லை. ‘ஆண்டுக்கு ஒருமுறை புத்தன் பிறந்த நாளில் தோன்றி வழங்குவோர் கையில் சேர்க’ என்று கூறி, அத்தீவிலிருந்த கோமுகி (ஆ முகம், பசு முகம் தோற்றம் கொண்ட பொய்கை) என்னும் பொய்கையில் எறிந்துவிட்டு உண்ணாதிருந்து உயிர்விட்டான்.\n\nஇந்த அமுதசுரபி பின்னர் மணிமேகலை கைக்கு வந்தது. அவள் பசிப்பிணியைப் போக்கிவந்தாள்.\n\nSection::::ஆபுத்திரன் மறுபிறப்பு.\nசாவகத் தீவிலிருந்த ‘தவளமால்வரை’யில் ‘மண்முகன்’ என்னும் முனிவன் தவம் செய்துகொண்டிருந்தான். அவனிடம் ஒரு பசு இருந்த்து. அதன் குளம்பும், கொம்பும் பொன்னால் ஆனவை. அது கன்று ஈனா முன்பே பால் சுரந்து எல்லாருக்கும் ஊட்டிக்கொண்டிருந்தது. முக்காலமும் உணர்ந்த முனிவன் கூறியபடி அதன் குடலில் வளராமல் அந்தப் பசிவின் வயிற்றிலிருந்து ஒரு ஆண்குழந்தையாக ஆபுத்திரன் தோன்றினான். குழந்தை இல்லாத அவ்வூர் அரசன் அக் குழந்தையைப் பெற்றுச் சென்று வளர்த்து மன்னனாக்கினான். \n"}
{"id": "160956", "url": "https://ta.wikipedia.org/wiki?curid=160956", "title": "அன்னபூரணி (கடவுள்)", "text": "அன்னபூரணி (கடவுள்)\n\nஅன்னபூரணி, நலவாழ்வைத் தரும் இந்துக் கடவுளாக கருதப்படுகிறார். அன்னம் என்பது உணவையும் பூரணம் என்பது முழுமையையும் குறிக்கும். இவர் பார்வதியின் அம்சமாவார்.\n\nSection::::காசி நகரம்.\nகாசி (வாரணாசி) நகரின் தலைமைக் கடவுளாக அன்னபூரணி வர்ணிக்கப்படுகிறார். கா என்பது காரணத்தையும், ச என்பது அமைதியையும், இ என்பது உடலையும் குறிக்கும். எனவே இந்நகரம் இப்பெயர் பெற்றதாகக் கூறுவர்.\n\nSection::::பார்வதியின் அம்சம்.\nஇந்து சமய மரபுக் கதைகளின்படி:\n\nசிவபெருமான் தன் மனைவி பார்வதியிடம், உலகம் மாயை என்றும் இம்மாயையில் உணவும் ஒரு பகுதி எனக் கூற, உணவு உட்பட அனைத்துப் பொருட்களின் கடவுளாக வணங்கப்படும் பார்வதி சீற்றமடைந்தார். இவ்வுலகம் பொருளால் ஆனது என்றும் பொருள்களுக்குள் ஆற்றல் (சக்தி) உண்டென்றும் நிரூபிக்க மறைந்தார். பார்வதியின் மறைவு உலக இயக்கத்தைப் பாதித்தது, உலகமே வெறுமையானது. எங்குமே உணவின்றி எல்லாரும் பசியால் வாடினர். மக்களின் பசியறிந்து பரிவுற்ற அன்னை பார்வதி, மீண்டும் தோன்றி காசியில் உணவுக்கூடம் அமைத்தார்.\n\nஉடனே தன் உணவுத் தட்டை எடுத்துக் கொண்டு பார்வதியிடம் சென்ற சிவன், “இப்போது உலகம் பொருள்களால் ஆனது என்றும் மாயையல்ல என்றும் அறிந்து கொண்டேன்” என்று கூறுகிறார். இதைக் கேட்டு மகிழ்ந்த பார்வதி, தன் கையால் உணவு வழங்கி மகிழ்ந்தார். அப்போதிலிருந்து பார்வதி, நலவாழ்வுக்கான கடவுளாக வணங்கப்படுகிறார்.\n\nSection::::பெயர்கள்.\nஅன்னபூரணிக்கு பல்வேறு பெயர்கள் இருப்பதாகக் கூறப்படுகிறது. அன்னபூரணி சகசிரநாமத்தில் ஆயிரம் பெயர்களாலும், அன்னம்பூரணி சதநாம அட்டோத்திரத்தில் 108 பெயர்களாலும் வணங்கப்படுகிறார். கீழ்க்கண்டவாறு போற்றப்படுகிறார். \n\nSection::::உருவம்.\nஉருவ வழிபாட்டில், அன்னபூரணி கையில் தங்கக் கரண்டியும் உணவுப் பாத்திரமும் கொண்டுள்ளவராக வர்ணிக்கப்படுகிறார். நிறைய நகைகளை அணிந்து, அரியணையில் அமர்ந்து தோற்றமளிக்கிறார். சிவபெருமான் உணவு வழங்குமாறு வேண்டி, பாத்திரத்துடன் கையேந்தி நிற்கிறார். பார்வதி, தன் பக்தர்கள் அனைவரும் உண்ணும்வரை தான் உண்பதில்லை எனக் கூறப்படுகிறது.\n\nSection::::வழிபாடு.\nஇவரது ஆயிரம் பெயர்களை சொல்லிப் போற்றி வழிபடப்படுகிறார். உலகின் பல இடங்களில், சங்கராச்சாரியர் வழங்கிய சிறீ அன்னபூரண அட்டகத்தினை படித்து போற்றுகின்றனர். பெரும்பான்மையினர் இந்த பாடல்களை படித்துவிட்டே உண்கின்றனர்.\n\n\n"}
{"id": "160963", "url": "https://ta.wikipedia.org/wiki?curid=160963", "title": "கொளத்தூர் மணி", "text": "கொளத்தூர் மணி\n\nகொளத்தூர் மணி திராவிடர் விடுதலை கழகத்தின் தலைவர் ஆவார். பெரியாரின் கருத்துகளை மக்களிடையே கொண்டு செல்வதற்காக முழு முனைப்போடு உழைத்துக் கொண்டிருப்பவர்.\n\nSection::::வாழ்க்கை குறிப்பு.\n1948-ஆம் ஆண்டு ஜுன் மாதம் 20-ஆம் திகதி சேலம் மாவட்டம், மேட்டூர் வட்டத்தில் கொளத்தூர் பஞ்சாயத்தைச் சேர்ந்த உக்கம்பருத்திக்காடு என்ற கிராமத்தில் கொளத்தூர் மணி பிறந்தார். இவரின் தந்தையார் செங்கோடன், தாயார் பாவாயம்மாள். செங்கோடன் அவர்கள் விவசாயியாகவும், 1950ஆம் ஆண்டு முதல் வனத்துறை ஒப்பந்ததாரராகவும், நெடுஞ்சாலைத் துறை, கலால் துறை ஆகியவற்றின் ஒப்பந்ததாரராகவும் இருந்தவர் ஆவார். \nSection::::கல்வி மற்றும் பொதுவாழ்வில் நுழைவு.\nஇவர் நிர்மலா உயர்நிலைப் பள்ளியில் இறுதி வகுப்பு வரை படித்தார். சேலம் அரசினர் கலைக் கல்லூரியில் புதுமுக வகுப்பைத் தொடர்ந்தார். 17 வயதிலேயே பொது வாழ்வில் ஆர்வம் காட்டத் தொடங்கிவிட்டார். 1965ஆம் ஆண்டு நடைபெற்ற இந்தி எதிர்ப்புப் போராட்டத்தில் பங்கேற்றார். இதனால் புகுமுக வகுப்பில் தேர்ச்சி பெற முடியாமல் 1966ஆம் ஆண்டு ஊராட்சி ஒன்றிய இளநிலை எழுத்தராகப் பணியில் சேர்ந்தார். அப்போது அலுவலகத்தில் இருந்த கடவுள் படங்களை அகற்றுவதிலும், மூடநம்பிக்கையைப் பரப்பும் ஆயுத பூஜை போன்ற மதப் பண்டிகைகள் கொண்டாடுவதைத் தடுப்பதிலும், உடன் பணியாற்றிய ஊழியர்கள் துணையுடன் ஈடுபட்டு வெற்றியும் கண்டார்.1971ஆம் ஆண்டு அரசுப் பணியில் இருந்து விலகினார்.\nSection::::வாழ்க்கை இணையேற்பு.\nஇவர் 10.06.1970இல் கமலம் என்பவரை வாழ்க்கைத் துணையாக ஏற்றுக் கொண்டார். இவர்களுக்கு இரு மகள்கள்; நாத்திகராணி, அறிவுச்செல்வி . ஜாதியை ஒழிக்க ஜாதி மறுப்புத் திருமணங்களும் ஒரு வழி என்று சொல்லோடு நில்லாமல் தனது இரண்டு மகள்களுக்கும் ஜாதி மறுப்புத் திருமணங்களைச் செய்து செயலாலும் முன்னுதாரணமாகத் திகழ்கிறார். தன் சொந்த செலவில் 100 இளைஞர்களுக்கு 5 நாட்கள் பெரியாரியல் பயிற்சி வகுப்பு நடத்தி, அதன் நிறைவு நாளன்று நடந்த பொதுக்கூட்டத்தில் தன் மூத்த மகள் நாத்திகராணியின் வாழ்க்கை இணையேற்பு விழாவை நடத்தினார். இரண்டாவது மகள் அறிவுச்செல்விக்கு எளிய முறையில் பதிவுத் திருமணம் செய்து பல்வேறு செய்தித்தாள்களில் விளம்பரமாக அறிவித்தார்.\n\nSection::::பொது வாழ்க்கை.\nSection::::திராவிடர் கழகம்.\nஉயர்நிலைப் பள்ளியில் தமிழாசிரியராக இருந்த புலவர் வேணுகோபால் அவர்களால் பகுத்தறிவு சிந்தனை பெற்றார். அவரது அறிவுரையின்படி,பெரியார் நடத்திய விடுதலை இதழை 1963 முதல் தொடர்ந்து படித்ததன் காரணமாக திராவிடர் கழகத்தில் உறுப்பினரானார். \nஇவருடைய முயற்சியின் விளைவாக மேட்டூர் பகுதியில் சொந்த கட்டிடங்களில் ஏழு பெரியார் படிப்பகங்கள் நிறுவப்பட்டு இயங்கி வருகின்றன. திராவிடர் கழகம் நடத்தும் மாநாடுகளில் வெள்ளை பேண்ட், கருப்புச் சட்டை சீருடையில் வரும் அணிவகுப்பில் சேலம் மாவட்டம் தொடர்ந்து எட்டு முறை முதலிடம் பெற்றதில் இவருக்குப் பெரும்பங்கு உண்டு.\n\nமேட்டூர், கொளத்தூர் பகுதிகளில் கணவனை இழந்த பெண்கள் வெள்ளை சேலை உடுத்துவதை சில ஜாதியினர் ஒரு விதியாக நடைமுறைப்படுத்தியதை எதிர்த்துப் போராடி வெற்றி கண்டார். ஜாதி வெறி தலைவிரித்தாடும் இப்பகுதியில் அதனை எதிர்த்துப் போராடினார். தனது பகுதியில் பல ஜாதி மறுப்புத் திருமணங்களை நடத்தி வைத்துள்ளார்.\n\nஅக்டோபர் 2000ஆம் ஆண்டில் திராவிடர் கழகத்திலிருந்து வெளியேறினார்.\n\nSection::::தந்தை பெரியார் திராவிடர் கழகம் மற்றும் பெரியார் திராவிடர் கழகம்.\nஅரசியல் வேறுபாட்டால் திராவிடர் கழகத்திலிருந்து பிரிந்து தனித்தனியே இயங்கி வந்த ஆனூர் ஜெகதீசன், விடுதலை இராஜேந்திரன் ஆகியோர் தலைமையிலான பெரியார் திராவிடர் கழகமும் திருவாரூர் தங்கராசு, கோவை இராமகிருட்டினன் ஆகியோர் தலைமையிலான தமிழ்நாடு திராவிடர் கழகமும் இவர் தலைமையில் திராவிடர் கழகத்தில் இருந்து வெளியேறி வந்தவர்களும் இணைந்து, ஜூலை 13, 2001லிருந்து தந்தை பெரியார் திராவிடர் கழகம் என்ற பெயரில் செயல்படத் தொடங்கினர். அப்போது அந்த ஒருங்கிணைந்த தந்தை பெரியார் திராவிடர் கழகத்தின் தலைவராக ஒரு மனதாக தேர்ந்தெடுக்கப்பட்டார். ஆகஸ்ட் 11, 2001 அன்று இணைப்பு மாநாடு சென்னையில் நடந்தது. பின்னர் அக்கழகம் பெரியார் திராவிடர் கழகம் என்று பெயர் மாற்றம் பெற்றது.\n\nSection::::திராவிடர் விடுதலைக் கழகம்.\nசில கருத்து வேறுபாடுகளின் காரணமாக, பிரிந்து செல்லும் எவர் ஒருவரும் பெரியார் திராவிடர் கழகம் என்ற பெயரைப் பயன்படுத்தக் கூடாது என்ற நிபந்தனையோடு, பெரியார் திராவிடர் கழகம் கலைக்கப்பட்டது. அதன் பின்னர் 12.08.2012 முதல் திராவிடர் விடுதலைக் கழகம் என்ற புதிய பெயரில் உருவாக்கப்பட்ட அமைப்பிற்கு தலைவராக செயல்படத் தொடங்கினார். \nSection::::அமைப்பின் நோக்கமும் செயல்பாடுகளும்.\nஇவ்வமைப்பின் நோக்கம், பெரியாரியலின் முக்கியக் கூறுகளான ஜாதி ஒழிப்பு, பெண்ணடிமை ஒழிப்பு, பகுத்தறிவு, பொதுவுடமை, தனித் தமிழ்நாடு ஆகியவற்றை மக்களிடம் கொண்டு போய்ச் சேர்த்து பெரியார் கனவு கண்ட ஒரு பொது உரிமை கொண்ட பொதுவுடமை தனித்தமிழ்நாட்டைக் காண வேண்டும் என்பதாகும்.\n\nஇவ்வமைப்பின் கொள்கை முழக்கம் பார்ப்பன, இந்திய தேசிய, பன்னாட்டுக் கூட்டுக் கொள்ளையை முறியடிப்போம் என்பதாகும்.\n\nபெரியாரின் கொள்கையில் உறுதியாக நின்று, எந்தவொரு அரசியல் சார்புமில்லாமல் இன்று வரை இவ்வமைப்பில் செயல்பட்டு வருகிறார்.\n\nபெரியாரின் 40வது நினைவு நாளையொட்டி இவ்வமைப்பின் சார்பாக நடத்தப்பட்ட மனுசாஸ்திர எரிப்புப் போராட்ட விளக்க மாநாடும், மனுசாஸ்திர எரிப்புப் போராட்டமும், ஜாதி ஒழிப்பு பரப்புரைப் பயணங்களும் சமுதாயத்தில் பெரும் தாக்கத்தை ஏற்படுத்தின.\n\n\nSection::::தமிழீழ ஆதரவு.\nபயிற்சி முகாம் - இந்திய அரசு தமிழீழ விடுதலைப் போராளிகளுக்கு இராணுவ பயிற்சி அளிக்க அவர்களை இந்தியாவிற்கு வரவழைத்த போது, தமிழீழ விடுதலைப் புலிகள் அமைத்த மூன்று பயிற்சி முகாம்களில் முதல் பயிற்சி முகாம் 1984 ஜனவரி 5ஆம் நாள் முதல் 1986 நவம்பர் 5 வரை(ஏறத்தாழ 3 ஆண்டுகள்) இவரது சொந்த நிலத்தில் நடைபெற்றது. ஒவ்வொரு முகாமிலும் பயிற்சி பெற்ற புலிகளை மதிப்பீடு செய்ய தமிழீழ விடுதலைப் புலிகளின் தலைவர் மேதகு பிரபாகரன் 1 வாரம் முதல் அதிகபட்சம் 23 நாட்கள் வரை அங்கு தங்கியிருந்த போது இவர்கள் இருவருக்குள்ளும் நெருக்கமான நட்பு மலர்ந்தது.\n\nதமிழீழத்திற்கு பயணம் - 1989ஆம் ஆண்டு தமிழீழ விடுதலைப் புலிகளின் தலைவர் மேதகு பிரபாகரன் அவர்களால் நவம்பர் 27 மாவீரர் நாளாக அனுசரிக்கப்படும் என அறிவிக்கப்பட்டது. நவம்பர் 27,1989 அன்று நடக்கவிருந்த முதலாவது மாவீரர் நாளுக்கு மேதகு பிரபாகரனால் அழைக்கப்பட்டிருந்தார். அந்நிகழ்விற்குச் செல்வதற்காக நவம்பர் 21 அன்று இவர் மேற்கொண்ட கடற்பயணம் தடைபட்டதால் திரும்பி வந்து, மீண்டும்1989 டிசம்பர் 9-ஆம் நாளன்று இலங்கைக்குப் பயணம் மேற்கொண்டு தமிழீழ விடுதலைப் புலிகளின் தலைவர் மேதகு பிரபாகரன் இருந்த வன்னிக்காட்டிலிருந்த பயிற்சி முகாமில் 10 நாட்கள் அவரோடிருந்தார். தமிழீழ விடுதலைப் புலிகளின் பெண் புலிகள் முகாம்கள் உட்பட பல்வேறு இராணுவ முகாம்களைப் பார்வையிட்டார். ஈழத் தமிழர்களின் துயரங்களை நேரில் பார்த்து வந்தார். சில மாதங்களுக்கு முன்னால் மாத்தையாவால் பிரபாகரன் சுட்டுக் கொல்லப்பட்டார் என்ற வதந்தி நிலவி வந்தது. இவர் பிரபாகரனைச் சந்தித்து வந்ததை புகைப்படத்துடன் அளித்த பேட்டியின் மூலமாகத்தான் மக்கள் அந்த வதந்தி பொய் என்பதை அறிந்தனர்.\n\nஈழ விடுதலைக்கு ஆதரவாக நடைபெற்ற பல போராட்டங்களில் பங்கேற்று பல முறை சிறை சென்றவர். தொடர்ந்து ஈழப் போராட்டத்திற்கு ஆதரவாக செயல்பட்டதால் பல அடக்குமுறைகளைச் சந்தித்தவர்.\n\n\"ஈழப் போராளிகளுக்கு ஆதரவாகத் தன் சொந்த பணத்தையே செலவழித்திருக்கிறார்…… ஈழப் போராளிகளின் இலட்சியம் நிறைவேறுவதற்காகத் தன் வாழ்க்கையையே அர்ப்பணித்துக் கொண்டுள்ளார்….. -1994 : தமிழக க்யூ பிரிவு காவல் துறை சமர்ப்பித்த குற்றப்பத்திரிக்கையிலிருந்து…..\"\n\nSection::::அதிரடிப்படையின் அட்டூழியங்களுக்கு எதிராக மனித உரிமைப் பணிகள்.\nSection::::பின்னணி.\n1993,1994 ஆகிய ஆண்டுகளில் வீரப்பனைப் பிடிப்பதாகக் கூறி, நடந்த தேடுதல் நடவடிக்கைகளின் போது தமிழக கர்நாடக கூட்டு அதிரடிப்படையினர் மலையடிவாரத்திலும் காட்டுப்பகுதி கிராமங்களிலும் பெரும் ஒடுக்குமுறையை ஏவினார். ஏறக்குறைய 100 அப்பாவி மக்கள் அதிரடிப்படையினரால் சுட்டுக் கொல்லப்பட்டனர். 300க்கும் மேற்பட்டவர்கள் சித்திரவதையால் கடுமையாகப் பாதிக்கப்பட்டனர். 60க்கும் மேற்பட்ட பெண்கள் பாலியல் வன்முறைக்கு ஆளாக்கப்பட்டனர். சித்திரவதை செய்வதற்கென அதிரடிப்படையினர் மாதேஸ்வரன் மலையில் ‘Workshop’ எனும் சித்திரவதைக் கூடம் ஒன்றை வைத்திருந்தனர். இதோடு மட்டுமல்லாமல் அப்பகுதியைச் சேர்ந்த 124 பேர் தடாவில் கைது செய்யப்பட்டு மைசூர் மத்திய சிறையில் அடைக்கப்பட்டனர். இதில் 12 பேர் பெண்கள். இவர்கள் அனைவரும் தாங்கள் எதற்காக சிறையில் இருக்கிறோம் என்பது கூட தெரியாத அப்பாவி மக்கள். \n\nSection::::மரண தண்டனை எதிர்ப்பு.\nசாந்தன், முருகன், பேரறிவாளன் மற்றும் வீரப்பன் வழக்கில் மரண தண்டனை பெற்றிருந்த நான்கு தமிழர்களுக்காகவும் மரண தண்டனைக்கெதிரான போராட்டத்திலும் தன்னை இணைத்துக் கொண்டார். மரண தண்டனைக்கு எதிரான பல போராட்டங்களை முன்னின்று நடத்தியும், பங்கேற்றும் உள்ளார். மரண தண்டனை எதிர்ப்புக் கூட்டமைப்பில் இவரும் ஓர் ஒருங்கிணைப்பாளர் ஆவார். \nகர்நாடகத்தில் உள்ள மார்ட்டள்ளியிலும், பெங்களூரிலும் நடந்த மரண தண்டனை எதிர்ப்பு மாநாடுகளில் முக்கிய பங்காற்றினார். சென்னையில் பல்வேறு அமைப்புகள் நடத்திய பல மரண தண்டனை எதிர்ப்புப் பொதுக்கூட்டங்களிலிலும், போராட்டங்களிலும் கலந்து கொண்டார்.\nSection::::கூடங்குளம் அணு உலை எதிர்ப்பு.\nகூடங்குளம் அணுஉலை எதிர்ப்பு மக்கள் கூட்டமைப்பின் ஒருங்கிணைப்பாளராகப் பணியாற்றினார். பிப்ரவரி 2012இல் சென்னையில் நடந்த கூடங்குளம் அணு உலை எதிர்ப்புப் பேரணியையும், கூடங்குளம் அணு உலை எதிர்ப்பு மாநாட்டையும் ஒருங்கிணைத்தார். நெல்லையில் 1500 பேர் கலந்து கொண்ட கூடங்குளம் அணுஉலை எதிர்ப்பு ஆர்ப்பாட்டத்தை முன்னின்று நடத்தினார். கூடங்குளம் அணுஉலை எதிர்ப்பிற்காக சட்டமன்ற முற்றுகைப் போராட்டத்தில் ஈடுபட்டார். தமிழ்நாட்டில் மண்டல வாரியாக அணுஉலை எதிர்ப்புப் பொதுக்கூட்டங்களை நடத்தி அதில் பங்கேற்கவும் செய்தார்.\n\nSection::::சிறை.\nஇவர் பல போராட்டங்களில் கலந்து கொண்டு பல முறை சிறை சென்றுள்ளார். நீண்ட காலம் சிறையிலிருந்தவை மட்டும் இங்கே பட்டியலிடப்பட்டுள்ளன. அவை:-\n\nSection::::நூல்கள்.\nகொளத்தூர் மணி அவர்கள் பல்வேறு கூட்டங்களில் ஆற்றிய உரைகள் புத்தகங்களாக வெளியிடப்பட்டுள்ளன.\n\n\nSection::::பெரியார் கருத்துக்கள் தொகுப்புப் பணி.\nபெரியார் அவர்களால் மே 2 1925 முதல் நடத்தப்பட்ட குடிஅரசு என்ற வார ஏட்டிலுள்ள பெரியாரின் எழுத்துக்களையும் பேச்சுகளையும் தொகுத்துள்ளார். அப்போது திராவிடர் கழகத்தின் தலைவர் கி.வீரமணி அவர்கள் பெரியார் எழுத்துக்களை வெளியிட தங்களுக்கு மட்டுமே பதிப்புரிமை உள்ளது எனக் கூறி சென்னை உயர்நீதிமன்றத்தில் வழக்கு தொடுத்தார். அந்த வழக்கில் இவர்களுக்கு சாதகமாக தீர்ப்பான பிறகு மேல்முறையீடு செய்தார் வீரமணி. அவ்வழக்கும் இவர்களுக்கு சாதகமாகத் தீர்ப்பாகியதால், உச்சநீதி மன்றத்துக்கே சென்றார் வீரமணி. ஆனால், அவ்வழக்கை விசாரணைக்குத் தகுதியற்றது எனக் கூறி தள்ளுபடி செய்தது உச்சநீதிமன்றம். இவ்வழக்கிற்கு அளிக்கப்பட்ட தீர்ப்பின் காரணமாக பெரியாரின் எழுத்துக்களும், பேச்சுகளும் மக்கள் சொத்தாக்கப்பட்டன. எனவே, குடிஅரசு 1925 முதல் குடிஅரசு 1938 வரை தான் தொகுத்த 27 தொகுதிகளையும் வெளியிட்டார். மேலும் பெரியாரால் 1928 முதல் 1930 வரை நடத்தப்பட்ட REVOLT என்னும் ஆங்கில வார ஏட்டில் உள்ள கட்டுரைகளையும் தொகுத்து வெளியிட்டுள்ளார்.இவை மொத்தம் 11000 பக்கங்கள்.\n\n\n"}
{"id": "160970", "url": "https://ta.wikipedia.org/wiki?curid=160970", "title": "திருஅசுபதி (இதழ்)", "text": "திருஅசுபதி (இதழ்)\n\nதிருஅசுபதி என்பது தமிழ்நாட்டில் காஞ்சிபுரம் நகரிலிருந்து செப்டம்பர் 2012 முதல் வெளியாகும் ஒரு ஆன்மிக மாத இதழாகும். இந்த இதழின் ஆசிரியராக “காஞ்சி சிவத்திருத்தொண்டரடிமை” என்பவர் இருந்து வருகிறார். இந்த இதழில் சிவபெருமான் குறித்த செய்திகள் மற்றும் சிவபெருமான் கோயில்கள் குறித்த தகவல்கள் மட்டும் இடம் பெற்று வருகின்றன.\n"}
{"id": "160971", "url": "https://ta.wikipedia.org/wiki?curid=160971", "title": "இர்வின் பிரபு", "text": "இர்வின் பிரபு\n\nஇர்வின் பிரபு (\"The Lord Irwin\") (ஏப்ரல் 16, 1881 – திசம்பர் 23, 1959) என்று பரவலாகவும் 1925 முதல் 1934 வரையும் பின்னர் 1934 முதல் 1944 வரை ஆலிபாக்சு வைகௌன்ட்டு (\"The Viscount Halifax\") எனவும் அழைக்கப்பட்ட எட்வர்டு பிரெடிரிக் லின்ட்லெ வுட், ஆலிபாக்சின் முதலாம் பிரபு (\"Edward Frederick Lindley Wood, 1st Earl of Halifax\") 1930களில் பிரித்தானிய கன்சர்வேட்டிவ் கட்சியின் மூத்தத் தலைவர்களில் ஒருவராக விளங்கியவர். இர்வின் பல முக்கியப் அமைச்சகங்களில் பணியாற்றியிருந்தார்; அவற்றில் வெளிநாட்டுச் செயலராக அவர் 1938 முதல் 1940 வரை பணியாற்றியது குறிப்பிடத்தக்கதாகும். இரண்டாம் உலகப் போருக்கு முன்னதாக ஐரோப்பிய நாடுகள் கடைபிடித்த விட்டுக் கொடுத்தல் கொள்கையை வடிவமைத்தவராக இர்வின் கருதப் படுகிறார். இரண்டாம் உலகப் போரின்போது பிரித்தானியத் தூதராக வாசிங்டனில் பணிபுரிந்தார்.\n\nSection::::ஆரம்பகால வாழ்க்கை.\nஆலிபாக்சு, யார்க் ஷயர் வம்சத்தின், இரண்டாம் ஆலிபாக்சு வைகௌன்ட்டு சார்லஸ் வூட்டிற்கு நான்காவது மகனாகப் பிறந்தார். அவரது மூத்த சகோதரர் மூவரும் இளம் வயதிலேயே நோய்வாய்ப்பட்டு இறந்தனர். இதனால் இவர் குடும்பத்தின் ஒற்றை வாரிசாகி பிரபுக்கள் அவையில் இடம் பிடித்தார்.\n\nSection::::இந்தியாவின் வைசிராய்.\nஇர்வின் பிரபு 1926 முதல் 1931 வரை இந்தியாவின் வைசிராயாக பணியாற்றினார். இவரது பாட்டனார் முன்பு இந்தியாவிற்கான அமைச்சராக இருந்ததை கருத்தில்கொண்டு மன்னர் ஜார்ஜ் V பரிந்துரையின்படி நியமிக்கப்பட்டு ஏப்ரல் 1, 1926ஆம் ஆண்டு மும்பை வந்திறங்கினார்.\n\nஅவரது பதவிக்காலத்தில் பெருத்த அரசியல் மாற்றங்கள் நிகழ்ந்தன. இந்தியா தன்னாட்சிக்குத் தயாரானநிலையில் உள்ளதா என ஆராய அமைக்கப்பட்ட சைமன் குழுவில் இந்தியர் எவரும் இடம் பெறாததை கண்டித்து நாடெங்கும் போராட்டங்கள் நடந்தன. இவற்றைக் கட்டுப்படுத்த இர்வின் வழங்கிய சலுகைகளை அரைமனதானதொன்றாக இந்தியர்கள் கருத இலண்டனில் கூடுதலானவையாக கருதப்பட்டன. இக்காலத்தில் நிகழ்ந்த குறிப்பிடத்தக்க நிகழ்வுகள்: சைமன் குழு அறிக்கைக்கு எதிரான போராட்டங்கள்; நேரு அறிக்கை; அனைத்துக் கட்சி மாநாடு; முசுலிம் லீக்கின் தலைவர் முகமது அலி ஜின்னா பதினான்கு அம்சக் கோரிக்கை; மகாத்மா காந்தியின் தலைமையில் இந்திய தேசிய காங்கிரசு நடத்திய குடிகளின் ஒத்துழையாமை இயக்கம் மற்றும் இந்திய வட்டமேசை மாநாடுகள் ஆகும்.\n\nஇர்வின் அனைத்து காங்கிரசுத் தலைவர்களையும் சிறையில் அடைத்து காந்தியுடன் பேச்சுவார்த்தை நடத்தினார். இலண்டனிலிருந்து விடுதலை வழங்குவது குறித்த எந்தவொரு ஆதரவான நிலையும் கிடைக்காதநிலையில் இர்வினின் முயற்சிகள் தோல்வியடைந்தன. நாட்டில் பிரித்தானிய குடிமைப்படுத்தலுக்கு எதிராக போராட்டங்கள் தீவிரமடைந்தன. தன்னால் எந்தவொரு வாக்குறுதியும் வழங்கவியலா நிலையில் இர்வின் அடக்குமுறையால் இந்தப் போராட்டங்களை எதிர்கொண்டார். காந்தியை கைது செய்து, பொதுக்கூட்டங்களை தடை செய்து கட்டுப்பாடுகளை விதித்தார். இந்தப் போராட்டங்களின்போது காவல்துறையின் தடியடியால் தலைவர் லாலா லஜபத் ராய் உயிரிழக்க நிலைமை மோசமானது. இதனை நேரில் கண்ட பகத் சிங் லாலாவின் மறைவிற்கு பழிவாங்கவே தனது தாக்குதலை நிகழ்த்தியதாகத் தெரிவித்தார். காந்தியின் கைது மேலும் போராட்டத்தை வலுவடையச் செய்ய சனவரி 1931இல் தில்லி உடன்பாடு|தில்லி உடன்பாட்டிற்கு வழி வகுத்தார்; இதன்படி அனைத்துத் தரப்பினரும் பங்குகொள்ளும் வட்டமேசை மாநாடு ஒன்றுக்கு ஏற்பாடு செய்ய ஒப்புக்கொண்டதை அடுத்து ஒத்துழையாமை இயக்கமும் வெளிநாட்டுப் பொருட்களை புறக்கணிக்கும் போராட்டமும் விலக்கிக் கொள்ளப்பட்டது. இரு வாரங்கள் நடந்த இந்த மாநாட்டின் முடிவில் காந்தி-இர்வின் உடன்பாடு ஏற்பட்டது.\n\nமார்ச் 5,1931 அன்று கையெழுத்தான இந்த உடன்பாட்டின்படி\n\nமேலும் இரண்டாவது வட்டமேசை மாநாட்டில் காங்கிரசின் ஒரே சார்பாளராக காந்தி கலந்து கொள்ளவும் உடன்பாடு ஏற்பட்டது.\n\nமார்ச்சு 20, 1931 அன்று இர்வின் பிரபு ஆட்சியிலிருந்த இளவரசிக்காக கொடுக்கப்பட்ட ஓர் விருந்தில் காந்தியின் நேர்மை, தூய்மை மற்றும் நாடுப்பற்றை பாராட்டிப் பேசினார். இதற்கு பின்னர் ஒரு மாத காலத்தில் பணி ஓய்வு பெற்று நாடு திரும்பினார். இர்வின் திரும்பிய பின்னர் அமைதி நிலவினாலும் ஓராண்டுக்குள்ளேயே மாநாடு தோல்வியடைந்து காந்தி மீண்டும் கைது செய்யப்பட்டார்.\n\nஇர்வினின் வைசிராய் பதவிக்காலம் இருதரப்பினருக்கும் நடுநிலையில் இருந்தது; கண்டிப்புடனும் தனித்தன்மையுடனும் செயல்பட்டார். எனவே நாடு திரும்பிய பின்னர் மிகுந்த மதிப்புடன் அரசியலில் மீண்டும் ஈடுபட முடிந்தது.\n\n\n\n\n"}
{"id": "160977", "url": "https://ta.wikipedia.org/wiki?curid=160977", "title": "ஐக்கிய அமெரிக்காவில் எசுப்பானிய மொழி", "text": "ஐக்கிய அமெரிக்காவில் எசுப்பானிய மொழி\n\nஐக்கிய அமெரிக்காவில் எசுப்பானிய மொழி அதிகம் பேசப்படும் இரண்டாவது மொழியாகும்.\nஅமெரிக்காவின் சீனம், பிரெஞ்சு, ஜெர்மானியம், இத்தாலியம், ஹவாயி மற்றும் பழங்குடியினர் மொழிகளைப்\nபேசுவோரின் மொத்தத் எண்ணிக்கையைவிட அதிகம் பேர் எசுப்பானிய மொழியைப் பேசுகின்றனர்.\nஅமெரிக்க மக்கட்தொகைக் கணக்கெடுப்பில் 37 மில்லியன் மக்கள் எசுப்பானிய மொழிகளைப் பேசுவதாகவும்\nதாய்மொழியாகவும் இரண்டாம் மொழியாகவும் மொத்தமாக 45 மில்லியன் மக்கள் எசுப்பானியம் பேசுவதாகவும் அறியப்படுகிறது.\nஇதன் மூலம், மெக்சிகோவிற்கு அடுத்தபடியாக எசுப்பானியம் பேசும் அதிகம் மக்கள் அமெரிக்காவில்\nவசிப்பதாக அறியப்படுகிறது. இவர்களில் பாதி பேர் ஆங்கிலமும் சரளமாகப் பேசுவதாக அறியப்படுகிறது.\nஉலகிலேயே அதிகம் பேசப்படும் இந்தோ- ஐரோப்பிய மொழியாக எசுப்பானியம் விளங்குகிறது.\n\nஎசுப்பானிய ஆட்சியாளர்கள் 17 ஆம் நூற்றாண்டில் அமெரிக்காவிற்கு வந்ததிலிருந்து எசுப்பானிய மொழி பரவிற்று.\nஅமெரிக்காவிலும், மெக்சிகோவிலும் முதலில் பேசப்பட்ட ஐரோப்பிய மொழி எசுப்பானியமே என்பது குறிப்பிடத்தக்கது. அமெரிக்காவில் ஆங்கிலத்திற்கு அடுத்தபடியாக எசுப்பானிய மொழி ஆதிக்கம் பெற்றிருக்கிறது\n\nSection::::மக்கள் பரம்பல்.\nமாநிலம் வாரியாக எசுப்பானியம் பேசுவோரின் எண்ணிக்கை பட்டியலாகத் தரப்பட்டுள்ளது.\n\nSection::::வரலாறு.\nஐரோப்பிய குடியேற்றவாதிகளால் வட அமெரிக்காவில் முதலில் பேசப்பட்ட மொழி இதுவே. 1513 ஆம் ஆண்டில் முற்கால அமெரிக்காவில் எசுப்பானியர்கள் வந்திறங்கினர்.\nபுளோரிடா என்னும் குடியிருப்பை நிர்மாணித்தனர். அமெரிக்காவின் மிகப் பழைய ஐரோப்பியக் குடியிருப்பு இதுவே. புவெர்ட்டோ ரிக்கோவின் தலைநகரான சான் யுவான் அமெரிக்காவின் பழைய நகரமாகும். முற்காலத்தில், எசுப்பானியப் போர்களாலும், நிலம் வாங்கியதாலும், பெரும்பாலான எசுப்பானியர்கள் குடியேறினர். தற்காலத்தில் இவர்களின் எண்ணிக்கை இன்னும் அதிகரித்திருக்கிறது.\n\nSection::::ஆடம்சு - ஓனிசு ஒப்பந்தம்.\n1819 ஆம் ஆண்டில், ஆடம்சு ஓனிசு ஒப்பந்தத்தின்படி, புளோரிடாவை அமெரிக்காவிற்கு விற்றது ஸ்பெயின். இங்கு குடியேறிய எசுப்பானியர்கள் அமெரிக்கக் குடிமக்கள் ஆயினர். ஆயினும், தொடர்ந்து எசுப்பானிய மொழியைப் பேசினர்.\n\nSection::::லூசியானாவை வாங்குதல்.\n18, 9 ஆம் நூற்றாண்டுகளில், ஸ்பெயின் அமெரிக்காவின் பெரும்பகுதியை உரிமை கொண்டாடியது. லூசியானாவை அமெரிக்காவிற்கு விற்றபின், அங்கு வாழ்ந்த எசுப்பானியர்களும், பிரெஞ்சர்களும் எசுப்பானிய, பிரெஞ்சு மொழிகளைப் பேசினர்.\n\nSection::::நியூமெக்சிகோவில் எசுப்பானியம்.\nஎசுப்பானியத்தின் பரவலான பயன்பாட்டால், நியூமெக்சி ஆட்சிமொழியாக விளங்குகிறது என பெரும்பாலானோர் எண்ணுகின்றனர். இம்மாநிலத்திற்கு ஆட்சி மொழிகள் எதுவும் கிடையாது எனினும், எசுப்பானியமும், ஆங்கிலமும், அரசாணைகளிலும், பிற சேவைகளிலும் பயன்படுத்தப்படும் என சட்டம் வகுக்கப்பட்டது. இருப்பினும், உள்ளூர் அரசுகள் பெரும்பாலும் எசுப்பானியத்திலேயே சேவைகளை வழங்குகின்றன. இங்கு பேசப்படும் எசுப்பானியம் இலக்கணத்தில் பெருமளவில் மாறுபட்டும், ஆங்கில, பிற மொழிச் சொற்களை உள்வாங்கியும் காணப்படுகிறது.\n\nSection::::டெக்சாசில் எசுப்பானியம்.\nடெக்சாசு மாநிலத்தில் ஆங்கிலமே ஆட்சி மொழி போன்று செயல்படுகிறது. இருப்பினும், எசுப்பானியர்களின் புதிய குடியேற்றங்களால் எசுப்பானிய மொழி பேசுவோரின் எண்ணிக்கை அதிகரித்துள்ளது. மெக்சிகோவை ஒட்டிய எல்லையோர டெக்சாசுப் பகுதிகளில் எசுப்பானியம் அதிகம் பேசப்படுகிறது. டெக்சாசு மாநில அரசு தங்கள் அரசு இணையதளத்தில் ஆங்கிலத்தில் குறைவான அறிவுடையவர்க்காக எசுப்பானியத்திலும் தகவல்கள் வழங்கப்படும் என அறிவித்துள்ளது.\n\nSection::::புவெர்ட்டோ ரிக்கோவில் எசுப்பானியம்.\nபுவெர்ட்டோ ரிக்கோ அரசு எசுப்பானியம், ஆங்கிலம் ஆகிய இரு மொழிகளையும் ஆட்சி மொழியாக அறிவித்தாலும், எசுப்பானியமே ஆதிக்க மொழியாகவும், அதிகம் பேசப்படும் மொழியாகவும் திகழ்கிறது. அமெரிக்காவின் இடப்பெயர்கள் பல எசுப்பானிய மொழிச் சொற்கள் என்பதும் குறிப்பிடத்தக்கது\n\nSection::::கலிபோர்னியா.\nகலிபோர்னியாவின் முதல் அரசியலமைப்புச் சட்டம் எசுப்பானிய மொழிக்கு உரிமை வழங்கியுள்ளது.\nபின்னர் ஆங்கிலம் பேசும் அமெரிக்கர்களின் எண்ணிக்கைக் கூடியதால், அனைத்து தொடர்புகளும் ஆங்கிலத்திலேயே கொள்ளப்பட வேண்டும் என சட்டம் இயற்றப்பட்டது.\n\nஎசுப்பானியம் மாநிலத்தின் அனைத்துப் பகுதிகளிலும் பேசப்படுகிறது. பல அரசு ஆவணங்கள், சேவைகள் அனைத்து எசுப்பானியத்திலும் வழங்கப்படுகின்றன.\n\nSection::::அரிசோனாவில் எசுப்பானியம்.\nஅரிசோனாவில் ஆங்கிலமே ஆட்சி மொழியாக இருந்தாலும், மெக்சிகோவுடன் நெருங்கிய மொழி, பண்பாட்டுத் தொடர்புகளைக் கொண்டுள்ளது. இப்பகுதியில் முற்காலத்தில் அதிகளவிலான எசுப்பானியப் பேச்சாளர்கள் வாழ்ந்தனர்.\n\nSection::::அமெரிக்காவில் எசுப்பானிய மொழிக் கல்வி.\nஆங்கிலத்திற்கு அடுத்தபடியாக, எசுப்பானியம் அமெரிக்கப் பள்ளிகளிலும் கல்லூரிகளிலும் அதிகம் கற்பிக்கப்படுகிறது. அமெரிக்கக் கல்லூரியில் கற்பிக்கப்படும் மொழிகளில் நூற்றில் 53 பேர் எசுப்பானியத்தையும், 14.4 பேர் பிரெஞ்சையும், 7.1 பேர் ஜெர்மானியத்தையும், 4.5 பேர் இத்தாலியத்தையும், 4.3 பேர் அமெரிக்க சைகை மொழியையும், 3.7 ஜப்பானியத்தையும், 2.4 பேர் சீனத்தையும் கற்றிருப்பதாக ஆய்வுகள் தெரிவிக்கின்றன.\n\nSection::::எசுப்பானிய மொழியில் ஆங்கிலக் கலப்பு.\nஅமெரிக்காவில் பேசப்படும் எசுப்பானியத்தில் ஆங்கில மொழி பெருமளவு சொற்களிலும், சொல்லமைப்பிலும் கலந்துள்ளது. இளைய தலைமுறையினர் இருமொழிகளையும் கலந்து பேசி வருகின்றனர். புதிய தலைமுறையினர் பலர் ஆங்கிலத்திற்கு இணையாக எசுப்பானியத்தை கற்பதிலும், பேசுவதிலும் ஆர்வம் காட்டுகின்றனர். எசுப்பானிய மொழிக்கான வட அமெரிக்கக் குழு, எசுப்பானிய மொழியின் வளர்ச்சியையும் அதில் ஆங்கிலத்தின் ஆதிக்கத்தையும் ஆராய்ந்தது. அதன்படி ஒவ்வொரு மாநிலத்திற்கும் ஏற்ப எசுப்பானியம் வேறுபடுகிறது. பெரும்பான்மையினர் அமெரிக்க ஒலிப்புமுறையுடன் எசுப்பானியம் பேசுவதாக அறியப்படுகிறது.\n\nSection::::அமெரிக்க ஆங்கிலத்தில் எசுப்பானியச் சொற்கள்.\nபல எசுப்பானியச் சொற்கள் அமெரிக்க ஆங்கிலத்தில் கலந்துள்ளன.\nபரவலாக அறியப்படும் சில சொற்கள்\nமாற்றம் பெறாத சொற்கள் அப்படியே வழங்கப்பட்டுள்ளன. \nமாற்றம் பெற்றவைக்கு மட்டும் அடைப்புக்குறிக்குள் மூலச் சொல்லும், தமிழில் பொருளும் தரப்பட்டுள்ளது.\n\n\nSection::::தற்போதைய நிலை.\nஅமெரிக்காவில் வசிக்கும் மூன்றரை கோடி மக்கள் வீட்டில் எசுப்பானிய மொழியினைப் பேசுகின்றனர். இவர்களில் பெரும்பான்மையினர் கலிபோர்னியா, டெக்சாசு, புளோரிடா மாகாணங்களிலேயே வாழ்கின்றனர். அமெரிக்காவிற்கு ஆட்சி மொழி இல்லையென்றாலும், ஆங்கிலமே பொது மொழியாக செயல்படுகிறது. பெரும்பாலான மைய, மாநில அரசுகளின் சேவைகள், திட்டங்கள், ஆவனங்கள் ஆங்கிலத்திலேயே வழங்கப்படுகின்றன. எசுப்பானியம் அதிகம் பேசப்படும் மாநிலங்களில் எசுப்பானியத்திலும் இவை கிடைக்கின்றன. புவெர்ட்டோ ரிக்கோவில் எசுப்பானியமே ஆட்சிமொழியும் அதிகம் பேசப்படும் மொழியாகவும் உள்ளது. அமெரிக்காவில் தெற்குப் பகுதிகளில் எசுப்பானிய, ஆங்கிலப் பண்பாட்டுகளுக்கிடையே பிரச்சனைகள் எழுந்திருக்கின்றன. அமெரிக்காவில் எசுப்பானியமே அதிகம் கற்பிக்கப்படும் மொழியாக உள்ளது.\n\nSection::::ஐக்கிய அமெரிக்காவில் எசுப்பானியத்தின் எதிர்காலம்.\nஅமெரிக்காவில் எசுப்பானிய மொழி எதிர்காலத்திலும் நிலைத்திருக்கும் என்று காரணிகள் தெரிவிக்கின்றன.\n\nபுதிதாய் குடியேறும் எசுப்பானியர்களின் எண்ணிக்கை அதிகரிப்பதாலும், எசுப்பானிய ஊடகங்களின் செல்வாக்கினாலும் எசுப்பானியப் பண்பாட்டுக் கூறுகளை காணமுடிகிறது. வட அமெரிக்க இலவச வியாபார ஒப்பந்தத்தின்படி, அனைத்து அமெரிக்க உற்பத்தியாளர்களும்,\nதங்கள் பொருட்களில் ஆங்கிலம், பிரெஞ்சு, எசுப்பானிய மொழிகளில் எழுதி விற்கின்றனர், எசுப்பானியர்களிடம் விற்பனை செய்யப்படும் பொருட்களுக்கு ஆங்கிலம், எசுப்பானியம் ஆகிய இரு மொழிகளிலும் விளம்பரம் செய்கின்றனர்.\n\nஅமெரிக்க அரசின் முக்கிய அரசாணைகள் எசுப்பானிய மொழியிலும் வழங்கப்படுகின்றன. எசுப்பானிய மொழியை அறிந்த ஆங்கிலேயே அரசியல்வாதிகள் எசுப்பானியர் அதிகம் வாழும் பகுதியில் எசுப்பானிய மொழியிலேயே பேசுகின்றனர். இதுவரை 500 செய்தித்தாள்களும், 152 சஞ்சிகைகளும், 205 பதிப்பகங்களும் எசுப்பானிய மொழியில் இயங்குகின்றன. எசுப்பானியர்கள் வாழும் பகுதியில் அமெரிக்காவின் அஞ்சல் துறை எசுப்பானிய மொழியிலும் அறிக்கைகளை வெளியிடுகிறது. குடியேறியவர்களின் மொழிகள் சிறுகச் சிறுக மறைந்து வந்தாலும், எசுப்பானியம் பேசும் நாடுகளை ஒட்டி இருப்பதாலும், குடியேறுபவர்களின் எண்ணிக்கை அதிகரிப்பதாலும் எசுப்பானிய மொழி உறுதியாகப் பேசப்படுகிறது. ஆயினும் முற்காலத்தில் எசுப்பானியம் பேசியவர்கள் தற்காலத்தில் தம் மொழியை இழந்துவருகின்றனர். குறிப்பாக, மைக்ரோனேசியா, மார்சல் தீவுகள், பிலிப்பீன்சு ஆகிய நாடுகளில் மெல்ல மெல்ல\nமறைந்து வருகின்றது.\n\n”ஆங்கிலம் மட்டுமே இயக்கம்” எனும் இயக்கம் அமெரிக்காவின் ஆட்சி மொழியாக ஆங்கிலம் மட்டுமே இருக்க வேண்டும் என்கிறது. இவ்வியக்கத்தைச் சேர்ந்தவர்கள், எசுப்பானியர்களை ஆங்கிலம் கற்குமாறு அழுத்தம் கொடுக்கின்றனர்.\n\nபெரும்பாலும், எசுப்பானியர்கள் எசுப்பானியம், ஆங்கிலம் ஆகிய இருமொழிகளைப் பேசுகின்றனர். குறைந்த அளவினர் எசுப்பானியம் மட்டுமோ, ஆங்கிலம் மட்டுமோ பேசுகின்றனர். அதிக எண்ணிக்கையில் குடியேறுபவர்களைக் காட்டிலும், ஏற்கனவே இங்கு வசிப்பவர்கள்\nதலைமுறை தலைமுறையாக தங்கள் மொழியைப் பேசி வருவதன் மூலமே எசுப்பானிய மொழியின் நிலையினை நன்கு அறியலாம்.\n\nஎசுப்பானிய அமெரிக்கர்கள் வெவ்வேறு அளவில் ஆங்கிலம் பேசினாலும், ஏறத்தாழ 50 சதவிகிதத்தினர் வீட்டில் எசுப்பானியம் மட்டுமே பேசுவதாகவும், மீதி பேர் வீட்டில் ஆங்கிலம் மட்டுமே பேசுவதாகவும் ஆய்வில் தெரிவிக்கப்பட்டுள்ளது. இப்படி இருந்தாலும் அமெரிக்காவில் பிறந்த இளந்தலைமுறையினர் ஆங்கிலத்தையே அதிகம் பேசுவதாக ஆய்வுகள் தெரிவிக்கின்றன.\n"}
{"id": "160981", "url": "https://ta.wikipedia.org/wiki?curid=160981", "title": "மு. ஆலாலசுந்தரம்", "text": "மு. ஆலாலசுந்தரம்\n\nமுருகேசு ஆலாலசுந்தரம் (\"Murugesu Alalasundaram\", இறப்பு: செப்டம்பர் 2, 1985) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார்.\n\nSection::::ஆரம்ப வாழ்க்கை.\nஆலாலசுந்தரம் யாழ்ப்பாணம், நாயன்மார்க்கட்டைச் சேர்ந்தவர். தமிழ்நாடு, சென்னையில் கல்வி கற்றுப் பட்டம் பெற்றுத் திரும்பியவர் ஆரம்பத்தில் ஆசிரியராகப் பணியாற்றினார்.\n\nSection::::அரசியலில்.\nஇலங்கைத் தமிழரசுக் கட்சியின் சார்பில் கிளிநொச்சி தேர்தல் தொகுதியில் 1970 நாடாளுமன்றத் தேர்தலில் போட்டியிட்டு அகில இலங்கைத் தமிழ்க் காங்கிரஸ் கட்சி வேட்பாளர் வீ. ஆனந்தசங்கரியிடம் தோற்றார். 1972 இல் தமிழரசுக் கட்சி, தமிழ்க் காங்கிரசு, மற்றும் சில கட்சிகள் இணைந்து தமிழர் விடுதலைக் கூட்டணியைத் தோற்றுவித்தன. 1981 மார்ச்சு மாதத்தில் கோப்பாய்த் தொகுதி உறுப்பினர் சி. கதிரவேலுப்பிள்ளை இறந்ததை அடுத்து, தமிழர் விடுதலைக் கூட்டணி ஆலாலசுந்தரத்தை உறுப்பினராக நியமித்தது. ஆலாலசுந்தரம் 1981 சூலை 23 இல் நாடாளுமன்றத்துக்கு சென்றார்.\n\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் ஆலாலசுந்தரம் நாடாளுமன்ற இருக்கையை இழந்தார். சூலை கலவரத்தை அடுத்து பல தமிழ் அரசியல்வாதிகள் இந்தியாவுக்குத் தப்பிச் சென்றனர். ஆலாலசுந்தரம் உட்பட ஒரு சிலரே இலங்கையில் தங்கியிருந்தனர். ஆலாலசுந்தரம் தமது நல்லூர் இல்லத்தில் இறுதிக் காலத்தில் தங்கியிருந்தார்.\n\nSection::::படுகொலை.\n1985 செப்டம்பர் 2 நள்ளிரவில் இனந்தெரியாத இருவர் நல்லூர் கல்வியங்காட்டில் உள்ள ஆலாலசுந்தரத்தின் இல்லத்துக்குச் சென்று அவரை ஆயுத முனையில் கடத்திச் சென்றனர். வாகனம் ஒன்றில் ஏற்றி உடுவிலுக்குச் சென்ற அவர்கள் அங்கு உடுவில் தொகுதியின் முன்னாள் நாடாளுமன்ற உறுப்பினர் வி. தர்மலிங்கத்தையும் சேர்த்துக் கடத்திச் சென்றனர். அடுத்த நாள் அதிகாலையில் ஆலாலசுந்தரத்தின் உடல் சூட்டுக் காயங்களுடன் அவரது வீட்டுக்கு அருகில் கிடக்கக் காணப்பட்டது. தருமலிங்கத்தின் இறந்த உடல் தலையில் சூட்டுக் காயத்துடன் மானிப்பாய்க்கு அருகில் தாவடியில் உள்ள இடுகாடு ஒன்றில் கிடக்கக் காணப்பட்டது.\n\nஇப்படுகொலைகளுக்கு எவரும் உரிமை கோரவில்லை. ஈழ தேசிய விடுதலை முன்னணியின் உறுப்பினர்களே இப்ப்டுகொலைகளை நிகழ்த்தியதாக தருமலிங்கத்தின் மகனும், தமிழீழ மக்கள் விடுதலைக் கழக உறுப்பினருமான தர்மலிங்கம் சித்தார்த்தன் குற்றம் சாட்டினார். விடுதலைப் புலிகளே இதனை நிகழ்த்தியதாக இலங்கை அரசு தெரிவித்து வந்தது. ஆனாலும், இப்படுகொலைகளை இந்தியாவின் புலனாய்வு அமைப்பான ரோவின் கட்டளைக்கிணங்க தமிழீழ விடுதலைக் கழகமே நிகழ்த்தியதாக பரவலாக நம்பப்படுகிறது. ஆலாலசுந்தரம் டெலோ அமைப்புக்கு மிகவும் நெருங்கியவராக இருந்தார், அத்துடன் டெலோ தலைவர் சிறீ சபாரத்தினத்தின் உறவினரும் ஆவார்.\n"}
{"id": "160984", "url": "https://ta.wikipedia.org/wiki?curid=160984", "title": "கூத்தர்", "text": "கூத்தர்\n\nகூத்து என்பது நாடகம். கூத்தர் என்போர் நாடகம் ஆடுவோர். கூத்தர் பற்றிப் பண்டைய தமிழ்நூல்கள் தெரிவிக்கும் கருத்துகள் இவை.\nSection::::புறவாழ்க்கையில் கூத்தர் பங்கு.\nகூத்தர் ஆங்காங்கே களம் அமைத்துக்கொண்டு கூத்தாடுவர். கூத்தாடும் அவர்களது அவைக்கு ஒவ்வொருவராக வருவர். கூத்து முடிந்ததும் ஒரே நேரத்தில் அனைவரும் சென்றுவிடுவர். செங்குட்டுவன் கனக விசயரை வென்றபோது அவர்களின் பக்கம் இருந்து போரிட்டவர்கள் பல வகையான வேடமிட்டுக்கொண்டு போர்க்களத்திலிருந்து தப்பித்து ஓடினர். அந்த வேடங்களில் ஒன்று ஆடும் கூத்தர் வேடம். உயிர் உடலில் ஆடும் கூத்தர் போல் விளையாடிவிட்டுப் போய்விடும். புறத்திணை ஆற்றுப்படை நூல்களில் ஆற்றுப்படுத்தப்படும் மாந்தராக வருவர். மலைபடுகடாம் நூலைக் கூத்தர் ஆற்றுப்படை எனவும் குறிப்பிடுவர்.\n\nSection::::அகவாழ்க்கையில் கூத்தர் பங்கு.\nகற்புநிலை ஒழுக்கத்தில் கூத்தரின் பங்கு இன்னதெனத் தொல்காப்பியம் தொகுத்துக் காட்டுகிறது. தலைவன் வேறொரு நாட்டுக்குச் சென்றிருக்கும்போது அவன் எப்படி இருக்கிறான் என்பதைக் கண்டுவந்து தலைவிக்குக் கூறுவர். \n"}
{"id": "160991", "url": "https://ta.wikipedia.org/wiki?curid=160991", "title": "வர்ஜீனியா பல்கலைக்கழகம்", "text": "வர்ஜீனியா பல்கலைக்கழகம்\n\nவர்ஜீனியா பல்கலைக்கழகம், அமெரிக்காவின் வர்ஜீனியாவில் அமைந்துள்ள பொதுத்துறை ஆராய்ச்சிப் பல்கலைக்கழகம். இதை அமெரிக்காவின் \"தாமசு ஜெபர்சன்\" 1819 ஆம் ஆண்டில் வடிவமைத்தார். வர்ஜீனியா பல்கலைக்கழகம் மட்டுமே அமெரிக்கப் பல்கலைக்கழகங்களில் உலகப் பாரம்பரியக் களம் என ஐக்கிய நாடுகள் கல்வி, அறிவியல், பண்பாட்டு நிறுவனச் சான்றைப் பெற்றுள்ளது.\n\n2012 ஆம் ஆண்டுக்கான ஐக்கிய அமெரிக்காவின் செய்திக்குறிப்பில், இப்பல்கலைக்கழகம் அமெரிக்காவின் இரண்டாவது சிறந்த பொதுத்துறைப் பல்கலைக்கழகம் என்றும் அந்நாட்டில் அனைத்துப் பல்கலைக்கழகங்களிலும் 24 வது சிறந்த பல்கலைக்கழகம் என்றும் அறியப்பட்டது.\n\n"}
{"id": "160993", "url": "https://ta.wikipedia.org/wiki?curid=160993", "title": "இந்தியத் தலைமை ஆளுநர்", "text": "இந்தியத் தலைமை ஆளுநர்\n\nஇந்தியத் தலைமை ஆளுநர் (\"Governor-General of India\"), அல்லது 1858 முதல் 1947 வரை வைசிராயும் இந்தியத் தலைமை ஆளுநரும் (\"Viceroy and Governor-General of India\") இந்தியாவில் பிரித்தானிய நிருவாகத்தின் சார்பாளராகவும் அரசுத் தலைவராகவும் செயல்பட்டார். இந்திய விடுதலைக்குப் பின்னர் இந்திய அரசரின் சார்பாளராகவும் பணிவழிப்படி நாட்டுத் தலைவராகவும் விளங்கினார். இப்பதவி 1773இல் கொல்கத்தாவிலிருந்த வில்லியம் கோட்டையின் பிரித்தானிய மாநில தலைமை ஆளுநராக உருவாக்கப்பட்டது. துவக்கத்தில் வில்லியம் கோட்டைக்கு மட்டுமே ஆட்சியுரிமை பெற்ற தலைமை ஆளுநர் பின்னர் மற்ற கிழக்கிந்திய நிறுவன அதிகாரிகளை மேற்பார்வையிடும் அதிகாரம் பெற்றார். அனைத்து பிரித்தானிய இந்தியாவிற்குமான முழுமையான அதிகாரம் 1833ஆம் ஆண்டில் வழங்கப்பட்ட பின்னர் இந்தியத் தலைமை ஆளுநர் என அறியப்பட்டார்.\n\n"}
{"id": "161000", "url": "https://ta.wikipedia.org/wiki?curid=161000", "title": "இறம்பொடை", "text": "இறம்பொடை\n\nஇறம்பொடை அல்லது இரம்படை (\"Ramboda\") நகரம் இலங்கையின் மத்திய மாகாணத்தில் நுவரேலியா மாவட்டத்தில் கண்டி - நுவரெலியா பெருந்தெருவில் அமைந்துள்ள சிறிய நகரம் ஆகும். இங்கே தமிழ், சிங்கள இனத்தவர்களும் சிறிய அளவில் இசுலாமிய மதத்தவர்களும் வாழ்கின்றனர். தேயிலை, கோப்பி மற்றும் மரக்கறி வகைகளும் செய்கை பண்ணப்படுகிறது.\n\nஇது ஒரு சுற்றுலாத் தலமாகவும் திகழ்கிறது. இங்கு புகழ் பெற்ற சிறி ஆஞ்சநேயர் கோவில், இறம்பொடை நீர்வீழ்ச்சி ஆகியவை அமைந்துள்ளன. சப்பானின் நிதியுதவியுடன் அமைக்கப்பட்ட இறம்பொடை சுரங்கப்பாதை இலங்கையிலுள்ள மிக நீண்ட சுரங்கப்பாதையாகும்.\n"}
{"id": "161005", "url": "https://ta.wikipedia.org/wiki?curid=161005", "title": "தமிழகப் பறவைகள் சரணாலயங்கள்", "text": "தமிழகப் பறவைகள் சரணாலயங்கள்\n\nஇந்திய மாநிலங்களில் தமிழகம் வனப்பரப்பில் 17% பெற்று 14-ம் இடத்தில் உள்ளது. தமிழகக் காடுகளில் புலி, சிறுத்தை, கரடி, யானை, செந்நாய், ஓநாய், குள்ளநரி போன்ற விலங்கினஙளும், இருவாட்சி, பிணம் தின்னிக் கழுகு, மரகதப் புறா (தமிழகத்தின் மாநில பறவை), பூஞ்சிட்டு, பலவித குக்குறுவான்கள், கொண்டைக் குருவிகள், சிரிப்பான்கள், வானம்பாடிகள் உள்ளிட்ட பறவைகளும், பலவித பூச்சிகள், நீர்நிலைகள், ஏரி, ஆறு,குளம் என பல்வேறு சூழலமைப்புகள் உள்ளன. தமிழகத்தில் 60 குடும்பங்களில் 360 வகையான பறவைகள் வாழ்ந்து வருகின்றன. நீர்நிலைகளில் பறவைகளை பாதுகாக்க 13 பகுதிகளை பறவைகள் சரணாலயங்களாக தமிழக அரசு அறிவித்துப் பாதுகாத்து வருகிறது.\n\nஆண்டுதோறும் செப்டம்பர்-அக்டோபர் மாதங்களில் தமிழக நீர்நிலைகளை நாடி லட்சக்கணக்கான பறவைகள் வந்து, ஏப்ரல்-மே மாதங்களில் தங்கள் இருப்பிடங்களுக்குத் திரும்பி செல்கின்றன. சாதாரணமாக காணும் வெள்ளைக் கொக்கு, நாரைகள், நீர்க்காகங்கள் யாவும் தமிழகத்திற்கே உரித்தான பறவைகள் ஆகும். இதில் மாநிலம் விட்டு மாநிலம் செல்லக்கூடியதும், நீண்ட தூரமான சைபீரியா, ஐரோப்பிய நாடுகள், மியான்மர், இலங்கை, பாகிஸ்தான் போன்ற நாடுகளில் இருந்து வரும் பலவித வாத்துக்கள், உள்ளான்கள், ஆலாக்கள் என அனைத்தும் அடங்கும்.\n\nஏரி, குளங்கள், ஆறுகள், போன்ற நீர்நிலைகளைப் பலவித நீர்ப்பறவைகள் தங்களது வாழிடமாகக் கொண்டு வாழ்கின்றன.\n\nSection::::பழவேற்காடு பறவைகள் சரணாலயம்.\nதமிழ்நாடு, ஆந்திர கடற்கரையோரத்தில் 481 ச.கி.மீ., பரப்பளவில் அமைந்துள்ள பழவேற்காடு காப்பகத்தில், 153 ச.கி.மீ., பரப்பளவு தமிழக எல்லைக்குட்பட்டதாகும். சென்னையில் இருந்து 90 கி.மீ., தொலைவிலும், பொன்னேரியில் இருந்து 19 கி.மீ., தொலைவிலும் பழவேற்காடு பறவைகள் காப்பகம் அமைந்துள்ளது. 800 முதல் 2000 மி.மீ., வரை ஆண்டுதோறும் மழை வளம் பெறும் சூழலமைப்பு பழவேற்காட்டில் காணப்படுகிறது. நவம்பர் முதல் பிபரவரி வரையிலான மாதங்கள் சரணாலயத்தைக் காண ஏற்ற நாடகளாகும்.\n\nSection::::வெள்ளோடு பறவைகள் சரணாலயம்.\n77.85 ஏக்கர் பரப்பில் ஈரோடு மாவட்டத்தில் வெள்ளோடு பறவைகள் சரணாலயம் அமைந்துள்ளது. ஈரோட்டில் இருந்து 12 கி.மீ., தொலைவில் அமைந்துள்ள வெள்ளோட்டில், உள்ளூர் வலசை பறவைகளான மஞ்சள் மூக்கு நாரை, கரண்டி வாயன், கூழைக்கடா, நத்தைக் குத்தி நாரை, வெள்ளை அரிவாள் மூக்கன் போன்றவைகளை ஆண்டின் கடைசி நவம்பர் முதல் ஏப்ரல் வரையிலான மாதங்களில் பெருந்திரளாக காணலாம்.\n\nSection::::கரிக்கிலி பறவைகள் சரணாலயம்.\nசென்னையில் இருந்து 86 கி.மீ., தொலைவில் மதுராந்தகம், செங்கல்பட்டிற்கு அருகில் 61.21 ஏக்கர் பரப்பளவில் கரிக்கிலி பறவைகள் சரணாலயம் அமைந்துள்ளது. செப்டம்பர் மாத துவக்கத்தில் கரிக்கிலியை நாடி வரும் பறவைகளை மார்ச், ஏப்ரல் வரை காணப்படுகின்றன.\n\nSection::::கரைவெட்டி பறவைகள் சரணாலயம்.\nதமிழகத்தின் அரியலூர் மாவட்டத்தில் 454 ஏக்கர் பரப்பளவில் பல வண்ணப் பறவைகளுடன் மனதை கவரும் வண்ணம் கரைவெட்டி பறவைகள் சரணாலயம் அமைந்துள்ளது. திருச்சியில் இருந்து 50.கி.மீட்டரும், தஞ்சாவூரில் இருந்து 35 கி.மீ., தூரத்திலும் அமைந்துள்ளது. 321 ஏக்கர் பரப்பளவில் அமைந்துள்ள சரணாலயத்திற்கு அருகாமை நகராக அரியலூர் 15 கி.மீ., தொலைவில் உள்ளது. அக்டோபர், நவம்பர் மாதங்களில் வரத் தொடங்கும் பறவைகள், இங்கு வெப்பம் அதிகமாக வரத் தொடங்கும் மே மாதத்தில் திரும்பத் தொடங்குகின்றன. ஆண்டிற்கு 800 முதல் 2000 மி.மீ., வரை மழை பொழியும் இடமாக வேட்டக்குடி அமைந்துள்ளது.\n\nSection::::உதயமார்தாண்டபுரம் பறவைகள் சரணாலயம்.\nதிருவாவூர் மாவட்டத்தில் அமைந்துள்ள உதயமார்தாண்டபுரம் பறவைகள் சரணாலயம், 1999-ம் ஆண்டு சரணாலயமாக அறிவிக்கப்பட்டது. திருவாருரில் இருந்து 65 கி.மீ., தொலைவிலும், தஞ்சாவூரில் இருந்து 68 கி.மீ. தொலைவிலும் உதயமார்தாண்டபுரம் அமைந்துள்ளது. மேட்டூர் அணையின் நீரே, உதயமார்தாண்டபுரம் சரணாலயத்திற்கு ஆதாரமாக உள்ளது. 45 ஏக்கர் பரப்பளவில் இயற்கை எழிலுடன் அமைந்துள்ள உதயமார்தாண்டபுரம் சரணாலயத்திற்கு ஆகஸ்ட் முதல் டிசம்பர் வரை பறவைகளின் வருகைக் காலமாகும். கோடையின் துவக்கமான ஏப்ரல் முதல் ஆகஸ்ட் வரையிலான காலத்தில் நீர் வரத்தின்றி வறண்டு காணப்படும்.\n\nSection::::வடுவூர் பறவைகள் சரணாலயம்.\n1999-ம் ஆண்டு சூலை மாதம் சரணாலயமாக அறிவிக்கப்பட்ட வடுவூர் பறவைகள் சரணாலயம், திருவாரூர் மாவட்டத்தில் அமைந்துள்ளது. தஞ்சாவூரில் இருந்து 25 கி.மீ., தொலைவில் அமைந்த வடுவூர், 40 விதமான நீர்ப் பறவைகளின் வருகை தரும் இடமாகும். நவம்பர் மாதத்தில் 20,000 பறவைகள் இங்கு வந்தது பதிவு செய்யப்பட்டுள்ளது. ஆகஸ்ட் துவங்கி டிசம்பர், சனவரி வரையிலான காலத்தில் பறவைகள் இங்கு வந்து செல்லும்.\n\nSection::::சித்திரன்குடி பறவைகள் சரணாலயம்.\nஇராமநாதபுரம் மாவட்டத்தில் முதுகுளத்தூர் வட்டத்தில் பலவித வண்ணப் பறவைகளால் எழிலுடன் காட்சி தரும் சித்திரன்குடி பறவைகள் சரணாலயம், 1989-ம் ஆண்டு சரணாலயமாக அறிவிக்கப்பட்டு பராமரிக்கப்பட்டு வருகிறது. 47.63 ஏக்கர் பரப்பில் அமைந்துள்ள சித்திரன்குடியில் இருந்து 12 கி.மீ., தொலைவில் சாயல்குடியும், 45 கி.மீ., தொலைவில் இராமநாதபுரமும் அமைந்துள்ளது.\n\nSection::::கூந்தன்குளம் பறவைகள் சரணாலயம்.\nதிருநெல்வேலியில் இருந்து 33 கி.மீட்டரில் அமைந்துள்ள கூந்தன்குளம், 1994-ம் ஆண்டு சரணாலயமாக அறிவிக்கப்பட்டு, செம்மையாக பராமரிக்கப்பட்டு வருகிறது. கூந்தன்குளம், காடன் குளம் என இயற்கையாக அமைந்துள்ள நீர்ப்பரப்பில் 129.33 ஏக்கரில் பரந்து விரிந்துள்ள பறவைகள் புகலிடத்தில் பூநாரைகளின் வரவு அதிகமாக இருக்கும் இடமாகும். கூந்தன் குளம் கிராம மக்களின் அரவணைப்பில், பறவைகள் யாவும், மனிதர் பயம் இன்றி அனைத்து வீடுகளின் மரங்களிலும் கூடுகள் அமைந்து முட்டையிட்டு, குஞ்சுகளை பாதுகாத்துக் கொள்கின்றான.\n\nSection::::மேல்செல்வனூர் - கீழ்செல்வனூர் பறவைகள் சரணாலயம்.\nஇராமநாதபுரம் மாவட்டம், சாயல்குடியில் அமைந்துள்ள மேல்-கீழ் செல்வனூர் பறவைகள் சரணாலயம், தமிழகத்தின் பெரிய பறவைகள் சரணாலயமாகும். 593.06 ஏக்கர் பரப்பில் விரிந்துள்ள பறவைகள் புகலிடம் 1998-ம் ஆண்டு முறைப்படி சரணாலயமாக அறிவிக்கப்பட்டது.சாயல்குடியில் இருந்து 12 கி.மீட்டரும், கடலாடியில் இருந்து 15 கி.மீட்டரும், இராமநாதபுரத்தில் இருந்து 45 கி.மீ., தொலைவிலும் இப்பறவைகள் சரணாலயம் அமைந்துள்ளது.\n\nSection::::கஞ்சிரன் குளம் பறவைகள் சரணாலயம்.\n170 பறவை இனங்களுக்கு வாழ்விடமாக உள்ள கஞ்சிரன் குளம், 1989-ம் ஆண்டு சரணாலயமாக அறிவிக்கப்பட்டது. முதுகுளத்தூரில் இருந்து 8 கி.மீ., தொலைவிலும், மதுரையில் இருந்து 117 கி.மீ., தொலைவிலும் கஞ்சிரன் குளம் அமைந்துள்ளது.\n\nSection::::வேட்டங்குடி பறவைகள் சரணாலயம்.\nசிவகங்கை மாவட்டத்தில் அமைந்துள்ள ஒரே பறவைகள் சரணாலயம் வேட்டங்குடியாகும். 38.4 ஏக்கர் பரப்பளவில் இயற்கை எழிலுடன் காணப்படும் வேட்டங்குடி, 1977-ம் ஆண்டு சூன் மாதம் சரணாலயமாக அறிவிக்கப்பட்டது. காரைகுடியில் இருந்து 32 கி.மீ., தொலைவில் வேட்டங்குடி அமைந்துள்ளது.\n\nSection::::வேடந்தாங்கல் பறவைகள் சரணாலயம்.\nதமிழகத்தின் பழமையான சரணாலயங்களில் வேடந்தாங்கலும் ஒன்று என்பது குறிப்பிடத்தக்கது. கிராம மக்களின் பாதுகாப்பில் 250 ஆண்டு காலமாக பறவைகள் வாழிடமாக இருந்து வருகிறது. சென்னையில் இருந்து 75 கி.மீ., தொலைவிலும், செங்கல்பட்டில் இருந்து 30 கி.மீ., தொலைவிலும் வேடந்தாங்கல் பறவைகள் சரணாலயம் அமைந்துள்ளது. வேடந்தாங்கலில் இருந்து கிழக்கு பக்கமாக சற்றேறக் குறைய 7 கி.மீ., தொலைவில் கரிக்கிலி பறவைகள் சரணாலயம் அமைந்துள்ளது.\n\nSection::::கோடியக்கரை பறவைகள் சரணாலயம்.\nகோடியக்கரை சரணாலயம் தமிழகத்தின் கடைகோடியில் இயற்கையான முறையில் அமைந்துள்ளது. வேளாங்கண்ணியில் இருந்து 28 கி.மீ., தூரத்திலும், வேதாரண்யத்தில் இருந்து 13 கி.மீ., தொலைவிலும் கோடியக்கரை அமைந்துள்ளது.\n\n\n"}
{"id": "161007", "url": "https://ta.wikipedia.org/wiki?curid=161007", "title": "கிரிமியப் போர்த்தொடர்", "text": "கிரிமியப் போர்த்தொடர்\n\nகிரிமியப் போர்த்தொடர் (\"Crimean Campaign\") 1941-42ல் இரண்டாம் உலகப் போரின் கிழக்குப் போர்முனையில் நிகழ்ந்தது. இது சோவியத் ஒன்றியத்தின் மீது ஜெர்மானியப் படையெடுப்பான பர்பரோசா நடவடிக்கையின் பகுதியாகத் தொடங்கியது. இதில் ஏறத்தாழ எட்டு மாதகாலக் கடும் சண்டைக்குப் பின் அச்சுப் படைகள் சோவியத் ஒன்றியத்திடம் இருந்து கிரிமியா தீபகற்பத்தைக் கைப்பற்றின.\n\n"}
{"id": "161012", "url": "https://ta.wikipedia.org/wiki?curid=161012", "title": "பொதுநலவாயம்", "text": "பொதுநலவாயம்\n\nகாமன்வெல்த் (\"Commonwealth\") ஓர் பொதுவான நல்நோக்கம் கொண்டு நிறுவப்படும் அரசியல் சமூகத்திற்கான வழமையான ஆங்கிலச் சொல்லாகும். இதனை பொதுநலவாயம் எனத் தமிழில் குறிப்பிடுகின்றோம். பல்லாண்டுகளாக இது குடியரசியலுக்கு இணையாக எடுத்தாளப்படுகின்றது. \n\nஆங்கிலேய பெயர்ச்சொல்லான \"காமன்வெல்த்\" 15ஆம் நூற்றாண்டிலிருந்தே \"பொதுநலம்; பொது நன்மை அல்லது பொது ஆகுபயன்\" என்ற பொருளிலே விளங்கி வந்துள்ளது. இது இலத்தீனச் சொல்லான \"ரெஸ் பப்ளிகா\" என்பதன் மொழிபெயர்ப்பாக வந்துள்ளது. 17ஆவது நூற்றாண்டில் \"காமன்வெல்த்\" துவக்கத்திலிருந்த \"பொதுநலம்\" அல்லது \"பொதுச் செல்வம்\" என்ற பொருளிலிருந்து \"பொது மக்களிடம் அரசாண்மை வழங்கப்பட்ட நாடு; குடியரசு அல்லது மக்களாட்சி நாடு\" என்பதைக் குறிக்குமாறு விரிவானது.\n\nஆத்திரேலியா, பகாமாசு, டொமினிக்கா ஆகிய மூன்று நாடுகளும் நான்கு ஐக்கிய அமெரிக்க மாநிலங்களும் இரண்டு ஐ.அ. ஆட்புலங்களும் தங்களின் அலுவல்முறைப் பெயரில் பொதுநலவாயம் என்பதை இணைத்துக்கொண்டுள்ளன. அண்மையில், சில இறையாண்மை நாடுகளின் பாசமான இணைவுகளுக்கும் இச்சொல் பயன்படுத்தப்படுகின்றது; குறிப்பிடத்தக்கதாக நாடுகளின் பொதுநலவாயம், பிரித்தானியப் பேரரசின் கீழிருந்த முந்தைய நாடுகளின் கூட்டைக் கூறலாம். பல நேரங்களில் இந்தக் கூட்டே சுருக்கமாக \"தி காமன்வெல்த்\" என ஊடகங்களில் குறிப்பிடப்படுகின்றது.\n\n"}
{"id": "161014", "url": "https://ta.wikipedia.org/wiki?curid=161014", "title": "விருந்தினர்", "text": "விருந்தினர்\n\nவிருந்தினர் என்போர் விருந்தாளிகள். வடநூலார் இவர்களை ‘அதிதி’ என்பர். தமிழ்நெறி வாழ்க்கையில் விருந்தினர் வெறுமனே விருந்துண்டு செல்பவர்கள் அல்லர். கற்பியல் வாழ்க்கையில் தலைவன் தலைவியர் கூடி வாழ உதவி புரியும் வாயில்களாகவும் விளங்கினர். \nதலைவியின் ஊடலைத் தணிக்கும் வாயில்களில் ஒருவர் விருந்தினர். \nவிருந்து வந்தால் களவு ஒழுக்கமும் தடைபடும். \nதலைவி ஊடாமல் இருக்கத் தலைவன் விருந்தினரோடு வருவது வழக்கம். \nதலைவியின் மாண்புகளில் ஒன்று விருந்தோம்பல். \nஇல்லறத்தார் பேணவேண்டிய ஐவருள் ஒருசாரார் விருந்தினர். விருந்தோம்பல் பற்றித் திருக்குறள் சிறப்பாக எடுத்துரைக்கிறது.\n"}
{"id": "161015", "url": "https://ta.wikipedia.org/wiki?curid=161015", "title": "மசக்கை", "text": "மசக்கை\n\nமசக்கை (Morning sickness அல்லது nausea gravidarum ) என்பது பெண்களில் கருவுற்ற ஆரம்ப நாட்களில் காணப்படும் உடற்சோர்வு, வாந்தி, மயக்கம் முதலான அசாதாரண உடல்நிலையாகும். இது பொதுவாக கருவுறும் பெண்களில் அரைவாசிக்கு மேல் ஏற்படுவதாகக் கூறப்படுகின்றது. அனேகமாக காலைவேளைகளிலே இது ஏற்பட்டு பின் படிப்படியாக குறைவதுண்டு. கருவுற்று முதல் 12 வாரங்கள் வரைக் காணப்படும்.\n\nமசக்கையின் போது உணவை வாயருகே கொண்டு சென்றாடலே ஓங்காளமும் வாந்தியும் ஏற்படும். பலருக்குப் பசி எடுப்பதில்லை. சிலரில் பசி எடுத்தாலும் சாப்பிட முடிவதில்லை. வியர்வை மணம், புகை, எண்ணெய் வாசனை எதை நுகர்ந்தாலும் வாந்தி வரும். இவ்வாறு வாந்தி காரணமாக நீரிழப்பு ஏற்பட்டு உடல் வரட்சி அடைவதனால் குருதி அமுக்கம் குறைவடைந்து உடல் சோர்வு காணப்படும்.\n\nகாலை நோய்க்கான காரணம் பொதுவாக அறியமுடியவில்லை. ஆனால் மனிதக்கரு வெளியுறை கருவகவூக்கி என்ற இயக்குநீர் அளவின் மாறுபாடோடு தொடர்புடையதாக இருக்கலாம். பரிணாமத்தின் அடிப்படையில் காணும்போது காலை நோயானது பயனுள்ளதாக இருக்கும் என்று சிலர் முன்மொழிகின்றனர். பிற சாத்தியமான காரணங்கள் நிராகரிக்கப்பட்ட பின்னரே நோயின் தன்மையறிதல் வேண்டும். வயிற்று வலி, காய்ச்சல் மற்றும் தலைவலி பொதுவாக காலை வியாதிகள் இல்லை.\n\nகர்ப்பத்திற்கு முன் பெற்றோர் ரீதியான வைட்டமின்களை உட்கொள்வது ஆபத்தை குறைக்கும். லேசான நிகழ்வுகளுக்கு எளிதில் செரிமானமா உணவைத் தவிர வேறு சிகிச்சை தேவையில்லை. சிகிச்சையின் ஆரம்பத்தில், டாக்ஸிலமைன் மற்றும் பைரிடாக்சின் கலவையானது பரிந்துரைக்கப்படுகிறது. இவ்வைக சிகிச்சைக்கு இஞ்சி பயனுள்ளதாக இருக்கும் என்று சில சான்றுகள் குறிக்கின்றது.\n\nSection::::மசக்கைக்கான காரணங்கள்.\nகருத்தரித்தல் காரணமாக\n\n\n"}
{"id": "161025", "url": "https://ta.wikipedia.org/wiki?curid=161025", "title": "உயிரினங்களின் பரிணாம வரலாறு", "text": "உயிரினங்களின் பரிணாம வரலாறு\n\nபுவி 4.5 பில்லியன் ஆண்டுகளுக்கு முன்பு தோன்றியதிலிருந்து உயிரினங்கள் தோன்றிய விதமும் அவற்றின் பரிணாம வளர்ச்சியும் பற்றி ஆராயும் வரலாற்றுப் பிரிவே உயிரினங்களின் பரிணாம வரலாறு எனப்படும். புவி தோன்றி 1 பில்லியன் ஆண்டுகளுக்குள் உயிரினங்கள் தோற்றம் பெற்றன. தற்போதுள்ள உயிரினங்களுக்கிடையே உள்ள அமைப்பொற்றுமை ஒரு பொது மூதாதையர் அனைத்து உயிரினங்களுக்கும் உள்ளதை உறுதிப்படுத்துகின்றது. புவியில் முதலில் தோன்றிய உயிரினமாக நுண்ணுயிரி வகையொன்றே கருதப்படுகின்றது. முதல் உயிரியானது வேதியியல் தாக்கங்களின் விளைவால் நீரினடியில் உருவாகியவையாகும். இதற்கான சூழல் தரையில் இல்லாமையால் ஆழமான நீரே இதற்குப் பொருத்தமான ஊடகமாக விளங்கியது. இவ்வகை வேதியல் தாக்கங்களுக்கான சக்தி கடலடி எரிமலைகளாலும், புற ஊதாக் கதிர்களாலும், மின்னலாலும் வளங்கப்பட்டது.\n\nதற்போசணை நுண்ணுயிரிகள் கிட்டத்தட்ட 3.5 பில்லியன் ஆண்டுகளுக்கு முன்பு தோன்றின. இவை தற்போதைய சயனோபாக்டீரியாக்களைப் பெரிதும் ஒத்திருக்கின்றன. இவற்றினால் ஆக்சிசன் வாயு புவியின் வளிமண்டலத்தில் தோன்ற ஆரம்பித்தது. அதுவரையும் கரியமிலவாயு, நீராவி, அமோனியா, ஐதரசன் போன்ற வாயுக்களே புவியின் வளிமண்டலத்தில் காணப்பட்டன. இதன் காரணமாக ஓசோன் வாயு உருவாகி நீரிலிருந்து நிலத்துக்கு உயிரினங்கள் பரவலடைவது சாத்தியமாகியது. ஓசோன் வாயு இல்லாவிடில் நிலமும் ஆழமற்ற கடற்பிரதேசங்களும் உயிரினங்களுக்கு ஆபத்தான புற ஊதாக் கதிர்கள் தாக்கும். இதன் காரணமாக தற்போசணை நுண்ணுயிரிகளிலிருந்தும் ஏனைய பாக்டீரியாக்களிலிருந்தும் 1.7 பில்லியன் ஆண்டுகளுக்கு முன்பு பரிணாமித்து வந்த மெய்க்கருவுயிரிகளான தாவரங்கள் மற்றும் விலங்குகள் நீரிலிருந்து நிலத்தை ஆக்கிரமித்தன.\n\nமிகப்பழமையான நிலத்தாவரங்கள் 450 மில்லியன் வருடங்களுக்கு முற்பட்டவையாகும். 525 மில்லியன் ஆண்டுகளுக்கு முன்பு கேம்பிரியன் காலத்தில் முள்ளந்தண்டுளிகள் தோற்றம் பெற்றன. ஜுரஸிக் மற்றும் கிரேடீசியஸ் காலத்தில் ஊர்வன வகையைச் சார்ந்த தொன்மாக்கள் ஆதிக்கம் செலுத்தின. அப்போது தோற்றம் பெற்ற முலையூட்டிகள் சிறிய பூச்சியுண்ணிகளாகவே இருந்தமையால் அக்காலம் ஊர்வனவற்றின் காலம் என அழைக்கப்படுகின்றது. 65 மில்லியன் வருடங்களுக்கு முன்பு விண்கல் ஒன்று மோதியமையால் பறக்கமுடியாத தொன்மாக்கள் உட்பட பல உயிரினங்கள் அழிந்து போயின. இயற்கைத் தேர்வினால் அவ்வழிவிற்குப் பிற்பட்ட சூழலானது பறவைகளுக்கும் முலையூட்டிகளுக்கும் சாதகமாக அமைந்தது.\n\nசுவட்டு ஆதாரங்களின் படி பூக்கும் தாவரங்கள் 130 தொடக்கம் 90 மில்லியன் வருடங்களுக்கு முன்பு தோற்றம் பெற்றிருக்கலாம் எனக் கருதப்படுகின்றது. இவற்றின் மகரந்தச் சேர்க்கைக்கு பூச்சிகள் தேவைப்பட்டமையால் அதே காலத்தின் தேனிக்கள் போன்ற சமூகப் பூச்சிகளும் பரிணாம வளர்ச்சி பெற்றன. இருகால்களில் நடக்கும் வாலில்லாக் குரங்குகளில் இருந்து 6 மில்லியன் வருடங்களுக்கு முன்பு மனித இனம் தோற்றம் பெற்றது. பழங்கால மனித இனங்களுக்கு சிம்பன்சி அளவான மூளையே காணப்பட்டாலும் 3 மில்லியன் வருடங்களுக்கு முன்பிலிருந்து மனித மூளையின் அளவு படிப்படியாக வளர்ச்சியடைந்துள்ளது.\n\nSection::::புவியின் பழங்கால வரலாறு.\nபுவியின் மிகப்பழமையான விண்கற் படிமங்கள் கிட்டத்தட்ட 4.5 பில்லியன் வருடங்களுக்கு முற்பட்டவை. அறிவியலாளர்களின் கருத்துக்கிணங்க சந்திரன் 40 மில்லியன் வருடங்களுக்கு பிறகு ஒரு கோள் போன்ற விண்வெளிப் பொருள் புவியின் மீது மோதியதால் உருவானது. இதனாலேயே சந்திரனின் மேற்பரப்பின் கட்டமைப்பு புவியுனுடையதைப் போலக் காணப்படினும் அதன் உட்பகுதி புவியின் இரும்பு நிறைந்த உட்பகுதி போலல்லாமல் உள்ளது. புவியின் மேற்பரப்பு கற்களில் பழமையானவற்றின் காலம் 3.8 பில்லியன் வருடங்களைத் தாண்டாமையால் அதுவரை புவியின் மேற்பரப்பானது உருகிய நிலையிலேயே காணப்பட்டதெனெக் கூற முடியும். சந்திரனில் 3.8 தொடக்கம் 4 பில்லியன் வருடங்களுக்கு இடைப்பட்ட காலத்தில் உருவாகிய பல விண்கல் வீழ் பள்ளங்களைக் காண முடியும். சூரியக் குடும்பத்தின் தோற்றத்தின் போது மீதமாயிருந்த விண்கற்களின் மோதுதலாலேயே இவ்வாறான பள்ளங்களை சந்திரனில் காண முடியும். சந்திரனை விடப் புவியிடம் அதிக ஈர்ப்பு சக்தி காணப்பட்டமையால் புவியில் அதனை விட அதிகமான விண்கற் தாக்குதல் அக்காலப் பகுதியில் இடம்பெற்றது. எனினும் புவியின் மேற்பரப்பில் இதற்கான ஆதாரங்கள் கிடைக்கவில்லை. இவ்விண்கற்களின் வீழ்வால் புவியின் பழங்கால வளிமண்டலம் அழிக்கப்பட்டது. எரிமலை வெடிப்புகளிலிருந்தும் புவியில் விழுந்த வால்நட்சத்திரங்களாலும் புதிய எனினும் ஒக்சிசனற்ற வளிமண்டலமும் அதில் காணப்பட்ட நீராவியால் சமுத்திரங்களும் உருவாகின. இவ்வாறான சூழலிலேயே புவியில் உயிரினங்கள் தோற்றம் பெற்றன.\n"}
{"id": "161035", "url": "https://ta.wikipedia.org/wiki?curid=161035", "title": "உபுண்டு அல்டிமேட் பதிப்பு", "text": "உபுண்டு அல்டிமேட் பதிப்பு\n\nஉபுண்டு அல்டிமேட் பதிப்பு என்பது, குனூ/லினக்சு இயங்குதளத்தின் வழங்கல்களில் ஒன்றாகும். டெபியன் இனை அடிப்படையாகக்கொண்டது. இவ்வியங்குதளத்தின் நோக்கம், புதிய லினக்சு பயனர்களுக்காக பயன்பாட்டினை அதிகப்படுத்தியும், மேம்பட்ட பயனர்களுக்குத் தேவையான கருவிகள் அதிகப்படியான கருவிகளை கொண்டுள்ளதுமாகும். அல்டிமேட் பதிப்பில் எல்லா வகையான வன்பொருளுக்கு அதிகப்படியான ஆதரவு, கம்பியில்லா சேவைகளுக்கான ஆதரவு என லினக்சு இயங்குதளத்தில் இல்லாத சில விடயங்களில் அதிக கவனம் செலுத்தப்பட்டுள்ளது.\n\nSection::::வரலாறு.\nதீமாஹ்ன்(TheeMahn) என்பவரால் அல்டிமேட் 1.1. உருவாக்கப்பட்டது. 2006 -ம் ஆண்டு கிறித்துமசுக் காலத்தில் உருவாக்கப்பட்ட இவ்வியங்குதளம் பெரும் வரவேற்பு பெற்றது. இவ்வியங்குதளத்தில் எம்பி3 உள்ளிட்ட பல்லூடக கோப்புகளுக்குத் தேவையான கோடக்குகளை கொண்டு வெளியாது. அல்டிமேட் 1.2 பதிப்பு இரட்டை செயலி உடைய கணிகளுக்காவும், விளையாட்டுகளுக்கா புதிய பதிப்பும் வெளியானது. \n\nஅக்டோபர் 18, 2007-ம் ஆண்டு, தீமாஸ்னுக்கு கனோனிகல் நிறுவன்த்திடமிருந்து உபுண்டு இலச்சினையை பயன்படுத்துவதை நிறுத்தக்கூறி மின்னஞ்சல் அனுப்பப்பட்டது. அதன்பிறகு உபுண்டு அல்டிமேட் தனித்துவத்துடன் உருவானது.\n\nSection::::பணிமேடை.\nஉபுண்டு அல்டிமேட்டானது குனோம் பணிமேடைச் சூழலில் வருகிறது, ஆனால் சிறப்பு வெளியீடுகளான கேடீஇ, எக்ஸ்எஃப்சிஇ (KDE, XFCE) ஆகிய பணிமேடை சூழல்களையும் உள்நுழையும் முன் தேர்வுசெய்ய முடியும்.\n\n\nSection::::சிறப்பு பதிப்புகள்.\nஅல்டிமேட் பதிப்பு 64இருமம்: 64 - இருமத்தில் உருவாகப்பட்ட செயலிகளுக்காக உருவாக்கப்பட்டது. \nகேமர்ஸ் பதிப்பு (விளையாடுவதற்காக):விளையாட்டிற்காக மேம்படுத்தப்பட்ட இந்த வகை இயங்குதளத்தில் பல்வேறு வகையான ஆட்டங்கள் நிறுவப்பட்டுள்ளது. இதில் காப்புரிமை கொண்டு நியாயமான ஆட்டங்களும் அடங்கும்.\nபிற: பழைய அல்டிமேட் பதிப்புகள், பல்வேறு பணிமேடைகளை தேர்ந்தெடுக்கும் வசதியுடன் வெளியானது.\n\nSection::::உபுண்டு அல்ல.\nஅல்டிமேட் பதிப்பானது, உபுண்டுவுடன் தொடர்புள்ள இயங்குதளமல்ல. இது முற்றிலும் மாறுபட்டது. இதில் பல்லூடக இயக்கிகளுக்கான தனிக் களஞ்சியமுள்ளது, இவற்றில் சில காப்புரிமை கொண்ட மென்பொருள்களும், கட்டற்ற உரிமை பெற முடியாதவைகயாகவும் இருக்கலாம், பயனர்கள் அதற்குக் கட்டுப்பட்டு நடக்க வேண்டும். இது உபுண்டுவின் கொள்கைக்கு மாறானது. அதே போல சில கோடக்குகளை இதில் நிறுவ இயலாது.\n\n\n"}
{"id": "161043", "url": "https://ta.wikipedia.org/wiki?curid=161043", "title": "செப்பலோசை", "text": "செப்பலோசை\n\nவெண்பா விற்கான ஓசை செப்பலோசை. செப்பல் என்றால் வினாவிற்கு விடை கூறுதல். வினாவிற்கு விடை கூறுதல் போன்ற ஒசையமைப்பு இதுவே செப்பலோசை எனப்படும்.\nசெப்பலோசை மூன்று வகைப்படும்:\n\n௧. ஏந்திசைச் செப்பலோசை \nஏந்திசைச் செப்பலோசை எனப்படுவது வெண்சீர் வெண்டளைகள் (காய் முன் நேர்) மட்டுமே கொண்டிருக்கும்.\n\nஎடுத்துக்காட்டு\n\n௨. தூங்கிசைச் செப்பலோசை\n\nஎடுத்துக்காட்டு\n\n௩. ஒழுகிசைச் செப்பலோசை\n\nஎடுத்துக்காட்டு\n"}
{"id": "161044", "url": "https://ta.wikipedia.org/wiki?curid=161044", "title": "ஆர்ச்சிபால்ட் வேவல்", "text": "ஆர்ச்சிபால்ட் வேவல்\n\nபீல்டு மார்ஷல் ஆர்ச்சிபால்ட் பெர்சிவல் வேவல், முதலாம் வேவல் பிரபு (\"Field Marshal Archibald Percival Wavell, 1st Earl Wavel\", மே 5, 1883 – மே 24,1950) பிரித்தானியப் படைத்துறையில் மிக உயர்ந்த தரக்குறிப்பான பீல்டு மார்ஷல் பட்டம் வழங்கப்பட்டுள்ள படைத்துறைத் தலைவர் ஆவார். இரண்டாம் உலகப் போரின் போது மத்தியக் கிழக்கில் படைகளை முன்நடத்திச் சென்றவர்.இத்தாலியப் பேரரசுடன் நடந்தப் போரில் பிரித்தானியப் படைகளின் வெற்றிக்குத் தலைமை ஏற்றவர். இந்தியாவின் கடைசிக்கு முந்தைய வைசிராயாக 1943 முதல் 1947 வரை பணியாற்றியவர்.\n\nSection::::இளமைக் கல்வியும் பணிவாழ்வும்.\nவேவல் இங்கிலாந்தின் கோல்செஸ்டரில் பிறந்தபோதும் தமது இளமைக் காலத்தை இந்தியாவிலேயே கழித்தார். அவரது தந்தை ஆர்ச்சிபால்ட் கிரகாம் வேவல் பிரித்தானியப் படைத்துறையில் மேஜர்-ஜெனரலாக அங்கு பணியாற்றி வந்தார். தமது தந்தையின் வழிகாட்டுதலின்படியே பிரித்தானியப் படைத்துறையில் பணியாற்ற முடிவு செய்து ஆக்சுபோர்டிலுள்ள \"சம்மர் பீல்ட்சு பள்ளியிலும்\" \"வின்செஸ்டர் கல்லூரியிலும்\" படித்து பின்னர் சான்ட்ஹர்ஸ்ட்டில் உள்ள \"ரோயல் மிலிட்டரி அகாதமியில்\" சேர்ந்தார்.\n\nரோயல் மிலிட்டரி அகாதமியில் பட்டம் பெற்றபின்னர் மே 8, 1901இல் பிரித்தானியப் படையில் ஏற்றுக்கொள்ளப்பட்டார். இரண்டாம் போயர் போரில் போரிட்டார். 1903ஆம் ஆண்டு இந்தியாவிற்கு மாற்றப்பட்டு பாசார் பள்ளத்தாக்குச் சண்டையில் பெப்ரவரி 1908இல் போரிட்டார். ஆகத்து 1904இல் லெப்டினன்டாக பதவி உயர்வு பெற்றார். சனவரி 1909இல் தமது படைப்பிரிவிலிருந்து \"கேம்பர்லே பணியாளர் கல்லூரிக்கு\" அனுப்பப் பட்டார். 1911இல் உருசிய மொழி கற்பதற்காக இம்பீரியல் உருசியன் அகாதமிக்கு அனுப்பப் பட்டார். ஓராண்டுப் பயிற்சிக்குப் பின்னர் அந்தாண்டின் இறுதியில் தமது படைப்பிரிவிற்குத் திரும்பினார். 1912ஆம் ஆண்டு ஏப்ரலில் போர் அலுவலகத்தில் மூன்றாம் நிலை அதிகாரியாகப் பொறுப்பேற்றார். அதே ஆண்டு சூலையில் இராணுவப் பயிற்சி இயக்குநரகத்திற்கு மாற்றப்பட்டார். மார்ச்சு 1913இல் வேவல் கேப்டனாகப் பதவி உயர்வு பெற்றார்.\n\nSection::::உலகப்போர்களில்.\nமுதலாம் உலகப் போரில் பிரான்சிற்கு அனுப்பப் பட்ட வேவல் அங்கு தற்காலிகமாக ஒன்பதாவது காலாட்படையினருக்கு தலைமையேற்று 1915இல் இரண்டாம் ஈப்பிரெசு சண்டையில் தனது இடது கண்ணை இழந்து காயமடைந்தார். மேலும் வேவல் இராணுவ சிலுவை வென்றார். திசம்பரில் உடல்நலம் தேறி படைத்துறையின் பல்வேறு பிரிவுகளில் பல நிலைகளை ஏற்று தலைமையகத்திலிருந்து ஒருங்கிணைப்பு அதிகாரியாகப் பணியாற்றினார்.\n\nசனவரி 1918இல் வெர்சே அரண்மனையிலிருந்து இயங்கிய உச்சப் போர் பேரவையில் நியமிக்கப்பட்ட வேவல் மார்ச்சு 1918இல் எகிப்திய படைப்பிரிவின் கீழ் பாலத்தீனத்தில் நடந்த சண்டையில் பங்கேற்றார்.\n\nமுதலாம் உலகப் போர் முடிவுற்ற நிலையில் பிரித்தானியப் படையின் சிக்கன நடவடிக்கை காரணமாக தமது பதவிநிலை குறைக்கப்பட்டும் சில காலம் அரை ஊதியத்திலும் பணியாற்றினார். மார்ச்சு 1932 முதல் அக்டோபர் 1933 வரை மன்னர் ஜார்ஜ் VIக்கு ஏடிசியாகப் பணியாற்றினார். பின்னர் மீண்டும் வேலையின்றி பாதி சம்பளத்தில் பணி புரிந்து வந்தார்.\nஆகத்து, 1937ஆம் ஆண்டு அங்கு எழுந்த அராபிய கலகத்தைத் தொடர்ந்து பாலத்தீனத்திற்கு மாற்றப்பட்டார். சனவரி 1938இல் லெப்டினன்ட் ஜெனரலாக பதவி உயர்வு பெற்றார்.\n\nஅதே ஆண்டு ஏப்ரலில் பிரித்தானிய தெற்கு அதிகாரமையத்திற்கு தலைமை அதிகாரியாக நியமிக்கப்பட்டார். சூலை 1939இல் முழுமையான ஜெனரல் மதிப்புடன் மத்திய கிழக்கு அதிகார மையத்திற்கு தலைமையேற்றார். பின்னர், 15 பெப்ரவரி 1940 முதல் கிழக்கு ஆபிரிக்கா, கிரீஸ், பால்கன் பகுதிகளுக்கானப் பொறுப்பும் வழங்கப்பட்டது.\nSection::::இரண்டாம் உலகப்போரில்.\nஇரண்டாம் உலகப் போரின் போது மத்தியகிழக்கில் தலைமை படையதிகாரியாக இருந்த வேவல் சூன் 1940இல் இத்தாலியப் படைகளுடனான சண்டைகளில் துவக்கத்தில் சிப்பாய்கள் குறைவான காரணத்தால் பின்வாங்கினாலும் கூடுதல் படைப்பிரிவுகள் வந்தபிறகு பின்னர் விரைவாக முன்னேறி \nகிழக்கு ஆபிரிக்காவிலிருந்து இத்தாலியர்களை வெளியேற்றும் நிலையை எட்டினார். இந்நிலையில் கிரீசில் செருமானியப் படைகள் முன்னேறுவதைத் தடுக்க தமது படைகளை அங்கு அனுப்ப தயக்கம் காட்டினார். பலத்த அழுத்தத்தினால் அவ்வாறு வேவல் அனுப்ப நேர்ந்தது மிகத் தவறான முடிவாக அமைந்தது. கிழக்கு ஆபிரிக்காவில் செருமானியர்களின் துணையுடன் இத்தாலியர்கள் மீண்டும் இழந்த நிலைகளை மீட்டதுடன் கிரீட்டிலும் பிரித்தானியப் படை பெருத்த தோல்வியை அடைந்தது. இந்நிகழ்வினால் பிரித்தானியப் பிரதமர் வின்ஸ்டன் சர்ச்சிலுக்கும் வேவலுக்கும் மனத்தாபம் ஏற்பட்டது. கிரீசைத் தொடர்ந்து அச்சு நாடுகள் ஈராக்கை கைப்பற்ற முயன்றனர். இப்போதும் தமது படையினரை ஈராக்கிற்கு அனுப்ப மறுத்தார். இதையொட்டி இந்திய அதிகாரமையத்தின் தலைவரான கிளாட் ஓச்சின்லெக்கின் படைகளை பாஸ்ராவிற்கு அனுப்ப ஆணையிடப்பட்டது. அப்பானியாவிலுள்ள இந்தியப் படையினரின் வான்தளம் முற்றுகையிடப்பட்ட நிலையில் வேவல் ஒருசிறிய படைப்பிரிவை அங்கு அனுப்பி முற்றுகையைத் தகர்த்தார். மே முடிவில் வேவலின் தலைமையின் கீழ் இந்தியப் படைகளும் வேவலின் படைகளும் ஈராக்கின் பாக்தாதைக் கைப்பற்றின. ஈராக் போர் முடிவிற்கு வந்தநிலையில் மீண்டும் அங்கிருந்த படைகள் இந்தியத் தலைமையகத்தின் கட்டளைக்குக் கீழ் வந்தன.\n\nசர்ச்சில் வேவலை புதுதில்லிக்கும் அங்கிருந்த கிளாட் ஓச்சின்லெக்கை மத்தியக் கிழக்கிற்கும் இடம் மாற்றினார். வேவல் இந்தியாவிலும் ஈராக்கிலும் உள்ள படைகளுக்கு தலைமை தாங்கினார். திசம்பர் 1941இல் ஐக்கிய இராச்சியத்திற்கு எதிராக சப்பானியர்கள் போர் தொடுத்தனர். பர்மா, மலாயா, டச்சுக் கிழக்கிந்திய பகுதிகள், பிலிப்பைன்சு பகுதிகளை உள்ளடக்கிய அமெரிக்க-பிரித்தானிய-டச்சு-ஆத்திரேலியக் கூட்டுப்படையின் தலைவராக வேவல் பொறுப்பேற்றார்; இருப்பினும் இத்தகைய பரந்த நிலப்பரப்பை காக்கத் தேவையான படைபலம் இன்றி சிங்கப்பூர் மற்றும் பிரித்தானிய மலாயாவை சப்பானியர்கள் கைப்பற்றுவதை தடுக்க இயலாதவராக இருந்தார். சிங்கப்பூரிலிருந்து சாவாவிற்குத் தப்பிப்பதற்காகப் படகு ஒன்றில் ஏறவிருந்த சமயத்தில் தமது பார்வையற்ற இடது கண்ணினால் கவனிக்க இயலாது தடுமாறி கீழே விழுந்து முதுகெலும்புகள் உடைந்தன.\n\nமலாயாவில் அடைந்த தோல்வியை அடுத்து சாவாவிலும் சுமத்ராவிலும் நிலைமை மோசமடைய சாவாவிலிருந்த கூட்டுப்படையின் தலைமையகம் மூடப்பட்டு வேவல் இந்தியா திரும்பினார்.\nபெப்ரவரி 23இல் பர்மாவிலும் பிரித்தானியப் படைகளுக்கு அங்கு மேஜர் ஜெனரலாகப் பணியாற்றிய ஜாக்கி ஸ்மைத்தின் தவறான முடிவினால் பெருத்த பின்னடைவு ஏற்பட்டது. இதனையொட்டி அப்போதிருந்த இந்திய வைசிராய் லின்லித்கொ பிரபு சர்ச்சிலுக்கு முன்னணி படைத் தலைவர்களை விமரிசித்துக் கடிதம் எழுதினார். இதைத் தொடர்ந்து வேவலுக்கு எரால்ட் அலெக்சாண்டரை பர்மா போர்முனைக்கு அனுப்ப கட்டளைப் பிறப்பிக்கப்பட்டது. விரைவில் ஈராக்கிலிருந்து ஓர் தனிப்படை பர்மா கோர் என அனுப்பப்பட்டது. இருப்பினும் சப்பானியர்களை நிறுத்தவியவில்லை. மழைக்காலத்தை ஒட்டி பிரித்தானியப் படைகள் இந்தியா திரும்ப சப்பானியர்களும் தமது முன்னேற்றத்தை நிறுத்தினர்.\n\nSection::::இந்தியாவின் வைசிராய்.\nசனவரி 1943 ஆண்டில் வேவல் பீல்டு மார்ஷல் என்ற இராணுவத்தின் உயரியப் பட்டம் வழங்கப்பட்டது. 1943ஆம் ஆண்டில் லின்லித்கொ ஓய்வுபெற்றபோது, சர்ச்சிலுடன் நல்லுறவு இல்லாதபோதும், வேவல் இந்திய வைசிராயாக அறிவிக்கப்பட்டார். 1943இல் அவருக்கு வைகௌன்ட் என்ற சிறப்புப் பட்டமும் வழங்கப்பட்டது.\n\nபதவியேற்ற சில நாட்களிலேயே வங்காளப் பஞ்சத்தை எதிர்கொண்டு நிவாரணப் பொருட்களையும் அரிசியையும் வழங்க இராணுவத்தைப் பயன்படுத்தினார்.\n\nதுவக்கத்தில் இந்திய அரசியல்வாதிகளுடன் புகழ் பெற்றிருந்தாலும் விடுதலை பெற்ற பிறகான நாட்டின் அமைப்பு குறித்தும் விடுதலை அறிவிப்புக் குறித்தும் எழுந்த அழுத்தங்களாலும் சர்ச்சிலிடமிருந்து தகுந்த ஆதரவு கிடைக்காததாலும் மிகுந்த விமரிசனத்திற்கு ஆளானார். உலகப் போர் முடிவடைந்தநிலையில் இந்தியர்களின் எதிர்பார்ப்பை சந்திக்க இயலாமல் இருந்தார். இந்திய அரசியல் இயக்கங்களுக்கிடையேயான கருத்து மோதல்கள் சமயச் சண்டைகளுக்கு வழி வகுத்தது. 1947ஆம் ஆண்டில் வேவலின் திறமையில் அப்போதைய பிரதமர் அட்லீயின் நம்பிக்கையை இழந்து லூயி மவுண்ட்பேட்டனை இந்திய வைசிராயாக நியமித்தார்.\n\n"}
{"id": "161046", "url": "https://ta.wikipedia.org/wiki?curid=161046", "title": "இளையர் (உடற்கூற்றியல்)", "text": "இளையர் (உடற்கூற்றியல்)\n\nஇளையர் என்னும் சொல் புறவாழ்வில் வயதில் இளையவரையும், உடல் இளமைத் தன்மை உடைய படைவீரர்களையும், அகவாழ்வில் தலைவனுக்குத் துணையாக உடன் செல்பவர்களையும் குறிக்கும்.\n\nஅகத்திணை மாந்தர்களில் இடம் பெற்றுள்ள வாயில்களில் ‘இளையர்’ என்போரும் ஒருவர்.\n\nஅகநானூற்றுப் பாடல்கள் தலைவனுடன் சென்ற இளையர் பற்றிச் சில செய்திகளைத் தருகின்றன.\n"}
{"id": "161059", "url": "https://ta.wikipedia.org/wiki?curid=161059", "title": "பன்மொழி நூலகம், ஓசுலோ", "text": "பன்மொழி நூலகம், ஓசுலோ\n\nபன்மொழி நூலகம், நோர்வேயின் ஓசுலோவில் அமைந்துள்ளது. பல்வகைப்பண்பாடுகள் மற்றும் பன்மொழிகளுக்கான நூலகமாகத் திகழ்கிறது. பிற நூலகங்களுக்கு ஆலோசனைகளையும் வழங்குகிறது. அல்பேனியம், அம்கரியம், அரபி, போசுனியம், பர்மியம், தரி, ஆங்கிலம், பின்னியம், பிரெஞ்சு, அவுசா, இந்தி, யொருபா, சீனம், குரோட்டியம், குர்தி மொழி, லித்துவேனியம், இடச்சு மொழி, ஒரோமோ, பஞ்சாபியம், பஷ்டோ, பாரசீகம், போலிசு, போர்த்துகீச மொழி, உரோமானியம், உருசியம், செர்பியம், ஷோனா, சோமாலி, எசுப்பானியம், சுவாகிலி, தகலாகு, தமிழ், தாய், டிகீரினியா, செச்சென், துருக்கியம், துவி, அங்கேரியம், உருது, வியத்னாமியம் ஆகிய மொழிகளில் நூல்களையும் இசைக்குறுவட்டுக்களையும் வாங்கி இந்நூலகம் வழங்குகிறது. \n\nஇந்நூலகத்துக்கு நார்வே மொழியில் மொழிபெயர்ப்பதற்கான தனிப்பட்ட அதிகாரம் வழங்கப்பட்டுள்ளது. இங்கு வெளியிடப்படும் நூல்கள் நோர்வீடிய மொழியிலும், அரபி, உருது, குர்தி, சோமாலி, பாரசீகம் போன்ற ஏதாவது ஒரு மொழியிலும் வெளியிடப்படுகின்றன. பிரபலமான சிறுவர் நூல்கள் இவ்வாறு வெளியிடப்பட்டுள்ளன.\n\n"}
{"id": "161069", "url": "https://ta.wikipedia.org/wiki?curid=161069", "title": "பாங்கர் நிமித்தம்", "text": "பாங்கர் நிமித்தம்\n\nபாங்கர் நிமித்தம் 12 \nமணமக்களுக்குப் பாங்காயினோர் கூட்டிவைக்கும் திருமண வகை 12 எனத் தொல்காப்பியம் குறிப்பிடுகிறது. இதனை உரையாசிரியர் இளம்பூரணர் விரித்துரைக்கிறார். \n\nபிரமம், பிரசாத்தியம், ஆரிடம், தெய்வம் ஆகிய நான்கும் பெருந்திணை. \n\nஅசுரம், இராக்கதம், பைசாசம் ஆகிய மூன்றும் கைக்கிளை. \n\nஇடையில் உள்ள யாழோர் கூட்டம் (காந்திருவம்) 5 வகை. \nஎன்பன. இந்த ஐந்தும் தமிழ் இலக்கியங்களில் பயின்றுவரும்.\n\nஇந்த உறவுகள் ஏதோ ஒன்றிரண்டு நிமித்தக் காரணங்களினால் பிறர் தூண்டுதலின் பேரில் நிகழ்பவை. \n"}
{"id": "161078", "url": "https://ta.wikipedia.org/wiki?curid=161078", "title": "வகையிடத்தக்கச் சார்பு", "text": "வகையிடத்தக்கச் சார்பு\n\nநுண்கணிதத்தில் வகையிடத்தக்கச் சார்பு அல்லது வகையிடக்கூடிய சார்பு (\"differentiable function\") என்பது, தனது ஆட்களத்திலுள்ள ஒவ்வொரு புள்ளியிலும் வகைக்கெழுவுடைய ஒரு சார்பாகும். வகையிடத்தக்கச் சார்பின் வரைபடத்தில், ஆட்களத்தின் ஒவ்வொரு புள்ளியிலும் சார்பின் வளைவரைக்கு நிலைக்குத்தற்ற ஒரு தொடுகோடு இருக்கும். வகையிடத்தக்கச் சார்பின் வளைவரை, எந்தவொரு உடைவுமின்றி, கூர்முனைகளுமின்றி அமையும். அதற்கு எந்தவொரு புள்ளியிலும் நிலைக்குத்தான தொடுகோடு இருக்காது.\n\nபொதுவாக:\n\nசார்பு ƒ இன் ஆட்களத்திலுள்ள ஒரு புள்ளி \"x\" எனில், வகைக்கெழு ƒ′(\"x\") இன் மதிப்பு வரையறுக்கப்பட்டிருந்தால் சார்பு ƒ ஆனது \"x\" புள்ளியில் வகையிடத்தக்கதாகும். அதாவது (\"x\", ƒ(\"x\")) புள்ளியில் ƒ இன் வளைவரைக்கு நிலைக்குத்தற்ற ஒரு தொடுகோடு இருக்கும்.\nஇப்புள்ளிக்கருகில் ƒ சார்பை ஒரு நேரியல் சார்பால் தோராயப்படுத்த முடியும் என்பதால், \"x\" புள்ளியிடத்து சார்பு ƒ \"இடஞ்சார்ந்த நேரியல்பானது\" எனப்படும்\n\nSection::::வகையிடத்தக்கமையும் தொடர்ச்சித்தன்மையும்.\nசார்பு ƒ ஒரு புள்ளியில் வகையிடத்தக்கதாக இருந்தால், அப்புள்ளியில் கண்டிப்பாகத் தொடர்ச்சியானதாகவும் இருக்கும். வகையிடத்தக்க எந்தவொரு சார்பும் அதன் ஆட்களப் புள்ளிகள் அனைத்திலும் கண்டிப்பாகத் தொடர்ச்சியானதாக இருக்கும்.\n\nஆனால் இதன் மறுதலை உண்மையல்ல. ஒரு தொடர்ச்சியான சார்பு, வகையிடத்தக்கச் சார்பாக இருக்க வேண்டும் என்றில்லை.\n"}
{"id": "161081", "url": "https://ta.wikipedia.org/wiki?curid=161081", "title": "இரவில் விந்து வெளியேறுதல்", "text": "இரவில் விந்து வெளியேறுதல்\n\nஇரவில் விந்து வெளியேறுதல் என்பது பருவ வயதை எட்டிய பெரும்பாலான ஆண்களுக்கும் பெண்களுக்கும் இரவில் ஏற்படும் ஒரு சாதாரண நிகழ்வாகும். இரவில் உறங்கும் போது, ஏற்படும் பருவ வயது கனவுகளால் ஆண்களுக்கு விந்து வெளியேறுதலும், பெண்களுக்கு பெண்ணுறுப்பு ஈரமாதலும் நடைபெறுகிறது.\n\nSection::::நிகழ்வெண்.\nSection::::ஆண்களுக்கு.\nஇவ்வாறு விந்து வெளியேறுதல் பெரும்பாலான வயதுக்கு வந்த ஆண்கள் அடைந்துள்ளனர். அமெரிக்காவில் உள்ள சுமார் 84% சதவிகிதமான ஆண்கள் இந்நிலையை தங்களுடைய வாழ்வில் ஒரு முறையேனும் சந்தித்துள்ளனர். 15 வயது நிரம்பிய ஆண்களுக்கு சுமார் ஒரு வாரத்திற்கு 0.36 முறையும் (அதாவது மூன்று வாரத்திற்கு ஒரு முறையும்). 40 வயது வரை உடைய திருமணமாகாத ஆண்களுக்கு வாரத்திற்கு 0.18 முறையும் (அதாவது ஐந்தரை வாரத்திற்கு ஒரு முறையும் திருமணமானவர்களுக்கு வாரத்திற்கு 0.23 முறையும் (மாதமொருமுறையும்), 19 வயதான திருமணமான ஆண்களுக்கு வாரத்திற்கு 0.15 முறையும் (இரு மாதத்திற்கு ஒரு முறையும்) இந்நிகழ்வு நடைபெறுகிறது, உலகில் பெரும்பாலான பகுதிகளில் 97% ஆண்கள் தங்களுடைய 24 வயதுக்குள் ஒரு முறையாவது இந்நிகழ்விற்கு ஆளாகின்றனர்.\nஇந்நிகழ்வைக் குறித்து கவலையோ, தயக்கமோ, பயப்படவோ கொள்ளத்தேவையில்லை. இது ஒரு இயல்பான இயற்கை நிகழ்வாகும்.\n\nSection::::பெண்களுக்கு.\n1953-ம் ஆண்டு ஆல்ப்ரெட் கின்சீ என்பவர் நடத்திய ஆராய்ச்சியில், 40% சதவித பெண்கள் ஒன்று அல்லது அதற்கு மேற்பட்டவர்கள் இரவில் தங்களுடைய உறுப்பு ஈரமாதல் நிகழ்வை அடைந்ததாக தெரியவந்தது. இந்நிகழ்வு நடைபெறாத பெண்களுக்கும் எவ்விதமான குறைபாடும் இல்லை. பெரும்பாலும் பதின்மூன்று முதல் இருபத்தி ஒன்று வயதிற்குள் இந்நிகழ்வு நடக்க அதிக வாய்ப்புள்ளது.\n\nSection::::தவறான நம்பிக்கைகள்.\nசில தவறான விளம்பரங்களாலும், சில வியாபாரிகள் தங்களுடைய பொருளுக்கு மதிப்பு கூட்டுவதற்காகவும், அண்மைக் காலங்களில் இந்நிகழ்வு தவறாக சித்தரிக்கப்பட்டு வருகிறது. நம்முடைய கலாச்சாரத்தினைக் காரணமாகவும், அறியாமையை அடிப்படையாகவும் கொண்டு இவர்கள் செயல்படுகிறார்கள்.\n\n"}
{"id": "161083", "url": "https://ta.wikipedia.org/wiki?curid=161083", "title": "விக்டர் ஹோப், இரண்டாம் லின்லித்கொ பிரபு", "text": "விக்டர் ஹோப், இரண்டாம் லின்லித்கொ பிரபு\n\nவிக்டர் அலெக்சாண்டர் ஜான் ஹோப், இரண்டாம் லின்லித்கொ பிரபு (\"Victor Alexander John Hope, 2nd Marquess of Linlithgow\") (24 செப்டம்பர் 1887 -5 சனவரி 1952) 1936 முதல் 1943 வரை இந்தியாவின் தலைமை ஆளுநராகவும் வைசிராயாகவும் பணியாற்றிய ஓர் பிரித்தானிய அரசியல்வாதி ஆவார்.\nSection::::இளமையும் குடும்பமும்.\nஹோப் செப்டம்பர் 24, 1887இல் இசுக்காட்லாந்திலுள்ள லின்லித்கொசையரில் தெற்கு குயீன்ஸ்பெர்ரியில் ஹோப்டூன் மாளிகையில் பிறந்தார். ஜான் ஹோப், முதலாம் லின்லித்கொ பிரபுவிற்கும் ஹெர்சே எவர்லேவிற்கும் முதல் மகனாகப் பிறந்தார். இவருடைய திருமுழுக்கின்போது விக்டோரியா அரசி வளர்ப்புத் தாயாக விளங்கினார்.\n\nபிரித்தானியாவில் மதிப்புமிக்க ஈட்டன் கல்லூரியில் படித்தார். பெப்ரவரி 29, 1908இல் இரண்டாவது லின்லிதெகொ பிரபுவாக பதவியேற்றார்.\n\nSection::::துவக்க பணிவாழ்வு.\nமுதலாம் உலகப் போரில் மேற்குப் போர்முனையில் பங்கேற்று கேர்னலாக பதவி பெற்றார். ரோயல் இசுகாட்சு இராணுவப் பிரிவிற்கு தலைமைநேற்றார். \nபோருக்குப் பின்னர் 1920களிலும் 1930களிலும் அமைந்த கன்சர்வேட்டிவ் கட்சி அரசுகளில் பல்வேறு பதவிகளில் பணியாற்றினார். 1926ஆம் ஆண்டில் இந்தியாவிற்கான வேளாண்மை குழுவின் தலைவராக இருந்தார்; இந்த அரசக் குழு 1928இல் தனது அறிக்கையை வெளியிட்டது. இந்த அறிக்கையின் தாக்கத்தால் பத்தாண்டுகளுக்குப் பின்னர் அவர் இந்தியாவிற்கு வைசிராயாகப் சென்றபோது ஆராய்ச்சிகளில் ஊட்டசத்துக்கு முன்னிடம் தர வேண்டும் என தனிப்பட்ட கவனம் செலுத்தினார். 1930களில் இந்திய அரசியலமைப்பு சீர்திருத்தங்கள் குறித்த தேர்வுக் குழுவிற்கு தலைவராகப் பொறுப்பேற்றார்.\n\nSection::::இந்தியாவின் வைசிராய்.\nஇவரது தந்தை ஆத்திரேலியாவின் முதல் தலைமை ஆளுநராகப் பணியாற்றிய நிலையில் இவருக்கும் ஆத்திரேலியாவில் தலைமை ஆளுநராகப் பணியாற்றிட வழங்கப்பட்ட வாய்ப்பை மறுதளித்தார். அவ்வாறே சென்னையின் ஆளுநராக செல்லவும் மறுத்தார். இருப்பினும் ஏப்ரல் 18, 1936இல் வெலிங்டன் பிரபுவிற்கு அடுத்து இந்தியாவின் வைசிராயாக பதவி ஏற்றார். லின்லித்கொ 1935இன் இந்திய அரசுச் சட்டத்தின்படி உள்ளாட்சிகளில் தன்னாட்சி நிலவிட வழி வகுத்தார். இந்தத் தேர்தல்களில் இந்திய தேசிய காங்கிரசு பதினோரு மாநிலங்களில் ஐந்தில் வெற்றி பெற்றது.\n\nஇரண்டாம் உலகப் போரின் போது காங்கிரசு அரசுகள் பதவி விலகின. அரசுக்கும் இந்திய அரசியல்வாதிகளுக்கும் ஏற்பட்ட மோதலால் ஒத்துழையாமை இயக்கம், வெள்ளையனே வெளியேறு இயக்கம் போன்ற போராட்டங்கள் வலுப்பட்டன. இவற்றை தனது அடக்குமுறையால் சமாளித்த லின்லித்கொ காங்கிரசு தலைவர்களை கைது செய்தார். 1943இன் வங்காளப் பஞ்சத்திற்கு இவரே காரணமாகவும் கருதப் படுகிறார்.\n\nSection::::பணி ஓய்வு.\n1943ஆம் ஆண்டில் ஏழரை ஆண்டுகள் வைசிராயாகப் பணி புரிந்த பின்னர் பதவி ஓய்வு பெற்றார். பிரித்தானிய இந்தியாவில் இவரது ஆட்சிக்காலமே மிகுந்த நெடியதாக இருந்தது. \nபிரித்தானியர்கள் இவரது ஆட்சி சிறப்பாக இருந்ததாகக் கருதினாலும் இந்தியர்கள் இவரது ஆட்சிக் காலத்தில் குறிப்பிடும்படி எதுவும் நடக்கவில்லை என குற்றம் சாட்டினர்.\n\nஓர் உண்மையான சீர்திருத்த கிறித்தவராக 1944,45 ஆண்டுகளில் இசுக்காட்லாந்துத் திருச்சபையின் உயர் ஆணையராகப் பணியாற்றினார்.\n\n1952ஆம் ஆண்டில் மரணமடைந்தார்.\n\n"}
{"id": "161086", "url": "https://ta.wikipedia.org/wiki?curid=161086", "title": "புவியோடு", "text": "புவியோடு\n\nநிலவியலில் புவியோடு (\"crust\") என்பது கோள்களையும், இயற்கைத் துணைக்கோள்களையும் சுற்றியுள்ள கடினமான பாறையாகும். இது மூடகத்திலிருந்து மாறுபட்டதாகும். நம் புவி, நிலா, புதன், வெள்ளி, செவ்வாய், ஐஓ மற்றும் பிற கோள்களும் தீப்பாறைகளால் உருவாக்கப்பட்டதாகும்.\n\n\n"}
{"id": "161088", "url": "https://ta.wikipedia.org/wiki?curid=161088", "title": "பாங்கன்", "text": "பாங்கன்\n\nபாங்கன் என்பவன் தலைவனின் பாங்கறிந்து ஒழுகுபவன். எப்போதும் தலைவனுடன் இருப்பவன். \nபாங்கர் நிமித்தம் பன்னிரண்டு \n"}
{"id": "161090", "url": "https://ta.wikipedia.org/wiki?curid=161090", "title": "பாணன்", "text": "பாணன்\n\n"}
{"id": "161091", "url": "https://ta.wikipedia.org/wiki?curid=161091", "title": "பாணன் (அகத்திணை வாயில்)", "text": "பாணன் (அகத்திணை வாயில்)\n\nபாணன் அகத்திணை மாந்தர்களில் வாயிலாகச் செயல்படுபவன்.\n"}
{"id": "161092", "url": "https://ta.wikipedia.org/wiki?curid=161092", "title": "வைகைச் சமவெளி", "text": "வைகைச் சமவெளி\n\nவைகைச் சமவெளி என்பது தமிழ் நாட்டின் தென்பகுதியில் உள்ள ஆறுகளில் ஒன்றான வைகை ஆற்றின் சமவெளியில் தொல்லியல் ஆய்வாளர்களால் மேற்கொள்ளப்பட்ட அகழ்வாராய்ச்சிகள் நடைபெற்ற சமவெளி பகுதிகளைக் குறிக்கும். தமிழ்நாட்டில் பழனி மலைப் பகுதியிலிருந்து பாயும் இந்த வைகைச் சமவெளியில் ஆதி இரும்புக் காலத் தொல்லியல் தலங்கள் பரவிக் காணப்படுகின்றன எனவும், தமிழ்நாட்டில் மிக முற்பட்ட பண்பாட்டு முன்னேற்றங்கள் காணப்பட்ட ஓரிடம் இதுவென்றும் தொல்பொருள் ஆய்வாளரும், வரலாற்றாய்வாளருமான கா. இந்திரபாலா அவர்கள் தனது ஆய்வுகளில் வெளியிட்டுள்ளார் . இந்த வைகைச் சமவெளியின் மேற்குப் பகுதியிலேயே வரலாற்றுக்கு முற்பட்ட தொல்லியல் தலங்கள் பல காணப்படுகின்றனவாம். அங்கு இடைக் கற்கால மக்கள் வாழ்ந்ததற்கான சான்றாதாரங்களாக குறுங்கற் கருவிகள் பல கிடைத்துள்ளன\n\nSection::::இரும்புக் காலச் சவ அடக்கங்களும் கல் வட்டங்களும்.\nபழனிமலை தொடக்கம் மதுரை வரையுள்ள பகுதியில் இடையிடையே ஆதி இரும்புக் காலத்துக்குரிய சவ அடக்கங்களும், கல் வட்டங்களும் உள்ளன. குறிப்பாக மதுரைப் பகுதியில் ஆதி இரும்புக் காலத்துக்குரிய பல சவ அடக்கங்கள் பல நெருக்கமாக காணப்பட்டன.\n\nSection::::பாண்டியரின் தலைநகரம்.\nஇடைக் கற்கால மற்றும் ஆதி இரும்புக் காலத் தொல்லியல் அகழ்வாய்வுகள் இடம்பெற்ற வைகைச் சமவெளி பகுதிகளில் ஒன்றான, மதுரை பாண்டியரின் தலைநகராக மிக பின்னரான காலப் பகுதியிலேயே மாறியுள்ளது.\n"}
{"id": "161093", "url": "https://ta.wikipedia.org/wiki?curid=161093", "title": "தாமரை நூல் மன்றம்", "text": "தாமரை நூல் மன்றம்\n\nதாமரை நூல் மன்றம் (ஆங்கிலம்: Lotus Book Club) என்பது இலண்டனில் அமைந்துள்ள ஒரு தமிழ் நூலகமும் நூல் மன்றமும் ஆகும். இது செப்டெம்பர் 2012 இல் 1000 மேற்பட்ட நூல்களுடன் தொடங்கப்பட்டது. இங்கு தமிழ் நூல்களை அமர்ந்து வாசிக்கவும், இரவல் எடுக்கவும், வாங்கவும் முடியும். சமூக ஆர்வலர்களைக் கொண்ட துளிர் அமைப்பினரால் இந்த செயற்திட்டம் முன்னெடுக்கப்பட்டுள்ளது.\n\n"}
{"id": "161094", "url": "https://ta.wikipedia.org/wiki?curid=161094", "title": "இலண்டன் தமிழ்ச் சங்கம்", "text": "இலண்டன் தமிழ்ச் சங்கம்\n\nஇலண்டன் தமிழ்ச் சங்கம் என்பது இலண்டனில் 1936 ஆம் ஆண்டு தொடங்கப்பட்ட ஒரு தமிழ்ச் சங்கம் ஆகும். இது தமிழ்க் கல்வி, கலை நிகழ்வுகள், தமிழ் நூலகம் போன்ற பல்வேறு செயற்பாடுகளை முன்னெடுத்துவருகிறது. இதன் அமைவிடத்தில் உள்ள நூலகத்தில் சுமார் 5000 மேற்பட்ட பல்துறை நூல்கள் உள்ளன. ஐக்கிய இராச்சியத்தில் உள்ள மிகப் பெரிய தமிழ் நூலகங்களில் இதுவும் ஒன்றாகும்.\n\n"}
{"id": "161096", "url": "https://ta.wikipedia.org/wiki?curid=161096", "title": "அறிவகம் நூலகம்", "text": "அறிவகம் நூலகம்\n\nஅறிவகம் நூலகம் என்பது கனடாவில், ரொறன்ரோவில் அமைந்துள்ள ஒரு தமிழ் நூலகம் ஆகும். இங்கு 5000 மேற்பட்ட பல்துறை நூல்கள் உள்ளன. இங்கு அமர்ந்திருந்து வாசிப்பதற்கும், நூல்களை இரவல் வாங்கிச் சென்று வாசிப்பதற்கும் இந்த நூலகம் வசதிகள் தருகிறது.\n\n"}
{"id": "161098", "url": "https://ta.wikipedia.org/wiki?curid=161098", "title": "தேடகம் நூலகம்", "text": "தேடகம் நூலகம்\n\nதேடகம் நூலகம் கனடாவில் ரொறன்ரோவில் 1990 களில் இயங்கிய ஒரு வாசிப்பகம் ஆகும். அக் காலப் பகுதியில் தமிழர்கள் அதிகம் வசித்த வெலலி உடன் பார்லிமண் பகுதியில் இந்த நூலகத்தில் பல்வேறு இதழ்கள், பத்திரிகைகள், நூல்களை அமர்ந்து வாசிக்கும் வசதி இருந்தது. தேடக அமைப்பினால் நடத்தப்பட்ட இந்த நூலகம் ஒரு முறை காலித்தனம் செய்யப்பட்டது. இதனை நடத்துவதில் ஏற்பட்ட நிதிச் சிக்கல்களினால் 1990களின் இறுதியில் இது மூடப்பட்டது.\n"}
{"id": "161103", "url": "https://ta.wikipedia.org/wiki?curid=161103", "title": "ஆண்பால்", "text": "ஆண்பால்\n\nதமிழ்மொழியில் மக்களை உணர்த்தும் சொல் உயர்திணை. இதில் ஆணைக் குறிக்கும் சொல் ஆண்பால். இது ஆண் ஒருவனை மட்டுமே குறிக்கும். அவன், இவன், உவன், எவன், மகன், பேடன், ஆடூஉ போன்றவையும் உயர்திணைப் பெயர்கள் எனத் தொல்காப்பியம் குறிப்பிடுகிறது. \n\nவினைச்சொற்களில் அன், ஆன் என முடியும் சொற்கள் ஆண்பாலைக் குறிப்பன. \n\nகந்தன், ஒருவன், வந்தான் எனபன போன்று வருவன ஆண்பால்.\n"}
{"id": "161104", "url": "https://ta.wikipedia.org/wiki?curid=161104", "title": "பெண்பால்", "text": "பெண்பால்\n\nதமிழ்மொழியில் மக்களை உணர்த்தும் சொல் உயர்திணை. இதில் பெண்ணைக் குறிக்கும் சொல் பெண்பால். இது பெண் ஒருத்தியை மட்டுமே குறிக்கும். அவள், இவள், உவள், எவள், பேடி, மகள், மகள், மகடூஉ போன்றவையும் உயர்திணைப் பெயர்கள் எனத் தொல்காப்பியம் குறிப்பிடுகிறது. \n\nவினைச்சொற்களில் அள், ஆள் என முடியும் சொற்கள் பெண்பாலைக் குறிப்பன. \n\nஉழத்தி, ஒருத்தி, வந்தனள், வந்தாள் என்பன போல் வருவன பெண்பால்.\n"}
{"id": "161105", "url": "https://ta.wikipedia.org/wiki?curid=161105", "title": "பலர்பால்", "text": "பலர்பால்\n\nதமிழ்மொழியில் மக்களை உணர்த்தும் சொல் உயர்திணை. இதில் பலரைக் குறிக்கும் சொல் பலர்பால். அவர், இவர், உவர், எவர், மாந்தர், மக்கள் போன்றவை உயர்திணைப் பெயர்கள் எனத் தொல்காப்பியம் குறிப்பிடுகிறது. \n\nவினைச்சொற்களில் அர், ஆர் என முடியும் சொற்கள் ஆண்பாலைக் குறிப்பன. \n\nபலர், ஊரார், வந்தனர், வந்தார் என்றெல்லாம் பலர்பாலைக் குறிக்கும் சொற்கள் வரும்.\n"}
{"id": "161106", "url": "https://ta.wikipedia.org/wiki?curid=161106", "title": "மெகாபைட்டு", "text": "மெகாபைட்டு\n\nமெகாபைட்டு என்பது அனைத்துலக முறை அலகுகளின் மெகா என்னும் முன்னொட்டை பைட்டு என்பதோடு சேர்ப்பதால் உருவானதாகும். இது கணினிகளின் தகவல் அளவு மற்றும் சேமிப்பளவைக் குறிப்பதற்காகப் பயன்படுகின்றது. பொதுவாக 10 \n= 1048576 பைட்டுகள் = 1000 பைட்டுகள் = 1024 என்ற கணினியின்நினைவிடத்தைக் குறிக்கப் பயனாகிறது.\n"}
{"id": "161107", "url": "https://ta.wikipedia.org/wiki?curid=161107", "title": "ஒன்றன்பால்", "text": "ஒன்றன்பால்\n\nதமிழ் இலக்கணம் பெயர்ச்சொற்களை உயர்திணை, அஃறிணை எனப் பகுத்துக்கொண்டுள்ளது. அஃறிணையை ஒன்றன்பால், பலவின்பால் என இரண்டாகக் கொள்கிறது. \n"}
{"id": "161108", "url": "https://ta.wikipedia.org/wiki?curid=161108", "title": "பலவின்பால்", "text": "பலவின்பால்\n\nதமிழ் இலக்கணம் பெயர்ச்சொற்களை உயர்திணை, அஃறிணை எனப் பகுத்துக்கொண்டுள்ளது. எண்ணிக்கையைப் பொருத்து அஃறிணையை ஒன்றன்பால், பலவின்பால் என இரண்டாகக் கொள்கிறது. \n\nமேலும் மகிழ்ச்சி, உயர்வு, சிறப்பு, கோபம், இழிவு ஆகியவற்றைக் காட்டும் பொருட்டு எழுவாய்க்கும் பயனிலைக்கும் இடையே பால் மாறுவதை பால்வழுவமைதி கூறி ஏற்பர்.\n"}
{"id": "161112", "url": "https://ta.wikipedia.org/wiki?curid=161112", "title": "தேசிய நூலகம், சிங்கப்பூர்", "text": "தேசிய நூலகம், சிங்கப்பூர்\n\nசிங்கப்பூர் தேசிய நூலகம் எனப்படுவது சிங்கப்பூரின் முதன்மை நூலகங்களில் ஒன்று ஆகும். இது 100 விக்ரோரியா வீதியில், 11, 306 சதுர மீட்டர் பரப்பளவில் உள்ள ஒரு புதிய 16 அடுக்குமாடிக் கட்டிடத்தில் அமைந்துள்ளது.\n\nஇங்கு சுமார் 200 000 மேற்பட்ட நூல்களும், 727 இதழ்களும், 74 பத்திரிகைகளும் மேலும் பல்வேறு பல்லூடக உள்ளடக்கங்களும் உள்ளன.\n\nசிங்கப்பூர் புத்தக தேசிய நூலகங்கள் நான்கு அதிகாரப்பூர்வ மொழிகளை கொண்டது; தேசிய நூலகங்கள்: ஆங்கிலம், சீன, மலாய் மற்றும் தமிழ் . காகித புத்தகங்கள் தவிர, நூலகங்கள் மேலும் கடன்களை குறுந்தகடு கள் மீது, இலக்கமுறைப் பல்திறவாற்றல் வட்டுகள், VCDகள், வீடியோ கேசட்கள், ஒலிப்புத்தகத்திலும், குறுவட்டுகள், புத்தகங்கள் மற்றும் பருவ இதழ்கள், DVD-வீடியோகள் மற்றும் இசை குறுந்தகடுகள் (Esplanade வெளியீட்டில் கடைசி). அதன் தலைமை நிறுவனம், தேசிய நூலகம், சிங்கப்பூர், அதன் புதிய வளாகம் விக்டோரியா தெரு ஜூலை 2005 22 ல் இருந்து அதன் புதிய வளாகத்தை கொண்டுள்ளது..\n\nSection::::தமிழ் உள்ளடக்கம்.\nசிங்கப்பூர் தேசிய நூலகத்தில் சிங்கப்பூர் தமிழ் இலக்கியம் சார் சேகரிப்புகள், இங்கு வெளியிடப்பட்ட அரிய தமிழ் நூல் சேகரிப்புகள், இவை தொடர்பாக வழிகாட்டிகள் ஆகியவை உள்ளன.\n\n"}
{"id": "161118", "url": "https://ta.wikipedia.org/wiki?curid=161118", "title": "பாலை", "text": "பாலை\n\n"}
{"id": "161122", "url": "https://ta.wikipedia.org/wiki?curid=161122", "title": "கோச் காட்டர்", "text": "கோச் காட்டர்\n\nகோச் காட்டர் (\"Coach Carter\") என்பது தோமஸ் காட்டரினால் இயக்கி 2005 இல் வெளியாகிய ஓர் அமெரிக்கத் திரைப்படம் ஆகும். ஓர் உண்மைக் கதையினை மையமாக் கொண்டு உருவாக்கப்பட்ட இது, ரிச்மண்ட் உயர் பாடசாலையின் கூடைப்பந்தாட்ட பயிற்றுவிப்பாளர் கென் காட்டர், கல்விப் பெறுபேறுகளில் குறைவாகக் காணப்பட்ட அப்பாடசாலையினை 1999 இல் தலைப்புச் செய்திகளில் வெல்லப்பட முடியாத அணியாக்கியா மாற்றியதைக் கூறுகின்றது.\n\n"}
{"id": "161129", "url": "https://ta.wikipedia.org/wiki?curid=161129", "title": "மதிப்புக் கூட்டு வரி", "text": "மதிப்புக் கூட்டு வரி\n\nமதிப்புக் கூட்டு வரி அல்லது பெறுமதி சேர் வரி (Value added tax) என்பது, பரிமாற்றங்களின்போது அதாவது விற்பனையின்போது விதிக்கப்படுகின்ற வரியாகும். ஆனால், ஒவ்வொரு பரிமாற்றத்தின்போதும் அதிகரிக்கின்ற அல்லது கூடுகின்ற மதிப்பின் அடிப்படையிலேயே இவ்வரி விதிக்கப்படுகின்றது. இதனால், விற்பனை விலையின் மொத்தப் பெறுமானத்தின் அடிப்படையில் விதிக்கப்படும் விற்பனை வரியிலிருந்து இது வேறுபடுகின்றது. இதன் காரணமாக ஒரு பண்டத்தின் மீதான மதிப்புக் கூட்டு வரியின் மொத்த அளவு அப்பண்டம் எத்தனை படிகளூடாக நுகர்வோரை வந்தடைகிறது என்பதில் தங்கியிருப்பதில்லை.\n\nஇவ்வாறு விற்பனையாளர் செலுத்திய வரிக்கான செலவு, குறித்த பண்டத்தின் விலையில் பொதிந்திருக்கின்றது. இதனால் இந்த வரிச்செலவை இறுதியாக ஏற்றுக்கொள்வது நுகர்வோரேயாகும். வரிச்செலவை ஏற்றுக்கொள்பவரிடமன்றி வேறொருவரிடமிருந்து இவ்வரி அறவிடப்படுவதனால், மதிப்புக் கூட்டுவரி ஒரு மறைமுக வரியாகும். முதலில் வாங்குபவர் செலுத்திய விலை மற்றும் அதன் பின்னர் அதே பொருளை அடுத்தடுத்து வாங்கும் ஒவ்வொருவரும் செலுத்தும் விலை ஆகியவற்றிற்கு இடையிலான வேறுபாட்டின் மீது மட்டுமே வரி விதிக்கப்படுவதால் (\"மதிப்பு கூட்டப்படுதல்\") வரி விதிப்பின் விழு தொடர் விளைவானது தவிர்க்கப்படுகிறது.\n"}
{"id": "161132", "url": "https://ta.wikipedia.org/wiki?curid=161132", "title": "பாலைநிலை", "text": "பாலைநிலை\n\nபாலைநிலை என்பது காஞ்சித்திணையில் வரும் துறைகளில் ஒன்று. கணவன் இறந்தபின் அவனை எரிக்கும் தீயில் மனைவி தானும் விழுந்து உயிர்விடத் துணிந்து கூறும் சொற்கள் பாலைநிலை என்னும் துறையாகும். \n\nபூதப்பாண்டியன் தேவி பெருங்கோப்பெண்டு தன் கணவன் இறந்தபோது தானும் அவனுடன் தீயீல் விழுந்து உயிரை மாய்த்துக்கொள்ளச் சென்றாள். சான்றோர் அவளைது தடுத்தனர். கணவன் இறந்த பின்னர் கைம்மை நோன்புடன் தான் வாழ விரும்பவில்லை என்னும் பொருள் பொதிந்த பாடல் ஒன்றைப் பாடிவிட்டு, அவனை எரிக்கும் தீயில் தானும் விழுந்து தன்னை மாய்த்துக்கொண்டாள். \n\nஇந்தப் புறநானூற்றுப் பாடலின் அடிக்குறிப்பு இதனை ஆனந்தப் பையுள் எனக் குறிப்பிடுகிறது. \n"}
{"id": "161136", "url": "https://ta.wikipedia.org/wiki?curid=161136", "title": "பி. நாகராசன்", "text": "பி. நாகராசன்\n\nபி. நாகராசன் (பிறப்பு: ஏப்ரல் 1, 1963) என்பவர் ஒரு தமிழ் எழுத்தாளர். கோயம்புத்தூர் மாவட்டம் உடுமலைப்பேட்டை அருகிலுள்ள கொழுமம் எனும் ஊரில் பிறந்த இவர் தற்போது தேனியிலுள்ள உணவகம் ஒன்றில் மேலாளராகப் பணிபுரிந்து வருகிறார். தமிழ்நாட்டில் வெளியாகும் அச்சிதழ்களில் துணுக்குகள் (குறுந்தகவல்கள்) மற்றும் கட்டுரைகள் போன்றவற்றை எழுதியிருக்கிறார். மேடை நாடகங்களில் பல வேடங்களில் நடித்திருக்கிறார். தபால்தலைகள், நாணயங்கள், சாவிக்கொத்துகள் போன்றவைகளை சேகரிக்கும் வழக்கமுடையவர்.\n\nSection::::எம்.ஜி.ஆர் ரசிகர்.\nஇவர் எம்ஜிஆர் நடிப்பில் தீவிரமான பற்றுதலுடையவர். பத்திரிகைகளில் வெளியான எம்.ஜி.ஆர். படங்கள், செய்திகள் போன்றவற்றைச் சேகரித்துத் தனியாகப் புத்தகக் கட்டுகளாக்கித் தொகுத்து வைத்துள்ளார். எம்.ஜி.ஆர் படத்துடன் வெளியான பல பொருட்களையும் இவர் சேகரித்து வைத்திருக்கிறார். எம்.ஜி.ஆர் குறித்த நினைவுகளைச் சேகரிப்பதற்காகத் தனியாக “எம்.ஜி.ஆர் நினைவுக் களஞ்சியம்” எனும் ஒரு அமைப்பையும் இவர் நிறுவியிருக்கிறார். இந்த அமைப்பின் மூலம் இவர் தொகுத்துள்ள, சேகரித்துள்ள எம்ஜிஆர் நினைவுகளைக் கண்காட்சி அமைத்துக் காட்சிப்படுத்தியும் வருகிறார்.\n\nSection::::கலைப் பொருட்கள் சேகரிப்பாளர்.\nஇவர் பன்னாட்டுத் தபால்தலைகள், பன்னாட்டு நாணயங்கள், சாவிக் கொத்துகள், பேனா போன்றவைகளை அதிக அளவில் சேகரித்து வைத்திருக்கிறார். தன்னுடைய சேகரிப்புகளைக் கொண்டு பள்ளி, கல்லூரி மற்றும் பல பொது இடங்களில் கண்காட்சிகளில் காட்சிப்படுத்தி, மாணவர்கள் மற்றும் பொதுமக்களிடத்தில் தபால்தலை, நாணயம் மற்றும் அரிய பொருட்களைச் சேகரிக்கும் வழக்கத்தை ஊக்கப்படுத்தி வருகிறார்.\n\n\n"}
{"id": "161147", "url": "https://ta.wikipedia.org/wiki?curid=161147", "title": "கியூபெக் பிரெஞ்சு", "text": "கியூபெக் பிரெஞ்சு\n\nகியூபெக் பிரெஞ்சு, கனடாவில் பொது வழக்கில் பேசப்படும் பிரெஞ்சு மொழியின் முக்கிய வழக்கு ஆகும். அரசு, ஊடகம், கல்வி என அனைத்துத் துறைகளிலும், கியூபெக் பிரெஞ்சு பயன்படுத்தப்படுகிறது. கனேடிய பிரெஞ்சு என்பது கியூபெக் உட்பட கனடாவில் பேசப்படும் பிரெஞ்சு மொழியின் வட்டார வழக்குகளை சேர்த்தே குறிக்கிறது. கனடாவின் கியூபெக் மாநிலத்தில் பிரெஞ்சும், பிற மாநிலங்களில் ஆங்கிலமும் ஆட்சி மொழிகளாக இருக்கின்றன. கனடாவின் ஆட்சி மொழிகளாக இருமொழிகளும் ஏற்கப்பட்டுள்ளன..\n\nSection::::வரலாறு.\nபெரும்பாலானோர் கருதும்படி கியூபெக் பிரெஞ்சு, 10-14 ஆம் நூற்றாண்டுகளில் பேசப்பட்ட பழைய பிரெஞ்சிலிருந்து தோன்றியதல்ல. 17,18 ஆம் நூற்றாண்டுகளில் பேசப்பட்ட செவ்வியல் தன்மைகளைக் கொண்ட பிரெஞ்சு மொழியினை ஒத்திருக்கிறது. கியூபெக் பிரெஞ்சு இவ்வழக்கிலிருந்து தோன்றியிருக்க வேண்டும் என்று கருதுகின்றனர். இது கனேடியப் பழங்குடியினர் மொழிகளில் பயன்படுத்தப்பட்ட இடப்பெயர்களை உள்வாங்கிக் கொண்டது. கனேடிய ஒன்றியத்திற்குள் கியூபெக் மாநிலம் சேர்க்கப்பட்ட பின், ஐக்கிய அமெரிக்காவுடன் உரையாடவும், பிற கனேடிய மாநிலங்களுடன் உரையாடவும், அரசாணைகளை வெளியிடவும், ஆங்கிலம் பயன்படுத்தப்பட்டது. இக்காலத்தில் அயர்லாந்தினர் நிறைய பேர் கனடாவில் குடியேறினர். இதன்மூலம், அரசாணைகளில் பயன்படுத்துவதற்காக கியூபெக் பிரெஞ்சு, பல ஆங்கிலச் சொற்களை உள்வாங்கியது.\n\nSection::::பிற பிரெஞ்சு வழக்குகளுடன் ஒத்திருக்கும் தன்மை.\nபிரான்சு நாட்டு பிரெஞ்சுக்கும் கியூபெக் பிரெஞ்சுக்கும் உள்ள வேறுபாடு அமெரிக்க ஆங்கிலத்திற்கும் இங்கிலாந்திய ஆங்கிலத்திற்கும் உள்ள வேற்றுமையை விட அதிகமாகும். கனேடிய பிரெஞ்சுக்காரர்கள் தங்கள் ஒலிப்புமுறையில் மாற்றம் செய்தால் தான் ஐரோப்பிய பிரெஞ்சுக்காரர்களுடன் எளிதில் உரையாட முடியும் என்றொரு கருத்து நிலவியது. ஐரோப்பிய பிரெஞ்சை கனேடியர்கள் எளிதில் புரிந்துகொள்கிறார்கள் என்றும் சொற்தொகுதியிலேயே வேறுபாடு இருக்கும் என்று அறியப்படுகிறது.\n\nஐரோப்பிய பிரெஞ்சுக்காரர்களும் கனேடிய பிரெஞ்சை எளிதில் புரிந்து கொண்டாலும், பேச்சு வழக்கைப் புரிந்துகொள்வதில் சிரமப்படுவார்கள். எனவே ஐரோப்பியர்களிடம் பேசும்போது பேச்சு வழக்கை விடுத்து பொது வழக்கில் பேசுவார்கள்.\n\nஅமெரிக்கர்கள் பிரித்தானிய ஆங்கில ஊடகங்களை விரும்பிப் பயன்படுத்துவதைப் போல் கியூபெக் கனேடியர்கள் பிரான்சில் இருந்து வெளியாகும் ஊடகங்களை விரும்பிப் பயன்படுத்துகின்றனர். கியூபெக் பிரெஞ்சு சில காலமாக, இதன் ஆங்கிலக் கலப்பாலும், பொது வழக்கிலிருந்து வேறுபடுவதாலும், கீழ்த் தரமாகக் கருதப்பட்டது. ஆயினும் தற்போது கியூபெக் பிரெஞ்சும் ஊடகங்களில் பயன்படுத்தப்படுகிறது.\n\nSection::::ஐரோப்பிய பிரெஞ்சு குறித்த ஆய்வு.\n1960களில் செய்யப்பட்ட சமூக ஆய்வின்படி கியூபெக் மாநிலத்தவர்கள், கியூபெக் பிரெஞ்சுக்காரர்களைவிடவும் ஐரோப்பிய பிரெஞ்சுக்காரர்களுக்கு அதிக வாக்குகள் அளித்தனர். கல்வி, பொது அறிவு, இலக்கு, நட்பு தொடர்பாக இந்த ஆய்வு நடத்தப்பட்டது. ஆய்வாளர்கள் இந்த முடிவைக் கண்டு வியந்தனர். கியூபெக் அரசும், முடிந்தவரை பொது பிரெஞ்சை பயன்படுத்த வேண்டும் என்றூ தெரிவித்திருந்தது. கியூபெக் மாநில பிரெஞ்சுப் பேராசிரியர் குழு, கியூபெக் பிரெஞ்சு பள்ளிகளில் கற்பிக்கப்பட வேண்டும் என்று தெரிவித்திருந்தது.\n\nSection::::மொழி அமைப்பில் வேறுபாடு.\nபொது பிரெஞ்சை விடவும் பெருமளவில் சொற்தொகுதியிலும், ஒலிப்புமுறையிலும், இலக்கண விதிகளிலும் மாறுபட்டிருக்கிறது. வினைச்சொற்களும், பெயர்ச்சொற்களும் வேறுபட்டுக் காணப்படுகின்றன. ஆங்கிலத்தில் இருந்து பொதுப் பயன்பாட்டு சொற்களையும் கனேடியப் பழங்குடியினர் மொழிகளில் இருந்து இடப்பெயர்களையும் எனப் பல சொற்களைப் பெற்றுக்கொண்டுள்ளது.\n\nபொது பிரெஞ்சிற்கும் கியூபெக் பிரெஞ்சிற்கும் உள்ள சில வேறுபாடுகள்\nஒரே பொருளுக்கான வேறுபட்ட சொற்கள்\nபொருள் வேறுபாடு\nகியூபெக் பிரெஞ்சுக்குண்டான தனித்துவமான சொற்றொடர்கள்\nSection::::பரவலான சில சொற்சுருக்கங்கள்.\nகியூபெக் பகுதிக்கு மட்டும் தனித்துவமான சொற்சுருக்கங்கள் உள்ளன. அவற்று சில: \n\n\n"}
{"id": "161150", "url": "https://ta.wikipedia.org/wiki?curid=161150", "title": "கலை இலக்கியா", "text": "கலை இலக்கியா\n\nகலை இலக்கியா (இறப்பு: 06 மே 2019) என்பவர் தமிழகத்தைச் சேர்ந்த ஓர் பெண் எழுத்தாளர் மற்றும் கவிஞர் ஆவார். இவரது இயற்பெயர் ச. இந்திரா ஆகும். தன்னுடைய மாணவப் பருவத்திலிருந்தே கவிதைகள் எழுதுவதில் ஆர்வம் கொண்ட கலை இலக்கியா, சிற்றிதழ்கள் வழியாக எழுத்தாளராகப் பரிணமித்தவர். இவர் கட்டுரையாளர், கவிஞர் மற்றும் சிறுகதையாளராக அறியப்படுகிறார். தேனி மாவட்டம், ஜெயமங்கலம் ஊரைச் சேர்ந்த இவர் திருமணத்திற்குப் பிறகு, தேனி மாவட்டம், வீரபாண்டி எனும் ஊரில் கணவருடன் வசித்து வருகிறார். தமிழில் வெளியாகும் பல சிற்றிதழ்களில் இவரது கவிதை மற்றும் கட்டுரைகள் வெளியாகியிருக்கின்றன. தமிழகத்தில் முக்கியப் பெண் கவிஞர்களில் இவரும் ஒருவர். இவர் மே 6, 2019 அன்று உடல் நலக்குறைவால் காலமானார். \n\n"}
{"id": "161151", "url": "https://ta.wikipedia.org/wiki?curid=161151", "title": "அல்லி உதயன்", "text": "அல்லி உதயன்\n\nஉதயக்குமார் என்ற இயற்பெயர் கொண்ட அல்லி உதயன் ஒரு சிறுகதை எழுத்தாளர், கவிஞர். தேனி - அல்லிநகரத்தில் வசித்து வரும் இவர் கவிதை, சிறுகதை, கட்டுரை என்று பல சிற்றிதழ்களில் எழுதியிருக்கிறார். உண்ணாமலை பதிப்பகம் எனும் பெயரில் பதிப்பகம் ஒன்றைத் தொடங்கி, தமிழ்ச் சிற்றிதழ்களில் எழுதி வரும் இளம் படைப்பாளிகளுடன் இணைந்து பல கூட்டுக் கவிதை, சிறுகதை நூல்களையும் வெளியிட்டுள்ளார். அல்லி உதயன் எண்பதுகளில் எழுதத்துவங்கிய முக்கியமான சிறுகதை எழுத்தாளர்களில் ஒருவர்.\n\n\nSection::::ஈடுபாடுள்ள இலக்கிய அமைப்பு.\nதமிழ்நாடு முற்போக்கு எழுத்தாளர் கலைஞர்கள் சங்கத்தின் தேனி மாவட்ட செயற்குழு உறுப்பினர். தேனி மாவட்டத்தின் முன்னாள் தலைவராகவும், செயலாளராகவும் பல ஆண்டுகள் பணியாற்றியிருக்கிறார்.\n\n"}
{"id": "161156", "url": "https://ta.wikipedia.org/wiki?curid=161156", "title": "கொடுகொட்டி (இசைக்கருவி)", "text": "கொடுகொட்டி (இசைக்கருவி)\n\nகொடுகொட்டி என்பது தோற்கருவி வகை சார்ந்த தமிழர் இசைக்கருவிகளுள் ஒன்றாகும். இது ஒரு வகைப் பறை எனும் முழவுக்கருவியாகும். இதனைப் பற்றிய குறிப்புகள் சிலப்பதிகாரத்திலும் தேவாரத்திலும் உள்ளன. நாகசுரக் கச்சேரிகளிலும் இடம்பெறுகிறது.\n\nSection::::பிற பெயர்கள்.\n\"கிடுகிட்டி\", \"கிடிகிட்டி\",\"கிரிகிட்டி\" என வெவ்வேறுவிதமாக இந்த இசைக்கருவி அழைக்கப்பட்டுள்ளது. \n\nSection::::அமைப்பு.\nஇது இரு கருவிகள் இணைந்த இசைக்கருவி. அடியில் குறுகி, முகம் படர்ந்த இக்கருவிகள் இரண்டின் நடுப்புறமும் ஒன்றாகப் பிணைக்கப்பட்டிருக்கும்.\n\nபொய்க்கால் ஆட்டம், பூம்பூம் மாட்டுக்காரர்கள் உறுமியிசை, மாட்டுகலியாணக் கூத்து போன்றவற்றில் இக் கருவி இசைக்கப்படுகிறது.\n\nSection::::கிடிகிட்டி வாத்தியக் கலைஞர்கள்.\nநாகப்பட்டணத்திற்கு அருகிலுள்ள கீழ்வேளுர் எனும் ஊரில் கேடிலியப்பர் எனும் கோயில் உள்ளது. இக்கோவிலின் வழிபாடுகளில் கிடிகிட்டி இசை முக்கிய இடம்பெற்றது. இதன்காரணமாக இவ்வூரில் கிடிகிட்டி வாத்தியக் கலைஞர்கள், தலைமுறைத் தலைமுறையாக வாழ்ந்து வந்துள்ளனர். \n\nசுப்பிரமணியப் பிள்ளை (1787 - 1846), சண்முகம் பிள்ளை (1835 - 1897), ராமையா பிள்ளை (1876 - 1955) எனும் தலைமுறைக் குடும்பக் கலைஞர்கள் குறிப்பிடத்தக்கோர். இவர்களுக்குப் பிறகு வந்த முத்துவீர் பிள்ளை, கோவிந்தராஜ பிள்ளை என்போருக்கு கிடிகிட்டி வாசிக்கத் தெரியும். எனினும், தவிலிசைக் கலைஞர்களாக இசைத் துறையில் இருக்கிறார்கள். \n\nகீவளூர் சுப்பராய பிள்ளை, பந்தணைநல்லூர் கோவிந்தபிள்ளை , தில்லையாடி ஸ்ரீநிவாச பிள்ளை ஆகியோர் வல்லுனர்களாக விளங்கியுள்ளனர்.\n\n\n"}
{"id": "161161", "url": "https://ta.wikipedia.org/wiki?curid=161161", "title": "மத்தியா (திருத்தூதர்)", "text": "மத்தியா (திருத்தூதர்)\n\nபுனித மத்தியா (எபிரேய மொழியில் ஒலிப்பு \"மத்தியாது\") (இறப்பு. 80), என்பவர் அப்போஸ்தலர் பணிகளின் படி, யூதாசின் இடத்தை நிரப்ப திருத்தூதர்களால் தேர்வு செய்யப்பட்டவர். இவரின் தேர்வு இயேசுவால் நேரடியாக நடக்காததாலும், தூய ஆவியின் வருகைக்கு முன்பே நிகழ்ந்ததாலும் முக்கியத்துவம் பெறுகின்றது.\n\nSection::::வரலாறு.\nஒத்தமை நற்செய்தி நூல்களில் உள்ள இயேசுவின் சீடர்களின் பட்டியலில் மத்தியாவின் பெயர் இல்லை. திருத்தூதர் பணிகள், முதலாம் அதிகாரத்தின் படி, இயேசுவின் விண்ணேற்பை அடுத்து ஒருநாள், ஏறக்குறைய நூற்றிருபது பேர் ஒரே இடத்தில் கூடியிருக்கும்போது யூதாசுவின் இடத்தை நிரப்ப இருவரை அங்கிருந்தவர்கள் முன்னிருத்தினார்கள். ஒருவர் யோசேப்பு என்னும் பெயர் கொண்ட பர்சபா மற்றவர் மத்தியா. இறைவனிடம் வேண்டிக்கொண்டப்பின் அவர்கள் சீட்டு குலுக்கினார்கள். சீட்டு மத்தியா பெயருக்கு விழவே அவர் பதினொரு திருத்தூதர்களோடும் சேர்த்துக்கொள்ளப்பட்டார். இச்செய்தியினைத்தவிர விவிலியத் திருமுறையில் இவரைப்பற்றி வேறெதுவும் இல்லை.\n"}
{"id": "161167", "url": "https://ta.wikipedia.org/wiki?curid=161167", "title": "ஆனைக் குகை", "text": "ஆனைக் குகை\n\nஆனைக் குகை (இந்தோனேசியம்: Goa Gajah) ஆனது இந்தோனேசியாவின் பாலித் தீவின் உபூது என்னும் இடத்துக்கு அண்மையில் அமைந்துள்ளது. 9 ஆம் நூற்றாண்டிற் கட்டப்பட்ட இது ஓர் அரணகமாகப் பயன்படுத்தப்பட்டது.\n\nSection::::கள விபரம்.\nகுகையின் முகப்பில் பல்வேறு வகை உயிரினங்களின் சிலைகள் அமைந்துள்ளன என்பதுடன் குகையின் நுழைவாயிலில் பிசாசுகளின் உருவங்கள் செதுக்கப்பட்டுள்ளன. இதன் முதன்மையான சிலை ஒரு யானையினுடையதென்றே முன்னர் கருதப்பட்டது. அதனாற்றான் இதன் பெயர் \"ஆனைக் குகை\" என்று வழங்கப்படுகிறது. இத்தொல்லியற் களமானது 1365 இல் எழுதப்பட்ட தேசவர்ணனா எனப்படும் சாவகப் பாடலிற் குறிக்கப்பட்டுள்ளது. இத்தொல்லியற் களத்திலுள்ள பரந்த குளியற் தடாகமொன்று 1950 வரை கண்டறியப்படவில்லை. இதிலுள்ள உருவங்கள் கெட்ட ஆவிகளை விரட்டும் நோக்கில் உருவாக்கப்பட்டவை எனத் தோன்றுகின்றன.\n\nSection::::உலக மரபுரிமை நிலை.\nஇத்தொல்லியற் களம் 1995 ஒக்டோபர் 19 அன்று யுனெசுக்கோ உலக பாரம்பரியக் களங்களின் தற்காலிகப் பட்டியலில் பண்பாட்டு வகையிற் பட்டியலிடப்பட்டது.\n\n"}
{"id": "161169", "url": "https://ta.wikipedia.org/wiki?curid=161169", "title": "பீட்சா (திரைப்படம்)", "text": "பீட்சா (திரைப்படம்)\n\nபீட்சா, ஒரு திகில் தமிழ்த் திரைப்படம் ஆகும். பல குறும்படங்களை இயக்கியுக்கியுள்ள கார்த்திக் சுப்புராஜுக்கு இது முதல் திரைப்படமாகும். இப்படத்தைத் தயாரித்தவர் அட்டகத்தி படத் தயாரிப்பாளர் சி. வி. குமார். விஜய் சேதுபதி, ரம்யா நம்பீசன், நரேன், ஓவியர் வீர சந்தானம், சிம்கா ஆகியோர் நடித்துள்ளார்கள். தமிழில் முதல் முறையாக இப்படத்திலேயே 7.1 சவுண்ட் சிசுடம் பயன்படுத்தியுள்ளார்கள் .\n\nSection::::கதை.\nமைக்கேலும் (விஜய் சேதுபதி) அனுவும் (ரம்யா நம்பீசன்) ஒன்றாக வாழும் காதலர்கள். மைக்கேல் பீட்சா கடையில் வேலை செய்கிறான். அனு, பேய்ளைப் பற்றிய ஒரு திகில் புதினத்தை எழுத முயன்று வருகிறாள். பேய்களின் இருப்பு மீது நம்பிக்கை கொண்டவள். அனு கருவுறவே, இருவரும் திருமணம் செய்து கொள்கிறார்கள். இந்நிலையில், மைக்கேல் வேலை செய்யும் கடை முதலாளி மகளுக்குப் பேய் பிடித்துள்ளதாக நினைத்து அதனைச் சீராக்க முயல்கிறார்கள். இதனை அறிந்து கொண்டது முதல் மைக்கேலுக்கும் அவ்வப்போதும் பேய்கள் குறித்த அச்சம் வருகிறது.\n\nமைக்கேல் ஒரு நாள் இரவு ஒரு மாளிகைக்கு பீட்சா அளிக்கச் செல்கிறான். அங்கு அடுத்தடுத்து கொலைகள் நிகழ்வது போலவும் அங்கு பேய்கள் உலாவுவது போலவும் குழப்பமான நிகழ்வுகள் அமைகின்றன. இதில் உளநலம் பாதிக்கப்பட்ட மைக்கேல் வெகுநேரம் கழித்து கடைக்குத் திரும்பி வருகிறான். அந்த மாளிகையில் என்ன நடந்தது, மைக்கேலுக்கு என்ன ஆனது என்பதே கதை.\n"}
{"id": "161170", "url": "https://ta.wikipedia.org/wiki?curid=161170", "title": "பசேலியோஸ் கிளேமிஸ் பாவா", "text": "பசேலியோஸ் கிளேமிஸ் பாவா\n\nமோரான் மார் பசேலியோஸ் கிளீமிஸ் (மலையாளம்: മോറന്‍ മോര്‍ ബസേലിയോസ് ക്ലിമ്മിസ് കാതോലിക്കോസ് ബാവ) சீரோ-மலங்கரா கத்தோலிக்க திருச்சபையின் உயர் தலைமைப் பேராயர் ஆவார். அவரது இயற்பெயர் ஐசக் தோட்டுங்கல் ஆகும்.\n\nஇவர் சூன் 15, 1959ஆம் ஆண்டு, கேரள மாநிலத்தின் திருவல்லாவில் முக்கூர் என்னும் ஊரில் பிறந்தார். தற்போது உள்ள கத்தோலிக்கக் கர்தினால்களிலேயே மிக இளையவர் இவர் ஆவார்.\n\nSection::::கல்வி.\nஇவர் 1976-1979 காலகட்டத்தில் திருவல்லா மறைமாவட்ட இளங்குருத்துவக் கல்லூரியில் பயின்றார். 1979-1982 ஆண்டுக் காலத்தில் ஆலுவாவின் மங்கலப்புழாவில் அமைந்துள்ள தூய யோசேப்பு திருத்தந்தைக் கல்விநிறுவனத்தில் மெய்யியல் இளங்கலைப் பட்டம் பெற்றார்.\n\n1983-1986 ஆண்டுகளில் இவர் பூனே திருத்தந்தை குருத்துவக் கல்லூரியில் பயின்று இறையியல் இளங்கலைப் பட்டம் பெற்றார்.\n\nSection::::திருப்பணி.\nஐசக் தோட்டுங்கல் 1986, சூன் 11ஆம் நாள் குருவாகத் திருநிலை பெற்றார். 1986-1989 ஆண்டுகளில் அவர் பெங்களூரு தர்மாரம் கல்லூரியில் இறையியல் முதுகலைப் பட்டம் பெற்றார். பின்னர் அவர் உரோமை நகரில் புனித அக்வீனா தோமையார் திருத்தந்தைப் பல்கலைக் கழகத்தில் இறையியல் பட்டப்படிப்பு பயின்று 1997இல் கிறித்தவ ஒன்றிப்பு இறையியலில் முனைவர் பட்டம் பெற்றார்.\n\nSection::::ஆயர் பட்டம்.\nஉரோமையில் படிப்பை முடித்துத் திரும்பிய ஐசக் தோட்டுங்கல் பத்தேரி மறைமாவட்டத்தின் முதன்மைக் குருவாகப் பணிபுரிந்தார். ஐரோப்பாவிலும் ஐக்கிய அமெரிக்க நாடுகளிலும் குடிபெயர்ந்து வாழ்கின்ற சீரோ-மலபார் கத்தோலிக்க மக்களிடையே ஆன்ம பணிபுரிய திருத்தந்தைப் பார்வையாளராக அவர் 2001, சூன் 21ஆம் நாள் திருத்தந்தை இரண்டாம் யோவான் பவுலால் நியமிக்கப்பட்டார்.\n\n2001, ஆகத்து 15ஆம் நாள் அவர் திருவல்லாவின் திருமூலபுரத்தில் ஆயராகத் திருநிலை பெற்று \"ஐசக் மார் கிளீமிஸ்\" என்னும் பெயரைத் தேர்ந்துகொண்டார்.\n\nSection::::திருவல்லா மறைமாவட்ட ஆயர்.\n2003, செப்டம்பர் 11ஆம் நாள் திருத்தந்தை இரண்டாம் யோவான் பவுல் மார் கிளீமிசை திருவல்லா மறைமாவட்டத்தின் ஆறாவது ஆயராக நியமனம் செய்தார்.\n\nSection::::திருவல்லா உயர் மறைமாவட்டத் தலைமைப் பேராயர்.\n2006, சூன் 10ஆம் நாள் மார் கிளீமிஸ் திருவல்லா உயர் மறைமாவட்டத்தின் தலைமைப் பேராயராக உயர்த்தப்பட்டார்.\n\nதிருவனந்தபுரத்தில் பட்டம் என்னும் பகுதியில் அமைந்துள்ள கத்தோலிக்க நிலையத்தில் 2007, பெப்ருவர் 7-10இல் கூடிய சீரோ-மலங்கரா கத்தோலிக்க திருச்சபையின் ஆயர் மன்றம், மார் கிளீமிசை சீரோ-மலங்கரா கத்தோலிக்க திருச்சபையின் உயர் தலைமைப் பேராயராகத் தேர்ந்தெடுத்தது. பெப்ருவரி 9ஆம் நாள் அத்தேர்தல் முடிவை திருத்தந்தை பதினாறாம் பெனடிக்ட் அங்கீகரித்தார். அம்முடிவு மறுநாள் திருவனந்தபுரம் புனித மரியா பெருங்கோவிலில் அறிவிக்கப்பட்டது.\n\nதிருவனந்தபுரம் புனித மரியா பெருங்கோவிலில் மார் கிளீமிஸ் 2007, மார்ச்சு 5ஆம் நாள் உயர் தலைமைப் பேராயராக முடிசூடப்பட்டார். அந்நிகழ்ச்சியில் கர்தினால் தெலெஸ்போர் தோப்போ மற்றும் கர்தினால் மார் கீவர்கீஸ் ஆலஞ்சேரி ஆகியோர் கலந்துகொண்டனர்.\n\nSection::::கர்தினால் பட்டம் அறிவிப்பு.\nதிருத்தந்தை பதினாறாம் பெனடிக்ட் மார் பசேலியோஸ் கிளீமிசை 2012 நவம்பர் 24ஆம் நாள் கர்தினால் நிலைக்கு உயர்த்ஹ்டினார்.\n\nSection::::கேரளத்தின் ஐந்தாம் கர்தினால்.\nசீரோ-மலங்கரா கத்தோலிக்க திருச்சபையின் முதல் கர்தினாலாக நியமிக்கப்பட்டுள்ள மார் பசேலியோஸ் கிளீமிஸ் கேரளத்திலிருந்து இதுவரை தேர்ந்தெடுக்கப்பட்டுள்ள கர்தினால்மார்களுள் ஐந்தாமவர் ஆவார்.\n\nஅவருக்கு முன் கர்தினால் பதவிக்கு உயர்த்தப்பட்டோர்:\n\n \n"}
{"id": "161178", "url": "https://ta.wikipedia.org/wiki?curid=161178", "title": "தமிழ் இசைக்கருவிகள்", "text": "தமிழ் இசைக்கருவிகள்\n\nதமிழ் இசைக்கருவிகள் என்பன தமிழர் பயன்படுத்திய இசைக் கருவிகளாகும். சங்க காலத்தில் ஆண்கள், பெண்கள், மட்டுமல்லாது பாணர், பாடினியர், விறலியர்(ஆடல் மகளிர்) போன்றோர், பண்ணும் தாளமும் கூடிய இசைப்பாடல்களைப் பண்ணிசைக் கருவிகள், தாளவிசைக் கருவிகள் துணையோடு சிறப்பாகப் பாடி உள்ளனர். பத்துப்பாட்டு மற்றும் எட்டுத்தொகை நூல்கள் குறிப்பாக ஆற்றுப்படை நூல்கள் அக்காலத்தியத் தமிழர் தம் இசைத்திறத்தை எடுத்தியம்புகின்றன. யாழ், கின்னரம், குழல், சங்கு, தூம்பு, வயிர், தண்ணுமை, முழவு, முரசு, பறை, கிணை, துடி, தடாரி, பாண்டில் மற்றும் இன்னியம் முதலான இசைக்கருவிகள் இருந்துள்ளன. இசையைத் தொழிலாக கொண்ட மக்கள் உபயோகப்படுத்தும் இசைக்கருவிக்குப் பறை என்றும், இன்பமாக பொழுது போக்கும் மக்கள் பயன்படுத்தும் இசைக்கருவி யாழ் என்றும் தொல்காப்பியத்தில் இருவகை இசைக்கருவிகளைப் பற்றிக் குறிப்பிடுகிறார் தொல்காப்பியர். தொல்காப்பியம் பொருளதிகாரம் அகத்திணையியல் 18 ஆம் நூற்பா தமிழர் வாழ்க்கை நெறியின் அடிப்படைப் பண்பாட்டுக் கருவூலங்களைக் குறிப்பிடுகிறது.\n\n<poem>தெய்வ முணாவே மாமரம் புட்பறை\nசெய்தி யாழின் பகுதியொடு தொகைஇ\nஅவ்வகை பிறவும் கருவென மொழிப இதற்குச் சான்றாக சீவக சிந்தாமணியில் உதயணன்- காந்தருவ தத்தைக்கு நடைபெறும் இசைப்போட்டியில் எவ்வளவோ திறமையாகப் பாடிய காந்தருவதத்தையும் ‘கம்பிதத்துடன்’ பாடியதால் தோற்றதாக அறிவிக்கப்பட்டாள். அதாவது, சீவகன் வாசித்த யாழில் வராத கமகம் அவள் பாட்டில் வந்ததால் அவள் தோற்றாள் என அறிவிக்கப்பட்டது. யாழின் குறைகளுக்கு உட்பட்டுத்தான் பாட வேண்டும். எனவே, அந்தக் காலத்தில் கமகம் இல்லாமல்தான் பாடினர் எனலாம்.\n"}
{"id": "161180", "url": "https://ta.wikipedia.org/wiki?curid=161180", "title": "அகப்பொருள் புறப்பொருள் ஒப்பீடு", "text": "அகப்பொருள் புறப்பொருள் ஒப்பீடு\n\nஅகப்பொருளில் உள்ள திணைகள் ஏழு, புறப்பொருளில் உள்ள திணைகள் ஏழு எனப் பகுத்துக் காட்டும் தொல்காப்பியம் இரண்டுக்கும் உள்ள தொடர்பை ஒப்புமைப்படுத்தியும் காட்டுகிறது. \n\nபுறப்பொருள்கள் அகப்பொருள்களோடு தொடர்புடையவை என்பது தொல்காப்பியர் கருத்து.\n"}
{"id": "161182", "url": "https://ta.wikipedia.org/wiki?curid=161182", "title": "திணை மயக்கம்", "text": "திணை மயக்கம்\n\nஅகத்திணைப் பாடல்களில் திணை என்பது வாழ்க்கையின் உரிப்பொருளைக் கொண்டு தீர்மானிக்கப்படும். \n\nஇந்த உரிப்பொருள் மயங்குவது இல்லை. முதற்பொருள் நிலம், பொழுது என இருவகைப்படும். இவற்றில் நிலம் மயங்காது. ஏனையவை மயங்கும். \n\nஒரு நிலத்துக்கு உரிய பூ வேறு நிலத்தில் பூக்க வாய்ப்பு உண்டு. நெய்தல் பூ மருத நிலத்தில் பூக்கும். ஒரு நிலத்துக்கு உரிய பறவை வேறு நிலந்நிலும் பறக்கும். இப்படி வரும்போது அந்தப் பூவையும், புள்ளையும் அந்தந்த நிலத்தோடு சாரத்திப் பொருள் உணர்ந்துகொள்ளவேண்டும். காலமும் அப்படித்தான். குறிஞ்சி நிலத்துக்கு உரிய யாமம் என்னும் சிறுபொழுதும், கூதிர் என்னும் குளிர்காலமும் பிற நிலங்களிலும் வருமல்லவா? இப்படி வருவதுதான் திணை மயக்கம்.\nSection::::நம்பியகப்பொருள் விளக்கம்.\nஐந்திணைக்கு உரிய எல்லாப் பொருளும் திணைமயக்கமாக வரும் என நாற்கவிராச நம்பி குறிப்பிடுகிறார். இதற்கு எழுதப்பட்ட உரை எந்தப் பொருள் எந்தத் திணையில் மயங்கி வந்துள்ளது என்பதை விளக்கிப், பல மேற்கோள் பாடல்களைத் தந்துள்ளது.\n\n\nSection::::மயங்கி வந்த பாடல்கள்.\nமேலும் சிலவற்றைச் சிற்றட்டகம் மூலத்தில் காணலாம். \n"}
{"id": "161183", "url": "https://ta.wikipedia.org/wiki?curid=161183", "title": "பொருள் இலக்கணப் பகுப்புகள்", "text": "பொருள் இலக்கணப் பகுப்புகள்\n\nவாழ்க்கை ஒரு பொருள். சொல் வகையில் இதனைத் தொழிற்பெயர் என்பர். தமிழ் மொழியை எழுதப்பட்ட எழுத்திலக்கணமும், பேசப்பட்ட சொல்லிலக்கணமும் கண்டனர், தொல்காப்பியர் போன்ற மொழியியலாளர்கள். வாழ்க்கைக்கு, வாழ்க்கை பற்றிய பாடல்களுக்கு இலக்கணம் கண்டது தமிழ்மொழி ஒன்றே.\n\nஇதன் பகுப்புகள் தொல்காப்பியத்தில் இவ்வாறு அமைந்துள்ளன.\n"}
{"id": "161184", "url": "https://ta.wikipedia.org/wiki?curid=161184", "title": "சுனில் கங்கோபாத்யாயா", "text": "சுனில் கங்கோபாத்யாயா\n\nசுனில் கங்கோபாத்யாயா (\"Sunil Gangopadhyay\") அல்லது சுனில் கங்குலி ( \"Shunil Gônggopaddhae\", செப்டம்பர் 7, 1934 – அக்டோபர் 23, 2012) ஓர் இந்திய வங்காள மொழிக் கவிஞரும் எழுத்தாளரும் ஆவார். தற்போது வங்காள தேசத்தில் உள்ள ஃபரீத்பூரில் பிறந்த கங்கோபாத்யாயா வங்காள இலக்கியத்தில் கொல்கத்தா பல்கலைக்கழகத்திலிருந்து முதுகலைப் பட்டம் பெற்றவர். 1953இல் தம்முடைய சில நண்பர்களுடன் \"கிருத்திபாஸ்\" என்ற வங்காள கவிதை இதழ் ஒன்றை துவக்கினார். பின்னர் பல்வேறு பிரசுரங்களுக்கு தமது ஆக்கங்களை எழுதியுள்ளார்.\n\nகாகாபாபு என்ற கற்பனை கதாபாத்திரத்தை உருவாக்கி பல புதினங்களை தொடர்ந்து எழுதினார்; இத்தொடர்கள் சிறுவர்களிடையே மிகுந்த வரவேற்பைப் பெற்றன. \"அந்த நாட்கள்\" (செய் சமோய்) என்ற தமது புதினத்திற்கு 1985ஆம் ஆண்டில் \"சாகித்திய அகாதமி விருது\" பெற்றார். \"நீல் லோகித்\", \"சனாதன் பதக்\", மற்றும் \"நீல் உபாத்யாயா\" என்ற புனைபெயர்களில் அவர் எழுதி வந்தார்.\n\n"}
{"id": "161187", "url": "https://ta.wikipedia.org/wiki?curid=161187", "title": "பாலைப் பண்", "text": "பாலைப் பண்\n\nதமிழர் பொருள் இலக்கணத்தை அகப்பொருள் புறப்பொருள் என இரண்டாகப் பகுத்துக்கொண்டனர். அகப்பொருளை முதல், கரு, உரி என மூன்றாகப் பகுத்துக்கொண்டனர். கருப்பொருளைத் தொல்காப்பியர் தெய்வம், உணா, மா, மரம், புள், செய்தொழில், பறை, யாழின் பகுதி முதலானவை எனக் குறிப்பிடுகிறார். நம்பி அகப்பொருள் கருப்பொருள் 14 என வரையறுத்துக்கொண்டுள்ளது. இவற்றில் பறை, யாழ், பண் என்பன தமிழரின் இசை பற்றியவை. இதன் வழி ஐந்தொழுக்கப் பண்பாட்டுக்கும் ஐந்து வகையான பறைகளும், யாழிசைகளும், பச்களும் தோன்றின. இவற்றில் பாலைப்பறை, பாலையாழ், பாலைப்பண் என்பன பிரிவை உணர்த்துவன.\n\nதலைவன் பரத்தை வீட்டில் வாழும்போது அவன் பிரிவைத் தலைவிக்குச் சொல்வதுபோல் காலை வேளையில் தலைவி வீட்டு வாயிலில் நின்றுகொண்டு பாலைப்பண் பாடுகிறான். இந்தப் பண் பிரிவை உணர்த்துவதைத் தலைவி உணர்ந்துகொள்கிறாள். இந்தப் பண்ணைப் பரத்தை வீட்டில் பாடிவிட்டு, என் வீட்டுக்கு முன் ‘மாலைப்பண்’ (முல்லைப்பண்) பாடக்கூடாதா என்று பாணனிடம் கேட்கிறாள். மாலைப்பண் ஆயர் ஆனிரைகளுடன் மாலை வேளையில் இல்லம் மீள்வதை உணர்த்தும் பண். \n\nமாதவி நடனம் ஆடும்போது ஆடல், இசை, நூல், தண்ணுமை, குழல், யாழ் ஆகியவற்றில் வல்ல ஆசிரியர்கள் அரங்கில் இருந்து இசை கூட்டித் தந்தனர். யாழிசைப் புலவன் 14 நரம்பு கொண்ட ‘செம்முறைக் கேள்வி’ என்னும் செங்கோட்டு யாழில் இசைத்தான். அவன் படுமலை, செவ்வழி, அரும்பாலை, மேற்செம்பாலை, மேற்பாலை ஆகிய பண்களைக் கூட்டிப் பாடினான். \n"}
{"id": "161189", "url": "https://ta.wikipedia.org/wiki?curid=161189", "title": "தீபா வெங்கட்", "text": "தீபா வெங்கட்\n\nதீபா வெங்கட் என்பவர் தமிழ் நடிகையும், வானொலி தொகுப்பாளினியும் மற்றும் குரல் நடிகையும் ஆவார். இவர் சித்தி, அண்ணாமலை, சாரதா, கோலங்கள் போன்ற பல தொலைக்காட்சி தொடர்களிலும் முக்கிய கதாப்பாத்திரமாகவும், தில், உள்ளம் கொள்ளை போகுதே, கண்டேன் காதலை போன்ற சில திரைப்படங்களிலும் நடித்துள்ளார். இவரது சிறந்த நடிப்பிற்காக 2007 ஆம் ஆண்டில் தமிழ்நாடு அரசு இவருக்கு கலைமாமணி விருது வழங்கிச் சிறப்பித்தது. \n\nஇவர் 2000ஆம் ஆண்டிலிருந்து தேவயானி, சினேகா, சிம்ரன், நயன்தாரா, சங்கீதா, தன்சிகா போன்ற பல தமிழ் திரைப்பட நடிகைகளுக்கு குரல் கொடுத்து வருகின்றார் என்பது குறிப்பிடத்தக்கது. \n\nSection::::ஆரம்பகால வாழ்க்கை.\nதீபா வெங்கட் 11 சூன் 1975 ஆம் ஆண்டு மும்பை மகாராட்டினத்தில் தமிழ் குடும்பத்தில் பிறந்தார். இவர் சிறு வயதில் இருக்கும் போது சென்னை தமிழ் நாட்டுக்கு குடிபெயர்ந்தார்.\n\nSection::::திரைப்பட வாழ்கை.\n1994ஆம் ஆண்டில் பாச மலர்கள் என்ற திரைப்படத்தின் மூலம் குழந்தை நட்சத்திரமாக தமிழில் அறிமுகமானார். இந்த திரைப்படத்தை சுரேஷ் சந்திர மேனன் இயக்க அரவிந்த்சாமி, ரேவதி, அஜீத் குமார் போன்ற பலர் நடித்துள்ளார்கள். அதை தொடர்ந்து 1997இல் அஜித் குமார், விக்ரம் மற்றும் மகேஷ்வரி நடித்த உல்லாசம் என்ற திரைப்படத்தில் விக்கிரமின் தோழியாக அதிதி என்ற கதாபாத்திரத்தில் நடித்தார். அதை தொடர்ந்து 1998 இல் தினம்தோறும் என்ற திரைப்படத்திலும் 2001 இல் மாதவன், சிம்ரன், ஸ்னேகா நடித்த பார்த்தாலே பரவசம் என்ற திரைபபடத்திலும் மற்றும் விக்ரம், லைலா நடித்த தில் என்ற திரைப்படத்திலும் நடித்துள்ளார். இந்த திரைப்படத்தில் விக்ரமின் தங்கையாக அமலா என்ற கதாபாத்திரத்தில் நடித்தார். இதே ஆண்டில் சுந்தர் சி இயக்கத்தில் பிரபுதேவா, கார்த்திக் மற்றும் அஞ்சலா ஜவேரி நடித்த உள்ளம் கொள்ளை போகுதே என்ற திரைபபடத்தில் ஒரு முக்கிய கதாபாத்திரத்தில் நடித்துள்ளார்.\n\n2002 இல் ரஜினிகாந்த் நடித்த பாபா என்ற திரைப்படத்திலும், 2003 இல் ராமச்சந்திரா மற்றும் 2009 இல் கண்டேன் காதலை போன்ற பல திரைப்படங்களில் சிறு கதாபாத்திரங்கள் அல்லது துணைக்கதாபாத்திரங்களில் நடித்துள்ளார்.\n\nSection::::சின்னத்திரை வாழ்க்கை.\nஇவர் 1997 களில் கே.பாலசந்தர் இயக்கிய \"மின் மினி தொடர்கள்\" மற்றும் நாகாவின் \"ரமணி விஷ் ரமணி\" என்ற தொடர்களில் நடித்தார். அதை தொடர்ந்து \"இப்படிக்கு தென்றல்\" என்ற தொடரில் நடித்தார். 1999 இல் சன் தொலைக்காட்சியில் ஒளிபரப்பான சித்தி என்ற தொடரில் விஜி என்ற முக்கிய கதாபாத்திரத்தில் நடித்தார். அதை தொடர்ந்து 2002 இல் \"அண்ணாமலை\" என்ற தொடரிலும் 2003 இல் திருச்செல்வம் இயக்கிய கோலங்கள் என்ற தொடரில் உஷா என்ற முன்னணி கதாபாத்திரத்தில் நடிகை தேவயானியுடன் நடித்துள்ளார். இந்த தொடர் இவருக்கு மிகப்பெரிய வெற்றியை கொடுத்தது. இந்த தொடர் மே 26, 2003 முதல் டிசம்பர் 4, 2009 வரை சன் தொலைக்காட்சியில் ஒளிபரப்பானது. அதை தொடர்ந்து \"ரோஜா\" என்ற தொடரிலும் விஜய் தொலைக்காட்சியில் \"பயணம்\", ஜெயா தொலைக்காட்சியில் \"அக்னி பிரவேசம்\" தொடரிலும் நடித்துள்ளார்.\n\n2005 இல் சன் தொலைக்காட்சியில் \"சூர்யா\" என்ற தொடரில் நடித்தார் அதை தொடர்ந்து 2006 இல் ராஜ் தொலைக்காட்சியில் \"சாரதா\" என்ற தொடரிலும் 2008 இல் ஏவிஎம் இன் \"கீதாஞ்சலி\" என்ற தொடரிலும் கதாநாயகியாக நடித்துள்ளார். இவர் கடைசியாக நடித்த தொடர் கலைஞர் தொலைக்காட்சியில் ஒளிபரப்பான \"லட்சியம்\" என்ற தொடர் ஆகும். இந்த தொடர் 2008 முதல் 2010 வரை ஒளிபரப்பானது. இவர் இதுவரைக்கும் 70 மேட்பட்ட தொடர்களில் நடித்துள்ளார் என்பது குறிப்பிடத்தக்கது.\n\nSection::::குரல் நடிகை.\nஇவர் மெயின் ஹூன் ரகவாலா என்ற ஹிந்தி திரைப்படத்தில் குரல் கொடுக்கும் குழந்தை நட்சத்திரமாக குரல் நடிகையாக அறிமுகமானார். அதை தொடர்ந்து பல சிறுவர் வரகதை தொடர்களுக்கு குரல் கொடுத்து வந்தார். \n\nஇவர் 2000 ஆண்டில் அப்பு என்ற திரைப்படத்திற்க்காக நடிகை தேவயானிக்கு குரல் கொடுத்தார். அதை தொடர்ந்து சினேகா, சிம்ரன், நயன்தாரா, சங்கீதா, தன்சிகா, அனுசுக்கா செட்டி, ஜோதிகா, காஜல் அகர்வால் போன்ற பல முன்னணி நடிகைகளுக்கு குரல் கொடுத்துள்ளார். இவர் 2011 இல் மயக்கம் என்ன என்ற திரைப்படத்திற்கு ரிச்சா கங்கோபாத்யாய் என்பவருக்கு குரல் கொடுத்ததற்க்காக நோர்வே தமிழ்த் திரைப்பட விழாவில் சிறந்த குரல் நடிககைக்கான விருதை வென்றுள்ளார். \n\nSection::::வானொலி தொகுப்பாளினி.\nஇவர் ஹலோ எப். எம் என்ற வானொலியில் நிகழ்ச்சி தொகுப்பாளினியாக உள்ளார். இந்த பண்பலையில் மூன்றாம் பார்வை என்ற நிகழ்ச்சியை நிகழ்த்துகிறார்.\n\n\nSection::::பெற்ற விருதுகள்.\n2012: நோர்வே தமிழ்த் திரைப்பட விழா\n"}
{"id": "161192", "url": "https://ta.wikipedia.org/wiki?curid=161192", "title": "வந்தார்கள் வென்றார்கள் (நூல்)", "text": "வந்தார்கள் வென்றார்கள் (நூல்)\n\nவந்தார்கள் வென்றார்கள் பிரபல எழுத்தாளரும் கார்ட்டுனிஸ்ட்டுமான மதன் அவர்களால் எழுதப்பட்ட வரலாற்று நூலாகும். இதனை ஜுனியர் விகடன் தொடராக வெளியிட்டது. மக்களின் வரவேற்பினைப் பெற்ற இத்தொடர், விகடன் பதிப்பகத்தாரால் நூலாகவும் வெளியிடப்பட்டது. இந்த நூலுக்கு எழுத்தாளர் சுஜாதா அணிந்துரை எழுதியிருந்தார்கள்.\n\nதைமூர் வரலாற்றிலிருந்து, இந்தியாவினை ஆண்ட பாபர், அக்பர் முதலானோர்களின் வரலாற்றினையும் இந்நூல் விவரிக்கிறது.\n\nSection::::பாலசுப்ரமணியன் கருத்து.\nவிகடன் ஆசிரியரான பாலசுப்ரமணியன் இத்தொடர் ஜூனியர் விகடனில் வரதொடங்கிய போது வடஇந்தியாவில் பாபர் மசூதி சர்ச்சை பெரிய அளவில் இருந்ததாக குறிப்பிடுகிறார்.\n\nSection::::ஒலிப்புத்தகம்.\nவந்தார்கள் வென்றார்கள் நூலை கிழக்குப் பதிப்பகம் ஒலிப் புத்தக வடிவிலும் வெளியிட்டிருக்கிறது.\n\n"}
{"id": "161194", "url": "https://ta.wikipedia.org/wiki?curid=161194", "title": "கனடாவில் பிரெஞ்சு மொழி", "text": "கனடாவில் பிரெஞ்சு மொழி\n\nகடாவில் பிரெஞ்சு மொழி இரண்டு ஆட்சி மொழிகளில் ஒன்று. ஏறத்தாழ ஏழு மில்லியன் அல்லது நான்கில் ஒரு கனடியர்கள் பிரெஞ்சைத் தாய்மொழியாகக் கொண்டுள்ளார்கள். இவர்களில் பெரும்பான்மையினர் கனடாவின் கியூபெக் மாநிலத்தில் வாழ்கிறார்கள். கியூபெக் வாழ் மக்களில் 80 விழுக்காட்டினர் பிரெஞ்சைத் தாய்மொழியாகவும், மீதி பேர் இரண்டாம் மொழியாகவோ, மூன்றாம் மொழியாகவோ பேசுகிறார்கள். கியூபெக்கில் பிரெஞ்சு மட்டுமே ஆட்சி மொழி ஆகும். இங்கு பேசப்படும் பிரெஞ்சு வட்டார வழக்கு கியூபெக் பிரெஞ்சு எனப்படும். மேலும், பிரெஞ்சு, ஆங்கிலம் ஆகிய இருமொழிகளையும் ஆட்சி மொழிகளாகக் கொண்ட நியூ புருன்சுவிக் மாநிலத்தில் மூன்றில் ஒருவர் பிரெஞ்சு பேசுபவர்கள். மனிடோபா, ஒன்றாரியோ மாநிலங்களிலும் குறிப்பிடத்தக்க அளவினர் பிரெஞ்சு மொழியைத் தாய்மொழியாகப் பேசுகின்றனர்.\n\n1969 ஆம் ஆண்டு இயற்றப்பட்ட ஆட்சி மொழிகள் சட்டத்தின்படி, ஆங்கிலம், பிரெஞ்சு ஆகிய இருமொழிகளும் ஆட்சிமொழிகளாகப் பயன்படுத்தப்படும் என்றும் இருமொழிகளுக்கும் சம அளவில் உரிமை வழங்கப்படும் என்றும் தெரிவிக்கப்பட்டுள்ளது. கனடா அரசு, அரசாணைகள், சேவைகள் என அனைத்தையும் இருமொழிகளிலும் வழங்குகிறது. இருப்பினும், மாநில அளவில் அந்தந்த மாநிலங்களின் ஆட்சி மொழிகளில் சேவைகள் வழங்கப்படுகின்றன என்றாலும், கனேடிய மக்கள் உரிமைச் சட்டத்தின்படி, சிறுபான்மையினர் ஆட்சிமொழியிலும் கல்வி கற்றுத் தரப்பட வேண்டும். எடுத்துக்காட்டாக, பிரெஞ்சை ஆட்சிமொழியாகக் கொண்ட கியூபெக் மாநிலத்தில் ஆங்கிலம் பேசும் சிறுபான்மையினருக்கு அவர் மொழியிலும், ஆங்கிலத்தை ஆட்சிமொழியாகக் கொண்ட ஒன்றாரியோவில் பிரெஞ்சு பேசும் சிறுபான்மையினருக்கு பிரெஞ்சு மொழியிலும் கல்வி கற்றுத் தரப்பட வேண்டும். கியூபெக் பிரெஞ்சு மொழிக்கான வாரியம்\n(Office Québécois de la Langue Française) என்ற அமைப்பு பிரெஞ்சு மொழியை முன்னிறுத்தும் அமைப்பாகவுள்ளது.\n\nSection::::கியூபெக்.\nகியூபெக் மாநிலத்தில் பிரெஞ்சு மொழி ஆட்சி மொழியாகவும், பெரும்பானமையினர் மொழியாகவும் விளங்குகிறது. இருப்பினும், அரசு சேவைகள் அனைத்தும் சிறுபான்மையினருக்காக ஆங்கிலத்திலும் வழங்கப்படுகின்றன.\n\nகியூபெக்கில் பிரெஞ்சு மொழிக்கு சிறப்பு அங்கீகாரம் உண்டு. பிரான்சிலேயே பொதுவழக்கில் ஆங்கிலச் சொற்களைப் பயன்படுத்தினாலும், கியூபெக்கில் பிரெஞ்சு சொற்களே பயன்படுத்தப்படுகின்றன. அதேபோல், பிற மொழிப் பெயர்களை பிரான்சு நாட்டு பிரெஞ்சில் அப்படியே குறிப்பிடப்பட்டாலும், கியூபெக்கில் மொழிபெயர்த்து எழுதும் வழக்கம் உள்ளது.\n\nகெபெக் பிரெஞ்சிற்கும் பொது பிரெஞ்சிற்கும் சில வேறுபாடுகள்:\nSection::::அட்லாண்டிக் மாகாணங்கள்.\nஇங்கு பேசப்படும் பிரெஞ்சு அக்காடிய பிரெஞ்சு எனப்படுகிறது. நியூ புருன்சுவிக் மாநிலத்தில் ஆங்கிலம், பிரெஞ்சு ஆகிய இருமொழிகளும் ஆட்சி மொழிகளாக ஏற்கப்பட்டுள்ளன. கனடாவின் மாநிலங்களிலேயே கியூபெக்கிலும் நியூ பிரான்சிக்கில் மட்டுமே பிரெஞ்சு ஆட்சிமொழியாக ஏற்றுக்கொள்ளப்பட்டுள்ளது. இம்மாநிலத்தில் மூன்றில் ஒருவர் பிரெஞ்சு பேசுபவராக உள்ளார். கியூபெக் பிரெஞ்சு வழக்கைப் போன்றே இவ்வழக்கிலும் ஆங்கிலத்தின் தாக்கம் காணப்படுகிறது. இங்கு வாழ்பவர்களில் பெரும்பான்மையினர் கியூபெக் மாநில எல்லைப்பகுதியில் வசிக்கிறார்கள்.\n\nSection::::ஒன்றாரியோ.\nபிரெஞ்சு மொழி பேசுபவர்கள் அரை மில்லியன் பேர் இருந்தாலும், மொத்தத் தொகையில் 4.4 விழுக்காட்டினராக உள்ளனர். இவர்களில் பெரும்பான்மையினர் கெபெக் மாநிலத்தின் எல்லையில் வாழ்கிறார்கள். இவர்களில் பலருக்கு பிரெஞ்சு பேசத் தெரியாது.\n\nஇங்கு வாழும் பிரெஞ்சுக்காரர்கள் பிரான்சு, கெபெக், அயித்தி, ஆப்பிரிக்கா, வியட்னாம் ஆகிய பகுதிகளில் இருந்து வந்தவர்கள். இம்மாநிலத்திற்கு எந்த ஆட்சி மொழியும் இல்லையென்றாலும், ஆங்கிலம், பிரெஞ்சு ஆகிய இரு மொழிகளிலும் சட்டங்கள், அரசாணைகள் வெளியிடப்படுகின்றன. சட்டமன்றங்களில் பேசுபவர்கள் தாங்கள் விரும்பும் மொழியில் பேசலாம். பிரெஞ்சு மொழி பேசுவோர் பிரெஞ்சிலேயே அரசு சேவைகளைப் பெற்றுக் கொள்ளலாம். ஒன்றாரியோ அரசு இணையதளமும் இருமொழிகளிலும் கிடைக்கின்றது. ஆங்கில மொழியின் ஆதிக்கத்தால் பிரெஞ்சு மொழி வீழ்ச்சியடைந்துள்ளது.\n\nSection::::நியூஃபவுண்ட்லாந்து.\nபிரிடன், அக்காடியன் ஆகிய இரு குழுக்கள் பிரெஞ்சு பேசுகின்றனர். இருமொழித் திட்டத்தின்கீழ் பிரெஞ்சு மொழியும் பள்ளிகளில் கற்பிக்கப்படுகிறது.\n\nSection::::மேற்கு மாகாணங்கள்.\nமனிடோபா மாநிலத்தில் குறிப்பிடத்தக்க அளவில் பிரான்சு மொழி பேசும் மக்கள் வாழ்கிறார்கள். மனிடோபா மாநில அரசு இருமொழிகளிலும் இணையதளங்களை வழங்குகிறது. கனேடிய அரசு, மனிடோபாவிலும் பிரெஞ்சை ஆட்சி மொழியாக்கியுள்ளது.\nசசுகட்சிவன், ஆல்பர்ட்டா , பிரிட்டிஷ் கொலம்பியா ஆகிய பகுதிகளிலும் குழுக்களாக வாழ்கின்றனர்.இப்பகுதியில் கிரீ, பிரெஞ்சு ஆகிய இருமொழிகளும் கலந்த வழக்கை பேசுகின்றனர்.\n\n\n"}
{"id": "161199", "url": "https://ta.wikipedia.org/wiki?curid=161199", "title": "பருத்தித்துறை தேர்தல் தொகுதி", "text": "பருத்தித்துறை தேர்தல் தொகுதி\n\nபருத்தித்துறை தேர்தல் தொகுதி (\"Point Pedro Electorate\") என்பது 1931 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், யாழ்ப்பாண மாவட்டத்தில் பருத்தித்துறை நகரையும் அதைச் சுற்றியுள்ள ஊர்களையும் உள்ளடக்கியதாகும். மார்ச் 1960 தேர்தலில் பருத்தித்துறைத் தேர்தல் தொகுதியில் இருந்து உடுப்பிட்டி நகரைச் சேர்ந்த பகுதிகள் உடுப்பிட்டி தேர்தல் தொகுதி என்ற தனித் தொகுதியாகப் பிரிக்கப்பட்டது.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் பருத்தித்துறை தேர்தல் தொகுதி யாழ்ப்பாணத் தேர்தல் மாவட்டத்தில் உள்ளடக்கப்பட்டது.\n\nSection::::அரசாங்க சபைத் தேர்தல்கள்.\nSection::::1931 தேர்தல்.\nபிரித்தானிய இலங்கையில் இலங்கை அரசாங்க சபைக்கான முதலாவது தேர்தல் 1931 சூன் 13 முதல் சூன் 20 வரை இடம்பெற்றது. தொனமூர் ஆணைக்குழு இலங்கைக்கு மேலாட்சி (டொமினியன்) அந்தஸ்து வழங்காத காரணத்தால் யாழ்ப்பாண இளைஞர் காங்கிரஸ் இத்தேர்தலைப் புறக்கணிக்குமாறு மக்களைக் கோரியது. இதனால், இலங்கையின் வட மாகாணத்தின் அனைத்து நான்கு தொகுதிகளிலும் (யாழ்ப்பாணம், காங்கேசன்துறை, பருத்தித்துறை, ஊர்காவற்றுறை) தேர்தல் மனுக்கள் சமர்ப்பிக்கப்படவில்லை.\n\nSection::::1934 இடைத்தேர்தல்.\nவட மாகாணத் தொகுதிகளுக்கு 1934 ஆம் ஆண்டில் இடைத்தேர்தல்கள் இடம்பெற்றன பருத்தித்துறை தேர்தல் தொகுதியில் ஜி. ஜி. பொன்னம்பலம் தெரிவு செய்யப்பட்டார்.\n\nSection::::1936 தேர்தல்.\nபிரித்தானிய இலங்கையில் இலங்கை அரசாங்க சபைக்கான இரண்டாவது தேர்தல் 1936 ஆம் ஆண்டில் நடைபெற்றது. முடிவுகள் வருமாறு:\n\nSection::::நாடாளுமன்றத் தேர்தல்கள்.\nSection::::1947 தேர்தல்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\n\nSection::::1952 தேர்தல்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\n\nSection::::1956 தேர்தல்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\n\nSection::::1960 (மார்ச்) தேர்தல்.\n1960 ஆம் ஆண்டில் பருத்தித்துறைத் தேர்தல் தொகுதியில் இருந்து உடுப்பிட்டி நகரைச் சேர்ந்த பகுதிகள் உடுப்பிட்டி தேர்தல் தொகுதி என்ற தனித் தொகுதியாகப் பிரிக்கப்பட்டது.\n\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nSection::::1965 தேர்தல்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\n\nSection::::1970 தேர்தல்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\n\nSection::::1977 தேர்தல்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\n\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் கே. துரைரத்தினம் பருத்தித்துறை தொகுதிக்கான நாடாளுமன்ற இருக்கைகயை இழந்தார்.\n\n"}
{"id": "161200", "url": "https://ta.wikipedia.org/wiki?curid=161200", "title": "டாக்டர் விகடன்", "text": "டாக்டர் விகடன்\n\nடாக்டர் விகடன் விகடன் குழுமத்திலிருந்து வெளிவரும் மருத்துவ இதழாகும்.\n\nஃபிட்னஸ், ஸ்பெஷல், டாக்டர் கைடன்ஸ், டயட் டைம்ஸ், தொடர், ட்ரீட்மென்ட்ஸ், மாற்று மருத்துவம், கன்சல்டிங் ரூம், டிடெயில் டிப்ஸ் போன்ற பகுதிகளை உள்ளடக்கியது. மருத்துவம் சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் நடைமுறை நோய்கள் பற்றி விழிப்புணர்வு கட்டுரைகளும், பிரபலங்களின் மருத்துவ குறிப்புகளும் இணைக்கப்படுகின்றன.\n\n"}
{"id": "161202", "url": "https://ta.wikipedia.org/wiki?curid=161202", "title": "பசுமை விகடன்", "text": "பசுமை விகடன்\n\nபசுமை விகடன் விகடன் குழுமத்திலிருந்து வெளிவரும் வேளாண்மை மற்றும் சுற்றுச்சூழல் செய்திகளுக்கான இதழாகும். மகசூல், சிறப்பு கட்டுரை, நாட்டு நடப்பு, தொடர்கள் போன்ற பகுதிகளை உள்ளடக்கியது. வேளாண்மை சம்மந்தப்பட்ட துணுக்குகளும் இந்த இதழில் இடம் பெருகின்றன. அத்துடன் சுற்றுச்சூழல் பற்றி விழிப்புணர்வு கட்டுரைகளும், வேளாண் வல்லுனர்களின் குறிப்புகளும் இணைக்கப்படுகின்றன.\n"}
{"id": "161204", "url": "https://ta.wikipedia.org/wiki?curid=161204", "title": "மோட்டார் விகடன்", "text": "மோட்டார் விகடன்\n\nமோட்டார் விகடன் விகடன் குழுமத்திலிருந்து வெளிவரும் வாகன அமைப்புகள், மற்றும் செயற்பாடுகள் குறித்த செய்திகள் வழங்கும் இதழாகும். ஸ்பெஷல், கார்ஸ், பைக்ஸ், தொடர்கள், ரேஸ் போன்ற பகுதிகளை உள்ளடக்கியது. வாகனங்கள் சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் புதிய ரக வாகனங்கள் பற்றிய கட்டுரைகளும் இணைக்கப்படுகின்றன. மோட்டார் கிளினிக், மோட்டார் நியூஸ், நெட்டகாசம் போன்ற தொடர்கள் பிரபல்யமானவை.\n"}
{"id": "161207", "url": "https://ta.wikipedia.org/wiki?curid=161207", "title": "க. துரைரத்தினம்", "text": "க. துரைரத்தினம்\n\nகதிரிப்பிள்ளை துரைரத்தினம் (\"Kathiripillai Thurairatnam\", 10 ஆகத்து 1930 - 23 செப்டம்பர் 1995) இலங்கைத் தமிழ் அரசியல்வாதியும் நாடாளுமன்ற உறுப்பினரும் ஆவார்.\n\nSection::::ஆரம்ப வாழ்க்கை.\nதுரைரத்தினம் தனது ஆரம்பக் கல்வியை வட்டுக்கோட்டை, யாழ்ப்பாணக் கல்லூரியில் கல்வி கற்றார். எழுதுவினைஞராகத் தனது 17வது அகவையில் பணியாற்றத் தொடங்கினார். பின்னர் இலங்கைப் பல்கலைக்கழகத்தில் படித்துப் பட்டம் பெற்று 1960 வரையில் புலோலி இந்து ஆங்கிலப் பாடசாலையில் ஆசிரியராகப் பணியாற்றினார். பின்னர் இலங்கை சட்டக் கல்லூரியில் பயின்று வழக்கறிஞரானார்.\n\nSection::::அரசியலில்.\nஇலங்கைத் தமிழரசுக் கட்சி (சமஷ்டிக் கட்சி) ஆரம்பித்த காலத்திலேயே துரைரத்தினம் அக்கட்சியில் இணைந்தார். 1956 தேர்தலில் அக்கட்சியின் சார்பில் பருத்தித்துறை தேர்தல் தொகுதியில் போட்டியிட்டுத் தோற்றார். எனினும் 1960 மார்ச் தேர்தலில் போட்டியிட்டு வெற்றி பெற்று நாடாளுமன்றம் சென்றார். பின்னர் சூலை 1960, 1965, 1970 தேர்தல்களிலும் தமிழரசுக் கட்சியின் வேட்பாளராகப் போட்டியிட்டு வெற்றி பெற்றார்.\n\n1972 ஆம் ஆண்டில் தமிழரசுக் கட்சி, அகில இலங்கைத் தமிழ்க் காங்கிரஸ் ஆகியன இணைந்து தமிழர் விடுதலைக் கூட்டணி என்ற கூட்டமைப்பை நிறுவினர். 1977 தேர்தலில் துரைரத்தினம் கூட்டணி சார்பில் பருத்தித்துறைத் தொகுதியில் போட்டியிட்டு வெற்றி பெற்றார். இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் கே. துரைரத்தினம் பருத்தித்துறை தொகுதிக்கான நாடாளுமன்ற இருக்கையை இழந்தார்.\n"}
{"id": "161209", "url": "https://ta.wikipedia.org/wiki?curid=161209", "title": "ஜஸ்பால் பட்டி", "text": "ஜஸ்பால் பட்டி\n\nஜஸ்பால் சிங் பட்டி (\"Jaspal Singh Bhatti\", இந்தி: \"जसपाल भट्टी\" 3 மார்ச்சு, 1955 – 25 அக்டோபர், 2012) பொதுமக்களின் சிக்கல்களை தமது அங்கத நாடகங்கள் மூலம் வெளிப்படுத்திய புகழ்பெற்ற ஓர் இந்தியத் தொலைக்காட்சி ஆளுமை ஆவார். இந்தி மொழியிலும் பஞ்சாபி மொழியிலும் அமைந்த அவரது தொலைக்காட்சித் தொடர்கள் \"பிளாப் ஷோ\", \"உல்ட்டா புல்ட்டா\" ஆகியன 1980களிலும் 1990களிலும் இந்திய தேசியத் தொலைக்காட்சியான தூர்தர்சனில் பெரும் வரவேற்பைப் பெற்றன.\n\nஅவரது கடைசி திரைப்படமாக அமைந்த மின்வெட்டைக் கேலி செய்யும் \"பவர்கட்\" என்ற திரைப்பட விளம்பரத்திற்காக பயணிக்கையில் சாலை விபத்தில் அக்டோபர் 25, 2012 அன்று உயிரிழந்தார்.\n\nSection::::துவக்க காலம்.\nஜஸ்பால் பட்டி மார்ச்சு 3, 1955இல் அம்ரிதசரசில் ஓர் இராசபுத்திர சீக்கிய குடும்பத்தில் பிறந்தார். பஞ்சாபின் தலைநகர் சண்டிகரில் உள்ள \"பஞ்சாப் பொறியியல் கல்லூரியில்\" மின்னியல் பொறியாளராகப் பட்டம் பெற்றார். தனது கல்லூரி நாட்களிலேயே அவர் நடத்திய தெருவோர நாடகங்களான \"நான்சென்சு கிளப்\" போன்றவை புகழ் பெற்றிருந்தன. இவை பெரும்பாலும் சமூகத்தில் நிலவிய ஊழலைக் கேலி செய்து அங்கத நடையில் அமைந்திருந்தன. சண்டிகரிலிருந்து வெளியான \"த டிரிப்யூன்\" என்ற செய்தித்தாளுக்குப் பகடிப்பட ஓவியராக பணி புரிந்து வந்தார். பின்னர் தொலைக்காட்சித் தொடர்கள் \"பிளாப் ஷோ\" மற்றும் \"உல்ட்டா புல்ட்டா\" மூலம் நாடெங்கும் அறியப்பட்டார்.\n\n"}
{"id": "161215", "url": "https://ta.wikipedia.org/wiki?curid=161215", "title": "பாட்டி", "text": "பாட்டி\n\nபாட்டி என்னும் சொல் பழந்தமிழில் இருவேறு பொருள்களையும், இன்றைய தமிழில் முறைப்பெயரையும் குறிக்கும் சொல்லாகப் பயன்படுத்தப்பட்டு வந்துள்ளது.\nஅகத்திணை மாந்தர்களில் அகத்திணை வாயிலாகச் செயல்படுவோரில் ‘பாட்டி’ எனபவரும் ஒருவர். இங்குப் பாட்டி என்னும் சொல் பாடினியைக் குறிக்கும். கற்பு வாழ்க்கையில் தலைவியின் ஊடல் தீர்க்கப் பாணன் உதவுவது போலப் பாடினியும் உதவுவாள் எனத் தெரிகிறது. பண் பாடுபவன் பாணன். பண் பாடுபவள் பாடினி அல்லது பாட்டி. \nபாணன் வரால் மீனைக் கொடுத்து நறவுக் கள்ளைப் பண்டமாற்றாக வாங்கி உண்டு வேட்டைக்குச் செல்வதை மறந்து படுத்துக் கிடந்தவனுக்குப் ‘பாட்டி’ (பாடினி) ஆம்பல் இலையில் சுடச்சுடப் பொங்கல் சோறும், இனிப்பும் புளிப்பும் கலந்த பிரம்புப் பழமும் விடியல் பொழுதில் இட்டு உண்ணச் செய்வாளாம். \nவிலங்கினத்தில் பெண்ணைக் குறிக்கும் சொற்கள் எனத் தொல்காப்பியர் 13 பெயர்களைக் குறிப்பிடுகிறார். அவற்றில் ஒன்று ‘பாட்டி’. \n\nபெண் நாயையும், பெண் பன்றியையும் பாட்டி என வழங்கிவந்தனர். \n"}
{"id": "161216", "url": "https://ta.wikipedia.org/wiki?curid=161216", "title": "த கிரேட் டிபேட்டர்ஸ்", "text": "த கிரேட் டிபேட்டர்ஸ்\n\nத கிரேட் டிபேட்டர்ஸ் (\"The Great Debaters\") என்பது ஓப்ரா வின்ஃப்ரே தயாரிப்பிலும் டென்செல் வாஷிங்டன் நடிப்பிலும் \n2007 இல் வெளியாகிய ஓர் அமெரிக்க வாழ்க்கை வரலாற்றுத் திரைப்படம் ஆகும். இத் திரைப்படம் \"அமெரிக்கன் லெகசி\" சஞ்சிகையின் 1997 ஆண்டு பதிப்பில் வெளியாகிய \"வில்லி பாடசாலை\" விவாத குழு பற்றிய கட்டுரையினை அடிப்படையாகக் கொண்டு உருவானது.\n\nபொராஸ்ட் வைட்டேக்கர், நேட் பாக்கர், யூர்னி ஸ்மொலட், டென்சல் வைட்டேக்கர் ஆகியோரின் துணை நடிப்பிலும் உருவான இத்திரைப்படம் டிசம்பர் 25, 2007 அன்று வெளியானது.\n\nSection::::கதை.\nஇத்திரைக்கதை 1930 களில் தெற்பகுதி அமெரிக்க வெள்ளையர்களுக்கு இணையாக, வரலாற்று கருப்பின \"வில்லி பாடசாலை\" அணியினரை உருவாக்க விவாத பயிற்றுவிப்பாளர் மெல்வின் பி. டொல்சன் மேற்கொண்ட முயற்சிகளின் உண்மைக் கதையினை மையமாகக் கொண்டு தயாரிக்கப்பட்டது.\n\n\n"}
{"id": "161218", "url": "https://ta.wikipedia.org/wiki?curid=161218", "title": "முதலாம் கிரகோரி (திருத்தந்தை)", "text": "முதலாம் கிரகோரி (திருத்தந்தை)\n\nதிருத்தந்தை முதலாம் கிரகோரி (இலத்தீன்: Gregorius I) (சுமார். 540 – 12 மார்ச் 604), அல்லது பெரியா கிரகோரி, என்பவர் கத்தோலிக்க திருச்சபையின் திருத்தந்தையாக 3 செப்டம்பர் 590 முதல் தன் இறப்பு வரை இருந்தவர் ஆவார். இவர் தனது எழுத்துகளுக்காக மிகவும் அறியப்படுகின்றார்\n\nஇவர் கிறித்தவ வழிபாட்டினை சீறமைத்து ஒழுங்குபடுத்தியதால் நடுக் காலம் முழுவதும் இவர் \"கிறித்தவ வழிபாட்டின் தந்தை\" என அழைக்கப்பட்டார்.\n\nஇவரே கத்தோலிக்க மடங்களில் வாழ்ந்த அனுபவமுடைய முதல் திருத்தந்தை. இவர் மறைவல்லுநராகவும், திருச்சபைத் தந்தையர்களுல் ஒருவராகவும் கருதப்படுகின்றார். கத்தோலிக்க திருச்சபை, கிழக்கு மரபுவழி திருச்சபை, ஆங்கிலிக்க ஒன்றியம் மற்றும் சில லூதரனிய திருச்சபைகளில் இவர் புனிதர் என ஏற்கப்படுகின்றார். இவர் இறந்த உடனேயே மக்களின் பலத்த ஆதரவால் புனிதர் பட்டம் பெற்றார். சீர்திருத்தத் திருச்சபையினைச் சேர்ந்த ஜான் கால்வின் இவரைப்பற்றிக்கூறும் போது, இவரே கடைசியாக இருந்த நல்ல திருத்தந்தை எனக்கூறுகின்றார். இசையமைப்பாளர்கள், பாடகர்கள், மாணவர்கள் மற்றும் ஆசிரியர்களுக்கு இவர் பாதுகாவலராகக் கருதப்படுகின்றார்.\n"}
{"id": "161219", "url": "https://ta.wikipedia.org/wiki?curid=161219", "title": "தகவல் தொழில்நுட்பச் சட்டம்", "text": "தகவல் தொழில்நுட்பச் சட்டம்\n\nதகவல் தொழில்நுட்பச் சட்டம் 2000 (\"Information Technology Act 2000\" அல்லது ITA-2000, அல்லது IT Act) இந்திய நாடாளுமன்றத்தால் அக்டோபர் 17, 2000இல் நிறைவேற்றப்பட்ட சட்டமாகும். இந்தச் சட்டத்தின் மூலமாக தொடர்பு மற்றும் தகவல் சேகரிப்பை தாள்கள் வழியில் அல்லாது மின்னியல் வணிகம் என பொதுவாக குறிப்பிடப்படும் மின்னியல் ஊடகம் வழியே நடத்தப்படும் தகவல் பரிமாற்றங்கள் மற்றும் பிற தொடர்பாடல்களுக்கு ஓர் சட்ட அங்கீகாரம் வழங்குவதை இச்சட்டம் முதன்மை நோக்கமாகக் கொண்டுள்ளது. இது அரசு அமைப்புகளுக்கு மின்னூடகங்கள் வழியே ஆவணங்களை அளித்திட வகை செய்கிறது. மேலும் இந்திய குற்றவியல் சட்டம், இந்திய சாட்சிமை சட்டம், 1872, வங்கியாளர் புத்தகங்கள் சாட்சி சட்டம் 1891, இந்திய ரிசர்வ் வங்கி சட்டம் 1934 ஆகியவற்றிலும் தொடர்புடைய பிறவற்றிலும் வேண்டிய திருத்தங்களைச் செய்கிறது.\n\nஇந்திய அரசு 2000ஆம் ஆண்டுச் சட்டத்தில் பல திருத்தங்களை மேற்கொண்டு தகவல் தொழில்நுட்பத் திருத்த சட்டம் 2008 (Information Technology Amendment Act, 2008) கொண்டு வந்துள்ளது. இச்சட்டத்தின் 43A பிரிவின்கீழ் தூண்டுதலுக்குரிய தனிநபர் தகவல் மற்றும் நியாயமான பாதுகாப்பு செய்முறைகள் குறித்தான விதிமுறைகள் தொகுப்பொன்று ஏப்ரல் 2011இல் வெளியிடப்பட்டுள்ளது.\n\nகுரலைக் காப்பாற்றுங்கள் இயக்கமும் ஏனைய இயக்கங்களும் இச்சட்டம் பேச்சுரிமையை பறிப்பதாக குற்றம் சாட்டியுள்ளன. \n\nSection::::தகவல் தொழில்நுட்பச் சட்டம் 2008.\nதகவல் தொழில்நுட்பத் திருத்தச் சட்டம், 2008 (IT Act 2008) திசம்பர் 23, 2008 அன்று நிறைவேற்றப்பட்டு குடியரசுத் தலைவரின் ஒப்பத்தை பெப்ரவரி 5, 2009 அன்று பெற்றது. அக்டோபர் 27 2009 அன்று முறையாக அறிவிக்கப்பட்டது.\n\nSection::::சட்டத்தில் குறிப்பிடத்தக்கவை.\nதகவல் தொழில்நுட்பச் சட்டம் 2000 13 அத்தியாயங்களில் 94 பகுதிகளைக் கொண்டதாக இருந்தது.சட்டத்தின் உள்ளடக்கமாக நான்கு ஷெட்யூல்கள் இருந்தன. \n\nசட்டத்தின் 2008 பதிப்பில் 14 அத்தியாயங்களும் 124 பகுதிகளும் உள்ளன. செட்யூல் I மற்றும் II மாற்றப்பட்டுள்ளன. செட்யூல்கள் III மற்றும் IV நீக்கப்பட்டுள்ளன.\n\nSection::::சட்டத்தின் சாராம்சம்.\nதகவல் தொழில்நுட்பச் சட்டம் 2000 கீழ்கண்டவற்றை குறித்தானது:\n\n\nதகவல் தொழில்நுட்ப திருத்தச் சட்டம் 2008 இவற்றுடன் கூடுதலாக தகவல் பாதுகாப்பு மீது குவியத்தைக் கொண்டுள்ளது. இணையத் தீவிரவாதம் மற்றும் தரவுப் பாதுகாப்புக் குற்றங்கள் மீது பல புதிய பகுதிகளை சேர்த்திருக்கிறது.\nSection::::66 ஏ.\nதகவல் தொழில் நுட்பச்சட்டத்தில் குற்ற தண்டனைச்சட்டமான இந்த பிரிவு இந்திய அரசியல் சட்டத்திலிருந்து நீக்கப்படும் என்று தீர்ப்பு வெளியிடப்பட்டுள்ளது. இந்த சட்டத்தை நீக்க நீதிமன்றத்தில் சட்ட மாணவி ஸ்ரேயா சிங்கால் வழக்கு தொடர்ந்தார். இச்சட்டம் 2000 ஆம் ஆண்டும் அதன் பின்னர் 2009 ஆம் ஆண்டும் திருத்தம் செய்யப்பட்டது. இதற்கிடையில் 2013 ஆம் ஆண்டு மே மாதம் ஒரு பொது நல வழக்கிற்காக, இந்த பிரிவிற்காக ஒருவர் கைது செய்யப்படும் போது ஐ.ஜி அளவிலான உயர் அதிகாரியின் ஆலோசனையின் மூலமே கைது செய்ய வேண்டுமென்று திருத்தம் செய்யப்பட்டது. சமூக வளைதளங்களில் வெளியிடப்படும் கருத்துக்கள் விமர்சனங்கள் அவதூராக இருந்தால் தொடர்புடையவரைக் கைது செய்ய வகைசெய்யும் இந்த சட்டம் அரசியல் சாசனத்திற்கு எதிரானது என 2015 ஆம் ஆண்டு மார்ச்சு மாதம் 24 ஆம் தேதி உச்ச நீதிமன்றம் தெரிவித்துள்ளது. இது பொது மக்களின் கருத்துச்சுதந்தரத்தைப் பாதிக்கும் என்று தெரிவிக்கப்பட்டுள்ளது. \n2012 ஆம் ஆண்டு சிவ சேனா கட்சியின் தலைவர் பால் தாக்கரே இறந்த போது அக்கட்சியினர் கடையடைப்பு போராட்டம் நடத்தி வன்முறையில் ஈடுபட்டனர். இந்த நிகழ்வை சமூக வளைதளத்தில் விமர்சித்து ஷாஹீன் தாதா என்ற பெண் எழுதினார். அதை அவளின் தோழி ரினு சீனிவாசன் என்பவர் ஆதரித்தார் என்பதற்காக இருவரும் கைது செய்யப்பட்டனர். ஆனால் தற்போது இந்த சட்டம் நீக்கப்பட்டு விட்டதால் இவர்களின் வழக்கு நீக்கப்படும்.\n\nSection::::கருத்துக்களும் விமர்சனங்களும்.\nஇந்தச் சட்டம் திசம்பர் 23, 2008 அன்று சந்தடிநிறைந்த நாடாளுமன்றத்தில் எந்தவொரு கலந்துரையாடலுமின்றி நிறைவேற்றப்பட்டது. இந்தச் சட்டத்தின் மூலம் அரசு அமைப்புகள் இந்திய பொதுமக்களின் குடியுரிமைகளை மீறுவதைத் தடுக்க சட்ட மற்றும் செய்முறை பாதுகாப்புகள் எதுவும் இந்தத் திருத்தங்களில் இல்லை என சில இணையக் குற்ற வல்லுநர்கள் கருதுகின்றனர்.\n\nஇந்தத் திருத்தங்களில் இணையப் பாதுகாப்பு குறித்து குவியப் படுத்தப்பட்டிருப்பதை சிலர் பாராட்டியும் உள்ளனர். \n\nபகுதி 69யின்படி நடுவண்/மாநில அரசுஅல்லது அவற்றின் அமைப்புகள் இந்திய அரசாண்மைக்கு ஊறு, ஒற்றுமைக்கு பங்கம், நாட்டுப் பாதுகாப்புக் கேடு, வெளிநாடுகளுடனான நட்பிற்கு ஊறு, அமைதிக்கு ஊறும் விளைவிக்கக்கூடிய செயல்களை தடுக்கவும் எந்தவொரு குற்றத்தை புலனாயவும் தேவையானால்எந்தவொரு கணினியிலும் உருவாக்கப்பட்ட, அனுப்பப்பட்ட, பெறப்பட்ட, சேகரிக்கப்பட்டுள்ள தகவல்களையும் எந்த தரவுப் பரிமாற்றங்களையும் ஒற்று செய்யவோ, தடுக்கவோ, கவனிக்கவோ அல்லது சங்கேதங்களை உடைக்கவோ அதிகாரம் வழங்கப்பட்டுள்ளது. மேலும் இந்தத் தரவுகள் மறையீடு செய்யப்பட்டிருந்தால் அவற்றை நீக்க எந்த கணினி நபரையும் கட்டாயப்படுத்தவும் மறுபோருக்கு அபராதமும் தண்டனையும் வழங்கவும் வழி செய்யப்பட்டுள்ளது\n\n"}
{"id": "161221", "url": "https://ta.wikipedia.org/wiki?curid=161221", "title": "அவள் விகடன்", "text": "அவள் விகடன்\n\nஅவள் விகடன், இந்தியாவின் தமிழ்நாட்டிலிருந்து, தமிழ் மொழியில் மாதமிருமுறை வெளியாகும் பெண்களுக்கான இதழ். விகடன் குழுமத்தில் இருந்து வெளியாகும் இதழ். பெண்களுக்குத் தேவையான பயனுள்ள அனைத்து தகவல்களும் இந்த இதழில் கிடைக்கும்.\n\nSection::::இதழில் இருப்பவை.\nவாழ்வின் கடைக்கோடி நிலையிலிருந்து முன்னேறி சிகரம்தொட்ட பெண்களின் தன்னம்பிக்கைக் கட்டுரைகள்; முற்றிலும் இளமைப் பருவத்திற்கே உரித்தான மகிழ்வு - கேலி கொண்டாட்டங்களுடன் பதின்ம வயதுப் பெண்களுக்காக இன்றைய அலங்காரப் பாங்கு குறித்த செய்திகளை இற்றைப்படுத்துவது உள்ளிட்ட அனைத்தையும் தருவதற்காகவே ஒதுக்கப்பட்ட அவள் 16; பேரனுபவத் தொடர்கள்; கருத்துக் கணிப்புகள்; பெண்களின் அந்தரங்கப் பிரச்னைகள், குழந்தை வளர்ப்பு மற்றும் இல்லறம் குறித்த மருத்துவ விழிப்பு உணர்வுக் கட்டுரைகள்; வீடுகளை, ஆடைகளை அலங்கரிக்கும் சின்னச்சின்ன ஆக்க எண்ணங்கள் எப்படி சிலரின் வாழ்க்கையை மாற்றிப்போட்டது என விளக்கும் தன்னம்பிக்கைப் பெண்மணிகளின் பேட்டிகள்; வீட்டு உபயோகப்பொருட்களை எளிய முறையில் கையாளும் வித்தைகளைக் கற்றுத்தரும் பகுதிகள்; அழகுக்குறிப்புகள்; பிரபல ஜோதிடர் கணித்துச் சொல்லும் துல்லியமான ராசி பலன்கள்; தங்கள் எண்ணங்களையும் வண்ணங்களையும் அச்சில் பார்க்க வசதியாக வாசகிகளுக்கென்றே ஒதுக்கப்பட்ட தனித்துவப் பக்கங்கள்; வாசகிகளின் பிரச்னைகளுக்கு வாசகிகளே தீர்வு சொல்லும் என் கையேடு - சிநேகிதிக்கு போன்ற பக்கங்கள்; அறுசுவையில் அசத்தும் சமையல் கலை நிபுணர்களில் சிறப்பு சமையல் குறிப்புகள்; சாதித்த பெண்கள், மற்றவர்களிடம் பேசும் வழிகாட்டும் ஒலி; பிரபல எழுத்தாளர்களின் சிறுகதைகள், வாசகிகள் வரைந்து அனுப்பும் விதவிதமான ரகம் ரகமான கோலங்கள்; கைவினைப்பொருட்களை வீட்டிலேயே செய்வது எப்படி என்ற செய்முறை விளக்கங்கள்; சின்னத்திரை உலகை படம்பிடிக்கும் \"ரிமோட் ரீட்டா\"; குடும்பத்தோடு பார்க்கக்கூடிய நல்ல சினிமாக்களை விவரிக்கும் பக்கங்கள்; உட்புற வீட்டினை அலங்கரிக்கும் ஒப்பனைகள்; ஆன்மிகம், மனநல ஆலோசனை; பருவகாலத்திற்கு ஏற்றாற்போல தரப்படும் 30 வகை சமையல் குறிப்புகள் அடங்கிய 32 பக்க இலவச இணைப்பு என அவள் விகடன் வெளியாகிறது.\n\nSection::::வரலாறு.\nதமிழ்க் குடும்பங்களின் தலைமகள் என்கிற அடையாளத்துடன் வெளிவரும் அவள் விகடனின் முதல் இதழ், 1998-ம் ஆண்டு அக்டோபர் மாதம் வெளியிடப்பட்டது. செவ்வாய்விட்டு செவ்வாய் என மாதம் இரண்டு இதழ்கள் வெளியாகின்றன. சற்றேறக்குறைய இப்புத்தகத்தின் பாதி பக்கங்கள், நேரடியாகவோ மறைமுகமாகவோ வாசகிகளின் பங்களிப்பில் வெளியாகிறது. பெண்களுக்குத் தேவையான தொழில் பயிற்சிகளை நேரடியாக அளிப்பதற்கான மேடை போடுவது; பெண்களின் திறமைகளை வெளிக் கொணர்வதற்காக மேடைகள் அமைத்துக் கொடுப்பது; உள்ளூர் சினிமாவில் ஆரம்பித்து உலக சினிமா வரை அவ்வப்போது சிறப்புக் கட்டுரைகள் இடம்பெறுவது; அட்டைப்படங்களில் நவநாகரீகப் பெண்களின் படங்களும் பளபளப்பது என பெண்களுக்கான பெரும்பாலான மக்கள் விரும்பும் நாளிதழாக வெளியாகிறது அவள் விகடன்.\n\nSection::::சமூக அக்கறை.\nபெண்களின் தேவைகளையும், பிரச்னைகளையும் பேசிக்கொண்டிருந்தால் போதாது என்பதை உணர்ந்திருக்கும் அவள்விகடன், செயல்பாட்டிலும் களமிறங்கி, சேவையாற்றிக் கொண்டிருக்கிறது. பெண்கள், தங்கள் பணிச்சுமைகளை மறந்து மலர்ந்திருக்க ஜாலிடே உள்ளிட்ட நிகழ்ச்சிகள்; மனநலம் சார்ந்த விஷயங்களில் தெளிவுபெறுவதற்காக மனநல மருத்துவரின் உரையாடல் நிகழ்ச்சிகள்; தங்களின் திறமையைக் கொண்டு முன்னேறுவதற்காக தொழில் சார்ந்த பயிற்சிகள்; கல்லூரிப் பெண்களின் கலக்கல் திறமைகளை வெளிக் கொண்டு வரும் நிகழ்ச்சிகள்; சமூகத்தில் பாதிக்கப்பட்டிருக்கும் ஏழை-எளியோருக்கான உதவிகள் என்று அவள் விகடனின் சமூக அக்கறை பட்டியல் நீள்கிறது.\n\nSection::::வாசகர் பங்குபெறும் நிகழ்ச்சிகள்.\nSection::::ஜாலிடே.\nவாசகிகள், அவள் விகடன் மூலமாக மட்டும் பேசிக் கொண்டிருந்தால் போதாது.. நேரடியாக ஒருவருக்கொருவர் சந்திக்க வைக்க வேண்டும் என்ற புதிய நோக்கத்துடன் பல நிகழ்ச்சிகளையும் நடத்தி வெற்றி பெற்றுள்ளது அவள்விகடன்.அந்த வகையில் வீட்டுக்கவலைகளை எல்லாம் மறந்து, உற்சாகத்தில் மிதக்க வேண்டும் என்பதற்காகவே... ‘ஜாலி டே’ எனும் புத்தம் புதிய திருவிழாவை 1999-ம் ஆண்டில் அறிமுகப்படுத்தியது அவள் விகடன். கூட்டுக்குள் அடைபட்டுக் கிடந்த கிளி, கதவு திறக்கப்பட்டதும் உற்சாகம் பொங்க சிறகடித்தது போல, அந்நாட்களில் இந்தத் திருவிழாவுக்கு போட்டிப் போட்டுக் கொண்டு வந்து குவியும் வாசகிகளின் ஆர்வம்... அதிசயிக்கத் தக்கதே! இந்த நிகழ்வு, தமிழ் மீடியா உலகில் புதுப் பாதையை திறந்து வைத்தது என்றே சொல்ல வேண்டும். இன்று வரையிலும், ஜாலி டே எனும் இந்த இரண்டு நாள் நிகழ்வு, வாசகிகளின் மத்தியில் பெரும் ஆர்வத்தைத் தக்க வைத்துக் கொண்டிருக்கிறது. \nSection::::மகளிர் திருவிழா.\nசென்னைத் தீவுத்திடலில் நடக்கும் பிராமாண்ட வர்த்தக-தொழில் பொருட்காட்சியில் கிட்டத்தட்ட 40 நாட்களுக்கு, ’தினமும் ஒரு தொழில்' என்கிற விகிதத்தில் வாசகிகளுக்கு பல்வேறு தொழில் குறித்த பயிற்சிகளை வழங்கி, பிரமிக்க வைத்தது அவள் விகடன்.\n\nSection::::வழிகாட்டல்.\nநீங்களும் தொழில் அதிபர்தான் என்கிற தலைப்பில், பெண்களுக்கான புதுப்புது தொழில் வாய்ப்புகளை உருவாக்கும் வகையில் தமிழகம் முழுக்க, ஏன் அந்தமான் தீவுகளில்கூட சிறப்பு நிகழ்ச்சிகளை வாசகிகளுக்காக நடத்தியிருக்கிறது அவள் விகடன். ஃபேஷன் ஜுவல்லரி, பாக்குமட்டைத் தட்டுப் பயிற்சி, பேப்பர் கப் பயிற்சி, எம்பிராய்டரி பயிற்சி என்று பலவிதமான பயிற்சிகள் இதன் மூலமாக வழங்கப்படுகின்றன. \nஅவள்விகடன் மூலம் குறிப்பிட்ட சில தொழில்களுக்கு பயிற்சி அளிக்கப்பட்டு அவர்களுக்கு வழிகாட்டி அவர்களை ஊக்கப்படுத்தி தொழில் ஆரம்பிக்கவும் உதவி செய்து அவர்களை வெற்றிபெற வைக்கிறது அவள் விகடன். இதன் மூலம் பல வாசகிகள தாங்களே தொழிலை கற்றுக் கொண்டு தொழிலதிபராகியுள்ளனர்.\n\nSection::::வீட்டுத்தோட்டம்.\nஇன்றைய சூழலில், நாம் உண்ணும் உணவில் ரசாயனங்களின் தாக்குதல் அதிகமாகிவிட்டது. குறிப்பாக, காய்கறி விவசாயத்தில் பயன்படுத்தப்படும் ரசாயன பூச்சிக்கொல்லிகளின் தாக்கம், அதை உண்ணும் மனிதர்களையும் விட்டுவைக்கவில்லை. இதிலிருந்து தப்பிக்க, இயற்கை முறை காய்கறி உற்பத்தியை ஒவ்வொருவரும் வீட்டிலேயே செய்ய முடியும் என்பதைக் கற்றுத்தருவதற்காக தமிழகம் முழுக்க வீட்டுத் தோட்டம் பற்றிய பயிற்சிகளைக் கொடுத்து வருகிறது அவள் விகடன்.\n\nSection::::செல்நெட்.\nகல்லூரி மாணவிகளின் கலக்கலான திறமைகளை வெளிக் கொண்டு வரும் வகையில், கேம்பஸ் திருவிழா தமிழகம் முழுக்க பல்வேறு கல்லூரிகளில் நிகழ்த்தப்பட்டது. கால மாற்றத்துக்கு ஏற்ப, இன்றைய டிஜிட்டல் உலகத்தின் மாணவ-மாணவிகளை ஈர்க்கும் வகையில், ’செல்நெட்’ என்கிற தலைப்பில் நடத்தப்படும் போட்டிகள் மற்றும் பயிற்சிகள் மாணவ-மாணவிகளுக்கு எதிர்காலம் குறித்த நம்பிக்கையை விதைப்பதாக இருக்கிறது.\n\nஇவை தவிர, கோலப்போட்டி, சமையல் போட்டி, வீட்டுத்தோட்டம் அமைப்பது என்று பல தளங்களிலும் செயல்பட்டுக் கொண்டிருக்கிறது அவள் விகடன்.\n\nSection::::சமூக சேவை.\nஒவ்வோர் ஆண்டும், பத்தாவது மற்றும் பன்னிரண்டாம் வகுப்புத் தேர்வுகளில் நல்லமதிப்பெண்கள் பெற்றிருந்தும், மேற்படிப்பைத் தொடர முடியாத நிலையிலிருக்கும் ஏழை, எளிய குடும்பத்து மாணவிகள் பற்றிய செய்தியை வெளிப்படுத்தி, அவர்களுக்கு பல இடங்களிலிருந்தும் போதுமான உதவிகள் கிடைப்பதற்கு ஒரு கருவியாக இருக்கிறது அவள் விகடன்.\n\nSection::::அவள்விகடன் குறித்து பிரபலங்களின் பார்வை.\nSection::::தமிழச்சி தங்கபாண்டியன், கவிஞர்.\n’ஆண்களும், பெண்களும் சமம்னு நினைக்கிறவ நான். ‘அவள் விகடன்’னு ஒரு பெண்கள் பத்திரிகை வெளிவந்தப்போ, ‘பெண்களுக்குனு கட்டம் கட்டி ஒதுக்குகிற ஒரு இதழ் தேவைதானா?’னு யோசிச்சிருக்கேன். ஆனா, அதைப் படிச்சப்போ, இது பெண்களுக்கான அவசியத் தேவைனு தெரிஞ்சுக்கிட்டேன். ‘பெண்கள் பத்திரிகைனா சமையலும், கோலமும்தான்’னு நினைச்ச எல்லாரோட எண்ணத்தையும் பொய்யாக்கிடுச்சு அவள் விகடன். ‘அவள்’ தந்த அங்கீகாரத்தின் மூலமே தன் திறமையைத் தானே முதல் முறை உணர்ந்த பெண்கள் பலர்!’’\n\nSection::::இந்துமதி எழுத்தாளர்..\n‘ஒரு முறை பாரீஸ் போயிருந்தப்போ, அங்கே நிறைய கல்லூரிப் பெண்கள் புதிது புதிதா ஃபேஷன் ஜுவல்லரிகளுக்கான பொருட்களை வாங்கிக்கிட்டிருந்தாங்க. விசாரிச்சப்போ, ‘நாங்களே செய்து விற்கிறோம்!’னு சொன்னாங்க. ‘யார் கற்றுக்கொடுத்தா?’னு கேட்டா, ‘அவள் விகடன்!’னு சொன்னாங்க. இப்படி ஏதாவது ஒரு சுயதொழிலைக் கற்றுக்கொடுத்து, பெண்களோட பொருளாதாரப் பிடிமானத்துக்கு ‘அவள்’ தொடர்ந்து அளித்து வரும் அக்கறை, உண்மையானது.’’\n\nSection::::'பத்மஸ்ரீ’ கிருஷ்ணம்மாள் ஜெகநாதன்,தலைவி, உழவனின் நில உரிமை இயக்கம் (LAFTI).\nஇந்த 88 வயதிலும், என் கரம் சேரும் புத்தகங்களில் ‘அவள் விகட’னும் இருக்கும். விரும்பிப் படிப்பேன் என்று என்னைச் சுற்றி இருப்பவர்கள் எல்லோருக்குமே தெரியும். மறக்க முடியாத ஒரு விஷயம் இங்கே நினைவுக்கு வருகிறது. மதுரையில் இருக்கும் ஒரு பெண். அவளின் நலன் கருதி பெயரை தவிர்க்கிறேன். கணவரின் தொடர் கொடுமைகளுக்கும், இன்னல்களுக்கும் ஆளாகி இருந்தவள். ஒருவித புதுத்தெம்பு வந்து விழ, தன் கணவரால் தனக்கு நேர்ந்த இடையூறுகளை எல்லாம் சேர்த்து, புனைப்பெயரை வைத்துக்கொண்டு, அவ்வப்போது அவள் விகடனில் எழுதி வருவாள். அப்போது எல்லாம் அதை படித்துவிட்டு என் கருத்தையும் கேட்பாள். நானும், அதை விமர்சிப்பேன். கொஞ்சம் கொஞ்சமாக தன்னை மெருகேற்றிக் கொண்டு... தனித்துவமாக செயல்பட தொடங்கியவள், இன்று ஒரு வங்கியில் மேலாளராக பணியாற்றுகிறாள். அந்த ‘தன்முயற்சி’ இப்போதும் எனக்கு ஆச்சர்யத்தைத் தரும்.\nபதினைந்தாயிரம் பேர் கொண்ட ஒரு பட்டாளத்தையே கட்டுக்கோப்பாக நகர்த்திய அனுபவம் எனக்கு உண்டு. என்னைச் சுற்றி இருக்கும் பெண்களிடம்... சொல்வேன், ‘வீ ஆர் நாட் ஆன் எம்ப்டி பாக்ஸ்!(We are not an empty box) என்று. அதில் ஒரு சிறு ஒளி ஏற்றி வைத்தால் போதும். அந்த ஒளியை அவள் விகடனும், தன் பங்குக்கு இங்கே பெண்கள் மத்தியில் நிறையவே ஏற்றி வைக்கிறது!’’\n\nSection::::பாரதி பாஸ்கர்.\n‘மேடைகளில் பேசினாலும், எழுத்தில் அனுபவமில்லை எனக்கு. சுகி.சிவம் சார், ‘நீங்கள் ஏன் எழுதக் கூடாது?’னு கேட்டதோட, ‘அவள் விகடன்’ல நட்பை ஏற்படுத்திக் கொடுத்தார். ‘நீ நதிபோல ஓடிக்கொண்டிரு...’ தொடரின் மூலமா, ‘அவள்’ என்னை எழுத்தாளர் ஆக்கியது. ஒவ்வொரு அத்தியாயமும் வெளிவந்து, அதுக்கான பாராட்டுகள் குவிஞ்சப்போ, நிச்சயமா என் தன்னம்பிக்கை இன்னும் உயர்ந்ததை உணர்ந்தேன். என்னைப் பற்றிய தரிசனத்தை, எனக்கே தந்தது ‘அவள்’தான்.’’\n\nSection::::சின்னப்பிள்ளை (களஞ்சியம் அமைப்பு நிறுவனர்).\n‘எங்க ஊரைத் தவிர வெளியுலகமே தெரியாம இருந்த என்னை, எல்லாருக்கும் முதலில் தெரிய வச்சது அவள் விகடன்தான். அதுல இருந்து நான் இந்தப் புத்தகத்தை விடாம ‘கேட்டுட்டு’ வர்றேன். விசயம் என்னன்னா... எனக்கு படிக்கத் தெரியாது... படிக்கத் தெரிஞ்சவுகள வாசிக்கச் சொல்லிக் கேட்பேன். என்னோட பேரன், பேத்திங்கதான் ஒவ்வொரு தடவையும் எனக்கு அவள் விகடனை வாசிச்சுக் காட்டுவாக. ஊர், உலகத்துல என்னவெல்லாம் நடக்குதுனு எனக்குச் சொல்லிக் கொடுக்கிறது இந்தப் புத்தகம்தான்’’\n\nSection::::வீணா குமாரவேல், (அழகுக்கலை நிபுணர்).\n2000-2001 காலகட்டம். நாங்க புதிதா பார்லர் தொடங்கியிருந்த காலம். எங்க பியூட்டி பார்லருக்கு வந்த ஒரு பெண், தான் கையில் கொண்டு வைத்திருந்த ஒரு மேகஸினை பார்லர்லயே மறந்துட்டுப் போயிட்டாங்க. அந்த டேபிளில் பல ஆங்கிலப் பத்திரிகைகள் பரவிக் கிடந்தாலும், அன்று பார்லருக்கு வந்த பலரும் அந்த மேகஸினையே எடுத்துப் புரட்டுவதும், படிப்பதுமா இருந்தாங்க. என்ன புத்தகம் அதுனு ஆவலோட எடுத்துப் பார்த்தேன். முதல் பார்வையிலயே பெண்களை ஈர்க்கும் நிறைய விஷயங்கள் கண்ணில் பட்டது. அந்த மேகஸின்... ‘அவள்’. அன்றில் இருந்து நானும் அவள் விகடன் வாசகி. என் பொண்ணு தமயந்தி, ‘அவள் 16’ பகுதிக்கு, பரம ரசிகை. இணைப்பிதழாக வரும் 30 வகை ரெசிபி எதையும் மிஸ் பண்ணாம வீட்டில் செய்து அசத்துவாங்க எங்கம்மா. மூன்று தலைமுறைக்கும் பிரியமானவள், ‘அவள்’!’’\nSection::::நளினி, (நடிகை).\n‘’அவள் விகடன்... எனக்கு தாய், மகள், தோழி, அட்வைஸர், குரு... எல்லாமே. எங்க வீட்டு லைப்ரரியில ‘அவள் விகடன்’ பைண்டிங் ஃபைல்ஸ் நிறைய இருக்கு. என் மகளுக்கு சீதனமா கொடுக்க சேர்த்து வெச்சுருக்கேன்.’’\n\n"}
{"id": "161223", "url": "https://ta.wikipedia.org/wiki?curid=161223", "title": "சுட்டி விகடன்", "text": "சுட்டி விகடன்\n\nசுட்டி விகடன் என்பது விகடன் குழுமத்திலிருந்து வெளிவரும் குழந்தைகளுக்கான இதழாகும். \n\nவாசல், ஸ்பெஷல், எஃப்.ஏ. பக்கங்கள், பொது அறிவு, தொடர்கள், புதிரோ புதிர், காமிக்ஸ், விளையாட்டு, கதைகள், நகைச்சுவைத் துணுக்குகள் போன்ற பகுதிகளை உள்ளடக்கியது. நீதி நெறிக்கதைகள், விஞ்ஞான கட்டுரைகள், வரலாற்று குறிப்புகள் என்று குழந்தைகளுக்காகவே எழுதப்படுகின்றன.\n\nமாணவர்களுக்கு பயன் தரும் எஃப் ஏ பக்கங்கள் ஒவ்வொரு இதழிலும் 16 பக்கங்கள் வெளியிடப் படுகின்றன. \n\nஒவ்வோர் இதழோடு மாணவர்களே தயாரிக்கும் என் பள்ளி என் சுட்டி இதழ் இணைப்பாக அளிக்கப்படுகிறது.\n\nSection::::கடல் பயணங்கள் நூல்.\nசுட்டி விகடனில் \"சென்றதும் வென்றதும்\" எனும் தலைப்பில் வெளியான வரலாற்று கட்டுரைகளை கடல் பயணங்கள் எனும் நூலாக வெளியிட்டுள்ளனர். இதன் ஆசிரியர் மருதன். கிழக்குப் பதிப்பகம் இந்நூலை வெளியிட்டுள்ளது. \n"}
{"id": "161228", "url": "https://ta.wikipedia.org/wiki?curid=161228", "title": "சக்தி விகடன்", "text": "சக்தி விகடன்\n\nசக்தி விகடன் விகடன் குழுமத்தில் இருந்து, மாதம் இருமுறை வெளியாகும் ஆன்மிக இதழ். புராண- இதிகாசங்கள், ஆலயங்கள் பற்றிய கட்டுரைகள், மகான்களின் வரலாறு, திருவிழாக்கள் பற்றிய தகவல்கள் என ஆன்மிகம் மற்றும் அதுசார்ந்த அற விஷயங்களைத் தாங்கி வரும் சக்திவிகடனின் முதல் இதழ், தாரண வருடப் பிறப்பன்று, (இதழ் தேதி: 19.4.2004) வெளியானது.\n\nமாதமிருமுறை ஆன்மிக இதழான சக்திவிகடன், ஆரம்பத்தில் பௌர்ணமி மற்றும் அமாவாசை தினங்களிலும், பின்னர் 2007-ஆம் ஆண்டு இறுதியில் தொடங்கி சில ஆண்டு காலம் வரை பிரதோச தினங்களிலும் வெளியானது. பின்னர், 16.11.10 தேதியிட்ட இதழிலிருந்து ஒன்றுவிட்ட செவ்வாய்க்கிழமைகளில் வெளியாகிறது.\n\nSection::::நோக்கம்.\nமுறையான பராமரிப்பின்றிப் பாழ்பட்டுக் கிடக்கும் புராதனமான ஆலயங்கள் குறித்துக் கட்டுரைகள் வெளியிட்டு, அவற்றை வெளிச்சத்துக்குக் கொண்டுவந்து, திருப்பணிக்குழுக்கள் மற்றும் வாசகர்களின் ஒத்துழைப்போடு அந்த ஆலயங்களைச் சீர்படுத்தி, திருப்பணிகள் செய்து, கும்பாபிஷேகம் நடத்த உதவி வருகிறது\n\nமுதியவர்கள் மட்டுமல்லாது இளைஞர்களும் ஆன்மிகத்தை அறிந்து, நாட்டம் கொள்ளும் வகையில் ஆன்மிகம் சார்ந்த தன்னம்பிக்கைக் கட்டுரைகளை வெளியிட்டு, அவர்களுக்கு ஒழுக்க நெறிகளை ஊட்டி அற வழியில் செலுத்தி வருகிறது \n\nஆன்மிகம் தொடர்பான ஐயங்களைத் தகுந்த பதில்கள், விளக்கங்கள் மூலம் போக்கி வாசகர்களுக்கு ஒரு தெளிவை ஏற்படுத்துகிறது .\n\nSection::::சக்தி ஜோதிடம்.\nசக்தி விகடனின் ஆரம்ப இதழ் முதல் 24.7.06 தேதியிட்ட இதழ் வரையில், தொடர்ந்து 32 பக்க இணைப்பிதழ் வெளியானது. முதலில் ஜோதிட பலன்களாக வெளிவந்த இந்த இணைப்பிதழில், அடுத்தடுத்து மகான்களின் திவ்விய வரலாறுகளும் இடம்பெற்றன. பின்னர், தமிழ் மாத விசேஷங்கள் குறித்த தொகுப்பாக வெளியானது இந்த இணைப்பிதழ்.\n\nதற்போது ஜோதிடத் தகவல்கள், ராசிபலன்கள், வாஸ்து, எண் கணிதம் மற்றும் கைரேகை சாஸ்திரம் குறித்த கட்டுரைகளுடன் 16 பக்க இணைப்பிதழாக வெளிவந்துகொண்டிருக்கிறது. 'சக்தி ஜோதிடம்'.\n\nஇவை தவிர, நவராத்திரி போன்ற சிறப்பு விழா நாட்கள், குருப்பெயர்ச்சி, சனிப்பெயர்ச்சி, வருடப் பிறப்பு போன்ற தருணங்களில் சிறப்பு இணைப்பிதழ்களும் வெளியாகின்றன.\n\nSection::::தினசரி காலண்டர்.\n2012-ம் வருடம் முதல், ஆங்கில வருடப் பிறப்பையொட்டி, தினசரி காலண்டரும் சக்திவிகடனோடு இணைப்பாக வழங்கப்பட்டு வருகிறது.\n\nSection::::சக்தி பஞ்சாங்கம்.\n2013-ம் வருடம் பிப்ரவரி மாதத்தில் வெளியான ஜய வருட (2014-2015) பஞ்சாங்கம் இணைப்பிதழாகக் கொடுக்கப்பட்டது. இது சக்தி விகடனின் புதிய முயற்சி. பாமரர்களும் எளிதில் புரிந்து, பயன்படுத்திக்கொள்ளும் வகையில் மிக எளிமையாகவும், அதே நேரம் மிகுந்த கவனமுடன் நுணுக்கமாகவும் இருப்பது இதன் சிறப்பு! \n\nSection::::சக்தி டிஜிட்டல் பஞ்சாங்கம்.\nபஞ்சாங்கத்தை டிஜிட்டல் வடிவிலும் சக்தி விகடன் வழங்கி வருகிறது. \n\nSection::::இதர அம்சங்கள்.\nஇணைப்புப் புத்தகங்கள் தவிர, சிறப்பு விழாக்கள் மற்றும் பண்டிகைகளை முன்னிட்டு, வாசகர்கள் வழிபட்டுப் பயனடையும் விதமாக ஸ்வாமி வண்ணப்படங்கள் மற்றும் ஸ்டிக்கர்களும் அவ்வப்போது தரப்படுகின்றன. \n\nSection::::சோஷியல் மீடியா.\nஇணைய தளம், ஃபேஸ்புக் , ட்விட்டர் என இணையதளத்திலும் சக்தி விகடனின் பங்களிப்புகள் உள்ளன.\n\nSection::::சமயப் பணி மற்றும் சமுதாயப் பணி.\nசமயம் சார்ந்த களப்பணியிலும் ஈடுபடுத்திக்கொண்டுள்ளது சக்திவிகடன். \n\nமாதம் இருமுறை, பெண்களுக்கென திருவிளக்கு பூஜைகளை நடத்தி வருகிறது சக்தி விகடன். தவிர, உலக நன்மைக்காகவும் வாசகர்களின் மேன்மைக்காகவும் சபரிமலை முதலான பிரசித்தி பெற்ற திருக்கோயில்களில் சிறப்பு வழிபாடுகள், விசேஷ ஹோமங்கள் நடத்தி, வாசகர்களுக்கு விபூதி, குங்குமம் பிரசாதங்கள் அளிப்பது, மஹாளய பட்ச அமாவாசையில் முன்னோர் ஆராதனை நடத்தி வைப்பது என இதன் ஆன்மிகச் செயல்பாடுகள் பல! \n\nஇன்றைய வாழ்க்கைச் சூழலில் இளையோர் முதல் முதியோர் வரையில், அவர்கள்தம் உடலும் உள்ளமும் பேணும் வகையில், 'வாழ்க வளமுடன்' அமைப்பினருடன் இணைந்து, தமிழகமெங்கும் உள்ள அவர்களுடைய மையங்களில் வாசகர்களுக்கு இலவசமாக அடிப்படை யோகா பயிற்சிகளை வழங்கியது சக்தி விகடன். \n\n2012-ம் ஆண்டு, 'தானே' புயலில் சிக்கித் தவித்த கடலூர், விழுப்புரம், நாகப்பட்டினம் மற்றும் புதுச்சேரி பகுதி மக்களின் துயர் துடைக்கும் பணியில் சக்திவிகடனும் பங்கேற்றது. புயலால் பாதிக்கப்பட்ட பகுதிகளைச் சேர்ந்த கல்லூரி- பள்ளி மாணவர்களை ஒன்றுதிரட்டி, ஆன்றோர்கள் மூலம் அவர்களுக்குத் தன்னம்பிக்கை புத்துணர்வு முகாமை நடத்தியது சக்திவிகடன். \n\nஆன்மிகத் தொண்டுக்கென்றே தங்களை அர்ப்பணித்துக்கொண்டு சேவை செய்யும் அன்பர்களையும் , உழவாரப் பணி போன்று இறைப்பணியில் ஈடுபடுவர்களையும் வெளிச்சத்துக்குக் கொண்டு வருவதில் சக்திவிகடனின் அதீத பங்களிப்பு உண்டு. \n\n”சக்தி விகடனின் முதல் இதழில் இருந்து தற்போது வரை அனைத்து புத்தகங்களையும் தொடர்ந்து படித்து வருகிறேன். சக்தி விகடன் வாசகன் என்பதில் மகிழ்ச்சி அடைகிறேன். சக்தி விகடனை வெறுமே படிக்கிறேன் என்பதைவிட, நேசிக்கிறேன் என்பதுதான் உண்மை. திருப்பட்டூர் அற்புதங்கள், தெரிந்த புராணம் தெரியாத கதை, கேள்வி-பதில் பகுதி என அத்தனையும் அற்புதம்! சாதாரண மனிதனுக்கும் ஆன்மிகத்தைத் தெரியப்படுத்துவதில் சக்தி விகடனின் பங்கு அளப்பரியது!”\n\n”எங்கெங்கு காணினும் சக்தியடா..! சக்தி விகடன், உள்ளத்தில் உண்மை ஒளியை உண்டாக்கி, வாழ்வில் ஒளியை ஏற்படுத்தி, வாசகர்களை சக்தி மிகுந்த செயல்களில் ஈடுபட வைக்கிறது. அதன் பணி நூற்றாண்டுகள் கடந்தும் தொடர வேண்டும். வாழ்க சக்தி விகடனின் பத்திரிகைப் பணி!”\n"}
{"id": "161229", "url": "https://ta.wikipedia.org/wiki?curid=161229", "title": "நாணயம் விகடன்", "text": "நாணயம் விகடன்\n\nநாணயம் விகடன், விகடன் குழுமத்திலிருந்து வெளிவரும் பொருளாதார இதழாகும். வாசல், நாணயம் ஸ்பெஷல், ஆசிரியர் பக்கம், நடப்பு, பங்குச் சந்தை, கமாடிட்டி, சேமிப்பு, மியூச்சுவல் ஃபண்ட், தொடர்கள், கேள்வி-பதில் போன்ற பகுதிகளை உள்ளடக்கியது. எஸ்.எல்.வி. மூர்த்தி அவர்களின் மூன்றெழுத்து மந்திரம் MBA என்ற தொடர் தற்போது இந்த இதழில் வெளிவருகிறது.\n"}
{"id": "161231", "url": "https://ta.wikipedia.org/wiki?curid=161231", "title": "விகடன் குழுமம்", "text": "விகடன் குழுமம்\n\nவிகடன் குழுமம் வார இதழ்கள், பதிப்பகம், இணையம், மின் இதழ்கள் என்று பல்வேறு தளங்களில் இயங்கும் நிறுவனமாகும். இந்நிறுவனம் எஸ். எஸ். வாசனால் தொடங்கப்பட்டது.\n\nSection::::விகடன் குழும இதழ்கள்.\nவிகடன் குழுமத்திலிருந்து எண்ணற்ற இதழ்கள் வெளிவருகின்றன.\n\nSection::::ஆனந்த விகடன்.\n\"முதன்மைக் கட்டுரை: ஆனந்த விகடன்\"\n\n\"ஆனந்த விகடன்\", அரசியல், இலக்கியம், கல்வி, பொதுநலம் போன்ற பல்வேறு செய்திகளையும், கட்டுரைகளையும் உள்ளடக்கிய இதழ்.\n\nSection::::ஜுனியர் விகடன்.\n\"முதன்மைக் கட்டுரை: ஜூனியர் விகடன்\"\n\n\"ஜுனியர் விகடன்\", விகடன் குழுமத்திலிருந்து வெளிவரும் புலனாய்வு இதழாகும். இது அரசியல்,சமூக விழிப்புணர்வு, சமீபத்திய நிகழ்வுகள், திரையுலக செய்திகள் போன்ற செய்திகளைக் கொண்டுள்ளது. இந்த வாராந்திர இதழில் பெரிதும் படிக்கப்படுவது மிஸ்டர் கழுகு என்னும் பகுதி ஆகும். இப்பகுதி புலனாய்வு செய்திகள் மற்றும் பல அரசியல் நிகழ்வுகளைக் கொண்டுள்ளது.\n\nSection::::அவள் விகடன்.\n\"முதன்மைக் கட்டுரை: அவள் விகடன்\"\n\n\"அவள் விகடன்\", விகடன் குழுமத்திலிருந்து வெளிவரும் மகளிர்க்கான இதழாகும். வாசல், டிப்ஸ், கோலங்கள், ரெகுலர், ரெசிப்பிஸ், அவள் 16, கதைகள், வாசகி கோட்டா, கவிதைகள் போன்ற பகுதிகளை உள்ளடக்கியது. இல்லம் தொடர்பான நகைச்சுவை துணுக்குகளும் இந்த இதழில் இடம் பெறுகின்றன. பிரபல பெண்கள் பற்றியும், பெண்களுக்கான நகைகள், உடையலங்காரம், தன்னம்பிக்கை தொடர்கள் போன்றவையும் இணைக்கப்படுகின்றன.\n\nSection::::சுட்டி விகடன்.\n\"முதன்மைக் கட்டுரை: சுட்டி விகடன்\"\n\n\"சுட்டி விகடன்\", விகடன் குழுமத்திலிருந்து வெளிவரும் குழந்தைகளுக்கான இதழாகும். வாசல், ஸ்பெஷல், எஃப்.ஏ. பக்கங்கள், பொது அறிவு, தொடர்கள், புதிரோ புதிர், காமிக்ஸ், விளையாட்டு, கதைகள், ஜோக்ஸ் போன்ற பகுதிகளை உள்ளடக்கியது. நீதி நெறிக்கதைகள், விஞ்ஞான கட்டுரைகள், வரலாற்று குறிப்புகள் என்று குழந்தைகளுக்காகவே எழுதப்படுகின்றன.\n\nSection::::சக்தி விகடன்.\n\"முதன்மைக் கட்டுரை: சக்தி விகடன்\"\n\n\"சக்தி விகடன்\", விகடன் குழுமத்திலிருந்து வெளிவரும் ஆன்மீக இதழாகும். வாசல், ஸ்தல வழிபாடு, இளைஞர் சக்தி, சிறப்புக் கட்டுரை, தொடர்கள், சிறுகதை போன்ற பகுதிகளை உள்ளடக்கியது. ஆலயங்களின் சிறப்புகள், ஆன்மீக பயண கட்டுரைகள், புத்தக விமர்சனங்கள் போன்றவையும் உள்ளன.\n\nSection::::நாணயம் விகடன்.\n\"முதன்மைக் கட்டுரை: நாணயம் விகடன்\"\n\n\"நாணயம் விகடன்\", விகடன் குழுமத்திலிருந்து வெளிவரும் பொருளாதார இதழாகும். வாசல், நாணயம் ஸ்பெஷல், ஆசிரியர் பக்கம், நடப்பு, பங்குச் சந்தை, கமாடிட்டி, சேமிப்பு, மியூச்சுவல் ஃபண்ட், தொடர்கள், கேள்வி-பதில் போன்ற பகுதிகளை உள்ளடக்கியது. எஸ்.எல்.வி. மூர்த்தி அவர்களின் மூன்றெழுத்து மந்திரம் MBA என்ற தொடர் தற்போது இந்த இதழில் வெளிவருகிறது.\n\nSection::::மோட்டார் விகடன்.\n\"முதன்மைக் கட்டுரை: மோட்டார் விகடன்\"\n\n\"மோட்டார் விகடன்\", விகடன் குழுமத்திலிருந்து வெளிவரும் வாகன அமைப்புகள், மற்றும் செயற்பாடுகள் குறித்த செய்திகள் வழங்கும் இதழாகும். ஸ்பெஷல், கார்ஸ், பைக்ஸ், தொடர்கள், ரேஸ் போன்ற பகுதிகளை உள்ளடக்கியது. வாகனங்கள் சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் புதிய ரக வாகனங்கள் பற்றிய கட்டுரைகளும் இணைக்கப்படுகின்றன. மோட்டார் கிளினிக், மோட்டார் நியூஸ், நெட்டகாசம் போன்ற தொடர்கள் பிரபல்யமானவை.\n\nSection::::பசுமை விகடன்.\n\"முதன்மைக் கட்டுரை: பசுமை விகடன்\"\n\n\"பசுமை விகடன்\", விகடன் குழுமத்திலிருந்து வெளிவரும் வேளாண்மை மற்றும் சுற்றுச்சூழல் செய்திகளுக்கான இதழாகும். மகசூல், சிறப்பு கட்டுரை, நாட்டு நடப்பு, தொடர்கள் போன்ற பகுதிகளை உள்ளடக்கியது. வேளாண்மை சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் சுற்றுச் சூழல் பற்றி விழிப்புணர்வு கட்டுரைகளும், வேளாண் வல்லுனர்களின் குறிப்புகளும் இணைக்கப்படுகின்றன.\n\nSection::::டாக்டர் விகடன்.\n\"முதன்மைக் கட்டுரை: டாக்டர் விகடன்\"\n\n\"டாக்டர் விகடன்\", விகடன் குழுமத்திலிருந்து வெளிவரும் மருத்துவ இதழாகும்.\nஃபிட்னஸ், ஸ்பெஷல், டாக்டர் கைடன்ஸ், டயட் டைம்ஸ், தொடர், ட்ரீட்மென்ட்ஸ், மாற்று மருத்துவம், கன்சல்டிங் ரூம், டிடெயில் டிப்ஸ் போன்ற பகுதிகளை உள்ளடக்கியது. மருத்துவம் சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் நடைமுறை நோய்கள் பற்றி விழிப்புணர்வு கட்டுரைகளும், பிரபலங்களின் மருத்துவ குறிப்புகளும் இணைக்கப்படுகின்றன.\n\nSection::::டைம் பாஸ்.\n\"முதன்மைக் கட்டுரை: டைம் பாஸ்\"\n\n\"டைம் பாஸ் இதழ்\", விகடன் குழுமத்திலிருந்து வெளிவரும் பொழுதுபோக்கு இதழாகும். சினிமால். அரசியல், போட்டோ கமென்ட், கண்டுபிடி, ஜோக், கிசுகிசு, அலசி ஆராய்வது அப்பாடக்கர் போன்ற பகுதிகளை உள்ளடக்கியது. திரைப்படம் மற்றும் அரசியல் தொடர்பான சுவையான செய்திகளைக் கேலியாகக் கூறும் இதழாக வெளிவருகிறது. 2017-ம் ஆண்டு பிப்ரவரி முதலாக இந்த இதழ் நிறுத்தப்பட்டுவிட்டது.\n\nSection::::சிறப்பு மலர்கள்.\nதீபாவளி போன்ற விழாக்காலங்களில் சிறப்பு மலர்கள் வெளியிடப்படுகின்றன. தடிமனான அட்டையுடன் வெளியிடப்படும் விகடன் தீபாவளி மலரில் மொழிபெயர்ப்பு கதைகள், சிறுகதைகள், பிரபலங்களைப் பற்றிய கட்டுரைகள், நகைச்சுவை துணுக்குகள், கவிதைகள் ஆகியவை இடம் பெறும்.\n\nSection::::விகடன் பிரசுரம்.\n\"முதன்மைக் கட்டுரை: விகடன் பிரசுரம்\"\n\n\"விகடன் பிரசுரம்\", என்ற பெயரில் விகடன் குழுமம் நூல்களை வெளியிடுகின்றது. ஆனந்த விகடன், ஜூனியர் விகடன் போன்ற இதழ்களில் வெளிவரும் கட்டுரைகளை தொகுத்தும், சிறந்த எழுத்தாளர்களைக் கொண்டு தனி புத்தகமாகவும் விகடன் பிரசுரம் வெளியிடுகிறது. பல தலைப்புகளிலும் துறைகளிலும் விகடன் பிரசுரத்தாரின் புத்தகங்கள் வெளிவந்துள்ளன.\n\nSection::::இணையத்தில்.\nவிகடன்.காம் என்ற தளத்தில் இயங்கிவரும் விகடன் குழுமம். விகடன் செய்திகள் (நியூஸ்.விகடன்.காம்) தளத்தில் உடனடி செய்திகள் இடம் பெறுகின்றன. முகநூல், டிவிட்டர் போன்ற சமூகதளங்களிலும் பங்கெடுக்கிறது.\n\nSection::::சினிமா விகடன்.\nசினிமாவிகடன் என்ற தளத்தில் திரைப்படம் தொடர்பான செய்திகளையும், படங்களையும், நடிகர், நடிகைகளின் செய்திகளையும் தருகிறது. சுடச்சுட, பட முன்னோட்டம், பேட்டிகள், கிசு கிசு, சினிமா விமர்சனம், இசை விமர்சனம் போன்றவைகள் இத்தளத்தில் இடம்பெறுகின்றன. நடிகர், நடிகைகள் புகைப்படங்கள், திரைப்படம், ஷுட்டிங் ஸ்பாட், சினிமா நிகழ்ச்சிகள் ஆகியவற்றின் புகைப்படங்களும் காட்சிபடுத்தப்பட்டுள்ளன.\n\nபாடல் காட்சிகள், திரைப்பட டிரெய்லர்கள், பேட்டிகள், சினிமா நிகழ்ச்சிகள் போன்றவற்றின் காணோளி காட்சிகள் பதியப்பட்டுள்ளன. பாலிவுட் செய்திகள், பொக்கிஷம், ரிலாக்ஸ் ப்ளீஸ் போன்றவையும் இணைக்கப் பட்டுள்ளன.\nSection::::விகடன் செய்திகள்.\nவிகடன்செய்திகள் தளத்தில் ஆடியோ, செய்திகள், தமிழகம், இந்தியா, உலகம், விளையாட்டு, ஸ்பெஷல், சினிமா, இதழிலிருந்து, விவாதக்களம், கார்ட்டூன்ஸ், ஃபோட்டூன்ஸ் போன்றவை இடம்பெறுகின்றன.\nSection::::ஸ்போட்ஸ் விகடன்.\nஸ்போட்ஸ்விகடன் தளத்தில் முகப்பு, ஸ்பெஷல், கிரிக்கெட், டென்னிஸ், ஹாக்கி, கால்பந்து, பெட்மிட்டன், தடகளம், மல்யுத்தம், குத்துச்சண்டை, இதர விளையாட்டுகள் ஆகியவை இடம்பெறுகின்றன.\n\nSection::::விகடன் மாணவர் பத்திரிகையாளர் பயிற்சித் திட்டம்.\nவிகடன் குழுமத்தினை தொடங்கிய எஸ்.எஸ்.வாசன் அவர்களால் 1956-ல் தொடங்கி வைக்கப்பட்ட திட்டம் \"விகடன் மாணவர் பத்திரிகையாளர் பயிற்சித் திட்டம்\". இத்திட்டம் மூலம் கல்லூரியில் படிக்கின்ற மாணவர்களில் பத்திரிக்கை துறையில் ஆர்முடையோரை தேர்ந்தெடுத்து அவர்களுக்கு பயிற்சி கொடுக்கிறது விகடன். இதற்காக விண்ணப்பத் தாள்கள் கொடுக்கப்படுகின்றன. அவற்றை பூர்த்தி செய்வதுடன், விகடன் கொடுக்கும் தலைப்பில் ஏதேனும் ஒன்றை தேர்ந்தெடுத்து நான்கு பக்கங்களுக்கு மீகாமல் ஒரு கட்டுரையும் எழுதி இணைத்திட வேண்டும். ஆர்வமுள்ள, தகுதிவாய்ந்த நபர்களை தேர்ந்தெடுத்து பயிற்சி கொடுக்கும் விகடன், இத்திட்டத்தினால் பயனடைந்தவர்களை தன்னுடைய குழுமத்திலும் வேலைக்கு சேர்த்து கொள்கிறது.\n\nSection::::தானே துயர் துடைப்போம்.\nதமிழகத்தின் கடற்கரையோரப் பகுதிகளை தாக்கிய தானே புயலில் ஏற்பட்ட சேதத்தினையும், மக்கள் துன்பங்களையும் களையும் பொருட்டு விகடன் குழுமம் ஓவிய விற்பனை கண்காட்சியை நடத்தியது. இந்த கண்காட்சியில் விற்கப்பட்ட ஓவியங்களிலிருந்து கிடைக்கும் நிதி மக்களுக்காக செலவிடப்பட்டது. 63,29,593 ரூபாய் திரட்டப்பட்ட நிதியென்று விகடன் குழுமம் இணையத்தில் அறிவித்துள்ளது.\n\n\n"}
{"id": "161233", "url": "https://ta.wikipedia.org/wiki?curid=161233", "title": "சங்க இலக்கியங்களில் தமிழிசைக் குறிப்புகள்", "text": "சங்க இலக்கியங்களில் தமிழிசைக் குறிப்புகள்\n\nஇசை உணர்வின் எழுச்சியால் இசைப்பாடல்கள் தோன்றுகின்றன. சங்க இலக்கியங்களான பத்துப்பாட்டும் எட்டுத்தொகையும் பண்டைத் தமிழரின் இசைப்புலமையை வெளிப்படுத்துவனவாக அமைந்துள்ளன. \nSection::::பரிபாடல்.\nசங்க இலக்கியங்களிலே இடம்பெறுகின்ற எட்டுத்தொகை நூல்களில் ஒன்றான பரிபாடலே இப்போது கிடைக்கப்பெறுகின்ற இசை நூல்களிலேயே மிகத்தொன்மையானதாகக் கருதப்படுகின்றது. பரிபாடல்களில் மறையோர் பாடல், உழிஞை பாடல், தமிஞ்சிப் பாடல், விறற்களப் பாடல், வெறியாட்டப் பாடல், துணங்கைப் பாடல், வேதப் பாடல், வள்ளைப் பாடல் ஆகியன இசைப்பாடல்கள் என்பன அனைத்துமே இசைப்பாடல்களே என்று தெரிவிக்கின்றார் பரிமேலழகர். பாடல்களை ஆக்கிய புலவர்களின் பெயர்களும், எந்தப் பண்ணில் பாடவேண்டும் என்ற விபரங்களும், பண்ணமைத்த இசையறிஞர்களின் பெயர்களும் அந்தப் பாடல்களோடு கிடைக்கப்பெறுகின்றன. பரிபாடலுக்கு இசைவகுத்தோர் பதின்மர் ஆவர். பெட்டகனார், கண்ணனாகனார், மருத்துவன் நல்லச்சுதனார், பித்தாமத்தர் என்போர் பரிபாடலில் காணப்படும் பாடல்களுக்கு பண்ணமைத்துள்ளனர். பரிபாடலில் உள்ள பாடல்கள், இசைப் பாடல்களாக அமைவதோடு மட்டுமன்றி, இசைபற்றியும், இசைக் கருவிகள் பற்றியும் தகவல்களைக் கொண்டனவாகவும் விளங்குகின்றன.\n\nஇவற்றில், பாட்டுக்களை இயற்றிய ஆசிரியர்களே இசையமைத்த பாடல்களும் உண்டு; பாடிய கவிஞர் ஒருவராகவும் இசையமைத்த கலைஞர் வேறொருவராகவும் அமைந்த பாடல்களும் உண்டு. இவைகள் பண்சுமந்த பாடல்களே. இப்பரிபாடல்களில் பல நீண்ட நெடும் பாடல்கள்; 100 வரிகளுக்கும் மேல் அமைந்த பாடல்களும் உண்டு. இப்பாடல்களை அக்காலப் பாணர்கள் காந்தாரம், நோதிரம், செம்பாலையாகிய பண்களில் பாடியுள்ளனர். பரிபாடலின் யாப்பினைக் குறித்துத் தொல்காப்பியர் பரிபாடல் வெண்பா யாப்பினதே எனக் குறிப்பிட்டுள்ளார்.. \n\nதொல்காப்பியம் செய்யுளியல் உரையாசிரியர்கள் தேவபாணி என்னும் கடவுளரைப் பாடும் பாட்டு வகைக்கு எடுத்துக் காட்டாக வண்ணக ஒத்தாழிசைக் கலிப்பாவில் அமைந்த பாடல்களைக் காட்டியுள்ளனர். இவையும் நெடும்பாட்டுக்களே. வண்ணக ஒத்தாழிசைக் கலிப்பாவிற்கு இசையமைத்ததாகக் குறிப்பேதும் கிடைக்கவில்லை. பரிபாடல், வண்ணக ஒத்தாழிசைக் கலிப்பா ஆகிய இருவகைப் பாடல்களுக்கும் தரவு, கொச்சகம், அராகம்அல்லது இராகம், சுரிதகம் போன்ற ஒத்த உறுப்புக்கள் உண்டு..இவையிரண்டும் கடவுள் வாழ்த்தினும் மலைவிளையாட்டினும் புனல்விளையாட்டினும் பிறவெல்லாவற்றிலும் காமப்பொருளாகியே வரும்..\n\nஎன்ற பாடலில் சில இசைக் கருவிகளின் பெயர்களைக் காணலாம். பரங்குன்றம் பற்றிய செவ்வேள் பாடல்களில் இசை தோன்றுவது பற்றியும், குழல், யாழ், முழவு முதலிய இசைக்கருவிகளின் பெயர்களையும், பாணர், விறலியர் ஆகிய இசைக் கலைஞர்களுக்கான பொதுப் பெயர்களையும் குறிப்பிடுகின்றன.\n\nSection::::புற நானூறு.\nஎட்டுத் தொகை நூல்களில் மற்றொன்றான புறநானூற்றில் குறிஞ்சிப்பண், மருதப்பண்,காஞ்சிப்பண், செல்வழிப்பண், படுமலைப்பண், விளரிப்பண் என்னும் பண்களைப்பற்றிக் கூறப்பட்டுள்ளது. சீரியாழ், பேரியாழ், வேய்ங்குழல், ஆம்பற்குழல், முழவு, தண்ணுமை, பெருவங்கியம் முதலிய இசைக் கருவிகளைப்பற்றி விளக்கப்பட்டுள்ளது.\n\nSection::::அகநானூறு.\nபெண்ணொருத்தி யாழிலே குறிஞ்சிப்பண்ணை இசைத்து, தினைப்புனத்தில் தீனிக்காக வந்த யானையைத் தூங்கச் செய்தாள் என்ற தகவல் அகநானூற்றில் அறியத்தரப்பட்டுள்ளது.\n\nSection::::பதிற்றுப்பத்து.\nமற்றொரு எட்டுத்தொகை நூலான பதிற்றுப்பத்தின் ஒவ்வொரு பாடலின் இறுதியிலும் துறை, வண்ணம், தூக்கு(இசை),பெயர் என்பன குறித்து வைக்கப்பட்டுள்ளன.\n\nSection::::ஆற்றுப்படை நூல்கள்.\nபத்துப்பாட்டில் இடம்பெறும் சிறுபாணாற்றுப்படை, பெரும்பாணாற்றுப்படை என்பவற்றில் சீறியாழ், பேரியாழ் என்னும் இசைக்கருவிகளைப்பற்றிச் சொல்லப்படுகிறது. பாணர், பாடினி, விறலியர், கூத்தர் முதலான இசைக் கலைஞர்களைப்பற்றிச் சொல்லப்படுகிறது.\nSection::::மலைபடுகடாம்.\nமலைபடுகடாம் என்ற இலக்கியத்தில் தமிழ் இசைக்கருவிகளின் வகைகள் விளக்கப்பட்டுள்ளன.\n"}
{"id": "161239", "url": "https://ta.wikipedia.org/wiki?curid=161239", "title": "அகப்பொருள் தலைவன்", "text": "அகப்பொருள் தலைவன்\n\nகுடும்பத் தலைவன், சமூகத் தலைவன், அரசியல் தலைவன், அரசன், அவைத் தலைவன் ஆகியோரை நாம் அறிவோம். இவர்கள் இக்காலத்திலும் கொள்ளப்படும் வாழ்வியல் மாந்தர்கள். இலக்கியங்களில் பாட்டுடைத் தலைவன் எனப்படும் கதை அல்லது வரலாற்று மனிதனும் உண்டு. இவர்கள் எல்லாரும் புறப்பொருள் மாந்தர்கள். இவர்கள் வாழ்வியல் மாந்தர்களாயின் ‘திரு’ என்னும் அடைமொழியுடன் குறிப்பிடப்படும். இலக்கியத் தலைவனாயின் அவனது பெயர் அவனது இயற்பெயராலும், பண்புப் பெயராலும், அன்மொழித்தொகைப் பெயராலும் குறிப்பிடப்படும். எப்படியோ புறத்திணையில் வரும் தலைவன் பெயர் அவனை மட்டும் உணர்த்தும் வகையில் குறிப்பிடப்பட்டிருக்கும்.\n\nஅகப்பொருளில் தலைவன் என்னும் சொல் தனிப்பட்ட ஒருவனை உணர்த்தாது. காதல் வாழ்க்கையில் காதலனாகவும், இல்லற வாழ்க்கையில் கணவனாகவும் வாழும் எவனையும் குறிக்கும். தமிழ் இலக்கண இலக்கியங்கள் இவனைப்பற்றிக் கூறும் செய்திகள் தமிழரின் வாழ்க்கையைப் புலப்படுத்துகின்றன.\n\nதலைவனைத் தலைமகன், கிழவன், கிழவோன் என்றெல்லாம் குறிப்பிடுவர்.\nஇந்த அகத்திணைத் தலைவனின் பங்கு இன்னதெனத் தொல்காப்பியம் தொகுத்துக் காட்டுகிறது.\n\nSection::::பொது.\nஎந்தச் சூழலில் தலைவன் பேசுவான்?\nதிருமணம் செய்து வையுங்கள் என வெளிப்படையாகப் பேசுவது ‘கற்பொடு புணர்ந்த கௌவை’. தன் பெற்றோர் ஒப்புக்கொள்ளவில்லை எனின் வற்புறுத்துவான். பருவ காலத்தில் திருமணத்தை வலியுறுத்துவான். தலைவியை உடன்கொண்டு செல்லும்போது இடைவழியில் தலைவியின் பெற்றோர் தடுக்கும்போது திருமணத்தை வலியுறுத்துவான். தலைவியை அவளது சுற்றம் மீட்டுக்கொண்டு செல்லும்போது கலங்கிக் கதறுவான்.\nஇளமை சில காலந்தான், ஈட்டும் தகுதி தனக்கு இருக்கிறது, பொருள் இல்லாவிட்டால் இழிவு, இருந்தால் பெருமை, அன்பின் (காதல்) விரிவு, தலைவியை விட்டுப் பிரிதல் தாங்கிக்கொள்ள இயலாத ஒன்று – என்பனவற்றையெல்லாம் எண்ணிப் பொருளீட்டத் துணியும்போது பேசுவான்.\nஅரசனுக்காகத் சூது செல்லும்போது தனக்கு வரும் புகழ், செல்லாதபோது தனக்கு வரும் மானக்கேடு ஆகியவற்றைப் பேசுவான்.\n\nமேலே சொல்லப்பட்ட மூன்றும் ஒருவகை.\n\nகீழே வரும் இரண்டும் வேறுவகை\nபாசறையில் காதலி நினைவு வரும்போது பேசுவான். போர் முற்றுப்பெற்ற பின்னர் தேரை விரைந்து ஓட்டும்படி பாகனிடம் கூறுவான். காவலாளிகளிடம் பேசுவான். \nபரத்தையிடம் சென்று திரும்பி, தலைவியின் ஊடலைத் தணிக்கக் கெஞ்சுவான்.\n\nSection::::காதல் வாழ்க்கையில்.\nவேட்கை, காதலியிடம் பேச்சுக்கொடுத்தல், அவளைத் தொட்டுப் பயிற்றுவித்தல், இடம் பெற்றுத் தழுவுதல், தோழியின் துணையைப் பெற்றுக் கூடுதல், மடலேறுதல் (ஆண்களுக்கான விதி) பற்றிக் கூறுதல் முதலானவை காதல் வாழ்க்கையில் நிகழும்.\n\nSection::::கற்பு வாழ்க்கையில்.\nகற்பு வாழ்க்கைக் காலத்தில் எப்போதெல்லாம் தலைவன் பேசுவான் என்னும் செய்தி தொல்காப்பியத்தில் தொகுத்துத் தரப்பட்டுள்ளது.\nதலைவன் பேசுவான். மேலும்\nஎன்று 33 காலங்களில் தலைவன் உரையாட்டு நிகழும்.\n"}
{"id": "161241", "url": "https://ta.wikipedia.org/wiki?curid=161241", "title": "செவிலி", "text": "செவிலி\n\nசெவிலி என்பவள் வளர்ப்புத் தாய். தமிழ் இலக்கணங்களும், இலக்கியங்களும் பெண்மகளை வளர்த்தவளை மட்டுமே செவிலி எனக் காட்டுகின்றன. ஆண்மகனுக்கு பாங்கன், இளையர் என்னும் ஆண்மக்கள் மட்டுமே துணையிருப்பர். எனவே செவிலி என்னும் பெண்மகள் தலைவிக்குத் துணையிருப்பவளாகக் காட்டப்படுகிறாள்.\nஅகத்திணை மாந்தர்களில் ஒருவரான இவரது பங்கைத் தொல்காப்பியம் தொகுத்தும், விரித்தும் காட்டுகிறது.\nSection::::காதல் வாழ்க்கையில்.\nசெவிலி தலைவியிடம் உரையாடும் இடங்கள் 13 எனச் சுட்டிக் காட்டி பிறவும் உண்டு எனத் தொல்காப்பியம் கூறுகிறது.\nசெவிலி தலைவியிடமும், அவளது தோழியிடமும் உரையாடுவாள்.\n\nமற்றும் தலைவன் தலைவியைக் கொண்டுசென்றபோது தேடிச் சென்று வினாவுவாள்.\n\nSection::::கற்பு வாழ்க்கையில்.\nநிகழ்ந்ததையும், நிகழ்வதையும் நிகழப்போவதையும் சொல்லி, இனிச் செய்யவேண்டிய நல்லன இவை, செய்யாதிருக்க வேண்டிய நல்லவை அல்லாதன இவை எனத் தன் வளர்ப்பு மகளுக்கு எடுத்துக் காட்டி நல்வழிப் படுத்துவாள்.\n"}
{"id": "161242", "url": "https://ta.wikipedia.org/wiki?curid=161242", "title": "தலைவி", "text": "தலைவி\n\nதலைமை தாங்கும் ஆண்மகனைத் தலைவன் என்றும் பெண்மகளைத் தலைவி என்றும் கூறுகிறோம்.\n"}
{"id": "161243", "url": "https://ta.wikipedia.org/wiki?curid=161243", "title": "அகப்பொருள் தலைவி", "text": "அகப்பொருள் தலைவி\n\nஅகப்பொருள் மாந்தர்களில் ஒருவராக வரும் தலைவியைத் தலைமகள், கிழத்தி, கிழவோள் மனையோள் என்றெல்லாம் குறிப்பிடுவர். இவள் காதல் வாழ்க்கையில் காதலியாகவும், மனைவியாகவும் வெளிப்படுவாள். \nஉடலுறவு உரிமை வாழ்க்கையில் இவளுக்கு உள்ள பங்கைத் தொல்காப்பியம் தொகுத்தும் விரித்தும் காட்டுகிறது. இவற்றால் தமிழரின் வாழ்க்கைப் பாங்கை உணரமுடியும்.\nSection::::காதல் வாழ்க்கையில்.\nகாதல் வாழ்க்கையில் தலைவியின் பங்கும், உரையாடல்களும் நிகழும் சூழல்கள் இப்பகுதியில் தொகுத்துக் காட்டப்படுகின்றன.\nதலைவியின் கூற்று நிகழும்.\n\nSection::::கற்பு வாழ்க்கையில்.\nகற்புக் காலத்தில் தலைவியின் பங்கும், உரையாடுதலும் பற்றித் தொகுத்துரைக்கப்ப்படும் செய்திகள்:\nஇப்படித் தலைவி காய்ந்தும் (சினந்தும்), உவந்தும் (மகிழ்ந்தும்), பிரிந்தும் (ஊடியும்), பெட்டும் (விரும்பியும்) பேசுவாள்.\n"}
{"id": "161251", "url": "https://ta.wikipedia.org/wiki?curid=161251", "title": "ஆதனூர் ஆண்டளக்கும் ஐயன் கோயில்", "text": "ஆதனூர் ஆண்டளக்கும் ஐயன் கோயில்\n\nஸ்ரீ ஆண்டளக்கும் ஐயன் கோவில், 108 திவ்யதேசங்களுள் ஒன்று. இக்கோவில் தமிழ்நாட்டில் கும்பகோணத்திலிருந்து சுமார் 8 கிமீ தொலைவில் உள்ள ஆதனூரில் அமைந்துள்ளது.\n\nSection::::மரபுவழி வரலாறு.\nSection::::தல வரலாறு.\nபாற்கடலில் சயனித்திருந்த பெருமாளைத் தரிசிக்க வந்த பிருகு முனிவருக்கு மகாலட்சுமி மாலை ஒன்றைத் தருகிறார். பிருகு முனிவர் அம்மாலையை இந்திரனுக்குத் தர அவனோ அதை தனது யானை ஐராவதித்தின் மீது வைக்க யானை அம்மாலையைத் தூக்கி வீசியெறிந்து விடுகிறது. பிருகு முனிவர் கோபங்கொண்டு இந்திரனை பூமியில் மானுடனாகப் பிறப்பான் எனச் சபித்து விடுகிறார். பின் அவரது ஆலோசனைப்படி, தனது சாபம் நீங்க மகாலட்சுமியை இந்திரன் வேண்ட, பூலோகத்தில் பிருகு முனிவரின் மகளாகத் தான் அவதரிக்கப் போவதாகவும், அந்த அவதாரத்தில் பெருமாளுடன் தனக்கு நடைக்கும் திருமணத்தைக் காணும்போது இந்திரனின் சாபம் நீங்கும் எனவும் மகாலட்சுமி கூறுகிறாள். பிருகு முனிவரின் மகளாக பிறந்து வளர்ந்த மகாலட்சுமியின் திருமணக் கோலத்தை இத்தலத்தில் காணும் இந்திரன் சாபம் நீங்கப்பெற்றான் என மரபுவழி வரலாறு கூறுகிறது.\n\nSection::::தல சிறப்பு.\nதிருவரங்கத்தில் அரங்கநாதருக்குத் திருமதில் கட்டும் பணியில் ஈடுபட்டிருந்த திருமங்கையாழ்வாருக்குப் பணத்தட்டுப்பாடு ஏற்பட்டது. அவர் பெருமாளை வேண்ட பெருமாள் அவர் கனவில் தோன்றி கொள்ளிடக்கரையில் வந்து பணம் வாங்கிக்கொள்ளும்படிக் கூறினார். திருமங்கையாழ்வாரும் அவ்விதமே கொள்ளிடக்கரைக்குச் செல்ல அங்கு தலைப்பாகையுடன் இருந்த ஒரு வணிகரைச் சந்தித்தார். அவ்வணிகரிடம் ஒரு காலி மரக்கால், ஏடு, எழுத்தாணி இருந்தது. அவர் ஆழ்வாரிடம் அரங்கநாதன் அவருக்கு உதவ தன்னை அனுப்பியிருப்பதாகக் கூறி, பணியாளர்களுக்கு கூலியாக அக்காலி மரக்காலால் மணலை அளந்து கொடுத்தால், உண்மையாக உழைத்தவர்களுக்கு அது பொன்னாகவும் உழைக்காமல் ஏமாற்றியவர்களுக்கு மணலாகவும் தோன்றும் என்றார். \n\nஅவ்விதமே கூலியாக மரக்காலால் மணலை அளந்து கொடுத்தபோது பெரும்பான்மையோருக்கு அது மணலாகவும் சிலருக்குப் பொன்னாகவும் இருந்தது. மணலைப் பெற்றவர்களை வணிகரை அடிக்க வர வணிகரோ ஓடினார். ஆழ்வாரும் அவர் பின்னே ஓடினார். வணிகர் இத்தலத்தில் வந்து நின்று வணிகராக வந்தது தானே என்று உணர்த்தி எழுத்தாணியால் ஏட்டில் எழுதி ஆழ்வாருக்கு உபதேசித்தருளினார்.\n\nஇதனைக் குறிக்கும் விதமாக இத்தலப் பெருமாள் மரக்காலை தலைக்குக்கீழ் வைத்து ஏடு, எழுத்தாணியைக் கையில் கொண்டவாறு பள்ளிகொண்ட கோலத்தில் உள்ளார்.\nஇலங்கைக்கு செல்லும் போது ஸ்ரீராமரும் ஆஞ்சநேயரும் இங்கு வந்து தங்கிசென்ற இடம்.\n\nSection::::மூலவர்.\nஇத்தலத்தில் பள்ளி கொண்ட கோலத்தில் காட்சி தரும் பெருமாள் \"ஸ்ரீ ஆண்டளக்கும் ஐயன்\" என அழைக்கப்படுகிறார். கருவறையில் பெருமான், ஸ்ரீதேவி மற்றும் பூதேவியுடன், தமது நாபிக் கமலத்தில் இருந்து பிரம்மா மேல் எழ, பள்ளி கொண்ட தோற்றத்தில் காட்சி அளிக்கிறார். மரக்காலைத் தலைக்கு வைத்து இடதுகையில் எழுத்தாணியும் ஏடும் கொண்டுள்ளதால் பெருமாளின் இத்தோற்றம் \"உலகுக்குப் படியளந்த பெருமாள் ஓய்வாகப் பள்ளிகொண்ட கோலம்\" என அழைக்கப்படுகிறது.\n\nSection::::தாயார்.\nஇக்கோவிலில் அரங்கனின் நாயகி, தாயார் பார்கவியாக எழுந்தருளியுள்ளார்.\n\nSection::::பெயர்க் காரணம்.\nஇத்தலத்தில் மகாவிஷ்ணுவை நோக்கி காமதேனு தவம் இருந்த்ததுதான் ஆதனூர் என்ற பெயர் வரக் காரணம் எனக் கூறப்படுகிறது. \n\nஆதனூர் -ஆ/தன்/ஊர் \n\n3 நிலை ராஜகோபுரத்தையுடைய இக்கோவிலில் காமதேனுவுக்கும் காமதேனுவின் மகள் நந்தினிக்கும் பெருமாளின் சந்நிதியில் சிற்பங்கள் உள்ளன.\n\nSection::::மோட்சத் தூண்கள்.\nபரமபதத்தில் மகாவிஷ்ணுக்கு முன்பாக இரு தூண்கள் இருக்கும். மனித உடலிலிருந்து விடுபடும் ஆன்மா இவ்விரு தூண்களையும் தழுவ மோட்சம் பெறும் என்பது ஐதீகம். இதே போன்ற இரு தூண்கள் இத்தலத்தில் கருவறைக்கு எதிரில் உள்ள அர்த்தமண்டபத்தில் பெருமாளின் பாதம் மற்றும் தலைக்கு எதிரில் உள்ளன.\n\nஇரட்டைப்படை எண்ணிக்கையில் வலம் வந்து இத்தூண்களைப் பற்றிக்கொண்டு பெருமாளின் பாதத்தையும் திருமுகத்தையும் தரிசனம் செய்தால் மோட்சம் கிடைக்கும் என்றும் திருமணமாகதவர்களுக்கு திருமணம் ஆகும் என்ற நம்பிக்கையும் வழக்கத்தில் உள்ளது.\n\nSection::::மங்களாசாசனம்.\nஇத்தலத்திற்கெனத் தனிப்பாசுரம் இல்லை. திருமங்கையாழ்வார் பெரிய திருமடலில் ”ஆதனூர் ஆண்டளக்கும் ஐயன்” என்று ஒரு வரியில் குறிப்பிடுகிறார்.\n<poem>\nமுன்னவனை - மூழிக்களத்து விளக்கினை\nஅன்னவனை ஆதனூர் ஆண்டளக்கும் ஐயனை …</poem>\n\nஎன ஆண்டளக்கும் ஐயனை திருமங்கையாழ்வார் குறிப்பிடுகிறார்.\n\n\n"}
{"id": "161255", "url": "https://ta.wikipedia.org/wiki?curid=161255", "title": "இந்திய சுதந்திர லீக்", "text": "இந்திய சுதந்திர லீக்\n\nஇந்திய விடுதலை கூட்டமைப்பு அல்லது இந்திய சுதந்திர லீக் (\"Indian Independence League\", சுருக்கமாக IIL) 1920களிலிருந்து 1940கள் வரை இயங்கிய ஓர் அரசியல் இயக்கமாகும். இந்தியாவிற்கு வெளியே வாழ்ந்திருந்த மக்களை ஒருங்கிணைத்து இந்தியாவிலிருந்து பிரித்தானிய ஆட்சியை நீக்குவதற்காக இந்த இயக்கம் 1928ஆம் ஆண்டில் உருவானது. இந்த அமைப்பில் தென்கிழக்காசியாவின் பல்வேறு பகுதிகளில் வசித்த இந்திய குடியேறிகள், நாடு கடத்தப்பட்ட இந்திய தேசியவாதிகள் பங்கேற்றனர். இரண்டாம் உலகப் போரின் போது மலாயாவை கைப்பற்றியிருந்த சப்பானியர்கள் அங்கிருந்த இந்தியர்களை இந்தக் கூட்டமைப்பில் சேர்ந்திட ஊக்குவித்தனர்.\n\nமுதன்மையாக இந்திய தேசியத்தை வளர்த்திடவும் இந்திய விடுதலை இயக்கத்திற்கு சப்பானியர்களின் ஆதரவைப் பெற்றிடவும் உருவாக்கப்பட்ட இந்தக் கூட்டமைப்பு மோகன் சிங்கின் தலைமையிலமைந்த முதல் இந்திய தேசியப் படையுடன் செயலாற்றி பின்னர் நடத்திச் செல்லவும் நேரிட்டது. சுபாஷ் சந்திர போஸ் தென்கிழக்காசியா வந்து இந்தியத் தேசியப் படையை மீள்வித்த பிறகு கூட்டமைப்பு அவரது தலைமையில் இயங்கியது. நாடு கடந்த இந்திய அரசு உருவானநிலையில் இந்தக் கூட்டமைப்புக் கலைக்கப்பட்டது.\n\n"}
{"id": "161256", "url": "https://ta.wikipedia.org/wiki?curid=161256", "title": "சுவராஜ்", "text": "சுவராஜ்\n\nசுவராஜ் (\"Swaraj\") என்ற இந்தி மொழிச் சொல் பொதுவாக \"தன்னாட்சி\"யைக் குறித்த போதும் மகாத்மா காந்தி இதனை \"உள்ளாட்சி\" என்ற பொருளில் பயன்படுத்தினார். காந்தியின் கருத்தாக்கத்தின்படி புதிய இந்திய அரசு படிநிலையில் அமைந்த அரசாக இல்லாது தனிநபர் மற்றும் சமூகக் கட்டமைப்புகளின் தன்னாட்சி மூலம் ஆளப்படுவதை விரும்பினார். அரசியல் அதிகாரம் மையப்படுத்தப்படாது அதிகாரப் பரவல் இதன் முதன்மை குவியமாக இருந்தது. இந்தக் காந்தியின் கருத்தாக்கம் பிரித்தானிய அரசியல் மற்றும் சமூக அமைப்புகளுக்கு எதிராக இருந்தமையால் பிரித்தானியரால் நிறுவப்பட்ட அரசியல், பொருளியல், நிர்வாக, சட்ட, இராணுவ மற்றும் கல்வி அமைப்புகளை கைவிடக் கூறினார். \n\nகாந்தியின் இக்கருத்தாக்கம் முழுமையாக இந்தியாவில் பின்பற்றப்படாவிடினும் இதற்காக அவர் நிறுவிய தன்னார்வலர் அமைப்புக்கள் இந்தக் கொள்கையை முன்னெடுத்துச் சென்றன. நிலச் சீர்திருத்தச் சட்டங்கள் வரும் முன்பே இக்கொள்கையின்படி அமைந்த வினோபா பாவேயின் நிலக்கொடை இயக்கம் தனிநபர்களால் தாமாகவே தமது கூடுதல் விளைநிலத்தை வறியவர்களுக்குப் பகிர்ந்தளிக்க முன்னோடியாக விளங்கியது. சுவராஜின் தாக்கத்தால் நிலச்சுவான்தார் முறையும் முடிவுக்கு வந்தது. \n\n"}
{"id": "161257", "url": "https://ta.wikipedia.org/wiki?curid=161257", "title": "குடும்பத் தலைவி", "text": "குடும்பத் தலைவி\n\nபொதுவாகத் தலைமை தாங்கும் ஆண்மகனைத் தலைவன் என்றும் பெண்மகளைத் தலைவி என்றும் கூறுகிறோம்.\n\nகும்பத்தில் தலைவன் உயிருடன் இல்லாதபோது குடும்பத்துக்குத் தலைமைப் பொறுப்பினை ஏற்று நடத்தும் தலைவியாகிய பெண்மகளைக் குடும்பத் தலைவி என்பது வழக்கம். இது உலகெங்கும் பின்பற்றப்படும் வழக்கம். பண்டைய உலகில் வெளியிடங்களுக்குச் சென்று வரும் ஆண்மகன் பலரும் அறிந்த ஒருவனாக விளங்கினான். பெண்மகள் அவ்வாறு ஊரறிந்த ஒருத்தியாக இல்லை. எனவே குடும்பத் தலைவனுக்கே முதன்மை இடம் தரப்பட்டது. \n\nஇந்தக் குடும்பத் தலைவியின் பெயர் பதிவில் இருக்கும்.\n\nஅகத்திணையில் தலைவியாக வரும் பெண்ணின் பெயர் இலக்கியங்களில் யாண்டும் கூறப்படுவதில்லை.\n"}
{"id": "161258", "url": "https://ta.wikipedia.org/wiki?curid=161258", "title": "மகளிர் தலைவி", "text": "மகளிர் தலைவி\n\nதலைமை தாங்கும் ஆண்மகனைத் தலைவன் என்றும் பெண்மகளைத் தலைவி என்றும் கூறுகிறோம்.\n\nசமூகத்திலும், விளையாட்டு பொன்ற அமைப்புகளிலும் மகளிர் அணி அமையும்போதும், கூட்டமாகச் செயல்படும்போதும் தலைமை தாங்குவதற்காகத் தலைவி ஒருத்தி அவ்வப்போது உருவாக்கப்படுகிறாள். இது புறத்தார்க்குத் தோற்றமளிக்கும் செயல்பாடு ஆகையால் இந்தத் தலைவியின் இயற்பெயர் பதிவில் இடம் பெறும்.\n\nஅகத்திணை மாந்தர்களில் ஒருவரான தலைவியின் இயற்பெயர் பதிவில் இடம்பெறுவதில்லை.\n"}
{"id": "161279", "url": "https://ta.wikipedia.org/wiki?curid=161279", "title": "பெரியகுளம் கல்வி மாவட்டம்", "text": "பெரியகுளம் கல்வி மாவட்டம்\n\nபெரியகுளம் கல்வி மாவட்டம் என்பது தேனி முதன்மைக் கல்வி மாவட்டத்தில் உள்ள இரு கல்வி மாவட்டங்களில் ஒன்றாகும். தேனி மாவட்டத்தின் பெரியகுளம் வருவாய்க் கோட்டத்தின் கீழுள்ள பெரியகுளம், ஆண்டிபட்டி மற்றும் தேனி வட்டங்களிலுள்ள அனைத்து உயர்நிலை மற்றும் மேல்நிலைப் பள்ளிகளும் இக்கல்வி மாவட்டத்தின் எல்லைகளுக்குட்பட்டதாக இருக்கின்றன. இக்கல்வி மாவட்டத்திற்கு மாவட்டக் கல்வி அதிகாரி தலைமை அதிகாரியாக இருக்கிறார்.\n"}
{"id": "161280", "url": "https://ta.wikipedia.org/wiki?curid=161280", "title": "உத்தமபாளையம் கல்வி மாவட்டம்", "text": "உத்தமபாளையம் கல்வி மாவட்டம்\n\nஉத்தமபாளையம் கல்வி மாவட்டம் என்பது தேனி முதன்மைக் கல்வி மாவட்டத்தில் உள்ள இரு கல்வி மாவட்டங்களில் ஒன்றாகும். தேனி மாவட்டத்தின் உத்தமபாளையம் வருவாய்க் கோட்டத்தின் கீழுள்ள உத்தமபாளையம் மற்றும் போடிநாயக்கனூர் வட்டங்களிலுள்ள அனைத்து உயர்நிலை மற்றும் மேல்நிலைப் பள்ளிகளும் இக்கல்வி மாவட்டத்தின் எல்லைகளுக்குட்பட்டதாக இருக்கின்றன. இக்கல்வி மாவட்டத்திற்கு மாவட்டக் கல்வி அதிகாரி தலைமை அதிகாரியாக இருக்கிறார்.\n"}
{"id": "161281", "url": "https://ta.wikipedia.org/wiki?curid=161281", "title": "தேனி முதன்மைக் கல்வி மாவட்டம்", "text": "தேனி முதன்மைக் கல்வி மாவட்டம்\n\nதேனி முதன்மைக் கல்வி மாவட்டம் என்பது வருவாய்த்துறையின் கீழான தேனி மாவட்டத்திலுள்ள பள்ளிக் கல்விக்கான மாவட்டமாகும். இந்த முதன்மைக் கல்வி மாவட்டத்தில் பெரியகுளம் கல்வி மாவட்டம் மற்றும் உத்தமபாளையம் கல்வி மாவட்டம் என இரு கல்வி மாவட்டங்கள் செயல்பட்டுக் கொண்டிருக்கின்றன. தேனி முதன்மைக் கல்வி மாவட்டத்திற்கு, மாவட்ட முதன்மைக் கல்வி அதிகாரி தலைமை அதிகாரியாகச் செயல்படுகிறார்.\n"}
{"id": "161284", "url": "https://ta.wikipedia.org/wiki?curid=161284", "title": "மாவட்டக் கல்வி அதிகாரி", "text": "மாவட்டக் கல்வி அதிகாரி\n\nமாவட்டக் கல்வி அதிகாரி என்பவர் தமிழ்நாட்டில் ஒவ்வொரு மாவட்டத்திலும், வருவாய்க் கோட்ட அளவில் பிரிக்கப்பட்டுள்ள கல்வி மாவட்டத்தின் தலைமை அதிகாரியாவார். இவர் அரசு மற்றும் அரசு உதவி பெறும் உயர்நிலை மற்றும் மேல்நிலைப் பள்ளிகளின் தலைமை ஆசிரியர்கள் மற்றும் ஆசிரியர்கள் துணையுடன் பள்ளிக் கல்வி மேம்பாட்டிற்கான பணிகளை மேற்கொளகிறார். \n"}
{"id": "161285", "url": "https://ta.wikipedia.org/wiki?curid=161285", "title": "மாவட்டத் தொடக்கக் கல்வி அதிகாரி", "text": "மாவட்டத் தொடக்கக் கல்வி அதிகாரி\n\nமாவட்டத் தொடக்கக் கல்வி அதிகாரி என்பவர் தமிழ்நாட்டில் ஒவ்வொரு மாவட்டத்திலும் உள்ள தொடக்கப்பள்ளிகள் மற்றும் நடுநிலைப்பள்ளிகளுக்கான தலைமை அதிகாரியாவார். இவர் உதவித் தொடக்கக் கல்வி அதிகாரிகள் துணையுடன் அரசு மற்றும் அரசு உதவி பெறும் தொடக்கப் பள்ளிகள் மற்றும் நடுநிலைப் பள்ளிகளின் நிருவாகங்களைக் கண்காணிப்பு செய்து பள்ளிக் கல்வி மேம்பாட்டிற்கான பணிகளை மேற்கொளகிறார். இந்த மாவட்டத் தொடக்கக் கல்வி அதிகாரி பணியிடம் மாவட்டக் கல்வி அதிகாரி நிலையிலானது. \n"}
{"id": "161286", "url": "https://ta.wikipedia.org/wiki?curid=161286", "title": "உதவித் தொடக்கக் கல்வி அலுவலர்", "text": "உதவித் தொடக்கக் கல்வி அலுவலர்\n\nஉதவித் தொடக்கக் கல்வி அதிகாரி என்பவர் தமிழ்நாட்டில் ஒவ்வொரு மாவட்டத்திலும் உள்ள உள்ளாட்சி அமைப்புகளில் இருக்கும் ஊராட்சி ஒன்றியங்கள் அளவிலான எல்லைகளிலுள்ள தொடக்கப்பள்ளிகள் மற்றும் நடுநிலைப்பள்ளிகளுக்கான தலைமை அதிகாரியாவார். (இது மாநகரப்பகுதிகளில் மாறுபடலாம்) இவர் மாவட்டத் தொடக்கக் கல்வி அதிகாரியின் கீழ் பள்ளிக் கல்வி மேம்பாட்டிற்கான பணிகளை மேற்கொளகிறார். \n"}
{"id": "161292", "url": "https://ta.wikipedia.org/wiki?curid=161292", "title": "இந்து தேசியம்", "text": "இந்து தேசியம்\n\nஇந்து தேசியம் (Hindu nationalism) எனப்படுவது இந்தியாவின் வரலாற்றுவழியான ஆன்மீக, பண்பாட்டுக் கூறுகளை அடிப்படையாகக் கொண்டு வெளியிடப்படும் சமூக, அரசியல் சிந்தனைகளின் தொகுப்பாகும். \"இந்து தேசியம்\" என்பதை \"இந்து நாட்டுவாதம்\" என்பது மிக எளிய நேரடியான மொழிபெயர்ப்பென்று சிலர் கருதுகின்றனர்; இவர்கள் \"இந்து அரசியல்\" என்று குறிப்பிடுவதை விரும்புகின்றனர்.\n\nஇந்திய வரலாற்றில் உள்நாட்டு கருத்துக்கள் இந்திய அரசியலுக்கு ஓர் தனி அடையாளத்தைக் கொடுத்ததுடன் குடிமைப்படுத்திய ஆட்சிக்கு எதிராக விளங்கியது. இத்தகைய தேசியவாதம் பிரித்தானிய ஆட்சியை ஆயுதங்கள் கொண்டும், அரசியல் வலியுறுத்தல் மூலமும் அகிம்சை வழிகளிலும் எதிர்த்துப் போராட உந்துதலாக இருந்தது. மேலும் இந்து தேசியம் சீர்திருத்த இயக்கங்கள் மற்றும் பொருளியல் கருத்துக்களில் தாக்கம் ஏற்படுத்தியது.\n\n\n"}
{"id": "161300", "url": "https://ta.wikipedia.org/wiki?curid=161300", "title": "பஞ்சிகாவத்தை", "text": "பஞ்சிகாவத்தை\n\nபஞ்சிகாவத்தை (\"Panchikawatte\") இலங்கையின் கொழும்பில் உள்ளதோர் நகர்ப்பகுதி ஆகும். கொழும்பு 10 என்றழைக்கப்படும் வலயத்தினுள் அமைந்துள்ளது. அஞ்சல் குறியீடு 01000 ஆகும். வண்டி உதிரிப்பாகங்கள் விற்கும் கடைகள், வாகனங்களை பழுதுபார்க்கும் நிலையங்கள் இங்கு அதிகளவில் காணப்படுகின்றன. டவர் மண்டபம் எனப்படும் கலைநிகழ்ச்சிகள் இடம் பெறும் மண்டபமும் ஆர். பிரேமதாச அரங்கம் எனப்படும் பன்னாட்டு துடுப்பாட்ட அரங்கமும் இங்கு காணப்படுகின்றன. இங்கு சிங்கள மக்களும், தமிழ் பேசும் மக்களும் அண்ணளவில் சமனாக காணப்படுகின்றனர். \n"}
{"id": "161309", "url": "https://ta.wikipedia.org/wiki?curid=161309", "title": "தொல்காப்பியம் கற்பியல் செய்திகள்", "text": "தொல்காப்பியம் கற்பியல் செய்திகள்\n\nகற்பு என்பது திருமணத்துக்குப் பின்னர் ஆணும் பெண்ணும் உறவு பூண்டு வாழும் வாழ்க்கை. திருமணத்துக்கு முன்னர் வாழும் வாழ்க்கையைக் களவு என்றும், திருமணத்துக்குப் பின்னர் வாழும் வாழ்க்கையைக் கற்பு என்றும் கொள்வது தமிழ்நெறி. களவையும் கற்பையும் கைகோள் என்பர். இத் தொடரில் கை என்பது கைப்பற்றி வாழும் ஒழுக்கத்தைக் குறிக்கும். இந்த ஒழுக்கம் பற்றிய செய்திகளைத் தொல்காப்பியம் பொருள் அதிகாரத்தில் கற்பியல் என்னும் தலைப்பில் விளக்குகிறது.\nSection::::கற்பியல் செய்திகள்.\nபெண்ணைக் கொடுப்பதற்கு உரிமை உடைய மரபினர் சடங்குகளுடன் தலைவனுக்குத் தருவது கற்பு எனப்படும். தலைவனுடன் தலைவி செல்லும்போது கொடுப்பவர் இல்லாச் சடங்குடனும் கற்பு நிகழும். நான்கு வகையான குலத்தொழில் நிலைகளில் அந்தணர், அரசர், வணிகர், வேளாளர் சடங்குடன் பெண்ணைக் கொடுப்பவர் மேல் மூவரே. இந்தச் சடங்கு முறையை வேளாளரும் பின்பற்றுவது உண்டு. சடங்கைப் பெற்றோர்களும், மற்றவர்களும் கூடிச் செய்வது வழக்கம். இதில் பொய்யும் குறைபாடுகளும் தோன்றிய பின்னர் ஐயர் சடங்குகளைச் செய்துவைத்தனர். \n\nதலைவன், தலைவி, தோழி, காமக்கிழத்தியர், செவிலி, அறிவர், கூத்தர், இளையர், பார்ப்பார், ஆகியோரின் பங்கும் உரையாடல்களும் இப்பகுதியில் தொகுத்தும் தனித்துச் சுட்டியும் காட்டப்படுகின்றன.\n\n\n\n\nSection::::அடிக்குறிப்பு.\nதனி எண்களாக உள்ளவை தொல்காப்பியம் கற்பியல் நூற்பா எண்ணைக் குறிக்கும்.\n"}
{"id": "161331", "url": "https://ta.wikipedia.org/wiki?curid=161331", "title": "நானிலம்", "text": "நானிலம்\n\nதமிழர் நிலத்தை நான்கு வகையாகப் பாகுபடுத்திப் பார்த்தனர். முல்லை, குறிஞ்சி, மருதம், நெய்தல் என்பன அவை. முல்லையும் குறிஞ்சியும் முறைமையில் திரிந்து பாலை என்பதோர் படிமம் கொள்வதை உணர்ந்து பாலை என்னும் நிலத்தையும் கற்பித்துக்கொண்டனர். தமிழ்நாட்டில் பாலைவனம் இல்லை. நிலத்திணையை நாம் இவ்வாறு புரிந்துகொள்ளவேண்டும். \nஐந்திணையை அன்பொடு புணர்ந்த ஐந்திணை எனத் தொல்காப்பியம் குறிப்பிடுகிறது. தொல்காப்பியம் களவியல் 1 இது அகத்திணை வாழ்க்கையின் ஒழுக்கத்தை அடிப்படையாக்கஃ கொண்டது.\n"}
{"id": "161335", "url": "https://ta.wikipedia.org/wiki?curid=161335", "title": "வகையீடு (கணிதம்)", "text": "வகையீடு (கணிதம்)\n\nநுண்கணிதத்தில் வகையீடு (\"differential\") என்பது சாரா மாறி \"x\" இல் ஏற்படும் மாற்றத்தைப் பொறுத்து சார்பு \"y\" = \"ƒ\"(\"x\") இன் மதிப்பு அடையும் மாற்றத்தின் முதன்மைப் பகுதியைக் குறிக்கும்.\n\nவகையீடு \"dy\" இன் வரையறை:\n\nஇங்கு formula_2 என்பது சார்பு \"ƒ\" இன் \"x\" ஐப் பொறுத்த வகைக்கெழு, \"dx\" ஒரு கூடுதல் மெய்யெண் மாறி (அதாவது \"x\" மற்றும் \"dx\" ஆகிய இரு மாறிகளில் அமைந்த சார்பு \"dy\").\n\n\"ƒ\" இன் \"x\" ஐப் பொறுத்த வகைக்கெழுவை லைப்னிட்சின் குறியீட்டில் எழுத, வகையீடு:\n\nSection::::வரலாறு.\nசார்பு \"y\" = \"ƒ\"(\"x\") இல் சாரா மாறி \"x\" இல் ஏற்படும் நுண்ணளவு மாற்றம் \"dx\" ஐப் பொறுத்து \"y\" இல் ஏற்படும் நுண்ணளவு மாற்றம் \"dy\" ஆக, வகையீடு லைப்னிட்சால் முதன்முதலாக அறிமுகப்படுத்தப்பட்டது. அதன் மூலம் \"x\" ஐப் பொறுத்த \"y\" இன் கணநேர மாறுவீதம், அதாவது வகைக்கெழு பின்வருமாறு தரப்பட்டது:\n\nஇதில் \"dy\" மற்றும் \"dx\" இரண்டும் அளவில் நுண்ணியளவானவையாக இருந்தாலும் \"dy\"/\"dx\" இன் மதிப்பு நுண்ணளவினதாக இல்லாமல் ஒரு மெய்யெண்ணாக இருக்கும்.\n\nலைப்னிட்சின் இந்த நுண்ணளவுகளின் பயன்பாடு பரவலாக விமர்சனத்துக்கு உள்ளானது. லைப்னிட்சின் நுண்ணளவுகள் இல்லாமல் வகையீட்டை வரையறுத்தவர் பிரெஞ்சுக் கணிதவியலாளர் \"அகஸ்டின் லூயிஸ் கோஷி\". வேறுபாட்டு ஈவுகளின் எல்லையாக வகைக்கெழு வரையறுக்கப்பட்டு, அதிலிருந்து வகையீடு வரையறுக்கப்பட்டது.\n\nஇவ்வரையறையில் \"dy\" மற்றும் \"dx\" முடிவுறு மெய்யெண் மதிப்புகளை எடுக்கும் இரண்டு புது மாறிகள் லைப்னிட்சால் கூறப்பட்டது போல இவை இரண்டும் நுண்ணளவானவை அல்ல. எல்லைகள் குறித்த தற்காலத்திய கருத்துரு கார்ல் வியர்ஸ்ட்ராசினுடையதாக (Karl Weierstrass) இருப்பினும் வகையீடு குறித்த கோஷியின் கருத்து தற்கால பகுவியல் முறைமைகளில் தரமானதாகக் கருதப்படுகிறது.\n\nSection::::வரையறை.\nவகை நுண்கணிதத்தின் நவீன முறைகளில் வகையீடு பின்வருமாறு வரையறுக்கப்படுகிறது:\n\n\"x\" எனும் ஒருமாறியில் அமைந்த சார்பு \"ƒ\"(\"x\") இன் வகையீடு \"df\" , \"x\" , \"Δx\" ஆகிய இரு சாரா மெய்யெண் மாறிகளில் அமைந்த ஒரு சார்பு.\n\n\"df\"(\"x\") அல்லது \"df\" என மாறிகளை விட்டுவிட்டும் எழுதலாம். \"y\" = \"ƒ\"(\"x\") எனில் வகையீட்டை \"dy\" எனவும் எழுதலாம்.\n\n\"dx\"(\"x\", Δ\"x\") = Δ\"x\" என்பதால் \"dx\" = Δ\"x\" ஆகும். எனவே,\n\nSection::::பல மாறிச் சார்புகளின் வகையீடுகள்.\n \"x\" மாறியைப் பொறுத்த \"y\" இன் பகுதி வகையீடு,  \"x\" இல் ஏற்படும் மாறுதல்  \"dx\" ஆல் \"y\" இல் ஏற்படும் மாறுதலின் முதன்மைப் பகுதியாகும்.\n\n \"x\" ஐப் பொறுத்த \"y\" இன் பகுதி வகையீடு:\n\nஅனைத்து சாரா மாறிகளைப் பொறுத்த பகுதி வகையீடுகளின் கூடுதல் முழு வகையீடு ஆகும்:\n\nSection::::உயர்வரிசை வகையீடுகள்.\nஒருமாறியில் அமைந்த சார்பு \"y\" = \"ƒ\"(\"x\") இன் உயர்வரிசை வகையீடுகள்:\n\nபொதுவாக,\n\nSection::::பண்புகள்.\nவகைக்கெழு, பகுதி வகைக்கெழு, முழு வகைக்கெழு ஆகியவற்றின் பண்புகளிலிருந்து வகையீட்டின் ஒத்த பண்புகளை நேரிடையாகப் பெறலாம். அப்பண்புகள்:\n\n\n\"a\" , \"b\" இரு மாறிலிகள்; \"ƒ\" , \"g\" இரு வகையிடத்தக்க சார்புகள் எனில்,\n\n\n\"ƒ\" , \"g\" இரு வகையிடத்தக்க சார்புகள் எனில்,\n\n\n\n\n\n"}
{"id": "161337", "url": "https://ta.wikipedia.org/wiki?curid=161337", "title": "செங்குந்தர் பிள்ளைத்தமிழ்", "text": "செங்குந்தர் பிள்ளைத்தமிழ்\n\nசெங்குந்தர் பிள்ளைத்தமிழ், சிறீ ஞானப்பிரகாச முனிவரால் எழுதப்பட்ட நூலாகும். இது செங்குந்தர் இனத்தைச் சேர்ந்தவர்களைப் பற்றி எழுதப்பட்ட பிள்ளைத்தமிழ் வகை பிரபந்த நூலாகும். செங்குந்தர்களுடைய வீரம், நியாயம், தியாகம் முதலிய சிறப்புகளை இந்நூல் கூறுகிறது.\n\nSection::::உள்ளடக்கம்.\nஆண்பாற் பிள்ளைக்கவியாகப் பத்து பருவங்களை உடையது. வீரவாகு தேவர் உட்பட ஒன்பதின்மர், சுப்பிரமணியக் கடவுள் மரபில் வந்தவர்கள் என்னும் செய்தியைத் தெரிவிக்கின்றது. இதனை, \n\nஎன்னும் அடியால் அறியலாம். அன்றியும், \n\nஎனக் கூறப்படுதலால், செங்குந்த நாடு என்று ஒரு நாடு இருந்ததென்பதும், செங்குந்தர் அந்நாட்டை ஆண்டனர் என்பதும் தெரிய வருகிறது.\n\n"}
{"id": "161342", "url": "https://ta.wikipedia.org/wiki?curid=161342", "title": "வரைவின் மகளிர்", "text": "வரைவின் மகளிர்\n\nபொதுமகளிரைத் திருவள்ளுவர் ‘வரைவின் மகளிர்’ எனக் குறிப்பிடுகிறார். வரைவு என்னும் சொல் ஒருவன் ஒருத்தி என்று வரையறை செய்துகொள்ளும் (வரைந்துகொள்ளும்) திருமணத்தை உணர்த்தும். திருமணம் செய்துகொள்ளாமல் கட்டுப்பாடின்றிக் காசுக்காகத் தன் உடலின்பத்தை விற்கும் மகளிர் வரைவின் மகளிர். \n\nஇருமனப் பெண்டிர், பண்பில் மகளிர், பிறர் நெஞ்சில் பேணிப் புணர்பவர், புன்னலம் பாரிப்பார், பொதுப்பெண்டிர், பொதுநலத்தார், பொருள் விழையும் ஆய்தொணியார், பொருட் கொருளாளர், மாய மகளிர், வரைவிலா மாணிழையார் என்றெல்லாம் திருக்குறள் குறிப்பிடும் தொடர்கள் இவர்களது பண்பைப் புலப்படுத்துகின்றன.\n\nஇவர்களைப் பரத்தையர் என்றும் கூறுவர். பரம் என்னும் பரம்பொருள் எல்லாருக்கும் உரியது. பரத்தன், பரதர், பரத்தை என்னும் சொற்கள் வரையறுத்துக்கொண்ட ஒழுக்கம் இல்லாதவராய் பரந்துபட்ட ஒழுக்கம் பூண்டு வாழ்பவரை உணர்த்துவன. \n\nஇவர்களைப் பொதுமகன் பொதுமகள் என்னும் சொற்களாலும் குறிப்பிடுவர்\nSection::::சொல் விளக்கம்.\nபொதுமகளிர் என்னும் சொல்லோடு தொடர்புடைய சில சொற்களின் விளக்கம்\n\n"}
{"id": "161351", "url": "https://ta.wikipedia.org/wiki?curid=161351", "title": "பெரண்டி கோயில்", "text": "பெரண்டி கோயில்\n\nபெரண்டி கோயில் \"(Berendi Kovil or Berendi Temple)\" என்பது இலங்கை, மேல் மாகாணத்தில், அவிசாவளை நகரிலிருந்து கிட்டத்தட்ட 3 கி.மீ. தொலைவில் தலுதுவ எனும் கிராமத்தில் இடிபாடுகளுடன் காணப்படும் 500 ஆண்டுகள் பழமையான ஒரு இந்து கோயிலாகும் இந்தக் கோயில் சீதாவக்கை அரசு நிலவிய காலத்தில், சீதாவக்கை ஆற்றின் அருகாமையில் முதலாம் இராஜசிங்கன் மன்னனால் கட்டுவிக்கப்பட்டது என \"அசிரிமத் சீதாவக்க\" எனும் சிங்கள நூல் கூறுகிறது. அத்துடன் இக்கோயில் இலங்கையின் தொல்லியல் ஆய்வுகளுக்கு உட்பட்ட ஒரு தொல்லியல் களமுமாக விளங்குகிறது. இலங்கையின் வரலாற்றாசிரியரும் தொல்பொருள் ஆய்வாளருமான கா. இந்திரபாலா அவர்கள் இலங்கையில் பௌத்தம் வேரூண்டியப் போதும் சிங்களவரிடம் சைவ சமயச் செல்வாக்கும் காணப்பட்டன என்றும், பதினாராம் நூற்றாண்டில் அது உச்சநிலையில் அரச அரண்மனை வரை செல்வாக்குடன் காணப்பட்டது என்றும், அதன் பின்னனியிலேயே சீதாவக்கை அரசின் மன்னனான முதலாம் இராஜசிங்கன் தனது பாரம்பரிய சமயமான பௌத்தத்தை விட்டு சைவ சமயத்தை தழுவியதுடன், ஒரு அழகிய கோயிலை கட்ட ஆடம்பித்தான் என்றும், அது கட்டுமாணப் பணி நிறைவுறாத நிலையில், பெரண்டி கோயில் எனும் பெயரில் காணப்படுகிறது என்றும் தனது ஆதி இலங்கையில் இந்துமதம் எனும் நூலில் குறிப்பிட்டுள்ளார். அத்துடன் இக்கோயில் விஜயநகரக் கட்டிடக்கலையின் பாணியைச் சேர்ந்தது என்பதையும் குறிப்பிட்டுள்ளார்.\n\nSection::::வரலாறு.\nசீதாவக்கை அரசு எனும் அரசை மாயாதுன்னை எனும் மன்னனின் ஆட்சி நிலவிய காலத்தில், மன்னனின் மகனான முதலாம் இராஜசிங்கன் தனது தந்தையைக் கொன்று அரியணையேறினான். அதன் பாவத்தில் இருந்து விடுபடும் நோக்கில் சைவ சமயத்தை தழுவியதுடன், அரிட்டகி பெருமாள் எனும் குருக்களின் ஆலோசனைக்கிணங்க சைவக் கடவுளாகிய சிவனின் ஒரு வடிவமான வைரவர் கோயில் ஒன்றை இருந்து கி.பி. 1582இல் கட்டுவித்தான். பின்னர் சீதாவக்கை அரசு போத்துகீசரின் ஆளுகைக்கு உட்பட்ட வேளையில் இக்கோயில் பலமுறை தாக்குதலுக்கு உள்ளாகியது என்பது தொல்பொருள் ஆய்வாளர் எச். சி. பி. பெல் என்பவரின் கருத்தாகும்.\n\nSection::::பெரெண்டி காரணப் பெயர்.\nவைரவரை சிங்களவர் \"பைரவயா\" அல்லது \"பைரவ தெய்யா\" என அழைக்கும் வழக்கு உள்ளது. என்றாலும் \"பெரண்டி\" என்பதற்கான சிங்கள விளக்கமோ, பெயர் காரணமோ சரியாக அறியப்படவில்லை. இருப்பினும் \"பைரவயா\" எனும் பெயரே காலப்போக்கில் மருவி \"பெரண்டி\" என திரிபடைந்திருக்கலாம் எனும் ஒரு கூற்று உள்ளது. தமிழில் கோயில் எனும் சொல் பேச்சு வழக்கில் கோவில் என்றும் அழைக்கப்படுவது வழமை; அவ்வழமைக்கு அமைவாகவே \"பெர்ண்டி கோவில்\" என்பதில் வரும் \"கோவில்\" எனும் பெயர் சிங்களவரிடமும் நிலைத்துள்ளது.\n\nSection::::அமைவிடம்.\nகொழும்பில் இருந்து அட்டன், நுவரெலியா செல்லும் வழியில் கிட்டத்தட்ட 60 கி.மீ. தொலைவில், அவிசாவளை நகரில் இருந்து பிரிந்து தலுதுவ எனும் ஊருக்குச் செல்லும் பாதையில் 3 கி.மீ. தொலைவில் இக்கோயில் இடிபாடுகளுடன் காணப்படுகிறது.\n"}
{"id": "161358", "url": "https://ta.wikipedia.org/wiki?curid=161358", "title": "கலித்துறையந்தாதி", "text": "கலித்துறையந்தாதி\n\nகலித்துறையந்தாதி, நாகைமுத்துக்குமார தேசிகர் என்பவரால் எழுதப்பட்ட நூலாகும். இந்நூல் செங்குந்த மரபினரின் சிறப்புக்களும் வீர தீரங்களும் சொல்லப்படுகின்றன. ஈட்டியெழுபது முதலிய நூல்களை இம்மரபினர் பெற்ற வரலாறுகள் இந்நூலில் கூறப்பட்டுள்ளன.\n\n\n"}
{"id": "161361", "url": "https://ta.wikipedia.org/wiki?curid=161361", "title": "தசாங்கம்", "text": "தசாங்கம்\n\nதசாங்கம், செங்குந்தர் மரபினர்ககுரிய தசாங்கங்களைக் கூறும் நூலாகும். இந்நூல் \"சத்திய சந்தர்\" என்பவரால் இயற்றப்பட்டது.\n\nSection::::உள்ளடக்கம்.\nஇதில் மலை, ஆறு, நாடு, நகர், மாலை, குதிரை, யானை, முரசு, கொடி, செங்கோல் ஆகிய பத்துங் கூறப்படும். இவற்றில் செங்கோல் ஒழிய மற்றைய ஒன்பதும் இரண்டாகக் கூறப்படும் சிறப்பு கவனித்தக்கது. ஒன்று விண்ணரசுக்கும் மற்றொன்று மண்ணரசுக்குமாக அமைக்கப் பெற்றுள்ளன. இதனைச் \n\nஎன்னும் அடி நன்கு விளக்கும். ஒவ்வொரு பாட்டுக்கும் ஒவ்வொரு பறவையை முன்னிலைப்படுத்திக் கூறப்படுஞ் சிறப்பு பெற்றுள்ளது.\n\n"}
{"id": "161362", "url": "https://ta.wikipedia.org/wiki?curid=161362", "title": "ஊசல் (நூல்)", "text": "ஊசல் (நூல்)\n\nஊசல், என்னும் நூல் மயிலை நாதர் என்பவரால் பாடப்பட்டது. இதில் செங்குந்த குலத்தரைப் பெரும்பாலும் மன்னவராகக் கொண்டு பாடப்பட்ட செய்தி விளங்குகிறது.\n\nSection::::உள்ளடக்கம்.\nசெங்குந்தர் உமாதேவியார் புத்திரர் என்றும், சோழமண்டல முதலிகள் என்று இந்நூல் கூறுகிறது.\n\n"}
{"id": "161363", "url": "https://ta.wikipedia.org/wiki?curid=161363", "title": "செங்குந்தர் குலமாட்சி", "text": "செங்குந்தர் குலமாட்சி\n\nசெங்குந்தர் பிரபந்தத் திரட்டில் உள்ள செங்குந்தர் குலமாட்சி என்னும் பகுதி, தி. க. ச. சபாபதி முதலியார் என்பவரால் தொகுக்கப்பட்டதாகும், இவர் செங்குந்தர் பிரபந்தத் திரட்டு நூல் எழுதக் காரணமாக இருந்தவர். \n\nSection::::உள்ளடக்கம்.\nபலர், பல காலங்களில் இயற்றிய நூல்களில் செங்குந்தர் பற்றி வரும் குறிப்புகளைக் கொண்ட பாடல்களைச் சபாபதி முதலியார், செங்குந்தர் குலமாட்சி என்னும் தலைப்பில் தொகுத்து வழங்கியுள்ளார்.\nஎன்ற நெறியில் இத்தொகுப்பு அமைந்துள்ளது.\n\n"}
{"id": "161368", "url": "https://ta.wikipedia.org/wiki?curid=161368", "title": "காங்கேயர்", "text": "காங்கேயர்\n\nகாங்கேயர், 14-ம் நூற்றாண்டில் வாழந்த சைவ சமயத்தைச் சேர்ந்த புலவராவார். இவர் தொண்டை மண்டலச் செங்குந்தர் மரபினில் பிறந்தவர். இவர் எழுதிய 'உரிச்சொல் நிகண்டு', மிகவும் பிரபலமான அகராதி(lexicon) ஆகும். இது ஆண்டிப்புலவர் எழுதிய 'ஆசிரிய நிகண்டுவில்' குறிப்பிடப்பட்டுள்ளது. இது 1840-ம் ஆண்டு 220 பாடல்களுடன் மட்டும் பாண்டிச்சேரியில் பதிப்பிக்கப்பட்டது, பின்னர் 1858-ம் ஆண்டு யாழ்ப்பாணத்தில் வெளியிடப்பட்ட பதிப்பில் 330 பாடல்கள் உள்ளது. வெண்பா அளவீடுகளைக் கொண்டு எளிதில் புரிந்துகொள்ளமாறு எழுதப்பட்டுள்ள இந்நூல் பள்ளிகளில் பயன்படுத்தப்படுகிறது.\n\n"}
{"id": "161369", "url": "https://ta.wikipedia.org/wiki?curid=161369", "title": "தேனி. பொன். கணேஷ்", "text": "தேனி. பொன். கணேஷ்\n\nதேனி. பொன். கணேஷ் என்பவர் ஒரு எழுத்தாளர். தேனியில் உணவகம் ஒன்றைச் சொந்தமாக நடத்தி வரும் இவர் தமிழில் வெளியாகும் பல அச்சிதழ்களில் துணுக்குகள் (குறுந்தகவல்கள்), கட்டுரைகள் போன்றவற்றை எழுதியிருக்கிறார். ஆன்மிகம் குறித்த செய்திகளை எழுதுவதில் அதிக ஆர்வமுடையவர்.\n\n\nSection::::மொழி மாற்றம்.\nஇவரது சின்னச் சின்ன ஆன்மிகக் கதைகள் எனும் நூல் கேரளாவின் மாத்ருபூமி நிறுவனத்தால் மலையாள மொழியில் மொழி மாற்றம் செய்து வெளியிடப்பட்டுள்ளது.\n\nSection::::வெளி இணைப்புகள்.\nதேனி பொன் கணேஷ் நூல்கள்\n"}
{"id": "161375", "url": "https://ta.wikipedia.org/wiki?curid=161375", "title": "இன்பகவி", "text": "இன்பகவி\n\nஇன்பகவி (சேவியர் ஹென்ரிக் லீம்) என்பவர் ஒரு தமிழ்ப் புலவரும் நாடகவியலாளரும் ஆவார்.\n\nSection::::இளமைக் காலம்.\nஇன்பகவி, சேவியர் ஹென்ரிக் லீம் திருநெல்வேலி மாவட்டத்தைச் சேர்ந்த மணப்பாறையில் பிறந்தார். இவருடைய பெற்றோர்கள் பரதவர் குலத்தைச் சேர்ந்தவர்கள். மிகவும் இளைய வயதிலேயே இன்பகவி, தூத்துக்குடியில் பரதர் இனத்தின் தலைவராக விளங்கிய டான் கேப்ரியல் வாஸ் கோமஸ்ஸின் ஆதரவு பெற்று, எட்டயபுர அரசரை அணுகினார். ஆரம்பத்தில், அரசர் இவரை விரும்பாததைப் போலத் தெரிந்தாலும், அரசரைத் தன்னுடைய எழுத்துகளால் கவர்ந்தார், அரசரும் பரிசுகளை அள்ளி வழங்கினார்.\n\nசிறிது காலத்திற்குப் பிறகு, தஞ்சாவூரில் உள்ள இரண்டாம் சரபோஜியின் அரண்மனைக்கு அனுப்பப்பட்டார். தஞ்சாவூரில், இவர் அமைச்சர் தாதூஜியை கவர்ந்தார். இவர் தூத்துக்குடியில் குறைந்தகாலமே தங்குவதற்கு இவருடைய உடல்நலக் குறைவும் ஒரு காரணமாக விளங்கியது.\n\nதன்னுடைய பிந்தைய நாட்களில், இன்பகவி யாழ்ப்பாணம் மற்றும் கொழும்புவிற்கும் சுற்றுலா சென்றார். இவருடைய குடிப்பழக்கத்தால், உடல்நலக்குறைவும் அவருடைய புகழும் குறையத் தொடங்கியது. இவர் யாழ்ப்பாணத்திலிருந்து செல்லும் முன்பு, பிலிப் ரோட்ரிகோ முத்துக்கிருஷ்ணாவைக் குறித்து \"குறவஞ்சி\" என்னும் நாடகத்தினை உருவாக்கினார். .\n\nஇன்பகவி 1835-ம் ஆண்டு காலமானார்.\n\nSection::::படைப்புகள்.\nஇன்பகவி பல்வேறு நாடகங்களையும், கவிதைகளையும் எழுதியுள்ளார். இவர் கிறித்தவம் மட்டுமின்றி சைவம் மற்றும் வைணவத் துதிப்பாடல்களையும் பாடியுள்ளார்.\n"}
{"id": "161379", "url": "https://ta.wikipedia.org/wiki?curid=161379", "title": "ஆதலினால் காதல் செய்வீர்", "text": "ஆதலினால் காதல் செய்வீர்\n\nஆதலினால் காதல் செய்வீர், தொடர்கதை சுஜாதாவால் எழுதப்பட்டு குமுதம் இதழில் தொடர்கதையாக வந்தது.\n\nSection::::கதைக் கரு.\nஜோமோ (ஜோலார்ப்பேட்டை மோகன்), அரிஸ் (பூர்ணசந்திர ராவ் உண்மையான பெயர் - அரிஸ்ட்டாட்டில் என்பதின் சுருக்கம் அரிஸ்), கிட்டா (கிருஷ்ணமூர்த்தி) என்கிற மூன்று பிரம்மச்சாரிகள், திருமணமான மாமாவுடன் (பார்ஸாரதி) ஒரே அறையில் தங்கியிருக்கிறார்கள். பார்ஸாரதியின் மனைவி, தமிழ் விரும்பி; வேறு நகரத்தில் வசித்து வருகிறார். கதையின் நாயகன் ஜோமோ, அபிலாஷா என்கிற பெண்ணைச் சந்தித்து காதலாகிறான். கிட்டா காதலித்துக் கல்யாணம் செய்துகொள்ள இருப்பது, கஸ்தூரி என்கிற கர்நாடக காவல்துறையில் வேலை செய்பவரை. அரிசைக் காதலிப்பவள், வீட்டுக்காரியின் மகள் லின்னி. இந்தக் காதல்களில் நேரும் பிணக்குகள், அல்லல்கள், குறுக்கீடுகள், போராட்டங்கள் உள்ளிட்டவைகளை நகைச்சுவையுடன் எழுதியுள்ளார், சுஜாதா.\n"}
{"id": "161380", "url": "https://ta.wikipedia.org/wiki?curid=161380", "title": "அம்பிகா சீனிவாசன்", "text": "அம்பிகா சீனிவாசன்\n\nஅம்பிகா சீனிவாசன் (\"Ambiga Sreenevasan\" பிறப்பு: நவம்பர் 13, 1956) மலேசியாவில் சமய, சட்ட, பெண் உரிமைகளுக்காகப் போராடி வரும் சமூக நீதியாளர். மலேசியப் பொதுத் தேர்தல்களில் நியாயமான, நேர்மையான ஒழுங்கு முறைகள் கடைபிடிக்கப்பட வேண்டும் என்று போராடி வரும் பெர்சே பேரணி அமைப்பின் தலைவர். மலேசிய வழக்கறிஞர்கள் கழகத்தின் தலைவர்.\n\nஅம்பிகா சீனிவாசன், மலேசியப் பெண்களிடம் சட்டம் தொடர்பான விழிப்புணர்வுகளை ஏற்படுத்தி வருகின்றார். சமயச் சகிப்புத் தன்மையைப் பொதுமக்களின் மனங்களில் விதைப்பதிலும் ஆர்வம் காட்டி வருகின்றார். அவரின் பங்களிப்புகளையும் சேவைகளையும் அங்கீகரிக்கும் வகையில் உலகின் சில நாடுகள் அவருக்கு விருதுகளையும், சாதனைச் சின்னங்களையும் வழங்கிக் கௌரவித்து உள்ளன. 2009 ஆம் ஆண்டு அமெரிக்காவின் சிறந்த துணிகரமிக்க பெண்மணிக்கான விருதைப் பெற்றவர். 2011 ஆம் ஆண்டு பிரான்சு நாட்டின் விருதைப் பெற்றவர்.\n\nSection::::வாழ்க்கைக் குறிப்பு.\nSection::::குடும்பம்.\nஅம்பிகாவின் தந்தை டத்தோ டாக்டர் ஜி. ஸ்ரீநிவாசன். இவர் மலேசியாவில் பிறந்து வளர்ந்தவர். 1974இல், கோலாலம்பூர் பொதுமருத்துவமனை சிறுநீரகவியல் துறையை நிறுவி அதன் தலைவராகச் சேவை செய்தவர். அம்பிகாவின் தாயார் தென்னிந்தியாவைச் சேர்ந்தவர். இவர்களுக்கு அம்பிகாவையும் சேர்த்து மூன்று குழந்தைகள். இவருடைய தந்தைவழி தாத்தா, மலாயா ஆங்கிலேய ஆட்சியில் தொழிலாளர் துறையில் ஆணையராகப் பணிபுரிந்தவர். தாய்வழி தாத்தா பெரும்பாலோர் அறிந்த ஆனந்த விகடன் வார இதழின் நிறுவனர் ஸ்ரீநிவாசன் ஆவார்.\n\nSection::::கல்வி.\nடத்தோ அம்பிகா 1956 நவம்பர் மாதம் 13ஆம் தேதி, மலேசியா நெகிரி செம்பிலான் மாநிலத்தின் தலைநகரமான சிரம்பானில் பிறந்தவர். தன்னுடைய தொடக்கக் கல்வியையும், உயர்நிலைக் கல்வியையும் கோலாலம்பூர் புக்கிட் நானாஸ் கான்வெண்ட் பள்ளியில் பயின்றார். மலேசியாவின் அரசியல், பணபலம் படைத்த அதிகார வர்க்கத்தைச் சேர்ந்தவர்களின் பிள்ளைகள் பயிலும் பள்ளி என்று இந்தப் பள்ளி பெயர் பெற்றது.\n\nஆறாம் படிவம் படிக்கும் போது அப்பள்ளியின் தலைமை மாணவியாகத் தேர்ந்தெடுக்கப் பட்டார். தன்னுடைய உயர்நிலைப் பள்ளிப்படிப்பை புக்கிட் நானாஸ் பள்ளியில் முடித்துக் கொண்ட அவர், மேல் படிப்பிற்காக இங்கிலாந்து சென்றார்.\n\nஅம்பிகா இங்கிலாந்தில் உள்ள எக்ஸ்டர் பல்கலைக்கழகத்தில் சட்டம் பயின்றார். 1979ஆம் ஆண்டு, ஒரு வழக்குரைஞராகப் பட்டம் பெற்றார். அவருடைய தந்தையார் அவரை ஒரு மருத்துவராகப் பார்க்க ஆசைப் பட்டார். ஆனால், பள்ளியியில் படிக்கும் போதே சட்டம் பயில வேண்டும் எனும் ஆசை அம்பிகாவிற்கு உருவாகிவிட்டது. அதுவே அவரைச் சட்டக் கல்லூரிக்கும் கொண்டு சென்றது.\n\nSection::::பொது வாழ்க்கை.\nதாயகம் திரும்பிய அவர் கோலாலம்பூரில் வழக்கறிஞராகப் பணிபுரிந்தார். 1982ஆம் ஆண்டு மார்ச் மாதம் 31ஆம் தேதி, மலேசிய வழக்கறிஞர்கள் கழகத்தில் அதிகாரப்பூர்வமாகப் பதிவு செய்யப்பட்டார். அதன் பின்னர், சில ஆண்டுகள் கழித்து தன்னுடைய சொந்த நிறுவனத்தைத் தொடங்கினார். இந்த நிறுவனத்தில் இப்போது அம்பிகாவையும் சேர்த்து ஐந்து வழக்கறிஞர்கள் சேவை செய்கின்றனர்.\n\nதிருமதி. ஜனனி ராஜேஸ்வரன், திருமதி. மகாலெட்சுமி பாலக்கிருஷ்ணன், திருமதி. ஷைரீன் செல்வரத்தினம், குமாரி. சோ பெங் ஹுய் ஆகியோர் அந்த வழக்கறிஞர்கள் ஆவர். அனைவரும் பெண்கள். இந்த நிறுவனம் இப்போது கோலாலம்பூர், டாமன்சாரா அலுவலக மையத்தில் இருக்கிறது.\n\nSection::::மலேசிய வழக்கறிஞர்கள் கழகத் தலைவர்.\n2007ஆம் ஆண்டு மார்ச் மாதம் மலேசிய வழக்கறிஞர்கள் கழகத்தின் தலைவராகத் தேர்வு செய்யப்பட்டார். அந்தக் கழகத்திற்கு இரண்டாவது முறையாக ஒரு பெண் தேர்வு பெற்றது ஒரு வரலாற்று நிகழ்ச்சி. அதற்கு முன்னர் ஹென்டோன் அப்துல்லா என்பவர் 1995-இல் இருந்து 1997 வரை தலைவராக இருந்தவர்.\n\nSection::::நீதிக்கு ஓர் அணிவகுப்பு.\nமலேசிய வழக்கறிஞர்கள் கழகத்தின் தலைவராகப் பதவி ஏற்ற ஆறாவது மாதத்தில், நீதிக்கு ஓர் அணிவகுப்பு (\"March for Justice\") எனும் ஓர் அணியை உருவாக்கினார். மலேசிய நீதி அமைப்பில் சீரமைப்பு வேண்டும் என்று குரல் எழுப்பினார். ஒரு மூத்த வழக்கஞறிஞர், தனிநபர் ஒருவரை நீதிபதி பதவிக்குச் சிபாரிசு செய்யச் சொல்லிப் பிரதமரிடம் பேசிக் கொண்டிருந்த ஒரு தொலைபேசி உரையாடல், மலேசியாவில் பெரும் சர்ச்சையை ஏற்படுத்தியது.\n\nஅந்தச் சர்ச்சைக்கு முற்றுப்புள்ளி வைக்க வேண்டும் என்று ’நீதிக்கு ஓர் அணிவகுப்பு’ எனும் பெர்சே பேரணி கோலாலம்பூரில் நடைபெற்றது. அம்பிகா அதன் ஒருங்கிணைப்பாளராக விளங்கினார். அந்தக் கால கட்டத்தில், அவருடைய முற்போக்கான அணுகுமுறை மலேசியாவில் பெரும் தாக்கத்தை ஏற்படுத்தியது.\n\nSection::::மலேசிய அறிவுசார் சொத்துரிமைக் கழகம்.\nமலேசிய இணைய வலையமைப்புத் தகவல் பிரிவில், இணையப் பெயர் முரண்பாட்டுத் தீர்வுக் கொள்கைப் பிரிவு எனும் ஒரு பிரிவு உள்ளது. அந்தப் பிரிவில் இருக்கும் கோலாலம்பூர் வட்டார மைய நடுவர் தீர்ப்பாய வல்லுநர் குழுவில், 2006-ஆம் ஆண்டிலிருந்து 2009-ஆம் ஆன்டு வரை செயலாற்றியுள்ளார். இதை \"Kuala Lumpur Regional Centre for Arbitration under the Malaysian Network Information Centre Domain Name Dispute Resolution Policy (“MYDRP”)\" என்று அழைப்பார்கள்.\n\n\"Intellectual Property Sub-Committee of the Bar Council\" எனும் மலேசிய வழக்கறிஞர்க் கழக அறிவுசார் சொத்துரிமைத் துணைக் குழுவில் 2005-ஆம் ஆண்டில் இருந்து 2006-ஆம் ஆன்டு வரை சேவை செய்துள்ளார். தவிர மலேசிய அறிவுசார் சொத்துரிமைக் கழகத்தின் துணைத் தலைவராகவும் பணியாற்றியுள்ளார்.\n\nSection::::மலேசிய மகளிருக்கான உதவி அமைப்பு.\nதற்சமயம் டத்தோ டாக்டர் அம்பிகா, சவால்மிக்க \"Mediator on the Panel of the Bar Council\" எனும் மலேசிய வழக்குரைஞர் கழகத்தின் நடுவர் குழுவிலும் அங்கம் வகிக்கிறார். வழக்குரைஞர்க் கழகத்தின் பூர்வீகக் குடிமக்களின் உரிமைகள்மீதான செயற்குழுவின் துணைத் தலைவராகவும் இருக்கிறார். மலேசிய மகளிருக்கான உதவி அமைப்பின் செயற்குழுவில் இடம் பெற்று, மலேசியப் பெண்களுக்குப் பலவகையான உதவிகளையும் செய்து வருகிறார்.\n\nஅடுத்து, மலேசிய அறிவுசார் சொத்துடைமைச் சங்கத்தின் செயற்குழு உறுப்பினரும் ஆவார். \"International Association for the Protection of Intellectual Property (AIPPI)\" எனும் அனைத்துலக அறிவுசார் சொத்துடைமை பாதுகாப்புக் கழகம், \"Asian Patent Attorneys Association (APPA)\" எனும் ஆசிய வழக்குரைஞர் புனைவுரிமைச் சங்கம் போன்றவற்றிலும் இடம் பெற்றுள்ளார்.\n\nSection::::மனித உரிமை ஆய்வுகள்.\nஇன்னும் சில முக்கியமான தேசியக் கழகங்களிலும் டத்தோ அம்பிகா அங்கம் வகிக்கிறார். அவற்றில் ஒன்று, பங்கு வர்த்தகத் தொழில்துறை இடர்பாட்டுத் தீர்வு மையம் ஆகும். \"Securities Industry Dispute Resolution Centre\" என்று அழைக்கப்படும் அந்த மையத்தின் இயக்குநராகவும் சேவை செய்து வருகிறார்.\n\nநீதி நிர்வாகம், பொது ஒழுங்கு, சட்ட உதவி, சமய மாற்றம், மனித உரிமை போன்ற சட்ட, சமூகத் துறைகள் தொடர்பான பல ஆய்வுக் கட்டுரைகளை உள்நாட்டு, வெளிநாட்டு மாநாடுகளில் சமர்ப்பித்துள்ளார்.\n\nSection::::அனைத்துலக துணிவுமிக்க பெண்கள் விருது.\nஇனம், மொழி, சமயம் தாண்டிய ஒரு நிலையில் மக்களின் மனங்களில் ஒரு சகாப்தமாக அம்பிகா பதிவாகி இருக்கிறார். இவருக்கு 2009 ஆம் ஆண்டிற்கான International Women of Courage எனும் ’அனைத்துலக துணிவுமிக்க பெண்கள்’ விருது வழங்கப்பட்டது. அனைத்துலக நிலையில் எண்மருக்கு அந்த விருது வழங்கப்பட்டது. அதனை அமெரிக்க வெளியுறவு அமைச்சர் ஹில்லரி கிளின்டன் வழங்கினார். அந்த நிகழ்ச்சியில் டத்தோ அம்பிகாவை இவ்வாறு அறிமுகம் செய்து வைத்தார்.\n\nSection::::பெண்களுக்குச் சட்டம்குறித்த விழிப்புணர்வு.\n“அம்பிகா மலேசியாவின் மிக விநோதமான ஆளுமை படைத்தவர். மலேசியச் சூழலில் அவருடைய வித்தியாசமான அடைவுகள் கவனிக்கத்தக்கவை. புதிய சட்ட சீர்த் திருத்தங்களையும் செயலாக்கங்களையும் உருவாக்கும் வல்லமை படைத்தவர். நிர்வாகத் திறமையிலும் நீதித்துறையிலும் புதிய மாற்றங்களைக் கொண்டு வருவதற்கு அம்பிகா தொடர்ந்து கடமையாற்றி வருவது மிகவும் பாராட்டத்தக்கது.\n\nபெண்களுக்கு மத்தியில் சட்டம்குறித்த விழிப்புணர்வை ஏற்படுத்துவதிலும், மதச் சகிப்புத்தன்மையை எல்லோர் மனங்களில் விதைப்பதிலும் ஆர்வம் காட்டி வருகிறார். அவருடைய இந்தச் சேவைகள் அவரை உலகின் நல்ல சிறந்த ஒரு பெண்மணியாக அடையாளப் படுத்துகிறது. ஆகையால் அவரின் பங்களிப்புகளையும் சேவைகளையும் அங்கீகரிக்கும் வகையில் அவர் இந்த மேடையில் கௌரவிக்கப்படுகிறார்.” அது ஓர் உலகளாவிய கௌரவிப்பு நிகழ்ச்சி ஆகும்.\n\nSection::::கௌரவ டாக்டர் பட்டம்.\nசென்ற 2011ஆம் ஆண்டு அவர் படித்த அதே எக்ஸ்டர் பல்கலைக்கழகம் அவரை அழைத்து, கௌரவ டாக்டர் பட்டம் கொடுத்துச் சிறப்பு செய்தது. ஒரு வழக்கறிஞராக, தனது உயரிய சேவையை வழங்கியதற்காகவும் மூன்று ஆண்டுகள் வழக்கறிஞர் மன்றத்தின் தலைவராகப் பணியாற்றியதற்காகவும் அம்பிகாவிற்கு அந்த டாக்டர் விருது வழங்கப்பட்டது.\n\nSection::::பெர்சே பேரணி.\nபெர்சே பேரணிகளுக்கு தலைமை தாங்கியதன் காரணமாக, இவருக்குப் பல வகையான தொல்லைகள் நேரடியாகவும் மறைமுகமாகவும் கொடுக்கப்படுகின்றன. ஒரு சில தரப்பினர் இவருடைய இல்லத்திற்கு முன்னால், அங்காடிக் கடைகளைப் போட்டுப் போக்குவரத்து இடைஞ்சல்களை ஏற்படுத்தி வருகின்றனர். இவருடைய உயிருக்கு மிரட்டல் ஏற்படுத்தும் கடிதங்கள், அஞ்சல் பொட்டலங்கள் அவருக்கு அனுப்பப்படுகின்றன.\n\nஇருப்பினும், மலேசியாவில் ஒரு நேர்மையான அரசாங்க ஆளுமை இருக்க வேண்டும் எனும் போராட்டத்தில் இவர் தளராத நம்பிக்கையைக் கொண்டுள்ளார். இவர் எந்த அரசியல் கட்சியையும் சார்ந்தவர் அல்ல. இவருடைய சமூக நீதிக் கோட்பாடுகளுக்கு ஆதரவு தெரிவித்து, பல இலட்சம் மலேசியர்கள் இவர் பின்னணியில் செயல்பட்டு வருகின்றனர்.\n\nSection::::பெர்சே 1.0.\nபெர்சே தன்னுடைய முதல் அரங்கேற்றத்தை மலேசிய நாடாளுமன்ற வளாகத்தில் 2006 ஆம் ஆண்டு, நவம்பர் மாதம் 23 ஆம் திகதி நடத்தியது. அதில் டாக்டர் வான் அசிஷா, சிவராசா ராசய்யா, லிம் குவான் எங், திரேசா கோக், எஸ்.அருட்செல்வன், சையட் ஷாரிர், மரியா சின், யாப் சுவீ செங் போன்றவர்கள் முக்கியத் தலைவர்களாக விளங்கினர்.\n\nSection::::பெர்சே 2.0.\n2007 ஆம் ஆண்டு நவம்பர் 10ஆம் திகதி மலேசியத் தலைநகர் கோலாலம்பூரில் நடந்த பெர்சே 2.0 பேரணிக்குத் தலைமை வகித்தார். இந்தப் பேரணியில் அண்டிரூ சியூ, கா. ஆறுமுகம், பாருக் மூசா, மரியா சின், ஹாரிஸ் இப்ராஹிம், வோங் சின் ஹுவாட், ரிச்சர்ட் இயோ, சாயிட் காமாருடின் போன்றவர்கள் முக்கிய பங்கு வகித்தனர். மலேசியாவின் புகழ்பெற்ற மலாய் தேசிய இலக்கியவாதி சமாட் சாயிட் அவர்களும் பங்கு கொண்டார்.\n\nபெர்சே 2.0 பேரணியில், அம்பிகா பல இலட்சம் மக்களை ஒன்றாக இணைத்துக் களம் இறக்கினார். அந்தப் பேரணியில் இனம், சமயம், மொழி பேதம் எதுவும் இல்லை. யார் இந்த அம்பிகா சீனிவாசன் என்று எல்லோரும் கேட்கத் தொடங்கினார்கள். அம்பிகா சீனிவாசன் எனும் சொல் அப்போது மலேசியா முழுவதும் ஒரு பெரும் தாகத்தை ஏற்படுத்தியது.\n\nSection::::அம்பிகாவின் தலைமையில் பெர்சே 2.0 பேரணி.\nபெர்சே 2.0 பேரணிக்கு அம்பிகா தலைமை தாங்கிய போது:\n\n2007 ஆம் ஆண்டு நவம்பர் 10ஆம் திகதி, சரியாக 2.00 மணிக்கு மக்கள் கூட்டம் கூட்டமாகப் கோலாலம்பூர் மாநகரத்திற்குள் படை எடுக்கத் தொடங்கினர். பேரணி நடைபெறுவதைத் தடுத்து நிறுத்தப் பல தடைகள் போட்டப்பட்டன. அம்பிகாவிற்கு பல மிரட்டல்கள் வந்தன. அவருக்குச் ‘சட்டவிரோதப் பெண்மணி’ என்று முத்திரை குத்தப்பட்டது. இருந்த போதும் அத்தனைத் தடைகளையும் மீறி ஏறக்குறைய 200,000 மக்கள் கோலாலம்பூரில் ஒன்று திரண்டனர்.\n\nSection::::நேர்மையான தேர்தலுக்கு எட்டு கோரிக்கைகள்.\nபொதுமக்கள் அவர்களுடைய வாகனங்களை 10 கிலோமீட்டர் தொலைவிலேயே நிறுத்தி வைத்தனர். அதன் பின்னர் ஒன்றுகூடும் இடத்திற்கு நடந்தே வந்தனர். பெர்சே 2.0 பேரணியை வெற்றியடையச் செய்தனர். மலேசியாவின் மூத்த தமிழ்க் காப்பாளர்களில் ஒருவரான கா. ஆறுமுகம் கைது செய்யப்பட்டு காவலில் வைக்கப்பட்டார். இந்தப் பெர்சே பேரணி நேர்மையான தேர்தலுக்கு எட்டு கோரிக்கைகளை அடிப்படையாக முன் வைத்தது. அவை:\n\n\nSection::::பெர்சே 3.0.\nபெர்சே 3.0 பேரணி இந்த 2012ஆம் ஆண்டு ஏப்ரல் 28ஆம் தேதி நடைபெற்றது. இது ஒரு குந்தியிருப்பு போராட்டம். 250,000 பேர் கலந்து கொண்டனர். மக்களின் உணர்வுகளுக்கு அரசாங்கம் மதிப்பளிக்க வேண்டும் என்று அந்த நிகழ்ச்சி நடைபெற்றது. 2007ஆம் ஆண்டிலிருந்து, பொது ஊடகங்களின் வழியாக ‘பெர்சே’வில் கலந்து கொள்ளக் கூடாதெனப் பொது மக்களுக்கு எச்சரிக்கைகள், விளம்பரங்கள், அறிவிப்புகள் செய்யப்பட்டன.\n\nஇருப்பினும் பொது மக்கள், இலட்சக்கணக்கில் அம்பிகாவின் பின்னால் அணிவகுத்து நின்றனர். அதன் பின்னர், அம்பிகாவைச் சிறுமைப்படுத்தி பல குறுந்தகவல்கள் அனுப்பப்பட்டன. அவருக்கு எதிராக நாடு முழுமையும் பிரச்சாரங்கள் செய்யப்பட்டன. 'அம்பிகா ஒரு பயங்கரவாதி எனும் போர்வையில் ஓர் இந்துப் பெண்' என்றும் பழி சுமத்தப்பட்டார்.\n\nSection::::பெர்சே வேதனைகள்.\nபெர்சே பேரணிக்கு அம்பிகா தலைமை தாங்கியது ஒரு சாராருக்குப் பிடிக்கவில்லை. அதனால், அம்பிகாவின் வீட்டிற்கு முன்னால் ‘பர்கர்’ கடைகளைத் திறந்தனர். பெர்சே 3.0 பேரணியினால் அங்காடி வியாபாரிகளுக்கு 200,000 ரிங்கிட் நட்டம் என்று குற்றம் சுமத்தினார்கள். அந்தச் சாலையில் பயணித்தவர்களுக்கு இலவசமாகப் புலால் உணவுகள் வழங்கப்பட்டன. அம்பிகாவிடமே கொண்டு போய்ப் புலால் உணவைக் கொடுத்தார்கள். அம்பிகா சைவ உணவு உண்பவர். புலால் உண்ண மாட்டார் என்று தெரிந்து இருந்தும் அவரிடம் புலால் உணவைக் கொடுத்தார்கள்.\n\nஅதன் பின்னர், முன்னாள் போர் வீரர்கள் 200 பேர் அவருடைய வீட்டிற்கு முன்னால் ஒன்று கூடினர். தங்களின் பிட்டங்களைக் காட்டி அசிங்கப்படுத்தினர். அம்பிகாவை மிகவும் வேதனைப் படுத்தினார்கள். அவரை மட்டும் அல்ல. அந்தக் குடியிருப்புப் பகுதியில் வாழ்ந்த அத்தனை பேரும் வேதனை அடைந்தனர். மனித உரிமைகளுக்காகப் போராடும் ஒரு பெண்ணுக்கு இந்த நிலையா என்று பலர் வேதனைப்பட்டனர்.\n\nSection::::விருதுகள்.\n2011 செப்டம்பர் மாதம் 23ஆம் தேதி, இவருக்குப் பிரான்சு நாட்டின் மிக உயரிய விருதான Chevalier de Legion d’Honneur எனும் செவேலியர் விருது வழங்கிக் கௌரவிக்கப்பட்டது. நடிகர் திலகம் சிவாஜி கணேசனுக்கும் இந்த விருது வழங்கப்பட்டுள்ளது. மலேசியாவில் மனித உரிமைகளுக்காகவும், சட்ட ஆளுமைக்காகவும் அம்பிகா போராடி வருகிறார். அதைச் சிறப்பிக்க அந்த விருது வழங்கப்பட்டது. இந்தச் செவேலியர் விருது மலேசியாவில் இதுவரையில் 20 பேருக்கு மட்டுமே கிடைத்து இருக்கிறது. அவர்களில் மாட்சிமை தங்கிய பேரரசர் துவாங்கு மிஷான் ஜைனல் அபிடின், டான்ஸ்ரீ டோனி பெர்னாண்டஸ், நடிகை மிச்சல் இயோ போன்றவர்கள் குறிப்பிடத்தக்கவர்கள்.\n\nமேலும், 2008ஆம் ஆண்டில் பேராக் சுல்தான், மாண்புமிகு ராஜா அஸ்லான் ஷா, அம்பிகாவிற்கு DPMP எனும் டத்தோ விருதை வழங்கிச் சிறப்பு செய்துள்ளார்.\n\nஇவர் வாதாடிய வழக்குகளில் லீனா ஜோய் என்பவரின் வழக்கே மிகவும் பிரசித்தி பெற்றதாகும். ஒரு முஸ்லீம் சமயத்தவர் அவருடைய விருப்பத்தின் பேரில் மற்ற சமயங்களுக்கு மாற முடியும் என்று வாதாடினார். 2007ஆம் ஆண்டு மலேசிய உச்ச நீதிமன்றத்தில் வழக்கு நடந்தது. அது ஒரு நீண்ட வழக்கு. மலேசிய அரசியலமைப்பின் Article 121(1A) சட்டப்பிரிவின் கீழ் அந்த வழக்கு நடந்தது.\n\nSection::::துணிச்சல்மிக்க அம்பிகா.\nஒரு நாட்டின் வழக்கறிஞர் கழகத் தலைவராக இருந்த அம்பிகா சீனிவாசன், இன்று ஓர் ஆளுமைக்குச் சவால் விடும் மிகப் பெரிய சக்தியாக உருமாறியுள்ளார். துணிச்சலான ஒரு தமிழ்ப்பெண். மலேசிய வழக்கறிஞர்கள் மன்றத்தின் தலைவராக அப்போது இருந்தார். துணிச்சல் மிக்க ஒரு தலைவராக இப்போது இருக்கின்றார்.\n\n"}
{"id": "161381", "url": "https://ta.wikipedia.org/wiki?curid=161381", "title": "ஆதி இலங்கையில் இந்துமதம்", "text": "ஆதி இலங்கையில் இந்துமதம்\n\nஆதி இலங்கையில் இந்துமதம் என்பது இலங்கையின் வரலாற்றுப் பேராசிரியரும், தொல்பொருள் ஆய்வாளருமான கா. இந்திரபாலா அவர்கள் எழுதிய ஒரு நூலாகும். \n\nSection::::நூல் விளக்கம்.\nஇலங்கையில் பௌத்தம் தோன்றி வேரூன்றிப் பரவும் முன்னரே இலங்கை தீவில் சைவ சமயம் நிலைபெற்றிருந்தது என்பதனை விவரித்த எழுதப்பட்ட நூலாகும். இருப்பினும் ஆதி இலங்கையில் வாழ்ந்த சைவ சமயத்தவர், சைவ சமயக் கோயில்கள் பற்றிய இலக்கிய ஆதாரங்கள் பேணப்படாத நிலையில், தொல்பொருள் ஆய்வும் எல்லாவிடங்களிலும் முழுமையாக இதுவரை செய்யபாடாத நிலையில், கிடைக்கப்பெற்ற சான்றுகளை முன்வைத்து மட்டுமே நூல் எழுதப்பட்டுள்ளது என்பதை நூலாசிரியர் குறித்துள்ளார். இருப்பினும் இலங்கையில் சைவ சமயம் நிலைபெற்றிருந்தற்கான காரணிகளையும், அனுராதபுர அரசுகள் தோன்றிய காலம் தொடக்கம் மன்னர்களின் பெயர் வழங்கல் முறைகளை ஆய்வுசெய்து, பாளி மொழியில் செய்யுள் வடிவில் பாடப்பட்ட மகாவம்சம், தீபவம்சம் போன்ற நூல்கள் உட்பட பல செய்யுள்களை மேற்கோள் காட்டியும், கல்வெட்டுகளில் காணப்பட்ட வாசங்களைச் சான்றுகோள்களாக வழங்கியும் நூல் எழுதப்பட்டுள்ளது.\n\n"}
{"id": "161388", "url": "https://ta.wikipedia.org/wiki?curid=161388", "title": "அலரி மாளிகை", "text": "அலரி மாளிகை\n\nஅலரி மாளிகை (\"Temple Trees\", ), அல்லது பிரதமர் இல்லம் (\"Prime Minister's House\") எனப்படுவது இலங்கைப் பிரதமரின் அதிகாரபூர்வ வதிவிடமாகும். இது கொழும்பில் கொள்ளுப்பிட்டி பகுதியில் அமைந்துள்ளது. ஒரு சில அண்மைய அரசுத்தலைவர்களும் இதனைத் தங்கள் அதிகாரபூர்வ வதிவிடமாக பாவித்து வருகின்றனர். இலங்கையின் தற்போதைய பிரதமர் ரணில் விக்ரமசிங்க இதனை பயன்படுத்தி வருகிறார்.\n\nSection::::வரலாறு.\nஅலரி மாளிகையின் வரலாறு 19 ஆம் நூற்றாண்டின் தொடக்கத்துடன் ஆரம்பமாகிறது. இதன் உரிமை பல்வேறு முக்கிய பிரித்தானிய நிருவாகிகளிடமிருந்தும் வணிகர்களிடமிருந்தும் கைமாறப்பட்டு வந்திருக்கிறது. 1830-1834 காலப்பகுதியில் இலங்கை கறுவாத் திணைக்களத் தலைவர் சான் வாபியொஃப் என்பவர் இங்கு வசித்து வந்தார். பின்னர் கொழும்பு ஒப்சேர்வர் பத்திரிகையின் முதலாவது ஆசிரியரும், பிரபல வணிகருமான ஜோர்ஜ் வின்டர் என்பவர் இதனை வாங்கினார். பின்னர் 1856 ஆம் ஆண்டில் ஜோன் பிலிப் கிறீன் எனபவருக்கு விற்கப்பட்டது. இந்த ஓரடுக்கு மனையைச் சுற்றி வளர்க்கப்பட்ட கோயில் மரங்கள் எனப்படும் அலரிச் செடிகளைக் கருத்தில் கொண்டு இம்மாளிகைக்கு அவர் \"Temple Trees\" எனப் பெயரிட்டார்\n\nஇம்மாளிகை பிரித்தானிய அரசாங்கத்தினால் விலைக்கு வாங்கப்பட்டு அன்றைய பிரித்தானிய நிருவாகியின் அதிகாரபூர்வ வதிவிடமாகப் பயன்படுத்தப்பட்டது. 1948 ஆம் ஆண்டில் இலங்கை விடுதலை அடைந்த பின்னர் இது முதலாவது பிரதமர் டி. எசு. சேனநாயக்காவின் வதிவிடமானது. முன்னாள் பிரதமர் சாலமன் பண்டாரநாயக்கா இதனை அதிகாரபூர்வ வைபவங்களுக்கு மட்டும் பயன்படுத்தி வந்தார்.\n\n1962 ஆம் ஆண்டு சனவரி 27 இல் மேற்கொள்ளப்பட்ட இராணுவப் புரட்சி முயற்சி ஒன்றின் போது அலரி மாளிகையே முதன்மைத் தாக்குதல் மையமாகத் திட்டமிடப்பட்டிருந்தது. இம்முயற்சிக்கு முன்னோடியாக இங்கு நிறுத்தப்பட்டிருந்த இராணுவக் கவச வாகனங்கள் பல முன்னதாகவே அகற்றப்பட்டன. ஆனாலும், புலனாய்வுப் பகுதி, மற்றும் இலங்கைக் கடற்படையினரின் பாதுகாப்பு அலரி மாளிகைக்குக் கொடுக்கப்பட்டது. புரட்சியில் ஈடுபட்ட பல முக்கிய தலைவர்கள் கைது செய்யப்பட்டு மேலதிக விசாரணைகளுக்கு அலரி மாளிகைக்கு அழைத்து வரப்பட்டனர்.\n\n1971 ஆம் ஆண்டில் இடம்பெற்ற மக்கள் விடுதலை முன்னணியினரின் கிளர்ச்சியின் போது அன்றைய பிரதமர் சிறிமாவோ பண்டாரநாயக்கா 1971, ஏப்ரல் 4 ஆம் நாள் தனது தனிப்பட்ட வதிவிடத்தில் இருந்து பாதுகாப்புக்காக அவசர அவசரமாக அலரி மாளிகைக்கு அழைத்து வரப்பட்டனர். பல மூத்த அமைச்சர்கள் பலரும் பாதுகாப்புக்காக இங்கு வந்து தங்கியிருந்தனர்.\n\n1970களில் இருந்து அலரி மாளிகையைச் சுற்றிப் பாதுகாப்பு மையம் அமைக்கப்பட்டது. ஈழப்போரைக் கருதி சுற்றிவரவுள்ள பாதைகள் பல மூடப்பட்டன.\n"}
{"id": "161399", "url": "https://ta.wikipedia.org/wiki?curid=161399", "title": "விகடன் பிரசுரம்", "text": "விகடன் பிரசுரம்\n\nவிகடன் பிரசுரம், விகடன் குழுமத்தினால் நடத்தப்படுகின்ற ஒரு பதிப்பகமாகும். 600க்கும் மேற்பட்ட புத்தகங்களை பல்வேறு துறைகளின் கீழ் இந்த பதிப்பகம் வெளியிட்டுள்ளது. விகடன் குழுமத்தினால் நடத்தப்படுகின்ற இதழ்களில் தொடர்களாக வந்து மக்களின் வரவேற்பினை பெற்றவை தனிப் புத்தகங்களாக வெளியிடப்படுகின்றன.\n\nஇணைய வழியிலான புத்தக விற்பனையும் தற்போது விகடன் பிரசுரத்தால் நடத்தப்படுகிறது. இவை தவிர, பணக்கட்டளை அல்லது வங்கி வரைவோலையாகவும் பணம் செலுத்திப் புத்தகங்களைப் பெறும் முறையும் உள்ளது.\n\nSection::::பிரிவுகள்.\nSection::::அறிவியல் - ஆய்வு - தொழில்நுட்பம்.\nமனிதனுக்குள்ளே ஒரு மிருகம், பெண்ணின் மறுபக்கம், தலைமைச் செயலகம் ஆன்லைனில் A to Z, லேப்டாப் A to Z, அச்ச ரேகை.. தீர்வு ரேகை, வருங்காலத் தொழில்நுட்பம், கண்டுபிடித்தது எப்படி? (பாகம் 2)\n\nSection::::இலக்கியம்‍‍ - இலக்கணம் - பொன்மொழிகள்.\nஎஸ்.ராமகிருஷ்ணன் அவர்களின் தேசாந்திரி, கதாவிலாசம், துணையெழுத்து, கேள்விக்குறி நூல்களும், இலக்கியச் சித்திரங்களும் கொஞ்சம் சினிமாவும், காதல் பால், கம்பனில் ராமன் எத்தனை ராமன் போன்ற நூல்களும் வெளியிடப்பட்டுள்ளன.\n\nSection::::சட்டம்.\nதகவல் அறியும் உரிமைச் சட்டம், மோட்டார் வாகனச் சட்டம், தைரியமாக சொத்து வாங்குங்கள், நீங்களும் நுகர்வோரே போன்ற நூல்கள் சட்டம் சம்மந்தமாக வெளியிடப்பட்டுள்ள நூல்களாகும்.\n\nSection::::ஆன்மிகம்.\nஅவதார புருஷன், மகா சுதர்ஸன வழிபாடு, தட்சிணாமூர்த்தி வழிபாடு, சாக்கிய முனி புத்தர், தமிழ்மறை தந்த பன்னிருவர் என பல ஆன்மீக நூல்கள் விகடன் பிரசுகத்தினால் வெளியிடப்பட்டுள்ளன. சக்தி விகடன் ஆன்மீக இதழில் வெளிவந்து புகழ்பெற்ற ஆன்மீக தொடர்கள் புத்தகங்களாக வெளியிடப்படுகின்றன.\n\nSection::::ஜோக்ஸ் - கார்ட்டூன்ஸ்.\nஸ்ரீதர் கார்ட்டூன்ஸ் (பாகம் 1), மதன் கார்ட்டூன்ஸ் (பாகம் 1), விகடன் ஜோக்ஸ் 2008, ஸ்ரீதர் ஜோக்ஸ், தாணு ஜோக்ஸ், ராஜு ஜோக்ஸ், கோபுலு ஜோக்ஸ் (பாகம் 1), டயலாக்,கோபுலு ஜோக்ஸ் (பாகம் 2) போன்ற நூல்கள் மக்களின் வரவேற்பினை பெற்றவை.\n\nSection::::சமையல்.\nகிச்சன் கிளினிக், சாந்தாஸ் சமையல், 30 நாள் 30 ருசி, வெரைட்டி ஃபாஸ்ட் புட் போன்ற நூல்கள் சமையல் கலை சார்ந்து வெளியிடப்பட்டுள்ளன.\n\nSection::::பொது.\nபுகழ்பெற்ற என்சைக்லோபீடியா ப்ரிட்டானிகா தமிழில் விகடன் பிரசுரத்தினரால் வெளியிடப்பட்டது.\n\nSection::::பொன்னியின் செல்வன்.\n2216 பக்கங்களைக் கொண்ட அமரர் கல்கி எழுதிய பொன்னியின் செல்வன் புதினத்தினை 2012 ஜனவரியில் விகடன் பிரசுரம் வெளியிட்டது. ஓவியர் மணியம் தீட்டிய வண்ண ஓவியங்களுடன் பிரமிப்பான வடிவில் வெளிவந்து புகழ்பெற்றது.\n\nSection::::வெளி இணைப்புகள்.\nவிகடன் பிரசுரம்\n"}
{"id": "161400", "url": "https://ta.wikipedia.org/wiki?curid=161400", "title": "சுடுமண் சிற்பம்", "text": "சுடுமண் சிற்பம்\n\nசுடுமண் சிற்பங்கள் (Terracotta) என்பவை களிமண்ணால் சிற்பம் செய்து பக்குவமாக உலர வைத்துச் சூளை போன்ற முறையில் சுட்டெடுத்து செய்யப்படும் உறுதியான சிற்பங்களாகும். அவ்வாறு சுட்ட மண் சிற்பம் என்பதனால் சுடுமண் சிற்பம் எனப்படுகிறது. மண்பாண்டங்களும் இம்முறையிலேயே செய்யப்படுகின்றன. இவ்வகையில் செய்யப்படும் சிற்பங்களும், பாண்டங்களும் எளிதில் தேயாது. துரு ஏறாது. அவற்றில் பல்வகை வண்ணங்களைப் பூசுவர். சுடுமண் சிற்பங்கள் இந்தியாவில் தொன்று தொட்டுச் செய்யப்பட்டு வருகின்றன. தமிழகத்திலும் சுடுமண் சிற்பங்கள் செய்யப்பட்டன. இன்றும் அவை வழக்கிலிருக்கின்றன. சுதைச் சிற்பங்கள் செய்து அவற்றிற்கு வண்ணம் தீட்டுவதும் தமிழகத்து மரபுகளில் ஒன்றாகும். \n\nடெர்ரா என்றால் மண் என்று பொருள். மண்ணால் சிற்பம் செய்வது, உலகம் முழுவதும் பரவி இருந்த ஒரு வகை பண்டைய கலை ஆகும். இது, மண்ணை தண்ணீருடன் ஒரு குறிப்பிட்ட விகிதத்தில் கலந்து உருவங்களை உருவாக்கி, பின் அதனை சூளையில் வேகவைத்து, பல்வேறு வடிவங்களைச் செய்யும் அபூர்வமான கலையாகும்.\n\nபண்டைய காலங்களில் மண்ணில் செய்யப் படும் அலங்காரப் பொருட்களை அணிவதில் பெண்கள் அதிகம் ஆர்வம் காட்டினர். அரசியல் நிகழ்வுகள், பிரபலமான மனிதர்கள், அன்றாட வாழ்வில் பயன்படுத்தும் பொருட்கள் சுடுமண் சிற்பங்களாக அந்த கால மக்கள் உருவாக்கினர். இவை பல்லாயிரம் ஆண்டுகளானாலும் வெயிலாலும் கடுமையான மழையினாலும் சிறிதளவும் சிதைவுறாமல் இருக்கும்.\n\nசுதைச் சிற்பங்கள் இரண்டு வகையாகச் செய்யப்படுகின்றன. ஒன்று கோயில்களிலும், கோபுரங்களிலும் நிரந்தரமாகச் செய்து வைப்பது. மற்றொன்று திருவிழாக்களுக்காகத் தற்காலிகமாகச் செய்து திருவிழா முடிந்ததும் உடைத்தோ அல்லது நீரில் கரைத்தோ விடுவது என்று வகைப்படுத்திச் செய்யப்படுவதாகும்.\n\nSection::::தொன்மையான சுடுமண் பொருள்கள்.\nதமிழகத்தில் தொல்லியல் துறையினரால் பல இடங்களில் அகழ்வாய்வு செய்யப்பட்டு பல சுடுமண் பொருட்கள் கண்டுபிடிக்கப்பட்டுள்ளன. மனித உருவங்கள், விலங்குகளின் உருவங்கள், விளையாட்டுப் பொருள்கள், பொம்மைகள், இலிங்கங்கள், காதணிகள், நூற்புக் கருவிகள், வளையங்கள், மட்பாண்டங்கள், சமையற் கருவிகள், உருளைகள் போன்றவை அகழ்வாய்வில் கிடைத்துள்ளன. இவற்றில் கலை நுட்பங்களும் காணப்படுகின்றன. இவை கைத்திறனால் செய்யப் பட்டவையாக உள்ளன. திருக்காம்புலியூரில் கண்டெடுக்கப் பட்ட ஒரு சிலையின் சிகை அலங்காரம் காந்தாரக் கலையை நினைவூட்டுகிறது. இராமநாதபுரத்திற்கு அருகில் கிடைத்துள்ள புத்தரது சுடுமண் சிற்பத்திலும் இதே போன்று சுருள்முடி அமைப்புக் காணப்படுகின்றது. இது ஏறத் தாழ 8-9 ஆம் நூற்றாண்டைச் சேர்ந்ததாக உள்ளது. அகழ்வாய்வில் பல காலத்தைச் சேர்ந்த சுடுமண் பாவைகள் வெளிக்கொணரப்பட்டுள்ளன.\n\nSection::::காஞ்சிபுரம்.\nகாஞ்சிபுரத்தில் சில சுடுமண் பாவைகள் கண்டுபிடிக்கப்பட்டன. இச்சிற்பங்கள் யாவும் பெரும்பாலும் சங்க காலத்தைச் சேர்ந்தவை என்று தெரிகிறது. காஞ்சிபுரம் சங்கர மடத்தில் சுடுமண் பொம்மைகள் மற்றும் சுடுமண்ணாலான யானைத் தலை ஆகியன உள்ளன.\n\nSection::::கோயம்புத்தூர் மாவட்டம்.\nகோயம்புத்தூர் மாவட்டம் போளுவாம்பட்டி என்ற இடத்தில் பல்லவர் காலத்தைச் சேர்ந்த சுடுமண் சிற்பங்கள் கிடைத்துள்ளன. இங்குக் கி.பி. 5-6 ஆம் நூற்றாண்டைச் சேர்ந்த இயக்கன் என்னும் சிறு தெய்வத்தின் உருவங்கள் கிடைத்துள்ளன. தமிழகத்திலேயே அகழ்வாய்வில் சுடுமண் பொம்மைகள் மிகுதியாகக் கிடைத்துள்ளது இவ்வூரில்தான். 12-13 ஆம் நூற்றாண்டைச் சேர்ந்த சிற்பங்களும் கோவை மாவட்டத்தில் கிடைத்துள்ளன.\n\nSection::::தர்மபுரி மாவட்டம்.\nதர்மபுரி மாவட்டத்தில் குசானர் (கி.பி. 1 ஆம் நூற்றாண்டு முதல் 3 ஆம் நூற்றாண்டு வரை) கலையோடு தொடர்புடைய சிற்பம் கிடைத்துள்ளது.\nSection::::இராமநாதபுரம் மாவட்டம்.\nஇராமநாதபுரம் மாவட்டம் கொந்தகை என்ற இடத்தில் 14 - 15 ஆம் நூற்றாண்டைச் சேர்ந்த சுடுமண் சிற்பங்கள் உள்ளன. \n\nSection::::தஞ்சாவூர்.\nதஞ்சாவூருக்கு அருகில் இராஜாளி விடுதி என்ற இடத்தில் நாயக்கர் கால மண்பாவைகள் கிடைத்துள்ளன.\nமிக அண்மையில் தமிழகத் தொல்லியல் துறையினரால் திருத்தங்கலில் நடைபெற்ற அகழ்வாய்வில் ஸ்ரீவத்ஸம் சின்னம் பொறிக்கப்பட்ட சுடுமண் செங்கல் கிடைத்துள்ளது. இது சங்க காலத்தினைச் சேர்ந்ததாகும்.\n\nSection::::வடஆர்க்காடு மாவட்டம்.\nவடஆர்க்காடு மாவட்டம் பையம் பள்ளியில் சுடுமண் பொம்மைகளும், சுடுமண் விளக்குகளும் கண்டுபிடிக்கப்பட்டுள்ளன.\n\nSection::::திருச்சி.\nதிருச்சிக்கு அருகில் உறையூரில் நடந்த அகழ்வாய்வில் உடைந்த சுடுமண் பொம்மைகள் பலவும் கிடைத்துள்ளன. இவற்றில் பெரும்பாலானவை மனித உருவங்களாகும், தர்மபுரி மாவட்டம் குட்டூரில் நடத்திய அகழ்வாய்வில் சுடு மண்ணாலான விலங்குகளின் உருவங்கள், பெண்ணின் தலை, பகடைக் காய்கள், புகைக் குழல்கள் போன்றவை கண்டுபிடிக்கப் பட்டுள்ளன. காவிரிப் பூம்பட்டின அகழ்வாய்வில் தலைப்பாகையுடன் கூடிய மனித உருவங்கள் கிடைத்துள்ளன.\n\nSection::::கிராம தேவதைகள்.\nதமிழகத்துக் கிராமங்களில் இன்றும் சுடுமண்ணால் செய்யப்பட்ட இறை உருவங்களைக் கொண்ட கோயில்கள் உள்ளன. பொதுவாக ஐயனார், மாரியம்மன், காளியம்மன், முத்தாலம்மன், கருப்பசாமி, பைரவர், மதுரை வீரன் கோயில்களில் சுடுமண் பொம்மைகள் ஏராளமாக வைக்கப் பட்டுள்ளன. சில இடங்களில் திருவிழாக் காலத்தில் மட்டும் இறையுருவங்கள் செய்து வைத்து வணங்குவர். திருவிழா முடிந்ததும் அவ்வுருவங்களை எடுத்துச் சென்று உடைத்திடுவர். \n\nSection::::ஐயனார் குதிரை.\nஇந்தியா முழுவதுமே சுடுமண் குதிரை உருவம் புகழ்பெற்றதாகும். தமிழகத்தில் பெரும்பாலும் அனைத்துக் கிராமங்களிலும் இதனைக் காணலாம். தலைவர்கள் அல்லது நாயகர்கள் கடவுள் தன்மையை அடைந்தனர் என மக்கள் நம்பினர். அவர்கள் ஏறிச் சென்ற குதிரையும் புனிதத் தன்மை பெற்றது. யாகங்களின் சின்னமாகவும் குதிரை கருதப்பட்டது. வேண்டுதல் நிறைவேறினால் கோயில்களில் சுடுமண் குதிரை செய்து வைக்கும் வழக்கமும் இருந்து வருகின்றது.\n\nபுதுக்கோட்டை மாவட்டம் அறந்தாங்கிக்கு அருகில் பதினைந்தடி உயரமான குதிரை அமைக்கப் பட்டுள்ளது. திருவண்ணாமலைக்குக் கிழக்கே சிறுநந்தூர் என்ற இடத்தில் இரண்டு உயரமான, சிவப்பு வெள்ளை வண்ணம் பூசப்பட்ட குதிரைகள் உள்ளன. குமாரமங்கலம் என்ற இடத்தில் அச்சுறுத்தும் பாணியில் ஒரு குதிரை உள்ளது. திருப்பாச்சேத்தி கண்மாய்க் கரையில் பிரமாண்டமான குதிரையில் ஐயனார் அமர்ந்துள்ளார். மதுரை கோச்சடையில் இரண்டு பெரிய குதிரைகளில் அய்யனாரும், அவரது தளபதியும் அமர்ந்துள்ளனர். குதிரை மீது மட்டுமின்றி ஐயனார் தனியாக மேடை மீது அமர்ந்திருக்கும் பெரிய சிற்பங்களும், சுடுமண்ணில் அமைக்கப்பட்டன. இதற்கு உதாரணமாகப் பாண்டிச்சேரிக் கோயிலைக் கூறலாம். திருச்செந்தூருக்கு அருகில் அருஞ்சுனை காத்த ஐயனார் கோயில் உள்ளது. ஐயனார் கோயில்களில் மட்டுமின்றின்றி அம்மன் (காளி)சிலைக்கு முன்னால் குதிரைக்கு நிறுத்தி வைக்கப்படும் வழக்கமும் சில இடங்களில் உண்டு. இதற்கு உதாரணமாக மதுரைக்கு அருகில் மடப்புரம் காளியம்மன் கோயிலைக் குறிப்பிடலாம்.\n\nSection::::பைரவர் சிற்பம்.\nசில ஊர்களில் சிவபெருமானின் பைரவ உருவமும் சுடுமண்ணால் செய்து வைக்கப் பட்டுள்ளது. பைரவர் கிராமக் காவல் தெய்வமாகவே கருதப்படுகிறார். திண்டிவனத்திற்குக் கிழக்கே எட்டுக் கிலோ மீட்டர் தொலைவில் ஐயனார் கோயில் ஒன்றுள்ளது. அதற்கருகில் பைரவர் உருவம் வைக்கப் பட்டுள்ளது. இது சுடுமண்ணாலான மிகப் பெரிய உருவமாகும். \n\nSection::::மதுரை வீரன்.\nஇது கிராம தேவதையாகும். பல ஊர்களில் இவருக்குக் கோயில் கட்டப்பட்டுள்ளது. இவரது உருவம் சுடுமண்ணால் செய்யப்படுவது வழக்கம். தஞ்சாவூரில் குதிரை மீதமர்ந்துள்ள மதுரை வீரன் சிலை உள்ளது. \n\nSection::::ஏழு கன்னிமார்கள்.\nசகோதரிகள், தாய்மார்கள் என்றெல்லாம் வர்ணிக்கப்படும் கன்னிமார்களுடன் இரண்டு ஆண் கடவுளரும் செய்து வைக்கப்படுவது மரபு. அவர்கள் பொதுவாக \"சப்த கன்னிகள்\" என்றும் \"ஆகாச கன்னிகள்\" என்றும் \"கன்னிமார்கள்\" என்றும் அழைக்கப்படுவர். இவர்கள் குளக்கரைகளில் அமைக்கப்படுவர். மதுரைக்கு அருகில் வைகை ஆற்றின் தென்கரையில் உள்ள விரகனூரில் இக்கன்னிமார்களின் சுடுமண் சிற்பங்கள் உள்ளன. இக்கன்னிமார்களே பிற்காலத்தில் கோயில்களில் சப்த மாதர்கள் என்ற பெயரில் இடம் பெற்றனர். கடலூருக்கு அருகில் தேவனாம் பட்டினத்தில் மீனாட்சி கோயில் உள்ளது. அங்கு சப்த கன்னிகளின் சுடுமண் சிலைகள் உள்ளன. வடஆர்க்காடு மாவட்டத்தில் இக்கன்னிகளின் சிலைகள் கிடைக்கின்றன. \n\nSection::::மாரியம்மன்.\nதமிழ்நாட்டுக் கிராம தேவதைகளில் ஒன்று மாரியம்மன் ஆகும். இது அம்மை, காலரா, காய்ச்சல் போன்ற வேனிற்காலத்து நோய்களைத் தீர்க்கும் தாய்த் தெய்வமாக நம்பப்படுகிறது. இத்தேவியின் அருளைப் பெற ஆண்டு தோறும் சித்திரை - வைகாசி மாதங்களில் கிராமங்களில் திருவிழாக் கொண்டாடுவர். மட்பாண்டஞ் செய்வோர் இத்தேவியின் உருவங்களைச் சுடுமண்ணால் செய்து கொடுப்பர். இத்தெய்வம் \"கிராம தேவதை\" என்று போற்றப் படுகிறது. திருவிழாக் காலங்களில் மிருக பலி நடைபெறும். இது போன்றே காளியம்மன், முத்தாலம்மன் திருவிழாக்களும் கிராமங்களில் நடைபெறும். திருவிழா முடிந்ததும் சுடுமண் உருவங்கள் அகற்றப்படும். \n\nSection::::பூதங்கள்.\nபூதவழிபாடு குறித்து சிலப்பதிகாரத்தில் சொல்லப் பட்டிருக்கின்றது. பூதங்களைக் காவல் தெய்வங்களாகவும், சத்திய வாக்குகளைக் காக்கும் கடவுளாகவும் வணங்குவர்.சதுக்க பூதம் என்று சிலப்பதிகாரம் இவற்றை அழைக்கிறது. இப்பூதங்களின் உருவங்கள் சுடு மண்ணால் செய்யப் பட்டவையாகும். இம்மாவட்டத்தில் உள்ள ஆறுமுக மங்கலம் என்ற ஊரில் பூத வழிபாடும், மாடன்(மாடசாமி, சுடலைமாட சாமி)வழிபாடும் இன்றும் சிறப்பாக நடைபெறுன்றன. ஈரோடு மாவட்டத்தில் அண்ணன்மார் கோயில்கள் உள்ளன. அவற்றிலும் சுடுமண் சிற்பங்கள் வைக்கப் பட்டுள்ளன. தென்ஆர்க்காடு மாவட்டத்தில் கன்னியம்மன் என்னும் கிராம தேவதைக்குக் கட்டப் பட்டுள்ள கோயிலில் ஏழு சகோதரர்களின் சுடுமண் சிற்பங்கள் உள்ளன. திருநெல்வேலி மாவட்டப் பகுதியில் பூத வழிபாடு அதிகம் உள்ளது.\n\nSection::::கருப்பணசாமி.\nஐயனார் கோயில்களில் துணைக் கோயிலாகவும் மற்றும் தனிக் கோயிலாகவும் கருப்பணசாமி வழிபாடு நடந்து வருகிறது. இவர் கிராம தேவதைகளின் காவல் தெய்வம் என்பர். இவரது சிற்பங்களும் பல இடங்களில் சுடுமண்ணால் செய்யப்பட்டு வண்ணம் தீட்டப் பட்டுள்ளன. இதனை மதுரைக்கு அருகே கீழக் குயில்குடியிலும், செக்கானூரணியிலும், கோச்சடையிலும், சங்கராபுரத்திலும் பிற இடங்களிலும் காணலாம். \n\nSection::::நேர்த்திக் கடன் உருவங்கள்.\nபல கிராமக் கோயில்களில் நேர்த்திக் கடனைச் செலுத்தும் பொருட்டுச் சுடுமண் உருவங்கள் செய்து வைப்பது மரபு. குதிரை, யானை போன்றவை பல கோயில்களில் இடம் பெற்றுள்ளன. குழந்தை வரம் வேண்டுபவர்கள் சுடுமண்ணால் தொட்டிலும் குழந்தையும் செய்து வைப்பர். கை, கால் சுகம் வேண்டுவோர் உடல் உறுப்புகளைச் செய்து வைப்பர். இதனை மடப்புரம், திருப்பாச்சேத்தி, கோச்சடை போன்ற இடங்களில் காணலாம். சேலத்திற்கு அருகில் சேசஞ்சாவாடி என்ற இடத்தில் நாகர் உருவங்கள் செய்து வைக்கப் பட்டுள்ளன. இங்குள்ள நாகர் சிற்பங்கள் பெரும்பாலும் சுடுமண்ணால் செய்விக்கப் பட்டவையாகும். இதுபோன்று பல கிராமக் கோயில்களிலும் காணமுடிகிறது.\n\n\n"}
{"id": "161401", "url": "https://ta.wikipedia.org/wiki?curid=161401", "title": "சுதைச் சிற்பங்கள்", "text": "சுதைச் சிற்பங்கள்\n\nசுதைச் சிற்பங்கள் என்பவை சுண்ணாம்பால் உருவாக்கப்பட்ட சிற்பங்கள் ஆகும். மரக் குச்சிகளும் சுண்ணாம்பும் இச்சிற்பங்கள் செய்யப் பயன்படுத்தப்பட்டன. சுதைச் சிற்பங்கள் தமிழகத்தில் பல நூற்றாண்டுகளுக்கு முன்பிருந்தே வழக்கிலிருந்தன. \nபின்னாளில் சுண்ணாம்பிற்குப் பதிலாக சிமெண்ட் பயன்படுத்தப்பட்டது. மரக் குச்சிகளுக்குப் பதிலாக இரும்புக் கம்பிகள் பயன்படுத்தப்பட்டன. முற்காலச் சிற்பங்கள் இன்று காணக் கிடைக்காவிட்டாலும் தமிழ் இலக்கியங்களில் அவை பற்றிய செய்திகள் உள்ளன. பரிபாடலில் மதுரையில் இருந்த மாடம் ஒன்றினையும் அதில் இருந்த சிற்பங்களையும் பற்றியும் விளக்கப்பட்டுள்ளது. \n\nகாவிரிப்பூம்பட்டினத்தில் இருந்த மாளிகைகளில் சுதையினால் செய்யப்பட்ட சிற்ப உருவங்கள் அமைக்கப் பட்டிருந்ததையும், இந்திர விழாவின் போது அந்நகரத்துக்கு வந்த மக்கள் கண்டு களித்ததாகவும் மணிமேகலை கூறுகிறது.\n\nSection::::காணப்படும் இடங்கள்.\nதமிழகத்தில் பல கிராமங்களில் சுடுமண் சிற்பங்களும், சுதைச் சிற்பங்களும் செய்து வழிபடப்பட்டன. இன்றும் திருவிழாக் காலங்களில் வழிபடப்படுகின்றன. அய்யனார், மாரியம்மன், காளியம்மன், அங்காளம்மன், முத்தாலம்மன் போன்ற தெய்வங்கள் மற்றும் அவர்களது வாகனங்கள் சுடு மண்ணாலும், சுதையாலும் செய்யப்பட்டன. திருவரங்கம், சமயபுரம், அழகர் கோவில், சீர்காழி, மதுரை கூடல் அழகர் கோயில் ஆகிய கோயில்களில் கருவறை மூலவர் சிற்பம் சுதையால் செய்து வைக்கப்பட்டுள்ளது. விமானத்தின் மேற்பகுதியிலும், கோபுரங்களிலும் சுதைச் சிற்பங்கள் செய்து வைக்கப்பட்டுள்ளன. அவற்றிற்கு வண்ணமும் பூசப்பட்டுள்ளது.\n\n"}
{"id": "161402", "url": "https://ta.wikipedia.org/wiki?curid=161402", "title": "பாண்டியர் செப்பேடுகள்", "text": "பாண்டியர் செப்பேடுகள்\n\nபாண்டியர் செப்பேடுகள் என்பது பாண்டிய வேந்தர்கள் கொடுத்த நில தானங்களையும், தன் முன்னோர் நில தானங்களை ஆவணப்படுத்தவும் உருவாக்கப்பட்ட பட்டயங்களாகும். பாண்டியர் செப்பேடுகளில் இடைக்கால மற்றும் பிற்கால பாண்டியர்கள் காலத்தில் கொடுக்கப்பட்ட ஏழு செப்புப்பட்டயங்கள் வரலாற்று முக்கியத்துவம் வாய்ந்ததாய் அமைந்தன. இவை கிடைக்காமல் போயிருந்தால் களப்பிரர் ஆட்சியைத் தமிழ்நாட்டில் வேரறுத்த பாண்டியர் வேந்தன் கடுங்கோன் பற்றி வரலாறு அறியாமலேயே போயிருக்கும். இடைக்கால மற்றும் பிற்கால பாண்டியர்களின் காலங்களைக் கணிப்பதற்கும், முறைப்படுத்துபவதற்கும் வகையிலாமல் போயிருக்கும்.\n\nSection::::ஏழு முக்கியச்செப்பேடுகள்.\nமுற்கால மற்றும் பிற்கால செப்பேடுகளில் ஏழு செப்பேடுகள் மிகவும் முக்கியமானவையாகக் கருதப்படுகின்றன. அவை,\n\nSection::::காலநிரல்.\nமேற்கூறப்பட்ட 7 செப்பேடுகளையும் வைத்துப் பாண்டியர் ஆட்சிக்காலங்கள் (வரிசை) கணிக்கப்பட்டன. அவை,\n\n\n\n\n\n\n\n\nSection::::பாண்டியர்பற்றிய குறிப்புகள்.\nமேலுள்ள செப்பேடுகளில் தளவாய்புரம், சின்னமனூர், வேள்விக்குடி போன்ற செப்பேடுகளில் பாண்டிய வேந்தர்கள் செய்ததாகச் சில செயல்கள் குறிக்கப்படுகின்றன. அவை,\n\n\n"}
{"id": "161403", "url": "https://ta.wikipedia.org/wiki?curid=161403", "title": "தாமிரபரணி (இலங்கை)", "text": "தாமிரபரணி (இலங்கை)\n\nதம்பபண்ணி (\"Thambapanni\") அல்லது தாமிரபரணி (\"Tamraparni\") என்பது இலங்கைக்கு வழங்கப்பட்ட பெயர்களில் ஒன்றாகும். இப்பெயர் எக்காலந்தொட்டு வழங்கப்பட்டுவருகிறது என்பதை, இதுவரை சரியான சான்றுகளுடன் காலவரையறையை நிர்ணயிக்க முடியாதுள்ளது என்பது வரலாற்றாய்வாளர்களின் கருத்தாகும். இருப்பினும் வரலாற்றாய்வாளர்களின் ஆய்வின் ஊடாக பல்வேறு கருத்துக்கள் முன்வைக்கப்பட்டுள்ளன.\n\nSection::::மகாவம்சமும் தம்பபண்ணியும்.\nதம்பபண்ணி எனும் பெயர் வழங்கப்பட்ட காலத்தை சரியாக நிர்ணயிக்க முடியாது என கூறும் வரலாற்றாய்வாளர்கள், இலங்கையின் காலத்தால் முந்திய, கி.பி. ஆறாம் நூற்றாண்டில் பாளி மொழியில் எழுதப்பட்ட மகாவம்சம் நூலிற்கிணங்க விஜயன் எனும் இளவரசன் அவனது நண்பர்கள் 700 பேருடன், வங்க நாட்டிலிருந்து அவனது தந்தையால் கப்பலில் ஏற்றி நாடுகடத்தப்படுகிறான். அவன் கடைசியாக வந்தடையும் இடம் (இலங்கையில்) தம்பபண்ணி என குறிப்பிடப் பட்டுள்ளது. அதனடிப்படையில் விஜயன் இலங்கைக்கு வந்தடைவதற்கு முன்பே தம்பபண்ணி எனும் இடம் இருந்துள்ளது என்றும், அது மகாவம்சத் தொகுப்பு இடம்பெறுவதற்கு முன்பே வழக்கில் வழங்கப்பட்டுள்ளது என்றும் கொள்ளமுடியும்.\n\nSection::::சரணடைதலும் இராச்சியதை வழங்குதலும்.\nதம்பபண்ணிக்கு வந்தடைந்த விசயன் மற்றும் அவனது நண்பர்கள் ஒரு பெண்ணை (யாக்கினி) கண்டதாகவும், அவளை பின் தொடர்ந்து சென்றவிடத்தில் ஒரு கிராமமும் நாயும் இருந்ததாகவும், அங்கே ஒரு மரத்தடியில் துறவி வடிவில் குவேணி நூல் நூற்றுக்கொண்டிருந்தால் என்றும், அவள் தன் மாய சக்தியால் ஒவ்வொருவராக (விசயன தவர்ந்த) அனைவரையும் ஒரு பொய்கையில் சிறை வைத்தாகவும் மகாவம்சம் கூறுகிறது. பின்னர் நண்பர்களை தேடிச்சென்ற விசயனை \"இளவரசன்\" என அழைத்ததாகவும் குறிப்பிடப்பட்டுள்ளது. பின்னர் விசயன் தன் நண்பர்களை மீட்டதுடன், குவேணி விசயனிடம் சரணடைந்து, விசயன் தன்னை கொன்றுவிடுவான் என பயந்து, இந்த இராச்சியத்தை விசயனுக்கு அளிப்பதாகவும் வாக்குறுதி அளிக்கிறாள். தன்னை குவேணி ஏமாற்றிவிடக்கூடாது என்பதற்காக விசயன் அவளிடமிருந்து சத்தியம் செய்யும் படி கூறு உறுதிமொழி பெருகிறான். மகாவசம்த்தில் குறிப்பிடப்பட்டுள்ள இந்த நிகழ்வுகள் தம்பபண்ணிக்கு விசயன் வரும் முன்னரே அங்கு மக்கள் வாழ்ந்துள்ளனர் என்பதை எடுத்துக்காட்டுகின்றது. அதுவும் விசயனை \"இளவரசன்\" என குவேணி அழைத்ததாகக் குறிப்பிடுதல் மற்றும் இராச்சியத்தை விசயனுக்கு அளிக்க வாக்குறுதி வழங்குதல் என்பதன் ஊடாக, விசயனின் வருகைக்கு முன்னர் இலங்கையில் ஒரு இராச்சியம் அமைத்து ஆளும் நிலை இருந்திருக்கிறது, அது விசயனின் நண்பர்கள் 700 பேரையும் சிறை வைக்கும் அளவிற்கான வலிமையுடனும் இருந்திருக்கிறது என்பதும் மகாவம்சம் ஊடாக கிடைக்கப்பெறும் தகவல்களாகும். \n\nSection::::நெசவு கைத்தொழில்.\nவிசயனின் நண்பர்கள் அவ்விடத்தில் தோன்றிய ஒரு பெண்ணை (யாக்கினி) பின் தொடர்ந்து சென்ற ஒவ்வொருவரும் குவேணியால் பொய்கை ஒன்றில் சிறைவைக்கப்படுகின்றனர். கடைசியாக அவர்களை தேடி விசயன் செல்லும் போது, ஒரு மரத்தடியில் துறவி வடிவில் குவேணி நூல் நூற்றுக்கொண்டிருந்தால் என்பதும் மகாவம்சம் கூறும் தகவலாகும். அது விசயன் இலங்கைக்கு வரும் முன்பே இலங்கையில் நெசவு கைத்தொழில் பற்றிய அறிவு இருந்துள்ளதைக் காட்டுகிறது.\n\nSection::::தம்பபண்ணியில் சோறு.\nமேலும் குவேணி விசயனிடம் சரணடைந்ததன் பின்னர் அவள் விசயனுக்கும் அவன் நண்பர்கள் 700 பேருக்கும் சோறு சமைத்து கொடுத்தாள் என்பதன் ஊடாக விசயனி வருகைக்கு முன்னரே தம்பபண்ணியில் சோறு சமைத்து உண்ணும் பழக்கம் இருந்துள்ளமை மகாவம்சத்தில் கிடைக்கும் தகவலாகும். \n\nSection::::தம்பபண்ணியில் வணிகப் கப்பல்.\nவிசயனுக்கும் அவன் நண்பர்களுக்கும் குவேணி உணவு பரிமாறியதுடன் வணிகக் கப்பல்களில் இருந்து கைப்பற்றப்பட்ட பொருட்களையும் கொடுத்தாள் என்பதன் ஊடாக தம்பபண்ணியில் வணிகக் கப்பல்களின் வருகையை பற்றிய தகவலையும் மகாவம்சம் தருகிறது.\n\nSection::::ஆடை அணிகலன்கள்.\nஉணவு உண்ட பின் இரவு குவேணி ஆடை அணிகலன்கள் அணிந்து ஒரு பதினாறு வயது இளம்பெண் போன்று விசயன் முன் காட்சியளித்தாள் என்பது, ஆடை அணிகலன்கள் அணியும் வளர்ச்சி நிலையில் தம்பபண்ணி இருந்துள்ளதை மகாவம்சம் எடுத்துக்காட்டுகிறது.\n"}
{"id": "161404", "url": "https://ta.wikipedia.org/wiki?curid=161404", "title": "ஹாய் மதன் பாகம் 7 (நூல்)", "text": "ஹாய் மதன் பாகம் 7 (நூல்)\n\nஹாய் மதன் - பாகம் 7 விகடன் பிரசுரம் வெளியீடாக வெளியான ஒரு நூலாகும். இது விகடன் குழும வார இதழான ஆனந்த விகடனில் வெளிவந்த கேள்வி பதில் பகுதியின் ஏழாம் பாகமாகும். விகடன் வாகசர்களின் பல்வேறு துறை சார்ந்த கேள்விகளுக்கு கார்டூனிஸ்ட் மற்றும் எழுத்தாளர் மதன் அளித்த சுவையான பதில்களின் தொகுப்பு இது.\n"}
{"id": "161420", "url": "https://ta.wikipedia.org/wiki?curid=161420", "title": "சுட்டெழுத்து", "text": "சுட்டெழுத்து\n\nசுட்டெழுத்து என்பது ஒரு குறிப்பிட்ட பொருளையோ மனிதரையோ சுட்டி காட்டும் பொருளில் வரும் எழுத்தாகும். உயிரெழுத்துகளில் 'அ', 'இ', உ' என்ற மூன்று எழுத்துகளும் சுட்டெழுத்துகள் ஆகும். அ என்ற எழுத்து கண் தோன்றாத சேய்மையையும், இ என்ற எழுத்து அண்மையையும் உ என்ற எழுத்து சேய்மைக்கும், அண்மைக்கும் இடைப்பட்டுக் கண்ணுக்குத் தெரியும் நிலத்தையும் சுட்டுவன. அகரம் பேசுவோனுக்கும் கேட்போனுக்கும் சேய்மையிலுள்ள பொருளையும்; இகரம் பேசுவோனுக்கு அண்மையிலுள்ள பொருளையும்; உகரம் கேட்போனுக்கு அண்மையிலுள்ள பொருளையும் சுட்டுவதே பொதுவான மரபாகும். சுட்டெழுத்துக்கள் அகச்சுட்டு (அவன், இவன், உவன்), புறச்சுட்டு(அம்மனிதன், இம்மனிதன், உம்மனிதன்) என இருவகைப்படும்.\n\nSection::::\"உ\" என்ற சுட்டெழுத்து..\nதற்காலத்தில் 'உ' என்ற சுட்டெழுத்து தமிழ்நாட்டில் வழக்கில் இல்லை. ஆனால், பழங்காலத்தில் அவ்வெழுத்து வழக்கில் இருந்தது . அதேவேளை இந்த \"உ\" சுட்டெழுத்து யாழ்ப்பாணத் தமிழ் பேச்சு வழக்கிலும் எழுத்து வழக்கிலும் தற்போதும் தொடர்ந்து இருப்பது ஒரு தனிச்சிறப்பாகும். 'உ' என்ற சுட்டு பல பொருளில் எடுத்தாளப்பட்டுள்ளது. சேய்மைக்கும் அண்மைக்கும் இடையில் உள்ளவற்றைக் குறிக்க 'உ' என்ற சுட்டெழுத்து பயன்பட்டது. நடுவிலுள்ள பொருள்களையும், உயரத்திலுள்ள பொருள்களையும், பின்பக்கம் உள்ள பொருள்களையும் சுட்ட 'உ' பயன்படும்\n\nசான்று:\n\nSection::::அகச்சுட்டு.\nஒருசொல்லின் அகத்தே (உள்ளே) நின்று சுட்டுப்பொருளைத் தருவது அகச் சுட்டு எனப்படும்.\nசான்று:\nஅகச்சுட்டுச் சொற்களிலிருந்து சுட்டெழுத்தை நீக்கினால் அச்சொல் பொருள் தராது.\n\nSection::::புறச்சுட்டு.\nஒரு சொல்லின் புறத்தே (வெளியே) நின்று சுட்டுப்பொருளைத் தருவது புறச்சுட்டு ஆகும்.\nசான்று:\nபுறச்சுட்டு சொற்கள் பிரித்தாலும் பொருள் தரும். (அ+ பையன், இ+ வீடு, உ+பக்கம்).\n\nSection::::அண்மைச்சுட்டு.\nஅண்மையில் (அருகில்) உள்ளவற்றைக் குறிக்க உதவும் சுட்டு \"அண்மைச் சுட்டு\" எனப்படும். இ என்ற சுட்டெழுத்து அண்மையைக் குறிக்க உதவுகிறது.\nசான்று: \n\nSection::::சேய்மைச் சுட்டு.\nசேய்மையில் (தொலைவில்) உள்ளவற்றைச் சுட்டிக் காட்ட உதவும் சுட்டு, \"சேய்மைச் சுட்டு\" எனப்படும், அ என்ற சுட்டெழுத்து தொலைவைக் குறிக்க உதவுகிறது.\nசான்று :\n\nSection::::சுட்டுத்திரிபு.\nதற்காலத்தில் அங்கு, இங்கு, அந்த, இந்த போன்ற சொற்கள் சுட்டுப்பொருளை உணர்த்தி பெருவழக்காக நிற்கின்றன. இது \"சுட்டுத்திரிபு\" எனப்படும்.\nசான்று:\n\nSection::::உசாத்துணை.\nதொல்காப்பியம்- எழுத்ததிகாரம்- நச்சினார்க்கினியம்\n"}
{"id": "161423", "url": "https://ta.wikipedia.org/wiki?curid=161423", "title": "வண்ணநிலவன்", "text": "வண்ணநிலவன்\n\nவண்ணநிலவன் (பிறப்பு: திசம்பர் 15, 1949) ஒரு தமிழ் எழுத்தாளர் ஆவார். தூத்துக்குடி மாவட்டம், தாதன்குளம் என்னும் கிராமத்தில் பிறந்த இவரின் இயற்பெயர் உ. ராமச்சந்திரன் ஆகும். இவர் பாளையங்கோட்டை, திருநெல்வேலி மற்றும் ஸ்ரீ வைகுண்டம் ஆகிய ஊர்களில் படித்தார். ‘துக்ளக்’ பத்திரிகையிலும் பின்னர் ‘சுபமங்களா’ பத்திரிகையிலும் ஆசிரியர் குழுவில் சிறிது காலம் வேலைப் பார்த்தார். தமிழில் குறிப்பிடத்தகுந்த திரைப்படமான ருத்ரையாவின் ‘அவள் அப்படித்தான்’ திரைபடத்தின் வசனகர்த்தாவாகவும் பணியாற்றியுள்ளார்.\n\nSection::::குடும்பம்.\nஇவரின் தந்தை உலகநாதபிள்ளை மற்றும் தாய் இராமலட்சுமி அம்மாள். இவரது பெற்றோர் இவருக்கு வைத்த இயற்பெயர் ராமச்சந்திரன் ஆகும். இவர்களது சொந்த ஊர் திருநெல்வேலி. இவரின் பள்ளிப் பருவத்துக்குப் பிறகு பணி காரணமாக தாதன்குளம், திருநெல்வேலி, ஸ்ரீவைகுண்டம், பாளையங்கோட்டை, பாண்டிச்சேரி, சென்னை உட்பட பல ஊர்களில் வண்ணநிலவன் வசித்துள்ளார். இவர் ஏப்ரல் 07, 1977 அன்று சுப்புலட்சுமி என்பவரை திருமணம் செய்து கொண்டார். இவர்களுக்கு ஆனந்த் சங்கர் என்ற மகனும் சசி, உமா என்ற இரு மகள்களும் உள்ளனர். தற்போது சென்னை, கோடம்பாக்கத்தில் வசித்து வருகிறார்.\n\nSection::::படைப்புகள்.\nஇவர் நாவல், சிறுகதைகள் மற்றும் கவிதைகள் போன்றவற்றை எழுதி அவை நூல்களாக வெளி வந்திருக்கின்றன.\n\n\n\n\n\n\n"}
{"id": "161427", "url": "https://ta.wikipedia.org/wiki?curid=161427", "title": "வட்டுக்கோட்டை தேர்தல் தொகுதி", "text": "வட்டுக்கோட்டை தேர்தல் தொகுதி\n\nவட்டுக்கோட்டை தேர்தல் தொகுதி (\"Point Pedro Electorate\") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், யாழ்ப்பாண மாவட்டத்தில் வட்டுக்கோட்டை நகரையும் அதைச் சுற்றியுள்ள ஊர்களையும் உள்ளடக்கியதாகும்.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் வட்டுக்கோட்டைத் தேர்தல் தொகுதி யாழ்ப்பாணத் தேர்தல் மாவட்டத்தில் உள்ளடக்கப்பட்டது.\n\nSection::::1947 தேர்தல்கள்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\n\nSection::::1952 தேர்தல்கள்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\n\nSection::::1956 தேர்தல்கள்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\n\nSection::::1960 (மார்ச்) தேர்தல்கள்.\n1960 ஆம் ஆண்டில் பருத்தித்துறைத் தேர்தல் தொகுதியில் இருந்து உடுப்பிட்டி நகரைச் சேர்ந்த பகுதிகள் உடுப்பிட்டி தேர்தல் தொகுதி என்ற தனித் தொகுதியாகப் பிரிக்கப்பட்டது.\n\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\n\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\n\nதா. திருநாவுக்கரசு 1982 ஆகத்து 1 இல் இறக்கவே, அவருக்குப் பதிலாக நீலன் திருச்செல்வம் 1983 மார்ச்சு 8 இல் தமிழர் விடுதலைக் கூட்டணி சார்பில் நியமிக்கப்பட்டார்.\n\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் நீலன் திருச்செல்வம் பருத்தித்துறை தொகுதிக்கான நாடாளுமன்ற இருக்கைகயை இழந்தார்.\n\n"}
{"id": "161434", "url": "https://ta.wikipedia.org/wiki?curid=161434", "title": "தினமலர் வாரமலர்", "text": "தினமலர் வாரமலர்\n\nதினமலர் வாரமலர் இதழ் தினமலர் நாளிதழின் ஞாயிற்றுக் கிழமையில் இலவச இணைப்பாக வழங்கப்படும் ஒரு இதழாகும்.\n\n\nSection::::டி.வி.ஆர் நினைவு சிறுகதை போட்டி.\nதினமலர் நிறுவுனர் டி.வி.ராமசுப்பையர் நினைவாக தினமலர் வாரமலர் வார இதழில் வருடம் தோறும் நடத்தப்படும் சிறுகதை போட்டியாகும். இந்தப் போட்டியில் வாசகர்களின் சிறுகதைகள் தேர்ந்தெடுக்கப்பட்டு பரிசுகள் அளிக்கப்படுகின்றன.\n"}
{"id": "161437", "url": "https://ta.wikipedia.org/wiki?curid=161437", "title": "நகர மண்டபம், கொழும்பு", "text": "நகர மண்டபம், கொழும்பு\n\nநகர மண்டபம், கொழும்பு (\"Town Hall, Colombo\") என்றழைக்கப்படுவது கொழும்பு மாநகர சபையின் தலைமையகமும் கொழும்பு மேயரின் அலுவலகமும் தெரிவு செய்யப்பட்ட நகரசபையின் சந்திப்பு இடமுமாகும். இது விகாரமகாதேவி பூங்காவின் முன்னால் அமைந்துள்ளது.\n\nஅடிக்கல் 1924, மே, 24 அன்று அக்காலத்தில் கொழும்பின் மேயராக இருந்த டி. ரீட் என்பவரால் பதிக்கப்பட்டது, கட்டுமானம் 1927 இல் நிறைவு பெற்றது. இது எஸ்.ஜே. எட்வாட்சு என்பவரால் வடிவமைக்கப்பட்டது. இது ஆரம்பத்தில் மேயரின் அலுவலகம், சபையினர் கூடம், பெரிய விருந்தினர் மண்டபம் தேவைப்படும் நிகழ்வுகளிற்கான இடமாக அமைக்கப்பட்டது. தற்போது நகரசபை நிர்வாக ஊழியர்களின் வதிவிடமாகவுள்ளது. அதன் தோட்டம் பல்வேறு பேரணிகள் மற்றும் இசை நிகழ்ச்சிகள் ஆண்டு முழுதும் நிகழும் இடமாகவுள்ளது.\n\n"}
{"id": "161440", "url": "https://ta.wikipedia.org/wiki?curid=161440", "title": "பிசித் தீவின் மொழிகள்", "text": "பிசித் தீவின் மொழிகள்\n\nபிசித் தீவின் மொழிகள் ஆங்கிலம், பிசித் தீவின் பூர்வ குடியினர் மொழிகள் மற்றும் இந்தியக் குடியேறிகளின் மொழிகள் என மூன்று விதமாக உள்ளது. தென்கிழக்கு ஆசியாவில் உள்ள பிசித் தீவில் இந்த மூன்றுவித மொழிகளும் பேசப்படுகின்றன. பிசித் தீவின் 1997 ஆம் ஆண்டு அரசியலமைப்புச் சட்டத்தின்படி, பிசித் தீவுகள் ஆங்கிலம், விசிய மொழி (பூர்வகுடியினர் மொழி), இந்துசுத்தானி(இந்தி-உருது) ஆகிய மூன்று ஆட்சி மொழிகளைக் கொண்டுள்ளன. \n\nபிசிய மொழியைத் தீவின் மக்கள் எண்ணிக்கையில் பாதியளவிலுள்ள பூர்வகுடியினர் தாய்மொழியாகவும், பிறர் இரண்டாம் மொழியாகவும் பேசுகின்றனர். இத்தீவில் 37 விழுக்காடுகள் இந்தியக் குடியினர் ஆவர். இவர்கள் வடநாட்டு மொழிகளான இந்தி, குசராத்தி, பஞ்சாபி ஆகிய மொழிகளையும், தென்னாட்டு மொழிகளான தமிழ், தெலுங்கு, மலையாளம் ஆகிய மொழிகளையும் பேசினாலும், பெரும்பான்மையினரான இந்தி பேசுவோரின் எண்ணிக்கையால் இந்தியே ஆட்சி மொழியானது. குடியேற்றவாத காலத்தில் இருந்து ஆங்கிலம் இத்தீவின் ஆட்சிமொழியாக உள்ளது. 1997 ஆம் ஆண்டுவரை தனி ஆட்சிமொழியாயிருந்தது. அரசு, கல்வி, வியாபாரம் ஆகியவை ஆங்கிலத்திலேயே நடைபெற்றன. குறிப்பிடத்தக்க அளவில் விசிய மொழியிலும் வியாபாரம் நடைபெறுகிறது. பிசித் தீவில் சிறுபான்மையினரால் சில பிசிய மொழிகளும் பேசப்படுகின்றன.\n\nSection::::வரலாறு.\n19ஆம் நூற்றாண்டு வரையிலும், பிசித் தீவுகளில் பூர்வகுடியினர் மட்டுமே வசித்தனர். இவர்கள் பிசித் தீவின் மொழிகளை மட்டுமே பேசிவாழ்ந்தனர், பிரித்தானிய ஆதிக்கத்தின்கீழ் இத்தீவு வந்தபோது, இந்தியாவில் இருந்து வேலையாட்கள் கொண்டு வரப்பட்டனர். இவர்களில் இந்துசுத்தானி (இந்தி-உருது) மொழி பேசியவர்களே அதிகம். இன்றைய சூழலில், ஆங்கிலம், பிசி இந்தி, விசிய மொழி ஆகியவை சொல்லளவிலும், இலக்கண அளவிலும், ஒன்றுடன் ஒன்று கலந்திருக்கின்றன. இதேபோன்றே பிற சிறுபான்மையினர் மொழிகளிலும் பிற மொழிகள் கலந்திருக்கின்றன. குறிப்பிடத்தக்க அளவில் சீன மொழி பேசுவோரும் உள்ளனர்.\n\nSection::::மொழிகள்.\nSection::::ஆங்கிலம்.\nபிரித்தானியாவின் ஆட்சிக்குட்பட்டதில் இருந்து பிசித் தீவுகளில் ஆங்கிலம் பேசப்பட்டு வருகிறது. பிரித்தானிய ஆட்சிக் காலத்தில், பெரும்பாலான பிசியர்கள் எளிய ஆங்கிலம் பேசக் கற்றிருந்தனர். இன்றும் இங்கு பேசப்படும் ஆங்கிலம் இத்தீவிற்கென்று தனித்துவமானது. மொழியியலாளர்கள் இதை ஆங்கிலத்தின் தனிவட்டார வழக்கு என்று கூறுகின்றனர். இருப்பினும், அரசு பொது ஆங்கிலத்தினைப் பயன்படுத்துகிறது. பிசியம் மற்றும் இந்தி மொழிகளில் இருந்து பல சொற்களைப் பெற்றுக் கொண்டுள்ள கொச்சை ஆங்கிலத்தை,\nவழிபடும் இடங்களிலும் பொது இடங்களிலும் பயன்படுத்துகின்றனர்.\n\nSection::::பிசியம்.\nபிசித் தீவின் கிழக்குப் பகுதியினர் மொழியே ஆட்சி மொழியாகத் தேர்ந்தெடுக்கப்பட்டுள்ளது. இதுவே பவுன் அல்லது பிசியம் அல்லது விசிய மொழி எனப்படுகிறது. இம்மொழியினை 300,000 மக்கள் தாய்மொழியாகவும் மேலும் 300,000 மக்கள் இரண்டாம் மொழியாகவும் பேசுகின்றனர். பிரித்தானியரால் இம்மொழி ஆட்சிமொழியாக்கப் பட்டதன் காரணம், இது ஆதிக்க மொழியாக மட்டுமின்றி, அரச வம்சத்தினர் மொழியாகவும் விளங்கியதுமாகும். இம்மொழி, பிற மொழிச் சொற்களை ஏற்றுக் கொண்டு பொது மொழியாக ஆனது.\n\nSection::::பிசி இந்தி.\nஇது பிசி உருது, பிசி இந்துசுத்தானி என்றும் அழைக்கப்படுகிறது. இங்கு குடியேறிய இந்தியரில் பெரும்பான்மையினர் இந்துசுத்தானி பேசுகின்றனர். இங்கு பேசப்படும் இந்துசுத்தானி (இந்தி-உருது மொழி) இந்தியாவின் அவாதி மற்றும் போச்சுப்புரி மாவட்டப் பகுதிகளில்\nபேசப்படும் வட்டார மொழி. தற்போது பல ஆங்கில, பிசிய மொழிச் சொற்களை ஏற்றுக் கொண்டுள்ளது. பிசி இந்திக்கும் இந்திய இந்திக்கும் உள்ள தொடர்பு, ஆப்பிரிக்கான்சுக்கும் இடச்சு மொழிக்கும் உள்ள தொடர்பை ஒத்திருக்கிறது. தொடக்கத்தில், கிழக்கு இந்தியப் பகுதிகளில் இருந்து மக்கள் அழைத்து வரப்பட்டாலும், பின்னாளில், ஏறத்தாழ 15000 மக்கள் தமிழ்நாடு, ஆந்திரப் பிரதேச மாநிலங்களில் இருந்தும் அழைத்து வரப்பட்டனர். இருப்பினும் பின்னர் வந்த தமிழர்களும், தெலுங்கர்களும், மலையாளிகளும் ஏற்கனவே நிலை பெற்றிருந்த இந்தி மொழியைக் கற்கவேண்டிய நிலைக்குத் தள்ளப்பட்டனர்.\n\nSection::::பிற மொழிகள்.\nபிசித் தீவில் பன்மொழிகளைப் பேசும் மக்கள் வசிக்கிறார்கள். இத்தீவுடன் இணைக்கப்பட்ட ரொடுமா என்னும் தீவில் வாழும் ரொடுமிய மக்கள் 12000 பேர் ரொடும மொழி எனப்படும் மொழியைப் பேசுகின்றனர்.\n\nதமிழ், தெலுங்கு, பஞ்சாபி, குசராத்தி, மலையாளம் ஆகிய மொழிகளைப் பேசும் மக்கள் இங்கு வாழ்கின்றனர். குடும்பத்தினரிடம் தாய்மொழியில் பேசினாலும், பிறருடன் பிசி இந்தி மொழியில் பேசுகின்றனர். \n\nசீனக் கண்டோனிசு மொழியைப் பேசும் சீனர்களும் இங்கு குடியேறுவதால் இம்மொழியும் பரவலடைந்து வருகிறது. வேறு சில தீவு மொழிகள் பேசப்படுகின்றன. பனாபிய மொழியைப் பேசுவோர் 3000 பேர் இருக்கின்றனர். சிறுபான்மையினர் துவாலிய மொழியையும், தோங்க மொழியையும் பேசுகின்றனர்.\n\n"}
{"id": "161446", "url": "https://ta.wikipedia.org/wiki?curid=161446", "title": "அமெரிக்க தேசிய மருத்துவ நூலகம்", "text": "அமெரிக்க தேசிய மருத்துவ நூலகம்\n\nஅமெரிக்க தேசிய மருத்துவ நூலகம் \"(United States National Library of Medicine)\" அமெரிக்க அரசாங்கத்தால் நடத்தப்படுகின்ற ஒரு நூலகமாகும். . இந்நூலகம், உலகத்தில் உள்ள மருத்துவ நூலகங்களிலேயே மிகவும் பெரியதாகும். மேரிலாந்தின் பெதசுதாவில் அமைந்துள்ள தேசிய மருத்துவ நூலகம் என்பது தேசிய சுகாதார நிறுவனத்திற்குள் இருக்கும் ஒரு நிறுவனமாகும். நூலகத்திலுள்ள தொகுப்புகளில் ஏழு மில்லியனுக்கும் அதிகமான புத்தகங்கள், பத்திரிகைகள், தொழில்நுட்ப அறிக்கைகள், கையெழுத்துப் பிரதிகள், நுண்படச்சுருள்கள், புகைப்படங்கள் மற்றும் மருத்துவம் மற்றும் தொடர்புடைய அறிவியல் பற்றிய படங்கள், உலகின் பழமையான மற்றும் அரிதான படைப்புகள் போன்றவைகள் அடங்கும்.\n\n1984 - ஆம் ஆண்டிலிருந்து தற்சமயம்வரை இந்நூலகத்தின் நிருவாகியாக இருப்பவர் பேட்ரீசியா பிளாட்லெ பிரென்னான் என்பவராவார்.\n\nSection::::வெளியீடுகள் மற்றும் தகவல் வளங்கள்.\n1879 ஆம் ஆண்டு முதல், தேசிய மருத்துவ நூலகம் னாதந்தோறும் மருத்துவ அட்டவனையை வெளியிட்டு வருகிறது. இது கட்டுரைகளுக்கான ஒரு மாதாந்திர வழிகாட்டியாகும். தேர்ந்தெடுக்கப்பட்ட ஐந்தாயிரம் பத்திரிகைகளில், வெளிவந்த கட்டுரைகளுக்கான அட்டவணையாக அது இருந்தது. மருத்துவ அட்டவனையின் கடைசி வெளியீடு 2004 ஆம் ஆண்டு டிசம்பர் மாதம் அச்சிடப்பட்டது, ஆனால் இந்த தகவல்கள் இலவசமாக அணுகக்கூடிய பப்மெட் என்ற தேடுபொறியில் வழங்கப்படுகின்றன, பதினைந்து மில்லியனுக்கும் அதிகமான மெட்லைன் பத்திரிகை கட்டுரை குறிப்புகள் மற்றும் சுருக்கங்கள் 1960 ஆம் ஆண்டிலிருந்தும் 1950 ஆம் ஆண்டுகளில் இருந்து 1.5 மில்லியன் குறிப்புகள் இவற்றில் அடங்கும் . \nதேசிய மருத்துவ நூலகம் உயிரிநுட்பத் தகவலுக்கான தேசிய மையத்தை நடத்துகிறது, இதில் உயிரியல் தரவுத்தளங்கள் (இவற்றில் பப்மெட்டும் அடங்கும்) உள்ளன. அவை என்ட்ரெசு தேடுபொறி மற்றும் உயிரி மருத்துவ தகவல் தொடர்புக்கான லிசுட்டர் இல் தேசிய மையம் ஆகியனவற்றின் மூலம் இணையத்தில் இலவசமாக அணுகி அறிந்து கொள்ளலாம். அமெரிக்க ஐக்கிய நாடுகள் தேசிய வெளியீட்டு மையம் மருத்துவக் கலைச் சொற்களுக்கான குறியீடுகளையும் தரவுகளையும் உள்ளடக்கிய கலைகளஞ்சியத்தை அமெரிக்க தேசிய வெளியீட்டு அமைப்பு வெளியிடுகிறது. மனித தலையீடு மற்றும் அவதானிப்பு ஆய்வுகளுக்காக தேசிய மருத்துவ நூலகம் மருத்துவ சோதனைகளை நிர்வகிக்கும் ஒரு பதிவேட்டை பராமரிக்கிறது.\n\nSection::::நச்சு மற்றும் சுற்றுச்சுழல்.\nநச்சுயியல் மற்றும் சுற்றுச்சூழல் சுகாதார திட்டம் 1967 ஆம் ஆண்டு தேசிய மருத்துவ நூலகத்தில் நிறுவப்பட்டது, மேலும் மருத்துவ இலக்கியங்களிலிருந்தும், அரசு மற்றும் அரசு சாரா நிறுவனங்களின் கோப்புகளிலிருந்தும் தொகுக்கப்பட்ட கணினி தரவுத்தளங்களை இத்திட்டம் உருவாக்கியுள்ளது. நச்சுயியல் தரவு வலைதளம் , புவியியல் தகவல் திட்டம், அவசரகால பதிலளிப்பாளர்களுக்கான கம்பியிலா தகவல் தொடர்பு அமைப்பு, நச்சு இரகசியங்கள் மற்றும் வீட்டு தயாரிப்புகள் தரவுத்தளம் போன்ற இரசாயன அவசரகால பதில் மற்றும் பொதுக் கல்விக்கான பல தகவல் அமைப்புகளை இந்த திட்டம் செயல்படுத்தியுள்ளது. இந்த ஆதாரங்களை இணையத்தில் கட்டணம் இல்லாமல் அணுகலாம்.\n\nSection::::கதிர்வீச்சு வெளிப்பாடு.\nகதிர்வீச்சு அவசரநிலை மேலாண்மை அமைப்பையும் அமெரிக்க தேசிய மருத்துவ நூலகம் வழங்குகிறது:\n\nகதிரியக்க மற்றும் அணுசக்தி அவசர காலங்களில் மருத்துவ நோயறிதல் மற்றும் கதிர்வீச்சு காயங்களுக்கு சிகிச்சை மற்றும் முதன்மையாக மருத்துவர்கள் வழிகாட்டுதல்,\n\nமுறையான கதிர்வீச்சு மருந்து தொடர்பான நிபுணத்துவம் இல்லாதவர்களுக்கு சிக்கல்களைப் புரிந்துகொள்ளப் போதுமான பின்னணி மற்றும் சூழலுடன் கூடிய சரியான நேரத்தில் உரிய ஆதாரங்களையும் அதை அடிப்படையாகக் கொண்ட பயன்படுத்தக்கூடிய பயனுள்ள தகவல்களை கொடுத்தல்,\n\nஇணையத்தை அணுக முடியாத அவசரகாலத்திலும் கிடைக்கும் வகையில் முன்கூட்டியே பதிவிறக்கம் செய்யக்கூடிய வலை அடிப்படையிலான தகவல்கள் வழங்கல் போன்றவை இத்திட்டத்தின் சிறப்புகளாகும்.\n\nஅமெரிக்காவின் சுகாதார மற்றும் மனித சேவைகள் அமைப்பு, தயார்நிலை மற்றும் செயலாற்றும் அலுவலகம், திட்டமிடல் மற்றும் அவசர நடவடிக்கைகளின் அலுவலகம், தேசிய மருத்துவ நூலகத்தின் ஒத்துழைப்புடன், சிறப்பு தகவல் சேவைகளின் பிரிவு, தேசிய புற்றுநோய் நிறுவனம், நோய் கட்டுப்பாடு மற்றும் தடுப்பு மையங்கள் மற்றும் பல அமெரிக்க மற்றும் சர்வதேச ஆலோசகர்களின் பொருள் வல்லுநர்கள் இணைந்து கதிர்வீச்சு அவசரநிலை மேலாண்மை அமைப்பை தயாரித்து அளிக்கின்றனர்.\n\n"}
{"id": "161461", "url": "https://ta.wikipedia.org/wiki?curid=161461", "title": "குமுதம் குழுமம்", "text": "குமுதம் குழுமம்\n\nகுமுதம் குழுமம் வார இதழ்கள், பதிப்பகம், இணையம், மின் இதழ்கள் என்று பல்வேறு தளங்களில் இயங்கும் நிறுவனமாகும். குமுதம் பப்ளிகேஷன்ஸ் (பி) லிமிடெட் நிறுவனம் எஸ். ஏ. பி அவர்களால் தொடங்கப்பட்டது.\n\n\nSection::::இணையத்தில்.\nSection::::டாட்காம்.\nகுமுதம் டாட் காமில் கார்ட்டூன்கள், புகைப்படங்களின் கேலரி, விளையாட்டு, செய்திகள், ஜோதிடம் போன்றவை இடம்பெறுகின்றன.\n\nSection::::குமுதம் வெப் டிவி.\nசெய்திகள், அரசியல், குமுதம் பைனான்ஸ், திரைப்படம், பக்தி&இசை, ஆரோக்கியம் & மகளிர்பக்கம், பொழுதுபோக்கு, திரைப்பட முன்னோட்டம் போன்றவை குமுதம் வெப் டிவியில் இடம்பெறுகின்றன.\n"}
{"id": "161466", "url": "https://ta.wikipedia.org/wiki?curid=161466", "title": "குமுதம் ரிப்போர்ட்டர் (இதழ்)", "text": "குமுதம் ரிப்போர்ட்டர் (இதழ்)\n\nகுமுதம் ரிப்போட்டர், குமுதம் பப்ளிக்கேஷன் நிறுவனத்தினரால் வெளியிடப்படும் புலனாய்வு இதழாகும்.\n\nஅரசியல், திரைப்படம், சமூகத்தில் நடக்கும் சம்பவங்கள், உலக செய்திகள் இவ்விதழில் முக்கிய இடம் பெறுகின்றன.\n\n\nSection::::இதழில்.\nஆன்லைன் ஆப்பு, அரசியல் கட்சிகள், நபர்கள், அமைச்சர்கள் பற்றிய செய்திகள், முக்கிய சம்பங்களைப் பற்றி பிரத்தியேக கட்டுரை போன்றவை இடம் பெறுகின்றன.\n"}
{"id": "161474", "url": "https://ta.wikipedia.org/wiki?curid=161474", "title": "முத்து (திரைப்படம்)", "text": "முத்து (திரைப்படம்)\n\nமுத்து, 1995-ம் ஆண்டு தமிழில் வெளிந்த திரைப்படமாகும். இத்திரைப்படத்தை கே. எஸ். ரவிக்குமார் இயக்க, ரஜினிகாந்த், மீனா, ரகுவரன், சரத் பாபு, ராதாரவி, செந்தில் மற்றும் வடிவேலு நடிப்பில் வெளிவந்தது. இத்திரைப்படத்திற்கு ஏ. ஆர். ரகுமான் இசையமைத்திருந்தார். இது மலையாளத் திரைப்படம், \"தேன்மாவின் கொம்பது\" (1994) என்பதின் மறுஆக்கம் என்று கூறப்படுகிறது.\n\nஇத்திரைப்படம் தெலுங்கிலும் இதே பெயரில் வெளியானது. இத்திரைப்படம் சப்பானிய மொழியில் முத்து ஓடூரு மகாராஜா (ムトゥ 踊るマハラジャ) அதவாது முத்து - ஆடும் அரசர் என்ற பெயரில் வெளியாகி மிகவும் பிரபலமானது. இத்திரைப்படம் இந்தியில் முத்து மகாராஜா என்ற பெயரில் மொழிபெயர்ப்பு செய்யப்பட்டு வெளியானது.\n\n\nSection::::வரவேற்பு.\n\"முத்து\", ஜப்பானிய மொழியில் வெளியான முதல் இந்தியத் திரைப்படம்.) நல்ல வரவேற்பையும் பெற்றது. இந்திய பிரதமர் மன்மோகன் சிங் இத்திரைப்படத்தைப் பற்றி 2006-ம் ஆண்டு திசம்பர் 14-ம் நாள் ஜப்பானில் நடைபெற்ற விழாவொன்றில் குறிப்பிட்டுள்ளார்.\n\nஇத்திரைப்படம், நல்ல வரவேற்பு பெற்றது, இது வெற்றித்திரைப்படமாக அதிகாரப்பூர்வமாக அறிவிக்கப்பட்டது.\n\n\n"}
{"id": "161498", "url": "https://ta.wikipedia.org/wiki?curid=161498", "title": "அம்ப்போரா மதுச்சாடி", "text": "அம்ப்போரா மதுச்சாடி\n\nஅம்ப்போரா மதுச்சாடி என்பது யவனர்களால் (கிரேக்கர், ரோமானியர்) செய்யப்பட்ட மதுச்சாடிகளாகும். இவை புதிய கற்காலம் முதலே கிரேக்கர்களால் தயாரிக்கப்பட்டன. இவை தமிழகத்தில் இரவிமங்கலம் போன்ற இடங்களில் காணப்படுவதால் இவற்றின் மூலம் யவனர் மற்றும் தமிழருக்குமான தொடர்புகளை அறிய முடியும்.\n\nSection::::அம்போராவில் தமிழ் பிராமி.\nஇச்சாடிகள் கி.மு. ஏழாம் நூற்றாண்டிலேயே கிரேக்கர்களால் தயாரிக்கப்பட்டாலும் கி.பி. முதலாம் நூற்றாண்டு இவற்றில் தமிழ் பிராமி எழுத்துக்கள் பொறிக்கப்பட்டு அவற்றில் தென்னிந்திய பாசி மணிகளும் பொறிக்கப்பட்டு புழக்கத்தில் இருந்தன. தமிழ் பிராமி எழுத்து பொறித்த அம்போரா சாடி ஒன்றின் பகுதி \"ணாந்தை கீரன்\" என்ற பெயருடன் ஓமான் நாட்டில் காணப்படுவது கி.பி. முதலாம் நூற்றாண்டில் அப்பகுதியில் தமிழரின் வணிகச் செல்வாக்கு பரவியதை காட்டுகிறது.\n"}
{"id": "161506", "url": "https://ta.wikipedia.org/wiki?curid=161506", "title": "பாண்டியர் குடிப்பெயர்கள்", "text": "பாண்டியர் குடிப்பெயர்கள்\n\nசேரர்களுக்கும், சோழர்களுக்கும் பல குடிப்பெயர்கள் இருந்தது போலவே பாண்டியர்களுக்கும் பல குடிப்பெயர்கள் இருந்தன. \n\nஅவற்றுள் பாண்டியன் என்பது பொதுப்பெயர். \nசெழியன், வழுதி, மாறன், பஞ்சவன், கவுரியர், தென்னவன், தென்னர் ஆகியன சங்ககாலத்திலேயே வழங்கப்பட்ட பெயர்கள். \nசடையவர்மன், மாறவர்மன் என்னும் அடைமொழிகளைப் பிற்காலப் பாண்டியர் வரலாற்றில் காணமுடிகிறது. \n\nஇந்தக் குடிப்பெயர் அடைமொழிகளுடன் குறிப்பிடப்படும் பாண்டிய மன்னர்கள் சிலரும் காணப்படுகின்றனர். இவர்களது பெயர்கள் எந்த மன்னனைக் குறிக்கின்றன என ஒப்பிட்டுப் பார்க்க வேண்டியவை.\n"}
{"id": "161520", "url": "https://ta.wikipedia.org/wiki?curid=161520", "title": "பஞ்சவன் (வானவர்கோன் ஆரம் பூண்டவன்)", "text": "பஞ்சவன் (வானவர்கோன் ஆரம் பூண்டவன்)\n\nவானவர் கோன் என இந்திரனைக் குறிப்பிடுவர். இவன் கழுத்திலிருந்த மாலையைப் பஞ்சவன் என்னும் பெயர்கொண்ட பாண்டியன் ஒருவன் பூண்டிருந்தான் என்று பாராட்டப்படுகிறான். இந்திரனை வென்று பெற்றான் எனச் சிலப்பதிகாரம் குறிப்பிடுகிறது. தெய்வமாகிய கண்ணகியை வள்ளைப்பாட்டுப் பாடி வாழ்த்தும் மகளிர் இவ்வாறு வாழ்த்துகின்றனர். \n\nஇந்திரன் எதற்காகப் இந்தப் பாண்டியனுக்குத் தன் ஆரத்தைக் கொடுத்தான் என்பதையும் சிலப்பதிகாரம் குறிப்பால் உணர்த்துகிறது. பாண்டியன் இந்திரனோடு போரிட்ட போது இந்திரன் தலையிலிருந்த மணிமுடிச் சங்கினை உடைத்தெறிந்தானாம். அதனால் சினம் கொண்ட இந்திரன் தன் கட்டுப்பாட்டில் இருந்த மழை மேகங்களைப் பாண்டியன் நாட்டில் பெய்யாமல் தடுத்துவிட்டானாம். பாண்டியன் மழை பெய்யாமல் தன் நாட்டின்மீது சென்றுகொண்டிருந்த மழைமேகங்களைக் கட்டி இழுத்து தன் நாட்டில் மட்டும் மழை பெய்யும்படிச் செய்தானாம். இதனைக் கண்ட இந்திரன் பாண்டியனுக்குத் தன் ஆரத்தைக் பொடுத்துச் சமாதானம் செய்துகொண்டான் போலும். \n"}
{"id": "161522", "url": "https://ta.wikipedia.org/wiki?curid=161522", "title": "வள்ளைப்பாட்டு", "text": "வள்ளைப்பாட்டு\n\nமகளிர் நெல் முதலான தானியங்களைக் குற்றுவர். அப்போது அவர்களது வளையல்கள் குலுங்கும். ஒருவர் இரு கைகளும் மாறி மாறி வர உலக்கைமூச்சு போடும்போதும், இருவர் சேர்ந்து, இருவரது நான்கு கைகளாலும் உலக்கைமூச்சுப் போடும்போதும் வளையல் பண்ணிசை பிறக்கும். இதற்கு வள்ளை என்று பெயர். இப்படிக் குற்றும்போது பாடலும் பாடுவர். இதற்கு வள்ளைப்பாட்டு என்று பெயர்.\nSection::::கலித்தொகை வள்ளைப்பாட்டு.\nதினையைச் சந்தன மர உரலில் போட்டு யானைத் தந்த உலக்கையால் குற்றும் மகளிர் பாடிக்கொண்டே குற்றுகின்றனர். குற்றுவோர் தலைவியும் தோழியும். திருமணம் செய்துகொள்ளாமல் காலம் கடத்தும் தலைவன் இயல்பினைப் பழித்துத் தலைவி பாடுகிறாள். அந்த இயல்பில் பொருள் இருப்பதாகத் தோழி பாடுகிறாள். இருவரும் மாறி மாறிப் பாடுகின்றனர். ஓர் எடுத்துக்காட்டு\n\nதலைவி இயற்பழித்துப் பாடியது\nதோழி இயற்படப் பாடியது\nSection::::சிலப்பதிகார வள்ளைப்பாட்டு.\nதெய்வமாகிய கண்ணகியை வள்ளைப்பாட்டுப் பாடி வாழ்த்தும் மகளிர் இவ்வாறு வாழ்த்துகின்றனர்.\n\n<poem>பாடல் சால் முத்தம் பவள உலக்கையால்\nமாட மதுரை மகளிர் குறுவரே\nவானவர்கோன் ஆரம் வயங்கிய தோள் பஞ்சவன்\nமீனக் கொடி பாடும் பாடலே பாடல்\nவேப்பந்தார் நெஞ்சு உணக்கும் பாடலே பாடல் </poem>\n"}
{"id": "161527", "url": "https://ta.wikipedia.org/wiki?curid=161527", "title": "நகர மண்டபம், சிங்கப்பூர்", "text": "நகர மண்டபம், சிங்கப்பூர்\n\nசிங்கப்பூர் நகர மண்டபம், சிங்கப்பூரின் தேசிய இடமாக அறிவிக்கப்பட்ட கட்டிடங்களில் ஒன்று.. வரலாற்றுச் சிறப்புமிக்க படாங், சிங்கப்பூர் உச்சநீதிமன்றம் ஆகியவை அருகில் அமைந்துள்ளன.\n\nSection::::வரலாறு.\nநகர மண்டபம் 1926 முதல் 1929 ஆம் ஆண்டுவரை கட்டப்பட்டு முதன்மை வளாகம் என்று அழைக்கப்பட்டு வந்தது. இரண்டாம் உலகப் போர் நடைபெற்ற காலத்தில், ஜப்பானியர்கள் தங்கள் செயல்பாடுகளை இவ்வளாகத்திலேயே செய்து கொண்டனர். 1943 ஆம் ஆண்டில், இந்திய தேசிய ராணுவத்தின் தலைவராய் இருந்த சுபாசு சந்திரபோசு, இந்தியா பிரித்தானியரிடமிருந்து விடுதலை அடைய வேண்டும் என்று பேரணி நடத்தினார். போரின் முடிவில், ஜப்பானிய இராணுவத் தளபதி, மவுண்ட்பேட்டன் பிரபுவிடம் சரணடைந்தார். பின்னர் இக்கட்டிடம் தற்போதைய பெயருக்கு மாற்றப்பட்டது. சிங்கப்பூருக்கு நகர அந்தஸ்து வழங்கப்பட்டது. தன்னாட்சிக் காலத்தின்போது, அதிபர் லீ குவான் யீ, இவரது எட்டு அமைச்சர்கள் ஆகியோர் இவ்வளாகத்திலேயே ஆட்சிப் பொறுப்பேற்றனர். சிங்கப்பூரின் அரசரான யுசூப் பின் இசாக் என்பாரும் இங்குதான் உறுதிமொழியேற்றார். அரசுப் பணிகளை மேற்கொள்வதற்காக, 1987 ஆம் ஆண்டில் இக்கட்டிடம் பெரிதும் மேம்படுத்தப்பட்டது 1988 ஆம் ஆண்டில், 12 நீதிமன்ற அறைகள் அருகிலுள்ள உச்சனீதிமன்றதுக்கு மாற்றப்பட்டன.\nஇங்கு சிங்கப்பூரின் அரையாண்டுக் கூட்டம், உலக வங்கிக்கான சந்திப்பு, பன்னாட்டு நிதியமைப்புக்கான கூட்டம் உட்பட முக்கியக் கூட்டங்கள் நிகழும்.\n\n2015 ஆம் ஆண்டிற்குள் அருகிலுள்ள உச்சநீதிமன்ற வளாகமும், நகர மண்டபமும் தேசிய கலை காட்சியகமாக மாற்றப்படும்.\n\n"}
{"id": "161529", "url": "https://ta.wikipedia.org/wiki?curid=161529", "title": "நகர மண்டபம்", "text": "நகர மண்டபம்\n\nஅரசின் முக்கியக் கூட்டங்கள் பல நகர மண்டபத்திலேயே நடைபெறும்.\nஇப்பெயரிலுள்ள கட்டுரைகள்:\n"}
{"id": "161532", "url": "https://ta.wikipedia.org/wiki?curid=161532", "title": "பிசியில் தேசிய மொழிக்கான விவாதம்", "text": "பிசியில் தேசிய மொழிக்கான விவாதம்\n\nபிசித் தீவின் ஆட்சிமொழிகளாக ஆங்கிலம், பிசிய மொழி, பிசி இந்தி ஆகிய மொழிகள் உள்ளன. 1997 ஆம் ஆண்டு சட்டத்திற்குப் பின் இம்மூன்று மொழிகளுக்கும் சம உரிமை வழங்கப்பட்டாலும், முன்னர் ஆங்கிலம் மட்டுமே ஆட்சி மொழியாக இருந்தது.\n\nSection::::கட்டாயப் பாடம்.\nபிசித் தீவின் பள்ளிகளில் விசிய மொழியையும், வாய்ப்பிருந்தால் இந்தியையும் கற்பிக்க வேண்டும் என விவாதங்கள் எழுந்திருக்கின்றன. 2005, மே, சூன் மாதங்களில் பிசித் தீவுத் தலைவர்கள் பலர் விசிய மொழியின் நிலை உயர்த்தப்படவேண்டும் என்று கோரிக்கை விடுத்தனர். கல்வியமைச்சராயிருந்த ரோ தெய்முமு கெபா என்பவர் விசிய மொழியை பள்ளிகளில் கட்டாயப் பாடமாக்க வேண்டும் என்றும் கூறினார். விசிய மொழியை தேசிய மொழியாக அங்கிகரிப்பது தேசத்தின் ஒற்றுமையைக் காக்கும் என்று தேசத்தின்\nஅடையாளமாகத் திகழும் என்றும் கோரியிருந்தனர்.\n\nபிசி உழைப்பாளர் கட்சியின் தலைவர் மகேந்திர சவுத்திரியும், விசிய மொழிக்கு தேசிய மொழி என்னும் அங்கிகாரம் வழங்கப்பட வேண்டும் என்றும் கட்டாயப் பாடமாக்கப்பட வேண்டும் என்றும் இதே நிலை இந்திக்கும் தரப்பட வேண்டும் என்றும் கூறியிருந்தார்.\nமுன்னாள் கல்வி அமைச்சர் டவுபா வகடலே என்பார், இந்தி அனைத்துப் பள்ளிகளிலும் கற்பிக்கப்படுவதை ஆதரிப்பதாகவும், அதே நேரத்தில் விசிய மொழிக்கு முன்னுரிமை அளிக்கப்பட வேண்டும் என்றும் கூறியிருந்தார். இவர் கூறியது, ”இந்தியர்கள் தங்கள் மொழியை இழந்தாலும், மீட்க முடியும், அவர்களுக்கென ஒரு கண்டமே உள்ளது. ஆனால், விசிய மொழியை உலகில் வெறும் மூன்றரை இலட்சம் பேர் மட்டுமே பேசுகின்றனர். எங்கள் மொழியை இழந்தால் மீட்க முடியாது. அதனால்தான் விசிய மொழிக்கும் முக்கியத்துவம் வேண்டுகிறோம்.”\n\nமாவட்டக் குழு ஒன்று பள்ளிகளில் நடத்திய ஆய்வில் இரண்டாம் வகுப்ப படித்த மாணவர்கள் பலருக்கு தங்கள் தாய்மொழியைப் பேசத் தெரியவில்லை என்று கண்டறியப்பட்டுள்ளது. இதற்கு தீர்வு காணப்பட வேண்டும் எனத் தெரிவிக்கப்பட்டுள்ளது.\n\nதுணைப் பிரதமர் யோனி மதிராயிவிவி, “தன்னை ஆங்கிலம் படிக்க வைப்பதில் தன் பெற்றோர் முக்கியத்துவம் காட்டியதாகவும், அதனால் விசிய மொழியைக் கற்க முடியவில்லை” என்றார். மேலும், குழந்தைகள் தங்கள் தாய்மொழியைத் தானே கற்றிடுவர் என்ற எண்ணம் தவறானது என்று தெரிவித்திருந்தார்,\n\nSection::::விசிய மொழிக்கு முன்னுரிமை.\nஆரிய பிரதிந்தி சபையின் தலைவர் கமலேசு ஆரியா, ”மொழியின் வழியாகவே மக்கள் பழக்கவழக்கங்களை அறிந்துகொள்ள முடியும். எனவே, விசிய மொழி, இந்துசுத்தானி ஆகிய இருமொழிகளும் பள்ளிகளில் கற்பிக்கப்பட வேண்டும்.” என்றார். இவரது அமைப்பு இந்திய சிறுவர்களுக்கு விசிய மொழியை இலவசமாகக் கற்பித்தது. விசிய மொழி புவியளவிலும், எண்ணிக்கையளவிலும், குறைந்த அளவில் பேசப்படுவதால் இதற்கு முன்னுரிமை அளிக்கப்பட வேண்டும் எனத் தெரிவித்திருந்தார்.\n\nசபாநாயகர் கப்பர் அகமது, “விசிய மொழியைத் தேசிய மொழியாக்குவதன்மூலம், தேசிய ஒருமைப்பாடு கிடைக்கும். நமக்கெல்லாம் பொது மொழியாக ஒரு மொழி கற்பிக்கப்பட வேண்டும்” என்றார். தன்னால் விசிய மொழியைப் பேச இயலாததை குறை எனக் கூறி வருந்தினார்.\n\n"}
{"id": "161536", "url": "https://ta.wikipedia.org/wiki?curid=161536", "title": "வண்ணச்சரபம் தண்டபாணி சுவாமிகள்", "text": "வண்ணச்சரபம் தண்டபாணி சுவாமிகள்\n\nவண்ணச்சரபம் தண்டபாணி சுவாமிகள் (1839 நவம்பர் 22 - 1898 சூலை 5) தமிழுக்கும், தமிழிசைக்கும் இலக்கணம் தந்தவர். இவரது இலக்கண நூல்கள் முன்னோரின் கருத்துக்களோடு முரண்பட்டவை அல்ல. எனினும் பிற இலக்கண ஆசிரியர்களைப் போல முன்னோர் இலக்கண நூற்பாக்களை இவர் எடுத்தாளவில்லை. தமிழ் மொழியின் வளர்ச்சி நிலையைக் கருத்தில் கொண்டு இலக்கணம் பாடியுள்ளார். 19 ஆம் நூற்றாண்டில் ஆங்கிலேயர் ஏகாதிபத்தியத்தை எதிர்த்து ’ஆங்கிலியர் அந்தாதி’ பாடியவர்.\n\nSection::::இளமை.\nதமிழ்நாட்டில் நெல்லைச் சீமையில் நெற்கட்டும் செவ்வல் சிற்றரசிடம் படைத்தலைவராகப் பணியாற்றிய செந்தில்நாயகம் பிள்ளை- பேச்சிமுத்து அம்மையாருக்கு 1839 இல் மகனாகத் தோன்றினார். இவரது இயற்பெயர் சங்கரலிங்கம். தனது பதின்மூன்று வயதில் ’வண்ணம்’ என்ற சந்தப்பா பாடுவதில் வல்லமை பெற்றிருந்ததால் வண்ணச்சரபம் என்றும் அருணகிரி நாதரின் அடியொற்றித் திருப்புகழ் பல படைத்ததால் ‘ திருப்புகழ் சுவாமிகள்’ என்றும். அரையில் கௌபீனமும், கையில் தண்டமும் கொண்டிருந்ததால் தண்டபாணி சுவாமிகள் என்றும் அழைக்கப்பட்டார்.\n\nSection::::இயற்றிய நூல்கள்.\nதண்டபாணி சுவாமிகள் ‘சர்வதாரணி’ எனும் எழுத்தாணி மூலம் பனையோலையில் படைத்த பாடல்கள் பலவாகும். இவர் பாடிய தமிழிசைப் பாடல்கள் ஒரு லட்சத்துக்கு மேற்பட்டவை. அவற்றில் பாதி பாடல்களுக்கு மேல் இவராலேயே கிழித்தெறியப்பட்டன. எஞ்சியுள்ளவை 50 ஆயிரம் பாடல்கள். \n\n\n\nSection::::பிற.\nதமிழில் வழிபாடு செய்யவேண்டும் என்னும் கருத்துடைய இவர் தமிழ்ச்சுவை அறியாத் தெய்வம் உளதெனின் அது பேய் எனப் பாடுகிறார். \n\nSection::::இசை.\nதமிழிசை வளர்ச்சியில் இவருக்குத் தனி இடம் உண்டு. தியாகராசர், முத்துசுவாமி தீட்சிதர், சியாமா சாஸ்திரிகள் முதலானோர் தெலுங்கிலும், சமற்கிருதத்திலும் கர்நாடக இசையை வளர்த்துப் பாடப்பட்டுவந்த காலத்தில் இவர் தமிழில் வண்ணம் பாடியும், வண்ணத்தியல்பு என்னும் இலக்கணநூல் யாத்தும் தமிழிசைக்கு உயிரூட்டினார்.\n"}
{"id": "161537", "url": "https://ta.wikipedia.org/wiki?curid=161537", "title": "2012 வட இந்திய பெருங்கடல் சூறாவளி பருவம்", "text": "2012 வட இந்திய பெருங்கடல் சூறாவளி பருவம்\n\n2012 வட இந்தியப் பெருங்கடல் சூறாவளி பருவம் என்பது வெப்ப மண்டல சுழற்சியால் சூறாவளி உருவாகும் நிகழ்வு ஆகும். இந்த மிக வெப்ப மண்டல சூறாவளிகள் வடக்கு இந்தியப் பெருங்கடலில் உருவாகும். வட இந்திய பெருங்கடல் சூறாவளி பருவம் வழக்கமாக ஒவ்வொரு ஆண்டும் ஏப்ரல் மற்றும் டிசம்பர் இடையே உருவாகும் நிகழ்வு ஆகும், ஆனால் சூறாவளிகள் மே மற்றும் நவம்பர் இடையே உச்சநிலை அடைகின்றது.\n\n\n"}
{"id": "161566", "url": "https://ta.wikipedia.org/wiki?curid=161566", "title": "விகடன் டாக்கீஸ்", "text": "விகடன் டாக்கீஸ்\n\nவிகடன் டாக்கீஸ் என்பது விகடன் குழுமத்தின் திரைப்பட தயாரிப்பு நிறுவனமாகும். சிவா மனசுல சக்தி, வால்மீகி போன்ற படங்களை இந்நிறுவனம் தயாரித்துள்ளது.\n\nSection::::மேலும் பார்க்க.\nசிவா மனசுல சக்தி (திரைப்படம்)\n"}
{"id": "161586", "url": "https://ta.wikipedia.org/wiki?curid=161586", "title": "தமிழிசை வளர்ச்சி", "text": "தமிழிசை வளர்ச்சி\n\nதமிழானது இயல், இசை, கூத்து என முத்தமிழாகப் போற்றப்பட்டு வந்தது. \n"}
{"id": "161592", "url": "https://ta.wikipedia.org/wiki?curid=161592", "title": "மலையமான் (கதைமாந்தர்)", "text": "மலையமான் (கதைமாந்தர்)\n\nமலையமான் கல்கி எழுதிய பொன்னியின் செல்வன் புதினத்தில் வருகின்ற சோழ சிற்றரசர் ஆவார். வரலாற்றில் இடம்பெற்ற மலையமான் வம்சத்தில் ஒருவரை சற்று புனைவுடன் இணைத்து கதாப்பாத்திரமாக வடிவமைத்துள்ளார் கல்கி. \n\nSection::::பொன்னியின் செல்வனில்.\nதிருக்கோவிலூர் எனும் ஊரைத் தலைநகராகக் கொண்ட மலைநாட்டினை ஆளும் சிற்றரசராக மலையமான் சித்தரிக்கப்படுகிறார். சுந்தர சோழரை மணந்து சோழப்பேரரசியாக இருக்கும் வானமா தேவியின் தந்தையாகவும், ஆதித்த கரிகாலன், குந்தவை, அருள்மொழி வர்மன், ஆகியோரது தாத்தாவாகவும் மலையமான் வருகிறார். ஆதித்த கரிகாலனோடு காஞ்சியில் தங்கியிருக்கும் மலையமான். பார்த்திபேந்திரன், ஆதித்த கரிகாலனோடு அவ்வப்போது உரையாடுகிறார். சுந்தர சோழர், வானமாதேவி திருமணத்தையும், ஆதித்த கரிகாலன் திருக்கோவிலூர் அரண்மனையில் பிறந்தையும், அவனுக்கு கரிகால் வளவன் என்றும், இராஜாதித்தியர் என்று பெயர் வைக்க பெரும் சண்டை நடந்ததையும் ஆதி்த்த கரிகாலனிடம் விவரிக்கிறார் மலையமான். இராஜாத்தித்தரின் போர்களை பற்றி மலையமான் வியந்து கூறிக் கொண்டிருக்கும் போது ஆதித்த கரிகாலன் ஒரு காட்சியைச் சுட்டிக் காட்டுகிறான். \n\nஇராஜாளி ஒன்று தன் கால் நகங்களில் ஒரு புறாவைக் கொத்தித் தூக்கிக் கொண்டிருப்பது போலவும், இன்னொரு புறா அந்த இராஜாளியுடன் பாயப் போவது போலவும் தத்ரூபமாக அமைக்கப்பட்ட சிற்பத்தினை இருவரும் காண்கிறார்கள். ஆதித்த கரிகாலன் அந்த சிற்பத்தினைச் செய்த சிற்பி வன்மம் நிறைந்தவனாக இருக்ககூடும் என்று விவரிக்கிறான். அவனுக்கு வீரபாண்டியனைக் கொல்லும் போது தடுக்க முயன்ற நந்தினியின் ஞாபகம் வருகிறது. அவ்வாறான சந்தர்ப்பத்தில் தான் இருந்தாலும் எதிரியைக் கொல்வேன் என்று மலையமான் கூறுகிறார். தன்னுடைய மகள் வானமாதேவி அவ்வாறு எதிரியிடம் கெஞ்ச மாட்டாள் என்றும் உறுதியாக தெரிவிக்கிறார். கடம்பூரை ஆண்டுகொண்டிருக்கும் சம்பபுவரையர் வம்சத்திற்கும் மலையமான் வம்சத்திற்குமான நெடும் பகையைக் கல்கி விவரித்துள்ளார். \n\nஆதித்த கரிகாலன் சம்புவரையர் மாளிகைக்குச் செல்ல நினைக்கும் போது, மலையமான் முதலில் தடுக்கின்றார். பின்பு ஆதித்த கரிகாலனை நண்பர்களின் துணையோடு அனுப்பி விடுகிறார். சோழப் பேரரசனாக ஆதித்த கரிகாலன் திகழச் சம்புவரையர் மகள் மணிமேகலையைத் திருமணம் செய்து கொள்ள வேண்டியது அவசியம் என்று நம்புகிறார். பெரும் படைதிரட்டி கடம்பூர் மாளிகைக்கு அருகிலேயே இருக்கிறார். ஆதித்த கரிகாலன் கொல்லப்பட்ட அன்றிரவு அவனைக் கட்டியணைத்து அழுகிறார். தன்னுடைய படைகளை விட்டு மாளிகையைத் தரைமட்டம் ஆக்கும்படி கட்டளையிடுகிறார். ஆனால் அதற்கு முன்பே மாளிகையில் தீ பரவிவந்ததால், ஆதித்த கரிகாலன் உடலைத் தஞ்சைக்கு ஊர்வலமாக எடுத்துச் செல்கிறார்.\n\n"}
{"id": "161596", "url": "https://ta.wikipedia.org/wiki?curid=161596", "title": "நரசிங்கநத்தம்", "text": "நரசிங்கநத்தம்\n\nநரசிங்கநத்தம், இந்தியாவில் தமிழ்நாட்டில் நாகப்பட்டினம் மாவட்டம், தரங்கம்பாடி வட்டத்தில் உள்ள ஒரு கிராமம். இந்த ஊர், செம்பனார் கோயில் வருவாய்த் தொகுதியைச் சேர்ந்தது.\n\nSection::::கல்வி.\nஇச்சிற்றூரில் ஒரு ஊராட்சி ஒன்றிய அரசு நடுநிலைப் பள்ளி உள்ளது.\n\nநரசிங்கநத்தத்திற்கு அருகிலுள்ள ஊர்களில் அமைந்துள்ள பள்ளிகள்:\n\nஇவ்வூரின் அருகே அமைந்துள்ள திருவிளையாட்டம், திருக்களாச்சேரி மற்றும் செம்பனார் கோவில் போன்ற ஊர்களில் உயர்நிலை மற்றும் மேல்நிலைப்பள்ளிகள் அமைந்துள்ளன. \n\nநரசிங்கநத்தத்திற்கு அருகிலுள்ள ஊர்களில் அமைந்துள்ள கல்லூரிகள்:\n\n\nSection::::கோவில்கள்:.\nஇங்கு அருள்மிகு சுயம்புநாதசுவாமி திருக்கோயில் 4 செண்ட் நிலப்பரப்பளவில் அமைந்துள்ளது (செம்பொனார்கோயிலுக்கு தெற்கே 7 கி.மீ.).\n\nSection::::மற்றவை:.\nமகாத்மா காந்தி தேசிய ஊரக வேலைவாய்ப்பு உறுதித் திட்டத்தின் கீழ் நரசிங்கநத்தத்திற்கு செலவிடப்பட்ட தொகை பற்றிய விவரத்திற்கு இங்கே செல்க.\n"}
{"id": "161598", "url": "https://ta.wikipedia.org/wiki?curid=161598", "title": "பழுவூர்", "text": "பழுவூர்\n\nபழுவேட்டரையர்கள் எனும் சிற்றரசர்களின் தலைநகராகச் சோழர்கள் காலத்தில் இருந்த நகரம் பழுவூர் ஆகும். தற்காலத்தில் மேலப்பழுவூர், கீழையூர், கீழப்பழுவூர் என்று மூன்று சிற்றூர்களாக பிரிந்துள்ளது பழுவூர் மண்டலம். \n\nதிருச்சி-ஜெயங்கொண்டம் சாலையில் திருச்சியிலிருந்து ஐம்பத்து நான்கு கிலோமீட்டர் தொலைவில் இந்நகரம் அமைந்துள்ளது. \n\nSection::::சோழர் கால கல்வெட்டுகள்.\nஇங்கு அமைந்துள்ள அருள்மிகு அருந்தவநாயகி உடனுறை ஆலந்துறையார் கோவிலில் இருபத்து மூன்று சோழர் கால கல்வெட்டுகள் படியெடுக்கப்பட்டுள்ளன. அதில் இரண்டுநாழி அரிசிக்கு இரண்டுமா நிலம் தரப்பட்டதாகவும், திருமஞ்சனத்திற்கு 50 காசு தானம் நிலக்கிரயம், விளக்குதானம், நித்திய படித்தானம், செப்புப் பத்திர தானம், விளக்குக்காக இரண்டு கழஞ்சு தானம் முதலியவை அளிக்கப்பட்டதாக குறிப்புள்ளது. \n\nSection::::பொன்னியின் செல்வனில்.\nகல்கி எழுதிய பொன்னியின் செல்வன் புதினத்திலும் பழுவேட்டரையர்களின் தலைநகரமாக பழுவூர் இடம்பெறுகிறது. சின்ன பழுவேட்டரையர், பெரிய பழுவேட்டரையர் எனும் இரு கதாப்பாத்திரங்கள் இந்த சிற்றரசை ஆள்வதாக குறிப்பிடப்பட்டுள்ளது.\n\nSection::::பழுவூர்க் கோயில்கள்.\nகீழப்பழுவூரில் வடமூலேசுவரர் கோயில், மேலப்பழுவூரில் மீனாட்சிசுந்தரேஸ்வரர் கோயில், கீழையூரில் இரட்டைக்கோயில் என்ற நிலையில் மூன்று கோயில்கள் உள்ளன.\n\n"}
{"id": "161599", "url": "https://ta.wikipedia.org/wiki?curid=161599", "title": "பூதத்தீவு", "text": "பூதத்தீவு\n\nகல்கி எழுதிய பொன்னியின் செல்வன் புதினத்தில் ஈழத்திற்கு அருகே உள்ள தீவாக பூதத்தீவு குறிப்பிடப்படுகிறது. மந்தாகினி் தேவி இந்த பூதத்தீவில் தந்தையுடன் வளர்பவளாக குறிப்பிடப்படுகிறது. அவள் மயக்கமுற்று கடலில் மிதக்கும் தருணத்தில் கருத்திருமனால் காப்பாற்றப்பட்டுப் படகில் வரும்போது, வீரபாண்டியனும் கடலில் மிதக்கிறான் இருவருடனும் கருத்திருமன் பூதத்தீவில் தங்குகிறான். \n\nஅருள்மொழிவர்மனைக் காண வந்தியத்தேவன் பூங்குழலியின் படகில் வரும்போதும், இளவரசர் அருள்மொழிவர்மன் உள்ள இடத்தினை அறிந்து கொள்ள பூதத்தீவுக்குள் சென்று விசாரித்து வருகிறாள். அங்கு மந்தாகினி வசிப்பதை வந்தியத்தேவனிடம் மறைத்து விடுகிறாள். \n\n"}
{"id": "161619", "url": "https://ta.wikipedia.org/wiki?curid=161619", "title": "புனிதர் அனைவர் பெருவிழா", "text": "புனிதர் அனைவர் பெருவிழா\n\nபுனிதர் அனைவர் பெருவிழா (All Saints' Day அல்லது Solemnity of All Saints) என்பது கத்தோலிக்க திருச்சபை முதலிய பல மேற்கு கிறித்தவ திருச்சபைகளில் நவம்பர் 1 அன்றும் கிழக்கு திருச்சபைகளில் தூய ஆவி பெருவிழாவுக்கு அடுத்து வரும் ஞாயிறு அன்றும் கொண்டாடப்படும் ஒரு விழாவாகும். பல்வேறு நூற்றாண்டுகளில் பல்வேறு விதங்களில் கொண்டாடப்பட்டு வந்த இத்திருநாள் எட்டாம் நூற்றாண்டில் திருத்தந்தை மூன்றாம் கிரேகோரியின் காலத்தில் நவம்பர் முதல் தேதியன்று கொண்டாடப்பட்டது. திருச்சபையால் புனிதர் பட்டம் அளிக்கப்பட்ட புனிதர்கள் பலர் இருக்கும் போதிலும் இவ்வகை அங்கீகாரம் பெறாமல், ஆனால் புனித வாழ்வு வாழ்ந்த பலரை நினைவு கூறும் வண்ணம் இவ்விழா கொண்டாடப்படுகிறது.\n"}
{"id": "161620", "url": "https://ta.wikipedia.org/wiki?curid=161620", "title": "சிஃபெங் டவர்", "text": "சிஃபெங் டவர்\n\nசிஃபெங் டவர் (\"Zifeng Tower\") சீனாவின் நாஞ்சிங் நகரில் 2009ம் ஆண்டு 450மீட்டர்(1480அடி) கட்டப்பட்ட அதியுயர் வானளாவி ஆகும். இது 89 மாடிகளைக் கொண்டது.\n"}
{"id": "161623", "url": "https://ta.wikipedia.org/wiki?curid=161623", "title": "சங்ககால இசையமைப்பாளர்கள்", "text": "சங்ககால இசையமைப்பாளர்கள்\n\nபரிபாடல் இசை எட்டுத்தொகை நூல்களில் ஒன்று. இந்த நூல் 70 பாடல்களை கொண்டிருந்தது என இறையனார் களவியல் உரை குறிப்பிடுகிறது. தற்போது 22 பாடல்கள் மட்டுமே கிடைத்துப் பதிப்பிக்கப்பட்டுள்ளன. பிற நூல் உரைகளில் கிடைக்கும் பாடல்களில் பாடல்களில் பரிபாடல் எனக் கொள்ளத்தக்கவை என அறிஞர்கள் கருதும் 12 பாடல்கள் பரிபாடல் திரட்டு என்னும் தலைப்பில் இறுதியில் சேர்க்கப்பட்டுள்ளன. \n\nஇந்தப் பரிபாடல்களை அக்காலத்தில் இசையமைத்துப் பாடியுள்ளனர். பாடியவர்களும், பாடல்களும்\nSection::::சங்ககாலப் பண்கள்.\nபரி போல் கால்களால் பரிந்து நடைபோடும் பண்ணிசைப் பாடல்களைக் கொண்ட நூல் 'பரிபாடல்'. \n\nஇந்தப் பாடல்கள் எந்தப் பண்ணில் பாடப்பட்டன என்னும் குறிப்புகளும் ஒவ்வொரு பாடலுக்கும் தரப்பட்டுள்ளன. \n\n"}
{"id": "161625", "url": "https://ta.wikipedia.org/wiki?curid=161625", "title": "இறையனார் களவியல் உரை", "text": "இறையனார் களவியல் உரை\n\nஇறையனார் களவியல் என்னும் நூல் தமிழரின் காதல் வாழ்க்கையைப் பற்றிக் கூறும் இலக்கண நூல். இதனை இறையனார் அகப்பொருள் என்றும் குறிப்பிடுகிறோம். தொல்காப்பியத்துக்குப் பிந்தியது. இதற்கு நக்கீரர் என்பவர் உரை எழுதியுள்ளார். இதனை இறையனார் களவியல் உரை என்கிறோம். இவரது காலம் கி.பி. 7-ம் நூற்றாண்டு. இவரது உரையில் காதல் வாழ்க்கை பற்றி விரிவான விளக்கங்கள் தரப்பட்டுள்ளன. முச்சங்க வரலாறு பற்றிய தொகுப்புக் குறிப்பினை முதன்முதலில் தந்த உரையாசிரியர் இவர். உரைநடை வளர்ச்சியில் சிலப்பதிகாரத்தில் வரும் உரைப்பாட்டு மடை என்னும் பகுதிக்குப் பின்னர் தமிழில் காணப்படும் உரைநடை இந்த உரைநூல்.\n‘தானே அவளே’ என்று சொல்லப்பட்டது என்னும் இவ்வுரையும்\nபொருந்தாது. என்னோ காரணம் எனின், கந்தருவ வழக்கத்தோடு ஒக்கும்\nஎனவே, தமியராய்ப் புணர்தல் முடிந்தது; இன்னும் ஒருகால் அப்பொருளையே\nசாலப் புனருத்தமாம் என்பது.\n\nமற்று என்னோ உரையெனின், தானே அவளே என்பது,\nஆண்பால்களுள் இவனோடு ஒத்தாரும் இல்லை, மிக்காரும் இல்லை,\nகுறைபட்டார் அல்லது; எக்காலத்தும் எவ்விடத்தும் ஞானத்தானும்\nகுணத்தானும் உருவினானும் திருவினானும் பொருவிலன்தானே என்பது;\nஇவளும் அன்னள் எனவே, இருவரும் பொருவிறந்தார் என்பதனைப் பயக்கும்.\n\nநின்ற ஏகாரம், ஐந்து ஏகாரத்துள்ளும் என்ன ஏகாரமோ எனின்,\nஆண்குழுவின் இவனையே பிரித்து வாங்கினமையானும், பெண்குழுவின்\nஇவளையே பிரித்து வாங்கினமையானும் பிரிநிலை ஏகாரம் எனப்பட்டது;\nபலவற்றுள் ஒன்று பிரிப்பது பிரிநிலை ஏகாரம் எனப்படும் ஆகலான் என்பது.\n"}
{"id": "161626", "url": "https://ta.wikipedia.org/wiki?curid=161626", "title": "உரைப்பாட்டு மடை", "text": "உரைப்பாட்டு மடை\n\nஉரைப்பாட்டு மடை என்பது சிலப்பதிகாரத்தில் வரும் தமிழ்நடை. இது உரைநடைப் பாங்கில் அமைந்திருக்கும் பாட்டு. தொல்காப்பியம் மொழிநடையை 6 வகையாகப் பகுத்துக் காட்டுகிறது. அவற்றுள் ஒன்று உரைநடை. \n\nஇக்காலத்தில் உரைப்பாட்டு மடையை வசனக் கவிதை என்கிறோம். \n\nவாய்க்காலில் பாயும் நீரை வயலுக்குத் திருப்பிவிடுவது மடை. 'உரை' என்பது என்பது பேசும் மொழியின் ஓட்டம். இதனைப் பாட்டு செய்யுள் வயலில் பாய்ச்சுவது உரைப்பாட்டு மடை. சிலப்பதிகாரத்தில் இருக்கும் உரைப்பாட்டு மடைப் பாங்கின் ஒருபகுதியை இங்குக் காணலாம்.\n\n<poem>‘குருவி ஓப்பியும் கிளி கடிந்தும் \nகுன்றத்துச் சென்று வைகி, \nஅருவி ஆடியும் சுனை குடைந்தும் \nஅலவுற்று வருவேம் முன், \nமலை வேங்கை நறு நிழலின், \nவள்ளி போல்வீர்! மனம் நடுங்க, \nமுலை இழந்து வந்து நின்றீர்; \nயாவிரோ?’ என- வஞ்சிக் காண்டம் குன்றக் குரவை</poem>\n"}
{"id": "161629", "url": "https://ta.wikipedia.org/wiki?curid=161629", "title": "கே. சி. எஸ். அருணாசலம்", "text": "கே. சி. எஸ். அருணாசலம்\n\nகே. சி. எஸ். அருணாசலம், ஒரு தமிழ்க் கவிஞர், எழுத்தாளர், இதழாசிரியர் மற்றும் திரைப்பாடலாசிரியர். பல துறைகளில் ஈடுபட்டிருந்தாலும் கவிதைக்கு முக்கியத்துவம் அளித்தவர். இவரது முதல் சிறுகதைத் தொகுப்பு \"பூர்வீக வாள்\". இவரது கவிதைகளில் குறிப்பிடத்தக்கவை, \"கவிதை என் வாள்\", \"பாட்டு வராத குயில்\" ஆகும். இவர் ஒரு மரபுக் கவிஞர். இவர் புதுக் கவிதைக்கு எதிரானவர் என்றாலும் புதுக்கவிதை படைப்பவர்களோடு நட்புடன் பழகியவர் . \"பாதை தெரியுது பார்\" திரைப்படத்திற்காக இவர் எழுதிய \"சின்னச் சின்ன மூக்குத்தியாம்\" பாடல் நல்ல வரவேற்பைப் பெற்றிருந்தது. 20 ஆண்டுகள் \"தாமரை\" இதழில் பணியாற்றினார். தனது இறுதி நாட்களில் பொள்ளாச்சி மகாலிங்கத்தின் தந்தை, நாச்சிமுத்துக் கவுண்டரின் வாழ்க்கை வரலாற்றை எழுதத் தொடங்கினார். ஆனால் தொடங்கிய பணியை முடிக்கும் முன் காலமானார்.\n\nSection::::சான்றுகள்.\nபாடிப் பறந்த குயில், தினமணி, அக்டோபர் 28, 2012\n"}
{"id": "161630", "url": "https://ta.wikipedia.org/wiki?curid=161630", "title": "கொன்னையூர்", "text": "கொன்னையூர்\n\nSection::::கொன்னையூர் அமைவிடம்.\nபுதுக்கோட்டை மாவட்டம், பொன்னமராவதியில் இருந்து புதுக்கோட்டை செல்லும் வழியில் 5 கி.மீ தொலைவில் உள்ளது கொன்னையூர் என்னும் கிராமம். \"\nSection::::முத்துமாரி அம்மன் கோவில்.\nகொன்னையூர் முத்துமாரி அம்மன் கோவில்\" இந்த பகுதியில் மிகவும் பிரபலம். பொன்னமராவதியில் இருந்து புதுக்கோட்டை நோக்கி செல்லும் பொது சாலையின் வலது பக்கம் இந்தக் கோவில் அமைந்துள்ளது. சாலையின் இடது பக்கம் கொன்னைக்கண்மாய் அமைந்துள்ளது.\nSection::::மஞ்சுவிரட்டு.\nஒவ்வொரு வருடமும் தை மாதம் மாட்டுப்பொங்கல் அன்று கொன்னையூர் சாலை வீதியில் மஞ்சு விரட்டு நடத்தப்படுகிறது.\n"}
{"id": "161642", "url": "https://ta.wikipedia.org/wiki?curid=161642", "title": "யாப்பு (தொல்காப்பியம்)", "text": "யாப்பு (தொல்காப்பியம்)\n\nதொல்காப்பியம் தமிழ்மொழியின் நடைப் பாங்குகளை 'யாப்பு' என்று பெயர் சூட்டிக்கொண்டு ஏழு வகைகளாகப் பகுத்துக் காட்டுகிறது.\nஎன்பன அவை\n"}
{"id": "161651", "url": "https://ta.wikipedia.org/wiki?curid=161651", "title": "அன்னலட்சுமி இராசதுரை", "text": "அன்னலட்சுமி இராசதுரை\n\nஅன்னலட்சுமி இராசதுரை இலங்கைப் பத்திரிகை வரலாற்றில் ஐம்பது ஆண்டுகளாக ஒரு பெண் பத்திரிகையாளராக தன்னை நிலை நிறுத்திக் கொண்டவர். 'யாழ் நங்கை' என்ற புனைபெயரில் பல சிறுகதைகள் எழுதியவர்.\n\nSection::::வாழ்க்கைச் சுருக்கம்.\nதிருமதி அன்னலட்சுமி இராஜதுரை யாழ்ப்பாணம் திருநெல்வேலியைப் பிறப்பிடமாகக் கொண்டவர். திருநெல்வேலி செங்குந்த இந்துக் கல்லூரி, சுன்னாகம் இராமநாதன் கல்லூரி ஆகியவற்றில் கல்வி கற்றவர். பத்திரிகைத்துறை, ஆங்கிலம் ஆகியவற்றில் டிப்ளோமா தேர்ச்சிச் சான்றிதழ்கள் பெற்றார். ஓவியத்துறையிலும் ஆசிரியர் தராதரப் பத்திரம் பெற்றார்.\n\nSection::::பத்திரிகைத் துறையில்.\n1962 ஆம் ஆண்டில் வீரகேசரியில் உதவி ஆசிரியராக தன்னை இணைத்துக் கொண்ட இவர், செய்திகளோடு 'மாணவர் கேசரி' என்னும் பக்கத்தையும் பொறுப்பாகக் கவனித்தார். 1966 இல் வீரகேசரி நிறுவனம் வெளியிட்ட 'ஜோதி' என்னும் குடும்ப வார இதழின் பொறுப்பாசிரியாரானார். 1969 ஆம் ஆண்டு முதல் வீரகேசரி நாளிதழின் கட்டுரைப் பகுதிக்கு பொறுப்பாக இருந்தார். 1973 முதல் 1984 மித்திரன் வார மலர் பத்திரிகையின் பொறுப்பாசிரியராகவும் பணியாற்றினார். 1984 முதல் 1999 வரை வீரகேசரி நாளிதழ் செய்தி பகுதியில் பணியாற்றியதுடன், மகளிர் பகுதி, இலக்கியப் பகுதி போன்ற சிறப்புப் பக்கங்களுக்கும் நாளிதழின் சிறப்பு மலர்களுக்கும் பொறுப்பாக இருந்தார். 2000 ஆம் ஆண்டு தொடக்கம் மங்கையர் கேசரி, கலைக்கேசரி ஆகிய வார அனுபந்தங்களின் பொறுப்பாசிரியராகவும் செயற்பட்டார். 2010 ஆம் ஆண்டு தொடக்கம் வெளிவரும் கலைக்கேசரி மாத சஞ்சிகையின் ஆசிரியராகவும் உள்ளார்.\n\nSection::::எழுத்துத் துறையில்.\nவானொலி நாடகம், உரைச்சித்திரம், வானொலி மகளிர் நிகழ்ச்சி முதலியவற்றையும் எழுதித் தயாரித்தார். தொலைக்காட்சி நிகழ்ச்சிகளிலும் கலந்துகொண்டு சிறப்பிப்பவர். சிறுகதை, கட்டுரை, கவிதை, நாவல், விமர்சனம் என பல துறைகளிலும் தடம் பதித்தவர்.\n\n\n"}
{"id": "161660", "url": "https://ta.wikipedia.org/wiki?curid=161660", "title": "சூரியநெல்லி", "text": "சூரியநெல்லி\n\nசூரியநெல்லி (ஆங்கிலம் : Suryanelli/Sooryanelli) கேரளத்தின் தெற்கத்திய மாவட்டமான இடுக்கி மாவட்டத்தில் அமைந்துள்ள ஒரு அழகிய நகரம் ஆகும். இந்த நகரத்திலிருந்து சுமார் 22 கிலோ மீட்டர் தூரத்தில் இந்தியாவில் உள்ள மூன்றாவது புகழ் பெற்ற கோடைத் தலமான மூணார் உள்ளது.\n\nSection::::சிறப்பம்சங்கள்.\nசூரியநெல்லி கேரள மாநிலம், இடுக்கி மாவட்டத்தில் உள்ள ஒரு மலை நகரமாகும். இந்த நகரத்தின் அருகே இந்தியாவில் உள்ள மூன்றாவது புகழ் பெற்ற கோடைத் தலமான மூணார் அமைந்துள்ளது. மேலும் தேக்கடி சுற்றுலாத்தலம், யானை இரங்கல் அணை மற்றும் பவர் ஹவுஸ் நீர்வீழ்ச்சிகளும் இதன் அருகே உள்ளது. மற்றும் கொழுக்கு மலையில் அமைந்துள்ள தேயிலைப் பொடி தயாரிக்கும் தொழிற்சாலையை நேரடியாக உள்ளே சென்று காணலாம், இங்கு செல்ல வேண்டுமானால் பொதியுந்தில் (jeep) செல்ல வேண்டும். மேலும்\nசூரியநெல்லியில் சூன் மற்றும் செப்டம்பர் மாதங்களுக்கு இடையே விழும் பருவமழை மாதங்கள் தவிர, மற்ற அனைத்து மாதங்கள் முழுவதும் எழில் மிகுத் தோற்றத்தைக் காணலாம்.\nமேலும் சூரியநெல்லி அருகே அமைந்துள்ள, சின்னக்கானல் என்னுமிடத்தில் மிப் பழமை வாய்ந்த ஜந்து நட்சத்திரத் தங்கும் விடுதியான மஹிந்திரா கிளப் உள்ளது.\n\nSection::::தொழில்.\nஇங்கு தேயிலை பொடி தயாரித்தல், மற்றும் தேயிலைச் சார்ந்த தொழிலே இங்கு முக்கியத் தொழில் ஆகும். தேயிலைத் தோட்டத் தொழிலாளர்களாக தமிழர்கள் அதிகம் வசிக்கும் கேரள நகரங்களுள் சூரியநெல்லியும் ஒன்றாகும்.\n\nSection::::விளைபயிர்கள்.\nஇங்கு முக்கிய பணப் பயிராக ஏலக்காய் பயிர் செய்யப்படுகிறது. அது மட்டும் அல்லாமல் வெள்ளப்பூண்டு, பீன்ஸ், இஞ்சி, மற்றும் முட்டைக்கோசு, ஆகியவை பயிர் செய்யப்படுகிறது.\n\nSection::::அமைவிடம் போக்குவரத்து.\nகேரளம் மற்றும் தமிழ் நாடு ஆகிய இரு மாநிலங்களிலிருத்தும் சூரியநெல்லிக்கு எடுத்துக் கொள்ளும் கிலோமீட்டர் அட்டவனை:\nSection::::நிகழ்வுகள்.\nசூரியநெல்லி வன்புணர்வு வழக்கு\n"}
{"id": "161663", "url": "https://ta.wikipedia.org/wiki?curid=161663", "title": "ந. முத்து விஜயன்", "text": "ந. முத்து விஜயன்\n\nந. முத்து விஜயன் (பிறப்பு: சூலை 26, 1958) என்பவர் ஒரு தமிழ் எழுத்தாளர். தேனி மாவட்டம் போடிநாயக்கனூர் எனும் ஊரில் பிறந்து, இங்குள்ள பள்ளி ஒன்றில் முதுகலைப் பட்டதாரி ஆசிரியராகப் பணிபுரிந்து வருகிறார். இவர் தமிழ்நாட்டில் வெளியாகும் அச்சிதழ்களில் கட்டுரைகள், சிறுகதைகள் போன்றவற்றை எழுதியிருக்கிறார். மதுரை வானொலியின் வானொலி நாடகங்களில் நடிகராகக் குரல் கொடுக்கும் பணியையும் செய்து வருகிறார். \n\n\n"}
{"id": "161666", "url": "https://ta.wikipedia.org/wiki?curid=161666", "title": "பாட்டு (தொல்காப்பிய விளக்கம்)", "text": "பாட்டு (தொல்காப்பிய விளக்கம்)\n\nதொல்காப்பியம் மொழிநடையை யாப்பு எனக் குறிப்பிட்டு அதன் ஏழு வகைகளில் ஒன்றாகப் பாட்டைக் குறிப்பிடுகிறது. \n\nஆசிரியப்பா, வெண்பா, கலிப்பா, வஞ்சிப்பா ஆகியவற்றை அது பா என்கிறது. மருட்பா என்பது இவை கலந்து வரும் பா எனவே பா என்பது நான்கு வகை. \n\nபத்துப்பாட்டு, எட்டுத்தொகை ஆகியவை தொல்காப்பியம் குறிப்பிடும் பாட்டுக்கு இலக்கியங்களாகக் கொள்ளத்தக்கவை.\n\nபாட்டின் உறுப்புகள் 26, பாட்டின் அமைதிகள் 8 ஆகிய 34 கூறுகளும் பாட்டில் அமைந்திருக்கும்.\n"}
{"id": "161673", "url": "https://ta.wikipedia.org/wiki?curid=161673", "title": "பாட்டின் உறுப்புகள்", "text": "பாட்டின் உறுப்புகள்\n\nதொல்காப்பியம் அக்காலப் பாட்டுக்கு இலக்கணம் கூறுகையில், பாட்டானது 26 உறுப்புகளும், 8 வனப்புகளும் கொண்டது என்று குறிப்பிடுகிறது. \n\n"}
{"id": "161677", "url": "https://ta.wikipedia.org/wiki?curid=161677", "title": "பாட்டின் வனப்புகள்", "text": "பாட்டின் வனப்புகள்\n\nதொல்காப்பியம் அக்காலப் பாட்டுக்கு இலக்கணம் கூறுகையில் பாட்டு என்பது 26 உறுப்புகளும், 8 அமைதிகளும் கொண்டது என்று குறிப்பிடுகிறது. \n\n"}
{"id": "161679", "url": "https://ta.wikipedia.org/wiki?curid=161679", "title": "பாட்டின் கூறுபாடுகள்", "text": "பாட்டின் கூறுபாடுகள்\n\nதொல்காப்பியம் அக்காலப் பாட்டுக்கு இலக்கணம் கூறுகையில் பாட்டு என்பது 34 கூறுபாடுகள் கொண்டது எனக் காட்டுகிறது. அவை:\n"}
{"id": "161685", "url": "https://ta.wikipedia.org/wiki?curid=161685", "title": "அம்மை (பாட்டின் வனப்பு)", "text": "அம்மை (பாட்டின் வனப்பு)\n\nஅம்மை என்னும் சொல் தாய், எழில் என்னும் பொருள்களைத் தரும். பாட்டுக்கு எழில் என்பது சுருக்கமாகச் சொல்லல். சுருக்கமாகச் சொல்லும் பா வகையைத் தொல்காப்பியம் அம்மை எனக் குறிப்பிடுகிறது.\n\nஅம்மை என்பது பாட்டின் வனப்புகள் என்று தொல்காப்பியம் காட்டும் எட்டில் ஒன்று. \nசில சொற்களைக் கொண்ட பாக்கள் தவ்வித் தவ்வி நடக்கும் நூல் அம்மை வனப்பினைக் கொண்டது. திருக்குறள் அம்மை வனப்பு கொண்ட நூல்.\n"}
{"id": "161686", "url": "https://ta.wikipedia.org/wiki?curid=161686", "title": "அந்தி வரும் நேரம்", "text": "அந்தி வரும் நேரம்\n\nஅந்தி வரும் நேரம் 1990 ஆம் ஆண்டு வெளியான திகில் தமிழ்த் திரைப்படம்.\n\nSection::::வகை.\nபேய்ப்படம்\n\nSection::::கதை.\nசாந்தி என்னும் கிராமத்து பெண் நகரத்தில் உள்ள கல்லூரியில் பயில வருகிறாள். அங்கேயுள்ள பெண்கள் விடுதியில் தங்குகிறாள். \nநகரத்து நாகரிகம் அறியாத சாந்தியை அந்த விடுதியில் உள்ள மாணவிகள் கேலி கிண்டல் செய்கிறார்கள். சந்தர்ப்பங்களில் அவள் சந்திக்கும் மருத்துவர் (நிழல்கள் ரவி) மீது சாந்தி காதல் கொள்கிறாள். மனதாலும் உடலாலும் துன்புறுத்தப்படும் சாந்தி அப்பெண்களின் நண்பன் ஒருவனால் மாடியில் இருந்து விழுந்து விடுகிறாள். கோமா நிலையில் மருத்துவமனையில் அனுமதிக்கப்படும் சாந்தி மரணத்துக்கும் வாழ்வுக்கும் நடுவில் போராடுகிறாள். இந்நிலையில் அவளை துன்புறுத்திய மாணவிகள் மர்மமாக இறக்கிறார்கள். அவர்களைக் கொன்றது சாந்தியின் ஆவி என்று மருத்துவர் ரவி கண்டுபிடிக்கிறார். ரவியையும் சாவில் தன்னுடன் இணையுமாறு சாந்தி சொல்கிறாள். ரவியை மணக்க உள்ள லதா ரவியை விட்டுவிடுமாறு கெஞ்சுகிறாள். இறுதியில் சாந்தியின் பெற்ற தாய் வந்து அவளிடம் கேட்டுக்கொள்ள சாந்தியின் ஆவி ரவியைத் தொடரமாட்டேன் என்று சொல்லி விடைபெறுகிறது.\n"}
{"id": "161700", "url": "https://ta.wikipedia.org/wiki?curid=161700", "title": "கலைராஜன்", "text": "கலைராஜன்\n\nவி. பி. கலைராஜன் ஓர் இந்திய அரசியல்வாதியும், தமிழகத்தின் முன்னாள் சட்டமன்ற உறுப்பினரும் ஆவார். இவர் அனைத்திந்திய அண்ணா திராவிட முன்னேற்றக் கழகத்தைச் சார்ந்தவர். இவர் 2006-ல் 2011-ல் சென்னை தி.நகர் தொகுதியில் போட்டியிட்டு வெற்றி பெற்றார். இவர் அ.இ.அ.தி.மு.க வில் மாநில மாணவரணி செயலாளராகவும், மாநில இளைஞர் மற்றும் இளம் பெண்கள் பாசறை செயலாளராகவும் இருந்தவர். அஇஅதிமுக வடக்கு மாவட்டச் செயலாளராக இருந்த இவர், தற்போது திமுகவில் உள்ளார்.\n"}
{"id": "161701", "url": "https://ta.wikipedia.org/wiki?curid=161701", "title": "அழகு (பாட்டின் வனப்பு)", "text": "அழகு (பாட்டின் வனப்பு)\n\nபாட்டின் வனப்புகள் எனத் தொல்காப்பியம் காட்டும் எட்டில் ஒன்று அழகு. \n\nபேச்சு வழக்கில் இல்லாமல் செய்யுள் வழக்கில் மட்டும் பயன்படுத்தப்படும் சொற்களைப் பயன்படுத்திப் பாடும் பாக்கள் அழகு என்னும் வனப்பாகக் கொள்ளப்படும். \n\nஎடுத்துக்காட்டு\n<poem>துணியிரும் பரப்பகம் குறைய வாங்கி\nமணிகிளர் அடுக்கம் முற்றிய எழிலி\nகாலொடு வயங்கிய கனையிருள் நடுநாள்\nயாங்கு வந்தனையோ ஓங்கல் வெற்ப\nநெடுவரை மருங்கில் பாம்பு என இழிதரும்\nகடுவரல் கலுழி நீந்தி\nவல்லியம் வழங்கும் கல் அதர் நெறியே (நாப்பருங்கல விருத்தி மேற்கோள்)</poem>\n"}
{"id": "161702", "url": "https://ta.wikipedia.org/wiki?curid=161702", "title": "அம்மை", "text": "அம்மை\n\n"}
{"id": "161703", "url": "https://ta.wikipedia.org/wiki?curid=161703", "title": "வா அருகில் வா", "text": "வா அருகில் வா\n\nவா அருகில் வா, 1991 ஆம் ஆண்டு வெளிவந்த திகில் தமிழ்த் திரைப்படம்.\n\nSection::::வகை.\nபேய்ப்படம்\n\nSection::::கதை.\nநிறைய சொத்து கிடைக்கும் என்ற ஆசையில் தனது மகன் காதலித்த பெண்ணையே மணமுடித்து வைக்கிறார் பண்ணையார். அவரது மைத்துனனும், மனைவியும் அவரது பேராசைக்குத் தூபம் போடுபவர்கள். வீட்டுக்கு வந்த மருமகள் கருவுற்று வளைகாப்பு நடத்தும் நேரம், அந்த சொத்துக்கள் எல்லாம் கோர்ட்டில் அவள் அப்பாவின் பக்கம் தீர்ப்பாகவில்லை. அந்த அதிர்ச்சியில் அவளின் அப்பா மரணம் அடைகிறார். சொத்து இல்லாத மருமகளை ஒழித்துக்கட்ட திட்டம் போடும் பண்ணையார், அவரின் மனைவி மற்றும் மச்சான், அவளைக் கொலை செய்கின்றனர். அவளது நடத்தைக்கு களங்கம் கற்பித்து அவள் பண்ணையில் வேலை பார்ப்பவனோடு ஓடி விட்டாள் என்று நம்ப வைக்கின்றனர். அவர்களை நம்பி தன் மனைவியை வெறுக்கிறான். அவனுக்கு மறுமணம் முடித்து வைக்கின்றனர். முதல் மருமகளின் ஆவி அவள் எப்பொழுதும் வைத்திருக்கும் பொம்மையில் புகுந்து தன் மீது பொய்ப்பழி சுமத்தித் தன்னைக் கொன்றவர்களைப் பழி வாங்குகிறது. தன் மேல் சந்தேகப்பட்ட கணவனையும் பழி வாங்க முயல்கையில் இரண்டாம் மனைவியின் தெய்வ சக்தியினால் அழிக்கப்பட்டு அன்னை பராசக்தியின் காலடியில் சேர்கிறது.\n"}
{"id": "161704", "url": "https://ta.wikipedia.org/wiki?curid=161704", "title": "எதிர்காற்று", "text": "எதிர்காற்று\n\nஎதிர்காற்று என்பது 1990 ஆம் ஆண்டு வெளியான தமிழ் திரைப்படம்.\n\nSection::::கதை.\nராம் நரேந்திரன் என்னும் வாலிபன் தன் வாழ்வில் அர்த்தம் இல்லை என்று தற்கொலை செய்துகொள்ளச் செல்கிறான். அங்கே தற்கொலை செய்ய இன்னொரு வாலிபனும் வருகிறான். சீட்டு நிறுவனத்தால் ஏமாற்றப்பட்ட அந்த வாலிபனுக்காக அவன் செய்த கொலைப்பழியை ஏற்று ராம் சிறை செல்கிறான். சிறையில் அவன் இருக்கையில் அவனும் அந்த வாலிபனும் நண்பர்கள் ஆகின்றனர். சிறையில் இருந்து ராம் வெளிவர வக்கீல் துணையுடன் மீட்க முயற்சி செய்யும் அவ்வாலிபன் மர்மமான முறையில் இறக்கிறான். சிறையில் ராம் எழுதிய புத்தகத்திற்கு அரசின் விருது கிடைக்கிறது. பரோலில் வெளி வரும் ராம், பத்திரிக்கையில் வேலை பார்க்கும் பெண் நிருபரின் துணையுடன் சமூக விரோதிகளையும், நண்பனைக் கொன்றவர்களையும் கண்டுபிடிக்கிறார்.\n"}
{"id": "161706", "url": "https://ta.wikipedia.org/wiki?curid=161706", "title": "13-ம் நம்பர் வீடு", "text": "13-ம் நம்பர் வீடு\n\n13-ம் நம்பர் வீடு 1990 ஆம் ஆண்டு வெளியான திகில் தமிழ்த் திரைப்படம்.\n\nSection::::வகை.\nபேய்ப்படம்\n\nSection::::கதை.\n13-ம் எண்ணுள்ள வீட்டுக்கு குடி வருகிறார்கள் அண்ணன், தம்பி கொண்ட குடும்பத்தார்.\nமுதலில் தாத்தா மர்மமான முறையில் இறக்கிறார். பின்னர் அண்ணன் மர்மமான முறையில் இறக்கிறார்.வீட்டில் திகிலூட்டும் சம்பவங்கள் நடக்கின்றன. புத்தக அலமாரிக்குள் ஒரு மர்ம அறை இருக்கின்றது. அதில் அவ்வீட்டில் நடந்த பழைய சம்பவங்கள் கண் முன்னே தெரிகின்றன. அக்குடும்பத்தின் முன்னோர் ஒருவர் ஒரு பெண்ணின் சாவுக்கு காரணமாக இருக்கிறார். அப்பெண் அவர் வம்சத்தில் வரும் அனைத்தும் ஆண்களையும் பழி வாங்குவதாக சபதம் செய்து உயிர் விடுகிறாள். பழி வெறி கொண்ட அப்பெண்ணின் ஆவி கருவில் இருக்கும் சிறு உயிரைக் கூட விட்டு வைக்கவில்லை. தெய்வத்தின் சக்தி கொண்டு அந்த பெண்ணின் ஆவியை சாந்தம் செய்து அடக்குகிறார்கள்.\n"}
{"id": "161707", "url": "https://ta.wikipedia.org/wiki?curid=161707", "title": "அதிசய மனிதன்", "text": "அதிசய மனிதன்\n\nஅதிசய மனிதன் 1990 ஆம் ஆண்டு தக்காளி சி சீனிவாசன் தயாரித்து மற்றும் வி. பிரபாகர் இயக்கிய ஒரு திகில் தமிழ்த் திரைப்படம். இது நாளைய மனிதன் திரைப்படத்தின் தொடர்ச்சி.\n\nSection::::வகை.\nபேய்ப்படம்\n\nSection::::கதை.\nகௌதமி மற்றும் அவரது நண்பர்கள் வனாந்திரத்திலுள்ள ஒரு பங்களாவுக்கு வந்து தங்குகின்றனர். \nவிஞ்ஞானிகளால் உருவாக்கப்பட்ட அழிக்க இயலாத மனிதன், மிருக வெறியில் சாவில் இருந்து உயிருடன் வந்து நண்பர்களை ஒருவர் பின் ஒருவராகக் கொலை செய்கிறான். மெதுவாக, பிசாசு போன்ற அந்த மனிதன் ஒவ்வொருவரையும் கொன்று அந்த பங்களா வரை வருவது திகில் எதிர்கொள்ளும் நொடிகள். பேய் மனிதன் வடிவத்தில் துரத்தும் அவனிடம் இருந்து பயந்த சுபாவம் உள்ள கௌதமி தப்பி வர சிறப்பு போலீஸ் அதிகாரியான நிழல்கள் ரவி பிரத்யேக லேசர் துப்பாக்கி மூலம் அந்த மனிதனை அழிக்கிறார்.\n"}
{"id": "161709", "url": "https://ta.wikipedia.org/wiki?curid=161709", "title": "நாளை மனிதன்", "text": "நாளை மனிதன்\n\nநாளைய மனிதன் தக்காளி சி சீனிவாசன் தயாரித்து மற்றும் வி. பிரபாகர் இயக்கி 1989 ஆம் ஆண்டில் வெளிவந்த ஒரு திகில் தமிழ்த் திரைப்படம். இது அதிசய மனிதன் திரைப்படத்தின் முதல் பாகம்.\n\nSection::::வகை.\nபேய்ப்படம்\n\nSection::::கதை.\nஒரு போலீஸ்காரர் ஒரு கொலைகாரனை கைது செய்யும் முயற்சியில் கொன்று விடுகிறார். ஆனால் ஒரு அறிவியல் சோதனை நிகழ்த்தும் ஆராய்ச்சி மருத்துவர் தான் கண்டு பிடித்த மருந்தை கொலைகாரனின் பிரேதத்துக்கு செலுத்துகிறார். பின்னர் கொலைகாரன் அழிக்கமுடியாத சக்தியாக வருகிறான். மருத்துவர்கள் மற்றும் அவரது குடும்பத்தினர் கொலை தொடங்குகிறது; கொலைகாரன் பற்றிய ரகசியங்கள் அறிய முயற்சி எடுக்கும் போலீஸ்காரர் அவனது சக்தியை பற்றி உணர்கிறார். கிணறுக்குள் அவன் தள்ளப்பட்டு மூடப் படுகிறான் என்பதுடன் தொடரும் என்பதாக கதை முடிகிறது.\n"}
{"id": "161711", "url": "https://ta.wikipedia.org/wiki?curid=161711", "title": "தொன்மை (பாட்டின் வனப்பு)", "text": "தொன்மை (பாட்டின் வனப்பு)\n\nதொன்மை என்பது பாட்டுன் வனப்புகளாகத் தொல்காப்பியம் காட்டும் 8 வனப்புகளில் ஒன்று. \n\nதொன்மை என்பது காலங்காலமாகப் பேசப்பட்டுவரும் செய்தி. இதனை நாம் கதை என்கிறோம். கதை கூறும் பா அல்லது பாட்டு தொன்மை வனப்பினைக் கொண்டது. \nஇராமசரிதம், பாண்டவசரிதம் போன்றவற்றின் மேல் வரும் செய்யுள் தொன்மை வனப்புக் கொண்டது. \n"}
{"id": "161712", "url": "https://ta.wikipedia.org/wiki?curid=161712", "title": "தோல் (பாட்டின் வனப்பு)", "text": "தோல் (பாட்டின் வனப்பு)\n\nதோல் என்பது பாட்டின் வனப்புகளாகத் தொல்காப்பியம் காட்டும் 8 வனப்புகளில் ஒன்று. \n\nஇழுமென இழிதரும் அருவி திருமுருகாற்றுப்படை ஈற்றயலடி என்னும்போது ‘இழும்’ என்னும் சொல் வழிந்தோடும் ஓசையை உணர்த்துவதை அறிகிறோம். சமனிலத்தில் ஆறு பரந்து ஓடுவதைப் பார்க்கிறோம். இவற்றைப் போல பல அடிகள் விழுமிய பொருளை விளக்கிக்கொண்டு இழும் எனப் பரந்து நடக்கும் அடிகளைக் கொண்ட பா அல்லது பாட்டு தோல் என்னும் வனப்பாகும்.\n\nமலைபடுகடாம் என்னும் நூல் தோல் வனப்புக்கு எடுத்துக்காட்டாகத் திகழ்கிறது. \n"}
{"id": "161713", "url": "https://ta.wikipedia.org/wiki?curid=161713", "title": "நான் புடிச்ச மாப்பிள்ளை", "text": "நான் புடிச்ச மாப்பிள்ளை\n\nநான் புடிச்ச மாப்பிள்ளை என்பது 1991 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பப்படம்\n\nSection::::கதை.\nகிராமத்து தலைவராக இருக்கு கதாநாயகன் , அவரது பதவியை அவரின் பெயரை கெடுக்கும் வகையில் நடக்கும் அவரது அக்கா கணவர், அக்கா மகன் ஆகியோரைச் சுற்றி பின்னப்பட்ட இயல்பான கிராமத்து கதை. பண்புடன் இருக்கும் தரகரை மதிக்கும் கதாநாயகன் அவரது மகளை மணக்கிறான். இதனால் தனது தாய் உட்பட அனைவரின் வெறுப்புக்கும் உள்ளாகிறான். விரும்பி மணந்த தரகரின் மகள் எதிர்பாராமல் இறந்து விட மறுபடியும் மணம் புரிய அவனது மாமனார் கட்டயப்படுத்துகிறார். அவரின் வற்புறுத்தலுக்காக அக்கா மகளையே மணமுடிக்கிறான். உறவுகள் மீண்டும் சேர்கின்றன ஆனால் அவரது மாமனாரைக் குற்றம் சாட்டி பிரித்து விடுகிறார்கள். உண்மையை உணர்ந்து கதாநாயகன் தேடிச் செல்லும் முன் உயிர் துறக்கிறார் அந்த பாசமுள்ள மாமனார்.\n"}
{"id": "161727", "url": "https://ta.wikipedia.org/wiki?curid=161727", "title": "நீலம் புயல்", "text": "நீலம் புயல்\n\nநிலம் புயல் அல்லது நீலம் புயல் (Cyclone Nilam) என்பது 2012 ஆண்டில் வங்கக் கடலில் உருவான மூன்றாவது, இரண்டாவது அதி தீவிரப் புயலும் ஆகும். வங்கக் கடலில், தென் கிழக்கு பகுதியில் அந்தமான் அருகே 2012 அக்டோபர் 26 ஆம் தேதி, குறைந்த காற்றழுத்தத் தாழ்வு மண்டலம் உருவானது. சென்னைக்கு அருகில், 550 கி.மீ., தொலைவில் நிலை கொண்டிருந்த இந்த தாழ்வு மண்டலம், தொடர்ந்து வலுவடைந்து, அதிதீவிர காற்றழுத்த தாழ்வு மண்டலமாக உருவாகியது; 2012 அக்டோபர் 30 காலை, அது புயலாக மாறியது.\n\nSection::::பாதிப்புக்கள்.\nSection::::இந்தியாவில்.\nஇந்தியாவின் தென்பகுதியின் சில இடங்களில் மணிக்கு ஏறத்தாழ 100 கிலோமீற்றர் வேகத்தில் நீலம் புயல் வீசியது. கடற்கரைப் பகுதிகளில் ஒன்றில் இருந்து இரண்டு மீற்றர் உயரம் அளவிற்கு கடலலைகள் உயர்ந்தன.\n\nSection::::இலங்கையில்.\nஇலங்கையில் நீலம் புயல் தாக்கத்தை ஏற்படுத்தவில்லையாயினும் காற்றழுத்தத் தாழ்வு மண்டலம் காரணமாகப் பொழிந்த மழையால் இலங்கையின் சில பாகங்களில் பாதிப்பு ஏற்பட்டது. இதன் காரணமாக மூன்று பேர் இறந்ததுடன் 69,659 பேர் பாதிக்கப்பட்டதாக இலங்கையின் அனர்த்த முகாமைத்துவ மத்திய நிலையம் தெரிவித்தது. பலத்த காற்று வீசியதையடுத்து யாழ்ப்பாணத்தின் வடமராட்சிப் பகுதிக்கு உயரழுத்த மின்சாரத்தை எடுத்து வரும் மின் கம்பங்கள் சரிந்து விழுந்ததால் ஏறத்தாழ 24 மணித்தியாலங்கள் மின்தடங்கல் ஏற்பட்டது. மேலும் சீரற்ற காலநிலையால் நுவரெலியா மாவட்டத்தில் பொகவந்தலாவ ஹொலிரோசரிப் பாடசாலை சேதமடைந்ததையடுத்து நுவரெலியா மாவட்டப் பாடசாலைகளுக்கும் விடுமுறை விடப்பட்டது. மேலும் தெற்கு விரைவு நெடுஞ்சாலைப் போக்குவரத்தும் மண்சரிவு காரணமாகப் பாதிக்கப்பட்டது.\n\n"}
{"id": "161729", "url": "https://ta.wikipedia.org/wiki?curid=161729", "title": "ரவிதாசர்", "text": "ரவிதாசர்\n\nகுரு ரவிதாசர் வட இந்தியாவை சேர்ந்த துறவியாவார். இவர் 15ஆம் நூற்றாண்டுகளில் பிரபலமாக இருந்த பக்தி மார்க்கத்தின் முக்கியமான துறவியாவார். இவர் ஒரு சிறந்த சமூக-மத சீர்திருத்தவாதி, புலவர். இவர் பஞ்சாப் பகுதியில் செருப்பு தைக்கும் சமூகத்தில் பிறந்தவர். இவர் மீராவின் குருவாக அறியப்பட்டவர். கபீரும், ரவிதாசரும் குரு ராமானந்தரின் சீடர்களாவர். 1518-இல் வாரணாசியில் முக்தி அடைந்தார். \n"}
{"id": "161738", "url": "https://ta.wikipedia.org/wiki?curid=161738", "title": "மொசார்ட் விளைவு", "text": "மொசார்ட் விளைவு\n\nமொசார்ட் விளைவு (Mozart effect) என்பது ஆஸ்ட்ரியா நாட்டில் பிறந்து 1756 – 1791 காலத்தில் வாழ்ந்த ஒரு மாபெரும் இசை மேதையான. மொசார்ட் (Wolfgang Amadeus Mosart ) என்பாவரின் சொனாட்டா(Sonata)(K448) இசையை 10 நிமிடம் கேட்டால் சாதாரணப் பொருட்களுடன் தொடர்புடைய காலம் மற்றும் இடம் பற்றிய கற்பனைத் திறன் தற்காலிகமாக மேம்படுகிறது என்ற கருத்தாகும். 1993 ல் ரௌச்சர்(Rauscher)என்ற ஆய்வாளர் இதனைக் கூறினார். இந்த அகநிலை மாற்றம் 10 -15 நிமிடங்களுக்கு மட்டுமே இருந்தது. சில ஆராய்ச்சியாளர்கள் அதை உறுதி செய்தாலும் வேறு சிலர் இதை ஒப்புக் கொள்ள மறுத்தனர். இசையில் மயங்கி தன் மனதைப் பறிகொடுத்துவிட்டு மகிழ்ச்சியால் துள்ளி எழும்போது ஏற்படும் உற்சாகமே இப்படி வெளிப்படுகின்றது என்றும், நுகர் உணர்வு இல்லாவிட்டால் இப்படி நிகழ வழியில்லை என்றும், மொசார்ட் விளைவு என்று ஒன்றும் இல்லை என்றும் இவர்கள் கூறினார்கள்.\n\nஇதனால் ஆராய்ச்சியாளர்கள் எலிகளை வைத்து மொசார்ட் இசையின் தாக்கம் எவ்வாறு இருக்கிறது என ஆராய்ந்தனர். எலிகளின் சுறுசுறுப்பு இசை கேட்ட பின் இயல்பு நிலையைக் காட்டிலும் அதிகமாக இருந்தது. ரசிப்புத் தன்மை, திறன் வளர்ச்சிக்கு ஒரு காரணமாக அமைந்திருக்கவில்லை எனக் கண்டறிந்தனர். சிறு வயதுக் குழந்தைகளுக்கு இசைப் பயிற்சி அளித்த போது அவர்கள் இசைப்பயிற்சி பெறாத குழந்தைகளை விட செயல் திறன்மிக்கவர்களாக இருந்தனர். இதை PET எனப்படும் பாசிட்ரான் உமிழ்வு வரைபடம் காட்டி(Positron emission tomography ) மூலமும் காந்த ஒத்ததிர்வு வரைபடம் காட்டி மூலமும் மூளையை விரிவாக ஆராய்ந்தனர்.\n\nஇசை கேட்டு ரசிக்கும் போது மூளையின் பல பகுதிகள் ஒரு சேர தூண்டப்படுகின்றன. இசையின் சுருதி, தாளம், பண்திறம் அதிர்வெண், ஒத்ததிர்வு, சுரம், ஒலிப்பண்பு, ஏற்ற இறக்கம் போன்ற பல இயற்பியல் தன்மைகள் மூளையின் வெவேறு பகுதிகளினால் உணரப்படுகின்றன. அதாவது இசை மூளையின் பல பகுதிகளை சட்டென உறக்க நிலையிலிருந்து இயக்க நிலைக்கு உயர்த்தி விடுகின்றது. அது போல ஒரு பொருளைக் கொண்டு வினையாற்றும் போதும் மூளையின் வேறு பல பகுதிகள் தூண்டப்படுகின்றன. இப் பகுதிகள் யாவும் இசை உணர் பகுதிகளுடன் மேற் பொருந்தியிருக்கின்றன. இதனால் இசை கேட்டுக் கொண்டே வினையாற்றும் போது செயல் திறன் வெகுவாக மேம்படுகின்றது எனக் கண்டறிந்துள்ளனர்.) இசைக்கும், உயிரினங்களுக்கும் ஒரு உள்ளார்ந்த தொடர்பு இருப்பதையே இவை தொட்டுக் காட்டுகின்றன.\n\nஉணர் திறனைக் கொண்டு நினைவாற்றலை மேம்படுத்திக் கொள்ள முடியும் என்பதற்கு மொசார்ட் விளைவு ஒரு சான்றாகும். சிறிது நேரமே மொசார்ட் இசையை கேட்டாலும் குழந்தைகளின் செயல் திறன் பெரிதும் மேம்படுகின்றது. கற்பனைத் திறனில் குறிப்பிடும்படியான தற்காலிய மாற்றமும், கணக்குப் போடுதல், சதுரங்கம் விளையாடுதலில் புத்திசாலித்தனமும், குழப்பமின்றி விரைந்து செயல்படும் தன்மையும் ஏற்படுகின்றன. வலிப்பு நோய் (epilepsy) வந்தவர்கள் இசையால் குணமடைந்துள்ளதாக ஆய்வுகள் தெரிவிக்கின்றன. கற்றலில் குறைபாடு டிஸ்லெக்சியா, கவனச்சிதைவு நோய், ஆட்டிசம், மனமற்றும் உடலியக்கக் குறைபாடுடையோர் மன நோய் உள்ளவர்கள் இசையால் ஓரளவு குணமடைகின்றார்கள். இசை, நரம்புகளின் மூலம் நடைபெறும் செய்திப் பரிமாற்றங்களை ஒழுங்குபடுத்துவதால் இந்த உடலியல் மாற்றங்கள் ஏற்படுகின்றன எனக் கண்டறிந்துள்ளனர்.\n"}
{"id": "161740", "url": "https://ta.wikipedia.org/wiki?curid=161740", "title": "கபிஸ்தலம்", "text": "கபிஸ்தலம்\n\nகபிஸ்தலம் தஞ்சாவூர் மாவட்டத்தில் பாபநாசம் தாலுக்காவில் அமைந்துள்ள  ஒரு கிராமம் ஆகும். இது காவேரி ஆற்றின் கரையில் உள்ளது. கும்பகோணத்திலிருந்து 14 கி.மீ.,தொலைவிலும்  பாபனசத்தில் இருந்து 2 கி.மீ., அமைந்துள்ளது. இது அரசியல்வாதி ஜி.கே. மூப்பனார் அவர்கள் பிறந்த இடம் ஆகும். இந்த கிராம மக்கள் பட்டு நெசவுக்கு புகழ்பெற்றவர்கள். \n\nமுக்கிய பயிர்கள்: நெல், கரும்பு மற்றும் காய்கறிகள். இந்த கிராமத்தின் பெயர்  கஜேந்திரவ்வாரத கோவிலின் தொன்மையிலிருந்து இருந்து  பெறப்பட்டது. இது கல்லானை மற்றும் பூம்புகார் மாநில பாதைக்கு இடையில் அமைந்துள்ளது. கஜேந்திரவரத கோயில்  ஒருபுனிதஸ்தலமாகும். (38 வது திவ்யதேசம் ஆகும்)\n\n"}
{"id": "161746", "url": "https://ta.wikipedia.org/wiki?curid=161746", "title": "மீராபாய்", "text": "மீராபாய்\n\nமீரா அல்லது மீராபாய் (கி.பி 1498 – கி.பி 1547) வட இந்திய வைணவ பக்தி உலகில் மறுக்கமுடியாத கிருஷ்ண பக்தை ஆவார். தென்னிந்திய ஆண்டாள் போல இவர் கிருஷ்ணர் மீது தீவிர பற்று கொண்டவர். 1300 பாடல்களுக்கு மேல் பாடிய மீரா ராஜபுத்திர இளவரசியாக தற்போதைய ராஜஸ்தானில் பிறந்தவர்.பக்தி நெறியில் தீவிர பற்று கொண்ட இவர் , கிருஷ்ணரின் மீது இயற்றிய பக்திப் பாடல்கள் மிகவும் புகழ்பெற்றவை.\n\nSection::::வாழ்க்கை.\nமீராபாய் ஜோத்பூர் அரசை நிர்மாணித்த ராவ்ஜோதாவின் மகனான ராவ்தூதாவின் இளையமகனான ரத்தன் சிங், வீரகுமாரி தம்பதிகளின் மகளாக ஒரு வைணவக்குடும்பத்தில் பிறந்தார். தன்னுடைய ஏழாம் வயதில் தன் அன்னையை இழந்த மீரா பின்னர் தன் பாட்டனாரான ராவ்தூதால் வளர்க்கப்பட்டு கல்வியும் பயின்றார். அரச குடும்பத்தைச் சார்ந்த இவர் வைணவ சமய மரபில் வளர்க்கப்பட்டார். குழந்தைப் பருவம் முதலே \"\"கிரிதர கோபாலன்\"\" எனும் கிருஷ்ணர் சிலை மீது தொடங்கிய ஈடுபாடு நாளடைவில் ஆண்டாள் போல கண்ணனை தன் மணவாளானாக வரித்துக்கொண்டது. குடும்பத்தின் வற்புறுத்தலின் பேரில் 1516-ல் பதினெட்டு வயதில் சுய விருப்பமின்றி போஜராஜன் எனும் சித்தோர்கர் இளவரசனுக்கு மணமுடித்துக் கொடுக்கப்பட்டார்.\n\nபோஜராஜன் குடும்பத்தின் குலதெய்வமான துளஜ பவானி எனும் துர்க்கை வழிப்பாட்டை மேற்கொள்ளாத மீராபாயின் கிருஷ்ண வழிபாட்டிற்கு எதிர்ப்பு கிளம்பியது. 1521 இல் தில்லி சுல்தானின் இசுலாமிய சாம்ராச்சியத்திற்கு எதிராக ராஜபுத்திரர்கள் ஒன்றுசேர்ந்து போர்புரிந்த போது இறந்த பலர் அரசர்களில் மீராவின் கணவர் போஜராஜனும் ஒருவர். மாமனார் அரவணைப்பில் அரண்மனையில் வாழ்ந்த மீரா, பின்னர் அவரையும் இழக்க கண்ணன் ஒருவனே துணையென சித்தோர்கர் அரண்மனையிலேயே வாழ்ந்து வரலானார்.\n\nSection::::கொலைமுயற்சி.\nஆரம்பம் முதலே இவரின் கிருஷ்ண பக்திக்கு இருந்துவந்த எதிர்ப்பு, அடுத்து பதவிக்கு வந்த போஜராஜன் தம்பியான விக்ரமாதித்யாவால் உச்சத்தை அடைந்தது. அந்தரங்கமான இவரின் பக்தி நாளடைவில் அரண்மனைவிட்டு சாதுக்களின் கூட்டத்தோடும் சாமான்யர்களோடும் தன்னைமறந்து ஆடுவதும் பாடுவதுமான போக்கினால், அரசகுடும்ப மதிப்பிற்கு களங்கம் வருமென எண்ணி விக்ரமாதித்யா தன் தங்கையான உதாபாயோடு சேர்ந்து பலமுறை மீராவை கொலைசெய்ய முயற்சித்தான். அவற்றில் சில;\n\n\nSection::::தேடல்.\nபின்னாட்களில் குரு ரவிதாசருக்கு சீடரான இவர், அரசக் குடும்பத்தின் தொல்லைகள் தாளாது பல இடங்களுக்கு சென்றும் நிறைவுப்பெறாது இறுதியில் கண்ணன் வாழ்ந்த பிருந்தாவனத்தை வந்தடைந்தார். அங்கு தன்னை கோபியர்களில் ஒருவராக உணர்ந்த அவர் வட இந்தியா முழுதும் யாத்திரையாக சென்று தம் கருத்துகளை பாடல்கள் மூலம் வட்டார மக்கள் மொழியான விரஜ மொழியில் பரப்பினார். பிறப்பு, இறப்பு என்னும் சுழற்சியினின்று விடுபட்டு பேரின்ப நிலையை அடைய கிருஷ்ணபக்தி அவசியம் என்றார். இவரது பக்திப்பாடல்கள் இனிமையானவை. பக்தி நெறியைச் சுவையான பாடல்கள் வாயிலாகப் பரப்பினர். எளிய பக்தியும், நம்பிக்கையுமே வீடு பேற்றினை அடைய நல்வழி என்றார். பிறப்பால் எவரும் உயர்ந்தவர் இல்லை. உயர்விற்கு காரணம் செயல் என்னும் கருத்தைப் பரப்பினார்.\n\nSection::::முக்தி.\nதன் இறுதிக் காலத்தில் குஜராத்தின் துவாரகைக்கு வந்தடைந்தார். அங்கு கோயில்கொண்ட துவாரகதீசன்(கண்ணன்) முன்பு பாடிக்கொண்டே அனைவரும் கண்ணெதிரிலேயே இறைவனோடு கலந்து மாயமானார்.\n\n\n"}
{"id": "161747", "url": "https://ta.wikipedia.org/wiki?curid=161747", "title": "மீரா", "text": "மீரா\n\nமீரா என்ற பெயரில் உள்ள கட்டுரைகள்:\n\n"}
{"id": "161749", "url": "https://ta.wikipedia.org/wiki?curid=161749", "title": "திருக்கண்ணங்குடி", "text": "திருக்கண்ணங்குடி\n\nதிருக்கண்ணங்குடி இது தமிழ்நாட்டின் நாகப்பட்டினம் மாவட்டத்திலுள்ள சிக்கல் என்ற ஊருக்கருகில் உள்ளது. இங்குள்ள லோகநாதபெருமாள் திருக்கோவில் 108 திவ்ய தேசங்களில் ஒன்றாகவும் பஞ்ச கிருஷ்ணஷேத்திரங்களில் ஒன்றாகவும் உள்ளது. \n\nSection::::பஞ்ச கிருஷ்ணஷேத்திரங்கள்.\nகபிஸ்தலம், திருக்கோவிலூர், திருக்கண்ணங்குடி,திருக்கண்ணபுரம், திருக்கண்ணமங்கை ஆகியவை பஞ்ச கிருஷ்ணஷேத்திரங்கள் என்று அழைக்கப்படுகின்றன.\n"}
{"id": "161753", "url": "https://ta.wikipedia.org/wiki?curid=161753", "title": "திருக்கண்ணமங்கை", "text": "திருக்கண்ணமங்கை\n\nதிருக்கண்ணமங்கை (ஆங்கிலம்:Thirukannamangai), இந்தியாவின் தமிழ்நாடு மாநிலத்தில் அமைந்துள்ள திருவாரூர் மாவட்டத்தில் குடவாசல் வட்டத்தில் உள்ள ஊர் ஆகும்.\n\nஇங்குள்ள பக்தவத்சலப்பெருமாள் கோவில், 108 திவ்ய தேசங்களில் ஒன்றாகவும் பஞ்ச கிருஷ்ண தலங்களுள் ஒன்றாகவும் உள்ளது.\n\n"}
{"id": "161758", "url": "https://ta.wikipedia.org/wiki?curid=161758", "title": "திருவடிவழகியநம்பி பெருமாள் திருக்கோவில்", "text": "திருவடிவழகியநம்பி பெருமாள் திருக்கோவில்\n\nதிரு அன்பில் திருவடிவழகியநம்பி பெருமாள் திருக்கோவில் , தமிழ்நாட்டின் திருச்சி மாவட்டத்திலுள்ள , லால்குடி ஊராட்சிக்கு அருகில்,கொள்ளிடம் ஆற்றங்கரையோரம் அமைந்துள்ள திருத்தலமாகும். இது 108 திவ்யதேசங்களில் ஒன்றாகும்.\n\nSection::::மங்களாசாசனம்.\nதிருமழிசை ஆழ்வாரால் இத்தலம் பாடப்பட்டுள்ளது. பெருமாள் கிடந்த நிலையில் காட்சிதரும் ஏழு தலங்களைக் குறிப்பிடும் அவரது பாசுரத்தில் இத்தலமும் அவற்றுள் ஒன்றாகக் குறிப்பிடப்பட்டுள்ளது. \n\n"}
{"id": "161764", "url": "https://ta.wikipedia.org/wiki?curid=161764", "title": "தாண்டவம்", "text": "தாண்டவம்\n\nபரதநாட்டிய கரணங்களை ஆண் ஆடும் பொழுது, அது தாண்டவம் என்று அழைக்கப்பெறுகிறது. தாண்டவம் என்பது உள்ளிருக்கும் தெய்வீக பாவனைக்கேற்ப உடலின் பல்வேறு உறுப்புகள் இணைந்து இயங்குவதாகுமென பி. ஆர். நரசிம்மன் சைவ மரபும் மெய்ப்பொருளியலும் என்ற நூலில் குறிப்பிட்டுள்ளார். இந்து மத ஆண் கடவுள்களான சிவபெருமான், விநாயகன், முருகன், திருமால் ஆகியோர் தாண்டவங்களை ஆடுபவர்களாக புராணங்களிலும், இந்து சமய நூல்களிலும் சித்தரிக்கப்படுகின்றனர். இவர்களில் சிவபெருமான் இந்த தாண்டவங்கள் ஆடுவதில் வல்லவராகவும், நடன கலையின் நாயகன் என்று பொருள்படும் படி நடராசர் (நடனராசர்) எனவும் அழைக்கப்படுகின்றார். \n\nSection::::சிவதாண்டவங்கள்.\nசைவர்களின் முழுமுதற்கடவுளான சிவபெருமான் தண்டு முனிவருக்கும், பரத முனிவருக்கும் தாண்டவங்களை கற்பித்தார் என்று நாட்டிய சாத்திரத்தின் நாலாவது அத்தியாயமான தாண்டவலட்சணத்தில் குறிப்பிடப்பட்டுள்ளது. ஆனந்த தாண்டவம் தொடங்கி பிரளய தாண்டவம் வரையான தாண்டவங்களுள் நூற்றியெட்டு தாண்டவங்களை சிவபெருமான் ஆடியதாக கூறப்படுகிறது. சிவபெருமான் ஆடுகின்ற தாண்டவங்கள் சிவதாண்டவங்கள் என்று அறியப்படுகின்றன. இவை எண்ணிக்கை அடிப்படையில் பஞ்ச தாண்டவங்கள், சப்த தாண்டவங்கள் என்று பல பரிவுகளாக அறியப்படுகின்றன.\n\nSection::::முருக தாண்டவங்கள்.\nசிவபெருமானின் இளைய குமாரனான முருகபெருமான் குடை தாண்டவம், துடி தாண்டவம் ஆகிய தாண்டவங்களை ஆடியுள்ளார். \n\nSection::::திருமாலின் தாண்டவங்கள்.\nவைணவக் கடவுளான திருமால் தனது கண்ணன் அவதாரத்தில் காளிங்க நர்த்தனம் என்ற தாண்டவம் ஆடியதாக வைணவ நூல்கள் கூறுகின்றன. இவை தவிற அல்லி, குட மல் தாண்டவங்களையும் திருமால் கண்ணன் ஆவதாரத்தில் ஆடியமையாக நூல்கள் தெரிவிக்கின்றன. \nSection::::கருவிநூல்.\nபரதக்கலை (நூல்) - வி.சிவகாமி\n"}
{"id": "161765", "url": "https://ta.wikipedia.org/wiki?curid=161765", "title": "திருவெள்ளியங்குடி கோலவில்லி ராமர் கோயில்", "text": "திருவெள்ளியங்குடி கோலவில்லி ராமர் கோயில்\n\nதிருவெள்ளியங்குடி தமிழ்நாட்டின் தஞ்சாவூர் மாவட்டத்தில் திருவிடைமருதூர் வட்டத்தில்அமைந்து இருக்கும் ஒரு வைணவ திருத்தலமாகும்.\nஇது ஆழ்வார்களால் பாடற்பெற்ற 108 திவ்ய தேசங்களில் ஒன்றாகும். திருமங்கையாழ்வாரால் மங்களாசாசனம் செய்யப் பெற்றது.\nவாமனாவதராதத்துடன் தொடர்புடைய இத்திருத்தலம் நான்கு யுகங்களிலும் வழிபடப்பட்ட திருத்தலம். பிரம்மாண்டபுராணமும், விஷ்ணு புராணமும் இத்தலம் குறித்த ஏராளம் தகவல்களைத் தெரிவிக்கின்றன.\n\nSection::::தல வரலாறு.\nநவகிரகங்களில் சுக்கிரனாகிய வெள்ளி இத்தல பெருமானை தவமிருந்து வழிபட்டமையால் இந்த ஊர் வெள்ளியங்குடி என்ற பெயர் பெற்றது. சுக்ரபுரி என்றும் அழைப்பர். வாமனனாக அவதாரம் எடுத்து வந்த திருமாலுக்கு மூன்றடி மண் தானமளிக்க தயாரானார் மகாபலிச் சக்ரவர்த்தி. வந்திருப்பது சாதாரணச் சிறுவன் அல்ல என்று மகாபலிக்கு உணர்த்தினார் சுக்ராச்சாரியார். ஆனால் அதைக் கேட்கும் மன நிலையில் மகாபலிச் சக்ரவர்த்தி இல்லை. மகாபலி நீர் வார்த்து தானம் தரவிருக்கும் கமண்டல பாத்திரத்தின் நீர் வரும் துளையை ஒரு வண்டாக உருமாறி அடைத்து கொண்டார் சுக்ராச்சாரியார். இதை அறிந்த பகவான் நீர் வரும் தூவாரத்தை ஒரு குச்சியால் குத்த ஒரு கண்னை இழந்தார் சுக்ராசாரியர். மீண்டும் இத்தல பெருமானை நோக்கி தவமிருந்து இழந்த கண்னை பெற்றார். அசுரர்களுக்கு தச்சராக இருந்த மயன் தவமிருந்து திருமாலை வேண்ட சங்குசக்கரதாரியாக காட்சி தந்தார். பரமாத்மா இராமபிரானாக காட்சி அளிக்குமாறு வேண்டினார். திருமாலும் இராமபிரானாக காட்சி தந்தார். பராசரன், மார்க்கண்டேயர், இந்திரன், பிரம்மா, பூமிதேவி ஆகியோர் வழிபட்ட புண்னிய தலம். இந்த ஒரு தலத்தை தரிசித்தால் 108திவ்வியதேச க்ஷேத்திரங்களை தரிசித்த புண்ணியம் கிடைத்து விடும்.\n\nSection::::குடமுழுக்கு.\nசூன் 23, 2016 காலை இக்கோயிலின் குடமுழுக்கு நடந்தது. \n"}
{"id": "161769", "url": "https://ta.wikipedia.org/wiki?curid=161769", "title": "நாங்கூர்", "text": "நாங்கூர்\n\nநாங்கூர் அல்லது திருநாங்கூர் தமிழ்நாட்டின் நாகப்பட்டினம் மாவட்டம் , சீர்காழி வட்டம், சீர்காழி ஊராட்சி ஒன்றியத்தைச் சேர்ந்த ஒரு கிராமம். இங்கு 'திருமணிமாடம்' அல்லது 'மணிமாடக் கோவில்' எனப்படும் 'சாச்வததீபநாராயணர் திருக்கோவில்' அமையப்பெற்றுள்ளது. இக்கோவில் ஆழ்வார்களால் பாடப்பெற்றது. 108 திவ்ய தேசங்களில் ஆறு கோயில்கள் திருநாங்கூரிலும் ஐந்து கோயில்கள் திருநாங்கூருக்கு மிக அருகிலும் அமைந்துள்ளன. இப் பதினொரு திவ்யதேசங்களும் திருநாங்கூர் பதினொரு திருப்பதிகள் என அழைக்கப்படுகின்றன.\n"}
{"id": "161771", "url": "https://ta.wikipedia.org/wiki?curid=161771", "title": "இடபாரூட மூர்த்தி", "text": "இடபாரூட மூர்த்தி\n\nரிஷபாரூடர், அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகவும். \n\nSection::::சொல்லிலக்கணம்.\nரிஷபம் என்றால் காளை, காளையுடன் இருக்கும் சிவனின் உருவத்திருமேனி ரிஷபாரூடர் என்று வழங்கப்படுகிறது. \n\n\nSection::::தோற்றம்.\nகாளையின் மீது நான்கு கரங்களுடன் சிவபெருமான் காட்சிதருகிறார். உடன் உமையம்மையும் இடதுபுறம் வீற்றிருக்கிறார்.\n\nSection::::உருவக் காரணம்.\nஅசுரர்கள் தொல்லையினால் தேவர்கள் கயிலாயம் சென்று தங்களை காப்பாற்ற சிவனிடம் முறையிட்டனர். சிவன் தேவர்களால் செய்யப்பட்ட தேரில் ஏறி அசுரர்களுடன் போருக்கு புறப்பட்டார். தேரின் அச்சு முறிந்து விட்டது. சிவனிடம் கொண்ட அன்பின் காரணமாக மகாவிஷ்ணு காளை உருவம் கொண்டு சிவனை ஏற்றிச் சென்றார். \n\nSection::::கோயில்கள்.\nவிராதனூர், மதுரை அருகே, தமிழ்நாடு\nதிருவாவடுதுறை, தமிழ்நாடு\n\n"}
{"id": "161774", "url": "https://ta.wikipedia.org/wiki?curid=161774", "title": "விருந்து (பாட்டின் வனப்பு)", "text": "விருந்து (பாட்டின் வனப்பு)\n\nவிருந்து என்பது பாட்டின் வனப்புகளாமத் தொல்காப்பியம் காட்டும் 8 வனப்புகளில் ஒன்று. \n\nவிருந்து என்பது புதுமை. புதிதாக வந்தவரை விருந்தினர் என்கிறோம். புதுமையாகச் செய்யப்பட்ட யாப்பை விருந்து என்கிறோம்.\n\nமுன்னவர் சொன்ன வழியில் சென்று புதிய யாப்பு நிழலை உண்டாக்குவது விருந்து என்னும் வனப்பு. \n\nதிருக்குறளில் உள்ள குறள் வெண்பா நெறி தொல்காப்பியத்தில் உள்ளது. முதுமொழிக்காஞ்சியில் உள்ள ஓரடித் தொகுப்புப் பாடலமைதி விருந்து வனப்பு.\n"}
{"id": "161775", "url": "https://ta.wikipedia.org/wiki?curid=161775", "title": "இயைபு (பாட்டின் வனப்பு)", "text": "இயைபு (பாட்டின் வனப்பு)\n\nஇயைபு என்பது பாட்டின் வனப்புகளாகத் தொல்காப்பியம் காட்டும் 8 வனப்புகளில் ஒன்று. \n\nஇடையின, மெல்லின ஒற்றில் முடியும் பா உள்ள யாப்பு இயைபு என்னும் வனப்பாகும்.\n\nஞணநமன யரலவழள எழுத்துக்களில் முடியும் பா கொண்ட யாப்பு இயைபு வனப்பாகும். \n\nசிலப்பதிகாரம் நூலின் காதைகள் ‘ன்’ எழுத்தில் முடிகின்றன. இதனை இயைபு வனப்பு எனலாம்.\n"}
{"id": "161776", "url": "https://ta.wikipedia.org/wiki?curid=161776", "title": "பொதுமக்கள் பாதுகாவலுக்கான குழு", "text": "பொதுமக்கள் பாதுகாவலுக்கான குழு\n\nபொதுமக்கள் பாதுகாவலுக்கான குழு (\"Committee of Public Safety\", பிரெஞ்சு: \"Comité de salut public\") என்பது பிரெஞ்சுப் புரட்சியின் பயங்கர ஆட்சி காலகட்டத்தில் பிரான்சை நிர்வகித்த ஒரு அமைப்பு.\n\nஏப்ரல் 1793 இல் பிரான்சின் அப்போதைய நாடாளுமன்றமான தேசிய மாநாட்டால் இக்குழு உருவாக்கப்பட்டது. இதற்கு முன்வந்த நாட்டின் பொதுப்பாதுகாப்புக்கான குழுவிடமிருந்து (\"Committee of General Defence\") புரட்சிகர குடியரசான பிரான்சை வெளிநாட்டு எதிரிகளிடமிருந்தும் உள்நாட்டுக் கலகங்களிடமிருந்தும் காக்கும் பொறுப்பை ஏற்றுக் கொண்டது. ஜூலை 1793 இல் புனரமைக்கப்பட்டபின் நடைமுறையில் பிரான்சை ஆளும் நிர்வாக அமைப்பாக மாறியது. முதலில் ஒன்பது உறுப்பினர்களும் பின்பு பன்னிரண்டு உறுப்பினர்களும் கொண்டிருந்த இக்குழுவுக்கு போர்க்கால நடவடிக்கையாக பெரும் அதிகாரங்கள் தரப்பட்டன. இராணுவம், நீதித்துறை, நாடாளுமன்ற ஆகிய மூன்று அரசுப் பிரிவுகளையும் மேலாண்மையும் மேற்பார்வையும் செய்யும் அதிகாரம் இக்குழுவிடம் இருந்தது. நாடாளுமன்றத்தின் நிர்வாக அமைப்புகளும் அமைச்சர்கள் இதன் மேற்பார்வையில் செயல்பட்டனர். பிரான்சுக்கு எதிரான வெளிநாட்டுக் கூட்டணியினையும், உள்நாட்டு எதிர்ப் புரட்சியாளர்களின் கலகங்களையும் ஒரு சேர எதிர்த்து வந்த இக்குழுவின் அதிகாரங்கள் படிப்படியாக அதிகரித்து நாட்டின் பெரும் சர்வாதிகார அமைப்பாக உருவானது.\n\nஜூலை 1793 இல் மிதவாத குடியரசுக் கட்சியினர் (கிரோண்டிஸ்டுகள்) தேசிய மாநாட்டில் தோற்கடிக்கப்பட்டனர். தீவிரவாத ஜேக்கோபின்களான மேக்சிமில்லியன் ரோபெஸ்பியர், செய்ன் ஜஸ்ட், ஜார்ஜஸ் கௌத்தான் ஆகியோர் இக்குழுவில் இணைந்தனர். இதன் பின் குழுவின் அதிகாரம் உச்சத்தை அடைந்து அதன் நடவடிக்கைகள் தீவிரமாகின. டிசம்பர் 1793 இல் நாடாளுமன்றம் சட்டபூர்வமாக அனைத்து அரசு அதிகாரத்தையும் இக்குழுவிடம் ஒப்படைத்தது. ரோபெஸ்பியரின் தலைமையில் இக்குழு ஒரு சர்வாதிகார அமைப்பாக பிரான்சை ஆண்டது. பதினான்கு தனி ஆர்மிகளை உருவாக்கி புரட்சிகர பிரான்சின் வெளிநாட்டு, உள்நாட்டு எதிரிகளுடன் மோதியது. போர்க்கால நிதிநேருக்கடியை சமாளிக்க பொருட்களின் விலைகளுக்கு உச்ச வரம்பினை நிர்ணயித்ததுடன் தொழிலாளர்களின் ஊதியத்தையும் கட்டுப்படுத்தியது. உள்நாட்டு எதிர்ப்பினை சமாளிக்க பயங்கர ஆட்சியினை கைகொண்டது. புரட்சியின் எதிரிகள் என்று குற்றம் சாட்டப்பட்டவர்கள் அனைவரையும் கில்லோட்டின் எந்திரம் மூலம் கொன்றது.\n\nகுழுவின் அடக்குமுறைகள் கட்டுமீறிப்போனதால், ஜேக்கோபின்களின் எதிரிகள் தெர்மிடோரிய எதிர்வினை எனப்படும் எதிர்ப்புரட்சி ஒன்றை நடத்தி அதன் ஆட்சியைக் கவிழ்த்தனர். ஜூலை 27, 1794 இல் நடைபெற்ற இவ்வாட்சி மாற்றத்தினால் ரோபெஸ்பியர், செய்ன் ஜஸ்ட் உள்ளிட்ட குழு உறுப்பினர்கள் கில்லோட்டின் மூலம் கொல்லப்பட்டனர். இதன் பின்னர் இக்குழுவின் செல்வாக்கு வெகுவாகச் சரிந்து 1795 இல் புதிய அரசியலமைப்புச் சட்டம் ஏற்கப்பட்ட பின் இது கலைக்கப்பட்டது.\n\n"}
{"id": "161779", "url": "https://ta.wikipedia.org/wiki?curid=161779", "title": "புலன் (பாட்டின் வனப்பு)", "text": "புலன் (பாட்டின் வனப்பு)\n\nபுலன் என்பது பாட்டின் வனப்புகளாகத் தொல்காப்பியம் காட்டும் 8 வனப்புகளில் ஒன்று. \n\nதெருக்களில் மக்கள் பேசும் மொழியால் பாப் புனைந்து மக்கள் ஆராயாது எளிதாகப் புரிந்துகொள்ளும்படி செய்யுள் செய்யப்படுமேல் அது புலன் என்னும் வனப்பாகும். \n\n<poem>\nபாற்கடல் முகந்த பருவக் கொண்மூ\nவார்செறி முரசின் வாங்கி ஒன்னார்\nமலை முற்றின்றே வயங்கு துளி சிதறிச்\nசென்று அவள் திருமுகம் காணக் கடுந்தேர்\nஇன்று புகக் கடவுமதி பாக உதுக்காண்\nமாவொடு புணர்ந்த மாஅல் போல\nஇரும்பிடி உடையது ஆகப்\nபெருலகாடு மடுத்தக் காமக் களிறே </poem>யாப்பருங்கல விருத்தி மேற்கோள் பாடல். \n"}
{"id": "161780", "url": "https://ta.wikipedia.org/wiki?curid=161780", "title": "இழைபு (பாட்டின் வனப்பு)", "text": "இழைபு (பாட்டின் வனப்பு)\n\nஇழைபு என்பது பாட்டின் வனப்புகளாகத் தொல்காப்பியம் காட்டும் 8 வனப்புகளில் ஒன்று. \n\nவல்லின ஒற்றெழுத்து வராமல் பாடும் ஆசிரியப்பா இழைபு வனப்பாகும். \n\nதொல்காப்பியர் பாடலின் ஒவ்வொரு அடியும் எழுத்தின் எண்ணிக்கையில் பாகுபடுத்தியுள்ளார். அதன் வழியில் பார்க்கும்போது ஆசிரியப்பாவின் நான்கு சீர்களில் குறளடி, சிந்தடி, அளவடி, நெடிலடி, கழிநெடிலடி ஆகிய ஐந்து அடிகளும் வரும்.\n<poem>\nபோந்து போந்து சார்ந்து சார்ந்து\nதேர்ந்து தேர்ந்து மூசி நேர்ந்து\nவண்டு சூழ விண்டு நீங்கி\nநீர்வாய்க் கொண்ட நீல மூர்வாய்\nஊதை வீச ஊர வாய\nமணியேர் நுண்தோ டொல்கி மாலை\nநண்மணம் கமழும் பன்னல் லூர\nஅமையேர் வளைத்தோள் அம்பரி நெடுங்கண்\nஇணையீர் ஓதி ஏந்திள வனமுலை\nஇரும்பன் மலரிடை எழுந்த மாவின்\nநறுந்தழை துயல்வரும் செறிந்தேந் தல்குல்\nஅணிநகை நசைஇய அரியமர் சிலம்பின்\nமணிமருள் வார்குழல் வளரிளம் பிறைநுதல்\nஒலிநிலவு வயங்கிழை உருவுடை மகளிரொடு\nநளிமுழவு முழங்கிய அணிநிலவு மணிநகர்\nஇருந்தளவு மலரளவு சுரும்பளவு நறுந்தொடையலள்\nகளனளவு களனளவு நலனளவு நலனளவு\nபெருமணம் புணர்ந்தனை என்பவஃ\nதொருநீ மறைப்ப ஒழிகு தன்றே \n</poem>\n"}
{"id": "161793", "url": "https://ta.wikipedia.org/wiki?curid=161793", "title": "உமாமகேசுவர மூர்த்தி", "text": "உமாமகேசுவர மூர்த்தி\n\nஉமாமகேசன், என்பது அறுபத்து நான்கு மற்றும் இருபத்துநான்கு சிவத்திருமேனிகளில் ஒன்றாகும். முதற்பெரும் தம்பதியரான உமையும் சிவனும் அருகருகே அமர்ந்தருளும் திருக்கோலமே உமாமகேசத் திருக்கோலம் ஆகும்.\n\nSection::::உருவவியல்.\nமகேசன், சுகாசனத்தில் அமர்ந்து,வெண்ணீறு பூசிய மேனியும், மான் மழு, அஞ்சேல், அபயம் தாங்கிய நான்கு கரங்களும் கொண்டு, அ்ருகே குவளை மலரேந்திய கரத்தினளாகக் காட்சிதரும் உமையவளை அணைத்தபடி அருட்காட்சி அளிப்பான். சில வடிவங்களில், ஈசனின் திருமடியில் அம்மை அமர்ந்திருப்பாள். கயிலையில் அம்மையும் அப்பனும் அளிக்கும் அருட்காட்சியே இந்தக்கோலம் எனப்படுவதுண்டு.\n\nSection::::கோயில்கள்.\nகோனேரிராஜபுரம் உமாமகேசுவரர் கோயில் மூலவர், இம்மூர்த்தியின் திருப்பெயரையே தாங்கிநிற்கிறார். மேலும் மீனாட்சியம்மன் கோவில் முதலான பல பழமை வாய்ந்த கோயில்களில், இம்மூர்த்தியின் திருவுருவம் அமைக்கப்பட்டு விளங்குகின்றது.\n\n"}
{"id": "161795", "url": "https://ta.wikipedia.org/wiki?curid=161795", "title": "சோமாசுகந்தர்", "text": "சோமாசுகந்தர்\n\nசோமாஸ்கந்தர், அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும். சிவ பார்வதி தம்பதிகள் தங்கள் குழந்தையான கந்தனுடன் காட்சியளிப்பதை சோமாஸ்கந்தர் என்று அழைக்கிறோம். இவ்வடிவத்தில் சைவம் (சிவன்), சாக்தம் (உமை), கௌமாரம் (கந்தன்) ஆகியவற்றின் பிரதானத் தெய்வங்கள் இடம்பெற்றுள்ளன. \n\nமகேசுவர வடிவங்களில் இந்த திருவுருவம், தமிழகத்தில் மட்டும் காணப்படுகின்ற சிறப்பான வடிவமாகும். \n\nபஞ்சகுண சிவமூர்த்திகளில் சோமாசுகந்தர் கருணா மூர்த்தி என்று அறியப்பெறுகிறார்.\n\nSection::::சொல்லிலக்கணம்.\nசோமாசுகந்தர் என்பது சமஸ்கிருத மொழிச்சொல். சோமன் எனும் சிவபெருமான் ஸ்கந்தர் எனும் முருகனுடனும், உமையுடனும் இருக்கும் உருவ நிலை சோமாஸ்கந்தர் எனப்படுகிறது. சக உமா ஸ்கந்தர் என்பது சோமாஸ்கந்தர் என்று ஆகியது.\n\nSection::::உருவக் காரணம்.\nசூரபத்மனின் கொடுமைகளை தடுக்கும் பொருட்டு தேவர்கள் சிவனிடம் முறையிட்டார்கள். அவனின் கொடுமைகளை அழிக்க ஆறு முகங்களிலிருக்கும் நெற்றிக் கண்களிலிருந்து ஆறு நெறுப்பு பொறிகளை வெளியிட்டார். அந்நெருப்பு பொறிகள் கங்கையில் விடப்பட்டு சரவணப்பொய்கையை அடைந்தன. அவைகள் ஆறு குழந்தைகளாக மாறின. ஆறு குழந்தைகளையும் ஆறு கார்த்திகைப் பெண்கள் வளர்த்தார்கள். \n\nஆறுகுழந்தைகளையும் பார்வதி அணைக்கும் போது, ஒரே குழந்தையாக கந்தன் வடிவு பெற்றார். கந்தனுடன் தாயான பார்வதியும், தந்தையான சிவனும் தேவர்களுக்கு காட்சியளித்தமையை சோமாஸ்கந்தர் என்று அழைக்கின்றார்கள்.\n\n\n"}
{"id": "161797", "url": "https://ta.wikipedia.org/wiki?curid=161797", "title": "கங்காதர மூர்த்தி", "text": "கங்காதர மூர்த்தி\n\nகங்காதர மூர்த்தி, அறுபத்து மூன்று சிவத் திருமேனிகளுள் ஒன்றாக சைவர்களால் வணங்கப்படும் ஒரு வடிவம். கங்கையின் வெள்ளத்தையும், வேகத்தையும் குறைக்க சிவபெருமான் கங்கையைச் சடைமுடியில் தாங்கிய வடிவமே கங்காதரர் என்று வழங்கப்படுகிறது.\n\n"}
{"id": "161799", "url": "https://ta.wikipedia.org/wiki?curid=161799", "title": "கல்யாணசுந்தரர்", "text": "கல்யாணசுந்தரர்\n\nகல்யாணசுந்தரர், அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும். பார்வதி தேவியை திருமணம் செய்ய சிவபெருமான் எடுத்த கோலமே கல்யாண சுந்தர மூர்த்தியாகும்.\n\nSection::::உருவக் காரணம்.\nபார்வதியின் தவத்தினால் சிவபெருமான் அந்தணராகத் தோன்றி, பார்வதி மணம் செய்து கொள்வதாகக் கூறினார். ஆனால் பார்வதி இவ்வாறான தோற்றத்தோடு வேண்டாம், சிவபெருமானாகவே திருமணம் செய்து கொள்ளுங்கள் என்றாள். சிவபெருமான் தன்னுடைய புலித்தோல் ஆடையும், ரிசப வாகனத்திலும் தோன்றி, அவ்வாறே திருமணம் செய்து கொள்வதாகக் கூறினார்.\n\nதிருமண நாளன்று, அனைவரும் வடதிசைக்கு வரத் தென்திசை தாழ்ந்தது. சிவபெருமான் அகத்தியரை அழைத்து தென்திசைக்குச் செல்லுமாறு கூறினார். பார்வதி, சிவபெருமான் திருமணம் நடந்தது.\n\n\n"}
{"id": "161801", "url": "https://ta.wikipedia.org/wiki?curid=161801", "title": "கஜாசுர சம்ஹாரர்", "text": "கஜாசுர சம்ஹாரர்\n\n\"கஜாசுர சம்ஹாரர்\", அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகவும். கஜாசுரனுடன் எனும் அரக்கனை அழித்த சிவனின் திருவுருவத்திற்கு கஜாசுர சம்ஹாரர் என்று பெயர். இவரை யானை உரித்த பெருமான் என்று தமிழும் கூறுகின்றனர்.\n\nSection::::திருவுருவக் காரணம்.\nகயாசுரன் எனும் அசுரன் பிரம்மாவை நோக்கி தவமிருந்து வரத்தினை பெற்றவன். சிவனைத் தவிற மற்ற அனைவரையும் வெல்லும் வலிமை பெற்றான். அவனை அழித்திட சிவன் பிரம்மாண்ட உருவம் எடுத்தார். கயாசுரனை தனது திருவடியால் உதைக்க, அவன் கழிந்த கோலத்தில் உலகின் மீது விழுந்தான். மற்றொரு திருவடியால் அவனது தலையை மிதித்து தொடையில் ஊன்றியவாறே தனது நகங்களால் பிளந்து அவனது தோலை கதறக் கதற உரித்திழுத்தார். கயாசுரனின் தோலை தன் மீது போர்த்தி சாந்த மடைந்தார். இந்த வடிவத்திற்கு கஜயுத்த மூர்த்தி என்றும் பெயர். \n\n\n"}
{"id": "161804", "url": "https://ta.wikipedia.org/wiki?curid=161804", "title": "காமதகன மூர்த்தி", "text": "காமதகன மூர்த்தி\n\nகாமதகனர், அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். காமனை எரித்த சிவ உருவத்தினை காமதகனர் என்று வழங்குகின்றார்கள். \n\nSection::::திருவுருவக் காரணம்.\nபட்டர் நமக்கு முருகக் கடவுள் தோன்றிய வரலாற்றைக் கூறுகிறார். தேவர்கள் அனைவரும் சூரபத்மனால் துயரப்பட்டனர். சூரனை அழிக்க, சிவபெருமானிடமிருந்து தோன்றிய ஒரு மகனால்தான் முடியும் என்று அறிந்து கைலாயம் சென்றனர். சிவபெருமான் தவத்தில் இருந்தமையால் அதனை கலைக்க மன்மதனை நாடினார்கள். காமன் சிவபெருமான் மேல் கணை தொடுத்தான். கணை சிவபொருமான் மீது பட்டவுடன், தவத்தினை கலைத்த காமன் மீது கோபம் கொண்டார். அவனை நெற்றிக்கண்ணை திறந்து எரித்தார். இந்நிகழ்வினை காமதகனம் என்று சைவர்கள் அழைக்கின்றார்கள்.\n\n"}
{"id": "161805", "url": "https://ta.wikipedia.org/wiki?curid=161805", "title": "கங்காள மூர்த்தி", "text": "கங்காள மூர்த்தி\n\nகங்காள மூர்த்தி, அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகவும். இவ்வடிவத்தினை கங்காளர் எனவும் வழங்குகின்றார்கள். கங்காளம் என்ற சொல்லுக்கு எலும்பு என்று பொருள்படும். மகாபலி எனும் அரக்கர் குல மன்னனை வாமன அவதாரம் எடுத்து விஷ்ணு கொன்றார். அதன் பின் கர்வம் கொண்டு மனிதர்களையும், தேவர்களையும், முனிவர்களையும் துன்புருத்த தொடங்கினார். அனைவரும் சிவபெருமானிடம் சென்று முறையிட்டனர். அவர்களின் துயர் தீர்க்க சிவபெருமான் வச்சிரதண்டம் எடுத்து வாமனன் மார்பில் அடித்து கொன்றார். அத்துடன் வாமனன் தோலை உரித்து ஆடையாக தரித்துக் கொண்டு, அவனுடைய முதுகெலும்பினை பிடுங்கி தண்டாக கையில் தரித்துக் கொண்டார். இத்திருக்கோலம் கங்காள மூர்த்தி என்று வழங்கப்படுகிறது. \n\nSection::::வடிவக் காரணம்.\nசிவபெருமானில் கோயிலில் உள்ள விளக்கொன்றின் திரியை ஒரு எலி தன்னுடைய வாலால் உயர்த்த, அந்த புண்ணியத்தின் பலனாக மகாபலி (மாவிலி) மன்னனாக எலி பிறந்தது. அந்த மன்னருக்கு மூன்று உலகங்களையும் ஆளும் பொறுப்பினை சிவபெருமான் தந்தான். அரக்கர் குலத்தில் மகாபலி பிறந்தமையின் காரணமாக, திருமால் வாமன அவதாரம் எடுத்து சென்றார். மகாபலியிடம் மூன்றடி நிலம் கேட்டார். வந்திருப்பது திருமால் எனத் தெரிந்த அரக்கர் குரு சுக்லாச்சாரியார் அதனைத் தடுத்தார். ஆனால் தானம் கேட்டுவந்தவருக்கு இல்லையென்று சொல்ல மனமில்லாத மன்னன் மகாபலிக்கு தானம் தந்தார். சிறிய உருவமாக இருந்த வாமனன் மிகப்பெரியதாக வளர்ந்து ஓரடியில் பூமியையும், மற்றொரு அடியில் விண்ணையும் அளந்தார். மீதமிருக்கும் அடிக்கு என்ன செய்ய என்று கேட்க, மகாபலி தன்னுடைய தலையில் அடியை வைக்குமாறு கேட்க, வாமனன் மகாபலியை தலையில் அழுத்தி பூமிக்குள் தள்ளினார். \n\nமகாபலியை அழித்தப்பின்பு மிகுந்த ஆனவம் கொண்ட திருமால், தேவர்களையும், முனிவர்களையும் பல உயர்களையும் துன்புருத்தினார். அதனால் சிவபெருமான் வாமனனிடம் ஆவனத்தினை விடுமாறு கூறினார். ஆனால் அதனை ஏற்காத வாமனனை சிவபெருமான் கொன்றார். வாமனை தோலை உரித்து போர்த்திக் கொண்டும், முதுகெழும்பினை ஆயுதமாக கையிலும் எடுத்துக் கொண்டார். \n\nவாமனன் இறந்துபோக திருமால் வைகுண்டம் சென்றார். மகாபலி மன்னன் சிவபெருமானுடன் கலந்தார். \nகங்காளர் வடிவமும், பிச்சாண்டவர் வடிவமும் ஒரே மாதிரியான தோற்றம் போல தோன்றினாலும், அவை வெவ்வேறான வடிவங்களாகும்.\n\n\nSection::::வெளி இணைப்புகள்.\nஅருள்மிகு உத்திராபசுபதீஸ்வரர் திருக்கோயில்\n"}
{"id": "161811", "url": "https://ta.wikipedia.org/wiki?curid=161811", "title": "சிவ வடிவங்கள்", "text": "சிவ வடிவங்கள்\n\nசிவ வடிவங்கள் என்பவை சைவக் கடவுளான சிவபெருமானின் வடிவங்களாக ஆகமங்களும், நூல்களும் கூறுபவனவாகும். இவ்வடிவங்களில் சிவபெருமான் தன்னால் படைக்கப்பட்ட உயிர்களுக்கு அருளுகின்றார். சைவ சமயத்தின் நம்பிக்கைப் படி சிவபெருமான் அவதாரம் எடுப்பதில்லை. பக்தர்களுக்கு அருளும் பொருட்டு அவர் வடிவம் மட்டுமே எடுக்கிறார்.\n\nSection::::வடிவ வகைகள்.\nஇச்சிவ வடிவங்களை உரு, அரு, அருஉரு என மூன்றாக வகைப்படுத்துகின்றனர். இதனை அருவம், உருவம், அருவுருவம் என்றும், பிரவிருத்தர், சத்தர், பரம்பொருள் என்றும் சகளம், நிட்களம், சகள நிட்களம் எனவும் பலவாறாக சைவர்கள் அழைக்கின்றனர். \n\nSection::::உருவ நிலை.\nசகளத் திருமேனி, சகளம் என பலவாறு அறியப்படும் உருவ நிலையானது பிரம்மன், திருமால், உருத்திரன், மகேசன் எனும் நான்கு தெய்வ வடிவங்களைக் குறிப்பதாகும். தலை, உடல், கை, கால் என உறுப்புகள் அமைந்த சிவ வடிவங்கள் இவ்வகையில் அடங்கும்.\n\nSection::::அருவ நிலை.\nநிட்களம், நிட்களத் திருமேனி என்று அறியப்படும் அருவ நிலையானது விந்து, நாதம், சக்தி, சிவம் எனும் நான்கினைக் குறிப்பதாகும். உறுப்புகள் எதுவும் இல்லாத சிவலிங்கம் இவ்வருவ நிலையில் அடங்கும்.\n\nSection::::அருவுருவ நிலை.\nசகளம், சகளத் திருமேனி என்று அறியப்படும் அருவுருவ நிலையானது, சதாசிவ வடிவமாக இருக்கும் முகலிங்கத்தினை குறிப்பதாக அமைகிறது.\n\nSection::::நவந்தருபேதம்.\nஉருவ நிலையில் நான்கு, அருவ நிலையில் நான்கு மற்றும் அருவுருவ நிலையில் ஒன்று என ஒன்பதும் நவந்தரும் பேதமாகும். இவ்வுருவங்கள் உயிர்களின் பிறப்பினை ஒழிக்க சிவபெருமான் எடுத்தவையாகும். இதனை \"நவந்தருபேதம் ஏக நாதனே நடிப்பன்\" என சிவஞான சித்தியார் குறிப்பிடுகிறார். \n\nSection::::பல்வேறு உருவ நிலைகள்.\nநவந்தருபேதத்தில் சிவபெருமானின் உருவ நிலை பிரம்மா, திருமால், உருத்திரன், மகேசுவரன் என நான்கென குறிப்பிட்டலும், நூல்கள் பல்வேறு உருவ நிலைகளைக் குறிப்படுகின்றன. பஞ்சகுண மூர்த்திகள், பதினாறு வடிவங்கள், பதினெட்டு வடிவங்கள், மகேசுவர வடிவங்கள், அஷ்டாஷ்ட மூர்த்திகள் என பல்வேறு வகைப்பாடுகளும், எண்ணற்ற சிவவடிவங்களும் உள்ளன.\n\nSection::::ஐவகை உருவம்.\nமகாபுராணங்களில் ஒன்றான லிங்க புராணம் சத்தியோசாதம், வாமதேவம், தத்புருஷம், அகோரரூபம், ஈசன் என ஐவகை உருவம் குறித்து விளக்குகிறது. \n\nSection::::பஞ்சகுண சிவ மூர்த்திகள்.\nவக்கிரம், சாந்தம், வசீகரம், ஆனந்தம், கருணை முதலிய குணங்களை பஞ்ச குணம் என்கிறோம். இந்த குணங்களின் அடிப்படையில் சிவனது ஐந்து மூர்த்தர்கள் வகைப்படுத்தப்படுதலை பஞ்சகுண சிவமூர்த்திகள் என்கிறார்கள் சைவர்கள்.\n\n\nSection::::மகேசுவர வடிவங்கள்.\nசிவாகமங்கள் சிவபெருமானின் 5 முகத்திற்கும் 5 மூர்த்திகளை முன்நிறுத்துகின்றன. இவ்வாறான இருபத்தைந்து மூர்த்தங்களும் மகேசுவர மூர்த்தங்கள் என்று அழைக்கப்படுகின்றன.\n\n\nSection::::64 சிவவடிவங்கள்.\n\"அஷ்டாஷ்ட விக்கிரக லீலை\" எனும் கேசி முனிவரின் நூலில் சிவபெருமானின் அறுபத்து நான்கு வடிவங்களும், அவ்வடிவங்களின் மூலம் அடியார்களுக்கு சிவபெருமான் அருளியமையும் குறிப்பிடப்பட்டுள்ளன.உலக வரலாற்றில் முதல் முறையாக பாம்பன் சுவாமிகள் அருளிய அட்டாட்ட விக்ரக்ஹ லீலை எனும் பதிகம் செய்துள்ளார் இன்னும் பல சிவனடியர்களுக்கே இந்த விவரம் தெரியாமல் இருப்பது வியப்பே எனினும் பம்பனடியார்களால் அந்த பாடலை ஒரு மகா மந்திரமாக போற்றப்படுகிறது, ஈக்காடு இரத்தினவேலு முதலியாரின் சிவபராக்கிரமம் எனும் தமிழ் நூலிலும் இந்த அறுபத்து நான்கு வடிவங்கள் கூறப்பட்டுள்ளன. \n\nSection::::பிற வடிவங்கள்.\n64 சிவ வடிவங்கள் தவிர்த்து எண்ணற்ற சிவவடிவங்களை புராணங்கள் கூறுகின்றன. சைவ சமயக் கலைக் களஞ்சியம் கஜாரி, கஜமுக அனுக்கிரக மூர்த்தி, இராவண அனுக்கிரக மூர்த்தி, ஹரிவிரிஞ்சதாரணர், ஏகதசருத்திரர், முயலகவத மூர்த்தி, சர்வ சம்ஹாரர், யக்ஞேசுவரர், உக்கிரர் ஆகியவற்றை பட்டியலிடுகிறது.\n\nSection::::மானிட வடிவங்கள்.\nதிருவிளையாற் புராணம், பெரிய புராணம் ஆகியவற்றில் சிவபெருமான் எடுத்த புலவர், வேடுவர், சித்தர் மற்றும் குதிரை சேவகர் என பல்வேறு மானிட வடிவங்கள் குறிப்பிடப்பட்டுள்ளன.\n\n"}
{"id": "161812", "url": "https://ta.wikipedia.org/wiki?curid=161812", "title": "சிவாலய வகைகள்", "text": "சிவாலய வகைகள்\n\nசிவாலய வகைகள் என்பவை சிவபெருமானை மூலவராக கொண்டு அமைக்கப்பட்ட கோயிலின் வகைகள் ஆகும். இந்த சிவாலயங்களில் பெரும்பாலும் இலிங்க வடிவில் சிவன் மூலவராக உள்ளார். இந்தியா, இலங்கை, நேபாளம், கம்போடியா என உலக நாடுகள் பலவற்றில் சிவத்தலங்கள் உள்ளன. அவற்றில் அதிக சிவத்தலங்களை கொண்ட நாடாக இந்தியா அமைந்துள்ளது.\n\nSection::::வகைகள்.\nசிவபெருமானை மூலவராக கொண்டு உலகம் முழுவதும் கோயில்கள் இருக்கின்றன. குறிப்பாக கம்போடியா, நேபாளம், இலங்கை, இந்தியா என பல நாடுகளைக் கூறலாம். இவற்றினை விடவும் பாரத கண்டம் என்றும் அழைக்கப்படுகின்ற இந்தியாவில் அநேக சிவாலயங்கள் உள்ளன. அவை எண்ணிக்கை அடிப்படையில் முப்பீட தலங்கள், பஞ்சபூதத் தலங்கள், பஞ்ச கேதார தலங்கள், பஞ்ச தாண்டவ தலங்கள், பஞ்ச மன்ற தலங்கள், பஞ்ச பீட தலங்கள், பஞ்ச குரோச தலங்கள், பஞ்ச ஆசன தலங்கள், பஞ்ச குரோச தலங்கள், பஞ்ச லிங்க தலங்கள், ஆறு ஆதார தலங்கள், சப்த விடங்க தலங்கள், அட்டவீரட்டானத் தலங்கள், நவலிங்கபுரம், நவ கைலாயங்கள், நவ சமுத்திர தலங்கள், தச வீராட்டன தலங்கள் எனவும், சைவ அடியார்களால் பாடல் பெற்றதைக் கொண்டு தேவாரத் திருத்தலங்கள், திருவாசகத் திருத்தலங்கள், தேவார வைப்புத் தலங்கள், திருச்சிற்றம்பலக் கோவையார் திருத்தலங்கள், திருவிசைப்பாத் திருத்தலங்கள் எனவும், வன விசேச தலங்கள், முக்தி தரவல்ல சிவத்தலங்கள், சோதிர்லிங்க தலங்கள், ஆதி கைலாய தலங்கள் எனவும் வகைப்படுத்தப்படுகின்றன.\n\nஇவற்றில் தேவாரம் பாடல் பெற்ற தலமானது தேவாரப்பாடல் பெற்ற காவிரி தென்கரைத்தலங்களின் பட்டியல், தேவாரப்பாடல் பெற்ற காவிரி வடகரைத்தலங்களின் பட்டியல், தேவாரப்பாடல் பெற்ற பாண்டிய நாட்டு தலங்களின் பட்டியல், தேவாரப்பாடல் பெற்ற கொங்கு நாட்டு தலங்களின் பட்டியல், தேவாரப்பாடல் பெற்ற நடு நாட்டு தலங்களின் பட்டியல், தேவாரப்பாடல் பெற்ற தொண்டை நாட்டு தலங்களின் பட்டியல் எனவும் வகைப்படுத்தப்பட்டுள்ளது.\n\nSection::::எண்ணிக்கை அடிப்படையில் வகைப்படுத்தப்பட்டவை.\nSection::::அட்ட மூர்த்தங்கள்.\nநிலம், நீர், தீ, காற்று, வானம், சூரியன், சந்திரன் மற்றும் ஆன்மா ஆகிய எண் பொருள்களாக சிவபெருமான் இருக்கிறார். அதனால் அவர் அட்டமூர்த்தி என்று அழைக்கிறார்கள். அவ்வாறான எண் பொருளாக சிவபெருமான் இருக்கும் தலங்கள் \"அட்ட மூர்த்தர்கள்\" என்று அழைக்கப்பெறுகின்றன.\n\n\nSection::::பஞ்சபூத சிவத்தலங்கள்.\nஉலகம் பஞ்ச பூதங்களால் ஆனது. மண், நீர், தீ, வளி,வான், என்பன ஐம்பூதங்கள். இவை பிருதிவி, அப்பு, தேயு, வாயு, ஆகாயம் என்றும் கூறப்படுகின்றன. இவற்றைப் பற்றித் தெளிவாகவும் நுட்பமாகவும் உணர்ந்த நமது பெரியோர்கள் ஒவ்வொரு பூதத்தின் பெயராலும் ஒரு தலத்தை ஏற்படுத்தி உள்ளனர். அவை பஞ்சபூதத் தலங்கள் எனப்படும்.(அடைப்புக் குறிக்குள் வடமொழிப்பெயர்)\n\n\n\nSection::::ஐந்து தாண்டவங்களுக்கான சிவத்தலங்கள்.\nசிவ பெருமானின் ஐம்பெரும் தாண்டவங்கள் என்று அடையாளம் காட்டப்படும் ஆலயங்களும் அவை இருக்கும் இடங்களும் இவைதான்.\n\n\nSection::::ஐந்து மன்றங்களுக்கான சிவத்தலங்கள்.\nஇறைவன் நடராசத் திருமேனி கொண்டு அருட்கூத்து இயற்றுகின்ற தலங்களில் முக்கியமானவை என்று ஐந்தினைக் கூறலாம். அந்த ஐம்பெரும் மன்றங்கள் அமைந்துள்ள சிவாலயங்கள் (அடைப்புக் குறிக்குள் சபைகள்)\n\n\n\nSection::::சப்த(ஏழு) விடங்க சிவத்தலங்கள்.\nவடமொழியில் \"டங்கம்\" என்பது உளியைக் குறிக்கும். விடங்கம் என்றால் உளியால் செதுக்கப் பெறாத என்று பொருள். ஏழு திருத்தலங்களில் சிவபெருமான் விடங்கராக வீற்றிருக்கிறார்.அந்த ஏழு திருத்தலங்கள் அமைந்துள்ள இடங்கள்.\n\nSection::::அட்டவீரட்டானக் கோயில்.\nசிவபெருமானின் வீரம் குறித்த பெருமைகளைக் குறிப்பிடும் எட்டு கோயில்கள் அட்டவீரட்டானக் கோயில்கள் எனப்படுகின்றன. அவை\n\n\nSection::::பஞ்ச கேதரங்கள்.\nஇமயமலைச் சாரலில் அமைந்துள்ள கேதார்நாத், துங்கநாத், ருத்ரநாத், மத்மஹேஷ்வர் மற்றும் கபிலேஷ்வர் முதலிய இடங்கள் பஞ்ச கேதார தலங்கள் என்று அழைக்கப்படுகின்றன. இந்த தலங்களில் சிவபெருமானின் உடல் பாகங்கள் தோன்றியதாக சைவர்கள் நம்புகிறார்கள். இதனால் சிவபெருமானை கேதரநாதன் என்றும் அழைக்கின்றார்கள்.\n\nஇடம் - சிவனின் பாகம்\n\nSection::::தமிழகத்தின் நவ கைலாயங்கள்.\nதமிழ்நாட்டில் திருநெல்வேலி மாவட்டத்திலும் தூத்துக்குடி மாவட்டத்திலும் தாமிரபரணி ஆற்றங்கரையில் இந்த நவ கைலாயங்கள் என அழைக்கப்படும் சிவாலயங்கள் அமைந்திருக்கின்றன. நவ கைலாயங்கள் அமைந்திருக்கும் ஊர்கள்:\n\nSection::::பாடல் பெற்றதன் அடிப்படையில்.\nSection::::தேவாரம் பாடல் பெற்ற 274 சிவத்தலங்கள்.\nஇந்தியாவில் பல சிவத்தலங்கள் இருப்பினும், தேவாரம் பாடல் பெற்ற சிவத்தலங்கள் இருநூற்று எழுபத்து நான்காகும். இவைகளில் இருநூற்று அறுபத்து நான்கு தலங்கள் தமிழகத்தில் அமைந்துள்ளன.\n\nSection::::பிற.\nSection::::முக்தி தரவல்ல சிவத்தலங்கள்.\nமுக்தி தரவல்ல தலங்கள் என்று நான்கு சிவாலய தலங்கள் உள்ளது. அந்த தலங்கள் அமைந்துள்ள இடங்கள்\n\n\nSection::::சோதி இலிங்கங்கள் உள்ள சிவத்தலங்கள்.\nஇந்தியாவில் அமைந்துள்ள பன்னிரெண்டு சோதிர்லிங்க தலங்கள் அமைந்துள்ள இடங்களும் கீழே குறிப்பிடப்பட்டுள்ளன. திருவண்ணாமலை (தமிழ்நாடு) அருணாச்சலமே மூல சிவதலம்.\n\n\n\n\n\n\n\n\n\n\n\n\n\n\n\n"}
{"id": "161813", "url": "https://ta.wikipedia.org/wiki?curid=161813", "title": "இடபம் (விண்மீன் குழாம்)", "text": "இடபம் (விண்மீன் குழாம்)\n\nஇடபம் (ஆங்கிலம்:\"Taurus\") ரிஷப ராசிக்குரிய விண்மீன் கூட்டம் ஆகும். இது மேஷ ராசிக் குரிய ஏரெசு விண்மீன் கூட்டத்திற்கும், மிதுன ராசிக்குரிய ஜெமினி விண்மீன் கூட்டத்திற்கும் இடையில் உள்ளது. நம் சூரியன் இக் கூட்டத்தை மே 14 முதல் ஜூன் 21 வரையில் கடந்து செல்கிறது. கிரேக்க புராணத்தில் சியுசு என்ற கடவுள் பொனிசியாவின் இளவரசி ஈரோப்பாவை பாதுகாப்பாகக் கடத்திச் செல்ல காளை மாடாக உருமாறி அவளைத் தன் முதுகில் சுமந்து கொண்டு ஆற்றை நீந்திக் கடக்கிறார். ஆற்றில் கரை புரண்டு ஓடும் வெள்ளத்தில் நீர் மட்டத்திக்கு மேலாகக் காளை மாட்டின் மேற்பகுதி மட்டுமே தெரிகிறது. புராணத்தின் இந்தக் கட்டத்தைக் குறிப்பிடுவதாக இந்த வட்டார விண்மீன் கூட்டம் காளை மாடாகக் கற்பனை செய்யப்பட்டுள்ளது. இக் கூட்டத்தில் 125 விண்மீன்களுடன். பிளியாடெஸ், ஹையாடெஸ் என்ற இரு தனிக் கொத்து விண்மீன் கூட்டங்களையும் இனமறிந்துள்ளனர். இதை ஒட்டியே சைக்னஸ் (cygnus ) எனப்படும் நண்டு வடிவ நெபுலா உள்ளது.\n\n"}
{"id": "161814", "url": "https://ta.wikipedia.org/wiki?curid=161814", "title": "யார் (திரைப்படம்)", "text": "யார் (திரைப்படம்)\n\nயார் 1985 ஆம் ஆண்டு வெளியான திகில் தமிழ்த் திரைப்படம்.\n\nSection::::வகை.\nபேய்ப்படம்\n\nSection::::கதை.\nஅனைத்து 8 கிரகங்கள் பூமி அருகில் ஒரே நேர்க்கோட்டில் அமையும் அமானுஷ்ய நேரத்தில் ஒரு அதிசயம் நடக்கிறது. அதே நேரத்தில் ஒரு மருத்துவமனையில் ஒரு குழந்தை பிறக்கிறது. ஆனால் குழந்தையின் தாயார் குழந்தை பிறந்த பிறகு உடனடியாக இறந்து விடுகிறார். அனாதை சிறுவன் ராஜாராமன் (ஜெய் சங்கர்) என்ற பணக்காரர் ஒருவரால் தத்து எடுத்து வளர்க்கப்படுகிறான்.சிறுவன் ராஜா, ஒரு சாதாரண குழந்தையாக இருக்கும்வரை இயல்பாகவே இருக்கிறார். எந்த பிரச்னையும் இல்லாமல் வளரும் ராஜா, கல்லூரி செல்லும் பருவம் அடைகிறார். ஆனால் அவருக்குப் பதினெட்டு வயதானதும், விசித்திரமான சம்பவங்கள் நிகழ்கின்றன. அவை நடப்பதற்கு காரணம் ராஜாதான் என்றும் மற்றும் ராஜா சாத்தானின் மகன் என தெரிய வருகிறது. ராஜா வழியில் குறுக்கிட்டு நிறுத்த, தீய செயல்களுக்கு முற்றுப்புள்ளி வைக்க முயலும் இருவர் ஜகன் (அர்ஜுன்) மற்றும் தேவி (நளினி). ராஜாவின் ரகசியம் தெரிந்த எல்லாரும் ஒருவர் பின் ஒருவராக கொல்லப்படுகின்றனர். அவை மந்திரம் மூலம் செய்யப்பட்ட கொலைகள். ஜகன்,தேவி இருவரும் பிசாசு செய்யும் தீய செயல்களுக்குத் தடைபோட்டு நிறுத்த வேண்டுமானால் கடவுள் சக்தியைத் திரும்பப் பெறவேண்டும் மற்றும் ராஜாவைக் கொல்ல ரகசியம் வைத்திருக்கும் ஒரு முனிவர் யாரெனக் கண்டறிய வேண்டும். உலகத்தைச் சாத்தானின் இருளில் இருந்து காப்பாற்ற செய்யும் முயற்சியில், ராஜா பிசாசுக் குழந்தையை உருவாக்க முயலும்போது ஜகன், தேவி தடுத்து நிறுத்தினார்களா, தாமதத்தால் அவர்களுக்குத் தோல்வியா என்பதே படத்தின் முடிவு.\n"}
{"id": "161817", "url": "https://ta.wikipedia.org/wiki?curid=161817", "title": "முழவு", "text": "முழவு\n\nமுழவு என்பது தமிழர் இசைக்கருவிகளுள் ஒன்றாகும். முழக்கம் என்ற சொல்லின் பொருளைக் கொண்டு முழவுக்குப் பெயர் அமைத்திருக்கலாம். பனைமரத்தடி, பலாப்பழம் போன்றவை இதற்கு உவமையாக சுட்டப்பட்டுள்ளன. இது குறுங்கம்பு கொண்டும் கைவிரலைக் கொண்டும் அடித்துத் தாளவிசை எழுப்பிச் சுவைக்கும் கருவியாகும். முழவு என்ற சொல் தாளக் கருவிகளைச் சுட்டும் பொதுச் சொல்லாகவும், ஒரு குறிப்பிட்ட கருவியைச் சுட்டும் சொல்லாகவும் இலக்கியங்களில் இடம் பெறுகிறது. சிலப்பதிகார காலத்தில், தாளக் கருவிகளுள் ‘தண்ணுமை’ தலைமைக் கருவியாய் விளங்கியது.\n\n“ஈர்ந்தண் முழவு”, “மண்ணார் முழவு”, “முழவு மண் புலர” போன்ற குறிப்புகள் மூலம் தண்ணீரால் தோலைப் பதப்படுத்தி இனிய ஓசையை எழுப்பியதையும், தோலில் ஒருவகை பசை மண்ணை இட்டு முழக்கியதையும், இம் மண் காலப்போக்கில் வறண்டு உதிர்ந்ததையும் உணரமுடிகிறது என்று ‘மத்தளவியல்’ என்ற நூலில் முனைவர் வி.ப.க.சுந்தரம் கூறுகிறார். பதிற்றுப்பத்து கூறும் “பண்ணமை முழவு”, சீவக சிந்தாமணியின் நச்சினார்க்கினியர் உரை கூறும் “இடக்கண் இளியாய் வலக்கண் குரலாய்”, ஆகிய தொடர்கள் மூலம் பண்டைய காலத்திலேயே முழவிசைக் கருவிகள் பயன்படுத்தப்பட்டுள்ளன என்பதை அறியலாம்\n\nஇது கேரளத்தில் மிழாவு என்ற பெயரில் அழைக்கப்பட்டு இன்றளவும் வாசிக்கப்பட்டுவருகிறது.\n\n"}
{"id": "161819", "url": "https://ta.wikipedia.org/wiki?curid=161819", "title": "சுனை", "text": "சுனை\n\nசுனை என்பது இயற்கை நீர் நிலைகளுள் ஒன்று. இது பொதுவாக மலைகளில் காணப்படும் நீர்நிலை வகையாகும். இது மலைகளின் கண் தோன்றும் ஊற்று நீர் ஆகும். இது சிறு அருவி போல காணப்படும். சிறு குளம் போலத் தேங்கியும் காணப்படும். சுனைகள் மலைப்பகுதியில் வாழ்ந்த விலங்கினங்கட்கு நீராதாரமாக இச்சுனைகள் விளங்கி வந்துள்ளன. அகநானூற்றில் களிற்றுயானை நிரையில் 8 இடங்களில் சுனைகள் பற்றிய செய்திகள் உள்ளன. பெரும்பாலான இடங்களில் அவை வளமுணர்த்தவும் வறுமையுணர்த்தவும் கூறப்பட்டுள்ளன. மலைநாட்டு மக்கள் அவற்றை குடிநீருக்காகப் பயன்படுத்தியதாக அகநானூற்றில் குறிப்பு இல்லை.\n\nSection::::அமைவிடம்.\nசுனைகள் குறிஞ்சி நிலத்து நீர்நிலைகளுள் ஒன்றாகும். இவை மலைகளில் உருவாகும் சிறிய நீர்நிலை ஆகும். இதனை,\n\nஎனவும் இலக்கியங்கள் குறிப்பிடுகின்றன.\n\nSection::::சுனை நீரின் தன்மை.\nசுனை நீர் உண்ணத் தகுந்த நீர் ஆகும். இது சுவை மிக்க நீராக இலக்கியங்களில் காட்டப்பட்டுள்ளது. \"இன்தீம் பைஞ்சுனை\" (59) என்றும் \"தீம்பெரும் பைஞ்சுனை\" (78) என்றும் குறிக்கப்படுகின்றது.\n"}
{"id": "161820", "url": "https://ta.wikipedia.org/wiki?curid=161820", "title": "மை டியர் லிசா", "text": "மை டியர் லிசா\n\nமை டியர் லிசா 1987ஆம் ஆண்டு வெளியான திகில் தமிழ்த் திரைப்படம்.\n\nSection::::வகை.\nபேய்ப்படம்\n\nSection::::கதை.\nவெளிநாட்டில் பயிலும் கதாநாயகன் தனது காதலியுடன் நாடு திரும்புகிறார். காதலியைத் தன்னுடைய எஸ்டேட் பங்களாவில் தங்க வைக்கிறார். அங்கு வரும் அவரது நண்பர்கள் லிசா என்னும் அப்பெண்ணைக் கற்பழித்துக் கொன்று விடுகிறார்கள். காதலியைக் காணாமல் தேடும் கதாநாயகன் மனது வெறுத்து சோகமாக இருக்கிறார். அவர் மனம் மாறவேண்டும் என்று அவரது தாயார் தனது விருப்பப்படி ஒரு சாதுவான பெண்ணைத் தேடி மகனுக்கு மணமுடிக்கிறார். புதுமணத்தம்பதிகள் அந்த எஸ்டேட் பங்களாவில் குடி வருகின்றனர். கதாநாயகனின் மனைவியின் உடலில் லிசாவின் ஆவி புகுகின்றது. அநியாயமாக உயிர் விட்ட லிசா தன்னைக் கொன்றவர்களைப் பழி வாங்குகிறாள். இறுதியில் மந்திரவாதி பூஜைகள் செய்து லிசாவின் ஆவியை கதாநாயகியின் உடலில் இருந்து வெளியேற்றுகிறார்.\n"}
{"id": "161829", "url": "https://ta.wikipedia.org/wiki?curid=161829", "title": "ஜென்ம நட்சத்திரம்", "text": "ஜென்ம நட்சத்திரம்\n\nஜென்ம நட்சத்திரம் 1991ஆம் ஆண்டு வெளியான திகில் தமிழ்த் திரைப்படம்.\n\nSection::::வகை.\nபேய்ப்படம்\n\nSection::::கதை.\nசாத்தானின் குறியீடுகளுடன் பிறக்கும் ஒரு குழந்தையும், அதன் துணையாக வரும் வேலைக்காரியும், செய்யும் பயங்கரங்கள் தான் இப்படத்தின் கதை. இது தி ஓமன் என்னும் ஆங்கிலப் படத்தின் தழுவல். கதாநாயகனின் மனைவி பிரசவத்துக்காக அனுமதிக்கப்பட்டு இருக்கும் நேரத்தில் குழந்தை பிறந்து இறந்து விட்டதாக டாக்டர் தெரிவிக்கிறார். இன்னொரு பெண்மணிக்கு குழந்தை பிறந்ததாகவும் தாய் இறந்து விட்டதாகவும் சொல்லி மற்றொரு குழந்தையை கதாநாயகனிடம் கொடுக்கிறார் டாக்டர். சாத்தானின் குழந்தை அக்குடும்பத்தில் வந்து சேர்க்கிறது, குழந்தையின் பிறந்த நாள் அன்று அதன் செவிலி இறக்கிறாள். புதிதாக வரும் செவிலி அக்குழந்தைக்கு உதவியாக இருக்கிறாள். இரண்டாம் முறை கரு உண்டாகும் போது அந்த குழந்தை பிறக்ககூடாது என்ன கதாநாயகியை கீழே தள்ளி விடுகிறது அந்த சாத்தான் குழந்தை. அதன் ரகசியம் கண்டறிந்த பாதிரியார், புகைப்படக்கலைஞர் என வரிசையாக சாகிறார்கள். குழந்தையின் பிறப்பின் ரகசியம் அறிகிறார் கதாநாயகன். முடிவில் தனது வளர்ப்பு பெற்றோர்களை அழித்து விட்டு புதிய உறவினர்களுடன் செல்கிறது அந்த சாத்தனின் குழந்தை என்பதாக படம் நிறைவு பெறுகிறது.\n"}
{"id": "161835", "url": "https://ta.wikipedia.org/wiki?curid=161835", "title": "தமிழ் எழுத்து வகை", "text": "தமிழ் எழுத்து வகை\n\nதமிழ் நெடுங்கணக்கில் உள்ள எழுத்துக்கள் தமிழ் எழுத்துக்கள். இவை \n\n\nஎன்றெல்லாம் பல வகைகளாகப் தமிழ் எழுத்துக்கள் பாகுபாடு செய்யப்பட்டுள்ளன.\n\nஇந்தப் பாகுபாடுகள் சொற்புணர்ச்சி, பொருட்புணர்ச்சி, செய்யுளில் எழுத்தெண்ணிக்கை முதலானவற்றிற்குப் பயன்படும்.\n"}
{"id": "161837", "url": "https://ta.wikipedia.org/wiki?curid=161837", "title": "ராசாத்தி வரும் நாள்", "text": "ராசாத்தி வரும் நாள்\n\nராசாத்தி வரும் நாள் (\"Rasathi Varum Naal\") ரஃபி இயக்கத்தில், 1991 ஆம் ஆண்டு வெளியான இந்தியத் தமிழ்த் திகில் திரைப்படமாகும். ஜி. ஸ்ரீதேவி சாகுல் தயாரிப்பில், விஜய் ஆனந்த் இசை அமைப்பில். 13 டிசம்பர் 1991 ஆம் ஆண்டு வெளியானது. நிழல்கள் ரவி, கஸ்தூரி, நாசர், ராதாரவி, தியாகு மற்றும் பலர் நடித்துள்ளனர்.\n\nSection::::வகை.\nபேய்ப்படம்\n\nSection::::நடிகர்கள்.\nநிழல்கள் ரவி, கஸ்தூரி, நாசர், ராதாரவி, தியாகு, பாலாம்பிகா, ராஜேஷ்குமார், ஏ.கே. வீராசாமி, மயில்சாமி, மார்த்தாண்டம், வாசுகி, வாமன் மாலினி.\n\nSection::::கதைச்சுருக்கம்.\nசெல்வந்தர் ராஜசேகரின் (நாசர்) மகள் ராதா (கஸ்தூரி). தாயில்லாத ராதா, செல்வ செழிப்பான வாழக்கையை தன் அரண்மனையில் வாழ்ந்து வருகிறாள். படிப்பை முடித்த கையோடு, காவல் அதிகாரி விஜயை (நிழல்கள் ரவி) திருமணம் செய்கிறாள் ராதா. அவளது கால்லூரி சுற்றுலாவின் பொழுது ஒரு பெரிய விபத்திலிருந்து காப்பாற்றப்படும் ராதாவிற்கு ஆபரண பதக்கம் கிடைக்கிறது.\n\nராதாவிற்கு பல கெட்டக் கனவுகள் வருகின்றன. அவளது நாய் மர்மமான முறையில் இறந்துவிடுகிறது. அந்த பதக்கத்திலிருந்து ஓர் ஆவி ராதாவின் உடலினுள் புகுகிறது. 19 ஆண்டுகளுக்கு முன்பு, பாலியல் வன்புணர்வு செய்யப்பட்ட பெண் ராத்தாதி (பாலாம்பிகா) இப்போது ஆவியாக வந்திருக்கிறாள். ராஜசேகர், கௌரி, கபாலி, ராஜேஷ்குமார் ஆகியோர் தான் அந்த சம்பவத்திற்கு காரணம் என்பதால், கருணையின்றி ஒருவர் பின் ஒருவராக ராசாத்தி ஆவி பழிவாங்குகிறது. அந்த கொலை வழக்குகளை ஆய்வு செய்யும் காவல் அதிகாரி விஜய், தன் மனைவி ராதா தான் கொலையாளி என்று கண்டுபிடிக்கிறார். பின்னர் என்னவானது என்பதே மீதிக் கதையாகும்.\n\nSection::::ஒலிப்பதிவு.\nஇந்தப் படத்தின் பின்னணி மற்றும் பாடல்களின் இசையை அமைத்தவர் விஜய் ஆனந்த் ஆவார். வாலி (கவிஞர்) 4 பாடல்களையும் எழுதினார். நான்கு பாடல்களை கொண்ட ஒலித்தொகுப்பு 1991 ஆம் ஆண்டு வெளியானது.\n\n\nSection::::விமர்சனம்.\nஒரு வணிக நோக்கு கொண்ட இந்தியத் திகில் படம் என்ற விமர்சனத்தைப் பெற்றது.\n"}
{"id": "161838", "url": "https://ta.wikipedia.org/wiki?curid=161838", "title": "முதலெழுத்து", "text": "முதலெழுத்து\n\nதமிழில் உள்ள உயிரெழுத்து 12, மெய்யெழுத்து 18, ஆக மொத்தம் 30 எழுத்துகளைத் தமிழ் இலக்கணம் என்னும் மொழியியல் முதலெழுத்து எனக் குறிப்பிடுகிறது. வித்துமுதலைப் போட்டு விளைச்சல் காண்பது போலவும், முதலை வைத்துத் தொழில் செய்து பொருள் ஈட்டுவது போலவும் இந்த 30 முதல் எழுத்துகளை வைத்துதான் தமிழ் இயங்குகிறது. எழுத்துகள் சொல்லாகும்போது சில எழுத்துகள் மொழியோடு தோன்றி எழுத்தின் ஒலியைக் கூட்டியும் குறைத்தும் தருவது உண்டு. இவற்றைச் சார்பெழுத்து என்கிறோம். இவை நிலம், நீர் போன்றவற்றின் தன்மையால் செழுமையும் மெலிவும் பெறுவது போன்றவை. \n\nஉயிரெழுத்து பன்னிரண்டும் மெய்யெழுத்து பதினெட்டும் ஆகிய முப்பது எழுத்துகளூம் முதல் எழுத்துகள் என்று நன்னூலும் குறிப்பிடுகிறது.\n"}
{"id": "161839", "url": "https://ta.wikipedia.org/wiki?curid=161839", "title": "கிளிப்பேச்சு கேட்கவா", "text": "கிளிப்பேச்சு கேட்கவா\n\nகிளிப்பேச்சு கேட்கவா 1993 ஆம் ஆண்டு வெளியான தமிழ்த் திரைப்படம்.\n\nSection::::வகை.\nபேய்ப்படம்\n\nSection::::கதை.\nகிராமத்திற்கு புதிதாக வரும் வாத்தியார் ஒரு பழைய பங்களாவில் தங்குகிறார். அங்கே மர்மான சத்தங்கள், அசைவுகள் நடக்கின்றன. அங்கே பேய் இருக்கிறது என்ற நம்பிக்கை ஊராரிடம் இருக்கிறது. இதைக் கொண்டு ஒரு குறும்புப் பெண் வாத்தியாரை பயமுறுத்துகிறாள். அந்த பெண்ணைக் கண்டுகொள்ளும் வாத்தியார் அவளிடம் காதல் கொள்கிறார். விதிவசத்தால் அப்பெண் உயிரிழக்க, அந்த பழைய பங்களாவில் ஆவியாகவே வந்து இருக்கிறாள்.\n"}
{"id": "161840", "url": "https://ta.wikipedia.org/wiki?curid=161840", "title": "சின்ன மாப்ளே", "text": "சின்ன மாப்ளே\n\nசின்ன மாப்ளே என்பது 1993 ஆம் ஆண்டு வெளியான தமிழ்த் திரைப்படம் ஆகும்.\n\nSection::::வகை.\nநகைச்சுவைப்படம்\n\nSection::::கதை.\nஊரை ஏமாற்றிப் பேருந்து நிலையத்தில் சுமைதூக்கும் கூலியாக வேலைப்பார்க்கிறார் கதாநாயகன். அவருக்கு ஒரு கல்யாண தரகருடன் நட்பு ஏற்படுகிறது. கிராமத்து மிராசுதாரால் அவமானப்படும் தரகர், கதாநாயகனை பணக்கார வேடம் போட்டு மிராசுவின் மகளுக்குக் கல்யாணம் செய்து வைக்கிறார். உண்மைத் தோற்றத்தைப் பார்த்துவிட்ட மிராசுதாரரை ஏமாற்ற அது தம்பி என்று பொய் சொல்கிறார் தரகர். அதனால் விளையும் குழப்பங்களும் , அதை கதாநாயகன் சமாளிக்கும் விதமும் என நகைச்சுவையாகச் செல்லும் கதை இது.\n\n"}
{"id": "161841", "url": "https://ta.wikipedia.org/wiki?curid=161841", "title": "பொறந்த வீடா புகுந்த வீடா", "text": "பொறந்த வீடா புகுந்த வீடா\n\nபொறந்த வீடா புகுந்த வீடா (Porantha Veeda Puguntha Veeda) 1993 ஆம் ஆண்டு வெளியான இந்தியத் தமிழ்த் திரைப்படமாகும். வி. சேகர் எழுதி இயக்கியுள்ளார். சிவகுமார், பானுப்ரியா, வடிவுக்கரசி, கவுண்டமணி, செந்தில், எஸ். எஸ். சந்திரன், குமரிமுத்து, கோவை சரளா, காஜா ஷெரிப், கே. எஸ். ஜெயலட்சுமி மற்றும் பலர் நடித்துள்ளனர். இளையராஜா இசையில், 21 மே 1993 அன்று இப்படம் வெளியானது. 1994 ஆம் ஆண்டு, தெலுங்கு மொழியில் \"புட்டினில்லா மெட்டினில்லா\" என்ற பெயரில் மறுஆக்கம் செய்யப்பட்டது.\n\nSection::::வகை.\nகுடும்பப்படம்\n\nSection::::நடிகர்கள்.\nசிவகுமார், பானுப்ரியா, வடிவுக்கரசி, கவுண்டமணி, செந்தில், எஸ். எஸ். சந்திரன், குமரிமுத்து, கோவை சரளா, காஜா ஷெரிப், கே. எஸ். ஜெயலட்சுமி, ராதாபாய், திடீர் கன்னையா, ஒரு விரல் கிருஷ்ணா ராவ், மனோ, இடிச்சபுளி செல்வராஜ், சி. ஆர். சரஸ்வதி.\n\nSection::::கதைச்சுருக்கம்.\nஏழ்மையான குடும்பத்தைச் சேர்ந்த அமுதா (பானுப்ரியா (நடிகை)), குடிக்கு அடிமையான தந்தை (குமரிமுத்து), மூன்று உடன் பிறந்தோர் ஆகியோரை காப்பாற்றி வருகிறாள். மறுபக்கம், செல்வந்தரான படித்த ரவி (சிவகுமார்), அகந்தை கொண்ட தாய் நிர்மலா தேவி (வடிவுக்கரசி) மற்றும் படிக்காத தந்தையுடன் வாழ்ந்து வருகிறான். ரவியின் மனநலம் பாதிக்கப்பட்ட தங்கை மோஹனா (கோவை சரளா) வேலையில்லாத நபர் ஒருவருக்கு திருமணம் ஆனவள்.\n\nரவி, தன் குடும்பத்தை நன்கு பார்த்துக்கொள்ளும் பெண்ணாக அமுதா இருப்பாள் என்று எண்ணி, நண்பன் வள்ளுவர்தாசன் உதவியுடன், அமுதவாவை திருமணம் செய்கிறான். திருமணம் ஆன பின்பும், பிறந்தவீட்டிற்கு பண உதவி அமுத செய்வாள் என்ற நிபந்தனையுடனே திருமணம் நடந்தது.\n\nதிருமணத்திற்கு பிறகு, புகுந்தவீட்டை பராமரிப்பதற்காக தன் வேலையை ராஜினாமா செய்ய அமுதாவுக்கு நேரிடுகிறது. அதே சமயம், அமுதாவின் தந்தை இறப்பதால், அவளது சகோதரர்கள் அவள் வீட்டிற்கு அடைக்கலம் புகுகிறார்கள். நல்ல மருமகளாக அமுதா நடந்து கொண்டாலும், அனைத்திலும் தவறு கண்டு பிடிக்கிறார் மாமியார் நிர்மலா தேவி. இந்நிலையில், அவமானம் தாங்க முடியாமல், வீட்டை விட்டு அமுதாவின் சகோதரர்கள் சொல்லிகொள்ளமல் வெளியேறுகிறார்கள். அவர்களை தேடி செல்லும் பொழுது, அமுதாவின் கர்ப்பம் கலைந்து, குடும்பத்தில் பிளவு ஏற்படுகிறது. இறுதியில், அமுதா எவ்வாறு குடும்பத்தை இணைத்தாள் என்பதே மீதிக் கதையாகும்.\n\nSection::::ஒலிப்பதிவு.\nவாலியின் பாடல் வரிகளுக்கு இளையராஜா இசை அமைத்தார். 5 பாடல்களைக் கொண்ட தொகுப்பு, 1993 ஆம் ஆண்டு வெளியானது.\n\n\nSection::::வரவேற்பு.\nஇயக்குனர் தேர்ந்துடுத்த கதை களமும், திரைக்கதையும், நகைச்சுவையும் நல்ல விமர்சனங்களைப் பெற்றன.\n\n"}
{"id": "161845", "url": "https://ta.wikipedia.org/wiki?curid=161845", "title": "சிரம்பான்", "text": "சிரம்பான்\n\nசிரம்பான் (\"Seremban\") மலேசியாவின் நெகிரி செம்பிலான் மாநிலத்தின் தலைநகரம் ஆகும். இது சிரம்பான் மாவட்டத்தில் இருக்கிறது. 2009 ஆம் ஆண்டு செப்டம்பர் மாதம் 9ஆம் தேதி, சிரம்பான் ஒரு மாநகரமாகப் பிரகடனம் செய்யப்பட்டது. இருப்பினும், சில காரணங்களினால் அந்தப் பிரகடனம் ஒத்தி வைக்கப்பட்டுள்ளது. இந்த ஆண்டு இறுதியில், மலேசியாவின் 12ஆவது பெரிய நகரமாக அறிவிக்கப்படும்.\n\nசிரம்பான் மாநகரத்தின் பழைய பெயர் சுங்கை ஊஜோங். இந்த மாநகரத்தின் இடையில் ஓடும் ஆற்றின் பெயர் சுங்கை ஊஜோங். அந்த ஆற்றின் பெயரே நகரத்திற்கும் வைக்கப்பட்டது. சீனர்கள் இந்த நகரத்தை \"பூ யோங்\" என்று அழைக்கின்றனர். இந்த நகரத்தின் மக்கள் தொகை 555,935. மலேசியாவில் ஒன்பதாவது இடம் வகிக்கின்றது.\n\nSection::::வரலாறு.\nதீபகற்ப மலேசியாவில் பெரும்பாலான நகரங்கள், ஈயம் கண்டுபிடிக்கப்பட்டதால் உருவான நகரங்கள் ஆகும். அதே போல 1870இல் இங்கு ஈயம் கண்டுபிடிக்கப்பட்டதும், சுங்கை ஊஜோங் நகரம் உருவானது. சிரம்பான் நகரத்திற்கு அருகில் ராசா எனும் ஒரு சிற்றூர் உள்ளது.\n\nநூறு ஆண்டுகளுக்கு முன்னர், அங்கே ஈயம் இருப்பது கண்டுபிடிக்கப்பட்டதும், அப்பகுதிக்கு பெருவாரியான அரபு, மலாய் மக்கள், சீன மக்கள் குடிபுகுந்தனர். உள்ளூர் மலாய்க்காரர்கள் பெரும்பாலும் விவசாயிகளாக இருந்தனர். காலப்போக்கில், சுரங்கத் தொழிலில் மட்டும் அல்லாமல் வர்த்தக மையமாகவும் சிரம்பான் சிறந்து விளங்கியது.\n\nலிங்கி ஆற்றின் வழியாக கொண்டு செல்லப்பட்ட ஈயம், மலாக்கா நீரிணையில் அணைந்து இருந்த கப்பல்களில் ஏற்றப்பட்டது. ஈயத் தொழிலின் வரி வசூலிப்பு மூலமாக பிரித்தானிய ஆட்சியாளர்களுக்கு நிறைய வருமானம் கிடைத்தது. பிரித்தானியர்களின் விதித்த கூடுதலான வரிகள், வர்த்தகர்களுக்குப் பெரும் சுமையாகவும் மாறியது.\n\nSection::::டத்தோ கிளானா.\nசுங்கை ஊஜோங்கில், டத்தோ கிளானா, டத்தோ ஷா பண்டார் என இரு உள்ளூர் தலைவர்கள் இருந்தனர். வரி வசூலிக்கும் உரிமைகளுக்காகவும், ஈயச் சுரங்கங்களைச் சொந்தம் கொண்டாடும் உரிமைகளுக்காகவும், அவர்கள் இடையே கடும் போட்டிகள் நிலவின.\n\nஅந்தப் போட்டிகளினால், நெகிரி செம்பிலான் மாநிலத்தின் நிர்வாகத் துறையில் பிரித்தானியர்கள் தலையிடுவதற்கு ஓர் எளிதான வாய்ப்பு அமைந்தது. டத்தோ கிளானா, பிரித்தானியர்களின் உதவியை நாடினார். பிரித்தானியர்களும் தங்களுடைய படைகளை அனுப்பி டத்தோ கிளானாவிற்கு உதவிகள் செய்தனர்.\n\nSection::::பிரித்தானிய ஆளுநர் கேப்டன் முரே.\nஅதன் பின்னர், டத்தோ கிளானாவிற்கு எதிராகச் செயல்பட்டவர்கள் தோற்கடிக்கப்பட்டனர். டத்தோ ஷா பண்டார் சிங்கப்பூருக்கு நாடு கடத்தப்பட்டார். பிரித்தானியர்களின் உதவிகளுக்காக, ஒரு பிரித்தானிய ஆளுநர் சுங்கை ஊஜோங்கின் ஆணையராக அமர்த்தப்பட்டார்.\n\nகேப்டன் முரே என்பவர்தான் முதல் ஆணையராகும். சமய, மலாய்க் கலாசாரங்களைத் தவிர்த்த மற்றத் துறைகளுக்கு அந்த ஆணையர் ஆலோசகராக விளங்கினார். பிரித்தானியர்கள் இப்படித்தான் மலேசியாவில் பல மாநிலங்களைத் தங்களின் ஆதிக்கத்தின் கீழ் கொண்டு வந்தனர்.\n\nSection::::புவியியல்.\nசிரம்பான் நகரம், மலாக்கா நீரிணைக் கரையில் இருந்து 30 கிலோமீட்டர் தொலைவில் உள் பெருநிலத்தில் இருக்கிறது. அந்தப் பெருநிலத்தை லிங்கிப் பள்ளத்தாக்கு என்று அழைக்கிறார்கள். மேற்குப் பகுதியில் ‘தித்திவாங்சா’ என்று அழைக்கப்படும் மத்திய மலைத் தொடர் உள்ளது.\n\nரப்பர், செம்பனை பயிர் செய்வதற்கு ஏற்ற செம்புரைக்கல் மண்பகுதிகள், நெகிரி மாநிலத்தில் நிறைந்து உள்ளன. அதுவே, அந்த மாநிலம் விவசாய மையமாக அமைவதற்கு பேருதவியாகவும் இருக்கின்றன. லிங்கி ஆற்றில் இருந்து பொதுமக்களுக்கு குடிநீர் கிடைக்கிறது.\n\nSection::::வானிலை.\nசிரம்பான் வெப்ப சீதோஷ்ண நிலையைக் கொண்டது. சராசரி வெப்பநிலை செல்சியஸ் 27லிருந்து 30 வரையிலானது. இருப்பினும், மிதமான தட்ப வெப்ப நிலை. ஆண்டு முழுமையும் மழை பெய்கிறது. ஆண்டு இறுதிவாக்கில், ஆறுகளில் வெள்ளம் ஏற்படுவது உண்டு.\n\nSection::::போக்குவரத்து.\nமலேசியாவில் 1890 ஆம் ஆண்டுகளில் கோலாலம்பூர் – சிங்கப்பூர் புகைவண்டி போக்குவரத்து தொடங்கப்பட்டது. அந்தக் காலக் கடத்தில்தான் சிரம்பான் நகரில் ஒரு நிலையமும் உருவாக்கப்பட்டது. இன்று வரை ஒரு மாபெரும் இடை நிலையமாக சிரம்பான் நகரம் விளங்கி வருகின்றது.\n\nமலேசியாவில் அதிகமானோர் புகைவண்டிச் சேவையைப் பயன்படுத்துவது இல்லை. எல்லோருடைய வீடுகளிலும் கார்கள் உள்ளன. அதனால், அந்தக் காலத்தின், தலையாய புகைவண்டி போக்குவரத்துச் சேவை மறக்கப்பட்டு வந்தது. ஆனால், அண்மையில் 'கம்யூட்டர்' இரயில் சேவை தொடங்கப்பட்டதால், பொதுமக்களின் பயண ஆர்வம், மறுபடியும் புகைவண்டிச் சேவையின் பக்கம் திரும்பியுள்ளது.\n\nSection::::மலிவான திட்டங்கள்.\nமலேசிய அரசாங்கம் பொது போக்குவரத்துச் சேவையில் சில மலிவான திட்டங்களை அமல் படுத்தி வருகிறது. 65 வயதிற்கு மேற்பட்டவர்களுக்கு, பாதிக் கட்டணம் அல்லது இலவசச் சேவை. 3000 ரிங்கிட்டிற்கும் குறைவான ஊதியம் பெறுபவர்களுக்கு பாதிக் கட்டணம். சில மாநிலங்களில், பள்ளிக் குழந்தைகளுக்கு முற்றிலும் இலவசமான சேவை. இப்படிப்பட்டச் சலுகைகள் வழங்கப்பட்டும் புகைவண்டி போக்குவரத்துச் சேவையைப் பயன்படுத்துபவர்களின் எண்ணிக்கை குறைவாக உள்ளது.\n\nநெகிரி செம்பிலான் மாநிலத்தில் விமான நிலையங்கள் எதுவும் இல்லை. மலேசியாவில் இரண்டே இரண்டு மாநிலங்களில் மட்டும் விமானப் போக்குவரத்துச் சேவைகள் இல்லை. நெகிரி செம்பிலான், பெர்லிஸ் ஆகியவையே அந்த இரு மாநிலங்கள் ஆகும். இருப்பினும், சிரம்பான் நகரில் இருந்து 30 நிமிடப் பயணத் தொலைவில், அதாவது 40 கி.மீ. தூரத்தில், சிப்பாங் அனைத்துலக விமான நிலையம் உள்ளது.\n\nமலேசியத் தலைநகரமான கோலாலம்பூரில் இருந்து, சிப்பாங் அனைத்துலக விமான நிலையத்திற்குச் செல்லும் நேரத்தைக் காட்டிலும், சிரம்பானில் இருந்து அந்த அனைத்துலக விமான நிலையத்திற்குச் செல்வது என்பது மிகவும் எளிது. தூரமும் குறைவு. நேரமும் குறைவு.\n\nSection::::கலாசாரம்.\nநெகிரி செம்பிலான் மாநிலத்தில் மினாங்கபாவ் கலாசாரமே முதன்மை வகிக்கின்றது. மினாங்கபாவ் கலாசாரம் சுமத்திராவில் இருந்து வந்ததாகும். மினாங்கபாவ் என்பது Menang Kerbau எனும் மலாய்ச் சொல்லில் இருந்து வந்தது. Menang என்றால் வெற்றி. Kerbau என்றால் எருமை. வெற்றி பெறும் எருமை என்று பொருள் படுகிறது.\n\nமினாங்கபாவ் இனத்தவரின் வீட்டுக் கூரைகள் மிக அழகாகவும், ஒய்யாரமாகவும் உருவாக்கப்பட்டு இருக்கும். அவர்களின் கட்டிடக்கலை தனித்தன்மை வாய்ந்தது.\n\nநெகிரி செம்பிலான் மாநிலத்தில் பெரும்பாலான வீடுகள் மினாங்கபாவ் கலாசாரப் பின்னணியைக் கொண்டவை. அதே அமைப்பில் சிரம்பான் நகராண்மைக் கழக இல்லம், மாநில இல்லம், மாநில அரும்பொருள் காட்சியகம் போன்றவை கட்டப்பட்டுள்ளன.\n\nSection::::பெண்மைக்கு முதன்மை.\nமினாங்கபாவ் கலாசாரத்தின்படி ஆண்களைவிட, பெண்களுக்குத்தான் முதன்மையும் முக்கியத்துவமும் வழங்கப்படுகின்றன. பெண்கள் சொல்வதை ஆண்கள் கண்டிப்பாகக் கேட்டு, பணிந்து போக வேண்டும். அதற்கு Adat Perpatih என்று பெயர். இது மிகவும் பழமை வாய்ந்த பண்பு வழக்கம் ஆகும்.\n\nபல நூற்றாண்டுகளாகப் 'பெண்மைக்கு முதன்மை' எனும் பழக்க வழக்கத்திற்கு முக்கியத்துவம் வழங்கப்பட்டு வருகின்றது. சமூக குடும்ப நிகழ்ச்சிகள், சமூகக் கலாசார ஒன்றுகூடும் நிகழ்ச்சிகள் போன்றவற்றில் பெண்களுக்குத்தான் முதல் வாய்ப்புகள். பெண்களை முன்னுக்கு நிறுத்தி வைத்து, ஆண்கள் அவர்களுக்குத் துணையாக இருப்பார்கள்.\n\nSection::::விவாகரத்து.\nபெண்களுக்கு முதன்மைத் தன்மை வழங்கப்படுவதை மாற்றி அமைக்க, மலேசியாவில் பிரித்தானியர்களும், இந்தோனேசியாவில் டச்சுக்காரர்களும், பெரும் முயற்சி செய்தார்கள். இருப்பினும் வெற்றி பெற முடியவில்லை. மினாங்கபாவ் மக்களின் இரத்தத்துடன் ஊறிப் போன அந்தக் கலாசாரத்தை மாற்றி அமைக்க அவர்களால் முடியவில்லை.\n\nபொதுவாக, மினாங்கபாவ் பெண்கள் தங்களின் கணவர்களை அவ்வளவு எளிதில் விவாகரத்துச் செய்யவிட மாட்டார்கள். விவாகரத்து என்பது ஒரு தப்பான செயல் என்று மினாங்கபாவ் பெண்கள் கருதுகின்றனர். இந்தக் கலாசாரம் நெகிரி செம்பிலான் மாநிலத்தில், இன்னும் பரவலாக இருந்து வருகிறது.\n\nSection::::தமிழ்-மினாங்கபாவ் குடும்பங்கள்.\nஅண்மைய காலங்களில் அந்த நிலைமை மாறி விட்டது. மேற்கத்திய கலாசாரத்தின் ஊடுருவல்களால் விவாகரத்து என்பது சாதாரணமாகி வருகிறது. தமிழர்கள் பலர் மினாங்கபாவ் பெண்களைத் திருமணம் செய்துள்ளனர்.\n\nகோலாபிலா, பகாவ், ஜெலுபு போன்ற இடங்களில் தமிழ் - மினாங்கபாவ் குடும்பங்களைப் பார்க்கலாம். அவர்களுக்குப் பிறந்த குழந்தைகள் பலர் வழக்கறிஞர்களாக, மருத்துவர்களாக, கணினித்துறை வல்லுநர்களாகப் பணி செய்கின்றனர். இவர்கள் இஸ்லாமிய சமயத்தைப் பின்பற்றுகின்றனர்.\n\nசின்ன வயதிலேயே தமிழர்கள் திருமணம் செய்து கொள்ளும் பழக்கம், நெகிரி செம்பிலான் மாநிலத்தில் சற்றுக் கூடுதலாக உள்ளது. அப்படி திருமணம் செய்து கொள்ளும் பலருக்கு முறையான பதிவுகள் இல்லை. பெரும்பாலான இளம் தம்பதியினர் சிரம்பான் நகருக்கு குடிபெயர்கின்றனர். இது ஒரு சமுதாய பிரச்னையாகவும் மாறி வருகின்றது.\n\nSection::::சமையல் பாணி.\nசிரம்பான் நகரம் மலாய், சீன, இந்திய அருஞ்சுவைப் பொருள்களுக்கு புகழ் பெற்ற இடமாக விளங்குகிறது. உள்ளூர் உணவு வகைகளில் ‘சியூ பாவ்’(சீனம்: 芙蓉烧包) என்பது மிகவும் புகழ் பெற்றதாகும். அந்த உணவு இட்லி போன்ற வடிவத்தில் இருக்கும்.\n\nஅந்தச் சீன இட்லியின் உள்ளே கீரைகள், கோழி இறைச்சி அல்லது வளர்ப்புப் பன்றி இறைச்சி போன்றவை கலந்து இருக்கும். மலேசியர்களுக்குப் பிடித்தமான உணவுகளில் இதுவும் ஒன்று. இந்தியர்கள் சைவமான சீன இட்லிகளையே விரும்பிச் சாப்பிடுவார்கள். மலேசியாவில், பெரும்பாலான இந்தியர்கள் பன்றி இறைச்சியைச் சாப்பிடுவது இல்லை.\n\n\"நாசி பாடாங்\" எனும் ஒரு வகையான பிரியாணி உணவும் இங்கு புகழ்பெற்றது. இது மினாங்கபாவ்காரர்களின் பரம்பரை உணவாகும். அந்த உணவில் தேங்காய்ப் பால் அதிகமாகச் சேர்க்கப்பட்டு இருக்கும். ஊசி மிளகாய்களையும் அதிகமாகச் சேர்த்து இருப்பார்கள். காரம் மிக்க உணவு. இருப்பினும் மலேசியர்கள் விரும்பிச் சாப்பிடுகின்றனர்.\n\nSection::::பொருளியல்.\nஜப்பான், தென் கொரியா, அமெரிக்கா, ஐரோப்பிய நாடுகளில் இருந்து அனைத்துலக நிறுவனங்கள் நிறைய தொழில்சாலைகளைத் திறந்து உள்ளன. நீலாய், செனவாங், போர்ட்டிக்சன், போன்ற நகரங்களில் பெரிய தொழில்சாலைகள் உருவாக்கப்பட்டுள்ளன.\n\nஅதிகமான வேலை வாய்ப்புகள் இருந்தாலும், உள்ளூர் மக்கள் தொழில்சாலைகளில் பணிபுரிவதை அதிகமாக விரும்புவது இல்லை. வங்காள தேசம், நேபாளம், வியட்நாம், கம்போடியா, பாகிஸ்தான், இந்தியா, இந்தோனேசியா, பிலிப்பைன்ஸ், மியன்மார், போன்ற நாடுகளில் இருந்து வந்தவர்கள் இங்குள்ள தொழில்சாலைகளில் ஆயிரக் கணக்கில் பணிபுரிகின்றனர்.\n\nபொருளாதாரத்தைப் பொருத்த வரையில், தயாரிப்புத் துறைதான் மாநிலத்தின் முக்கியத் துறையாக விளங்கி வருகிறது. சுற்றுலா துறை (40.3%), விவசாயம் (6%), கட்டுமானம் (2.2%), சுரங்கத் தொழில் 0.3%) போன்றவை வருமானத்தை ஈட்டித் தரும் இதர தொழில்துறைகளாகும்.\n\nSection::::மருத்துவச் சேவைகள்.\nசிரம்பானில் சில தனியார், பொது மருத்துவமனைகள் உள்ளன. சிரம்பான் பொது மருத்துவமனை என்று அழைக்கப்பட்டது, இப்போது துங்கு ஜாபார் பொது மருத்துவமனை என்று அழைக்கப்படுகிறது. 1930இல் தோற்றுவிக்கப்பட்ட இந்த பொது மருத்துவமனையில் 800 படுக்கைகள் உள்ளன. 20க்கும் மேற்பட்ட சிறப்பு மருத்துவச் சேவை மையங்கள் உள்ளன.\n\n2004 ஆம் ஆண்டு, சிரம்பான் நிபுணத்துவ மருத்துவமனை தோற்றுவிக்கப்பட்டது. இதில் 109 படுக்கைகள் உள்ளன. நெகிரி செம்பிலான் மகப்பேறு மருத்துவமனையும் இங்குதான் உள்ளது. இதில் 75 படுக்கைகள் உள்ளன.\n\nSection::::நித்தியலட்சுமி.\nசிரம்பான் கான்வெண்ட் தமிழ்ப்பள்ளியில் ஆறாம் ஆண்டு பயிலும் மாணவி நித்தியலட்சுமி சிவநேசன் என்பவர், உலக இளையோர் சதுரங்கப் போட்டிக்குத் தேர்வு செய்யப்பட்டார். அந்தப் போட்டியில் 160 நாடுகள் கலந்து கொண்டன. சுலோவேனியா நாட்டின் மார்போர் நகரில் அந்தப் போட்டி நடைபெற்றது. 1667 போட்டியாளர்கள் கலந்து கொண்டனர். மலேசிய இந்தியர்களுக்குப் பெருமை சேர்த்த அவர், இறுதிச் சுற்றுக்குத் தேர்வு செய்யப்பட்டு, உலக நிலையில் இரண்டாம் இடத்தைப் பிடித்தார்.\n\nஇவர் இந்தியா, புதுடில்லியில் 2010ஆம் ஆண்டு நடைபெற்ற காமன்வெல்த் சதுரங்கப் போட்டிகளில், தன்னுடைய 10வது வயதில் கலந்து கொண்டார்.2011ஆம் ஆண்டு பிலிப்பைன்ஸ், சூபிக் பே எனும் இடத்தில் நடைபெற்ற ஆசிய இளையோர் சதுரங்கப் போட்டியிலும், 11 வது வயதில் கலந்து கொண்டார். மலேசிய இந்தியர்களின் கனவுக் கன்னியாகப் புகழ் பெற்றுள்ளார்.\n\n"}
{"id": "161848", "url": "https://ta.wikipedia.org/wiki?curid=161848", "title": "போலி எழுத்து", "text": "போலி எழுத்து\n\nபோலி எழுத்து என்பது நன்னூல் கையாளும் ஓர் இலக்கணக் குறியீடு. இதனை எழுத்துப் போலி எனவும் குறிப்பிடுவர். தொல்காப்பியத்திலும் இந்தப் போலி பற்றிய குறிப்புகள் உள்ளன.\n\n\nSection::::எழுதும்போது தோன்றும் போலி.\nஇந்த முறைமையை வடநூலார் சந்தியக்கரம் என்பர்.\n\nSection::::மொழியில் தோன்றும் போலி.\nசொல்லில் ஒரு எழுத்து இருக்குமிடத்தில் மற்றொரு எழுத்து மயங்குகிறது. இதனைப் போலி என்கிறோம்\nSection::::[ம்] > [ன்] மயக்கம்.\nமொழியின் இறுதியில் வரும் இந்த எழுத்துக்கள் மயங்கும். நன்னூல் இதனைப் பொதுப்படக் கூறினாலும் வருமொழி உயிர்முதல் ஆயின் மயங்கும் என இலக்கிய ஆட்சிகளால் அறியலாம். \n\nSection::::[ம்] > [ன்] மயங்காதவை.\n'ன்' எழுத்தில் முடியும் ஒன்பது சொற்கள் 'ம்' என மயங்குவது இல்லை என்று தொல்காப்பியம் குறிப்பிடுகிறது. அந்த 9 சொறகள் இவை என இளம்பூரணர் இவற்றைக் குறிப்பிடுகிறார். \n\n\n\nSection::::[அ] > [ஐ] மயக்கம்.\nஇந்த எழுத்துக்கள் மொழிமுதல் எழுத்தாகவும், மொழியிடை எழுத்தாகவும் வரும்போது மயங்கும்.\nSection::::[ந] - [ஞ] மயக்கம்.\nஐகாரத்தை முதலெழுத்தாக உடைய நகரமும், யகர ஒற்றை அடுத்து வரும் நகரமும் ஞகரமாக மயங்கும்.\n\n"}
{"id": "161857", "url": "https://ta.wikipedia.org/wiki?curid=161857", "title": "ஏகபாத மூர்த்தி", "text": "ஏகபாத மூர்த்தி\n\nஏகபாதமூர்த்தி, அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். இம்மூர்த்தியை ஏகபாதர் எனவும் வழங்குகிறார்கள். ருத்ரன், மகேஸ்வரன், சதாசிவன், பிரம்மா, விஷ்ணு என்ற ஐந்து மூர்த்திகளும் ஒடுங்கி ஒரே உருவத்தில் காட்சியளிப்பதை இம்மூர்த்தி விளக்குகிறது.\n\nSection::::திருவுருவக் காரணம்.\nஊழிக்காலம் எனப்படும் பிரளயங்கள் ஏற்படும்போது உலகமே நீரில் மூழ்கி அழியும். அக்காலங்களில் உலகில் உள்ள அனைத்து உயிர்களும், உமையம்மையாகிய சக்தியும் இந்த ஏகபாத மூர்த்தியாகிய சிவபெருமானிடம் ஒடுங்கிவிடுவார்கள். ஊழிக்காலங்களில் இவர் மட்டுமே அழியாமல் இருப்பவர் என ஆகமங்களும் வேதங்களும் கூறுகின்றன. அனைத்து சக்திகளின் பிறப்பிடமாகவும், தஞ்சமடையுமிடமாகவும் ஏகபாத மூர்த்தி இருக்கிறார்.\n\nஏகபாதமூர்த்தி சிலைகள் தென்னிந்தியாவில் தான் அதிகமாக காணப்படுகின்றன.ஏகபாதமூர்த்தி நான்கு கரங்களுடன்,முக்கண் உடையவராய் ஒரு காலில் நின்ற கோலத்தில் காட்சி அளிக்கிறார்.சிவபெருமான் ஒரு காலில் நின்ற கோலத்தில் இருக்கவும்,அவர் இடுப்பின் வலப்பக்கம் பிரம்மாவும்,இடப்பக்கம் விஷ்ணுவும் தோன்றுகின்றனர்.பிரம்மாவும்,விஷ்ணுவும் அஞ்சலி முத்திரை காட்டுகின்றனர்.சிவபெருமானுக்கு பதில் ஆக்ரோஷ பைரவர் இருப்பின் அந்த வடிவத்தை ஏகபாத பைரவர் என அழைக்கின்றனர்.\nசிவபெருமானின் ஒற்றைக்கால்,பிரபஞ்சத்தை தாங்கி நிற்கும் தூணாக கருதப்படுகிறது.வலது கை அபாய முத்திரை காட்டியவண்ணம் இருக்க,இடது கை வரத கோலத்தைக் காட்டும் அமைப்பிலும் வடிவமைக்கப்பட்டு உள்ளது.பின்கைகளில் மானும்,ஆயுதமும் ஏந்தி நிற்கிறார்.\n\n"}
{"id": "161863", "url": "https://ta.wikipedia.org/wiki?curid=161863", "title": "கால சம்ஹாரர்", "text": "கால சம்ஹாரர்\n\nகால சம்ஹாரர், அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகவும். காலன் என்று அழைக்கப்படும் எமனை அழித்த சிவ உருவம் கால சம்ஹாரர் எனவும், \"காலந்தகர்\" எனவும் வழங்கப்படுகிறது.\n\nSection::::சொல்லிலக்கணம்.\nகாலன் - யமன், சம்ஹாரர் - அழித்தவர். காலனை அழித்தவர் என்று பொருள் கொள்ளும் படி கால சம்ஹாரர் என்று அழைக்கப்படுகிறார்.\n\nSection::::வேறு பெயர்கள்.\nஇவ்வடிவத்தினை காலாந்தகர், காலாரி, கால சம்ஹார மூர்த்தி, காலகாலர், கூற்றினையுதைத்தவர், அந்தகனுக்கந்தகர் என்று பல்வேறு பெயர்களில் சைவர்கள் அழைக்கின்றார்கள்.\n\nSection::::திருவுருவக் காரணம்.\nமிருகண்டு மகரிஷிக்கு மார்க்கண்டேயன் எனும் மகனிருந்தான். அவனுக்கு 16 வயது முடியும்போது, காலதேவனான எமதர்மன் அவன் உயிரை எடுக்க முற்பட்டார். மார்க்கண்டேயன் சிவலிங்கத்தை பற்றி வேண்டிக் கொண்டிருந்த போதே, எமதர்மன் பாசக்கயிற்றை வீசினார். பாசக் கயிறு சிவலிங்கத்தின் மீதும் வீழுந்தது. தன் மீதே பாசக் கயிற்றை வீசிய எமனைத் தன் காலால் உதைத்து அழித்தார்.\n\n"}
