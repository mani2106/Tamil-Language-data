{"id": "163234", "url": "https://ta.wikipedia.org/wiki?curid=163234", "title": "கல்லாங்காட்டுபுதூர்", "text": "கல்லாங்காட்டுபுதூர்\n\nகல்லாங்காட்டுபுதூர் தமிழ்நாட்டின் கோயம்புத்தூர் மாவட்டத்தில் கிணத்துக்கடவு சட்டமன்றத் தொகுதியில் தேசிய நெடுஞ்சாலை 209 இல் அமைந்துள்ள ஒரு சிற்றூர் ஆகும். இவ்வூரில் ஏறக்குறைய 500க்கும் மேற்பட்ட குடும்பத்தினர் வாழ்கின்றனர். இவ்வூரின் அருகில் சிங்கராம்பாளையம், பகவதிபாளையம், கோதவாடி போன்ற கிராமங்களும் அமைந்துள்ளன.இவ்வூரிலிருந்து 17கி.மீ தொலைவில் இயற்கை சூழல் நிறைந்த பொள்ளாச்சி அமைந்துள்ளது.\nதொழில்:\nஇப்பகுதியின் பிறதான தொழிலாக வேளாண்மை தொழிலும்,அருகில் ஏராளமான சிறிய பெரிய தொழிற்சாலைகள் அமைந்துள்ளன..\n\nகல்வி:\nஇவ்வூரில் பெரும்பகுதி மக்கள் கல்வி அறிவு பெற்றவர்களாக இருக்கின்றனர்,ஒரு அரசு தொடக்கப்பள்ளியும் அருகில் அக்சயா பொறியியல் கல்லூரியும் உள்ளது..\n"}
{"id": "163264", "url": "https://ta.wikipedia.org/wiki?curid=163264", "title": "கெ. ஆர். மீரா", "text": "கெ. ஆர். மீரா\n\nகெ.ஆர். மீரா (பிறப்பு 19 பிப்ரவரி 1970) புகழ் பெற்ற மலையாள எழுத்தாளர் ஆவார். இவர் எழுதிய ’ஆவே மரிய’ என்ற மலையாளச் சிறுகதை 2009-ஆம் ஆண்டு ’கேரள சாகித்ய அகாதமி விருது’ பெற்றுள்ளது. நான்கு சின்னத்திரை தொடர்களுக்குத் திரைக்கதை எழுதியுள்ள கெ.ஆர். மீரா தேசிய விருது பெற்ற ’ஒரே கடல்’ என்ற திரைப்படத்திற்கும் திரைக்கதை எழுதியுள்ளார்.\n\nSection::::வாழ்க்கைக் குறிப்பு.\nகெ.ஆர். மீரா 1970-ஆம் ஆண்டு பிப்ரவரி மாதம் 19-ம் தேதி கேரளாவின் கொல்லம் மாவட்டத்திலுள்ள சாஸ்தாம்கோட்டை என்னும் ஊரில் பிறந்தார். மலையாள மனோரமாவில் ஊடகவியலாளராகப் பணியாற்றி வந்த கெ.ஆர். மீரா, பிறகு எழுத்தில் கூடுதல் கவனம் செலுத்துவதற்காக அந்த பதவியைப் பணித்துறப்பு செய்தார்.\n\nஇவரது சிறுகதைகளுள் பல தமிழில் கே.வி. ஷைலஜா என்பவரால் மொழிபெயர்க்கப்பட்டு வம்சி புக்ஸ் நிறுவனத்தாரால் வெளியிடப்பட்டுள்ளது..\n\nதென்னிந்திய மொழிகளில் சமகால எழுத்தாளர்களின் சிறுகதைகள் இடம்பெற்ற தொகுப்பில் இவர் \nஎழுதிய \"\" சிறுகதை இடம்பெற்றுள்ளது.\n\n\n"}
{"id": "163275", "url": "https://ta.wikipedia.org/wiki?curid=163275", "title": "கே. ஏ. சுப்பிரமணியம்", "text": "கே. ஏ. சுப்பிரமணியம்\n\nகே. ஏ. சுப்பிரமணியம் என்ற கொல்லங்கலட்டி அம்பலப்பிள்ளை சுப்பிரமணியம் (மார்ச் 5, 1931 - நவம்பர் 27, 1989) இலங்கையின் பொதுவுடைமை இயக்கத்தின் முன்னோடிகளில் ஒருவர். இலங்கை கம்யூனிஸ்ட் கட்சியின் (இடது) பொதுச் செயலாளராகப் பணியாற்றியவர். தோழர் மணியம் அல்லது மணியம் தோழர் எனக் கட்சித் தோழர்களால் அழைக்கப்பட்டவர். ஏறத்தாழ நாற்பது ஆண்டுகள் வரை பொதுவுடைமைவாதியாக முழு நேர அரசியலில் உழைத்து வந்தவர். தேசிய கலை இலக்கியப் பேரவையின் நிறுவனர்களில் ஒருவர், தாயகம் இலக்கிய இதழின் ஆசிரியர் குழுவிலும் இருந்தவர்.\n\nSection::::வாழ்க்கைச் சுருக்கம்.\nசுப்பிரமணியம் இலங்கையின் வடக்கே யாழ்ப்பாண மாவட்டம், கீரிமலையில் கொல்லங்கலட்டி என்ற சிற்றூரில் வேளாண்மைக் குடும்பத்தில் கதிரிப்பிள்ளை அம்பலப்பிள்ளை, தெய்வானைப்பிள்ளை இலங்கைநாயகமுதலி ஆகியோருக்குப் பிறந்தவர். தனது ஆரம்பக் கல்வியை கொழும்பு புனித யோசேப்பு கல்லூரியிலும், பின்னர் இளவாலை புனித என்றீசு கல்லூரியிலும் முடித்துக் கொண்டு காங்கேசன்துறை சீமெந்து தொழிற்சாலையில் தனது 17வது அகவையில் பொறியியல் பயிலுனராகப் பணியில் சேர்ந்தார். 1962 ஆம் ஆண்டில் ஆசிரியையான வள்ளியம்மை என்பவரைக் காதலித்துக் கலப்புத் திருமணம் புரிந்து கொண்டார்.\n\nSection::::கம்யூனிஸ்ட் கட்சியில் இணைவு.\nசீமெந்துத் தொழிற்சாலையில் பணியாற்றிக் கொண்டிருந்த கம்யூனிசத் தொழிலாளிகள் பாசையூர் சந்தியாப்பிள்ளை, மான் முத்தையா போன்றோருடன் பழகும் வாய்ப்பு அவருக்குக் கிடைத்தது. மாக்சிய சித்தாந்தங்களை அடிப்படையாகக் கொண்ட தொழிற்சங்கப் பணிகளில் அவர் ஈடுபடலானார். இதன் விளைவாக மூவரும் பணி நீக்கம் செய்யப்பட்டனர்.\n\n1951 ஆம் ஆண்டில் கம்யூனிச வாலிபர் இயக்கத்திலும், அதன் பின்னர் 1952 இல் இலங்கை கம்யூனிஸ்ட் கட்சியிலும் உறுப்பினரானார். 1953 ஆம் ஆண்டு இடதுசாரிக் கட்சிகள் இணைந்து நாடு தழுவிய ரீதியில் நடத்திய வேலை நிறுத்தப் போராட்டத்தில் தனது முழுமையான பங்களிப்பைச் செலுத்தினார். அன்றைய காலகட்டத்தில் வடக்கு மாகாணத்தில் கம்யூனிச இயக்கத்தை வழிநடத்தி வந்த மு. கார்த்திகேசன், மரு. சு. வே. சீனிவாசகம், பொன். கந்தையா, அ. வைத்தியலிங்கம், எம். சி. சுப்பிரமணியம் போன்றவர்களின் நெருங்கிய தொடர்பினால் கட்சியில் முழுநேர ஊழியரானார்.\n\n1950களின் இறுதியில் வி. பொன்னம்பலம் காங்கேசன்துறைத் தொகுதியில் கம்யூனிஸ்ட் கட்சிக் கிளைகளை கிராமம் தோறும் நிறுவுவதற்கு சுப்பிரமணியம் பக்கபலமாக நின்று செயற்பட்டார்.\n\n1956 பொதுத்தேர்தலில் இடதுசாரிக் கூட்டணியுடன் எஸ். டபிள்யூ. ஆர். டி. பண்டாரநாயக்கா ஆட்சியைப் பிடித்தார். இதனையடுத்து பாடசாலைகள் தேசியமயமாக்கல் இடம்பெற்றது. இதற்கு ஆதரவாக மணியம் வாலிபர்களைத் திரட்டி முன்னணியில் நின்று செயல்பட்டார்.\n\n1964 ஆம் ஆண்டில் இலங்கைக் கம்யூனிஸ்ட் கட்சி இரண்டு கூறாகப் பிளவடைந்தது. இப்பிளவினை அடுத்து, நா. சண்முகதாசன் தலைமையில் மாக்சியம்-லெனினியம், மற்றும் மாவோ சே துங் சிந்தனையில் உருவான இலங்கை கம்யூனிஸ்ட் கட்சி (பீக்கிங் சார்பு) உடன் சுப்பிரமணியம் தன்னை இணைத்துக் கொண்டார். 1967 இல் அல்பேனியாவில் நடைபெற்ற வாலிபர் அமைப்பு மாநாட்டில் இலங்கை கம்யூனிஸ்ட் வாலிபர் சங்கப் பிரதிநிதியாக ரோகண விஜயவீரவுடன் கலந்து கொண்டார். 1963, 1967, 1975, 1979 ஆகிய ஆண்டுகளில் வாலிபர் அமைப்பு மற்றும் கட்சிப் பிரதிநிதியாக மக்கள் சீனக் குடியரசுக்குச் சென்றார்.\n\nSection::::போராட்டங்களில் பங்கேற்பு.\n1966 அக்டோபர் 21 இல் தீண்டாமைக்கும், சாதியத்துக்கும் எதிராக யாழ்ப்பாணத்தில் நடத்தப்பட்ட சுன்னாக எழுச்சிப் போராட்டத்தில் கலந்து கொண்டார். எழுச்சி ஊர்வலம் சுன்னாகத்திலிருந்து யாழ்ப்பாண நகர் நோக்கி இவர் தலைமையில் முன்னேறியபோது, காவல்துறையினரின் தாக்குதலுக்கு இலக்காகியதோடு கைது செய்யப்பட்டு நள்ளிரவில் விடுதலையானார்.\n\n1969 ஆண்டு மே நாள் நிகழ்வு பௌத்தர்களின் புனித நாளான வெசாக் நாளன்று வந்ததால் அன்று மே தினப் பேரணிகளுக்கு அன்றைய டட்லி சேனநாயக்க அரசு தடை விதித்திருந்தது. இந்த உத்தரவை மீறி யாழ்ப்பாணத்தில் கே. ஏ. சுப்பிரமணியம் தலைமையில் கம்யூனிஸ்ட் கட்சி உறுப்பினர்கள் பெரும் ஊர்வலம் ஒன்றை நடத்தினர். ஆர்ப்பாட்டத்தில் கலந்து கொண்டோருக்கு எதிராக காவல்துறையினர் தடியடி நடத்தியதில் சுப்பிரமணியம் உட்படப் பலர் படுகாயமடைந்தனர். ஆனாலும் ஊர்வலம் கலைக்கப்பட்ட பின்னர் பொதுக்கூட்டம் ஒன்று நல்லூர் வீராளி அம்மன் கோயிலடியில் நடைபெற்றது.\n\nSection::::இலங்கை கம்யூனிஸ்ட் கட்சி (இடது) தோற்றம்.\n1978 ஆம் ஆண்டில் நா. சண்முகதாசன் தலைமையிலான கம்யூனிஸ்ட் கட்சி தமிழரின் சுயநிர்ணயத்தை ஏற்காமை, மூன்றுலகக் கோட்பாட்டை நிராகரிப்பது என்ற முடிவைப் பகிரங்கப்படுத்துவதில்லை என்ற மத்திய குழு முடிவை மீறி பகிரங்க அறிக்கை வெளியிட்டது என்கிற காரணங்களால் சுப்பிரமணியம் உட்படப் பலர் அக்கட்சியிலிருந்து வெளியேறுவதற்குத் தீர்மானித்தனர்.\n\n1978 சூலை 3 ஆம் நாள் யாழ்ப்பாணத்தில் கட்சி உறுப்பினர்கள் கூடி இலங்கை கம்யூனிஸ்ட் கட்சி (இடது) என்ற பெயரில் புதிய அரசியல் கட்சியைத் தோற்றுவித்தனர். இதன் செயலாளராக கே. ஏ. சுப்பிரமணியம் தெரிவு செய்யப்பட்டார். 1984 செப்டம்பர் 2, 3 நாட்களில் இக்கட்சியின் முதலாவது தேசியக் காங்கிரஸ் மாநாடு நடைபெற்றது. அம்மாநாட்டில் சுப்பிரமணியம் கட்சியின் பொதுச் செயலாளராகத் தேர்ந்தெடுக்கப்பட்டார். அவர் நோய்வாய்ப்பட்டு 1989 ஆம் ஆண்டில் இறக்கும் வரை அப்பதவியை வகித்து வந்தார்.\n\n1978 -1981 காலப் பகுதியில் Red Banner என்ற ஆங்கிலப் பத்திரிகையில் பல கட்டுரைகளையும் ஏனைய அனைத்து ஆசிரிய தலையங்கங்களையும் அவரே எழுதினார்.\n\nSection::::இலக்கியப் பங்களிப்பு.\nகே. ஏ. சுப்பிரமணியம் அரசியல்வாதியாக மட்டுமன்றி கலை, இலக்கிய ஆர்வலராகவும் திகழ்ந்தவர். 1974 ஆம் ஆண்டில் தேசிய கலை இலக்கியப் பேரவை என்ற அமைப்பை உருவாக்க சில்லையூர் செல்வராசன், கே. டானியல், என். கே. ரகுநாதன் போன்றோருடன் கருத்துப் பரிமாறல்களை மேற்கொண்டார். பேரவைக்கு க. கைலாசபதி, இ. முருகையன் ஆகியோரது முழுமையான ஒத்துழைப்பைப் பெற்றுக் கொண்டார். பேரவையின் தாயகம் இதழ் வெளியிடப்பட இவரது வழிகாட்டல் முக்கிய பங்கு வகித்துள்ளதுடன் அதன் ஆசிரியர் குழுவிலும் பங்கேற்றார். இறக்கும் வரையில் அவ்விதழின் ஆசிரியர் தலையங்கங்களை எழுதி வந்தார்.\n\n"}
{"id": "163282", "url": "https://ta.wikipedia.org/wiki?curid=163282", "title": "விக்ரம் பிரபு", "text": "விக்ரம் பிரபு\n\nவிக்ரம் பிரபு, தமிழ்த் திரைப்பட நடிகர் ஆவார். நடிகர் திலகம் சிவாஜி கணேசனின் பேரனும், நடிகர் பிரபுவின் மகனும் ஆவார். இவர் பிரபு சாலமன் இயக்கிய கும்கி என்னும் திரைப்படத்தில் நடித்துள்ளார்.\n\nSection::::வாழ்க்கைக் குறிப்பு.\nவிக்ரம் இலண்டனில் பட்டப்படிப்புப் பயின்றார். சந்திரமுகி திரைப்படத்திற்கு உதவியாக சென்னை திரும்பினார்.\n\nலிங்குசாமியின் தயாரிப்பில், பிரபு சாலமன் இயக்கத்தில் வெளியான கும்கி திரைப்படத்தில் நடித்தார். இப்படத்திற்காக யானைகள் வளர்ப்பகத்திற்கு சென்று பழகிவந்தார்.\n\nநடிகர் விஜய் தயாரிக்கும் சட்டம் ஒரு இருட்டறை என்னும் திரைப்படத்தில் பணியாற்றுகிறார். கார்த்திகா, பியா பாஜ்பாய், ரீமா சென் ஆகியோருடன் நடிக்கிறார்.\nஇவரது திருமணத்தி்ல் திரைத்துறையினரும் அரசியல்வாதிகளும் பெருமளவில் பங்கேற்றனர்.\n"}
{"id": "163284", "url": "https://ta.wikipedia.org/wiki?curid=163284", "title": "சமர் (திரைப்படம்)", "text": "சமர் (திரைப்படம்)\n\nசமர், 2013 ஆன் ஆண்டில் வெளிவந்த தமிழ்த் திரைப்படம் ஆகும். இத்திரைப்படத்தை திரு இயக்கியுள்ளார். இப்படத்தில் விஷால், திரிசா, சுனைனா நடிக்கின்றனர்.\n"}
{"id": "163285", "url": "https://ta.wikipedia.org/wiki?curid=163285", "title": "கற்றது கடலளவு (நூல்)", "text": "கற்றது கடலளவு (நூல்)\n\nகற்றது கடலளவு, து. கணேசன் எழுதிய நூல். கப்பல் பணியிலிருந்த நூலாசிரியர், தன் பயண அனுபவங்களை இந்நூலில் விவரிக்கிறார். இவர் உலகின் பல நாட்டுத் துறைமுகங்களுக்குப் பயணித்திருக்கிறார். புதிய கடல்சார் துறை மாணவர்களுக்கு கப்பலைப் பற்றிய அடிப்படைத் தகவல்களை வழங்கியுள்ளார். இந்நூல் ஜூனியர் விகடனில் தொடர் கட்டுரையாக வெளியானது. கடல் மற்றும் கப்பல் தொடர்பான நூல்கள் தமிழில் குறைவு. படிப்போருக்குப் புரியும்படியாக எளிய தமிழில் தன் பயண அனுபவங்களைப் பகிர்ந்துள்ளார். கப்பலில் கற்றவைகளையும் ஒவ்வொரு துறைமுகத்திற்குச் செல்லும்போதும் அங்கு நிகழ்ந்தவற்றையும் விவரித்துள்ளார். இந்நூலுக்கு கடலோடி நரசய்யா முன்னுரை எழுதியுள்ளார்.\n\n"}
{"id": "163291", "url": "https://ta.wikipedia.org/wiki?curid=163291", "title": "வெண்ணிலா கபடிகுழு", "text": "வெண்ணிலா கபடிகுழு\n\nவெண்ணிலா கபடிகுழு, 2009-ம் ஆண்டு வெளியான தமிழ்த் திரைப்படம். இயக்குனர் சுசீந்தரன் இயக்கிய முதல் திரைப்படமான இதில், விஷ்ணு விஷால் கதையின் நாயகனாக அறிமுகமானார். இவருடன் அப்புக் குட்டி, பரோட்டா முரளி, விஜய் சேதுபதி உள்ளிட்டவர்களும் அறிமுகமானார்கள். இத்திரைப்படத்தின் கதாநாயகியாக சரண்யா மோகன் நடித்திருந்தார்.\n\nஇத்திரைப்படம், பீம்லி கபடி ஜட்டு என்ற பெயரில் 2010-ம் ஆண்டு தெலுங்கில் மறுஆக்கம் செய்யப்பட்டு வெளியானது.\n\n\nSection::::வரவேற்பு.\nஇத்திரைப்படம் வெற்றித்திரைப்படமாக இருந்தது. பெரும்பாலான திரைத்துறையினரும் இத்திரைப்படத்தைப் பாராட்டினர்.\n"}
{"id": "163299", "url": "https://ta.wikipedia.org/wiki?curid=163299", "title": "சிறுநீரகத்தி", "text": "சிறுநீரகத்தி\n\nசிறுநீரகத்தி (Nephron) எனப்படுவது சிறுநீரகத்தின் அமைப்பிற்குரியதும், தொழிலுக்குரியதுமான அடிப்படை அலகாகும். இந்த சிறுநீரகத்தியே, குருதியை வடிகட்டுவதன் மூலமும், பின்னர் தேவையான பொருட்களை மீள உறிஞ்சி, தேவையற்றவற்றை கழிவாக அகற்றுவதன் மூலமும், உடலிலுள்ள நீரினதும், சோடியம் போன்ற கரையும் பதார்த்தங்களினதும் சமநிலையைப் பேணும் முக்கியமான தொழிலைச் செய்கின்றது. இந்த சிறுநீரகத்தியின் தொழில் உயிர் வாழ்க்கைக்கு இன்றியமையாததாக இருப்பதுடன், அகச்சுரப்பித் தொகுதியினால் கட்டுப்படுத்தப்படுவதுமாக இருக்கின்றது. சிறுநீர்த்தடுப்பி இயக்குநீர் (Antidiuretic hormone), அண்ணீரகச் சுரப்பி (அட்ரீனல்) வளரூக்கி ஆல்டோஸ்டிரோன் (aldosterone), இணைகேடய வளரூக்கி போன்றவைகளினால் கட்டுப்படுத்தப்படும் தொழிற்பாடு உடைய சிறுநீரகத்திகள் கழிவுகளை வடித்து வெளியேற்றுவதன் மூலம் உடலிலுள்ள நீரின் அளவு, சோடியம் போன்ற அயனிகளின் அளவு, வளர்சிதைமாற்ற இடைநிலைப் பொருட்கள், உற்பத்திப் பொருட்கள் ஆகியவற்றின் சமநிலையைப் பேணுகின்றது. இதன் மூலம் குருதியின் அளவு, குருதி அழுத்தம், குருதியின் காரகாடித்தன்மைச் சுட்டெண் (pH) என்பவற்றை ஒழுங்கமைக்கின்றது.\nமனிதரில் ஒரு சாதாரண சிறுநீரகத்தில், 800,000 தொடக்கம் 1.5 மில்லியன்கள் வரையிலான சிறுநீரகத்திகள் உள்ளன.\n"}
{"id": "163302", "url": "https://ta.wikipedia.org/wiki?curid=163302", "title": "மருந்தில் கூற்றம்", "text": "மருந்தில் கூற்றம்\n\nமருந்தில் கூற்றம் என்பது சங்ககாலப் பாண்டியர் காலத்தில் ‘கூற்றம்’ என்னும் நாட்டுப் பகுப்பாக விளங்கிய ஒரு பகுதி. பாண்டியன் கருங்கை ஒள்வாட் பெரும்பெயர் வழுதி என்னும் பாண்டியன் யானை மீதிருந்துகொண்டு மருந்தில் கூற்றத்துக் கோட்டைக் கதவுகளை உடைத்து அந்நாட்டை வென்றான்.\n\nமருந்தில் கணிச்சி என்பது மும்முனைச் சூலத்தைக் குறிக்கும். மருந்தில் கூற்றம் என்பது இது போலக் சூலத்தைக் குறிக்காது. \n"}
{"id": "163303", "url": "https://ta.wikipedia.org/wiki?curid=163303", "title": "நீண்மொழி", "text": "நீண்மொழி\n\nநீண்மொழி என்பது புறநானூறு 287-ஆம் பாடலுக்குத் தரப்பட்டுள்ள துறைப்பெயர். \n\nகரந்தைத்திணையின் துறையாக இது குறிப்பிடப்பட்டுள்ளது. போர் வீரர்களை வானுலக மகளிர் தழுவுவர் என இப்பாடலில் கூறப்பட்டுள்ளது. \n\nபுறப்பொருள் வெண்பாமாலை கரந்தைத் திணையின் துறைகள் என்று 14 துறைகளைக் குறிப்பிடுகிறது. அதில் நெடுமொழி என வரும் துறை போர்வீரன் தன் பெருமையைத் தானே எடுத்துக் கூறுவதாக அமையும் எனக் குறிப்பிடுகிறது. \n\nகரந்தைத்திணையை வஞ்சித்திணைக்குள் அடக்கிக் காட்டும் தொல்காப்பியத்தில் புறநானூற்றில் குறிப்பிடப்பட்டுள்ள இந்தத் திணை பற்றிய பேச்சு இல்லை.\n"}
{"id": "163312", "url": "https://ta.wikipedia.org/wiki?curid=163312", "title": "நூழிலாட்டு", "text": "நூழிலாட்டு\n\nநூழிலாட்டு, வாகைத்திணையின் துறைகளில் ஒன்று. மதுரை இளங்கண்ணிக் கோசிகனார் என்னும் புலவர் பாடிய இரண்டு பாடல்கள் நூழிலாட்டுத் துறையினவாகக் குறிப்பிடப்பட்டுள்ளன. \n\nதலைவன் ஒருவன் புற்றுக்குள் இருக்கும் பாம்பு போன்றவன், காட்டுக்குள் திரியும் சிங்கம் போன்றவன் என்று ஒருபாடல் குறிப்பிடுகிறது. \n\nதலைவன் ஒருவனின் தந்தை முதல் நாள் போரில் மாண்டான். மறுநாள் போரில் இந்தத் தலைவன் பகைவனின் களிற்றை வீழ்த்தி மீண்டு அது குத்திய புண் வலியைப் பொறுத்துக்கொண்டிருக்கிறான். \n\nபுறப்பொருள் வெண்பாமாலை வாகைப்படலத்தில் 33 துறைகளைக் குறிப்பிடுகிறது. இவற்றில் இந்தத் துறை பற்றிய குறிப்பு இல்லை. \n\nதொல்காப்பியம் தும்பைத்திணையின் துறைகளில் ஒன்றாக ‘நூழில்’ என்னும் துறையைக் குறிப்பிடுகிறது. பல படைவீரர்கள் பின்வாங்குமாறு ஒருவன் வாட்போர் புரியும் நிலை ‘நூழில்’ எனச் சுட்டப்பட்டுள்ளது. \n\nபாண்டியன் தலையாலங்கானத்துச் செருவென்ற நெடுஞ்செழியன் எழுவர் நல்வலம் அடங்க ஒரு தான் ஆகிப் பொருது களத்து அடல் , அவன் போர்க்கள வயலில் யானைகள் சிதறி ஓடும்படிச் செய்தது ஆகிய பாடல் பகுதிகள் நூழில் என்னும் போர்க்கள ஆட்டத்துக்கு எடுத்துக்காட்டாகத் தரப்பட்டுள்ளன. \n"}
{"id": "163321", "url": "https://ta.wikipedia.org/wiki?curid=163321", "title": "துஞ்சத்து எழுத்தச்சன் மலையாள பல்கலைக்கழகம்", "text": "துஞ்சத்து எழுத்தச்சன் மலையாள பல்கலைக்கழகம்\n\nதுஞ்சத்து எழுத்தச்சன் மலையாள பல்கலைக்கழகம் (), இந்திய மாநிலமான கேரளத்தில் அமைந்துள்ள மலையாளப் பல்கலைக்கழகம் ஆகும்.. இது 2012 ஆம் ஆண்டு கேரள அரசினால் நிறுவப்பட்டது.. இப்பல்கலைக்கழகத்தை நவம்பர் 1, 2012 அப்போதைய கேரள அரசின் முதல்வர் உம்மண் சாண்டி திறந்து வைத்தார். மலப்புறத்தில் அமைந்துள்ள துஞ்சத்து எழுத்தச்சன் வீட்டில் இந்நிகழ்ச்சி துவக்கி வைக்கப் பட்டது..\n\n"}
{"id": "163326", "url": "https://ta.wikipedia.org/wiki?curid=163326", "title": "வன்முறை", "text": "வன்முறை\n\nவன்முறை (Violence) என்பதை உலக சுகாதார அமைப்பு கீழ்வருமாறு வரையறை செய்துள்ளது: ஒரு நபர், குழு அல்லது சமூகத்திற்கெதிராக காயம், மரணம், உளவியல் தீங்கு, வளர்ச்சியின்மை அல்லது இழப்பு ஆகியவற்றை ஏற்படுத்தும்படியாக அல்லது இவை நிகழ அதிகம் வாய்ப்புகளை உருவாக்கும்படியாக, உண்மையாகவோ அல்லது அச்சுறுத்தும்படியாகவோ உடல் வலிமை, அதிகாரத்தை வேண்டுமென்றே பயன்படுத்துவது வன்முறையாகும்.\nவன்முறைகளை அரசியல், மதம், சாதி, குடும்பம், பாலியல் சார்ந்தவகைகளாக வகைப்படுத்தலாம்.\n\n"}
{"id": "163349", "url": "https://ta.wikipedia.org/wiki?curid=163349", "title": "புனைபெயர்", "text": "புனைபெயர்\n\nபுனைபெயர் (\"Pseudonym\", \"Pen name\") என்பது ஓர் எழுத்தாளர் தனக்குத் தானே வைத்துக்கொள்ளும் பெயர். ஒரு படைப்பாளி ஏதோ ஒரு காரணத்திற்காக தனது உண்மையான பெயரைப் பயன்படுத்தாமல் வேறு ஒரு பெயரில் தனது படைப்புகளை வெளியிடலாம். தனிமனிதர்கள் மட்டுமல்லாமல் குழுக்களும் புனைபெயரில் தங்கள் படைப்புகளை வெளியிடலாம். தங்கள் உண்மை அடையாளத்தை வெளிக்காட்ட விரும்பாமை, கவர்ச்சியான பெயர்கள் மூலம் நுகர்வோரின் கவனத்தை ஈர்த்தல் போன்றவை புனைப்பெயர் பயன்படுத்தப்படும் காரணங்களுள் சில.\n\nபுனைபெயர் பட்டப்பெய‌ரன்று. பட்டப்பெயர் என்பது வேறு ஒருவரால் வைக்கப்படுவது. (எ.கா- பாரதி) புனைபெயர் சிறப்புப்பெயரும் அன்று. சங்க இலக்கியத்தில் இருந்த சில பாடல்களை எழுதியவரின் பெயர் தெரியாததால் பாடலிலிருந்து அழகிய உவமையைக் கொண்டு பெயரிடும் மரபு இருந்தது.\n\nபுதுமைப்பித்தன், கண்ணதாசன் போன்ற சில எழுத்தாளர்கள் ஒன்றுக்கு மேற்பட்ட புனைபெயர்‌களில் எழுதி வந்தனர்.\n"}
{"id": "163352", "url": "https://ta.wikipedia.org/wiki?curid=163352", "title": "மஞ்சள் நீராட்டு", "text": "மஞ்சள் நீராட்டு\n\nமஞ்சள் நீராட்டு என்பது இவற்றில் ஏதாவது ஒன்றை குறிக்கலாம்.\n\n"}
{"id": "163355", "url": "https://ta.wikipedia.org/wiki?curid=163355", "title": "ஜான் ஆஸ்டின்", "text": "ஜான் ஆஸ்டின்\n\nஜான் ஆஸ்டின், (\"John Austin\", மார்ச் 3, 1790 - டிசம்பர் 1, 1859) இங்கிலாந்தைச் சேர்ந்த நீதி- சட்ட வல்லுநர் மற்றும் அரசியல் சிந்தனையாளர். எழுத்தாளர்; சட்டவியல் தொடர்பாக இவரால் எழுதப்பட்ட நூல்கள் மிக முக்கியமானவை. \"சட்டவியல் தொடர்பான விரிவுரைகள்\" என்ற இவரது நூல் மிகவும் புகழ் பெற்றதாகும். இறைமை பற்றிய ஒருமுகக் கோட்பாட்டினை விளக்கியவர்.\n\n"}
{"id": "163357", "url": "https://ta.wikipedia.org/wiki?curid=163357", "title": "பரிசில்", "text": "பரிசில்\n\nபரிசில் என்னும் துறையினதாகப் புறநானூற்றுப் பாடல் ஒன்று குறிப்பிடப்பட்டுள்ளது. இது பாடாண் திணையில் வரும் துறை.\n\nகுமணனிடம் பெற்றுவந்த பரிசிலைப் புலவர் பெருஞ்சித்திரனார் தன் மனைவியிடம் கொடுத்து அதனை என்ன செய்யவேண்டும் என்று கூறுவதாக இந்தப் பாடல் அமைந்துள்ளது. \n\nஉன்னை விரும்பியவர்களுக்கும், நீ விரும்பியவர்களுக்கும், உற்றார் உறவினர்களுக்கும், நம் சுற்றத்தாரின் பசியைப் போக்க முன்பு கடன் கொடுத்தவர்களுக்கும், - இப்படி இன்னார்க்கு என்று எண்ணாது, எல்லாருக்கும் கொடு. என்னிடம் கேட்காமலேயே கொடு. இது குமணன் நல்கிய வளம். – என்கிறார்.\n\nபரிசில் கடாநிலை, பரிசில் விடை ஆகிய துறைகளைப் பாடாண் திணையின் பகுதியாகக் குறிப்பிடும் தொல்காப்பியம் இதனைத் தனியொரு துறையாகக் குறிப்பிடவில்லை. \n\nபுறப்பொருள் வெண்பாமாலை பரிசில் துறை எனச் சுட்டுவது வேறு துறை. இன்னார் கொடுத்தது என்று கூறுவது ‘பரிசில் துறை’ என்கிறது.\n"}
{"id": "163358", "url": "https://ta.wikipedia.org/wiki?curid=163358", "title": "ஜெரமி பெந்தாம்", "text": "ஜெரமி பெந்தாம்\n\nஜெரமி பெந்தாம் அல்லது ஜெரமி பெந்தம்(Jeremy Bentham: 15 பிப்ரவரி 1748 – 6 ஜூன் 1832) \nஓர் பிரித்தானியத் தத்துவவியலாளர்; அரசியல் மற்றும் சட்ட வல்லுனர், சமூக சீர்திருத்தவாதி. இவருடைய பயன் கருதுக் கோட்பாடு மிகவும் புகழ்பெற்றதாகும். இவர் மேலும் 'அரசியல் தந்திரங்கள் பற்றிய கட்டுரை', 'பன்னாட்டுச் சட்டத்தின் கொள்கைகள்', 'அரசியலமைப்புத் தொகுப்பு', 'இங்கிலாந்தின் தேவாலயம்' ஆகிய புகழ்பெற்ற நூல்களையும் எழுதியுள்ளார்.\n"}
{"id": "163359", "url": "https://ta.wikipedia.org/wiki?curid=163359", "title": "எஸ். மோகனதாஸ்", "text": "எஸ். மோகனதாஸ்\n\nஎஸ். மோகனதாஸ் இலங்கையின் கல்விமான்களில் ஒருவரும், யாழ்ப்பாணப் பல்கலைக்கழகத்தின் முன்னைநாள் துணைவேந்தரும் ஆவார். வேதியியலில் கலாநிதிப் பட்டம் பெற்ற இவர் யாழ்ப்பாணப் பல்கலைக்கழக்த்தின் விவசாய வேதியியல் துறையில் பெரும் பங்களிப்புகளை வழங்கியவர். மூத்த விரிவுரையாளர் ஆழ்வார்பிள்ளையுடன் கூட்டு முயற்சியில் வட மாகாணத்தில் முன்னோடியான ஆய்வுத்திட்டங்களை செயற்படுத்தியவர். தற்போது பல்கலைக்கழக மானியங்கள் குழுவின் செயற்பாட்டு உறுப்பினராகவும் ஆலோசகராகவும் பணியாற்றுகிறார். இலங்கை அரசின் வித்தியா ஜோதி விருது பெற்றவர்\n"}
{"id": "163360", "url": "https://ta.wikipedia.org/wiki?curid=163360", "title": "பரிசில் துறை", "text": "பரிசில் துறை\n\nபரிசில் துறை என்னும் துறை வகுக்கப்பட்ட 17 பாடல்கள் புறநானூற்றில் உள்ளன. இவை பாடாண் திணைப் பாடல்கள். \n\nSection::::இலக்கண நூல்கள் விளக்கம்.\nபரிசில் கடாநிலை, பரிசில் விடை ஆகிய துறைகளைப் பாடாண் திணையின் பகுதியாகக் குறிப்பிடும் தொல்காப்பியம் இதனைத் தனியொரு துறையாகக் குறிப்பிடவில்லை. புறப்பொருள் வெண்பாமாலை இதனைத் தனியொரு துறையாகச் சுட்டுகிறது. இந்தப் பரிசில் இன்னார் கொடுத்தது என்று கூறுவது ‘பரிசில் துறை’ என்கிறது.\nமண்ணகம் காவல் மன்னன் முன்னர்\nஎண்ணிய பரிசில் இது என உரைத்தன்று. (புறப்பொருள் வெண்பாமாலை 193)\nவரிசை கருதாது வான்போற் றடக்கைக்\nகுரிசினீ நல்கயாங் கொள்ளும் - பரிசில்\nஅடுகள மார்ப்ப வமரோட்டித் தந்ந\nபடுகளி நால்வாய்ப் பகடு.\n"}
{"id": "163361", "url": "https://ta.wikipedia.org/wiki?curid=163361", "title": "பரதேசி (2013 திரைப்படம்)", "text": "பரதேசி (2013 திரைப்படம்)\n\nபரதேசி (ஆங்கிலம்:Paradesi) பாலா இயக்கத்தில் அதர்வா மற்றும் வேதிகா நடித்து 2013 ஆம் ஆண்டு வெளிவந்த தமிழ்த் திரைப்படமாகும். இத்திரைப்படத்திற்கான வசனத்தை நாஞ்சில் நாடன் எழுதி, ஜி. வி. பிரகாஷ் குமார் இசையமைத்துள்ளார். இத்திரைப்படம் பி. எச் டேனியலின் ரெட் டீ என்ற ஆங்கில நாவலை அடிப்படையாகக் கொண்டது. தமிழில் இந்நாவலை \"எரியும் பனிக்காடு\" என்ற பெயரில் இரா முருகவேள் மொழிபெயர்த்திருக்கிறார். 1930 ஆம் ஆண்டுகளில் நடந்த உண்மைச் சம்பவத்தை மையமாகக் கொண்டு உருவாக்கப்பட்டுள்ளது.\n\nSection::::கதைச்சுருக்கம்.\nஇராசா (ஆதர்வா), பிரித்தானாயர் ஆண்டுவந்த நாட்களில் சென்னை மாகாணத்தின் ஒரு கிராமத்தில் வாழும் ஒரு கவலையற்ற இளம் மனிதர். அந்த கிராமத்தில் வசிக்கும் அங்கம்மா, ராசாவை நேசிக்கிறாள். அங்கம்மாவின் காதலலை அவள் தாய் எதிர்க்கிறாள், காரணம் ராசா ஒரு வேலையில்லாதவன்.\n\nஇராசா வேலை தேடி அருகிலுள்ள கிராமத்திற்கு செல்கிறான். அங்கே கங்காணியின் நட்பு கிடைக்கிறது. அவரை தனது கிராமத்திற்கு அழைத்துச் செல்கிறான். கங்காணி மலைப்பகுதிகளில் உள்ள பிரிட்டிஷ் தேயிலை தோட்டங்களில் வேலை வாங்கித்தருவதாக கிராமவாசிகளிடம் கூறுகிறார். மேலும் அவர் சரியான விடுதி மற்றும் உயர் ஊதியங்கள் தருவதாக வாக்குறுதி கொடுக்கிறார்.\n\nஇராசா மற்றும் கிராம மக்கள் பலர், கங்காணியின் பேச்சைக் கேட்டு அங்கே வேலைக்கு செல்கிறார்கள், வேலைக்குச் சென்ற இடத்தில் அவர்கள் எதிர்நேக்கும் பிரச்சனைகளையும் மீண்டும் அங்கம்மாவை இராசா சந்தித்தானா என்பதையும் மையமாகக்கொண்டு மீதிக்கதை நகர்கிறது.\n\n\n"}
{"id": "163362", "url": "https://ta.wikipedia.org/wiki?curid=163362", "title": "இளவெளிமான்", "text": "இளவெளிமான்\n\nஇளவெளிமான் என்பவன் சங்ககால மன்னர்களில் ஒருவன். வள்ளல் வெளிமானின் தம்பி. \nவெளிமான் காலமான பின்னர் இளவெளிமான் அரசனானான். புலவர் பெருஞ்சித்திரனார் இளவெளிமானைக் கண்டு பரிசில் வேண்டினார். அவன் ஏதோ கடமைக்குச் சிறிது கொடுத்தான். அதனைப் பெறப் புலவருக்கு மனமில்லை. பெறாது திரும்ப முடிவெடுத்து இரண்டு பாடல்கள் பாடியுள்ளர். \n\nநீர் பருகுவது போன்ற வேட்கையுடன் புலவரை வரவேற்றிருக்க வேண்டும். அருகில் இருக்கக் கண்டும் அறியாதவன் போலப் பரிசில் தருகிறான். பரிசில் நல்கும் உள்ளம் அவனுக்கு இல்லை. உலகம் பெரிது. பேணுநரும் பலர் உள்ளனர். - என்று எண்ணிக்கொண்டு சென்றுவிட்டார். \n\nயானையை வேட்டையாட எண்ணிய புலி யானை கிடைக்கவில்லை என்று எலியை வேட்டையாடக் குறி பார்க்காது. நான் பாடிய பாடல் இளவெளிமான் செவியில் ஏறிவிட்டது. பலன் கிடைக்கப்போகிறது என எண்ணியிருந்தேன். ஆனால் சோறு சமைத்த பானை நெருப்பைத் தருவது போல் இவன் தருகிறான். ஆறு போல் பாய்ந்து வேறு இடத்தில் பரிசில் பெற்றுக்கொள்ளலாம். – என எண்ணிக்கொண்டு சென்றுவிடுகிறார்.\n"}
{"id": "163363", "url": "https://ta.wikipedia.org/wiki?curid=163363", "title": "பரிசில் கடாநிலை", "text": "பரிசில் கடாநிலை\n\nபரிசில் கடாநிலை என்பது பரிசில் தரும்படி வேண்டிக்கொண்டு வாயிலில் நிற்பதைக் குறிக்கும். புறநானூற்றைத் தொகுத்துத் துறை குறிப்பிட்டவர் 17 பாடல்கள் இத்துறையைச் சேர்ந்தவை எனக் குறிப்பிட்டுள்ளார். \nபரிசில் வேண்டுவோர் வாயிலில் நின்றுகொண்டு தன் நிலைமையை அரசனுக்குச் சொல்லுமாறு வாயிற்காவலனிடம் சொல்வது கடைநிலை என்று தொல்காப்பியம் கூறுகிறது. \n\nபுறப்பொருள் வெண்பாமாலை இதனைப் பரிசில் நிலை என்று குறிப்பிடுகிறது. \n"}
{"id": "163366", "url": "https://ta.wikipedia.org/wiki?curid=163366", "title": "சங்ககால விருதுகள்", "text": "சங்ககால விருதுகள்\n\nசங்ககால அரசர்கள் சிறப்பாகக் கடமையாற்றுபவர்களுக்கும், சிறந்த கலைஞர்களுக்கும் விருதுகள் வழங்கிச் சிறப்பித்தனர். அவர்கள் தந்த விருதுகள்:\n"}
{"id": "163368", "url": "https://ta.wikipedia.org/wiki?curid=163368", "title": "எட்டி", "text": "எட்டி\n\n"}
{"id": "163369", "url": "https://ta.wikipedia.org/wiki?curid=163369", "title": "இட்லிப் பொடி", "text": "இட்லிப் பொடி\n\nஇட்லிப் பொடி என்பது மிளகாய், உளுத்தம் பருப்பு, துவரம் பருப்பு அல்லது கடலைப் பருப்பு மற்றும் எள் ஒன்றாக சேர்க்கப்பட்ட பிறகு அரைக்கப்படும் கலவை இட்லிப் பொடியாகும். இட்லிப் பொடி இட்லி மட்டுமின்றி, தோசை மற்றும் பிற தென்னிந்திய உணவு வகைகளுடன் கலந்து உட்கொள்ளப்படுகிறது. \n\nபெரும்பாலும் இட்லிப் பொடியானது, நல்லெண்ணெய் அல்லது நெய்யுடன் கலந்து உட்கொள்ளப்படுகிறது.\n\n\nSection::::இட்லிப் பொடி செய்முறை.\nபருப்பையும், வரமிளகாயையும் நன்றாக பொன்னிறமாக மாறும் வரை வறுக்க வேண்டும். பின் அடுப்பில் இருந்து இறக்கியபின் சூடு தனியும் முன்பு பெருங்காயம் சேர்க்க வேண்டும். எள்ளை தனியாக வறுக்கவும். பிறகு அனைத்து கலைவையினையும் ஒன்றாக சேர்க்கவும். \n\nஆறிய பிறகு, தேவைக்கேற்ப உப்பு சேர்த்தபின், மின்சாரத்தால் இயங்கும் ஆட்டாங்கல் அல்லது அம்மிக்கல் மூலமாக அரைத்துக் கொள்ளவும். \nதேவைப்பட்டால் பூண்டையும் இக்கலவையில் சேர்த்துக் கொள்ளலாம்.\n\nசிறிதளவு அரிசியையும் மிளகுப் பொடியும் சேர்த்தால் இன்னும் சற்று வேறு சுவை கிடைக்கும்.\n\nஎள்ளிற்கு பதிலாக வெல்லம் சேர்த்தால் சன்று இனிப்பான சுவையும் கிடைக்கும்.\n\n"}
{"id": "163371", "url": "https://ta.wikipedia.org/wiki?curid=163371", "title": "எட்டி மரம்", "text": "எட்டி மரம்\n\nநாக்ஸ் வாமிகா, விஷம் கொட்டை, சிமேன் ஸ்ட்ரைகோனஸ் மற்றும் குவாக்கர் பொத்தான்கள் என்றும் அழைக்கப்படும் ஸ்ட்ரைகோனஸ் மரம் (Strychnos nux-vomica L.), இந்தியா,மற்றும் தென்கிழக்கு ஆசியாவிற்கும் தாயகமாக கொண்ட ஒரு இலையுதிர் மரமாகும். இது திறந்தவெளி வாழ்விடங்களில் வளரும் லொகானியேசியே குடும்பத்தை சார்ந்த  ஒரு நடுத்தர மரம் ஆகும். அதன் இலைகள் முட்டை மற்றும் 2-3.5 அங்குலங்கள் (51-89 மிமீ) அளவுள்ளன.\n\nஇது மரத்தின்  வட்டத்திற்குள் விதைகளிலிருந்து பெறப்பட்ட மிகையான நச்சு, தீவிர கசப்பான அல்கலாய்டுஸ் ஸ்டிரைச்னைன் மற்றும் புரோசின் ஆகியவற்றை பெறுவதற்கு முக்கிய ஆதாரமாக உள்ளது, பச்சை நிற ஆரஞ்சு பழம். விதைகளில் சுமார் 1.5% ஸ்ட்ரைக்னின்கள் உள்ளன, மற்றும் உலர்ந்த பூக்கள் 1.0% கொண்டிருக்கும். இருப்பினும், மரத்தின் பட்டை கூட புளுசினையும் பிற விஷத்தன்மை உடைய கூட்டுப்பொருள்களை கொண்டுள்ளது.\n\nமாற்று மருத்துவத்தில் பல நிலைமைகளுக்கு சிகிச்சையாக ஸ்ட்ரைநினோஸ் பயன்படுத்தப்படுகிறது, ஆனால் மருத்துவ சான்றுகளால் இந்த கூற்றுகள் நிறுபிக்கப்படவில்லை.\n\nபல நாடுகளில் ஸ்ட்ரைநினின் பயன்பாடு மிகவும் ஒழுங்குபடுத்தப்பட்டுள்ளது, மேலும் காட்டு விலங்குகள், நரிகள், மற்றும் கொறித்துண்ணிகள் உட்பட பல வகையான பாலூட்டிகளைக் கொல்ல உணவாக  பெரும்பாலும் பயன்படுத்தப்படுகிறது.தற்செயலாக தோலின்மீது பட்டாலோ அல்லது சுவாசித்தாலோ நச்சாக மாறிவிடும்.\n\nSection::::விளக்கம் மற்றும் பண்புகள்.\nStrychnos nux-vomica ஒரு சிறிய தடித்த தண்டு ஒரு நடுத்தர அளவு மரம் ஆகும்.  அடர்த்தியானது, கடினமான வெள்ளை மற்றும் சொரசொரப்பானது ஆகும். கிளைகள் மேல் ஒழுங்கற்ற மற்றும் ஒரு மென்மையான சாம்பல் பட்டை மூடப்பட்டிருக்கும். இளம் தளிர்கள் ஒரு பளபளப்பான மேலுறை கொண்ட  பச்சை நிறம் ஆகும். இந்த இலை எதிரிலை அடுக்கம் அமைவுகொண்டது, குறுகிய இலைக்காம்பு, நீள்முட்டை வடிவமானது, ஒரு பளபளப்பான படலம் மற்றும் இருபுறமும் மென்மையானவை. இலைகள் 4 அங்குல (10 செமீ) நீளமும், 3 அங்குல (7.6 செமீ) அகலமும் கொண்டவை. மலர்கள் ஒரு புனல் வடிவத்துடன் ஒரு வெளிர் பச்சை நிறம் கொண்டவை. அவைகள் குளிர் பருவத்தில் பூக்கின்றன மற்றும் வெறுக்கதக்க வாசனை கொண்டது. பழம் ஒரு மென்மையான மற்றும் கடினமான ஓடு கொண்ட ஒரு பெரிய ஆப்பிள் அளவு வடிவம் கொண்டது. பழத்தின் சதை பழுக்கும் போது செந்நிறம், மென்மையான மற்றும் வெண்மையானது,  மெல்லிய பொருளைக் கொண்டிருக்கும் ஐந்து விதைகள் கொண்ட ஜெல்லி போன்ற கூழ்ம பொருளால் ஆன்து.\n\nவிதைகள் பக்கவாட்டின் மையத்தில் இருந்து வெளிவரும் முடிகள் முழுவதும் மூடப்பட்டிருக்கும் ஒரு தட்டையான வட்டு வடிவத்தில் உள்ளன. இந்த விதைகள் மிகக் கடினமாக இருக்கின்றன, ஒரு கருமையான சாம்பல் கொம்பு கருவுணவு கொண்டிருக்கும் சிறிய கருவானது எந்த வாசனையுமின்றியும், மிகவும் கசப்பான சுவை உடையதாகவும் இருக்கும்.\n\nSection::::Alternative medicine.\nபுற்றுநோய் மற்றும் இதய நோய் உள்ளிட்ட பரந்தளவிலான பல நோய்களுக்கு சிகிச்சையாக இருப்பது ஸ்ட்ரைகோனஸ் மூலிகை மருத்துவத்தில் ஊக்குவிக்கப்படுகிறது. எவ்வாறாயினும், எந்தவொரு நிபந்தனையுமின்றி இது பயனுள்ளதாக இருக்கும் என்பதற்கு ஆதாரங்கள் இல்லை. விதைகள் ஸ்டைக்நினைன் விஷத்தை கொண்டிருக்கின்றன என்பதால், வழக்கமான மருந்துகள் அதை ஒரு மருத்துவமாக பரிந்துரைக்கவில்லை. இது அங்கீகரிக்கப்படாத மூலிகைகளின் கமிட்டி  மின் பட்டியலில் உள்ளது, ஏனென்றால் அது பயன்பாட்டிற்காக பரிந்துரைக்கப்படவில்லை, பாதுகாப்பாகவும் பயனுள்ளதாகவும்     இருப்பதாக நிரூபிக்கப்படவில்லை.\n\nஆயுர்வேதத்தில் (இந்திய மருத்துவ முறை), ஹுடார் ஸ்ட்ரைக்னோஸ் நுக்ஸ்-வோமிகா கொண்டிருக்கும் கலவையாகும். விதைகள் முதன் முதலில் ஐந்து நாட்களுக்கு நீரில் மூழ்கி, இரண்டு நாட்களுக்கு  பாலில் கொதிக்க வைக்கப்படுகின்றன. இந்தியாவில், பாரம்பரிய மருத்துவ பக்குவப்படாத மற்றும் பதப்படுத்தப்பட்ட ஸ்ட்ரைக்னோஸ் விதைகளின் தரம் / நச்சுத்தன்மையை நிருபிக்க முடியும். நச்சு ஆல்கலாய்டுகளை நிறுவப்பட்ட HPLC முறைகள் மற்றும் / அல்லது HPLC-UV முறைகள்.\n"}
{"id": "163372", "url": "https://ta.wikipedia.org/wiki?curid=163372", "title": "இந்தியாவில் இட ஒதுக்கீடு", "text": "இந்தியாவில் இட ஒதுக்கீடு\n\nஇட ஒதுக்கீடு சமுதாயத்தில் அழுத்தப்பட்ட பகுதி சார்ந்த மக்களுக்கு கல்வி மற்றும் வேலை நிலைகளில் ஓரளவு இடங்களை ஒதுக்கி காலப்போக்கில் சமுதாய சமத்துவத்தை ஏற்படுத்தும் திட்டமாகும். அப்படி அழுத்தப்பட்ட மக்கள் இனம், சாதி, மொழி, பால், வசிப்பிடம், பொருளாதார சூழல், உடல் ஊனம் போன்ற முறைகளில் இருக்கலாம். எடுத்துக்காட்டாக பெண்கள் பல சமூகங்களில் படிப்பு, வெளி வேலை இல்லாமல் வீட்டு வேலையே செய்து வந்தனர். இந்தியாவில் பல சாதிகளுக்கு படிப்பு உரிமைகள் மறுக்கப்பட்டு, சமூக தாழ்நிலையில் அழுத்தப்பட்டனர். கிராமப்புற மக்கள் புதிய பொருளாதார/வணிக வளர்ச்சியுற்ற காலத்தில் பல படிப்பு/வேலை வாய்ப்புகளைப் பெறாமல் இழக்க நேரிடுகிறது எனக் கருதப் படுகிறது. சில நாடுகளில் இனப் பேராதிக்கத்தினாலும் இட ஒதுக்கீடு ஏற்படலாம்\nஇது அமெரிக்கா போன்ற பல நாடுகளில் சாமானிய உறுதிச் செயல் என்றும் தெரியப்படும்.\n\nSection::::சர்ச்சை.\nஇட ஒதுக்கீடு ஆதரவாளர்கள் ஒதுக்கீடுதான் சமுதாயத்தின் கடந்தகால கடுமையான மேடுபள்ளங்களையும், காலங்காலமாகப் பல குடிகளுக்கு இழைத்த கொடுமைகளை ஈடு செய்யும் வழி என்கிறார்கள். அதனால் பல்வேறு மனிதர்கள் -எல்லா சாதி, இனம், பால், தாய்மொழி, இருப்பிடம், கலாசாரம், தேசீயம் சார்ந்தவர்கள்- எல்லா தொழில்களிலும், கல்விக்கூடங்களிலும் இருக்கும் நிலை இந்த கொள்கையை நியாயமாக்குகிறது. இட ஒதுக்கீட்டின் எதிர்ப்பாளர்கள், அக்கொள்கை வேண்டத்தகாத பயன்களைக் கொடுத்து சமூகநலனைக் குறைக்கிறது என்பர். ஏனெனில் இட ஒதுக்கீடு பலருக்கு எதிராக அமையும், அதனால் காழ்ப்புகளை வளர்த்து சமூக நல்லிணக்கத்தைக் குறைக்கிறது என்கின்றனர்.\n\n\n\n\n\nSection::::தமிழ்நாட்டில் இடஒதுக்கீடு.\nதமிழ்நாட்டில் கல்வி மற்றும் அரசு வேலை வாய்ப்புகளில் பொதுப் பிரிவினருக்கு (OC) 31%ம், பிற்படுத்தப்பட்ட பிரிவினருக்கு (BC) 26.5%ம், பிற்படுத்தப்பட்ட இசுலாமியருக்கு (BCM) 3.5% இடஒதுக்கீடும், மிகவும் பிற்படுத்தப்பட்ட பிரிவினருக்கு (MBC) 20%ம், பட்டியல் சாதியினருக்கு (SC) 15%ம், பட்டியல் சாதிகளில் ஒன்றான அருந்ததியருக்கு (SCA) 3% இடஒதுக்கீடும், பட்டியல் பழங்குடியினருக்கு (ST) 1% இடஒதுக்கீடு வழங்கப்பட்டுள்ளது.\n\n\n"}
{"id": "163379", "url": "https://ta.wikipedia.org/wiki?curid=163379", "title": "எட்டி சாயலன்", "text": "எட்டி சாயலன்\n\nஎட்டி சாயலன் கதை சிலப்பதிகாரத்தில் சொல்லப்படுகிறது. காவுந்தி ஐயை இந்தக் கதையைச் சொல்கிறார். கண்ணகியை மாதரியிடம் அடைக்கலப் படுத்துமுன் தவத்தோர் தரும் அடைக்கலப் பொருளின் பெருமையைக் கூறுவதற்காக இந்தக் கதையைச் சொல்கிறார். \n\nகாவிரிப்பூம்பட்டினத்தில் சமணத் துறவி சாரணர்க்குக் கல்கோயில் (சிலாதலம்) ஒன்று இருந்தது. அதன் தலைவர் சாரணரிடம் சாவக நோன்பிகள் அறம் கேட்பது வழக்கம். ஒருநாள் அறம் கேட்டுக்கொண்டிருந்தபோது தேவகுமரன் ஒருவன் தோன்றினான். அவன் மேனியைச் சுற்றி ஒளி வீசிக்கொண்டிருந்தது. அவனது கைகள் மட்டும் குரங்குக் கைகளாக இருந்தன. இவன் யார் என்று சாவகர்கள் சாரணரிடம் கேட்டனர். அவர் சொன்னார். \n\nஎட்டி சாயலன் என்பவர் ஒரு சமணத் துறவி. அவர் மனைவி பட்டினி நோன்பிகளுக்கு உணவளித்துவந்தாள். ஒருநாள் நோன்பிகள் உண்ணும்போது உதிர்ந்த உணவை அங்கு வந்த குரங்கு ஒன்று உண்டு மகிழ்ந்தது. கண்ட எட்டி சாயலன் அந்தக் குரங்கையும் மகவாகப் பேணுமாறு அறம் வளர்த்த தன் மனையோளிடம் கூறினார். அதுமுதல் அவளும் தன் அற உணவில் ஒரு பகுதியை அந்தக் குரங்குக்கு அளித்துப் பேணிவந்தாள். அந்தக் குரங்கு அவள் உணவை உண்டு உயிர் வாழ்ந்து இறந்தது. \n\nமத்திம நாட்டு வாரணம் என்னும் ஊரில் வாழ்ந்த உத்தர கௌத்தன் என்பவனுக்கு அந்தக் குரங்கு மகனாகப் பிறந்தது. அந்தக் குரங்குமகன் 32 அண்டுகள் தானம் பல செய்து விண்ணுலகு எய்தினான். அவன்தான் இங்கு முற்பிறவிக் கைகளுடன் தோன்றுகிறான் என்று கற்கோயில் சாரணர் சாவக நோன்பிகளுக்கு விளக்கினார்.\n"}
{"id": "163380", "url": "https://ta.wikipedia.org/wiki?curid=163380", "title": "சாஸ்தாங்கோட்டை தரும சாஸ்தா கோயில்", "text": "சாஸ்தாங்கோட்டை தரும சாஸ்தா கோயில்\n\nசாஸ்தாம்கோட்டை தரும சாஸ்தா கோவில் (, ) என்பது கேரளாவில் கொல்லம் மாவட்டத்தில் உள்ள ஒரு புண்ணியத் தலமாகும். பரசுராமரால் நிறுவப்பட்டது என்று நம்பப்படும் 12 முக்கிய ஐயப்பன் கோவில்களில் ஒன்று . \n\nஇந்தக் கோவில் அமைந்துள்ள சாஸ்தாம்கோட்டை பகுதியின் மூன்று புறங்களும் கேரளாவில் உள்ள மிகப் பெரிய ஏரியான சாஸ்தாம்கோட்டை ஏரியால் சூழப்பட்டுள்ளது. இக்கோவிலைச் சுற்றி ஏராளமான குரங்குகள் கூட்டம் கூட்டமாக வசிக்கின்றன.\n\nSection::::தொன்ம நம்பிக்கை.\nஇக்கோவில் இராமாயணம் எழுதப்பட்ட காலகட்டம் வரையில் பழமை வாய்ந்தது என்றும் ராமர், சீதை மற்றும் லட்சுமணன் ஆகியோர் வானரப்படையுடன் அயோத்திக்குத் திரும்பும் வழியில் இங்கு வந்து ஐயப்பனை (தரும சாஸ்தாவை) வணங்கியதாக தொன்ம நம்பிக்கை உள்ளது. இங்குள்ள ஏரிக்கரையில் ராமர் பித்ரு தர்ப்பணம் செய்ததாகவும் சொல்லப்படுகிறது. ராமரின் வானரப்படைத் தலைவர் நீலன் என்ற குரங்கை ஐயப்ப சேவைக்காக சாஸ்தாம்கோட்டையில் விட்டுச் சென்றதாகவும், நீலனின் பரம்பரையில் உள்ள குரங்குகள் தான் இன்று அங்கு காணப்படுகின்றன என்பதும் இங்குள்ளவர்களின் தொன்ம நம்பிக்கை.\n\nSection::::திருவிழாக்கள்.\nபிப்ரவரி - மார்ச்சு மாத கால அளவில் பத்து நாட்கள் திருவிழா கொண்டாடப்படுகிறது. திருவிழாவின் பத்தாவது நாள் நடைபெறும் \"கெட்டு காழ்ச்சா\" என்ற வழிபாட்டின்போது மாடு, குதிரை, அலங்காரம் செய்யப்பட்ட தேர் போன்ற உருவ பொம்மைகள் தயாரிக்கப்பட்டு ஊர்வலம் செல்வது வழக்கம். இது தவிர திருவோணம், நவராத்திரி, மண்டல மகோற்சவம் (41 நாட்கள்), மகர சம்கிரம பூஜை, சிவராத்திரி, பங்குனி உத்திரம், ப்ததாம் உதயம் போன்ற விசேஷ நாட்களிலும் இங்கு திருவிழா கொண்டாடப்படுகிறது.\n\n\n"}
{"id": "163387", "url": "https://ta.wikipedia.org/wiki?curid=163387", "title": "ஐக்கிய அமெரிக்காவில் பிரெஞ்சு மொழி", "text": "ஐக்கிய அமெரிக்காவில் பிரெஞ்சு மொழி\n\nஐக்கிய அமெரிக்காவில் குறிப்பிடத்தக்க அளவினர் பிரெஞ்சு மொழி பேசுபவராக உள்ளனர். அண்மைய கணக்கெடுப்பின்படி, 1.6 மில்லியன் மக்கள் பிரெஞ்சு மொழியை வீட்டில் பேசுகின்றனர். அமெரிக்காவில் அதிகம் பேசப்படும் மொழிகளில் சில ஆங்கிலம், எசுப்பானியம், சீனம், பிரெஞ்சு ஆகியன. அமெரிக்காவில், லூசியானா, நியூவ்இங்கிலாந்து, மிசௌரி ஆகியன பிரெஞ்சு பேசுபவர்கள் அதிகம் வாழும் பகுதிகள். இங்கு பேசப்படும் பிரெஞ்சு மொழியின் வட்டார வழக்குகள் வேறுபாட்டைக் கொண்டிருக்கின்றன. தற்போது லூசியானா, மெய்ன், நியூஹாம்ப்ஷையர், வெர்மோண்ட் பகுதிகளில் பிரெஞ்சு அதிகம் பேசப்படும் இரண்டாவது மொழியாக உள்ளது.\n\nSection::::பிரெஞ்சு வம்சாவழியினர்.\n13 மில்லியனுக்கும் அதிகமானோர் தாங்கள் பிரெஞ்சு வம்சாவழியினர் எனக் கூறியுள்ளனர். இவர்களில் பிரெஞ்சு பேசும் நாட்டிலிருந்து வந்தவர்களின் எண்ணிக்கை 9,412,000. இவர்களில் 1,979,951 மக்கள் வீட்டில் பிரெஞ்சு பேசுகின்றனர். இவர்கள் பிரான்சு, கெபெக், பெல்ஜியம், ஐத்தி, செனெகல் மற்றும் பிற நாடுகளில் இருந்து குடியேறியவர்கள் எனக் கூறியுள்ளனர்.\n\nSection::::பிரெஞ்சு மொழியில் ஊடகத்துறை.\nஅமெரிக்காவின் பல்வேறு மாகாணங்களில் பிரெஞ்சு மொழி செய்தித்தாள்கள் வெளியாகின்றன, மியாமி, நியூ யேர்சி, லூசியானா பகுதிகளில், முழுநேர பிரெஞ்சு வானொலி நிலையங்கள் உள்ளன.\n\nSection::::பிரெஞ்சு மொழியில் கல்வி.\nஅமெரிக்காவில் பல மாகாணங்களில் உள்ள பள்ளிகளில் பிரெஞ்சு மொழி கற்பிக்கப்படுகிறது. உலகம் முழுவதும் ஆங்கிலம் பேசுபவர்கள் அதிகம் கற்கும் மொழி பிரெஞ்சு மொழி. ஆனால், அதிக அளவிலான எசுப்பானியர்களின் குடியேற்றத்தாலும், தென்னமெரிக்காவில் எசுப்பானிய மொழியின் செல்வாக்காலும், எசுப்பானியமே அதிகம் கற்கின்றனர். இருப்பினும், அமெரிக்காவில் எசுப்பானியத்திற்கு அடுத்ததாகக் கற்கப்படுவது பிரெஞ்சு மொழியே ஆகும். பிரெஞ்சு மொழியில் பட்டப்படிப்புகளும் வழங்கப்படுகின்றன என்பதும் குறிப்பிடத்தக்கது.\nஅண்டை நாடான கனடாவில் கனேடிய பிரெஞ்சு கற்றுத் தரப்பட்டாலும், அமெரிக்காவில் பிரான்சில் பேசப்படும் பொது பிரெஞ்சு மொழியைக் கற்பிக்கின்றனர். அண்மைக் கணக்கெடுப்பின்படி 216, 419 மாணவர்கள் பிரெஞ்சு மொழியைக் கற்றனர்.\n\n\n"}
{"id": "163394", "url": "https://ta.wikipedia.org/wiki?curid=163394", "title": "கார்த்திகா அடைக்கலம்", "text": "கார்த்திகா அடைக்கலம்\n\nகார்த்திகா அடைக்கலம் தமிழ்த் திரைப்பட நடிகையாவார். ராமன் தேடிய சீதை, தூத்துக்குடி ஆகிய திரைப்படங்களில் நடித்ததால் பிரபலமானார்.\n"}
{"id": "163395", "url": "https://ta.wikipedia.org/wiki?curid=163395", "title": "தூத்துக்குடி (திரைப்படம்)", "text": "தூத்துக்குடி (திரைப்படம்)\n\nதூத்துக்குடி, [[தமிழ்நாடு|தமிழ்நாட்டின் [[தூத்துக்குடி]]யில் எடுக்கப்பெற்ற [[தமிழ்த் திரைப்படம்]] ஆகும்.\n\nSection::::இசை.\nபிரவீண் மணி பின்னணி இசையமைத்திருக்கிறார்..\nSection::::மேற்கோள்கள்.\n[[பகுப்பு:2006 திரைப்படங்கள்]]"}
{"id": "163396", "url": "https://ta.wikipedia.org/wiki?curid=163396", "title": "ஐசுவரியா (நடிகை)", "text": "ஐசுவரியா (நடிகை)\n\nஐசுவரியா, தமிழ், தெலுங்கு, மலையாளத் திரைப்பட நடிகையாவார். பிரபல தென்னிந்திய நடிகையான லட்சுமியின் மகள்.\n\nSection::::வாழ்க்கைக் குறிப்பு.\nசாந்தா மீனா என்ற பெயரில் பிறந்து, பின்னர் தன் பெயரை ஐசுவரியா என மாற்றிக் கொண்டார். தற்போது திருமணம் செய்து கொண்டார்.\n\n\n"}
{"id": "163397", "url": "https://ta.wikipedia.org/wiki?curid=163397", "title": "எட்டி விருது", "text": "எட்டி விருது\n\nஎட்டி என்பது சங்ககால விருதுகளில் ஒன்று. சிறந்த உள்நாட்டு வணிகனுக்கு அரசனால் இது வழங்கப்பட்டது. எட்டிய நிலங்களில் உள்ள பொருள்களைப் பிறருக்குக் கிட்டும்படி செய்பவன் எட்டி. இந்த எட்டி என்னும் சொல் இக்காலத்தில் செட்டி என மருவி வழங்குகிறது. \n\nதொல்காப்பியம் இதனைச் சுட்டுகிறது. உயர்திணைச் சொல் எல்லா வழியும் இயல்பாகப் புணரும். அவற்றுள் ‘இ’ எழுத்தில் முடியும் சொல் வருமொழி ஒற்று மிக்கும் வரும். \n\nஇதற்கு உரையாசிரியர் இளம்பூரணர் எட்டிப்பூ, எட்டிப்புரவு என எடுத்துக்காட்டுத் தருகிறார். யாழிசையில் சிறந்து விளங்கும் பாணனுக்குப் பொன்னால் செய்யப்பட்ட தாமரைப்பூ வழங்கப்பட்டது போல சுறந்த வணிகனுக்குப் பொன்னால் செய்த எட்டிப்பூ வழங்கி அரசன் சிறப்பித்தான் எனத் தெரிகிறது. \nகாவிதிப்பூ, காவிதிப்புறவு என்பன காவிதி விருது பெற்ற உழவனுக்கு வழங்கப்பட்டவை. இவற்றை இங்கு ஒப்புநோக்கிக் கொள்வது நன்று.\n\nதருமதத்தன் என்னும் வணிகன் எட்டி விருது பெற்றதை மணிமேகலை காப்பியம் குறிப்பிடுகிறது.\n"}
{"id": "163400", "url": "https://ta.wikipedia.org/wiki?curid=163400", "title": "அரவிந்து ஆகாசு", "text": "அரவிந்து ஆகாசு\n\nஅரவிந்து ஆகாசு, தமிழ்த் திரைப்பட நடிகரும் தொலைக்காட்சித் தொடர் நடிகரும் ஆவார். இவர் மலையாளத் திரைப்படங்களிலும் நடித்துள்ளார்.\n\nSection::::தொழில்.\nஇவர் முதலில் கிருஷ்ணதாசி, கல்கி ஆகிய தொலைக்காட்சித் தொடர்களில் நடித்தார். பின்னர் கிடைத்த திரைப்பட வாய்ப்புகளினால், உன்னாலே உன்னாலே, காதல் சாம்ராச்சியம், சென்னை 600028, உனக்கும் எனக்கும் ஆகிய திரைப்படங்களில் நடித்தார்.\nஇவர் சில தமிழ்த் திரைப்படங்களில் நடனப்பயிற்சியும் அளித்துள்ளார்.\n"}
{"id": "163401", "url": "https://ta.wikipedia.org/wiki?curid=163401", "title": "அக்சயா (நடிகை)", "text": "அக்சயா (நடிகை)\n\nஅக்சயா, தமிழ்த் திரைப்பட நடிகையாவர். இவர் கலாபக் காதலன், எங்கள் ஆசான் ஆகிய திரைப்படங்களில் நடித்துள்ளார். பிரபல நடிகை சாயா தேவியின் பேத்தி ஆவார்.\n\n"}
{"id": "163402", "url": "https://ta.wikipedia.org/wiki?curid=163402", "title": "சாஸ்தாம்கோட்டை ஏரி", "text": "சாஸ்தாம்கோட்டை ஏரி\n\nசாஸ்தாம்கோட்டை ஏரி, இதை ஈரநிலம் என்றும் குறிப்பிடுவதுண்டு.இதுவே கேரள மாநிலத்தில் உள்ள மிகப் பெரிய நன்னீர் ஏரி ஆகும். சாஸ்தாம்கோட்டை தரும சாஸ்தா கோவில் இந்த ஏரிக்கரையில் அமைந்துள்ளது.கொல்லம் மாவட்டத்தில் சுமார் 5 லட்சம் மக்களுக்கு தேவையான குடிநீர் இந்த ஏரியில் இருந்து கிடைக்கிறது. மேலும் இந்த ஏரியில் மீன்வளமும் மிகுதியாக உள்ளது.\n\nSection::::அமைவு.\nஅஷ்டமுடி ஏரியின் வடக்கே உள்ள கொல்லம் நகரத்தில் இருந்து சுமார் 25 கி.மீ., மற்றும் திருவனந்தபுரம் விமான நிலையத்தில் இருந்து சுமார் 105 கி.மீ. தொலைவில் அமைந்துள்ளது சாஸ்தாம்கோட்டை ஏரி.இந்த ஏரியின் மிக அருகில் உள்ள பட்டினம் கருநாகப்பள்ளி சுமார் 8 கி.மீ. தொலைவில் உள்ளது. மேற்கு கல்லடா பகுதியில் இருந்து சாஸ்தாம்கோட்டை வரையில் இந்த ஏரி வழியாக படகு சேவை உள்ளது.\n\nசாஸ்தாம்கோட்டை ஏரியில் மிகுதியாக காணப்படும் காவாபோரஸ் (cavaborus) வகை லார்வாக்கள் நீரில் உள்ள நுண்ணுயிரிகளை உண்பதால் ஏரி நீர் சுத்தமாக இருப்பதாக கண்டறியப்பட்டுள்ளது\n\nSection::::நிலப் பண்பியல்.\nசாஸ்தாம்கோட்டை ஏரியின் தெற்கே கல்லடா நதியின் படுகையில் நெல் வயல்கள் உள்ளன, பிற அனைத்து பக்கங்களிலும் செங்குத்தான குன்றுகளும் பள்ளத்தாக்குகளும் தான். ஏரியின் தெற்கு மற்றும் தென்மேற்கு பகுதிகளில் சிறிய அளவிலான நீர்தேக்கங்கள் உள்ளன. ஏரியின் அதிகபட்ச பகுதிகள் விவசாயத்திற்காகப் பயன்படுத்தப்பட்டு விட்டதால் ஏரியின் தற்போதைய பரப்பளவு 375 ஹெக்டேர் மட்டும் தான்.\n\nSection::::நீர்வளம்.\nஇந்த ஏரிக்கு உபநதிகள் ஏதும் இல்லாவிட்டாலும் ஏரியின் அடிப்பாகத்தில் உள்ள நீரூற்றுகள் ஆண்டு முழுவதும் நீர் மட்டத்தை நிலையாக நிறுத்த உதவுகிறது. பருவமழைக்காலத்தின் இறுதியில் இந்த ஏரியின் நீர் மட்டம் அதிகபட்ச உயரத்தை எட்டுகிறது. நிலத்தடி நீர் சுமார் 3.89 மீ. ஆழத்தில் இருந்து கிடைக்கிறது.\n\nSection::::பாதுகாப்பு மற்றும் மேலாண்மை.\nசாஸ்தாம்கோட்டை ஏரியின் பாதுகாப்பு மேலாண்மையைக் கருத்தில் கொண்டு கேரள அரசு கடந்த 1999-ஆம் ஆண்டு பாதுகாப்பு மற்றும் மேலாண்மை செயல் திட்டம் (MAP) அமல்படுத்தியுள்ளது.\n"}
{"id": "163406", "url": "https://ta.wikipedia.org/wiki?curid=163406", "title": "இந்திய தேசியத் திரைப்பட வளர்ச்சிக் கழகம்", "text": "இந்திய தேசியத் திரைப்பட வளர்ச்சிக் கழகம்\n\nஇந்திய தேசியத் திரைப்பட வளர்ச்சிக் கழகம் (ஆங்கிலம்:National Film Development Corporation of India (NFDC).) இது ஒரு அகில இந்திய அரசு சார்ந்த இந்தியத் திரைப்படம் தயாரிப்பு நிறுவனம் ஆகும். மும்பையைத் தலைமையிடமாகக் கொண்டு 1975 ஆம் ஆண்டு நிறுவப்பட்டது. இது இந்தியாவின் மிகச் சிறந்த திரைப்படத்தை ஊக்குவிக்கும் நோக்கத்தில் இந்திய அரசால் நிறுவப்பட்ட நிறுவனமாகும்.\n\nSection::::வரலாறு.\nஇந்த நிறுவனம் 1975ஆம் ஆண்டில் நிறுவப்பட்டது. கடந்த பல்லாண்டுகளில் இந்தியத் தேசியத் திரைப்பட வளர்ச்சிக் கழகம் இந்தியத் திரைப்படத்துறையின் வளர்ச்சிக்காக பல்வகை சேவைகளை வழங்கி வருகிறது; குறிப்பாக 1970களில் இந்தியாவில் நிலவிய மாறுபட்ட புத்தலை திரைப்படங்களுக்கு ஊக்குவிக்கும் வண்ணம் நிதி உதவி மற்றும் பல வசதிகளை ஏற்படுத்திக் கொடுத்தது. இந்த நிறுவனமும் இதற்கு முன்னர் இருந்த திரைப்பட நிதிக் கழகமும் 300 திரைப்படங்களுக்கும் மேலாக நிதி உதவி வழங்கியும் தயாரித்தும் உள்ளன. இந்திய மொழிகளில் தயாரிக்கப்பட்ட இந்தத் திரைப்படங்கள் தேசிய அளவிலும் பன்னாட்டு அளவிலும் பல விருதுகளைப் பெற்றுள்ளன. அண்மையில் காசுமீரியில் எடுக்கப்பட்ட மூன்றாவதுத் திரைப்படமான \"Bub\" ('தந்தை') இந்நிறுவனத்தின் உதவியுடன் தயாரிக்கப்பட்டதாகும்.\n\nஇந்தியத் தேசியத் திரைப்பட வளர்ச்சிக் கழகத்தின் தற்போதையத் தலைவராக ரமேஷ் சிப்பி உள்ளார்; இதற்கு முன்னதாக ஓம் பூரி இருந்தார்.\n\n1983இல் எட்டு அகாதமி விருதுகள் பெற்ற \"காந்தி\"யின் தயாரிப்பில் இந்தியத் தேசியத் திரைப்பட வளர்ச்சிக் கழகமும் முக்கியப் பங்காற்றி உள்ளது.\n\nSection::::தயாரித்த திரைப்படங்கள்.\nஇந்தியாவின் பல்வேறு மொழி, கலாசார அடிப்படையில் இது வரையில் இந்த நிறுவனம் முன்னூறுக்கும் அதிகமான திரைப்படங்கள் எடுக்கப்பட்டுள்ளது. அவற்றில் சில மிகப் பெரிய விவாதங்களையும் தேசிய விருதுகளையும் பெற்றிருக்கின்றன.\n\nஅவற்றில் சில அட்டவணையில்:-\n\n"}
{"id": "163408", "url": "https://ta.wikipedia.org/wiki?curid=163408", "title": "வாழைப்பூ", "text": "வாழைப்பூ\n\nவாழைப்பூ என்பது வாழையின் பூவை குறிக்கும். இதனை வாழை மொட்டு என்றும் அழைப்பதுண்டு. இவ்வாழைப்பூ உணவு சமைக்க காய்கறியாகப் பயன்படுத்தப்படுகிறது. குழம்பு, அடை, சூப் போன்று பல்வேறு வகையான உணவுகள் வாழைப்பூவைக் கொண்டு செய்யப்படுகின்றன.\n"}
{"id": "163410", "url": "https://ta.wikipedia.org/wiki?curid=163410", "title": "மஞ்சள் திருமுழுக்கு", "text": "மஞ்சள் திருமுழுக்கு\n\nமஞ்சள் திருமுழுக்கு அல்லது மஞ்சள் அபிஷேகம் என்று அழைக்கப்படும் இச்செயல், இந்து சமயத்தில் கடவுளின் உருவச்சிலை அல்லது கடவுள் சார்ந்த் பொருட்களின் மீது மஞ்சள் நீர் ஊற்றி திருமுழுக்கு (அபிஷேகம்) செய்வதைக் குறிக்கிறது. இச்செயல் பக்தியின் வெளிப்பாடாகக் கருதப்படுகிறது. கடவுள் உருவச்சிலை அல்லது பொருட்களின் மீது குடம் குடமாய் (அதிக அளவில்) மஞ்சள் நீர் ஊற்றி வழிபாடு நடைபெறும்.\n\nமஞ்சள் மட்டுமின்றி, திருநீறு, சந்தனம், பால், இளநீர் உள்ளிட்ட பொருட்களைக் கொண்டும் இத்திருமுழுக்கு செய்யப்படுகிறது. பொதுவாக அலங்காரம் செய்யும் முன்பு இவ்வகையான திருமுழுக்கு நடைபெற்றாலும், குடமுழுக்கின் போது இது சிறப்பாகக் கருதப்படுகிறது.\n"}
{"id": "163411", "url": "https://ta.wikipedia.org/wiki?curid=163411", "title": "மஞ்சள் நீராடல்", "text": "மஞ்சள் நீராடல்\n\nமஞ்சள் நீராடல், இந்து சமயத்தில் கடவுளுக்கு வேண்டிக்கொண்ட பக்தர்கள் அவ்வேண்டுதலை நிறைவேற்ற விரதம் இருப்பர். விரதம் முடிந்து வேண்டுதலை நிறைவேற்றத் தொடங்கும்போது அவர்களது நெருங்கிய உறவினர் அல்லது நண்பர்கள் அவர்கள் மீது வேப்பிலை கலந்த மஞ்சள் நீரால் நீராட்டுவர். \n\nஎடுத்துக்காட்டாக, காவடி எடுத்தல், பாற்குடம் எடுத்தல், அலகு குத்துதல், பூ மிதித்தல், பூச்சட்டி எடுத்தல் போன்றவை பக்தர்கள் முக்கியமாக வேண்டிக்கொள்ளும் செயல்பாடுகள் ஆகும். இந்நிகழ்வுகள் தொடங்கும் போது அவற்றைச் செய்யும் பக்தர்களுக்கு மஞ்சள் நீராட்டு நடைபெறும்.\n"}
{"id": "163417", "url": "https://ta.wikipedia.org/wiki?curid=163417", "title": "சிறுக்குளம்", "text": "சிறுக்குளம்\n\nசிறுக்குளம் (ஆங்கிலம் :Sirukkulam) இது இந்தியாவின் தமிழ்நாடு மாநிலம் விருதுநகர் மாவட்டம், சாத்தூர் வட்டம், சாத்தூர் ஊராட்சி ஒன்றியத்தில் அமைந்துள்ள ஊர். \n\nஇவ்வூரில் இருந்து மூன்று கிலோ மீட்டர் தொலைவில் புகழ்மிக்க இருக்கன்குடி மாரியம்மன் கோயில் உள்ளது. இவ்வூர் மக்களின் முதன்மைத் தொழில் வேளாண்மை ஆகும்.\n"}
{"id": "163420", "url": "https://ta.wikipedia.org/wiki?curid=163420", "title": "வடசங்கந்தி", "text": "வடசங்கந்தி\n\nதமிழ்நாட்டின் தி‌ருவா‌ரூ‌ர்‌ மா‌வட்‌டம்‌, தி‌ருத்‌துறை‌ப்‌பூ‌ண்‌டி‌ வட்டம், முத்‌துப்‌பே‌ட்‌டை‌ ஒன்‌றி‌த்‌தி‌ற்‌குள்‌ இருக்‌கி‌றது வடசங்‌கந்‌தி‌. முன்‌பு‌ தஞ்‌சா‌வூ‌ர்‌ மா‌வட்‌டத்திற்குட்பட்டிருந்தது. பின்னர், திருவாரூர் மாவட்டத்துடன் சேர்க்கப்பட்டது.\n\nஇங்‌கு அகமுடை‌ய தே‌வர்‌, பி‌ள்‌ளை‌, தெ‌லுங்‌கு மொ‌ழி‌ பே‌சும்‌ ரா‌ஜூ‌, வெ‌ள்‌ளா‌ளர்‌, நா‌டா‌ர்‌, நா‌ட்‌டரசர்‌, பள்‌ளர்‌ போ‌ன்‌ற சா‌தி‌ பி‌ரி‌வு‌களை‌ சே‌ர்‌ந்‌த மக்‌கள்‌ வசி‌க்‌கி‌ன்‌றனர்‌. ஆரமப கா‌லம்‌ தொ‌ட்‌டு, இன்‌றுவரை‌ சா‌தி‌ய பூ‌சல்‌கள்‌ இங்‌கு வந்‌ததி‌ல்‌லை‌. \n\nதற்‌போ‌தை‌ய தகவல்‌ படி‌ ஆண்‌கள்‌ 342, பெ‌ண்‌கள்‌ 348 என மொ‌த்‌தம்‌ 690 பே‌ர்‌ வசி‌க்‌கி‌ன்‌றனர்‌\n\nமுக்கியத் தொழில் வேளாண்மை ஆகும்..\n"}
{"id": "163435", "url": "https://ta.wikipedia.org/wiki?curid=163435", "title": "கத்தோலிக்க திருச்சபையின் மறைக்கல்விநூல்", "text": "கத்தோலிக்க திருச்சபையின் மறைக்கல்விநூல்\n\nகத்தோலிக்க திருச்சபையின் மறைக்கல்விநூல் (\"Catechism of the Catholic Church\") (சுருக்கம்: க.தி.ம.) என்பது கத்தோலிக்க திருச்சபை வழங்குகின்ற போதனையின் விளக்கமான தொகுப்பாக அமைந்து, திருத்தந்தை இரண்டாம் யோவான் பவுலின் ஒப்புதலோடு வெளியிடப்பட்ட மறைக்கல்விப் பனுவல் ஆகும்.\n\nஇந்நூலில் ஒவ்வொரு சிறு பகுதியும் வரிசையாக எண் குறிக்கப்பட்டு, ஒவ்வொரு அதிகாரத்தின் இறுதியிலும் சுருக்கத் தொகுப்பும், ஒப்புமைப் பகுதிகளுக்குக் குறுக்கு அமைப்புக் குறிப்புகளும், விவிலியக் குறிப்புகளும், திருச்சபைத் தந்தையர் நூற்குறிப்புகளும் தரப்பட்டுள்ளன. இவ்வாறு இந்நூல் கத்தோலிக்க கிறித்தவ நம்பிக்கைத் தொகுப்பைக் கிறித்தவரும் பிறரும் தெளிவாக அறிந்து புரிந்துகொள்ள பெரும் துணையாக அமைந்துள்ளது.\n\nக.தி.ம. உலகின் பல மொழிகளில் பெயர்க்கப்பட்டுள்ளது. ஆயினும், அதன் மூல பாடம் இலத்தீன் மொழியிலேயே உள்ளது.\nSection::::வரலாற்றில் மறைக்கல்விநூல்.\nஇங்கிலாந்தைச் சேர்ந்த அல்க்குவின் என்பவர் 8ஆம் நூற்றாண்டில் ஒரு மறைக்கல்விநூலை உருவாக்கினார். அதன் பின் விரிக்கப்பட்ட மறைக்கல்விநூல்கள் வெளியாயின. திருச்சபையின் சீர்திருத்தக் காலத்தில் மார்ட்டின் லூத்தர் 1529இல் \"சிறிய குறிப்பிடம்\" (\"Der Kleine Katechismus\") என்னும் மறைக்கல்விநூலை செருமானிய மொழியில் வெளியிட்டார். இறையியலார் மற்றும் பங்குத்தந்தையர் பயன்படுத்துவதற்காக \"பெரிய குறிப்பிடம்\" (\"Der Große Katechismus\") என்னும் நூலையும் எழுதினார்.\n\nஅப்பின்னணியில் கத்தோலிக்க இறையியலாரான பீட்டர் கனீசியுஸ் என்பவர் (1521-1597) 1555இல் மாணவர்கள் பயன்பாட்டுக்காகச் \"சிறிய குறிப்பிடம்\" என்னும் மறைக்கல்விநூலைத் தொகுத்தார். \"கிறித்தவ போதனைச் சுருக்கம்\" என்னும் நூலையும் இலத்தீன் மொழியிலும் செருமானிய மொழியிலும் வெளியிட்டார். இம்முறையில் கத்தோலிக்க திருச்சபையின் மறைக்கல்விநூல் மரபைத் தொடங்கியவர் பீட்டர் கனீசியுஸ் என்று கூறலாம்.\n\nதிருச்சபையில் சீர்திருத்தமும் மறுமலர்ச்சியும் கொணர்வதற்காகக் கூட்டப்பட்ட திரெந்து பொதுச்சங்கம்(1545-1563) கத்தோலிக்க கொள்கையை விளக்கி உரைக்கும் முறையில் பங்குத்தந்தையர்க்கும் கத்தோலிக்க மக்களுக்கும் பயன்படுவதற்காக \"மறைக்கல்விநூல்\" உருவாக்கப் பணித்தது. அவ்வாறு உருவாக்கப்பட்ட மறைக்கல்விநூல் பீட்டர் கனீசியுஸ் வெளியிட்ட மறைக்கல்விநூலின் பகுதிகளை உள்ளடக்கிய விதத்தில் அமைக்கப்பட்டு, கத்தோலிக்க நம்பிக்கை அறிக்கை, திருவருட்சாதனங்கள், பத்துக் கட்டளைகள், இறைவேண்டல் என்னும் நான்கு பெரும் பகுதிகளைக் கொண்டிருந்தது.\n\nதிரெந்து பொதுச்சங்கத்தின் முடிவுப்படி வெளியான \"உரோமை மறைக்கல்விநூல்\" (\"Roman Catechism\") உலகளாவிய திருச்சபைக்கும் பயன்படும் விதத்தில் ஆக்கப்பட்டு இலத்தீனில் வெளியிடப்பட்டது. பின்னர் வேறு பல நாட்டு மொழிகளில் பெயர்க்கப்பட்டது. அதன் பிறகு இருபதாம் நூற்றாண்டில் தான் வேறு பல தனி மறைக்கல்விநூல்கள் வெளியாயின.\n\nSection::::க.தி.ம. வெளியீட்டு வரலாறு.\nஇருபதாம் நூற்றாண்டுக் கத்தோலிக்க திருச்சபையின் முக்கிய நிகழ்வாகிய இரண்டாம் வத்திக்கான் பொதுச்சங்கம் (1962-1965) நிறைவேறிய 20ஆம் ஆண்டின்போது, சனவரி 25, 1985இல் திருத்தந்தை இரண்டாம் யோவான் பவுல் ஒரு சிறப்பு ஆயர் மன்றத்தைக் கூட்டினார். அம்மன்றக் கூட்டத்தில் பங்கேற்ற ஆயர்கள் அனைத்துலக திருச்சபைக்கும் பயன் நல்கும் விதத்தில் ஒரு புதிய மறைக்கல்விநூல் தொகுத்து வெளியிடலாம் என்று முடிவுசெய்தனர். அதைத் தொடர்ந்து திருத்தந்தை இரண்டாம் யோவான் பவுல் 12 ஆயர்களையும் கர்தினால்மார்களையும் உள்ளடக்கிய ஒரு குழுவை உருவாக்கி அதை மறைக்கல்விநூல் தயாரிப்புத் திட்டத்திற்குப் பொறுப்பாக நியமித்தார். அக்குழுவுக்குத் துணைநல்கும் விதத்தில் ஆயர்களையும் இறையியல் மற்றும் மறைக்கல்வித்துறை வல்லுநர்களை உள்ளடக்கிய ஏழுபேர் கொண்ட ஒரு குழுவும் உருவாக்கப்பட்டது.\n\nமறைக்கல்விநூல் தயாரிப்புக் குழு உருவாக்கிய முதல் வரைவு உலகில் உள்ள அனைத்து கத்தோலிக்க ஆயர்களுக்கும் பொறுப்பான பிற குழுக்களுக்கும் அனுப்பப்பட்டது. அவர்களுடைய பரிந்துரைகளைப் பெற்று, அவற்றின் அடிப்படையில் முதல் வரைவில் சில மாற்றங்கள் செய்யப்பட்டன.\n\nமறைக்கல்விநூலின் இறுதி பாடத்தை திருத்தந்தை இரண்டாம் யோவான் பவுல் 1992, சூன் 25ஆம் நாள் அங்கீகரித்து, அதே ஆண்டு அக்டோபர் 11ஆம் நாள் (இரண்டாம் வத்திக்கான் பொதுச்சங்கம் தொடங்கிய முப்பதாம் ஆண்டு) ஓர் ஆவணத்தின் வழியாக (\"Fidei depositum\") அறிவிப்பு வழங்கினார்.\n\nSection::::க.தி.ம. முதலில் பிரெஞ்சு மொழியில் வெளியாதல்.\nகத்தோலிக்க திருச்சபையின் மறைக்கல்விநூல் (க.தி.ம.) முதலில் 1992ஆம் ஆண்டில் \"Catéchisme de l'Église Catholique\" என்ற தலைப்பில் பிரெஞ்சு மொழியில் வெளியிடப்பட்டு, பின்னர் உலக மொழிகள் பலவற்றில் பெயர்க்கப்பட்டது. ஐக்கிய அமெரிக்க நாடுகளில் ஆங்கில மொழிபெயர்ப்பு அந்நாட்டு ஆயர் பேரவையின் மேற்பார்வையில் 1994இல் வெளியானது. அந்த வெளியீட்டில் ஒரு குறிப்பும் தரப்பட்டது. அதாவது, இலத்தீன் மூல பாடம் வெளியிடப்படும்போது அதற்கு ஏற்ப ஆங்கில மொழிபெயர்ப்பும் தழுவியமைக்கப்படும் என்ற குறிப்பு இணைக்கப்பட்டிருந்தது.\n\nSection::::இலத்தீன் மூல பாடம் வெளியாதல்.\n1997ஆம் ஆண்டு, ஆகத்து 15ஆம் நாள், மரியாவின் விண்ணேற்புப் பெருவிழாவன்று, திருத்தந்தை இரண்டாம் யோவான் பவுல் கத்தோலிக்க திருச்சபையின் மறைக்கல்விநூலின் இலத்தீன் மூல பாடத்தை \"Laetamur Magnopere\" என்னும் ஆவணத்தின் வழியாக வெளியிட்டார். இதுவே அதிகாரப்பூர்வமான பாடம் ஆகும். இதுவே பிற மொழிபெயர்ப்புகளுக்கு மூல பாடமாகவும் அமையும்.\n\nSection::::சில திருத்தங்கள்.\nஇலத்தீன் மூல பாடம் வெளியானதும், அப்பாடத்திற்கு ஏற்ப சில மாற்றங்கள் பிரெஞ்சு பதிப்பில் செய்ய வேண்டிய தேவை ஏற்பட்டது.\n\nஇவ்வாறு செய்யப்பட்ட மாற்றங்களுள் ஒன்று கத்தோலிக்க திருச்சபை மரண தண்டனை குறித்து அளிக்கின்ற போதனை ஆகும். இப்பொருள் பற்றி திருத்தந்தை இரண்டாம் யோவான் பவுல் தாம் 1995இல் வெளியிட்ட \"உயிர்போற்றும் நற்செய்தி\" (\"Evangelium Vitae\") என்னும் சுற்றுமடலில் வழங்கிய போதனையே மறைக்கல்விநூலிலும் தரப்பட்டது.\n\nஇதன் விளைவாக, பிரெஞ்சு பதிப்பிலும் அதன் அடிப்படையில் செய்யப்பட்ட ஆங்கிலம் போன்ற பிற மொழிப் பதிப்புகளிலும் மாற்றங்கள் செய்ய வேண்டியதாயிற்று. அந்த மாற்றங்களைத் தாங்கிய வெவ்வேறு மொழி பெயர்ப்புகள் \"இரண்டாம் பதிப்பு\" என்னும் பெயரோடு வெளியிடப்பட்டன.\n\nஐக்கிய அமெரிக்க நாடுகளில், அந்நாட்டு ஆயர்கள் இலத்தீன் மூல பாடத்தை ஆதாரமாகக் கொண்டு புதியதொரு மொழிபெயர்ப்பை 1997இல் வெளியிட்டனர். அப்பதிப்பில் சில புதிய கூறுகள் சேர்க்கப்பட்டன. அருஞ்சொற்பட்டியல் மற்றும் பகுப்பாய்வுப் பொருளடைவு ஆகியவை புதிதாக இணைக்கப்பட்டன.\n\nSection::::க.தி.ம. ஏட்டின் முக்கியத்துவம்.\nகத்தோலிக்க திருச்சபை வழங்குகின்ற போதனையின் விரிவான தொகுப்பு என்ற முறையில் இந்த மறைக்கல்விநூல் திருச்சபை மக்களிடையே நல்லுறவை வளர்க்கப் பயன்படும் என்றும், இந்த ஏட்டின் அடிப்படையில் கிறித்தவ நம்பிக்கைத் தொகுப்பைச் சரியாக போதிக்க முடியும் என்றும் திருத்தந்தை இரண்டாம் யோவான் பவுல் தாம் 1992இல் வெளியிட்ட \"Fidei depositum\" என்ற ஏட்டில் கூறியுள்ளார்.\n\nSection::::க.தி.ம. ஏட்டின் பொருளடக்கம்.\nமறைக்கல்விநூல் கத்தோலிக்க மரபில் \"கிறித்தவ சமயக் கொள்கைகளைப் பொதுவாகக் கேள்வி-விடை பாணியில் கற்கத்தக்க விதத்தில் வழங்குகின்ற ஏடு\" என்னும் பொருள் கொண்டது. திருச்சபையின் தொடக்க நாட்களிலிருந்தே போதனைத் தொகுப்புகள் இருந்துவந்துள்ளன. மறைக்கல்விநூல் அத்தொகுப்புகளில் அடங்கியுள்ள போதனைகளைச் சுருக்கமாகவும் தெளிவாகவும் கற்கத்தக்க விதத்தில் வழங்குகின்றன.\n\nதேவைக்கு ஏற்ப, தனி மறைக்கல்விநூல்களை உருவாக்குவதற்கு ஆதாரமாக க.தி.ம. அமைந்துள்ளது. இளைஞர், முதியோர் போன்ற தனிக் குழுக்களுக்கு ஏற்ற மறைக்கல்விநூல்கள் உருவாக்கப்படுவது வழக்கம். எடுத்துக்காட்டாக, இளைஞர்க்குப் பொருத்தமான \"YouCat\" என்னும் மறைக்கல்விநூல் உருவாக்கப்பட்டுள்ளது. அதுபோலவே ஐக்கிய அமெரிக்க நாடுகளில் \"வளர்ந்தோருக்கான மறைக்கல்விநூல்\" (\"U.S. Catechism for Adults\") வெளியிடப்பட்டுள்ளது. விரிவான விளக்கங்கள் கொண்ட போதனை நூல் \"பெரிய மறைக்கல்விநூல்\" (\"major catechism\") என்னும் பெயர்பெறுகிறது.\n\nக.தி.ம. வெளியிடப்பட்டபோது, அது தனித் தேவைகளை முன்னிட்டு வெவ்வேறு நாடுகளிலோ மண்டலங்களிலோ உருவாக்கப்படுகின்ற போதனை நூல்களுக்கு எடுத்துக்காட்டாகவும், நம்பகமான ஆதாரமாகவும் அமையும் என்று திருத்தந்தை இரண்டாம் யோவான் பவுல் கூறினார்.\n\nSection::::க.தி.ம. ஏட்டின் பிரிவுகள்.\nக.தி.ம. ஏடு நான்கு பெரும் பிரிவுகளைக் கொண்டுள்ளது.\n\n\nமேற்கூறிய நால்வகைப் பிரிவில் அடங்கியுள்ளவை கிறித்தவ சமயத்தின் நான்கு தூண்களாகக் கருதப்படுகின்றன. ஒவ்வொரு பிரிவிலும் அடங்கியுள்ள பகுதிகளுக்கு அடிக்குறிப்புகள் பல தரப்படுகின்றன. போதனையின் அடிப்படையாக இருக்கின்ற விவிலிய பாடங்கள் முதலிடம் பெறுகின்றன. தொடக்க காலக் கிறித்தவ அறிஞர்களான \"திருச்சபைத் தந்தையர்களின்\" படைப்புகள் மிகப் பல அடிக்குறிப்புகளில் தரப்படுகின்றன. அதுபோலவே திருச்சபையின் வாழ்வில் நடந்துள்ள பொதுச்சங்கங்களின் போதனைகள் அடிக்குறிப்புகளில் கொடுக்கப்படுகின்றன. சிறப்பாக இருபதாம் நூற்றாண்டில் நடந்தேறிய இரண்டாம் வத்திக்கான் பொதுச்சங்கத்தின் போதனை விரிவாகத் தரப்படுகிறது. அண்மைக்காலத் திருத்தந்தையர்கள் அவ்வப்போது வெளியிட்டுள்ள கொள்கை விளக்க ஏடுகளும் க.தி.ம. ஏட்டின் அடிக்குறிப்புகளில் தரப்பட்டுள்ளன.\nSection::::கத்தோலிக்கத் திருச்சபையின் மறைக்கல்வி சுருக்கம்.\n2012ஆம் ஆண்டு, தமிழக இலத்தீன் ஆயர் பேரவையின் வழிகாட்டலின் கீழ், தமிழக முப்பணி நிலையத்தால் \"கத்தோலிக்கத் திருச்சபையின் மறைக்கல்வி சுருக்கம்\" என்னும் நூல் வெளியிடப்பட்டது. இது, வத்திக்கான் 2006இல் \"Compendium of the Catechism of the Catholic Church\" என்னும் பெயரில் வெளியிட்ட நூலின் தமிழாக்கம் ஆகும்.\n\nஇந்நூல், க.தி.ம. ஏட்டின் உள்ளடக்கத்தைக் வினா-விடை வடிவில் சுருக்கமாகத் தருகின்றது. \n\n\n\n\n"}
{"id": "163436", "url": "https://ta.wikipedia.org/wiki?curid=163436", "title": "மாராயம்", "text": "மாராயம்\n\nமாராயம் என்பது சிறந்த படைவீரனுக்கு வழங்கப்பட்ட சங்ககால விருது. தொல்காப்பியம் இந்த விருதைப் பற்றிக் கூறுகிறது. ஆனிரைகளைக் கவர்ந்து வந்த வீரனுக்கு இது வழங்கப்பட்டது. \nமாராயம் பெற்றவன் நெடுமொழி கூறுவான். \n\nசங்ககாலத்தில் அரசன் போரில் சிறந்து விளங்கிய வீரனை ‘மாராயம்’ என்னும் விருது வழங்கிப் பாராட்டுவது வழக்கம். இப்படி மாராயம் பட்டம் பெற்றவன் அரசனின் பெருமையை எடுத்துப் பேசுவதோடு மட்டுமன்றித் தன் பெருமையையும் எடுத்து கூறுவது வழக்கம். இதற்கு நெடுமொழி கூறல் என்று பெயர். \n\n"}
{"id": "163438", "url": "https://ta.wikipedia.org/wiki?curid=163438", "title": "தாமரை விருது", "text": "தாமரை விருது\n\nசங்ககால அரசர்கள் சிறந்த யாழிசைப் பாணனைப் போற்றிப் பொன்னால் செய்யப்பட்ட தாமரையை விருதாக வழங்கினர். சங்ககாலத்துக் காஞ்சி அரசன் தொண்டைமான் இளந்திரையன் தன்முன் பின்னணி இசைக்கருவிகளுடன் யாழிசை மீட்டித் தன் திறமையை வெளிப்படுத்திய பாணன் பித்தையில் தீயில் மலர்ந்த தாமரையைத் தன் கையால் சூட்டிப் பெருமைப்படுத்தினான். பித்தை என்பது ஆண்களின் தலைமுடி. \n"}
{"id": "163439", "url": "https://ta.wikipedia.org/wiki?curid=163439", "title": "எதிர்த்துகள்", "text": "எதிர்த்துகள்\n\nஅறியப்பட்ட அனைத்து அணுத் துகள்களுக்கும், அவற்றின் ஒத்த திணிவும் எதிர் ஏற்றமும் கொண்ட தொடர்புடைய எதிர்த் துகள்கள் (\"antiparticles\") உள்ளன. உதாரணமாக இலத்திரனின் எதிர்த் துகளான எதிர் இலத்திரன் ஒரு நேர் ஏற்றம் கொண்ட துகள் (பாசித்திரன்) ஆகும். இது குறிப்பிட்ட இயற்கையான கதிரியக்கச் சிதைவு மூலம் உருவாக்கப்படுகிறது.\n\nஇயற்கை விதிகள் துகள்களுக்கும் எதிர்த்துகள்களுக்கும் சமச்சீரானவை. உதாரணமாக ஒரு எதிர்புரோட்டான் மற்றும் பாசிட்ரான் இணைந்து ஒரு எதிர்ஐதரசன் அணுவை உருவாக்க முடியும். இதன் பண்புகள் ஏறக்குறைய சாதாரண ஐதரசன் அணுவைப் போன்றே இருக்கும். இதனால், ஏன் பெருவெடிப்பின் பின் பேரண்டம் அரைவாசி எதிர்ப்பொருளும், அரைவாசி பொருளுமாக நிரம்பாமல் ஏறக்குறைய மொத்தமாக பொருளால் (matter) நிரம்பியுள்ளது எனும் கேள்வி உருவாகிறது.\nஆரம்பத்தில் கச்சிதமானதாகக் கருதப்பட்ட இந்த சமச்சீர்த் தன்மை, உண்மையில் அண்ணளவானதே என்பது மின்னூட்ட நிகர்மை மீறுகையின் (\"Charge Parity violation\") கண்டுபிடிப்பு உணர்த்தியது.\n\n"}
{"id": "163440", "url": "https://ta.wikipedia.org/wiki?curid=163440", "title": "தொண்டைமான் இளந்திரையன்", "text": "தொண்டைமான் இளந்திரையன்\n\nதொண்டைமான் இளந்திரையன் சங்ககால அரசர்களில் ஒருவன். இவனது தலைநகர் காஞ்சி. பெரும்பாணாற்றுப்படை என்னும் நூலின் பாட்டுடைத் தலைவன். கடியலூர் உருத்திரங்கண்ணனார் என்னும் புலவர் இவனிடம் பரிசில் பெற்று மீண்டவர். 21 நரம்புகள் கொண்ட பேரியாழ் மீட்டும் பெரும்பாணனை இந்த அரசனிடம் சென்று பரிசில் பெறுமாறு ஆற்றுப்படுத்துகிறார்.\n"}
{"id": "163450", "url": "https://ta.wikipedia.org/wiki?curid=163450", "title": "கிழார்", "text": "கிழார்\n\nகிழார், கிழான் என்னும் சொற்கள் உரிமை பூண்டவரைக் குறிக்கும். பெண் ஒருத்திக்கு உரிமை பூண்டவனை அகத்திணை இலக்கணம் ‘கிழவன்’, ‘கிழவோன்’ என்னும் சொற்களால் குறிப்பிடுகின்றன. நிலத்துக்கு உரியவனைத் திருக்குறள் கிழவன் எனக் குறிப்பிடுகிறது. \n\nஇந்தக் கிழார் என்னும் உரிமைப்பெயர் ஊரின் பெயரோடு புணரும்போது எல்லா இடங்களிலும் இனவொற்று மிகாமல் புணர்ந்துள்ளது. எனவே ஊரின் பெயர் ஊரிருள்ள மக்களைக் குறிக்கும் உயர்திணைப் பெயர் எனத் தெரியவருகிறது. இந்த வகையில் அரிசில் கிழார் என்றால் அரிசில் என்னும் ஊரில் வாழும் மக்களுக்கு உரியவர் எனப் பொருள்படும். இது இவருக்கு மக்கள் வழங்கிய விருது.\n\nஅரசன் ஓர் ஊரின் நிலம் முழுவதையும் வழங்கி, இறையிலியாக அதனை கிழார் பெருமகனாருக்கு உரிமையாக்கியதால் ‘கிழார்’ எனச் சிறப்பிக்கப்பட்டார் எனக் கொள்வாரும் உளர். ஆயின், இது அரசனால் வழங்கப்பட்ட விருது. செல்வக் கடுங்கோ வாழியாதன் கபிலருக்கு ஊர் வழங்கியதை எடுத்துக்காட்டாக இந் நிகழ்ச்சிக்குக் கொள்ளலாம்.\n\n\nSection::::கிழார் விருது பெற்ற புலவர்கள்.\nபுலவரின் தந்தை\n\nஇலங்கை\n"}
{"id": "163458", "url": "https://ta.wikipedia.org/wiki?curid=163458", "title": "கிழான்", "text": "கிழான்\n\nசங்ககால அரசர்களில் சிலரும், வள்ளல்களில் சிலரும் கிழான், கிழவன், கிழவோன் அவர்களுடைய நாட்டின் தலைநகரின் அல்லது வாழ்ந்த ஊரின் பெயரோடு சேர்த்துக் குறிப்பிடப்பட்டுள்ளனர். அவர்கள் கிழார் போல அந்த ஊருக்கு உரியவர்கள். இந்த உரிமை அவர்களுக்கு எவ்வாறு வழங்கப்பட்டது என்பதை எண்ணிப்பார்க்கவேண்டும். ஒன்று, இந்த உரிமை அந்த ஊர் அல்லது நாட்டு மக்களால் வழங்கப்பட்டிருத்தல் வேண்டும். அல்லது பேரரசன் ஒருவன் இந்த உரிமையை வழங்கியிருத்தல் வேண்டும்.\n\nவேறுபாடு\n\n\n"}
{"id": "163465", "url": "https://ta.wikipedia.org/wiki?curid=163465", "title": "பிந்து மாதவி", "text": "பிந்து மாதவி\n\nபிந்து மாதவி () ஒர் தமிழ்த் திரைப்பட நடிகையாவார். இவர் தெலுங்குத் திரைப்படங்களிலும் நடித்துள்ளார் இவர் 2008 ஆம் ஆண்டு வெளிவந்த \"பொக்கிஷம்\" தமிழ்த் திரைப்படத்தின் மூலம் தமிழ்த் திரையுலகிற்கு அறிமுகமானார்.\n\nSection::::தொழில்.\nஆந்திரப் பிரதேசத்திலுள்ள மதனப்பள்ளியில் பிறந்தவர் பிந்து மாதவி. அவரது தந்தை வணிகவரித் துறையின் துணை ஆணையாளாரப் பணியாற்றிதால், அவரது சிறுவயதில் திருப்பதி, நெல்லூர், குண்டூர், விஜயவாடா, ஹைதராபாத் எனப் பல நகரங்களில் வசித்தார். பின்னர் சென்னையில் நிரந்தரமாக அவரது குடும்பம் வசிக்கத் தொடங்கிய போது அங்கு பிந்து மாதவி படித்தார். வேலூர் தொழிநுட்பக் கழகத்தில் உயிரித் தொழில்நுட்பத்தில் பட்டம் பெற்றார்.\n\nகல்லூரியில் படித்துக் கொண்டிருக்கும்போது சரவணா ஸ்டோர்ஸ் விளம்பரத்தில் நடித்தார். டாடா கோல்டின் தனுஷ்க் விளம்பரத்தில் நடித்தது, இவர் தெலுங்கு திரைப்பட உலகுக்குள் நுழைய உதவியது. இவரது பெற்றோர் இவர் திரைப்பட நடிகையாவதை விரும்பவில்லை. தெலுங்கில் சில திரைப்படங்களில் நடித்த இவரை இயக்குனர் கௌதம்மேனன் தான் தயாரித்த வெப்பம் திரைப்படத்தின் மூலம் தமிழ்த் திரையுலகுக்கு அறிமுகப்படுத்தினார். அதைத் தொடர்ந்து மேலும் இரு தமிழ்த் திரைப்படங்களில் நடிக்க வாய்ப்புக் கிடைத்தது.\n\n"}
{"id": "163474", "url": "https://ta.wikipedia.org/wiki?curid=163474", "title": "மது சாலினி", "text": "மது சாலினி\n\nமது சாலினி ஓர் இந்தியத் திரைப்பட நடிகையும் தொகுப்பாளினியும் ஆவார். குச்சிப்புடி நடனத்தை நன்கு கற்ற நடனக் கலைஞர் ஆவார். இவர் தமிழ், தெலுங்கு, இந்தித் திரைப்பட நடிகையாவார்.\n\nSection::::தொழில்.\nமது சாலினி பிறந்ததும் வளர்ந்ததும் ஹைதராபாத் நகரமாகும். இவரது தந்தை ஒரு தொழிலதிபர்; தாயார் ஒரு வழக்குரைஞர். தந்தை இசுலாமிய மதத்தைச் சேர்ந்தவர், தாய் இந்து மதத்தைச் சேர்ந்தவர். தாயைப் போல குச்சிப்புடி நடனம் கற்ற இவர் முதலில் விளம்பரப் படங்களில் நடித்தார். தொலைக்காட்சித் தொகுப்பாளினியாக சிலகாலம் இருந்தார். பின் நடிகையாகத் தெலுங்கு திரைப்படத்துறைக்குள் நுழைந்தார்.\n\n2005 ஆம் ஆண்டு முதல் தெலுங்குத் திரைப்படத்தில் அறிமுகமாகி பரவலாகப் பேசப்பட்ட இவர் தொடர்ந்து பல தெலுங்குத் திரைப்படங்களில் நடித்து புகழ்பெற்றார். \n\nதெலுங்கில் அடைந்த வெற்றியைத் தொடர்ந்து இவர், குறைந்த செலவில் எடுக்கப்பட்ட \"பழனியப்பா கல்லூரி\" என்ற தமிழ்த் திரைப்படத்தில் நடித்தார். ஆனால் அப்படம் வெற்றிபெறவில்லை. இவரது அடுத்த தமிழ்த் திரைப்படம் \"பதினாறு\". மிகவும் காலம் சென்று வெளியான இத்திரைப்படம் சுமாரான படமாக அமைந்தாலும் அதில் இவரது கதாபாத்திரமான இந்து, இவருக்கு நல்ல விமர்சனத்தைப் பெற்றுத் தந்தது. பிரபல தமிழ்த் திரைப்பட இயக்குனர் பாலா இயக்கிய அவன் இவன் திரைப்படத்தில் தன் சொந்தக் குரலில் பேசி நடித்துள்ளார். \n\nபாலிவுட் திரையுலகில் இயக்குனர் ராம் கோபால் வர்மாவின் \"டிபார்ட்மெண்ட்\" என்ற இந்தித் திரைப்படம் மூலம் அறிமுகமானார்.\n\n"}
{"id": "163479", "url": "https://ta.wikipedia.org/wiki?curid=163479", "title": "ஓம் பூரி", "text": "ஓம் பூரி\n\nசர் ஓம் பூரி (\"Sir Om Puri\", , அக்டோபர் 18, 1950 - சனவரி 6, 2017) வழக்கமான இந்தியத் திரைப்படங்களிலும் மாறுபட்ட கலைப்படங்களிலும் பங்காற்றியுள்ள ஓர் இந்திய நடிகர். இவர் பிரித்தானிய மற்றும் அமெரிக்கத் திரைப்படங்களிலும் நடித்துள்ளார்.\n\nSection::::துவக்க வாழ்க்கை.\nஓம் பூரி அரியானாவின் அம்பாலா நகரில் 1950இல் பிறந்தார். புனேயில் உள்ள இந்தியத் திரைப்பட மற்றும் தொலைக்காட்சிக் கழகத்தில் பட்டம் பெற்றார். 1973ஆம் ஆண்டில் தேசிய நாடகப் பள்ளியிலும் பயின்றார். அங்கு இவருடன் உடன் மாணவராக நசிருதீன் ஷா பயின்றுள்ளார்.\n"}
{"id": "163500", "url": "https://ta.wikipedia.org/wiki?curid=163500", "title": "ஐம்பெரும் அம்பலங்கள்", "text": "ஐம்பெரும் அம்பலங்கள்\n\nஐம்பெரும் அம்பலங்கள் அல்லது ஐம்பெரும் மன்றங்கள் என்பது சிவன் நடனக் கோலத்தில் நடராசராக எழுந்தருளியுள்ள சிவத்தலங்களுள் முக்கியமான ஐந்து தலங்களாகும். இத்தலங்களில் சிவனின் நடனம் நடைபெற்றதாக இந்து சமயப் புராணங்கள் கூறுகின்றன. ஐம்பெரும் அம்பலங்கள் \"பொன்னம்பலம்\", \"வெள்ளியம்பலம்\", \"இரத்தினம்பலம்\", \"தாமிர அம்பலம்\", \"சித்திர அம்பலம்\" ஆகும். இவை சிதம்பரம், மதுரை, திருவாலங்காடு, திருநெல்வேலி, குற்றாலம் ஆகிய ஐந்து ஊர்களிலுள்ள சிவன் கோவில்களில் அமைந்துள்ள நடராசர் சன்னிதிகளைக் குறிக்கின்றன.\n\n\nஇவை கனகசபை, இரத்தினசபை, வெள்ளி சபை, தாமிர சபை, சித்திர சபை என்றும் அழைக்கப்படுகின்றன.\n\nSection::::பொன்னம்பலம்.\nபொன்னம்பலம் அல்லது கனக சபை எனப் பெயர் கொண்டது, சிதம்பரத்திலுள்ள நடராசர் கோவில் ஆகும். இக்கோவில் பஞ்சபூதத் தலங்களில் ஆகாய தலமாகும். பெரும்பாலான சிவத்தலங்களில் சிவன் லிங்க வடிவில் அமைந்திருக்க, இக்கோவிலில் நடனத்தின் தலைவனாக நடராசர் வடிவில் உள்ளார். இங்குள்ள நடராசரின் நடனக்கோலம் ஆனந்த தாண்டவமாகும். இங்கு நடராசர் பதஞ்சலி முனிவருக்கும் வியாக்கிரபாதர் முனிவருக்கும் தனது பிரபஞ்ச நடனத்தை தைப்பூசத் திருநாளில் ஆடிக்காட்டியதாக தொன்நம்பிக்கை உள்ளது.\n\nஇச்சபையில் ஆடியமையால் சிவபெருமானுக்கு பொன்னம்பலத்தான், பொன்னம்பலநாதன் என்ற பெயர்கள் உருவாயின.\n\nSection::::வெள்ளியம்பலம்.\nவெள்ளியம்பலம் அல்லது இரஜத சபை எனப் பெயர் கொண்டது, மதுரை மீனாட்சியம்மன் கோவிலிலுள்ள நடராசர் சன்னிதியாகும். பிற தலங்களில் எல்லாம் இடக்காலைத் தூக்கி ஆடும் நடராசர் வெள்ளியம்பலத்தில் மட்டும் வலக்காலைத் தூக்கி ஆடும் நிலையில் காட்சி தருகிறார். வெள்ளியால் ஆன அம்பலம் (அரங்கம்) என்பதால் இவ்விடம் வெள்ளியம்பலம் எனப் பெயர் பெற்றது.\n\nSection::::மரபு வழிக் கூற்றுகள்.\nமீனாட்சி, சுந்தரேஸ்வரர் திருமணத்தைக் காணவந்த பதஞ்சலி முனிவரும் வியாக்கிரபாதர் முனிவரும் சிதம்பரம் நடராசனின் ஆனந்த தாண்டவத்தைக் காணாமல் உணவு உண்ண மறுக்க, சிவன் அவர்களுக்காகத் தனது ஆடிய கோலத்தை மதுரையில் காட்டியருளிய இடம் வெள்ளியம்பலம் எனக் கூறப்படுகிறது..\n\nபிற தலங்களில் எல்லாம் இடக்காலைத் தூக்கி ஆடும் நடராசர் வெள்ளியம்பலத்தில் வலக்காலைத் தூக்கி ஆடுகிறார். நடனக் கலையைக் கற்ற பாண்டிய மன்னன் இராஜசேகர பாண்டியன், நடனமாடுவதில் உள்ள சிரமத்தை உணர்ந்தான். வெள்ளியம்பலத்தில் உள்ள நடராசர் ஒரு காலில் எப்பொழுதும் நின்றபடி ஆடுவதால் அவருக்குக் கால் வலிக்குமே என்று கருதி அவரிடம் காலை மாற்றி ஆடும்படி வேண்டிக் கொள்ள நடராசரும் அவனுக்காக இடதுகாலை ஊன்றி வலது காலைத் தூக்கி ஆடினதாகத் திருவிளையாடற் புராணம் கூறுகிறது.\n\nமீனாட்சியை மணந்து மதுரைக்கு அரசனானதால் வெள்ளியம்பலத்தில் நடராசர் பத்துக் கரங்களிலும் ஆயுதங்களுடன் காணப்படுகிறார் என்ற கூற்றும் உள்ளது.\n\nSection::::இரத்தின அம்பலம்.\nஇரத்தின அம்பலம் அல்லது இரத்தின சபை என்ற பெயர் கொண்டது திருவாலங்காட்டில் அமைந்துள்ள வடாரண்யேசுவரர் கோவில் ஆகும். இங்கு நடராசர் தனது இடதுகாலை உயரத் தூக்கிய நடனக்கோலத்தில் காட்சி தருகிறார். இங்குள்ள நடனக் கோலம் ஊர்த்தவ தாண்டவமாகும்.\n\nகாளி தேவிக்கும் நடராசருக்கும் நடந்த நடனப் போட்டியில், இருவரில் யார் சிறந்தவர் என்று காணமுடியாதவாறு இருவரும் சமமாக ஆடினர். இறுதியில் நடராசர், கீழே விழுந்த தனது காதணியை நடனம் இடையூறைடையா வண்ணம் இடது காலால் எடுத்து அக்காலை உயரத்தூக்கி எடுத்த காதணியைக் காலாலேயே அணிய முற்பட, காளியால் அக்கோலத்தில் ஆடமுடியாமல் தன் தோல்வியை ஒப்புக் கொண்டதாகச் சொல்கிறது மரபுவழி வரலாறு. இங்கு ஆருத்தரா தரிசன வழிபாடு சிறப்பாக நடைபெறுகிறது.\n\nஇரத்தின அம்பலத்திலுள்ள நடராசர் அண்டமுற நிமிர்ந்தாடும் பெருமான். இவர் இரத்தின சபாபதி என்று அழைக்கப்படுகிறார். இந்த அரங்கத்தில் ஸ்படிக லிங்கமும் திருமுறைப்பேழையும் உள்ளன. அம்பலத்தைச் சுற்றி வரும்போது சுந்தரர் பதிகம் பதிக்கப்பட்டுள்ளதைக் காணமுடியும். இவ்வம்பலத்தின் விமானம் செப்புத்தகடு வேயப்பட்டு 5 கலசங்களுடன் அமைந்துள்ளது.\n\nSection::::தாமிர அம்பலம்.\nதாமிர அம்பலம் அல்லது தாமிர சபை எனப் பெயர் கொண்டது, திருநெல்வேலி நெல்லையப்பர் கோவிலில் அமைந்துள்ள நடராசர் சன்னிதியாகும்.\n\nநெல்லையப்பர் கோவிலின் உட்புறம் அமைந்துள்ள இந்த அம்பலம் சிறந்ததொரு கலைப்படைப்பாகும். ஆருத்திரா தரிசன விழாவின் போது இங்கு நடராசர் மற்றும் சிவகாமியின் உருவச் சிலைகளுக்கு சிறப்பு வழிபாடு நடைபெறுகிறது. சந்தன சபாபதி என அழைக்கப்படும் நடராசர் தாமிர அம்பலத்துக்குப் பின்னால் உள்ளார். சந்தனத்தால் அலங்கரிக்கப்பட்ட இவரைத் தாமிர அம்பலத்தின் வழியாகப் பார்க்கும் காட்சி மிகவும் அருமையாக இருக்கும். பெரிய சபாபதி என்ற மற்றொரு சன்னிதியும் இக்கோவிலில் நடராசருக்கு உள்ளது. சிறப்பு விசேட நாட்களில் இவருக்கு பூசைகள் நடைபெறுகின்றன. இந்த உற்சவ மூர்த்தி கோவிலுக்கு வெளியே எடுத்துச் செல்லப்படுவதில்லை.\n\nSection::::சித்திர அம்பலம்.\nசித்திர அம்பலம் அல்லது சித்திர சபை எனப் பெயர் கொண்டது, குற்றாலநாதர் கோவில் ஆகும். இக்கோவிலின் தல விருட்சம் குறும்பலா என்பதால் குறும்பலாவீஸ்வரர் கோவில் எனவும், கோவில் சங்குவடிவ அமைப்பு கொண்டுள்ளதால் சங்குக் கோவில் எனவும் அழைக்கப்படுகிறது. இங்கு சித்திர அம்பலம் முதன்மைக் கோவிலைவிட்டுச் சற்றுத் தள்ளி ஒரு கண்கவர் சித்திரக் கூடமாக அமைந்துள்ளது. இதன் உட்புறத்தில் நூற்றுக்கணக்கான அழகிய சுவற்றோவியங்கள், இந்து சமயப் புராணக் கதாபாத்திரங்களையும் நிகழ்வுகளையும் சித்தரிக்கின்றன. முக்கிய திருவிழாக்களின் போது குறும்பலாவீஸ்வரர் கோவிலில் இருந்து நடராசர் உருவச்சிலை இங்கு எடுத்து வரப்பட்டு சிறப்பு வழிபாடுகள் நடைபெறுகின்றன. ஆருத்தரா தரிசனத்தின் போது தாண்டவ தீப ஆராதனை நடைபெறும்.\n\n"}
{"id": "163513", "url": "https://ta.wikipedia.org/wiki?curid=163513", "title": "கண்ணன் நாகனார்", "text": "கண்ணன் நாகனார்\n\nகண்ணன் நாகனார் சங்ககால இசையமைப்பாளர்களில் ஒருவர். பரிபாடல் ஐந்தாம் பாடலை இசையமைத்துப் பாடியவர். செவ்வேள் மீது இளவெயினனார் என்னும் புலவர் 81 அடிகளில் பாடிய இந்தப் பாடலை இவர் பாலையாழ் என்னும் சங்ககால இசையில் பாடினார். \n\nமுருகனிடம் பொன்னும் பொருளும் விரும்பாமல், அருள், அன்பு, அறம் ஆகிய நற்பண்புகளைத் தரும்படி வேண்டும் இந்த மனப்பாங்கு இந்த இசைவாணரைப் பெரிதும் கவர்ந்த்து எனலாம். \n"}
{"id": "163514", "url": "https://ta.wikipedia.org/wiki?curid=163514", "title": "நன்னாகனார்", "text": "நன்னாகனார்\n\n"}
{"id": "163516", "url": "https://ta.wikipedia.org/wiki?curid=163516", "title": "நன்னாகனார் (இசைவாணர்)", "text": "நன்னாகனார் (இசைவாணர்)\n\nபுலவர் நன்னாகனார் சங்ககாலத்தின் முற்பகுதியில் வாழ்ந்தவர். இசைவாணர் நன்னாகனார் சங்கம் மருவிய காலத்தில் வாழ்ந்தவர். கீரந்தையார் என்னும் புலவர் திருமால்மீது பாடிய பரிபாடலுக்கு இசைவாணர் நன்னாகனார் பண்ணமைத்துப் பாடியுள்ளார். இவர் பாடிய பண் பாலைப்பண். இது பாலையாழ் எனவும் வழங்கப்பெறும்.\n\nதிருமாலே! சுற்றத்தாரோடு உன்னை வணங்கும்போது எங்கள் அறிவு எங்களது துன்பத்தைப் பற்றி எதையும் நினைக்காமல் இருக்கும் வரம் தந்தருள்க என வேண்டும் உயர்ந்த உள்ள வரிகள் இந்த இசைவாணரை ஈர்த்திருக்க வேண்டும்.\n"}
{"id": "163519", "url": "https://ta.wikipedia.org/wiki?curid=163519", "title": "நந்நாகனார்", "text": "நந்நாகனார்\n\nநந்நாகனார் சங்ககால இசையமைப்பாளர்களில் ஒருவர். நல்வழுதியார் என்னும் புலவர் பாடிய பரிபாடல் ஒன்றுக்கு இவர் இசை அமைத்துப் பாடியுள்ளார். இவர் அப்பாடலுக்கு வகுத்த சங்ககால இசை பாலைப்பண். இந்தப் பண் பாலையாழ் என்னும் பெயராலும் வழங்கப்படும்.\n\nஇவர் வேறு. நன்னாகனார் வேறு. \n"}
{"id": "163520", "url": "https://ta.wikipedia.org/wiki?curid=163520", "title": "பஞ்சார்மாசின்", "text": "பஞ்சார்மாசின்\n\nபஞ்சார்மாசின் (Bandjarmasin) என்பது இந்தோனேசியாவின் தென் கலிமாந்தான் மாகாணத்தின் தலைநகரம் ஆகும் இது போர்னியோ தீவின் தென் பகுதியில் அமைந்து உள்ளது. இந்த நகரம் பாரித்தோ, மர்த்தாபுரா ஆறுகளின் கழிமுகத்தில் அமைந்து உள்ளது. பஞ்சார்மைசின் நகரத்தை \"ஆற்று நகரம்\" என்றும் அழைப்பார்கள். \n\nஇந்த நகரத்தில் இருந்து 25 கி.மீ. தொலைவில் சம்சுத்தீன் விமான நிலையம் உள்ளது. திரிசக்தி துறைமுகம் பிரதான வணிகத் தளமாக விளங்கி வருகிறது. 2010ஆம் ஆண்டின் கணக்கெடுப்பின்படி, இதன் மக்கள்தொகை 625,395.\n"}
{"id": "163521", "url": "https://ta.wikipedia.org/wiki?curid=163521", "title": "நாகனார்", "text": "நாகனார்\n\nநாகனார் என்பவர் சங்ககால இசையமைப்பாளர்களில் ஒருவர். நல்லந்துவனார் என்னும் புலவர் பாடிய பரிபாடல் ஒன்றுக்கு இவர் இசையமைத்துப் பாடியுள்ளார். அப்பாடலை இவர் பாலையாழ் என்னும் பண் கூட்டிப் பாடிவந்தார். வையை ஆற்றில் மக்கள் நீராடிய முறைமையை இந்தப் பாடல் விரித்துரைக்கிறது. \nஇவற்றில் மரவகைகளின் இயல்பும், இருப்பிடங்களும் வேறுபடுத்தித் தெளிவாக்கப்பட்டுள்ளமை தனிச் சிறப்பாகும்.\n"}
{"id": "163522", "url": "https://ta.wikipedia.org/wiki?curid=163522", "title": "பித்தாமத்தர்", "text": "பித்தாமத்தர்\n\nபித்தாமத்தர் சங்ககால இசையமைப்பாளர்களில் ஒருவர். மையோடக் கோவனார் என்னும் புலவர் பாடிய பரிபாடல் ஒன்றுக்கு இவர் இசையமைத்துப் பாடியுள்ளார். இப் பாடலை இவர் பாலையாழ் பண்ணில் பாடிவந்தார். வையை ஆற்றில் அக் கால மக்கள் நீராடிய பாங்கு இப் பாடலில் கூறப்பட்டுள்ளது.\n"}
{"id": "163523", "url": "https://ta.wikipedia.org/wiki?curid=163523", "title": "பெட்டன் நாகனார்", "text": "பெட்டன் நாகனார்\n\nபெட்டன் நாகனார் சங்ககால இசையமைப்பாளர்களில் ஒருவர். கடுவன் இளவெயினனார் என்னும் புலவர் பாடிய இரண்டு பரிபாடல்களுக்கு இவர் இசையமைத்துப் பாடியுள்ளார்.திருமாலைப் போற்றும் இந்த இரு பாடல்களுக்கும் பாலைபண் கூட்டிப் பாலையாழ் இசையோடு பாடியிருக்கிறார். \n1\n2\nதிருமாலின் உருவமும், உணவும், வெளிப்பாடும் இவற்றில் கூறப்பட்டுள்ளன.\n"}
{"id": "163524", "url": "https://ta.wikipedia.org/wiki?curid=163524", "title": "மருத்துவன் நல்லச்சுதனார்", "text": "மருத்துவன் நல்லச்சுதனார்\n\nமருத்துவன் நல்லச்சுதனார் சங்ககால இசையமைப்பாளர்களில் ஒருவர். இவர் கிட்டியுள்ள பரிபாடல்களில் ஆறு பாடல்களுக்கு இசையமைத்து அவற்றைப் பாடிவந்தவர். \nஇந்த இசையமைப்பாளர் வேறு. பரிபாடல் பாடிய நல்லச்சுதனார் வேறு எனக் கொள்வதே சான்றுகளின் அடிப்படையில் கொள்வது பொருத்தமானது. பெயர் ஒப்புமை பற்றி ஒருவர் எனல் ஒருவகை ஊகம்.\n"}
{"id": "163525", "url": "https://ta.wikipedia.org/wiki?curid=163525", "title": "சான்டி தீவு (நியூ கலிடோனியா)", "text": "சான்டி தீவு (நியூ கலிடோனியா)\n\nசான்டி தீவு (\"Sandy Island\") எனப்படுவது ஆஸ்திரேலியாவிற்கும் நியூ கலிடோனியாவிற்கும் இடையில் பசிபிக் பெருங்கடலின் பவளக் கடல் பகுதியில் உள்ளதாகக் கருதப்படும் ஒரு கற்பனைத் தீவாகும். இந்தத் தீவு பிரபல உலக வலைப்படங்களான கூகிள் மேப்ஸ் போன்றவற்றில் இடம்பிடித்துள்ளது.\n\nஇந்தத் தீவு இவ்விடத்தில் இல்லை என்று 2000ம் ஆண்டளவில் ஒரு தனிப்பட்ட நபர் அறிவித்திருந்தாலும் அந்தக் காலத்தில் இந்தச் செய்தி பிரபலமாகவில்லை. ஆயினும் 2012ம் ஆண்டு கடல் ஆராய்ச்சிக்குச் சென்ற அவுஸ்திரேலியக் குழுவினர் பல்வேறு வரைபடங்களில் இருக்கும் வேறுபாட்டை அறிந்து இந்தத் தீவை நேரில் சென்று பார்க்க முடிவெடுத்தனர். அதன்படி அங்கு சென்று பார்த்தபோது அவ்விடத்தில் அந்த தீவு இருக்கவில்லை. தீவு இருந்ததாகக் குறிப்பிட்ட இடத்தில் சுமார் 1400 அடிக்கு கடல் இருந்தமையும் குறிப்பிடத்தக்கது.\n\n"}
{"id": "163530", "url": "https://ta.wikipedia.org/wiki?curid=163530", "title": "டைட்டன் (மீத்திறன் கணினி)", "text": "டைட்டன் (மீத்திறன் கணினி)\n\nடைட்டன் (\"Titan\") என்பது கிரே நிறுவனத்தினால் உருவாக்கப்பட்டு, அறிவியல் ஆய்வுகளுக்காக ஓக் ரிச் நசனல் லபோரட்டரியில் அமைக்கப்பட்டிருக்கும் ஓர் மீத்திறன் கணினி ஆகும். டைட்டன் ஓக் ரிச் நசனல் லபோட்டரியில் முன்னைய \"யக்குவார்\" மீத்திறன் கணினியின் மேம்பட்டதும், மையச் செயற்பகுதிக்கு மேலதிகமாக ஓவியக்கலை மையச் செயற்பகுதி பயன்படுத்துவதும் ஆகும். இது ஒக்டோபர் 2011 இல் அறிவிக்கப்பட்டு, ஒக்டோபர் 2012 இல் செயற்பாட்டிற்கு வந்தது\n\n"}
{"id": "163537", "url": "https://ta.wikipedia.org/wiki?curid=163537", "title": "டெராபைட்டு", "text": "டெராபைட்டு\n\nடெராபைட்டு அல்லது ரெறாபைற்று (\"terabyte\") என்பது அனைத்துலக முறை அலகுகளின் \"டெரா\" என்னும் முன்னொட்டை பைட்டு என்பதோடு சேர்ப்பதால் உருவானதாகும். இது கணினிகளின் தகவல் அளவு மற்றும் சேமிப்பளவைக் குறிப்பதற்காகப் பயன்படுகின்றது. டெரா என்பது 10 என அனைத்துலக முறை அலகுகள் குறிப்பிடுகின்றது. ஆகவே,\n\nஇரும முன்னொட்டில்,\n\nஇந்த அளவிற்கான குறியீடு டெ.பை (\"TB\"/\"TByte\") எனப்படும்.\n"}
{"id": "163538", "url": "https://ta.wikipedia.org/wiki?curid=163538", "title": "கிகாபைட்டு", "text": "கிகாபைட்டு\n\nகிகாபைட்டு (\"Gigabyte\") என்பது அனைத்துலக முறை அலகுகளின் கிகா என்னும் முன்னொட்டை பைட்டு என்பதோடு சேர்ப்பதால் உருவானதாகும். இது கணினிகளின் தகவல் அளவு மற்றும் சேமிப்பளவைக் குறிப்பதற்காகப் பயன்படுகின்றது. கிகா என்பது 10 என அனைத்துலக முறை அலகுகள் குறிப்பிடுகின்றது. ஆகவே,\n\nஇந்த அளவிற்கான குறியீடு கி.பை (\"GB\"/\"GByte\") ஆகும்.\n"}
{"id": "163540", "url": "https://ta.wikipedia.org/wiki?curid=163540", "title": "1777", "text": "1777\n\n1777 (MDCCLXXVII) ஒரு புதன்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் ஞாயிற்றுக் கிழமையில் ஆரம்பமான ஒரு சாதாரண ஆண்டாகும்.\n\n\n\n"}
{"id": "163542", "url": "https://ta.wikipedia.org/wiki?curid=163542", "title": "ஒல்லையூர் கிழான்", "text": "ஒல்லையூர் கிழான்\n\nஒல்லையூர் கிழான் என்பவன் ஒல்லையூரில் வாழ்ந்த பெருமகன். இவனது மகன் பெருஞ்சாத்தன். இந்தப் பெருஞ்சாத்தனை வென்று ஒல்லையூரைக் கைப்பற்றியவன் ஒல்லையூர் தந்த பூதப்பாண்டியன். \n\nஒல்லையூர் மக்களின் தலைவன் ஒல்லையூர் கிழான். இந்த ஒல்லையூர் மன்னர் ஒருவராலும் இவனுக்கு வழங்கப்பட்டிருக்கலாம். இவனது மகன் பெருஞ்சாத்தன் தன்னாட்சி நிறுவ முயன்ற காலத்தில் பூதப்பாண்டியன் ஒல்லையூரைக் கைப்பற்றித் தன் நாட்டுடன் இணைத்துக்கொண்டான்.\n"}
{"id": "163544", "url": "https://ta.wikipedia.org/wiki?curid=163544", "title": "ஓர்னெட்யித்தெஃபு", "text": "ஓர்னெட்யித்தெஃபு\n\nஓர்னெட்யித்தெஃபு என்பவர், பண்டை எகிப்தின் மூன்றாம் தொலமியின் ஆட்சிக் காலத்தில் (கிமு 246-222) கர்னாக்கில் இருந்த அமுன் கோயில் மதகுரு. இவர், எகிப்தின் தேப்சில் உள்ள அசாசிஃப் பகுதியில் இருந்து அகழ்ந்து எடுக்கப்பட்ட, தொடக்க தொலமியர் காலத்து வேலைப்பாடுகளுடன் கூடிய பிணப்பெட்டி, மம்மி முகமூடி, மம்மி என்பவற்றின் மூலமாக அறியப்பட்டவர். இப் பொருட்கள் இப்போது பிரித்தானிய அருங்காட்சியகத்தில் உள்ளன. 2010 ஆம் ஆண்டில், பிரித்தானிய அருங்காட்சியகமும், பிபிசியும் இணைந்து செயற்படுத்திய \"100 பொருட்களில் உலக வரலாறு\" என்னும் திட்டத்தில், உலக வரலாற்றைக் கூறுவதற்காக முதலாவதாகத் தெரியப்பட்டவை இப்பொருட்களே.\n\nமேற்சொன்ன பொருட்களுடன், இவரது கல்லறையில் வேறு பல பொருட்களும் காணப்பட்டன. இவற்றுள் பப்பிரசுத் தாளில் எழுதிய இறந்தோர் நூல், இப்தா-சோக்கர்-ஒசிரிசுவின் நிறந்தீட்டிய மரச் சிலை என்பனவும் அடங்கும்.\n\n"}
{"id": "163545", "url": "https://ta.wikipedia.org/wiki?curid=163545", "title": "நீந்தும் கலைமான்", "text": "நீந்தும் கலைமான்\n\nநீந்தும் கலைமான் (\"Swimming Reindeer\") என்பது, தற்போது பிரித்தானிய அருங்காட்சியகத்தில் உள்ள, 13,000 ஆண்டுகள் பழமையான ஒரு சிற்பத்தைக் குறிக்கும். மாமூத் தந்தத்தின் நுனிப் பகுதியில், இரண்டு கலைமான்கள் நீந்துவது போல் செதுக்கப்பட்டுள்ள இச் சிற்பம் பிரான்சில் கண்டெடுக்கப்பட்டது. இச் சிற்பத்தை 1866 ஆம் ஆண்டில் இரண்டு துண்டுகளாகக் கண்டுபிடித்தனர். ஆனால், 20 ஆம் நூற்றாண்டின் தொடக்கத்திலேயே அபே என்றி பிரேயில் என்பவர் இவ்விரு துண்டுகளும் பொருந்தக்கூடியன என்றும் அவை, இரண்டு கலைமான்கள் ஒன்றின் பின்னால் இன்னொன்று நீந்துவதுபோல் அமைந்த ஒரே சிற்பத்தின் பகுதிகள் என்றும் உணர்ந்தார்.\n"}
{"id": "163549", "url": "https://ta.wikipedia.org/wiki?curid=163549", "title": "சுப்பிறீம் சட்-1", "text": "சுப்பிறீம் சட்-1\n\nசுப்ரீம்சட்-1 அல்லது சைனாசட் 12 (\"SupremeSAT-I\", \"ChinaSat 12\" அல்லது \"Zhongxing 12/ZX 12\") சீனா நிறுவனமான \"சைனா கிறேட் வோல் இன்டச்ரீ கோப்பறேசன்\" மற்றும் இலங்கை நிறுவனம் \"சுப்ரீம்சட்\" ஆகியவற்றுக்குச் சொந்தமான தொடர்பாடல் செயற்கைக்கோள் ஆகும். இது சீனா, கிழக்காசியா, தெற்காசியா, மத்திய கிழக்கு, ஆப்பிரிக்கா, அவுஸ்த்திரேலியா, சீன கடற்பகுதி, இந்து சமுத்திரப் பிராந்தியம் ஆகியவற்றுக்கான தொடர்பாடல் சேவையினை வழங்க வல்லது. இது புவியிணக்கப்பாதை 87.5° கிழக்கில் அமையும். தலெஸ் அலெனியா ஸ்பேஸ் நிறுவனத்தினால் வடிவமைக்கப்பட்ட இது 15 வருட வாழ்நாட்களைக் கொண்டது. இது இலங்கையின் முதலாவது பகுதியாக உரிமைகொள்ளும் செயற்கைக்கோள் ஆகும். இதன் மூலம் இலங்கை செயற்கைக்கோள் உடைய 45வது நாடும், அதன் பிராந்தியத்தில் இந்தியா, பாக்கித்தானுக்கு அடுத்த மூன்றாவது நாடும் ஆகும்.\n\nசுப்பிறீம் சட் இலங்கையின் முதலாவது செய்மதி செயற்படுத்தும் நிறுவனம் ஆகும். சுப்பிறீம் சட்-1 நவம்பர் 22, 2012 அன்று விண்ணுக்கு ஏவப்பட உத்தேசிக்கப்பட்டது. ஆனால் சீரற்ற காலநிலை மற்றும் தொழில்நுட்பக் காரணங்களால் நவம்பர் 27, 2012க்குப் பிற்போடப்பட்டது இலங்கை மற்றும் சீன நாட்டுக் கொடிகளைத் தாங்கியதாக இது வலம்வர உள்ளது.\n"}
{"id": "163556", "url": "https://ta.wikipedia.org/wiki?curid=163556", "title": "இலங்கையின் தேர்தல் மாவட்டங்கள்", "text": "இலங்கையின் தேர்தல் மாவட்டங்கள்\n\nஇலங்கையின் தேர்தல் மாவட்டங்கள் (\"Electoral districts in Sri Lanka\") என்பது இலங்கையின் 1978 அரசியலமைப்பின் படி இலங்கை நாடாளுமன்றத்திற்கு விகிதாசார அடிப்படையில் உறுப்பினர்களைத் தேர்ந்தெடுப்பதற்காக தேர்தல் நோக்கங்களுக்காக மட்டும் அமைக்கப்பட்ட அலகுகள் ஆகும். இதனடிப்படையில் 22 தேர்தல் மாவட்டங்கள் அமைக்கப்பட்டன. இவை 160 வாக்கெடுப்புப் பிரிவுகளாகப் பிரிக்கப்பட்டுள்ளன. இந்த 22 தேர்தல் மாவட்டங்களுக்கும் விகிதாசார பிரதிநிதித்துவ முறையின் கீழ் தேர்தல் நடைபெறுகின்றது.\n\nஇரண்டு தேர்தல் மாவட்டங்களைத் தவிர மீதமான 20 தேர்தல் மாவட்டங்களும் அவற்றின் நிருவாக மாவட்டத்தின் பெயர்களையே தாங்கியுள்ளன. மாறாக, யாழ்ப்பாணம், கிளிநொச்சி ஆகிய நிருவாக மாவட்டங்கள் தேர்தல் நோக்கங்களுக்காக ஒன்றிணைக்கப்பட்டு யாழ்ப்பாணத் தேர்தல் மாவட்டம் என அழைக்கப்படுகிறது. அதே போல், மன்னார், முல்லைத்தீவு, வவுனியா ஆகிய நிருவாக மாவட்டங்கள் ஒன்றிணைக்கப்பட்டு வன்னித் தேர்தல் மாவட்டம் என அழைக்கப்படுகிறது.\n\nஇந்த 22 புதிய தேர்தல் மாவட்டங்களிலும் முதற்தடவையாக 1989 ஆம் ஆண்டில் பொதுத்தேர்தல் நடத்தப்பட்டது.\n\nSection::::உறுப்பினர்கள்.\nஇலங்கை அரசியலமைப்பின் படி, நாடாளுமன்றம் 225 உறுப்பினர்களைக் (ஆசனம்) கொண்டிருக்க வேண்டும்:\n\nSection::::தொகுதிச் சீரமைப்பு ஆணையம்.\nதேர்தல் மாவட்டச் சீரமைப்புக்காகவும், 36 மாகாண இருக்கைகளை நிர்ணயிப்பதற்காகவும் அரசியலமைப்பின் படி தொகுதிச் சீரமைப்பு ஆணையம் (\"Delimitation Commission\") ஒன்று அமைக்கப்பட்டது. தேர்தல் மாவட்டங்களின் எண்ணிக்கை 20 முதல் 25 வரை இருக்கலாம் என அரசியலமைப்பு வரையறுத்தது.\n\n1978 நவம்பர் 29 இல் தொகுதிச் சீரமைப்பு ஆணையம் நிறுவப்பட்டது. இதன் முடிவுகள் 1981 சனவரு 15 இல் வெளியிடப்பட்டன. இதன் படி இலங்கை 22 தேர்தல் மாவட்டங்களாகப் பிரிக்கப்பட்டது. இந்த 22 தேர்தல் மாவட்டங்களில் 21 மாவட்டங்களின் பெயர்கள் அந்தந்த நிருவாக மாவட்டங்களின் பெயர்களை எடுத்துக் கொண்டன. நிருவாக மாவட்டங்களான மன்னார், முல்லைத்தீவு, வவுனியா புதிதாக அமைக்கப்பட்ட வன்னி தேர்தல் மாவட்டமாக இணைக்கப்பட்டன. 36 மாகாண இருக்கைகளும் பின்வருமாறு மாகாணவாரியாகப் பிரிக்கப்பட்டன:\n\n\n1984 பெப்ரவரியில் யாழ்ப்பாண மாவட்டத்தின் தெற்குப் பகுதியில் இருந்து கிளிநொச்சி மாவட்டம் என்ற புதிய நிருவாக மாவட்டம் அமைக்கப்பட்டது. இதனை அடுத்து இந்த இரு நிருவாக மாவட்டங்களும் யாழ்ப்பாணத் தேர்தல் மாவட்டத்தில் ஒருங்கிணைக்கப்பட்டது.\n\nSection::::மாவட்ட அடிப்படையில் இட ஒதுக்கீடு.\nSection::::தற்போதைய உறுப்பினர்கள்.\nதேர்தல் மாவட்ட அடிப்படையில் தற்போது அனுமதிக்கப்பட்டுள்ள உறுப்பினர்களின் எண்ணிக்கை:\nSection::::ஆண்டுகள் வாரியாக இட ஒதுக்கீடு.\nதேர்தல் மாவட்டங்களுக்கு ஆண்டுகள் வாரியாக ஒதுக்கப்பட்ட இடங்கள்.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "163564", "url": "https://ta.wikipedia.org/wiki?curid=163564", "title": "ஒடுக்க-ஏற்ற வேதிவினைகள்", "text": "ஒடுக்க-ஏற்ற வேதிவினைகள்\n\nஆக்சிசனேற்ற மற்றும் ஒடுக்க வினைகள் \"(reduction-oxidation, சுருக்கமாக Redox)\" என்பது ஒரு வேதிவினை வகை ஆகும். ஒரு தனிமம் அல்லது சேர்மம், வேதிவினைக்கு உட்படும் போது அதன் எலக்ட்ரான்எண்ணிக்கையில் மாறுதல் எற்பட்டால், அவ்வினை ஒடுக்க ஏற்ற வினை ) வகை வேதிவினையாகக் கருதப்படுகிறது. ஆக்சிசனேற்றம் மற்றும் ஒடுக்கம் என்ற இரண்டு வினைகளும் இடம்பெறுகின்ற வேதி வினைகளில் எலக்ட்ரான் மாற்ற செயல்முறை முக்கியமான இரண்டு கோட்பாடுகளைப் பின்பற்றுகிறது. ஆக்சிசனேற்ற நிலையில் மாற்றம் ஏற்படுகின்ற அனைத்து வினைகளும் ஒடுக்க ஏற்ற வினைகள் என்று அழைக்கப்படுகின்றன. பொதுவாக ஒடுக்க ஏற்ற வினைகளில் வேதியியல் இனங்களுக்குள் எலக்ட்ரான் மாற்றம் நிகழ்கிறது. எந்த வேதிப்பொருளில் இருந்து எலக்ட்ரான் பறிக்கப்படுகிறதோ அப்பொருள் ஆக்சிசனேற்றம் அடைந்ததாகவும், எந்த வேதிப்பொருளுடன் எலக்ட்ரான் சேர்க்கப்படுகிறதோ அப்பொருள் ஒடுக்கம் அடைந்ததாகவும் கருதப்படுகிறது.\n \nReduction is the gain of electrons or a decrease in oxidation state by a molecule, atom, or ion.\n\nSection::::பெயர்க் காரணம்.\nSection::::ஆக்சிசனேற்றம்.\nஆரம்ப காலத்தில், ஆக்சிசனுடன் ஒரு தனிமம் வினைபுரிந்து அதன் ஆக்சைடாக மாறுவதே, ஆக்சிசனேற்றம் என்று அழைக்கப்பட்டது. எடுத்துக்காட்டாக, கார்பன்(C) ஆக்சிசனுடன்(O) வினைபுரிந்து, கார்பன்-டை-ஆக்சைடைத் தரும் வினையில் கார்பன், ஆக்சிசனேற்றம் அடைந்து எலக்ட்ரான்களை ஆக்சிசனுக்கு வழங்குகிறது. இது ஒரு ஆக்சிசனேற்ற வினையாகும்.\n\n(எ-க): C + O -> CO\n\nபின்னர் ஆக்சிசனை ஒத்த தனிமங்கள் இதே போன்ற வேதி வினையில் ஈடுபடுவது, ஆக்சிசனேற்றம் என்று அழைக்கப்பட்டது. அதன் பின்னர், இப்பெயர் மேலும் பொதுவாக்கப்பட்டு, ஒரு தனிமம் எலக்ட்ரான்களை இழக்கும் எல்லா வேதிவினைகளுமே, 'ஆக்சிசனேற்ற வினைகள்' என்று அழைக்கப்பட்டன.\n\nSection::::ஒடுக்கம்.\n'ஒடுக்கம்' என்ற சொல் எடை குறைதலோடு தொடர்புடையது. அதாவது, முற்காலத்தில், உலேகத்தாதுக்களான, உலோகஆக்சைடுகளிலிருந்து, உலோகத்தை உருக்கிப் பிரித்தெடுப்பர். எடுத்துக்காட்டாக சிங்க்ஆக்சைடு(ZnO), கல்கரியுடன்(C) 1673K வெப்பநிலையில் வினைபுரிந்து 'சிங்க்' உலோகமாக ஒடுக்கமடையும் கீழ்கண்ட வினையைக் கருதலாம்.. \n(எ.கா): ZnO + C -> Zn + CO \n\nSection::::ஒடுக்க-ஏற்ற வேதிவினைகள்.\nதற்காலத்தில் ஆக்சிசனேற்றமும், ஒடுக்கமும் ஒரு வேதிவினையின் எலக்ட்ரான் பரிமாற்ற நிகழ்வுகளை மட்டுமே குறிக்கின்றன. சற்று உற்று நோக்கினால், மேற்சொன்ன அனைத்து வினைகளிலுமே, ஒரு தனிமம் எலக்ட்ரான்களை இழந்தால், மற்றொன்று எலக்ட்ரான்களைப் பெறுகிறது என்பது புலப்படும். எனவே தற்காலத்தில் ஒடுக்க வினைகள், ஆக்சிசனேற்ற வினைகள் இரண்டுமே ஒரே பெயரால், 'ஒடுக்க-ஏற்ற வினைகள்' என்று அழைக்கப்படுகின்றன.\n\nஎடுத்துக்காட்டாக கீழ்கண்ட வினையில், சோடியம்(Na) ஆக்சிசனேற்றமும், ஃப்ளூரின்(F) ஒடுக்கமும் அடைகின்றன.\n(எ.கா): Na + F -> NaF\n\nSection::::ஆக்சிசனேற்றி மற்றும் ஒடுக்கிகள்.\nபிற தனிமங்களை ஒடுக்கக் கூடிய பொருள் ஒடுக்கி \"(reductant)\" என்றும், பிற தனிமங்களை ஆக்கிசனேற்றம் செய்யக் கூடியவை ஆக்சிசனேற்றி என்றும் அழைக்கப்படுகின்றன. எடுத்துக்காட்டாக, மேற்கண்ட வினையில் சோடியம்(Na) ஒடுக்கியாக செயல்பட்டு, ஃப்ளூரினை(F) ஒடுக்கமடையச் செய்கிறது. அதேபோல் ஃப்ளூரின்(F) ஆக்சிசனேற்றியாகச் செயல்பட்டு, சோடியத்தை(Na) ஆக்சிசனேற்றம் அடையச் செய்கிறது. \n\nSection::::ஒடுக்க-ஏற்ற வினைகளுக்கு எடுத்துக்காட்டுகள்.\nஐதரசன் மற்றும் புளோரின் ஆகிய வாயுக்களுக்கு இடையில் நிகழும் வேதிவினையை ஒடுக்க-ஏற்ற வினைகளுக்கு சிறந்த உதாரணமாகக் கூறலாம். இவ்வினையில் ஐதரசன் ஆக்சிசனேற்றம் அடைகிறது. புளோரின் ஒடுக்கம் அடைகிறது. \nஇந்த ஒட்டுமொத்த வேதிவினையை நாம் இரண்டு சமன்பாடுகளாகப் பிரித்து எழுதலாம்.\nஆக்சிசனேற்றத்தை,\nஒடுக்க வினையை,\nஇவ்விரண்டு அரை வினைகளையும் தனித்தனியாக ஆராய்ந்து அலசினால் ஒட்டுமொத்த ஒடுக்க ஏற்ற வினையை நம்மால் கூடுதலாக புரிந்துகொள்ள இயலும். ஒட்டுமொத்த ஒடுக்க ஏற்ற வினையின் முடிவில் நிகர மின்சுமையில் மாற்றம் ஏதும் ஏற்படவில்லை. ஆக்சிசனேற்ற வினையில் உபரியாகக் காணப்படும் எலக்ட்ரான்களின் எண்ணிக்கை ஒடுக்க வினையில் எடுத்துக் கொள்ளப்படும் எலக்ட்ரான்களின் எண்ணிக்கைக்குச் சமமாக இருக்கிறது. \nமூலக்கூற்று வடிவிலும் இத்தனிமங்க்களின் ஆக்சிசனேற்ற நிலை எப்போதும் 0 என்ற நிலையிலேயே உள்ளது. முதல் பாதி வினையில் ஐதரசன் 0 என்ற ஆக்சிசனேற்ற நிலையில் இருந்து +1 என்ற ஆக்சிசனேற்ற நிலைக்கு ஆக்சிசனேற்றமடைகிறது. இரண்டாவது பாதி வினையில் புளோரின் 0 என்ற ஆக்சிசனேற்ற நிலையில் இருந்து -1 என்ற நிலைக்கு ஒடுக்கமடைகிறது.\nஇரண்டு அரைபாதி வினைகளையும் ஒன்றாகச் சேர்க்கும் போது எலக்ட்ரான்களின் எண்ணிக்கை இரத்து ஆகிறது.\nஅயனிகள் தொடர்ந்து இணைந்து ஐதரசன் புளோரைடு சேர்மத்தை உருவாக்குகின்றன, \nஒட்டுமொத்த வினையை பின்வருமாறு எழுதலாம்.\nSection::::உலோக இடப்பெயர்ச்சி.\nஇந்த வகையிலான வினையில், ஒரு சேர்மத்திலுள்ள அல்லது ஒரு கரைசலிலுள்ள உலோக அணுவானது மற்றொரு உலோகத்தின் அணுவால் இடப்பெயர்ச்சி செய்யப்படுகின்ற வகை வினையாகும். \nஎடுத்துக்காட்டாக துத்தநாகம் உலோகம் ஒரு தாமிர(II) சல்பேட்டுக் கரைசலில் வைக்கப்படும் போது துத்தனாகம் தாமிரத்தை இடப்பெயர்ச்சி செய்கிறது. தாமிரம் வீழ்படிவாக மாறுகிறது. \nZn(நீ)+ CuSO(நீரிய) → ZnSO(நீரிய) + Cu(திண்மம்)\nமேற்கண்ட வினையில் துத்தநாகம் தனிமமானது தாமிர சல்பேட்டிலிருந்த தாமிரத்தை இடப்பெயர்ச்சி செய்துவிட்டு தாமிரம் உலோகத்தை தனித்து விடுகிறது,\nஇவ்வினைக்கான அயனிச் சமன்பாடு:\nமேற்கண்ட இரண்டு அரை வினைகள் போல இங்கு துத்தநாகம் ஆக்சிசனேற்றமடைகிறது. \nஇங்கு தாமிரம் ஒடுக்கப்படுகிறது. \n\n"}
{"id": "163579", "url": "https://ta.wikipedia.org/wiki?curid=163579", "title": "யவனிகா ஸ்ரீராம்", "text": "யவனிகா ஸ்ரீராம்\n\nயவனிகா ஸ்ரீராம் (பிறப்பு: 1962) தமிழகத்தைச் சேர்ந்த எழுத்தாளரும், கவிஞரும் ஆவார். அத்தோடு விமர்சகராகவும், கட்டுரை மற்றும் சிறுகதை எழுத்தாளராகவும் அறியப்படுகிறார். தமிழில் அரசியல் மற்றும் பாலுமை சார்ந்த கவிதைகள் எழுதுபவர். தமிழ்நாட்டின் பல கல்லூரிகளில் நவீன கவிதைகள் பற்றி வகுப்பெடுக்கிறார்.\n\nSection::::வாழ்க்கைச் சுருக்கம்.\nதமிழ்நாட்டில் திண்டுக்கல் மாவட்டத்திலுள்ள சின்னாளப்பட்டி என்னும் ஊரில் 1962ம் ஆண்டு ராமசாமி-மகமாயி அம்மாள் ஆகியோருக்கு இரண்டாவது மகனாகப் பிறந்தார். சின்னாளப்பட்டி தேவாங்கர் ஆண்கள் உயர்நிலைப் பள்ளியில் பள்ளி இறுதி வகுப்பு வரை முடித்தார். தன் 19ம் வயதில் இலக்கியத்தினுள் நுழைந்தார். கம்பர், பாரதி, பாரதிதாசன் ஆகியோரின் வழியே கவிதையில் ஆர்வத்தை வளர்த்துக் கொண்டவர். தனது தந்தையின் குடும்ப வணிகத்தை மேற்கொண்டு தமிழ்நாடு முழுக்கப் பயணித்தார். அதே வணிகக் காரணங்களுக்காக கிழக்காசிய நாடுகளுக்கும் இந்தியாவின் வடமேற்கு மாநிலங்களுக்கும் பன்முறை பயணம் செய்ததில் சேகரித்த காட்சிப் பின்னணிகளைக் கொண்டு பிரித்தானியக் காலனிய ஆதிக்கத்திற்கும் நாடு சுதந்திரமடைவதற்கும், பிறகு 1990களில் அறிமுகமான பொருளாதாரத் திறப்பிற்கும் அதன் விளைவான பின் காலனித்துவத்திற்கும் தனது மொழியின் இலக்கியத் தொன்மங்களுக்கும் இடையே நிலம் உடல் ஆகியவற்றை மீட்டெடுக்கும் வகையில் தன் படைப்புகளை அறிமுகப்படுத்துகிறார்.\n\nபிற்காலத்தில் சுந்தர ராமசாமி, ஞானக்கூத்தன், கலாப்ரியா, ரமேஷ்-பிரேம், பிரம்மராஜன், சுகுமாரன், சேரன், ஆத்மாநாம் போன்றோரின் தாக்கத்தில் நவீன கவிதைக்குள் வந்தார். தமிழில் தன்னைப் ‘பின் காலனித்துவக் காலக் கவிஞன்’ என்று அடையாளப்படுத்திக் கொள்கிறார்.\n\n\n\n"}
{"id": "163584", "url": "https://ta.wikipedia.org/wiki?curid=163584", "title": "ஊதாமனை", "text": "ஊதாமனை\n\nஊதாமனை அடுப்பு ஊதுவதற்காகப் பயன்படும் ஒரு கருவியாகும். மர விறகுகள் அல்லது குச்சிகள் அல்லது மரப்பொடிகள் இவைகளைக் கொண்டு நெருப்பு அல்லது அடுப்பு மூட்டப்படும்போது (எரிக்கப்படும் போது) எளிதில் தீப்பற்றிக் கொள்வதற்காக ஊதும் ஒரு கருவியாகும். இது இரும்பால் செய்யப்பட்ட நீளக்குழல் போன்ற அமைப்பில் காணப்படும். எனவே இது ஊதுகுழல் எனவும் அழைக்கப்படுகிறது. \n\nஇதன் ஒரு முனையில் விசையுடன் காற்றினை வாய்வழியாக லேசாக எரிந்து கொண்டிருக்கும் அடுப்புக்குள் பல முறை ஊதுவர். இதானல் லேசாக எரிந்து (கனன்று) கொண்டிருக்கும் தீயானது மேலும் நன்கு எரியவதற்கான காற்று அடுப்பிற்குள் செலுத்தப்பட்டு தீ நன்கு எரியும். \n\nவிறகடுப்புக்கள் வேகமாக மறைந்து வரும் இக்காலச்சூழலில் இதன் பயன்பாடும் மிகவும் குறைவாகவே உள்ளது.\n"}
{"id": "163585", "url": "https://ta.wikipedia.org/wiki?curid=163585", "title": "சங்ககாலச் சிற்பங்கள், திருப்பரங்குன்றம்", "text": "சங்ககாலச் சிற்பங்கள், திருப்பரங்குன்றம்\n\nதிருப்பரங்குன்றத்து முருகன் கோயிலில் சங்க காலச்சிற்பங்கள் காணப்படுவதைப் பரிபாடல் பாடலொன்று குறிப்பிடுகிறது. இவை கல்லில் வடிக்கப்பட்ட புடைப்போவியங்கள். இரண்டு கதைகளை விளக்கும் இந்தச் சிற்பங்கள் இருந்தது பற்றிய குறிப்புகள் அப்பாடலில் வருகின்றன. \n\nSection::::பாடல் தரும் செய்தி.\nகாமன், இரதி ஆகியோர் சிற்பங்கள் தனித்தனியாகவும், தழுவிநிற்கும் காட்சியாகவும் சிற்பங்கள் வடிக்கப்பட்டிருந்தன. (உடலியல் இன்பத்திற்கான ஆண் வடிவம் காமன் என்றும் பெண் வடிவம் இரதி என்றும் அழைக்கப்படுவது வடநூல் கதை வழக்கு. தமிழில் இவை குறிஞ்சித்திணையின் உரிப்பொருள்.) விழாக் காலத்தில் அங்குச் சென்றவர்களில் சிலர் அச்சிற்பங்களைப் பார்த்து இவை என்ன என்று வினவ, தெரிந்தவர்கள் அவற்றை விளக்கிச் சொல்வதாகப் பாடல் அமைந்துள்ளது. \n\nபதிலளித்தோர், கவுதம முனிவனின் மனைவி அகலிகை. கவுதமன் உருவம் கொண்டு வந்த இந்திரன் அகலிகையை ஏமாற்றி அவளோடு புணர்ந்தான். வெளியில் சென்ற கவுதமன் திரும்பியபோது உண்மை வெளியாயிற்று. இந்திரன் பூசை(பூனை) உருவம் கொண்டு நழுவினான். கவுதம முனிவன் சினம் கொண்டு இருவரையும் சபிக்க அகலிகை கல்லானாள். எனும் கதையை விளக்கும் சிற்பங்கள் இவை என உரைத்ததைப் பாடல் சுட்டுகிறது. \n\nபாடல் குறிக்கும் கதைப் புராணக் கதை. இதில் ஏமாற்றுப் புணர்ச்சி உள்ளதால் தமிழில் வரும் மருதத்திணையின் உரிப்பொருளோடு ஒப்பிட முடியாது.\n"}
{"id": "163586", "url": "https://ta.wikipedia.org/wiki?curid=163586", "title": "கேப்ஸ்யூல் எண்டோஸ்கோபி", "text": "கேப்ஸ்யூல் எண்டோஸ்கோபி\n\nகேப்சியூல் எண்டோஸ்கோப்பி, (\"Capsule endoscopy\") மருத்துவத்தில் செரிமானத் தொகுதியைக் காணொளியாகப் பதிவு செய்யப் பயன்படுத்தப்படும் ஒரு புதிய வழியாகும். மாத்திரை வடிவில் ஒரு சிறிய புகைப்படக்கருவி பயன்படுத்தப்படுகிறது. இம்மாத்திரை வடிவப் புகைப்படக்கருவி 27மிமீ நீளமும் 11மிமீ விட்டமும் கொண்டது. ஒரு நோயாளி விழுங்கிவிடும் மாத்திரை போன்ற புகைப்படக்கருவி பின்னர், அவரது இரைப்பை குடல் உள்ளே படங்களை எடுக்கும். காப்ஸ்யூல் எண்டோஸ்கோபி முறை மற்றைய எண்டோஸ்கோபி முறைகளால் பார்க்க முடியாத சிறுகுடல் பகுதியைக்கூட ஆய்வுசெய்ய உதவுகிறது.\n\nபெரும்பாலும் இந்த வகையான பரிசோதனைகள் இரத்தக்கசிவு மற்றும் வயிற்றுவலிக்கான காரணங்களைக் கண்டறிய உதவுகிறது. இந்த வகையான நடைமுறை அமெரிக்க உணவு மற்றும் மருந்து நிர்வாகத்தால் (FDA) 2001 ஆம் ஆண்டு ஏற்றுக்கொள்ளப்பட்டது.\n"}
{"id": "163591", "url": "https://ta.wikipedia.org/wiki?curid=163591", "title": "சங்ககாலச் சமையல் நூல்", "text": "சங்ககாலச் சமையல் நூல்\n\nதமிழில் எழுதப்பட்ட சமையல் நூல் ஒன்று சங்ககாலத்தில் இருந்ததைச் சிறுபாணாற்றுப்படை என்னும் நூல் குறிப்பிடுகிறது. ஓய்மானாட்டு நல்லியக்கோடன் பாணர்களுக்கு விருந்து படைக்கும்போது இந்த நூலிலுள்ள முறைமை வழுவாமல் சமைக்கப்பட்ட உணவை இட்டான் என்கிறது. \n\nஇந்த நூல் அருச்சுனனின் அண்ணன் வீமனால் எழுதப்பட்டதாம். இது வடமொழி நூலின் தமிழாக்கம் போலும். \n"}
{"id": "163596", "url": "https://ta.wikipedia.org/wiki?curid=163596", "title": "குறும்பியன்", "text": "குறும்பியன்\n\nகுறும்பியன் சங்ககால மன்னர்களில் ஒருவன். புலவர் பரணர் இவனைப் பற்றிய செய்திகளைத் தருகிறார். \nஇவன் 'வளங்கெழு தானைக் கொற்றக் குறும்பியன்' எனப் போற்றப்பட்டுள்ளான். இவனது படைத்தலைவன் திதியன்.\n\nஅன்னி மிஞிலி என்பவள் கோசர்குடிப் பெண். இவளது தந்தை வயலை உழுதபின் உழுத எருதுகளை மேய விட்டிருந்தான். உழுத களைப்பால் அவன் சற்றே அயர்ந்துவிட்டான். அந்த நேரத்தில் அவன் மாடுகள் அருகிலிருந்த பசுமையான வரகுப் பயிர்களை மேய்ந்துவிட்டன. வயல்காரன் ஊர் முது கோசர்களிடம் முறையிட்டான். ஊர் முது கோசர் அன்னி மிஞிலியின் தந்தையை நன்றாக அடித்தனர். அத்துடன் விடாமல், மாடுகள் மேயப் பார்த்துக்கொண்டிருந்தான் எனத் தீர்மானித்து, அவனது இரண்டு கண்களையும் தோண்டிவிட்டனர்.\n\nதந்தைக்கு இழைத்த கொடுமையைப் பொறாத மகள் இந்தக் குறும்பியனிடம் முறையிட்டாள். குறும்பியன் தன் படைத்தலைவன் திதியனை அனுப்பிக் கோசர் கொட்டத்தை அடக்கினான். \n"}
{"id": "163603", "url": "https://ta.wikipedia.org/wiki?curid=163603", "title": "சனனி ஐயர்", "text": "சனனி ஐயர்\n\nஜனனி ஐயர் (),\nஓர் இந்தியத் திரைப்பட நடிகையாவார். பல தமிழ் விளம்பரங்களில் நடித்துள்ள இவர், அவன் இவன் திரைப்படத்தின் மூலம் பிரபலமானார்.\n\nSection::::ஆரம்ப வாழ்க்கை.\nஜனனி ஐயர் சென்னையில் உள்ள ஓர் தமிழ்க் குடும்பத்தில் பிறந்து, வளர்ந்தார். சென்னை கோபாலபுரத்திலுள்ள தயானந்த ஆங்கிலோ வேதப்பாடசாலையில் பள்ளிப்படிப்பை படித்து முடித்தார். பின்னர் சென்னையில் உள்ள சவீதா பொறியியல் கல்லூரியில் கணினி அறிவியல் பிரிவை படித்து முடித்தார்.\n\nSection::::தொழில்.\nஅவரது படிப்பிற்கு பின்னர் வடிவழகில் கவனம் செலுத்தினார், 150-க்கும் மேற்பட்ட பிராந்திய விளம்பரங்களில் தோன்றியிருக்கிறார். எனினும் எப்போதும் நடிகையாக கனவு கண்டதாகவும் நடிப்பினை வாழ்வின் பேரார்வமாக கருதுவதாகவும் அவர் கூறினார்.\n"}
{"id": "163609", "url": "https://ta.wikipedia.org/wiki?curid=163609", "title": "குழு", "text": "குழு\n\nகுழு (\"group\") என்பது இரண்டுக்கு மேற்பட்டவை சேர்ந்து இருப்பதை குறிப்பதற்குப் பயன்படுத்தப்படுகிறது.\n\n\nSection::::அறிவியல்.\nவேதியியல்\n\nஉயிரியல்\n\nஅண்டவியல்\n\n\n\n"}
{"id": "163615", "url": "https://ta.wikipedia.org/wiki?curid=163615", "title": "மனோபாலா", "text": "மனோபாலா\n\nமனோபாலா, நன்கறியப்படும் தமிழ்த் திரைப்பட இயக்குனரும் நடிகரும் தயாரிப்பாளரும் ஆவார்.\n\nSection::::தொழில்.\nமனோபாலா 40 திரைப்படங்களையும், 16 தொலைக்காட்சித் தொடர்களையும் 3 தொலைக்காட்சித் திரைப்படங்களையும் இயக்கியுள்ளார். ஜூலை 2009 வரை 175 திரைப்படங்களில் நடித்துள்ளார். கமலஹாசனுக்கும் இவருக்கும் இடையே துவக்கத்தில் இருந்த நெருக்கம், இயக்குனர் சங்கப் பிரச்சனையால் பாதிக்கப்பட்டது. இருவருக்குள்ளும் பேச்சுவார்த்தை இல்லாமல் போனது. திரைப்படத்துறைக்குள் தனது நுழைவுக்கும் மேம்பாட்டுக்கும் காரணமாக இருந்த கமலஹாசனுக்கு இவர் தனது நன்றியைத் தெரிவித்துள்ளார்.\n\n\n"}
{"id": "163616", "url": "https://ta.wikipedia.org/wiki?curid=163616", "title": "அனுராதபுரம் தேர்தல் மாவட்டம்", "text": "அனுராதபுரம் தேர்தல் மாவட்டம்\n\nஅனுராதபுரம் தேர்தல் மாவட்டம் (\"Anuradhapura electoral district\") எனப்படுவது இலங்கையின் 1978 அரசியலமைப்பின் படி வாக்களிப்புக்காக அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் \n\nஇத்தேர்தல் மாவட்டம் வடமத்திய மாகாணத்தின் அனுராதபுரம் நிருவாக மாவட்டத்தை மட்டும் உள்ளடக்கிய அலகாகும். இலங்கை நாடாளுமன்றத்துக்கான 225 உறுப்பினர்களில் இம்மாவட்டத்தில் இருந்து 9 பேர் தேர்ந்தெடுக்கப்படுகின்றனர். 2010 ஆம் ஆண்டில் இத்தேர்தல் மாவட்டத்தில் 579,261 பேர் வாக்களிக்கத் தகுதி பெற்றிருந்தனர்.\n\n"}
{"id": "163618", "url": "https://ta.wikipedia.org/wiki?curid=163618", "title": "செபலோட்டசு", "text": "செபலோட்டசு\n\nசெபலோட்டசு (Cephalotus) என்பது ஒரு பூச்சி உண்ணும் தாவரம் ஆகும். இத்தாவரம் 'செபலோட்டேசியீ' என்னும் குடும்பத்தைச் சேர்ந்தது. இக்குடும்பத்தில் 'செபலோட்டசு போலிகுலோரிசு' என்ற ஒரு இனம் மட்டுமே தற்போது காணப்படுகிறது. இவை மேற்கு ஆஸ்திரேலியாவில், அல்பேனி என்ற நகரத்தின் சதுப்பு நிலப்பகுதியில் வளர்கிறது. எனவே இதனை 'அல்பேனிச் சாடிச்செடி' எனவும் அழைப்பார்கள். இச்செடிகள் இப்பகுதியில் காணப்படுவதை முதன்முதலில் 'ஜார்ஜ் சவுண்ட்' என்பவர் கண்டறிந்தார்.\n\nசெபலோட்டசு என்றால் கிரேக்க மொழியில் 'தலையை உடையது' என்பது பொருளாகும். பூவின் அடிப்பகுதியில் தலைப்பகுதிகொண்ட மயிர்கள் போன்ற அமைப்பு உள்ளதனால் இத்தாவரம் இப்பெயர் பெற்றது.\nSection::::அமைப்பு.\nஇது ஒரு பல பருவச் செடியாகும். இச்செடி 5 முதல் 8 செ. மீ. உயரம் மட்டுமே வளரக்கூடிய மிகச் சிறிய செடியாகும். இதன் தண்டுப்பகுதி தரையில் ஊர்ந்து செல்லும் மட்டத்தண்டு கிழங்கு வகையைச் சேர்ந்தது. இலைகள் தலையை ஒட்டிப் படர்ந்திருக்கும். இவற்றில் இரண்டு வகையான இலைகள் உள்ளன. உள்வட்டத்தில் பூவின் இதழடுக்கு போல் 4 முதல் 6 இலைகள் உள்ளன. இது நீள்முட்டை வடிவத்தில் அமைந்துள்ளது. இந்த இலைகள் சாதாரண இலைகளைப்போல் சூரிய ஒளியின் மூலம் உணவைத் தயாரிக்கின்றன. இலைகளை ஒட்டி வெளிப்புறத்தில் இலையிலிருந்து மாறுபட்டு சாடியாகவோ, கூஜாவாகவோ இலைகள் உள்ளன. இந்தச் சாடிகள் 2.5 முதல் 5 செ. மீ நீளம் கொண்டவை. இது பச்சை, சிவப்பு கலந்த நீலம், வெள்ளை ஆகிய நிறத்துடன் அமைந்துள்ளன. \nசாடியின் வாய்ப்பகுதி குழல் போன்று இருக்கும். இதன் மேல் பகுதியில் மூடி அமைந்துள்ளது. இதில் நரப்புகள் சிவப்பு நிறத்தில் அழகாக இருக்கும். இம்மூடி கீழ்நோக்கி இயங்கும் வகையில் அமைந்துள்ளது. \nகுடுவையின் உள் பகுதியில் தண்ணீர் போன்ற திரவம் காணப்படும். \n\nகுடுவையின் வாய் விளிப்புக்குக் கீழே இளம் பச்சையுடன் கூடிய சிவப்புப் புள்ளிகள் காணப்படுகின்றன. இவ்விடத்தில் இனிப்பான வாசனையுடைய தேன் சுரப்பிகள் உள்ளன. இதற்கடுத்த பகுதி வழுவழுப்பாக இருக்கும். இதை வழுக்குப் பகுதி, சறுக்கும்பகுதி என அழைப்பர். ஜாடியின் உள் பகுதியில் சுரப்பிகள் பளபளக்கும் நிறத்தில் கவர்ச்சியாக இருக்கும். இவை கீழ்நோக்கி வளைந்தும், மிகவும் நீண்டு, அடர்த்தியாகவும், மிகமிக மிருதுவாகவும் இருக்கும். இவை பூச்சிகளை செரிக்கக்கூடிய செரிப்பு நீரைச் சுரக்கின்றன. இது போன்ற சுரப்பி மூடிகள் குடுவையின் அடிப்பகுதியில் காணப்படுவதில்லை. \nSection::::உணவூட்டம்.\nசில சமயங்களில் பறக்கும் பூச்சிகள்,குறிப்பாக எறும்புகள் குடுவையின் அழகினால் கவரப்பட்டு, குடுவையின் வாய்ப்புறத்திற்குச் செல்லும். உள்பகுதியில் உள்ள தேன் சுரப்பிகள் மின்னுவதால் தேன் என எண்ணி உள்ளே ஊர்ந்து செல்லும். அங்கே உள்ள வழுக்கும் பகுதியில் இதன் கால் பட்டவுடன் பூச்சி வழுக்கி கீழே விழுந்துவிடும்.பூச்சி மேலே வர முயற்சிக்கும்போது மேலே உள்ள மயிர்கள் தடுக்கின்றன. பிறகு பூச்சிகள் செரிக்கப்படுகின்றன.\n\nஇச்செடியின் மையப்பகுதியில் நீண்ட 60 செ.மீ நீளமுடைய காம்பு உள்ளது. இதில் மிகச்சிறிய வெள்ளைப்பூக்கள் உள்ளன. இது பார்ப்பதற்கு கவர்ச்சியாக உள்ளதால் இவற்றை செடிகள் வளர்க்கக்கூடிய கண்ணாடி வீடுகளில் வளர்க்கிறார்கள்.\n\nSection::::உசாத்துணை.\nஏற்காடு இளங்கோ. ';அதிசயத் தாவரங்கள்', அறிவியல் வெளியீடு. 2002.\n"}
{"id": "163619", "url": "https://ta.wikipedia.org/wiki?curid=163619", "title": "ரெடிப்.காம்", "text": "ரெடிப்.காம்\n\nரெட்டிஃப்.காம் என்பது இணைய வழி செய்தி, பொழுதுபோக்கு மற்றும் வணிக கொள்முதல் தலைவாயிலாகும். இது 1996 இல் \"இணையத்தில் ரெட்டிஃப்\" என துவங்கப்பட்டது. இதன் தலைமையகம் இந்தியாவின் மும்பையில் அமைந்துள்ளதுடன் அலுவலகங்கள் புதுதில்லி மற்றும் அமெரிக்காவின் நியூயார்க் நகரத்தில் அமைந்துள்ளன.\n\nஅலெக்சா தரவரிசைப்படி ரெடிப் 11வது இந்திய வலைவாயிலாக உள்ளது. 316 இற்கும் அதிகமான ஊழியர்களைக் கொண்டுள்ளது.ரெடிப்.காம் இன் மில்லியன் கணக்கான வருகுனர்களில் 89.1% ஆனோர் இந்தியாவிலிருந்தும், எஞ்சியோர் முதன்மையாக ஐக்கிய அமெரிக்கா (3.4%) மற்றும் சீனாவிலிருந்து வருகின்றனர். \n\n\n\n"}
{"id": "163625", "url": "https://ta.wikipedia.org/wiki?curid=163625", "title": "முல்லைத்தீவு தேர்தல் தொகுதி", "text": "முல்லைத்தீவு தேர்தல் தொகுதி\n\nமுல்லைத்தீவு தேர்தல் தொகுதி (\"Mullaitivu Electorate\") என்பது சூலை 1977 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், முல்லைத்தீவு மாவட்டத்தில் முல்லைத்தீவு நகரை உள்ளடக்கியதாகும்.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் முல்லைத்தீவு தேர்தல் தொகுதி வன்னி தேர்தல் மாவட்டத்தில் உள்ளடக்கப்பட்டது.\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், எக்ஸ். எம். செல்லத்தம்பு உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.\n\n"}
{"id": "163626", "url": "https://ta.wikipedia.org/wiki?curid=163626", "title": "யக்‌ஷியும் ஞானும்", "text": "யக்‌ஷியும் ஞானும்\n\nயக்‌ஷியும் ஞானும் 2010-ம் ஆண்டு வெளிவந்த மலையாளத் திரைப்படமாகும். வினையன் இயக்கத்தில் ஆர். ஜி. தயாரிப்பு நிறுவனத்தின் தயாரிப்பில் வெளியானது.\n\nஇயக்குனர் வினையனின் திகில்த் திரைப்பட வரிசையில் ஆகாஷ கங்கா, வெள்ளி நக்‌ஷத்திரம் ஆகிய திரைப்படங்களைத் தொடர்ந்து வெளியான திகில்த் திரைப்படம் இது. இத்திரைப்படம் ஜக்கம்மா என்ற பெயரில் தமிழில் மொழிமாற்றம் செய்யப்பட்டது.\n\nSection::::கதைக்கரு.\nமேக்கனா ராஜ் பேயாகவும், கதையின் நாயகியாகவும் வருகிறார். சமூக கருத்துகளை மையமாக வைத்து ஒரு திகில்த் திரைப்படத்தை உருவாகியுள்ளார் வினயன். திலகன் சோதிடம் கூறுவராக நடித்திருக்கிறார்.\n\n"}
{"id": "163628", "url": "https://ta.wikipedia.org/wiki?curid=163628", "title": "எஸ். ஏ. சந்திரசேகர்", "text": "எஸ். ஏ. சந்திரசேகர்\n\nஎஸ்.ஏ.சந்திரசேகர் ஓர் இந்தியத் திரைப்பட இயக்குனர், தயாரிப்பாளர், எழுத்தாளர் ஆவார். இவர் தமிழ்த் திரைப்பட நடிகர் விஜய்யின் தந்தையாவார். 1981 ல் வெளிவந்த சட்டம் ஒரு இருட்டறை படத்தில் இயக்குனராக அறிமுகமாகி பின் மூலம் சமூக பிண்ணனியுள்ள படங்களை இயக்க ஆரம்பித்தார்.\n\nSection::::தனிப்பட்ட வாழ்க்கை.\nசந்திரசேகர் தமிழ்நாடு மாநிலம் ராமநாதபுரத்தில் பிறந்தார். இவர் கர்நாடக இசைப் பாடகியான ஷோபாவை மணமுடித்துள்ளார். இவர் கோலிவுட் நடிகரான விஜய்யின் தந்தையாவார். தான் இயக்கிய நாளைய தீர்ப்பு படம் மூலம் கதாநாயகனாக விஜய்யை அறிமுகம் செய்தார். இவருக்கு வித்யா என்ற மகளும் இருந்தார். வித்யா 2 வயதில் உயிரிழந்தார்.\n\nSection::::திரைப்பட வாழ்க்கை.\n\" சந்திரசேகர்\" தமிழ்,தெலுங்கு, கன்னடம் மற்றும் இந்தி ஆகிய மொழிகளில் 70க்கும் மேற்பட்ட திரைப்படங்களை இயக்கியுள்ளார்.இவற்றில் வெற்றி, நான் சிகப்பு மனிதன் மற்றும் முத்தம் ஆகியவைகளும் அடங்கும். சிரஞ்சீவியை வைத்து தெலுங்கில் இவர் இயக்கியுள்ள \"சத்தின் கீ லெவு\" ஆகும். விஜயகாந்தை வைத்து நிறைய திரைப்படங்களை இயக்கியுள்ளார். நான் சிவப்பு மனிதன் போன்ற திரைப்படங்களில் சிறப்பு தோற்றங்களிலும் நடித்துள்ளார். எஸ்.சங்கர்,எம்.ராஜேஷ் மற்றும் பொன்ராம் போன்ற இயக்குனர்கள் இவரிடம் துணை இயக்குனர்களாக பணியாற்றியவர்கள்.\n\nடூரிங் டாக்கிஸ்(2015) திரைப்படம் \"சந்திரசேகர்\" இயக்கிய 69 வது படமாகும்\n"}
{"id": "163630", "url": "https://ta.wikipedia.org/wiki?curid=163630", "title": "குளோவிசு ஈட்டி முனை", "text": "குளோவிசு ஈட்டி முனை\n\nகுளோவிசு ஈட்டி முனை என்பது, வட அமெரிக்கக் குளோவிசுப் பண்பாட்டினர் பயன்படுத்திய எறிவதற்கான ஈட்டி முனைகளைக் குறிக்கும். இத்தகைய ஈட்டி முனைகள் முதன் முதலாக 1929 ஆம் ஆண்டில், நியூ மெக்சிக்கோவில் உள்ள குளோவிசு என்னும் நகரில் கண்டெடுக்கப்பட்டதால் இவற்றுக்கு அந்நகரின் பெயரைத் தழுவிப் பெயரிடப்பட்டது. இவை 13,500 ஆண்டுகளுக்கு முற்பட்ட பழமிந்தியக் காலத்தைச் சேர்ந்தவை.\n\nபக்கத்தில் காணப்படுவது நடுத்தர அளவு கொண்ட ஒரு வேல்வடிவக் குளோவிசு முனையாகும். இவற்றின் பக்கங்கள் வளைவானதாக இருப்பதுடன், விளிம்பு வழியே கவனமாக அழுத்தம் கொடுத்து செதுக்கப்பட்டிருக்கும். முனையின் அடிப்புறம் அல்லது நடுப்பகுதி அகலம் கூடிய பகுதியாக அமைந்திருக்கும். இதன் அடிப்பக்கம் உள்வளைந்த வடிவில் இருக்கும். இதன் விளிம்பின் ஒரு பக்கத்தில் அல்லது இது பக்கங்களிலுமே தவாளிச் செதுக்கு இருக்கும்.\n\n"}
{"id": "163632", "url": "https://ta.wikipedia.org/wiki?curid=163632", "title": "பருத்திச்சேரி", "text": "பருத்திச்சேரி\n\nபருத்திச்சேரி, தமிழ்நாட்டின் தஞ்சாவூர் மாவட்டத்திற்கு உட்பட்ட\nகும்பகோணம் வட்டத்திலுள்ள சிற்றூர்.\n\nSection::::மக்கள் வகைப்பாடு.\n2001 ஆம் ஆண்டு கணக்கெடுப்பின்படி, பருத்திச்சேரியின் மொத்த மக்கட்தொகை 1021. இதில் 503 பேர் ஆண்கள், 513 பேர் பெண்கள். பாலின விகிதம் 1030. எழுத்தறிவு விகிதன் 75.5% ஆகும்.\n"}
{"id": "163638", "url": "https://ta.wikipedia.org/wiki?curid=163638", "title": "தேரோட்டம்", "text": "தேரோட்டம்\n\nதேரோட்டம் என்பது பல மதங்களிலும் பல தெய்வங்களின் சிலைகளையோ சிலையையோ சின்னங்களையோ இதற்காக உருவாக்கப்பட்ட தேரில் வைத்துப் பலர் சேர்ந்து ஊர்வலமாக இழுத்து வரும் ஒரு விழாவாகும். இந்தியாவிலும், இலங்கையிலும் இந்துக் கோயில்களில் இடம்பெறும் ஆண்டுத் திருவிழாக்களில் மிக முக்கியமான திருவிழாவாக இது அமைகின்றது. கோயில்களைப் பொறுத்துப் 10 நாட்கள் முதல் 25 நாட்கள் வரை பல நாட்கள் தொடர்ச்சியாக இடம்பெறும் இத்தகைய திருவிழாக்களில் இறுதியான தீர்த்தத் திருவிழாவுக்கு முதல் நாள் தேரோட்டத் திருவிழா இடம்பெறுவது வழக்கம். இத்திருவிழாவில் ஒன்று, மூன்று அல்லது ஐந்து தேர்கள் இடம்பெறுவது உண்டு. ஒன்றுக்கு மேற்பட்ட தேர்கள் இடம்பெறும் போது கோயிலின் தலைமைக் கடவுளுக்குப் பெரிய தேரும், பிற கடவுளருக்கு முக்கியத்துவத்தில் அடிப்படையில் சிறிய தேர்களும் இருக்கும்.\n\nSection::::வரலாற்றுக் குறிப்புகள்.\nமிகப் பழைய காலத்தில் இருந்தே அரசர்கள் குதிரை, யானை, தேர் முதலியவற்றில் ஏறி நகர வீதிகளில் உலாவருதல் வழமையாக இருந்துள்ளது. இதைப் பின்பற்றியே கடவுள்களையும் வாகனங்களில் ஏற்றி வீதியுலா வரச் செய்யும் வழக்கமும் ஏற்பட்டது எனலாம். சங்க இலக்கியங்களிலும், சங்கம் மருவிய காலத்து இலக்கியங்களிலும் தேர்கள் குறித்த செய்திகள் உள்ளன. சிலப்பதிகாரம், மணிமேகலை போன்ற காப்பியங்களிலும் தேர்கள் புழக்கத்தில் இருந்தமைக்கான சான்றுகள் உள்ளன. சிலப்பதிகாரம் புத்த சமயத்தவரின் தேர்த் திருவிழா பற்றிக் குறிப்பிடுகின்றது. அக்காலத்துத் தேர்கள் எதுவும் இன்றுவரை நிலைத்து இருக்கவில்லை. இன்றுள்ள மிகப் பழைய தேர்கள் விஜயநகரக் காலத்தைச் சேர்ந்தவை.\n\nSection::::தத்துவம்.\nகொடியேற்றம் முதல் தீர்த்தத் திருவிழா வரை கோயில்களில் ஆண்டுக்கு ஒருமுறை நிகழும் திருவிழாக்களின் தத்துவங்கள் குறித்துச் சைவ நூல்களில் குறிப்புக்கள் காணப்படுகின்றன. இத் திருவிழாக்கள், படைத்தல், காத்தல், அழித்தல், அருளல், மறைத்தல் ஆகிய இறைவனின் ஐந்தொழில்களைக் குறிக்கின்றன என்பது இந்நூல்களின் கருத்து. இதன்படி தேர்த்திருவிழா அழித்தல் தொழிலைக் குறிப்பதாகக் கொள்ளப்படுகிறது. தேரின் பல்வேறு உறுப்புக்களும் அண்டத்திலும், இவ்வுலகத்திலும் உள்ள பல்வேறு அம்சங்களைக் குறிப்பதாகவும் கொள்ளப்படுகிறது. இத்தகைய தேரில் எறிச் சென்றே தேவர்களைக் காப்பதற்காகச் சிவன் அசுரர்களின் மூன்று நகரங்களை அழித்தான் என்னும் தொன்மக் கதையும் இங்கு குறிப்பிடத்தக்கது.\n\nSection::::தேர் அலங்காரம்.\nதேரோட்டம் நடக்காத காலங்களில் தேரை நிறுத்தி வைத்திருக்கும் இடத்தைத் தேர் நிலை அல்லது தேர் முட்டி (இலங்கை வழக்கு) என்று குறிப்பிடுவர். சில கோயில்களில் தேர் நிலைகள் நிரந்தரமான கட்டிடங்களாக இருக்க, வேறு சில கோயில் தேர் நிலைகள் தற்காலிகமானவையாக இருக்கும். பெரிய தகரக் கூரைகள் கொண்டு தேர் வெயிலிலும் மழையிலும் பாதிக்கப்படாமல் இருக்க வழி செய்வர். அருகில் உள்ள படம் யாழ்ப்பாணம், நல்லூர்க் கந்தசாமி கோவிலில் அமைக்கப்பட்டுள்ள நிரந்தரமான தேர் முட்டியைக் காட்டுகின்றது. இதில் அலங்காரங்களுடன் கூடிய தாங்குதள அமைப்புக்களும், வேலைப்பாடுகளுடன் கூடிய கூரை அமைப்பும், திராவிடக் கட்டிடக்கலைப் பாணியில் அமைந்த தூண்களும் காணப்படுகின்றன. இத் தேர் நிலைகள், தேர் பாதுகாப்பாக இருக்க உதவுகின்றன.\n\nசில தேர்கள் உச்சி முதல் சில்லுகள் வரை மரத்தினால் செய்யப்பட்டு நிரந்தரமான அலங்காரங்களுடன் இருப்பது உண்டு. இவை \"சித்திரத்தேர்\" என அழைக்கப்படுகின்றன. வேறு சில தேர்கள் நிலையில் இருக்கும் போது அலங்காரங்கள் இல்லாமல் எளிய நிலையில் இருக்கும். தேரோட்டம் துவங்கும் மாதத்தில் தேரைத் தூய்மைப்படுத்தி, செப்பனிட்டு வைப்பர். கோவிலில் தேரோட்டத்திற்கு கொடி ஏறிய பின்னர், தினமும் அலங்காரங்கள் செய்யப்படும். வண்ண வண்ண மலர்த் தோரணங்கள், உதிரிப் பூக்கள், அழகிய வேலைப்பாடுகள் கொண்ட திரைச்சீலைகள், குஞ்சங்கள் கொண்டு தேர் அலங்காரம் செய்யப்படும். சுவாமியும் தேரில் எழுந்தருளுவார். வாழை மரங்கள், அழகிய வண்ணக்கொடிகள், பல்வேறு சிற்பங்கள் என்பன கொண்டு தேர் அலங்காரம் செய்யப்படும். பீடத்துக்குக் கீழேயுள்ள பகுதி மட்டும் நிரந்தரமாக அமைக்கப்பட்ட தேர்களும் உள்ளன. மேற்பகுதி தேர்த் திருவிழாவுக்கு முன்னர் கட்டி அலங்காரம் செய்யப்படும். இவற்றைக் \"கட்டுத்தேர்\" என்பர்.\n\nSection::::வீதியுலா.\nபெரிய கயிறுகள் தேரில் இணைக்கப்படும், அவற்றை \"வடம்\" என்று கூறுவர். இவ்வடத்தைப் பற்றி இழுத்துச் செல்வதை \"வடம் பிடித்தல்\" என்பர். கோவிலைச் சுற்றி தேர் செல்லக்கூடிய அளவு அகலமான வீதி அமைந்த இடங்கள் ரத வீதிகள் என்று அழைக்கப்படும்.தேர் செல்லும் வழி எங்கும் மக்கள் தத்தம் வீட்டு வாசலில் வண்ணக் கோலம் போட்டு, வழிபாட்டுப் பொருட்களுடன் வாசலில் நின்று கொண்டு இருப்பார்கள். தேரோட்டத்தன்று இறைவன் எழுந்தருளிய எழில்மிகு தேரை வடம் பிடித்து ஊர்மக்கள் யாவரும், அந்த ரதவீதிகளில் தேரை இழுத்து வருவர்.இறைவனின் திருநாமத்தைச் சொல்லி தேர் இழுப்பவர்களுக்கு நீர்மோர், பானகம், தண்ணீர் என வழங்க பந்தல்கள் அமைக்கப் பெற்று விளங்கும்.மேல ரத வீதி, கீழ ரத வீதி, தெற்கு ரத வீதி, வடக்கு ரத வீதி என கோவிலின் நாற்புறமும் உள்ள ரத வீதிகளைக் கடந்து திரும்பவும் தேர் தன் நிலை வந்து அடையும் வரை தேரோட்டம் நடைபெறும்.\n\nஇந்துக் கோயில்களில் தேர் வீதியுலா வரும்போது, அதற்கு முன்னே நாதசுவரம், தவில் ஆகிய இசைக் கருவிகளை வாசித்துக்கொண்டு கலைஞர்கள் வருவர். கரகாட்டம், பொய்க்கால் குதிரையாட்டம், காவடியாட்டம் போன்ற ஆட்டங்களும் நிகழ்வது உண்டு. தேருக்குப் பின்னே அடியார்கள் திருமுறைகளை இசையுடன் பாடி வருவது வழக்கம்.\n\n\nSection::::இலங்கையில் தேரோட்டம்.\nயாழ்ப்பாணத்தில் நல்லூர் கந்தசுவாமி கோவில் தேர்த்திருவிழா மிகவும் பிரசித்தி பெற்றதாகும். ஆண்டுதோறும் ஆவணி (ஆகஸ்ட் அல்லது செப்டம்பர்) மாதத்தில் நடைபெறும் தேர்த்திருவிழாவில் பல்லாயிரக் கணக்கான பக்தர்கள் பங்கேற்கின்றனர். இத்தேரோட்டம் உள்ளூர் வானொலி மற்றும் தொலைக்காட்சிகளில் நேரடியாக ஒலி/ஒளிபரப்பப்படுகின்றது. இது தவிர யாழ்ப்பாணம், திருகோணமலை, மட்டக்களப்பு, கொழும்பு போன்ற தமிழர் வாழும் பகுதிகளில் உள்ள நூற்றுக்கணக்கான கோயில்களிலும் தேர்த் திருவிழாக்கள் ஆண்டுக்கு ஒருமுறை இடம்பெறுகின்றன.\n\nகதிர்காமத்தில் இடம்பெறும் திருவிழாக் காலத்தில் கொழும்பில் இடம்பெறும் ஆடிவேல் விழாவின் போது கொழும்பு புறக்கோட்டை முதலாம் குறுக்குத் தெருவில் உள்ள கதிர்வேலாயுத சுவாமி கோயிலில் இருந்து தேர் பம்பலப்பிட்டியில் உள்ள சம்மாங்கோடு மாணிக்கப் பிள்ளையார் கோயிலுக்கு கொழும்பு நகரின் முக்கிய வீதிகளினூடாக இழுத்துவரப்படுகின்றது. இது கொழும்பில் கடந்த 100 ஆண்டுகளுக்கு மேலாக நிகழ்ந்துவரும் தேரோட்ட விழா ஆகும்.\n\n\nSection::::தேரோட்டத்தால் போக்குவரத்தில் மாற்றம்.\nSection::::இலங்கை.\nநல்லூர்த் தேர்த்திருவிழாவிற்காக யாழ்ப்பாணம்-பருத்தித்துறை வீதியின் ஒரு பகுதி உட்பட சில வீதிகள் வாகனப் போக்குவரத்துக்குத் தடைசெய்யப்பட்டு வாகனங்கள் மாற்று வழிகளில் பயணிக்க ஒழுங்குகள் மேற்கொள்ளப்படுகின்றன. கொழும்பில் நடைபெறும் பிரசித்திபெற்ற கோயில்களின் தேரோட்டத்தின் போது வீதிகள் பகுதியாகத் தடைசெய்யப்படுகின்றன.\n\nSection::::கிருத்தவத் தேரோட்டங்கள்.\nதமிழகத்தில் கிருத்தவ சமயத் தேவாலயங்கள் சிலவற்றில் உள்ளூர் இந்து சமயம் தொடர்பு உடையனவாகவோ அல்லது அம்மரபினைப் பின்பற்றியவையாகவோ அமையும் சடங்குகளில் ஒன்றாக தேரோட்டம் அமைகிறது.\n\nSection::::வேளாங்கண்ணி மாதா கோவில்.\nவேளாங்கண்ணி மாதா கோவில் தமிழகத்துக் கத்தோலிக்கத் திருச்சபைகளில் குறிப்பிடத் தக்க ஒன்றாகும். இத்திருச்சபைச் சடங்குகளில் சிரிய அல்லது இலத்தீன் மொழி பயன்படுத்தப்படுகின்றது. ஆயினும், பக்திச் செயற்பாடுகள் இந்து சமயத்தினை ஒத்துள்ளதைக் காணலாம். இங்கு, திருவிழாக்களின் போது மரத்தாலான தேரில் வேளாங்கன்னி மாதாவின் மரச் சிற்பம் ஊர்வலமாக எடுத்துச் செல்லப்படுவது வழக்கமாக உள்ளது. இத்தேரில் இயேசு நாதரின் வாழ்க்கை மற்றும் விவிலியத் தொடர்பான கதைகள் சிற்பங்களாக வடிக்கப்பட்டுள்ளது.\n\nSection::::தூத்துக்குடி பனிமயமாதா கோயில்.\nதூத்துக்குடியிலுள்ள பனிமயமாதா கோயிலிலும் தேர்த்திருவிழா நடத்தப் பெறுகிறது. இக்கோயில் தேர்த்திருவிழாதான் கிறித்தவ மதத்தின் சார்பாக நடைபெற்ற உலகின் முதல் தேர்த் திருவிழா என்பது குறிப்பிடத்தக்கது.\n\nமுத்து மாலைகளால் அலங்கரிக்கப்பட்டு இந்த நெட்டையான பல்லக்கில், உருவம் நிறுத்தி வைக்க ஒரு இடமும் பக்கத்தில் ஒரு இருக்கையும் மட்டும் இருக்கும். உருவத்தை இறக்கி வைப்பவர்களும், பல்லக்குத் தூக்குபவர்களும், ஜாதித் தலைவருடன் இரவு முழுவதும் உபவாசம், ஆராதனையில் கழிப்பர். அதிகாலை மிகவும் பக்தி வணக்கத்துடன், பாவப் பரிகாரச் செபம் படித்தபின் உருவம் இறக்கப்பட்டு பல்லக்கினுள் வைக்கப்படும். ஜாதித் தலைவர் இருக்கையில் அமர்ந்து உருவத்தைப் பிடித்துக் கொள்ள, மாதாவின் பாடலுடன் 6 பேர் சுமந்தபடி பல்லக்கு தேரைச் சென்றடையும்.\n\nதேருக்கடியில் மிகவும் பக்தி ஆசாரத்துடுன் உருவம் இறக்கி வைக்கப்பட்டு, குருவானவர் மந்திரித்தபின் தேரின் மீது ஏற்றி வைக்கப்படும். பரதகுலச் சிற்றரசன், நல்முத்துகள் கலந்த மலர்களை அன்னை மீது தெளிப்பார். அதிகாலையில் பலிபூசை நிறைவேறியபின், தேரின் வடத்தை பரதகுல ஜாதித்தலைவர் தொட்டுக் கொடுத்து, தனது மந்திரி, பிரதானிகளாகிய அடப்பன்மார் மற்றும் ஊர்த் தலைவர்களிடம் அளிப்பார். மக்கள் வடத்தை மரியே, மாதாவே எனும் வானைப் பிளக்கும் வாசகத்துடன் தேர் இழுத்துச் செல்வர்.\n\nயானை மீது பாண்டியரின் மீன் கொடி தாரை தப்பட்டையுடன் முன் செல்ல அதனைத் தொடர்ந்து பரதவர்களின் சின்னம் பொறித்த மீதி 20 கொடிகளும், கேடயம், குடை, குடைச் சுருட்டி, அசை கம்பு, முரபு, பரிசை போன்ற விருதுகள் கொண்ட குழு அணிவகுத்துச் செல்லும். இருபக்கமும் குதிரை வீரர்களும் வருவர். 1926-ம் ஆண்டு வரையில் இப்படித்தான் தேர் இழுக்கப்பட்டு வந்திருக்கிறது. சுதந்திரத்திற்குப் பிறகு இத்தேர்ப்பவனி சற்று மாற்றப்பட்டு நடைபெறுகிறது.\n\nSection::::புரத்தாக்குடி.\nதிருச்சி மாவட்டம் புரத்தாக்குடி என்ற ஊரில் உள்ள மாதா கோயிலில் ஆண்டு தோறும் புகழ்பெற்ற திருச்சபைத் தேரோட்டம் நடைபெறுகிறது.\n\n\n"}
{"id": "163642", "url": "https://ta.wikipedia.org/wiki?curid=163642", "title": "யாழ்ப்பாணம் தொடருந்து நிலையம்", "text": "யாழ்ப்பாணம் தொடருந்து நிலையம்\n\nயாழ்ப்பாணம் தொடருந்து நிலையம் (\"Jaffna railway station\", யாழ்ப்பாணம் புகையிரத நிலையம்) என்பது இலங்கையின் வடக்கே யாழ்ப்பாண மாவட்டத்தில் யாழ்ப்பாண நகரில் அமைந்துள்ள தொடருந்து நிலையம் ஆகும். இது இலங்கை அரசின் ரெயில்வே திணைக்களத்தின் நிருவாகத்தில் இயங்குகின்றது. வடக்குப் பாதையின் ஓர் அங்கமாக உள்ள இந்நிலையம் வடக்கையும் தலைநகர் கொழும்பையும் இணைக்கின்றது. பிரபலமான யாழ் தேவி சேவை இந்நிலையத்தினூடாக நடைபெறுகின்றது. ஈழப்போரின் போது இத்தொடருந்து நிலையம் ஏனைய வடக்குப் பாதை தொடருந்து நிலையங்களைப் போன்று சேதமடைந்து யூன் 1990 முதல் இயங்காமல் இருந்தது. இந்நிலையம் போர் உக்கிரமடைந்த காலத்தில் பெரிதும் சேதமுற்றது. மே 2009 இல் போர் முடிவடைந்தததை அடுத்து இலங்கை அரசு இந்தியாவின் உதவியுடன் இப்பாதையின் புனரமைப்பை மேற்கொண்டது. கொழும்பு கோட்டையில் இருந்தான சேவைகள் யாழ்ப்பாணம் வரை 2014 அக்டோபர் 13 முதல் அதிகாரபூர்வமாக இயங்குகிறது.\n\nSection::::வரலாறு.\n1902 மார்ச் 11 இல் ஆளுநர் சேர் ஜே. டபிள்யூ. ரிட்ஜ்வே என்பவரால் காங்கேசன்துறை முதல் சாவகச்சேரி வரையிலான பாதை அதிகாரபூர்வமாகத் திறந்து வைக்கப்பட்டது. 1902 செப்டம்பர் 5 இல் 14 மைல் நீள சாவகச்சேரி-பளை வரையான பகுதி திறக்கப்பட்டது. 1904 நவம்பர் 1 இல் கொழும்பில் இருந்து அனுராதபுரம் வரையான பகுதி ஆரம்பிக்கப்பட்டது. .1905 மார்ச் 11 இல் மதவாச்சி வரை நீடிக்கப்பட்டது. 1905 ஆகத்து 1 இல் முதலாவது தொடருந்து கொழும்பு கோட்டையில் இருந்து யாழ்ப்பாணம் வந்து சேர்ந்தது. இதற்கான பயண நேரம் 13 மணித்தியாலங்கள் 20 நிமிடங்களாக இருந்தது.\nயாழ் தேவி என அழைக்கப்படும் விரைவு வண்டி 1956 ஏப்ரல் 23 இல் வடக்குப் பாதையில் முதன் முதலாக சேவையில் விடப்பட்டது. இதன் மூலம் கொழும்பு-யாழ்ப்பாணப் பயண நேரம் 7 மணித்தியாலங்களால் குறைக்கப்பட்டது. இச்சேவை மூலம் கொழும்பு கோட்டைக்கு அடுத்த படியாக யாழ்ப்பாணத் தொடருந்து நிலையம் இலங்கையின் இரண்டாவது பெரிய தொடருந்து நிலையமாக உருவெடுத்தது. யாழ்ப்பாணத்திற்கும் கொழும்புக்கும் இடையே தினமும் எட்டு பயணிகள் வண்டிகளும், ஆறு சரக்கு வண்டிகளும் சேவையில் ஈடுபட்டன. 1980களின் ஆரம்பத்தில் நாள்தோறும் ஆறாயிரம் பயணிகள் வரை வடக்குப் பாதையூடாக சென்று வந்தனர்.\n\n"}
{"id": "163645", "url": "https://ta.wikipedia.org/wiki?curid=163645", "title": "சாம்சங் கேலக்ஸி எஸ் III", "text": "சாம்சங் கேலக்ஸி எஸ் III\n\nசாம்சங் கேலக்ஸி எஸ் III தொடுதிரைத் தொழில்நுட்பத்துடன் கூகுள் நிறுவனத்தின் அண்ட்ராய்டு இயங்குதளத்தைப் பயன்படுத்தி இயங்கும் ஒரு வகை நுண்ணறி பேசி ஆகும். இது 29 மே 2012 அன்று சாம்சங் எலக்ட்ரானிக்ஸ் நிறுவனத்தால் வெளியிடப்பட்ட. சாம்சங் கேலக்ஸி எஸ் III அண்ட்ராய்டு 4.0.4 \"ஐஸ் கிரீம் சாண்ட்விச்\" இயங்குதளத்துடன் வெளியிடப்பட்டது, மேலும் இதனை அண்ட்ராய்டு 4.1 \"ஜெல்லி பீன்\" பதிப்பிற்கு புதுப்பித்துக்கொள்ள முடியும்.\n\nசாம்சங் கேலக்ஸி எஸ் III 20 மில்லியன் மொபைல்கள் முதல் நூறு நாட்களில் விற்கப்பட்டது. இன்று வரை 50 மில்லியன் மொபைல்களுக்கு மேல் விற்கப்பட்டுள்ளது. மே 2012 ஸடஃப் இதழ் வெளியிட்டுள்ள அறிக்கையில் முதல் இடத்தை பிடித்துள்ளது,அதேபோல் செப்டம்பர் 2012 அன்று டெக்ரேடார் இதழ் வெளியிட்டுள்ள அறிக்கையில் முதல் இடத்தை பிடித்துள்ளது \n"}
{"id": "163647", "url": "https://ta.wikipedia.org/wiki?curid=163647", "title": "ஜான் கே", "text": "ஜான் கே\n\nஜான் கே (John Kay:1704 – 1779) இங்கிலாந்தைச் சேர்ந்த இயந்திரக் கண்டுபிடிப்பாளர். தொழிற்புரட்சியில் தனது பங்களிப்பாக நெசவுக் கலையில் உதவும் பறக்கும் நாடாவைக் கண்டுபிடித்தவர். இதே துறையில் 'சுழலும் சட்டம்'(Spinning frame) கண்டறிந்தவர் பெயரும் 'ஜான் கே' என்பதாகும்.\n\nSection::::இளமை.\nஜான் கே 1704, ஜூன் 17 ஆம் நாள் இங்கிலந்தில் லங்காசையரின் வால்மெர்சிலி எனுமிடத்தில் பிறந்தார். இவருடைய தந்தை இராபர்ட் ஒர் பண்ணையாளர். இவருக்கு அங்கு சொந்த நிலம் இருந்தது. ஜான் கே பிறக்கும் முன்பே இவருடைய தந்தை இறந்ததனால் இவர்களுடைய குடும்பம் அந்நிலத்தை இழக்க வேண்டியிருந்தது. ஜான் கே தனது தாயாரின் பராமரிப்பில் வளர்ந்தார். தனது 14 வயது வரை கல்வி கற்றார். \nஜான் கே கைத்தறி நெசவில் மிகப்பெரிய மாற்றத்தை ஏற்படுத்திய பறக்கும் நாடாவைக் கண்டறிந்து 1733 இல் இதற்கான காப்புரிமையைப் பெற்றார். பறக்கும் நாடா துணி இழைகளுக்கிடையே அகலவாக்கில் மிக வேகமாக சென்று வந்தது. இக்கருவி கண்டறியப்பட்ட பிறகு இரண்டு ஆட்கள் செய்ய வேண்டிய தறி நாடா பிடிக்கும் வேலையை ஒருவர் மேற்கொண்டால் போதுமானதாக இருந்தது.\n\nஜான் கே இக்கருவியினை சுழழும் நாடா என்று அழைத்தார். ஆனால் இதன் தொடர்ந்த வேகத்தின் காரணமாக இது பறக்கும் நாடா எனறழைக்கப்பட்டது.\n"}
{"id": "163649", "url": "https://ta.wikipedia.org/wiki?curid=163649", "title": "சாமுவேல் கிராம்டன்", "text": "சாமுவேல் கிராம்டன்\n\nசாமுவேல் கிராம்ப்டன் (\"Samuel Crompton\", 3 டிசம்பர் 1753 – 26 சூன் 1827) ஆங்கிலேயக் கண்டுபிடிப்பாளரும், நெசவுத் துறையின் முன்னோடியும் ஆவார். யேம்சு ஆர்கிரீவ்சு, ரிச்சார்ட் ஆர்க்ரைட் ஆகியோரின் ஆக்கங்களை ஆராய்ந்ததில் இவர் மியுனூற்றற்பொறியை 1779 இல் கண்டுபிடித்தார். இங்கிலாந்தில் ஏற்பட்ட தொழிற்புரட்சியில் இது முக்கிய பங்களிப்பாகப் பார்க்கப்படுகிறது. \n"}
{"id": "163650", "url": "https://ta.wikipedia.org/wiki?curid=163650", "title": "ஜேம்சு ஆர்கிரீவ்ஸ்", "text": "ஜேம்சு ஆர்கிரீவ்ஸ்\n\nஜேம்சு ஆர்கிரீவ்சு (James Hargreaves:1720 – 1778). இங்கிலாந்தைச் சேர்ந்த நெசவாளர்; தச்சர் மற்றும் கண்டுபிடிப்பாளர். 1764 இல் நூற்கும் ஜென்னி என்ற இயந்திரத்தைக் கண்டறிந்தவர். எழுதவும் படிக்கவும் தெரியாத ஆர்கிரீவ்சு கண்டறிந்த இவ்வியந்திரம் தொழிற்புரட்சியின் பொழுது நெசவுத் துறையில் பெரிய மாற்றத்தை ஏற்படுத்தியது. இதே நேரத்தில் தாமசு ஹை என்பவரும் நூற்கும் ஜென்னியைக் கண்டறிந்தார். ஆனால் ஆர்கிரீவ்சு சுழலும் அச்சில் இயங்கும் விதமாக இக்கருவியை மேம்படுத்தினார். ஆர்கிரீவ்சு இதற்கான காப்புரிமையைப் பெறாமலேயே இக்கருவியினை விற்பனை செய்தார். பிற நெசவாளர்களின் பொறாமை காரணமாக இவரின் வீடு மற்றும் நூற்கும் ஜென்னி இயந்திரங்கள் அடித்து நொறுக்கப்பட்டது. இதனால் ஆர்கிரீவ்சு நாட்டிங்காம் சென்று குடியேறினார்.\n\nஜேம்சு ஆர்கிரீவ்சின் தொழில்நுட்பத்தைப் பயன்படுத்தி பிறர் இவ்வியந்திரங்களை உற்பத்தி செய்தனர். ஆனால் அதற்கான தொகை இவருக்கு வழங்கப்படவில்லை. ஏழ்மையான நிலையில் வாழ்ந்த ஆர்கிரீவ்சு 1778 இல் மறைந்த போது 20,000 நூற்கும் ஜென்னிகள் பிரித்தானியாவெங்கும் புழக்கத்தில் இருந்தன.\n\n"}
{"id": "163657", "url": "https://ta.wikipedia.org/wiki?curid=163657", "title": "காங்கேசன்துறை நடேசுவரா கல்லூரி", "text": "காங்கேசன்துறை நடேசுவரா கல்லூரி\n\nகாங்கேசன்துறை நடேசுவராக் கல்லூரி இலங்கையின் வடக்கு மாகாணத்தில் யாழ்ப்பாண மாவட்டத்தில் காங்கேசன்துறையில் உள்ள நடேஸ்வராக் கல்லூரி வீதியில் அமைந்துள்ள ஒரு பாடசாலை ஆகும். யாழ்ப்பாணத்தில் மிகவும் புகழ் பெற்ற பாடசாலையாக இது திகழ்ந்தது. குரு வீதிக்கு வடக்குப் பக்கமாகவும் சந்தை வீதிக்குத் தெற்குப் பக்கமாகவும், காங்கேசன்துறை வீதிக்கு அருகாமையிலும் இக்கல்லூரி அமைந்திருந்தது. ஈழப்போர் காரணமாக இப் பகுதி உயர் பாதுகாப்பு வலயத்திற்குள் வந்ததால் இக்கல்லூரி மாணவர்களின் பாதுகாப்புக் கருதித் தெற்கு நோக்கி இடம் பெயரவேண்டிய சூழ்நிலை ஏற்பட்டது. \"நேர்மை நெறி நில்\" என்பது கல்லூரி வாசகம் ஆகும்.\n\nதொடக்கத்தில் தமிழ்க் கலவன் பாடசாலையாக இயங்கியது. இது பாலர் பிரிவு தொடக்கம் உயர்தர வகுப்புகள் வரை கொண்டுள்ளது.\n\nநடேஸ்வராக் கல்லூரி வீதிக்கு வடக்குப் பக்கத்தில் கனிட்ட பாடசாலையும், தெற்குப் பக்கத்தில் உயர்தரப் பாடசாலையும் அமைந்துள்ளன. காங்கேசன்துறை நகரத்தைச் சேர்ந்த மாணவர்கள் மட்டுமல்ல, கிழக்கே கீரிமலை, போயிட்டி, மேற்கே மயிலிட்டி, பலாலி, தெற்கே மாவிட்டபுரம், கட்டுவன், குரும்பசிட்டி போன்ற பகுதிகளில் இருந்தும் பல மணவர்கள் இங்கே வந்து கல்வி கற்கின்றனர்.\n\nஇலங்கை அரசு இப்பாடசாலையைப் பொறுப்பேற்கும்வரை தம்பிப்பிள்ளை, மாவிட்டபுரத்தைச் சேர்ந்த சிவஞானம் ஆகியோர் தொடக்கத்தில் இக்கல்லூரியின் முகாமையாளர்களாகப் பணியாற்றினர்.\n\nசின்னத்தம்பி, இடையாற்று மங்களம் சுப்ரமணிய ஐயர், இடையாற்று மங்களம் சூடாமணி ஐயர், கந்தசாமி, மார்க்கண்டு, கிருஷ்ணபிள்ளை, சிவப்பிரகாசம், சோமசுந்தரம் போன்றோர் உயர்நிலைப் பாடசாலையில் அதிபர்களாகப் பணியாற்றினர். கனிட்ட பாடசாலையில் அக்காலத்தில் சபாபதிப்பிள்ளை, சிதம்பரப்பிள்ளை, கந்தையா, திருநாவுக்கரசு, மு.அ. குருநாதபிள்ளை ஆகியோர் அதிபர்களாக இருந்தார்கள்.\n"}
{"id": "163666", "url": "https://ta.wikipedia.org/wiki?curid=163666", "title": "அரிமானம்", "text": "அரிமானம்\n\nஅரிமானம் அல்லது துருப்பிடித்தல் (\"corrosion\") என்பது ஒரு தூய்மையாக்கப்பட்ட உலோகம் அதனுடைய இயற்கை நிலைப்புத்தன்மை நிலையான ஆக்சைடு வடிவத்திற்கு மாற்றமடையும் ஓர் இயற்கைச் செயல்முறையாகும். பொருட்கள் (பெரும்பாலும் உலோகங்கள்) இச்செயல்முறையில் சூழலிலுள்ள வேதிப்பொருட்களுடன் வேதிவினையில் ஈடுபட்டு படிப்படியாக சிதைவடைகின்றன.\nஉலோகங்கள் ஆக்சிசனேற்றியான ஆக்சிசனுடன் ஈடுபடும் வேதிவினையே அரிமானம் என்றும் மின்வேதியியல் ஆக்சிசனேற்றமென்றும் தற்பொழுது அரிமானம் என்ற சொல்லுக்கு பொருள் கொள்ளப்படுகிறது. இரும்பு ஆக்சிசனுடன் வினைபுரிந்து இரும்பு ஆக்சைடு உருவாகும் துருப்பிடித்தல் என்னும் செயல்முறை மின்வேதியியல் அரிமானத்திற்கு ஒரு சிறந்த உதாரணமாகும். அசல் உப்புகள் குறிப்பாக ஆக்சைடுகளாக அல்லது உப்புகளாக மாற்றமடைவதால் இவ்வகை சேதம் உண்டாகி அதன் விளைவாக தனித்துவமான ஆரஞ்சு வண்ண நிறமாற்றம் நிகழ்கிறது. அரிமானம், உலோகங்கள் மட்டுமின்றி மண்பாண்டங்கள் அல்லது பல்படிமங்கள் போன்ற பொருட்களிலும் ஏற்படுகிறது. இத்தைகய பொருட்களில் நிகழும் அரிமானம் ஆக்சைடுகள் உருவாதல் என்ற வரையறையில் இருந்து மாறுபட்டு தரம் குறைத்தல் என்ற வரையறையாக பொருள் மாறுகிறது. இத்தகைய அரிமானத்தால் பொருட்களின் வலிமை, தோற்றம், வாயுக்களாகவும் திரவமாகும் பொசியும் தன்மை போன்ற பயனுள்ள பண்புகள் தரமிழக்கின்றன.\n\nகட்டமைக்கப்பட்ட பல உலோகக் கலவைகள் வெறுமனே காற்றில் உள்ள ஈரப்பதத்தால் அரிப்புக்கு உட்படுகின்றன. ஆனால் காற்றில் உள்ள ஈரபதம் சிலபொருட்களில் இச்செயல்முறையினால் கடுமையான பாதிப்புகளை உண்டாக்குகிறது. பொதுவாக ஒரு புள்ளி அல்லது ஒரு பிளவாக ஆரம்பமாகும் அரிமானம் படிப்படிப்படியாக மேற்பரப்பு முழுமைக்கும் பரவி சிதைவை ஏற்படுத்த முடியும். அரிமானம் என்பது ஒரு விரவுதல் கட்டுப்பாட்டு செயல்முறை என்பதால் சூழலுடன் தொடர்புள்ள மேற்பரப்பு முழுவதும் இதனால் பாதிக்கப்படுகிறது. வினை முடமாக்கல், குரோமேட்டாக மாற்றுதல் போன்ற தடுப்பு நடவடிக்கைகளால் உலோகங்களின் அரிமானத்திற்கு எதிரான எதிர்ப்புத்தன்மையை அதிகரிக்க முடியும். இருந்தாலும் சில வகை அரிமானங்கள் சரியாக வெளிப்படுவதும் இல்லை முன்னுணர்ந்து உரைக்கவும் இயல்வதில்லை.\n\nSection::::கால்வனிக் மின்குறைமானம்.\nஇரண்டு வெவ்வேறு உலோகங்கள் ஒன்றுடன் ஒன்று தொட்டுக் கொண்டிருந்தாலோ அல்லது மின்வழித் தொடர்பில் தொட்டுக்கொண்டு இருந்தாலோ மற்றும் அவை பொதுவான ஒரு மின்பகுளியில் மூழ்கியிருந்தாலோ அல்லது ஒரே உலோகம் வெவ்வேறு செரிவுள்ள மின்பகுளிகளில் தொடர்பு கொண்டிருக்கும் சூழல் போன்ற நிலைகளில் மட்டுமே முன்வேதியியல் அரிமானம் நிகழ்கிறது.\n\nஒரு கால்வனிக் இரட்டைகளில், மிகவும் செயல்திறன் மிக்க உலோகம் (நேர்மின் முனை) துரிதமாக அரிமானத்துக்கு ஆளாகிறது. மேலும் மந்தமாக செயல்படும் உலோகம் (எதிர்மின் முனை) குறைவான விகிதத்தில் அரிக்கப்படுகிறது. மின்பகுளியில் அவை தனித்தனியாக மூழ்கவைக்கப்பட்டிருக்கும்பொழுது ஒவ்வொறு உலோகமும் அதனதன் வீதத்தில் அரிமானம் அடைகின்றன. எப்படிப்பட்ட உலோகம் அல்லது உலோகங்களை பயன்படுத்துவதென்று கண்டறியப்பட்டு கால்வனிக் தொடர்கள் என்று வரிசைப்படுத்தப்பட்டுள்ளன, உதாரணமாக எஃகு அமைப்புகளில் பெரும்பாலும் துத்தநாகம் தன்னிழப்பு நேர்முனையாகப் பயன்படுத்தப்படுகிறது. கால்வனிக் அரிமானம் கடல்சார் தொழிலில் முக்கியப் பங்கு வகிக்கிறது. மேலும், தண்ணீர் தொடர்புடைய ( உப்புகள் அடங்கிய) அனைத்து குழாய்கள் அல்லது உலோக கட்டமைப்புகளிலும் அரிமானம் பெரும்பங்கு வகிக்கிறது.\n\nநேர்முனை அளவு, உலோக வகைகள், மற்றும் இயக்க நிலைமைகள் (வெப்பநிலை, ஈரப்பதம், உப்புத் தன்மை, முதலியன) போன்ற காரணிகள், கால்வனிக் அரிப்பை பாதிக்கின்றன. நேர்மின்வாய் மற்றும் எதிர்மின்வாய் ஆகியனவற்றின் மேற்பரப்பு விகிதம் நேரடியாக பொருட்களின் அரிமான விகிதங்களை பாதிக்கின்றன. . பெரும்பாலும் தன்னிழப்பு நேர்முனைகளைப் பயன்படுத்துவதன் மூலம் கால்வனிக் அரிமானம் தடுக்கப்படுகிறது.\n\nSection::::கால்வனிக் உலோகத் தொடர்கள்.\nகொடுக்கப்பட்ட எந்தச் சூழலானாலும் (ஒரு நிலையான காற்றோட்ட ஊடகம், அறை வெப்பநிலை, கடல் நீர்), ஒரு உலோகம் மற்றதைவிட அதிக செயல்திறன் மிக்கதாகவோ அல்லது அதிக மந்தநிலை கொண்டதாகவோ இருக்கும். இது அவற்றின் அயனிகள் மேற்பரப்புடன் கொண்டுள்ள பிணைப்பின் வலிமையைப் பொறுத்து அமைகிறது. மின்தொடுகையில் உள்ள இரண்டு உலோகங்கள் அதே எலக்ட்ரான்களைப் பகிர்ந்து கொள்கின்றன. இதனால் இரண்டு பொருட்களுக்கிடையே, ஒவ்வொன்றின் மேற்பரப்பிலும் தனி எலக்ட்ரான்களுக்காக நிகழும் இழுபறிப்போர் சம அளவில் காணப்படுகிறது.\n\nஒரே திசையில் அயனிகளின் ஓட்டத்தை ஓம்பும் மின்பகுளியைப் பயன்படுத்தி மந்தவினை உலோகம் செயல்திறன் மிக்க உலோகத்தில் இருந்து எலக்ட்ரான்களை எடுத்துக் கொள்கிறது. இதனால் விளையும் மின்னோட்டம் அல்லது திரளோட்டத்தை ஊடகத்தினுடன் தொடர்பிலுள்ள உலோகங்களின் அதிகாரப் படிநிலையை நிறுவதல் மூலம் அளவிட முடியும். இவ்வதிகாரப் படிநிலை கால்வனிக் மின்குறைமான உலோகத் தொடர்கள் எனப்படுகின்றன. அரிமானத்தை முன்னறியவும் புரிந்துகொள்ளவும் இத்தொடர்கள் பயன்படுகின்றன.\n\nSection::::அரிமானம் நீக்கல்.\nபெரும்பாலும், பொருட்களின் அரிமான விளைவுகளை வேதியியல் முறையில் நீக்க முடியும். உதாரணமாக இரும்புக் கருவிகள் அல்லது இரும்பு மேற்பரப்புகளில் பிடிக்கும் துருவை நீக்க பாசுபாரிக் அமிலத்தை உப்புநீர் பழப்பாகு வடிவில் மேற்பூச்சாகப்பூசி நீக்குகிறார்கள். இது சில அடுக்குகள் துருவை நீக்கி உலோகத்தின் மேற்பரப்பை வழவழப்பாக்குகிறது. பாசுபாரிக் அமிலத்தை செப்புவின் மின்மெருகூட்டலுக்காகவும் பயன்படுத்த முடியும். அதாவது இதன்பொருள் செப்பின் அரிமானப் பொருட்களை நீக்குதல் என்பதல்ல செப்புவை நீக்குதல் என்பது கவனிக்கத் தக்கது ஆகும்.\n\nSection::::அரிமானத்தைத் தடுத்தல்.\nசில உலோகங்கள் ( உதாரணங்கள், கால்வனிக் உலோகத் தொடர் பார்க்கவும்) அரிமானத்திற்கு எதிராக உள்ளார்ந்த எதிர்ப்பை மற்றதனிமங்களைவிட அதிக அளவில் தருகின்றன. உலோகங்களை அரிமானத்தில் இருந்து காப்பாற்ற அல்லது உலோகங்களில் ஆக்சிசனேற்றம் நிகழாமல் தடுக்க பல வழிகள் பின்பற்றப்படுகின்றன. சாயம் பூசுதல், வெப்ப மூழ்குவிப்பு முலாம் பூசுதல் அல்லது இவையிரண்டையும் ஒருங்கே மேற்கொள்ளுதல் போன்றவை முக்கியமான வழிகளாகும்.\n\n"}
{"id": "163673", "url": "https://ta.wikipedia.org/wiki?curid=163673", "title": "தொடுப்பு", "text": "தொடுப்பு\n\nதொடுப்பு என்பது பின்வருவனவற்றுள் ஒன்றாக இருக்கலாம்:\n\n\n"}
{"id": "163675", "url": "https://ta.wikipedia.org/wiki?curid=163675", "title": "வெருகல் பாலம்", "text": "வெருகல் பாலம்\n\nவெருகல் பாலம் கிழக்கு மாகாணத்தில் வெருகல் ஆற்றினைக் கடக்கவும், இருமருங்கு வீதியினை இணைக்கவும் அமைக்கப்பட்டுள்ளது. இப்பாலம் 19 ஒக்டோபர் 2011 அன்று திறக்கப்பட்டது. \n\nஇப்பாலம் 105 மீ (344 அடி) நீளமுடையது. இதற்காக 250 மில்லியன் இலங்கை ரூபாய்கள் ($2.3 மில்லியன்) பிரான்சிய அபிவிருத்தி முகவரின் உதவியுடன் செலவிடப்பட்டது. இப்பாலம் ஏ-15 மட்டக்களப்பு-திருகோணமலை நெடுஞ்சாலையின் பகுதியாகும். இது அமைக்கப்பட்டதன் மூலம் முன்னர் மக்கள் போக்குவரத்திற்குப் பாவித்த படகு சேவைக்கு மாற்றீடாக அமைந்துள்ளது.\n"}
{"id": "163676", "url": "https://ta.wikipedia.org/wiki?curid=163676", "title": "காயங்கேணிப் பாலம்", "text": "காயங்கேணிப் பாலம்\n\nகாயங்கேணிப் பாலம் கிழக்கு மாகாணத்தில் வெருகல் ஆற்றினைக் கடக்கவும், இருமருங்கு வீதியினை இணைக்கவும் அமைக்கப்பட்டுள்ளது. இப்பாலம் 19 ஒக்டோபர் 2011 அன்று திறக்கப்பட்டது. \n\nஇப்பாலம் நீளமுடையது. இதற்காக 202 மில்லியன் இலங்கை ரூபாய்கள் ($1.8 மில்லியன்) பிரான்சிய அபிவிருத்தி முகவரின் உதவியுடன் செலவிடப்பட்டது. இப்பாலம் ஏ-15 மட்டக்களப்பு-திருகோணமலை நெடுஞ்சாலையின் பகுதியாகும். இது அமைக்கப்பட்டதன் மூலம் முன்னர் மக்கள் போக்குவரத்திற்குப் பாவித்த படகு சேவைக்கு மாற்றீடாக அமைந்துள்ளது.\n"}
{"id": "163678", "url": "https://ta.wikipedia.org/wiki?curid=163678", "title": "செங்காளிபுரம் முத்தண்ணா", "text": "செங்காளிபுரம் முத்தண்ணா\n\nசெங்காளிபுரம் வைத்தியநாத தீட்சிதர் (அல்லது செங்காளிபுரம் முத்தண்ணா, 1830–1893) தமிழ்நாட்டின் திருவாரூர் மாவட்டத்தின் குடமுருட்டி ஆற்றின் அருகில் உள்ள செங்காளிபுரத்தைச் சேர்ந்தவர். இவ்வூர்\nஆயிரக்கணக்கான தீட்சிதர் குடும்பங்கள் வாழும் சிற்றூராகும்.\n\nSection::::தொழில்.\nமுத்தண்ணர் இப்பகுதியில் வாழ்ந்த மாணக்கர்களின் மனமறிந்து பாடம் நடத்திப் புரிய வைத்தார்.\nஇவரது கற்பித்தல் திறனால் நன்கறியப் படுகிறார்.\n"}
{"id": "163681", "url": "https://ta.wikipedia.org/wiki?curid=163681", "title": "சம அழுத்தச் செயல்முறை", "text": "சம அழுத்தச் செயல்முறை\n\nசம அழுத்தச் செயல்முறை (\"Isobaric process\") அல்லது மாறா அழுத்தச் செயல்முறை என்பது ஒரு தொகுதியின் அழுத்தம் மாற்றமடையாமல் நிலையாக வைத்து நிகழ்த்தப்படும் வெப்பவியக்கவியல் செயல்முறையாகும். இதன் போது தொகுதியினுள் கடத்தப்படும் வெப்பமானது வேலையைச் செய்வதுடன் தொகுதியின் உள்ளாற்றலினையும் அதிகரிக்கிறது:\n\nவெப்பவியக்கவியலின் முதலாவது விதிப்படி \"W\" தொகுதியினால் செய்யப்பட்ட வேலையையும், \"U\" உள் ஆற்றலினையும், \"Q\" தொகுதிக்கு வழங்கிய வெப்பத்தையும் குறிக்கிறது. மூடிய தொகுதியின் கனவளவு - அழுத்த வேலை பின்வருமாறு வரையறுக்கப்படுகிறது:\n\nஇங்கு Δ முழுச்செயல்முறையில் நிகழ்ந்த மாற்றத்தை குறிக்கிறது, d நுண்ணளவைக் குறிக்கிறது. அழுத்தம் மாற்றமடையாது இருப்பதால் இது\n\nகருத்தியல் வளிம விதியின்படி பின்வருமாறு மாறுகிறது:\n\nவளிமத்தின் அளவு மாறாதிருக்கும் எனக்கருதுக, உ+ம், நிலைமாற்றம் நிகழாத வேதியியல் தாக்கம். சமபகிர்வுக் கோட்பாட்டின் படி, உள் ஆற்றலில் நிகழும் மாற்றம் தொகுதியின் வெப்பநிலையுடன் தொடர்புடையது\n\nஇங்கு formula_6 என்பது மாறாக் கனவளவிலான தன்வெப்பக்கொள்ளளவு.\n\nகடைசி இரண்டு சமன்பாடுகளையும் முதல் சமன்பாட்டில் பிரதியிட வருவது:\n\nஇங்கு formula_10 சம அழுத்தத் தன்வெப்பக்கொள்ளளவு.\n\nSection::::தன்வெப்பக்கொள்ளளவு.\nதொடர்புடைய வளிமத்தின் மூலர் தன்வெப்பக்கொள்ளளவை கண்டறிய பின்வரும் சமன்பாடுகள் யாதேனும் பொதுவான கலோரியில் இலட்சியமான வளிமங்களிற்கு பாவிக்கப்படுகின்றன. formula_11 தன்வெப்பக்கொள்ளளவு விகிதம் எனப்படுகிறது. சில மூலங்கள் formula_11 இற்கு பதிலாக \"k\" இனை பயன்படுத்துகின்றன.\n\nமூலர் மாறாக் கனவளவு தன்வெப்பக்கொள்ளளவு:\n\nமூலர் சம அழுத்த தன்வெப்பக்கொள்ளளவு:\nformula_11 இன் மதிப்பு காற்றிற்கும் அதன் பிரதான கூறுகள் போன்ற ஈரணு வளிமங்களிற்கு formula_16 ஆகவும், இலட்சிய வளிமம் போன்ற ஓரணு வளிமங்களிற்கு formula_17 ஆகவும் உள்ளது. தன் வெப்பக்கொள்ளளவிற்கான கோவைகள் கிழ்க்காணும் சிறப்பு வேளைகளில் பின்வருமாறு ஒடுங்குகிறது:\n\nஓரணுவிற்கு:\n\nஈரணுவிற்கு:\n\nஓர் சம அழுத்த செயல்முறை P-V வரைபடத்தில் இறுதி ஆரம்ப நிலைகளை கிடையான நேர்கோட்டால் இணைத்துக் காட்டப்பட்டிருக்கும். இங்கு செயல்முறை வலது பக்கத்தை நோக்கி நகருமாயின் அது விரிவடைதல் என்றும் இடது பக்கத்தை நோக்கி நகருமாயின் அது நெருங்குதல் என்றும் அழைக்கப்படும்.\n\nSection::::வேலைக்கான குறி வழக்கு.\nவெப்பவியக்கவியலின் குறித்த குறி வழக்கிற்கான உந்துகை வெப்ப பொறிகளின் ஆரம்பகால முன்னேற்றத்துடன் வந்தது. வெப்ப பொறிகளினை வடிவமைக்கையில் இலக்காக இருப்பது வேலையை வெளியீடாக விடுவதற்கான அமைப்பினை உருவாக்குதலாகும். வெப்ப பொறியின் ஆற்றல் மூலமாக அமைவது வெப்பம் வளங்குதலாகும்.\n\nகனவளவு நெருக்கப்படும் போது (டெல்டா V = இறுதிக்கனவளவு-ஆரம்பக் கனவளவு < 0), ஆகவே W < 0. அதாவது சம அழுத்த செயல்முறையில் வளிமம் எதிர்ம வேலையை செய்கிறது அல்லது சூழல் வளிமம் மீது நேர் வேலையைச் செய்கிறது.\n\nகனவளவு விரிவாக்கப்படுகையில் போது (டெல்டா V = இறுதிக்கனவளவு-ஆரம்பக் கனவளவு > 0), ஆகவே W > 0. அதாவது சம அழுத்த செயல்முறையில் வளிமம் நேர்ம வேலையை செய்கிறது அல்லது சூழல் வளிமம் மீது எதிர்ம வேலையைச் செய்கிறது.\n\nதொகுதிக்கு வெப்பம் சேர்க்கப்படுமாயின் Q > 0 ஆகும். அதாவது மாறா அமுக்கத்தில் விரிவடைதல் அல்லது வெப்பப்படுத்தும் போது நேர் வெப்பம் வளிமத்திற்கு சேர்க்கப்படுகிறது அல்லது நிகராக எதிர்ம வெப்பத்தை சூழல் பெறுகிறது. மீளக்கூறுவதாயின் வளிமம் சூழலில் இருந்து நேர் வெப்பத்தை பெறுகிறது.\n\nதொகுதிக்கு வெப்பத்தை இழக்குமாயின் Q < 0 ஆகும். அதாவது மாறா அமுக்கத்தில் நெருக்குதல் அல்லது குளிர்விக்கும் போது எதிர்ம வெப்பம் வளிமத்திற்கு சேர்க்கப்படுகிறது அல்லது நிகராக நேர்ம வெப்பத்தை சூழல் பெறுகிறது. மீளக்கூறுவதாயின் சூழல் வளிமத்திலிருந்து நேர் வெப்பத்தை பெறுகிறது.\n\nSection::::வெப்ப அடக்கத்தினை வரையறுத்தல்.\nஓர் மாறாக்கனவளவு செயல்முறை formula_22 எனும் சமன்பாட்டால் விபரிக்கப்படுகிறது. ஆனால் சமஅழுத்தச் செயல்முறையில்\n\n\"U + p V\" என்பது செயன்முறையின் நிலையுடன் தொடர்புடைய கணியம், எனவே இதை ஓர் பெயர் கொண்டு அழைக்க முடியும். இது வெப்ப அடக்கம் (enthalpy) என்று அழைக்கப்படுகிறது, \"H\" என்பதைல் குறிக்கப்படுகிறது. ஆகவே சம அழுத்த செயல்முறையை\n\nஎனும் சமன்பாட்டால் விபரிக்கமுடியும்.\n\nவெப்ப அடக்கமும் மாறாக்கனவளவு தன் வெப்பக்கொள்ளளவும் திறந்த தொகுதி செயல்முறையை ஆராய்கையிலும், மாறாக்கனவளவில் பூச்சிய வேலை நடைபெறும் சந்தர்ப்பங்களிலும் பயனுள்ள கணித கட்டமைப்புக்களாக இருக்கின்றன. ஒர் திறந்த தொகுதியில் வெப்ப அடக்கமானது பாய்மம் கொண்டுள்ள ஆற்றலின் அளவை கண்காணிப்பதற்கான பயனுள்ள கணியமாக உள்ளது.\n\nSection::::மாறும் அடர்த்தி பற்றிய கண்ணோட்டம்.\nமாறுபடும் கனவளவுடைய குறித்த அளவு (திணிவு \"m\") வளிமம் மாறும் அடர்த்தி ρ இனை தருகிறது. இப்பின்னணியில் இலட்சிய வளிம விதியானது பின்வருமாறு எழுதப்படுகிறது\nஇங்கு \"T\" என்பது வெப்பவியக்கவியல் வெப்பநிலை. R மற்றும் M மாறிலியாக இருக்கையில், அமுக்கம் \"P\" can stay constant as the density-temperature quadrant (ρ,\"T\" ) undergoes a squeeze mapping.\n"}
{"id": "163684", "url": "https://ta.wikipedia.org/wiki?curid=163684", "title": "வி. என். சிதம்பரம்", "text": "வி. என். சிதம்பரம்\n\nவி. என். சிதம்பரம் என்பவர் மதுரை மீனாட்சியம்மன் கோயில் அறங்காவலர் குழுத்தலைவராக இருந்தவர். புதுக்கோட்டை மாவட்டம், பொன்னமராவதியை அடுத்த ராங்கியம் எனும் கிராமத்தைச் சேர்ந்த இவர் மதுரையில் வசித்து வந்தார். சென்னையிலுள்ள கமலா திரையரங்கத்தின் உரிமையாளரான இவர் சில தமிழ்த் திரைப்படங்களிலும் நடித்திருக்கிறார். சில தமிழ் நூல்களையும் எழுதியிருக்கிறார். நகரத்தார் சமூகத்தைச் சேர்ந்த இவருக்கு கமலா என்கிற மனைவியும், வள்ளியப்பன், நாகப்பன், கணேசு என்கிற மூன்று மகன்களும் உள்ளனர்.\n\nSection::::நடிப்பு.\nஇவர் சில தமிழ்த் திரைப்படங்களில் குணச்சித்திர வேடங்களில் நடித்திருக்கிறார். “தூங்கா நகரம்” திரைப்படத்தில் வில்லன் வேடத்தில் நடித்திருந்தார்.\n\n\nSection::::எழுதியுள்ள நூல்கள்.\n(முழுமையடையவில்லை- தகவல் தெரிந்தவர்கள் சேர்க்கலாம்.) \n\nSection::::கண்ணதாசன் நண்பர்.\nகவிஞர் கண்ணதாசனின் நெருங்கிய நண்பர் சிதம்பரம் அவர்கள், கவிஞர் கண்ணதாசன் அமெரிக்காவில் மருத்துவமனையில் இருந்த போது நேரில் சந்தித்து பேசிய ஒரே நண்பர் இவர்தான்.\n\nSection::::மறைவு.\nமதுரையிலுள்ள தனியார் மருத்துவமனை ஒன்றில் உடல் நலக்குறைவால் அனுமதிக்கப்பட்டிருந்த இவர் 2012, நவம்பர் 24 அன்று மரணமடைந்தார்., , இவருடைய உடல் அவரது சொந்த ஊரான ராங்கியத்தில் நல்லடக்கம் செய்யப்பட்டது.\n"}
{"id": "163695", "url": "https://ta.wikipedia.org/wiki?curid=163695", "title": "வஸந்த்! வஸந்த்! (புதினம்)", "text": "வஸந்த்! வஸந்த்! (புதினம்)\n\nவஸந்த்!வஸந்த்!, சுஜாதாவால் எழுதப்பட்டு கல்கி இதழில் தொடர்கதையாக வந்தது. 2005 ஆம் ஆண்டு உயிர்மைப் பதிப்பகத்தினரால் புத்தகமாக வெளியிடப்பட்டது.\n\nSection::::கதைக் கரு.\nஉக்கல் என்ற இடத்தில் உள்ள \"ராஜராஜன் கிணறு\" பற்றி செய்யும் பேராசிரியரின் குறிப்புகள் பறிபோகின்றன. அதை மீட்கச் செல்லும் வசந்த் என்ன ஆகிறார், கணேஷ் அந்த கிணற்றின் மர்மத்தைக் கண்டுபிடிப்பதாகவும் செல்லும் கதை.\n\n"}
{"id": "163696", "url": "https://ta.wikipedia.org/wiki?curid=163696", "title": "24 ரூபாய் தீவு (புதினம்)", "text": "24 ரூபாய் தீவு (புதினம்)\n\n24 ரூபாய் தீவு, தொடர்கதை சுஜாதாவால் எழுதப்பட்டு குமுதம் இதழில் தொடர்கதையாக வந்தது.\n\nSection::::கதைக் கரு.\nகொலை செய்யப்பட்ட ஒரு பெண்ணின் டைரி ஒரு பத்திரிக்கை நிருபருக்குக் கிடைக்கிறது. அந்த டைரியை உரிமை கொண்டாடி ஒவ்வொருவரும் நிருபரைத் தேடி வருகின்றனர். டைரியில் ஒளிந்திருக்கும் ரகசியம் என்ன, அதன் மர்மத்தைத் துலக்கும் கதை.\n\n"}
{"id": "163697", "url": "https://ta.wikipedia.org/wiki?curid=163697", "title": "கொலையுதிர்காலம் (புதினம்)", "text": "கொலையுதிர்காலம் (புதினம்)\n\nகொலையுதிர்காலம், தொடர்கதை சுஜாதாவால் எழுதப்பட்டு குமுதம் இதழில் தொடர்கதையாக வந்தது.\n\nSection::::கதைக் கரு.\nஉரிய வயதை அடைந்ததும் தனது சொத்துக்களைத் தன் பாதுகாப்பாளர் ஆகிய சித்தப்பாவிடம் இருந்து பெற நினைக்கும் ஒரு பெண். அந்த பெண்ணின் சொத்தில் மறைந்துள்ள மர்மங்கள், அதன் பின்னணியில் நடக்கும் கொலைகள், அமானுஷ்யமான நிகழ்வுகள் அனைத்தையும் துப்புத் துலக்கும் கதை.\n\n"}
{"id": "163698", "url": "https://ta.wikipedia.org/wiki?curid=163698", "title": "காயத்ரி (புதினம்)", "text": "காயத்ரி (புதினம்)\n\nகாயத்ரி, 1970 களில் தினமணி கதிரில் சுஜாதாவால் எழுதப்பட்டுத் தொடர்கதையாக வெளிவந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.\n\nSection::::கதைக் கரு.\nஎழுத்தாளர் ஒருவருக்கு பழைய புத்தகக்கடையில் விசித்திரமான சம்பவங்களைக் கொண்ட ஒரு நோட்டு கிடைக்கிறது. புதிதாக மணமுடித்து வரும் ஒரு பெண் தனது புகுந்தவீட்டில் இருப்பவர்களின் மர்மமான நடவடிக்கைகளை எழுதி வைத்து தன்னைக் காப்பாற்றுமாறு கோருகிறாள். எழுத்தாளர் வக்கீல் கணேஷிடம் உதவி கேட்கிறார். அந்த மர்ம வீட்டில் நடந்தது என்ன, அப்பெண்ணை மீட்டார்களா என்பதே கதை.\n\n\nSection::::திரைப்படம்.\nஇப்புதினம் 1977 ஆம் ஆண்டு தமிழில் திரைப்படமாக்கப்பட்டது. ஆர். பட்டாபிராமன் இயக்கத்தில் வெளிவந்த இத்திரைப்படத்தில் ரஜினிகாந்த், ஜெய்சங்கர், ஸ்ரீதேவி ஆகியோர் முக்கிய கதாபாத்திரங்களில் நடித்துள்ளார்கள்.\n"}
{"id": "163699", "url": "https://ta.wikipedia.org/wiki?curid=163699", "title": "லாம்ப் (மென்பொருள் தொகுதி)", "text": "லாம்ப் (மென்பொருள் தொகுதி)\n\nலாம்ப் (\"LAMP\") என்பது ஒரு கட்டற்ற, மற்றும் திறந்த மூல மென்பொருட் தொகுதியாகும். லாம்ப் எனப்படும் சொல்லானது லினக்சு, அப்பாச்சி, MySQL, Perl/PHP/Python என்ற சொற்களின் முதல் எழுத்துக்களை எடுத்து உருவாக்கப்பட்ட சுருக்கப் பெயர் ஆகும்.\n\nஇந்த LAMP எனப்படும் தொகுப்பில் Linux- இயங்கு தளமாகவும் , MySQL - தரவுதளமாகவும், Apache இணையவழங்கி ஆகவும், Perl/ PHP/ Python போன்றவை பயனீட்டு மொழியாகவும் பயன்படுத்தப்படுகின்றன.\n"}
{"id": "163700", "url": "https://ta.wikipedia.org/wiki?curid=163700", "title": "திறந்த மெய்நிகர் வடிவமைப்பு", "text": "திறந்த மெய்நிகர் வடிவமைப்பு\n\nதிறந்த மெய்நிகர் வடிவமைப்பு (\"Open Virtualization Format\", OVF) - என்பது மெய்நிகர் கணினிகளில் (Virtual machines) இயங்கும் மெய்நிகர் உபகரணங்களை (virtual appliance) தொகுப்பது மற்றும் விநியோகிப்பதற்கான (Packaging and distrbution) ஒரு திறந்த தரநிலை (Open standard) ஆகும்.\n\nஇந்த தர நிலை, மெய்நிகர் கணினி மென்பொருள் தொகுப்பு மற்றும் மென்பொருள் விநியோகத்திற்கான \"திறந்த பாதுகாப்பான, சிறிய, திறமையான மற்றும் நீட்டகூடிய\" வடிவத்தை விவரிக்கிறது.\n\nதிறந்த மெய்நிகர் வடிவமைப்பு எந்த ஒரு குறிப்பிட்ட மெய்நிகராக்கி (hypervisor) அல்லது செயலி கட்டமைப்பு (Processor Architecture)- உடன் கட்டுப்பட்டதல்ல. திறந்த மெய்நிகர் வடிவமைப்பு தொகுப்பானது (OVF Package), ஒரு மெய்நிகர் கணினியில் பயன்படுத்தப்படும் ஒன்று அல்லது அதற்கு மேற்பட்ட மெய்நிகர் உபகரணங்களை கொண்டிருக்கும்.\n"}
{"id": "163701", "url": "https://ta.wikipedia.org/wiki?curid=163701", "title": "சேம்சு அப்பாத்துரை", "text": "சேம்சு அப்பாத்துரை\n\nசேம்சு அப்பாதுரை (\"James Appathurai\", ஜேம்ஸ் அப்பாதுரை, பிறப்பு: ஆகத்து 7, 1968), ஒரு கனேடிய இதழாளர் ஆவார். தற்போது, மத்திய ஆசியாவிற்கான நேட்டோவின் தலைவரின் சிறப்புப் பிரதிநிதியாகப் பணியாற்றுகிறார்.\n\nஇவர் கனடாவின் ரொறன்ரோவில் பிறந்தவர். ஆம்ஸ்டர்டாம், ரொறன்ரோ பல்கலைக்கழகங்களில் பயின்றவர்.\n\nநேட்டோவில் சேரும் முன்பே, கனடாவின் இராணுவத் துறையில் சார்ந்த கனேடிய ஒலிபரப்புப் கூட்டுத்தாபனத்தில் இதழாளராகப் பணியாற்றினார்.\n"}
{"id": "163704", "url": "https://ta.wikipedia.org/wiki?curid=163704", "title": "கரையெல்லாம் செண்பகப்பூ (புதினம்)", "text": "கரையெல்லாம் செண்பகப்பூ (புதினம்)\n\nகரையெல்லாம் செண்பகப்பூ, சுஜாதா எழுத, எண்பதுகளில் ஆனந்த விகடனில் தொடர்கதையாக வெளிவந்தது. பின்னர் அது முழு நூல்வடிவில் கிழக்குப் பதிப்பகம் மற்றும் விசா பப்ளிகேஷன்ஸாரால் பதிப்பிக்கப்பட்டது.\n\nSection::::கதைக் கரு.\nநாட்டுப்புறப் பாடல்கள் பற்றி ஆராய்ச்சி செய்ய மேம்பட்டி என்னும் கிராமத்திற்கு வரும் இளைஞன், ஜமீனின் பாழடைந்த வீட்டில் தங்குகிறார். அங்கே யாரோ மர்மமாக நடமாடுகிறார்கள். அவர்கள் எதையோ தேடுவது போலத் தெரிகிறது. அதே வீட்டில் வந்து தங்கும் ஜமீன் வாரிசு எனப்படும் பெண் கொலையுண்டு இறக்கிறாள். கொலைக்குக் காரணம் என்ன, அந்த வீட்டின் மர்மம் என்ன என்பதைச் செல்லும் கதை.\n\n\nSection::::திரைப்படம்.\nஇப்புதினம் 1981 ஆம் ஆண்டு தமிழில் திரைப்படமாக எடுக்கப்பட்டது. \nசி. சண்முகசுந்தரம், கே. தங்கவேலு தயாரிப்பில், ஜி. என். ரங்கராஜனின் இயக்கத்தில், இளையராஜாவின் இசையில் வெளிவந்த இத்திரைப்படத்தில் பிரதாப்போத்தன், ஸ்ரீபிரியா, சுமலதா, மனோரமா மற்றும் பலர் நடித்துள்ளனர்.\n"}
{"id": "163706", "url": "https://ta.wikipedia.org/wiki?curid=163706", "title": "நைலான் கயிறு (புதினம்)", "text": "நைலான் கயிறு (புதினம்)\n\nநைலான் கயிறு, சுஜாதாவால் 1968-இல் குமுதம் இதழில் தொடர்கதையாக எழுதப்பட்ட தொடர்கதை ஆகும். சுஜாதாவின் முதல் நாவலான இக்கதை 14 வாரங்கள் வெளிவந்தது.\n\nமீண்டும் நைலான் கயிறு\n\nமீண்டும் இந்த தொடர் குமுதம் 5-11-2014 இதழிலே ஜெயராஜ் படங்களுடன் ஆரம்பம் ஆகிறது.\n\nSection::::கதைக் கரு.\nஅடுக்குமாடிக் கட்டடத்தில் மர்மமாகக் கொலை செய்யப்பட்டுக் கிடக்கிறார் ஒரு நபர். சந்தேகத்தின் பேரில் ஒருவரைக் கைது செய்கிறார்கள். ஆனால் அதற்குச் சரியான சாட்சிகள் இல்லாமல் போகிறது. ஓய்வு பெறப் போகும் காவல்துறை உயர் அதிகாரி இந்தக் கொலை வழக்கை விசாரித்து உண்மைக் கொலையாளியைக் கண்டுபிடிக்கிறார். வித்தியாசமான நடையில் எழுதப்பட்டு இருக்கும் ஓர் நாவல்.\n\n"}
{"id": "163707", "url": "https://ta.wikipedia.org/wiki?curid=163707", "title": "மேகத்தைத் துரத்தினவன் (புதினம்)", "text": "மேகத்தைத் துரத்தினவன் (புதினம்)\n\nமேகத்தைத் துரத்தினவன், சுஜாதாவால் மாலைமதி இதழுக்காக 1979 ஆம் ஆண்டு எழுதப்பட்ட குறுநாவல்.\n\nSection::::கதைக் கரு.\nவங்கிக் கொள்ளையில் அப்பாவியான இளைஞன் சூழ்ச்சியால் சிக்கிக் கொள்கிறான். அவனைச் சூழ்ச்சியில் சிக்க வைத்தது யார், உண்மைக் குற்றவாளி யார் என்பதை வக்கீல் கணேஷ், வசந்த் இருவரும் கண்டுபிடிக்கிறார்கள்.\n\n"}
{"id": "163708", "url": "https://ta.wikipedia.org/wiki?curid=163708", "title": "இயங்குமுறை செலவு", "text": "இயங்குமுறை செலவு\n\nஒரு இயக்க செலவு, செயல்பாட்டு செலவினம், செயல்பாட்டு செலவு அல்லது OPEX என்பது ஒரு தயாரிப்பு, வணிகம் , அல்லது கணினியை இயக்குவதற்கான ஒரு நடத்து செலவு ஆகும். இதற்கு மாறாக , ஒரு மூலதன செலவு (CapEx) என்பது , தயாரிப்பு அல்லது வணிகத்தை உருவாக்க தேவைப்படும் வழக்கமல்லாத செலவு ஆகும். \n\nஉதாரணமாக, ஒரு ஒளிநகல் கருவி (photo copier) வாங்குவதற்கு ஆகும். செலவு CapEx ஆகும், ஆனால் ஒரு ஆண்டிற்கான காகிதம், டோனர், மின்சாரம் மற்றும் பராமரிப்பு செலவுகள் OPEX ஆகும் . பெரிய வணிக நிறுவனங்களில், OPEX என்பது தொழிலாளர்கள் ஊதியம் மற்றும் வாடகை மற்றும் பயன்பாட்டு வசதி செலவுகள் அடங்கும்"}
{"id": "163710", "url": "https://ta.wikipedia.org/wiki?curid=163710", "title": "நிர்வாண நகரம் (புதினம்)", "text": "நிர்வாண நகரம் (புதினம்)\n\nநிர்வாண நகரம், குங்குமம் வார இதழில் தொடர்கதையாக வெளிவந்து பின் புத்தகமாக வெளியிடப்பட்ட புதினம். இதன் ஆசிரியர் சுஜாதா.\n\nSection::::கதைக் கரு.\nதனது அறிவையும், படிப்பையும் மதிக்காத சமுதாயத்தின் மேல் கோபம் கொண்ட ஒரு பட்டதாரி இளைஞன் தான் சிலரைக் கொலை செய்ய போவதாக காவல்துறை அதிகாரிக்கே கடிதம் எழுதுகிறான். அவன் கடிதத்தில் சொல்லியது போல் கொலைகளும் நடக்கின்றன. கடிதம் எழுதிய இளைஞன் கொலை செய்தானா, அந்த இளைஞன் யார் என்பதைத் துப்பறியும் கதை.\n\n"}
{"id": "163714", "url": "https://ta.wikipedia.org/wiki?curid=163714", "title": "வானம் வசப்படும்", "text": "வானம் வசப்படும்\n\nவானம் வசப்படும் 2004 ஆம் ஆண்டு வெளியான தமிழ்த் திரைப்படம். இது எழுத்தாளர் சுஜாதாவின் \"இருள் வரும் நேரம்\" என்ற புதினத்தைத் தழுவி எடுக்கப்பட்ட திரைப்படம். இதன் இயக்குனர் ஒளிப்பதிவாளர் பி. சி. ஸ்ரீராம்.\n\nமுக்கியக் கதாபாத்திரங்களில் நடித்த பூங்கோதை சந்திரஹாசன், கார்த்திக் குமார் இருவரும் இப்படத்தின் மூலமாக தமிழ்த் திரையுலகிற்கு அறிமுகமானார்கள். ரேவதி, நாசர், தலைவாசல் விஜய், விஜயகுமார், பாஸ்கி, கோவை சரளா ஆகியோரும் இத்திரைப்படத்தில் நடித்துள்ளார்கள்.\n"}
{"id": "163719", "url": "https://ta.wikipedia.org/wiki?curid=163719", "title": "மைக்கல்சன்-மோர்லி பரிசோதனை", "text": "மைக்கல்சன்-மோர்லி பரிசோதனை\n\nமைக்கல்சன் மோர்லி பரிசோதனை யானது (\"Michelson–Morley experiment\") 1887 ஆம் ஆண்டு ஆல்பர்ட் ஆபிரகாம் மைக்கல்சன் மற்றும் எட்வர்ட் மோர்லி என்பவர்களால் ஓஹியோ பல்கலைக்கழகத்தில் முதன்முறையாக நடத்தப்பட்டது. நிலையான ஈதர் ஊடகத்திற்கும் பொருளுக்கும் (பூமி) உள்ள சார்பு இயக்கத்தை கண்டறிவதற்காக இந்த சோதனை செய்யப்பட்டது. ஆனால், இதன் எதிர்மறையான முடிவு ஈதர் என்னும் ஊடகம் இல்லையென கூறியது. இதுவே சிறப்புச் சார்புக் கோட்பாடு எனும் ஒரு புதிய கொள்கை எழவும் காரணமாயிற்று. இந்த சோதனை இயற்பியல் உலகில் \"மிகப் பிரபலமான தோற்றுப்போன ஆய்வு\" (The Most Famous Failed Experiment) என்று அழைக்கபடுகிறது.\n\nSection::::ஈதர் ஊடகம்.\nஒளி எவ்வாறு ஒன்றுமற்ற வெற்றிடத்தில் பயணிக்கிறது என்பது புரியாமல் ஒளிக்கும் ஏதேனும் ஓர் ஊடகம் இருக்கவேண்டும் என இயற்பியலாளர்கள் நம்பினர். இந்த மாய ஊடகத்தை அவர்கள் 'ஈதர்' என்று அழைத்தார்கள். ஐசக் நியூட்டன் ஒளியானது மிகச்சிறு துகள்களால் ஆனது என்று கூறினார்.இது பல பண்புகளுக்கு ஏற்புடையதாயில்லை. எனவே, பல கொள்கைகளுக்கு பிறகு ஈதர் கொள்கை தரப்பட்டது. மற்ற ஊடகங்களைப் போலல்லாமல் இதற்கு பல பண்புகள் தரப்பட்டன. ஏனெனில், ஒளியின் மிக அதிக திசைவேகம் காரணமாக ஈதர் மிகக் குறைந்த உராய்வு விசையினை கொண்டிருக்கும் எனவும், பிரபஞ்சத்தில் உள்ள எல்லா வெளியிலும் ஈதர் பரவியிருக்கும் எனவும் மின்காந்த அலைகளும் ஈர்ப்பு அலைகளும் அதன் மூலமே பரவும் எனவும் உருவகித்தனர். ஈதர் மிக லேசாக இருப்பதால் அதன் வழியே கோள்கள் எந்த உராய்வும் இன்றி இலகுவாக பூச்சிய உராய்வுடன் பயணிக்க முடிகிறது. மேலும், ஈதர் எடையற்றது என்றும், பூமியும் மற்ற கோள்களும் ஒளியும் இந்த 'நிலையான' (absolute rest) ஈதரைப் பொறுத்து நகர்வதாகவும் கருதினார்கள். இந்த ஈதரின் இருப்பை அறியவே மைக்கல்சனும் மோர்லியும் இந்த பரிசோதனையை மேற்கொண்டனர்.\n\nSection::::ஈதர் கணக்கீடு.\nபூமியானது சூரியனை 30 கி.மீ./நொடி(67,500 மைல்/மணிநேரம்) என்ற வேகத்தில் சுற்றிவருகிறது. இதில் சூரியன் அண்ட மையத்தில் மிக வேகமாக பிரபஞ்சத்தை (பூமியின் சார்பு வேகத்தால் நம்மால் உணர முடியாத வேகத்தில்) சுற்றி வருகிறது. இதில் 30 கி.மீ./நொடி என்பது நிலையான ஈதரை பொருத்து என்று கொள்ளப்பட வேண்டும்.1818ல் அகஸ்டின்- பிரெஸ்நெல் ஈதரை நிலையானதாகவும் பூமி அதை\nபகுதியளவு தன் இயக்கத்திற்கேற்ப மாருடுகிறது என்றும் முன்மொழிந்தனர். 1865ல் ஜேம்ஸ் கிளார்க் மக்ஸ்வெல் வெளியிட்ட மின்காந்த சமன்பாடுகளால் ஈதரின் இருப்பை அறிந்து கொள்ளமுடியவில்லை.\n\nSection::::மைக்கல்சன் சோதனை.\nஒளியின் திசைவேகத்தை அறிய மைக்கல்சன் கண்டறிய பயன்படுத்திய மைக்கல்சன் அலைக்குறுக்கீட்டுமானியை இதற்கு பயன்படுத்தினார். சோடியம் ஆவிவிளக்கிலிருந்து வெளியிடப்பட்ட மஞ்சள் நிற ஒளியை பகுதி வெள்ளி ஆடியின் மூலம் செலுத்தி இரண்டு ஒளிகற்றைகள் ஒன்றுக்கொன்று செங்குத்தாக பிரிக்கப்படுகிறது. பிரிக்கப்பட்ட ஒளிகற்றைகள் சிறிய ஆடியின் மூலம் மீண்டும் மையத்திற்கே எதிரொளிக்கப்படுகிறது. அவை மீண்டும் ஒன்றிணைக்கப்பட்டு கண் அருகுவில்லைக்கு செலுத்தப்பட்டு அவை ஆக்க மற்றும் அழிவு குறுக்கீட்டு விளைவை ஏற்படுத்துகிறது. குறுக்கீட்டு விளைவின் இடமாறுபாடானது ஒளியானது நீள்வாட்டு மற்றும் குறுக்குவாட்டு பாதையில் செல்ல எடுத்துக்கொண்ட நேரத்தை பொறுத்து மாறுபடும்.\n\nஈதர் ஊடகத்தின் வழியே பூமி செல்லுமானால், ஈதருக்கு செங்குத்தாக பயணம் செய்த ஒளிகற்றை திரும்ப எடுத்துக்கொள்ளும் நேரத்தை விட ஈதருக்கு இணையாக பயணம் செய்யும் ஒளிகற்றை திரும்ப எடுத்துக்கொள்ளும் நேரமானது அதிகமானதாக இருக்கும். ஏனெனில், \nதிரும்ப வரும்போது அது ஈதர் காற்றை எதிர்க்க அதிக நேரம் எடுத்துக்கொள்ளும். எனவே, பூமியின் இயக்கம் ஆனது, விளிம்பு (fringe) பிரிவில் 4% விளிம்பின் மாறுபாட்டிற்கு சமமாக இருக்கும் என மைக்கல்சன் கருதினார். ஆனால், அவர் எதிர்பார்த்த\n0.04 விளிம்பு வேறுபாட்டை அவரால் கண்டறிய முடியவில்லை. அவரால் அதிகபட்சமாக அளவிடமுடிந்த விளிம்பு நகர்வு 0.018 (வடமேற்கு திசையில்) தான், மற்ற கணக்கீடுகள் அனைத்தும் இதை விட குறைவாகவே இருந்தன. இது, பிரெஸ்நெல் கணித்த ஈதரின் கோட்பாட்டை தவறு என கணித்தது.\n\nஇதை தொடர்ந்து மைக்கல்சனும் பலரும் வேறுபட்ட இடங்களில், வேறுபட்ட நேரத்தில், வெவ்வேறு ஒளியைக் கொண்டு சோதனையை நடத்தினர். ஆனாலும் அவர்கள் எதிர்பார்த்த முடிவுகளை அவர்களால் பெறமுடியவில்லை. இது ஈதரின் இருப்பினை பொய்யாக்கியது.\n"}
{"id": "163721", "url": "https://ta.wikipedia.org/wiki?curid=163721", "title": "இலங்கையின் தேசியக்கொடி", "text": "இலங்கையின் தேசியக்கொடி\n\nதற்போதுள்ள இலங்கையின் தேசியக்கொடி 1950-ல் நடைமுறைக்குக் கொண்டுவரப் பட்டது.\n\nSection::::கொடியின் பகுதிகள்.\nஇலங்கையின் தேசியக்கொடி மஞ்சள் நிறப் பின்னணியில் அமைந்துள்ளது. இதில் இரண்டு பகுதிகளைக் காணமுடியும். கொடிக் கம்பத்தின் பக்கம் இருக்கும் பகுதியில் செம்மஞ்சளும், பச்சையுமான நிலைக்குத்தான இரண்டு பட்டைகள் உள்ளன. கொடியின் பெரும்பகுதியை அடக்கியுள்ள மற்றப்பகுதி கருஞ் சிவப்பு நிறத்தில் மஞ்சள் நிறத்திலான வாளேந்திய சிங்கமொன்றையும், நான்கு மூலைகளிலும் அரச மரத்து இலைகளையும் கொண்டுள்ளது. செம்மஞ்சள் நிறப் பட்டை தமிழரையும், பச்சை நிறப் பட்டை முஸ்லீம்களையும், சிங்கத்துடன் கூடிய கருஞ் சிவப்பு நிறப் பகுதி சிங்களவர்களையும் குறிப்பதாகக் கொள்ளப்படுகின்றது.\n\nSection::::வரலாறு.\nஐக்கிய இராச்சியத்திடமிருந்து இலங்கை விடுதலை அடையும் வேளையில் இலங்கைக்கு நாட்டு கொடிக்கான தேவை ஏற்பட்டது. அதுவரை பிரித்தானிய ஒன்றியக் கொடியே இலங்கை கொடியாக இருந்து வந்தது. விடுதலையின் போது இலங்கையின் பிரதமராக இருந்த டி. எஸ். சேனாநாயக்க இலங்கையின் கடைசி இராச்சியமான கண்டி இராச்சியத்தின் கடைசி மன்னன் சிறி விக்கிரம ராஜசிங்கனின் சிவப்பு நிறப் பிண்ணணியில் மஞ்சள்நிற போர்வாளேந்திய சிங்கக்கொடியானது சுதந்திர இலங்கையை குறிக்கும் சிறந்த கொடியாக அமையும் என தேர்வு செய்தார். எனினும் அக் கொடியில் தங்கள் இனத்துவங்களை பிரதிபலிக்கும் அடையாளங்கள் ஏற்படுத்த வேண்டும் என தமிழ், முஸ்லிம் தலைவர்கள் கேட்டுக்கொண்டனர்.\n\nசில நாட்களின் பின் தேசிய கொடியில் மாற்றம் ஏற்படுத்துவது தொடர்பாக எஸ். டபிள்யூ. ஆர். டி. பண்டாரநாயக்க, ஜீ. ஜீ. பொன்னம்பலம், ஜே.எல். கொத்தலாவல, டி.பி. ஜாயா, எல்.ஏ. ராஜபக்ச, எஸ். நடேசன், ஜே. ஆர். ஜயவர்தன என்போர் அடங்கிய நாடாளுமன்றக்குழு ஏற்படுத்தப்பட்டது. இக்குழுவின் பரிந்துரைக்கமைய தேசிய கொடியில் சமஅளவு அகலம் கொண்ட மஞ்சள், பச்சை நிறமான இரண்டு நிலைகுத்தான பட்டைகள் உருவாக்கப்பட்டது. இதில் பச்சை முஸ்லிம் இனத்தையும், மஞ்சள் தமிழரையும் குறிக்கும். அத்துடன் பௌத்த மதத்தைக் குறிக்கும் வகையில் நான்கு அரசிலைகள் கொடியின் நான்கு முலைகளிலும் இணைக்கப்பட்டது. இக்கொடியே தற்போது இலங்கையில் பயன்பாட்டில் உள்ளது.\n\n"}
{"id": "163727", "url": "https://ta.wikipedia.org/wiki?curid=163727", "title": "புனித பர்த்தலமேயுவின் பவுலீனுஸ்", "text": "புனித பர்த்தலமேயுவின் பவுலீனுஸ்\n\nபுனித பர்த்தலமேயுவின் பவுலீனுஸ் (\"Paulinus of St. Bartholomew\") என்பவர் ஆசுத்திரியா நாட்டில் பிறந்து, கத்தோலிக்க திருச்சபையில் கார்மேல் துறவியாகவும் மறைபரப்பாளராகவும் கீழைநாட்டியல் (\"Oriental studies\") துறையில் தேர்ச்சிபெற்றவராகவும் விளங்கியவர்.\n\nபவுலீனுஸ் ஆசுத்திரிய நாட்டின் தென்பகுதியில் ஹோஃப் ஆம் லைட்ஹாபெர்கெ என்னும் நகரில் 1748, ஏப்பிரல் 25ஆம் நாள் பிறந்தார். அவர் உரோமை நகரில் 1806, சனவரி 7ஆம் நாள் உயிர்துறந்தார். பவுலீனுசின் இயற்பெயர் யோகான் பிலிப்பு வெஸ்டின் (\"Johann Philipp Wesdin\"). அவர் கார்மேல் துறவியாக மாறியபோது புதிய பெயரை ஏற்றார். அப்பெயர் பல மொழிகளில் பல வடிவங்களில் அறியப்படுகிறது. இலத்தீன்: \"Paulinus S. Bartholomaeo\", \"Paulinus A S. Bartholomaeo\", இத்தாலியம்: \"Paolino da San Bartolomeo\", மலையாளம்/தமிழ்: \"Paulinus Paathiri\", பிரெஞ்சு: \"Paulin de St Barthelemi\"'.\n\nஐரோப்பாவில் முதன்முதலாக வெளியான சமசுகிருத இலக்கண நூலின் ஆசிரியர் என்னும் சிறப்பு இவருக்கு உண்டு. இந்திய மொழிகளுக்கும் ஐரோப்பிய மொழிகளுக்கும் இடையே நெருங்கிய உறவு இருப்பதை ஆய்வுகள் வழியாக முதன்முதலாம வெளிக்கொணர்ந்தவர்களுள் இவரும் ஒருவர்.\n\nSection::::இந்தியாவில் பணி.\nபவுலீனுஸ் தெற்கு ஆசுத்திரியாவில் வேளாண்தொழில் குடும்பத்தில் பிறந்தார். இருபது வயதில் கத்தோலிக்க திருச்சபையில் கார்மேல் என்னும் துறவற சபையில் உறுப்பினர் ஆனார். அவர் பிராகு நகரில் மெய்யியலும் இறையியலும் பயின்றார். உரோமையில் புனித பங்கிராசு கல்லூரியில் கீழைநாட்டியல் துறையில் ஆய்வுகளைத் தொடர்ந்தார்.\n\n1776ஆம் ஆண்டு பவுலீனுஸ் இந்தியாவின் மலபார் பகுதிக்கு மறைபரப்பாளராக அனுப்பப்பட்டார். முதலில் அவர் பாண்டிச்சேரியில் வந்திறங்கினார். அங்கு ஆறு வாரங்கள் தங்கியபிறகு சென்னை சென்றார். பின்னர் பாண்டிச்சேரியிலிருந்து கப்பலேறி நவம்பர் 1776இல் கொச்சி சென்று சேர்ந்தார். அங்கு அவர் 1789 வரை கீழைநாட்டியல் ஆய்விலும் மறைபரப்புப் பணியிலும் ஈடுபட்டார். கார்மேல் சபையின் முதன்மைக் குருவாகவும் திருத்தூதுப் பார்வையாளராகவும் செயல்பட்டார். அவர் பல மொழிகளில் தேர்ச்சிபெற்ற மொழியியல் வல்லுநர். அவர் புலமை பெற்றிருந்த மொழிகள்: செருமானியம், இலத்தீன், கிரேக்கம், எபிரேயம், அங்கேரியம், இத்தாலியம், போர்த்துகீசியம், ஆங்கிலம், சமசுகிருதம், மலையாளம், தமிழ் போன்ற இந்திய மொழிகள். மலபார் பகுதி மக்கள் அவரை \"பவுலீனுஸ் பாதிரி\" என்று அழைத்தார்கள்.\n\nSection::::உரோமையில் கீழைநாட்டியல் ஆய்வு.\nபவுலீனுஸ் 1789ஆம் ஆண்டு உரோமை திரும்பினார். அவர் இந்தியாவில் தங்கி நிகழ்த்திய ஆய்வுகளின் தொகுப்பைப் பல நூல்களாக வெளியிட்டார். உரோமையில் இருந்தபோது பவுலீனுஸ் கர்தினால் ஸ்தேபனோ போர்ஜியா என்பவரின் ஆதரவைப் பெற்றார். அக்கர்தினால் தம் பிறப்பு நகரான வெல்லேத்ரி (\"Velletri\") என்னும் இடத்தில் ஒரு சிறந்த கலைக்கூடத்தை நிறுவியிருந்தார். அவர் பவுலீனுசைத் தம் தனிச் செயலராக நியமித்து, அவருடைய ஆய்வுகளை வெளியிட நிதி உதவி நல்கினார்.\n\nபவுலீனுஸ் 1790இல் உரோமையில் வெளியிட்ட சமசுகிருத இலக்கணம் \"Sidharubam seu Grammatica Samscrdamica\" (சித்தரூபம் அல்லது சமசுகிருத இலக்கணம்) என்னும் பெயரைக் கொண்டிருந்தது. 1794இல் \"Systema Brahmanicum\" (பிராமணிய அமைப்பு), \"India Orientalis Christiana, continens fundationes ecclesiarum, series episcopum, missiones, schismata, persecutiones, viros illustres\" (கிறித்தவ கீழை இந்தியா: கோவில்கள் நிறுவுகை, ஆயர் வரிசை, மறைப்பணித் தளங்கள், பிரிவினைகள், துன்புறுத்தல்கள், சான்றோர்). இந்நூல்கள் இலத்தீன் மொழியில் வெளியிடப்பட்டன.\n\nஇந்தியாவில் தாம் பெற்ற அனுபவங்களையும் ஆய்வு விவரிப்புகளையும் தொகுத்து பவுலீனுஸ் \"Viaggio alle Indie Orientali\" (கீழை இந்தியாவில் பயண அனுபவங்கள்) என்னும் தலைப்பில் 1796இல் இத்தாலிய மொழியில் வெளியிட்டார். அந்நூல் மிகப் பல ஐரோப்பிய மொழிகளில் பெயர்க்கப்பட்டு புகழ்பெற்றது (செருமானிய பதிப்பு: 1798; ஆங்கிலப் பதிப்பு: 1800). பிரஞ்சு மொழியில் 1806இல் வெளியானது.\n\n1800ஆம் ஆண்டு திருத்தந்தை ஏழாம் பயஸ் என்பவர் பவுலீனுசை உரோமை மறைபரப்புக் கல்லூரியில் ஆய்வு மேலாளராக நியமித்தார்.\n\nSection::::மலபார் பகுதியில் மக்கள் தொகை.\nபவுலீனுசின் கார்மேல் சபையில் மலபார் பிரதேசம் தெற்கே கன்னியாகுமரியிலிருந்து வடக்கே கன்னட நிலப் பகுதிவரை விரிந்திருந்தது. பவுலீனுஸ் தமது இந்தியப் பயண அனுபவங்களின் அடிப்படையில் மலபார் பிரதேசத்தின் மக்கள் தொகையைப் பின்வருமாறு குறிப்பிடுகிறார்:\n\n\nSection::::ஆர்னோஸ் பாதிரியின் படைப்புகளை அறிமுகப்படுத்தல்.\nபவுலீனுஸ் ஐரோப்பாவில் ஆர்னோஸ் பாதிரி என்று மலபார் பகுதியில் அழைக்கப்பட்ட \"Johann Ernst Hanxleden\" என்னும் அறிஞரின் படைப்புகளை அறிமுகப்படுத்தினார். ஆர்னோஸ் பாதிரியின் படைப்புகள் சிலவற்றை பவுலீனுஸ் தம்மோடு ஐரோப்பாவுக்குக் கொண்டு சென்றார். அவருடைய எழுத்துகளிலிருந்து பல பகுதிகளைத் தம் நூல்களில் மேற்கோள் காட்டுகின்றார்.\n\nSection::::கர்தினால் போர்ஜியா.\nபவுலீனுசின் புரவலராக இருந்த கர்தினால் போர்ஜியா திருத்தந்தை ஏழாம் பயசோடு நெப்போலியனைச் சந்திக்கப் போன வழியில் லியோன் நகரில் திடீரென 1804 நவம்பரில் இறந்துபோனார். அவரது மறைவின் பின்னணியில் பவுலீனுஸ் அவரைப் பற்றி உருக்கமான வரலாறு ஒன்றினை எழுதினார்.\n\nSection::::இறப்பு.\nதம் புரவலரான கர்தினால் போர்ஜிய இறந்த இரு ஆண்டுகளுக்குள் பவுலீனுஸ் தமது 58ஆம் வயதில், 1806, சனவரி 7ஆம் நாள் உயிர்துறந்தார்.\n\nSection::::பவுலீனுஸ் ஆக்கிய படைப்புகள்.\nகீழை நாட்டியல் மற்றும் மொழியியலில் தேர்ச்சி பெற்ற அறிஞராக விளங்கிய பவுலீனுஸ் பல நூல்களை வெளியிட்டார்:\n\n\n\n"}
{"id": "163744", "url": "https://ta.wikipedia.org/wiki?curid=163744", "title": "ஆம் ஆத்மி கட்சி", "text": "ஆம் ஆத்மி கட்சி\n\nஆம் ஆத்மி கட்சி (\"Aam Aadmi Party\", தேவநாகரி: आम आदमी पार्टी), என்பது ஊழலுக்கு எதிராக துவங்கப்பட்ட அரசியல் கட்சியாகும். இது, சமூக ஆர்வலர் அரவிந்த் கெஜ்ரிவாலால் 26 நவம்பர் 2012ல் தில்லியில் தொடங்கப்பட்டது. .\n\nஜன் லோக்பால் மசோதாவைக் கோரி 2011-ஆம் ஆண்டு முதல் இயங்கி வரும் அண்ணா ஹசாரேவின் ஊழலுக்கு எதிரான இந்தியா எனும் இயக்கத்தை அரசியலாக்க வேண்டும் என்ற சிந்தனையில் இந்த கட்சியை அரவிந்த் கெஜ்ரிவால் துவக்கினார். \n\nஇந்தக் கட்சி உருவாகியது முதல், ஊழலுக்கு எதிராகவும், மக்கள் நலனுக்காகவும் பல்வேறு போராட்டங்களில் ஈடுபட்டது. டெல்லியில் தண்ணீர் மற்றும் மின்சாரத்தின் விலை ஏற்றத்திற்கு காரணம் அரசு மற்றும் தனியாருக்கு சொந்தமான கழகங்களுக்கும் இடையே உள்ள தொடர்பை வெளிப்படுத்தியது. கற்பழிப்பிற்கு எதிரான கடுமையான சட்டத்தை அறிமுகப்படுத்தக் கோரி, கற்பழிக்கப்பட்டவர்கள் மற்றும் பாலியல் வன்முறையால் பாதிக்கப்பட்டவர்களுக்கு குரல் கொடுத்து போராட்டம் நடத்தியது.\n\n2013 தில்லி சட்ட பேரவை தேர்தலில் அறிமுகமான இந்தக் கட்சி தில்லியில் இரண்டாவது பெரிய கட்சியாக உருவெடுத்தது. 2013 டெல்லி சட்டப்பேரவைத் தேர்தல் முடிவுகளின் படி இக்கட்சி மொத்தமுள்ள 70 இடங்களில் 28 இடங்களை வென்றது..\n\nSection::::தேர்தல் ஆணைய அங்கீகாரம்.\nஆம் ஆத்மி கட்சிக்கு இந்திய தேர்தல் ஆணையம் மாநிலக் கட்சி அங்கீகாரம் அளித்துள்ளது. அதாவது, இந்திய தேர்தலில் குறைந்தது மூன்று சதவிகித இடங்களை கைப்பற்றும் அல்லது மொத்த வாக்குகளில் குறைந்தது 6 சதவிகித வாக்குகளைப் பெறும் கட்சிகளுக்கு தேர்தல் ஆணையம் அங்கீகாரம் வழங்கும். அதன்படி தில்லி சட்டமன்றத் தேர்தலில் ஆம் ஆத்மி கட்சி 28 இடங்களைக் கைப்பற்றியுள்ளதால், அக்கட்சிக்கு அங்கீகாரம் வழங்கப்பட்டது. மேலும், தேர்தலில் போட்டியிட பயன்படுத்திய துடைப்பம் சின்னத்தையே, கட்சி சின்னமாக அங்கீகரித்தது. 2014 மக்களவை தேர்தலில் பஞ்சாப் மாநிலத்தில் நான்கு இடங்களில் வென்றதால் அங்கும் இக்கட்சிக்கு மாநில கட்சி என்ற தகுதியை தேர்தல் ஆணையம் வழங்கியுள்ளது.\nSection::::சட்டமன்ற தேர்தல்.\nSection::::தில்லி சட்டமன்ற தேர்தல் (2013).\nதில்லி சட்டமன்றத்துக்கு நடந்த தேர்தலில் இக்கட்சி 28 இடங்களில் வென்றது. 8 இடங்களில் வென்ற காங்கிரசு வெளியில் இருந்து ஆதரிப்பதாக ஆளுநருக்கு கடிதம் மூலம் சொன்னதால் இக்கட்சி ஆட்சி அமைக்கிறது. புது தில்லி தொகுதியில் வென்ற அரவிந்த் கெஜ்ரிவால் டிசம்பர் 28, 2013 அன்று முதல்வராக பொறுப்பேற்றுக்கொண்டார் . இக்கட்சியிலிருந்து நீக்கப்பட்ட சட்டமன்ற உறுப்பினர் வினோத் குமார் பின்னி தனது ஆதரவை விலக்கிக்கொண்டார்.\n\nSection::::தில்லி சட்டமன்ற தேர்தல் (2015).\n2015ஆம் ஆண்டு நடைபெற்ற சட்டமன்ற தேர்தலில் தில்லியின் 67 தொகுதிகளில் இக்கட்சி வெற்றி பெற்றது. மீதி மூன்று இடங்களை பாசக பெற்றது. \n\nSection::::மக்களவை தேர்தல்.\n2014ஆம் ஆண்டு நடந்த மக்களவைத்தேர்தலில் இக்கட்சி நாட்டின் பல பகுதிகளில் போட்டியிட்டாலும் பஞ்சாப் மாநிலத்தில் மட்டும் நான்கு இடங்களில் வென்றது.\n\nSection::::தமிழகம்.\nஇந்தியா முழுவதும் 2.5 லட்சம் பேர் புதிதாக சேர்ந்துள்ள இக்கட்சியில், தமிழகத்தில் புதிதாக 30 ஆயிரம் பேர் சேர்ந்தனர்.. மொத்தமாக தமிழகத்திலிருந்து இதுவரை 42,000 பேர் ஆம் ஆத்மி கட்சி உறுப்பினர்களாகச் சேர்ந்துள்ளனர். ஆம் ஆத்மி கட்சி என்று வழங்கப்பட்டு வந்ததை, தான் வேட்பாளராக அறிவிக்கப்பட்ட பின்னர் சு. ப. உதயகுமார் இதனை தமிழில் எளிய மக்கள் கட்சி என பெயர் மாற்றி அழைத்தார்.\n\nSection::::ஆம் ஆத்மி அரசு செய்த சாதனைகள்.\nஆம் ஆத்மி கட்சி தான் பதவி வகித்த 49 நாட்களில், ஊழலுக்கு எதிரான பல பணிகளை செய்து முடித்தது.\n\n\nSection::::வரவேற்பு.\nஇணையதளங்களிலும், சமூக வலைதளங்களிலும் ஆம் ஆத்மி கட்சிக்கு, சுமார் \"பதினாறு லட்சம் மக்கள்\" இதுவரை ஆதரவு தெரிவித்தனர். \n\nSection::::ஆவணப்படம்.\nஆம் ஆத்மி கட்சியின் தலைவர் அரவிந்த் கெஜ்ரிவால் பற்றியும் அக்கட்சியின் வளர்ச்சிப் பற்றியும் குஷ்பு ரங்கா மற்றும் வினை சுக்லா இயக்கத்தில் ஆனந்த் காந்தி தயாரிப்பில், வைஸ் (Vice) செய்தி நிறுவனம் An Insignificant Man என்ற முழுநீள ஆவணப்படத்தை ஹிந்தி மற்றும் ஆங்கிலத்தில் 2017 ஆம் ஆண்டு டிசம்பர் 19 தேதி அன்று வெளியிட்டது. \n"}
{"id": "163745", "url": "https://ta.wikipedia.org/wiki?curid=163745", "title": "உக்ரைனியர்", "text": "உக்ரைனியர்\n\nஐரோப்பாவின் ஆறாவது பெரிய நாடான உக்ரைனில் வாழும் கிழக்கு சிலாவிய மொழிகளைப் பேசுவோர் உக்ரைனியர் எனப்படுவர். இவர்களில் பெரும்பான்மையினர் உக்ரைனில் வாழ்ந்தாலும், குறிப்பிடத்தக்க அளவினர் அண்டை நாடுகளான உருசியா, செருமனி, போலந்து, செர்பியா ஆகிய நாடுகளிலும் வாழ்கின்றனர். இவர்களின் தாய்மொழி உக்குரைனிய மொழி ஆகும்.\n\nஉக்ரைனியர்கள் என்பது உக்குரைனிய மொழி பேசும் அனைவரையும் குறிக்கும் என்றாலும், உக்ரைனில் வாழும் பிற மொழியினரையும் சில வேளைகளில் இச்சொல் குறிக்கும். பெலாருசியர்களும், உருசியர்களும் இவர்களுடன் நெருங்கிய இனத்தவர்கள் ஆவர். உக்ரைனியர்கள் என்ற பெயரே இருபதாம் நூற்றாண்டில் வழங்கப்படுவதுதான். முன்னர் இவர்கள் ருசி, ருசிச்சி என்றும் அழைக்கப்பட்டனர். (முன்பு இவர்கள் வாழ்ந்த\nநிலப்பரப்பான ருசு என்னும் பகுதியின்மூலம் இப்பெயர் பெற்றனர்.) இன்றைக்கு குறிப்பிடத்தக்க உக்ரைனியர்கள் உருசியா, ஐக்கிய அமெரிக்கா, பிரசில், கசகசுத்தான், இத்தாலி, அர்கெந்தீனா ஆகிய பகுதிகளில் வாழ்கின்றனர். சில தகவல்மூலங்கள் கூறும் கணக்கின்படி, உக்ரைனுக்கு வெளியே ஏறத்தாழ இருபது மில்லியன் மக்கள் உக்ரைனியர்கள் என அடையாளப்படுத்திக் கொண்டனராம்.. இருப்பினும், அதிகாரப்பூர்வ கணக்கெடுப்பில் பத்து மில்லியன் மக்கள் உக்ரைனியர்கள் எனத் தெரிய வந்துள்ளது. உலகில் பரந்து வாழும் மக்களுள் உக்ரைனியர்களும் அடங்குவர்.\n\nSection::::புவியில் பரம்பல்.\nஉக்ரைனியர்கள் பலர் உக்ரைனில் தான் வாழ்கிறார்கள். உக்கிரனில் மூன்றில் ஒருவர் உக்ரைனிய மொழி பேசுபவர். உக்ரைனுக்கு அடுத்தபடியாக அதிகம் வாழும் நாடு உருசியா.\n\nஉருசியக் குடிமக்கள் பலர் தங்களை உக்ரைனியர்கள் எனக் குறிப்பிட்டுள்ளனர். மேலும் பலரின் முன்னோர் உக்ரைனியர்கள் ஆவர்.\nசில கருதுகோள்களின்படி, வட அமெரிக்காவில் 2.1 மில்லியன் மக்களும், பிரசிலில் 5,00,000 மக்களும், மோல்டோவாவில் 3,75,000 மக்களும், கசகசுத்தானில் 333,000 மக்களும் போலந்தில் 3,50,000 மக்களும், அர்கெந்தீனாவில் 3,00,000 மக்களும் உக்ரைனியர்களாக வாழ்கின்றனர். மேலும் பெலாருசு, போர்த்துகல், ரோமானியா, சுலோவாக்கியா, ஐக்கிய ராச்சியம், ஆஸ்திரேலியா, செருமனி, லத்வியா, சுவிட்சர்லாந்து, ஆஸ்திரியா, இத்தாலி, அயர்லாந்து, சுவீடன் ஆகிய நாடுகளிலும் குறிப்பிடத்தக்க அளவினர் வாழ்கின்றனர்.\nவரலாற்றின் கணக்கில் நோக்குங்கால், உக்ரைனியர்கள், பெலாருசியர்கள், உருசியர்கள் ஆகியோருடன் மொழித் தொடர்பைக் கொண்டிருந்தனர். கர்பதீனிய மலைத்தொடரிலிந்து வெள்ளைக் கடல் வரையிலும் ஒரே மக்கள் வாழ்ந்ததாகவும், இவர்களே பின்னர்\nஉருசியர்கள், பெலாருசியர்கள் எனவும் பிரிந்து சென்றனர்.\n\nSection::::சமயங்கள்.\nசமய நம்பிக்கையுள்ளவர்களில் பெரும்பான்மையினர் கிறித்தவ சமய உட்பிரிவுகளைச் சேர்ந்தவர்கள். இவர்களில் பெரும்பான்மையினர் ஆர்த்தோடாக்சு கிறித்தவர்கள் ஆவர். கீவ் மற்றும் மசுக்கோ பேற்றியார்க்கைச் சேர்ந்த தேவாலயங்கள் அதிகளவில் உள்ளன.\nப்ரொடெசுட்டாண்டு, கிரேக்கக் கத்தோலிக்கம் ஆகிய உட்பிரிவுகளைப் பின்பற்றுவோரும் உள்ளனர்.\n\nSection::::நடனம்.\nஉக்ரைனிய நாட்டுப்புறத்தவரின் நடனமே உக்ரைனிய நடனமாகக் கூறப்படுகிறது. கச்சேரிகளில் இவ்வகை நடனங்கள் ஆடப்பெற்றன. உக்ரைனிய நாட்டுப்புறக்கலைகள் இன்றளவும் நிலைத்திருக்கின்றன. உக்ரைனிய நடனம் எழுச்சி மிக்கதாவும், சுறுசுறுப்பானதாகவும், மகிழ்ச்சிமிக்கதாகவும் இருக்கும் என்பதால், உலகெங்கும் பரவலாக அறியப்படுகிறது.\n\nSection::::உக்ரைன் வரலாற்றுப் பகுதிகள்.\nஉக்ரைனின் பெரும்பகுதிகள் ஐரோப்பாவில் அமைந்துள்ளன. சில ஆண்டுகள் உக்ரைனியப் பகுதிகள் பல அண்டை நாடுகளினால் ஆக்கிரமிக்கப் பட்டுள்ளன.\n\n\n"}
{"id": "163760", "url": "https://ta.wikipedia.org/wiki?curid=163760", "title": "சாம்சங் கேலக்சி எஸ் II", "text": "சாம்சங் கேலக்சி எஸ் II\n\nசாம்சங் கேலக்ஸி எஸ் II தொடுதிரைத் தொழில்நுட்பத்துடன் கூகுள் நிறுவனத்தின் அண்ட்ராய்டு இயங்குதளத்தைப் பயன்படுத்தி இயங்கும் ஒரு வகை நுண்ணறி பேசி ஆகும். இது 15 பிப்பிரவரி 2011 அன்று சாம்சங் எலக்ட்ரானிக்ஸ் நிறுவனத்தால் வெளியிடப்பட்ட. சாம்சங் கேலக்ஸி எஸ் II அண்ட்ராய்டு 4.0 இயங்குதளத்துடன் வெளியிடப்பட்டது, உயர்தர காணொளியை வழங்கிய முன்னணி கைபேசிகளில் இதுவும் ஒன்று.\n"}
{"id": "163762", "url": "https://ta.wikipedia.org/wiki?curid=163762", "title": "வெல்லாவெளிப் பிராமிச் சாசனங்கள்", "text": "வெல்லாவெளிப் பிராமிச் சாசனங்கள்\n\nவெல்லாவெளிப் பிராமிச் சாசனங்கள் எனப்படுபவை மட்டக்களப்பு மாவட்டத்திலுள்ள வெல்லாவெளி பிரதேசத்திலுள்ள உள்ள தளவாய் எனும் பகுதியிலுள்ள குன்றில் காணப்படும் பிராமி எழுத்துக்கள் ஆகும். மட்டக்களப்பு நகரிலிருந்து களுவாஞ்சிக்குடி (ஏ-4 நெடுஞ்சாலை) ஊடாக இப்பிரதேசத்தை அடைய கிட்டத்தட்ட 50 கி.மீ. தூரம் பயணிக்க வேண்டும். குன்றுகளும் பாறைகளும் நிறைந்த இடத்தில் பிராமிச் சாசனங்கள் காணப்படுகின்றன. இவற்றில் காணப்படும் கிட்டத்தட்ட நான்கு சாசனங்களில் மூன்றில் உள்ள எழுத்துக்கள் சிதைவடைந்து காணப்பட ஒன்றில் தெளிவாகவுள்ளது.\n\nஇங்குள்ள குன்றுகள் மனித செயற்பாடுகளினால் செதுக்கப்பட்டு அல்லது வடிவமைக்கப்பட்டுக் காணப்படுகின்றன. இச்சாசனங்களின் காலம் 2200 வருடங்கள் (கி.மு. இரண்டாம் நூற்றாண்டு) பழமையானவை என்ற கருத்து நிலவுகின்றது. இவை பிராமி-பிராகிருத கலப்பு என்ற கருத்தும் நிலவுகின்றது.\n\nSection::::சாசனத்தின் உள்ளடக்கம்.\nபிராமிச் சாசனத்தில் இடம்பெற்றுள்ள செய்தி:\nஇதனை \"பருமக என்ற பட்டத்துக்குரிய கப்பற் தலைவன் ஷமதய என்பவன் கொடுத்த குகை\" எனப் பொருள் கொள்ளலாம் என குறிப்பிடப்படுகின்றது. பெருமகன் என்னும் சொல்லே இக் கல்வெட்டில் 'பருமக' எனக் குறிப்பிடப்பட்டுள்ளது, பாய்மரக் கப்பலைச் சங்கநூல்கள் நாவாய் எனக் குறிப்பிடுகின்றன. நாவாய் வாணிகன் 'நாய்கன்' எனப்பட்டான்.\n"}
{"id": "163770", "url": "https://ta.wikipedia.org/wiki?curid=163770", "title": "சோணாட்டுப் பிடவூர் கிழான் மகன் பெருஞ்சாத்தன்", "text": "சோணாட்டுப் பிடவூர் கிழான் மகன் பெருஞ்சாத்தன்\n\nசோணாட்டுப் பிடவூர் கிழான் மகன் பெருஞ்சாத்தன் சங்ககால அரசர்களில் ஒருவன். இவன் சிறந்த வள்ளலாகவும் விளங்கினான். பிடவூர் இவனது தலைநகர். மதுரை நக்கீரர் பிடவூர் அறப்பெயர்ச் சாத்தன் எனக் குறிப்பிடுகிறார். ஒருநாள் இந்தப் புலவரின் சுற்றம் இவனது வாயிலில் நின்றுகொண்டு தன் தடாரிப் பறையை முழக்கியது. அது கேட்டு வெளியே வந்த சாத்தன் அரிய செல்வங்களைக் கொண்டுவரச் செய்து வழங்கினான். அத்துடன் நில்லாது அங்கு நின்ற புலவரைத் தன் மனைவிக்குக் காட்டி அவரை, அவனைப்போலவே போற்றுமாறு அறிவுறுத்தினானானாம்.\nஅது கேட்ட புலவர் வறண்ட காலத்திலும் வளம் குன்றாமல் அவன் ஊர் சிறக்க வேண்டும் என வாழ்த்தினார். மேலும் இந்தப் புலவர் பிறரை நாடாமல் அவன் நினைவாகவே வாழ்ந்தாராம். \n"}
{"id": "163772", "url": "https://ta.wikipedia.org/wiki?curid=163772", "title": "கொங்குவேளிர்", "text": "கொங்குவேளிர்\n\nகொங்குவேளிர் பெருங்கதையின் ஆசிரியர். கொங்கு நாட்டைச் சேர்ந்தவர்; வேளாள மரபில் பிறந்தவர். சிற்றரசர்களுள் ஒருவர். இவர் பிறந்த ஊர் கொங்கு நாட்டில் உள்ள விசயமங்கலம் என்று கூறுவர். இவர் தமிழ்ப் புலவர் பலரை ஒன்று சேர்த்து ஆய்வு செய்யும் அமைப்பை ஏற்படுத்தி இருந்தார்.\nஅடியார்க்கு நல்லார் என்னும் சிலப்பதிகார உரையாசிரியரின் கூற்றின்படி கொங்குவேளிர் காலத்தில் இடைச்சங்க நூல்கள் வழக்கத்தில் இருந்துள்ளதை அறிய முடிகின்றது. இவரும் இவரது காலத்துப் புலவர்களும் இடைச்சங்க நூல்களில் ஆழ்ந்த புலமை கொண்டிருந்ததும் தெரிய வருகின்றது. \n\nSection::::வரலாறு.\nகொங்குவேளிரின் வாழ்க்கை வரலாற்றைக் கொங்கு மண்டல சதகம் என்னும் நூல் விவரித்துள்ளது.\n\n<poem>\nநீதப் புகழ்உத யேந்திரன் காதை நிகழ்த்துதற்குக் \nகோதற்ற மங்கையின் மூன்று பிறப்புற்ற கொள்கையன்றி \nமேதக்க சொற்சங்கத் தார்வெள்க வேகொங்கு வேள்அடிமை \nமாதைக்கொடு உத்தரஞ் சொன்னது வும்கொங்கு மண்டலமே.\n</poem>\n\nகுற்றமற்ற மங்கை ஆகிய விசயமங்கலம் என்னும் ஊரில் பிறந்தவர் கொங்குவேளிர். இவர் புகழ்மிக்க உதயணன் கதையைப் படைப்பதற்காக மூன்று பிறவி எடுத்தவர். உதயணன் கதையைப் படைத்துச் சங்கத்தில் அரங்கேற்றம் செய்தார். அப்போது சங்கத்தில் உள்ள புலவர்கள் கேட்ட கேள்விகளுக்கு எல்லாம் அவர்கள் வெட்கப்படுமாறு தம் வீட்டு வேலைக்காரப் பெண்ணின் மூலம் விடை தந்தார். \n\nSection::::சோதிடமும் மூன்று பிறவியும்.\nகொங்குவேளிர் நூல் செய்துவரும்போது, இவருக்கு விரைவில் மரணம் நேரும் என்று சோதிடர் கூறினர். இதனை அறிந்த கொங்குவேளிர் எப்படியாவது மரணத்தைத் தள்ளிப்போட்டு நூலை முடிக்க வேண்டும் என்று எண்ணினார். இதற்காக மூன்று பிறவி எடுக்கத் திட்டமிட்டார். இதன்படி இல்லறம் ஒரு பிறவி ஆயிற்று. இல்லறத்திலிருந்து நீங்கி, வானப்பிரத்தம் (மனைவியுடன் காட்டிற்குச் சென்று தவம் செய்தல்) மேற்கொண்டார். இது இரண்டாம் பிறவி ஆயிற்று. இதிலிருந்தும் நீங்கித் துறவறம் மேற்கொண்டார். இது மூன்றாம் பிறவி ஆனது. துறவறம் பூண்டு பெருங்கதையை நிறைவு செய்தார் என்று உ. வே. சாமிநாதையர் கூறுவார். \nSection::::மூன்று பிறவியின் இரண்டாவது பொருள்.\nஉதயணன் கதையை இயற்றுவதற்கு மூன்று பிறவி எடுத்தார் என்பதற்கு வேறொரு பொருளும் உண்டு. இவர் முதற் பிறவியில் குணாட்டியராகப் பிறந்து பைசாச மொழியில் இக்காப்பியத்தைப் படைத்தார். இரண்டாவது பிறவியில் துர்விநீதனாகப் பிறந்து வடமொழியில் இக்காப்பியத்தைப் படைத்தார். மூன்றாவது பிறவியில் கொங்குவேளிராகப் பிறந்து தமிழில் பெருங்கதையைப் படைத்தார். இவ்வாறு பொருள் கொள்வதும் உண்டு. \n\nSection::::காலமும்.\nகொங்குவேளிரின் காலத்தைப் பற்றிச் சரியாகக் கணித்திடச் சான்றுகள் கிடைக்கவில்லை என்று உ.வே. சாமிநாதையரும், பொ.வே. சோமசுந்தரனாரும் கருதுகின்றனர். என்றாலும் இப்புலவர் கடைச்சங்க காலத்தை ஒட்டிய காலப் பகுதியில் வாழ்ந்திருக்க வேண்டும் என்றும் ஊகிக்கின்றனர். திருத்தக்க தேவர் இயற்றிய சீவக சிந்தாமணிக் காப்பியத்திற்கு முன்பும், சிலப்பதிகாரம், மணிமேகலை படைக்கப்பெற்ற காலத்தை ஒட்டியும் பெருங்கதை படைக்கப்பட்டிருக்க வேண்டும் என்பது தெரிகிறது. \n\nSection::::சமயம்.\nகொங்குவேளிர் சமண சமயத்தைச் சேர்ந்தவர். சமணக் கருத்துகள், தத்துவங்கள் பலவற்றைப் பெருங்கதையில் படைத்துள்ளார் என்பதும் குறிப்பிடத்தக்கது.\n"}
{"id": "163774", "url": "https://ta.wikipedia.org/wiki?curid=163774", "title": "பாண்டியன் கீரஞ்சாத்தன்", "text": "பாண்டியன் கீரஞ்சாத்தன்\n\nபாண்டியன் கீரஞ்சாத்தன் சங்ககால வள்ளல்களில் ஒருவன். பாண்டியனின் படைத்தலைவனாக விளங்கியதால் கீரஞ்சாத்தன் என்னும் பெயருடன் பாண்டியன் என்னும் அடைமொழி சேர்க்கப்பட்டுள்ளது, ஆவூர் மூலங்கிழார் இவனைப் பாடியுள்ளார். \nபுலமை சான்ற பெருமக்கள் இவனை நாடும்போது அவர்கள் பசி இல்லாமல் இருந்து தன்னொடு சேர்ந்து உண்ண மறுத்தால், தானும் உண்ணமாட்டேன் என்று சூளுரை கூறித் தன்னுடன் சேர்ந்து உண்ணும்படிச் செய்யும் பண்பு மிக்கவன் இவன். \n\nஇத்தகைய இனிய சாயலைக் கொண்ட இவன் நாட்டைக் காக்கும் போர் வீரர்கள் கள்ளுண்டு மயங்கிக் கிடக்கும்போது தான் \"நான் காப்பேன்\" என்னும் சூளுரையுடன் முன் சென்று காப்பாற்றுவான். \n"}
{"id": "163776", "url": "https://ta.wikipedia.org/wiki?curid=163776", "title": "பண்ணன்", "text": "பண்ணன்\n\nபண்ணையை உடையவன் பண்ணன். பண்ணை என்னும் சொல் பண்படுத்தப்பட்ட வயலைக் குறிக்கும். கிழான் என்னும் சொல் இக்காலத்தில் நிலக்கிழார் என்று வழங்கப்பட்டு வருகிறது.\n"}
{"id": "163778", "url": "https://ta.wikipedia.org/wiki?curid=163778", "title": "சாலினி", "text": "சாலினி\n\nசாலி என்னும் சொல் நெல்லைக் குறிக்கும். இது நெல்லின் வகைகளில் ஒன்று. \n\nமறவரினத்தில் மகளாக பிறந்தவள். \n\nகொற்றவை தெய்வத்தைச் சாலினி என்றனர். கருவுற்றிருந்த பெண்கள் யாழ், முழவு, ஆகுளி முழக்கத்துடன் சாலினிக்குப் பொங்கலிட்டுப் படைத்தனர்.\n\nவிண்ணின் வடதிசையில் விங்கும் விண்மீன்கள் ஏழு. அவற்றுள் சாலினி என்னும் மீன் ஒன்று. இதனை வடநூலார் அருந்ததி என்பர். இந்திரன் முருகனைத் துண்டு துண்டாக்கிய தசைப் பிண்டத்தை இந்த அருந்ததி என்னும் சாலினி நீங்கலாக ஏனைய அறுவரும் உண்டு ஆறு மகவைப் பெற்றார்களாம். ஆவை ஒன்றானவன் ஆறுமுகனாம். \n\nசாலினி விண்மீனைச் சிலப்பதிகாரம் சாலி என்று குறிப்பிடுகிறது. இது வடதுருவமாக விளங்கும் விண்மீன். மற்ற விண்மீன்களைப் போல மக்கள் கண்ணுக்குத் திசை மாறித் தோன்றாமல் ஒரே இடத்தில் தோன்றுவதால். மனம் மாறாத கற்புடைய பெண்ணாக உருவகம் செய்வர். \n\nசாலினி என்பவள் வேட்டுவர் குடியில் சாமியாடிக் குறி சொல்லும் பெண். \n"}
{"id": "163788", "url": "https://ta.wikipedia.org/wiki?curid=163788", "title": "நந்தன்", "text": "நந்தன்\n\nநந்தன் என்னும் நந்தர் குடி அரசன் ஒருவன் தன்னிடமிருந்த பெருஞ்செல்வத்தைத் தன் தலைநகர் பாடலிபுரத்தில் கங்கையாற்றில் மறைத்து வைத்திருந்தான். இந்திய வரலாற்றில் இவன் எனக் குறிப்பிடப்படுகிறான்.\n\nஅந்தச் செல்வத்தையே பெற்றாலும் அதனை வைத்துக்கொண்டு தலைவன் தலைவியை மறந்து அங்கேயே தங்கமாட்டான் என்று தோழி தலைவியிடம் சொல்லித் தலைவன் பிரிவால் வருந்தும் தோழியைத் தேற்றுகிறாள்.\n"}
{"id": "163797", "url": "https://ta.wikipedia.org/wiki?curid=163797", "title": "காளிபட்டி", "text": "காளிபட்டி\n\nகாளிபட்டி இந்தியாவின் தமிழ்நாடு மாநிலத்தின் திண்டுக்கல் மாவட்டத்தில் உள்ள கிராமம் ஆகும். இதில் 700 மக்கள் வசிக்கிறார்கள். இவர்களின் முக்கிய ஆதாரம் விவசாயம் ஆகும்.\nSection::::சிறப்பு.\n150 ஏக்கரில் ஒரு குளம் உள்ளது, இதன் மூலம் 5000 ஏக்கர் நிலம் பாசன வசதி பெருகின்றனது . இங்கு இந்து மக்களே அதிகம், முருகன் முக்கிய கடவுள் ஆவார்.\n"}
{"id": "163800", "url": "https://ta.wikipedia.org/wiki?curid=163800", "title": "சுவாமிநாதன் குருமூர்த்தி", "text": "சுவாமிநாதன் குருமூர்த்தி\n\nசுவாமிநாதன் குருமூர்த்தி அல்லது சு. குருமூர்த்தி என்பவர் பத்திரிகையாளர் மற்றும் பட்டயக் கணக்காளரும் ஆவார். இவர் சுதேசி விழிப்புணர்வு இயக்கத்தின் தேசிய இணை அமைப்பாளர் ஆவார். இவர் இந்தியன் எக்சுபிரசு பத்திரிகைக் குழுமத்தின் நிறுவனர் ராம்நாத் கோயங்காவின் ஆலோசகராகவும் இருந்தார்.\n\nசோ ராமசாமி மறைவுக்குப் பிறகு இவர் துக்ளக் இதழின் ஆசிரியராக செயல்பட்டு வருகிறார்.\n"}
{"id": "163812", "url": "https://ta.wikipedia.org/wiki?curid=163812", "title": "நெடுமிடல்", "text": "நெடுமிடல்\n\nநெடுமிடல் என்னும் பெயர் கொண்ட அரசர்கள் இருவர் காணப்படுகின்றனர். \n"}
{"id": "163816", "url": "https://ta.wikipedia.org/wiki?curid=163816", "title": "மையூர் கிழான்", "text": "மையூர் கிழான்\n\nமையூர் கிழான் என்பவன் மையூர் அரசன். \nஇவன் வேளிர் குடியினன் ஆதலால் ‘மையூர் கிழான் வேள்’ எனப்பட்டான். \nஇந்த வேளின் மகள் ‘வேண்மாள்’. \nஇவளுக்குத் தந்தை இட்ட பெயர் ‘அந்துவஞ்செள்ளை’. \nஅந்துவஞ்செள்ளை குட்டுவன் இரும்பொறைக்கு மணம் முடித்துக் கொடுக்கப்பட்டாள். \nகுட்டுவன் இரும்பொறைக்கும் அந்துவஞ்செள்ளைக்கும் மகனாகப் பிறந்தவன் இளஞ்சேரல் இரும்பொறை.\n\nமேலைக் கடற்கரைச் சேர மன்னர்கள் பொதினிமலை வேளிரோடு மண உறவு கொண்டிருந்தனர். \n\nகொங்கு நாட்டுக் கருவூர்ச் சேர மன்னர்கள் மைசூர் மன்னனோடும் மண உறவு கொண்டிருந்தனர்.\n"}
{"id": "163819", "url": "https://ta.wikipedia.org/wiki?curid=163819", "title": "புனித அந்திரேயா கோவில் (சென்னை)", "text": "புனித அந்திரேயா கோவில் (சென்னை)\n\nபுனித அந்திரேயா கோவில் (\"St. Andrew's Church\") சென்னை, பூந்தமல்லி நெடுஞ்சாலை எழும்பூரில் அமைந்து, எசுக்காத்துலாந்து பிரெஸ்பிட்டேரியன் சபை உறுப்பினருக்கு வழிபாட்டு இடமாகச் செயல்பட்டுவரும் வரலாற்றுச் சிறப்பு மிக்க கிறித்தவக் கோவில் ஆகும்.\n\nஇக்கோவில் கட்டட வேலை 1818ஆம் ஆண்டு ஏப்பிரல் 6ஆம் நாள் தொடங்கியது. கோவிலின் அர்ச்சிப்புவிழா 1821இல் நிகழ்ந்தது.\n\nSection::::சமயப் பிரிவு.\nசென்னையில் அமைந்துள்ள புனித அந்திரேயா கோவில் எசுக்காத்துலாந்து நாட்டோடு நெருங்கிய தொடர்புடையது. அது \"கோவில்\" எனப் பொருள்படும் \"Kirk\" என்னும் எசுக்காத்து மொழிச் சொல்லாலும் அறியப்படுகிறது.\n\nசென்னையில், கிழக்கிந்தியக் கம்பனியின் பிரித்தானியப் படைவீரர் பிரிவில் இருந்த எசுக்காத்துலாந்து நாட்டவர் வழிபடும் இடமாக டாக்டர் ஜான் ஆலன் (\"Dr. John Allan\") தலைமையில் இக்கோவில் தொடங்கியது. அவரே அக்கோவிலின் முதல் மறைப்பணியாளர் ஆனார்.\n\nகட்டடக் கலைஞர் பெயர் மேஜர் தாமஸ் தே ஹாவிலாண்ட் (\"Major Thomas de Havilland\"). இக்கோவில் எசுக்காத்துலாந்து பிரெஸ்பிட்டேரிய (\"Scottish Presbyterian\") கிறித்தவ மரபைச் சார்ந்தது. அதன் வழிபாட்டு அமைப்பும் நிர்வாகமும் பிரெஸ்பிட்டேரிய மரபின்படியே உள்ளன. இருப்பினும், சமயக் கோட்பாடுகளில் ஒத்த பிற கிறித்தவ சபைகளின் வழிபாட்டுமுறைகளும் இக்கோவிலில் ஏற்கப்படுகின்றன.\n\nSection::::கோவிலின் வரலாற்றுச் சிறப்புகள்.\nஇக்கோவில் அமைந்திருக்கும் இடம் சதுப்பு நிலமாக இருந்தது. சுமார் 7 ஏக்கர் நிலத்தை அக்கால விலைப்படி 4000 பவுண்டுகள் கொடுத்து குறைந்த விலைக்கு வாங்கினராம். அதை உறுதிப்படுத்தி, கோவிலுக்கு அடித்தளம் இடுவதற்காக இந்திய மரபில் சுமார் 300 கிணறுகள் 26 அடி தோண்டப்பட்டு, சல்லி, மணல் ஆகியவற்றால் நிரப்பப்பட்டன. அவற்றிற்கு மேலே கோவிலின் அடித்தளம் கட்டப்பட்டது.\n\nகோவில் கட்டடத்திற்கு மாதிரியாக இருந்தது இலண்டனில் உள்ள புனித மார்ட்டின் கோவில் (\"St. Martin-in-the-field\") ஆகும். குறிப்பாக, வட்ட வடிவ உட்பகுதி இக்கோவிலின் சிறப்புக் கூறு. கோவிலுக்கு அடிக்கல் இட்டபோது, அதன் கீழே செப்புத்தகடு ஒன்று வைக்கப்பட்டது. அதில் ஒரு புறம் ஆங்கிலத்திலும் மறுபுறம் இலத்தீனிலும் அடித்தளமிட்ட தகவல்கள் பொறிக்கப்பட்டிருந்தன. செப்புத்தகட்டின் கீழே ஒரு குழியில் இறுக்கமாக மூடப்பட்ட ஒரு குப்பியின் உள்ளே பிரித்தானிய மற்றும் இந்திய நாணயங்களும், இலத்தீன், ஆங்கிலம், தமிழ், தெலுங்கு ஆகிய மொழிகளில் எழுதப்பட்ட சுவடிகளும் வைக்கப்பட்டன. அச்சுவடிகளில் செப்புத்தகட்டில் செதுக்கப்பட்ட செய்தி எழுதப்பட்டிருந்தது.\n\nகோவிலின் வட்ட வடிவ உட்பக்கம் 83 அடி குறுக்களவு கொண்டுள்ளது. அதற்கு மேலே எழுகின்ற வட்டவடிவ குவிமாடம் சிறப்பு வாய்ந்தது. முழுவதும் சுண்ணம், சாந்து, கல் கொண்டு அமைந்த அக்குவிமாடத்தில் மரம் பயன்படுத்தப்படவில்லை. அதன் குறுக்களவு 51½ அடி, உயரம் 24 அடி. அம்மாடத்தைத் தாங்குகின்ற 16 பெருந்தூண்கள் ஒவ்வொன்றும் 26 அடி உயரமும் 2½ அடி குறுக்களவும் கொண்டன. குவிமாடத்தின் உட்புறம் இளநீல வண்ணம் பூசப்பட்டது.\n\nSection::::கோபுரம்.\nகோவிலின் வட்ட வடிவ நடுப்பகுதிக்குக் கிழக்கும் மேற்கும் இரு சதுர வடிவ நீட்சிகள் உள்ளன. கிழக்கு நீட்சிக்கு அருகே ஒரு மாபெரும் கோபுரம் எழுகிறது. அது நான்கு அடுக்குகளைக் கொண்டுள்ளது. அதன் உயரம் தரைமட்டத்திலிருந்து 166½ அடி. அதன் உச்சியில் உள்ள காற்றுத் திசைகாட்டி மேலும் 3 ½ அடி கூட்டுகிறது.\n\n1820 மே மாதத் தொடக்கத்தில் கோபுரம் கட்டி முடிக்கப்பட்டது. அதைக் கட்டிய மூன்றாம் நாளில் கோரமான புயல் 30 மணி நேரம் வீசியது. அதன் விளைவாக 16 அங்குலம் மழையும் கொட்டியது. அப்படியிருந்தும் புதிய கோபுரக் கட்டடம் யாதொரு சேதமும் அடையவில்லை என்பதிலிருந்து அதன் உறுதியான கட்டமைப்பு தெரிகிறது. கோவிலின் உள்ளே தங்கியிருந்த மறைப்பணியாளர் ஜான் ஆலன் புயல் முடிந்து ஓயும் வரை கோவிலை விட்டு வெளியே வர முடியாமற் போயிற்றாம்.\n\nகோபுரத்தின் முற்பகுதியில் கோவில் முகப்பு உள்ளது. அங்கே 57 அடி அகலம் உடைய நுழைவாயில் பகுதி உள்ளது. சுற்றிலும் உயர்ந்த தூண்கள் உள்ளன.\n\nSection::::கோவில் மணி.\nகட்டடக் கலைஞர் தே ஹாவில்லாண்ட் புனித அந்திரேயா கோவிலுக்காகப் பெரியதொரு மணி வார்த்தெடுக்க ஏற்பாடு செய்தார்.சென்னையிலேயே வார்த்தெடுக்கப்பட்ட மிகப் பெரிய அக்கோவில் மணி 4 அடி குறுக்களவுடையது. அதோடு வேறு சிறிய மணிகள் இரண்டும் வார்த்தெடுக்கப்பட்டன.\n\nஅந்த மணிகள் முதன்முறையாக ஒலித்தது மறைப்பணியாளர் ஜான் ஆலன் இறந்தபோது ஆகும். அதைச் சிலர் நல்ல சகுனமாகக் கருதாததால் பெரிய மணி கோவிலிலிருந்து அகற்றப்பட்டது. தே ஹாவில்லாண்ட் நேரடியாக மேற்பார்வை பார்த்த அக்கோவில் கட்டடப் பணிக்கு மொத்தம் 20 ஆயிரம் பவுண்டுகள் செலவாயின. அதில் கோவில் மணி தொடர்பான சர்ச்சை மட்டுமே அவர் பெயருக்குக் களங்கமாக அமைந்தது. ஆனால் சென்னை நகரில் புதியதொரு சிறப்பான கட்டடம் உருவானதை யாரும் குறைகூறவில்லை.\n\nSection::::சென்னை கிறித்தவக் கல்லூரிக்கு அடித்தளம் இடப்படல்.\nஇன்று புகழ்பெற்ற கல்வி நிறுவனமாக விளங்குகின்ற சென்னை கிறித்தவக் கல்லூரி (\"Madras Christian College\") எழுவதற்கான விதை இங்குதான் ஊன்றப்பட்டது. மறைப்பணியாளர் ஜான் ஆன்டர்சன் என்பவர் 56 புரட்டஸ்தாந்து மாணவர்களுக்குக் கல்வி புகட்ட ஒரு கல்விக்கூடத்தைத் தொடங்கினார். அது வளர்ந்து, சிறந்த கல்லூரி ஆயிற்று.\n\nSection::::விருதுவாக்கு.\n\"ஆண்டவரும் மீட்பருமான இயேசு கிறித்துவுக்குக் கீழ்ப்படிகின்ற சீடர்களின் குழு\" என்பதே இக்கோவில் சமூகத்தின் விருதுவாக்கு ஆகும்.\n\nSection::::வழிபாட்டு நேரங்கள்.\nவழிபாட்டு நிகழ்ச்சி (\"Worship Services\"):<br>\nஒவ்வொரு ஞாயிறும்<br>\nகாலை 7 மணி; 9 மணி (முதன்மை வழிபாடு); மாலை 6 மணி.\n\nநற்கருணை வழிபாடு (\"Holy Communion Services\"):<br>\nமுதல் ஞாயிறு: காலை 7 மணி; காலை 9 மணி.<br>\nமூன்றாம் ஞாயிறு: மாலை 6 மணி.<br>\nமாதத்தின் முதல் நாள்: காலை 6:30 மணி.\n\nSection::::நில உரிமைப் பிரச்சினை.\nபுனித அந்திரேயா கோவில் வகை யாருக்கு உரியது என்பது குறித்து நெடுநாளைய சர்ச்சை உள்ளது. பிரித்தானியர் இந்தியாவை விட்டுச் சென்ற வேளையில் இக்கோவில் வகை, சட்டப்படி தனி உரிமை பெற்றது. 1969இல் இந்திய அரசு அவ்வுரிமையை உறுதிப்படுத்தியது.\n\nஇதற்கிடையில், இந்திய புரட்டஸ்தாந்து சபைகள் மிகப் பல ஒன்றிணைந்து தென்னிந்தியத் திருச்சபை 1947இல் உருவானது. அந்த ஒன்றியத்தில் பிரெஸ்பிட்டேரியன் சபை 1959இல் இணைந்தது. அதன் விளைவாக புனித அந்திரேயா கோவிலும் சொத்தும் தென்னிந்தியத் திருச்சபைக்கு உரிமையாயின என்பது தென்னிந்தியத் திருச்சபையின் வாதம். அதற்கு எதிராக, புனித அந்திரேயா கோவில் தனி உரிமை கொண்டது என்பது கோவில் தரப்பினர் வாதம்.\n\nஇந்த வழக்கை விசாரித்த நீதிமன்றம், கோவில் மற்றும் கோவில் சொத்தின் உடைமையுரிமை இந்திய அரசின் பாதுகாப்புத் துறையைச் சாரும் என்றும், அது தென்னிந்தியத் திருச்சபைக்குக் குத்தகையாகக் கொடுக்கப்பட்டுள்ளது என்றும் தீர்ப்பளித்தது.\n\nதென்னிந்தியத் திருச்சபை என்னும் ஒன்றியத்தில் ஆங்கிலிக்கன், மெதடிஸ்டு, பிரெஸ்பிட்டேரியன் மற்றும் கான்ங்கிரகேஷனல் சபைகள் ஒன்றிணைந்தன. தமிழ் நாடு, கேரளம், கர்னாடகம் மற்றும் ஆந்திர பிரதேசம் ஆகிய தென்னிந்திய மாநிலங்களும், புதுச்சேரியும், இலங்கையின் வடக்கு மற்றும் கிழக்குப் பகுதிகளும் இத்திருச்சபை அமைப்பின் கீழ் வரும். \"தென்னிந்தியத் திருச்சபை அறக்கட்டளைக் கழகம்\" (\"Church of South India Trust Association\" - \"CSITA\") என்னும் சட்டப்பூர்வ அமைப்பு அத்திருச்சபையின் சொத்துரிமையைக் காக்க உருவாக்கப்பட்டது.\n\n"}
{"id": "163828", "url": "https://ta.wikipedia.org/wiki?curid=163828", "title": "பழிச்சுதல்", "text": "பழிச்சுதல்\n\nபழிச்சுதல் என்னும் துறையினவாகப் புறநானூற்றுத் தொகுப்பில் மூன்று பாடல்கள் உள்ளன. அவை கைக்கிளை என்னும் திணையின் துறைகள். இவை சோழன் போர்வைக்கோப்பெருநற்கிள்ளி முக்காவல் நாட்டு ஆமூர் மல்லனைப் பொருது அட்டு நின்றானை பெருங்கோழிநாய்கன் மகள் நக்கண்ணையார் நேரில் கண்டு பாடியவை. இந்தப் புலவர் நக்கண்ணையார் போரிட்டு வென்ற சோழ அரசன் கிள்ளிமீது காதல் கொண்டிருந்தாள். நக்கண்ணையார் புலவரை அரசன் கிள்ளி விரும்பவில்லை. அதனால் இது ஒருதலைக் காமமாகிய கைக்கிளை என்னும் திணையின்பாற் பட்டது. \n\nஅவனை நினைத்து என் தோள் மெலிவதால் என் வளையல்கள் கழலுகின்றன என்றும், நானே நேரில் கண்டதால் என் மனம் அவன்பால் நின்றது என்றும் நக்கண்ணையாரே கூறுவதால் இவள் அவன்மேல் காதல் கொண்டிருந்தமை புலனாகிறது. \n\nதொல்காப்பியம் கைக்கிளையை அகத்திணை என்று கூறுகிறது. இந்தப் பாடல்கள் புறத்திணைப் பாடல்களின் தொகுப்பாகிய புறநானூற்றில் வருகின்றன. புறப்பொருள் வெண்பாமாலை இதனை அகத்திணைப் படலம் எனத் தனியே ஒரு படலம் அமைத்துக்கொண்டு விளக்குகிறது. இவை பொருள் இலக்கணத்தில் காலப்பாதையில் வளர்ந்த பரிமாற்றங்கள்.\n"}
{"id": "163832", "url": "https://ta.wikipedia.org/wiki?curid=163832", "title": "பாண் பாட்டு", "text": "பாண் பாட்டு\n\nபாண்பாட்டு என்னும் துறையினவாகப் புறநானூற்றுத் தொகுப்பில் நான்கு பாடல்கள் உள்ளன. \nபுறப்பொருள் வெண்பாமாலை என்னும் இலக்கண நூல் போர்க்களத்தில் வீழ்ந்து கிடப்பவன் புகழை யாழ் மீட்டும் பாணன் புகழ்ந்து பாடுவது பாண்பாட்டு எனக் குறிப்பிடுகிறது. \n"}
{"id": "163833", "url": "https://ta.wikipedia.org/wiki?curid=163833", "title": "எசுப்பாங்கிலம்", "text": "எசுப்பாங்கிலம்\n\nஎசுப்பாங்கிலம், (Spanglish) ஓர் கலப்பு மொழியாகும். இது எசுப்பானியம் மற்றும் ஆங்கிலம் ஆகிய இருமொழிகளும் கலந்ததால் ஏற்பட்ட வழக்காகும். எசுப்பானியர்கள் வாழும் பகுதிகளில் ஆங்கிலேயர்களாலும், ஆங்கிலேயர் பகுதியில் எசுப்பானியர்களாலும், பேசப்படுகிறது. இக்கலப்பு மொழி இலக்கணங்களைக் கொண்டிருக்கவில்லை என்பதாலும், பெருவழக்கில் சீரமைப் படுத்தப்பட்டு இல்லையென்பதாலும், ஒரு வரையறையுடன் இருப்பதில்லை. அமெரிக்க எசுப்பானியர்கள் பேசும் எசுப்பாங்கிலமும், அர்கெந்தீன ஆங்கிலேயர்கள் பேசும் எசுப்பாங்கிலமும் ஒரே மாதிரி இருப்பதில்லை. ஒரு மொழியின் கட்டமைப்பிற்குட்பட்டு இன்னொரு மொழியின் சொற்கள் பயன்படுத்தப்படலாம். அல்லது இரு மொழிகளின் சொற்களும் கலந்தோ, ஒரு வழக்கில் இன்னொரு மொழியின் விதிகள் உட்படுத்தப்படோ இருக்கலாம்.\n"}
{"id": "163834", "url": "https://ta.wikipedia.org/wiki?curid=163834", "title": "பாண் ஆற்றுப்படை", "text": "பாண் ஆற்றுப்படை\n\nபாண் ஆற்றுப்படை என்னும் துறைப் பாடல்கள் புறநானூற்றுத் தொகுப்பில் ஏழு உள்ளன. \nபாணனை வள்ளலிடம் வழி சொல்லி ஆற்றுப்படுத்துவது பாணாற்றுப்படை.\n\nஆலத்தூர் கிழார் சோழன் குளமுற்றத்துத் துஞ்சிய கிள்ளிவளவனிடமும், கோவூர் கிழார் சோழன் நலங்கிள்ளியிடமும், சோழன் குளமுற்றத்துத் துஞ்சிய கிள்ளிவளவனிடமும், கோனாட்டு எறிச்சலூர் மாடலன் மதுரைக் குமரனார் ஈர்ந்தூர் கிழான் தோயன் மாறனிடமும், பரணர் பேகனிடமும், மருதன் இளநாகனார் நாஞ்சில் வள்ளுவனிடமும், மோசிகீரனார் கொண்கானங் கிழானிடமும் அந்தப் பாடல்கள் பாணனை ஆற்றுப்படுத்துகின்றன.\n\nசிறுபாணாற்றுப்படை, பெரும்பாணாற்றுப்படை நூல்கள் பாணனை ஆற்றுப்படுத்துவதும் இங்குக் கருதத் தக்கது.\n"}
{"id": "163842", "url": "https://ta.wikipedia.org/wiki?curid=163842", "title": "சிவச்சந்திரன்", "text": "சிவச்சந்திரன்\n\nசிவச்சந்திரன் (\"Siva Chandran\"), சிங்கப்பூரைச் சேர்ந்த திரைப்படத் தொகுப்பாளர் ஆவார். தமிழில் வெளியான மை மேஜிக் என்ற திரைப்படத்தில் இவர் பணியாற்றினார். கேன்சு திரைவிழாவிற்கு விருது பெற தேர்ந்தெடுக்கப்பட்ட சிங்கப்பூரின் முதல் திரைப்படம் இது என்பது குறிப்பிடத்தக்கது. 2009 ஆம் ஆண்டிற்கான ஆஸ்காருக்காக சிங்கப்பூரின் அதிகாரப்பூர்வ திரைப்படமும் இதுவே.\n\nசிவா சந்திரன் 2015 சிங்கப்பூர் பொதுத் தேர்தலில் சீர்திருத்தக் கட்சியின் சார்பில் ஆங் மோ கியோ குழுத் தொகுதியில் போட்டியிட்டார்.\n\n"}
{"id": "163843", "url": "https://ta.wikipedia.org/wiki?curid=163843", "title": "அரி குமார் நாயர்", "text": "அரி குமார் நாயர்\n\nஅரி குமார் நாயர் (Hri Kumar Nair) , சிங்கப்பூர் நாட்டு அரசியல்வாதியும் வழக்குரைஞரும் ஆவார். இவர் சிங்கப்பூர் அரசின் பாராளுமன்ற உறுப்பினரும் ஆவார். சிங்கப்பூர் தேசியப் பல்கலைக்கழகத்தில் சட்டம் பயின்றார். இவர் அரசியலில் நுழையும் முன் டிரீ & நேப்பியர் அமைப்பில் வழக்குரைஞராக இருந்தார். 2008-இல் மூத்த அலுவலராக நியமிக்கப்பட்டார். தற்போது அவ்வமைப்பில் இயக்குனராகவும் உள்ளார்.\n\n"}
{"id": "163845", "url": "https://ta.wikipedia.org/wiki?curid=163845", "title": "மை மேஜிக் (தமிழ்த் திரைப்படம்)", "text": "மை மேஜிக் (தமிழ்த் திரைப்படம்)\n\nமை மேஜிக் (My Magic), 2008 ஆம் ஆண்டில் வெளியான சிங்கப்பூர் தமிழ்த் திரைப்படம். இப்படம் எரிக் கூவின் இயக்கத்தில், சவோ வெய் பிலிம்சு, இன்பைனைட் பிரேம்வொர்க்சு கூட்டு தயாரிப்பிலும் வெளியானது. கேன்சு திரைவிழாவிற்கு அனுப்பபட்ட முதல் சிங்கப்பூர் திரைப்படம் இதுவே. சிங்கப்பூரின் சார்பில் 2009 ஆம் ஆண்டிற்கான ஆஸ்கார் விருதிற்கும் இப்படம் அனுப்பிவைக்கப்பட்டது.. சிங்கப்பூர் திரையரங்குகளில் 25 செப்டம்பர் 2008 இல் வெளியானது.\n\n"}
{"id": "163847", "url": "https://ta.wikipedia.org/wiki?curid=163847", "title": "கிரமவித்தன் (கதைமாந்தர்)", "text": "கிரமவித்தன் (கதைமாந்தர்)\n\nகிரமவித்தன் அல்லது ரேவதாச கிரமவித்தன் கல்கி எழுதிய பொன்னியின் செல்வன் புதினத்தில் வருகின்ற பாண்டிய ஆபத்துதவிகளில் ஒருவராவார். மேலும் பழுவூர் இளயராணி நந்தினி தேவியின் துணையுடன் வீரபாண்டியனின் மரணத்திற்காக சுந்தர சோழரின் குடும்பத்தைப் பழிவாங்க முயற்சிக்கும் நபராக வருகிறார்.\n\nSection::::கதாப்பாத்திரத்தின் இயல்பு.\nகிரமவித்தன் பொன்னியன் செல்வன் புதினத்தின் ஐந்தாம் பாகத்தில் அறிமுகமாகிறான். இவனது மகள் ராக்கம்மாள் நாகப்பட்டினம் புத்த விஹாரத்திலிருந்து வெளிப்பட்ட பொன்னியின் செல்வனைக் கொல்லும் பணி ரவிதாசனால் இவனுக்கு அளிக்கப்பட்டது. பொன்னியின் செல்வன் ஏறிச்செல்லவிருக்கும் யானையின் உண்மைப் பாகனைக் கடத்திச் சென்று கட்டிப்போட்டு விட்டு விஷம் தடவிய அங்குசத்துடன் யானைப்பாகனைப் போல் கிரமவித்தன் யானையிடம் செல்கிறான். ஆனால் இவனது துர்நோக்கைப் புரிந்துகொண்ட யானை அருகில் சென்றதும் இவனைத் தூக்கி எறிந்து விடுகிறது. பொன்னியின் செல்வனைக் கொல்வதற்கு ரவிதாசன் தீட்டிய திட்டம் நிறைவேறாமல் போனது.\n\nSection::::நூல்கள்.\nரேவதாச கிரமவித்தனைக் கதைபாத்திரமாக கொண்டு வெளிவந்துள்ள நூல்கள்.\n\n"}
{"id": "163848", "url": "https://ta.wikipedia.org/wiki?curid=163848", "title": "தள-ஏற்றத் தொழில்நுட்பம்", "text": "தள-ஏற்றத் தொழில்நுட்பம்\n\nதள-ஏற்றத் தொழில்நுட்பம் என்பது மின்சுற்றுப் பலகையின் மீது நேரடியாக, துளையிடாமல் மின்கூறுகளை(components) பொறுத்தி வடிவமைக்கப்படுவதாகும். இத்தொழில்நுட்பத்தினால் மின்சுற்றுப் பலகையின் அளவு வெகுவாக சுருக்கப்பட்டு, சிறிய மின்சாதனங்கள் செய்ய ஏதுவாகிறது. தற்காலத்தில் பெரும்பான்மையான மின்சாதனங்களில் உள்ள மின்சுற்றுகள் இத் தொழில்நுட்பத்தாலேயே உருவாக்கப்படுகின்றன.\n"}
{"id": "163850", "url": "https://ta.wikipedia.org/wiki?curid=163850", "title": "அம்பேத்கர் (திரைப்படம்)", "text": "அம்பேத்கர் (திரைப்படம்)\n\nமுனைவர். பாபாசாகிப் அம்பேத்கர் (ஆங்கிலம்:Dr. Babasaheb Ambedkar) இது டிசம்பர் 15, 2000 ஆம் ஆண்டு ஆங்கில மொழியில் வெளிவந்த இந்தியத் திரைப்படம் ஆகும். இத் திரைப்படம் இந்திய நாட்டின் முதலாவது சட்ட அமைச்சராகவும், இந்திய அரசியல் சாசனத்தின் தலைமைச் சிற்பி ஆகவும் செயல்பட்ட, அம்பேத்கர் அவர்களின் வாழ்க்கை வரலாற்றைச் சித்தரிக்கும் ஆவணத் திரைப்படமாகும்.\nஇயக்குனர் ஜப்பார் பட்டேல் இயக்கத்தில் நடிகர் மம்முட்டி அம்பேத்கராக நடித்துள்ளார். இத் திரைப்படத்தை இந்திய தேசியத் திரைப்பட வளர்ச்சிக் கழகம் தயாரித்துள்ளது.\n\nSection::::வெளியீடு.\nடாக்டர் பாபாசாகேப் அம்பேத்கர் திரைப்படம் 1998 ஆம் ஆண்டு தயாரன போதிலும், இது டிசம்பர் 15 , 2000 ஆம் ஆண்டு அன்று வணிகரீதியாக ஆங்கிலத்தில் வெளியிடப்பட்டது. பின்பு இப்படம் ஒன்பது இந்திய மாநில மொழிகளில் மொழி மாற்றம் செய்யப்பட்டு வெளியானது. இப்படத்தை தமிழில் மொழிமாற்றம் செய்து வெளியிடுவதர்க்கு தமிழக அரசு சார்பாக பத்து லட்சம் நிதியுதவியை படத்தின் தயாரிப்பாளரிடம் வழங்கப்பட்டது. ஆனால் சில காரணங்களால் இத்திரைப்படம் தமிழகத்தில் பத்து ஆண்டுக்குப்பின் டிசம்பர் 3 , 2010 அன்று தான் தமிழில் வெளிவந்தது.\n\nSection::::ஆக்கச் செலவுகள்.\nஇத் திரைப்படத்திற்கு “சமூக நீதி மற்றும் அதிகாரமளித்தல் அமைச்சகம்” மற்றும் மகாராஷ்டிரா அரசு இணைந்து நிதி உதவியுடன், இந்திய அரசுக்குச் சொந்தமான தேசியத் திரைப்பட வளர்ச்சிக் கழகம் மூலம் தயாரித்து நிர்வகிக்கப்பட்டது. இப்படத்திற்கு மொத்தம் 8.95 கோடி ரூபாய் செலவு செய்யப்பட்டது.\n\n\nSection::::விருதுகள்.\nஇந்த திரைப்படம் 1999 ஆம் ஆண்டின் மூன்று தேசிய திரைப்பட விருதுகளை வென்றது-:\n\n\n"}
{"id": "163852", "url": "https://ta.wikipedia.org/wiki?curid=163852", "title": "மின்சுற்றுப் பலகை", "text": "மின்சுற்றுப் பலகை\n\nமின்சுற்றுப் பலகை என்பது மின்கூறுகளை தாங்கிக் கொள்ளவும், அவற்றிற்கிடையை தகுந்த மின்தொடர்பை ஏற்படுத்தி ஒரு முழுமையான மின்சுற்றை அமைக்கவும், உதவும் பொருளாகும். ஒரு மின்காப்புப் பொருளின் அடித்தளத்தின் மீது தாமிரத்தாலான மெல்லிய மின்கடத்தும் அடுக்கு இருக்கும். தேவையற்ற இடங்களில் உள்ள மின்கடத்தும் அடுக்கு வேதிமுறையில் அழிக்கப்படும். பின்னர்கள் மின்கூறுகள் அதன் மீது பொருத்தப்பட்டு முழுமையான மின்சுற்று உருவாக்கப்படும். \nஇன்றைய மின்சாதனங்கள் அனைத்திலும், மின்சுற்றுப் பலகை நீக்கமற நிறைந்திருக்கும்.\n"}
{"id": "163855", "url": "https://ta.wikipedia.org/wiki?curid=163855", "title": "மின்கூறு", "text": "மின்கூறு\n\nமின்சுற்றில் பயன்படும் எந்தவொரு தனிப் பொருளும் மின்கூறாகும். மின்கூறுகள், இரண்டு அல்லது அதற்கு மேற்பட்ட முனைகளை உடையதாகும். இம்முனைகள் மின்சுற்றுப் பலகையோடு இவற்றை பொருத்தி, ஒரு முழுமையான மின்சுற்றை ஏற்படுத்த உதவுகின்றன. மின்சுற்றின் செயல்பாட்டை அறிய உதவும் கணித-மாதிரிகளே மின்னுறுப்புகளாகும்.\n\nசில மின்கூறுகள்,\n\n"}
{"id": "163862", "url": "https://ta.wikipedia.org/wiki?curid=163862", "title": "கோணல் கோட்பாடு", "text": "கோணல் கோட்பாடு\n\nசமுதாய மாற்றங்களுக்குத் தேவையான விதைகள் ஆண்களிடமிருந்தும் பெண்களிடமிருந்தும் மட்டும் வருவது இல்லை. பொதுவான பாலின கட்டமைப்பு விதிமுறைகளிலிருந்து விடுபட்டவர்களாக இருக்கும் இந்த பால் புதுமையினர் உடல்ரீதியாகவும், உணர்வுரீதியாகவும் பல பிரச்சனைகளை எதிர்கொள்கின்றனர். இதை நாம் சமூகவியல் , சட்டம் , மருத்துவம் , மதம் மற்றும் அறிவியல் என்று பல்வேறு தளம் சார்ந்து அணுகினால் மட்டுமே புரிந்துகொள்ள முடியும்.\n\nSection::::வரலாறு.\nஇதை பற்றி விரிவான ஆராய்ச்சிகள் 25து வருடங்களுக்கு முன்னரே ஈவ் செட்விக் (Eve Sedwick) என்பவரால் கோணல் கோட்பாடு (\"Queer theory\") மற்றும் நங்கை, நம்பி, ஈரர், திருனர் (ந.ந.ஈ.தி) LGBT படிப்பு (Lesbian, Gay, Bisexual, Transgender, Queer & Intersex studies) என்ற ஆராய்ச்சி துறை 15 ஐரோப்பிய மற்றும் அமெரிக்க பல்கலைகழகங்களில் பாடமாக துவக்கப்பட்டது.\n\nSection::::இந்தியாவில் விழிப்புணர்வு.\nஇந்தியாவில் இதை பற்றி எந்த விழிப்புணர்வும் இல்லை மேலும் பெரும்பாலான மக்களுக்கு திருனருக்கும் (Transgender) சமபாலீர்புடையோருக்கும் (Gay , Lesbian ) உள்ள வித்தியாசம் கூட தெரிவதில்லை. இந்தியாவில் இன்னும் வெளிப்படையாக இதை பற்றி யாரும் பேசவுமில்லை. இதனால் பாலின அகதிகளாக பலர் வாழ்கின்றனர்.\n\nSection::::பாலின உரிமை.\nஉலகில் பிறந்த ஒவ்வொரு மனிதனுக்கும் ஒரு பாலினம் இருக்கிறது. தனிமனிதனுக்கு தன்னுடைய பாலினத்தை தேர்வு செய்ய உரிமை உள்ளது, தனி நபரின் அந்தரங்க வாழ்கையில் தலையிட எந்த நபருக்கும் , அரசுக்கும் உரிமையில்லை. உலகில் மிக கொடுமையான விஷயம் நாம் வாழும் உடலை நாம் வெறுத்து வாழ்வது ஒவ்வொரு மாற்றுபாலினத்தவரும் தங்களது உடலை வெறுத்து அன்றாடம் செத்துபிழைக்கின்றனர் . உடல், மனம், பாலினம், பாலினஈர்ப்பு பற்றிய அறிவின்மையே இதற்கு காரணம். தமிழில் கோணல் கோட்பாடு மற்றும் பால்புதுமையர் பற்றி விரிவாக எழுதியவர் ஸ்ருஷ்டியின் நிறுவனர் கோபி ஷங்கர் ஆவர்.\n\n"}
{"id": "163868", "url": "https://ta.wikipedia.org/wiki?curid=163868", "title": "பார்ப்பன வாகை", "text": "பார்ப்பன வாகை\n\nபார்ப்பன வாகை என்னும் துறைப் பாடல்கள் புறநானூற்றுத் தொகுப்பில் இரண்டு உள்ளன. இவை வாகைத்திணையைச் சேர்ந்த பாடல்கள்.\n\n\nதொல்காப்பியம் இதனை “அறு வகைப் பட்ட பார்ப்பனப் பக்கம்” எனக் குறிப்பிடுகிறது. \nபுறப்பொருள் வெண்பாமாலை இதனைப் பார்ப்பன முல்லை எனக் குறிப்பிடுகிறது.\n"}
{"id": "163870", "url": "https://ta.wikipedia.org/wiki?curid=163870", "title": "பிள்ளைப் பெயர்ச்சி", "text": "பிள்ளைப் பெயர்ச்சி\n\nபிள்ளைப் பெயர்ச்சி என்னும் துறைப் பாடல் புறநானூற்றுத் தொகுப்பில் ஒன்று உள்ளது. இது கரந்தைத்திணையைச் சேர்ந்த துறை. இந் துறைப் பெயரிலுள்ள ‘பிள்ளை’ என்னும் சொல் பருவ மகனை உணர்த்தும்.\n\nகரந்தைப் போரில் ஆனிரைகளை மீட்டுக்கொண்டு வரும் வீரன் ஒருவன் தான் மீட்டுவந்த ஆனிரைகள் தன் இல்லத்துக்குச் சென்ற பின்னரும் இலைதழைகளுக்கு இடையே தன் தலையை மறைத்துக்கொண்டு ஒளிந்திருந்தானாம். மீண்டும் யாரேனும் ஆனிரைகளைக் கவர வந்தால் போரிட்டழிக்க அவ்வாறு ஒளிந்துகொண்டிருந்தான். \nமுன்னின்று போராடிய வீரனை வேந்தன் விருது தந்து பாராட்டுவது பிள்ளைப்பெயர்ச்சி என்னும் துறை எனப் புறப்பொருள் வெண்பாமாலை குறிப்பிடுகிறது.\n"}
{"id": "163871", "url": "https://ta.wikipedia.org/wiki?curid=163871", "title": "நில்லுங்கள் ராஜாவே (புதினம்)", "text": "நில்லுங்கள் ராஜாவே (புதினம்)\n\nநில்லுங்கள் ராஜாவே, சுஜாதாவால் சாவி இதழில் எழுதப்பட்டுத் தொடர்கதையாக வெளிவந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.\n\nSection::::கதைக் கரு.\nதான் பணிபுரியும் அலுவலகம், தன் மனைவி, குழந்தை உள்ளிட்ட எல்லாரும் தனது அடையாளங்களை மறுப்பதாகக் கூறும் ஒரு நபர் கொலை முயற்சியில் ஈடுபட்டுவிடுகிறார். நீதிமன்றத்தில் அந்த நபரின் மன நலத்தை சோதிக்கச் சொல்கிறார்கள். மனநல மருத்துவரின் வேண்டுகோளின் படி அந்த நபர் ஏன் அவர் அவ்வாறு நடக்கிறார், எதனால் யாருக்கும் அவரைத் தெரியவில்லை என்று கண்டுபிடிக்க முயல்கிறார்கள் வக்கீல் கணேஷும், வசந்தும் அதன் பின்னணியில் உள்ள சதி வலையையும் கண்டுபிடிக்கிறார்கள் என்பதை விவரிக்கும் கதை.\n\n"}
{"id": "163876", "url": "https://ta.wikipedia.org/wiki?curid=163876", "title": "சாக்கியர்", "text": "சாக்கியர்\n\nசாக்கியர் (\"Shakya\", சமசுகிருதம்: , தேவநாகரி: शाक्य, : ) என்பவர்கள் பண்டைய வேத காலத்தை (கிமு 1500-500) சேர்ந்த சூரிய குல சத்திரிய வம்சத்தைச் சேர்ந்தவர்கள். சாக்கியர்கள் கோலியர்களுடன் திருமண தொடர்பு கொண்டவர்கள். சாக்கியர்களும் கோலியர்களும் தற்கால நேபாள நாட்டு, ரோகிணி ஆற்றின் இருகரைகளிலும் உள்ள லும்பினி மாவட்டப்பகுதிகளை ஆண்ட குடியரசுத் தலைவர்கள் ஆவர். சாக்கியர்களும், கோலியர்களும் கோசல நாட்டின் சிற்றரசர்கள் ஆவர்.\n\nசமசுகிருதத்தில் சாக்கியம் என்பது \"ஆற்றலுடையவர்\" என்று பொருள். இவர்களின் வம்சாவழி பற்றிய குறிப்புகள் \"விஷ்ணு புராணம்\", பாகவத புராணம் பிரம்ம புராணம். ஆகிய நூல்களில் காணப்படுகின்றது.\n\nசாக்கியர்கள் சாக்கிய ஞான இராச்சியம் என்ற பெயரில் தனி அரசை அமைத்தனர். இவர்களின் தலைநகர் கபிலவஸ்து ஆகும். இது இந்தியாவின் இன்றைய உத்தரப் பிரதேச மாநிலத்தை எல்லையாகக் கொண்டு, இன்றைய நேபாளத்தில் அமைந்திருந்தது.\n\nசாக்கியர்களின் மிகப் பிரபலமாக இருந்தவர் இளவரசர் சித்தார்த்த சாக்கியர் (கிமு 5ம் நூற்றாண்டு). இவரே பௌத்த மதத்தைத் தோற்றுவித்த கௌதம புத்தர் ஆவார். சாக்கியக் குடியரசின் தலைவர் சுத்தோத்தனாவின் மகன் சித்தாத்தர். சித்தார்த்தர் புதிய மதத்தைத் தோற்றுவித்து முடி துறந்ததை அடுத்து அவரது மகன் ராகுலன் அரசனானார்.\n\n"}
{"id": "163877", "url": "https://ta.wikipedia.org/wiki?curid=163877", "title": "குருபரம்பராப் பிரபாவம்", "text": "குருபரம்பராப் பிரபாவம்\n\nகுரு பரம்பாப் பிரபாவம் என்னும் நூல் வைணவ குருமார்களின் பரம்பரையைக் கூறும் நூல்களில் ஒன்று. இது ஒரு தொகுப்பு நூல். 11-ஆம் நூற்றாண்டில் தொகுக்கப்பட்டது. தொகுத்தவர் வடிவழகிய நம்பி தாசர். \n\nஇந்த நூல் இரண்டு பிரிவுகளாக உள்ளது. மொத்தம் 2965 செய்யுட்களைக் கொண்டது. பாயிரம் 130, ஆழ்வார் வைபவம் 1449, பிற நாதமுனிகள், ஆளவந்தார், இராமானுசர் வரலாறுகளைக் கொண்டது. இந்த நூல் பல ஆண்டுகளில் பலமுறை அச்சாகியுள்ளது.\n"}
{"id": "163878", "url": "https://ta.wikipedia.org/wiki?curid=163878", "title": "குருபரம்பரைப் புராணம்", "text": "குருபரம்பரைப் புராணம்\n\nகுரு பரம்பரைப் புராணம் என்னும் நூல் வைணவ குரு பரம்பரை பற்றி எழுதப்பட நூல் ஆகும். இதனை \"ஊறை விசயராகவன்\" என்பவர் எழுதியுள்ளார். இதில் 4361 செய்யுள்கள் உள்ளன. ஆழ்வார்கள் மற்றும் நாதமுனிகள் முதலானோரின் வரலாறுகள் இதில் சொல்லப்பட்டுள்ளன. \n\n\n"}
{"id": "163879", "url": "https://ta.wikipedia.org/wiki?curid=163879", "title": "செயின்ட் ஜார்ஜ் கத்தீட்ரல் (சென்னை)", "text": "செயின்ட் ஜார்ஜ் கத்தீட்ரல் (சென்னை)\n\nபுனித ஜார்ஜ் கோவில் (\"St. George’s Cathedral\") என்பது முன்னாள் ஆங்கிலிக்கன் சபை, இந்நாள் தென்னிந்தியத் திருச்சபையின் சென்னை மறைமாவட்ட முதன்மைக் கோவில் ஆகும். இக்கோவில் 1815ஆம் ஆண்டு கட்டப்பட்டது.\n\nSection::::வரலாற்று முக்கியத்துவம்.\nஇக்கோவிலின் வரலாறு சென்னை நகரோடும் இந்தியாவோடும் இணைந்த கிறித்தவ வரலாற்றோடு நெருங்கிய தொடர்புடையது. ஆங்கிலிக்கன் சபை, மெதடிஸ்டு சபை, பிரெஸ்பிட்டேரியன் சபை மற்றும் கான்ங்ரகேஷனல் சபைகள் ஒன்றிணைந்து தென்னிந்தியத் திருச்சபை என்னும் ஒன்றிப்புச் சபை இக்கோவிலில்தான் 1947, செப்டம்பர் மாதம் தொடங்கியது. அப்போது நடந்த நிகழ்ச்சியில் இக்கோவில் நிரம்பி வழிந்ததோடு, வெளியே எழுப்பப்பட்ட பந்தலில் 2000க்கும் மேற்பட்ட மக்கள் குழுமியிருந்தனர். உலக அளவிலேயே பல திருச்சபைகள் ஒன்றிணைந்து ஒன்றிப்பு முயற்சியைத் தொடர இந்தத் திருச்சபை ஒன்றிப்பு வழிகோலியது.\n\nSection::::கட்டடத்தின் சிறப்புகள்.\nபுனித ஜார்ஜ் கோவிலின் கோபுரம், தூண்கள், பளிங்குச் சிலைகள், சுவர் ஓவியங்கள், நினைவுக் கல்லறைகள் போன்றவை அதற்குச் சிறப்பாக அமைந்துள்ளன. பரந்து விரிந்த ஒரு படிக்கட்டில் ஏறி, கோவிலுக்குள் நுழையலாம். தலைசிறந்த கலையழகோடும் கட்டட நுணுக்கத்தோடும் அமைந்த இக்கோவிலில் செயின்ட் ஜார்ஜ் கோட்டையில் பிரித்தானிய காலத்தில் ஆட்சி செய்த ஆளுஞர்கள் தம் குடும்பத்தோடு வழிபாட்டில் பங்கேற்றனர். அதுபோலவே, அரசுப் பதிலாள்கள் (\"Viceroys\") சென்னைக்கு வருகைதந்த போது அங்கு வழிபட்டனர். \n\nSection::::கோவில் வரலாறு.\nஇக்கோவில் 1815ஆம் ஆண்டு திறக்கப்பட்டது. கட்டடத்தை எழுப்ப மக்களே நிதி உதவி அளித்தார்களாம்.\nஇதைக் கட்டிமுடிக்க அக்காலத்தில் 41,709 பொற்காசுகள் (பகோடாக்கள் - \"pagodas\") செலவாயின. கோவிலின் உள்ளே செய்யப்பட்ட மரவேலைகள், குழலிசைக் கூடம் (\"pipe organ\"), கட்டடக் கலைஞருக்கு அளிக்கப்பட்ட ஊக்கவூதியம் ஆகியவற்றைக் கணக்கிட்டால் மொத்த செலவு 57,225 பொற்காசுகள். ஒரு பொற்காசு (பகோடா) இந்திய ரூபாய் மதிப்பில் 3.50 என்று கணக்கிடப்படுகிறது.\n\nபிரித்தானிய கிழக்கிந்தியக் கம்பனியின் மூத்த கட்டடக் கலைஞர் கர்னல் J. L. கால்டுவெல் (\"Col. J. L. Caldwell\") கோவில் கட்டடத்தின் முன்வரைவை ஆக்கினார். துணைக் கட்டடக் கலைஞர் தே ஹாவில்லாண்ட் (\"Captain De Havilland\") கோவில் கட்டடத்தை நிறைவுக்குக் கொணர்ந்தார். இவரே சென்னையில் அமைந்த மற்றொரு புகழ்மிக்க வழிபாட்டுத் தலமாகிய புனித அந்திரேயா கோவிலையும் கட்டியவர் என்பது குறிப்பிடத்தக்கது.\n\nகோவில் வசதியாக அமைந்திருக்கும் இடம் சத்திரப் பாக்கம் (\"Choultry Plain\") என்று அழைக்கப்பட்டது. பிரித்தானியர் அக்கோவிலில் 1815இலிருந்தே வழிபட்டாலும், 1816, சனவரி 6ஆம் நாளில்தான் கல்கத்தாவின் முதல் ஆங்கிலிக்க பேராயர் மேதகு தாமஸ் ஃபேன்ஷா மிட்டில்டன் (\"Rt. Rev. Thomas Fanshaw Middleton\") அக்கோவிலை \"இங்கிலாந்து திருச்சபையின் மரபுக்கு ஏற்ப இறைபணி நிகழ்த்த\" அர்ச்சித்தார்.\n\n\n\n"}
{"id": "163882", "url": "https://ta.wikipedia.org/wiki?curid=163882", "title": "இந்திராணி நடேசன்", "text": "இந்திராணி நடேசன்\n\nஇந்திராணி நடேசன் (Indranee Elizabeth Nadisen), சிஙப்பூரைச் சேர்ந்த குழ்ந்தைகள் பாதுகாப்புக்கு போராடும் சமூகத் தன்னார்வலர். சிங்கப்பூர் சமூக வளர்ச்சி அமைச்சின் குழந்தைத் தத்தெடுப்புத் திட்டத்தை முன்னெடுக்கும் வகையில், ஒதுக்கப்பட்ட, ஆதரவற்ற குழந்தைகளை தாதியாக தத்தெடுத்திருக்கிறார். இத்திட்டத்தில் அதிகப் பங்கெடுத்து 43 குழந்தைகளைப் பாதுகாத்து வளர்த்து சாதனை படைத்திருக்கிறார். இத்திட்டத்தின் முன்மாதிரி என அங்கீகரிக்கப்பட்டுள்ளார். இந்திராணி சீன இனத்தைச் சேர்ந்தவர். சிறு வயதில் இந்தியக் குடும்பத்தினரால் தத்தெடுக்கப்பட்டார். வளர்ந்த பிறகு தானும் குழந்தைகளைத் தத்தெடுத்து வளர்த்தார். பின்னர் உரிய நேரத்தில் குழந்தைகளை அவர்களின் பெற்றோரிடம் ஒப்படைத்துவிடுவார். 2001 ஆம் ஆண்டில் சமூக வளர்ச்சி மற்றும் விளையாட்டுக்கான அமைச்சின் சார்பில் இவ்வமைச்சின் நண்பர் என்ற விருதினைப் பெற்றார்.. 2003 ஆம் ஆண்டில் ரீடர்சு டைசசுட்டு, முன்மாதிரி ஆசியர் விருதினை வழங்கியது./ref>\n"}
{"id": "163883", "url": "https://ta.wikipedia.org/wiki?curid=163883", "title": "காயத்திரி சண்முகம்", "text": "காயத்திரி சண்முகம்\n\nகாயத்திரி சண்முகம் (Gayatri Shunmugam) சிங்கப்பூர் நாட்டு அழகியும் பதுமையும் ஆவார்..\n\nSection::::வாழ்க்கைக் குறிப்பு.\nகாயத்திரி சிங்கப்பூரில் பிறந்தவர். சிறு வயதிலேயே சென்னைக்குக் குடிபெயர்ந்தார். ஆறு வயதின்போது மீண்டும் சிங்கப்பூர் திரும்பினார். புனித மார்கரெட் இடைனிலைப் பள்ளியில் கல்வி கற்று, புனித ஆண்டிறியூ இளையோர் கல்லூரியில் பட்டப்படிப்பை முடித்தார், பின்னர் பதுமையாகத் தொடர்ந்த இவர், சிங்கப்பூரின் \"மிஸ் சிங்கப்பூர் யுனிவர்சு\" என்ற பட்டத்தைப் பெற்றார். இப்பட்டத்தைப் பெற்ற சிங்கப்பூரின் முதல் தமிழ்ப் பெண் இவரே என்பது குறிப்பிடத்தக்கது.\n"}
{"id": "163884", "url": "https://ta.wikipedia.org/wiki?curid=163884", "title": "பாஸ்கர் சுப்பிரமணியன்", "text": "பாஸ்கர் சுப்பிரமணியன்\n\nபாஸ்கர் சுப்பிரமணியன், சிங்கப்பூர் நாட்டு திரைப்பட நடிகர் ஆவார். இவர் பல தொலைக்காட்சித் தொடர்களில் நடித்துள்ளார். \"கல்லாங் ரோர் த மூவி\" என்ற திரைப்படத்தில் சிங்கப்பூர் தேசிய கால்பந்தாட்டாக் குழு வீரராக நடித்தார்.\n\nSection::::மேற்கோள்கள்.\nMovie Exclusive\n"}
{"id": "163885", "url": "https://ta.wikipedia.org/wiki?curid=163885", "title": "விடாய்க்கால அணையாடை", "text": "விடாய்க்கால அணையாடை\n\nவிடாய்க்கால அணையாடை (sanitary napkin), மாதவிடாய் அடிக்குட்டை, மூட்டுத்துணி, விடாய்க்கால அடிப்பட்டை (sanitary pad), அல்லது பட்டை (pad) எனப் பலவாறாக வழங்கப்படும் உறிஞ்சுகின்றத் தன்மை கொண்ட இவ்வாடையை பெண்கள் தங்கள் மாதவிடாய் காலத்தில்் வெளியேறும் உதிரத்தால் ஆடைகள் கறைபடாதிருக்கப் பயன்படுத்துகின்றனர். மேலும் யோனி சீராக்க அறுவை, குழந்தைப் பிறப்பிற்குப் பிந்தைய குருதிப்போக்கு (lochia), கருக்கலைப்பு காலங்களிலும் பெண்ணின் யோனியிலிருந்து குருதிப் போக்கு நிகழக்கூடிய பிற நேரங்களிலும் இவற்றைப் பயன்படுத்துகின்றனர்.\n\nகட்டுப்பாடிழந்த சிறுநீர்ப் போக்குக்கான கூடிய உறுஞ்சும் தன்மை கொண்ட சிறுநீர் அடிக்குட்டைகளிலிருந்து இவை மாறுபட்டவை. சிறுநீர் அடிக்குட்டைகள் கட்டுப்பாடிழந்த அல்லது தகைவுவிளை சிறுநீர்ப் போக்கினை உடைய ஆண் பெண் இருபாலராலும் அணியப்படுகின்றன.\n\nவளர்ந்து வரும் அறிவியல் அறிவினையொட்டி இவற்றின் தன்மையிலும் வடிவமைப்பிலும் பல முன்னேற்றங்கள் காணப்படினும் உலகின் நாகரிகம் எட்டா பெரும்பகுதிகளில் பெண்கள் தூய்மை குறைந்த துணித்துண்டுகளையே பயன்படுத்துகின்றனர். பழைய துணிகள், மண், மற்றும் சேற்றைப் பயன்படுத்துவதும் உண்டு.\nஇவற்றின் தூய்மைக்குறைவினால் பலவகை நோய்களுக்கு ஆளாகின்றனர்\n\nபொருளாதார நலிவடைந்த பெண்களால் வாங்கவியலாத நிலையில் கிடைக்கும் பொருட்களைக் கொண்டும் மீண்டும் பயன்படுத்தும் வண்ணமும் தீர்வு காண்கின்றனர். இத்தகைய பெண்களின் பயனிற்காக மலிவு விலைத் தீர்வாக தமிழ்நாட்டின் கோவையின் ஊரகப்பகுதியைச் சேர்ந்த அருணாச்சலம் முருகானந்தம் ஓர் புதிய இயந்திரத்தை வடிவமைத்துள்ளார். இதன்மூலம் வழக்கமான தயாரிப்புச் செலவைவிட மூன்றில் ஒருபங்குச் செலவில் இவ்வாடைகளைத் தயாரிக்க முடிகிறது.\nSection::::பொதுவானவை.\nஒரு பெண்ணின் மாதவிடாய் காலத்தில் மாதவிடாய் ஒழுக்கை உறிஞ்சிக்கொள்ளுமாறு இவற்றை அணிகின்றனர். பெண்ணின் உள்ளாடைக்கும் பிறப்புறுப்பிற்கும் இடையில் இது அணியப்படுகிறது. யோனியின் உள்ளே அணியும் பஞ்சுத்தக்கையையும் மாதவிடாய் குப்பியையும் போலன்றி உடலின் வெளிப்புறம் இது அணியப்படுகிறது.\n\nஇவை பயன்படுத்தப்படும் நாடு, அணியும் வண்ணம் மற்றும் வணிகச்சின்னத்தைப் பொறுத்து பலவகை பொருட்களால் தயாரிக்கப்படுகிறது.\n\nசில புகழ்பெற்ற வணிகச்சின்னங்களாக கோட்டெக்சு, இசுடேஃப்ரீ, விங்சு, ஆல்வேசு மற்றும் விசுபர் ஆகியன ஆகும்.\n\nசில நெருக்கடிச் சூழலில், அணையாடைகளைக் கொண்டுசெல்லாத பெண் பொதுக் கழிப்பிடங்களில் உள்ள கழிவறை துடைத்தாள்களைத் தற்காலிகமாகப் பயன்படுத்தலாம்.\n\nஅணையாடைகள் முழுவுடல் நுணுகிநோக்கியில் புலப்படும்.\n\n"}
{"id": "163888", "url": "https://ta.wikipedia.org/wiki?curid=163888", "title": "புலவர் ஆற்றுப்படை", "text": "புலவர் ஆற்றுப்படை\n\nபுலவர் ஆற்றுப்படை என்னும் துறைப் பாடல்கள் புறநானூற்றுத் தொகுப்பில் மூன்று உள்ளன. இந்தத் துறை பாடாண் திணையைச் சேர்ந்தது.\nபுலவனை முதுவாய் இரவலன் என்பது சங்க கால வழக்கு. புலமை நிறைந்த பாடல்களைப் பாடுவதால் அவன் வாய் முதுவாய். வள்ளல்களிடம் இரந்து வாழும் வாழ்க்கையைக் கடைப்பிடித்துவந்தமையால் அவன் இரவலன். எனவே முதிவாய் இரவலன். புலவரை வள்ளல்களிடம் ஆற்றுப்படுத்தும் பாடல்களில் இந்தச் சொற்குறிப்போ அதன் தொடர்போ இருக்கும்.\nகூத்தர், பாணர், பொருநர், விறலி அற்றுப்படை பற்றி மட்டும் தொல்காப்பியம் குறிப்பிடுகிறது. \n\nகடவுளைத் தொழும்படி புலவனை ஆற்றுப்படுத்துவது புலவராற்றுப்படை என்று புறப்பொருள் வெண்பாமாலை குறிப்பிடுகிறது. இதற்கு மேற்கோள் பாடல் பாடி உரை எழுதும் ஆசிரியர் புலவரை வேங்கடவனைத் தொழுது வினை தீர்த்துக்கொள்ளும்படி அறிவுறுத்துவதாக அமைந்துள்ளது.\n\nதிருமுருகாற்றுப்படை நூலில் முதுவாய் இரவலன் முருகப்பெருமானிடம் ஆற்றுப்படுத்தப்படுகிறான். இதனால் இந்த நூலைப் புலவராற்றுப்படை எனவும் வழங்குகின்றனர். \n"}
{"id": "163889", "url": "https://ta.wikipedia.org/wiki?curid=163889", "title": "வி. கே. வெள்ளையன்", "text": "வி. கே. வெள்ளையன்\n\nவி. கே. வெள்ளையன் (வெள்ளையன் காளிமுத்து வெள்ளையன், நவம்பர் 28, 1918 - டிசம்பர் 2, 1971) இலங்கையின் மலையகத் தொழிற்சங்கவாதியும், அரசியல்வாதியும் ஆவார். பெருந்தோட்டக் கூலிகளாக இலங்கைக்குக் கொண்டுவரப்பட்ட இந்தியர்களைத் தொழிலாளர்கள் என்ற வரையறைக்குள் கொண்டு வந்தவர் எனப் போற்றப்படுகிறார். உலக தொழிற்சங்க அமையத்தின் பிரதான செயற்பாட்டாளராக பன்னாடுகளால் மதிக்கப்பட்டவர். இவர் தனக்கென ஒரு குடும்பம், வீடு, மனைவி, மக்கள் எதனையும் வைத்துக் கொள்ளாது தொழிலாளர்களுக்காகவே தன்னை அர்ப்பணித்து துறவி வாழ்க்கை வாழ்ந்ததால், மலையக தொழிற் சங்க வரலாற்றில் “தொழிற்சங்கத் துறவி” என இவர் போற்றப்படுகின்றார்.\n\nSection::::வாழ்க்கைச் சுருக்கம்.\nஇலங்கையின் மலையகத்தில் பொகவந்தலாவையில் முத்துலெச்சுமி தோட்டத்தில் கங்காணியாகப் பணியாற்றிய வெள்ளையன் காளிமுத்து, மற்றும் பேச்சியம்மாள் ஆகியோருக்கு நான்காவது குழந்தையாகப் பிறந்தார் வெள்ளையன். தன்னுடைய ஆரம்பக் கல்வியை பொகவந்தலாவை கெம்பியன் தோட்டப் பாடசாலையிலும், இடைநிலைக் கல்வியை பொகவந்தலாவை சென். மேரிஸ் மகா வித்தியாலயத்திலும், உயர் கல்வியை கண்டி திரித்துவக் கல்லூரியிலும் பெற்றுக் கொண்டார். 1939ஆம் ஆண்டு கண்டி திரித்துவக் கல்லூரியின் ரக்பி அணியின் தலைவராக செயல்பட்டார். ஒரு குத்துச் சண்டை வீரராகவும் இருந்தார்.\n\nகல்லூரியை விட்டு வெளியேறியதும் அவரது ஆங்கிலப் புலமை மற்றும் அவரது மிடுக்கான தோற்றம் என்பவற்றைக் கண்டு எப்படியாவது அவரைத் தோட்டத் துரையாக ஆக்கிவிடுவது என அவரது குடும்பத்தார் முயன்றனர். ஆனால் வெள்ளையனுக்கு அவரது சமூகத்தின் மேல் இருந்த அக்கறை அவரை ஒரு சமூக சேவையாளனாக்கியது. தோட்டத் தொழிலாளர்களின் அடக்கு முறைக்கெதிராகப் போராட காவல்துறைப் பணி சிறந்ததென காவல்துறை மேலதிகாரி தேர்வில் தோற்றி மிகச்சிறந்த பெறுபேறுகளைப் பெற்றுக்கொண்டார். ஆனாலும் அவர் இலங்கைக் குடியுரிமை பெற்றிருக்காததால் அவரது விண்ணப்பம் ஏற்றுக் கொள்ளப்படவில்லை.\n\nஇதனை அடுத்து பொகவந்தலாவை கூட்டுறவுச் சங்கக் கடையின் முகாமையாளராகப் பணியாற்றினார். கூட்டுறவுச் சங்கங்கள் என்ற பெயரில் தோட்டத் தொழிலாளர்கள் கொள்ளையடிக்கப்படுவதனை எதிர்த்த அவர் கூட்டுறவுக் கடைகளில் நடக்கும் அநியாயங்களை வெளிப்படுத்தி துண்டுப்பிரசுரம் அச்சடித்து விநியோகித்ததோடு அதனை விட்டும் வெளியேறினார்.\n\nSection::::தொழிற்சங்கத்தில் இணைவு.\n1942 ஆம் ஆண்டு இலங்கை-இந்தியர் காங்கிரஸ் தலைவர்களான கே. இராஜலிங்கம், எஸ். சோமசுந்தரம் ஆகியோரின் தொடர்பு கிடைத்தது. இவர்கள் பொகவந்தலாவை பகுதிகளுக்கு வருகை தரும் போது முத்துலெச்சுமி தோட்டத்தில் அமைந்துள்ள வெள்ளையனின் வீட்டிலேயே தங்கிச் செல்வர். இவர்களது ஆலோசனையின் பேரில் தொழிற்சங்கத்துறையைத் தெரிவு செய்தார். இலங்கை தொழிலாளர் காங்கிரசின் பொதுச் செயலாளராக மிகக்குறுகிய காலத்தில் தெரிவு செய்யப்பட்டார்.\n\nதனக்கென ஒரு தனி வழியில் செயற்படும் நோக்கில் காங்கிரசிலிருந்து வெளியேறி 1965ஆம் மே நாள் அன்று தொழிலாளர் தேசிய சங்கத்தை நிறுவினார்.\n\nசிந்தாமணி பத்திரிகை வெளியீடான \"தந்தி\" இதழில் மலையகப் பிரச்சினைகள் யாவை? எனும் தொடர் பத்தி ஒன்றினை ஓராண்டுக்கும் மேற்பட்ட காலமாக எழுதி வந்தார். இதன் சில பகுதிகள் ”மலையகப் பிரச்சினைகள் யாவை?” எனும் தலைப்பில் நூலுருவாக வெளிவந்தது. ஆங்கிலப் பத்திரிகைகளிலும் மலையகத்தவர்களின் பிரச்சினைகளை வெளிக் கொணர்ந்தார். முதன் முதலாக தோட்டத் தொழிலாளர்களுக்கு மாதச் சம்பளம் தேவை என்ற கோரிக்கையை முன்னெடுத்தார்.\n\nஒரு வருடத்தில் ஒரு தொழிலாளி வேலை செய்த 14 நாள் சம்பளத்தை சேவைக் காலப் பணமாக (இது \"14 நாள் காசு\" எனப்படுகிறது) பெற்றுக் கொடுகக் வேண்டும் என தொழில் நியாய சபையில் வலியுறுத்தி வெற்றியும் கண்டார்.\n"}
{"id": "163892", "url": "https://ta.wikipedia.org/wiki?curid=163892", "title": "சனிக்கிழமையில் துவங்கும் சாதாரண ஆண்டு", "text": "சனிக்கிழமையில் துவங்கும் சாதாரண ஆண்டு\n\nஇது சனிக்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1994, 2005, 2011 மற்றும் 2022 ஜூலியன் ஆண்டு 1905, 1911)\n"}
{"id": "163895", "url": "https://ta.wikipedia.org/wiki?curid=163895", "title": "திங்கட்கிழமையில் துவங்கும் சாதாரண ஆண்டு", "text": "திங்கட்கிழமையில் துவங்கும் சாதாரண ஆண்டு\n\nஇது திங்கட்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1990, 2001, 2007 and மற்றும் 2018 ஜூலியன் ஆண்டு 1918)\n"}
{"id": "163896", "url": "https://ta.wikipedia.org/wiki?curid=163896", "title": "செவ்வாய்க்கிழமையில் துவங்கும் சாதாரண ஆண்டு", "text": "செவ்வாய்க்கிழமையில் துவங்கும் சாதாரண ஆண்டு\n\nஇது செவ்வாய்க்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1985, 1991, 2002, 2013 மற்றும் 2019 ஜூலியன் ஆண்டு 1919)\n"}
{"id": "163897", "url": "https://ta.wikipedia.org/wiki?curid=163897", "title": "புதன்கிழமையில் துவங்கும் சாதாரண ஆண்டு", "text": "புதன்கிழமையில் துவங்கும் சாதாரண ஆண்டு\n\nஇது புதன்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1986, 1997, 2003, 2014 மற்றும் 2025 அல்லது ஜூலியன் ஆண்டு 1903)\n"}
{"id": "163898", "url": "https://ta.wikipedia.org/wiki?curid=163898", "title": "வியாழக்கிழமையில் துவங்கும் சாதாரண ஆண்டு", "text": "வியாழக்கிழமையில் துவங்கும் சாதாரண ஆண்டு\n\nஇது வியாழக்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1987, 1998, 2009, 2015 மற்றும் 2026 ஜூலியன் ஆண்டு 1915)\n"}
{"id": "163899", "url": "https://ta.wikipedia.org/wiki?curid=163899", "title": "வெள்ளிக்கிழமையில் துவங்கும் சாதாரண ஆண்டு", "text": "வெள்ளிக்கிழமையில் துவங்கும் சாதாரண ஆண்டு\n\nஇது வெள்ளிக்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1993, 1999, 2010 மற்றும் 2021 ஜூலியன் ஆண்டு 1910)\n"}
{"id": "163901", "url": "https://ta.wikipedia.org/wiki?curid=163901", "title": "ஞாயிற்றுக்கிழமையில் துவங்கும் சாதாரண ஆண்டு", "text": "ஞாயிற்றுக்கிழமையில் துவங்கும் சாதாரண ஆண்டு\n\nஇது ஞாயிற்றுக்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1989, 1995, 2006, 2017 மற்றும் 2023 ஜூலியன் ஆண்டு 1917)\n"}
{"id": "163912", "url": "https://ta.wikipedia.org/wiki?curid=163912", "title": "அருணாச்சலம் முருகானந்தம்", "text": "அருணாச்சலம் முருகானந்தம்\n\nஅருணாச்சலம் முருகானந்தம் (பிறப்பு: 1962) கோவை ஊரகப் பகுதியைச் சேர்ந்த ஓர் கண்டுபிடிப்பாளர் ஆவார். மாதவிடாய்க் காலங்களில் பெண்கள் கடைபிடிக்கும் சுகாதாரமற்ற, தூய்மைக்குறைவான செயல்முறைகளைக் களைய மலிவான தீர்வைக் காண வேண்டியதன் தேவையை வெளிப்படுத்தியவர். வணிகமுறையில் தயாரிக்கப்படும் விடாய்க்கால அணையாடைகளை விட மூன்றில் ஒரு பங்கு விலையில் தயாரிக்கக்கூடிய இயந்திரத்தைக் கண்டுபிடித்து அதற்கான காப்புரிமை பெற்றவர். ஜெயஸ்ரீ இண்டஸ்ட்ரீஸ் என்ற நிறுவனத்தை நிறுவி அணையாடைகளை தயாரித்து வருகிறார். வணிக நோக்கின்றி சேவை மனப்பான்மையுடன் இந்த இயந்திரத்தை கண்டுபிடித்ததற்காக இந்திய அரசு இவருக்கு பத்மஶ்ரீ் விருது வழங்கியுள்ளது.\n\nSection::::வாழ்க்கைக் குறிப்பு.\nஇவருடைய பெற்றோர்கள் அருணாச்சலம், வனிதா ஆவர். அவர்கள் கோயம்புத்தூரில் கைத்தறி நெசவுத் தொழில் செய்துவந்தனர். இவரது தந்தை ஒரு விபத்தில் மரணமடைந்ததால் வறுமையில் வாழ நேரிட்டது. தனது 14ஆவது அகவையில் பள்ளிக்குச் செல்வதை நிறுத்திவிட்டு, பல சிறு சிறு வேலைகளைச் செய்து தனது குடும்பத்தைப் பராமரிக்க வேண்டிய நிலைக்கு ஆளானார்.\n\nSection::::வரலாறு.\nபன்னாட்டு நிறுவனங்களால் தயாரிக்கப்படும் அணையாடைகளை வாங்க இயலாத தமது குடும்பச்சூழலில் தமது மனைவி விடாய்க் காலத்தில் பயன்படுத்த பழைய துணித் துண்டுகளைச் சேகரிப்பதை கண்ட அருணாசலம் முருகானந்தம் இதற்கான எளிய வழிமுறையைக் காண விழைந்தார். பிரச்சினையை சரியாக அறிந்துகொள்ள பல சோதனைகளை மேற்கொண்டார். துவக்கத்தில் பருத்தியாலான அணையாடைகளைத் தயாரித்தார். ஆனால் அவற்றை அவரது மனைவியும் சகோதரிகளும் ஏற்புடையதாக இல்லை என நிராகரித்து விட்டதோடு மட்டுமன்றி அவரது புதிய சோதனை முயற்சிகளுக்கு இணங்கவும் மறுத்துவிட்டனர். மூலப்பொருளுக்கு ஆகும் உண்மையான செலவைவிட 40 மடங்கு அதிகமாக ஒவ்வொரு அணையாடையின் விற்பனை விலை இருப்பதைக் கண்டார். மாதவிடாய் குறித்து வெளிப்படையாகப் பேசுவது தவறு என்ற மனப்பான்மை மக்களிடையே நிலவியதால் அவர் கண்டுபிடிக்கும் புதிய அணையாடையைப் பயன்படுத்திப் பார்த்து அதன் நிறைகுறைகளைப் பற்றி அவரிடம் சொல்வதற்கு பெண்கள் எவரும் முன்வரவில்லை. இதனால் விலங்குகளின் இரத்தத்தைக் கொண்டு இவர் தானாக நிகழ்த்திய சில சோதனைகளால் குடும்பத்தாராலும் சமூகத்தாலும் வெளித்தள்ளப்பட்டார். இறுதியில் மரச் சக்கை சரியானத் தீர்வாக அமையும் எனக் கண்டார். வணிக அணையாடைகளில் பயன்படுத்தப்படுவது பைன் மரப்பட்டையின் மரக்கூழிலிருந்து பெறப்பட்ட மாவிய இழை என்பதைக் கண்டறிய அவருக்கு இரு ஆண்டுகளாயின. அணையாடைகள் இரத்தப்போக்கை உறிஞ்சும்போது அவற்றின் வடிவமைப்பு மாறாமல் அவ்விழைகள் காத்தன. வெளிநாடுகளிலிருந்து இறக்குமதி செய்யப்படும் இயந்திரத்தின் விலை மூன்றரை கோடி இந்திய ரூபாயாக இருந்தது. மலிவான விலையில் எளிய முறையில் குறைந்த பயிற்சியுடன் அணையாடைகளைத் (Napkin) தயாரிக்கக் கூடிய ஓர் இயந்திரத்தை இவர் கண்டுபிடித்தார். முறைப்படுத்தப்பட்ட பைன் மரக்கூழை மும்பையிலிருந்து தருவித்தார். இந்த மரக்கூழ் பயன்படுத்தப்பட்டு அணையாடை தயாரிக்கப்படுகிறது. இந்த இயந்திரத்தின் விலை 65,000 இந்திய ரூபாய் ஆகும்.\n\nSection::::கண்டுபிடிப்பு.\nஅணையாடைகளைத் (Napkin) தயாரிக்க முருகானந்தம் ஜெயஸ்ரீ இண்டஸ்ட்ரீஸ் என்ற நிறுவனத்தை நிறுவி இந்த இயந்திரங்களை இந்தியா முழுமையிலுமுள்ள ஊரகப் பெண்களுக்கு விற்று வருகிறார். இதன் மூலம் அவர்கள் வேலை வாய்ப்பு பெற்று வறுமையிலிருந்து மீள்கின்றனர். இவரது எளிய மற்றும் விலைத்திறன் மிக்க கண்டுபிடிப்பிற்காகவும் சமூகத்திற்கு இவராற்றும் தொண்டிற்காகவும் பல விருதுகளைப் பெற்றுள்ளார். இவரது முயற்சியை வணிகமயமாக்க பல நிறுவனங்கள் முன்வந்தபோதும் இவர் விற்பதற்கு மறுப்பதுடன் மகளிர் தன்னுதவிக் குழுக்களுக்கு வழங்கி வருகிறார். இந்தியப் பெண்களின் வாழ்க்கை மேம்பாட்டில் ஒரு முக்கிய மைல்கல்லாக முருகானந்தத்தின் கண்டுபிடிப்பு கருதப்படுகிறது. பெண்களுக்கு வேலை வாய்ப்பளித்து அவர்களின் பொருளாதார வளர்ச்சிக்கு இவரது கண்டுபிடிப்பு வழிவகுத்துள்ளது. மேலும் தரமான அணையாடையைப் பயன்படுத்துவதால் மாதவிடாய்க் காலத்தில் பெண்கள் அன்றாட வாழ்வில் இயல்பாக இயங்கவும் முடிகிறது. இவரது வெற்றி பிற தொழில்முனைவோரையும் இத்துறையில் இறங்க ஊக்கப்படுத்தியுள்ளது. இவர்கள் பயன்படுத்தப்பட்ட வாழைநார் அல்லது மூங்கிலை மாற்று மூலப்பொருளாகப் பயன்படுத்து முயற்சி செய்கின்றனர்\n\nSection::::பாராட்டு.\nஅமெரிக்காவிலிருந்து வெளியாகும் ‘டைம்’ வார இதழ்உலகில் அதிக செல்வாக்கு மிக்க மனிதர்கள் பட்டியலில் இவரை இணைத்துள்ளது.\nஇவரது வாழ்க்கைக் கதையை இந்தி திரைப்பட இயக்குனர் ஆர்.பால்கி 'பேட்மேன்' (Pad Man) என்கிற பெயரில் திரைப்படமாக எடுத்திருக்கிறார்... மேலும் இவர் நடித்துள்ள ஒரு ஆவணப்படத்திற்கு (Period. End of Sentence.) 2018-ஆம் ஆண்டு ஆஸ்கர் விருது கொடுக்கப்பட்டுள்ளது.\n\n"}
{"id": "163913", "url": "https://ta.wikipedia.org/wiki?curid=163913", "title": "மாறாக் கனவளவு செயல்முறை", "text": "மாறாக் கனவளவு செயல்முறை\n\nமாறாக் கனவளவு செயல்முறை (\"Isochoric process\") என்பது ஓர் மூடிய தொகுதியின் கனவளவு மாற்றமடையாது நிலையாக இருக்கையில் நிகழும் வெப்பவியக்கவியல் செயல்முறையாகும். ஓர் மாறாக் கனவளவு செயல்முறைக்கு எடுத்துக்காட்டாக அடைக்கப்பட்ட நெகிழ்வற்ற கொள்கலனில் உள்ளவற்றை சூடாக்குதல் அல்லது குளிர்விப்பதை குறிப்பாடலாம். இங்கு வெப்பவிக்கவியல் செயல்முறையாக இருப்பது வெப்பத்தினை சேர்த்தல் அல்லது நீக்கல் ஆகும், கொள்கலன் அடைக்கபட்டுள்ளமை மூடிய அமைப்பு என்பதையும் கொள்கலனின் உருமாற இயலாமை மாறாக்கனவளவினையும் காட்டுகிறது.\n\nSection::::கணித விளக்கம்.\nஓர் மாறாக் கனவளவு வெப்பவியக்கவியல் செயல்முறையில் கனவளவு மாற்றமடையாது அதாவது formula_1.\nஇச்செயல்முறையால் கனவளவு-அமுக்க வேலை நிகழ்த்தப்படாது, ஏனென்றால் அவ்வாறான வேலை\nஇங்கு \"P\" என்பது அழுத்தம். சூழலின் மீது தெகுதியினால் செய்யப்படும் வேலை நேர்மமாக இருக்குமாறு குறிவழக்கு காணப்படுகிறது.\n\nஒர் மீளக்கூடிய செயல்முறையில் வெப்பவியக்கவியலின் முதலாவது விதியானது தொகுதியின் உள்ஆற்றலின் மாற்றத்தை தருகிறது:\n\nformula_3\n\nவேலையினை கனவளவு மாற்றத்தினால் பதிலீடு செய்ய,\n\nformula_4\n\nஇச்செயல்முறையில் கனவளவு மாற்றமடைவது இல்லை. எனவே formula_5, முன்னைய சமன்பாடு தற்போது தருவது\n\nformula_6\n\nமாறாக் கனவளவிலான தன்வெப்பக்கொள்ளளவிற்கான வரையறையின் படி,\n\nformula_7,\n\nformula_8\n\nஇருபகுதிகளையும் தொகையிட வருவது\n\nformula_9\n\nஇங்கே formula_10 மாறாக் கனவளவிலான தன்வெப்பக்கொள்ளளவு, formula_11 என்பது ஆரம்ப வெப்பநிலை மற்றும் formula_12 என்பது இறுதி வெப்பநிலை. நாம் முடிவிற்கு வருவது:\n\nformula_13\nகனவளவு அழுத்த வரைபடத்தில், மாறாக் கனவளவு செயல்முறை நிலைக்குத்துக்கோடாக இருக்கிறது. இதன் வெப்பவியக்கவியல் இணையான சம அழுத்தச் செயல்முறையானது, கிடை நேர்கோடாக இருக்கிறது.\n\nSection::::இலட்சிய வளிமம்.\nமாறாக் கனவளவு செயல்முறை இலட்சிய வளிமம் பயன்படுத்தப்படுமாயின் இலட்சிய வளிமத்தின் அளவு மாறாதிருக்கும், எனவே ஆற்றலில் ஏற்படும் அதிகரிப்பானது வெப்பநிலை, அழுத்தத்தின் உயர்விற்கு நேர்விகித சமனாயிருக்கும், எடுத்துக்காட்டாக ஒர் திடமான கொள்கலனிலுள்ள வளிமம் சூடாக்கப்படுகையில் அழுத்தமும் வெப்பநிலையும் அதிகரிக்கும் ஆனால் கனவளவு மாறாதிருக்கும்.\n\nSection::::இலட்சிய ஒட்டோ சுழற்சி.\nஇலட்சிய ஒட்டோ சுழற்சியில் உள் எரி பொறியிலுள்ள காசலின் வளிம கலவை கணநேரத்தில் எரிவதாக எடுத்துக்கொண்டால் இச்சுழற்சியை மாறாக் கனவளவு செயல்முறைக்கு எடுத்துக்காட்டாக கொள்ளலாம். இங்கு உருளையிலுள்ள வளிமத்தின் வெப்பநிலையிலும் அமுக்கத்திலும் அதிகரிப்பு கனவளவு மாறாதிருக்கையில் நிகழ்கிறது.\n\n\n"}
{"id": "163920", "url": "https://ta.wikipedia.org/wiki?curid=163920", "title": "சாதாரண ஆண்டு", "text": "சாதாரண ஆண்டு\n\nசாதாரண ஆண்டு பொதுவான ஆண்டு வகையாகும். கிரிகோரியன் நாட்காட்டியில் ஒரு சாதாரண ஆண்டில் 365 நாட்கள் உள்ளன. \nஒரு சாதாரண ஆண்டில் 52 வாரங்கள் மற்றும் ஒரு நாள் உள்ளது. அதனால் ஆண்டின் துவக்க நாளும் முடியும் நாளும் ஒரே கிழமையில் நிகழும். (உ.ம். 2010 ஆண்டில் சனவரி 1 மற்றும் டிசம்பர் 31 செவ்வாய்க்கிழமையில் நிகழ்ந்தன)\n\n\nகிரிகோரியன் நாட்காட்டியில் 400 ஆண்டுகளில் 303 ஆண்டுகள் சாதாரண ஆண்டுகளாகும். ஜூலியன் நாட்காட்டியில் 400 ஆண்டுகளில் 300 ஆண்டுகள் சாதாரண ஆண்டுகளாக உள்ளன.\n\nசந்திர நாட்காட்டி மற்றும் சூரியசந்திர நாட்காட்டியில் சாதாரண ஆண்டு 354 நாட்களைக் கொண்டுள்ளது.\n"}
{"id": "163922", "url": "https://ta.wikipedia.org/wiki?curid=163922", "title": "நோக்கியா லூமியா 920", "text": "நோக்கியா லூமியா 920\n\nநோக்கியா லூமியா 920 (Nokia Lumia 920), உயர்தர தொடுதிரையுடன் கூடிய விண்டோசு இயங்குதளத்தில் இயங்கும் கைபேசியாகும். இதை நோக்கியா நிறுவனம் நவம்பர் 2, 2012 அன்று வெளியிட்டது. வழவழப்பான சிவப்பு, வெள்ளை, சியான், வெண்கருப்பு, கருப்பு நிறங்களில் கிடைக்கிறது. இது 1 ஜிகாபைட்டுகள் ரேம் கொண்டது. 32 ஜிகாபைட்டுகள் நினைவகம் கொண்டுள்ளதால், நினைவக அட்டைகள் செருகும் வசதி இல்லை. 8.7 மெகாபிக்சல்கள் (மெகாபடவணுக்கள்) கொண்ட நிழற்படக் கருவியும் சேர்க்கப்பட்டுள்ளது. புளுடூத், வை-ஃபை ஆகிய வசதிகளையும் கொண்டது. \n\nதற்போது கனடா, அமெரிக்கா, ஆஸ்திரேலியா, ஜெர்மனி, ஐக்கிய அரபு அமீரகம் ஆகிய நாடுகளில் பரவலாக விற்கப்படுகிறது. தற்போது அதிகம் விற்கப்படும் நகர்பேசிகளில் இதுவும் ஒன்று.\n\n\nSection::::இவற்றையும் பார்க்கவும்.\n "}
{"id": "163929", "url": "https://ta.wikipedia.org/wiki?curid=163929", "title": "பஞ்சுத்தக்கை", "text": "பஞ்சுத்தக்கை\n\nபஞ்சுத் தக்கை (\"tampon\") உடலின் நீர்மங்களை உறிஞ்சிக் கொள்ள உடல் குழியொன்றில் அல்லது காயத்தில் நுழைக்கப்படும் உறிஞ்சுத் தன்மை கொண்ட, பொதுவாக பஞ்சு, ரேயான் அல்லது இவற்றின் கலவையாலான, தக்கையாகும். மிகப் பொதுவாக இது மாதவிடாய் காலத்தில் யோனியினுள் நுழைக்கப்பட்டு விடாய்க்கால நீர்மங்களை உறிஞ்சிக்கொள்ளப் பயன்படுத்தப்படுகிறது. மூக்கிலிருந்து இரத்தக்கசிவு ஏற்படும்போதும் இது பயன்படுத்தப்படுகிறது. பல நாடுகளிலும் இதன் பயன்பாட்டை அரசுத் தரக்கட்டுப்பாட்டு மற்றும் மருத்துவ கட்டுப்பாட்டு வாரியங்கள் வரையறுக்கின்றன. இது ஆங்கிலத்தில் \"டம்போன்\" என்று பிரெஞ்சு வேர்ச்சொல்லில் இருந்து பயன்படுத்தப்படுகிறது.\n\n"}
{"id": "163934", "url": "https://ta.wikipedia.org/wiki?curid=163934", "title": "கொலை அரங்கம் (புதினம்)", "text": "கொலை அரங்கம் (புதினம்)\n\nகொலை அரங்கம், சுஜாதாவால் குங்குமம் இதழில் எழுதப்பட்டுத் தொடர்கதையாக வெளிவந்தது. பின்னர் கிழக்குப் பதிப்பகம் மற்றும் விசா பப்ளிகேஷன்ஸால் புத்தகமாக வெளியிடப்பட்டது.\n\nSection::::கதைக் கரு.\nபெரும்சொத்துக்கு வாரிசுகளான நால்வரில் இருவர் கொடூரமாகத் தாக்கப்பட்டு மருத்துவமனையில் இருக்கிறார்கள். மூன்றாவது வாரிசு படுகொலை செய்யப்படுகிறார். மருத்துவமனையில் இருக்கும் இருவரின் மீதும் தாக்குதல் முயற்சி நடைபெறுகிறது. கொலை முயற்சி செய்பவன் யார் என்பதை வக்கீல் கணேஷும், வசந்தும் இணைந்து துப்பறியும் கதை.\n\n"}
{"id": "163941", "url": "https://ta.wikipedia.org/wiki?curid=163941", "title": "ஓடாதே! (புதினம்)", "text": "ஓடாதே! (புதினம்)\n\nஓடாதே!, சுஜாதாவால் குங்குமம் இதழில் எழுதப்பட்டுத் தொடர்கதையாக வெளிவந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.\n\nSection::::கதைக் கரு.\nசென்னையில் இருந்து பெங்களுருக்கு திருமணமாகித் தேனிலவு செல்லும் தம்பதிகள் ஆனந்த், மீரா. இதில் ஆனந்தை காரணம் சொல்லாமல் போலீஸ் விரட்டுகிறது. ஏன் துரத்துகிறார்கள் என்று தெரியாமல் கிடைத்த வழியெல்லாம் ஓடி பயணம் செய்கிறார்கள். ஆனந்தின் மாமாவின் நண்பரிடம் தஞ்சம் புகுகிறார்கள். போலீஸ் துரத்துவதையும் நிறுத்திவிடுகிறது. அவர்களின் ஓட்டமும் நிற்கிறது. ஆனந்தும் மீராவும் சென்னை திரும்புகிறார்கள் ஆனந்தை எதற்காகத் துரத்தினார்கள் என்ற மர்மத்தை வக்கீல் கணேஷும், வசந்தும் கண்டறியும் கதை.\n\n"}
{"id": "163942", "url": "https://ta.wikipedia.org/wiki?curid=163942", "title": "எரி சாம்பல்", "text": "எரி சாம்பல்\n\nஎரி சாம்பல் (ஆங்கிலம் : Fly ash) என்பது தகனத்தின் போது உருவாகக் கூடிய படிமங்களுள் ஒன்று, மேலும் அது ஃப்ளூ வாயுக்கள் மூலம் உயரக்கூடிய நுண் துகள்களைக் கொண்டுள்ளது. தொழில்துறை பின்னணியில் எரி சாம்பல் என்பது பொதுவாக நிலக்கரி எரிப்பின் போது உருவாகும் சாம்பல் என வழங்கப்படுகிறது. ஃப்ளூ வாயுக்கள், நிலக்கரி மின் நிலைய புகை கூண்டுகளை அடையும் முன்னதாகவே எரி சாம்பல் மின்னியல் விரைவூக்கிகள் அல்லது மற்ற துகள் வடிகட்டல் கருவிகள் மூலம் கைப்பற்றப்படும்.\n\nநிலக்கரியின் மூலம் மற்றும் ஒப்பனையைப் பொறுத்து, எரி சாம்பலின் கூறுகள் கணிசமாக வேறுபடலாம். ஆனால் அனைத்து எரி சாம்பல்களிலும் சிலிக்கான் டை ஆக்சைடு (SiO2) மற்றும் கால்சியம் ஆக்சைடு (CaO), என்ற இந்த இரண்டு சேர்வையுறுப்புக்களும் கணிசமான அளவு காணப்படும்.\n\nகடந்த காலங்களில், பொதுவாக எரி சாம்பல் வளிமண்டலத்தில் வெளியிடப்பட்டது, ஆனால் சமீபத்திய ஆண்டுகளில் அதன் வெளியீட்டிற்கு முன்பு மாசு கட்டுப்பாட்டு கருவிகள் மூலம் கைப்பற்றப்படுகிறது. ஐக்கிய அமெரிக்காவில், பொதுவாக எரி சாம்பல் நிலக்கரி மின் உற்பத்தி நிலையங்களில் சேமிக்கப்படும் அல்லது குப்பை நிரப்பு நிலங்களில் வைக்கப்படும். தற்போழுது சுமார் 43% எரி சாம்பல் மறுசுழற்சி செய்யப்படுகிறது, இது பெரும்பாலும் கான்கிரீட் உற்பத்தியின் மூலமான போர்ட்லேண்ட் சிமெண்டின் பிற்சேர்க்கையாக பயன்படுத்தப்படுகிறது.\n\nSection::::சுற்றுச்சூழல் பிரச்சினைகள்.\nSection::::எரி சாம்பலின் தற்போதைய உற்பத்தி வீதம்.\nஅமெரிக்காவில், சுமார் 131 மில்லியன் டன்கள் எரி சாம்பல், 460 நிலக்கரி எரிப்பு மின் நிலையங்கள் மூலம் உற்பத்தி செய்யப்படுகின்றன. 2008 ஆம் ஆண்டின் தொழில் ஆய்வானது இந்த எரி சாம்பலில் 43% மறு பயன்பாட்டிற்கு உட்படுத்தப்படுகின்றது என்று மதிப்பிட்டுள்ளது.\n\nSection::::நிலத்தடி நீர் மாசுபாடு.\nநிலக்கரியானது ஆர்சனிக், பேரியம், பெரிலியம், போரான், கேட்மியம், குரோமியம், தெள்ளீயம், செலினியம், மற்றும் பாதரசம் போன்ற படிம நிலைகளை கொண்டுள்ளது. எனவே இதன் சாம்பலும் இதனுடைய நிலையையே கொண்டிருக்கும். எனவே இதனை வெளியே கொட்டப்பட்ட அல்லது சேமிக்க முடியாது.\n"}
{"id": "163950", "url": "https://ta.wikipedia.org/wiki?curid=163950", "title": "பூவைநிலை", "text": "பூவைநிலை\n\nபூவைநிலை என்னும் துறைப் பாடல்கள் புறநானூற்றுத் தொகுப்பில் நான்கு உள்ளன. இது பாடாண் திணையைச் சேர்ந்த துறை. \nSection::::புறநானூற்றுப் பாடல்கள்.\nஞாயிறு\nசிவன், பலராமன், திருமால், முருகன்\nஞாயிறு, திங்கள்\nமழைமேகம்\n"}
{"id": "163952", "url": "https://ta.wikipedia.org/wiki?curid=163952", "title": "ஒய். ஜி. மகேந்திரன்", "text": "ஒய். ஜி. மகேந்திரன்\n\nஒய். ஜி. மகேந்திரன் \"(Y. G. Mahendran or Y. Gee. Mahendra)\" தமிழகத்தைச் சேர்ந்த பிரபல திரைப்பட, நாடக நடிகர், எழுத்தாளர் ஆவார். தன்னுடைய நகைச்சுவை மற்றும் குணச்சித்திர நடிப்பினால் மக்கள் மனதில் நீங்கா இடம் பிடித்தவர். இவரின் தந்தையார் தமிழ் மேடை நாடக முன்னோடிகளில் ஒருவரான ஒய். ஜி. பார்த்தசாரதி ஆவார். இவரின் தாயார் ராஜலட்சுமி பார்த்தசாரதி சென்னை உள்ள பிரபல பத்மா சேஷாத்ரி பள்ளியின் நிறுவனர் ஆவார் . நடிகர் ரஜினிகாந்த், மற்றும் நடிகை வைஜயந்திமாலா ஆகியோரின் நெருங்கிய உறவினர் ஆவார் .\n"}
{"id": "163953", "url": "https://ta.wikipedia.org/wiki?curid=163953", "title": "சண்டாக்கான் மரண அணிவகுப்பு", "text": "சண்டாக்கான் மரண அணிவகுப்பு\n\nசண்டாக்கான் மரண அணிவகுப்பு (\"Sandakan Death Marches\") என்பது, மலேசியா, சபா, சண்டாக்கான் சிறைச்சாலையில் இருந்து, 260 கி.மீ. தொலைவில் இருந்த ரானாவ் எனும் இடத்திற்கு, ஆஸ்திரேலியப் போர்க்கைதிகள் கால்நடையாக நடக்க வைக்கப்பட்டதில் பல ஆயிரம் பேர் இறந்து போன நிகழ்ச்சியை, அவ்வாறு அழைக்கின்றனர்.\n\nஇரண்டாம் உலகப் போரில், ஜப்பானியர்கள் தென்கிழக்கு ஆசியாவில் பல நாடுகளைக் கைப்பற்றி, கொடுங்கோல் ஆட்சி செய்தனர். தீபகற்ப மலேசியாவில் தரையிறங்கிய அதே காலகட்டத்தில், போர்னியோவிலும் காலடி பதித்தனர். அவர்கள் 1942 ஜனவரி முதலாம் தேதி லாபுவானில் தரை இறங்கினார்கள். ஒரு சில வாரங்களில், அங்கு இருந்து வட போர்னியோவுக்குள் ஊடுருவல் செய்து போர்னியோ தீவையே முழுமையாகக் கைப்பற்றினர்கள்.\n\nSection::::சப்பானியர்களின் சித்திரவதை.\n1942லிருந்து 1945வரை வட போர்னியோ ஜப்பானியர்களின் பிடியில் சிக்கி இருந்தது. தென் போர்னியோ தீவின் கலிமாந்தான் பகுதியும் அவர்களின் ஆக்கிரமிப்பில் இருந்தது. ஜப்பானியர்களை எதிர்த்துப் போரிட்டக் கூட்டுப் படைகள், வானில் இருந்து குண்டுகளைப் போட்டன. அதனால் பல நகரங்கள் சேதம் அடைந்தன அல்லது அழிந்து போயின. அவற்றுள் சண்டாக்கான் குறிப்பிடத்தக்க ஒரு நகரமாகும்.\n\nஜப்பானியர்களின் ஆட்சி காலத்தில் சண்டாக்கான் நகரில் பிரித்தானிய, ஆஸ்திரேலியப் போர்க் கைதிகளுக்காக ஒரு சிறைச்சாலை உருவாக்கப்பட்டது. அந்தச் சிறைச்சாலையில் இருந்த கைதிகள் மிகவும் கொடூரமான முறையில் நடத்தப்பட்டனர். மனிதத் தன்மையற்ற முறையில், மிக மோசமாகச் சித்ரவதை செய்யப்பட்டனர். கூட்டுப் படைகளின் விமானத் தாக்குதல்களைத் தவிர்ப்பதற்காக அந்தச் சிறைச்சாலை, 260 கி.மீ. தொலைவில் இருந்த ரானாவ் உள் பகுதிக்கு மாற்றம் செய்யப்பட்டது.\n\nஅப்போது சண்டாக்கான் சிறைச்சாலையில் 2504 கைதிகள் இருந்தனர். ஏற்கனவே பல ஆயிரம் பேர், ஜப்பானியர்களின் சித்ரவதைகளினால் இறந்து விட்டனர். எஞ்சியவர்கள் ரானாவ் எனும் இடத்திற்கு கால்நடையாக நடக்க வைக்கப் பட்டனர். அந்த நிகழ்ச்சியைச் சண்டாக்கான் மரண அணிவகுப்பு என்று அழைக்கிறார்கள். போர்க் கைதிகளில் ஆறே ஆறு பேர்தான் தப்பிப் பிழைத்தனர். மற்றவர்கள் அனைவரும் நடைபாதையிலேயே இறந்து போயினர்.\n"}
{"id": "163954", "url": "https://ta.wikipedia.org/wiki?curid=163954", "title": "பேய்க்காஞ்சி", "text": "பேய்க்காஞ்சி\n\nபேய்க்காஞ்சி என்னும் துறைப் பாடல் புறநானூற்றுத் தொகுப்பில் ஒன்று உள்ளது. புறநானூறு 281 இது காஞ்சித்திணையின் துறை. \n\nபோரில் வேந்தனைக் காப்பாற்றிய வீரன் புண் பட்டுக் கிடக்கிறான். இவன் புண்ணைப் பேய் அணுகாவண்ணம் காப்பாற்ற வேண்டும். பழம் தரும் இரவந்தழையும், வெப்பந்தழையும் இல்லத்தில் செருகுவோம். கொம்பு ஊதுவோம். யாழ் இசைப்போம். பல இசைக்கருவிகள் முழக்குவோம். இவன் நெற்றியில் மைப் பொட்டு வைப்போம். ஐயவி என்னும் வெண்சிறு கடுகை இவனைமேல் தூவுவோம். ஆம்பல் குழல் ஊதுவோம். மணி அடிப்போம். காஞ்சிப் பண் பாடுவோம். நறுமணப் பொருள்களைப் புகையச் செய்வோம். \nதொல்காப்பியம், \nபுறப்பொருள் வெண்பாமாலை \nஆகிய இலக்கண நூல்கள் இதனைக் குறிப்பிடுகின்றன.\n"}
{"id": "163961", "url": "https://ta.wikipedia.org/wiki?curid=163961", "title": "ஊட்டக்கூறு", "text": "ஊட்டக்கூறு\n\nஊட்டக்கூறு (Nutrient) என்பது உயிரினங்கள் உயிர் வாழ்வதற்கும், அவற்றின் வளர்ச்சிக்கும் தேவையான ஒரு வகை வேதிப்பொருள் ஆகும். உயிரினங்கள் தமக்குத் தேவையான ஆற்றலைப் பெற்றுக் கொள்வதற்காக நிகழ்த்தும் வளர்சிதைமாற்ற செயல்முறையில் பயன்படுத்த, தமது சூழலில் இருந்து பெற்றுக் கொள்ளும் வேதிப்பொருட்கள் எனக் கொள்ளலாம். இவ்வகையான ஊட்டக்கூறுகளின் தொகுப்பு போசாக்கு என அழைக்கப்படும். பல நேரங்களில் ஊட்டக்கூறு (Nutrient), போசாக்கு (Nutrition) இரண்டுமே ஊட்டச்சத்து என்ற சொல்லினால் பொது வழக்கில் அழைக்கப்படுகின்றது.\n\nஉயிரினங்களில் இழையங்கள் கட்டமைக்கப்படவும், அவற்றை தேவைக்கேற்ப புதுப்பித்துக் கொள்ளவும், உயிரினங்களில் நிகழும் அனைத்து உடற் தொழிற்பாடுகளுக்கும் தேவையான ஆற்றலைப் பெறுவதற்கும் வெவ்வேறு வகையான ஊட்டக்கூறுகள் அவசியமாகின்றது. வேறுபட்ட உயிரினங்கள் தமக்குத் தேவையான ஊட்டக்கூறுகளை வெவ்வேறு வழிமுறைகளில் பெற்றுக் கொள்கின்றன. தாவரங்கள் பொதுவாக தமது வேர்களினூடாக, மண்ணில் அல்லது நீரில் இருந்து தமது ஊட்டக்கூறுகளைப் பெற்றுக் கொள்கின்றன. விலங்குகள் உட்கொள்ளல் செயல் மூலம் தமது ஊட்டக்கூறுகளைப் பெற்றுக் கொள்கின்றன.\n\nSection::::ஊட்டக்கூறின் பிரிவுகள்.\nஊட்டச்சத்தில் இருக்கும் ஊட்டக்கூறுகளில் ஆறு முக்கியமான பிரிவுகள் உள்ளன: காபோவைதரேட்டுக்கள், புரதங்கள், கொழுப்புக்கள், தாதுக்கள், உயிர்ச்சத்துக்கள், மற்றும் நீர். இவற்றுடன் உயிர் வளியேற்ற எதிர்ப்பொருள் (Antioxidants), மற்றும் தாவர வேதிப்பொருட்களும் (Phytochemicals) ஊட்டக்கூறின் பகுதிகளாகக் கொள்ளப்படுகின்றன.\n\nகாபோவைதரேட்டுக்கள் அல்லது ஒற்றைச்சர்க்கரை, இரட்டைச்சர்க்கரை போன்ற அதன் எளிய மூலக்கூறுகள், புரதங்கள் அல்லது அவற்றின் எளிய மூலக்கூறுகளான அமினோ அமிலங்கள், கொழுப்புக்கள் அல்லது அவற்றின் எளிய மூலக்கூறுகளான கொழுப்பமிலங்கள், உயிர்ச்சத்துக்கள் என்பன கரிம ஊட்டக்கூறுகளாகவும், ஏனைய தாதுக்களும், நீரும் கனிம ஊட்டக்கூறுகளாகவும் இருக்கின்றன.\n"}
{"id": "163963", "url": "https://ta.wikipedia.org/wiki?curid=163963", "title": "விபரீதக் கோட்பாடு (புதினம்)", "text": "விபரீதக் கோட்பாடு (புதினம்)\n\nவிபரீதக் கோட்பாடு, சுஜாதாவால் எழுதப்பட்டு 1976-இல் 'மாலைமதி' இதழில் வெளிவந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.\n\nSection::::கதைக் கரு.\nமறுமணம் செய்ய விரும்பும் ஓர் இளைஞன், காணாமல் போன தனது முதல் மனைவியைத் தேடிக் கண்டுபிடித்து அவளிடமிருந்து விவாகரத்து வாங்கித் தருமாறு வக்கீல் கணேஷிடம் கேட்கிறான். அந்த இளைஞனின் வீட்டில் அந்த பெண்ணின் அறையில் கிடைத்த குறிப்புகளைக் கொண்டு அப்பெண் இருக்கும் இடத்தைக் கண்டறிந்து கொள்கிறார்கள் வக்கீல் கணேஷ், வசந்த். அவர்கள் அங்கு செல்லும் போது அவள் கொலை செய்யப்பட்டுக் கிடக்கிறாள். அப்பெண் கொலை செய்யப்பட்டதன் உள்நோக்கம் என்ன என்பதை கணேஷும் வசந்தும் துப்பறிந்து கண்டுபிடிக்கும் கதை.\n\n"}
{"id": "163964", "url": "https://ta.wikipedia.org/wiki?curid=163964", "title": "அவையகம்", "text": "அவையகம்\n\nதொல்காப்பியம் வாகைத்திணையை விளக்கும்போது நாலிரு வழக்கில் தாபதப் பக்கம் என்று சுட்டி, அதனை மேலும் விளக்குகையில் எட்டுவகை நுதலிய அவையகம் எனக் குறிப்பிடுகிறது.\nஇதற்கு உரை எழுதும் இளம்பூரணர் பிறப்பொழுக்கம், கல்வி, பொது-ஒழுக்கம், வாய்மை, தூய்மை, நடுவுநிலைமை, அழுக்காறாமை, அவா-இன்மை என்னும் 8 நெறிகளைக் குறிப்பிடுகிறார். \n\nஇவற்றில் பொது-ஒழுக்கத்துக்குத் திருக்குறளிலிருந்து மேற்கோள்களையும் இளம்பூரணர் காட்டியுள்ளார். \n\nஅரசன் வைத்திருந்த எண்பேராயம் வேறு.\nஇது மக்களைச் சூழ்ந்திருக்கும் எண்பேராயம்.\n"}
{"id": "163965", "url": "https://ta.wikipedia.org/wiki?curid=163965", "title": "ஆளுக்கொரு ஆசை (2003 திரைப்படம்)", "text": "ஆளுக்கொரு ஆசை (2003 திரைப்படம்)\n\nஆளுக்கொரு ஆசை என்பது 2003 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பப்படம்\n\nSection::::கதை.\nநகரத்தில் வாழும் ஒரு இளைஞனுக்கு மூன்று கனவுகள், அவை முதல் கனவு நன்கு படித்து வேலைக்குச் செல்லும் பெண்ணை மணமுடித்து மனைவியாக்குவது, இரண்டாவது கனவு தனக்கென்று ஒரு சொந்த வீடு கட்டுவது, மற்றும் மூன்றாவது கனவு ஒரே ஒரு குழந்தை மட்டும் பெற்றுக்கொண்டு சிறப்பாக வளர்ப்பது என்பதே. ஆனால், அவனது தாத்தாவுக்கும் பாட்டிக்கும் இதில் விருப்பமில்லை. தங்களது விருப்பத்திற்குகேற்ப ஒரு பெண்ணை அவன் எதிர்பார்க்கும் தகுதிகள் இருப்பதாக பொய் சொல்லி ஏமாற்றி பேரனுக்குக் கட்டி வைக்கிறார்கள். அந்த பெண்ணின் விருப்பம் வீட்டிலேயே இருந்து கணவனுக்கு சேவை செய்வது, கோவில் குளம் செல்வது, நிறைய குழந்தைகள் பெற்றுகொள்வது என இருக்கிறது. மேலும் அவர் படிப்பறிவில்லாத பெண். மனைவியின் ஆசைகள் நிறைவேறுகின்றன, கணவனின் கனவுகள் சிதைகின்றன. வீட்டை வெறுத்து வெளியேறும் அந்த இளைஞனுக்கு வேறொரு பெண்ணின் சகவாசம் கிடைக்கிறது. அங்கேயே தங்குகிறான்.ஆளுக்கொரு ஆசை என்று இருந்தாலும் மனைவியின் முயற்சியால் திரும்பவும் குடும்பத்துடன் இளைஞன் இணைகிறான் என்பதைச் சொல்லும் கதை.\n"}
{"id": "163967", "url": "https://ta.wikipedia.org/wiki?curid=163967", "title": "பொருண்மொழிக் காஞ்சி", "text": "பொருண்மொழிக் காஞ்சி\n\nபொருண்மொழிக்காஞ்சி என்னும் துறைப் பாடல் புறநானூற்றுத் தொகுப்பில் 17 உள்ளன. இது பாடாண் திணையின் துறை. \n\n"}
{"id": "163968", "url": "https://ta.wikipedia.org/wiki?curid=163968", "title": "பொண்டாட்டி சொன்னா கேட்டுக்கணும்", "text": "பொண்டாட்டி சொன்னா கேட்டுக்கணும்\n\nபொண்டாட்டி சொன்னா கேட்டுக்கணும் என்பது 1991 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பப்படம்\n\nSection::::கதை.\nபணம் பணம் என்று பேராசை பிடித்த மனிதருக்கு குணவித்தியாசங்கள் கொண்ட மகன்கள்.கடைசி மகனுக்குப் பெரிய பணக்காரர் வீட்டில் சம்பந்தம் செய்ய வேண்டி விரும்பும் அந்த மனிதர், அவ்வாறே செய்கிறார். சம்பந்திக்கோ எதிர்பாராவிதமாக தொழிலில் இழப்பு ஏற்பட, அதிர்ச்சியில் உயிர் இழக்கிறார். வாய் பேச முடியாத பெண்ணென்றும் இரங்காமல் அப்பெண்ணை ஒழித்துக் கட்ட சதி செய்கிறார் மாமனார். துணிந்து கொலை முயற்சியில் ஈடுபடுகிறார். அவர் சதித்திட்டம் யாவும் அறிந்த மற்ற மருமகள்கள் ஒன்றிணைந்து அந்த அபலைப்பெண்ணின் வாழ்வை மீட்க மாமானாரை எவ்வாறு திருத்துகிறார்கள் என்பதை நகைச்சுவையோடும், சமூக உணர்வோடும் சொல்லும் திரைச்சித்திரம்.\n"}
{"id": "163969", "url": "https://ta.wikipedia.org/wiki?curid=163969", "title": "வீட்டோட மாப்பிள்ளை", "text": "வீட்டோட மாப்பிள்ளை\n\nவீட்டோட மாப்பிள்ளை என்பது 2001 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பப்படம்\n\nSection::::கதை.\nஓட்டல் நடத்தும் ஒரு பெரியவருக்கு மூன்று மகள்கள், ஒரு மகன். மகன் இளவயதில் கோபித்துக் கொண்டு வீட்டிலிருந்து வெளியேறுகிறான். முதல் இரண்டு மகள்களுக்கும் மணமுடித்த மாப்பிள்ளைகள் வேலைக்குச் செல்லாமல் மாமனார் உழைப்பில் வாழ்கின்றனர். தனது ஓட்டலில் நாணயமாக இருக்கும் வாலிபனை மூன்றாவது மகளுக்கு மணமுடித்துக் கொடுக்கிறார். மருமகனாக வந்தவர் வீட்டோடு மாப்பிளையாய் இருந்து ஓட்டல் பொறுப்பை ஏற்று நடத்துகிறார். நல்ல வருவாயும் ஈட்டி தருகிறார். இந்நேரம் திரும்பி வரும் மகன் , பிரச்சனைகளைக் கொண்டுவர குடும்பம் சிதைகிறது.தனது தவற்றை உணர்ந்து பெரியவரின் பெற்ற மகனும் திருந்தி, மகனாய் வந்த மாப்பிள்ளை மீண்டும் குடும்பத்துடன் இணைவதைச் சொல்லும் திரைச்சித்திரம்.\n"}
{"id": "163970", "url": "https://ta.wikipedia.org/wiki?curid=163970", "title": "திங்கட்கிழமையில் துவங்கும் நெட்டாண்டு", "text": "திங்கட்கிழமையில் துவங்கும் நெட்டாண்டு\n\nஇது திங்கட்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1940, 1968, 1996, 2024, மற்றும் 2052)\n"}
{"id": "163971", "url": "https://ta.wikipedia.org/wiki?curid=163971", "title": "செவ்வாய்க்கிழமையில் துவங்கும் நெட்டாண்டு", "text": "செவ்வாய்க்கிழமையில் துவங்கும் நெட்டாண்டு\n\nஇது செவ்வாய்க்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1952, 1980, 2008, 2036 மற்றும் 2064)\n"}
{"id": "163972", "url": "https://ta.wikipedia.org/wiki?curid=163972", "title": "புதன்கிழமையில் துவங்கும் நெட்டாண்டு", "text": "புதன்கிழமையில் துவங்கும் நெட்டாண்டு\n\nஇது புதன்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1936, 1964, 1992, 2020 மற்றும் 2048). இந்த வகையிலான நெட்டாண்டில் 54 வாரங்கள் இருக்கும்.\n"}
{"id": "163973", "url": "https://ta.wikipedia.org/wiki?curid=163973", "title": "வியாழக்கிழமையில் துவங்கும் நெட்டாண்டு", "text": "வியாழக்கிழமையில் துவங்கும் நெட்டாண்டு\n\nஇது வியாழக்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1948, 1976, 2004, 2032 மற்றும் 2060)\n"}
{"id": "163974", "url": "https://ta.wikipedia.org/wiki?curid=163974", "title": "வெள்ளிக்கிழமையில் துவங்கும் நெட்டாண்டு", "text": "வெள்ளிக்கிழமையில் துவங்கும் நெட்டாண்டு\n\nஇது வெள்ளிக்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1932, 1960, 1988, 2016 மற்றும் 2044)\n"}
{"id": "163975", "url": "https://ta.wikipedia.org/wiki?curid=163975", "title": "சனிக்கிழமையில் துவங்கும் நெட்டாண்டு", "text": "சனிக்கிழமையில் துவங்கும் நெட்டாண்டு\n\nஇது சனிக்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1972, 2000, 2028 மற்றும் 2056)\n"}
{"id": "163976", "url": "https://ta.wikipedia.org/wiki?curid=163976", "title": "ஞாயிற்றுக்கிழமையில் துவங்கும் நெட்டாண்டு", "text": "ஞாயிற்றுக்கிழமையில் துவங்கும் நெட்டாண்டு\n\nஇது ஞாயிற்றுக்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1956, 1984, 2012, 2040, மற்றும் 2068)\n"}
{"id": "163977", "url": "https://ta.wikipedia.org/wiki?curid=163977", "title": "டௌரி கல்யாணம்", "text": "டௌரி கல்யாணம்\n\nடௌரி கல்யாணம் என்பது 1983ஆம் ஆண்டு வெளியான தமிழ்த் திரைப்படம்.\n\nSection::::வகை.\nசமூகப்படம்\n\nSection::::கதை.\nமத்தியவர்க்கக் குடும்பத்தில் உள்ள ஒரு அண்ணன் தனது தங்கைக்குத் திருமணம் நடத்துவதற்குள் என்ன என்ன பாடுபடுகிறான் என்பதைக்காட்டும் படம். வரதட்சணை என்னும் சமூகத்தீமை எப்படியெல்லாம் ஒருசாதாரண குடும்பத்தை வதைக்கிறது என்பதைத் தெளிவாகக் காட்டுகின்றது. தங்கைக்காக அனைத்து உறவினர்களிடமும் உதவி கோரி கடிதம் எழுதுகிறார் அண்ணன். உறவினர்கள் உதவினரா, திருமணம் நடந்ததா என்பதை நகைச்சுவையுடனும் விறுவிறுப்புடனும் சொல்லும் சமூகத் திரைச்சித்திரம்.\n"}
{"id": "163983", "url": "https://ta.wikipedia.org/wiki?curid=163983", "title": "நோக்கியா லூமியா 610", "text": "நோக்கியா லூமியா 610\n\nSection::::அமைப்பு.\nநோக்கியா லூமியா 610 (Nokia Lumia 610) விண்டோசு இயங்குதளத்துடன் தொடுதிரை வசதியும் கொண்டது. சியான், மெசந்தா, கருப்பு, வெள்ளை ஆகிய நிறங்களில் கிடைக்கிறது.\n\n\n"}
{"id": "163984", "url": "https://ta.wikipedia.org/wiki?curid=163984", "title": "மாதவிடாய் குப்பி", "text": "மாதவிடாய் குப்பி\n\nமாதவிடாய் குப்பி (\"menstrual cup\") மாதவிடாய் காலத்தில் வெளியேறும் நீர்மங்களை சேகரிக்கும் வண்ணம் யோனியின் உள்ளே அணியப்படும் நெகிழ்வான குப்பி அல்லது தடை ஆகும். பஞ்சுத்தக்கைகளைப் போன்றோ அணையாடைகளைப் போன்றோ உறிஞ்சாது இவை நீர்மங்களை சேகரிக்கிறது. இவை பொதுவாக பாதுகாப்பான மற்றும் ஒவ்வாமை குறைந்த மருத்துவத்தர சிலிகோனிலால் ஆக்கப்படுகின்றன. இந்தக் குப்பிகளை மீளவும் பயன்படுத்தக் கூடுமாகையால் பஞ்சுத்தக்கைகளை விட இவை செலவுத்திறன் மிகுந்தும் சுற்றுச்சூழலுக்கு ஊறு விளைவிக்காதும் உள்ளன. ஒரு குப்பியை 5-10 ஆண்டுகளுக்குப் பயன்படுத்தலாம். பஞ்சுத்தக்கைகளைவிட கூடுதலான கொள்ளளவும் கொண்டுள்ளன. சில மணி நேரத்திற்கொருமுறை பஞ்சுத்தக்கைகளையும் அணையாடைகளையும் மாற்ற வேண்டியிருக்க இக்குப்பியை 12 மணி நேரத்திற்கொருமுறை வெறுமையாக்கினால் போதுமானது. மேலும் நீர்மங்களை யோனிச் சுவர்கள், பிறப்புறுப்புகளிலிருந்து விலக்கி வைப்பதாலும் காற்றுக்கு வெளிப்படுத்தாததாலும் துர்நாற்றம் மற்ற முறைகளை விட குறைவாகவே உள்ளது. \n\nமாதவிடாய் குப்பிகளை பயன்படுத்தத் துவங்கும்போது கூடுதல் நேரமெடுக்கலாம். சிலருக்கு உள்ளிடுவதும் அப்புறப்படுத்துவதும் பஞ்சுத்தக்கைகளை விடக் கடினமாக இருக்கலாம். இவற்றை அடிக்கடி சுத்தப்படுத்துவது அவசியமாகும். சில தயாரிப்பாளர்கள் 12 மணிக்கொருமுறை குடிநீரும் மென்தூய்மிப்புப் பொருளும் கலந்து சுத்தப்படுத்துவதை பரிந்துரைக்கின்றனர். வேறு சில தயாரிப்பாளர்கள் வெறுமையாக்கப்படும்போது நன்கு துடைத்து விசாய்க்கால முடிவில் மென்மையான வழலை கொண்டு சுத்தப்படுத்துவதைப் பரிந்துரைக்கின்றனர்.\n\n"}
{"id": "163987", "url": "https://ta.wikipedia.org/wiki?curid=163987", "title": "வேத கணிதம்", "text": "வேத கணிதம்\n\nவேத கணிதம் 20 ஆம் நூற்றாண்டில் தொடக்கத்தில், ஸ்ரீ பாரதி கிருஷ்ணா தீர்த்த சுவாமிகள் என்ற இந்து சமய அறிஞர் மற்றும் கணிதவியலாளரால் உருவாக்கப்பட்டது இம்முறைமையானது 16 முதன்மை வாய்ப்பாடுகளையும் 13 துணை வாய்ப்பாடுகளையும் கொண்டுள்ளது. தீர்த்த சுவாமி, வேதங்களைப் படித்து அவற்றிலிருந்து இந்த வாய்ப்பாடுகளை உருவாக்கியதாகக் கூறியுள்ளார் ஆனால் அவ்வாய்ப்பாடுகள் எதுவும் வேதங்களில் இல்லை\nஎனினும் வேத கணிதம் தரும் கணக்கீட்டு முறைகள் ஆக்கபூர்வமானவையாகவும் என்கணிதத்திலும் இயற்கணிதத்திலும் சிறப்பாகப் பயன்படுத்தக்கூடியவையாகவும் அமைந்துள்ளன.\n\nSection::::வேத கணிதத்தின் வரலாறு.\nவேத கணிதம், வேதத்திலிருந்து உருவாக்கப்பட்டது என்ற தீர்த்த் சுவாமியின் கூற்றைப் பற்றி இந்திய அறிஞர்களிடையே முரணான கருத்துக்கள் நிலவின. அவரது வாய்ப்பாடுகள் எதுவும் வேதங்களில் காணப்படவில்லை. பேராசிரியர் கே. எஸ். சுக்லா, அதர்வ வேதத்தின் பரிஷிஷ்டாவில் கேள்விக்கிடமான வாய்ப்பாடுகளைச் சுட்டிக் காட்டுமாறு கேட்க, தீர்த்த சுவாமி அவை தனது சொந்த பரிஷிஷ்ட்டாவில் மட்டுமேதான் காணப்பட்டது மற்ற பதிப்புகளில் காணமுடியாது என்று கூறிவிட்டார் எனவே வாய்ப்பாடுகள் தீர்த்த சுவாமியின் சொந்தப் படைப்பாக இருக்க வேண்டுமென சிலர் கருதினர்.\n\nவேத கணிதத்தின் தந்தை என்று போற்றப்படும் ஸ்ரீ பாரதி கிருஷ்ணா தீர்த்த சுவாமியால் உருவாக்கப்பட்டது. இந்த சூத்திரங்கள் மூலமாக கூட்டல், கழித்தல், பெருக்கல், வகுத்தல், வர்கம், வர்கமூலம், கணம், கணமூலம், சிக்கலெண்கள், வகுபடுந்தன்மை, இயற்கணிதம், நுண்கணிதம், வகையீட்டு நுண்கணிதம், இருபடி சமன்பாடு, திரிகோணமிதி, பிதாகரஸ் தேற்றம், அப்போலோனியஸ் தேற்றம் போன்றவற்றை மிகக் குறைந்த நேரத்தில் விரைவாக விடை காண முடியும்.\n\n\"ஸ்ரீ பாரதி கிருஷ்ணா தீர்த்த சுவாமி\" அவர்கள் இளமையிலேயே மிகவும் புத்தி கூர்மையாகவும் படிப்பில் மெச்சும்படியாகவும் விளங்கினார். இவருடைய படிப்பு காலம் முழுவதும் எல்லா பாடத்திலும் முதல் மாணவனாகவே இருந்தார். சமஸ்கிருதத்தில் இவருடைய அசாதாரண திறமையைப் பாராட்டி ஜுலை 1899 ஆம் ஆண்டு சென்னை சமஸ்கிருத கூட்டமைப்பு (Madras Sanskrit Association) \"சரஸ்வதி\" என்ற பட்டத்தை கொடுத்து கவுரவித்தது, அப்போது அவருடைய வயது பதினாறுதான்.\n\nபாரதி கிருஷ்ணா தீர்த்த சுவாமி அவர்கள் முதுநிலை படிப்பை முடித்ததும் சிறிதுகாலம் கணித பேராசிரியராகவும் பின்னர் கல்லூரி முதல்வராகவும் பணியாற்றினார். பிறகு ஸ்ரீ சச்சிதானந்த நரசிம்ம பாரதி சுவாமி அவர்களிடம் சுமார் எட்டு வருடங்கள் உடனிருந்து வேதாந்தத்தை பற்றிய ஆழமான அறிவைப் பெற்றார். 1911- 1918 இடைப்பட்ட காலத்தில்தான் இவரால் வேத கணிதம் மறு-உருவாக்கம் பெற்றது.\n\n\nSection::::வேத கணிதத்தை பயன்படுத்தி, கீழே சில கணக்குகளுக்கு விடை காணப்பட்டுள்ளது..\nSection::::அ.வர்க்க எண்கள்.\nஅடிப்படை எண்களுக்கு அருகாமையிலுள்ள எண்களுக்கான வர்க்கத்தை, \"எந்த அளவுக்கு குறைபாடுள்ளதோ அந்த அளவுக்கு குறைக்கவும், பின்பு குறைபாட்டின் வர்க்கத்தை கானவும்\" (Whatever the Deficiency lessen by that amount and set up the Square of the Deficiency) என்ற சூத்திரமூலமாக சுலபமாக காணலாம்.\n\nஉதாரணம் : (98)\n\n98 ன் அடிப்படை எண் (Base Number) 100, எனவே 100-98=2<br>\n= 98-2 | 2x2<br>\n= 96 | 04 2 x 2 = 04 ; where base is 100.<br>\n= 9604\n\nவழிமுறை:\n\nபடி 1 : எண் 98 ஆனது 100ஐ அடிப்படை எண்ணாக கொண்டது. எனவே 100 க்கும் 98 க்கும் இடையேயுள்ள வித்தியாசம் 02 ஆகும். எனவே கொடுக்கப்பட்ட எண்ணிலிருந்து 02 ஐ கழிக்கவும் கிடைப்பது முதல் பாதி விடை. (98-02=96).\n\nபடி 2 : பிறகு அந்த 2 ன் வர்க்கத்தை கண்டுபிடிக்கவும் கிடைப்பது இரண்டாவது பாதி விடை. (22=04). கவனிக்க இங்கு அடிப்படை எண் 100 ஆகும், எனவே 04 என்று போட்டுகொள்ளவேண்டும்.\n\nSection::::ஆ.பெருக்கல்.\n\"எல்லாம் 9 லிருந்து கடைசி மட்டும் 10 லிருந்து\" (All from 9 and last from 10) மற்றும் \"நெடுக்காக மற்றும் குறுக்காக\" (Vertically and Crosswise) சூத்திரங்கள் மூலமாக அடிப்படை எண்களுக்கு அருகாமையிலுள்ள இரு எண்களுக்கான பெருக்கல்களை மிக எளிதாக காண முடியும்.\n\nஉதாரணம் : 92 x 94\n\n92,94 க்கான அடிப்படை எண் :100<br>\n92 -08 (92-100 = -08)<br>\nx94 -06 (94-100 = -06)<br>\n________________________<br>\n92-06 / 48 (-08 x -06)<br>\n(அ)<br>\n94-08<br>\n=86/48<br>\n=8648\n\nவழிமுறை:\n\nபடி 1 : கொடுக்கப்பட்ட எண்களுக்கான அடிப்படை எண்ணை கண்டுபிடித்து அந்த எண்ணிற்கும் பெருக்கவேண்டிய எண்ணிற்கும் உள்ள வித்தியாசத்தை எழுதவும். வித்தியாசமானது குறை எண்ணாகவோ அல்லது மிகை எண்ணாகவோ வரலாம்.\n\n92 ,94 எண்களுக்கான அடிப்படை எண் : 100. எனவே, 92-100 =-08 மற்றும் 94-100 = -06\n\nபடி 2 :இரண்டு எண்ணிற்கான வித்தியாசத்தைக் பெருக்கவும் கிடைப்பது இரண்டாவது பாதி விடை.\n\n=-08 x -06 =48\n\nபடி 3 :குறுக்கு வாட்டு கழித்தல் (கூட்டல்) விடையை எழுதவும் கிடைப்பது முதல் பாதி விடை.\n\n(92-06) அல்லது (94-08) =86\n\nSection::::இ.கூட்டல் முறையில் கழித்தல்.\n\"எல்லாம் 9 லிருந்து கடைசி மட்டும் 10 லிருந்து\" (All from 9 and last from 10) சூத்திரமூலமாக மிக கடினமான கழித்தல் கணக்குகளை மிக எளிதாக காண முடியும். வேத கணிதமூலமாக கழித்தலையும் கூட்டல் மூலமாகவே காண முடியும்.\n\nஉதாரணம் : 8765439812-7987768189\n\n8765439812 <br>\n7987768189<br>\n2012231811<br>\n________________________<br>\n10777671623<br>\n________________________\n\nவழிமுறை\n\nபடி 1 : முதலில் கழிக்க வேண்டிய எண்ணிலுள்ள 7987768189 கடைசி இலக்கத்தை தவிர மற்ற அனைத்து இலக்கங்களையும்(இடமிருந்து வலமாக) 9 ஆல் கழித்து, கடைசி இலக்கத்தை மட்டும் 10 ஆல் கழிக்க வேண்டும்.\n\n9-7|9-9|9-8|9-7|9-7|9-6|9-8|9-1|9-8|10-9 = 2012231811\n\nபடி 2 : படி 1, இல் கிடைத்த எண்ணை கழிபடும் எண்ணுடன் கூட்ட வேண்டும். 8765439812 + 2012231811 = 10777671623 கூட்டி வரும் விடையின் இடதுபக்க கடைசி இலக்கத்தை நீக்க கிடைப்பது விடை.\n\nSection::::ஈ.பெருக்கல் (நெடுக்காக மற்றும் குறுக்காக - Vertically and Crosswise).\nஇரு எண்களுக்கான பெருக்கல் பலனை \"நெடுக்காக மற்றும் குறுக்காக\" சூத்திரம் மூலமாக மிக எளிதாக, வேகமாக கணக்கிட முடியும்.\n\nஉதாரணம் : 61 x 31\n\n6 1<br>\n3 1 x<br>\n________________________<br>\n(3x6) : (3x1)+(1x6) : (1x1) <br>\n18 : 9 : 1<br>\n=1891\n\nவழிமுறை:\n\nபடி 1 : மேலிருந்து கீழாக நெடுக்காக உள்ள வலபக்க இலக்கங்களை பெருக்கவும், அதாவது (1x1)=1.\n\nபடி 2 : மேலேயுள்ள இரு இலக்கங்களை அதன் குறுக்குவாட்டில் உள்ள இலக்கங்களோடு பெருக்கி அதன் கூடுதலை கானவும்,அதாவது (3x1)+(1x6)=9\n\nபடி 3 : நெடுக்காக உள்ள இடப்பக்க இலக்கங்களை பெருக்கவும், அதாவது (3x6) =18\n\nSection::::உ.எந்த ஓர் எண்ணையும் 12 ஆல் பெருக்க.\n\"கடைசி மற்றும் கடைசிக்கு முன்னர் இருமடங்கு - The Ultimate and twice the Penultimate\" சூத்திரம் மூலமாக எந்த ஓர் எண்ணையும் 12 ஆல் சுலபமாக பெருக்க முடியும்.\n\nஉதாரணம் 1: 4131 X 12 = ?\n\nபடி 1: 04131\n\nபடி 2: 1X2 + 0 = -----------------2\n\nபடி 3: 3X2 + 1 = ----------------72\n\nபடி 4: 1X2 + 3 = ---------------572\n\nபடி 5: 4X2 + 1 = --------------9572\n\nபடி 6: 0X2 + 4 = -------------49572\n\nஎனவே 4131 X 12 = 49572.\n\nவழிமுறை:\n\nபடி 1 :முதலில் பெருக்க வேண்டிய எண்ணிற்கு இடது பக்கம் சுழியைச் சேர்க்கவும். அதாவது 0321.\n\nபடி 2 :எண்ணிற்கு வலபுறத்திலிருந்து இடப்புறமாக ஒவ்வொர் இலக்கமாக எடுத்து அதை இருமடங்காக்கி அதன் வலது பக்கத்திலுள்ள இலக்கத்துடன் கூட்டி எழுத வேண்டியதுதான். [Carry over வந்தால் அடுத்த எண்ணுடன் கூட்டிக்கொள்ள வேண்டும்.]\n\n"}
{"id": "163992", "url": "https://ta.wikipedia.org/wiki?curid=163992", "title": "புனித தோமையார் மலை", "text": "புனித தோமையார் மலை\n\nபுனித தோமையார் மலை (\"St. Thomas Mount\") என்பது பரங்கிமலை என்னும் பெயராலும் வழங்கப்பட்டு, தமிழ்நாட்டின் சென்னை நகரில் அமைந்துள்ள ஒரு சிறு மலை ஆகும். இப்போது இது சென்னை மாவட்டத்தில் அமைந்துள்ளது. இம்மலை சென்னை நகரின் கிண்டி பகுதியில், சென்னை விமான நிலையத்திற்கு வெகு அருகில் உள்ளது.\n\nகிறித்தவ சமயத்தை முதன்முதல் இந்தியாவுக்குக் கொணர்ந்தவர் இயேசுவின் சீடரான புனித தோமா என்பதும், அவர் கிறித்தவ நம்பிக்கையின் பொருட்டு மறைச்சாட்சியாக இம்மலையில் உயிர்நீத்தார் என்பதும் மரபுவழிச் செய்தி. அதன் அடிப்படையில் இம்மலை புனித தோமையார் மலை என்னும் பெயர் பெற்றது.\n\nபோர்த்துகீசியரின் வருகையைத் தொடர்ந்து இம்மலைப் பகுதியில் பல கிறித்தவர்கள் குடியேறினர். 300 அடி உயரத்தில் உள்ள அம்மலைமீது போர்த்துகீசிய மறைப்பணியாளர்கள் 1523ஆம் ஆண்டில் அழகியதொரு கோவிலைக் கட்டி எழுப்பினார்கள்.\n\nதிருத்தந்தை இரண்டாம் யோவான் பவுல் 1986, பெப்ருவரி 5ஆம் நாள் இம்மலைக் கோவிலைச் சந்தித்தார்.\n\nபுனித தோமையார் மலையின் அடிவாரத்தில் இந்திய இராணுவத்தின் \"அலுவலர் பயிற்சி அக்காதெமி\" (Officer Training Academy [OTA]) அமைந்துள்ளது. அங்கே தொடருந்து நிலையமும் இப்பெயருடன் விளங்குகிறது.\n\nSection::::புனித தோமையார் மலையில் அமைந்த கோவில்.\nதோமையார் மலைமீது அமைந்த கோவில் \"குழந்தைப் பேறு எதிர்பார்க்கும் அன்னை மரியாவுக்கு\" (\"Our Lady of Expectation\") அர்ப்பணிக்கப்பட்டுள்ளது. புனித தோமா கிறித்தவ நம்பிக்கையின் பொருட்டு உயிர்துறந்த இடத்தின்மீது இக்கோவிலைப் போர்த்துகீசியர் கட்டியெழுப்பினர் (ஆண்டு: 1523). கோவிலின் முதன்மைப் பீடத்தின் கீழ் அவ்விடம் அமைந்துள்ளதாக நம்பப்படுகிறது. \n15545\nமலையடிவாரத்தின் வடக்குப் பக்கத்தில் உயர்ந்தெழுகின்ற கோபுர வாசல்கள் நான்கு உள்ளன. அவற்றின் அருகே ஒரு பெரிய சிலுவை உள்ளது. அதில் 1547 என்னும் ஆண்டும் பொறிக்கப்பட்டுள்ளது. மலையின் உச்சியைச் சென்றடைய 160 படிகள் கொண்ட படிக்கட்டு செதுக்கப்பட்டுள்ளது. \n\nமலையில் ஏறிச் செல்லும்போது படிகளின் அருகே நெடுகிலும் இயேசுவின் துன்பங்களையும் சாவையும் சித்தரிக்கின்ற சிலுவைப் பாதை சுரூபங்கள் வைக்கப்பட்டுள்ளன. திருப்பயணியர் மேலே ஏறிச் செல்லும்போது சிலுவைப் பாதை வேண்டல் நிகழ்த்துவது வழக்கம்.\n"}
{"id": "163994", "url": "https://ta.wikipedia.org/wiki?curid=163994", "title": "திருநம்பி", "text": "திருநம்பி\n\nதிருநம்பி என்போர் திருநர்களில் (Transgender) ஒரு வகையோர். பிறக்கும் போது பெண்ணாக அடையாளப்படுத்தப்பட்டு, பின்னர் தம்மை ஆணாக உணர்ந்து ஆணாக வாழ்வோர் \"திருநம்பிகள்\" (Transmen) என்றழைக்கப்படுகின்றனர். திருநங்கைகள் (Transwomen) என்போர் ஆணாகப் பிறந்து, பின்னர் தம்மை பெண்ணாக உணர்ந்து பெண்களாக வாழ்வோர் ஆவர். திருநங்கைகளைப் பற்றி அறியப்பட்ட அளவுக்கு திருநம்பிகள் பற்றி அறியப்படவில்லை. திருநங்கைகள் தம்மை வெளிப்படுத்திக் கொண்ட அளவுக்குத் திருநம்பிகள் தம்மை வெளிப்படுத்திக் கொள்ளவில்லை.\n\n"}
{"id": "163996", "url": "https://ta.wikipedia.org/wiki?curid=163996", "title": "குலோத்துங்க சோழன் உலா உரை", "text": "குலோத்துங்க சோழன் உலா உரை\n\nகுலோத்துங்க சோழன் உலா உரை 16 ஆம் நூற்றாண்டில் தோன்றிய உரைநூல். பன்னிரண்டாம் நூற்றாண்டில் ஒட்டக்கூத்தரால் மூவருலா எழுதப்பட்டது.\n\nவிக்கிரம சோழன், அவன் மகன் இரண்டாம் குலோத்துங்கள், அவன் மகன் இரண்டாம் இராசராசன் ஆகிய மூவர் மீது பாடப்பட்ட மூன்று உலா நூல்களைக் கொண்டது இந்த மூவருலா.\n\nஇந்த மூன்றில் இடையிலுள்ள குலோத்துங்க சோழன் உலாவுக்கு மட்டும் நான்கு நூற்றாண்டுகளுக்குப் பின்னர் எழுதப்பட்ட உரை நூல் இது. இதனை எழுதியவர் இன்னார் என அறியமுடியவில்லை.\n\nஇந்த உரை உ. வே. சாமிநாதையர் அவர்களுக்குக் கிடைத்து அவரது மகனால் 1946 ஆம் ஆண்டு பதிப்பிக்கப்பட்டுள்ளது.\n\n"}
{"id": "163999", "url": "https://ta.wikipedia.org/wiki?curid=163999", "title": "நல்லாண் பிள்ளை பெற்றாள்", "text": "நல்லாண் பிள்ளை பெற்றாள்\n\nநல்லாண் பிள்ளை பெற்றாள் என்பது தமிழ்நாட்டின் விழுப்புரம் மாவட்டம், செஞ்சி வட்டத்தைச் சேர்ந்த சிற்றூர் ஆகும். இவ்வூர் செஞ்சியில் இருந்து 23 கி.மீ தொலைவிலும் கடலாடி குளத்தில் இருந்து மேற்கே 6 கி.மீ தூரத்தில் அமைந்துள்ளது. மக்களின் முக்கியத் தொழில் வேளாண்மை. விழுப்புரம் மாவட்டத்திலேயே அதிக ஆசிரியர்களை கொண்ட ஊர் எனப் பெயர் பெற்றது. \n"}
{"id": "164000", "url": "https://ta.wikipedia.org/wiki?curid=164000", "title": "ஜம்னாலால் பஜாஜ்", "text": "ஜம்னாலால் பஜாஜ்\n\nஜம்னாலால் பஜாஜ் என்பவர் ஒர் இந்திய தொழிலதிபர் ஆவார்.. இவர் தற்போதய பஜாஜ் குழுமத்தை 1926 ஆம் ஆண்டு நிறுவினார்.\n\n"}
{"id": "164002", "url": "https://ta.wikipedia.org/wiki?curid=164002", "title": "நோக்கியா லூமியா 810", "text": "நோக்கியா லூமியா 810\n\nநோக்கியா லூமியா 810 (Nokia Lumia 810), நோக்கியா நிறுவனம் வெளியிட்ட தொடுதிரை நகர்பேசியாகும். இது விண்டோசு இயங்குதளத்தில் இயங்கும். அக்டோபர் 8, 2012 அன்று வெளியானது. 8 மெகாபிக்சல் (மெகாபடவணுக்கள்) கொண்ட நிழற்படக்கருவி, 1.5 கிகாஹர்ட்சில் இயங்கும் செயலி ஆகிய வசதிகளைக் கொண்டது. \n\n\n"}
{"id": "164003", "url": "https://ta.wikipedia.org/wiki?curid=164003", "title": "நோக்கியா லூமியா 900", "text": "நோக்கியா லூமியா 900\n\nநோக்கியா லூமியா 900 (Nokia Lumia 900) விண்டோசு 8 இயங்குதளத்தில் இயங்கும் நகர்பேசியாகும். இதை ஜனவரி 9, 2012 அன்று நோக்கியா நிறுவனம் வெளியிட்டது. தொடுதிரை வசதி கொண்ட இக்கைபேசி சியான், மெசந்தா, கருப்பு, வெள்ளை நிறங்களில் கிடைக்கிறது. . 512 மெகாபைட்டுகள் ரேம், 16 கிகாபைட்டுகள் உள்ளமைந்த நினைவகம் ஆகியவற்றைக் கொண்டுள்ளது. காணொளி வழி பேச்சிற்குத் துணைபுரியும் முன்னமைந்த நிழற்படக்கருவி இதன் சிறப்பாகும். . ஐக்கிய அமெரிக்கா, கனடா, ஐக்கிய ராச்சியம், சிங்கப்பூர், ஆஸ்திரேலியா, சீனா, மலேசியா ஆகிய நாடுகளில் பரவலாக விற்கப்பட்டது. இதில் இருந்த குறைகள் சில அடுத்த பதிப்பான நோக்கியா லூமியா 920 பேசியில் சீரமைக்கப்பட்டன.\n\n\n"}
{"id": "164006", "url": "https://ta.wikipedia.org/wiki?curid=164006", "title": "இந்துத்துவம்", "text": "இந்துத்துவம்\n\nஇந்துத்துவம் அல்லது இந்துத்துவா என்பது வினாயக் தாமோதர் சாவர்க்கரால் முன்மொழியப்பட்ட \nகருத்தியல் ஆகும்.\n\nSection::::வரலாறு.\nஇந்துத்துவம் என்பது எந்தவொரு சமரசமும் இன்றி இந்துக்களின் நலன் அவர்களின் வழிப்பாட்டு,பண்பாட்டு பாரம்பரிய உரிமைகளை பேணுவதற்கும் பாதுகாப்பதற்கும் வரையறுக்கப்பட்ட ஒரு கோட்பாடாகும். இது இந்துக்களின் நம்பிக்கை மற்றும் உணர்வுகளை பாதுகாக்கிறது.\n\nSection::::கருத்து.\nவரலாற்றாசிரியரின் கருத்துப்படி \"இந்துத்துவம் என்பது மேம்பட்ட அரசியல் சூழலில் அதுசார்ந்த ஆதாரங்களுக்கானது\" என்று புகழ்பெற்ற இந்திய வரலாற்றாசிரியரான பேராசிரியர் ரொமிலா கூறுகிறார். \n"}
{"id": "164010", "url": "https://ta.wikipedia.org/wiki?curid=164010", "title": "கெட்டி உருண்டை (இனிப்பு)", "text": "கெட்டி உருண்டை (இனிப்பு)\n\nகெட்டி உருண்டை (கல்லுருண்டை) என்பது விழாக்காலங்களில் செய்யப்படும் தமிழகத்து இனிப்பு. இது பச்சரிசி, பாசிப்பருப்பு ஆகியவற்றை மாவாக அரைத்து இனிப்பு சேர்த்து செய்யப்படும். தேவைக்கேற்ப எள்ளோ, தேங்காயோ சேர்த்து செய்தும் உண்பர். கெட்டியாக பிடிக்கப்படுவதால் கடிப்பதற்குக் கடினமாக இருக்கும். எனவே இப்பெயர் பெற்றது. தோற்றத்தால் நெய் சேர்த்து செய்யப்படும் ரவா உருண்டையை ஒத்திருக்கும்.\n"}
{"id": "164012", "url": "https://ta.wikipedia.org/wiki?curid=164012", "title": "கட்டுப்பாடிழந்த சீறுநீர்ப்போக்கு", "text": "கட்டுப்பாடிழந்த சீறுநீர்ப்போக்கு\n\nகட்டுப்பாடிழந்த சிறுநீர்ப்போக்கு (\"Urinary incontinence\", UI) என எந்தவொரு தன்னிச்சையான சிறுநீர் கசிவும் குறிப்பிடப்படுகிறது. வாழ்க்கைத் தரத்தை வெகுவாக பாதிக்கின்ற ஒரு மிக பொதுவான மற்றும் மனத்தகைவு ஏற்படுத்துகின்ற ஓர் சிக்கலாக இது அமைந்துள்ளது. இதன் பின்னணியில் குணப்படுத்தக்கூடிய மருத்துவ நிலை இருப்பினும் பெரும்பாலும் இது மருத்துவர்களிடம் வெளிப்படுத்தப்படுவதில்லை.\n\nSection::::காரணிகள்.\nபெண்களிடம் கட்டுப்பாடிழந்த சிறுநீர்ப்போக்கிற்கு பொதுவான காரணங்களாக தகைவு சிறுநீர்ப்போக்கும் தூண்டு சிறுநீர்ப்போக்கும் உள்ளன. இரண்டு சிக்கல்களும் உள்ளப் பெண்களுக்கு கலவை சிறுநீர்ப்போக்கு உள்ளது. \nதகைவு சிறுநீர்ப்போக்கு சிறுநீர்வழிக்கு ஆதாரம் இல்லாமையால் ஏற்படுவது; இது பிறப்பின்போதே இடுப்பறை கட்டமைப்பு சேதமடைவதால் இருக்கலாம். இருமல், தும்மல் மற்றும் தூக்குதல் போன்ற வயிற்று அழுத்தத்தை கூடுதலாக்கும் எந்த செயலின்போதும் சிறுசிறு துளிகளாக வெளியேறுவது இதன் இயல்பாக அமைந்துள்ளது. \n"}
{"id": "164013", "url": "https://ta.wikipedia.org/wiki?curid=164013", "title": "முத்திரை (இசை)", "text": "முத்திரை (இசை)\n\nகீர்த்தனைகளை இயற்றும் பாடலாசிரியர்கள், ஒரு குறிப்பிட்ட சொல் தங்களின் பாடலில் இடம்பெறும் வகையில் எழுதுவர். அச்சொல் முத்திரை என அழைக்கப்படும்.\n\n\nSection::::உசாத்துணை.\nஎஸ். பாலச்சந்திரராஜு எழுதிய 'இசைத் துணைவன்' எனும் நூல். மூன்றாம் பதிப்பு, 1998. வெளியிட்டோர்: மணிமேகலைப் பிரசுரம், சென்னை 17.\n"}
{"id": "164014", "url": "https://ta.wikipedia.org/wiki?curid=164014", "title": "டீசல் பொறி", "text": "டீசல் பொறி\n\nடீசல் பொறி எனப்படுவது ஒரு வகையான உள் எரி பொறி ஆகும். இது அமுக்குவதால் உண்டாகும் வெப்பத்தை வைத்து எரிப்பு அறையிலுள்ள எரிபொருளை எரிய வைக்கிறது. எரிம-வளிமக் கலவையை எரிய வைக்கத் தீப்பொறி பயனாகும் எரியூட்டு-பொறியிலிருந்து (spark-ignition engine) இது மாறுபட்டது. இப்பொறி டீசல் என்பவரால் 1893 ஆம் ஆண்டில் உருவாக்கப்பட்டது. மேலும் இதன் பற்றிக்கொள்ளும் வெப்பநிலை பெட்ரோலை ஒப்பிடும்போது குறைவு. அதனால் இதில் எரியூட்டு (Sprak) என்ற சாதனம் தேவையில்லை.\n\nடீசல் பொறி அதன் உயர் அமுக்கு விகிதம் காரணமாக உள் அல்லது வெளி எரி பொறியினை விட உயர் வெப்பப் பயனுறுதியைக் கொண்டுள்ளது, குறைந்த வேகமுடைய டீசல் பொறிகள் 50% இற்கும் அதிக பயனுறுதியைக் கொண்டுள்ளது.\n\nடீசல் பொறிகள் இரண்டு மற்றும் நான்கு ஸ்ட்ரோக் வகைகளில் உற்பத்தி செய்யப்படுகின்றன. இவை ஆரம்பத்தில் நிலையான நீராவி இயந்திரங்களிற்கான திறமிக்க மாற்றுதலாக பயன்படுத்தப்பட்டன. 1910 முதல் நீர்மூழ்கிகள், கப்பல்களில் பயன்படுத்தப்பட்டு வருகின்றன. பின்னர் நகரூர்திகள், டிரக்குகள், கனரக கருவிகள் மாற்றும் மின் பிறப்பாக்கும் நிலையங்களில் பயனுக்கு வந்தன. 1930களில் மெதுவாக ஒரு சில தானுந்துகளில் பாவனைக்கு வந்தன. 1970லிருந்து ஐக்கிய அமெரிக்காவில் சாலையில் செல்கின்ற மற்றும் சாலையில் செல்லாத டீசல் பொறி வண்டிகளின் பயன்பாடு அதிகரித்தன. 2007 இன் படி ஐரோப்பாவில் விற்பனையாகும் புதிய கார்களில் 50% டீசல் ஆகும்.\n"}
{"id": "164019", "url": "https://ta.wikipedia.org/wiki?curid=164019", "title": "தீபாராதனை", "text": "தீபாராதனை\n\nதீபாராதனை என்பது இந்துக் கோயில்களில் நிகழும் பூசைகளின் ஒரு பகுதியாக இடம்பெறும் ஒரு நிகழ்வு ஆகும். இது பூசையின் ஒரு முக்கியக் கட்டமாக அமைகின்றது. கற்பூர ஒளியில் கிடைக்கும் தரிசனமே தீபாராதனை. தீபாரதனையின்போது பூசகர் பலவிதங்களில் தீப ஒளியை இறைவனின் திருவுருவத்துக்கு முன்னர் காட்டுவார். நித்தியம், நைமித்தியம், காமியம் என்று சொல்லப்படும் அன்றாடப் பூசை, காரணம் குறித்த பூசை, விளைவு கருதிய பூசை என்னும் மூவகைப் பூசைகளிலும் தீபாராதனை இடம்பெறுகின்றது. பூசை நிகழ்வுகளின் ஒழுங்கில் நைவேத்தியம் எனப்படும் உணவு படைத்தலுக்குப் பின்னர் தீபாராதனை தொடங்கும். \n\nSection::::தீப வகைகள்.\nதீபாராதனைக்கு உரிய தீபங்கள் பெரும்பாலும் பித்தளை போன்ற உலோகங்களினால் செய்யப்படுகின்றன. பூசையின்போது பெரிதும் பயன்படும் தீபங்களுள் பின்வருவன அடங்கும்:\n\n\nஇவையன்றி பதினாறு வகைத் தீபங்களும் பூஜைக்குப் பயன்படுத்தப்படுகின்றன. \n\n"}
{"id": "164027", "url": "https://ta.wikipedia.org/wiki?curid=164027", "title": "மகள் மறுத்தல்", "text": "மகள் மறுத்தல்\n\nமகள் மறுத்தல் என்னும் துறைப் பாடல் புறநானூற்றுத் தொகுப்பில் 3 உள்ளன. புறநானூறு 109, 110, 111 இது நொச்சித்திணையில் வரும் துறை. \n\nவேள் பாரி தன் மகளை யாருக்குத் தருவான் என்று கபிலர் கூறும் பாடல்கள் இவை. \n\nஇந்தப் பாடல்களால் மூவேந்தர் கூடிப் பாரியின் பறம்பு மலையை முற்றிகை இட்டுப் பாரியை அழித்தது பாரியின் மகளை மணப்பதற்காகவே எனத் தெரிகிறது. \n\nபாரி தன் நாட்டை ஆடிப் பாடி வரும் விறலியர்க்கு நல்குவான். வேந்தர்க்கு விட்டுக்கொடுக்க மாட்டான். தன் நாட்டின் 300 ஊர்களையும் பரிசிலர்க்குக் கொடுத்துவிட்டான். எஞ்சியிருப்பது குன்று, பாரி, புலவர் ஆகியவையே, இவற்றை வேந்தர்க்குத் தரமாட்டான். இந்தக் குன்றத்தையும் பாடிவரும் கிணைமகள் பெறமுடியும். \nஇவை இது துறைகளில் காணப்படும் வேறுபாடு. \n"}
{"id": "164030", "url": "https://ta.wikipedia.org/wiki?curid=164030", "title": "மறக்களவழி", "text": "மறக்களவழி\n\nமறக்களவழி என்னும் துறைப் பாடல் புறநானூற்றுத் தொகுப்பில் 5 உள்ளன. இது வாகைத்திணையில் வரும் துறை. \nSection::::இலக்கணம்.\nஉழவர் களத்தில் அதரி திரித்து, மாடுகளைக் கட்டி நெல்லின் வைக்கோலைப் போர் அடிப்பது போல, அரசன் போர்களத்தில் யானை, குதிரை, காலாள் ஆகியோரை உதரிப் போரடிப்பதைக் கூறுவது மறக்களவழி என்னும் துறையாகும் என்று இலக்கண நூல்கள் குறிப்பிடுகின்றன. \n\nஇங்குக் காட்டப்பட்டுள்ள புறநானூறு, களவழி நாற்பது ஆகிய நூலில் வரும் பாடல்களில் இந்தக் களவழி உருவகம் செய்யப்பட்டுள்ளது. \n\nதொல்காப்பியம் புறப்பொருள் வெண்பாமாலை ஆகிய இலக்கண நூல்கள் இந்தச் செய்திகளைக் குறிப்பிடுகின்றன.\n\nSection::::இலக்கியம்.\nபோர்களத்தில் வீழ்ந்துகிடக்கும்போது அரசன் வழங்கும் பரிசிலைச் சிறப்பித்துக் கூறுவது மறக்களவழி. \n"}
{"id": "164032", "url": "https://ta.wikipedia.org/wiki?curid=164032", "title": "1776", "text": "1776\n\n1776 (MDCCLXXVI) ஒரு திங்கட்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.\n\n\n\n\n"}
{"id": "164040", "url": "https://ta.wikipedia.org/wiki?curid=164040", "title": "சின்னமலை (சென்னை)", "text": "சின்னமலை (சென்னை)\n\nசின்னமலை (\"Little Mount\") என்பது தமிழ் நாட்டின் சென்னை மாநிலத்தில் சைதாப்பேட்டை வட்டத்தில் அடையாறு ஆற்றின் கரையில் அமைந்த சிறிய குன்று ஆகும். இயேசுவின் பன்னிரு திருத்தூதருள் ஒருவரான புனித தோமா வாழ்ந்து கிறித்தவ மறையைப் பரப்பிய இடங்களுள் ஒன்றாக சின்னமலை கருதப்படுகிறது.\n\nபுனித தோமா வாழ்ந்ததாகக் கருதப்படும் இம்மலைமீது 1551ஆம் ஆண்டில் போர்த்துகீசியர் ஒரு கோவில் எழுப்பினார்கள். அக்கோவில் இருந்த இடத்தில் பின்னர் 1970ஆம் ஆண்டில் அதிக இட வசதி கொண்ட ஒரு பெரிய கோவில் வட்ட வடிவத்தில் கட்டி எழுப்பப்பட்டது.\n\nசின்னமலையில் தற்போது வீடுகள், கடைகள், அலுவலகங்கள் உட்பட பல கட்டடங்கள் உள்ளன. 9ஆம் பெருநகர் குற்றவியல் நீதிமன்றம் (சைதாப்பேட்டை), சென்னை மாநகரப் பேருந்து பணிமனை (சைதாப்பேட்டை), அனைத்திந்திய வானொலி நிலையம் ஆகியவை சின்னமலையில் அமைந்துள்ளன. சின்னமலையில் எல்லையில் மாநில ஆளுநர் இல்லம், நெடுஞ்சாலைத் துறை அலுவலகம் மற்றும்\n\nSection::::புனித தோமா வரலாற்றோடு இணைந்த மலை.\nசின்னமலையில் அமைந்த ஒரு சிறு குகையில் புனித தோமா தங்கியிருந்ததாக மரபு. அங்கு அவர் தனிமையில் இறைவேண்டல் செய்வதிலும் கிறித்தவ மறையை மக்களுக்கு போதிப்பதிலும் ஈடுபட்டிருந்ததாகக் கூறப்படுகிறது. மலையில் அமைந்துள்ள சின்ன கோவில் வழியாக அக்குகைக்குள் செல்ல முடியும். அங்கு மக்கள் அமைதியாக அமர்ந்து இறைவேண்டல் நிகழ்த்துகின்றனர்.\n\nகுகையின் மறுபுறம் ஒரு வாயில் உள்ளது. புனித தோமா தம்மைத் தாக்க வந்தவர்களின் கைகளிலிருந்து அவ்வாயில் வழியாகத் தப்பியோடியதாக மரபு. அவ்வாயில் முற்றத்தில் பாறையில் காணப்படும் கைத்தடமும் கால்தடமும் தோமையாருடையவை என்று கூறப்படுகிறது.\n\nகுகையிலிருந்து சிறிது தொலையில் ஒரு நீரூற்று உள்ளது. அதிசயமாகத் தோன்றிய அந்நீரூற்றில் புனித தோமா தாகம் தணித்ததாக மரபு கூறுகிறது.\n\nSection::::ஆரோக்கிய அன்னை கோவில்.\nஆரோக்கிய அன்னையைச் சிறப்பிக்கும் வகையில் போர்த்துகீசியர் இப்புனித தலத்தில் 1551ஆம் ஆண்டு ஒரு கோவில் கட்டியெழுப்பினர். பலமுறை புதுப்பிக்கப்பட்ட பிறகும் அப்பழைய கோவிலின் ஒரு பகுதி இன்றும் உள்ளது. இக்கோவிலின் பீடத்தின் இடது புறம் வழியாக புனித தோமா வாழ்ந்த குகைக்குள் நுழைய முடியும்.\n\nSection::::மேம்பாட்டுத் திட்டங்கள்.\nகோவில் பகுதியில் பல மேம்பாட்டுத் திட்டங்கள் நிகழ்ந்துள்ளன. கோவிலின் பின்புறத்தில் திருநாடு (\"Holy Land\") அமைக்கப்பட்டுள்ளது. அங்கே சிலுவைப் பாதை நிலைகளும் செபமாலை நிலைகளும் கட்டி எழுப்பப்பட்டுள்ளன. திருநாட்டில் அமைக்கப்பட்டுள்ள பீடம் இத்தாலியில் செய்யப்பட்டு திருத்தந்தையால் அர்ச்சிக்கப்பட்டதாகக் கூறப்படுகிறது.\n\nபழைய கோவிலுக்கு அருகே ஆராதனைச் சிற்றாலயம், பெரிய கோவில் பக்கத்தில் பங்கு அலுவலகம், திருவிழாக் கொண்டாட்டத்திற்கான மேடை ஆகியவை கட்டப்பட்டுள்ளன.\n\nSection::::கோவில் திருவிழா.\nஆரோக்கிய அன்னைக் கோவில் திருவிழா ஆண்டுதோறும் இயேவின் உயிர்த்தெழுதல் திருநாளுக்குப் பின்வரும் ஐந்தாம் ஞாயிறு நடைபெறுகிறது. கொடியேற்றத்தோடு தொடங்கும் விழாக் கொண்டாட்டம் நவநாள் சிறப்புகளோடு பத்துநாள்கள் நீடிக்கும். ஒவ்வொரு நாளும் திருப்பலியும் சிறப்பு வழிபாடுகளும் நிகழும். திருவிழா நிறைவின்போது தேர்ப்பவனி கோவிலைச் சுற்றி நிகழும். அதில் பல்லாயிரக் கணக்கான பக்தர்கள் கலந்துகொள்வர். மறுநாள் திருப்பலி நிகழ்த்தப்பட்டு, கொடி இறக்கப்படும்.\n\nஆரோக்கிய அன்னை கோவில் \"திருத்தலம்\" (\"shrine\") என்னும் நிலைக்கு உயர்த்தப்பட்டுள்ளது.\n\nகாலை 6:15 திருப்பலி<br>\nSection::::திருப்பலி நேரங்கள்.\nகாலை 11:30 திருப்பலி\nகாலை 11:30 திருப்பலி<br>\nமாலை 5:00 செபமாலை\nகாலை 6:15 ஆராதனை<br>\nகாலை 6:30 திருப்பலி (ஆங்கிலம்)<br>\nகாலை 8:00 திருப்பலி (தமிழ்)<br>\nகாலை 10:00 திருப்பலி (மலையாளம்)<br>\nகாலை 11:30 திருப்பலி (தமிழ்)<br>\nமாலை 5:00 திருப்பலி (தமிழ்)\n\n\nSection::::கோவில் தொடர்பான பிற நிறுவனங்கள்.\nமேலும் சின்ன மலையில் அசெம்பிளி ஆப் காட் சபைக் கோவில் உள்ளது.\n\nSection::::சின்னமலையில் உள்ள வாழ்பகுதிகள்.\nசின்னமலையில் மக்கள் வாழ்பகுதிகள் வெவ்வேறு காலங்களின் எழுந்தன. எல்.டி.ஜி. சாலையும் ஆரோக்கிய மாதா நகரும் மிகப் பழமையானவை. தாமஸ் நகர், சிறீநகர் காலனி, ரங்கராசபுரம் ஆகியவை பின்னர் எழுந்தவை.அத்துடன் கன்னிகாபுரம்,ராஜ்பவன்,கிண்டி மடுவங்கரை,கோதாமேடு,ஜோதியம்மாள் நகர்,அரசுப் பண்ணை,சி.ஐ.டி. நகர்,வெங்கடாபுரம், என பல பகுதிகள் சின்னமலைப் பங்கின் பகுதிகள்\n\nSection::::உணவகங்கள்.\nவேளச்சேரி சாலையில் அசோக் பவன் உள்ளது. அங்கு சைவ உணவு கிடைக்கிறது. Hotel Heritage-இல் சைவ உணவும் Mount Palace-இல் அசைவ உணவும் கிடைக்கின்றன. Domino's Pizza உணவகம், பொன்னுசாமி உணவகம் போன்றவையும் உள்ளன.\n\nSection::::போக்குவரத்து வசதி.\nசின்னமலை வழியாக சென்னை மாநிலப் பேருந்துகள் எல்லா நேரத்திலும் செல்கின்றன.\n\nSection::::குறிப்புகள்.\n﻿\n"}
{"id": "164041", "url": "https://ta.wikipedia.org/wiki?curid=164041", "title": "சோனி எக்சுபீரியா யூ", "text": "சோனி எக்சுபீரியா யூ\n\nசோனி எக்சுபீரியா யூ (Sony Xperia U), 2012 ஆம் ஆண்டில் சோனி நிறுவனம் வெளியிட்ட நகர்பேசியாகும். இது ஆண்ட்ராய்டு இயங்குதளத்தில் இயங்கக் கூடியது. ஐந்து மெகாபடவணுக்கள் கொண்ட நிழற்படக்கருவி, எட்டு கிகாபைட்டுகள் உள்ளார்ந்த நினைவகம், 1 கிகாஹர்ட்ஸ் வேகம், தொடுதிரை ஆகிய வசதிகளைக் கொண்டது. சோனி நிறுவனம் எரிக்சனுடனிருந்த பங்குகளைப் பிரித்த பின் உருவான கைபேசிகளில் இதுவும் ஒன்று. மஞ்சள், வெள்ளை, கருப்பு, பிங்க் ஆகிய நிறங்களில் கிடைக்கிறது.\n"}
{"id": "164048", "url": "https://ta.wikipedia.org/wiki?curid=164048", "title": "உள்ளாடை", "text": "உள்ளாடை\n\nஉள்ளாடைகள் (\"Undergarments\", \"underwear\") தோலினை அடுத்து மற்ற ஆடைகளுக்கு உள்ளே அணியப்படும் உடைகளாகும். உடலிலிருந்து வெளிப்படும் வியர்வை மற்றும் பிற கசிவுகளிலிருந்து வெளியே அணியும் ஆடைகளை பாதுகாப்பதுடன் உடலை வடிவாக காட்டவும் சில உறுப்புகளுக்கு ஆதரவளிக்கவும் பயன்படுகிறது. குளிர் காலங்களில் நீளமான உள்ளாடைகள் கூடுதலான கதகதப்பைத் தருகின்றன. சில உள்ளாடைகள் கவர்ச்சிக்காகவும் பயன்படுத்தப்படுகின்றன. சமயக் கோட்பாடுகளுக்கிணங்கவும் சில உள்ளாடைகள் பயன்படுத்தப்படுகின்றன. சிலவகை ஆடைகள், டீ-சட்டைகள், குறுங்காற் சட்டைகள் போன்றவை, உள்ளாடைகளாகவும் வெளியாடைகளாகவும் பயன்படுகின்றன. பொருத்தமானத் துணியில் இருந்தால் சில உள்ளாடைகளை இரவுநேர ஆடைகளாகவும் நீச்சல் ஆடைகளாகவும் பயன்படுத்தலாம்.\nSection::::வகைகள்.\nஉள்ளாடைகள் அணியும் இடத்தை பொறுத்து பொதுவாக இருவகைப்படும். உடலின் மேற்பகுதியில் அணிவது; மற்றொன்று இடுப்புக்குக் கீழே அணிவது. சில உள்ளாடைகள் இரண்டையும் மூடியிருக்கும். ஆண்களும் பெண்களும் பலவகைப்பட்ட பாணிகளில் உள்ளாடைகளை அணிகின்றனர். பெண்கள் வழைமையாக பிரா எனப்படும் மார்கச்சைகளையும் பேன்டீசு எனப்படும் கீழாடைகளையும் அணிகின்றனர். டீ-சட்டைகள், கையில்லாச் சட்டைகள், பிகினி உள்ளாடைகள், ஜீ இசுட்ரிங் உள்ளாடைகளை இருபாலரும் அணிவதுண்டு.\nSection::::ஆண்களின் உள்ளாடைகள்.\nஆண்கள் பிரீஃப் எனப்படும் பாணி கீழாடைகளையும் பாக்சர் எனப்படும் பாணி கீழாடைகளையும் அணிகின்றனர். சிலர் கோவணம் எனப்படும் துணியையும் அணிகின்றனர். மேல்புறத்தில் பனியன் (கை வைத்தும் இல்லாதும்) அணிகின்றனர்.\nSection::::பெண்களின் உள்ளாடைகள்.\nபெண்கள் வழைமையாக பிரா எனப்படும் மார்கச்சைகளையும் பேன்டீசு எனப்படும் கீழாடைகளையும் அணிகின்றனர்.\n\n"}
{"id": "164049", "url": "https://ta.wikipedia.org/wiki?curid=164049", "title": "முதுமை மூட்டழற்சி", "text": "முதுமை மூட்டழற்சி\n\nமுதுமை மூட்டழற்சி [Osteoarthritis, (OA)], சிதையும் மூட்டு நோய், சிதையும் வாதம் அல்லது அத்திமூட்டுநோய் என்றழைக்கப்படுபவை மூட்டுச் [மூட்டுக்குருத்தெலும்பு (articular cartilage), அடிக்குருத்தெலும்பு (subchondral bone) ஆகியவையும் சேர்ந்த] சிதைவுகளைக் கொண்ட, இயக்க (அசைவு) முறைபிறழ்வுகளினால் ஏற்படும் நோய்தொகுதியைக் குறிக்கின்றன. மூட்டு வலி, மிருதுத்தன்மை, விறைப்பு, மூட்டுப்பிடிப்பு (Joint locking), சில நேரங்களில் மூட்டு நீர்மக்கட்டு (joint effusion) ஆகியவை இந்நோய்க்கு அறிகுறிகளாகும். மரபுவழி (பரம்பரை), வளர்ச்சி, வளர்சிதைமாற்றம், விசையியல் சார்ந்தவையென பல்வேறு காரணங்கள் கசியிழைய அழிவிற்கானச் செயல்முறைகளைத் தொடங்கலாம். இத்தகு சிதைந்த கசியிழையம் எலும்பின் மேற்பகுதிகளை சரியாகப் பாதுகாக்காதபோது, எலும்புப் பகுதிகள் வெளிப்பட்டு சேதமடைகின்றன. வலியினால் அசைவது குறைந்துவிடுவதால், எலும்புகளைச் சுற்றியுள்ள தசைகள் தொய்வடைந்து செயல்திறனை இழந்தும், மூட்டிணைப்புத் தசைநார்கள் மிகவும் தளர்வுற்றும் காணப்படலாம்.\n\nஉடற்பயிற்சி, வாழும்முறை மாற்றங்கள், வலியகற்றிகள் ஆகியவை இணைந்தச் சிகிச்சை முறைகள் பொதுவாக உபயோகப்படுத்தப்படுகின்றது. வலியானது உடல் மெலிவிற்கு காரணமாகும்போது, வாழ்க்கைத் தரத்தினை உயர்த்த, மூட்டு மாற்றீட்டு சிகிச்சையை உபயோகப்படுத்தலாம். பொதுவாகக் காணப்படும் மூட்டழற்சி, முதுமை மூட்டழற்சியேயாகும். இந்நோயே, அமெரிக்காவில் நாள்பட்ட ஊனத்திற்கு முதன்மைக் காரணியாக விளங்குகின்றது. ஐக்கிய இராச்சியத்தில் எட்டு மில்லியன் மக்களும், ஐக்கிய அமெரிக்காவில் 21 மில்லியன் மக்களும் முதுமை மூட்டழற்சியால் பாதிக்கப்பட்டுள்ளார்கள்.\n\nSection::::அறிகுறிகள்.\nஇந்நோயின் பிரதானமான அறிகுறியான வலியானது ஊனத்தையும், மூட்டு விறைப்பையும் உருவாக்கவல்லது. பொதுவாக வலியானது நோய் தாக்கப்பட்ட மூட்டுகளுடன் தொடர்புடைய தசைகளிலும், தசைநாண்களிலும் கூர்மையான வேதனையைத் தரக்கூடியதாகவும், தீப்புண் போன்ற எரிச்சல் தரக்கூடியதாகவும் உள்ளதாக விவரிக்கப்படுகிறது. பாதிக்கப்பட்ட எலும்புப் பிணைப்பானது அசையும்போதோ, தொடும்போதோ சொடுக்கு (crepitus) போடுவது போன்ற படபடவென்ற சத்தத்தினை உருவாக்கக்கூடியது. நோயாளிகள் தசைப்பிடிப்பு, வலியேற்படுத்தும் தசைநாண்களின் சுருக்கம் ஆகியவற்றை அனுபவிக்க நேரிடலாம். எப்போதாகிலும், மூட்டுகள் மூட்டுறை திரவங்களினால் நிரப்பப்படலாம். ஈரத்தன்மைமிக்க, குளிரான பருவகாலங்களில் பல நோயாளிகளின் வலி மிகுந்துக் காணப்படும்.\n\n\n"}
{"id": "164050", "url": "https://ta.wikipedia.org/wiki?curid=164050", "title": "வி. ஆர். இராமச்சந்திர தீட்சிதர்", "text": "வி. ஆர். இராமச்சந்திர தீட்சிதர்\n\nராமச்சந்திர தீட்சிதர் (Vishnampet R. Ramachandra Dikshitar) (ஏப்ரல் 16, 1896 - நவம்பர் 24, 1953) தமிழ்நாட்டில் பிறந்த இந்தியவியலாளரும் திராவிடவியலாளரும் ஆவார். சென்னைப் பல்கலைக்கழகத்தில் வரலாறு, தொல்லியல் பிரிவுகளுக்கு பேராசிரியராக இருந்தார்.\n\nSection::::இளமைப் பருவம்.\nஇவர் மதராசு மாகாணத்தின் விஷ்ணாம்பேட்டையில் பிராமணத் தம்பதிகளுக்குப் பிறந்தார்.\n\nSection::::கல்வியும் பணியும்.\nஇவர் புனித யோசேப்பு கல்லூரியிலேயே விரிவுரையாளராகப் பணியாற்றினார். 1928 ஆம் ஆண்டில், சென்னைப் பல்கலைக்கழகத்தில் வரலாறு, தொல்லியல் துறைகளுக்குப் பேராசிரியரானார். இவர் இந்திய வரலாற்றினை, குறிப்பாக தமிழ் வரலாற்றினை நன்கு அறிந்திருந்தார். சமற்கிருதத்தைக் கற்றுத் தேர்ந்தார்.\n"}
{"id": "164051", "url": "https://ta.wikipedia.org/wiki?curid=164051", "title": "சுந்தரம்", "text": "சுந்தரம்\n\nசுந்தரம் பொதுவாக அழகைக் குறிக்கும்.\n\n\n"}
{"id": "164054", "url": "https://ta.wikipedia.org/wiki?curid=164054", "title": "கங்காவதரணம்", "text": "கங்காவதரணம்\n\nகங்காவதரணம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் இறுதியானதாகும். இதனை பூவரு கங்கை என்றும் அழைக்கின்றனர்.\n\nSection::::தாண்டவம் ஆடும் முறை.\nஆகாயத்திலிருந்து கங்கை கீழே இறங்குவது போல இரு கைகளையும் பூமியில் ஊன்றி, உடலைப் பின்புறமாக வளைத்து,கால்களை இடுப்பு வரை நேரே தூக்கி ஆடுதல் கங்காவதரணம் என்று அழைக்கப்படுகிறது.\n\n\n\n"}
{"id": "164056", "url": "https://ta.wikipedia.org/wiki?curid=164056", "title": "சகடாஸ்யம்", "text": "சகடாஸ்யம்\n\nசகடாஸ்யம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியேழாவது கரணமாகும்.\n\nகால் கை உடல் இவற்றை வண்டிச் சக்கரம் போல அமைத்து முகத்தைத் திரிபதாகை போல் அமைத்து நடிப்பது சகடாஸ்யம் எனப்படுகிறது.\n\n\n\n"}
{"id": "164058", "url": "https://ta.wikipedia.org/wiki?curid=164058", "title": "நாகாபஸர்ப்பிதம்", "text": "நாகாபஸர்ப்பிதம்\n\nநாகாபஸர்ப்பிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியாராவது கரணமாகும்.\n\nகைகளில் வலது கையை மார்புக்கு நேராக வைத்து,இடது கையைச் செவிக்கு நேராக வைத்து, வலது காலை முழங்கால் வரையில் மடக்கி,இடதுகாலைப் பின்புறமாகக் கழுத்து வரையில் தூக்கி,பாம்பு அசைவது போல அசைந்து ஆடுவது நாகாபஸர்ப்பிதம் என்று அழைக்கப்படுகிறது.\n\n\n\n"}
{"id": "164060", "url": "https://ta.wikipedia.org/wiki?curid=164060", "title": "லோலிதம்", "text": "லோலிதம்\n\nலோலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியைந்தாவது சிவதாண்டவம்.\n\nகைகளை மார்புக்கு நேராக மலர்ந்த தாமரை போல் அமைத்து கால்களை ஸ்வஸ்திகமாக வைத்து,சிறிது சாய்ந்த முகத்தோடு ஆடுவது லோலிதம் என்று அழைக்கப்படுகிறது.\n\n\n\n"}
{"id": "164062", "url": "https://ta.wikipedia.org/wiki?curid=164062", "title": "விருஷபக்கிரீடிதம்", "text": "விருஷபக்கிரீடிதம்\n\nவிருஷபக்கிரீடிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றிநான்காவது தாண்டவமாகும்.\n\nகைகளை அலாதகஹஸ்தமாகச் செய்து கால்களை வளைத்து நின்று ஆடுவது விருஷபக்கிரீடிதம் என்று அழைக்கப்படுகிறது.\n\n\n\n"}
{"id": "164064", "url": "https://ta.wikipedia.org/wiki?curid=164064", "title": "உத்கட்டிதம்", "text": "உத்கட்டிதம்\n\nஉத்கட்டிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றிமூன்றாவது சிவதாண்டவமாகும்.\n\nபாதங்களைச் சதுரம் பட வளைத்து,முன் காலால் நின்றும் கைகளைத் தலசங்ககட்டிதமாக வைத்தும் பக்கத்தைச் சிறிது வணக்கி நின்று ஆடுவது உத்கட்டிதம் என்று அழைக்கப்படுகிறது.\n\n\n\n"}
{"id": "164066", "url": "https://ta.wikipedia.org/wiki?curid=164066", "title": "விஷ்கம்பம்", "text": "விஷ்கம்பம்\n\nவிஷ்கம்பம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியிரண்டாவது சிவதாண்டவமாகும்.\n\nஅபவித்த கரமும் நிகுட்டிதபாதமும் அமைய இடது கையை மார்பில் வைத்துக் கொண்டு நின்று ஆடுவது விஷ்கம்பம் என்று அழைக்கப்படுகிறது.\n\n\n\n"}
{"id": "164068", "url": "https://ta.wikipedia.org/wiki?curid=164068", "title": "ஸம்ப்ராந்தம்", "text": "ஸம்ப்ராந்தம்\n\nஸம்ப்ராந்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியொன்றாவது சிவ தாண்டவமாகும்.\n\nகைகளை மடக்கி இடுப்புக்கு நேராக வைத்துக் கொண்டு தொடைகளையும் அவ்வாறே வளைய வைத்து நின்று ஆடுவது ஸம்ப்ராந்தம் என்று அழைக்கப்படுகிறது.\n\n\n\n"}
{"id": "164070", "url": "https://ta.wikipedia.org/wiki?curid=164070", "title": "விஷ்ணுக்கிராந்தம்", "text": "விஷ்ணுக்கிராந்தம்\n\nவிஷ்ணுக்கிராந்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூறாவது கரணமாகும்.\n\nகால்களை முன்னர் வீசியும் ஆகாயத்தை நோக்கி வளைத்தும் கைகளை ரேசிதமாகவும் அமைத்து நின்று ஆடுவது விஷ்ணுக்கிராந்தம் என்று அழைக்கப்படுகிறது.\n\n\n\n"}
{"id": "164072", "url": "https://ta.wikipedia.org/wiki?curid=164072", "title": "தாவீது ஆறுமுகம்", "text": "தாவீது ஆறுமுகம்\n\nதாவீது ஆறுமுகம் (\"David Arumugam\"), \"அல்லேய்கேட்சு\" என்ற இசைக்குழுவை நிறுவிய மலாய் மொழிப் பாடகராவார். இவருடன் இவரது தம்பியான லோகநாதன் ஆறுமுகம் இணைந்து பாடுகிறார். பகாங் மாநில சுல்தானின் 74வது பிறந்த நாளான அக்டோபர் 24, 2008 இல் இவருக்கு \"டத்தோ\" பட்டம் வழங்கி சிறப்பித்தார் சுல்தான். இவர் மலேசியத் தமிழர் என்பது குறிப்பிடத்தக்கது. ஏறத்தாழ பத்து மலாய் பாடல்களைப் பாடியுள்ளார்.\n\n\n"}
{"id": "164074", "url": "https://ta.wikipedia.org/wiki?curid=164074", "title": "மேரி சாந்தி தைரியம்", "text": "மேரி சாந்தி தைரியம்\n\nமேரி சாந்தி தைரியம் (Mary Shanthi Dairiam) (பிறப்பு 17 செப்டம்பர் 1939) ஓர் மலேசிய மனித உரிமை, பெண்ணுரிமைப் போராளி ஆவார். ஐக்கிய நாடுகள் அவையின் பாலினத்திற்கான சம உரிமைக் குழுவிலும் பெண்களுக்கெதிரான பாகுபாட்டை ஒழிக்கும் குழுவிலும் பணியாற்றினார்.\n\nஐக்கிய நாடுகள் அவையின் பாலினத்திற்கான சம உரிமைக் குழுவிலும். பெண்ணுக்கு எதிரான வேறுபாட்டுணர்வை நீக்கும் குழுவிலும் பணியாற்றுகிறார்.\n\nஇசுரேலின் காசா போரினை ஆய்வு செய்ய ஐக்கிய நாடுகள் அவையால் அனுப்பி வைக்கப்பட்ட மூவரில் இவரும் ஒருவர்.\n\nபெண்களுக்கெதிரான அனைத்து விதமான பாகுபாடுகளையும் நீக்கத் தோற்றுவிக்கப்பட்ட பன்னாட்டு பெண்ணுரிமை காப்பகத்தின் ஆசியப் பிரிவின் நிறுவனரும் தற்போதைய இயக்குனரும் இவரே.\n\n"}
{"id": "164075", "url": "https://ta.wikipedia.org/wiki?curid=164075", "title": "வ. பொன்னம்பலம்", "text": "வ. பொன்னம்பலம்\n\nவி. பி. என்று அழைக்கப்படும் வ. பொன்னம்பலம் (டிசம்பர் 18, 1930 - மார்ச் 5, 1994) இலங்கை அரசியல்வாதியும், பொதுவுடமைவாதியும், ஆசிரியரும் ஆவார். இவர் இலங்கை கம்யூனிஸ்ட் கட்சியின் யாழ்ப்பாண மாவட்டத்துக்கான செயலராகப் பணியாற்றியவர்.\n\nSection::::வாழ்க்கைக் குறிப்பு.\nயாழ்ப்பாணம் மாவட்டம், அளவெட்டி என்ற ஊரில் வல்லிபுரம், பொன்னம்மா ஆகியோருக்குப் பிறந்தவர் பொன்னம்பலம். ஆரம்பக் கல்வியை குருநாகலில் உள்ள திருக்குடும்பக் கன்னியர் மடப் பாடசாலையிலும், பின்னர் அளவெட்டி அருணோதயக் கல்லூரியில் 8 ஆம் வகுப்பு வரையும் கற்றார். பின்னர் சுன்னாகம் ஸ்கந்தவரோதயா கல்லூரியில் சேர்ந்து உயர்தரத்தைப் படித்தார். இவருக்கு வயதில் மூத்தவரும் நண்பருமான அளவெட்டியைச் சேர்ந்த விஜயரெத்தினம், மற்றும் ஆசிரியர் என். எஸ். கந்தையா போன்றோரின் இடதுசாரிச் சிந்தனைகளால் கவரப்பட்டார்.\n\n1947 இல் பட்டப்படிப்பை மேற்கொள்ள சென்னை கிறித்தவக் கல்லூரியில் சேர்ந்தார். சென்னையில் படித்துக் கொண்டிருந்த போது இந்திய கம்யூனிஸ்ட் கட்சியுடன் தன்னை இணைத்துக் கொண்டார். 1949 இல் சென்னை கிறிஸ்தவக் கல்லூரித் தமிழ்ப் பேரவைத் தலைவராகத் தெரிவு செய்யப்பட்டார்.\n\nSection::::ஆசிரியப் பணி.\nபட்டப்படிப்பை முடித்துக் கொண்டு இலங்கை திரும்பிய பொன்னம்பலம் இலங்கை கம்யூனிஸ்ட் கட்சியில் சேர்ந்தார். 1951 ஆம் ஆண்டில் சுன்னாகம் ஸ்கந்தவரோதயக் கல்லூரியிலும் பின்னர் 1963 இல் இராமநாதன் மகளிர் கல்லூரியிலும் ஆசிரியராகப் பணியாற்றினார். 1966 இல் முள்ளியவளை வித்தியானந்தாக் கல்லூரி அதிபராகப் பணியேற்றார். பின்னர் 1968 இல் ஸ்கந்தவரோதயக் கல்லூரியில் மீண்டும் ஆசிரியராக இணைந்தார். ஒரு சில மாதங்களில் ஆசிரிய சேவையிலிருந்து ஓய்வு பெற்று முழுநேர அரசியல்வாதியானார். பின்னர் 1973 இல் கொக்குவில் தொழில்நுட்பக் கல்லூரியின் பகுதி நேர விரிவுரையாளராக நியமனம் பெற்றார்.\n\n1956 ஆம் ஆண்டில் காரைநகரைச் சேர்ந்த பூரணம் (கணபதிப்பிள்ளை) என்பாரைத் திருமணம் செய்தார். இவர்களுக்கு மாவலிராஜன், நமுனகுலன் என்ற இரு புதல்வர்கள். மனைவி 1974 இல் இறந்ததை அடுத்து 1975 இல் முள்ளானையைச் சேர்ந்த புவனேஸ்வரி நாகரெத்தினம் என்பவரை மறுமணம் செய்து கொண்டார். இவர்களுக்கு செஞ்சுடர் என்ற புதல்வி உள்ளார்.\n\nSection::::தேர்தலில் போட்டி.\n1952 இல் மல்லாகம் கிராம சபை உறுப்பினராகப் போட்டியின்றித் தெரிவு செய்யப்பட்டார். 1958 இல் சோவியத் ஒன்றியத்தில் இடம்பெற்ற பன்னாட்டு வாலிபர் மாநாட்டில் இலங்கைப் பிரதிநிதியாகக் கலந்து கொண்டார். 1956 தேர்தலில் காங்கேசன்துறைத் தொகுதியில் கம்யூனிஸ்ட் கட்சி சார்பில் முதல் தடவையாக தந்தை செல்வநாயகம், சு. நடேசபிள்ளை ஆகியோரை எதிர்த்துப் போட்டியிட்டு 4313 வாக்குகளைப் பெற்றுத் தோல்வியடைந்தார்.\n\n1959 ஆம் ஆண்டில் காங்கேசன்துறைத் தொகுதியில் தோழர் கே. ஏ. சுப்பிரமணியத்துடன் இணைந்து கம்யூனிஸ்ட் கட்சிக் கிளைகளை கிராமம் தோறும் நிறுவினார். இப்பணியைத் தொடர்ந்து கட்சிக் காரியாலயமும் படிப்பகமும் சுன்னாகத்தில் திறக்கப்பட்டன.\n\n1960 மார்ச் பொதுத் தேர்தலில் உடுவில் தொகுதியில் கம்யூனிஸ்ட் கட்சி வேட்பாளராகப் போட்டியிட்டுத் தோல்வியடைந்தார்.\n\n1963 ஆம் ஆண்டில் யாழ்ப்பாண நகரசபை மண்டபத்தில் நடைபெற்ற கம்யூனிஸ்ட் கட்சியின் யாழ் மாவட்ட மகாநாட்டில் மாவட்ட செயலாளராக வி. பொன்னம்பலம் போட்டியின்றித் தெரிவு செய்யப்பட்டார். 1964 ஆம் ஆண்டில் கம்யூனிஸ்ட் கட்சி சோவியத் சார்பு, சீனச் சார்பு என இரண்டாகப் பிரிந்தது. பொன்னம்பலம் சோவியத் சார்பு அணியுடன் சேர்ந்தார்.\n\n1970 நாடாளுமன்றத் தேர்தலில் காங்கேசன்துறைத் தொகுதியில் ஐக்கிய முன்னனி வேட்பாளராகப் போட்டியிட்டு 8.164 வாக்குகளைப் பெற்று தந்தை செல்வநாயகத்திற்கு அடுத்தபடியாக இரண்டாவதாக வந்து தோற்றார். தேசிய இனப் பிரச்சனைக்கான தீர்வாக கம்யூனிஸ்ட் கட்சியின் மத்திய குழுவின் பீட்டர் கெனமனின் ஒப்புதல் பெற்ற ஐந்து அம்சத்திட்டத்தை தனது தேர்தல் உறுதிமொழியாகக் கொண்டு அதனை கைநூலாக வெளியிட்டு 1975 இல் காங்கேசன்துறைத் தொகுதியில் நடந்த இடைத்தேர்தலில் போட்டியிட்டார். ஆனாலும், 9,457 வாக்குகளைப் பெற்றுத் தோல்வியடைந்தார்.\n\nSection::::செந்தமிழர் இயக்கம்.\n1976 ஆம் ஆண்டில் பீற்றர் கெனமனால் அளிக்கப்பட்ட உறுதிமொழி கைவிடப்பட்டதையடுத்து கம்யூனிஸ்ட் கட்சியின் வடக்குக் கிளை தமிழ் மக்களின் சுயநிர்ணய உரிமையை அங்கீகரிக்கும் படி மத்திய குழுவுக்கு பரிந்துரை செய்தது. ஆனாலும், கட்சியின் மற்றுமொரு முக்கிய உறுப்பினரான தோழர் வைத்திலிங்கத்தின் பெயரில் திருத்தப்பட்ட தீர்மானம் ஒன்று பத்திரிகைகளுக்கு வெளியிடப்பட்டது. இதனையடுத்து பொன்னம்பலம் தனது செயலாளர் பதவியைத் துறந்தார். மத்திய குழு இவரைக் கட்சியில் இருந்து வெளியேற்றியது.\n\nஇதனையடுத்து இடதுசாரிச் சிந்தனை கொண்ட தமிழர்கள் சிலருடன் இணைந்து “செந்தமிழர் இயக்கம்” என்ற அமைப்பினை உருவாக்கினார். 1977 ஆம் ஆண்டு மே நாள் விழாவில் தமிழர் விடுதலைக் கூட்டணியுடன் இணைந்து முதன் முறையாக செந்தமிழர் இயக்கமும் பங்குபற்றியது.\n\nSection::::இறுதி நாட்கள்.\n1979 ஆம் ஆண்டில் சாம்பியா நாட்டுக்குச் சென்று அங்கு கூட்டுறவுக் கல்லூரியில் விரிவுரையாளராகப் பணியாற்றினார். 1983 இல் இலங்கை திரும்பினார். மன்னாரில் நடைபெற்ற தமிழர் விடுதலைக் கூட்டணியின் மாநில மாநாட்டில் பொருளாதாரச் செயலாளராகத் தெரிவு செய்யப்பட்டார். 1983 இனப்படுகொலைகளை அடுத்து கூட்டணித் தலைவர்களோடு தமிழ் நாட்டுக்குச் சென்றார். 1985 ஆம் ஆண்டின் இறுதியில் கனடாவில் குடியேறினார். 1994 மார்ச் 5 இல் ஸ்கந்தவரோதயக் கல்லூரி முன்னாள் அதிபர் ஒறேற்றர் சுப்பிரமணியத்தின் அஞ்சலிக் கூட்டத்தில் உரையாற்றிக் கொண்டிருந்த போது திடீரெனக் காலமானார்.\n"}
{"id": "164088", "url": "https://ta.wikipedia.org/wiki?curid=164088", "title": "உறவு (தரவுத்தளம்)", "text": "உறவு (தரவுத்தளம்)\n\nஉறவுசார் தரவுத்தளக் கோட்பாட்டில் உறவு என்பது தரவு வரிசைகளின் (d1, d2, ..., dn) கணம் ஆகும். ஒவ்வொரு தரவுக்கூறும் (dn) ஒரு தரவுக் களத்தின் (data domain) உறுப்பாக இருக்கும். வேறுவிதமாகக் கூறுவதானால் உறவு தரவு அட்டவணையைக் குறிக்கிறது. \n"}
{"id": "164092", "url": "https://ta.wikipedia.org/wiki?curid=164092", "title": "முதல் இயல் வடிவம்", "text": "முதல் இயல் வடிவம்\n\nஉறவுசார் தரவுத்தள வடிவமைப்பில், ஒரு உறவு அல்லது அட்டவணை ஒரே நிரல்களை (columns) மீண்டும் கொண்டிருக்காவிட்டால் அது முதல் இயல் வடிவம் உடையது. மேலும் ஒரு தரவு மதிப்பை மட்டுமேk கொண்டிருக்கலாம்.\n\n\n"}
{"id": "164093", "url": "https://ta.wikipedia.org/wiki?curid=164093", "title": "ரைன்ட் கணிதப் பப்பிரசு", "text": "ரைன்ட் கணிதப் பப்பிரசு\n\nரைன்ட் கணிதப் பப்பிரசு (\"Rhind Mathematical Papyrus\") என்பது பண்டை எகிப்தியக் கணித உள்ளடக்கங்களுடன் கூடிய பப்பிரசுத் தாள் ஆகும். தற்போது பிரித்தானிய அருங்காட்சியகத்தில் இருக்கும் இதைப் \"பப்பிரசு பிரித்தானிய அருங்காட்சியகம் 10057\" என்றும் குறிப்பிடுவது உண்டு. அலெக்சாண்டர் என்றி ரைன்ட் என்னும் இசுக்கொட்லாந்தைச் சேர்ந்த பழம்பொருள் சேகரிப்பாளரின் பெயரைத் தழுவியே இதற்கு இப் பெயர் ஏற்பட்டது. ரைன்ட் இதை 1858 ஆம் ஆண்டில் எகிப்தில் உள்ள லக்சோரில் விலைக்கு வாங்கினார். இது ராமேசியத்தில் அல்லது அதற்கு அருகில் சட்டத்துக்குப் புறம்பான அகழ்வாய்வில் கிடைத்ததாகக் கருதப்படுகிறது. இப்பப்பிரசு ஏறத்தாழ கிமு 1650 ஆம் ஆண்டுக் காலப் பகுதியைச் சேர்ந்தது. பெரும்பாலான பப்பிரசுகளைக் தன்னகத்தே கொண்டுள்ள பிரித்தானிய அருங்காட்சியகம் 1864 ஆம் ஆண்டில் இதையும், எகிப்தியக் கணிதத் தோற்சுருளையும் ரைன்ட்டிடம் இருந்து வாங்கியது. சிறிய துண்டுகள் நியூ யார்க்கில் உள்ள புரூக்லின் அருங்காட்சியகத்தில் உள்ளன. \n\n"}
{"id": "164094", "url": "https://ta.wikipedia.org/wiki?curid=164094", "title": "நில்சு குஸ்டாப் டேலன்", "text": "நில்சு குஸ்டாப் டேலன்\n\nநில்சு குஸ்டாப் டேலன் (Nils Gustaf Dalén: 30 நவம்பர் 1869 – 9 டிசம்பர் 1937) ஒரு சுவீடன் நாட்டு தொழிலதிபர், கண்டுபிடிப்பாளர். கலங்கரை விளக்கம், கடலில் அமைக்கப்பட்டுள்ள மிதவை அடையாளக் கருவிகள் முதலியவற்றில் ஒளியூட்ட, வாயு சேமக்கலன்களுடன் இணைந்து செயலாற்றும் வகையில் தானியங்கி ஒழுங்குபடுத்திகளைக் கண்டுபிடித்ததற்காக 1912 ஆம் ஆண்டு நோபல் பரிசு பெற்றவர்.\n"}
{"id": "164096", "url": "https://ta.wikipedia.org/wiki?curid=164096", "title": "சிந்தனைச் சுதந்திரம்", "text": "சிந்தனைச் சுதந்திரம்\n\nசிந்தனைச் சுதந்திரம் அல்லது உள்ளுணர்வுக்கான சுதந்திரம் என்பது ஒருவர் சுந்திரமாக ஒரு உண்மையை, கருத்தை, பார்வையை வைத்திருக்க, கருத்தில்கொள்வதற்கான சுதந்திரம் ஆகும். இது கருத்து வெளிப்பாட்டுச் சுதந்திரம், சமயச் சுதந்திரம் ஆகியவற்றுடன் நெருங்கிய தொடர்புடையது, ஆனால் வேறு வகையானது. இது உலக மனித உரிமைகள் சாற்றுரை, அனைத்துலக குடிசார் மற்றும் அரசியல் உரிமைகள் உடன்படிக்கை உட்பட்ட பல்வேறு அனைத்துலகச் மனித உரிமை வெளிப்பாடுகளிலும் உடன்படிக்கைகளாலும் உறுதிப்படுத்தப்பட்ட அடிப்படை உரிமை ஆகும்.\n\n"}
{"id": "164098", "url": "https://ta.wikipedia.org/wiki?curid=164098", "title": "மறக்கள வேள்வி", "text": "மறக்கள வேள்வி\n\nமறக்களவேள்வி என்னும் துறைப் பாடல் புறநானூற்றுத் தொகுப்பில் ஒன்றே ஒன்று உள்ளது. இது வாகைத்திணையில் வரும் துறை. \nபுலவர் மாங்குடி கிழார் பாடல் இவ்வாறு ஒப்பிட்டுப் பார்க்கிறது. \n\nபாசறையில் தடாரிப்பறை முழக்கிக்கொண்டு பேய்கள் கையேந்தி நிற்கின்றன. வாள் மின்னுகிறது. அம்புகள் பொழிகின்றன. பகைவர் தலைகள் அடுப்பாகின்றன. உடல்லுறுப்புகள் கூவிள விறகாக எரிகின்றன. மண்டை ஓடுகள் அகப்பைத் துடுப்புகள் ஆகின்றன. ஈனா வேண்மான்(வேள்வி செய்யும் மகன்) அடுப்பு எரிக்கிறான். வாலுவன் என்னும் சமையல்காலன்(களவேள்வி செய்யும் அரசன்) சமைத்த உணவுப் பிண்டத்தைக் கையில் ஏந்தி வந்து வழங்குகிறான். இது சோறு வழங்கும் வேள்வி. இதனைப் பதிற்றுப்பத்து சுடுநெய் ஆவுதி எனக் குறிப்பிடுகிறது. \n"}
{"id": "164099", "url": "https://ta.wikipedia.org/wiki?curid=164099", "title": "இரண்டாவது இயல் வடிவம்", "text": "இரண்டாவது இயல் வடிவம்\n\nஉறவுசார் தரவுத்தள வடிவமைப்பில், ஒரு உறவு அல்லது அட்டவணை முதல் இயல் வடிவத்துக்கும் கட்டுப்பட்டும், மேலும் பின்வரும் விதிகளுக்கும் கட்டுப்பட்டால் அது இரண்டாவது இயல் வடிவம் உடையது. எல்லா சாவி இல்லாத (non-key) இயற்பண்புகளும் (attributes) முழுமையாக முதன்மை சாவி இயற்பண்புடன் சார்புச்சாருகை (functionally dependent) கொண்டிருக்க வேண்டும். \n\nஒரு அட்டவணையை இரண்டாவது இயல் வடிவம் ஆக்க முதல் இயல் வடிவம் ஆக்கிப் பின்னர், ஒரே தரவு பல வரிசைகளுக்குப் பொருத்தமாக வந்தால் அதை வேறு ஒரு அட்டவணையில் இட்டு வெளியுறவுச் சாவியைப் பயன்படுத்தி \n\n"}
{"id": "164103", "url": "https://ta.wikipedia.org/wiki?curid=164103", "title": "வியாண்டாட்", "text": "வியாண்டாட்\n\nவியாண்டாட், ஓக்லஹோமாவில் ஒரு கூட்டாட்சி அங்கீகரிக்கப்பட்ட பூர்வீக அமெரிக்க பழங்குடி ஆகும். இவர்கள் வென்டட் கூட்டமைப்பு (Wendat Confederacy) , ஜோர்ஜிய பேய் (Georgian Bay) மற்றும் லேக் கியூறன் (Lake Huron) ஆகியவற்றிற்கு அருகில் உள்ள பூர்வீக அமெரிக்க வம்சாவளியினர் ஆவர்.\n"}
{"id": "164104", "url": "https://ta.wikipedia.org/wiki?curid=164104", "title": "இலங்கை கம்யூனிஸ்ட் கட்சி (மாவோயிஸ்டு)", "text": "இலங்கை கம்யூனிஸ்ட் கட்சி (மாவோயிஸ்டு)\n\nஇலங்கை கம்யூனிஸ்ட் கட்சி (மாவோயிஸ்டு) (\"Ceylon Communist Party (Maoist)\") என்பது இலங்கையின் ஓர் இடதுசாரி அரசியல் கட்சியாகும். 1964 ஆம் ஆண்டில் கொள்கை வேறுபாடு காரணமாக இலங்கை கம்யூனிஸ்ட் கட்சியில் இருந்து பிரிந்து சென்றோரால் ஆரம்பிக்கப்பட்டது. ஆரம்பத்தில் இக்கட்சியும் இலங்கை கம்யூனிஸ்டுக் கட்சி என்றே அழைக்கப்பட்டு வந்தது. ஆனாலும், அதன் தாய்க் கட்சியில் இருந்து பிரித்தற்வதற்காக 'இலங்கை கம்யூனிஸ்டுக் கட்சி (பீக்கிங் சார்பு)' போன்ற பெயர்களால் அழைக்கப்பட்டு வந்தது. 1960களின் இறுதியில் இக்கட்சி ஒரு முக்கிய இடதுசாரிக் கட்சியாகத் திகழ்ந்தது. இதன் முதலாவது பொதுச் செயலாளராக நா. சண்முகதாசன் விளங்கினார். இவர் 1993 ஆம் ஆண்டில் இறக்கும் வரை அதன் பொதுச் செயலாளராகப் பணியாற்றினார்.\n\nஇக்கட்சியும் காலப்போக்கில் பல பிரிவுகளாகப் பிளவடைந்து நலிவடைந்தது. 1978 ஆம் ஆண்டில் நா. சண்முகதாசன் தலைமையிலான கம்யூனிஸ்ட் கட்சி தமிழரின் சுயநிர்ணயத்தை ஏற்காமை, மூன்றுலகக் கோட்பாட்டை நிராகரிப்பது என்ற முடிவைப் பகிரங்கப்படுத்துவதில்லை என்ற மத்திய குழு முடிவை மீறி பகிரங்க அறிக்கை வெளியிட்டது என்கிற காரணங்களால் கே. ஏ. சுப்பிரமணியம் உட்படப் பலர் அக்கட்சியிலிருந்து வெளியேறி இலங்கை கம்யூனிஸ்ட் கட்சி (இடது) என்ற பெயரில் புதிய அரசியல் கட்சியைத் தோற்றுவித்தனர்.\n\n"}
{"id": "164105", "url": "https://ta.wikipedia.org/wiki?curid=164105", "title": "வங்கி விடுமுறை", "text": "வங்கி விடுமுறை\n\nவங்கி விடுமுறை \"(Bank holiday)\" ஆனது, ஐக்கிய ராஜ்யம் அல்லது மற்ற பொதுநலவாய நாடுகளில் ஒரு பொது விடுமுறை நாளாகும். இது அயர்லாந்தில் பொது விடுமுறை நாளைக் குறிக்கும் பேச்சு வழக்குச் சொல்லாகவும் உள்ளது. முதல் அதிகாரப்பூர்வ வங்கி விடுமுறை என நான்கு நாட்கள், வங்கி விடுமுறை சட்டம் 1871 இல் பெயரிடப்பட்டுள்ளன.\n\n"}
{"id": "164107", "url": "https://ta.wikipedia.org/wiki?curid=164107", "title": "மனையறம் துறவறம்", "text": "மனையறம் துறவறம்\n\nமனையறம் துறவறம் என்னும் துறைப் பாடல் புறநானூற்றுத் தொகுப்பில் ஒன்றே ஒன்று உள்ளது. இது காஞ்சித்திணையில் வரும் துறை. \n\nஇல்லறம் பேணிக்கொண்டே இல்லறத்தார் துறவறம் மேற்கொள்வதன் பெருமையாக் கூறுவது ‘இல்லறம் துறவறம்’ என்னும் துறை.\n\nSection::::இலக்கணம்.\nஅமரர்கண் முடியும் அறு வகையானும்\nபுரை தீர் காமம் புல்லிய வகை \n"}
{"id": "164108", "url": "https://ta.wikipedia.org/wiki?curid=164108", "title": "முதல்வஞ்சி", "text": "முதல்வஞ்சி\n\nமுதல் வஞ்சி என்னும் துறைப் பாடல் புறநானூற்றுத் தொகுப்பில் ஒன்றே ஒன்று உள்ளது. இது வாகைத்திணையில் வரும் துறை. \n\nபகையரசன் உள்ளிருக்கும்போதே அவன் கோட்டையைச் சிதைக்கும் செய்தி நல்லது அன்று என்று விளக்கும் புறநானூற்றுப் பாடலுக்கு ‘முதல் வஞ்சி’ என்னும் துறைப்பெயர் இடப்பட்டுள்ளது. \n\nபகைவனைத் தாக்குதல் வஞ்சி. ஆனால் எதிர்க்காதவனைத் தாக்குதல் தவறு எனக் காட்டுவது முதல்வஞ்சி. \n\nபுறாவுக்காகத் தன்னையே தந்த சிபிச் சக்கரவர்த்தி மரபில் வந்த சோழன் குளமுற்றத்துத் துஞ்சிய கிள்ளிவளவன் பகையரசன் கோட்டைக்குள் இருக்கும்போதே இது நல்லதா என்று எண்ணிப் பார்க்காமல் அவன் கோட்டையைச் சிதைக்க வல்லவன் எனப் பாராட்டுவது போல் புலவர் மாறோக்கத்து நப்பசலையார் இகழ்கிறார். இது முதல்வஞ்சி என்னும் துறை.\n"}
{"id": "164128", "url": "https://ta.wikipedia.org/wiki?curid=164128", "title": "அன்னபூரணி (1930 கப்பல்)", "text": "அன்னபூரணி (1930 கப்பல்)\n\nஅன்னபூரணி \"[Florence C Robinson]\" என்பது தமிழர்களால் கட்டப்பட்டு வழிநடத்தப்பட்டு ஈழத்தில் வல்வெட்டித்துறையில் இருந்து ஐக்கிய அமெரிக்காவில் மாசச்சூசெட்ஸ் மாநில குளொசெசுட துறைமுகம் வரைக்கும் நீண்ட புகழ்பெற்ற பயணம் செய்த கப்பல் ஆகும். இக் கப்பலை நாகப்பசெட்டியாரிடம் இருந்து 1937 ம் ஆண்டளவில் 20,000 ரூபாவிற்கு அமெரிக்காரான வில்லியம் றொபின்சன் வாங்கினார். அவரிடம் தமிழ் கடலோடிகள் வல்வெட்டித்துறையில் இருந்து ஓட்டிச்சென்று கையளித்தனர்.\n\nSection::::வடிவமைப்பு.\nஅன்னபூரணிக் கப்பல் வல்வெட்டித்துறையில் 1930ம் ஆண்டளவில் கட்டப்பட்டது. இது \"நாகப்ப செட்டியாருக்காக சுந்தர மேசுதிரியாரின் அனுபவ அறிவின் முதிர்ச்சியின் முயற்சியினால் \" கட்டப்பட்டது.\n\nஇது ஒரு பாய்கப்பல் ஆகும். வேம்பு, இலுப்பை மரங்களைக் கொண்டு தமிழர் கப்பல் கட்டும் கலையைப் பயன்படுத்திக் கட்டப்பட்டது. இதன் நீளம் 89 - 90 அடிகள் என்றும், அகலம் 19 அடி என்றும் மட்டிடப்படுகிறது. இக் கப்பலில் புவிப்படம், திசையறிகருவி, ஆழமானி ஆகியவை மட்டுமே இருந்தன.\n\n\n"}
{"id": "164131", "url": "https://ta.wikipedia.org/wiki?curid=164131", "title": "தண்டையல்", "text": "தண்டையல்\n\nதண்டையல் எனப்படுவர் தமிழர் கப்பற்கலை மரபில் கப்பல் ஓட்டுனர் ஆவார். கப்பலின் கப்டன் பொறுப்பிற்கு ஒப்பிடத்தக்கவர். \n\n\n"}
{"id": "164132", "url": "https://ta.wikipedia.org/wiki?curid=164132", "title": "கப்பல் சாத்திரம்", "text": "கப்பல் சாத்திரம்\n\nகப்பல் சாத்திரம் என்பது 17 ஆம் நூற்றாண்டில் வடமொழியில் எழுதப்பட்ட யுக்தி கல்பதரு என்ற நூலகைத் தழுவி எழுதப்பட்ட ஒரு கப்பற்கலை நூல் ஆகும். இந்த நூலை தமிழ்நாட்டு அரசாங்கத்தின் கீழ்நாட்டுப் பழஞ் சுவடி நூல் நிலையம் 1950 ஆம் ஆண்டு வெளியிட்டது. தமிழர் கப்பல் கட்டுமானத் தொழில்நுட்பங்கள் பற்றிய செய்திகள் ஓரளவு இந்த நூலில் உள்ளன.\n\n"}
{"id": "164135", "url": "https://ta.wikipedia.org/wiki?curid=164135", "title": "நாவாய் சாத்திரம்", "text": "நாவாய் சாத்திரம்\n\nநாவாய் சாத்திரம் என்பது 18 ஆம் நூற்றாண்டில் கப்பற்கலை பற்றி வெளிவந்த ஒரு தமிழ் நூல் ஆகும். இந்த நூல் கடலின் பெளதீக மாற்றங்கள், அவை நிகழும் பருவங்கள், அதன்படி கலங்கள் செலுத்துதல் பற்றிய தகவல்களைத் தருகிறது. நாவாய் என்பது கப்பல் அல்லது மரக்கலம் என்றதற்கு இன்னுமொரு சொல் ஆகும்.\n"}
{"id": "164136", "url": "https://ta.wikipedia.org/wiki?curid=164136", "title": "தமிழர் கப்பல் அளவைகள்", "text": "தமிழர் கப்பல் அளவைகள்\n\nதமிழர்கள் கப்பல் கட்டுபோது மரபுவழியாகப் பயன்படுத்துப்பட்ட அளவை முறைகளை தமிழர் கப்பல் அளவைகள் எனலாம். இந்த அளவைப்படிகளைப் பயன்படுத்திய பொதுவான தரத்து அமைப்பு உள்ள கப்பல் வகைகள் இருந்தன.\n\n"}
{"id": "164137", "url": "https://ta.wikipedia.org/wiki?curid=164137", "title": "தமிழர் கப்பற்கலை கலைச்சொற்கள்", "text": "தமிழர் கப்பற்கலை கலைச்சொற்கள்\n\nதமிழர் கப்பற்கலை கலைச்சொற்கள் தலைப்புவாரியாகக் கீழே தரப்பட்டுள்ளன:\n\n\n\nSection::::அளவைகள்.\nபார்க்க: தமிழர் கப்பல் அளவைகள்\n\n\n\n\n\n\n"}
{"id": "164148", "url": "https://ta.wikipedia.org/wiki?curid=164148", "title": "முதுபாலை", "text": "முதுபாலை\n\nமுதுபாலை என்னும் துறையைச் சேர்ந்த பாடல்கள் புறநானூற்றுத் தொகுப்பில் நான்கு உள்ளன. இந்தத் துறை புறநானூற்றில் புறத்திணையில் ஒன்றான பொதுவியல் என்னும் பகுதியில் வருகிறது.\n\nஇந்தத் துறைப்பாடல்களில் இன்னார் எனப் பெயர் சுட்டும் பழக்கம் இல்லை.\nSection::::இலக்கியம்.\nஉடன் செல்லும்போது காட்டில் கணவனை இழந்த பெண் சொல்கிறாள்.\n"}
{"id": "164150", "url": "https://ta.wikipedia.org/wiki?curid=164150", "title": "பொன் மலர் (புதினம்)", "text": "பொன் மலர் (புதினம்)\n\nபொன் மலர் எழுத்தாளர் அகிலன் உருவாக்கிய புதினங்களுள் ஒன்று. அகிலன் பல புதினங்களைப் படைத்திருந்தாலும், அவரது சமுதாயப் புதினங்களுள், பொன்மலர் ஒரு சிறந்த இடத்தைப் பெற்றுள்ளது. ராணிமுத்து இதழின் முதல் புதினமாக வெளிவந்து பல இலட்சம் பிரதிகள் விற்பனையானது. ரஷ்ய, சீன, ஆங்கில மொழிகளிலும் இந்தியாவின் பெரும்பாலான மாநில மொழிகளிலும் மொழிபெயர்க்கப்பட்டு புத்தகவடிவில் வெளியான புதினம். பல கல்லூரிகளில் பாடப் புத்தகமாகத் திகழ்ந்த இப்புதினம் வானொலி நாடக வடிவிலும் ஒலி பரப்பான பெருமை பெற்றது.\n\nSection::::கதைச் சுருக்கம்.\nகள்ளப் பணம் இச்சமூகத்தைச் சூறையாடுவதையும் அதன் விளைவாக நிகழும் இக்காலச் சமுதாய வாழ்வின் ஒழுக்கக் கேடுகளையும் எதிர்த்து பெரும் துணிச்சலுடன் போராடி அவற்றை நீக்க முயலும் மருத்துவர் சங்கரியும், மத்திய அரசின் பொருளாதாரக் குற்றத் தடுப்பு அதிகாரியான திருஞானமும் பெரும் புதிராய் வாழும் வாழ்க்கையை மிகச் சுவையாகக் கூறும் புதினம்.பெண்மையின் மேன்மை, பெண்ணின் (சீரழியும்) நிலை குறித்த படைப்பாளரின் பரிவுணர்ச்சி, சமுதாயத்தில் பணக்காரர்களின் நிலை, பொருளாதாரச் சீரழிவு, கருப்புப் பணம், இலஞ்சம், கலப்படம் போன்ற இவற்றை உள்ளடக்கிய கதைக்கருவை இப்புதினம் கொண்டுள்ளது. அகிலனின் இந்தப் புதினம் சமுதாயத்தில் காணப்படும் சீரழிவுகளைத் தோலுரித்துக் காட்டும் எதார்த்தப் போக்கினைக் கதைக் கருவாகக் கொண்டது.\n"}
{"id": "164167", "url": "https://ta.wikipedia.org/wiki?curid=164167", "title": "இலங்கை நாடோடித் தெலுங்கர்", "text": "இலங்கை நாடோடித் தெலுங்கர்\n\nஇலங்கை நாடோடித் தெலுங்கர் (\"Sri Lankan Gypsy Telugu people\"), இலங்கையில் வாழும் இனக்குழுவினர் ஆவர். தெலுங்கைத் தாய்மொழியாகப் பேசும் இவர்களின் முன்னோர்கள் பல நூற்றாண்டுகளுக்கு முன்பே இந்தியாவிலிருந்து இலங்கைக்கு வந்ததாகக் கூறப்படுகிறது. நிரந்தரமாக ஒரே இடத்தில் இல்லாது இடம்பெயர்ந்து வாழும் இவர்களைப் பல தொண்டு நிறுவனங்கள் குடியமர்த்தி வருகின்றன. இலங்கையின் அனைத்து மாவட்டங்களிலும் பரந்து வாழ்ந்தாலும், மட்டக்களப்பு மாவட்டத்தில் அதிகம் பேர் வாழ்கின்றனர். சிங்களவர்களால் \"அகிகுண்டகா\" எனவும் இலங்கைத் தமிழர்களால் குறவர் எனவும் அழைக்கப்படுகின்றனர். ஆரூடம் சொல்வதையும் பாம்பு, குரங்குகளைக் கொண்டு வித்தைக் காட்டுவதையும் தொழிலாக செய்கின்றனர். வாழும் இடத்திற்கேற்ப தமிழையும் சிங்களத்தையும் பேசுகின்றனர். இவர்களில் பெரும்பானமையினர் இந்து சமயத்தையும் சிலர் கிறித்தவ, பௌத்த சமயங்களையும் பின்பற்றுகின்றனர்.\n\n"}
{"id": "164168", "url": "https://ta.wikipedia.org/wiki?curid=164168", "title": "நோக்கியா லூமியா 820", "text": "நோக்கியா லூமியா 820\n\nநோக்கியா லூமியா 820 (Nokia Lumia 820) 2012 ஆம் ஆண்டின் நவம்பர் மாதத்தில் நோக்கியா நிறுவனம் வெளியிட்ட தொடுதிரை நகர்பேசியாகும். இது கைபேசிக்கான விண்டோசு 8 இயங்குதளத்தில் இயங்குகிறது. 8 மெகாபடவணுக்களுடன் கூடிய நிழற்படக்கருவி, 64 கிகாபைட்டுகள் வரை நீட்டிக்கக் கூடிய நினைவகம், புளுடூத் ஆகிய வசதிகளைக் கொண்டது.\n\n\nSection::::மேலும் பார்க்கவும்.\n<--நோக்கியா வெளியிட்ட கருவிகளை வார்ப்புருவில் உருவாக்கி இங்கு சேர்க்க வேண்டும்.-->\n"}
{"id": "164169", "url": "https://ta.wikipedia.org/wiki?curid=164169", "title": "உக்ரைனில் உருசியர்", "text": "உக்ரைனில் உருசியர்\n\nஉக்ரைனில் உருசியர்கள் (\"Russians in Ukraine\") சிறுபான்மையினரில் பெரிய இனக்குழு ஆவர். உக்ரைனில் வாழும் ஐந்தில் ஒருவர் உருசியர் ஆவார். (உருசியாவில் ஐந்தில் ஒருவர் உக்ரைனியர் என்பது குறிப்பிடத்தக்கது.) \n\nSection::::நிலப் பரம்பல்.\nகிழக்கு, தெற்கு மாநிலங்களிலும், அனைத்து முக்கிய நகரங்களிலும் பெரும்பான்மையினர் உருசியர்களே. பிற மாநிலங்களிலும் சிறிய அளவில் உருசியர்கள் வாழ்கிறார்கள். வரலாற்றுக் காரணங்களாலும், நகரங்களில் உருசியர்களின் அதிக எண்ணிக்கையாலும் பெரும்பான்மையினர் உருசிய மொழியைப் பேசுகின்றனர். குறிப்பாக, கிரிமியா எனப்படும் மாநிலத்தில் உருசியர்களே பெரும்பான்மையினர்.\nகீழ்க்காணும் பட்டியலில், மாநிலவாரியாக உருசியர்களின் மக்கள்தொகையும் விழுக்காடும் வழங்கப்பட்டுள்ளன.\n\n"}
{"id": "164170", "url": "https://ta.wikipedia.org/wiki?curid=164170", "title": "மரனவு மக்கள்", "text": "மரனவு மக்கள்\n\nமரனவு மக்கள் (\"Maranao People\"), பிலிப்பீன்சில் வாழும் இசுலாமிய மக்கள் ஆவர். இவர்கள் அழகிய வேலைப்பாடுகளுடன் கூடிய கலைப் பொருட்களை உருவாக்குவதில் வல்லுனர்கள். மரனவு என்ற சொல்லுக்கு ஏரியில் வாழும் மக்கள் என்று பொருள். பிலிப்பைன்சின் ஆறாவது பெரிய இனக்குழுவான இவர்கள் லனவு என்ற ஏரிக்கருகில் வாழ்கிறார்கள்.\n\nSection::::பண்பாடும் பழக்கவழக்கங்களும்.\nSection::::மொழி.\nமரனவு மொழி ஆத்திரோனேசிய மொழிக் குடும்பத்தைச் சேர்ந்தது. இம்மொழியை பிலிப்பைன்சின் மாகாணங்களில் வாழும் மரனவு மக்கள் பேசுகின்றனர். பெரும்பான்மையினர் ஆங்கிலம், தகலாகு மொழிகளையும் பேசுகின்றனர்.\n\nSection::::கலை.\nநன்னம்பிக்கைப் பறவையான சரிமனோக் இவர்களின் கலை வேலைப்பாடுகளில் காணப்படும். வண்ணமயமான சிறகுகளுடனும் நீண்ட வால் கொண்டும், மீனைத் தன் அலகால் கொத்தியபடி நிற்குமாறு வரைந்திருப்பர்.\n\nSection::::இசை.\nபியுலா என்னும் இசைக் கருவியினை வாசிப்பர். இவர்களின் இசையை யுனெசுக்கோ மனிதகுலத்தின் சிறந்த இசைகளில் ஒன்று எனப் போற்றியுள்ளது.\n\nSection::::உணவு.\nஇவர்களின் உணவுகளில் காரம் அதிகமாக இருக்கும். எண்ணெயும் மிளகாயும் கலந்த உணவு வகைகளை அதிகம் விரும்பி உண்பர். உணவைப் பற்றிய இசுலாமியக் கதை மிகவும் பிரசித்தி பெற்றது. இவர்கள் வாழ்வில் உணவு முக்கியப் பங்காற்றுகிறது.\n\nSection::::மக்கள்.\nமரனவு மக்களின் எண்ணிக்கை 1,142,000 எனக் கணக்கிடப்பட்டுள்ளது. இவர்கள் அரேபிய, இந்திய, மலாய், ஜாவனிய மக்களின் கலப்பினத்தவர் ஆவர். ஏறத்தாழ அனைவரும் இசுலாமிய சமயத்தைப் பின்பற்றுகின்றனர். எசுப்பானியர்களின் ஆட்சிக்காலத்திற்கு முன் இவர்கள் தாங்களே இப்பகுதிகளை ஆண்டனர்.\n"}
{"id": "164171", "url": "https://ta.wikipedia.org/wiki?curid=164171", "title": "கழிவறை துடைத்தாள்", "text": "கழிவறை துடைத்தாள்\n\nகழிவறை துடைத்தாள் (\"Toilet paper\") மனிதர் மலம் அல்லது சிறுநீர் கழித்தபின் தங்களது சுகாதாரம் பேணுவதற்காக பயன்படுத்தும் ஓர் மெல்லிழைத் தாளினாலான துடைப்பானாகும். இடைவெளிகளில் கிழிக்கக்கூடியவாறு துளைகளிடப்பட்டு காகித அட்டை உருளையின் மீது ஒரே நீளமானப் பட்டையாக இது பொதுவாக விற்கப்படுகிறது. நீரில்லாத கழிவறையில் உள்ள ஓர் பிடிப்பானில் பொருத்தப்பட்டு வேண்டிய அளவில் எடுத்துக்கொள்ளுமாறு அமைக்கப்பட்டுள்ளது. பெரும்பாலான நவீன துடைத்தாள்கள் மலக்குழியில் மக்கி அழியுமாறு தயாரிக்கப்படுகின்றன. இந்தத் தன்மையே பிற குளியலறை மற்றும் முகத்திற்கான மெல்லிழைத் தாள்களிலிருந்து துடைத்தாள்களை வேறுபடுத்துகிறது.\n\nஇத்தகையத் தாள்களைப் பயன்படுத்துவது குறித்து சீனாவில் ஆறாம் நூற்றாண்டிலேயே பதியப்பட்டுள்ளது. 14ஆம் நூற்றாண்டில் இவை பெரிய அளவில் தயாரிக்கப்பட்டன. நவீன துடைத்தாள்கள் 19ஆம் நூற்றாண்டிலிருந்து வழக்கத்திற்கு வந்தன. உருளை வடிவ பிடிப்பான்களுடன் கூடிய துடைத்தாள்களுக்கான காப்புரிமை 1883இல் கோரப்பட்டுள்ளது.\n\n\n"}
{"id": "164174", "url": "https://ta.wikipedia.org/wiki?curid=164174", "title": "பர்வதபத்தினி", "text": "பர்வதபத்தினி\n\nபர்வதபத்தினி என்பது வல்வெட்டித்துறையில் கடைசியாகக் கட்டப்பட்ட மூன்று பாய்மரங்களைக் கொண்ட பெரிய கப்பல் ஆகும். இது 1943 ஆம் ஆண்டு ச. பாலசுப்பிரமணியம் மேசுதிரியால் கட்டப்பட்டது. இதன் உரிமையாளர் சி. குமாரசாமி ஆவார்.\n\n"}
{"id": "164175", "url": "https://ta.wikipedia.org/wiki?curid=164175", "title": "சிவசுப்பிரமணிய புரவி", "text": "சிவசுப்பிரமணிய புரவி\n\nசிவசுப்பிரமணிய புரவி என்பது வல்வெட்டித்துறையில் கட்டப்பட்டு 1918 ஆம் ஆண்டுவரைக்கும் சேவையில் இருந்த கப்பல் ஆகும். இதன் உரிமையாளர்கள் ஏரம்பமூர்த்தி, சிதம்பரப்பிள்ளை, ஆ. நாகமுத்து ஆகியோர் ஆவர். இக் கப்பலில் அ. ஆறுமுகம், கு. சரவணமுத்து ஆகியோர் தண்டையல்களாக பணிபுரிந்துள்ளார்கள்.\n\n\n"}
{"id": "164177", "url": "https://ta.wikipedia.org/wiki?curid=164177", "title": "அணையாடை", "text": "அணையாடை\n\nஅணையாடை (\"diaper\", \"nappy\") அல்லது அரைக்கச்சை என்பது எவரும் அறியாவண்ணம் சிறுநீர் கழுக்கவும் மலம் கழிக்கவும் கூடிய ஓர் உள்ளாடையாகும். இவை கறைபட்ட பிறகு மாற்றப்பட வேண்டும்; பொதுவாக வேறொருவர், பெற்றோரோ செவிலியரோ மாற்றுவர். இவ்வாறு காலத்தில் மாற்றப்படாவிட்டால் அணையாடை அழற்சி ஏற்பட ஏதுவாகும். \n\nSection::::அணையாடை வரலாறு.\nஅணையாடைகள் மனிதர்களால் வரலாற்றுக்காலங்களிலிருந்தே அணியப்பட்டு வந்திருக்கின்றன. இவை துணிகளாலோ களையக்கூடியப் பொருட்களாலோ தயாரிக்கப்பட்டு வந்தன. துணியாலான அணையாடைகள் பலமுறை துவைத்து அணியக்கூடியதாக இருந்தன. களையக்கூடிய அணையாடைகள் உறிஞ்சுகின்ற பொருட்களால் தயாரிக்கப்பட்டு ஒருமுறை பயன்படுத்தியபிறகு எறியக்கூடியனவாக இருந்தன. எளிமை, தூய்நலம், செலவு மற்றும் சுற்றுச்சூழல் பாதிப்பு குறித்த விழிப்புணர்வு காரணங்களால் இவற்றில் எதனைப் பயன்படுத்துவது என்பது குறித்த நீண்ட சர்ச்சை எழுந்துள்ளது.\n\nSection::::பயன்பாடு.\nஅணையாடைகள் முதன்மையாக கழிவறை செல்லப் பழக்கப்படாத அல்லது படுக்கையில் சிறுநீர் கழிக்கும் குழந்தைகளால் அணியப்படுகின்றன. இருப்பினும் சிறுநீர் கசிவுள்ள அல்லது அண்மையில் கழிவறைகள் இல்லாத நிலையில் பெரியவர்களும் அணியக்கூடிய பெரியோர் அணையாடைகளும் தயாரிக்கப்படுகின்றன. முதியோர்கள், உடலியங்கியல் அல்லது மனநலக் கோளாறுகள் உள்ளவர்கள், மிகவும் கடுமையான சூழலில் பணிபுரியும் வான்வெளி வீரர்கள் போன்றோர் பெரியோருக்கான அணையாடைகளை பயன்படுத்துகின்றனர். இவை பெரும்பாலும் தவிர்க்க முடியாத நிலையிலேயே பயன்படுத்தப்படுகின்றன.\n"}
{"id": "164179", "url": "https://ta.wikipedia.org/wiki?curid=164179", "title": "மூன்றாவது இயல் வடிவம்", "text": "மூன்றாவது இயல் வடிவம்\n\nஉறவுசார் தரவுத்தள வடிவமைப்பில், ஒரு உறவு அல்லது அட்டவணை இரண்டாவது இயல் வடிவத்துக்கும் கட்டுப்பட்டும், மேலும் பின்வரும் விதிகளுக்கும் கட்டுப்பட்டால் அது மூன்றாவது இயல் வடிவம் உடையது. எல்லா சாவி இல்லாத (non-key) இயற்பண்புகளுக்கும் (attributes) இடையே இருக்கக் கூடிய சார்ப்புச் சாருகைகள் (functional dependencies) நீக்கப்பட்டு பிறம்பான ஒரு அட்டவணையில் சேர்க்கப்பட வேண்டும். இதனை கடப்பு உறவுநிலை (Transitive dependency) இல்லாதிருத்தல் என்பர்.\n\n"}
{"id": "164180", "url": "https://ta.wikipedia.org/wiki?curid=164180", "title": "ராமேசியம்", "text": "ராமேசியம்\n\nராமேசியம் புது எகிப்து இராச்சியத்தின் பாரோ இரண்டாம் ராமேசசின் நினைவுக் கோயில் ஆகும். இது மேல் எகிப்தில் உள்ள தேபன் நெக்ரோபோலிசில் அமைந்துள்ளது. இவ்விடம் நவீன லக்சோர் நகரத்துக்கு எதிரே நைல் ஆற்றின் மறுகரையில் மன்னர்களின் சமவெளியில் அமைந்துள்ளது. ராமேசியம் என்னும் பெயர் பிரெஞ்சு மொழிப் பெயரான \"Rhamesséion\" என்பதில் இருந்து பெறப்பட்டது. இப் பிரெஞ்சு மொழிப் பெயரை முதலில் உருவாக்கிப் பயன்படுத்தியவர் சோன் பிரான்சுவா சம்போலியன் (Jean-François Champollion) என்பவர். இவர் 1829 ஆம் ஆண்டில் இப்பகுதிக்குச் சென்றபோது இக்கோயிலின் அழிபாடுகளில் ராமேசசின் பெயரையும் பட்டங்களையும் குறிக்கும் பட எழுத்துக்களைக் கண்டு பிடித்தார்.\n\nஇரண்டாம் ராமேசசு பல கட்டிடங்களைத் திருத்தியதுடன் புதிய பல கட்டிடங்களையும் அமைப்பித்தான். இறப்பின் பின்னரும் தனது நினைவு நிலைத்திருக்கும் படியாக அவன் அமைத்த இக் கோயிலே அவற்றுள் சிறப்பானது. இது, புவியில் வாழும் தெய்வங்களாகக் கருதப்பட்ட பாரோக்களை வணங்குவதற்காக புது எகிப்து இராச்சியத்தின் அரச அடக்க நடைமுறைகளைப் பின்பற்றி அமைக்கப்பட்டது. இதுவரை கிடைத்துள்ள சான்றுகளின்படி, இரண்டாம் ராமேசசின் ஆட்சி தொடங்கிய சிறிது காலத்தின் பின் தொடங்கிய இதன் கட்டிட வேலைகள் 20 ஆண்டுகளுக்குப் பின்னரே நிறைவேறியதாகத் தெரிகிறது.\n\nராமேசசின் நினைவுக் கோயில் \"புதிய இராச்சியத்தின்\" கட்டிடக்கலை நூல்களின் அடிப்படையில் கட்டப்பட்டது. நீள அச்சு வடமேற்கு-தென்கிழக்குத் திசையில் இருக்குமாறு அமைந்துள்ளது. ஒன்றன்பின் ஒன்றாக ஏறத்தாழ 60 மீட்டர் அகலம் கொண்ட இரண்டு வாயில் கோபுரங்கள் உள்ளன. இரண்டாவது வாயிலைத் தாண்டி உள்ளே நடுவில் ஒரு கருவறையும் அதைச் சூழ 48 தூண்களைக் கொண்ட மண்டபமும் அமைந்துள்ளன.\n"}
{"id": "164184", "url": "https://ta.wikipedia.org/wiki?curid=164184", "title": "முதுமொழிக்காஞ்சி", "text": "முதுமொழிக்காஞ்சி\n\n"}
{"id": "164187", "url": "https://ta.wikipedia.org/wiki?curid=164187", "title": "முதுமொழிக்காஞ்சி (இலக்கணம்)", "text": "முதுமொழிக்காஞ்சி (இலக்கணம்)\n\nமுதுமொழிக் காஞ்சி என்னும் துறையைச் சேர்ந்த பாடல்கள் புறநானூற்றுத் தொகுப்பில் நான்கு உள்ளன. இந்தத் துறை புறநானூற்றில் புறத்திணையில் ஒன்றான பொதுவியல் என்னும் பகுதியில் வருகிறது.\nSection::::புறநானூறு.\nஇதில் வரும் பாடல்கள் தனி ஒருவனுக்குக் கூறும் அறிவுரைகள்.\n\nபதினெண்கீழ்க்கணக்கு நூல்களில் ஒன்று முதுமொழிக்காஞ்சி. இது வாழ்வில் கடைப்பிடிக்கவேண்டிய நன்னெறிகளைப் பத்துப்பத்தாக ஒருவரிப் பாடலில் அடுக்கிக் கூறுகிறது.\n"}
{"id": "164189", "url": "https://ta.wikipedia.org/wiki?curid=164189", "title": "அனைத்துலக நாட்கள்", "text": "அனைத்துலக நாட்கள்\n\nஐக்கிய நாடுகள் கல்வி, அறிவியல் மற்றும் பண்பாட்டு அமைப்பானது உலகில் விழிப்புணர்வை உருவாக்கும் விதமாக சில நாட்களை சிறப்பு நாட்களாக அறிவித்துள்ளது. இந்த நாட்கள் பற்றிய விவரம் இங்கு திகதிவாரியாக பட்டியலிடப்பட்டுள்ளது.\n\nSection::::மேற்கோள்கள்.\nநாடுகள் தினங்கள்\n"}
{"id": "164199", "url": "https://ta.wikipedia.org/wiki?curid=164199", "title": "வேத்தியல்", "text": "வேத்தியல்\n\nவேத்தியல் என்னும் துறையைச் சேர்ந்த பாடல்கள் புறநானூற்றுத் தொகுப்பில் இரண்டு உள்ளன. இந்தத் துறை புறநானூற்றில் கரந்தைத்திணையில் வருகிறது.\n\nSection::::இலக்கணம்.\nதொல்காப்பியம் இதனைச் சீர் சால் வேந்தன் சிறப்பு எடுத்து உரைத்தல் எனக் குறிப்பிடுகிறது.\nபுறநானூறு வேத்தியல் எனக் குறிப்பிடும் துறையைப் புறப்பொருள் வெண்பாமாலை வேத்தியல் மலிபு எனக் குறிப்பிடுகிறது. இதற்கு எடுத்துக்காட்டாகத் தரப்பட்டுள்ள பாடல் அரசன் தன் ஆட்சிக் குடையில் பெறும் செல்வத்தை விட பகைவர் வாளால் உயிர் துறந்த செல்வம் மேலானது என்று கூறுகிறது.\n"}
{"id": "164200", "url": "https://ta.wikipedia.org/wiki?curid=164200", "title": "தமிழ்நடை", "text": "தமிழ்நடை\n\nதமிழ்நடை என்பது தமிழ் பேசப்படும் முறைமை. இதனை இயல் தமிழ் என்கிறோம். தொல்காப்பியத்தில் உள்ள கிளவியாக்கம் இதனை விரிவாகக் குறிப்பிடுகிறது. ஆங்கிலத்தில் இதனை sequence of sentence என்று கூறுவர். \n\nஇயல்பாக எழுவாய் + பயனிலை, எழுவாய் + செயப்படுபொருள் + பயனிலை என்னும் வரிசையில் அமையும். இது உரைநடையில் பின்பற்றப்படும் நெறி. பொருளுக்கு அழுத்தம் கொடுப்பதற்காக இந்த வரிசை மாறி அமையினும் பொருளமைதி கெடுவதில்லை. அவன் வந்தான் என்தை வந்தான் அவன் என்று சொன்னாலும் பொருள் மாறுபடாது. \n\n'கண்டனென், கற்பினுக்கு அணியை, கண்களால், என்னும் பாடல் பகுதியில் செய்தி முதன்மை கருதிப் (தோன்றா எழுவாய்) + பயனிலை + செயப்படுபொருள் + மூன்றாம் வேற்றுமைக் கருவிப்பொருள் என்னும் பாங்கில் தமிழ்நடை அமைந்திருத்தலைக் காணமுடிகிறது.\nSection::::பாகுபாடுகள்.\nதமிழ்நடையில் உரைநடை, பாட்டுநடை என்பன பெரும் பாகுபாடுகள். தொல்காப்பியம் அக்காலத்தில் நிலவிவந்த மேலும் சில மொழிநடை நிலப் பாகுபாடுகளைக் காட்டுகிறது. \n"}
{"id": "164201", "url": "https://ta.wikipedia.org/wiki?curid=164201", "title": "மொழிநடை நிலம்", "text": "மொழிநடை நிலம்\n\nதமிழின் மொழிநடையை உரைநடை, பாட்டுநடை எனப் பொதுப்பட் பகுத்துக் காண்பது வழக்கம். தொல்காப்பியம் இதனை அக்கால வழக்கப்படி ஏழு பகுதிகளாகப் பகுத்துக் காட்டுகிறது. \n"}
{"id": "164202", "url": "https://ta.wikipedia.org/wiki?curid=164202", "title": "உரைநடைக் கவிதை", "text": "உரைநடைக் கவிதை\n\nஉரைநடைக் கவிதை அல்லது வசன கவிதை என்பது, உரைநடைபோல் அமைந்த கவிதை ஆகும். மிகச் சிலரே தமிழில் உரைநடைக் கவிதைகளை எழுதி வருகின்றனர். உரைநடைக் கவிதைகளைப் பலர் கவிதைகளாக ஏற்றுக்கொள்வதில்லை.\n\nதமிழ்நடையில் உரைநடை, பாட்டுநடை என்னும் பிரிவுகள் உண்டு. கவிதை என்பது பாட்டுநடையில் இருக்கும். பொதுவாக இக்காலத்தில் கவிதையை மரபுக்கவிதை என்றும் புதுக்கவிதை என்றும் பாகுபடுத்திப் பார்க்கின்றனர். புதுக்கவிதையானது எதுகை, மோனை, தளை, முதலான இலக்கண வரையறைக்கு உட்படாமல் சுருக்கமானதாகப் பொருளாழமும், கற்பனை நலனும் கொண்டு சில அடிகளால் அமைந்து காணப்படுகின்றன. இதனை, சப்பான் நாட்டு ஐக்கூ கவிதையோடு ஒப்பிடுகின்றனர்.\n\nஇக்கால உரைநடைக் கவிதைகள் கவியரங்குகளில் உரைநடையை அடிமடக்கி எழுதிப் படிக்கப்படுகின்றன. அவை புதுக்கவிதை போல் சுருக்கமானவை அல்ல. \nSection::::காலக் கண்ணோட்டம்.\nஉரைநடைக் கவிதைகள் பழங்காலத்தில் செய்யுள் என்னும் மரபுக் கவிதையின் ஊடே வந்தன.\n"}
{"id": "164218", "url": "https://ta.wikipedia.org/wiki?curid=164218", "title": "வாள் மங்கலம்", "text": "வாள் மங்கலம்\n\nவாள்மங்கலம் (வாண்மங்கலம்) என்னும் துறையைச் சேர்ந்த பாடல் புறநானூற்றுத் தொகுப்பில் ஒன்றே ஒன்று உள்ளது. புறநானூறு 96 இந்தத் துறை புறநானூற்றில் பாடாண் திணையில் வருகிறது.\nSection::::இலக்கணம்.\nபோருக்கு எழும் அரசனின் வாளை வாழ்த்துவது வாள் மங்கலம் என்று தொல்காப்பியமும், புறப்பொருள் வெண்பாமாலையும் குறிப்பிடுகின்றன.\nSection::::இலக்கியம்.\nஔவையார் தொண்டைமானிடம் அதியமானுக்காகத் தூது சென்றார். தொண்டைமான் நெய் பூசிப் பளபளவென அடுக்கப்பட்டிருந்த தன் படைக்கொட்டிலைக் காட்டினான். ஔவையார் ‘போரிட்டுப் போரிட்டு அதியமானின் படைக்கலன்கள் கொல்லன் உலையில் கூர் வடிக்கப்பட்டு வருகின்றன’ என்று அதியமானின் போர்த்திறத்தை எடுத்துரைத்தார். இது வாள் மங்கலம் என்னும் துறை.\n"}
{"id": "164224", "url": "https://ta.wikipedia.org/wiki?curid=164224", "title": "மதஸ்கலிதம்", "text": "மதஸ்கலிதம்\n\nமதஸ்கலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றொம்பதாவது கரணமாகும்.\n\nகைகளைத் தோலகஹஸ்தமாகவும் சிரத்தைச் சிறிது வளைத்தும் கால்கள் இரண்டையும் வளைய வைத்தும் ஆடுவது மதஸ்கலிதம் விஷ்ணுக்கிராந்தம் என்று அழைக்கப்படுகிறது.\n\n\n\n"}
{"id": "164226", "url": "https://ta.wikipedia.org/wiki?curid=164226", "title": "ஊருத்விருத்தம்", "text": "ஊருத்விருத்தம்\n\nஊருத்விருத்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றியெட்டாவது கரணமாகும்.\n\nவலது கையைச் சிறிது திருப்பித் தொடையில் வைத்துக்கொண்டு முழங்காலை வளைத்துச் சிறிது தூக்கி ஆடுவது ஊருத்விருத்தம் என்று அழைக்கப்படுகிறது.\n\n\n\n"}
{"id": "164227", "url": "https://ta.wikipedia.org/wiki?curid=164227", "title": "ஏலகாக்கிரீடிதம்", "text": "ஏலகாக்கிரீடிதம்\n\nஏலகாக்கிரீடிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றேழாவது கரணமாகும்.\n\nவளைந்த வணங்கிய உடலமைப்போடு தல சஞ்சர பாதங்களால் தூக்கி அசைத்து, துள்ளி விழுவது ஏலகாக்கிரீடிதம் என்று அழைக்கப்படுகிறது.\n\n\n\n"}
{"id": "164230", "url": "https://ta.wikipedia.org/wiki?curid=164230", "title": "நிவேசம்", "text": "நிவேசம்\n\nநிவேசம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றாறாவது கரணமாகும்\n\nகைகளை மார்புக்கு நேராகப் பிடித்து,மார்பைத் தாழ்த்தி,மண்டல ஸ்தானமாக நின்று ஆடுவது நிவேசம் என்று அழைக்கப்படுகிறது.\n\n\n\n"}
{"id": "164231", "url": "https://ta.wikipedia.org/wiki?curid=164231", "title": "பின் தேதியிட்ட காசோலை", "text": "பின் தேதியிட்ட காசோலை\n\nவங்கியியலில் காசோலை ஒன்றைப் பெறுபவர் அக்காசோலையை பெறும் காலத்தில் காசோலையில் குறிப்பிட்ட தேதியானது, காசோலை வாங்கிய தேதியில் இருந்து அதன் பிறகு ஒரு சில நாட்கள் அல்லது மாதங்கள் கழித்து குறிப்பிடப்பட்டிருந்தால் அவை முன் தேதியிட்ட காசோலை (\"post-dated cheque\") என்பது எனப்படும்.\n"}
{"id": "164232", "url": "https://ta.wikipedia.org/wiki?curid=164232", "title": "அவகித்தகம்", "text": "அவகித்தகம்\n\nஅவகித்தகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றைந்தாவது கரணமாகும்.\n\nஜநிதத்தைப்போல நின்று,கைகளை மார்புக்கு நேரே மடக்கி,நெற்றி மார்பு இவற்றிற்கு நேராக முறையே பிடித்து,தளிர் ஒன்றுக் ஒன்று நேராக இருப்பதுபோலக் கைகளை அமைத்து மெதுவாக ஆடுவது அவகித்தகம் என்று அழைக்கப்படுகிறது.\n\n\n\n"}
{"id": "164234", "url": "https://ta.wikipedia.org/wiki?curid=164234", "title": "ஜநிதம்", "text": "ஜநிதம்\n\nஜநிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றி நான்காவது கரணமாகும்.\n\nகாலை இருமருங்கும் வளைய வைத்து,வலது கையை முஷ்டி ஹஸ்தமாக மார்புக்கு நேரே பிடித்து இடதுகையை லதாஹஸ்தமாகத் தொங்க விடுவது \nஜநிதம் என்று அழைக்கப்படுகிறது.\n\n\n\n"}
{"id": "164235", "url": "https://ta.wikipedia.org/wiki?curid=164235", "title": "தலஸங்கட்டிதம்", "text": "தலஸங்கட்டிதம்\n\nதலஸங்கட்டிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்று மூன்றாவது கரணமாகும்.\n\nகால்களைத் தோலாபாதமாக இருமருங்கும் வளைத்து வைத்து கைகளைப் பதாகை முத்திரையாகப் பிடித்து, கீழ் நோக்கி இரண்டையும் சேர்த்துப் பிடித்து நின்று,இடது கையை இடுப்பிலும் வலது கையை ஹம்சபட்சமாகவும் பிடித்துச் சுழன்று ஆடுவது தலஸங்கட்டிதம் என்று அழைக்கப்படுகிறது.\n\n\n\n"}
{"id": "164237", "url": "https://ta.wikipedia.org/wiki?curid=164237", "title": "உபசிருதகம்", "text": "உபசிருதகம்\n\nஉபசிருதகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றியிரண்டாவது கரணமாகும்.\n\nவளைந்த காலைத் தூக்கி ஆட்சிப்தசாரியை அமைத்து இடது பக்கமாகத் திரும்பி,கைகளைத் திரும்புவதால் உடலை வணங்கச் செய்து கைகளையும் லதாஹஸ்தமாகத் தொங்கவிட்டு நின்று ஆடுவது உபசிருதகம் என்று அழைக்கப்படுகிறது.\n\n\n"}
{"id": "164238", "url": "https://ta.wikipedia.org/wiki?curid=164238", "title": "உத்ருத்தம்", "text": "உத்ருத்தம்\n\nஉத்ருத்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டுக் கரணங்களில் தொண்ணூற்றொன்றாவது கரணமாகும்.\n\nபாதங்களை ஊன்றி முழங்கால், இடுப்பு என்பன திரும்பும்படியாக அமைத்து, கைகளையும் முறுக்கி நின்று ஆடுவது உத்ருத்தம் என்று அழைக்கப்படுகிறது.\n\n\n\n"}
{"id": "164240", "url": "https://ta.wikipedia.org/wiki?curid=164240", "title": "இனி அவன் (திரைப்படம்)", "text": "இனி அவன் (திரைப்படம்)\n\nஇனி அவன் என்பது 2012 ஆம் ஆண்டில் இலங்கையில் தயாரிக்கப்பட்ட ஒரு தமிழ்த் திரைப்படம். இத்திரைப்படத்தை பிரபல சிங்களத் திரைப்பட இயக்குநர் அசோக ஹந்தகம இயக்கியிருக்கிறார். முற்று முழுதாக யாழ்ப்பாணத்தில் படமாக்கப்பட்ட இந்தத் திரைப்படம் கான்ஸ் திரைப்படவிழா 2012, ரொறொண்டோ திரைப்பட விழா 2012, எடின்பரோ திரைப்பட விழா போன்ற பல உலகலாவிய முக்கிய திரைப்பட விழாக்களிலும் கலந்துகொண்டு வரவேற்பை பெற்றுக்கொண்டது. அது மட்டுமல்லாது சப்பானில் இடம்பெற்ற டோக்கியோ பன்னாட்டுத் திரைப்பட விழாவில் ஆசிய மற்றும் மத்திய கிழக்கு நாடுகளின் சிறந்த திரைப்படமாக நடுவர் குழாமால் தெரிவு செய்யப்பட்டு விருது வழங்கப்பட்டுள்ளது. இலங்கைத் திரையரங்குகளில் 2012 டிசம்பர் மாதம் 21ம் திகதி வெளியிடப்பட்டது. இலங்கை சினிமா வரலாற்றில் இலங்கையில் தயாரிக்கப்பட்ட ஒரு தமிழ்ப்படம் தமிழ். சிங்களம் என்ற வேறுபாடுகள் இல்லாது எல்லா திரையரங்குகளிலும் ஒரே நாளில் வெளியிடப்பட்டது இதுவே முதல்முறை.\n\nஇனி அவன் திரைப்படம் 2009 முள்ளிவாய்க்கால் பேரழிவிற்கு இரண்டு ஆண்டுகளுக்குப் பின்னர் புனர்வாழ்வு முகாமிலிருந்து சமூகவாழ்க்கைக்கு திரும்பும் ஒரு முன்னாள் போராளியின் வாழ்க்கையினை மையமாக கொண்டு எடுக்கபட்டிருப்பது மாத்திரமலல்லாது யாழ்ப்பாணத்தின் இன்றைய நிலையினையும் எதிர்காலத்தில் தமிழர்களின் மத்தியில் ஏற்படப்போகும் பிரச்சனைகளையும் மிகநுணுக்கமான முறையின் கூறிச்சென்றிருக்கிறது. அத்தோடு முன்னாள் போராளிகளுக்கு அரசாங்கத்தால் வழங்கப்படும் புனர்வாழ்வு தொடர்பாகவும் இந்த திரைப்படம் கேள்வியெழுப்புகின்றது.\n\n\n"}
{"id": "164253", "url": "https://ta.wikipedia.org/wiki?curid=164253", "title": "வாழ்த்து (புறநானூற்றுத் துறை)", "text": "வாழ்த்து (புறநானூற்றுத் துறை)\n\nவாழ்த்து என்னும் துறையைச் சேர்ந்த பாடல் புறநானூற்றுத் தொகுப்பில் ஒன்றே ஒன்று உள்ளது. இந்தத் துறை புறநானூற்றில் பாடாண் திணையில் வருகிறது.\nSection::::இலக்கணம்.\nதொல்காப்பியம் ‘புறநிலை வாழ்த்து’ என்னும் துறையைக் குறிப்பிடுகிறது. புறப்பொருள் வெண்பாமாலையும் இதனைக் குறிப்பிட்டு பாட்டுடைத் தலைவனை வழிபடு தெய்வம் காக்கவேண்டும் என வேண்டுவது என விக்குகிறது. இது புறநானூற்றில் குறிப்பிடப்பட்டுள்ள ‘வாழ்த்து’ என்னும் துறைக்குப் பொருந்தி வரவில்லை.\nSection::::இலக்கியம்.\nஇரவலர்கள் தங்கள் முரசங்களை ஊர்மன்றத்துப் பலாமரத்தில் மாட்டிவிடுவார்களாம். அதனைக் குரங்கு அடிக்குமாம். அந்த ஒலியை இடி என்று எண்ணி மயில் ஆடுமாம். ஆய் அரசனின் இத்தகைய பொதியமலைப் பகுதிக்கு ஆடுமகள் செல்லலாம். மன்னர்கள் பையெடுத்துச் செல்ல முடியாது – என்று இத் துறை குறிப்பிடப்பட்டுள்ள உறையூர் ஏணிச்சேரி முடமோசியார் பாடல் சொல்கிறது. \n"}
{"id": "164255", "url": "https://ta.wikipedia.org/wiki?curid=164255", "title": "வாழ்த்தியல்", "text": "வாழ்த்தியல்\n\nவாழ்த்தியல் என்னும் துறையைச் சேர்ந்த பாடல்கள் புறநானூற்றுத் தொகுப்பில் 12 உள்ளன. இந்தத் துறை புறநானூற்றில் பாடாண் திணையில் வருகிறது.\n"}
{"id": "164256", "url": "https://ta.wikipedia.org/wiki?curid=164256", "title": "ஞெலிகோல்", "text": "ஞெலிகோல்\n\nஞெலி என்னும் சொல் தீப்பற்றி எரிதலைக் குறிக்கும். ஞெலிகோல் என்பது தீக்கடைக்கோல். (sticks for producing fire by friction) இதன் பயன்பாட்டைச் சங்க இலக்கியங்கள் குறிப்பிடுகின்றன. ஞெகிழ், ஞெகிழி என்னும் சொற்கள் இதனோடு தொடர்புடையன.\n"}
{"id": "164258", "url": "https://ta.wikipedia.org/wiki?curid=164258", "title": "ஞெகிழி", "text": "ஞெகிழி\n\nஞெலி என்னும் சொல் தீப்பற்றி எரிதலைக் குறிக்கும். \nஞெலிகோல் என்பது தீக்கடைக்கோல். (sticks for producing fire by friction) \nஞெகிழிதழ்க் கோடல் என்னும்போது ஞெகிழ் என்னும் சொல்லும் தீயை உணர்த்துவதைத் காணலாம். \nஇந்த ஞெகிழ் என்னும் சொல்லின் வழிப் பிறந்தது ஞெகிழி Woodgas flare என்னும் தீப்பந்தத்தைக் குறிக்கும் சொல்.\n"}
{"id": "164260", "url": "https://ta.wikipedia.org/wiki?curid=164260", "title": "ப்ரியா (புதினம்)", "text": "ப்ரியா (புதினம்)\n\nப்ரியா, சுஜாதாவால் எழுதப்பட்டு குமுதம் இதழில் தொடர்கதையாக வந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.\n\nSection::::கதைக் கரு.\nப்ரியா என்னும் நடிகை படப்பிடிப்புக்காக லண்டன் செல்கிறாள். அவளுக்குப் பாதுகாப்பாக வக்கீல் கணேஷை அனுப்புகிறார் அவளின் கணவர் ஜனார்தன். லண்டனில் கடத்தப்படுகிறாள் ப்ரியா. ஏன் அவளைக் கடத்தினார்கள் யார் கடத்தினார்கள் கணேஷ் அதை கண்டுபிடித்து ப்ரியாவை மீட்டாரா என்று செல்லும் விறுவிறுப்பான கதை.\n\n\nSection::::திரைப்படமாக.\nஇக்கதை ப்ரியா என்ற இதே பெயரில் 1978 ஆம் ஆண்டு திரைப்படமாக எடுக்கப்பட்டது. எஸ். பி. முத்துராமன் இயக்கத்தில் வெளிவந்த இத்திரைப்படத்தில் ரஜினிகாந்த், ஸ்ரீகாந்த், ஸ்ரீதேவி மற்றும் பலரும் நடித்துள்ளனர்.\n"}
{"id": "164261", "url": "https://ta.wikipedia.org/wiki?curid=164261", "title": "அனிதா - இளம் மனைவி (புதினம்)", "text": "அனிதா - இளம் மனைவி (புதினம்)\n\nஅனிதா - இளம் மனைவி, சுஜாதாவால் எழுதப்பட்டு 1971-இல் குமுதம் இதழில் தொடர்கதையாக வந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.\n\nSection::::கதைக் கரு.\nஒரு பெரும் பணக்காரரின் இரண்டாம் மனைவியைச் சுற்றி நிகழும் மர்ம சம்பவங்கள், அந்த பணக்காரரின் மகளுக்கும் இரண்டாம் மனைவிக்கும் வரும் பிரச்சினைகள், இவற்றால் வக்கீல் கணேஷை அணுகுகின்றனர். அந்த மர்மங்களின் முடிச்சை கணேஷ் விடுவித்தாரா என்று செல்லும் கதை.\n\n\nSection::::திரைப்படமாக.\nசுஜாதாவின் இப்புதினம் இது எப்படி இருக்கு என்ற பெயரில் 1978 ஆம் ஆண்டு திரைப்படமாக எடுக்கப்பட்டது. ஆர். பட்டாபிராமன் இயக்க, இளையராஜா இசையமைப்பில் வெளிவந்த இத்திரைப்படத்தில் ஜெய்சங்கர், ஸ்ரீதேவி மற்றும் பலரும் நடித்துள்ளனர்.\n"}
{"id": "164270", "url": "https://ta.wikipedia.org/wiki?curid=164270", "title": "புதுமைப்பித்தன் சிறுகதைகள் (நூல்)", "text": "புதுமைப்பித்தன் சிறுகதைகள் (நூல்)\n\nபுதுமைப்பித்தன் சிறுகதைகள் என்னும் நூல் ஒரு சிறுகதைத் தொகுப்பாகும். இந்நூலின் தொகுப்பாசிரியர் மீ. ப. சோமசுந்தரம். இத்தொகுப்பு புதுமைப்பித்தனின் 16 சிறுகதைகளைக் கொண்டுள்ளது. நேஷனல் புக் டிரஸ்ட் டிரஸ்ட், இந்தியா இதனை வெளியிடப்பட்டுள்ளது. இதன் முதல் பதிப்பு 1976 ஆம் ஆண்டு வெளியானது.\n\nஇரண்டாவது பக்கத்தில் புதுமைப்பித்தனைப் பற்றிய குறிப்பும், அதைத் தொடர்ந்து தொகுப்பாசிரியரின் முன்னுரையும் அமைந்துள்ளன. முன்னுரையில் புதுமைப்பித்தனின் எழுத்துலக வரலாறும் அவரது எழுத்து நடை குறித்த விமரிசனங்களும், அவரது சிறுகதைகள் குறித்து புதுமைப்பித்தனின் கூற்றுக்களும் அவை குறித்த தொகுப்பாசிரியரின் கருத்துக்களும் இடம்பெற்றுள்ளன.\n\nமுன்னுரையைத் தொடர்ந்து வரிசையாக 16 சிறுகதைகளும் தரப்பட்டுள்ளன.\n\nபுதுமைப்பித்தனின் சிறுகதைகளின் தொகுப்புகள் பல, வெவ்வேறு ஆசிரியர்களால் தொகுக்கப்பட்டு வெவ்வேறு பதிப்பகத்தாரால் வெளியிடப்பட்டுள்ளன.\n\n\n"}
{"id": "164271", "url": "https://ta.wikipedia.org/wiki?curid=164271", "title": "இந்தியாவில் அணுசக்தி", "text": "இந்தியாவில் அணுசக்தி\n\nஅணுக்கரு ஆற்றல் இந்தியாவின் மின்சார உற்பத்தியில் அனல், புனல் மற்றும் புதுப்பிக்கத்தக்க ஆற்றலுக்கு அடுத்து நான்காமிடத்தில் உள்ளது. 2012 வரை, இந்தியாவில் ஆறு அணு மின் நிலையங்களில் இயங்கும் 20 அணுக்கரு உலைகளில் 4,780 மெவா மின்சாரம் உற்பத்தியாகிறது. மேலும் ஏழு அணுக்கரு உலைகள் கட்டமைக்கப்பட்டு வருகின்றன; இவற்றின் மூலம் கூடுதலாக 5,300  மெகாவாட் கிடைக்குமென்று எதிர்பார்க்கப்படுகிறது.\n\nஅக்டோபர் 2010இல் இந்தியாவில் \"2032ஆம் ஆண்டுக்குள் 63,000 மெவா அணுமின் ஆற்றலை உற்பத்தி செய்ய திட்டமொன்றை\" தீட்டியபோதும், \"திட்டமிடப்பட்ட பகுதி மக்களின் எதிர்ப்புகளாலும் அணுக்கரு உலை குறித்த பாதுகாப்பு மற்றும் சுற்றுச்சூழல் மாசுபடாதிருத்தல் குறித்து எழுந்த புதிய ஐயங்களாலும்\" இது தள்ளிப்போடப்படுள்ளது. மகாராட்டிரத்தில் பிரெஞ்சு நிறுவனம் அமைக்கும் 9900 மெவா கொள்ளளவு கொண்ட ஜெய்தாபூரிலும் தமிழ்நாட்டில் உருசிய கூட்டுறவுடன் நிறுவப்படும் 2000 மெவா கொள்ளளவு கொண்ட கூடன்குளத்திலும் பலத்த எதிர்ப்புப் போராட்டங்கள் நடைபெறுகின்றன. மேற்கு வங்காள அரசும் அரிப்பூரில் நிறுவப்படத் திட்டமிட்டிருந்த 6000 மெவா திறன் கொண்ட ஆறு உருசிய அணு உலைகளுக்கு அனுமதி மறுத்துள்ளது. அரசின் அணுக்கரு ஆற்றல் திட்டதிற்கெதிராக பொது நல வழக்கொன்று உச்சநீதி மன்றத்தில் தொடரப்பட்டுள்ளது. இத்தகையத் தடங்கல்கள் இருப்பினும் 2011-12ஆம் ஆண்டில் இந்திய அணுமின் நிலையங்கள் தங்கள் திறனின் 79% அளவில் உற்பத்தி செய்தன; இந்த ஆண்டில் இருபது உலைகளில் ஒன்பது உலைகள் வரலாற்றுச் சிறப்பாக தங்கள் திறனின் 97% ஐ எட்டின.\n\nஇந்தியா வெளிநாட்டை நம்பியிருக்க வேண்டிய யுரேனியத்திற்கு மாற்றாக தோரியம் சார்ந்த அணு எரிபொருள்கள் குறித்தும் குறை செறிவூட்டப்பட்ட யுரேனியம் மற்றும் தோரியத்தைப் பயன்படுத்தும் அணுக்கரு உலை வடிவமைப்பில் ஆய்வு முயற்சிகள் மேற்கொண்டு வருகிறது. குளிர்ந்த அணுப்பிணைவு ஆய்வுகளில் இந்தியா தன்னை ஈடுபடுத்திக் கொண்டுள்ளது. உலகின் மிகவும் பெரிய, மிகவும் முன்னேறிய ஆய்வு டோகாமாக் அணுக்கரு இணைவு உலையான பன்னாட்டு வெப்ப அணுக்கரு ஆய்வுலை திட்டத்திற்கும் ஆதரவளித்துள்ளது.\nSection::::வரலாறு.\nSection::::தொடக்கக் கால அணுக்கரு இயற்பியல் ஆய்வுகள்.\n1901 ஆம் ஆண்டின் முற்பகுதியில் இந்திய புவியியல் ஆய்வு மையம் இந்தியாவில் பிட்ச்பிளெண்ட்டு, யுரேனியம் மற்றும் தோரியனைட்டு உள்ளிட்ட கதிரியக்கத் தாதுக்கள் கணிசமாக இருப்பில் இருப்பதாக அங்கீகரித்தது. எவ்வாறாயினும் அடுத்த 50 ஆண்டுகளில், அந்த வளங்களை வெட்டியெடுத்து பயன்படுத்துவதற்கான எந்த முயற்சியும் எடுக்கப்படவில்லை . 1920 மற்றும் 1930 ஆம் ஆண்டுகளில், இந்திய விஞ்ஞானிகள் ஐரோப்பாவிலும் அமெரிக்காவிலும் தங்கள் சகாக்களுடன் நெருங்கிய தொடர்புகளைப் பேணி வந்தனர், மேலும் இயற்பியலின் சமீபத்திய முன்னேற்றங்கள் குறித்து நன்கு அறிந்திருந்தனர். பல இந்திய இயற்பியலாளர்கள், குறிப்பாக தவுலத் சிங் கோத்தாரி, மேக்னாத் சாகா, ஓமி யே பாபா ஆர்.எசு. கிருட்டிணன் ஆகியோர் 1930 ஆம் ஆண்டுகளில் ஐரோப்பாவில் அணு இயற்பியலில் முன்னோடி ஆராய்ச்சி நடத்தினர்.\n\n1939 ஆம் ஆண்டு கல்கத்தா பல்கலைக்கழகத்தின் இயற்பியல் பேராசிரியர் மேக்னாத் சாகா அணுக்கரு பிளவு கண்டுபிடிப்பின் முக்கியத்துவத்தை உணர்ந்திருந்தார். மேலும் அணு இயற்பியல் தொடர்பான தனது ஆய்வகத்தில் அணு இயற்பியல் தொடர்பான பல்வேறு சோதனைகளை நடத்தத் தொடங்கினார். 1940 இல் இவர் அணு இயற்பியலை பல்கலைக்கழகத்தின் முதுகலை பாடத்திட்டத்தில் இணைத்தார் . அதே ஆண்டில், சர் டோராப்ச்சி டாடா அறக்கட்டளை கல்கத்தா பல்கலைக்கழகத்தில் அணுவைப் பிளக்கப் பயன்படும் சைக்ளோட்ரானை நிறுவ நிதி அனுமதித்தது, ஆனால் போருடன் தொடர்புடைய பல்வேறு சிக்கல்கள் திட்டத்தை மேலும் தாமதப்படுத்தின . பெங்களூரு இந்திய அறிவியல் கழகத்தில் ஆராய்ச்சிப் பள்ளியை நிறுவிய புகழ்பெற்ற அணு இயற்பியலாளர் ஓமி யே பாபா 1944 ஆம் ஆண்டில், டாடா குழுமத்தின் தலைவரான தனது தொலைதூர உறவினர் யே. ஆர். டி. டாடாவுக்கு ஒரு கடிதம் எழுதினார். அக்கடித்த்தில் அண்ட கதிர்கள் மற்றும் அணு இயற்பியலுக்கான ஆராய்ச்சிகளை மேற்கொள்ளத்தக்க வசதிகள் கொண்ட அடிப்படை இயற்பியல் ஆராய்ச்சி நிறுவனத்தை நிறுவ நிதி கோரியிருந்தார். டாடா அடிப்படை ஆய்வுகள் நிறுவனம் அடுத்த ஆண்டு மும்பையில் திறக்கப்பட்டது . \n\nSection::::இந்தியாவில் அணுக்கரு ஆற்றல்.\nஆகத்து மாதம் 1945 ஆம் ஆண்டில் இரோசிமா நகரத்தின் மீது அணுகுண்டு தாக்குதல் நடத்தப்பட்டதைத் தொடர்ந்து, நார்மன் ஃபெதர் மற்றும் யான் காக்ரோப்ட்டு ஆகியோரின் வழிகாடுதலின் கீழ் படித்த அணு இயற்பியலாளர் ஆர்.எசு.கிருட்டிணன் யுரேனியத்தின் மிகப்பெரிய ஆற்றல் உருவாக்கும் திறனை உணர்ந்தார், அணு வெடிப்பிலிருந்து கிடைக்கும் இத்தகைய மிகப்பெரிய ஆற்றலை இயந்திரங்கள் போன்றவற்றை இயக்கக் கிடைத்தால் அது தொழில்துறையில் ஒரு புரட்சியைக் கொண்டுவரும் என்ற தொலைநோக்கு பார்வை அவரிடம் பிறந்தது. மக்களின் அமைதியான பயன்பாட்டிற்காக அணுசக்தியைப் பயன்படுத்துவதில் உள்ள சிரமங்களையும் அவர் மேலும் உணர்ந்தார். அணுசக்தியை பயனுள்ள தொழில்துறை பயன்பாட்டிற்கு கொண்டு வருவதற்கு முன்னதாக அதிக ஆராய்ச்சி பணிகள் தேவைப்படுகின்றன என்று முடிவு செய்தார். \n\nமார்ச் மாதம் 1946 ஆம் ஆண்டு அறிவியல் மற்றும் தொழில்துறை ஆராய்ச்சி சபை இந்தியாவின் அணுசக்தி வளங்களை ஆராய்வதற்கும், அபிவிருத்தி செய்வதற்கும் பயன்படுத்துவதற்கும் வழிகளை பரிந்துரைக்க பாபாவின் தலைமையில் ஒரு அணு ஆராய்ச்சி குழுவை அமைத்தது. அணுசக்தி வளங்களை ஆராய்வதற்கும், அபிவிருத்தி செய்து பயன்படுத்துவதற்கும் பிற நாடுகளில் இதே போன்ற அமைப்புகளுடன் இக்குழு தொடர்புகளை ஏற்படுத்தியது. அதே நேரத்தில், திருவிதாங்கூர் பல்கலைக்கழகத்தின் ஆராய்ச்சி சபை கூடி திருவாங்கூரின் எதிர்கால தொழில்துறை வளர்ச்சி குறித்து விவாதித்தது. மற்ற செய்திகளுக்கு இடையில் அணுசக்திக்குப் பயன்படும் மதிப்புமிக்க தோரியம் தாதுவான மோனாசைட்டு மற்றும் இல்மனைட்டு ஆகியவற்றின் வளங்களை திருவிதாங்கூரில் மேம்படுத்துவதற்கான பரிந்துரைகளை இச்சபை செய்தது. அகில இந்திய திட்டமாக முயன்றால் இந்த திட்டத்தை மேற்கொள்ள முடியும் என்று சபை பரிந்துரைத்தது . \n\nஇதைத் தொடர்ந்து ஏப்ரல் மாதம் 1947 ஆம் ஆண்டில் திருவாங்கூருக்கு பாபா மற்றும் இயக்குனர் சர் சாந்தி சுவரூப் பட்நாகர் ஆகியோர் நியமிக்கப்பட்டனர். மற்றும் இராச்சியத்தின் திவான் சர் சி. பி. ராமசாமி ஐயருடன் பணி உறவை ஏற்படுத்தினர் . \n\nSection::::அணுக்கரு எரிபொருள் இருப்பு.\nஇந்தியாவின் உள்நாட்டு யுரேனியம் இருப்புகள் மிகக் குறைவானவை; வெளிநாட்டிலிருந்தே தனது அணு மின் நிலையங்களின் தேவைக்காக இறக்குமதி செய்ய வேண்டியுள்ளது. 1990களிலிருந்து இந்தியாவின் முக்கிய அணு எரிபொருள் வழங்குனராக உருசியா இருந்து வருகிறது. யுரேனியத்தின் உள்நாட்டு உற்பத்தி குறைந்த காரணத்தினால் அணு மின் உற்பத்தி 2006ஆம் ஆண்டிலிருந்து 2008ஆம் ஆண்டில் 12.83% குறைந்தது. இந்திய அமெரிக்க குடிசார் அணுவாற்றல் உடன்பாட்டினை அடுத்து செப்டம்பர் 2008இல் அணுவாற்றல் வழங்குவோர் குழுமம் பன்னாட்டு அணுவாற்றல் வணிகத்தை அனுமதித்த பின்னர் இந்தியா இருநாடுகளுக்கிடையேயான அணுவாற்றல் குடிசார் தொழில்நுட்பக் கூட்டுறவு உடன்பாடுகளை பல நாடுகளுடன் கையெழுத்திட்டுள்ளது. பிரான்சு, ஐக்கிய அமெரிக்கா, ஐக்கிய இராச்சியம், கனடா. மற்றும் தென் கொரியா என்பன இவற்றில் குறிப்பிடத்தக்கன. மேலும் யுரேனியம் தாது பெறுதலுக்காக உருசியா, மங்கோலியா, கசக்ஸ்தான், அர்கெந்தீனா மற்றும் நமீபியாயுடன் உடன்பாடுகள் கொண்டுள்ளது. இந்திய தனியார் நிறுவனமொன்றிற்கு யுரேனியம் படிவுகள் தேடலுக்கு நைஜரில் ஒப்பந்தப் புள்ளி வென்றுள்ளது.\n\nமார்ச்சு 2011இல் ஆந்திரத்தின் கடப்பா மாவட்டத்தின் உள்ள தும்மலப்பள்ளி பகுதியில் இயற்கை யுரேனியப் படிவங்கள் கண்டறியப்பட்டுள்ளன. இந்தியாவில் யுரேனியம் தேடலுக்கான அமைப்பான \"அணுத் தாது தேடல் மற்றும் ஆய்வு இயக்ககம்\" இதுவரை 44,000 டன்கள் இயற்கை யுரேனியம் (U3O8) இருப்பை இப்பகுதியில் கண்டறிந்துள்ளது.\nSection::::அணு மின் நிலையங்கள்.\nதற்போது இருபது அணு மின் உலைகள் 4,780.00 மெவா மின்சாரம் உற்பத்தி செய்கின்றன (மொத்த நிறுவப்பட்ட திறனளவில் 2.9%).\n\nகீழ்காண்பவை கட்டமைக்கப்பட்டு வருகின்றன:\n"}
{"id": "164279", "url": "https://ta.wikipedia.org/wiki?curid=164279", "title": "அட்சர சக்தி பீடங்கள்", "text": "அட்சர சக்தி பீடங்கள்\n\nஅட்சர சக்தி பீடங்கள், சமஸ்கிருத மொழியில் உள்ள 51 அட்சரங்களை மையமாகக் கொண்ட 51 சக்தி கோவில்களாகும். \"அட்சர சுந்தரி\" என்று இறைவியான சக்தி இதனால் வழங்கப்படுகிறார்.\n\nSection::::51 எழுத்துகள் தோற்றிய கதை.\nசனத்குமாரர் பிரம்மபுத்திரர் சதச்ருங்க மலையில் சதாசிவனை நோக்கித் தவம் செய்தார். அவருடைய தவத்தால் மகிழ்ந்த சிவன் ரிஷபாரூடராக தோன்றினார். ஆனாலும் ஆழ்ந்த தியானத்திலிருந்து சனத்குமாரர் கண் விழித்துப் பார்க்கவில்லை. அவரை எழுப்ப சிவன் தன் கையிலுள்ள டமருகத்தை (உடுக்கை) வேகமாய் ஆட்டினார். சனத்குமாரர் கண்விழித்து சிவனடி பணிந்தார். இதனை சிவமகா புராணம் சொல்கிறது. அந்த உடுக்கையிலிருந்து \"டம்டம்' என்று எழுந்த நாதமே சமஸ்கிருதத்தின் 51 எழுத்துகளாயின என்றும், இவை பாரத தேசத்தின் 51 இடங்களில் எரிநட்சத்திரம்போல் தெறித்து விழுந்தன என்றும் பக்தர்களால் நம்பப்படுகிறது. அவையே \"அ' முதல் \"க்ஷ' வரையிலான 51 எழுத்துகளாகும். \n\n\nSection::::அட்சர தேவி பெயர்கள்.\nஒவ்வொரு தேவிக்கும் தனித்தனியாக தலம், அங்கம், அங்கதேவி பெயர், பைரவர் என்று உள்ளது.\n\nSection::::உச்சாத்துணை.\n51 அட்சர சக்தி பீடங்கள் நூல் - நாகராஜ சர்மா\n"}
{"id": "164281", "url": "https://ta.wikipedia.org/wiki?curid=164281", "title": "அமிர்தா தேவி", "text": "அமிர்தா தேவி\n\nஅமிர்தா தேவி, அட்சர சக்தி பீடங்களின் முதல் சக்தி வடிவமாகும். இந்த தேவியை \"அஜாமுகி தேவி\" என்றும் அழைப்பர். மனித பெண்ணின் உடலையும், ஆட்டின் தலையையும் கொண்டு இந்த தேவியின் வடிவம் காணப்படுகிறது. இந்த தேவியின் அங்கமாக யோனியும், பைரவராக உமாநந்தா பைரவரும் குறிப்பிடப்படுகிறார்கள். மேலும் \"காமாக்யா\" என்றும் இந்தத் தேவி அழைக்கப்படுகிறாள். சமஸ்கிருத எழுத்தான \"அ\" எனும் அட்சரம் இந்த தேவியை குறிக்கிறது. இந்தியாவின் அஸ்ஸாம் மாநிலத்தில் கௌஹாத்தி நகரில் இந்த தேவிக்கான தலம் அமைந்துள்ளது.\n"}
{"id": "164282", "url": "https://ta.wikipedia.org/wiki?curid=164282", "title": "குலோத்துங்கன் உலா", "text": "குலோத்துங்கன் உலா\n\nஒட்டக்கூத்தரால் பாடப்பட்ட நூல் மூவருலா. இதன் இரண்டாம் உலா குலோத்துங்க சோழன் உலா. முதல் உலா விக்கிரம சோழன் உலா இரண்டாம் உலா அவன் மகன்மீது பாடப்பட்ட குலோத்துங்க சோழன் உலா. இவன் இரண்டாம் குலோத்துங்கன் என வரலாற்றில் காணப்படுபவன். மூன்றாம் உலா இவன் மகன் இரண்டாம் இராசராசன் மீது பாடப்பட்ட இராசராசன் உலா. \n\nஇந்த நூல் உலா நூல் இலக்கண முறைப்படி அமைந்துள்ளது. 387 கண்ணிகளால் ஆனது. இவன் தில்லையில் செய்த திருப்பணிகள் 21 கண்ணிகளில் கூறப்படுகின்றன. \n\nசோழமன்னர் எல்லாரும் கருநிற மேனி உடையவர்கள். இந்தக் குலோத்துங்கனின் மேனி நிறத்துக்கு ஏற்ப நீலநில ஆடை, நீல மணி முதலானவற்றைப் புனைந்துகொண்டு அவன் உலா வரும்போது வந்து நின்றாள் என்று இந்த நூலின் சில கண்ணிகளில் கூறப்பட்டுள்ளன. \n\nஇவன் தில்லைத் திருமுன்றில் இருந்த திருமால் சிலையைக் கடலில் எறிந்தான் என்பர். \n\nதில்லைத் திருமன்ற முன்றில் சிறுதெய்வத்\nதொல்லைக் குறும்பு தொலைத்தெடுத்து\nஎன இந்நூலில் வரும் கண்ணி இச் செய்தியைக் குறிப்பிடுகிறது. \n\nஇந்த நூலுக்குக் குலோத்துங்க சோழன் உலா உரை என்றும் பழைய உரை ஒன்று உண்டு. இந்தப் பழைய உரையின் பெருமையால் மூவருலாவில் இந்த உலா சிறப்பு மிக்கது என்பதை உணரமுடிகிறது. \n"}
{"id": "164284", "url": "https://ta.wikipedia.org/wiki?curid=164284", "title": "தமிழை ஆட்சிமொழியாகக் கொண்ட நாடுகளின் பட்டியல்", "text": "தமிழை ஆட்சிமொழியாகக் கொண்ட நாடுகளின் பட்டியல்\n\nதமிழை (\"Tamil\") ஆட்சிமொழியாகக் கொண்ட நாடுகளும், தமிழ்ப் பண்பாட்டைக் கொண்டுள்ள நாடுகளும் பட்டியலிடப்படுகின்றன. \n\nஉலகின் பழைமையான மொழிகளுள் தமிழும் ஒன்று. பேசுபவர்களின் எண்ணிக்கையில் பதினைந்தாவது இடத்தில் உள்ளது. பழந்தமிழ் மொழியிலிருந்தே தெலுங்கு, கன்னடம், மலையாளம் ஆகிய மொழிகள் பிரிந்து சென்றதாக ஆய்வாளர்கள் கூறுவர்.\nஉலக மக்கட்தொகையில் ஒரு விழுக்காட்டினர் தமிழ் பேசுபவர்கள் ஆவர். தமிழைத் தாய்மொழியாகப் பேசுபவரும், தமிழ்நாட்டில், தமிழீழத்தில் தமிழரோடு வாழ்ந்து தமிழில் பேசி, தமிழ்ப் பண்பாட்டை கடைபிடிப்பவரும் தமிழர்\nஆவர். பழங்காலத்தில் சீனா, எகிப்து, கம்போடியா, இந்தோனேசியா, தாய்லாந்து ஆகிய நாடுகளில் தமிழ்க் கல்வெட்டுகள் கண்டெடுக்கப்பட்டன.\nபதினெட்டாம் நூற்றாண்டின் இறுதியில், பிரித்தானியரும், பிரெஞ்சுக்காரரும் தமிழர்களை ஆசியாவின் பிற பகுதிகளுக்கும், ஆப்பிரிக்காவிற்கும் விவசாயம் புரிய அழைத்துச் சென்றனர். மலேசியாவில் மட்டும் பத்து லட்சம் தமிழர்கள் வாழ்கின்றனர். இது போன்ற காரணங்களால் தமிழர் உலகில் பல்வேறு நாடுகளுக்கு இடம்பெயர்ந்தனர். இடம்பெயர்ந்த நாடுகளில் இருக்கும் தமிழர்களின் மக்கள்தொகையும் தமிழர்கள் அந்நாடுகளில் செய்த அரசியல் மற்றும் விடுதலைப் போராட்டப் பங்களிப்புகளும் தமிழை மற்ற சில நாடுகளிலும் ஆட்சி மொழியாக்க காரணங்களாய் அமைந்தன.\n= ஆட்சிமொழி =\n\n\nSection::::தமிழை அலுவலக மொழியாகக் கொண்ட பன்னாட்டு நிறுவனங்கள்.\n= பண்பாட்டு மொழி =\nமேற்கூறிய நாடுகள் தவிர சில நாடுகளில் தமிழ் ஒரு பண்பாட்டு மொழியாக வாழ்கிறது.\n\nஇந்தியா மற்றும் ஐக்கிய நாடுகள் அவையின் ஆட்சிமொழியாகத் தமிழை ஏற்குமாறு கோரப்பட்டுள்ளது.\n\n"}
{"id": "164286", "url": "https://ta.wikipedia.org/wiki?curid=164286", "title": "ஆகர்ஷணீ தேவி", "text": "ஆகர்ஷணீ தேவி\n\nஆகர்ஷணீ தேவி, அட்சர சக்தி பீடங்களின் இரண்டாவது சக்தி வடிவமாகும். இந்த தேவியை அதர்விணீ தேவி என்றும் அழைப்பர். மனித பெண்ணின் உடலைப் போன்று இந்த தேவியின் வடிவம் காணப்படுகிறது. இந்த தேவியின் அங்கமாக தனமும், பைரவராக காலபைரவரும் குறிப்பிடப்படுகிறார்கள். மேலும் விசாலாட்சி என்று இந்த தேவி அழைக்கப்படுகிறாள்.\n\nசமஸ்கிருத எழுத்தான \"ஆ\" எனும் அட்சரம் இந்த தேவியைக் குறிக்கிறது. இந்தியாவின் வாரணாசி நகரில் இந்த தேவிக்கான தலம் அமைந்துள்ளது.\n"}
{"id": "164290", "url": "https://ta.wikipedia.org/wiki?curid=164290", "title": "மிகச்சிறிய உயிரினங்கள்", "text": "மிகச்சிறிய உயிரினங்கள்\n\nஉலகின் மிகச்சிறிய உயிரினங்கள் எவை என்பதனை அவற்றின் அளவை விளக்கக்கூடிய நீளம், உயரம், திணிவு போன்ற பல்வேறு அம்சங்களைக் கொண்டு தீர்மானிக்கலாம். இதுவரை மிகச்சிறிய உயிரினத்தை அறிவிப்பதில் அறிவியலாளர்களிடையில் உடன்பாடில்லை. ஏனெனில் இன்னும் பல உயிரினங்கள் கண்டறியப்படாது இருக்கலாம். உயிரினங்களைப் பாகுபடுத்துவதிலும், குறிப்பாக தீ நுண்மத்தை (virus) உயிருள்ளதா அல்லது உயிரில்லாததா என பாகுபடுத்துவதில், அறிவியலாளர்களிடையில் பல கருத்து வேறுபாடுகள் உள்ளன.\n\nதீ நுண்மத்தைத் தவிர்த்து \"Mycoplasma genitalium\" என்ற பக்டீரியாவே இதுவரை கண்டறியப்பட்ட மிகச்சிறிய உயிரினமாகும்.\n\nSection::::மிகச்சிறிய நுண்ணங்கிகள்.\nSection::::மிகச்சிறிய தீ நுண்மம்(வைரசு).\nஅறிவியலாளர்கள் பலர் தீ நுண்மத்தை உயிரினமாகக் கருதுவதில்லை. ஏனெனில் இது கலக்கட்டமைப்பைக் கொண்டிராமையாலும் தனக்குத் தானே அனுசேபச் செயற்பாட்டை மேற்கொள்ள முடியாமையாலுமாகும். சில அறிவியலாளர்கள் இதனை உயிரினங்களுள் அடக்குவர். இதன்படி உலகில் இதுவரை கண்டறியப்பட்டுள்ள மிகச்சிறிய தீ நுண்மம் போர்ஸைன் சேர்கோவைரஸ் ஆகும்.\n\nSection::::\"Mycoplasma genitalium\".\nஇதுவே இதுவரை ஏற்றுக்கொள்ளப்பட்ட மிகச்சிறிய உயிரினமாகும். இது சில குரங்கு வகைகளின் சுவாசத்தொகுதில் வாழ்வதாகும். இது 200 தொடக்கம் 300 nm(நனோ மீற்றர்) நீளமானது. இது ஏனைய பக்றீரியாக்களை விட மிகச்சிறியதாகும்.\n\nSection::::மிகச்சிறிய மெய்க்கருவுயிரி.\nபிராஸினோபைற்று அல்கா வகையின் ஒஸ்றியோகொக்கஸ் இன அல்காவே உலகில் இதுவரை அறியப்பட்ட மிகச்சிறிய மெய்க்கருவுயிரி ஆகும். இது 0.8 μm (மைக்ரோ மீற்றர்) மட்டுமே நீளமுடையது.\n\nSection::::மிகச்சிறிய விலங்குகள்.\nSection::::மிகச்சிறிய மூட்டுக்காலி.\nஉலகில் மிகச்சிறிய மூட்டுக்காலியாக \"Stygotantulus stocki\" என்ற ஒட்டுண்ணி உயிரினம் விளங்குகின்றது. இது 94 µm (0.0037 அங்குலம்) நீளமானதேயாகும். இது கிறஸ்டேசியன் (crustacean) என்ற இறால்கள் போன்ற உயிரினக் கூட்டத்தில் அடங்குவதாகும்.\n\nSection::::மிகச்சிறிய பூச்சி.\n\"Dicopomorpha echmepterygis\" என்ற ஒட்டுண்ணி குளவி வகையின் ஆணினமே மிகச்சிறிய பூச்சியாகும். இது 139 μm அளவே நீளமுடையது. இதன் பெண்ணினம் 40 சதவீதம் பெரியதாகும்.\n\nSection::::மிகச்சிறிய முள்ளந்தண்டுளி.\nஇதுவரை அறியப்பட்ட மிகச்சிறிய முள்ளந்தண்டுளி \"Paedophryne amauensis\" என்ற பபுவா நியுகினியில் காணப்படும் தவளையினமாகும். இது 7.0 தொடக்கம் 8.0 mm நீளத்தைக் கொண்டதாகும்.\n\nSection::::மிகச்சிறிய தாவரம்.\nSection::::மிகச்சிறிய பூக்குந்தாவரம்.\n\"டக்வீட்ஸ்\" என்ற வொல்ஃபியா இனத்தாவரமே மிகச்சிறிய பூக்குந்தாவரமாகும். இதன் அதிகூடிய நிறை 150 மைக்ரோ கிராம்களாகும். இது 300 µm அளவே நீளமுடையது.\n"}
{"id": "164308", "url": "https://ta.wikipedia.org/wiki?curid=164308", "title": "புதுமைப்பித்தன் கதைகள் (நூல்)", "text": "புதுமைப்பித்தன் கதைகள் (நூல்)\n\nபுதுமைப்பித்தன் கதைகள் என்னும் நூல் ஒரு சிறுகதைத் தொகுப்பாகும். இந்நூலின் தொகுப்பாசிரியர் எம். வேதசகாயகுமார் இத்தொகுப்பு புதுமைப்பித்தனின் 103 சிறுகதைகளைக் கொண்ட முழுமையான தொகுப்பாகும். புதுமைப்பித்தன் பதிப்பகத்தாரால் இதன் முதல் பதிப்பு 2002 ஆம் ஆண்டும் 2008 ஆம் ஆண்டில் மறுபதிப்பும் வெளியிடப்பட்டது.\n\nஇந்நூல் புதுமைப்பித்தனின் மனைவி கமலா விருத்தாசலத்துக்கு அர்ப்பணிக்கப்பட்டுள்ளது. \"புதுமைபித்தன் கதைகள் - சில ஆய்வுக் குறிப்புகள்\" எனத் தலைப்பிடப்பட்ட ஆசிரியரின் முன்னுரை புதுமைப்பித்தனின் கதைகளை அடையாளங்காண எடுத்துக் கொள்ளப்பட்ட முயற்சிகளையும் ஆதாரங்களையும் விளக்குகிறது. முன்னுரையைத் தொடர்ந்து 103 சிறுகதைகளும் வரிசையாக இடம்பெற்றுள்ளன. அட்டையின் பின்புறம் எழுத்தாளர் ஜெயகாந்தனின் உரை இடம்பெற்றுள்ளது.\n\nபுதுமைப்பித்தனின் சிறுகதைகளின் தொகுப்புகள் பல, வெவ்வேறு ஆசிரியர்களால் தொகுக்கப்பட்டு வெவ்வேறு பதிப்பகத்தாரால் வெளியிடப்பட்டுள்ளன.\n\n\n\n\n\n"}
{"id": "164311", "url": "https://ta.wikipedia.org/wiki?curid=164311", "title": "இந்தியாவில் வங்கி விடுமுறை", "text": "இந்தியாவில் வங்கி விடுமுறை\n\nஇந்தியாவில் வங்கி விடுமுறை என்பது வங்கிகள் மற்றும் இதர நிதி நிறுவனங்களுக்கு அறிவிக்கப்படும் ஒரு பொது விடுமுறையாகும். அனைத்து பொது விடுமுறைகளும் வங்கி விடுமுறைகளாக வகைப்படுத்தப்படவில்லை. மத்திய/மாநில அரசுகள்/ஒன்றியப் பகுதி அரசுகளால், செலாவணி முறிச் சட்டம், 1881 இன் கீழ் வங்கி விடுமுறை மூலம் அறிவிக்கப்படுகிறது.\n\nஇந்தியா ஒரு பல கலாச்சார மற்றும் பல சமயங்களைப் பின்பற்றும் மக்களைக் கொண்டுள்ளதால் தேசியரீதியான விடுமுறைகள் தவிர மாநிலங்கள் வாரியான சில விடுமுறைகளும் உள்ளது. மாநில அரசு ஒவ்வொரு ஆண்டும் பொது விடுமுறைகளை அறிவிக்கிறது.\n"}
{"id": "164312", "url": "https://ta.wikipedia.org/wiki?curid=164312", "title": "சபா மாநில முதலமைச்சர்கள்", "text": "சபா மாநில முதலமைச்சர்கள்\n\nமலேசியாவில், 13 மாநிலங்கள் உள்ளன. அவற்றுள் சபா என்பது ஒரு மாநிலம் ஆகும். அந்த மாநிலத்தில் இதுவரையில் 13 முதலமைச்சர்கள் பதவி வகித்துள்ளனர். இவர்களில் துன் புவாட் ஸ்டீபன்ஸ் என்பவர் இரு தவணைகள் பொறுப்பில் இருந்துள்ளார். அரசாங்கத்தின் நிர்வாகத் தலைவராக முதலமைச்சர் செயல்படுகின்றார். அதைத் தவிர, அவர் மாநில அமைச்சரவையின் தலைவராகவும் இருக்கின்றார். \n\nமாநில சட்டப் பேரவையில் பெரும்பான்மை வகிக்கும் கட்சியில் இருந்து முதலமைச்சர் தேர்வு செய்யப்படுகின்றார். ஒவ்வோர் ஐந்தாண்டுகளுக்கு ஒரு முறை சபா மாநிலத்தில் பொதுத் தேர்தல் நடத்தப்படுகின்றது. 16.09.1963 முதல் தற்போது வரையில் தலைமை பொறுப்பில் இருந்தவர்களின் பட்டியல்:\n"}
{"id": "164314", "url": "https://ta.wikipedia.org/wiki?curid=164314", "title": "குஜ்ரால் திட்டம்", "text": "குஜ்ரால் திட்டம்\n\nகுஜ்ரால் திட்டம் என்பது ஐ. கே. குஜ்ராலால் உருவாக்கப்பட்ட வெளியுறவுக் கொள்கையாகும். தேவ கௌடா பிரதமர் பதவியில் இருந்த போது இவர் வெளியுறவுத் துறை அமைச்சராக இருந்தார். அப்போது இத்திட்டத்தை உருவாக்கினார். இந்தியாவின் மேற்கிலும் வடக்கிலும் பகைவர்கள் உள்ளதால் இந்தியாவின் மற்ற சிறிய அண்டை நாடுகளுடன் சண்டை சச்சரவு இல்லாமல் இருக்க வேண்டும் என்பதே இவர் இத்திட்டத்தை உருவாக்கியதற்கான முதன்மை காரணமாகும். இதில் 5 அம்சங்கள் உள்ளன.\n\n\nSection::::உசாத்துணை.\nகுஜரால் திட்டமும் அதற்கு அப்பாலும்\n"}
{"id": "164326", "url": "https://ta.wikipedia.org/wiki?curid=164326", "title": "வரையறுத்த தொகையீடுகளின் பட்டியல்", "text": "வரையறுத்த தொகையீடுகளின் பட்டியல்\n\nகணிதத்தில் வரையறுத்த தொகையீடு\n\n\"xy\"-தளத்தில் \"f\" சார்பின் வளைகோடு, \"x\"-அச்சு, நிலைக்குத்துக் கோடுகள் \"x\" = \"a\" , \"x\" = \"b\" ஆகிய நான்கு எல்லைகளுக்கு இடையே அடைவுபெறும் பரப்பைக் குறிக்கும். \"x\"-அச்சுக்கு மேற்புறம் அமையும் பரப்பானது மொத்தப்பரப்புடன் இணைக்கப்படும், \"x\"-அச்சுக்குக் கீழ்ப்புறம் அமையும் பரப்பானது மொத்தப் பரப்பிலிருந்து நீக்கப்படும்.\n\nமுடிவுறா இடைவெளியாக அமைந்தால் வரையறுத்த தொகையானது, தகா வரையறுத்த தொகையீடு (\"improper integral\") எனப்படும். இந்த தகா வரையறுத்த தொகையீடு, தகுந்த எல்லைகாணும் முறைகளால் வரையறுக்கப்படும்.\n\nஎடுத்துக்காட்டாக:\n\nஅதிகப் பயன்பாடுள்ள வரையறுத்த தொகையீடுகளின் பட்டியல் (List of definite integrals) கீழே தரப்படுகிறது.\n\nSection::::விகிதமுறு, விகிதமுறா சார்புகள் கொண்ட வரையறுத்த தொகையீடுகள்.\nதொகையிடப்படும் சார்புகள் விகிதமுறு சார்புகள் அல்லது விகிதமுறா சார்புகளாக அமையும் வரையறுத்த தொகையீடுகள்:\n\nSection::::முக்கோணவியல் சார்புகள் கொண்ட வரையறுத்த தொகையீடுகள்.\nதொகையிடப்படும் சார்புகள் முக்கோணவியல்சார்புகளாக அமையும் வரையறுத்த தொகையீடுகள்:\n\nformula_18\n\nformula_19\n\nformula_20\n\nformula_21\n\nformula_22\n\nformula_23\n\nSection::::அடுக்குக்குறிச் சார்புகள் கொண்ட வரையறுத்த தொகையீடுகள்.\nதொகையிடப்படும் சார்புகள் அடுக்குக்குறிச் சார்புகளாக அமையும் வரையறுத்த தொகையீடுகள்:\n\nSection::::மடக்கைச் சார்புகள் கொண்ட வரையறுத்த தொகையீடுகள்.\nதொகையிடப்படும் சார்புகள் மடக்கைச் சார்புகளாக அமையும் வரையறுத்த தொகையீடுகள்:\n\nSection::::அதிபரவளைவுச் சார்புகள் கொண்ட வரையறுத்த தொகையீடுகள்.\nதொகையிடப்படும் சார்புகள் அதிபரவளைவுச் சார்புகளாக அமையும் வரையறுத்த தொகையீடுகள்:\n\nSection::::பிறவகையான வரையறுத்த தொகையீடுகள்.\nformula_66\n\nformula_67\n"}
{"id": "164327", "url": "https://ta.wikipedia.org/wiki?curid=164327", "title": "சாங்கி தொழிற் பூங்கா", "text": "சாங்கி தொழிற் பூங்கா\n\nசாங்கி தொழிற் பூங்கா (\"Changi Business Park\") சிங்கப்பூரின் கிழக்குப் பகுதியில் அமைந்துள்ள சாங்கி பகுதியில் அமைந்துள்ளது. 1997, யூலையில் 66 எக்டேர்களில் ஜேட்டிசி கார்ப்பரேசனால் நிறுவப்பட்டது. ஜூரோங் கிழக்கில் அமைந்துள்ள பன்னாட்டுத் தொழிற் பூங்காவிற்கு அடுத்ததாக அமைக்கப்பட்டது. சாங்கி தொழிற் பூங்காவில் பல விதமான வணிக, மென்பொருள் ஆராய்ச்சி மற்றும் வளர்ச்சிப் பிரிவுகள் உள்ளன. சாங்கி வானூர்தி நிலையத்திற்கு அருகில் அமைந்துள்ளது இப்பூங்கா. இதனால், போக்குவரத்துச் செலவுகள் குறைவாகின்றன. தென்கிழக்கு ஆசியாவின் பெரிய வியாபாரப் பூங்காவான சிங்கப்பூர் எக்சுப்போ இதற்கு அருகிலேயே அமைந்துள்ளது. இதில் மளிகைக் கடை, அலுவலகங்கள், உணவகங்கள் என வகைவகையான கட்டிடங்கள் அமைந்துள்ளன. யப்பானிய நிறுவனமான நகனோ கார்ப்பொரேசன் கட்டடப் பணியைச் செய்தது. முதலீட்டாளர்கள் ஜேட்டீசி கார்ப்பரேசன் நிறுவனத்திடம் நிலத்தைக் குத்தகைக்கு எடுத்து தேவையான கட்டமைப்புகளை செய்து கொள்ளலாம்.\n\n"}
{"id": "164328", "url": "https://ta.wikipedia.org/wiki?curid=164328", "title": "முகுல் கேசவன்", "text": "முகுல் கேசவன்\n\n\"முகுல் கேசவன் (Mukul Kesavan)\"' ஓர் இந்திய எழுத்தாளரும் கட்டுரையாளரும் ஆவார். தில்லிப் பல்கலைக்கழகத்தில் வரலாறும் கேம்பிரிட்சுப் பல்கலைக்கழகத்தில் மேற்படிப்பும் படித்தார். இவரது முதல் நூலான ”லுக்கிங் துரூ கிளாசு” பெரும் வரவேற்பைப் பெற்றது. தில்லியில் உள்ள ஜமியா மில்லியா இசுலாமியா கல்லூரியில் வரலாறு கற்பிக்கிறார். துடுப்பாட்டத்தில் அதிக ஈடுபாடு கொண்டவர். \n\nSection::::வாழ்க்கைக் குறிப்பு.\nஇவரது தந்தையின் பணிநிமித்தம் காரணமாக தன் வாழ்நாளை தில்லியில் கழித்தார். இவர் இந்தியும் ஆங்கிலமும் பேசுவார். இவரது தந்தை மைசூரைச் சேர்ந்தவர். இவரது குடும்பத்தினர் பொதுவில் கன்னடமும், வீட்டில் தமிழும் பேசுவர். இவர்கள் நான்கைந்து மொழிகளைப் பேசும் திறன் பெற்றிருந்தனர். இவர் முன்னோர்கள் பல நூற்றாண்டுகளுக்கு முன்பே தமிழ்நாட்டில் இருந்து கருநாட்டகாவிற்கு குடிபெயர்ந்தனர் என்பதும் இவர் ஓர் தமிழர் என்பதும் குறிப்பிடத்தக்கன.\n\nSection::::ஆக்கங்கள்.\n”த டெலிகிராப்” என்னும் இதழிலும் ”கிரிக் இன்ஃபோ”, “அவுட்லுக் எக்சுபிரசு” ஆகிய இணையதளங்களிலும் கட்டுரைகள் எழுதியுள்ளார்.\nதுடுப்பாட்டம் பற்றி “மென் இன் ஒயிட்” என்னும் நூலையும் அதே பெயரில் கிரிகின்ஃபோவில் வலைப்பதிவுகளையும் எழுதினார். ”த அக்ளினசு ஆஃப் த இந்தியன் மேல் அண்டு அதர் புரொபொசிசன்சு” என்ற நூலை வெளியிட்டார். இந்நூலில் இந்தியத் திரைப்படங்கள், இந்திய நபர்கள், பயணக் கதைகள், அரசியல் கருத்துரைகள் எனப் பல தலைப்புகளில் எழுதியுள்ளார்.\n\n\n"}
{"id": "164331", "url": "https://ta.wikipedia.org/wiki?curid=164331", "title": "பாவினி நிறுவனம்", "text": "பாவினி நிறுவனம்\n\nபாரதிய நபிகியா வித்யுத் நிகம் லிமிடெட் . (Bharatiya Nabhikiya Vidyut Nigam Ltd) அல்லது பாவினி (\"BHAVINI\") 2004ஆம் ஆண்டில் சென்னையில் நிறுவப்பட்ட ஓர் இந்திய அரசுத்துறை நிறுவனமாகும். இந்திய அணுமின் கழகத்தை அடுத்து இந்திய அரசால் நாட்டின் மூன்று கட்ட அணுவாற்றல் திட்டத்தின் அங்கமான அனைத்து இரண்டாம் கட்ட வேக ஈனுலைகளின் கட்டமைப்பையும் இயக்கப்படுத்தலையும் தொடர்ந்த இயக்கத்தையும் கண்காணிக்க இந்த நிறுவனம் நிறுவப்பட்டுள்ளது.\n\nஇந்திய அரசின் அணு ஆற்றல் துறையின் கீழ் இயங்கும் இந்த நிறுவனம் சென்னை அணுமின் நிலையத்தில் கட்டமைக்கப்பட்டு வரும் முதலுறு வேக ஈனுலையை (Prototype Fast Breeder Reactor ,PFBR) வணிக இயக்கத்திற்கு உட்பட்டபின் அதனை நிர்வகிக்கும் பொறுப்பு பாவினிக்குக் கொடுக்கப்படும்.\n\n"}
{"id": "164332", "url": "https://ta.wikipedia.org/wiki?curid=164332", "title": "தாடி", "text": "தாடி\n\nதாடி (ஆங்கிலம்:Beard) என்பது மனிதர்களின் முகத்தில் கன்னம், நாடி, கழுத்து ஆகிய பகுதிகளில் வளரக்கூடிய முடி ஆகும். ஆண்களின் துணை பாலியல்புகளில் ஒன்றாக முகத்தில் மீசை, தாடி வளர்தல் கொள்ளப்படுகிறது. மீசையைப்போன்றே தாடியும் ஆண்களுக்கு கம்பீரமான தோற்றத்தைக் கொடுக்கும் ஒரு அடையாளமாகக் கருதப்படுகிறது.\n\nசவரம் செய்தபின் ஆண்களின் முகம் வசீகரமாக தோற்றமளிப்பதோடு உற்சாகமாய் இருப்பதாக உணர்வதால் சவரம் செய்யும் வழக்கம் தோன்றியது.\n\nசில சடங்கு, சம்பிரதாயங்களை முன்னிட்டு ஆண்கள் சவரம் செய்யக்கூடாது என சில சமயங்களில் கட்டுப்பாடுகள் உண்டு.\nரஷ்யாவின் முதலாம் பீட்டர் மதவாதிகள் நீண்ட தாடி வைத்துக் கொள்வதைக் கண்டித்தார் என உருசிய வரலாறு கூறுகிறது.\n\nகாவலர்கள் தாடி வைத்துக்கொள்ள பல நாடுகளில் அனுமதி மறுக்கப்படுகிறது .\n\n"}
{"id": "164334", "url": "https://ta.wikipedia.org/wiki?curid=164334", "title": "குலோத்துங்கசோழன் பிள்ளைத்தமிழ்", "text": "குலோத்துங்கசோழன் பிள்ளைத்தமிழ்\n\nகுலோத்துங்கசோழன் பிள்ளைத்தமிழ் என்னும் நூல் ஒட்டக்கூத்தர் 12ஆம் நூற்றாண்டில் பாடிய நூல்களில் ஒன்று. இது முழுமையாகக் கிடைக்கவில்லை. சிதைந்து கிடந்த பாடல்களைச் செப்பம் செய்து பண்டிதர் உலகநாத பிள்ளை 1933இல் வெளியிட்டார். அந்தப் பதிப்பில் 103 பாடல்கள் உள்ளன. இவற்றில் இடையிடையே சில பாடல்களில் சில அடிகள் இல்லை. இந்த நூல் பாட்டியல் இலக்கண நூல்கள் கூறும் பிள்ளைத்தமிழ் இலக்கண நெறியில் 10 பருவங்களைக் கொண்டு உருவாக்கப்பட்டுள்ளது. இதில் உள்ள பருவங்களும் பாடல்களும்:\n\n\nஇந்தப் பாடல்கள் சந்தக்கவி விருத்தங்களாக உள்ளன.\nமல்லையில் வழங்குமிள வேறுமுது கஞ்சன்\nமுல்லையில் வெறுஞ்சில துழாய்கமழ் முகுந்தா\n"}
{"id": "164336", "url": "https://ta.wikipedia.org/wiki?curid=164336", "title": "தொகையீடுகளின் பட்டியல்", "text": "தொகையீடுகளின் பட்டியல்\n\nதொகையீட்டு நுண்கணிதத்தின் ஒரு அடிப்படைச் செயல் தொகையிடல் ஆகும். சிக்கலான சார்புகளின் வகைக்கெழுவைக் கூட அதன் பகுதிகளை எளிய வகையிடல் விதிகள் கொண்டு வகையிட்டுக் காண முடியும். ஆனால் தொகையிடலில் அது எளிதல்ல என்பதால் தெரிந்த தொகையீடுகளின் பட்டியல் (\"list of integrals\") தொகையிடலுக்குத் அவசியமாகிறது. மிகவும் அறியப்பட்ட சார்புகளின் தொகையீடுகள் (எதிர்வகையீடுகளின்) பட்டியல் கீழே தரப்பட்டுள்ளது.\n\nSection::::எளிமையான சார்புகளின் தொகையீடுகள்-பட்டியல்.\n\"C\" ஆனது தொகையிடலின் குறிப்பிலா மாறிலி ஆகும். ஏதாவது ஒரு புள்ளியில் தொகையீட்டின் மதிப்பைப் பற்றித் தெரிந்தால் மட்டுமே \"C\" இன் மதிப்பைத் தீர்மானிக்க முடியும். எனவே ஒவ்வொரு சார்புக்கும் முடிவுறா எண்ணிக்கையில் தொகையீடுகள் உள்ளன.\n\n\n\n\n\n"}
{"id": "164343", "url": "https://ta.wikipedia.org/wiki?curid=164343", "title": "கௌசல்யா (நடிகை)", "text": "கௌசல்யா (நடிகை)\n\nகௌசல்யா (பிறப்பு: டிசம்பர் 30, 1979, இயற்பெயர்: கவிதா சிவசங்கர், மாற்றுப்பெயர்: நந்தினி) தமிழ் மற்றும் மலையாளப் படங்களில் நடித்த, ஓர் இந்திய திரைப்பட நடிகை ஆவார். இவர் ஏறத்தாழ முப்பது தமிழ், கன்னட, தெலுங்கு, மலையாளத் திரைப்படங்களில் நடித்துள்ளார். இவர் பெங்களூரில் பிறந்தவர்.\n\nSection::::நடிப்பு.\nகௌசல்யா, 1996 ஆம் ஆண்டு வெளியான மலையாள திரைப்படமான ஏப்ரல் 19 ல் பாலச்சந்திர மேனன் அவர்களால் அறிமுகப்படுத்தப் பட்டார். அடுத்த ஆண்டு, அவர் தனது முதல் தமிழ் படம் காலமெல்லாம் காதல் வாழ்க திரைப்படத்தில் நடித்தார். பல வெற்றிகரமான தமிழ் மற்றும் மலையாளம் திரைப்படங்களில் நடித்திருக்கிறார். பூவேலி திரைபடத்தில் அவரது நடிப்பிற்காக சிறந்த நடிகைக்கான பிலிம்பேர் விருதையும் பெற்றார். முன்னணி பாத்திரங்களில் தமிழ் மற்றும் மலையாளத்தில் 30 க்கும் மேற்பட்ட படங்களில் நடித்தார்.\n\n"}
{"id": "164349", "url": "https://ta.wikipedia.org/wiki?curid=164349", "title": "விசுவநாத நாயக்குடு", "text": "விசுவநாத நாயக்குடு\n\nவிஷ்வனாத நாயக்குடு திரைப்படம் கிருஷ்ண தேவராயர் காலத்தைய வரலாற்று சம்பவங்களை அடிப்படையாகக் கொண்டு எடுக்கப்பட்ட தெலுங்குத் திரைப்படம். கிருஷ்ண தேவராயர் தமது தளபதியருள் ஒருவரான நாகமநாயக்கரை பாண்டிய அரசர்களுக்கு எதிராக மதுரையில் நடைபெறுகிற கிளர்ச்சியை அடக்க மதுரைக்கு அனுப்புகிறார். கலகத்தை அடக்கிய நாகமநாயக்கர் மதுரை நகரைத் தமது கட்டுப்பாட்டில் எடுத்துக் கொண்டு சுதந்திர அரசாகப் பிரகடணம் செய்து கொள்கிறார்.\n\nநாகமநாயக்கரைக் கைது செய்து மதுரை நகரத்தை மீண்டும் விஜயநகர சாம்ராஜ்யத்தில் இணைப்போர் உரிய சன்மானங்கள் வழங்கிக் கௌரவிக்கப்படுவர் என்று அறிவிக்கப்பட்டதை அடுத்து மிகுந்த அரசபக்தியுள்ள விஷ்வனாத நாயக்கர் மன்னரின் விருப்பத்தை நிறைவேற்ற முன்வருகிறார். விஷ்வனாத நாயக்கர் மதுரையை சுதந்திர நாடாகப் பிரகடனம் செய்து கொண்ட நாகமநாயக்கரின் மகனாவார்.\n\nவிஜயநகரப் படைகளை வழிநடத்திச் சென்று நாகமநாயக்கரைக் கைது செய்து அழைத்து வருகிறார் விஷ்வனாத நாயக்கர். மன்னரின் விருப்பத்தை நிறைவேற்றியமைக்காக கைமாறாக என்ன வேண்டும் என்று கேட்ட மன்னரிடம் தமது தந்தையை மன்னிக்குமாறு கோருகிறார் விஷ்வனாத நாயக்கர். இதையடுத்து நாகமநாயக்கர் விடுவிக்கப்படுகிறார்.\n\nவிஷ்வனாத நாயக்கரின் அரச பக்தியை மெச்சும் விதமாக மதுரையில் ஆட்சி செலுத்துகிற உரிமையை அவருக்கே வழங்குகிறார் கிருஷ்ண தேவராயர். அக்காலத் தமிழ்நாட்டில் நாயக்க ஆட்சியின் துவக்கமாக அமைந்தது இச்சம்பவமே.\n\nதிரைக்கதை வசனம் மற்றும் இயக்கம்: தாசரி நாரயண ராவ்\n\nஇசை: ஜெ.வி. ராகவுலு\nதெலுங்கில் சிவாஜிகனேசன் அவர்களின் குரல்: கொங்கர ஜக்கையா\nகதாபாத்திரங்களை ஏற்று நடித்தோர்:\nவிஷ்வனாத நாயக்கர் - கிருஷ்ணா\n\nநாகமநாயக்கர் - சிவாஜி கனேசன்\n\nவிஷ்வனாத நாயக்கரின் தாயார் - கே.ஆர். விஜயா\n\nகிருஷ்ண தேவராயர் - கிருஷ்ணம் ராஜு\n\nஅரசவை நாட்டியக் காரிகை - ஜெயப்ரதா\nஇவர்களுடன் சோமையாஜுலு, காந்த்தா ராவ், மோகன்பாபு, ராஜ சுலோச்சனா, சரத்பாபு மற்றும் பலர் இத்திரைப்படத்தில் பாத்திரமேற்றுள்ளனர்."}
{"id": "164351", "url": "https://ta.wikipedia.org/wiki?curid=164351", "title": "சிவராஜ பிள்ளை", "text": "சிவராஜ பிள்ளை\n\nநாராயண சிவராஜ பிள்ளை (K. Narayana Sivaraja Pillai) (1879–1941) ஓர் இந்திய வரலாற்று ஆய்வாளரும், திராவிடவியலாளரும், மெட்ராசு மாகாணத்தில் பேராசிரியராகத் திகழ்ந்தவரும் ஆவார்.\n\n"}
{"id": "164353", "url": "https://ta.wikipedia.org/wiki?curid=164353", "title": "மலேசியப் பொதுத் தேர்தல்", "text": "மலேசியப் பொதுத் தேர்தல்\n\nமலேசியப் பொதுத் தேர்தல் இரு வகைகளாகப் பிரிக்கப்படுகிறது. தேசியத் தேர்தல் ஒரு வகை. மாநிலத் தேர்தல் மற்றொரு வகை. மலேசிய நாடாளுமன்றத்தின் மக்களவைக்கு உறுப்பினர்களைத் தேர்வு செய்வதற்காகத் தேசியப் பொதுத் தேர்தல் நடைபெறுகிறது. நாடாளுமன்றத்தின் மக்களவையை டேவான் ராக்யாட் என்று அழைக்கிறார்கள். மாநிலங்களின் சட்டப் பேரவைக்கு உறுப்பினர்களைத் தேர்வு செய்வதற்காக, மாநிலப் பொதுத் தேர்தல் நடைபெறுகிறது. \n\nதேசிய அளவில் அரசாங்கத்தை நிர்வாகம் செய்யும் தலைவரைப் பிரதமர் அல்லது பிரதம மந்திரி என்று அழைக்கிறார்கள். மாநிலச் சட்டப் பேரவைகள் அல்லது மாநிலச் சட்டமன்றங்கள் கலைக்கப்படுவதற்கு, மத்திய அரசாங்கத்தின் அனுமதி தேவை இல்லை. மாநிலச் சட்டமன்றங்கள் தனிச்சையாக இயங்கக்கூடியவை. அதனால், மாநில சுல்தான்களின் அனுமதியுடன் அவை கலைக்கப்பட முடியும்.\n\nSection::::தேசியப் பொதுத் தேர்தல்.\nமலேசிய நாடாளுமன்றம், மக்களவை; மேலவை என இரு அவைகளைக் கொண்டது. மக்களவை 222 உறுப்பினர்களைக் கொண்டது. ஒரு நாடாளுமன்றத் தொகுதியில் இருந்து ஒரு நாடாளுமன்ற உறுப்பினர் தேர்ந்து எடுக்கப்படுகிறார். மக்கள் தொகையின் அடிப்படையில் நாடாளுமன்றத் தொகுதி வரையறுக்கப்படுகிறது. மக்களவையில் பெரும்பான்மை பெற்ற ஓர் அரசியல் கட்சி மத்திய அரசாங்கத்தை நிர்வாகம் செய்கிறது. \n\nஒவ்வோர் ஐந்து ஆண்டுகளுக்கு ஒரு முறை பொதுத் தேர்தல் நடைபெற வேண்டும் என்பது சட்ட அரசியல் அமைப்பு விதியாகும். இருப்பினும், ஐந்து ஆண்டுகளுக்கு முன்னரே, மாமன்னரின் அனுமதியுடன் பிரதமர் நாடாளுமன்றத்தைக் கலைக்க முடியும். நாடாளுமன்றம் கலைக்கப்பட்ட இரண்டே மாதங்களில், மேற்கு மலேசியாவில் பொதுத் தேர்தல் கண்டிப்பாக நடத்தப்பட வேண்டும். கிழக்கு மலேசியாவில் மூன்று மாதங்களில் பொதுத் தேர்தல் நடத்தப்பட வேண்டும். \n\nSection::::சரவாக் சட்டமன்றப் பொதுத் தேர்தல்.\nகடந்த காலங்களில் பாரிசான் நேசனல் எனும் தேசிய முன்னணிக் கட்சியே ஆளும் கட்சியாக வெற்றி வாகை சூடி வந்துள்ளது. 14 அரசியல் கட்சிகளின் கூட்டு அமைப்பே தேசிய முன்னணிக் கட்சியாகும். இதன் தலையாய பங்காளிக் கட்சிகளாக மலேசிய சீனர் சங்கம், மலேசிய இந்தியர் காங்கிரஸ் கட்சிகள் அங்கம் வகிக்கின்றன.\n\nநாடாளுமன்றம் கலைக்கப்பட்ட அதே சமயத்தில், மாநிலச் சட்டப் பேரவைகள் கலைக்கப்படுவதும் மலேசியாவில் வழக்கமாக நடைபெற்று வரும் ஓர் அரசியல் சம்பிரதாயம் ஆகும். இதில் சரவாக் மாநிலம் மட்டும் விதிவிலக்கானது. அந்த மாநிலத்தின் சட்டமன்றப் பொதுத் தேர்தல், தேசியப் பொதுத் தேர்தல் சமயத்தில் நடைபெறுவது இல்லை. தனியாக வேறு ஒரு நாளில் சரவாக் சட்டமன்றப் பொதுத் தேர்தல் நடைபெறும்.\n"}
{"id": "164356", "url": "https://ta.wikipedia.org/wiki?curid=164356", "title": "மைக்ரோசாப்ட் ஆபிஸ் 2010", "text": "மைக்ரோசாப்ட் ஆபிஸ் 2010\n\nமைக்ரோசாப்ட் ஆபிஸ் 2010 பதிப்பு மைக்ரோசாப்டின் ஆபிஸ் 2007 ஐத் தொடர்ந்து விண்டோஸ் இயங்குதளங்களுக்காக வெளியிடப்பட்ட மைக்ரோசாப்ட் ஆபிஸ் பதிப்பாகும்.. ஆபிஸ் 2013 இதன் வழிவந்தது. இதுவே விண்டோஸ் எக்ஸ்பி இயங்குதளத்தில் இயங்கக்கூடிய ஆகக்கூடிய பதிப்புமாகும். இது பரீட்சயமான பயனர் இடைமுகத்தை அறிமுகம் செய்தது (முன்னர் றிபன் இடைமுகம் என அறியப்பட்டது) உடன் கூடுதலான கோப்பு முறைகளை ஆதரிக்கவும், மேம்படுத்தப்பட்ட பயனர் இடைமுகத்தையும் வழங்குகிறது. இதன் 64பிட் பதிப்புக்கள் வெளியிடப்பட்டிருந்தாலும் அவை விண்டோஸ் எக்ஸ்பி ஐயோ அல்லது விண்டோஸ் செர்வர் 2003 ஐயோ ஆதரிக்காது. ஆபிஸ் 2010 இன் ஆகக்குறைந்த இயங்குதளத் தேவையாக மைக்ரோசாப்ட் விண்டோஸ் எக்ஸ்பி சேவைப் பொதி 3, விண்டோஸ் சேர்வர் 2003 சேவைப் பொதி 2 அல்லது விண்டோஸ் விஸ்டா இயங்கு தளம் தேவைப்படும். இவை தமிழ் உட்பட பலமொழிகளில் இடைமுகங்களை வழங்கின்றது. \n\nSection::::இவற்றையும் பார்க்கவும்.\nமைக்ரோசாப்ட் ஆபிஸ் மொழி இடைமுகப் பொதி\n\nமைக்ரோசாப்ட் ஆபிஸ்\n"}
{"id": "164357", "url": "https://ta.wikipedia.org/wiki?curid=164357", "title": "பாலை (திரைப்படம்)", "text": "பாலை (திரைப்படம்)\n\nபாலை சங்ககாலத் தமிழர் வாழ்வை பற்றி கூறும் ஒரு திரைப்படம் ஆகும். இது செந்தமிழன் இயக்கி 2010ல் வெளிவந்தது. இதில் நடித்த சம்மு என்னும் நாயகியை தவிர்த்து மற்ற அனைவரும் இந்த திரைப்படத்திலேயே அறிமுகமாகினர்.\n\nSection::::கதைச்சுருக்கம்.\nகிமு. 3ஆம் நூற்றாண்டில் படம் தொடங்குகிறது. முதலில் ஆயர் என்னும் சங்ககால தமிழ் மக்களில் ஒரு குழுவினர் ஆய்க்குடி என்னும் வளமான ஊரில் வாழ்கின்றனர். வேற்று மொழி பேசும் வந்தேறி கூட்டமொன்று அவ்வூரில் உள்ள ஆயர்களில் பலரைக்கொன்று மீண்டவர்களை ஊரை விட்டு வெளியேற்றுகின்றனர். தப்பித்த ஆயர்கள் தங்களுக்கென முல்லைக்கொடி என்ற ஊரை உருவாக்கி வாழ்கின்றனர். அந்த ஊரில் பாலை என்னும் நில வறட்சிக்காலம் வரப்போவதாக அந்த ஊரைச்சேர்ந்த முதியவரும் கணியருமான பாலை முதுவன் கூறுகிறார். அந்த நில வறட்சிக்காலம் வந்தால் வேட்டையாடுதல், ஆநிரை மேய்த்தல், உழவு செய்தல், மீன் பிடித்தல் என நால்வகை திணைத்தொழில்களையும் செய்யாமல் பாலை நில மக்கள் செய்யும் களவு வேலை செய்தே பிழைக்க வேண்டும் என்று அவ்வூர் மக்களையும் தலைவனையும் எச்சரிக்கிறார் முதுவன். வரட்சி வருமோ என்று பயந்து முல்லைக்கொடி மக்கள் சிலர் ஆயக்குடியில் உள்ள வந்தேறி மக்களின் வணிகச்சாத்தனை கொல்கின்றனர். இது முல்லைக்கொடி தலைவனுக்கு தெரிய வர ஆயக்குடி வந்தேறிகளின் வணிகச்சாத்தனை கொன்றவர்களை கண்டித்ததுடன் வணிகச்சாத்தனின் பிணத்தை ஆயக்குடி வந்தேறிகளின் தலைவனிடம் அனுப்பி மன்னிப்பு கோருகிறார் முல்லைக்கொடித் தலைவன் விருத்திரன். மன்னித்து விட்டதாகக் கூறி நாடகமாடி இணக்கம் பேச வேறொரு இடத்துக்கு வருமாறு அழைத்து வணிகச்சாத்தனின் மீது வேலெறிந்து கொன்றவனை வணிகச்சாத்தனின் இணையாள் மூலமாகவே கொல்கிறான் வந்தேறிகளின் தலைவன் அரிமாவன். அதோடு நில்லாது முல்லைக்கொடியில் முக்கியமானவனான வளன் என்பவனை கடத்திக் கொடுமையும் செய்கிறான். தப்பித்த மற்றவர்கள் முல்லைக்கொடிக்கு செல்கின்றனர். தற்போது முல்லைக்கொடி தமிழர்களிடம் ஆயுதங்களும் கிடையாது. படை பலமும் கிடையாது. ஆனால் ஆயக்குடியை களவாடிய வேற்று மொழி பேசும் வந்தேறி கூட்டத்திடம் ஆயுதங்கள் பலவும் படைபலமும் உண்டு. அதனால் முல்லைக்கொடி தலைவன் ஆயக்குடி நோக்கி போர் சரியான முறையில் போர் தொடுக்க வேண்டும் என்று முல்லைக்கொடி மக்களிடம் கூறுகிறார். அதற்கு பாலை முதுவன் இணங்க மறுத்து சரியான முறைப்போர் சரியானவர்களிடம் தான் தொடுக்க வேண்டும். இணக்கம் பேசுவதாக கூறி முதுகில் குத்திய வந்தேறி கூட்டத்திடம் சூதுடன் தான் போர் தொடுக்க வேண்டும் என்று தலைவனையும் மக்களையும் எச்சரித்து அதற்கான திட்டத்தையும் பயிற்சியையும் அளிக்கிறார்.\n\nஅத்திட்டத்தின் படி முல்லைக்கொடி மக்கள் தங்கள் மக்களில் யாரையும் இழக்காமல் வளனையும் மீட்கின்றனர். ஆயக்குடி வந்தேறிகளின் ஆநிரைகளை கவர்கின்றனர். இறுதியான போரில் ஆயக்குடி வந்தேறிகள் அனைவரும் அழிய முல்லைக்கொடி தமிழர்களின் தலைவனும் வந்தேறிகளின் தலைவனும் மட்டும் என்ன ஆனார்கள் என்று தெரியாமல் தப்பித்த சில முல்லைக்கொடி மக்கள் ஆயக்குடியில் மீண்டும் வாழ்கின்ற்னர்.\n\n"}
{"id": "164359", "url": "https://ta.wikipedia.org/wiki?curid=164359", "title": "கினபாலு மலை", "text": "கினபாலு மலை\n\nகினபாலு மலை () என்பது தென்கிழக்கு ஆசியாவின் போர்னியோ தீவில் இருக்கும் மிகப் புகழ் பெற்ற மலையாகும். இந்த மலை கிழக்கு மலேசியாவின் சபா மாநிலத்தில் இருக்கிறது. கினபாலு தேசியப் பூங்காவில் இந்த மலை இருக்கிறது. உலகப் பாரம்பரிய இடங்களில் ஒன்றாக யுனெஸ்கோ அறிவித்துள்ளது.\n\nவட போர்னியோவில் இருக்கும் குரோக்கர் மலைத் தொடரிலும். மலாயாத் தீவு கூட்டத்திலும் இந்த மலை, மிக உயரமான மலையாகும். உலகின் பிரதான மலைகளில் கினபாலு மலை 20ஆவது இடத்தைப் பெறுகிறது.\n\nSection::::பொது.\n1997ஆம் ஆண்டு செயற்கைக்கோள் தகவல்தொடர்புகளைக் கொண்டு கினபாலு மலையின் உயரத்தை மறு ஆய்வு செய்தார்கள்.. அதன் உயரம் கடல் மட்டத்தில் இருந்து 4095 மீட்டர்கள் என்று கண்டுபிடிக்கப்பட்டது. ஏற்கனவே அதன் உயரம் 4101 மீட்டர்கள் என்று அறிவிக்கப்பட்டு இருந்தது.\n\nகினபாலு மலையின் சுற்றுச் சூழல் அமைப்பு, உலகின் முக்கியமான உயிரியல் தளமாகக் கருதப்படுகிறது. இங்கு 4500 வகையான தாவரங்கள், 326 வகையான பறவைகள், 100 வகையான் பாலூட்டிகள் வாழ்கின்றன.உலகின் அபூர்வமான ராபிள்சியா தாவரமும், ஓராங் ஊத்தான் எனும் மனிதக் குரங்குகளும் இந்த மலைத் தொடரில்தான் இருக்கின்றன. யுனெஸ்கோ எனும் ஐக்கிய நாடுகள் கல்வி அறிவியல் பண்பாட்டு வளர்ச்சிக் கழகத்தின் மரபுடைமை தகுதியை கினபாலு வனப்பூங்கா பெற்றுள்ளது.\n\nSection::::வரலாறு.\nஉலகின் மிக அரிதான தாவரங்களும், விலங்குகளும் கினபாலு மலையில் இருப்பதாகக் கண்டுபிடிக்கப்பட்டுள்ளது. இங்கு இமாலய, ஆஸ்திரேலிய, இந்தோ மலாயா பகுதிகளைச் சேர்ந்த உயிர்ப் பொருட்கள் இருக்கின்றன. ஐரோப்பா, வட அமெரிக்காவில் உள்ள உயிர்ப் பொருட்களில் பாதி இங்கு இருப்பதாகவும் ஆய்வுகள் கூறுகின்றன. ஆகவே, உலகின் மிக முக்கியமான உயிர்ப் பொருள்களின் தளமாக கினபாலு மலைப் பூங்கா போற்றப்படுகிறது.\n\n1851இல் போர்னியோவில் காலனித்துவ ஆளுநர்களில் ஒருவராக இருந்த பிரித்தானியர் ஹியூ லோ என்பவர்தான் முதன் முதலில் கினபாலு மலையின் உச்சியை அடைந்தார் என்று சொல்லப்படுகிறது. அது தவறாகும். ஹியூ லோவின் மலையேற்றத்திற்கான சான்றுகள் தவறுதலாகப் பதிவு செய்யப்பட்டு இருந்ததால் அவரின் பெயர் வரலாற்றில் முதலிடம் பெறுகிறது.\n\nSection::::ஜான் வொயிட்ஹெட்.\nஆனால், ஜான் வொயிட்ஹெட் எனும் தாவரவியலாளர்தான், கினபாலு மலையின் உச்சியை அடைந்த முதல் மனிதர் ஆகும். அவர் 1888இல் அந்தச் சாதனையைச் செய்தார். அதற்கு முன், பல நூறு ஆண்டுகளுக்கு முன்னரே, பூர்வீகக் குடிமக்கள் மலை உச்சியை அடைந்து இருக்கலாம் என்பதற்கான சான்றுகளும் அண்மையில் கிடைத்துள்ளன. இருப்பினும், அந்தச் சான்றுகள் இன்னும் உறுதிப் படுத்தப்படவில்லை.\n\nஇப்போதைய காலங்களில் கினபாலு மலையை ஏறுவது என்பது எளிதாக இருக்கலாம். இரண்டே நாட்களில் ஏறி இறங்கிவிடலாம். ஆனால், 150 ஆண்டுகளுக்கு முன்னால், அந்த மலையில் ஏறுவது என்பது மிகவும் கடினமான செயலாக இருந்தது. 1851இல் லாபுவான் தீவின் பிரித்தானிய அரசு ஆளுநராக ஹியூ லோ என்பவர் இருந்தார். துடிப்புமிக்க மத்திய இளைஞர். அப்போது அவருக்கு வயது 27. மலை ஏறுவதில் மூன்று வாரங்கள் போராட்டங்கள் செய்தார். முயற்சி வெற்றி பெறவில்லை.\n\nSection::::ஹியூ லோ.\nஹியூ லோ என்பவர் மலாயாவில் பல வளர்ச்சி மாற்றங்களைச் செய்தவர். மலேசிய இந்தியர்களுக்கு நிறைய உதவிகளைச் செய்த நல்ல ஒரு மனிதர். ரோணா, அரோண்டா, ரஜூலா, ஜலகோபால் போன்ற கப்பல்கள் தமிழ்நாட்டில் இருந்து தமிழர்களை மலாயாவுக்கு கொண்டு வருவதற்கு முன்னரே, ஹியூ லோ தமிழர்களை மலாயாவில் கொண்டு வந்து சேர்த்தவர்.\n\nமலாயாவில் ரப்பரை அறிமுகம் செய்த மாமனிதர் என்று மலேசியர்கள் இன்றுவரை புகழ்கின்றனர். எந்த ஒரு மலேசிய வரலாற்றுப் பாட நூலிலும் ஹியூ லோவின் பெயர் கண்டிப்பாக இடம் பெற்று இருக்கும். அந்த அளவிற்கு மலேசியாவில் புகழ் பெற்றவர். மலேசியர்களின் மனங்களின் ஆழமான வரலாற்றுச் சுவடுகளைப் பதித்துச் சென்ற பிரித்தானியர்களில் ஹியூ லோ முதலிடம் வகிக்கிறார்.\n\nSection::::கியாவ் கிராமம்.\nமுதன் முதலில் கினபாலு மலையின் உச்சி அடைவதில் ஹியூ லோ பெரும் முயற்சிகளை எடுத்துக் கொண்டார். 42 பேர் அடங்கிய குழுவினருடன் அந்த மலையில் ஏறினார். ஏறுவதற்கு ஒன்பது நாட்கள் பிடித்தன. ஹியூ லோவுடன் ஜான் வொயிட்ஹெட் எனும் தாவரவியலாளரும் உடன் சென்றார். அங்கு அவர்கள் கண்ணைக் கவரும் அழகிய பறவைகளைக் கண்டார்கள்.\n\nகினபாலு மலையின் ஆகக் கீழே கியாவ் எனும் ஒரு கிராமம் இருக்கிறது. அந்தக் கிராமத்தில் இருந்துதான் ஹியூ லோ குழுவினர் தங்களின் பயணத்தைத் தொடங்கினார்கள். இங்கேதான் மலேசியப் புகழ் கடமாயான் நீர்வீழ்ச்சியும் இருக்கிறது. அங்குள்ள கிராமவாசிகள் அக்குழுவினர்களுக்கு வழிகாட்டிகளாகவும் சுமை தூக்குபவர்களாகவும் உதவிகள் செய்தனர்.\n\nSection::::லிலியன் கிப்ஸ்.\nகியாவ் கிராமத்திற்கு அருகாமையில் புண்டு தகான் எனும் கிராமம் இருந்தது. அந்தக் கிராமத்தில் இருந்தவர்கள்தான் பெரும்பாலான வழிகாட்டிகளையும் சுமை\nதூக்குபவர்களையும் வழங்கினார்கள். புண்டு தகான் கிராமத்தில் குந்திங் லகாடான் எனும் இளைஞர் இருந்தார். அவர்தான் கினபாலு மலை ஏறிய முதல் பூர்வீக வழிகாட்டி ஆகும். பிரித்தானிய தாவரவியலாளர் லிலியன் கிப்ஸ் என்பவர்தான் கினபாலு மலை உச்சியை அடைந்த முதல் பெண்மணி ஆகும். 1910 பிப்ரவரி மாதம் அந்தச் சாதனையைச் செய்தார்.\n\nகினபாலு மலையின் இயற்கை மகத்துவத்தை வெளி உலகத்திற்கு அறிமுகம் செய்த பெருமை லிலியன் கிப்ஸ் எனும் பெண்மணியையே சாரும். இவர் ஒரு தாவரவியலாளர். கினபாலு மலைச் சாரலில் கிடைத்த தாவரங்களைச் சேகரித்தார். அவற்றை லண்டனுக்கு அனுப்பி வைத்தார். இங்கிலாந்து தாவர அரசக் கழகம் அந்தத் தாவரங்களின் அரியத் தன்மைகளுக்கு அங்கீகாரம் வழங்கியது. 1964 ஆம் ஆண்டு கினபாலு மலை மலேசிய அரசாங்கத்தின் அரசிதழ்ப் பதிவைப் பெற்றது.\n\nஒவ்வோர் ஆண்டும் 200,000 பேர் கினபாலு மலையின் அடிவாரம் வரை செல்கின்றனர். அவர்களில் பத்து விழுக்காட்டினர் மட்டுமே மலையின் உச்சிகுச் சென்று ஏறி பெருமை கொள்கின்றனர்.\n\nSection::::2015 பூகம்பம்.\n5 ஜூன் 2015 ஆம் திகதி காலை மணி 07:15, கினாபாலு மலையை சுற்றியுள்ள பகுதிகள் பூகம்பத்தால் சேதமடைந்தது. மலையேறிகள் மற்றும் மலை வழிகாட்டிகள் உள்ளிட்ட பதினெட்டு பேர்கள் பூகம்பத்தால் மற்றும் அதைத் தொடர்ந்து வந்த மகத்தான நிலச்சரிவால் கொல்லப்பட்டனர். ராணவு மற்றும் மேற்கு சபா பகுதிகளும் பூகம்பத்தால் பாதிக்கபட்டன. “டொங்கி இயர்” என அழைக்கப்படும் கினாபாலு மலை உச்சி பெரிதும் சேதமடைந்தது.\n\n\n"}
{"id": "164364", "url": "https://ta.wikipedia.org/wiki?curid=164364", "title": "நேர்மாறு முக்கோணவியல் சார்புகளின் தொகையீடுகளின் பட்டியல்", "text": "நேர்மாறு முக்கோணவியல் சார்புகளின் தொகையீடுகளின் பட்டியல்\n\nநேர்மாறு முக்கோணவியல் சார்புகளின் தொகையீடுகளின் பட்டியல் (\"List of integrals of inverse trigonometric functions\") கீழே தரப்பட்டுள்ளது.\n\nஎடுத்துக்காட்டாக, நேர்மாறு சைன் சார்பின் குறியீடு:\n"}
{"id": "164367", "url": "https://ta.wikipedia.org/wiki?curid=164367", "title": "சேலம் சி. விஜயராகாவாச்சாரியார்", "text": "சேலம் சி. விஜயராகாவாச்சாரியார்\n\nசேலம் சி. விஜயராகாவாச்சாரியார் (\"C. Vijayaraghavachariar\") என்றழைக்கப்படும் சக்கரவர்த்தி விஜயராகவாச்சாரியார் (18 ஜூன் 1852 - 19 ஏப்ரல் 1944) ஒரு ஒரு அரசு ஊழியர் மற்றும் சீர்திருத்தவாதியும் ஆவார். இந்திய அரசியல்வாதியும் வழக்கறிஞரும் ஆவார். 1875 இல் சென்னை மாநிலக் கல்லூரியின் ஆசிரியராகப் பணியாற்றியவர். 1882 ஆம் ஆண்டில் சேலம் மாநகர சபை உறுப்பினராக அரசியல் நுழைந்து, 1895 இல் சென்னை மாநிலக் கவுன்சில் உறுப்பினராகவும் 1913 இல் மத்திய சட்டமன்ற உறுப்பினராகவும் பதவி வகித்தவர் . 1882-ல் நடைபெற்ற சேலம் இனக்கலவரத்தில் குற்றவாளியாகக் கருதப்பட்டு 10 ஆண்டுகள் அந்தமான் தீவுகளுக்கு நாடுகடத்தப்பட்டு சிறைத்தண்டனை பெற்றார். இதனால் தனது நகரமன்றப் பதவியினையும் இழந்தார். சிறையிலிருந்தபடியே தான் குற்றமற்றவர் என வாதாடி விடுதலையானவர். இதனால் 'சேலத்து நாயகன்' எனவும் 'தென்னிந்தியாவின் சிங்கம்' எனவும் பாராட்டப்பட்டவர்.\n"}
{"id": "164368", "url": "https://ta.wikipedia.org/wiki?curid=164368", "title": "குறுந்தொகை உரை", "text": "குறுந்தொகை உரை\n\nகுறுந்தொகை உரை என்பது குறுந்தொகை நூலுக்கு 13ஆம் நூற்றாண்டில் தோன்றிய பழைய உரை. \nஎட்டுத்தொகை நூல்களுக்குத் தோன்றிய உரைகள் இங்கு ஒப்புநோக்கத் தக்கவை. \nஇந்த உரைநூல் கிடைக்கப்பெறவில்லை. \nஎனினும் நச்சினார்க்கினியர் எந்தெந்த நூல்களுக்கு உரை செய்தார் என்று பட்டியலிட்டுக் காட்டும் வெண்பாவில் இந்த நூலிலுள்ள 20 பாடல்களுக்கு இவர் உரை செய்தார் என்னும் குறிப்பு வருவதால் இந்த உரைதூல் இருந்தது என்பதும், இந்த உரை நச்சினார்க்கினியரால் செய்யப்பட்டது என்பதும் தெரியவருகிறது.\n"}
{"id": "164371", "url": "https://ta.wikipedia.org/wiki?curid=164371", "title": "ஜி. சுப்பிரமணிய ஐயர்", "text": "ஜி. சுப்பிரமணிய ஐயர்\n\nஜி. சுப்பிரமணிய ஐயர் என அறியப்பட்ட கணபதி தீட்சிதர் சுப்பிரமணிய ஐயர் (\"Ganapathy Dikshitar Subramania Iyer\", சனவரி 19, 1855 - ஏப்ரல் 18, 1916) இந்தியாவின் முன்னணி இதழியலாளர்களில் ஒருவர்; செப்டம்பர் 20, 1878 இல் தி இந்து என்ற செய்தி இதழை நிறுவி 1898 வரை அதன் உரிமையாளர், மேலாண்மை இயக்குநர் மற்றும் பதிப்பாளராகவும் இருந்தவர். சுதேசமித்திரன் என்ற தமிழ் வார இதழை மார்ச்சு, 1882 இல் தொடங்கியவர். சமூக சிந்தனையாளர் மற்றும் விடுதலைப் போராட்ட வீரரும் ஆவார்.\n\nசுப்பிரமணிய ஐயர் 1885 ஆம் ஆண்டில் பம்பாயில் இடம்பெற்ற இந்திய காங்கிரசின் முதலாவது மாநாட்டில் அம்மாநாட்டின் முதலாவது தீர்மானமாக இந்தியாவில் ஆங்கிலேயரின் ஆட்சியைப் பற்றி விசாரணை நடத்துவது சம்பந்தமாகக் கொண்டு வந்தார்.\n\nSection::::மேற்கோளும் குறிப்புகளும்.\n \n"}
{"id": "164378", "url": "https://ta.wikipedia.org/wiki?curid=164378", "title": "பழஞ்சூர்", "text": "பழஞ்சூர்\n\nபழஞ்சூர் என்பது தமிழ்நாடு, தஞ்சாவூர் மாவட்டம், பட்டுக்கோட்டை வட்டத்தில் உள்ள ஊர். பட்டுக்கோட்டையின் கிழக்கு பகுதியில் 7 கிலோ மீட்டர் தொலைவில் உள்ளது. அதிராம்பட்டினம் கடற்கரை 5 கி.மீ தொலைவில் உள்ளது. 3 பள்ளிகூடங்கள் உள்ளன. அதில் 2 தொடக்க பள்ளிகள், 1 நடுநிலை பள்ளி ஆகும். முக்கிய தொழில் விவசாயம். காவிரி ஆற்றீன் கடைமடை பாசன பகுதி ஆகும். 2001 மக்கள் தொகை கணக்கெடுப்பின்படி படி, 954 ஆண்கள் மற்றும் 1064 பெண்கள் 2018 மொத்தம் மக்கள். பாலின விகிதம் 1115 ஆகும். எழுத்தறிவு விகிதம் 72,74 இருந்தது.\n\nSection::::வைகாசித் திருவிழா.\nபழஞ்சூரின் மையப்பகுதியில் உள்ள முத்துமாரியம்மன், செல்வவினாயகர் ஆலயங்களின் திருவிழா இவ்வூர் வாசிகளால் வைகாசித் திருவிழா என்று அழைக்கப்படுகிரது. 9 நாட்கள் நடைபெரும் இதுவே இவ்வூரின் பெரிய விழா ஆகும். 6 கரை காரர்களால் 6 மண்டகபடிகளும், 1 மண்டகபடியும், காவடி திருவிழாவும் நடைபெறும்.\n\nSection::::விவசாயம்.\nஇப்பகுதியின் விவசாயத்தில் நெல்லுக்கே முதலிடம். புதுகுளம், முக்குளம், ஐயன் குளம், பது ஆறு இவைகளே பாசனத்தின் ஊற்றாகும். தென்னையும் இங்கு பயிரிடப்படுகிறது.\n"}
{"id": "164379", "url": "https://ta.wikipedia.org/wiki?curid=164379", "title": "ஐ. எஸ். முருகேஸ்", "text": "ஐ. எஸ். முருகேஸ்\n\nஐ எஸ் முருகேஸ் அல்லது மீசை முருகேஸ் என அறியப்படும் இவர் ஒரு பின்னணி இசைக் கலைஞர், மற்றும் நடிகரும் ஆவார். இவர் பல தமிழ் திரைப்பட இசையமைப்பாளர்களுடன் இணைந்து இசை அமைத்துள்ளார்.\n\nஇவர் தேங்காய் ஓடு முதலிய எளிமையான பொருட்களின் உதவியால் வினோதமான ஒலிகளை எழுப்பி இசையமைத்து சாதனை புரிந்துள்ளார்.\n\nஉயிரே உனக்காக போன்ற பல தமிழ்த் திரைப்படங்களில் நடித்துள்ளார். தொலைக்காட்சி நிகழ்ச்சிகளில் பங்கு கொண்ட இவர் கலைமாமணி விருது பெற்றவர்.\n\n"}
{"id": "164380", "url": "https://ta.wikipedia.org/wiki?curid=164380", "title": "பிளவுறுமை", "text": "பிளவுறுமை\n\nஅணுக்கருப் பொறியியலில், ஓர் பிளவுறு (\"Fissile\") பொருளானது அணுக்கரு பிளவிற்கான தொடர்வினையை பேணத்தக்கதாகும் . வரையறையின்படி, பிளவுறு பொருட்கள் அணுப்பிளவு தொடர்வினையை நொதுமிகளின் எந்தவொரு வெப்பநிலையிலும் பேண இயலும். பெரும்பான்மை நொதுமி ஆற்றல் விரைவற்ற நொதுமிகளாலோ (எ.கா. ஓர் வெப்ப அமைப்பு) அல்லது 1 MeV (100 TJ/kg)க்கும் கூடுதலான ஆற்றலுடைய விரைவு நொதுமிகளாலோ இருக்கலாம். பிளவுறு பொருட்களை நியூத்திரன் மட்டுப்படுத்தியுடன் வெப்ப நியூத்திரன் அணு உலைகளிலும்; வேக-நியூத்திரன் அணு உலைகளில் மட்டுப்படுத்தியின்றியும்; அணுக்கரு ஆயுதங்களிலும் எரிபொருளாகப் பயன்படுத்தலாம்.\n\nSection::::பிளவுறு அணுக்கருனிகள்.\nபொதுவாக, அணு எண் 89இலிருந்து 103 வரை அக்டினியம் துவங்கி லாரென்சியம் வரையுள்ள அக்டினைடுகளின் ஒற்றைப்படை எண்ணில் நியூத்திரன்களைக் கொண்ட ஓரிடத்தான்கள் பிளவுறுமை கொண்டவைகளாக உள்ளன. பெரும்பாலான அணு எரிபொருள்கள் ஒற்றைப்படை திணிவெண்ணையும் (\"A\" = புரோட்டான்கள் மற்றும் நியூத்திரன்களின் மொத்த எண்ணிக்கை), இரட்டைப்படை அணு எண்ணையும் (\"Z\" = புரோட்டான்களின் எண்ணிக்கை) கொண்டுள்ளன. இதன்மூலம் ஒற்றைப்படை நியூத்திரன்கள் தேவை எனப் புலனாகிறது. ஒற்றைப்படை நியூத்திரன்களைக் கொண்ட ஓரிடத்தான்கள் ஓர் கூடுதல் நியூத்திரனை உட்கொள்வதன் மூலம் சோடியாவதால் கூடுதலாக 1 to 2 MeV ஆற்றலைப் பெறுகிறது. இந்த ஆற்றல் விரைவற்ற நியூத்திரன்களால் அணுப்பிளவு வினைக்கான கூடுதல் ஆற்றலைத் தர போதுமானதாக உள்ளது. இந்தத் தன்மை \"பிளைவுறத்தக்க\" ஓரிடத்தான்கள் பிளைவுறு பொருட்களாக மாற முக்கியமானதாகும்.\n\nமிகப் பொதுவாக, இரட்டைப்படை புரோட்டான்களையும் இரட்டைப்பட நியூத்திரன்களையும் கொண்ட தனிமங்கள், அணு எண்ணுக்கும் திணிவெண்ணிற்கும் இடையேயான வரைபடத்தில் மிக அறியப்பட்ட வளைவிற்கு அண்மையில் உள்ளவை, நிலைத்தன்மையுடன் அணு பிளவு வினையாற்ற வாய்ப்புக் குறைந்தவையாகும். இவை நியூத்திரனை \"கண்டுகொள்ளாது\" தனது வழியில் செல்ல விட்டு விடும் அல்லது நியூத்திரனைக் உட்கவர்ந்தாலும் போதுமான ஆற்றல் பெறாது அணுக்கருனியை பிளவுபடுத்தாது. இந்த \"இரட்டை-இரட்டை\" ஓரிடத்தான்கள் தன்னிச்சையான அணுப்பிளவிற்கு ஆட்பட குறைந்த வாய்ப்பு கொண்டவையாக இருப்பதுடன் அல்ஃபா அல்லது பீட்டா சிதைவுகளுக்கு நீண்ட அரைவாழ்வுக் காலம் கொண்டுள்ளன. இவற்றிற்கான எடுத்துக்காட்டுகளாக யுரேனியம்-238 மற்றும் தோரியம்-232 ஆகியவை உள்ளன. அதேநேரம், ஒற்றைப்படை நியூத்திரன்களும் புரோட்டான்களும் உள்ள ஓரிடத்தான்கள் (ஒற்றை \"Z\", ஒற்றை \"N\") குறைந்த வாழ்வுள்ளவை; ஏனெனில் இவை மிக எளிதாக பீட்டா சிதைவினால் இரட்டை நியூத்திரன்களும் இரட்டை புரோட்டான்களும் உள்ள ஓரிடத்தானாக (இரட்டை \"Z\", இரட்டை \"N\") மாறி நிலைத்தன்மை பெறுகின்றன. இந்த குறைந்த அரைவாழ்வினால் இத்தகைய ஓரிடத்தான்களின் எண்ணிக்கை குறைவாக இருப்பதுடன் அவை மிகுந்த கதிரியக்கம் கொண்டவையாகவும் உள்ளன.\n"}
{"id": "164391", "url": "https://ta.wikipedia.org/wiki?curid=164391", "title": "சாஃபோ", "text": "சாஃபோ\n\nசாஃபோ (\"Sappho\") ஒரு பண்டைய கிரேக்கப் பெண் தன்னுணர்வுக் கவிஞர் ஆவார். லெஸ்போஸ் தீவில் பிறந்த இவரை பின் வந்த கிரேக்கர்கள் ஒன்பது தன்னுணர்வுக் கவிஞர்களுள் ஒருவராகக் கொள்வர். வரலாற்றிலும், கவிதையிலும் இவரை லெஸ்போஸ் தீவின் மிட்டிலீனி (Mytilene) என்னும் நகரத்துடன் தொடர்புபடுத்துவது உண்டு. இவர் பிறந்த இடமாக அதே தீவிலிருந்த இன்னொரு நகரான எர்சோஸ் என்னும் நகரையும் சொல்வது உண்டு. இவர் கிமு 630 க்கும் கிமு 612 க்கும் இடையில் பிறந்து கிமு 570 அளவில் இறந்ததாகச் சொல்லப்படுகிறது. இவரின் பெற்றோர்கள் ஸ்காமாண்டிரோனிமஸ், கிலெயிஸ் ஆவார்கள். இவருக்கு ஒரு மகள் இருந்ததாகவும் அவளை தனது தாயின் நினைவாக கிளெயிஸ் என்று அழைத்ததாகவும் குறிப்புகள் காணப்படுகின்றன. இவர் எழுதி பண்டைக் காலத்தவர் படித்துச் சுவைத்ததாகச் சொல்லப்படும் பெரும்பாலான கவிதைகள் இன்று கிடைத்தில எனினும் தப்பியிருக்கும் பகுதிகள் மூலம் அவரது புகழ் நிலைத்துள்ளது.\n\nSection::::வாழ்க்கை.\nசாஃபோ கிருத்துவுக்கு ஆறு நூற்றாண்டுகளுக்கு முன் வாழ்ந்தவர். கிரேக்கச்செம்மொழி இலக்கியத்தை அறிந்தோர் யாரும் இவரை அறியாமல் இருக்க முடியாது. இவர் உலகத்தின் அபூர்வம் என்றும் அதிசயம் என்றும் புகழாரம் சூட்டப்பட்டவர்.இவர் பண்டைய கிரேக்க நாட்டின் மிகப் பெரிய தீவுகளில் ஒன்றான லெஸ்பாஸ் என்ற திவில் ஒரு செல்வக்குடும்பத்தில் பிறந்தவர். இவரது குடும்பம் அரசியல் காரணங்களால் நாடுகடத்தப்பட்டு சிராக்கூஸ் என்ற நகரில் இருந்தது. சாஃபோவின் சிலை சிராக்குஸ் நகர மண்டபத்தில் இருந்ததற்கான குறிப்பை சரித்திர வல்லுநர் சிசரோ என்பார் வழங்கியுள்ளார். சிராக்குஸ் நாட்டிலும் இவரின் பேரழகும் பேரறிவும் அனைவரையும் கவர்ந்தன. இந்நகர மக்கள் இவர் நினைவாக கோவில் ஒன்று கட்டி இவருக்கு பெருமை சேர்த்தனர். கீழே குறிப்பில் கண்ட செம்மொழி இலக்கிய சுருங்கிய துணைவனில் கண்டுள்ளபடி சாஃபோ செர்சைலஸ் என்பாரை மணந்து கொண்டு கிலயிஸ் என்ற பெயருடைய மகளைப் பெற்று வளர்த்தார்.\"\n\nசாஃபோவுக்கு அல்கேயஸ் என்ற பெயருடைய ஆண் கவிஞர் காதலராக இருந்திருக்கிறார். அல்கேயஸ் சாஃபோவை ‘கரு நீலமுடியுடைய தூய்மையான தேன் போன்று புன்முறுவல் பூக்கும் அழகி’ என்று வருணிப்பதற்கான குறிப்பொன்று காணப்படுகிறது. சாஃபோவும் அல்கேயசும் ஒன்றாக உள்ள ஓவியங்கள் \nஇன்றும் கலைக்கூடங்களில் காணப்படுகின்றன. (வலது)\n\nSection::::சாஃபோவும் இளம்பெண்களும்.\nசாஃபோவுக்கு இளம்பெண் காப்பக பொறுப்பாளராக இருக்கும் வாய்ப்பு கொடுக்கப்பட்டது. இளம்பெண்களுக்கு பலவகையான திறன்களையும் அறிவுக்கூறுகளையும் வழங்குவதே இவரின் பணியாக இருந்திட்ட போதிலும், இவர் அவர்கள் ஒருசிலரின் அழகைக்கண்டு மயங்கியவராகவும் அவரழகை அனுபவிக்கும் வேட்கை மிக்கவராகவும் இருந்திருக்கிறார் என்பதை அவரின் கவிதைகள் மூலமாகவும் அவரின் பண்புகளை விளக்கும் கலைக்கூடங்களில் இன்றும் காணப்படும் ஓவியங்கள் மூலமாகவும் நாம் அறிந்து கொள்ள முடிகிறது.\n\nகிரேக்க நாட்டில் கிமு ஆறாம் நூற்றாண்டு போன்ற பண்டைய நாட்களில் இத்தகு ஓரினச் சேர்க்கைப் பழக்கம் உடையவரை பிற்காலங்களில் கிபி 19, 20 மற்றும் 21 ம் நூற்றாண்டுகளில் வெறுத்து ஒதுக்கப் படுவது போன்று எந்த காழ்ப்பு உணர்ச்சியும் அவர்பால் காட்டப்படவில்லை. லெஸ்பியன் (Lesbian), ஓரினச்சேர்க்கையுள்ள பெண், லெஸ்பியனிசம் (Lesbianism) பெண்களில் ஓரினச்சேர்க்கை என்ற சொற்கள் கிபி 19ம் நூற்றாண்டு முதற்கொண்டே வழக்கத்தில் உள்ளன. மேற்கண்ட இரண்டு சொற்களுக்கும் இவர் காரணமானவர் என்று கருதப்படுகிறார். இதோடுமட்டுமல்லாமல் இவர் பெயர் தழுவிய சாஃபிக் (Sapphic), சாஃபிசம் (Sappism) என்ற சொற்களும் இவரது பெயரிலிருந்து பிறந்த பெண்களின் ஓரினச் சேர்க்கையைக் குறிக்கின்ற சொற்களாக இருக்கின்றன.\n\nSection::::சாஃபோவும் சாக்ரடீசும்.\nகிரேக்க நாட்டு தத்துவமேதை சாக்ரடீஸ் ஓரினச் சேர்க்கை கொண்ட ஆண் விரும்பி. இவரின் ஆண் காதலர்கள் அல்சிபையாடிஸ், சார்மௌஇடிஸ், பேட்ரஸ் ஆகிய மூவருமாவர். இதைபோன்றே சாஃபோவும் ஓரினச்சேர்க்கை கொண்ட பெண் விரும்பி. இவரின் பெண்காதலர்கள் கிரின்னா, அத்திஸ், அன்க்டோரியா ஆகிய மூவருமாவர். சாக்ரடிஸ் ஒர் ஆண்விரும்பி (Gay) என்றால் சாஃபோ ஒரு பெண்விரும்பி (Lesbian) என்பது வெளிப்படையாகின்றது. காதற்கலையை (Art of love) இருவரும் ஓரினச்சேர்க்கை (Homosexuality) மூலமே கண்டிருக்கிறார்கள் என்பதும் புலனாகின்றது.\n\nசாஃபோவுக்கு பெண்களிடம் ஈடுபாடு அதிகமாக இருந்ததற்கான குறிப்புகள் இவர் கவிதைகளில் காணப்படுகின்றன. இவரின் தனிப்பற்றுக்குப் பாத்திரமான அத்தீஸ், அனக்டோரியா ஆகியோர் பெயரையே தலைப்பாகக் கொண்ட கவிதைகள் இவரது காதலின் செறிவை உணர்த்துகின்றன. சாஃபோவின் கவிதைகள் தன் ஊணர்ச்சிப் பாக்கள் (Lyrics) என்ற வகையைச் சேர்ந்தன. இவை லயர்(Lyre) என்ற இசைக் கருவியின் இசையுடன் இணைத்து அக்காலத்தில் பாடப்பட்டன. சாஃபோ ஒன்பது ஒன்பது முது பெரும் கிரேக்க மொழிக் கவிஞருள் ஒருவராகக் கருதப்படுகிறார்.\n\nSection::::காலம்.\nஸ்ட்ராபோ என்பவர் கூற்றுப்படி சாஃபோ, மிட்டிலீனியைச் சேர்ந்த அல்சீயஸ் (பிறப்பு கிமு 620), பித்தாக்கஸ் (கிமு 645 - 570) என்பவர்களது சமகாலத்தவர் ஆவார். அத்தீனியஸ் என்பவரோ சாஃபோ லிடியாவைச் சேர்ந்த அல்யாத்தெஸ் (Alyattes - கிமு 610 - 560) வாழ்ந்த காலத்தில் வாழ்ந்தவர் என்கிறார்.\n\nசாஃபோவின் வாழ்க்கையைப் பற்றி அறிந்து கொள்வதற்கான ஒரே சமகாலத்து மூலம் அவரது கவிதைகள் மட்டுமே. ஆனாலும் அறிஞர்கள் அவற்றிலிருந்து வரலாற்றுத் தகவல்களைப் பெறமுடியும் என்று நம்பவில்லை. இவர் பற்றிய பெருமளவிலான வாழ்க்கைக் குறிப்புக்களைப் பெற உதவும் பிற்காலத்து மூலங்கள் குறித்தும் சந்தேகங்கள் உள்ளன.\n\nSection::::சாஃபோவின் கவிதைகளும் கிரேக்கத் தொன்மவியலும்.\nசாஃபோ எழுதிய கவிதைகளில் இருநூரு கவிதைகள் இது வரை கண்டறியப்ப்ட்டுள்ளன. அதில் பதினாறாவது துணுக்கும் நாற்பத்தி நான்காவது துணுக்கும் கோமர் காப்பியங்களை ஒட்டி எழுதப்பட்டவை. அதனால் சாஃபோ கோமர் காப்பியங்களை அதிகம் அறிந்தவராக அறியப்படுகிறார்.\n\nSection::::மேற்கோள்களும் குறிப்புகளும்.\nOxford Concise Companion to Classical Literature, M.C. Howatson and Ian Chilvers, Oxford University Press, 1993\n"}
{"id": "164395", "url": "https://ta.wikipedia.org/wiki?curid=164395", "title": "பெரியாழ்வார் பாடிய பிள்ளைத்தமிழ்", "text": "பெரியாழ்வார் பாடிய பிள்ளைத்தமிழ்\n\nபெரியாழ்வார், ஆழ்வார்கள்களில் ஒருவர். கி.பி. 6 நூற்றாண்டின் பிற்பகுதியில் வாழ்ந்தவர். வைணவர். இவரது பாடல்கள் நாலாயிர திவ்வியப் பிரபந்தம் நூலில் முதல் 5 திருமொழிகளாக அமைந்துள்ளன. அவற்றில் 474 பாடல்கள் உள்ளன. இவற்றில் இவர் கண்ணனைப் பிள்ளையாகப் பாவித்துப் பாடிய பாடல்களும் உள்ளன. பாட்டியல் இலக்கண நூல்கள் பிள்ளைத்தமிழ் என்னும் இலக்கண நெறியை வகுப்பதற்கு முன்னர் தோன்றிய பிள்ளைத்தமிழ்ப் பாடல்கள் இவை. தொல்காப்பியம் கடவுளைக் குழந்தையாகப் பாவித்துப் பாடும் பகுதியைப் பாடாண் திணையின் பகுதியாகக் குறிப்பிடுகிறது. \n\nSection::::பெரியாழ்வாரின் குழந்தைக் கண்ணன்.\nபெரியாழ்வார் கண்ணனைக் குழந்தையாகப் பாவித்துப் பாடிய பாடல்களின் வரிசை (+1 எனக் குறிப்பிடப்பட்டுள்ள பாடல் பாடலைப் பாடுபவர் இன்ன பயன் பெறுவார் எனக் கூறுகிறது):\n\n\nஇது மேலும் தொடர்கிறது. கண்ணனைப்பற்றி அயலகத்தார் யசோதையிடம் முறையிடல், கண்ணனுக்கு முலைப்பால் தராதே எனல், முதலானவை இதன் தொடர்ச்சி.\n"}
{"id": "164401", "url": "https://ta.wikipedia.org/wiki?curid=164401", "title": "நேர்மாறு அதிபரவளைவுச் சார்புகளின் தொகையீடுகளின் பட்டியல்", "text": "நேர்மாறு அதிபரவளைவுச் சார்புகளின் தொகையீடுகளின் பட்டியல்\n\nநேர்மாறு அதிபரவளைவு சார்புகளின் தொகையீடுகளின் பட்டியல் (\"List of integrals of inverse hyperbolic functions\") கீழே தரப்பட்டுள்ளது.\n\n"}
{"id": "164403", "url": "https://ta.wikipedia.org/wiki?curid=164403", "title": "அதிபரவளைவுச் சார்புகளின் தொகையீடுகளின் பட்டியல்", "text": "அதிபரவளைவுச் சார்புகளின் தொகையீடுகளின் பட்டியல்\n\nஅதிபரவளைவுச் சார்புகளின் தொகையீடுகளின் பட்டியல் (\"List of integrals of hyperbolic functions\") கீழே தரப்பட்டுள்ளது.\n\n"}
{"id": "164407", "url": "https://ta.wikipedia.org/wiki?curid=164407", "title": "விகிதமுறு சார்புகளின் தொகையீடுகளின் பட்டியல்", "text": "விகிதமுறு சார்புகளின் தொகையீடுகளின் பட்டியல்\n\nவிகிதமுறு சார்புகளின் தொகையீடுகளின் பட்டியல் (List of integrals of rational functions) கீழே தரப்பட்டுள்ளது.\n\n\nSection::::பலவகைப்பட்ட தொகையீட்டுச் சார்புகள்.\nஎந்தவொரு விகிதமுறு சார்பையும் பகுதி பின்னங்களாகப் பிரித்துத் தொகையிடமுடியும். தரப்பட்ட விகிதமுறு சார்பை பின்வரும் வடிவங்களுக்கு மாற்றித் தொகையிடலாம்.\n\nSection::::\"x\" / (\"a x\" + \"b x\" + \"c\" வடிவில் அமையும் தொகையீட்டுச் சார்புகள்.\nformula_21 எனில்,\n<br>\n<br>\n<br>\n"}
{"id": "164410", "url": "https://ta.wikipedia.org/wiki?curid=164410", "title": "பான் அமெரிக்க நெடுஞ்சாலை", "text": "பான் அமெரிக்க நெடுஞ்சாலை\n\nஅமெரிக்காக்களுக்கிடை நெடுஞ்சாலை அல்லது பான் அமெரிக்க நெடுஞ்சாலை (\"Pan American Highway\", போர்த்துகேயம்: \"Rodovia / Auto-estrada Pan-americana\", எசுப்பானியம்: \"Autopista / Carretera / Ruta Panamericana\") வட தென் அமெரிக்காக்களுக்கிடையே அமைக்கப்பட்டுள்ள ஒரு சாலைகள் வலையமைப்பாகும் இதனது மொத்த நீளம் 47.958 கிலோ மீட்டர்கள் (29,800 மைல்) ஆகும். பனாமா கொலம்பியா நாடுகளின் எல்லையில் \"தாரியன் இடைவெளி\" எனப்படும் மழைக்காடுகள் நிறைந்த 159 கிலோமீட்டர்கள் (99 மைல்) தொலைவைத் தவிர, இந்த நெடுஞ்சாலை அமைப்பு இரு அமெரிக்காக்களின் முதன்மை நாடுகளை இணைக்கிறது.\n\nகின்னஸ் உலக சாதனைகளில், பான் அமெரிக்கன் நெடுஞ்சாலை உலகின் மிக நீளமான \"வாகனம் செல்லும் சாலை\"யாகக் குறிக்கப்பட்டுள்ளது. எனினும், தாரியன் இடைவெளி இருப்பதனால் இதனை வழக்கமான மோட்டார் வாகனத்தில் தென் அமெரிக்கா மற்றும் மத்திய அமெரிக்கா இடையே கடக்க முடியாது.\n\nSection::::பான் அமெரிக்க நெடுஞ்சாலை அமைப்பு கண்ணோட்டம்.\nவடக்கு பான் அமெரிக்க நெடுஞ்சாலை 9 நாடுகள் வழியாக பயணம்:\n\nதெற்கு பான் அமெரிக்க நெடுஞ்சாலை 9 நாடுகள் வழியாக பயணம்:\n\n"}
{"id": "164429", "url": "https://ta.wikipedia.org/wiki?curid=164429", "title": "பத்மினி சிதம்பரநாதன்", "text": "பத்மினி சிதம்பரநாதன்\n\nபத்மினி சிதம்பரநாதன் (\"Pathmini Sithamparanathan\") ஓர் இலங்கைத் தமிழ் அரசியல்வாதியும் முன்னாள் நாடாளுமன்ற உறுப்பினரும் ஆவார்.\n\n2004 தேர்தலில், தமிழ் தேசியக் கூட்டமைப்பின் வேட்பாளராக யாழ்ப்பாண மாவட்டத்தில் போட்டியிட்டு வெற்றி பெற்றார். 2010 ஆம் ஆண்டு வரை நாடாளுமன்ற உறுப்பினராக இருந்தார். 2010 ஆம் ஆண்டு தேர்தலில் இவர் தமிழ்த் தேசியக் கூட்டமைப்பின் வேட்பாளராகத் தேர்ந்தெடுக்கபடாததை அடுத்து பின்னர் உருவான தமிழ்த் தேசிய மக்கள் முன்னணியில் இணைந்து யாழ்ப்பாணத் தொகுதிக்கான வேட்பாளராகத் தேர்ந்தெடுக்கப்பட்டார். ஆனாலும் இக்கட்சி எந்தத் தொகுதியிலும் வெற்றிபெறவில்லை.\n"}
{"id": "164430", "url": "https://ta.wikipedia.org/wiki?curid=164430", "title": "சுப்புலட்சுமி ஜெகதீசன்", "text": "சுப்புலட்சுமி ஜெகதீசன்\n\nசுப்புலட்சுமி ஜெகதீசன் (\"Subbulakshmi Jagadeesan\", பிறப்பு: 24 சூன் 1947) ஓர் இந்திய அரசியல்வாதியும், 14 வது நாடாளுமன்ற உறுப்பினரும் ஆவார். இவர் திராவிட முன்னேற்றக் கழகத்தின் சார்பில், 2004 ஆம் ஆண்டு நடைபெற்ற தேர்தலில் திருச்செங்கோடு தொகுதியில் போட்டியிட்டு வெற்றிபெற்றார்.\n\nஇவர் முன்னாள் மத்திய சமூக நீதி துறை அமைச்சர் ஆவார்.\n"}
{"id": "164431", "url": "https://ta.wikipedia.org/wiki?curid=164431", "title": "சுபா (எழுத்தாளர்கள்)", "text": "சுபா (எழுத்தாளர்கள்)\n\nசுபா என்பது தமிழ் எழுத்தாளர்கள் டி.சுரேஷ் மற்றும் ஏ.என். பாலகிருஷ்ணன் ஆகிய இருவரும் சேர்ந்து எழுதும் புனை பெயராகும். இவர்கள் இருவரும் தமிழ் துப்பறியும் புதினங்கள், திரைக்கதை, சிறுகதைகள் போன்றவற்றை எழுதி வருகின்றனர்.\n\nSection::::எழுத்துப்பணி.\nஇவ்விரு நண்பர்களும் கல்லூரியில் படிக்கும் காலத்திலிருந்து கதைகளை சேர்ந்து எழுதியுள்ளனர், மேலும் 1979-லிருந்து அவற்றை வெளியிட்டு வருகின்றனர். இவர்களிருவரும் குறைந்தபட்சம் 450 குறு நாவல்களையும், 400 சிறு கதைகளையும், திரைப்படங்கள் மற்றும் தொலைகாட்சி தொடர்களுக்கு திரைக்கதைகளையும் எழுதியுள்ளனர். கனா கண்டேன், அயன் ஆகிய திரைப்படங்கள் சுபாவின் நாவல்களை தழுவி அமைந்துள்ளவை, மேலும் இவற்றின் திரைக்கதை சுபா மற்றும் கே. வி. ஆனந்த் ஆகியோரால் எழுதப்பட்டது. கோ திரைப்படத்தின் திரைக்கதையும் சுபா மற்றும் கே. வி. ஆனந்த் ஆகியோரால் எழுதப்பட்டது. தமிழ் மற்றும் தெலுங்கில் வெளிவந்த \"180\" திரைப்படத்தின் திரைக்கதை சுபா மற்றும் ஜெயேந்திரா ஆகியோரால் எழுதப்பட்டது.\n\nஇவர்களின் பெரும்பாலான புதினங்களில் ஈகிள் ஐ டிடக்டிவ் ஏஜென்சியின் நரேந்திரன், வைஜயந்தி ஆகிய கதாபாத்திரங்கள் முதன்மைப்படுத்தப்பட்டிருக்கும், மேலும் ஜான் சுந்தர், செல்வா, முருகேசன் ஆகியவையும் இவர்கள் உருவாக்கிய முக்கிய கதாபாத்திரங்கள் ஆவர்..\n"}
{"id": "164432", "url": "https://ta.wikipedia.org/wiki?curid=164432", "title": "அடுக்குக்குறிச் சார்புகளின் தொகையீடுகளின் பட்டியல்", "text": "அடுக்குக்குறிச் சார்புகளின் தொகையீடுகளின் பட்டியல்\n\nஅடுக்குக்குறிச் சார்புகளின் தொகையீடுகளின் பட்டியல் (\"List of integrals of exponential functions\") கீழே தரப்பட்டுள்ளது.\n\n"}
{"id": "164433", "url": "https://ta.wikipedia.org/wiki?curid=164433", "title": "மடக்கைச் சார்புகளின் தொகையீடுகளின் பட்டியல்", "text": "மடக்கைச் சார்புகளின் தொகையீடுகளின் பட்டியல்\n\nமடக்கைச் சார்புகளின் தொகையீடுகளின் பட்டியல் (\"List of integrals of logarithmic functions\") கீழே தரப்பட்டுள்ளது.\n\nஇக்கட்டுரை முழுவதும் \"x\" >0 எனக் கொள்ளப்படுகிறது.\n\nformula_24 தடவைகள் தொடர்ந்த தொகையிடலுக்கு,\n\nபொதுமைப்படுத்த,\n\n"}
{"id": "164434", "url": "https://ta.wikipedia.org/wiki?curid=164434", "title": "கிறித்தவ பிள்ளைத்தமிழ் இலக்கியங்கள்", "text": "கிறித்தவ பிள்ளைத்தமிழ் இலக்கியங்கள்\n\nகிறித்தவ பிள்ளைத்தமிழ் இலக்கியங்கள் என்பது கிறித்தவர்கள் வழிபடுகின்ற இறைமன் இயேசு கிறித்துவையோ அவரது அன்னை மரியாவையோ பிற கிறித்தவப் புனிதர்கள் மற்றும் கிறித்தவ சான்றோரையோ குழந்தையாக உருவகித்துப் பாடுகின்ற தமிழ்ச் சிற்றிலக்கிய வகையைக் குறிக்கும். \nகிறித்தவப் பிள்ளைத்தமிழ் இலக்கியங்கள் வீரமாமுனிவர் காலத்திலிருந்தே தொகுக்கப்பட்டுள்ளன. அவற்றுள் சில கீழே குறிக்கப்படுகின்றன.\n\n\n\n\nSection::::வீரமாமுனிவர் பாடிய \"தேவமாதா பிள்ளைத்தமிழ்\".\n\"தேவமாதா பிள்ளைத்தமிழ்\" என்ற நூல் வீரமாமுனிவர் (1680-1946) பாடியதாக முனைவர் வி.மி. ஞானப்பிரகாசம் பாரிசிலுள்ள தேசிய நூலகத்தில் கண்டுபிடித்துள்ளார். இந்நூலைத் தஞ்சைத் தமிழ்ப் பல்கலைக்கழகம் 2008ஆம் ஆண்டு வெளியிட்டுள்ளது. \"வீரமாமுனிவரின் நிருபங்கள்\" என்ற பெயரில் இந்நூல் அமைந்துள்ளது. இந்நூலின் பின்பகுதியில் \"தேவமாதா பிள்ளைத்தமிழ்\" இடம் பெறுகிறது.\n\nஅம்மானை, அந்தாதி, கலம்பகம், பதிகம், மாலை, வெண்கலிப்பா, வண்ணம் ஆகிய சிற்றிலக்கியங்களைப் படைத்த வீரமாமுனிவர் \"தேவமாதா பிள்ளைத்தமிழ்\" பாடியுள்ளமை அவரது பெருமைக்கு மேலும் பெருமை சேர்க்கிறது. \n\n\"தேவமாதா பிள்ளைத்தமிழ்\" காப்புப் பருவத்திற்கு முன் \"கடனரி அகவல்\" என்ற முன்னுரைப் பகுதியைப் பெற்றுள்ளது. இப்பகுதியில் பெண்பாற் பிள்ளைத்தமிழுக்குரிய பத்துப் பருவங்களும், ஆண்பாற் பிள்ளைத்தமிழுக்குரிய பத்துப் பருவங்களும் இடம்பெற்றுள்ளன. பிற பெண்பாற் பிள்ளைத்தமிழ் நூல்களில் \"நீராடல்\" என்று அழைக்கப் பெறும் பருவம் தேவமாதா பிள்ளைத்தமிழில் \"அபிஷேகம்\" என்று அமைந்துள்ளது. \n\nமுத்தப்பருவத்தில் ஒரு மாற்றமாக, அன்னை மரியாவின் அடியார்கள் மரியா என்னும் குழந்தையின் திருவடியை முத்தம் செய்ய இசைவு தருமாறு வேண்டுவதாகப் பாடப்பட்டுள்ளது:\n\"முளரிப் பதத்தில் அருள்கனிந்த முத்தம் தருக\" <br> \"அரிய திருத்தாளின் முத்தம் தருக\" <br> \"மொழியும் கருணைத் திருத்தாளின் முத்தம் தருக\" <br>\"பன்னு முத்தம் பரிவு முத்தம் பாத முத்தம் தருகவே\"\nஎன்பவற்றைச் சான்றாகக் காட்டலாம்.\n\nஉலக முடிவில் இறைமகன் எல்லா மக்களுக்கும் தீர்ப்பு வழங்கும் (\"நடுத்தீர்வை\") நீதித்தலைவராக வருவார் என்பது கிறித்தவ நம்பிக்கை. அப்போது மண்ணுலகிலும் கதிரவன் மற்றும் நிலவிலும் நடுக்கம் ஏற்படும் என்பது விவிலிய உருவகம். \"அம்புலியே, நீயும் நடுக்கமுறுவாய். எனவே மரியன்னையின் திருத்தாள்களிலே சரணடைந்து விடு\" என்னும் பொருள்பட, கீழ்வருமாறு பாடுகிறார்:\n\"நன்னடுத் தீர்வையில் உனைப் பீடொடுங்கச் செய்ய நாயகன்தாய் பரிவுசேர்<br>அற்புதக் கன்னியிவள் பதத்தினில்நீ பணிந்து அம்புலியாட வரவே<br>அன்புடைய ஞானக் குழந்தை மரியாயி சரணம் புலியாட வரவே\"\n\nவீரமாமுனிவர் இயற்றியதாகக் கருதப்படுகின்ற இந்த \"தேவமாதா பிள்ளைத்தமிழ்\" இலக்கியமே தமிழில் எழுந்த முதல் கிறித்தவப் பிள்ளைத்தமிழ் என்று தெரிகிறது.\n\n\nSection::::கிறித்தவ பிள்ளைத்தமிழ் இலக்கியங்கள் சில.\nவான வீதியில் தவழும் அம்புலிக்குப் பல குறைகள் உண்டு. அவற்றைச் சுட்டிக்காட்டி, அதே நேரத்தில் இயேசு பெருமானின் சிறப்பையும் எடுத்துக்கூறி அம்புலியை விளையாட அழைக்கிறார் கவிஞர்:\n\"...உலகருனைத் தூற்றுபழி <br>இனிக் கழிய வேண்டுவாயேல் <br>இத்தலம் போற்றலம் பிறிதில்லை ஆதலால் <br>இசைந்தஇப் பெத்தலையினில் <br>அடுபவம் தீர்த்திடும் அத்தன்முனம் பணிவுடன்<br> அம்புலீ ஆடவாவே <br>அண்டர் நாயகன் தொண்டர் தாயகன் இவனுடன் <br>அம்புலீ ஆடவாவே\" \n\n\nபிள்ளைத்தமிழில் வரும் ஒரு பாடலில் அவர் திங்கள் முதல் ஞாயிறு வரையிலான நாட்பெயர்களை அமைத்துள்ளார். அத்துடன் திருவடிகளில் நிலவையணிந்து, செம்மை நிறம் பொருந்திய வாயுடன் அன்புமாறாத தம் சேயை அழகுமிக்க பொன்னையொத்த மலர்க்கைகளில் ஏந்தி, வெள்ளி என்னும் விண்மீனைச் சென்னியில் சூடித் துன்பம்நீக்கிக் கதிரவனை ஆடையாகப் புனைந்து ஆரோக்கியமாதா விளங்குகிறாள் என்று இரட்டுற மொழிதலாகவும் பாடியுள்ளமை அறிந்து இன்புறத்தக்கது. இதோ அப்பாடல்:\n\"பேறாம் பதத்தினில் திங்களைச் சூடிப் பிறங்கு செவ்வாய் <br>மாறாத அற்புதன் தான்வியாழம் ஒத்த மலர்க்கைதுன்ன <br>சீரான வெள்ளிகொண் டேசனி யோட்டிச் செஞ் ஞாயிறிட்டு <br>நீராரும் வேளைவந் தாய் தயை தான் நிதம் செய்குவையே\"\n"}
{"id": "164435", "url": "https://ta.wikipedia.org/wiki?curid=164435", "title": "பெருமாள் மூப்பனார்", "text": "பெருமாள் மூப்பனார்\n\nபெருமாள் மூப்பனார் (Perumal Mupnar) பிஜி நாட்டுத் தமிழ் அரசியல்வாதி. பிஜி உழைப்பாளர் கட்சியின் சார்பில் யசாவா நவாகா தொகுதியில் வென்ற 2001 ஆம் ஆண்டு நாடாளுமன்ற உறுப்பினர். 2006 ஆம் ஆண்டில் நந்தி நகரத் தொகுதியில் போட்டியிட்டு வென்றார்.\n\nபின்னர் மேலவை உறுப்பினராக அமர்த்தப்பட்டார்.\n\n2003 இல் அனைத்துக் கட்சி அமைச்சரவையில் தேர்ந்தெடுக்கப்பட்டார். இவருக்கு போக்குவரத்துத் துறை வழங்கப்பட்டது.\n"}
{"id": "164441", "url": "https://ta.wikipedia.org/wiki?curid=164441", "title": "சோழர் பரம்பரை", "text": "சோழர் பரம்பரை\n\nசோழர் பரம்பரை வரிசையை ஒட்டக்கூத்தர் பாடிய மூவருலா தொகுப்பில் இடம்பெற்றுள்ள மூன்று நூல்களிலும் குறிப்பிட்டுள்ளார். முதலாவது விக்கிரம சோழன் உலா, இரண்டாவது குலோத்துங்க சோழன் உலா மூன்றாவது இராசராசன் உலா ஆகியவற்றின் நூல் முகப்பில் குறிப்பிட்டுள்ளார். இவற்றில் விக்கிரமசோழன் உலாவில் குளிப்பிடப்பட்டுள்ள சோழ அரசர்களின் பரம்பரை வரிசை இந்த மூன்று உலாநூல்களுக்குப் பின்னர் தோன்றிய சங்கரசோழன் உலா நூலில் அப்படியே பின்பற்றப்பட்டுள்ளது. \nவிக்கிரமசோழன் உலா, சங்கரசோழன் உலா ஆகியவற்றில் குறிப்பிடப்பட்டுள்ள வரிசை வருமாறு:\nசங்கரசோழன் உலா மேலும் தொடர்கிறது.\n\n"}
{"id": "164446", "url": "https://ta.wikipedia.org/wiki?curid=164446", "title": "வவுனியா தேர்தல் தொகுதி", "text": "வவுனியா தேர்தல் தொகுதி\n\nவவுனியா தேர்தல் தொகுதி (\"Vavuniya Electorate\") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், வவுனியா மாவட்டத்தில் வவுனியா நகரையும் அதன் சுற்றவுள்ள பகுதிகளையும் உள்ளடக்கியதாகும்.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் வவுனியா தேர்தல் தொகுதி வன்னித் தேர்தல் மாவட்டத்தில் உள்ளடக்கப்பட்டது.\n\nSection::::1947 தேர்தல்கள்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\nSection::::1952 தேர்தல்கள்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\n\nSection::::1956 தேர்தல்கள்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\n\nSection::::1960 (மார்ச்) தேர்தல்கள்.\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\n\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\n\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், தா. சிவசிதம்பரம் உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.\n\n"}
{"id": "164450", "url": "https://ta.wikipedia.org/wiki?curid=164450", "title": "தாமசு பறோ", "text": "தாமசு பறோ\n\nதாமசு பரோ (Thomas Burrow) (யூன் 29, 1909 - யூன் 8 1986), ஓர் இந்தியவியலாளரும் சமற்கிருதப் பேராசிரியரும் ஆவார். இவரது குறிப்பிடத்தக்க ஆக்கங்களுள் சில: திராவிட வேர்ச்சொல்லிலக்கண அகராதி, சமற்கிருதத்தில் சுவாவினால் ஏற்படும் கோளாறு, சமற்கிருத மொழி ஆகியன.\n\nSection::::இளம்பருவம்.\nபரோ வடக்கு லங்காசையரின் லெக் என்னும் ஊரில் பிறந்தார். இவரது பெற்றோரான பிரான்சிசு இலியனோர் பரோ, யோசுவா இணையருக்கு ஆறாவது மகவாகப் பிறந்தார்.\nகுயின் எலிசபெத் கிராமர் பள்ளியில் படித்து கேம்பிரிட்சுப் பல்கலைக்கழகத்தின் கிறிஸ்து கல்லூரியில் சேர்ந்தார். அங்கே மொழி ஒப்பாய்வியலில் ஈடுபாடு கொண்டு சமற்கிருதம் படித்தார்..\n\n\n"}
{"id": "164452", "url": "https://ta.wikipedia.org/wiki?curid=164452", "title": "மரே எமெனோ", "text": "மரே எமெனோ\n\nமரே பர்ன்சன் எமெனோ (Murray Barnson Emeneau) ( பிப்ரவரி 28, 1904 – ஆகத்து 29, 2005) அமெரிக்காவில் கலிபோர்னியா பல்கலைக்கழகம், பெர்க்கிலியில் மொழியியல் துறையை நிறுவிய பேராசிரியர் ஆவார், இவர் ஓர் இந்தியவியலாளர் ஆவர். இவர் அதிகம் அறியப்படாத, இலக்கிய வளம் குறைந்த திராவிட மொழிகளைக் கற்றார். தோடா, படகா, கோலாமி ஆகிய மொழிகள் தொடர்பாகவும், தமிழ், சமற்கிருதம் தொடர்பாகவும் பல ஆய்வுக் கட்டுரைகளை எழுதியுள்ளார்.\n\nSection::::இளம்பருவமும் கல்வியும்.\nஎமெனோ கனடாவின் நோவா இசுகோட்டியா மாநிலத்தின் இலுனன்பேர்கு நகரத்தில் பிறந்தார். பள்ளியில் படித்தபோதே செம்மொழிகளில் ஈடுபாடு கொண்டிருந்தார். தல்ஃகவுசி பல்கலைக்கழகத்தில் பட்டம் பெற்றார்.\nஆக்சுபோர்டு பல்கலைக்கழகத்தின் பல்லியோல் கல்லூரியில் இளங்கலை பயின்றார். பின்னர் யேல் பல்கலைக்கழகத்தில் இலத்தீன் மொழியைக் கற்பித்தார். அங்கே சமற்கிருதத்தையும் பிற இந்திய ஐரோப்பிய மொழிகளைப் படிக்கத் தொடங்கினார். யேல் பல்கலைக்கழகத்தில் இருந்த போது சமற்கிருதத்தை கற்றார்.\n\n"}
{"id": "164453", "url": "https://ta.wikipedia.org/wiki?curid=164453", "title": "கடம்பி மீனாட்சி", "text": "கடம்பி மீனாட்சி\n\nகடம்பி மீனாட்சி (C. Minakshi) (செப்டம்பர் 12, 1905 - மார்ச்சு 3, 1940) இந்திய வரலாற்றாய்வாளர் ஆவார். இவர் பல்லவ மன்னர்களை நன்கறிந்த மேதையாவார். 1935 இல் சென்னைப் பல்கலைக்கழகத்தில் முனைவர் பட்டம் பெற்றார். சென்னை பல்கலைக் கழகத்தில் முனைவர் பட்டம் முதல் பெண் இவர் தான் என்பது குறிப்பிடத்தக்கது.\n\nSection::::இளம்பருவமும் கல்வியும்.\nதமிழ்நாட்டின் காஞ்சிபுரத்தைச் சேர்ந்த மீனாட்சி, 1905 ஆம் ஆண்டு, செப்டம்பர் 12 இல், கடம்பி பாலக்கிருஷ்ணன், மங்களம்மா இணையருக்கு மகளாகப் பிறந்தார். இவரது தந்தை சென்னை உயர்நீதி மன்றத்தில் குமாஸ்தாவாகப் பணியாற்றினார். மீனாட்சியின் இளவயதிலேயே தந்தை இறந்ததால், தாயார் குடும்பப் பொறுப்பை ஏற்றார். மீனாட்சி இளம்வயதிலேயே வரலாற்றில் ஆர்வம் கொண்டிருந்தார். மன்னார்குடி, புதுக்கோட்டை, விழுப்புரம், காஞ்சிபுரம் ஆகிய வரலாற்றுப் புகழ் பெற்ற ஊர்களைச் சுற்றிப் பார்த்தார். பள்ளிப் படிப்பை முடித்ததும், இளநிலைப் படிப்பை சென்னையில் உள்ள பெண்கள் கிறித்தவக் கல்லூரியில் பயின்று மேற்படிப்பை சென்னைக் கிறித்தவக் கல்லூரியில் பயில விரும்பினார். ஆனால் இவர் ஒரு பெண் என்பதால் இடம் கிடைக்கவில்லை. இவரின் அண்ணன் லட்சுமிநாராயணன் அக்கல்லூரியில் பேராசிரியராகப் பணிபுரிந்தார். அவர் தன் தங்கையைப் பார்த்துக் கொள்வதாகக் கூறினார். பல்லவர்களின் ஆட்சியில் அமைச்சும் சமூக வாழ்வும் என்ற தலைப்பில் ஆய்வுக் கட்டுரை சமர்ப்பித்து முனைவர் பட்டம் பெற்றார். இதை நீலகண்ட சாஸ்திரியின் வரலாற்றுத் தொகுப்புகளுடன் வெளியிட்டது சென்னைப் பல்கலைக்கழகம்.\nத இந்து நாளிதழ், இந்நூலை வெற்றிபெற்ற ஆய்வுகளுள் ஒன்று எனவும், தொகுப்புகளில் முக்கியமானது என்றும் கூறியுள்ளது.\n\nSection::::தொழிலும் ஆய்வும்.\nமுனைவர் பட்டம் பெற்ற உடனேயே வேலை தேடினார். இவர் விண்ணப்பித்த நிறுவனங்கள் இவர் கோரிக்கையை ஏற்கவில்லை. பின்னர், மைசூர் திவான் இவரது திறமை கண்டு, பெங்களூரின் மகாராணி கல்லூரியில் துணைப் பேராசிரியராகப் பணிபுரியுமாறு பணித்தார்.\n\nSection::::இறப்பு.\nபெங்களூருக்குச் சென்ற சில நாட்களிலேயே உடல் நலம் குன்றி, மார்ச்சு 3, 1940 அன்று இறந்தார். இவரின் இறப்பைத் தாங்க முடியாத வரலாற்றாய்வாளர் நீலகண்ட சாஸ்திரி தெரிவித்தது: \n"}
{"id": "164456", "url": "https://ta.wikipedia.org/wiki?curid=164456", "title": "கனநீர் அணு உலை", "text": "கனநீர் அணு உலை\n\nஅழுத்த கனநீர் அணு உலை (\"pressurised heavy water reactor\", PHWR) செறிவூட்டப்படாத இயற்கை யுரேனியத்தை எரிபொருளாகவும் கனநீரை (தியூட்டிரியம் ஆக்சைடு DO) குளிர்வியாகவும் மட்டுப்படுத்தியாகவும் பயன்படுத்தும் ஓர் அணு உலை ஆகும். அழுத்த நீர் அணு உலை போன்றே கன நீரானது அழுத்தத்தில் இயக்கப்படுவதால் கொதிக்காது உயர்ந்த வெப்பநிலையில் இருக்கிறது. கன நீரானது மென்னீரை விட மிகுந்த விலையுடையதாக இருப்பினும் கன நீர் செறிவான நியூத்திரன் இலாபத்தை அளிப்பதால் அணு உலை எரிபொருள் செறிவூட்டுதல் இன்றி இயக்கப்பட வழி செய்கிறது. மேலும் அணு உலை மாற்று எரிபொருள் சுழற்சிகளை திறனுடன் பயன்படுத்தும் வல்லமையைப் பெருக்குகிறது.\n\n"}
{"id": "164459", "url": "https://ta.wikipedia.org/wiki?curid=164459", "title": "லம்பாசா", "text": "லம்பாசா\n\nலம்பாசா(Lambasa) பிஜி நாட்டில் உள்ள நகரம். இது வனுவா லெவு தீவின் வடகிழக்குப் பகுதியில் அமைந்துள்ளது. இத்தீவின் பெரிய ஊரான இது, மூன்று புறமும் நீரால் சூழப்பட்டது. பிஜி நாட்டு மக்களில் பெரும்பான்மையினர் வனுவா லெவு, விட்டி லெவு ஆகிய தீவுகளிலேயே அதிகம் வாழ்கின்றனர்.\n\nலம்பாசாவைச் சுற்றியுள்ள பகுதிகள் விவசாயத்தை முக்கியத் தொழிலாகக் கொண்டுள்ளன. கரும்பு அதிகம் பயிரிடப்படுகிறது.\nஅரசியல் மாற்றங்கள் காரணமாகவும் சந்தையில் விலைசரிவின் காரணமாகவும் விவசாயம் வீழ்ச்சியடைந்து வருகிறது. இதனால் பெரும்பாலானவர்கள் விட்டி லெவு தீவிற்குச் சென்று குடியேறுகின்றனர்,\nமருத்துவமனை, திரையரங்கு, உணவகங்கள் ஆகியவை இத்தீவில் அதிகமானவை இங்குதான் உள்ளன.\n\n"}
{"id": "164461", "url": "https://ta.wikipedia.org/wiki?curid=164461", "title": "இம்பா (நகரம்)", "text": "இம்பா (நகரம்)\n\nபா (\"Ba\") ஃபிஜி நாட்டில் உள்ள நகரம். இது நந்தி நகரத்திற்கு அருகில் அமைந்துள்ளது. இங்கு விவசாயமே முக்கியத் தொழில் ஆகும்.\nஇந்தியர்கள் இப்பகுதியில் அதிகம் வாழ்கின்றனர். தமிழர்களும் அடக்கம். கரும்பு அதிகம் பயிரிடப்படும் பயிர். பிஜித் தீவின் 14 மாகாணங்களில் ஒன்றான பா மாகாணத்திற்குள் இந்நகரம் அமைந்துள்ளது. இதன் தற்போதைய நகர்மன்றத் தலைவராக பிரவீண் பாலா உள்ளார். இந்நகரில் பிரபலமான கால்பந்தாட்ட மைதானம் உள்ளது.\n"}
{"id": "164462", "url": "https://ta.wikipedia.org/wiki?curid=164462", "title": "காண்டு அணு உலை", "text": "காண்டு அணு உலை\n\nகாண்டு (\"CANDU\" - \"CANada Deuterium Uranium\" என்பதன் சுருக்கம்) அணு உலை கனடாவில் கண்டறியப்பட்ட அழுத்த கனநீர் அணு உலை ஆகும். இதன் ஆங்கிலப் பெயர் சுருக்கம் தியூட்டிரியம் ஆக்சைடை (கன நீர்) மட்டுப்படுத்தியாகவும் இயற்கை யுரேனியத்தை எரிபொருளாகவும் பயன்படுத்தியதை ஒட்டி சூட்டப்பட்டது. காண்டு அணு உலைகள் முதன்முதலாக 1950களின் பிற்பகுதியிலும் 1960களிலும் கனடிய அணுசக்தி கழகமானது ஒண்டோரியோ நீர் மின் கழகம் (தற்போது ஒண்டோரியோ மின் உற்பத்தி), கனடிய ஜெனரல் எலெக்ட்ரிக் (தற்போது ஜிஈ கனடா) மற்றும் பிற நிறுவனங்களுடன் இணைந்து மேம்படுத்தப்பட்டது.கனடாவில் இயங்கும் அனைத்து அணு மின் நிலையங்களும் காண்டு வகை அணு உலைகளைக் கொண்டுள்ளன.இதனை வெளிநாடுகளில் சந்தைப்படுத்தத் துவங்கி தற்போது இத்தகைய அணு உலைகள் இந்தியா, பாக்கித்தான், அர்ச்சென்டீனா, தென் கொரியா, உருமேனியா மற்றும் சீனா ஆகிய நாடுகளில் இயங்கி வருகின்றன. அக்டோபர் 2011இல் கனடிய கூட்டாட்சி அரசு இந்த வகை அணு உலைகளின் வடிவமைப்பிற்கான உரிமத்தை காண்டு எனர்ஜி என்ற நிறுவனத்திற்கு வழங்கி உள்ளது.\n\nSection::::இயக்கத்தில் உள்ள காண்டு அணு உலைகள்.\nதற்சமயம் 29 காண்டு உலைகள் உலகெங்கும் இயக்கத்தில் உள்ளன. இந்தியாவில் 1974ஆம் ஆண்டில் அணுகுண்டு வெடிக்கப்பட்டதைத் தொடர்ந்து கனடா தனது அணுக்கருவியல் வணிகத்தை முறித்துக் கொண்டதால் இங்கு \"காண்டு வழிவந்தவைகள்\" 13 இயக்கத்தில் உள்ளன. \n"}
{"id": "164463", "url": "https://ta.wikipedia.org/wiki?curid=164463", "title": "பிலிப்பி", "text": "பிலிப்பி\n\nபிலிப்பி (ஆங்கிலம்:Philippi, கிரேக்கம்: Φίλιπποι Philippoi) கிழக்கு மாசிடோனியாவின் ஒரு நகரம். இது இரண்டாம் பிலிப் என்ற அரசனால் கி.மு 356 ம் ஆண்டு உருவாக்கப்பட்டது. மற்றும் ஒட்டோமான் வெற்றியின் பின்னர் 14 ஆம் நூற்றாண்டில் கைவிடப்பட்டது. இந்தப் பண்டைய நகரத்தின் இடிபாடுகளுக்கு அருகில் தற்போது பிலிப்போ எனும் சிற்றூர் அமைந்துள்ளது. அது கிரேக்கத்தில் கிழக்கு மாசிடோனியா மற்றும் தெரேஸின் பகுதியில் ஒரு பகுதியாக உள்ளது.\n"}
{"id": "164467", "url": "https://ta.wikipedia.org/wiki?curid=164467", "title": "பால் ஆலிவர்", "text": "பால் ஆலிவர்\n\nபால் ஆலிவர் (பிறப்பு: 25 மே 1927) என்பவர் ஒரு பிரித்தானியக் கட்டிடக்கலை வரலாற்றாளரும், ஆப்பிரிக்க அமெரிக்க இசை வடிவங்களுள் ஒன்றான \"புளூசு\" (blues) பற்றிய ஆய்வாளரும், எழுத்தாளரும் ஆவார். \"புளூசு\" பற்றிய அவரது திறனாய்வுகளும், ஆய்வும் அத்துறையில் செல்வாக்குச் செலுத்துகின்றன.\n\nSection::::வரலாறு.\nஆலிவர், தாங்கு வளர்ச்சிக்கான ஆக்சுபோர்டு நிறுவனத்தில் (கட்டிடக்கலைப் பிரிவு, ஆக்சுபோர்டு புரூக்சுப் பல்கலைக்கழகம்) ஆய்வாளராகப் பணிபுரிந்தார். 1978-79இலிருந்து கட்டிடக்கலைக் கல்லூரியின் துணைத் தலைவராக இருந்தார். இவருக்கு 1999 ஆம் ஆண்டில் பிரித்தானியக் கட்டிடக்கலைஞர் அரச நிறுவனத்தில், கௌரவ உறுப்பினர் தகுதியும், 2007 ஆம் ஆண்டில், குளூசெசுட்டர்சயர் பல்கலைக்கழகத்தின் கௌரவ முனைவர் பட்டமும் வழங்கப்பட்டன. நாட்டார் கட்டிடக்கலை (vernacular architecture) குறித்துப் பல நூல்களை எழுதிய ஆலிவர், எதிர்காலத்தில் பண்பாடு, பொருளாதாரம் இரண்டிலும் தாங்கு வளர்ச்சியை அடைவதற்கு உள்ளூர்க் கட்டிடக்கலையே தேவை என்று வாதிட்டார். இவர் எழுதிய \"உலகின் நாட்டார் கட்டிடக்கலைக்கான கலைக்களஞ்சியம்\" (Encyclopedia of Vernacular Architecture of the World) என்னும் நூலுக்காகப் பெரிதும் அறியப்பட்டவர். 80 நாடுகளில் செய்த ஆய்வுகளின் அடிப்படையில் 2500 பக்கங்களுடன் இந்த நூல் மூன்று தொகுதிகளாக வெளியிடப்பட்டது.\n\nஇவர் \"புளூசு\" இசை குறித்த முன்னணி ஆய்வாளரும் ஆவார். அமெரிக்க மரபுவழி இசை தொடர்பான இவரது ஆய்வுகள், \"புளூசு\" இசை குறித்த ஆர்வம் பரவுவதற்குப் பெரிதும் உதவியது. இவரது தொடக்க ஆய்வுகளில் இந்த இசையின் உருவாக்கத்தில் வட ஆப்பிரிக்க இசுலாமிய இசையின் தாக்கம் பற்றிய ஆய்வும் உள்ளடங்கியது. 1950களில் தொடங்கிய இவரது ஆய்வுகளில் நேர்காணல்கள், கள ஆய்வுகள் என்பனவும் அடங்கும். அத்துடன், ஒலிப்பதிவுகள், அச்சு மூலங்கள் என்பவற்றைப் பயன்படுத்தி, அடிமைமுறைக் காலத்திலும், அதற்கு முன்பும் ஆப்பிரிக்க-அமெரிக்க இசை, பண்பாடு ஆகியவற்றின் தோற்றம் குறித்த ஆய்வுகளையும் இவர் செய்தார்.\n"}
{"id": "164477", "url": "https://ta.wikipedia.org/wiki?curid=164477", "title": "கங்னம் ஸ்டைல்", "text": "கங்னம் ஸ்டைல்\n\nகங்னம் ஸ்டைல் என்பது ஜூலை 15, 2012 வாக்கில் தென் கொரிய இசைக்கலைஞர் சையால் வெளியிடப்பட்ட நிகழ்பட பாடலாகும். டிசம்பர் 6, 2012 வரை, இந்த இசை நிகழ்படத்தை யூடியூபில் 1 பில்லியனுக்கும் மேற்பட்ட முறை பார்க்கப்பட்டுள்ளது. இந்த பாடல் வீடியோ, யூடியூப்பில் இதுவரை அதிக தடவை பார்க்கப்பட்ட வீடியோ என்ற சரித்திரத்தைப் படைத்தது. இந்தத் தகவலை யூடியூப் தளம் அதிகாரப்பூர்வமாக வெளியிட்டுள்ளது. இதற்கு முன்பு கனடாவின் பிரபல பாப் பாடகர் ஜஸ்டின் பீபரின் \"பேபி\" என்ற வீடியோதான் யூடியூப்பில் அதிகம் பார்க்கப்பட்ட வீடியோ என்ற பெருமையை வகித்திருந்தது. 2010-ல் வெளியிடப்பட்ட அந்த வீடியோ இதுவரை 136 கோடி தடவைக்கு மேல் பார்க்கப்பட்டுள்ளது.\n"}
{"id": "164479", "url": "https://ta.wikipedia.org/wiki?curid=164479", "title": "விகிதமுறா சார்புகளின் தொகையீடுகளின் பட்டியல்", "text": "விகிதமுறா சார்புகளின் தொகையீடுகளின் பட்டியல்\n\nவிகிதமுறா சார்புகளின் தொகையீடுகளின் பட்டியல் (\"List of integrals of irrational functions\") கீழே தரப்பட்டுள்ளது.\n\nSection::::formula_28 கொண்ட சார்புகளின் தொகையீடுகள்.\nஇங்கு formula_29\n\nஇங்கு formula_34, இதில் formula_35 இன் நேர்ம மதிப்பை எடுத்துக்கொள்ள வேண்டும்.\n\nSection::::formula_64 கொண்ட சார்புகளின் தொகையீடுகள்.\n(\"ax\" + \"bx\" + \"c\") என்ற கோவையை (\"px\" + \"q\") என சுருக்க முடியாது என எடுத்துக் கொள்ள வேண்டும்.\n\n"}
{"id": "164482", "url": "https://ta.wikipedia.org/wiki?curid=164482", "title": "செம்மண் மடல்கள்", "text": "செம்மண் மடல்கள்\n\nசெம்மண் மடல்கள் என்பது கவிஞர் இரா. மீனாட்சியினால் எழுதப்பட்ட கட்டுரைகள் அடங்கிய நூலாகும். சர்வதேச நகரமான ஆரோவில்லிலிருந்து வெளிவரும் செய்திமடலின் ஆசிரியரான இவர், தமது ஆசிரியர் பக்கக் கடிதங்களைத் தொகுத்து செம்மண் மடல்கள் என்ற தலைப்பில் நூலாக்கியுள்ளார். புதுச்சேரி கபிலன் பதிப்பகம் இந்நூலை வெளியிட்டுள்ளது.\n\nSection::::நூல் அறிமுகம்.\nஇந்நூல் 129 தலைப்புகளில் சுமார் 15 ஆண்டுகால வரலாற்றைப் பதிவு செய்யும் விதமாக அமைந்துள்ளது. கூடவே, உரிய புகைப்படங்களும் இணைக்கப் பெற்றுள்ளன. \nதமிழக அரசு தமிழ் வளர்ச்சித் துறையின் சிறந்த நூல் விருதை இந்நூல் பெற்றுள்ளது.\n\nSection::::வெளியிணைப்புகள்.\nதினமணி மதிப்புரை"}
{"id": "164483", "url": "https://ta.wikipedia.org/wiki?curid=164483", "title": "அந்தோனி (எழுத்தாளர்)", "text": "அந்தோனி (எழுத்தாளர்)\n\nஅந்தோனி என்பவர் தூத்துக்குடியை அடுத்த புன்னைக்காயல் என்னும் ஊரில் 16ஆம் நூற்றாண்டின் இறுதியில் \"சந்தந்தோனியார் அம்மானை\" என்னும் தமிழ்ச் சிற்றிலக்கியத்தை உருவாக்கிய புலவர் ஆவார்.\n\nSection::::என்றீக்கே என்றீக்கசு என்பவரோடு தொடர்பு.\nபுலவர் அந்தோனி தமிழகத்தில் தமிழ்ப்பணியும் இறைபணியும் ஆற்றிய என்றீக்கே என்றீக்கசோடு (1520-1600) தொடர்பு கொண்டிருந்தார். என்றீக்கசு பாதிரியார் தாம் எழுதிய \"அடியார் வரலாறு\" (\"Flos Sanctorum\") என்னும் நூலில் புனித அந்தோனியாரின் வரலாற்றை \"சுத்தவாளர் அந்தோனி\" என்னும் தலைப்பில் பதிவு செய்திருந்தார்.\n\nஎன்றீக்கசின் வேண்டுகோளுக்கு இணங்க புலவர் அந்தோனி புனித அந்தோனியாரின் வரலாற்றை அம்மானை வடிவத்தில் \"சந்தந்தந்தோனியார் அம்மானை\" என்ற பெயரில் 1586-1600 காலகட்டத்தில் ஆக்கினார் என்று தெரிகிறது.\n\nSection::::சந்தந்தோனியார் அம்மானை.\nபுலவர் அந்தோனி பாடிய இந்த அம்மானை தமிழ்ச் சிற்றிலக்கிய வகையைச் சார்ந்தது. \"சந்தந்தோனியார்\" என்னும் பெயர் \"சந்த்+அந்தோனியார்\" என்னும் இருசொற்களின் தொகுப்பாகும். \"சந்த்\" என்னும் சொல் \"sanctus\" என்னும் இலத்தீன் மூலத்திலிருந்து போர்த்துகீசிய மொழிவடிவம் பெற்றது. அதற்கு \"புனித, புனிதர்\" (\"saint, holy\") என்பது பொருள். \n\nசந்தந்தோனியார் அம்மானை பிற்காலத்தில் புனித பதுவை அந்தோனியார் அம்மானை என்னும் பெயர் பெற்றது. நூலின் முதற்பதிப்பு 1892ஆம் ஆண்டு திரிகோணமலை அ.இன்னாசித்தம்பி என்பவரால் யாழ்ப்பாணம் அச்சுவேலி பதிப்பத்தால் வெளியிடப்பட்டுள்ளது. அதன்பின் பல பதிப்புகளைக் கடந்து 1992ஆம் ஆண்டு ஆ.பி அந்தோனி இராசு என்பவரால் திருச்சிராப்பள்ளியில் முதற்பதிப்பின் நூற்றாண்டு விழாப்பதிப்பாக வெளிவந்துள்ளது.\nSection::::நூலின் உள்ளடக்கம்.\nஇந்த அம்மானையில் அந்தோனியார் பிறப்புமுதல் அவர் செய்த அற்புதங்கள், அவர் 1231ஆம் ஆண்டு சூன் 13ஆம் நாள் இறையடி சேர்தல், உடனிருந்த குருக்கள் அவரது உடலை பதுவை நகரில் அடக்கம் செய்தல் ஆகிய அனைத்து வரலாற்றையும் புலவர் பாடியுள்ளார். \nSection::::கோவேறு கழுதை நற்கருணையை வணங்கிய கதை.\nகிறித்தவ மறை உண்மையானதாக இருந்தால் கிறித்தவர்கள் போற்றும் நற்கருணையைத் தனது கோவேறு கழுதை வணங்குமாறு செய்ய வேண்டும் என்று தீயவர் ஒருவர் சபதம் செய்தார். அந்தோனியார் நற்கருணைய்டன் வர கழுதை தன்முன் போடப்பட்ட புல்லையும் தண்ணீரையும் பாராமல் நற்கருணையை நோக்கி ஒடி மண்டியிட்டு வணங்கியதாம். இதனைக் கவிஞர்:\n\"பாவப் பதிதன் பகர்ந்த உரைப்படி <br>\nமூன்று நாள்கட்டி முதிய பசியெழுப்பி <br>\nபுல்லுச் சுமையொருவன் புனலொருவன் கொண்டுவர <br>\nபுல்லும் அருந்தாமல் புனலையும் கண்பாராமல் <br>\nமுட்டிட்டு வேசரிதான் முந்தும் தலைகுனிந்து <br>\nஎன்று பாடுகிறார்.\n"}
{"id": "164484", "url": "https://ta.wikipedia.org/wiki?curid=164484", "title": "சங்கரசோழன் உலா", "text": "சங்கரசோழன் உலா\n\nசங்கரசோழன் உலா செந்தமிழ் என்னும் மாத இதழில் 16ஆம் தொகுதியில் வெளிவந்தது. இந்த நூல் மூவருலா பாடிய ஒட்டக்கூத்தரின் உலாக்களில் ஒன்றாகிய விக்கிரம சோழன் உலாவில் கூறப்பட்டுள்ள சோழர் பரம்பரை வரிசையை அப்படியே காட்டிக்கொண்டு தொடர்கிறது. நூல் தோன்றிய காலம் 13 ஆம் நூற்றாண்டு.\n\nசங்கரன் தந்தை சங்கமன். இவனுக்கு மூன்று பிள்ளைகள். முதல் மகன் நல்லமன். இவனை எதிரிலி பெருமாள் என்றும் கூறுவர். இவன் இரண்டாம் இராசாதிராசன் ஆகலாம் என்பது மு. அருணாசலம் கருத்து. இரண்டாவது மகன் குமாரமகீதரன். இவனைக் குமார குலோத்துங்கன் என்பர். வரலாற்றுப் பார்வையில் இவன் குலோத்துங்கன்-3. மூன்றாவது மகன் இந்த உலாநூலின் பாட்டுடைத் தலைவன். \n\nஇந்த உலாவைப் பாடிய ஆசிரியர் சங்கரசோழனின் தோழர். \n\nஇந்த உலா மற்ற உலா நூல்களைப் போலவே பாட்டுடைத் தலைவனின் பாரம்பரியத்தை முதலில் சொல்லி, அவன் உலாவருதலைக் குறிப்பிடுகிறது. உலாவின்போது பேதை முதலான ஏழு பருவப் பெண்கள் கண்டு காமுறுதலைத் சொல்லுகிறது. மடந்தை பருவம் பற்றிக் கூறும்போது தலைவனின் தசாங்கம் கூறப்படுகிறது. இந்தப் பருவத்துப் பெண்கள் அம்மானை ஆடுகின்றனர்.\n\n"}
{"id": "164485", "url": "https://ta.wikipedia.org/wiki?curid=164485", "title": "அந்தோனிக்குட்டி அண்ணாவியார்", "text": "அந்தோனிக்குட்டி அண்ணாவியார்\n\nஅந்தோனிக்குட்டி அண்ணாவியார் என்பவர் 18ஆம் நூற்றாண்டைச் சேர்ந்த ஒரு தமிழ்க் கிறித்தவக் கவிஞர் ஆவார். இவர் பிறந்த இடம் தூத்துக்குடி என்றும் மணப்பாடு என்ற கடலோர கிராமத்தை பூர்வீகமாகக் கொண்டவர்.\n\nSection::::இயற்றிய நூல்கள்.\nஅந்தோனிக்குட்டி அண்ணாவியார் இயற்றிய நூல்கள் கீழ்வருவன:\nஎன்பன.\nSection::::கவிதையில் வாழ்க்கையின் பிரதிபலிப்பு.\nஅண்ணாவியாரின் வாழ்க்கை தொடக்கத்தில் நெறிபிறழ்ந்து இருந்தது என்பதையும் ஓர் அற்புத நிகழ்ச்சியால் மனமாற்றம் பெற்று இறைநெறியைச் சார்ந்து அருட்பாடல்கள் பலவற்றைப் புனைந்தார் என்பதையும் ஒரு பாடல்வழி அறிய முடிகிறது:\n\n\"தரத்தயை செய்வாய் - தரத்தயை செய்வாய் தரத்தயை செய்வாய் \n<br>இரக்கமுள்ள மாதாவே - இராசகுலக் கன்னிகையே \n<br>எங்கள் பேரிலுள்ள - அன்பினால் உமது \n<br>செங்கைமேவுதிரு - மைந்தனாரை \n<br>ஞான சொரூபியான நல்ல மகவைப் பாவ \n<br>ஈனன் தொட வெண்ணாதென்று எண்ணுகிறீரோ தாயே \n<br>ஏனை உயிரும் காக்கும் ஞானக்குழந்தை நல் \n<br>இரக்கப் புனலில் நன்றாய்க் குளித்து முழுகிப் பாவ \n<br>அழுக்கைத் துடைத்து மகா ஒழுக்கத்துடனே வந்தேன்\"\n"}
{"id": "164486", "url": "https://ta.wikipedia.org/wiki?curid=164486", "title": "சகலாகம சாரம்", "text": "சகலாகம சாரம்\n\nசகலாகம சாரம் என்னும் நூல் 15ஆம் நூற்றாண்டில் தோன்றியது. ஆசிரியர் களந்தையார் என்று போற்றப்பட்ட தி௫க்கயிலாய பரம்பரை வேளாக்குறிச்சி ஆதீன சீடர் களந்தை ஞானப்பிரகாசர். இவர் மறைஞான சம்பந்தரின் குரவர். நூல் குறட்பாக்களால் ஆனது. மேற்கோள் பாடல்களாகச் சில பாடல்கள் மட்டும் கிடைத்துள்ளன. \n\nசகலாகம சார சங்கிமம் என்னும் வடமொழியில் அச்சிடப்பட்டு வெளிவந்துள்ளது. ஆகம சாரத்தைச் சிவபெருமான் பார்வதிக்குச் சொன்ன செய்திகள் அதில் கூறப்பட்டுள்ளன. தமிழ்நூல் சகலாகம சாரம் வடமொழி நூல் சகலாகம சார சங்கிரமத்தின் மொழிபெயர்ப்பு ஆகலாம்.\n"}
{"id": "164489", "url": "https://ta.wikipedia.org/wiki?curid=164489", "title": "சங்கரவிலாசம்", "text": "சங்கரவிலாசம்\n\nசங்கரவிலாசம் என்னும் நூல் சிதம்பரநாத கவி என்பவரால் எழுதப்பட்டது. சிதம்பரநாத கவியைச் சிதம்பரநாத பூபதி என்றும் கூறுவர். இவரது ஆசிரியர் நிரம்ப அழகிய தேசிகர். இந்த்த் தேசிகரின் ஆசாரியர் கமலை ஞானப்பிரகாசர். சிதம்பரநாத கவி தென்பாண்டி நாட்டுக்குச் சென்று ஈசான தேவரின் மாணவரானார், ஈசான தேசிகரின் மாணாக்கர் இருவர். ஒருவர் பிரமோத்தர காண்டம் பாடிய பாண்டிய அரசர் வரதுங்கராம பாண்டியர். மற்றொருவர் இந்த நூலின் ஆசிரியர். வரதுங்க பாண்டியரின் தூண்டுதலால் இந்த நூல் பாடப்பட்டது. \n\nநூல் தோன்றிய காலம் 1575-1600.\n\nபுராண நூல்களை வடநூலார் விலாசம் என்றும் கூறுவர். சங்கரவிலாசத்தில் கூறப்படுவது சிவபெருமானாகிய சங்கரனின் புராணம். \n\nஇந்த நூல் பாயிரம், பதிகம் என்னும் பகுதிகளோடு 23 அத்தியாயம் கொண்டது. பாடல் தொகை 1437. இந்த நூல் மூன்று பகுதிகளாக அமைந்துள்ளது. முதல் பகுதி சிவனைப் பற்றிக் கூறும் புராணம். இரண்டாம் பகுதி திருநீறு முதலான சிவ சின்னங்களின் பெருமையைக் கூறுகிறது. மூன்றாம் பகிதி சிவ தலங்களின் பெருமையைக் கூறுகிறது.\n"}
{"id": "164491", "url": "https://ta.wikipedia.org/wiki?curid=164491", "title": "திருக்குறள் பாயிரம்", "text": "திருக்குறள் பாயிரம்\n\nதிருக்குறள் பாயிரம் என்று கூறப்படுவது, திருக்குறளிலுள்ள 133 அதிகாரங்களில் முதல் நான்கு அதிகாரங்கள். கடவுள் வாழ்த்து, வான்சிறப்பு, நீத்தார் பெருமை, அறன் வலியுறுத்தல் என்று முறையே அவற்றிற்கு அதிகாரப் பெயர்கள் சூட்டப்பட்டுள்ளன. \n\nதிருக்குறள் கடவுள் என்னும் சொல்லை எங்கும் கையாளவில்லை. எனவே இச்சொல்லோடு பெயர் சூட்டுதல் தகாது எனக் கருதும் அறிஞர்கள் முதல் 10 குறள்களில் பயின்றுவரும் ‘இறை’. ‘வணங்குதல்’ என்னும் சொற்களைக் கொண்டு ‘இறைவணக்கம்’ எனப் பெயர் சூட்டியுள்ளனர். \n\nஅதிகாரத் தலைப்புப் பெயர்கள் திருக்குறளின் ஆசிரியரான திருவள்ளுவரால் சூட்டப்பட்டவை அன்று என்பதை திருக்குறள் பழைய உரைகள் சூட்டியுள்ள பெயர்களால் அறியலாம். \nஇவை நான்கும் ஆற்றொழுக்கு என்னும் அறமாகப் பாய்ந்து. வாழ்க்கை என்னும் பொருளை இன்புறச் செய்யும் என்று கூறுவது திருக்குறள்.\n"}
{"id": "164494", "url": "https://ta.wikipedia.org/wiki?curid=164494", "title": "சவுசவு (நகரம்)", "text": "சவுசவு (நகரம்)\n\nசவுசவு, பிஜி நாட்டின் சகாட்ரோவ் மாகாணத்தில் உள்ள ஓர் நகரம். இது வனுவா லெவு தீவின் தெற்குக் கரையோரம் அமைந்துள்ளது. பிஜித் தீவின் மறைக்கப்பட்ட சொர்க்கம் என்ற பெயரும் இதற்கு உண்டு. . இந்த நகரத்தின் தலைவர் ராம் பிள்ளை என்னும் இந்தியத் தமிழர் ஆவார்.\n\nசிறப்புப் பெற்ற ரோமக் கிறித்தவப் பேராலயம் ஒன்றும் உள்ளது.\n\nSection::::பொருளாதாரம்.\nசவசவு சந்தனம், கொப்பரைத் தேங்காய் ஆகியன விற்கும் மையமாக செயல்பட்டது. நீர் விளையாட்டுகள் இங்கு பிரபலம் என்பதால் இத்தீவு சுற்றுலாத்தலமாக இருக்கிறது.\nமகிழ்ச்சியான வாழ்க்கையைப் பெறுவதற்கான வழிகள் என்று கற்றுத்தரப்படும் பாடங்களும், கடற்கரையோரத்தில் இருக்கும் குடியிருப்புகளும் பிரபலம். அரிதான பறவைகளையும் இங்கு காணலாம். இங்கு ஏற்படும் நீர்ச்சுழற்சி மின்சாரம் உற்பத்தி செய்யப்பயன்படும் என்கின்றனர். பூர்விகக் குடியினர் மட்டுமின்றி, குறிப்பிடத்தக்க அளவில், அமெரிக்கர்களும், ஆஸ்திரேலியர்களும் வாழ்கின்றனர்.\n\n"}
{"id": "164497", "url": "https://ta.wikipedia.org/wiki?curid=164497", "title": "த. மு. சபாரத்தினம்", "text": "த. மு. சபாரத்தினம்\n\nதம்பையா முதலியார் சபாரத்தினம் (\"Thambaiyah Mudaliyar Sabaratnam\", 16 சனவரி 1895 - 23 சனவரி 1966) இலங்கைத் தமிழ் அரசியல்வாதியும், வழக்கறிஞரும் ஆவார். இவர் இலங்கை சட்டவாக்கப் பேரவை உறுப்பினராக 1924 முதல் 1931 வரை வட மாகாணத்தின் கிழக்குப் பகுதியைப் பிரதிநிதித்துவப்படுத்தினார்.\n\nSection::::வாழ்க்கைச் சுருக்கம்.\nரி. எம். சபாரத்தினம் கொழும்பு ரோயல் கல்லூரியில் கல்வி கற்று, பின்னர் சட்டக் கல்வியை கொழும்பு சட்டக் கல்லூரியில் முடித்து இலங்கை உச்ச நீதிமன்றத்தில் வழக்கறிஞராகப் பணியாற்றினார். வாலாம்பிகை அழகம்மா என்பாரைத் திருமணம் புரிந்தார். இவர்களுக்கு ராசக்கோன் புலேந்திரா, சகுந்தலா நல்லையா என்ற இரு பிள்ளைகள்.\n\nSection::::அரசியல் வாழ்க்கை.\n1924 தேர்தலில் இலங்கை சட்டவாக்கப் பேரவையின் உறுப்பினராக வட மாகாணத்தின் கிழக்குப் பகுதிக்கு போட்டியின்றித் தேர்ந்தெடுக்கப்பட்டார். இப்பதவியை அவர் 1931 ஆம் ஆண்டு வரை வகித்து வந்தார். பின்னர் 1947 நாடாளுமன்றத் தேர்தல், மற்றும் 1952 தேர்தல்களில் அகில இலங்கைத் தமிழ் காங்கிரஸ் கட்சியின் சார்பில் வவுனியா தேர்தல் தொகுதியில் போட்டியிட்டுத் தோல்வியடைந்தார்.\n\nSection::::சமூகப் பணி.\nசபாரத்தினம் இலங்கை இராமகிருஷ்ண மடத்தின் நிருவாக உறுப்பினராகவும் பின்னர் வற்றாப்பளை அம்மன் கோவில் அறங்காவல் தலைவராகவும் சேவையாற்றினார்.\n\n"}
{"id": "164501", "url": "https://ta.wikipedia.org/wiki?curid=164501", "title": "சுவா (பிஜி)", "text": "சுவா (பிஜி)\n\nசுவா () பிஜி நாட்டின் தலைநகரமும் நசினுவிற்குப்பிறகு அந்நாட்டின் இரண்டாவது பெரிய நகரமும் ஆகும். இது விட்டி லெவு தீவின் தென்கிழக்குக் கரையில் அமைந்துள்ளது.\n\n2007 ஆம் ஆண்டின் கணக்கெடுப்பின்படி சுவாவின் மக்கள்தொகை 85,691. சுவாவின் புறநகர்ப்பகுதிகளை உள்ளிட்ட சுவா பெருநகர்ப் பகுதி, லாமி, நசினு மற்றும் நவுசோரி ஆகிய பகுதிகளின் மொத்த மக்கள்தொகை 330,000. இது பிஜி நாட்டின் மொத்த மக்கள்தொகையில் மூன்றில் ஒரு பங்காகும். லாமியை விடுத்து இந்தப்பெருநகர் வளாகம் சுவா-நவுசோரி நடைக்கூடம் எனப்படுகின்றது.\n\n1877 ஆம் ஆண்டில் லோமாவிட்டி மாகாணத்தின் லெவுகாவில் இருந்து சுவாவை பிஜியின் தலைநகராக மாற்ற முடிவு செய்யப்பட்டது. காலனியின் நிர்வாகம் 1882 இல் லெவுகாவிலிருந்து சுவாவிற்கு மாற்றப்பட்டது. 2007 மக்கள் தொகை கணக்கெடுப்பின்படி, சுவா நகரத்தின் மொத்த மக்கள தொகை 85,691 ஆகும். 2007 ஆம் ஆண்டில் மக்கள் தொகை கணக்கெடுப்பின்படி சுயாதீன புறநகர்ப் பகுதிகள் உட்பட, கிரேட்டர் சுவா நகர்ப்புறத்தின் மக்கள் தொகை 172,399 ஆகும். சுவாவின் எல்லை நகரங்களான லாமி, நாசினு மற்றும் நவ்சோரி ஆகியவற்றுடன் மொத்த நகர்ப்புற மக்கள் தொகை 330,000 ஆகும். இது நாட்டின் மக்கள் தொகையில் மூன்றில் ஒரு பங்கைக் கொண்டுள்ளது. பிஜியின் அரசியல், பொருளாதார மற்றும் கலாச்சார மையமாக சுவா திகழ்கின்றது. இந்நகரம் தென் பசிபிக் பொருளாதார மற்றும் கலாச்சார தலைநகராகவும் உள்ளது.\n\nSection::::வரலாறு.\n1874 ஆம் ஆண்டில் பிரித்தானியா பிஜி தீவுகளை கைப்பற்றியதை தொடர்ந்து 1877 ஆம் ஆண்டில் லெவுகாவில் இருந்து சுவாவிற்கு தலைநகரை மாற்ற முடிவு செய்தனர். 1882 ஆம் ஆண்டில்  இந்த இடமாற்றம் உத்தியோகபூர்வமாக நடைப்பெற்றது. 1909 ஆம் ஆண்டு நகராட்சி அரசியலமைப்பு கட்டளைச் சட்டத்தின் பிரகடனத்தைத் தொடர்ந்து 1910 ஆம் ஆண்டில் சுவா 1910 இல் நகராட்சி அந்தஸ்தைப் பெற்றது. இந்த நகரம் ஆரம்பத்தில் ஒரு சதுர மைல் கொண்டதாக காணப்பட்டது. 1952 ஆம் ஆண்டில் முவானிகா, சம்புலா வார்ட்டுகள் இணைக்கப்பட்டு 13 சதுர கிலோமீட்டராக விரிவுபடுத்த பட்டது. அதே ஆண்டில் அக்டோபரில் சுவா நகரமாக அறிவிக்கப்பட்டது. பின்னர் தமாவ மற்றும் கன்னிங்ஹாம் இணைக்கப்பட்டு நகரத்துடன் சேர்ந்து அவை கிரேட்டர் சுவா பகுதி எனப்படும் பெருநகரப் பகுதியை உருவாக்குகின்றன. தென் பசிபிக் போட்டிகள் மூன்றாவது முறையாக 2003 ஆம் ஆண்டில் இந்தகரத்தில்  நடைபெற்றது.\n\nSection::::நிலவியல்.\nசுவா பிஜியின் தலைநகரம் மற்றும் தீபகற்பத்தில் கட்டப்பட்ட துறைமுக நகரமாகும். நவீன கட்டிடங்கள் மற்றும் பாரம்பரிய காலனித்துவ கட்டிடக்கலையின் கலவையின் பிரதிபலிப்புகள் இங்கு தென்படுகின்றன. இந்த நகரம் விடி லெவுவின் தென்கிழக்கு மூலையில் உள்ள லாக்கலா விரிகுடாவிற்கும், சுவா துறைமுகத்திற்கும் இடையில் ஒரு மலைப்பாங்கான தீபகற்பத்தில் அமைந்துள்ளது. சுவா பிஜியின் முக்கிய துறைமுக நகரம் மற்றும் வணிக, அரசியல் மையமாகும். சுவா ஏறத்தாழ கடலால் சூழப்பட்டு தீபகற்பத்தில் அமைந்திருந்தாலும் சுவாவிற்கு அருகிலுள்ள கடற்கரை பசிபிக் துறைமுகத்தில் 40 கிலோமீட்டர் (25 மைல்) தொலைவில் அமைந்துள்ளது. நகரத்தின் பழைய பாராளுமன்ற கட்டிடங்கள் உட்பட, குறிப்பிடத்தக்க பகுதிகள் மீட்டெடுக்கப்பட்ட சதுப்புநில சதுப்பு நிலத்தில் கட்டப்பட்டுள்ளன.\n\nSection::::காலநிலை.\nசுவா கோப்பன் காலநிலை வகைப்பாட்டின் கீழ் அயனமண்டல மழைக்காடு காலநிலையை கொண்டுள்ளது. சுவாவின் சராசரி ஆண்டு மழைவீழ்ச்சி 3,000 மிமீ (118.11 அங்குல) ஆகும். சுவாவின் வறண்ட மாதமான சூலையில் சராசரியாக 125 மிமீ (4.92 அங்குலம்) மழைவீழ்ச்சி பதிவாகின்றது. எவ்வாறாயினும் ஆண்டின் 12 மாதங்களிலும் கணிசமான அளவிலான மழைவீழ்ச்சியை பெறுகின்றது. அயனமண்டல மழைக்காடு காலநிலையை கொண்ட ஏனைய நகரங்களைப் போலவே ஆண்டு முழுவதுமான வெப்பநிலை ஒப்பீட்டளவில் நிலையானது. சராசரியாக அதிகபட்ச வெப்பநிலை சுமார் 28 °C (82 °F) ஆகவும், குறைந்தபட்ச சுமார் வெப்பநிலை 22 °C (72 °F) ஆகவும் காணப்படும். நவம்பர் முதல் மே வரை அதிக மழைப்பொழிவுடனும், ஜூன் முதல் அக்டோபர் வரை சற்று குளிரான மாதங்கள் கணிசமாக வறண்டு காணப்படுகின்றன.\n\nSection::::கலாச்சாரம்.\nசுவா பன்முக கலாச்சார நகரமாகும். சுவாவின் மக்கள்தொகையில் பூர்வீக பிஜியர்கள் மற்றும் இந்தோ பிஜியர்கள் என்ற இரண்டு முக்கிய இனக்குழுக்கள் பெரும்பகுதியை ஆக்குகின்றனர்.  இந்நகர் ரோட்டுமன்ஸ், லாவன்ஸ், ரம்பியன்ஸ், காகசியர்கள் ஆகிய சிறுபான்மை இன மக்களைக் கொண்டுள்ளது. இங்கு பொதுவான மொழியாக ஆங்கிலமும், பிஜியன், இந்துஸ்தானி ஆகிய மொழிகளும் அந்தந்த சமூகங்களால் அவரவர் மொழிகளும் பேசப்படுகின்றன.\n\n\n"}
{"id": "164502", "url": "https://ta.wikipedia.org/wiki?curid=164502", "title": "காலித் மசால்", "text": "காலித் மசால்\n\nகாலித் மசால், ( \"\", , also transcribed \"Khaled Mashaal\", \"Khaled Meshaal\" and \"Khalid Mish'al\"; born 28 May 1956) என்பவர் பாலஸ்தீன விடுதலை இயக்கமான ஹமாஸ் அமைப்பின் முக்கியத் தலைவராவார். 2004ல் அப்துல் அஜீஸ் அல்-ரான்திசியின் படுகொலைக்குப் பின் ஹமாஸ் இயக்கத்தை தலைமையேற்று நடத்தி வருகிறார். சிரியாவல் உள்ள ஹமாஸின் அரசியல் அலுவலகத்திற்கும் இவரே தலைவராக உள்ளார்.\n\n2010ல் பிரித்தானிய பத்திரிக்கையான நியூ ஸ்டேட்ஸ்மேன் காலித் மசாலை 'உலகின் செல்வாக்கு மிக்க 50 நபர்கள்' பட்டியலில் இவரை 18வது நபராக அறிவித்தது.. ஹமாஸ் இயக்கத்தின் 25வது வருட தொடக்க நிகழ்வுகளை ஒட்டி 45வருடத்திற்குப் பின் மீண்டும் பாலஸ்தீனத்திற்கு வந்துள்ளார்.\n\nஹமாஸால் போர்க்கைதியாக பிடிக்கப்பட்ட இசுரேல் இராணுவ வீரர் கிலாத் சலீத் என்பவருக்கு பகரமாக பாலஸ்தீன கைதிகள் 1000 பேரை விடுவிக்க நடைபெற்ற பேச்சுவார்த்தையில் முக்கிய நபராக அறியப்பட்டார்.\n"}
{"id": "164503", "url": "https://ta.wikipedia.org/wiki?curid=164503", "title": "உலகின் நாட்டார் கட்டிடக்கலைக்கான கலைக்களஞ்சியம்", "text": "உலகின் நாட்டார் கட்டிடக்கலைக்கான கலைக்களஞ்சியம்\n\nஉலகின் நாட்டார் கட்டிடக்கலைக்கான கலைக்களஞ்சியம் (Encyclopedia of Vernacular Architecture of the World) என்பது உலகம் முழுதும் பரவிக் காணப்படும் நாட்டார் கட்டிடக்கலை தொடர்பான ஒரு கலைக்களஞ்சியம். ஆங்கில மொழியில் எழுதப்பட்டு, 1997 ஆம் ஆண்டு வெளியிடப்பட்ட இந்த நூலை, தாங்கு வளர்ச்சிக்கான ஆக்சுபோர்டு நிறுவனம், ஆக்சுபோர்டு புரூக்சுப் பல்கலைக்கழகம் ஆகியவற்றில் பணிபுரிந்த பால் ஆலிவர் தொகுத்தார். இந்நூல் முதலில் கேம்பிரிட்சுப் பல்கலைக்கழகப் பதிப்பகத்தினால் 2500 பக்கங்கள் கொண்ட மூன்று தொகுதிகளாக வெளியிடப்பட்டது. நாட்டார் கட்டிடக்கலை குறித்த ஆய்வில் ஒரு மைல்கல்லாக இக் கலைக்களஞ்சியம் விளங்குகிறது.\n\nஆயிரத்துக்கு மேற்பட்ட பண்பாடுகளைச் சேர்ந்த மக்கள் உருவாக்கி வாழ்ந்துவரும் இவ்வாறான கட்டிடங்களின் பல்வகைமையைக் காட்டும் வகையில் வெளியான முதல் நூல் என்னும் பெருமை இதற்கு உண்டு. இதன் முதல் தொகுதி நாட்டார் கட்டிடக்கலைக்கு அடிப்படையாகவுள்ள கோட்பாடுகள், கொள்கைகள், மெய்யியல் என்பன குறித்து ஆராய்கிறது. இரண்டாம், மூன்றாம் தொகுதிகள் குறிப்பிட்ட பண்பாட்டு, சமூகப் பின்னணிகளில் மேற்படி கோட்பாடு முதலியவற்றைப் பொருத்தி விளக்குகின்றன.\n\n80 நாடுகளைச் சேர்ந்த 750க்கு மேற்பட்டவர்கள் இந்நூலுக்குக் கட்டுரைகளை வழங்கியுள்ளனர். 1700க்கு மேற்பட்ட புகைப்படங்கள், 1000க்கு மேற்பட்ட வரை படங்கள், 80 நிலப்படங்கள் என்பவை இந்த நூலில் அடங்கியுள்ளன. கட்டிடக்கலை, மானிடவியல் துறைகளைச் சேர்ந்த 1200 கலைச் சொற்களுக்கான விளக்கக்குறிப்புகளும் இந்தக் கலைக்களஞ்சியத்தில் சேர்க்கப்பட்டுள்ளன. குறித்த விடயம் சார்ந்த எந்த நூலிலும் இல்லாத வகையில், 9,000க்கு மேற்பட்ட உசாத்துணை நூற்பட்டியலும் கொடுக்கப்பட்டுள்ளது. \n\nஇதன் துணை நூலாக \"Atlas of Vernacular Architecture of the World\" என்னும் நூலை \"ரூட்லெட்ச் பதிப்பகம்\" வெளியிட்டுள்ளது.\n\n"}
{"id": "164505", "url": "https://ta.wikipedia.org/wiki?curid=164505", "title": "டைடல் பூங்கா, கோயம்புத்தூர்", "text": "டைடல் பூங்கா, கோயம்புத்தூர்\n\nடைடல் பூங்கா (\"Tidel Park\") என்பது தமிழ்நாடு, கோயம்புத்தூர் நகரின் பீளமேடு பகுதியில் அமைந்துள்ள தகவல் தொழில்நுட்பப் பகுதி ஆகும். அவினாசி சாலையில் அமைந்துள்ள இந்த தொழில்நுட்பப் பூங்கா 2006-ஆம் ஆண்டில் திறக்கப்பட்டது. இது தமிழ்நாடு அரசு தொழில் வளர்ச்சிக் கழகமும் (TIDCO) தமிழ்நாடு மின்னணுவியல் கழகமும் (ELCOT) இணைந்து நிர்வகிக்கும் அமைப்பாதலால் இவ்விரு ஆங்கிலப் பெயர்களை இணைத்துச் சுருக்கமாக \"டைடல் பூங்கா\" எனப் பெயரிடப்பட்டுள்ளது.\n"}
{"id": "164509", "url": "https://ta.wikipedia.org/wiki?curid=164509", "title": "தா. சிவசிதம்பரம்", "text": "தா. சிவசிதம்பரம்\n\nதாமோதரம்பிள்ளை சிவசிதம்பரம் (\"Thamotharampillai Sivasithamparam\", மார்ச் 26, 1926 - நவம்பர் 9, 1992) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார்.\n\nSection::::ஆரம்ப வாழ்க்கை.\nசிவசிதம்பரம் இலங்கையின் வடக்கே முல்லைத்தீவில் பிறந்தவர். இவரது தந்தை தாமோதரம்பிள்ளை முல்லைத்தீவு கிராம சேவையாளராகப் பணியாற்றியவர். திருகோணமலை இந்துக் கல்லூரியில் கல்வி கற்று பின்னர் கிராம அபிவிருத்தி அதிகாரியாகப் பணியாற்றினார்.\n\nSection::::அரசியல் வாழ்க்கை.\nசிவசிதம்பரம் 1960 மார்ச்சு நாடாளுமன்றத் தேர்தலில் வவுனியா தேர்தல் தொகுதியில் சுயேட்சையாகப் போட்டியிட்டு வெற்றி பெற்று நாடாளுமன்றம் சென்றார். அதே ஆண்டு இடம்பெற்ற 1960 சூலை தேர்தலிலும் போட்டியிட்டு வெற்றி பெற்றார். பின்னர் அவர் அகில இலங்கைத் தமிழ்க் காங்கிரஸ் கட்சியில் இணைந்து அக்கட்சியின் சார்பில் 1965 தேர்தலில் வவுனியாவில் போட்டியிட்டு வெற்றி பெற்றார். ஆனாலும் 1970 தேர்தலில் இலங்கைத் தமிழரசுக் கட்சி வேட்பாளர் எக்ஸ். எம். செல்லத்தம்புவிடம் 273 வாக்குகளால் தோற்றார்.\n\n1972 ஆம் ஆண்டில் தமிழ்க் காங்கிரஸ், இலங்கைத் தமிழரசுக் கட்சி இணைந்து தமிழர் விடுதலைக் கூட்டணி என்ற பெயரில் கூட்டமைப்பு ஒன்றை அமைத்தனர். கூட்டணியின் சார்பில் சிவசிதம்பரம் வவுனியா வேட்பாளராகத் தெரிவு செய்யப்பட்டு 1977 தேர்தலில் வெற்றி பெற்று மீண்டும் நாடாளுமன்றம் சென்றார். இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், சிவசிதம்பரம் உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.\n\nSection::::மறைவு.\n1983 இனக்கலவரத்தின் பின்னர் சிவசிதம்பரம் கனடாவுக்குக் குடிபெயர்ந்தார். அங்கு அவர் 1992 நவம்பர் 9 இல் இறந்தார். \n"}
{"id": "164513", "url": "https://ta.wikipedia.org/wiki?curid=164513", "title": "வேக ஈனுலை", "text": "வேக ஈனுலை\n\nஈனுலை (\"breeder reactor\") எனப்படும் அணு உலையில் பிளவுறு பொருளை பயன்படுத்துவதைக் காட்டிலும் கூடுதலான பிளவுறு பொருட்களை உருவாக்கப்படுகின்றன. இவ்வுலைகளின் நியூத்திரன் இலாபம் மிகக் கூடியநிலையில் இருப்பதால் யுரேனியம்-238, தோரியம்-232 போன்ற தனிமங்களிலிலிருந்து பிளவுறு பொருட்களை ஈனுவதால் இவை ஈனுலைகள் எனப்படுகின்றன. மென்னீர் அணு உலைகளை விட கூடிய எரிபொருள் திறனைக் கொண்டிருந்ததால் இவை துவக்கத்தில் மேம்பட்ட தொழில்நுட்பமாக கருதப்பட்டது. 1960களில் யுரேனியம் மிகுந்த அளவில் கிடைக்கத்தொடங்கியதாலும் புதிய யுரேனியச் செறிவு முறைகள் கண்டுபியடிக்கப்பட்டமையாலும் எரிபொருட் செலவு குறையத் தொடங்கிய பிறகு இவ்வகை அணு உலைகளில் ஆர்வம் குறையத் தொடங்கியது.\n\nஈனுலைகள் கொள்கையளவில் யுரேனியத்திலிருந்தோ தோரியத்திலிருந்தோ முழு ஆற்றலையும் பயன்படுத்திக் கொள்ள இயலும். இதனால் வழமையான அணு உலைகளை விட இரு மடங்களவில் எரிபொருளைச் சேமிக்க இயலும். கடலிலிருந்து பிரிக்கப்படும் யுரேனியத்தின் அளவைக் கருத்தில் கொண்டால் சூரியன் உள்ளளவும் தொடர்ந்து ஈனுலைகளை இயக்கத் தேவையான எரிபொருள் புவியில் உள்ளது. எனவே ஈனுலைகள் மூலம் பெறப்படும் ஆற்றலானது சூரிய சக்தி அல்லது காற்றுச் சக்திக்கிணையாக பேணத்தக்க புதுப்பிக்கத்தக்க ஆற்றலாக விளங்குகிறது.\n\nஅணுக் கழிவுகளைக் குறித்த கவலைகள் 1990களில் ஏற்படலாயிற்று. இதனைத் தொடர்ந்து எரிபொருளை சேமிக்கும் ஈனுலைகளில் மீண்டும் ஆர்வம் ஏற்பட்டது. குறிப்பாக ஈனுலைகளில் எரிபொருள் சுழற்சிகளால் புளுடோனியம் போன்ற அக்டினைடுகளின் கழிவுகளைக் குறைக்கக்கூடிய வாய்ப்பு கவனத்தைக் கவர்ந்தது. ஓர் மென்னீர் அணு உலையில் பயன்படுத்தப்பட்ட அணு எரிபொருளின் கழிவுகளில் இருக்கும் நிலையற்ற யுரேனியம்சார் தனிமங்கள் அடுத்த 10,000 ஆண்டுகள் வரையிலான கதிரியக்கத்தில் முதன்மை வகிக்கும். எனவே இத்தகைய நீண்ட வாழ்நாள் கதிரியக்க கழிவுகளை இல்லாமலாக்குவது பெரும் பயனளிக்கும்.\n\nகருதுகோளின்படி ஓர் ஈனுலை மீண்டும் மீண்டும் எரிபொருளைப் பயன்படுத்தி அனைத்து அக்டினைடுகளையும் பயன்படுத்திக் கொள்ள முடியும்.\n\nஈனுலை சுழற்சிகள் இருவகைப்படுகின்றன; இரண்டுமே அக்டினைடு கழிவுகளை குறைக்கின்றன: \n\nSection::::வேக ஈனுலை.\n2006 ஆண்டு நிலவரப்படி, பெரிய அளவில் இயங்கும் அனைத்து வேக ஈனுலைகளுமே நீர்மநிலை சோடியத்தால் குளிர்விக்கப்படும் நீர்ம உலோக வேக ஈனுலைகளாக (LMFBR) உள்ளன. இவற்றின் வடிவமைப்பு இரண்டு வகைகளாக உள்ளன:\n\n"}
{"id": "164517", "url": "https://ta.wikipedia.org/wiki?curid=164517", "title": "நண்டி", "text": "நண்டி\n\nநண்டி (Nadi) பிஜித் தீவின் மூன்றாவது நகரம் ஆகும். இது விட்டி லெவு தீவின் மேற்குக் கரையோரத்தில் அமைந்துள்ளது. இங்கு பிஜியர்களும் இந்தியர்களும் வாழ்கின்றனர். கரும்பு அதிகம் பயிரிடப்படுகிறது. சுற்றுலாத்துறையால் வருமானம் அதிகம் பெறும். பிற பகுதிகளைவிட அதிகளவிலான விடுதிகளும் உணவகங்களும் இங்கு நிறைந்துள்ளன. இந்த ஊரின் பிஜிய மொழிப் பெயர் நண்டி என்பதாகும்.\n\nஅதிகளவிலான இந்தியர்கள் இங்கு வசிப்பாதால், இந்து, இசுலாமிய சமயத்தினர் அதிகம் வாழ்கின்றனர். இங்குள்ள சிவசுப்பிரமணியர் கோயில் பிரபலமானது. இது இங்குள்ள இந்துக் கோயில்களிலேயே மிகப் பெரியது. நண்டி பன்னாட்டு வானூர்தி நிலையம் பிஜியின் பெரிய வானூர்தி நிலையம் ஆகும். அழகிய தாவரவியல் பூங்கா, கடற்கரை ஆகியன அருகில் அமைந்துள்ளன. இந்நகரின் தற்போதைய தலைவர் சாமி ஆவார்,\n\n"}
{"id": "164520", "url": "https://ta.wikipedia.org/wiki?curid=164520", "title": "கோணேஸ்வரா இந்துக்கல்லூரி", "text": "கோணேஸ்வரா இந்துக்கல்லூரி\n\nகோணேஸ்வரா இந்துக்கல்லூரி இலங்கையின் கிழக்கு மாகாணத்தில் திருகோணமலையில் அமைந்துள்ள ஓர் ஆண்கள் பாடசாலையாகும். இது 1897 ல் திருகோணமலையில் இருந்த சில பெரியார்களால் ஆரம்பிக்கப்பட்டது. இன்று இக்கல்லூரி 2100 மாணவர்களையும் 90 ஆசிரியர்களையும் 15 கல்விசாரா ஊழியர்களையும் கொண்டு மாவட்டத்தின் ஒரு பெரும் கல்வி வழங்கும் களமாக விளங்குகின்றது. விளையாட்டு, சாரணியம், கலை, இலக்கியம் கலாசாரம் போன்ற பல்வேறு இணைக் கல்வி முயற்சிகளிலும் மாவட்ட மாகாண தேசிய மட்டங்களில் வெற்றிகள் பலவற்றை இக்கல்லூரி பெற்றுக்கொண்டிருக்கின்றது.\n\nSection::::வரலாறு.\nதிருக்கோணமலை நகரிலே வாழ்ந்த சில இந்துப் பெரியார்களினால் ஆரம்பிக்கப்பட்ட இப்பாடசாலை 1922ம் ஆண்டில் ஒரு ஆரம்பப் பாடசாலையாக அரசாங்கத்தினால் அதிகாரபூர்வமாகப் பதிவு செய்யப்பட்டது. இப்பாடசாலை ஆரம்ப காலத்தில் இந்து ஆண்கள் தமிழ்ப் பாடசாலை, இந்து ஆண்கள் ஆங்கில பாடசாலை என இரு பிரிவுகளாக ஒரே நிர்வாகத்தின் கீழ் இயங்கிக்கொண்டிருந்தது.\n\n1925ம் ஆண்டில் வல்லிபுரம்பிள்ளை முதலியார் தலைமையில் இருந்த முகாமையாளர் சபை பாடசாலையை இராமகிருஷ்ண மடத்திற்குக் கையளிப்பதற்கு முடிவு செய்ததையடுத்து சுவாமி விபுலாநந்தர் பாடசாலை நிர்வாகத்தைப் பொறுப்பேற்றார். சுவாமிகள் இப்பாடசாலையைக் கையேற்ற சூன் 1 ஆம் திகதியே கல்லூரித் தினமாக இப்போது கடைப்பிடிக்கப்படுகிறது. சுவாமி விபுலாநந்தரின் நேரடியான நிர்வாகத்தின் கீழ் இந்து ஆண்கள் ஆங்கிலப் பாடசாலையும், இந்து ஆண்கள் தமிழ்ப் பாடசாலையும் துரித வளர்ச்சியைக் கண்டன. மாணவர்களின் எண்ணிக்கையும் அதிகரித்துச் சென்றன. புதிய கட்டடங்களும் கட்டப்படலாயின.\n\nபொதுமக்களின் நிதியைக் கொண்டு கட்டப்பட்ட காளியப்பு மண்டபம் 1927ம் ஆண்டில் அப்போதைய ஆளுநராக இருந்த சேர். என். ஹர்பட் ஸ்டான்லி என்பவரால் திறந்து வைக்கப்பட்டது. இந்து ஆண்கள் ஆங்கிலப் பாடசாலையில் ஆசிரியராகக் கடமையாற்றிக் காலமாகிய பி. கே. சம்பந்தரின் நினைவாக 1933ல் மண்டபம் கட்டப்பட்டது.\n\n1925ம் ஆண்டிலிருந்து முகாமையாளராகப் பணியாற்றிய சுவாமி விபுலாநந்தர் கல்லூரியின் வளர்ச்சியில் தனது செறிவான கவனத்தைச் செலுத்தும் பொருட்டு 1928 இல் அதிபர் பதவியையும் ஏற்றுக் கொண்டார். 1930ம் ஆண்டு சூலை மாதம் வரையில் சுவாமிகள் அதிபராகக் கடமையாற்றி, பின்னர் இராமகிருஷ்ண மடத்தின் கீழள்ள சகல பாடசாலைகளையும் பொறுப்பேற்று அதிபர் பதவியை பி. இராமச்சந்திரா என்பவரிடம் கையளித்துச் சென்றார்.\n\nசுவாமி விபுலாநந்தரது காலத்தில் கல்லூரி படிப்படியாக வளர்ச்சி கண்டது. அறிவியல் கல்வி மேம்படுத்தப்பட்டது. ஆய்வு கூட வசதிகள் ஏற்படுத்தப்பட்டன. இலண்டன் கேம்பிரிட்ஜ் சீனியர் சோதனையை மாணவர்கள் எடுப்பதற்கான வாய்ப்பும் ஏற்படுத்திக் கொடுக்கப்பட்டது.\n\n1932ம் ஆண்டில் கல்லூரி மேல் இடைநிலைத் தரத்திற்கு உயர்த்தப்பட்டது. இராமகிருஷ்ண மடத்தின் அரவணைப்புடன் வளர்ந்து வந்த கல்லூரியின் வளர்ச்சி இரண்டாம் உலகப் போரின் போது 1940ல் இருந்து 1945 வரை தடைப்பட நேர்ந்தது. போர்க் காலத்தின்போது பாடசாலைக் கட்டடங்கள் இராணுவத்தினதால் பொறுப்பேற்கப்பட்டன. இக்காலத்தில் கல்லூரி தற்காலிகமாக வேறு இடங்களில் இயங்கிக்கொண்டிருந்தன. 1945ல் மீண்டும் கல்லூரி தனது சொந்தக் கட்டடங்களில் இயங்கத் தொடங்கியது.\n\nஎல். எச். ஹரதாச தனது காலஞ்சென்ற தந்தையார் நொரிஸ் டி சில்வா அவர்களின் நினைவாக அமைத்துக் கொடுத்த நூலகக் கட்டடம் 1947ம் ஆண்டில் திறந்து வைக்கப்பட்டது.\n\nகால ஓட்டத்தில் இந்து ஆண்கள் ஆங்கிலப் பாடசாலை இந்துக் கல்லூரி என்ற பெயரோடு மாவட்டத்தின் முன்னணிக் கல்லூரியாக வளர்ச்சி பெற்று வர இந்து ஆண்கள் தமிழ்ப் பாடசாலை கோணேஸ்வர வித்தியாலயம் என்ற பெயரோடு ஆரம்ப இடைநிலைக் கல்விக்கு மாவட்டத்தின் சிறந்த பாடசாலையாக உருவாகி வந்தது.\n\n1952ம் ஆண்டில் இந்துக்கல்லூரி முதலாம் தரத்திற்கு உயர்த்தப்பட்டது. தற்போது அம்பலவாணர் அகம் என அழைக்கப்படும் கல்லூரியின் முதலாவது மாடிக்கட்டடம் 1955ம் ஆண்டில் ஆரம்பிக்கப்பட்டு 1958ல் கட்டி முடிக்கப்பட்டது.\n\nஇந்துக்கல்லூரியும், கோணேஸ்வரா வித்தியாலயமும் இராமகிருஷ்ண சங்கத்தின் ஒரே நிர்வாகத்தின் கீழ் இருந்தாலும் 1961ம் ஆண்டில் மிசனரிப் பாடசாலைகளை அரசாங்கம் கையகப்படுத்திய போது இந்தப் பாடசாலைகளைத் தனித் தனியான இரு பாடசாலைகளாகவே இராமகிருஷ்ண மிஷன் அரசாங்கத்திற்கு கையளித்தது.\n\nஇவ்விரு பாடசாலைகளும் 1993ம் ஆண்டில் ஒரே பாடசாலையாக இராமகிருஷ்ண சங்கம் ஸ்ரீ கோணேஸ்வரா இந்துக் கல்லூரி என்ற பெயரில் தேசிய பாடசாலை என்ற அந்தஸ்தையும் பெற்று இணைந்து கொண்டன. திருக்கோணமலை மாவட்டத்தை பொறுத்தவரை முதலாவதாகவும் கிழக்கு மாகாணத்தைப் பொறுத்தவரை இரண்டாவதாகவும் தேசிய பாடசாலையாகிய பெருமை இக் கல்லூரிக்கு உண்டு.\n\nSection::::பழைய மாணவர் சங்கங்கள்.\n2013ம் ஆண்டு திருமலை இந்துக்கல்லூரியின் பழைய மாணவர் சங்கம் தனது 75ம் ஆண்டு நிறைவினைக் கொண்டாடியது. இதன் தொடர்ச்சியாக கொழும்பு, ஐக்கிய இராச்சியம் போன்ற இடங்களில் பழைய மாணவர் சங்கத்தின் கிளைகள் அமைக்கப்பட்டன.\n\nSection::::கல்லூரிப்பண்.\nகோணேஸ்வரா இந்துக்கல்லூரியின் கல்லூரிப்பண், பண்டிதர் இ. வடிவேல் அவர்களால் ஆக்கப்பட்டது. கோணேஸ்வரா வித்தியாலயம், இந்துக்கல்லூரி ஆகிய இருபாடசாலைகளிலும் சிறு சிறு மாற்றங்களுடன் இப்பண்ணே பாடப்பட்டுவந்தது. பாடசாலைகள் இணைக்கப்பட்ட பின்னர் இரு பாடசாலைகளின் பண்களும் ஒன்றாக்கப்பட்டு சிறு மாற்றங்களுடன் தற்போது பாடப்பட்டு வருகிறது. \n\n\"வாழ்க வாழ்கவே வாழ்க வாழ்கவே\"\n\n\"சிறீ கோணேஸ்வர இந்துக்கல்லூரி வாழ்கவே\"\n\n\"ஆதி அந்தம் இல்லாத ஆண்டவன் தெய்வம்\"\n\n\"அன்னையும் பிதாவும் எங்கள் முன்னறி தெய்வம்\"\n\"எண்ணோடு எழுத்தத்தனை ஈந்தவர் தெய்வம் -இனி\"\n\n\"என்றும் அவரையே பணிந்து இனிது வாழுவோம்\"\n\"நல்ல உள்ளம் வளர்ப்போம் உடல் உறுதி வளர்ப்போம்\"\n\n\"கலை கல்வி வளர்ப்போம் தூய செல்வம் வளர்ப்போம்\"\n\"நல்லவரை நாடி நிதம் நல்வழி நிற்போம் - எங்கள்\"\n\n\"நாட்டினிற்கே சேவை செய்து நாமும் வாழுவோம்\"\n\"முத்தமிழும் கற்று மேலை வித்தையும் கற்போம் - உயர்\"\n\n\"சத்தியமும் ஐக்கியமும் வாழ்வில் வளர்ப்போம்\"\n\"வித்தை தரும் கோணேஸ்வரா இந்து கல்லூரியின்\" \n\n\"உத்தமராம் ஆசிரியர் தமை மதிப்போம்\"\n\n"}
{"id": "164522", "url": "https://ta.wikipedia.org/wiki?curid=164522", "title": "தாவீது சல்மன்", "text": "தாவீது சல்மன்\n\nதாவீது தீன் சல்மன் (David Dean Shulman) இந்திய மொழிகளைப் பற்றி நன்கு அறிந்த முதன்மை இந்தியவியலாளர்களுள் ஒருவர். இவர் தென்னிந்தியாவின் வரலாறு, இந்திய பாடலமைப்புகள், இசுலாமியத் தமிழ், திராவிட மொழிகள், கருநாடக இசை ஆகிய பல்வேறு \nதுறைகளில் ஆய்வு மேற்கொண்டார். சமூக நலவிரும்பியும், மனிதவியல் ஆய்வாளரும் ஆவார். எபிரேய மொழியில் பாடல்களை எழுதியுள்ளார். யெரூசலேமில் உள்ள எபிரேயப் பல்கலைக்கழகத்தில் இந்தியவியல் துறையிலும், இந்திய, ஈரானிய ஆய்வுத் \nதுறைகளிலும் பேராசிரியராகப் பணியாற்றுகிறார். தென்னிந்தியா தொடர்பான இறை நம்பிக்கை, கோயில்கள் பற்றிய பல நூல்களை எழுதியுள்ளார். எபிரேயம், ஆங்கிலம் ஆகிய இருமொழிகளையும் நன்கறிந்த இவர், தமிழ், சமற்கிருதம், இந்தி, கிரேக்கம், உருசிய மொழி, பிரெஞ்சு, இடாய்ச்சு, அரபி, பாரசீக மொழி, மலையாளம் ஆகிய மொழிகளைக் கற்றுணர்ந்தவர், எய்லீன் லெந்துமன் என்னும் பெண்ணைத் திருமணம் செய்து கொண்டார். இவருக்கு எவியடர், மிக்கைல், ஏதன் என்ற மூன்று மகன்கள் உள்ளனர்.\n\n(ஆங்கிலத்தில்)\n"}
{"id": "164542", "url": "https://ta.wikipedia.org/wiki?curid=164542", "title": "ராபுள்", "text": "ராபுள்\n\nராபுள் (truffle) என்பது பூமிக்கு அடியிலுள்ள ஒருவகையான பழம்தரும் காளானின் உடலாகும். ராபுள் (truffle) நூற்றுக்கணக்கான இனங்களில் காணப்படுகிறது. சில (பெரும்பாலும் பேரினத்தின் கிழங்குவகை) பழம்தரும் உடல் அதிக விலையுடைய உணவாகும்.\n\nஉண்ணத்தக்க ராபுள் (truffle) மத்திய கிழக்கு, பிரஞ்சு, ஸ்பானிஷ், வடக்கு இத்தாலி மற்றும் கிரேக்கம் ஆகிய நாடுகளில் உயர் மதிப்புடைய உணவாகும்.\n"}
{"id": "164546", "url": "https://ta.wikipedia.org/wiki?curid=164546", "title": "சங்கற்ப நிராகரண உரை", "text": "சங்கற்ப நிராகரண உரை\n\nசங்கற்ப நிராகரண உரை என்பது 16ஆம் நூற்றாண்டின் கடைப்பகுதியில் தோன்றிய உரை நூல். சங்கற்ப நிராகரணம் என்னும் நூல் சைவ சித்தாந்த உட்பிரிவுகளை மறுக்கும் நூல். இதில் உள்ள 474 குறள் வெண்பாக்களுக்கு எழுதப்பட்ட உரையினைக் கொண்டது இந்த நூல். \nஞானப்பிரகாச தேசிகன் என்பவர் இந்த உரைநூலின் ஆசிரியர். இவர் காவிரி நாட்டினர்.\n\nதேவாரம், திருவாசகம், திருவிசைப்பா, காரைக்கால் அம்மையார் பாடல்கள், நக்கீரர் அந்தாதி ஆகிய நூல்களுள்ள பாடல்களை இவர் மேற்கோள் பாடல்களாகக் காட்டியுள்ளார்.\n\nSection::::எடுத்துக்காட்டு.\nஇந்த நூல் வெளிவந்த பதிப்புகள் மூன்று. கொன்றைமாநகரம் சண்முகசுந்தர முதலியார், காஞ்சி நாகலிங்க முனிவர் ஆகியோர் பதிப்புகள் முதலில் வெளிவந்தன. பின்னர் அனவரத வினாயகம் பிள்ளை பார்வையில் சைவ சித்தாந்த சமாஜம் வெளியிட்ட 1934, 1940 பதிப்புகள் சிறப்பு மிக்கவை.\n\n"}
{"id": "164547", "url": "https://ta.wikipedia.org/wiki?curid=164547", "title": "கிமு 1-ஆம் நூற்றாண்டு", "text": "கிமு 1-ஆம் நூற்றாண்டு\n\nகிமு 1ம் நூற்றாண்டு (\"1st century BC\") அல்லது கிமு கடைசி நூற்றாண்டு, என்பது கிமு 100 ஆம் ஆண்டின் முதலாவது நாளில் தொடங்கி கிமு 1 ஆம் ஆண்டின் கடைசி நாளில் முடிவடைந்த நூற்றாண்டைக் குறிக்கும். அனோ டொமினி முறையில் சுழிய ஆண்டு நடைமுறையில் இருக்கவில்லை. இதற்கடுத்ததாக வரும் நூற்றாண்டு கிபி 1ம் நூற்றாண்டு ஆகும். வானியல் ஆண்டு இலக்க முறையில் கழித்தற் குறி பயன்படுத்தப்படுகிறது, இதன் படி \"\"கிமு 2\"\" என்பது \"\"ஆண்டு -1\"\" ஐக் குறிக்கும். கிமு 1ம் நூற்றாண்டு ஒலோசீன் நாட்காட்டியில் இது 9,901 முதல் 10,000 ஆண்டுகள் வரையான காலப்பகுதியைக் குறிக்கும், அதாவது 99வது நூற்றாண்டு எனப்படும்.\n\nஇந்நூற்றாண்டுக் காலப்பகுதியில் நடுநிலக் கடல் பகுதியைச் சுற்றவுள்ள நிலப்பகுதிகள் உரோமர் ஆட்சியின் கீழ் வந்தன. இவை நேரடியாக பேரரசின் ஆளுநர் ஆட்சியின் கீழோ அல்லது உரோமர்களால் நியமிக்கப்பட்ட அரசரர்களாலோ ஆளப்பட்டன. உரோமக் குடியரசு படையெடுப்புகளாலும் பிற நாட்டுக் கூட்டணிகளாலும் அளவில் பெருகியதால், குடியரசு நிருவாக முறை நீர்த்துப் போனது. உள்நாட்டுப் போர் மூழ்வது வழக்கமானது. இந்நூற்றாண்டின் இறுதியில் தொடர்ச்சியாகப் பல உள்நாட்டுப் போர்கள் நிகழ்ந்தன. இறுதியில் யூலியசு சீசர், மார்க் அந்தோனி, அகஸ்ட்டஸ் போன்ற உறுதி மிக்கவர்களின் கையில் பேரரசு சிக்கியது. அகஸ்ட்டஸ் பேரரசராகத் தன்னை அறிவித்துக் கொண்டார். குடியரசு கலைக்கப்பட்டு உரோமைப் பேரரசு உருவானது. இது வரலாற்றில் உரோமைப் புரட்சி எனக் கூறப்படுகிறது. கிறித்தவத்தின் முக்கிய நபரான இயேசு கிறித்துவின் பிறப்பும் இந்நூற்றாண்டின் இறுதியிலேயே இடம்பெற்றது.\n\nகீழைத்தேய நாடுகளில், ஆன் அரசமரபின் வீழ்ச்சி ஆரம்பமானது. இந்நூற்றண்டின் இறுதி அரைப்பகுதியில் சீனாவின் அரசியலில் குழப்ப நிலையே காணப்பட்டது.\n\n\n\n"}
{"id": "164554", "url": "https://ta.wikipedia.org/wiki?curid=164554", "title": "வஞ்சிக்கப்படும் மலேசிய தமிழ் கல்வி போராடும் மக்கள் (நூல்)", "text": "வஞ்சிக்கப்படும் மலேசிய தமிழ் கல்வி போராடும் மக்கள் (நூல்)\n\nவஞ்சிக்கப்படும் மலேசிய தமிழ் கல்வி போராடும் மக்கள் எனப்படுவது மலேசியாவில் தமிழ்வழிக் கல்வி, தமிழ்ப் பள்ளிகள், தமிழர் கல்வி தொடர்பாக முன்னெடுக்கப்படும் எதிர்ப்புப் போராட்டங்கள் பற்றிய ஒர் ஆய்வு நூல் ஆகும். இதனை முருகைய்யன் வரதராசு எழுதியுள்ளார். மலேசியாவில் தமிழ் கல்வி எதிர்நோக்கியுள்ள பல்வேறு சிக்கல்களையும், அவற்றை எதிர்த்து மக்கள் முன்னெடுத்துவரும் எதிர்ப்புப் போராட்டங்களையும் இந்நூல் விவரிக்கிறது. \n\n"}
{"id": "164555", "url": "https://ta.wikipedia.org/wiki?curid=164555", "title": "எஸ்டேட் பாய்ஸ்", "text": "எஸ்டேட் பாய்ஸ்\n\nஎசுரேற் போய்சு (ஆங்கிலம்: Estate Boys; தமிழில்: தோட்டப் பையன்கள்) என்பது ஒரு தமிழ் இயங்குபடத் தொடர் ஆகும். இது மலேசியாவில் உருவாக்கப்பட்டு மலேசியாவில் ரேடியோ ரெலிவிசன் மலேசியா (Radio Televisyen Malaysia) அலைவரிசையில் சனவரி 2013 இல் ஒளிபரப்படவுள்ளது. 13 தொடர்கள் உள்ள இந்த இயங்குபடமே மலேசியாவில் உருவாக்கப்பட்ட முதல் இயங்குபடம் ஆகும்.\n\n"}
{"id": "164559", "url": "https://ta.wikipedia.org/wiki?curid=164559", "title": "1775", "text": "1775\n\n1775 (MDCCLXXV) கிரெகொரியின் நாட்காட்டியில் ஒரு ஞாயிற்றுக்கிழமையில் ஆரம்பமான ஒரு சாதாரண ஆண்டு. பழைய யூலியன் நாட்காட்டியில் வியாழக்கிழமையில் ஆரம்பமான ஒரு சாதாரண ஆண்டாகும்.\n\nSection::::நிகழ்வுகள்.\nஇவ்வாண்டில் ஏப்ரல் 19 இல் அமெரிக்கப் புரட்சி ஆரம்பமானது. சியார்ச் வாசிங்டன் படைத்துறைத் தளபதியாக நியமிக்கப்பட்டார். 13 குடியேற்றங்கள் தமது விடுதலையை அறிவிக்கவில்லை. பிரித்தானிய அரசும், அமெரிக்க அரசும் தனித்தன்யே சட்டங்களை இயற்றின. ஆகத்து 23 இல் இங்கிலாந்தின் மூன்றாம் ஜார்ஜ் மன்னர் அமெரிக்கக் குடியேற்றங்கள் கிளர்ச்சியில் ஈடுபடுவதை நாடாளுமன்றத்தில் நவம்பர் 10 இல் அறிவித்தார்.\n\nஜேம்ஸ் வாட் நீராவி இயந்திரத்தை வெற்றிகரமாக உருவாக்கி அறிவியல் முன்னேற்றத்திற்கு வழிவகுத்தார். பெரியம்மை நோய் அமெரிக்காவின் நியூ இங்கிலாந்து பிரதேசத்தில் பரவியது. பெரியம்மைக்கு எட்வர்ட் ஜென்னர் தடுப்பு மருந்து கண்டுபிடித்தார்.\n\n\n"}
{"id": "164561", "url": "https://ta.wikipedia.org/wiki?curid=164561", "title": "வாதநோய்க்காரணி", "text": "வாதநோய்க்காரணி\n\nவாதநோய்க்காரணி (Rheumatoid factor; RF) என்பது முடக்குவாத நோயில் பொதுவாகக் காணப்படும் தன்னெதிர்ப்பு எதிர்ப்பான்களைக் (ஒரு உயிரினத்தின் சொந்த திசுக்களுக்கெதிரான எதிர்ப்பான்கள்) குறிக்கும். இவை, எதிர்ப்பான்-ஜி (IgG) யின் படிகவடிவமாகும் துண்டுடன் (Fc) இணையும் எதிர்ப்பான்களைக் குறிக்கும். வாதநோய்க்காரணியும், எதிர்ப்பான்-ஜி யும் இணைந்து உருவாக்கும் எதிர்ப்பி இணைவுகள் (Immune Complexes) நோய்நிகழ்முறைகளில் பங்களிக்கலாம்.\n\nவாதநோய்க்காரணிகள் மீக்குளிர் கோளப்புரதங்களாகவும் (இரத்த மாதிரிகளை குளிரூட்டும்போது வீழ்படிவமாகும் எதிர்ப்பான்கள்) இருக்கலாம்; இவை, இரண்டாம்வகை [பல்லிணை எதிர்ப்பான்-ஜி (polyclonal IgG)-யுடன் இணையும் ஓரிணை எதிர்ப்பான்-எம் (monoclonal IgM)] அல்லது மூன்றாம்வகை (பல்லிணை எதிர்ப்பான்-ஜி யுடன் இணையும் பல்லிணை எதிர்ப்பான்-எம்) மீக்குளிர் கோளப்புரதங்களாக (cryoglobulins) இருக்கலாம்.\n\nவாதநோய்க்காரணிகள் எதிர்ப்பான்களின் எந்தவொரு ஒரினவகையைச் சார்ந்ததாகவும் இருக்கலாம்: எதிர்ப்பான்-ஏ (IgA), எதிர்ப்பான்-ஜி, எதிர்ப்பான்-எம் (IgM), எதிர்ப்பான்-ஈ (IgE), எதிர்ப்பான்-டி (IgD).\n\n"}
{"id": "164562", "url": "https://ta.wikipedia.org/wiki?curid=164562", "title": "சசிவர்ண போதம்", "text": "சசிவர்ண போதம்\n\nசசிவர்ண போதம் என்பது மோகவதைப் பரணி என்னும் நூலின் ஒரு பகுதி. மோகவதைப் பரணி தத்துவராயர் நூல்களில் ஒன்று. காலம் 15ஆம் நூற்றாண்டு. பரணி நூலில் இது பேய்களுக்குத் தேவி கூறியதாக வருகிறது.\nசசிவர்ண போதம் தனி நூலாகப் பல பதிப்புகள் வெளிவந்துள்ளன. வேதாந்தம் கற்போர் முதலில் இதனைக் கற்பது வழக்கமாக இருந்துவந்தது.\nசூத சங்கிதை என்னும் வடநூலில் முத்திக்காண்டத்தில் கூறப்படும் செய்திகளை இது தன்னகத்தே கொண்டது. அந்நூலில் பரமேசுவரன் திருமாலுக்குச் சசிவர்ணன் கதையைச் சொல்வதாக அது வருகிறது. குருசேவையின் மகிமையை விளக்குவது.\n\nசமசுகிருத மொழியில், சசிவர்ணன் எனில் வெள்ளை நிறம் கொண்டவன். \"போதம்\" எனில் ஞானம் எனப்பொருள். பாக எக்கியன் என்னும் அந்தணனின் மகன். எல்லா வகையான தீய செயல்களையும் செய்து நோயுற்று உழன்றான். தந்தை முயற்சியால் நல்ல குருவிடம் அருளுரை(உபதேசம்) பெற்று நல்லவனாகி வீடுபேறு அடைந்தான். \n\nபரணி நூலின் பகுதி ஆதலால் பாடல்கள் தாழிசைகளாக அமைந்துள்ளன. இதன் 30 பாடல்கள் 17ஆம் நூற்றாண்டில் எழுதப்பட்ட விருதாசல புராணம் என்னும் நூலின் இறுதிப் பகுதியில் சேர்க்கப்பட்டுள்ளன. \n"}
{"id": "164563", "url": "https://ta.wikipedia.org/wiki?curid=164563", "title": "மன்னார்கோயில்", "text": "மன்னார்கோயில்\n\nமன்னார்கோயில் (ஆங்கிலம்:Mannarkovil) இந்தியாவின் தமிழ்நாடு மாநிலத்தில் அமைந்துள்ள திருநெல்வேலி மாவட்டம், அம்பாசமுத்திரம் வட்டத்தில் இருக்கும் ஒரு ஊர் ஆகும்.\n\nSection::::இவ்வூரின் சிறப்பு.\nராஜகோபாலசாமி, வேதநாராயணப்பெருமாள் எனும் பெயர் கொண்டு விஷ்ணு, கோயில் கொண்ட திருத்தலம் இது. \nதாமிரபரணி, கருணா ஆறு ஆகிய இரு ஆறுகளுக்கு இடையே அமைந்துள்ளது 1000 ஆண்டுகள் பழமை வாய்ந்த ராஜகோபாலசாமி குலசேகரப் பெருமாள் கோயில். குலசேகர ஆழ்வார் இத்தலத்தில் தனது வாழ்வின் இறுதி 30 ஆண்டுகள் இக்கோவிலில் பெருமாளுக்கு சேவை செய்து வாழ்ந்திருந்தார்.\n\n"}
{"id": "164576", "url": "https://ta.wikipedia.org/wiki?curid=164576", "title": "சிந்து மேனன்", "text": "சிந்து மேனன்\n\nசிந்து மேனன் ஓர் இந்தியத் திரைப்பட நடிகை. இவர் தெலுங்கு, கன்னடம், மலையாளம், தமிழ் ஆகிய மொழித் திரைப்படங்களில் நடித்துள்ளார். குழந்தை நடிகையாக \"ராஷ்மி\" என்னும் கன்னடத் திரைப்படத்தில் நடித்ததன் மூலம் அறிமுகமானார்.\n\nSection::::இளம்பருவம்.\nசிந்து கருநாடகத்தின் பெங்களூரில் மலையாளக் குடும்பத்தில் பிறந்து வளர்ந்தவர். இவர் தம்பி, கார்த்திக் கன்னட வானொலியில் நிகழ்ச்சித் தொகுப்பாளராகப் பணியாற்றினார்.. சிந்து மலையாளம், தமிழ், கன்னடம், ஆங்கிலம், தெலுங்கு, இந்தி ஆகிய மொழிகளை சரளமாகப் பேசக் கூடியவர்.. இளம்வயதிலேயே பரதநாட்டியம் கற்றவர்.\n"}
{"id": "164585", "url": "https://ta.wikipedia.org/wiki?curid=164585", "title": "சிராணி பண்டாரநாயக்கா", "text": "சிராணி பண்டாரநாயக்கா\n\nசிராணி பண்டாரநாயக்கா (\"Shirani Bandaranayake\", ஷிராணி பண்டாரநாயக்கா, பிறப்பு: ஏப்ரல் 1958) இலங்கையின் 43 வது மீயுயர் நீதிமன்றத் தலைமை நீதிபதியாகப் பணியாற்றியவர். இவரே இலங்கையின் மீயுயர் நீதிமன்றத் தலைமை நீதிபதியாக பதவியேற்ற முதலாவது பெண்ணும் ஆவார். கொழும்பு பலகலைக்கழகத்தின் சட்ட பீடத்தின் தலைவராக இருந்த இவர் முதன் முறையாக 1996 ம் ஆண்டு மீயுயர் நீதிமன்றத்துக்கு நியமிக்கப்பட்டார். இவர் 2011 மே 18 இல் தலைமை நீதிபதியாக சனாதிபதி மகிந்த ராசபக்சாவால் நியமிக்கப்பட்டார். இவர் நாடாளுமன்றத்தில் சர்ச்சைக்குரிய முறையில் குற்றவியல் பிரேரணை நிறைவேற்றப்பட்டு, 2013, சனவரி 13 இல் அரசுத்தலைவர் மகிந்த ராசபக்சவினால் பதவியில் இருந்து நீக்கப்பட்டார் புதிய அரசுத்தலைவர் மைத்திரிபால சிறிசேன சிராணியின் பதவி நீக்கம் அரசமைப்புச் சட்டத்திற்கு முரணானது எனக் கூறி 2015 சனவரி 28 அன்று அவரை மீண்டும் 43வது தலைமை நீதிபதியாக நியமித்தார். இவர் 2015 சனவரி 29 அன்று அதிகாரபூர்வமாக ஓய்வு பெற்றார்.\n\nSection::::தீர்ப்புக்களும் குற்றச்சாட்டுக்களும்.\nஅதிகாரங்களை தமது அரசிடம் குவியப்படுத்தும் வண்ணம் கொண்டுவரப்பட்ட மகிந்த அரசின் திவிநெகும சட்டத்துக்கு (Divi Neguma Bill) எதிராகக் கொண்டுவரப்பட்ட வழக்கில் அச்சட்டம் செல்லுபடியாகாது என்று இவர் தீர்ப்பளித்தார். இந்தத் தீர்ப்பு சனாதிபதிக்கு அறிவிக்கப்பட்ட அடுத்த நாள் இவருக்கு எதிராக அரசதரப்பு நாடாளுமன்ற உறுப்பினர்கள் மட்டும் கையொப்பம் இட்ட குற்றச்சாட்டுக்கள் (impeachment) தொடுக்கப்பட்டன. இக் குற்றச்சாட்டுக்களில் மூன்று நிரூபிக்கப்பட்டுள்ளதாக அரசதரப்பு நாடாளுமன்ற உறுப்பினர்கள் கொண்ட ஒரு குழு திசம்பர் 2012 இல் தீர்ப்பளித்தது. இந்தத் தீர்ப்பை எதிர்க்கட்சிகள், பல்வேறு மனித உரிமை அமைப்புகள், பிறநாட்டு அரசுகள், இலங்கையின் வழக்குரைஞர் கழகம் (bar association) உட்பட்டோர் கடுமையாக விமர்சித்தன. ஆளும் கட்சியின் ஆதரவாளர்களும், குண்டர்களும் சிராணியின் வீட்டுக்கு முன் ஆர்பாட்டம் நடத்தினர். சட்டத்தரணிகள் பணிப் புறக்கணிப்பு போராட்டத்தை நடத்தினர். 2013 சனவரி 13 அன்று அரசுத்தலைவர் மகிந்த ராசபக்ச சிராணி பண்டாரநாயக்காவை பதவியில் இருந்து நீக்கினார். அவருக்குப் பதிலாக சட்டமா அதிபர் மொகான் பீரிஸ் தலைமை நீதிபதியாக நியமிக்கப்பட்டார். 2015 அரசுத்தலைவர் தேர்தலில் ராசபக்ச தோவியடைந்து மைத்திரிபால சிறிசேன வெற்றி பெற்றார். சிராணி பண்டாரநாயக்கா சட்ட விதிகளுக்கு அமைய பதவியில் இருந்து அகற்றப்படவில்லை எனவும், அது சட்டத்துக்கு முரணானது என்றும் கூறி சிராணியின் பதவியை மீளப்பெற்றுக்கொடுத்தலை 100 நாள் திட்டங்களுள் ஒன்றாக எடுத்து அவரை பிரதம நீதியரசராக 2015 சனவரி 28 அன்று மீள்வித்தார். பண்டாரநாயக்கா பதவியில் அமர்ந்து அடுத்த நாள் சனவரி 29 அன்று தனது பதவியில் இருந்து அதிகாரபூர்வமாக ஓய்வு பெற்றார். இதனை அடுத்து சிறீபவன் இலங்கையின் 44வது தலைமை நீதிபதியாக 2015 சனவரி 30 அன்று மைத்திரிபால சிறிசேனவினால் நியமிக்கப்பட்டார்.\n"}
{"id": "164587", "url": "https://ta.wikipedia.org/wiki?curid=164587", "title": "கூடல்", "text": "கூடல்\n\n"}
{"id": "164589", "url": "https://ta.wikipedia.org/wiki?curid=164589", "title": "கூடல் (சொல்விளக்கம்)", "text": "கூடல் (சொல்விளக்கம்)\n\nகூடல் என்னும் சொல் கூடு என்னும் வினைச்சொல்லிலிருந்து உருவான பெயர்ச்சொல். \nஆணும் பெண்ணும் உடலுறவு கொள்ளுதலையும், \nபொதுமக்கள் ஓரிடத்தில் கூடுதலையும், \nஆறுகள், வழித்தடங்கள், தெருக்கள் முதலானவை ஒன்றுகூடுதலையும், \nகூடுபோல் அடுக்கு மாடிகள் உயரமாகிக் கூடுதலையும் உணர்த்தும். \nகூடல் விளையாட்டும் இங்கு எண்ணத்தக்கது. \n\nமதுரை மாநகரைப் பழங்காலத்தில் கூடல் என்னும் பெயராலும் வழங்கிவந்தனர். இது பல ஊர் மக்கள் பெருமளவில் கூடுமிடமாய் விளங்கியதாலும், பல வழித்தடங்கள் கூடுமிடமாய் விளங்கியதாலும், பன்மாடக் கூடங்கள் பலவற்றைப் பெற்று விளங்கியதாலும் பெற்ற பெயர்.\n\nமூன்று ஆறுகள் ஒன்று கூடும் இடத்திலுள்ள ஊர் திருமுக்கூடல்\n\nகண்கூடுவரி என்பது மாதவி ஆடிய ஆட்டங்களில் ஒன்று.\n"}
{"id": "164590", "url": "https://ta.wikipedia.org/wiki?curid=164590", "title": "வரிக்கூத்து", "text": "வரிக்கூத்து\n\nவரிக்கூத்து என்பது கூத்தின் இரு பிரிவுகளில் ஒன்றாகும். இது கதை தலைவன் பிறந்த நிலத்தன்மையும் பிறப்பிற்கேற்ற தொழில் தன்மையும் தோன்ற நடித்தல் ஆகும். செய்யுள் பாடல்களைப்பாடி இவ்வாறு நடிப்பர். ஒருவர் பெரும்பாலும் வேற்றுருத் தாங்கி நடிப்பது வரிக்கூத்து எனப்படும்.\n\nஇவ்வகைக்கூத்தில் மாதவி நடித்த அழகில் கோவலன் மயங்கியதாக என்று சிலப்பதிகாரம் குறிப்பிடுகிறது. இது உடல் உறுப்புக்களால் எழுதிக் காட்டிக் காதலனின் காம உணர்வுகளைத் தூண்டும் காதலியின் கூத்து.\n"}
{"id": "164593", "url": "https://ta.wikipedia.org/wiki?curid=164593", "title": "சீர்தர இயக்கச் செய்முறை", "text": "சீர்தர இயக்கச் செய்முறை\n\nசீர்தர இயக்கச் செய்முறை அல்லது நிலையான இயக்க முறைமை (ஆங்கிலம்: Standard Operating Procedure) என்பது ஒரு நிறுவனத்தில் ஒரு செயற்பாட்டை செய்வதற்கான செயற்படிகளையும் சீர்தரங்களையும் விபரிக்கும் ஓர் ஆவணம் ஆகும். இது ஒரு செயற்பாட்டை சீராகச் செய்வதற்கு, புதிய ஊழியர்களை பயிற்றுவிப்பதற்கு, நிறுவனச் செயற்பாடுகளை ஆவணப்படுத்தலுக்கு எனப் பல வழிகளில் பயன்படுகிறது. \n\n\n"}
