{"id": "171392", "url": "https://ta.wikipedia.org/wiki?curid=171392", "title": "டெபோரா பிரியா", "text": "டெபோரா பிரியா\n\nடெபோரா பிரியா ஹென்றி, (Deborah Priya Henry) 2007ஆம் ஆண்டின் மலேசிய அழகி. 2011இல் உலக அழகிகளில் 16வது இடத்திற்குத் தேர்வு செய்யப்பட்டவர். ஆப்பிரிக்கா, சொமாலியா நாட்டில் இருக்கும் பூகி அனாதை ஆசிரமத்தை உருவாக்கியவர். அந்த ஆசிரமத்தில் அடைக்கலம் பெற்றுள்ள 120 அனாதைக் குழந்தைகளின் பராமரிப்புச் செலவுகளைக் கவனித்துக் கொள்கின்றார்.\n\nமலேசியாவில் தனித்து வாழும் தாய்மார்களுக்கு தன்முனைப்பு, விழிப்புணர்வு பயிலரங்குகளை நடத்தி வருகிறார். சமூகத்திற்குப் புறம்பான கருத்தரிப்புகளின் பின்விளைவுகளைப் பற்றி, மலேசிய உயர்க்கல்விக்கூடங்களில் பரப்புரை செய்து வருகின்றார். மலேசியாவில் பஞ்ச நிவாரண தேவதை (ஆங்கிலம்: Famine Angel) என்று அன்பாக அழைக்கப்படுகின்றார். இவருடைய வயது 27.\n\nSection::::வரலாறு.\nடெபோரா பிரியா அயர்லாந்து, டப்ளின் நகரில் பிறந்தவர். மலேசியா, கோலாலம்பூர் மாநகரில் வளர்ந்தவர். தந்தையாரின் பெயர் ராஜ் ஹென்றி. தாயாரின் பெயர் மேரி. அயர்லாந்திற்குப் படிக்கச் சென்ற அவருடைய தந்தையார், அங்கு தன்னுடன் படித்துக் கொண்டிருந்த பெண்ணைத் திருமணம் செய்து கொண்டார். அவர்களின் மகள் டெபோரா பிரியா ராஜ்.\n\nகோலாலம்பூர், ஜாலான் அம்பாங்கில் இருக்கும் , தன்னுடைய தொடக்க, உயர்நிலைப்பள்ளிப் படிப்புகளைப் பயின்றார். பின்னர், ஆஸ்திரேலியா, குயின்ஸ்லாந்து பல்கலைக்கழகத்தில் பட்டப்படிப்பை மேற்கொண்டார். ஆட்சி இயல், பொருளியல் துறையில் இளங்கலை பட்டம் பெற்றார்.\n\nSection::::அழகுநய நடைத் துறை.\nபள்ளியில் படிக்கும் காலத்தில் கூடைப்பந்து, கைப்பந்து விளையாட்டுகளில் சிறந்து விளங்கினார். கோலாலம்பூர் அனைத்துலகப் பள்ளிகள் விளையாட்டுகளிலும் தங்கப் பதக்கம் பெற்றார். பள்ளியில் சிறந்த விளையாட்டாளராகவும் தேர்வு செய்யப்பட்டார்.\n\nதம்முடைய 15வது வயதில், கோலாலம்பூரில் ‘மாடலிங்’ எனப்படும் அழகுநய நடைத் துறையிலும் கவனம் செலுத்தத் தொடங்கினார். 2003ஆம் ஆண்டு லண்டன் மாநகருக்குச் சென்று அந்தக் கலையைப் பற்றியும் பயின்றார். அதன் பின்னர், ஆஸ்திரேலியா சென்றார். பட்டப்படிப்பை முடித்துக் கொண்டு 2007இல் மலேசியா திரும்பி, மலேசிய அழகிப் போட்டியில் கலந்து கொண்டார்.\n\nSection::::உலக அழகிப் போட்டி.\nடெபோரா பிரியா, 2007ஆம் ஆண்டு மலேசிய அழகியாகத் தேர்வு செய்யப்பட்டார். அதே ஆண்டு உலக அழகிப் போட்டியிலும் கலந்து கொண்டார். 16வது இடத்தைப் பெற்றார். அந்தத் தகுதி 1998ஆம் ஆண்டிற்குப் பின்னர், உலக அழகிப் போட்டியில் மலேசியாவிற்கு கிடைத்த ஆக உயர்வான தகுதி நிலையாகும். 1998ஆம் ஆண்டு, உலக அழகிப் போட்டியில் மலேசியாவைப் பிரதிநிதித்த என்பவர் மூன்றாம் நிலையில் தகுதி பெற்றார்.\n\nஉலக அழகிப் போட்டியில் மலேசியாவைப் பிரதிநிதிக்கும் அழகித் தேர்வு, 2011 ஜனவரி மாதம் 27ஆம் தேதி நடைபெற்றது. அதில் டெபோரா பிரியா தேர்வு செய்யப்பட்டார். உலக அழகிப் போட்டி பிரேசில், சா பாலோ நகரில் நடைபெற்றது. அதில் அவர் 16வது இடத்தைப் பெற்றார்.\n\nSection::::பொதுச் சேவைகள்.\nசிறு வயதில் இருந்தே சமூக சேவைகளில் ஈடுபடுவதில் ஆர்வம் காட்டி வருகிறார். ஆப்பிரிக்கா, சொமாலியா நாட்டில் இருக்கும் பூகி அனாதை ஆசிரமத்தை உருவாக்கியவர்களில் இவரும் ஒருவர் ஆவார். அந்த ஆசிரமத்தில் அடைக்கலம் பெற்றுள்ள அனாதைக் குழந்தைகளுக்கு நிதியுதவி, மனிதநேய உதவிகளைச் செய்து வருகின்றார்.\n\nஇதைத் தவிர, மலேசியாவில் தனித்து வாழும் தாய்மார்களுக்கு தன்முனைப்பு, விழிப்புணர்வு பயிலரங்குகளை நடத்தி வருகின்றார். சட்டத்திற்குப் புறம்பான கருத்தரிப்புகளின் அவலநிலைகளைப் பற்றி, மலேசியப் பெண்கள் கல்லூரிகள், உயர்க்கல்விக்கூடங்களில் விரிவுரைகள் செய்கின்றார்.\n\nSection::::சிறார் பராமரிப்பு இல்லம்.\nகோலாலம்பூர், சௌக்கிட் பகுதியில் இருக்கும் \"Pusat Aktiviti Kanak-Kanak\" எனும் சிறார் பராமரிப்பு இல்லத்திற்குச் சென்று, அங்குள்ள குழந்தைகளுக்கு சமூக சேவைகளையும் வழங்கி வருகிறார்.\n\n2011ஆம் ஆண்டு \"The Malay Chronicles: Bloodlines\" எனும் மலாய்த் திரைப்படத்திலும் நடித்து இருக்கிறார். மலேசியத் தொலைக்காட்சியில் ‘பெல்லா’ எனும் நிகழ்ச்சியின் அறிவிப்பாளர்களில் ஒருவராகவும் பணிபுரிகின்றார்.\n"}
{"id": "171396", "url": "https://ta.wikipedia.org/wiki?curid=171396", "title": "சிவபோக சாரம்", "text": "சிவபோக சாரம்\n\nசிவபோக சாரம் என்னும் நூல் 16 ஆம் நூற்றாண்டில் வாழ்ந்த குருஞான சம்பந்தரால் எழுதப்பட்ட நூல்களில் பலராலும் பெரிதும் அறிமுகமானது. \n\nஇந்த நூல் 139 வெண்பாக்களைக் கொண்டது. இந்த நூல் தரும் கருத்துகளில் சில: \n\n"}
{"id": "171398", "url": "https://ta.wikipedia.org/wiki?curid=171398", "title": "கிண்ணை", "text": "கிண்ணை\n\nகிண்ணை (\"Sonneratia caseolaris\", ஆங்கிலம்: \"Mangrove Apple\", \"Crabapple Mangrove\") என்பது \"லித்ராசிய\" குடும்ப தாவரம் ஆகும்.\n\nஇம்மரம் அலையாத்திக் காடு வகையைச் சார்ந்ததும் 20 மீட்டர் உயரம் வரை வளரக்கூடியதும் இதன் அடிமர விட்டம் 50 செ.மீ கொண்டும் காணப்படும். இது வெப்பமண்டல ஐதான களித் தரைகளில் ஆப்பிரிக்காவிலிருந்து இந்தோனேசியா வரை காணப்படுகின்றது. அவுத்திரேலியா முதல் சீனா, பிலிப்பீன்சு வரையான இடங்களிலும் இது காணப்படுகின்றது.\n\nSection::::பாவனை.\nஇதன் பழமும் இலையும் உண்ணத்தக்கவை. இது குறிப்பிட்ட சில இடங்களில் உணவாகக் கொள்ளப்படுகின்றது.\n\nஇது சிலவேளை தக்கை மரம் மரம் என அழைக்கப்படுகின்றது. சில இடங்களில் மீனவர்களில் இதன் மூச்சுவேரை சிறு மிதவைகளாக அமைந்து வலையின் மிதப்பாகப் பயன்படுத்துகின்றனர்.\n\n"}
{"id": "171413", "url": "https://ta.wikipedia.org/wiki?curid=171413", "title": "திருத்தந்தைத் தேர்தல்", "text": "திருத்தந்தைத் தேர்தல்\n\nதிருத்தந்தைத் தேர்தல் () என்பது கர்தினால்கள் உரோமை மறைமாவட்டத்திற்கு ஒரு புதிய ஆயரைத் தேர்வு செய்யக் கூடும் கூட்டம் ஆகும். புனித பேதுருவின் வழிவந்தவரெனக் கத்தோலிக்கர்களால் நம்பப்படும் உரோமை ஆயர், திருத்தந்தை எனவும் அழைக்கப்படுகின்றார். திருத்தந்தை கத்தோலிக்கத் திருச்சபையின் கண்காணும் தலைவராக ஏற்கப்படுகின்றார். மேலும் திருத்தந்தை வத்திக்கான் நாட்டின் அரசுத் தலைவரும் ஆவார். ஒரு நிறுவனத்தின் தலைவரைத் தேர்ந்தெடுப்பதற்கான நடப்பில் உள்ள மிகப் பழைமையான முறை திருப்பீடத் தேர்தல் முறையாகும்.\n\nகாலம் காலமாக நடைபெற்று வந்த அரசியல் குறுக்கீடுகளின் உச்சத்தில் கி.பி. 1268 முதல் 1271 வரை திருப்பீடத் தேர்தல் நீண்டது. இத்தேர்தலில் தேர்வான திருத்தந்தை பத்தாம் கிரகோரி 1274 இல் இரண்டாம் இலியோன்ஸ் பொதுச்சங்கத்தின்போது திருப்பீடத் தேர்தலின் வாக்காளர்களாகப் பங்கேற்கும் கர்தினால்களை ஒன்றாகத் தனிமையில் பூட்டி வைக்கவும், அவர்கள் புதிய திருத்தந்தையைத் தேர்வு செய்யும் வரை அங்கிருந்து வெளியேறக் கூடாதெனவும் உத்தரவிட்டார்.\n\nஇக்காலத்தில் திருப்பீடத் தேர்தல் வத்திக்கான் நகரில் உள்ள திருத்தூதர் மாளிகையில் இருக்கும் சிஸ்டைன் சிற்றாலயத்தில் நடைபெறுவது வழக்கம். திருத்தூதர்களின் காலம் முதல், உரோமை ஆயரும், மற்ற மறைமாவட்ட ஆயர்களைப் போலவே, மறைமாவட்ட இறைமக்கள் மற்றும் குருக்களின் கருத்துகளின் அடிப்படையில் தேர்வு செய்யப்பட்டார்.\n\n1059 இல் திருப்பீடத் தேர்தலில் வாக்களிக்கும் உரிமை கர்தினால் குழாமிற்கு மட்டுமே உரியதென வரையறுக்கப்பட்டது. 1970 இல், திருத்தந்தை ஆறாம் பவுல் திருப்பீடம் காலயான நாளில் 80 வயதினைத் தாண்டாத கர்தினால்கள் மட்டுமே வாக்களிக்க முடியுமெனச் சட்டம் இயற்றினார்.\n\nதற்போது வழக்கில் உள்ள விதிமுறைகளும் நெறிமுறைகளும் திருத்தந்தை முத்.இரண்டாம் யோவான் பவுலினால் \"Universi Dominici Gregis\" (ஆண்டவருடைய அனைத்து உலக மந்தையின் ஆயர்) என்னும் திருத்தூதரக ஆணையால் (apostolic constitution) நிறுவப்பட்டு திருத்தந்தை பதினாறாம் பெனடிக்டின் சொந்த விருப்பப்படி (motu proprio) 11 ஜூன் 2007 அன்று திருத்தியமைக்கப்பட்டது ஆகும். திருத்தந்தையாகத் தேர்வு செய்யப்படுபவர் மூன்றில் இரண்டு மடங்கு வாக்குகளுடன் மேலும் ஒரு வாக்குப் பெற்றிருக்க வேண்டும்.\n\nSection::::வரலாற்றில் ஏற்பட்ட மாற்றங்கள்.\nதிருத்தந்தையைத் தேர்ந்தெடுக்கும் தேவை எழுவதற்கு இரண்டு காரணங்கள் இருக்கலாம். ஏற்கனவே பதவியில் இருந்த திருத்தந்தை தம் பதவிக் காலத்திலேயே இறந்திருக்கலாம், அல்லது அவர் தமது திருத்தந்தைப் பணியைத் துறந்திருக்கலாம்.\n\nகிறித்தவத்தின் தொடக்கக் காலத்தில் பொதுவாக, திருத்தந்தையர்கள் மற்ற மறைமாவட்ட ஆயர்களைப் போலவே மக்களாலும் குருக்களாலும் தேர்ந்தெடுக்கப்பட்டனர். சில சமயங்களில் பொதுமக்கள் யார் திருத்தந்தையாகப் பதவி ஏற்க வேண்டும் என்பதைக் குரலெழுப்பி அறிவித்ததும் உண்டு.\n\nநடுக்காலத்தில் திருத்தந்தை ஆன்மிகத் தலைமையோடு அரசியல் தலைமையையும் ஏற்றார். அப்போது சில அரசர்கள் அவருடைய ஆட்சியில் தலையிட்டதுண்டு. கி.பி. 875இல் சார்லஸ் மன்னன் திருத்தந்தைக்கு ஓர் அரியணையைப் பரிசாக அளித்தார். அதுவே \"பேதுருவின் திருப்பீடம்\" என்று பெயர் பெற்றது. திருத்தந்தை ஆன்மிகத் தலைவராக இருந்து கிறித்தவ சமயத்தை அறிவிக்கவும், ஆட்சியாளராகச் செயல்படவும் உரிமை கொண்டுள்ளார் என்பது இவ்வாறு வெளிப்படுத்தப்பட்டது.\n\nSection::::திருத்தந்தையைத் தேர்ந்தெடுக்கும் உரிமை கர்தினால்மார்களுக்கு மட்டுமே வழங்கப்படுதல்.\n1059ஆம் ஆண்டில் ஒரு முக்கிய மாற்றம் நிகழ்ந்தது. திருத்தந்தை இரண்டாம் நிக்கோலாஸ் அந்த ஆண்டில் புகுத்திய மாற்றத்தின்படி, கர்தினால்மார் முதலில் ஒருவரைத் திருத்தந்தைப் பதவிக்குத் தேர்ந்தெடுத்து, குருக்கள் மற்றும் பொதுநிலையினரின் இசைவுபெற்று அவர் பதவி ஏற்பது என்று ஏற்பாடாயிற்று. கர்தினால்மார்கள் மூன்று உட்பிரிவுளுள் அடங்குவர்: கர்தினால்-ஆயர்கள், கர்தினால்-குருக்கள், கர்தினால்-திருத்தொண்டர்கள். இந்த உட்பிரிவுக்கு ஏற்ப, முதலில் கர்தினால்-ஆயர்கள் ஒன்றுகூடி வந்து, திருத்தந்தைப் பதவிக்கு ஒருவரை முன்குறிப்பர். பின்னர் அவர்கள் கர்தினால்-குருக்களையும் கர்தினால்-திருத்தொண்டர்களையும் அழைத்து, தாம் முன்குறித்த நபர் பதவி ஏற்கலாமா வேண்டாமா என்று முடிவு செய்வர்.\n1139இல் நிகழ்ந்த இரண்டாம் இலாத்தரன் பொதுச்சங்கம், புதிய திருத்தந்தையை ஏற்பதற்கு, கீழ்நிலை குருக்களும் பொதுநிலையினரும் இசைவுதர வேண்டும் என்னும் நிபந்தனையை அகற்றியது. தொடர்ந்து, 1179இல் நிகழ்ந்த மூன்றாம் இலாத்தரன் பொதுச்சங்கம் திருத்தந்தையைத் தேர்வுசெய்வதில் எல்லா நிலை கர்தினால்மார்களுக்கும் சம உரிமை வழங்கியது.\n\nமேலும் திருத்தந்தையாகத் தேர்ந்தெடுக்கப்படுபவர் கர்தினால்மார்களின் வாக்குகளில் மூன்றில் இரண்டு பங்கினைப் பெற்றிருக்க வேண்டும் என்னும் ஒழுங்கும் புகுத்தப்பட்டது.\n\nSection::::திருத்தந்தைத் தேர்தலின்போது கர்தினால்மார்களை அடைத்துவைக்கும் முறை.\nநடுக்காலத்தின் பெரும்பகுதியிலும் மறுமலர்ச்சிக் காலத்திலும் கர்தினால்மார்களின் எண்ணிக்கை மிகக் குறைவாகவே இருந்தது. எடுத்துக்காட்டாக, திருத்தந்தை நான்காம் அலெக்சாண்டரையும், பின்னர் திருத்தந்தை இருபத்தொன்றாம் யோவானையும் தேர்ந்தெடுத்தபோது வெறும் ஏழு கர்தினால்மார் மட்டுமே இருந்தனர்.\n\nநீண்ட பயணம் செய்து உரோமை வருவது கடினமாக இருந்தது. சக்திவாய்ந்த உரோமைக் குடும்பங்கள் திருத்தந்தைத் தேர்தலில் தலையிட்டன. இதனால், சில வேளைகளில் திருத்தந்தைத் தேர்தல் மாதக் கணக்காக, ஏன் ஆண்டுக்கணக்காகக் கூட நீடித்தது.\n\nஇவ்வாறு திருப்பீடம் காலியாகக் கிடந்த ஒரு நிகழ்ச்சி குறிப்பிடத்தக்கது. 1268ஆம் ஆண்டு திருத்தந்தையைத் தேர்ந்தெடுக்க 19 கர்தினால்கள் இத்தாலியின் விட்டேர்போ (\"Viterbo\") நகரில் ஆயர் இல்லத்தில் கூடினார்கள். யாரைத் திருத்தந்தையாகத் தேர்ந்தெடுப்பது என்பது குறித்து அவர்கள் நடுவே ஒத்த கருத்து பல மாதங்களாகவே உருவாகவில்லை. புதிய திருத்தந்தை இல்லாத நிலையில் மக்கள் பொறுமை இழந்தனர். அவர்கள் கர்தினால்மார்களுக்கு எச்சரிக்கை விடுக்கும் விதத்தில் முதலில் ஆயர் இல்லத்தை அடைத்துப் பூட்டினார்கள். அதன் பிறகும் தேர்தல் நிகழவில்லை. பின்னர் அந்த இல்லத்தின் கூரையைப் பிரித்து எடுத்தார்கள். இவ்வாறு, தேர்தலுக்காக உள்ளே கூடியிருந்த கர்தினால்மார்கள் இல்லம் வெயிலுக்கும் மழைக்கும் திறந்துவிடப்படலாயிற்று. அதன்பிறகும் 33 மாதங்கள் கடந்த பின்னரே புதிய திருத்தந்தை தேர்ந்தெடுக்கப்பட்டார். அவர் பத்தாம் கிரகோரி என்னும் பெயரைச் சூடிக்கொண்டார்.\n\nதமது தேர்தல் அனுபவத்தின் பின்னணியில் திருத்தந்தை பத்தாம் கிரகோரி திருத்தந்தைத் தேர்தல் முறையில் ஒரு சீர்திருத்தம் கொண்டுவந்தார். அதன்படி, திருத்தந்தையைத் தேர்ந்தெடுக்கக் கூடிவரும் கர்தினால்மார்கள் ஒரு பெரிய அறையில் அடைக்கப்படுவார்கள். அந்த அறையைச் சாவியால் பூட்டிவிடுவார்கள். திருத்தந்தையைத் தேர்ந்தெடுக்கும் வரை அந்த அறை சாவியால் பூட்டியே இருக்கும். திருத்தந்தையைத் தேர்ந்தெடுத்தபின்னரே அந்த அறை மீண்டும் சாவியால் திறக்கப்படும். இதிலிருந்துதான், திருத்தந்தையைத் தேர்ந்தெடுக்கும் முறை \"conclave\" என்னும் பெயர்பெற்றது. \"Cum\" + \"clavis\" என்னும் இரண்டு இலத்தீன் சொற்களாலான இச்சொல்லுக்கு \"சாவியால் பூட்டுதல்\" என்பதே பொருள். ஒவ்வொரு கர்தினாலுக்கும் இரண்டு பணியாட்கள் ஒதுக்கப்பட்டார்கள்.\n\nஇவ்வாறு அடைக்கப்பட்ட கர்தினால்மார்கள் விரைவில் திருத்தந்தையைத் தேர்ந்தெடுக்கத் தவறினால், நான்காம் நாளிலும் ஒன்பதாம் நாளிலும் அவர்களுக்கு வழங்கப்பட்ட உணவு படிப்படியாகக் குறைக்கப்பட்டது.\n\nSection::::கடின ஒழுங்கு கைவிடப்படல்.\nமேற்கூறிய ஏற்பாடு மிகக் கடுமையாகிப் போய்விட்டது என்று கர்தினால்மார் குறைகூறியதைத் தொடர்ந்து அது 1276இல் கைவிடப்பட்டது. புதிய ஒழுங்குமுறை வழங்கப்படாததால் நீண்ட தேர்தல் நடைபெறும் வழக்கம் தொடர்ந்தது. இத்தகைய நீண்ட தேர்தல் ஒன்றில்தான் 1294இல் திருத்தந்தை ஐந்தாம் செலஸ்தீன் என்று திருத்தந்தைப்பெயர் சூடிக்கொண்ட ஒரு பெனதிக்து சபைத் துறவி திருத்தந்தையாகத் தேர்ந்தெடுக்கப்பட்டார். அரைகுறை விருப்போடு திருத்தந்தைப் பொறுப்பை ஏற்ற அவர் ஐந்து மாதங்களுக்குள் தம் பணியிலிருந்து விலகினார்.\n\nஅரசியல் சூழ்நிலைகளால் 1309-1376 ஆண்டுகளில் திருத்தந்தைப் பணியிடம் உரோமையிலிருந்து பிரான்சு நாட்டு அவிஞ்ஞோன் நகருக்கு மாற்றப்பட்டது. அப்போது 1314-1316 காலத்தில் திருத்தந்தைப் பணியிடம் காலியாகவே இருந்தது. அதுபோலவே மேலைத் திருச்சபைப் பிளவுக் காலத்தில், ஒரே சமயத்தில் இரண்டு பேர் திருத்தந்தைப் பணிக்கு உரிமை கொண்டாடியதைத் தொடர்ந்து 1415-1417 ஆண்டுகளில் ஓர் இடைவெளி ஏற்பட்டது.\n\nSection::::திருத்தந்தையைத் தேர்ந்தெடுக்கும் கர்தினால்மார் எண்ணிக்கை நிர்ணயிக்கப்படல்.\n1587ஆம் ஆண்டில் திருத்தந்தை ஐந்தாம் சிக்ஸ்டஸ் திருத்தந்தையைத் தேர்ந்தெடுக்கின்ற கர்தினால்மாரின் எண்ணிக்கை 70ஆக இருக்கும் என்று நிர்ணயித்தார். விவிலியத்தில் மோசே தமக்குத் துணையாளர்களாக 70 பேரைத் தேர்ந்துகொண்டார் (காண்க: எண்ணிக்கை:11-16-17) என்ற அடிப்படையில் இந்த ஒழுங்கு தரப்பட்டது. அவர்களுள் 6 பேர் கர்தினால்-ஆயர்கள், 50 பேர் கர்தினால்-குருக்கள், 14 பேர் கர்தினால்-திருத்தொண்டர்கள் என்று நிர்ணயிக்கப்பட்டது.\n\nதிருத்தந்தை இருபத்திமூன்றாம் யோவான் (ஆட்சி:1958-1963) திருத்தந்தைத் தேர்தலில் பங்கேற்கும் கர்தினால்மார்களின் எண்ணிக்கையை உயர்த்த நடவடிக்கை எடுத்ததைத் தொடர்ந்து, 1970இல் திருத்தந்தை ஆறாம் பவுல் தேர்தலில் பங்கேற்கும் கர்தினால்மார்களின் எண்ணிக்கையை 120 என்று உயர்த்தி, அதையே எல்லையாக நிர்ணயித்தார். மேலும், திருத்தந்தைத் தேர்தலில் கலந்துகொள்ள கர்தினால்மார்களின் வயது 80ஐத் தாண்டியிருக்கலாகாது என்றும் அவரே சட்டம் இயற்றினார்.\n\n120 கர்தினால்மாரே திருத்தந்தைத் தேர்தலில் பங்கேற்பர் என்பது பொதுவான எல்லையாக இருந்தாலும், நடைமுறையில் திருத்தந்தை இரண்டாம் யோவான் ஆட்சிக்காலத்தில் சில வேளைகளில் 80 வயதுக்கு உட்பட்ட கர்தினால்மார் 120க்கும் அதிகமானவர்களாக இருந்ததும் உண்டு. இது, சில கர்தினால்மார் விரைவில் 80 வயதைத் தாண்டிவிடுவார்கள் என்பதை முன்னிட்டு எடுக்கப்பட்ட நடவடிக்கை ஆகும்.\n\nஅதே திருத்தந்தை மற்றொரு வழிமுறையும் அளித்தார். அதாவது, திருப்பீடம் காலியாகும் நாளில் 80 வயது நிறையாத கர்தினால்மார், தேர்தலுக்காகக் கர்தினால் குழு கூடும் நாளில் அந்த வயது எல்லையைத் தாண்டிவிட்டாலும் தேர்தலில் கலந்துகொண்டு வாக்களிக்கலாம். \n\nSection::::திருத்தந்தைத் தேர்தல் நடைபெறுகின்ற சிஸ்டைன் சிற்றாலயம்.\nநடுக்காலத்தில் திருத்தந்தை எந்த நகரில் இறந்தாரோ அங்கேயே அடுத்த திருத்தந்தையைத் தேர்ந்தெடுப்பதற்கான ஏற்பாடு செய்யப்பட்டது. இவ்வாறு இத்தாலியின் பெரூஜியா மற்றும் அஞ்ஞானி ஆகிய நகர்களில் நடைபெற்ற திருத்தந்தைத் தேர்தல் கூட்டங்களைக் குறிப்பிடலாம்.\n\nவத்திக்கான் ஆட்சிக்கு உட்பட்ட பகுதியில் 1455இலிருந்து திருத்தந்தைத் தேர்தல்கள் நடந்துள்ளன. பெரும் சமயப்பிளவு ஏற்படுவதுவரை அத்தேர்தல்கள் உரோமையில் மினெர்வா மேல் புனித மரியா கோவில் என்னும் தோமினிக் சபைத் துறவு மடத்தில் நடந்தன.\n\nஅண்மைக் காலத்தில் வத்திக்கான் நகரில் திருத்தந்தை இல்லத்தோடு சேர்ந்த சிஸ்டைன் சிற்றாலயத்தில் கர்தினால்மார்கள் கூடித் திருத்தந்தையைத் தேர்ந்தெடுக்கும் வழக்கம் ஏற்பட்டது. இச்சிற்றாலயத்தில் நடந்த முதல் திருத்தந்தைத் தேர்தல் கூட்டம் 1492இல் நிகழ்ந்தது. அதில் ஆறாம் அலெக்சாண்டர் திருத்தந்தையாகத் தேர்ந்தெடுக்கப்பட்டார்.\n\nஇடையே, ஒரு சில திருத்தந்தைத் தேர்தல்கள் வேறு இடங்களில் நடந்தாலும் 1878இல் திருத்தந்தை பதின்மூன்றாம் லியோ தேர்ந்தெடுக்கப்பட்டதிலிருந்து இன்றுவரை தொடர்ந்து, சிஸ்டைன் சிற்றாலயமே திருத்தந்தைத் தேர்தல் நிகழும் இடமாகத் தொடர்ந்து இருந்துவருகிறது.\n\nதிருத்தந்தையைத் தேர்ந்தெடுப்பதற்காக உரோமையில் வந்து கூடுகின்ற கர்தினால்மார் முதலில் ஒருவரை ஒருவர் சந்தித்து, கலந்துரையாடுவதற்கான வாய்ப்பு அளிக்கப்படுகிறது. அவர்கள் வத்திக்கானின் உள்ளே அமைந்துள்ள \"புனித மார்த்தா இல்லம்\" என்னும் விடுதியில் தங்கியிருப்பார்கள். அந்த விடுதி முன்னாட்களில் அகதிகள் மற்றும் நோயுற்றோரைப் பேணும் இல்லமாகவும், திருத்தந்தையைச் சந்திக்க வரும் தலைவர்கள் போன்றோர் தங்கியிருக்கும் விடுதியாகவும் பயன்பட்டதுண்டு. ஆனால் 1996இல் திருத்தந்தை இரண்டாம் யோவான் பவுல் அந்த இல்லத்தைப் புதுப்பித்து, திருத்தந்தைத் தேர்தலுக்கு வருகின்ற கர்தினால்மார் தங்கியிருக்க வசதியான இல்லமாக மாற்றியமைத்தார். அங்கு 105 பேர் தங்கியிருக்க முடியும்.\n\nகர்தினால்மார் சிஸ்டைன் சிற்றாலயத்திற்குள் நுழைந்து, தேர்தலில் வாக்களிப்பதற்கு முன் இரண்டு உரைகளைக் கேட்பார்கள். 2005 திருத்தந்தைத் தேர்தல் அவையின் முதல் உரையை வழங்கியவர் அருள்திரு ரனியேரோ காந்தலாமெஸ்ஸா என்பவர். இவர் திருத்தந்தை இல்லப் போதகர் என்னும் பதவியில் இருந்தார். அதுபோலவே 2013 திருத்தந்தைத் தேர்தலிலும் ஒருவர் உரையாற்றுவார். இந்த உரை கர்தினால்மார் சிஸ்டைன் சிற்றாலயத்துக்குள் நுழைவதற்குமுன் நிகழும். அதன்பின், தேர்தல் நாள் குறிப்பிடப்பட்டு, கர்தினால்மார் சிற்றாலயத்துக்குள் நுழைந்து தேர்தலில் வாக்களிக்கத் தயாரான நிலையில், அச்சிற்றாலயத்தின் உள்ளே கர்தினால்மார்களுக்கு இன்னொரு உரை வழங்கப்படும். இந்த உரைகள் இன்று திருச்சபை எந்நிலையில் உள்ளது என்பதையும் இக்காலத்தில் திருச்சபையை வழிநடத்துவதற்குத் திருத்தந்தை எப்பண்புகள் உடையவராய் இருக்க வேண்டும் என்றும் விளக்கும். மேலும், தேர்தலின்போது கர்தினால்மார் எவ்விதத்தில் வாக்கு அளிப்பது, எந்த ஒழுங்குகளைக் கடைப்பிடிப்பது போன்ற காரியங்களை விளக்கிக்கூறுவனவாகவும் அவ்வுரைகள் அமையும்.\n\nதேர்தலுக்கான நாள் குறிக்கப்பட்டதும், அந்தத் தேர்தல் நாளின் காலையில் கர்தினால் வாக்காளர்கள் அனைவரும் புனித பேதுரு பெருங்கோவிலில் கூடி, திருப்பலி நிறைவேற்றுவார்கள். நண்பகலில் அவர்கள் வத்திக்கானின் திருத்தந்தை இல்லத்தில் உள்ள புனித பவுல் சிற்றாலயத்திற்கு வருவார்கள். அங்கிருந்து சிஸ்டைன் சிற்றாலயம் நோக்கிப் பவனியாகச் செல்வார்கள். அப்போது, \"தூய ஆவியே எழுந்தருளி வாரும்\" என்னும் இறைவேண்டலைப் பாடலாகப் பாடிச் செல்வார்கள்.\n\nபின்னர் கர்தினால் வாக்காளர்கள் உறுதிமொழி அளிக்கும் சடங்கு நிகழும். ஒவ்வொருவரும் நற்செய்தி நூல்தொகுதியைத் தொட்டு, தாம் தேர்தல் விதிகளைத் துல்லியமாகக் கடைபிடிக்கப்போவதாகவும், திருத்தந்தையாகத் தேர்ந்தெடுக்கப்பட்டால் திருச்சபையின் நன்மையைக் காப்பதாகவும், இரகசியம் காப்பதாகவும், வாக்களிக்கும்போது வெளியிலிருந்து வரும் கட்டாயங்களுக்கு உட்படாமலிருப்பதாகவும் அவர்கள் வாக்களிப்பர். கர்தினால் குழுவின் தலைவர் உரத்த குரலில் உறுதிமொழி வாசகத்தைக் கூறுவார்; ஒவ்வொரு கர்தினாலும் நற்செய்தி நூல்தொகுதியைத் தொட்டு, \"அவ்வாறே வாக்களிக்கிறேன், உறுதிகூறுகிறேன், ஆணையிடுகிறேன்\" என்று கூறுவார்கள்.\n\nஎல்லா கர்தினால் வாக்காளர்களும் உறுதிமொழி அளித்ததும், திருத்தந்தை வழிபாட்டுத் தலைவர் சிஸ்டைன் சிற்றாலயத்தின் நுழைவாயில் அருகே நின்றுகொண்டு, \"அனைவரும் வெளியேறுக!\" (இலத்தீன்: \"Extra omnes!\") என்று உரத்த குரலில் கட்டளையிடுவார். உடனே கர்தினால் வாக்காளர்கள் மற்றும் வாக்கெடுப்பில் உதவிசெய்ய நியமிக்கப்பட்ட ஒருசிலர் தவிர மற்றனைவரும் வெளியேறுவர். அதைத் தொடர்ந்து வழிபாட்டுத் தலைவர் சிற்றாலயத்தின் கதவை இழுத்து மூடுவார்.\n\nசிற்றாலயத்தின் கதவு மூடப்படும்போது வழிபாட்டுத் தலைவர் மற்றும் கர்தினால்மார்களுக்கு உரையாற்றுபவர் ஆகியோர் ஆலயத்தின் உள் இருப்பர். கர்தினால்மாருக்கு ஆற்றப்படும் உரையில் இன்றைய திருச்சபை சந்திக்கின்ற பிரச்சினைகள் பற்றியும் எப்பண்புகள் கொண்டவர் திருத்தந்தையாகத் தேர்ந்தெடுக்கப்பட வேண்டும் என்றும் விளக்கிக் கூறப்படும். மேலும் கர்தினால்மார் தேர்தல்குறித்த அனைத்து ஒழுங்குகளையும் கடைப்பிடிக்கக் கேட்டுக்கொள்ளப்படுவர். உரையாற்றியதும் உரையாளர் சிற்றாலயத்தைவிட்டு வெளியேறுவார்.\n\nபின்னர் இறைவேண்டல் நடைபெறும். அதைத் தொடர்ந்து கர்தினால் குழுத் தலைவர் தேர்தல்குறித்து எழுகின்ற ஐயங்களைத் தெளிவுபடுத்துவார்.\n\nஏதாவது காரணத்தை முன்னிட்டு தேர்தல் அவைக்குத் தாமதமாக வரும் கர்தினால் உள்ளே அனுமதிக்கப்படுவார். நோய் காரணமாக வெளியேறவேண்டிய நிலையில் இருக்கும் கர்தினால் மீண்டும் உள்ளே வரலாம். ஆனால் உடல் நலக்குறைவு தவிர வேறு காரணங்களை முன்னிட்டு வெளியே செல்லும் கர்தினால் மீண்டும் உள்ளே வர இயலாது.\n\nமருத்துவ உதவி தேவைப்படும் கர்தினாலுக்கு மருத்துவ உதவியாளர் அனுமதிக்கப்படுவார். கர்தினால் குழுவின் செயலர், திருத்தந்தை வழிபாட்டுக் குழுத் தலைவர், வழிபாட்டு ஒருங்கிணைப்பாளர் இருவர், திருத்தந்தை வழிபாட்டு உடையகக் காப்பாளர் இருவர், கர்தினால் குழுத் தலைவருக்குத் துணைபுரியும் குரு ஆகியோர் கர்தினால் வாக்காளர்களோடு சிஸ்டைன் சிற்றாலயத்தில் வாக்கெடுப்பின்போது இருக்கலாம்.\n\nSection::::திருத்தந்தைத் தேர்தல் நிகழ்கின்ற இன்றைய முறை.\nமேலும் ஒப்புரவு அருட்சாதனம் வழங்குவதற்காகக் குருக்களின் உதவி கர்தினால்மார்களுக்குக் கிடைக்கும். வீட்டுப் பராமரிப்புக்காகவும் உணவு தயாரித்து பரிமாறுவதற்காகவும் சிலர் அனுமதிக்கப்படுவர்.\n\nதிருத்தந்தையைத் தேர்ந்தெடுக்கும் அவைக் கூட்டத்தின்போது நடப்பவற்றை இரகசியமாகக் காக்க வேண்டும் என்பது ஒரு முக்கிய நிபந்தனை ஆகும். தேர்தலில் பங்கேற்கும் கர்தினால்மார், அவர்களுக்குத் துணையாகப் போகின்ற பிற அலுவலர்கள் அனைவருமே இரகசியம் காப்பதாக உறுதிமொழி கொடுப்பார்கள். கர்தினால்மார்கள் தேர்தல் அவையின் அறைக்குள் நுழைந்த பிறகு வெளி உலகத்தோடு அஞ்சல், தொலைபேசி, தொலைக்காட்சி போன்ற விதங்களில் தொடர்புவைத்தல் தடைசெய்யப்பட்டுள்ளது.\n\nஇவ்வாறு இரகசியம் காப்பதற்கான முக்கிய காரணம், திருத்தந்தைத் தேர்தலில் வெளியுலக அரசியல் மற்றும் செய்தி ஊடகங்களின் தலையீடு நிகழ்ந்து, குறிப்பிட்ட நபரைத் தேர்ந்தெடுக்க வேண்டும் அல்லது தேர்ந்தெடுக்கலாகாது என்னும் நிர்ப்பந்தம் கர்தினால் வாக்காளர்களுக்கு ஏற்படலாகாது என்பதாகும்.\n\nதிருத்தந்தைத் தேர்தல்குறித்த இரகசியத்தைக் காப்பாற்றத் தவறி, அதை வெளிப்படுத்துவோருக்கு சபைநீக்கம் என்னும் கடின தண்டனை அளிக்கப்படுகிறது.\n\nதிருத்தந்தைத் தேர்தலின்போது நடைபெறுவதை ஒற்றுக் கேட்கவோ பார்க்கவோ இயலும்வண்ணம் நவீன கருவிகளைத் தேர்தல் அறையில் ஒளித்துவைப்போரும் சபைநீக்கம் என்னும் தண்டனைக்கு ஆளாவர்.\n\nமுன்னாட்களில் கர்தினால்மார் திருத்தந்தையைத் தேர்ந்தெடுக்கப் பயன்படுத்திய வாக்குச்சீட்டு சிறிது அணிசெய்யப்பட்டிருந்தது. இப்போது அது சாதாராண சிறிய அட்டை மட்டுமே. அதில் இலத்தீன் மொழியில் \"...என்பவரை நான் திருத்தந்தையாகத் தேர்ந்தெடுக்கிறேன்\" என்று மட்டும் இருக்கும். அதில் ஒவ்வொரு கர்தினாலும் தாம் தேர்ந்தெடுக்கும் நபரின் பெயரை எழுதுவார்.\n\nசீட்டில் தாம் தேர்ந்தெடுக்க முடிவுசெய்த நபரின் பெயரை எழுதியபின் ஒவ்வொரு கர்தினால் வேட்பாளரும் தம் இருக்கையிலிருந்து எழுந்து மையப் பீடத்தை நோக்கிச் செல்வார். அப்பீடத்தின் பின்னணியில் மைக்கலாஞ்சலோவின் புகழ்மிக்க இறுதித் தீர்ப்பு (மைக்கலாஞ்சலோ) என்னும் சுவரோவியம் உள்ளது. அந்த ஓவியம் இயேசு கிறித்து உலகத்தின் முடிவில் எல்லா மக்களுக்கும் தீர்ப்பு வழங்கும் ஆண்டவராக வருவார் என்னும் கிறித்தவ நம்பிக்கையைக் கலையுணர்வோடு சித்தரிக்கின்றது. தாமும் கடவுளின் நீதித்தீர்ப்பின் முன்னிலையில் தமது மனசாட்சிக்கு ஏற்ப, திருச்சபையின் நன்மையைக் கருத்தில் கொண்டு, திருச்சபையை வழிநடத்த தகுதிவாய்ந்த ஒருவரைத் தேர்ந்தெடுப்பதாக ஒவ்வொரு கர்தினாலும் அந்த ஓவியத்தால் நினைவூட்டப்படுகிறார்.\n\nபீடத்தின்மேல் ஒரு பெரிய கிண்ணம் வைக்கப்பட்டிருக்கும். அதன்மேல் ஒரு தங்கத் தட்டு இருக்கும். பீடத்தைச் சென்றடைந்ததும் ஒவ்வொரு கர்தினாலும் முழந்தாளிட்டு அமைதியாகச் சிறிது இறைவேண்டல் செய்வார். பின் தம் வாக்குச்சீட்டை நான்காக மடித்து, அதைக் கிண்ணத்தின் மேல் வைக்கப்பட்டுள்ள தட்டில் வைத்து, அத்தட்டைச் சற்றே சரித்து, வாக்குச்சீட்டு கிண்ணத்தின் உள்ளே விழுமாறு செய்துவிட்டு, தம் இடத்திற்குத் திரும்புவார். இவ்வாறு ஒவ்வொரு கர்தினாலும் செய்வார்கள்.\n\nஎல்லா கர்தினால்மாரும் தம் வாக்குச் சீட்டைக் கிண்ணத்தில் இட்டதும், ஏற்கனவே முற்குறிக்கப்பட்ட கர்தினால்மார் மூவர் ஒருவர் ஒருவராக ஒவ்வொரு சீட்டையும் பார்த்து, அதை வேறு மூன்று கர்தினால்களிடம் கொடுப்பர். அவர்கள் ஒவ்வொருவரும் அச்சீட்டில் எழுதப்பட்டிருக்கும் பெயரைப் பார்ப்பர். அவர்களுள் மூன்றாமவர் உரத்த குரலில் வாக்குச் சீட்டில் எழுதப்பட்டிருக்கும் பெயரை வாசிப்பார். இவ்வாறு வாக்குகள் எண்ணப்படும். அப்போது ஒவ்வொரு கர்தினாலும் தமக்குக் கொடுக்கப்பட்டிருக்கும் குறிப்புத் தாளில் யாருக்கு எத்தனை வாக்குகள் கிடைக்கின்றன என்பதைக் குறித்துக்கொள்ளலாம்.\n\nஒவ்வொரு வாக்குச் சீட்டு வாசிக்கப்பட்டதும் நூல் கோக்கப்பட்ட ஓர் ஊசியால் அந்தச் சீட்டில் ஒரு துளை இட்டு, நூலில் ஒவ்வொன்றாகக் கோப்பார்கள். பின் எல்லாச் சீட்டுகளையும் அந்த நூலால் சுற்றி ஒரு கட்டாகக் கட்டுவார்கள்.\n\nஒருவர் திருத்தந்தையாகத் தேர்ந்தெடுக்கப்பட வேண்டுமென்றால், வாக்கெடுப்பில் கலந்துகொள்ளும் கர்தினால்மார்கள் அளிக்கும் வாக்குகளின் எண்ணிக்கையில் மூன்றில் இருபங்கு வாக்குகள் தேவைப்படுகின்றன. 2013 திருத்தந்தைத் தேர்தலில் கலந்து வாக்களிக்கும் கர்தினால்மார் 115 பேர் என்பதால், யாருக்கு 77 வாக்குகள் கிடைக்கின்றனவோ அவரே திருத்தந்தையாகப் பதவி ஏற்பார்.\n\nசிஸ்டைன் சிற்றாலயத்தில் கர்தினால்மார் வாக்களிக்க நிகழ்கின்ற ஒவ்வொரு அமர்விலும் இருமுறை வாக்கெடுப்பு நிகழும். வழக்கமாக, காலையில் ஓர் அமர்வும் பிற்பகலில் ஓர் அமர்வும் நிகழும்.\n\n2013 திருத்தந்தைத் தேர்தலில் முதல் வாக்களிப்பு அமர்வு 2013, மார்ச்சு 12ஆம் நாள் பிற்பகலில் நிகழும். அப்போது இருமுறை வாக்கெடுப்பு நடக்கும் அந்த அமர்வில் யாருக்கும் அறுதிப் பெரும்பான்மை வாக்கு கிடைக்காவிட்டால், நூலில் கோக்கப்பட்டு கட்டப்பட்ட வாக்குசீட்டுகளின் கட்டு சிஸ்டைன் சிற்றாலயத்தில் ஏற்கனவே தயாரித்து வைக்கப்பட்டுள்ள இரு அடுப்புகளில் இட்டு எரிக்கப்படும். அப்போது, கர்தினால்மார் குறிப்புகள் எடுத்த தாள்களும் கூடவே இட்டு எரிக்கப்படும். கரும்புகை உண்டாக்குவதற்காக நனைந்த வைக்கோல் மற்றும் வேதிப்பொருள்களைச் சேர்ப்பதும் உண்டு. கரும்புகையானது சிற்றாலயத்தின் வெளிக்கூரையில் அமைக்கப்பட்டுள்ள புகைக் கூண்டு வழியாக வெளியேற்றப்படும். அப்போது வெளியே, புனித பேதுரு பெருங்கோவிலின் வளாகத்தில் கூடிநிற்கின்ற பல்லாயிரக்கணக்கான மக்களுக்கும் திருத்தந்தை இன்னும் தேர்ந்தெடுக்கப்படவில்லை என்னும் செய்தியைக் கரும்புகை அறிவிக்கும்.\n\nதேர்ந்தெடுக்கப்படும் நபருக்குப் போதிய வாக்குகள் கிடைக்காதவரை, வாக்குச் சீட்டுகள் எரிக்கப்பட்டு கரும்புகை வெளியேற்றப்படும். ஒரு குறிப்பிட்ட அமர்வில் ஒருவர் மூன்றில் இரு பங்கு எண்ணிக்கையில் வாக்குகள் பெற்றுத் திருத்தந்தையாகத் தேர்ந்தெடுக்கப்பட்டுவிட்டால், அந்த அமர்வின்போது சேகரிக்கப்படுகின்ற வாக்குச்சீட்டுகளை அடுப்பில் இட்டு எரிக்கும்போது வெண்புகை உண்டாக்குவதற்குத் தேவையான வேதிப்பொருள்களையும் சேர்த்து எரிப்பார்கள். இவ்வாறு வெண்புகை வெளியாகிவிட்டால் மக்களுக்குத் திருத்தந்தை தேர்ந்தெடுக்கப்பட்டுவிட்டார் என்னும் செய்தி தெரியவரும்.\n\nமூன்றில் இருபங்கு வாக்குகள் கிடைத்து ஒரு கர்தினால் திருத்தந்தையாகத் தேர்ந்தெடுக்கப்பட்டதும் கர்தினால் குழுவின் தலைவர் அல்லது மற்றொரு மூத்த கர்தினால், திருத்தந்தையாகத் தேர்ந்தெடுக்கப்பட்டவரை அணுகி, \"திருத்தந்தைப் பணியை ஏற்க உமக்கு விருப்பமா?\" என்று கேட்பார். தேர்ந்தெடுக்கப்பட்டவர் \"விருப்பம்தான்\" என்று பதில் அளித்தால் அந்த நேரத்திலிருந்து அவர் திருத்தந்தைப் பணியை ஏற்றதாகக் கருதப்படும். பின்னர் அவர் என்ன பெயரைத் தேர்ந்துகொள்ள விரும்புகிறார் என்னும் கேள்வி கேட்கப்படும். அதற்கு, புதிய திருத்தந்தை பதில் அளித்ததும் ஒவ்வொரு கர்தினாலும் அவர் முன்னிலையில் சென்று, முழந்தாட்படியிட்டு, அவருடைய பணிமோதிரத்தை முத்தமிட்டு, தாம் அவருக்குப் பணிந்து பணியாற்ற விரும்புவதைத் தெரிவிப்பார்கள்.\n\n\"அழுகை அறை\" என்பது சிஸ்டைன் சிற்றாலயத்தோடு ஒட்டியிருக்கின்ற ஒரு சிற்றறை ஆகும். அங்கு புதிய திருத்தந்தை அணிந்துகொள்வதற்கான வெண்ணிறப் பணி அங்கி அவருக்காகக் காத்திருக்கும். புதிதாகத் தேர்ந்தெடுக்கப்பட்ட திருத்தந்தை உணர்ச்சிவசப்பட்டிருப்பார்; தாம் ஏற்கவிருக்கின்ற பொறுப்பின் கனத்தை உணர்ந்து மனதார கண்ணீர் வார்க்க அவருக்குத் தேவையான தனியிடம் வேண்டும் என்னும் வகையில் அந்த அறை இப்பெயர் பெற்றது. யார் திருத்தந்தையாகத் தேர்ந்தெடுக்கப்படுவார் என்பது முன்கூட்டியே தெரியாது என்பதால் மூன்று அளவுகளில் அங்கிகள் இருக்கும். சிறிய அளவு, நடுத்தர அளவு, பெரிய அளவு என்றிருக்கின்ற அந்த அங்கிகளில் பொருத்தமானதை புதிய திருத்தந்தை அணிந்துகொள்வார். வெள்ளை அங்கியின் மேல் சிவப்பு நிறத்தால் ஆன தோள் உடையை அணிவார்.\n\nபுதிய திருத்தந்தை தேர்ந்தெடுக்கப்பட்டதும், வத்திக்கானின் புனித பேதுரு பெருங்கோவிலின் மேல்தள சாளரம் திறக்கப்படும். அனைவரிலும் மூத்த கர்தினால் அந்தச் சாளரத்தில் தோன்றி, வெளியே கூடிநிற்கின்ற பல்லாயிரக் கணக்கான மக்களுக்கும் உலக மக்களுக்கும் பின்வருமாறு இலத்தீனில் அறிவிப்பார்: \"உங்களுக்கு மகிழ்ச்சியான செய்தியை அறிவிக்கிறேன். நமக்குத் திருத்தந்தை தேர்ந்தெடுக்கப்பட்டுவிட்டார்!\" (இலத்தீனில்: \"Annuntio vobis gaudium magnum. Habemus Papam!\").\n\nமக்களின் ஆரவார ஒலி அடங்கியதும் மூத்த கர்தினால், புதிய திருத்தந்தை யார் என்றும் அவர் தேர்ந்துகொண்ட பணிப்பெயர் யாது என்றும் கீழ்வருமாறு இலத்தீனில் அறிவிப்பார்: \"புனித உரோமைத் திருச்சபையின் வணக்கத்துக்குரிய [திருமுழுக்குப் பெயர்] மாண்புமிகு கர்தினால் [குடும்பப் பெயர்]. இவர்...என்னும் திருத்தந்தைப் பணிப்பெயரைத் தெரிந்துகொண்டுள்ளார்\".\n\nஅதன்பின் புதிய திருத்தந்தை புனித பேதுரு பெருங்கோவிலின் மேல் சாளரத்தில் தோன்றி மக்களுக்கு ஆசி வழங்குவார். இந்த ஆசி \"நகருக்கும் உலகுக்கும்\" (இலத்தீன்: \"Urbi et Orbi\") என்று அழைக்கப்படுகின்றது. அதாவது, புதிய திருத்தந்தை தம் மறைமாவட்டமான உரோமை நகருக்கும் அனைத்துலகத் திருச்சபைக்கும் ஆசி அளிப்பார்.\n\n\n\n"}
{"id": "171414", "url": "https://ta.wikipedia.org/wiki?curid=171414", "title": "கெம்பெகவுடா அருங்காட்சியகம்", "text": "கெம்பெகவுடா அருங்காட்சியகம்\n\nகெம்பெகவுடா அருங்காட்சியகம் (\"Kempegowda Museum\") இந்திய மாநிலம் கர்நாடகாவின் தலைநகர் பெங்களூருவில் அமைந்துள்ள ஓர் அருங்காட்சியகம் ஆகும். 2011ஆம் ஆண்டில் நிறுவப்பட்ட இது பெங்களூரு நகரத்தை நிறுவிய \"யெலயங்கா\" குறுநிலமன்னர் கெம்பெ கவுடாவின் (1513-1569) நினைவுக்கு உரிமையாக்கப் பட்டுள்ளது. இந்த அருங்காட்சியகம் பெங்களூரின் மேயோ கூடத்தில் முதல் மாடியில் அமைந்துள்ளது. இதில் கெம்பெ கவுடாவின் சிலையுருவமும் அவரது காலத்திய கோட்டைகள், கோவில்கள், ஏரிகள் மற்றும் கற்றளிகளின் ஒளிப்படங்களை காட்சிக்கு வைக்கப்பட்டுள்ளன.\n"}
{"id": "171417", "url": "https://ta.wikipedia.org/wiki?curid=171417", "title": "கெம்பெ கவுடா", "text": "கெம்பெ கவுடா\n\nஇரிய கெம்பெ கவுடா (\"Hiriya Kempe Gowda\") விஜயநகரப் பேரரசின் கீழ் ஆண்ட நிலக்கிழார் ஆவார். தற்போது கர்நாடக மாநிலத்தின் தலைநகராக விளங்கும் பெங்களூரு நகரத்தை நிறுவியவராக இவர் கருதப்படுகிறார்.\n\nகெம்பெ கவுடா அவரது காலத்தில் வாழ்ந்த குறுநில மன்னர்களில் நன்கு படித்தவராகவும் திறன்மிக்கவராகவும் விளங்கினார். கெம்பெநஞ்ச கவுடாவை அடுத்து பதவியேற்ற கெம்பெ கவுடாவின் வாரிசுகள் யெலயங்கா பிரபுக்கள் என அழைக்கப்பட்டனர். யெலயங்காவிலிருந்து இடம்பெயர்ந்து தற்போதைய பெங்களூரை வடிவமைத்து அங்கு குடியேறினர். பெங்களூரைச் சுற்றிலும் கோவில்களையும் ஏரிகளையும் அமைத்ததற்காக அறியப்படுகிறார். பெரும் சமூக சீர்திருத்தவாதியாகவும் விளங்கினார். \n"}
{"id": "171424", "url": "https://ta.wikipedia.org/wiki?curid=171424", "title": "தவல் பதியா", "text": "தவல் பதியா\n\nதவல் பதியா (\"Dhaval Bathiya\", பிறப்பு: 26 சூன் 1983) இந்தியப் படைப்பாளி மற்றும் பயிற்சியாளர். \"மகிழ்வோடு படித்து, தேர்வில் முதலிடம் பெறுவதெப்படி?\" என்ற நூலை எழுதி வெளியிடும்போது, இவருக்கு வயது 19.\n\nSection::::இளமைக் காலம்.\nமும்பையில் ஓர் பணக்காரக் குடும்பத்தில் பிறந்த இவர், மாணாக்கராக இருந்தபோது கல்வி கற்பதிலும் சிறந்து விளங்கினார். நர்சீ மோன்ஜீ கல்லூரியில் பட்டதாரியானதுடன், ஏஸிஎஸ் ( ACS ), எல்.எல்.பி.( LLP ) படிப்புக்களையும் நிறைவு செய்தார். பண்டைய இந்திய ஆன்மிகக் குருக்கள் வடிவமைத்த கணிதச் சமன்பாடுகளில், கல்லூரி வாழ்க்கையின் துவக்க காலங்களிலேயே மிகவும் ஈடுபாடு கொண்டு தேர்ச்சி பெற்று விளங்கினார்.இந்தத் திறமையின் காரணமாக, மிகக் கடினமான கணிதங்களுக்கும், கணிதச் சமன்பாடுகளுக்கும் மிகமிக எளிதாக விடை காணும் திறமை உடையவராகத் திகழ்ந்தார். சக மாணாக்கர்களிடத்தும், ஆசிரியர்களிடத்தும் இத்திறமையை வெளிப்படுத்தியபோது, எதிர்ப்புக்களே மிஞ்சியது. இவற்றிலிருந்தெல்லாம் விடுபட்டு பயிற்சிப் பட்டறைகளையும், விவாத அரங்குகளையும் தயக்கமின்றி நடத்தி, தாம் கையாண்ட வழிமுறைகளை மக்களிடம் பிரபலமடையச் செய்தார்\n\nSection::::டைம்ஸ் ஆப் இந்தியாவால் ஈட்டிய புகழ்.\nஇத்தகைய பயிற்சியின்போது, கலந்துகொண்ட டைம்ஸ் ஆப் இந்தியாவின் மூத்த பத்திரிக்கையாளர், 100 ஆண்டுக் காலண்டரை, ஐந்து நிமிடங்களில் எப்படி நினவு வைத்துக் கொள்ள முடிகிறது ? பயிற்சி அரங்கில் கூடியிருந்த 300 நபர்களின் பெயர்களையும், அவர்களது தொலைபேசி எண்களையும் பிழையின்றிச் சொல்ல முடிகின்றது என்று \"WHIZ KID\" என்னும் தலைப்பில் மறுநாள் தினசரியில் வெளியிட்டார். ஊடகங்களும், தொழில்துறையினரும் வியப்பெய்தினர். பின்னர், தவல் பதியா கணித மேதை, எண்களின் சூட்சுமங்களை நன்கறிந்த அறிவாளி என்றும் அழைக்கப்பட்டார்.\n\nSection::::இன்றைய நிலையில் இவர்.\nஇன்றைய கால கட்டத்தில், தவல் பதியாவின் திறன்மிகுக் கோட்பாடுகள் 4,00,00 இந்திய மாணாக்கர்களுக்கும், குவைத், யுனைடட் அரேபிக் எமிரேட்ஸ்,\nஅமெரிக்கா, மொரிஷியஸ், நேபாளம், ஓமன், சிங்கப்பூர், மலேசியா, இலங்கை மற்றும் பல நாடுகளுக்கும் சென்றடைந்துள்ளது. தற்பொழுது, ”எளிய வேதவழி கணிதம்” தமிழில் 280 பக்கங்களில் வெளிவந்துள்ளது.\n\n\n"}
{"id": "171426", "url": "https://ta.wikipedia.org/wiki?curid=171426", "title": "சிவபெருமான் திரு இரட்டைமணிமாலை", "text": "சிவபெருமான் திரு இரட்டைமணிமாலை\n\nசிவபெருமான் திருஇரட்டை மணிமாலை என்னும் நூல் 10 ஆம் நூற்றாண்டில் வாழ்ந்த கபிலதேவ நாயனார் என்பவரால் பாடப்பட்டது. இதில் 37 பாடல்கள் உள்ளன. \n\nஇந்த நூலில் பல தலப்பெயர்கள் குறிப்பிடப்பட்டுள்ளன. அதிகைமங்கை, ஆரூர், ஐயாறு, ஒற்றியூர், கயிலை, கோவலூர், சத்திமுற்றம், தில்லை, பழனம், பாண்டிக்கொடுமுடி, மறைக்காடு, முதுகுன்று(தற்போதைய விருத்தாச்சலம்), வலஞ்சுழி, வாய்மூர், வெண்காடு என்பன அவை. இந்நூலின் பாடல்களில் சில அகத்துறைப் பாடல்கள்ளாக உள்ளன. \n\n<poem>நின்போல் அமரர்கள் நீள்முடி சாய்த்து நிமிர்த்துகுத்த\nபைம்போ துழக்கிப் பவளம் தழைப்பன, பாங்கறியா \nஎன்,போ லிகள்பறித் திட்ட இலையும் முகையுமெல்லாம்\nஅம்போ தெனக்கொள்ளும் ஐயன் ஐ யாறென் அடித்தளமே.</poem>\n\nஇது திருவையாறு பற்றிய கட்டளைக் கலித்துறை.\n\n<poem>அடியோமைத் தாங்கியோ ஆடை உடுத்தோ\nகுடியோம்ப மாநிதியம் கொண்டோ – பொடியாடு\nநெற்றியூர் வாளரவ நீள்சடையாய் நின்னூரை\nஒற்றியூர் ஆக்கிற் றுரை.</poem>\n\nஇது திருவெற்றியூர் மேல் பாடப்பட்ட வெண்பா. இந்தப் பாடல் ஒற்றியூரைச் சிவபெருமான் ஒற்றிக்கு வைத்தானோ என வினவும் நயத்தோடு பாடப்பட்டுள்ளது. அடியவர்களைத் தாங்கவோ, கோவண ஆடை உடுப்பதற்காகவோ, குடிமக்களைக் காப்பாற்ற நிதி வேண்டியோ ஒற்றிக்கு வைத்தான் எனப் பாடல் கேட்கிறது. \n"}
{"id": "171441", "url": "https://ta.wikipedia.org/wiki?curid=171441", "title": "செவர்ன் ஆறு", "text": "செவர்ன் ஆறு\n\nசெவர்ன் ஆறு (\"River Severn\", வேல்சு: \"Afon Hafren\", இலத்தீன்: \"Sabrina\") ஐக்கிய இராச்சியத்தின், மிகவும் நீளமான ஆறாகும். தொலைவிற்கு ஓடுகின்ற இந்த ஆறு பெரிய பிரித்தானியா மற்றும் அயர்லாந்து இணைந்த நிலப்பரப்பில் ஷானன் ஆற்றிற்கு அடுத்த மிக நீளமான ஆறாக விளங்குகிறது. நடுவண் வேல்சின் காம்பிரியன் மலைகளில் போவைசின் செரெடிகான் அருகிலிருந்து உயரத்தில் உருவாகிறது. இது இசுராப்சையர், வொர்செஸ்டர்சையர் மற்றும் குளோசெஸ்டர்சையர் கௌன்டிகள் வழியாகப் பாய்கிறது. இதன் கரையில் இசுரூசுபரி, வொர்ஸ்டர், குளோசெஸ்டர் ஆகிய ஊர்கள் உள்ளன.\n\n"}
{"id": "171444", "url": "https://ta.wikipedia.org/wiki?curid=171444", "title": "ஏகாட்டூர்", "text": "ஏகாட்டூர்\n\nஏகாட்டூர் (ஆங்கிலம் :Egattur ) இந்தியாவின் தமிழ்நாடு மாநிலத்தில் அமைந்துள்ள திருவள்ளூர் மாவட்டத்தில் இருக்கும் ஒரு ஊர் ஆகும். \n\nSection::::மேற்கோள்கள்.\n﻿\n"}
{"id": "171446", "url": "https://ta.wikipedia.org/wiki?curid=171446", "title": "தனுஜா ஆனந்தன்", "text": "தனுஜா ஆனந்தன்\n\nதனுஜா ஆனந்தன், (Thanuja Ananthan) 2009ஆம் ஆண்டின் மலேசிய அழகி. 2009இல், உலகின் 112 நாடுகளின் உலக அழகிகள் பங்கு பெற்ற உலக அழகிப் போட்டியில், தனுஜா ஆனந்தன் 20வது இடத்திற்குத் தேர்வு செய்யப்பட்டவர். உலக அளவில் பல வனவிலங்கு காப்பங்களின் நல்வழி, புனர்வாழ்வு ஆர்வலராகச் சேவை செய்து வருகின்றார்.\n\nஇவர் ஒரு வழக்குரைஞர். தொலைக்காட்சி நிகழ்ச்சித் தொகுப்பாளர். \"பேத்தா\" எனும் மலேசிய விலங்கு நல்வாழ்வு மேம்பாட்டு வாரியத்தின் தூதுவர். மலேசியப் புற்று நோய்ச் சங்கத்தின் ஆயுள்காலப் பணியாளர். இவருக்கு வயது 25.\n\nSection::::வரலாறு.\n2008ஆம் ஆண்டு மலேசிய அழகிப் போட்டியில் தனுஜா தோல்வி அடைந்தார். இறுதிச் சுற்றில் 19 பேர் பங்கெடுத்துக் கொண்டனர். அதில் \"சூ வின்சி\" எனும் சீனப் பெண் வெற்றி அடைந்தார். இருப்பினும், பங்கு பெற்று வெற்றி பெற வேண்டும் எனும் பிடிவாதமான கொள்கையும், வெற்றி பெற முடியும் எனும் அசைக்க முடியாத நம்பிக்கையும், இவருடைய திடமான கொள்கைப்பாடாக அமைந்தன. \n\nமறுபடியும் 2009ஆம் ஆண்டில் பங்கெடுத்தார். அதற்கு முன், பல மாதங்களுக்கு தீவிரமான ஒப்பனைப் பயிற்சிகளை மேற்கொண்டார். அத்துடன், ஓய்வற்ற ஒத்திகைகளும் தொடர்ந்தன. அவை எல்லாம் ஒன்றாக இணைந்து, அவருக்கு அழகுராணி எனும் பரிசை வழங்கி ஒரு முத்தாய்ப்பு வைத்தன. \n\nமுயற்சி செய்தால் முடியாதது எதுவும் இல்லை என்பதற்கு, தனுஜா எனும் இந்த மலேசியத் தமிழ்ப்பெண் நல்ல ஓர் எடுத்துக்காட்டு.\n\nSection::::இறுதிச் சுற்றுக்கு 18 பெண்கள்.\n2009ஆம் ஆண்டு மலேசிய அழகிப் போட்டியில் இறுதிச் சுற்றுக்கு 18 பெண்கள் தேர்வாயினர். பொதுவாக, உலக அழகிப் போட்டிகளில், இறுதிச் சுற்றுக்குத் தேர்வு பெறுபவர்களிடம் கடைசியாக ஒரு கேள்வி கேட்கப்படும். \n\nஅந்தக் கேள்விக்கு அவர் அளிக்கும் விவேகமான, சாதுர்யமான, புத்திசாலித்தனமான பதிலில் இருந்துதான் அவர் மலேசிய அழகியாக அல்லது உலக அழகியாகத் தேர்வு செய்யப்படுவார். அந்த வகையில் தனுஜாவிடம், ‘உங்களுக்கு ஓர் அவதூறு ஏற்பட்டால் என்ன செய்வீர்கள்?’ என்று கேட்கப்பட்டது. அதற்கு அவர் அளித்த பதில்,\n\nஅடுத்த நிமிடம் அவருக்கு மலேசிய அழகியின் கிரீடம் சூட்டப்பட்டது. ஐந்து நீதிபதிகளும் ஒருமித்த வாக்குகளில் அவரைத் தேர்வு செய்தனர்.\n\nSection::::112 நாடுகளின் அழகிகள்.\nஅதே 2009ஆம் ஆண்டு டிசம்பர் 12ஆம் தேதி, தென் ஆப்பிரிக்கா, ஜொகானஸ்பர்க் மாநகரில் உலக அழகிப் போட்டி நடைபெற்றது. அப்போட்டியில் தனுஜா, மலேசியாவைப் பிரதிநிதித்தார். இதில் 112 நாடுகளைச் சேர்ந்த அழகிகள் கலந்து கொண்டனர். உலகம் முழுமையும் நேரலை ஒளிபரப்பு செய்யப்பட்டது. அதை 600 மில்லியன் மக்கள் பார்த்தனர். அதில் அவருக்கு 20வது இடம் கிடைத்தது.\n\nஇந்த நிகழ்ச்சிக்கு முன்னதாக, \"Miss World Top Model\" எனும் அழகுநய அழகிப் போட்டி நவம்பர் 28ஆம் தேதி நடைபெற்றது. அதில் தனுஜா எட்டாவது இடத்தைப் பெற்றார்.\n\nSection::::பொதுச் சேவைகள்.\nசிலாங்கூர் மாநில விலங்கு வதைத் தடுப்புக் கழகத்தின் பரப்புரையாளராகச் சேவை செய்து வரும் தனுஜா, தனக்கு ஓய்வு கிடைக்கும் போது எல்லாம் அந்தக் கழகத்தில் பராமரிக்கப் படும் நாய்கள், பூனைகள், செல்லப் பிராணிகளுடன் நேரத்தைக் கழிப்பதை ஒரு பொழுது போக்காகக் கொண்டுள்ளார். \n\nதவிர, PETA எனும் மலேசிய விலங்கு நல்வாழ்வு மேம்பாட்டு வாரியத்தின் தூதுவராகச் சேவை செய்கின்றார். கோலாலம்பூரில் நடைபெறும் பல்வேறு விலங்கு நல அமைப்புகளின் ஒன்றுகூடும் நிகழ்ச்சிகளில் தவறாமல் கலந்து கொள்கிறார். \n\nSection::::நாளிதழ்களின் பாராட்டுகள்.\nதனுஜா ஆனந்தன், மலேசியாவில் உள்ள ஆதரவற்றச் சிறார்கள் இல்லங்களுக்குச் செல்வதை ஒரு வழக்கமாகவும், ஒரு வாடிக்கையாகவும் பேணிக் காத்து வருகின்றார். அங்குள்ள சிறுவர்களுக்கு இலவசமாக பரிசு பொருள்களையும், உணவு வகைகளையும் வழங்கி பெருமைப் படுத்துவதில் மகிழ்ச்சி கொள்கிறார் \n\nஇவர் ஒரு வழக்குரைஞர் என்பதால், மலேசியாவின் பிரபல பெரிய நிறுவனங்கள் இவரை அழைத்து தங்களின் ஊழியர்களுக்கு விழிப்புரைகளை ஆற்றச் சொல்கின்றன. அதன் மூலம் அவருக்கு நிதி அன்பளிப்புகள் கிடைக்கின்றன. \n\nஅந்த நிதிகளை இவர் அப்படியே அனாதை இல்லங்களுக்குத் திருப்பிவிடுகிறார். இவருடைய இந்த இலட்சியக் கொள்கைகளைப் பற்றி மலேசியாவில் உள்ள நாளிதழ்கள் நிறைய செய்திகளை வெளியிட்டு வருகின்றன.\n\nSection::::மலேசியப் புற்று நோய்ச் சங்கம்.\nமலேசியப் புற்று நோய்ச் சங்கத்திலும் தனுஜா ஆழ்ந்த ஈடுபாடுகளைக் காட்டி வருகின்றார். அந்தச் சங்கத்திற்கு தன்னால் இயன்ற பொருளுதவிகளையும் செய்து வருகிறார். Aug 28, 2011 ஆம் ஆண்டு ஆகஸ்டு மாதம் 28ஆம் தேதி, மலேசியப் புற்று நோய்ச் சங்கத்திற்கு நிதியுதவி திரட்டும் வகையில், மலேசியாவின் ஆக உயரமான கினபாலு மலையில் ஏறி சாதனை படைத்தார். அதன் மூலம் ரிங்கிட் 50 ஆயிரம் கிடைத்தது. \n\nஅவருக்குத் துணையாக அவருடைய தங்கை அனுஜாவும் மலை ஏறினார். தனுஜாவும் அனுஜாவும் ஐந்து நிமிட இடைவெளியில் பிறந்த அக்காள் தங்கைகள். 2012 ஜூலை மாதம் ஓர் இசைக் காணொளியை வெளியிட்டதன் மூலம், மலேசியப் புற்று நோய்ச் சங்கத்திற்கு ரிங்கிட் 5 இலட்சம் வசூல் செய்து தரப்பட்டது.\n\nSection::::சர்ச்சை.\n2012 செப்டம்பர் மாதத்தில் \"Dermalogica\" எனும் சருமப் பாதுகாப்பு நிறுவனம் ஒரு விளம்பரத்தில் நடிக்க இவருக்கு அழைப்பு விடுத்து இருந்தது. அதில் தன் சருமத்தின் அழகைக் காட்ட சற்றே கூடுதலாகக் கவர்ச்சி காட்டி இருந்தார் என்று சொல்லப்படுகிறது. அந்த விளம்பரப் படம் ஒரு தரப்பினரின் குறைகூறல்களுக்கும் உள்ளாகியது. \n\nதான் கவர்ச்சியைக் காட்டவில்லை; கவர்ச்சி என்றால் என்ன என்று சொல்ல வந்ததாக தனுஜா கூறினார். இதில் ஒரு தரப்பினர், தனுஜா அப்படியே நடித்து இருந்தாலும் அதில் கிடைத்த ரிங்கிட் மூன்று இலட்சம் பணத்தையும், அனாதை ஆசிரமங்களுக்கு அப்படியே தானமாகக் கொடுத்துவிட்டாரே என்று வாதாடினர். மலேசியாவில் உள்ள சில அனாதை ஆசிரமங்களின் ஊழியர்களும், குழந்தைகளும் தனுஜாவுக்கு ஆதரவாக எதிர்ப்புகளைத் தெரிவித்தனர்.\n\nSection::::மலேசிய விழாக்கள்.\nதனுஜாவின் சமூகக் கொள்கைகள், மலேசியர்கள் பலருக்குப் பிடித்து இருப்பதால், அந்தச் சர்ச்சை பெரிதாக்கப்படவில்லை. மலேசிய ஊடகங்களும் அந்தச் சர்ச்சையைச் சாந்தப்படுத்தி அமைதியாக்கிவிட்டன. அதன் பின்னர் விளம்பரப் படங்களில் நடிப்பதைத் தனுஜா நிறுத்திக் கொண்டார். பகலில் நீதிமன்றத்திற்குச் சட்ட நூல்களுடன் போகும் இவர், மாலை வேலைகளில் பல்வேறு பொது நிகழ்ச்சிகளில் கலந்து கொள்கிறார். \n\nஇன்றும், எல்லா வகையான இந்திய, சீன, மலாய் பாரம்பரிய மலேசிய விழாக்களிலும், சமய நிகழ்ச்சிகளிலும் கலந்து சிறப்பு செய்கின்றார். தீபாவளி, நோன்புப் பெருநாள், சீனப் புத்தாண்டு, கிறிஸ்மஸ் போன்ற பண்டிகை நிகழ்ச்சிகளில் ஏழை எளியவர்களுக்கு இயன்ற உதவிகளைச் செய்து வருகின்றார்.\n\n\n"}
{"id": "171447", "url": "https://ta.wikipedia.org/wiki?curid=171447", "title": "தேன் (தாவரம்)", "text": "தேன் (தாவரம்)\n\nதேன் பழம் (\"Muntingia calabura\", ஆங்கிலம்:\"Jamaican cherry\", \"Panama berry\", \"Singapore cherry\", \"Bajelly tree\", \"Strawberry tree\") என்பது \"முன்டிங்கியா\" இன பூக்கும் தாவரம் ஆகும். இதன் தாயகமாக தென் மெக்சிக்கோ, கரீபியன், மத்திய அமெரிக்கா, மேற்கு தென் அமெரிக்கா, பெரு, பொலிவியா ஆகிய நாடுகள் காணப்படுகின்றன. இலங்கை பேச்சு வழக்கில் இது \"ஜேம் பழம்\" என அழைக்கப்படுகின்றது.\nஇது ஒரு 7-12 மீட்டர் உயரமுடைய கிளைகளைக் கொண்ட சிறிய மரம். இதன் இலை 2.5–15 செ.மீ. நீளமும் 1–6.5 செ.மீ அகலமும் உடையது. இதன் பூ சிறியதாகவும் வெள்ளை நிறத்துடன் காணப்படும். இது 1–1.5 செ.மீ சிவப்பு, இள மஞ்சள் பழங்களை விளைவிக்கின்றது. இதன் பழங்கள் உண்ணத்தக்கதும், இனிப்பான சாற்றைக் கொண்டுள்ளது. இதனுள் மிகச்சிறிய (0.5 மி.மி) மஞ்சல் நிற விதைகள் அதிகமாகக் காணப்படும்.\n\n"}
{"id": "171450", "url": "https://ta.wikipedia.org/wiki?curid=171450", "title": "தர்ப்பூசணி", "text": "தர்ப்பூசணி\n\nதர்ப்பூசணி அல்லது வத்தகை (\"Watermelon\", Citrullus lanatus) ஆப்பிரிக்காவை பூர்வீகமாகக் கொண்ட பூக்கும் தாவரமாகும். இதன் பழம் தர்ப்பூசணிப் பழம், வத்தகப்பழம், கோசாப் பழம், தர்பீஸ், தண்ணீர்ப் பழம், தண்ணீர்ப்பூசணி, தரைப்பூசணி எனவும் அழைக்கப்படும். இது வெளிப்புறத் தோல் பகுதி பச்சை, மஞ்சள், சிலவேளை வெள்ளையாகவும், அதன் உட்புறம் சாறாகவும் இனிப்பான சதைப்பகுதியைக் கொண்டு, சிவப்பிலிருந்து மென்சிவப்பாகவும் சிலவேளை மஞ்சளாகவும், பழுக்காதபோது பச்சையாகவும் காணப்படும்.\n\nSection::::உற்பத்தி.\nஐக்கிய நாடுகளின் உணவு மற்றும் வேளாண்மை அமைப்பு தகவலின்படி, 2010 இல் தர்ப்பூசணி உச்ச உற்பத்தியாளர்கள் (டன் அளவில் தரப்பட்டுள்ளது):\n\nSection::::ஊட்டச்சத்து.\nதர்ப்பூசணி ஏனைய பல பழங்கள் போன்று இது உயிர்ச்சத்து சியைக் கொண்டுள்ளது.\n"}
{"id": "171457", "url": "https://ta.wikipedia.org/wiki?curid=171457", "title": "இளையான்குடி புதூர்", "text": "இளையான்குடி புதூர்\n\nஇளையான்குடி புதூர் என்பது சிவகங்கை மாவட்டம் இளையான்குடி வட்டத்தில் அமைந்திருக்கும் ஒரு சிறிய ஊர். இந்த ஊர் காரைக்குடி - இளையான்குடி மாநில நெடுஞ்சாலையில் அமைந்துள்ளது. இந்த ஊரில் அரபிப் பள்ளியும் இசுலாமிய வழிபாட்டுத் தலமான மசூதிகளும் அமைந்துள்ளன.\n\nபின்வரும் கல்வி நிறுவனங்களும் அமைந்துள்ளன: \n\n\nஹாஜி கே கே இபுராஹீம் அலி மேல்நிலைப்பள்ளியில் சுற்று வட்டாரத்தை சேர்ந்த சுமார் 25 கிராமங்களைச் சேர்ந்த 1000 மாணவர்கள் பயனடைகின்றனர்.\n"}
{"id": "171459", "url": "https://ta.wikipedia.org/wiki?curid=171459", "title": "கிசன்கங்கா நீர் மின் திட்டம்", "text": "கிசன்கங்கா நீர் மின் திட்டம்\n\nகிசன்கங்கா நீர்மின் திட்டம் என்பது இந்திய அரசால் சம்மு காசுமீர் மாநிரத்தில் கட்டப்பட இருக்கும் நீர் மின் நிலையம் பற்றியது. இந்த திட்டத்தின் படி, ஜீலம் ஆற்றின் கிளை ஆறான ”கிசன்கங்கா”வின் குறுக்கே அணை கட்டப்பட்டு, இவ்வாற்று நீர் 'போனார் மத்மதி நல்லா' என்ற இன்னொரு கிளையாற்றிற்கு திருப்பி விடப்படும். இங்கு 330 மெகாவாட் மின்சாரம் உருவாக்கும் நீர் மின் நிலையம் கட்டப்படும். இதற்கான கட்டுமானப் பணி 2007ம் ஆண்டு தொடங்கப்பட்டது. ஆனால், இப்படி ஆற்று நீரை திருப்பி விட்டால் தங்களது நீர் ஆதாரம் பாதிக்கப்படும் என்றும் மேலும் இது 'சிந்து நதிநீர் ஒப்பந்தத்தினை மீறும் செயல் என்றும் பாக்கித்தான் அரசு இத்திட்டத்திற்கு எதிர்ப்பு தெரிவித்தது. இவ்வழக்கு நிரந்தர நடுவர் நீதிமன்றத்திற்கு 2011 இல் பாக்கித்தான் அரசால் எடுத்துச்செல்லப்பட்டது. இந்நீதிமன்றத்தின் இடைக்காலத் தீர்ப்பு 2013ல் வழங்கப்பட்டது. இத்தீர்ப்பின்படி, இந்திய அரசு ஆற்று நீரை திருப்பிவிட்டுக்கொள்ளலாம், ஆனால் அணையின் கீழ் தங்கும் வண்டல் படிவுகளை அகற்ற 'கீழெடுக்கும்' (Drawdown) தொழில்நுட்பத்தை பயன்படுத்தக் கூடாது. மேலும், 2013 டிசம்பர் மாதம் 20ம் தேதி பன்னாட்டு நடுவர் நீதிமன்றம் இறுதி தீர்ப்பை வழங்கியது. இத்தீர்ப்பின்படி, சிந்து நதிநீர் பங்கீட்டு ஒப்பந்தத்தின் கீழ் கிசன்கங்கா நதிநீரை செலவுசெய்யாமல் நீரோட்டத்தை மட்டும் திருப்பிவிட்டு புனல்மின்சாரம் தயாரிக்கும் உரிமை இந்தியாவுக்கு உண்டு. அதோடு, இந்தியா, வினாடிக்கு 9 சதுரமீட்டர் நீரோட்டத்தை எப்போதும் விடவேண்டும். மேலும், கீழ் தங்கும் வண்டல் படிவுகளை அகற்ற 'கீழெடுக்கும்' (Drawdown) தொழில்நுட்பத்தை இந்தியா பயன்படுத்தக் கூடாது.\n\nஇந்தியப் பிரதமர் நரேந்திர மோடி, 19 மே 2018 அன்று கிசன்கங்கா நீர் மின் திட்டத்தை முறைப்படி துவக்கி வைத்து நாட்டிற்கு அர்ப்பணித்தார்.\n"}
{"id": "171462", "url": "https://ta.wikipedia.org/wiki?curid=171462", "title": "டைன் ஆற்றங்கரை நியூகாசில்", "text": "டைன் ஆற்றங்கரை நியூகாசில்\n\nடைன் ஆற்றங்கரை நியூகாசில் (\"Newcastle upon Tyne\", , \"நியூகாசில் அப்பான் டைன்\", சுருக்கமாக நியூகாசில்) வடகிழக்கு இங்கிலாந்தின் \"டைனும் வியரும்\" கௌன்ட்டியில் அமைந்துள்ள நகரமும் பெருநகர் பரோவும் ஆகும். வரலாற்றின்படி1974ஆம் ஆண்டுவரை இது நார்தம்பர்லாந்து கௌன்ட்டியின் அங்கமாக இருந்தது. டைன் ஆற்றின் வடகரையில் வடகடலிலிருந்து தொலைவில் உள்ளது. முன்பு உரோமைப் பேரரசின் குடியிருப்பாக இருந்த \"பொன்சு ஏலியசு\" என்றவிடத்திலேயே இந்நகரம் வளர்ந்துள்ளது. இங்கு இங்கிலாந்தைக் கையகப்படுத்திய நோர்மாந்திய பிரபு வில்லியத்தின் (பின்னர் இங்கிலாந்தின் முதலாம் வில்லியம்) மகன் குர்தோசு இங்கு கட்டிய \"புதிய கோட்டை\"யை ஒட்டி இந்நகரத்தின் பெயர் அமைந்தது. கம்பளி வணிகத்தில் முதன்மையான மையமாக விளங்கிய இந்நகரம் பின்னாளில் பெரும் சுரங்கத் தொழில் நகரமாக மாறியது. இங்குள்ள துறைமுகம் 16வது நூற்றாண்டில் கட்டப்பட்டது;அதனுடன் கப்பல் கட்டும் தொழிற்கூடங்களும் டைன் ஆற்றின் போக்கோடு கட்டமைக்கப்பட்டன. உலகின் பெரிய கப்பல் கட்டும் மற்றும் கப்பல் சரிபார்ப்புத் தொழில் மையமாக விளங்கியது. தற்போது இவற்றில் பல முடங்கி மூடப்பட்டு விட்டன. இன்றைய காலத்திற்கேற்ப நிறுவன தலைமையகங்கள், கல்வி மற்றும் எண்ணிம தொழினுட்ப மையம், சில்லறை வணிகம், சுற்றுலா மற்றும் பண்பாட்டு மையங்கள் என புதிய சேவைத்துறை தொழில்கள் தழைக்கின்றன.\n\nநியூகாசில் பிரவுன் ஏல் எனப்படும் மதுவகையும் டைன் பாலமும் இந்நகரை அடையாளப்படுத்துகின்றன. இங்கிலீஷ் பிரீமியர் லீக்கில் நியூகாசில் யுனைடெட் காற்பந்துக் கழகமும் இந்நகரை அடையாளப்படுத்துகிறது. உலகின் மிகவும் புகழ்பெற்ற அரை மராத்தன், \"கிரேட் நார்த் இரன்\" 1981இல் தொடங்கப்பட்டதிலிருந்து இங்குதான் நடத்தப்படுகிறது.\n\nஇப்பகுதி மக்கள் \"ஜியோர்டி\" என்ற விளிப்பெயரால் அறியப்படுகின்றனர்.\n\n"}
{"id": "171487", "url": "https://ta.wikipedia.org/wiki?curid=171487", "title": "வள்ளி மக்கள் முன்னேற்ற முன்னணி", "text": "வள்ளி மக்கள் முன்னேற்ற முன்னணி\n\nவள்ளி மக்கள் முன்னேற்ற முன்னணி குறவன், மலைக்குறவன் சமுதாயத்திற்காகவும், அவர்களின் முன்னேற்றத்திற்காவும் பாடுபட ஆரம்பிக்கப்பட்டது. இந்தக்கட்சி தமிழ்நாடு மலைக்குறவன் மகாஜன சங்கத்தின் அமைப்பை கலைத்து விட்டு அரசியல் அமைப்பாக மாற்றம் செய்யப்பட்டது. \n\nஇந்தக்கட்சியின் தலைவராக பொள்ளாச்சி தங்கராசுவும், பொது செயலாளராக திருச்சி வெங்கடேஸ்வரனும் செயல்படுகிறார்கள். இந்தக்கட்சியின் தலைமை அலுவலகம் திருச்சிராப்பள்ளியில் உள்ளது. இந்தக்கட்சியின் கொடி பச்சை வண்ணத்தில் வில் அம்பு பொறிக்கப்பட்ட வடிவத்தில் உள்ளது.\n\nSection::::வரலாறு.\nவள்ளி மக்கள் முன்னேற்ற முன்னனி என்கிற இந்த கட்சி உருவாகுவதற்கு முன் கடந்த 1975ம் வருடம் தமிழ்நாடு மலைக்குறவன் மகாஜன சங்கம் என பெயரிடப்பட்டு திருச்சியை தலைமை இடமாக வைத்து செயல்பட்டு வந்தது. அப்பொழுது மாநில தலைவராக திருச்சி என்.சங்கிலியப்பன், மாநில பொது செயலாளராக மதுரை சி. சின்னசாமி, நிர்வாக தலைவராக திருச்சி எம்.செல்லையா ஆகியோர் நியமனம் செய்யப்பட்டார்கள்.\n\nசமுதாய அமைப்பாகச் செயல்பட்டுப் போராடுவதால் கோரிக்கைகளை அரசுக்கு சரியான முறையில் எடுத்துச் செல்லப்பட முடியவில்லை இதனால் இந்த மக்களுக்குச் சலுகைகளைப் பெற்றுத் தர முடியவில்லை எனவும் அரசியல் அமைப்பாக மாறி விட்டால் தங்களுக்கு சலுகைகளை பெற்று விடலாம் எனவும் முடிவு எடுத்து இந்த சங்கத்தைக் கலைத்து விட்டு வள்ளி மக்கள் முன்னேற்ற முன்னனி என்ற கட்சியினைத் தொடங்கினர்.\nSection::::கோரிக்கை.\nஇந்திய அரசாங்கம் சாதி பிரிவின் அடிப்படையில் இந்த இனத்தின் மலைக்குறவன், மலைவேடன் போன்ற ஒரு சில பிரிவுகளை பழங்குடியினர் பட்டியலிலும் மற்ற பிரிவினரான குறவன், உப்புக்குறவன், தப்பக்குறவன், இஞ்சிக்குறவன், குறசெட்டி என 27 பிரிவுகளில் உள்ளோரை சீர்மரபினர் பட்டியலிலும் பிரித்துள்ளது . இந்த மக்கள் ஒரே சாதியின் பெயர்களில் வசித்து வந்தாலும் பல பிரிவுகளில் பிரிக்கப்பட்டதால் அரசாங்க சலுகைகளை இவர்களால் பெற முடியவில்லை. சலுகைகளை பெறுவதற்கு இவர்கள் அனைவருக்கும் மலைக்குறவன் என்ற சாதி சான்றிதழ் கொடுக்கப்பட வேண்டும் என்பதே இவர்களின் நீண்ட கால கோரிக்கை. குறவன் சமுதாயத்தைப் பழங்குடி பட்டியலில் சேர்க்க இந்தக்கட்சி பாடுபடும் எனத் தெரிவித்துள்ளது. \n"}
{"id": "171494", "url": "https://ta.wikipedia.org/wiki?curid=171494", "title": "தகைவிலான்", "text": "தகைவிலான்\n\nதகைவிலான் அல்லது தகைவிலாங் குருவி (Barn Swallow - \"Hirundo rustica\") இவ்வகை பறவைகளில் அதிகம் பரவலாகக் காணப்படும் ஒன்றாகும். இதைத் தரையில்லாக் குருவி என்றும் கூறுவர். மிக அரிதாகவே தரையிறங்கும் இப்பறவை, சளைக்காமல் பறந்து கொண்டும் உயர்மின் கம்பிவடங்களில் கூடுவதுமாகவும் இருப்பதால் இதற்கு இப்பெயர் பொருந்தும்.\n\nSection::::உடல் தோற்றம்.\nஊர்க்குருவியின் அளவுடையது; 18 செ.மீ நீளமுள்ளது. மேல் சிறகுத்தொகுதி பளபளப்பான அடர்நீல நிறமும் செம்பழுப்புக் கழுத்தும் வெண்ணிற அடிப்பகுதியும் கொண்டு பிளவுண்ட வாலும் உடையது; பறக்கும் போது அடிப்பகுதியை நோக்கினால் வாலில் கொடி போன்று வெண்புள்ளிகள் தென்படும்.\n\nSection::::உட்பிரிவுகள்.\nதமிழ்நாட்டில் காணப்படும் \"Hirundo rustica gutturalis\" என்ற தகைவிலான் இமயமலைத் தொடரில் இனப்பெருக்கம் செய்யும் கிழக்குத் தகைவிலான் உட்பிரிவாகும். இந்தியாவிற்கு வரும் இன்னொரு உட்பிரிவான (\"Hirundo rustica tytleri\") என்ற டைட்லர் தகைவிலான் வங்காளம், அசாம் ஆகிய இடங்களில் காணப்படும்.\nஇந்த பறவை மதுரைப்பகுதிக்கு மழைக்காலத்திற்கு முந்தியே வரத்துவங்குகின்றன. இதன் வலசை அதிகமாக இருந்தால் அந்த ஆண்டு மழைப்பொழிவு அதிகமாக இருக்கும் என்று கணிக்கப்பட்டுள்ளது.﻿\n\nSection::::கள இயல்புகள்.\nஆகஸ்ட் அல்லது செப்டம்பரில் வரத்தொடங்கும் தகைவிலான் ஏப்ரல் அல்லது மே மாதத்தில் தான் தம் இனப்பெருக்க உறைவிடங்களான இமயமலைத் தொடருக்கு வலசை போகும். மாலை வேளைகளில் பெருந்திரளாக இவற்றைக் காணலாம். நாணல் கதிர்கள் நிறைந்த ஏரிகள், வயல்கள் ஆகிய இடங்களில் அங்கும் இங்குமாக வேகமாகப் பறந்தபடியே பூச்சிகளைப் பிடித்து உண்ணும்.\n"}
{"id": "171496", "url": "https://ta.wikipedia.org/wiki?curid=171496", "title": "ஏரி மாவட்டம்", "text": "ஏரி மாவட்டம்\n\nஏரி மாவட்டம் (\"Lake District\" அல்லது \"The Lakes\" அல்லது \"Lakeland\") வடகிழக்கு இங்கிலாந்தில் உள்ள ஓர் மலைப்பாங்கான மண்டலம். புகழ்பெற்ற சுற்றுலாத் தலமாக விளங்கும் இப்பகுதி இங்குள்ள ஏரிகள், காடுகள், மலைகள் (\"ஃபெல்கள்\") ஆகியவற்றிற்கு மட்டுமல்லாது 19வது நூற்றாண்டின் துவக்க காலத்தில் இங்கு வாழ்ந்திருந்த \"ஏரி கவிஞர்கள்\" என அறியப்படும் வில்லியம் வேர்ட்ஸ்வொர்த் போன்றோரின் கவிதைகளுக்காகவும் எழுத்துக்களுக்காகவும் புகழ்பெற்றுள்ளது.\n\nஇப்பகுதி தேசியப் பூங்காவாக மே 9, 1951இல் அறிவிக்கப்பட்டது. இங்கிலாந்தில் பீக் மாவட்டத்தை அடுத்து தேசியப் பூங்காவாக அறிவிக்கப்பட்டது இதுவே ஆகும். ஐக்கிய இராச்சியத்தில் மிகவும் கூடுதலான சுற்றுலாப் பயணிகள் வருகை தரும் தேசியப் பூங்காவாக இது உள்ளது.ஆண்டுக்கு 15.8 மில்லியன் வருகைகளும் ஆண்டுக்கு நாள் வருகையாளர்கள் 23 மில்லியனாகவும் உள்ளது.\n\nஇங்கிலாந்திலேயே மிக உயர்ந்த சிகரமாகிய இசுகாஃபெல் பைக் இங்குதான் உள்ளது. இங்கிலாந்தின் மிக ஆழமான ஏரியான வெஸ்ட் வாட்டரும் மிக நீளமான ஏரியான வின்டர்மெரியும் இந்த தேசியப் பூங்காவில்தான் உள்ளது.\n\n"}
{"id": "171499", "url": "https://ta.wikipedia.org/wiki?curid=171499", "title": "பெருங்கணினி", "text": "பெருங்கணினி\n\nபெருமுகக் கணிப்பொறி அல்லது பெருங்கணினி (Mainframe computer) என்பது கணக்கெடுப்புகள், தொழில் மற்றும் நுகர்வோர் புள்ளி விபரங்கள்,நிறுவன வளம் திட்டமிடல், பரிவர்த்தனை செயல்பாடுகள் போன்ற பல அதிக அளவிலான தகவல்களை செயல்படுத்துவதற்கும், தொழில் நிறுவனங்கள் மற்றும் அரசு நிறுவனங்களில் அதி முக்கியமான மென் பயன்பாடுகளை செயல்படுத்துவதற்கு மற்றும் பராமரிப்பதற்கும் உதவும் பெரிய வகை கணினி ஆகும். முதலில் ஆதி கணினிகளின் மையச் செயற்பகுதி (central processing unit) மற்றும் நினைவகங்கள் வைக்கப்பட்டிருக்கும் பெரிய அறைகள் இப்பெயரால் அழைக்கப்பட்டன. பின்னர் இப்பெயர் உயர் தர வணிக இயந்திரங்களிலிருந்து சாதாரண ஆற்றல் குறைந்த இயந்திரங்களை வேறுபடுத்துவதற்கு பயன்படுத்தபட்டது.\nபெரிய அளவிலான கணினி கட்டமைப்புகள் 1960களில் நிறுவப்பட்டிருந்த போதிலும், அவை வளர்ந்து கொண்டேதான் இருக்கின்றன.\nSection::::விரிவுரை.\nநவீன பெருங்கணினி வடிவமைப்பு பொதுவாக ஒரு பணி கணக்கீட்டு வேகத்தை (MIPS rate or FLOPS) விட பின்வரும் காரணிகளால் வரையறுக்கப்படுகிறது\n\nஇவற்றின் உயர் நிலைப்பு தன்மை மற்றும் நம்பகத்தன்மை, இந்த இயந்திரங்களை நெடு நேரம் தடையில்லாமல் இயங்குவதற்கு வழிவகை செய்துள்ளது\n\nமென்பொருள் மேம்பாடுகள் செய்வதற்கு வழக்கமாக இயக்குதளத்தையோ அல்லது அதன் பகுதிகளையோ நிர்மாணிக்க வேண்டி வரும். வேலைப்பளு பகிர்தலுக்கு துணை செய்யும் 'ஐபிஎம்'மின் Z/இத (Z/OS) மற்றும் இணை சிக்கலமைப்பு(Parallel Sysplex), அல்லது 'யுனிஸிஸ்'(Unisys)சின் எக்ஸ்பிசில் (XPCL) போன்ற மெய் நிகராக்கும் வசதிகள் மூலமாக மட்டுமே இச்செயலை சீர்குலைவில்லாமல் செய்ய இயலும். பெருங்கணினிகள் குறிப்பாக செயல்படா நேரம் விலையுயர்ந்ததாகவும் பேரழிவை விளைவிப்பதாகவும் உள்ள மென் பயன்பாடுகளில் பயன்படுத்தப்படுவதால் அதிக கிடைக்கும் தன்மையுடதாக (availability) இருக்கின்றன. அவற்றின் நெடுங்கால பயன்பாட்டிற்கு இது ஒரு முக்கிய காரணம் ஆகும். நம்பகத்தன்மை (Reliability),கிடைக்கும் தன்மை மற்றும் சரிபார்க்க இயலும் தன்மை (serviceability) (நகிச-RAS) ஆகியவை பெருங்கணினியை வரையருக்கும் பண்புகளாக உள்ளன.\n\n"}
{"id": "171501", "url": "https://ta.wikipedia.org/wiki?curid=171501", "title": "சிவசேத்திரக் கோவை வெண்பா", "text": "சிவசேத்திரக் கோவை வெண்பா\n\nசிவசேத்திரக் கோவை வெண்பா என்னும் நூல் 16 ஆம் நூற்றாண்டில் வாழ்ந்த குரு நமசிவாயர் என்பவரால் எழுதப்பட்டது. \n\nவிருத்தாச்சல புராணம் 1908 ஆம் ஆண்டுப் பதிப்பில் “சிதம்பரத்தில் தெய்வீகமுற்று விளங்கிய ஒரு நமசிவாய தேவ சுவாமிகள் அருளிச் செய்த சிவக்ஷேத்திரக் கோவைத் திருவெண்பா” என்னும் குறிப்பு உள்ளது கொண்டு இந்த முடிவு மேற்கொள்ளப்பட்டுள்ளது. குரு நமசிவாயரின் ஆசிரியர் ‘ஓம் நமசிவாய குரு’. இவரது பெயர் இந்த நூலின் ஆறாம் பாடலில் வருகிறது. இதனால் இந்த நூல் செய்தவர் குரு நமசிவாயரே என்பது உறுதியாகிறது. \n\nஇதில் என்பது வெண்பாக்கள் உள்ளன. இவை திருமுது குன்றம் சிவபெருமானைப் போற்றுகின்றன.\n\nSection::::சில பாடல்கள்.\n(பொருள்நோக்கில் பிரித்துத் தரப்பட்டுள்ளன) \n\n<poem>நீற்றை அணிந்து நினைந்துருகி நெஞ்சமே\nபோற்று செழுந்திருவின் பூமானும் – காற்றும்\nகலைக்கிழத்திக் கோனும் கருதரிய கொல\nமலைக்கிழத்தி கோமான் வரும்.</poem>\n\n<poem>மன் அருணையோ நமசிவாய குருராயன் அது\nபொன் அடியில் என்னைப் பொருத்துவாய் – துன்னும் மலர்ப்\nபாதா, மலைக்கிழத்தி பாகா, பரமசிவ\nநாதா, பழமலை வாணா.</poem>\n\n<poem>விருப்பாய் முதுகுன்றின் மெய் ப்துமை கேளீர்\nநெருப்பா மலையொன்று நிற்கும் – பொருப்பில் ஒரு\nபச்சைப் கொடியும் படரும் அதனருகே\nஉச்சிக்கே ஆறும் ஓடும். </poem>\n"}
{"id": "171506", "url": "https://ta.wikipedia.org/wiki?curid=171506", "title": "கானல் நீர்", "text": "கானல் நீர்\n\nகாணல் நீர் என்பது வெப்பமான காலநிலைகளில் பாலைவனங்களிலும், நேரான தார்ப் பாதைகள் போன்றவற்றில் நீர்த்தடாகம் போன்று தோற்றமளிக்கும் தோற்றப்பாடு ஆகும். இது வளியில் ஒளியின் ஒளிமுறிவு (ஒளிவிலகல்) மற்றும் முழு அகத் தெறிப்பு நிகழ்ந்து வானின் எதிரொளிப்பால் தோன்றும் ஒரு மாயத்தோற்றம் ஆகும். கோடைக் காலங்களில் திகுந்த வெப்பங் காரணமாக தரையை ஒட்டிய வளிப்படை சூடடைகின்றது இதனால் இப்பகுதியல் உள்ள வளிபட்டை அடர்த்தி குறைந்து காணப்படும். இந்த நிலமட்டத்திற்கு மேல் உள்ள வளிப்படையின் சூடையும் அளவு குறைவடைந்து இருப்பதால் வெவ்வேறு விரிவு நிலையில் வளி காணப்படுகின்றது. இதன் காரணமாக வெவ்வேறு ஊடகம் போல் தொழிற்படுகின்றது. இதில் ஒளி ஊடுருவும்போது முழு அகத்தெறிப்பு நிகழுவதால் ஒளி முறிவடைந்து போலி தோற்றப்பாடு நிகழுகின்றது.\n"}
{"id": "171507", "url": "https://ta.wikipedia.org/wiki?curid=171507", "title": "சிவாட்டகம்", "text": "சிவாட்டகம்\n\nசிவாட்டகம் என்னும் நூல் 16 ஆம் நூற்றாண்டில் அரசனாகவும், புலவராகவும் விளங்கிய அதிவீரராம பாண்டியர் என்பவரால் இயற்றப்பட்ட காசி காண்டம் என்னும் நூலில் வரும் ஒரு பகுதி. இது பல்வேறு சிறப்பு கருதித் தனி நூலாக அச்சிட்டு வெளிவந்துள்ளது. எட்டுப் பாடல்களைக் கொண்ட நூல் 'அட்டகம்' எனப்படும். சிவபெருமானைப் போற்றும் பாடல்கள் எட்டு கொண்டிருப்பதால் இதனைச் சிவாட்டகம் என்றனர். இந்த எட்டுப் பாடல்களைப் போற்றி வணங்கினால் பிள்ளைப்பேறு கிட்டும் என நம்பினர். \n\nஇதில் உள்ள பாடல்களில் ஒன்று (எடுத்துக்காட்டு) \n\n<poem>அரு உருவாய், ஏகமாய்க், குணம் குறிகள் எவையும் இன்றி, அவசம் ஆகி\nநிருமலமாய், எவ்வுயிர்க்கும் உயிராகிச், சுடரொளியாய் நித்தம் ஆகி\nகருது அரிய ஆனந்தக் கடல் ஆகி மெய்ஞ்ஞானக் கனியாய் நின்ற\nவரத நினது அடிக் கமலம் மனத்து இருத்திக், கொழுமலர் தூய் வழுத்தல் செய்வாம்.</poem> \n"}
{"id": "171511", "url": "https://ta.wikipedia.org/wiki?curid=171511", "title": "திருத்தொண்டர் புராண சாரம்", "text": "திருத்தொண்டர் புராண சாரம்\n\nதிருத்தொண்டர் புராண சாரம் என்னும் நூல் 14 ஆம் நூற்றாண்டு நூல். அதன் ஆசிரியர் உமாபதி சிவாசாரியார். சேக்கிழார் எழுதிய திருத்தொண்டர் புராணத்தில் உள்ள 63 நாயன்மார்களுக்கும் ஒவ்வொருவருக்கும் ஒவ்வொரு பாடல் என்ற முறையில் 63 பாடல்களும், அப்பருக்கும், சம்பந்தருக்கும் கூடுதலாக இரண்டு பாடல்களும், மற்றும் பாயிரப் பாடல்களும் சேர்த்து மொத்தம் 83 பாடல்களைக் கொண்டது இந்த நூல். மேலும் புராணப்பாடல் தொகை, தனியடியார். தொகையடியார், இனம் முதலான பாகுபாடுகளும் இந்த நூலில் அமைந்துள்ளன. \n\n"}
{"id": "171514", "url": "https://ta.wikipedia.org/wiki?curid=171514", "title": "சேக்கிழார் புராணம்", "text": "சேக்கிழார் புராணம்\n\nசேக்கிழார் புராணம் என்னும் நூல் 14 ஆம் நூற்றாண்டில் தோன்றியது. திருத்தொண்டர் வரலாறு என்பது இந்த நூலின் மற்றொரு பெயர். உமாபதி சிவாசாரியார் என்பவர் இதனை எழுதினார். சேக்கிழார் 63 நாயன்மார்கள் வரலாற்றைத் திருத்தொண்டர் புராணம் என்னும் பெயரில் நூலாகச் செய்தவர். சேக்கிழாரின் வரலாற்றை அறிய உதவும் நூல் இது ஒன்றே. இது சைவ உலகில் பெரிதும் பரவி நன்கு போற்றப்பட்டு வந்தது.\n\nஅந்த நூலில் 103 பாடல்கள் உள்ளன. அனபாய சோழன் சமண நூலில் மூழ்கிக் கிடந்தான். அதனை மாற்றச் சேக்கிழார் இந்த நூலைச் செய்தார் என்று ‘பெரிய புராணம்’ நூலின் வரலாற்றைச் சேக்கிழார் புராணம் விளக்கிகிறது. \n"}
{"id": "171515", "url": "https://ta.wikipedia.org/wiki?curid=171515", "title": "தமிழ்நாடு கூட்டுறவு சங்கங்களுக்கான தேர்தல், 2013", "text": "தமிழ்நாடு கூட்டுறவு சங்கங்களுக்கான தேர்தல், 2013\n\nதமிழ்நாடு கூட்டுறவு சங்கங்களுக்கான தேர்தல், 2013 என்பது, தமிழ்நாட்டிலுள்ள கூட்டுறவு சங்கங்கள் அனைத்திற்கும் இயக்குநர்கள் மற்றும் தலைவர் போன்ற பொறுப்புகளைத் தேர்வு செய்வதற்காக 2013ல் இடம்பெற்ற தேர்தல் ஆகும். \n\nSection::::கூட்டுறவு சங்கங்கள்.\nதமிழ்நாட்டில் கூட்டுறவு சங்கங்களின் பதிவாளர் மற்றும் இதர செயற் பதிவாளர்களான பால்வளத்துறை ஆணையர், கைத்தறித்துறை இயக்குனர், மீன்வளத்துறை ஆணையர், தொழில் வணிகத்துறை ஆணையர், கால்நடை பராமரிப்புத்துறை இயக்குனர், சர்க்கரைத்துறை இயக்குனர், பதிவாளர் (வீட்டு வசதி), சமூக நலத்துறை இயக்குனர், கதர் கிராம தொழில்துறை ஆணையர், வேளாண்மைத்துறை இயக்குனர் ஆகிய 14 செயற்பதிவாளர்களின் கட்டுப்பாட்டின் கீழ் 22 ஆயிரத்து 532 கூட்டுறவு சங்கங்கள் இயங்கி வருகின்றன.\n\nSection::::தமிழ்நாடு மாநிலக் கூட்டுறவு தேர்தல் ஆணையம்.\nதமிழ்நாட்டிலுள்ள உள்ளாட்சி அமைப்புகளுக்கான தேர்தல்களை நடத்த தனியாக மாநில தேர்தல் ஆணையம் அமைக்கப்பட்டிருப்பது போல், தமிழ்நாட்டிலுள்ள அனைத்து கூட்டுறவு சங்கங்களுக்கான தேர்தல்களை நடத்த தமிழ்நாடு மாநிலக் கூட்டுறவு தேர்தல் ஆணையம் ஒன்றை ஏற்படுத்தியுள்ளது. இதன் ஆணையராக ஓய்வு பெற்ற இந்திய ஆட்சிப்பணி அதிகாரி எம்.ஆர்.மோகன் நியமிக்கப்பட்டுள்ளார்.\n\nSection::::ஐந்து நிலைகளிலான தேர்தல்.\nகூட்டுறவு சங்கங்களுக்கான தேர்தல் ஐந்து நிலைகளில் நடைபெற உள்ளது. முதல் நிலையில் கூட்டுறவு விற்பனை சங்கங்கள் தவிர இதர தொடக்க கூட்டுறவு சங்கங்களுக்கு தேர்தல் நடத்தப்பட உள்ளது. இரண்டாம் நிலையில் கூட்டுறவு விற்பனை சங்கங்கள், கூட்டுறவு சர்க்கரை ஆலைகள், செயற் பதிவாளர்களின் கட்டுப்பாட்டில் உள்ள மத்திய வகை கூட்டுறவு சங்கங்களுக்கு தேர்தல் நடத்தப்பட உள்ளது. மூன்றாம் நிலையில் மத்திய கூட்டுறவு வங்கிகள், கூட்டுறவு மொத்த விற்பனை பண்டக சாலைகள் (தமிழ்நாடு மாநில தலைமை கூட்டுறவு வங்கி, தமிழ்நாடு நுகர்வோர் கூட்டுறவு இணையம், தமிழ்நாடு கூட்டுறவு ஒன்றியம் ஆகியவை தவிர) இதர தலைமை கூட்டுறவு சங்கங்களுக்கு தேர்தல் நடைபெற இருக்கிறது. நான்காம் நிலையில் மாவட்ட கூட்டுறவு ஒன்றியங்கள், கூட்டுறவு அச்சகங்கள், தமிழ்நாடு மாநில தலைமை கூட்டுறவு வங்கி, தமிழ்நாடு நுகர்வோர் கூட்டுறவு இணையம், தமிழ்நாடு தொழில் கூட்டுறவு வங்கி ஆகிய கூட்டுறவு சங்கங்களுக்கு தேர்தல் நடத்தப்பட உள்ளது. ஐந்தாம் நிலையில் தமிழ்நாடு கூட்டுறவு ஒன்றியத்திற்கு தேர்தல் நடத்தப்படுகிறது.\n\nSection::::தேர்தல் நாட்கள்.\nமுதல் நிலையில் தேர்தல் நடைபெறவுள்ள 22 ஆயிரத்து 192 சங்கங்களுக்கான தேர்தல் நான்கு கட்டங்களாக நடத்தப்படுகிறது. முதல் நிலையில் 5 ஆயிரத்து 855 சங்கங்களுக்கும், இரண்டாம் நிலையில் 5 ஆயிரத்து 603 சங்கங்களுக்கும், மூன்றாம் நிலையில் 5 ஆயிரத்து 481 சங்கங்களுக்கும், நான்காம் நிலையில் 5 ஆயிரத்து 253 சங்கங்களுக்கும் தேர்தல் நடத்தப்பட இருக்கிறது. முதல் நிலைத் தேர்தல் ஏப்ரல் 5 அன்றும், இரண்டாம் நிலைத் தேர்தல் ஏப்ரல் 12 அன்றும், மூன்றாம் நிலைத் தேர்தல் ஏப்ரல் 19 அன்றும், நான்காம் நிலைத் தேர்தல் ஏப்ரல் 27 அன்றும் நடைபெற உள்ளன.\n\n\n"}
{"id": "171519", "url": "https://ta.wikipedia.org/wiki?curid=171519", "title": "தமிழ்நாடு மாநிலக் கூட்டுறவு தேர்தல் ஆணையம்", "text": "தமிழ்நாடு மாநிலக் கூட்டுறவு தேர்தல் ஆணையம்\n\nதமிழ்நாடு அரசு மாநில கூட்டுறவு தேர்தல் ஆணையம் என்பது தமிழ்நாட்டிலுள்ள கூட்டுறவு சங்கங்களுக்கான தேர்தல்களை நடத்துவதற்காக ஏற்படுத்தப்பட்ட ஒரு அமைப்பாகும். இந்த அமைப்பு தமிழ்நாட்டிலுள்ள கூட்டுறவு சங்கங்களுக்கான தேர்தல் சட்டப்படியும், நேர்மையாகவும் நடத்தப்படுவதற்கான பணிகளைச் செயல்படுத்தும். இதன் ஆணையராக ஓய்வு பெற்ற இந்திய ஆட்சிப்பணி அதிகாரி எம்.ஆர்.மோகன் நியமிக்கப்பட்டுள்ளார்.\n"}
{"id": "171536", "url": "https://ta.wikipedia.org/wiki?curid=171536", "title": "சர்வபள்ளி கோபால்", "text": "சர்வபள்ளி கோபால்\n\nசர்வபள்ளி கோபால் () (23 ஏப்ரல் 1923 – 20 ஏப்ரல் 2002) ஒரு இந்திய வரலாற்று ஆய்வாளராவார். \n\nSection::::பின்புலமும் கல்வியும்.\nஇவர் தெலுங்கு நியோகி (ஆந்திராவில் உள்ள பிராமணப்பிரிவு) குடும்பத்தில் பிறந்தார். தெலுங்கு மொழியைத் தாய்மொழியாக கொண்டவர். இந்தியாவின் முதல் குடியரசுத் துணைத்தலைவரும், இரண்டாவது குடியரசுத் தலைவருமான சர்வபள்ளி ராதாகிருஷ்ணனின் மகனாவார்.\n\nஇவர் தன்னுடைய பட்டப்படிப்பை சென்னை பிரசிடன்சி கல்லூரியிலும் ஆக்ஸ்போர்டு பல்கலைக்கழகத்தில் தன்னுடைய தத்துவ பட்டத்தினை பெற்றார். (D.Phil)\n\nSection::::வாழ்க்கை.\nஇந்திய அரசின் வெளியுறவுத்துறை அமைச்சகத்தில் இயக்குநாராகவும், முன்னாள் பிரதமர் ஜவஹர்லால் நேருவுடன் இணைந்து பணியாற்றினார். ஆக்ஸ்போர்ட் பல்கலைக்கழகத்தின் செயின்ட் அந்தோனி கல்லூரியின் இந்திய வரலாற்றுப் பிரிவின் வாசகராக இருந்தார். இந்திரா காந்தி பிரதமராக இருந்த போது உருவாக்கப்பட்ட ஜவஹர்லால் நேரு பல்கலைக்கழகத்தின் வரலாற்று துறை தலைவராக நியமிக்கப்பட்டார். \n\nஇவர் புது தில்லியில் இயங்கும் தேசிய புத்தக அறக்கட்டளையின் தலைவராக 1970-களில் பதவி வகித்தார்.\n\nSection::::இல் வாழ்க்கை.\nசர்வபள்ளி கோபால் காவேரி என்கிற இந்திரா ராமசுவாமியை 1949-ம் ஆண்டு மணந்தார்.\n\nSection::::விருதுகள்.\n1999-ம் ஆண்டு இவர் இந்திய வரலாற்றிற்கு அளித்த பங்களிப்பிற்காக பத்ம விபூசன் விருது வழங்கப்பட்டது. \n\n"}
{"id": "171546", "url": "https://ta.wikipedia.org/wiki?curid=171546", "title": "பெனைன்சு மலைத்தொடர்", "text": "பெனைன்சு மலைத்தொடர்\n\nபெனைன்சு (\"Pennines\") என்பது இங்கிலாந்தில் உள்ள ஓர் மலைத்தொடர். பீக் மாவட்டத்திலிருந்து யோர்க்சையர் டேல்சு, பெரும் மான்செஸ்டர், இலங்காசையரின் மேற்கு பெனைன் மேட்டுப்பகுதிகள், கும்பிரியா ஃபெல்கள் வழியாக இசுக்காட்லாந்து எல்லையில் உள்ள செவியட் குன்றுகள் வரை இடைவெளியின்றி அமைந்துள்ள இம்மலைத்தொடர் பல நேரங்களில் \"இங்கிலாந்தின் முதுகெலும்பு\" எனக் குறிக்கப்படுகிறது . இந்த மலைத்தொடர் ஏறத்தாழ நீளமுள்ளது.\n\nபெனைன்சின் பகுதிகள் பீக் தேசியப் பூங்கா, யார்க்சையர் தேசியப் பூங்கா மற்றும் நார்த்தம்பர்லாந்து தேசியப் பூங்காக்களின் அங்கமாக உள்ளன. பிரித்தானியாவின் முதல் தொலைதூர நடைபாதை, பெனைன் வழி (Pennine Way), பெனைன்சு மலைத்தொடர் வழியாக 429 kilometres (268 mi) தொலைவிற்குச் செல்கிறது.\n\nSection::::பெயர்க்காரணம்.\n\"பெனைன்சு\" என்ற பெயர் \"குன்று\" எனப்பொருள்படும் \"பென்னியோரோசெசு\" எனும் செல்திக்கு மொழிச் சொல்லிலிருந்து வந்திருக்கலாம் எனக் கருதப்படுகிறது. இருப்பினும் இந்த மலைத்தொடரை இப்பெயரில் குறிப்பிடப்படும் முதல் குறிப்புகள் 18வது நூற்றாண்டிலிருந்தே காணப்படுகின்றன.\n\nSection::::உயரமும் அளவும்.\nஇந்த மலைகள் பெரிய உயரங்களை எட்டுவதில்லை; பெரும்பாலும் குன்றுகள் என்றே அழைக்கப்படுகின்றன. கிழக்கு கும்பிரியாவில் உயரமுள்ள \"கிராஸ் ஃபெல்\"லே மிகவும் உயரிய சிகரமாகும். மற்ற மலைச்சிகரங்கள் \"மிக்கெல் ஃபெல்\" , \"வெர்ன்சைடு\" , \"இங்கில்பரோ\" , \"பென்-யி- கென்ட்\" , மற்றும் \"கிண்டர் இசுகவுட்டு\" ஆகும்..\n\nபெனைன்சின் பெரும்பாலான நிலக்காட்சிகள் மேட்டுப்புற புதர்வெளிகளாகும். இது இங்கிலாந்தின் ஆறுகளை நாட்டின் கிழக்குப் பகுதிக்கும் மேற்குப் பகுதிக்குமாகப் பிரிக்கிறது. ஈடன் ஆறு, ரிப்பிள் ஆறு, மெர்சி ஆறு என்பன மேற்கு நோக்கி ஓடி ஐரியக் கடலில் கலக்கும் ஆறுகளாவன; டைன் ஆறு, டீசு ஆறு, இசுவேல் ஆறு கால்டர் ஆறு, அயர் ஆறு, டான் ஆறு, டிரென்ட் ஆறு என்பன கிழக்கு நோக்கி ஓடி வடகடலில் கலக்கும் ஆறுகளாவன. \n\n"}
{"id": "171552", "url": "https://ta.wikipedia.org/wiki?curid=171552", "title": "வளைகுடா ஓடை", "text": "வளைகுடா ஓடை\n\nவளைகுடா ஓடை (\"Gulf Stream\") அத்லாந்திக் பெருங்கடலில் உள்ள ஓர் முதன்மை நீரோட்டம் ஆகும். இது வடக்கு அத்லாந்தியப் பெருங்கடலின் குறுக்கே ஓடுகிறது. புளோரிடாவின் முனையில் துவங்கும் இந்த நீரோட்டம், ஐக்கிய அமெரிக்கா, கனடாவின் நியூ பவுண்டுலாந்து ஆகியவற்றின் கிழக்குக் கடலோரமாகச் சென்று அட்லாண்டிக் பெருங்கடலின் குறுக்காக நகர்ந்து ஏறத்தாழ ஆள்கூற்றில் இரண்டாகப் பிரிந்து இதன் வடக்குப் பிரிவு வடக்கு ஐரோப்பாவிற்கும் தெற்குப் பிரிவு மேற்கு ஆபிரிக்காவிற்குமாக ஓடுகிறது. \"மேற்கத்திய வலுவூட்டலினால்\" வளைகுடா ஓடை வட அமெரிக்காவின் கிழக்கு கடற்கரையோரம் வடக்கு நோக்கியே நகர்கிறது.\nவளைகுடா ஓடை வட அமெரிக்காவின் கிழக்கு கடலோரப்பகுதிகளின் வானிலையையும் ஐரோப்பாவின் மேற்கு கடலோரப்பகுதிகளின் வானிலையையும் பாதிக்கிறது. இதனால் குளிர்ந்த வடக்கில் இருந்தபோதும் மேற்கு ஐரோப்பாவின் கடலோரப் பகுதிகள் சூடாக உள்ளன. பல்வகை வலுவான சூறாவளிகளுக்கும் இவை காரணமாக அமைகின்றன. இந்த ஓடையிலிருந்து புதிப்பிக்கத்தக்க ஆற்றலை உற்பத்தி செய்ய குறிப்பிடத்தக்க வாய்ப்பு உள்ளதாக மதிப்பிடப்பட்டுள்ளது.\n\n"}
{"id": "171553", "url": "https://ta.wikipedia.org/wiki?curid=171553", "title": "ராஜசுலோசனா", "text": "ராஜசுலோசனா\n\nராஜசுலோசனா (\"Rajasulochana\", , ஆகத்து 15, 1935 - மார்ச் 5, 2013, அகவை 77) பழம்பெரும் தமிழ்த் திரைப்பட நடிகை. 275-க்கும் மேற்பட்ட தமிழ், தெலுங்கு, கன்னடம், இந்தி மொழி திரைப்படங்களில் நடித்தவர்.\n\nSection::::வாழ்க்கைக் குறிப்பு.\nராஜசுலோசனா 1935 ஆம் ஆண்டில் சித்தூரில் பிறந்தார். திரைப்பட நடிகர் மற்றும் இயக்குனரான சி.எஸ்.ராவ் என்பவரை மணந்தார். 17 வயதில் நடிக்க வந்த இவர் 1953-ல் குணசாகரி என்ற கன்னடப் படத்தில் அறிமுகமாகி தமிழில் சத்யசோதனை படம் மூலம் தமிழுக்கு அறிமுகமானார்.\n\nபின்னாளில் அமெரிக்காவிற்குப் புலம் பெயர்ந்தார். அமெரிக்காவில் இருந்தபோது நடன பள்ளிகள் நடத்தி வந்தார். பின்னர் மீண்டும் இந்தியா திரும்பி சென்னையில் \"புஷ்பாஞ்சலி நிருத்ய கலாகேந்திரம்\" என்னும் நாட்டியப் பள்ளியை துவக்கி நாட்டிய கலைஞர்களை உருவாக்கும் பணியில் ஈடுபட்டு வந்தார்.\n\nSection::::திரையுலகப் பங்களிப்புகள்.\nகதாநாயகியாகவும், குணசித்திர, வில்லி வேடங்களிலும் திரைப்படங்களில் நடித்தார்.\n\n\nSection::::மறைவு.\nசிறுநீரக கோளாறால் அவதிப்பட்டு வந்த ராஜசுலோசனா சென்னையில் உள்ள தனியார் மருத்துவமனை ஒன்றில் அனுமதிக்கப்பட்டு 2013 மார்ச் 5 காலையில் தனது 77வது அகவையில் காலமானார். இவருக்கு ஷியாம் சுந்தர், ஸ்ரீ, தேவி ஆகிய மூன்று பிள்ளைகள் உள்ளனர். ஏழு ஆண்டுகளுக்கு முன்னர் இவரது கணவர் ராவ் காலமானார்.\n\n"}
{"id": "171555", "url": "https://ta.wikipedia.org/wiki?curid=171555", "title": "நிரந்தர நடுவர் நீதிமன்றம்", "text": "நிரந்தர நடுவர் நீதிமன்றம்\n\nநிரந்தர நடுவர் நீதிமன்றம் (\"Permanent Court of Arbitration\") என்பது ஒரு பன்னாட்டு அமைப்பு. இது நெதர்லாந்து நாட்டில் உள்ள த ஹேக் என்ற நகரில் அமைக்கப்பட்டுள்ளது.\n\nSection::::வரலாறு.\nஇந்நீதிமன்றம் 1899ல் நடந்த முதல் ஹேக் அமைதி மாநாட்டின் மூலம் அமைக்கப்பட்டது. இது ஒரு பழமையான பன்னாட்டு பிரச்சனைகளை தீர்க்கும் அமைப்பாகும்.\n\nபசிபிக் பன்னாட்டு பிரச்சனை தீர்க்கும் ஹேக் உடன்படிக்கையில் உள்ள 20 மற்றும் 29 வது கட்டுரைகளின் கீழ் இந்த நிரந்தர நடுவர் நீதிமன்றம் உருவாக்கப்பட்டது. இரண்டாம் ஹேக் அமைதி மாநாட்டில் (1907) இந்த உடன்படிக்கை மறு ஆய்வு செய்யப்பட்டது.\n\nSection::::அரசுக் கட்சிகள் (அ) அங்கங்கள்.\nபிப்ரவரி 2012 வரை, இந்த நிறுவனத்தின் முதல் அல்லது இரண்டாம் மாநாட்டு உடன்படிக்கையில் கீழ் 115 நாடுகள் அங்கம் வகிக்கின்றனர்.\n\nஇது பன்னாட்டு நீதிமன்றம் (\"International Court of Justice\") போலல்லாமல் அரசு, அரசு நிறுவனங்கள், பன்னாட்டு அமைப்புகள் மற்றும் தனியார் கட்சிகளுக்கு இடையேயான பிரச்சனைகளையும் தீர்க்க வழி செய்கிறது.\n\n\n"}
{"id": "171565", "url": "https://ta.wikipedia.org/wiki?curid=171565", "title": "கரவு தொழில்நுட்பம்", "text": "கரவு தொழில்நுட்பம்\n\nகரவு தொழில்நுட்பம் (Stealth technology) ஒரு இராணுவ உத்திகள் மற்றும் முடக்க மின்னணு எதிர்வினையின் ஒரு துணை துறையாகும். இந்த தொழில்நுட்பம், பொருள்களைக் கண்டறியும் கருவிகளுக்கு எதிராக பொருள்களுக்குக் குறைந்த அவதானிக்கக்கூடிய தன்மையை அளிக்கிறது. நவீன போர் நுட்பங்களில் இது அளப்பரிய பங்காற்றுகிறது. தற்கால வானூர்திகள், போர்க்கப்பல்கள், நீர்மூழ்கிக் கப்பல்கள், மற்றும் ஏவுகணைகளில் கரவு தொழில்நுட்பம் பயன்படுத்தப்படுகிறது. கதிரலைக் கும்பாவாலோ(Radar), ஒலிச் செலுத்துவழி மற்றும் வீச்சளவு மூலமோ(Sonar), காட்சி, ஒலி, மற்றும் அகச்சிவப்பு முறைகள் மூலமோ கரவு தொழில்நுட்ப பொருள்களைக் கண்டறிவது கடினம்.\n"}
{"id": "171573", "url": "https://ta.wikipedia.org/wiki?curid=171573", "title": "லிபரல் டெமக்கிராட்சு", "text": "லிபரல் டெமக்கிராட்சு\n\nலிபரல் டெமக்கிராட்சு (\"Liberal Democrats\", பெரும்பாலும் சுருக்கமாக லிப் டெம்;\"Lib Dems\", ) are a ஐக்கிய இராச்சியத்தில் தாராளமயமாக்கல் கொள்கையுடைய ஓர் அரசியல் கட்சி ஆகும். இக்கட்சி அரசியலமைப்பிலும் தேர்தல் முறைமைகளிலும் சீர்திருத்தங்கள், முன்னோக்கிய வரிவிதிப்பு, சுற்றிச்சூழல் பாதுகாப்பு, ஐரோப்பிய மனித உரிமை சட்டங்கள், வங்கிச் சீர்திருத்தங்கள் மற்றும் குடியியல் உரிமைகளுக்கு ஆதரவளிக்கிறது.\n\n1988இல் லிபரல் கட்சியும் சோசியல் டெமக்கிராட்டிக் கட்சியும் இணைந்து இக்கட்சி உருவானது. இதற்கு முன்னதாக இரு கட்சிகளும் ஏழு ஆண்டுகளாக கூட்டணி அமைத்திருந்தன. லிபரல்கள் 129 ஆண்டுகளாக இருந்து வருகின்றனர்; ஆட்சியிலும் இருந்துள்ளனர். இவர்களது ஆட்சியில் பல்வேறு நலத்திட்டங்களை நடைமுறைக்கு கொணர்ந்துள்ளனர். கன்சர்வேடிவ் கட்சிக்கு முதன்மையான எதிர்கட்சியாக இருந்த லிபரல் கட்சி 1920களில் தொழிற் கட்சியிடம் தன்னிடத்தை இழந்தது. இன்று மூன்றாவது பெரிய கட்சியாக ஐக்கிய இராச்சிய அரசியலில் இருந்து வருகறது.\nஇக்கட்சி சாதாரணர்களின் அவையில் 650 இடங்களில் 57 இடங்களும் பிரபுக்கள் அவையில் 738 இடங்களில் 79 இடங்களும் கிடைத்துள்ளன. ஐரோப்பிய நாடாளுமன்றத்தில் பிரித்தானியாவிற்குள்ள 72 இடங்களில் 11 இடங்களும் இசுகாட்லாந்தின் சட்டப் பேரவையில் 129 இடங்களில் 16 இடங்களும் வேல்சு சட்டப் பேரவையில் 60 இடங்களுக்கு 5 இடங்களும் பெற்றுள்ளது. ஆளும் கன்சர்வேட்டிவ் கட்சியுடன் கூட்டணி அமைத்து தற்போதுள்ள ஐக்கிய இராச்சிய அரசில் பங்கேற்றுள்ளது. லிபரல் டெமக்கிராட்சின் தலைவர் நிக் கிளெக் துணைப் பிரதமராக உள்ளார்.\n\n"}
{"id": "171574", "url": "https://ta.wikipedia.org/wiki?curid=171574", "title": "த டெயிலி டெலிகிராப்", "text": "த டெயிலி டெலிகிராப்\n\nத டெயிலி டெலிகிராப் ஒரு பிரித்தானிய காலை தின செய்தித்தாள் ஆகும். இது இலண்டன், ஐக்கிய இரச்சியம் மற்றும் உலகம் முழுவதும் விற்பனை செய்யப்படுகிறது. ஆர்தர் பி. சிலெய் ஆல் சூன் 1855 இல் த டெயிலி டெலிகிராப் அண்ட் கூரியர் என தொடங்கப்பட்டது. 2004 இலிருந்து டேவிட் மற்றும் பிரெடிரிக் பார்கிலேவிற்கு சொந்தமாகும்.\n\n2005இல் ஒரு சர்வேயின்படி, 64% \"த டெயிலி டெலிகிராப்\" படிப்பவர்கள் கன்சர்வேட்டிவ் கட்சிக்கு வரப்போகும் தேர்தலில் வாக்களிப்பார்கள். சூலை 2011 இல் சராசரியாக 634,113 இதழ்கள் விற்பனையாகியது (\"தி டைம்ஸ்\"யின் 441,205 ஒப்பிடுகையில்).\n\n\n"}
{"id": "171576", "url": "https://ta.wikipedia.org/wiki?curid=171576", "title": "அரசரும் புலவரும்", "text": "அரசரும் புலவரும்\n\nஅரசரும் புலவரும் என்னும் நூல் புறநானூறில் புகழப்படும் குமணன், அதியன் நெடுமான் அஞ்சி என்னும் இரண்டு வள்ளல்களை அறிமுகம் செய்யும் சிறுவர் இலக்கியம் ஆகும். 1960 ஆம் ஆண்டு மார்ச் மாதம் வெளியிடப்பட்ட இந்நூலை எழுதியவர் அந்நாளைய பொதுக்கல்வி இயக்குநரக நூலகரும் பின்னாளைய தமிழ்நாடு அரசு பொது நூலகத் துறை இயக்குநருமான வே. தில்லைநாயகம் ஆவார். நூலின் முதற்பகுதி ‘அண்ணனும் தம்பியும்’ என்னும் தலைப்பில் ஐந்து இயல்களையும் இரண்டாம் பகுதி ‘அரசரும் புலவரும்’ என்னும் தலைப்பில் ஐந்து இயல்களையும் கொண்டிருக்கின்றன.\n\nSection::::அண்ணனும் தம்பியும்.\nஅண்ணனும் தம்பியும் என்னும் பகுதியில் (1) முடங்கல் வந்தது!, (2) குடும்பச் சண்டை, (3) புலவர் புறப்பட்டார்!, (4) ஐயோ, அண்ணா!, (5) மாண்டவர் மீண்டார்! என்னும் ஐந்து இயல்கள் இருக்கின்றன. இந்த இயல்களில், அண்ணன் தம்பி ஆகிய இருவர் உரையாடும் முறையில், சங்க காலத்தில் பழநி மலைத்தொடர்|பழநி மலைத்தொடரில் உள்ள முதிர மலைப் பகுதியை ஆண்ட குமணன் என்னும் சிற்றரசரின் கொடைத்திறம் கதையாகக் கூறப்பட்டு உள்ளது.\n\nSection::::குமணனின் கதை.\nபழநிக்கும் உடுமலைப்பேட்டைக்கும் இடையில் இருக்கிறது குமணமங்கலம் (கொமரலிங்கம் என்பது தற்போதைய பெயர்). இப்பெயர் இப்பகுதியை ஆண்ட குமணனின் பெயரால் துலங்குகிறது. முதிரமலை என்பது இதனுடைய பழைய பெயர். குமணன் இயற்றமிழை வளர்த்த புலவர்களையும் இசைத்தமிழை வளர்த்த பாணர்களையும் நாடகத்தமிழை வளர்த்த கூத்தர்களையும் புரந்தான். அவர்களுக்கு பொன்னையும் பொருளையும் கொடையாகக் கொடுத்தான். இதனால் குமணனின் புகழ் பரவியது. இதனைக் கண்டு குமணனுக்குத் தம்பியான இளங்குமணன் பொறாமைகொண்டான். இதனை அறிந்த குமணன், போரைத் தவிர்த்து தன்னுடைய நாட்டை இளங்குமணனிடம் ஒப்படைத்துவிட்டு, நண்பர்களோடு காட்டிற்குச் சென்றுவிட்டான். ஆனால் இளங்குமணனோ தன் அண்ணனை ஒழிக்க நினைத்தான். எனவே, ‘குமணன் தலையை கொய்துகொண்டு வருபவர்களுக்கு ஆயிரம்பொன் பரிசு’ என இளங்குமணன் அறிவித்தான். இந்நிலையில் குமணனிடம் கொடை பெற்றுச் செல்வதற்காக பெருந்தலைச்சாத்தனார் என்னும் புலவர் முதிர மலைக்கு வந்தார். நடந்தவைகளை அறிந்தார். பெருஞ்சித்திரனாருக்கு யானையைப் பரிசளித்த வள்ளல் குமணனின் நிலையை எண்ணி இரங்கினார். குமணனைத் தேடி காட்டிற்கு சென்றார். அவனைச் சந்தித்தார். குமணனனோ புலவருக்கு எதனைக் கொடையாகக் கொடுப்பது எனத் தெரியாது தவித்தான். அப்பொழுது அவன்தன் தம்பியின் ஆணை நினைவிற்கு வந்தது. தன்னுடைய உடைவாளை எடுத்து புலவரிடம் கொடுத்தான். தனது தலையைக் கொய்து சென்று இளங்குமணனிடம் கொடுத்து ஆயிரம் பொன்களைப் பரிசாகப் பெற்றுக்கொள்ளுமாறு கூறினான். புலவர் குமணனின் வாளை எடுத்துக்கொண்டு அவ்விடத்தில் இருந்து அகன்றார்.\n\nபுலவர் மறுநாள் குமணனின் தலையை ஒரு கையிலும் அவனது வாளை மறுகையிலும் ஏந்திக்கொண்டு இளங்குமணனின் அரண்மனைக்குச் சென்றார். குமணன்னின் கொய்யப்பட்ட தலையைக் கண்ட இளங்குமணன், புலவரின் வறுமையை நீக்க தனது தலையையே கொடுத்த குமணன் பெருமையை எண்ணி, தன்னுடைய தவறை உணர்ந்து அழுது புலம்பினான்; தற்கொலை செய்துகொள்ள முயன்றான். அம்முயற்சியைத் தடுத்த புலவர், “குமணன் சாகவில்லை. இது செவ்வாழைத் தண்டால் செய்யப்பட்ட போலித்தலை. உன்னைத் திருத்துவதற்காக நான் செய்தது” எனக் கூறினார். பின்னர் இளங்குமணன் காட்டிற்குச் சென்று தன் அண்ணன் குமணனை அழைத்துவந்து ஆட்சியை ஒப்படைத்தான்.\n\nSection::::அரசரும் புலவரும்.\nஅரசரும் புலவரும் என்னும் பகுதியில் (1) எங்கே போனீர்கள்?, (2) தர்மபுரி போனோம்!, (3) அஞ்சி, (4) ஒளவையார் வந்தார்!, (5) நெல்லிக்கனி என்னும் ஐந்து இயல்கள் இருக்கின்றன. இந்த இயல்களில், அண்ணன் தம்பி ஆகிய இருவர் உரையாடும் முறையில், சங்க காலத்தில் தகடூரை ஆண்ட அதியமான் அஞ்சி என்னும் சிற்றரசரின் கொடைத்திறம் கதையாகக் கூறப்பட்டு உள்ளது.\n\nSection::::அதியமான் அஞ்சியின் கதை.\nதகடூரில் வாழ்ந்தவர் ஒளவை. அதியமான் கோட்டை, குதிரைமலை ஆகிய பகுதிகளை ஆண்டவன் அதியமான். அதியமான் என்பது குடிப்பெயர். அஞ்சி என்பது அவனது இயற்பெயர். எனவே அவன் அதியமான் நெடுமான் அஞ்சி என அழைக்கப்பட்டான். அவன் பெருவீரன்; கடையெழு வள்ளல்களில் ஒருவன். அவனைக் காண ஒருநாள் ஒளவையார் வந்தார். வாயிற்காவலனிடம் சொல்லி அனுப்பினார். அவரை வரவேற்க அஞ்சியோ அவந்தன் ஆள்களோ வரவில்லை. இதனால் சினமுற்ற ஒளவை திரும்பிச் செல்லத்தொடங்கினார். இதனை அறிந்த அஞ்சி ஓடோடிவந்து மன்னிப்புக் கேட்டான். ஒளவை அரண்மனைக்கு அழைத்துச் சென்றான். அவரை அங்கேயே தங்கச் செய்தான். ஒளவை அதியனுக்கும் பிறருக்கும் நடக்க இருந்த போர்களைத் தவிர்த்தார். அதியனுக்கு ஆலோசனைகள் பல கூறினார். ஒருநாள் அஞ்சி அருகிலிருந்த காட்டிற்கு வேட்டைக்குச் சென்றான். அங்கே உண்டவர்களின் வாழ்நாளைக் கூட்டும் அரிய நெல்லிக்கனி ஒன்று கிடைத்தது. அதனை தான் உண்டால் தனக்கு மட்டும்தான் பயன். தன்னை உள்ளிட்ட எல்லோருக்கும் உதவும் ஒளவை உண்டால் நாட்டுக்கே பயன் எனக் கருதிய அதியன் அந்த நெல்லிக்கனியை அவருக்குக் கொடுத்தான்.\n\nSection::::வெளி இணைப்பு.\nஅரசரும் புலவரும் என்னும் இந்நூலின் எண்மப்படி (Digital Copy)\n"}
{"id": "171582", "url": "https://ta.wikipedia.org/wiki?curid=171582", "title": "கட்டாய உரிமம்", "text": "கட்டாய உரிமம்\n\nகட்டாய உரிமம் என்பது சட்டப்படியான உரிமம் அல்லது கட்டாயக் கூட்டு மேலாண்மை என்றும் அறியப்படும். இதன்படி, கட்டாய உரிமம் கேட்பவர் முதலில் உரிமையாளரிடம் தனக்கு அந்த மருந்தை தயார் செய்ய உரிமம் கேட்கவேண்டும். உரிமையாளர் ஒப்புக்கொள்ள வில்லை என்றால்தான் கட்டுப்பாட்டாளரிடம் மனு கொடுக்க முடியும். ஆகையால் கட்டாய உரிம சட்டம் காப்புரிமையின் சொந்தக்காரரின் உரிமையை மறுப்பதாகாது. மேலும், உரிமையாளருக்கு நிர்ணயிக்கப்பட்ட தொகை கட்டணமாக வழங்கப்படும்.\n\nSection::::இந்தியாவில் கட்டாய உரிமம்.\nகட்டாய உரிமம் சட்டத்தை மறு ஆய்வு செய்ய 1957இல் ஜஸ்டிஸ் என்.ராஜகோபால அய்யங்கார் மத்திய அரசால் பணிக்கபட்டார். 1959இல் அவர் ஒரு அறிக்கையை சமர்ப்பித்தார் .அந்த அறிக்கையில் அவர் கூறுவது என்ன வென்றால் காப்புரிமைகள் ஏற்படுத்தப்பட்டதன் நோக்கம் கண்டுபிடிப்பாளரின் நலனை பேணுவதல்ல; நாட்டின் பொருளாதார நலனைப் பேணுவதே.ட்ரிப்ஸ் ஒப்பந்தத்திலும் இது போல உரிமம் வழங்குவதை உரிமையாளரின் ஒப்புதல் இல்லாமல் மற்றவரின் உபயோகம் என்று அங்கீகரிக்கப்பட்டுள்ளது. காப்புரிமை பெற்ற கண்டுபிடிப்பை அதன் உரிமையாளரோ அவருடைய அனுமதி பெற்ற ஒருவரோ தான் உபயோகிக்க முடியும். அவரிடம் எவரேனும் அனுமதி கேட்டு அவர் மறுத்தால் அவர் ஒப்புதல் இல்லாமல் சில சூழ்நிலைகளில் உரிமம் வழங்கப்படும்.இந்திய சட்டத்தில் எந்த நிபந்தனைக்குள்பட்டு கட்டாய உரிமம் வழங்கலாம் என்று வரையறுத்துள்ளார்கள். அதனை முடிவு செய்பவர் பொது கட்டுப்பாட்டாளர். அந்த நிபந்தனைகள் பின்வருமாறு : \nஇதில் ஏதாவது ஒரு நிபந்தனை பூர்த்தி ஆனாலும் போதும், கட்டாய உரிமம் வழங்கலாம்.\nSection::::நெக்சாவார்.\nகாப்புரிமைக்கு உரிமையாளரான பாயர் கம்பெனி ஒரு வருடத்திற்கு இந்திய மக்களின் தேவை 20,000 மருந்து பெட்டிகள் என்று சொன்னது. கட்டாய உரிமத்திற்கு விண்ணப்பித்த நாட்கோ கம்பெனியோ இந்தியாவின் ஒரு வருடத்தின் தேவை 70,000 மருந்து பெட்டிகள் என்று கூறியது. ஆனால் பாயர் கம்பெனி விற்றது 593 பெட்டிகள்தான். இது மிகக்குறைவே.ஆகவே பொது மக்களின் தேவை என்கிற நிபந்தனை பூர்த்தியாகவில்லை .அடுத்ததாக பாயர் கம்பெனி நிர்ணயித்த விலை கட்டுபடியாகும் விலையா என்ற கேள்வியில் , பாயரின் தரப்பு, விஞ்ஞான ஆராய்ச்சி மற்றும் வளர்ச்சிக்கு தங்களுக்கு ஆகும் செலவைக் கணக்கிட்டால் மாதத்திற்கு ரூபாய் 2,80,000 என்பதுதான் சரியான விலையாக இருக்கும் என்றது. கட்டுப்படியாகும் விலை என்பது விற்பவரைப்பார்த்து கணிப்பது அல்ல, பொதுமக்களுக்கு வாங்க கட்டுபடியாகுமா என்று பார்த்து கணிப்பது. இந்திய மக்களின் வருமானம் மற்றும் வாங்கும் திறனைக் கருத்தில் கொண்டு இந்த விலை பொதுமக்களுக்குக் கட்டுபடியாகும் விலை என்கிற நிபந்தனை பூர்த்தியாகவில்லை .இந்த கண்டுபிடிப்பு இந்திய எல்லைக்குள் செயல்படுத்தப்பட்டதா இல்லையா என்று காண வேண்டும். அப்படி என்றால் , இந்த மருந்தை இறக்குமதி செய்தால் போதுமா, அல்லது, இங்கேயே மருந்தை தயார் செய்யவேண்டுமா என்பது விவாதிக்க பட்டது.கட்டுப்பாட்டாளர் இங்கேயே தயார் செய்வது அவசியம் என்றார். பாயர் கம்பெனி மருந்தை இங்கு தயார் செய்யாததால் இந்த நிபந்தனையும் பூர்த்தியாகவில்லை. அதன் விளைவாக இந்தியாவில் முதன்முதலில் நெக்சாவார் (\"Nexavar\") அல்லது சொரொபெனிப் டோசிலேட் (\"Sorafenib Tosylate\") என்ற புற்றுநோய்க்கான மருந்திற்கு கட்டாய உரிமம் வழங்கப்பட்டது. இக்கட்டாய உரிமத்தின்படி நேக்டோ ஃபார்மா (\"Nacto Pharma\") என்ற நிறுவனம் இம்மருந்தின் பொதுவான வகையை தயாரித்து விற்கலாம், மேலும் இம்மருந்துக்கான உரிமையாளரான பாயர் நிறுவனத்திற்கு (\"Bayer Corporation\") 7 சதவீதம் உரிமைத்தொகைக் கட்டணம் (\"Royalty\") செலுத்த வேன்டும்.\n\n"}
{"id": "171583", "url": "https://ta.wikipedia.org/wiki?curid=171583", "title": "சாக்‌ஷி", "text": "சாக்‌ஷி\n\nசாக்‌ஷி ஓர் தெலுங்கு மொழி நாளிதழாகும். இச்சொல்லின் பொருள் சாட்சி என்பதாகும். இது ஐதராபாத்தை தலைமையகமாகக் கொண்டு இயங்குகிறது. ஆந்திராவில் வெளியாகும் நாளேடுகளில் முதன்மையானது. தெலுங்கு மொழியில் வெளியாகும் நாளேடுகளிலும் இது முதன்மையானது.\n\nSection::::வெளியிணைப்புகள்.\nசாக்‌ஷி நாளேட்டின் தளம் (தெலுங்கில்)\n"}
{"id": "171585", "url": "https://ta.wikipedia.org/wiki?curid=171585", "title": "பிரபுக்கள் அவை", "text": "பிரபுக்கள் அவை\n\nபிரபுக்கள் அவை (\"House of Lords\") ஐக்கிய இராச்சியத்தின் நாடாளுமன்றத்தின் மேலவை ஆகும். மற்ற மக்களவை (காமன்சு) போலவே இதுவும் வெஸ்ட்மின்ஸ்டர் அரண்மனையில் கூடுகிறது.\n\nபிரபுக்கள் அவை மக்களவையினின்றும் முற்றிலும் தனிப்பட்டு இயங்கி அதனுடைய பணியை முழுமையாக்குகிறது; சட்டங்கள் இயற்றவும் அரசுச் செயல்களை கண்காணிக்கவும் பிரபுக்கள் அவைக்கு பொறுப்பு உண்டு. சட்ட முன்வரைவுகளை இரு அவைகளில் எந்த அவையிலும் அறிமுகப்படுத்தலாம்; பிரபுக்கள் அவை உறுப்பினர்களும் அமைச்சரவையில் பங்கேற்கலாம். பிரபுக்கள் அவைக்கு சேவை புரிய, காமன்சு அவையிடமிருந்து தனித்த கட்டமைப்பு, \"பிரபுக்கள் அவை நூலகம்\" உட்பட, உள்ளது.\n\nபிரபுக்கள் அவை உறுப்பினர்கள் தேர்தல் மூலம் தேர்ந்தெடுக்கப்படுவதில்லை:\n\n\nSection::::இடைநடை இருக்கையர்.\nபிரபுக்கள் அவையில் பல உறுப்பினர்கள் \"கிராஸ் பென்ச்சர்கள்\" எனப்படுகின்றனர். இவர்கள் அரசுக்கு ஆதரவான அல்லது எதிர்க்கட்சிகளைச் சாராதவர்கள்; அரசியல் கட்சிகளுக்கு அப்பாற்பட்டவர்கள். அவைக்கூடத்தில் இவர்களுக்கான இருக்கைகள் ஆளும் கட்சி உறுப்பினர்களுக்கும் எதிர்கட்சி உறுப்பினர்களுக்கும் இடையே உள்ள நடையில் அமைக்கப்பட்டுள்ளதால் இப்பெயர் அமைந்தது. \n\n"}
{"id": "171587", "url": "https://ta.wikipedia.org/wiki?curid=171587", "title": "சிஸ்டைன் சிற்றாலயம்", "text": "சிஸ்டைன் சிற்றாலயம்\n\nசிஸ்டைன் சிற்றாலயம் (; ) என்பது வத்திக்கான் நகரில் உள்ள திருத்தந்தையின் அதிகாரப்பூர்வ இல்லமான திருத்தூதரக அரண்மனையின் அருகே உள்ள ஒரு சிற்றாலயமாகும். இவாலயத்தில் அமைந்துள்ள சுதை ஓவியங்கள் இத்தாலிய மறுமலர்ச்சிக் கால ஓவியர்களான மைக்கலாஞ்சலோ, சான்ட்ரோ பொத்திசில்லி, பின்ட்ருசியோ முதலியவர்களால் வரையப்பட்டவை.\n\nதிருத்தந்தை இரண்டாம் ஜூலியுஸின் ஆட்சியில் மைக்கலாஞ்சலோ அளவு ஆலய உட்கூரை ஓவியங்களை 1508 முதல் 1512 வரை வரைந்தார். அதில் குறிப்பாக 1535 முதல் 1541 வரை அவர் வரைந்த \"இறுதி தீர்ப்பு\" ஓவியம் அவரின் படைப்புகளில் மிகச்சிறந்ததாக கருதப்படுகின்றது.\n\nதிருத்தந்தை நான்காம் சிக்ஸ்துஸினால் இவ்வாலயம் புனரமைக்கப்பட்டதினால் அவரின் பெயராலேயே இது அழைக்கப்படுகின்றது.\n\nஇவ்வோவியங்கள் 1482 இல் நிறைவுற்று, 15 ஆகஸ்ட் 1483 இல் \nமுதன் முதலில் நான்காம் சிக்ஸ்துஸ் தூய கன்னி மரியாவின் விண்ணேற்பு பெருவிழா திருப்பலியினை நிறைவேற்றி இவ்வாலயத்தை மரியாவின் பெயரால் கடவுளுக்கு அர்ப்பணித்தார்.\n\nநான்காம் சிக்ஸ்துஸின் காலத்திலேயே இவ்வாலயம் திருப்பீட அலுவல்களுக்கும் பிற கத்தோலிக்க சமய சடங்குகளுக்கும் பயன்படுத்தப்பட்டது. இக்காலத்தில் புதிய திருத்தந்தையினை தேர்வு செய்யும் திருப்பீடத் தேர்தல் அவை இவ்வாலயத்திலேயே கூடும் என்பது குறிக்கத்தக்கது. கி.பி 1878 முதல் நடைபெற்ற எல்லா திருப்பீடத் தேர்தல்களும் இங்கே தான் நிகழ்ந்தன.\n"}
{"id": "171591", "url": "https://ta.wikipedia.org/wiki?curid=171591", "title": "மலேசிய அழகி", "text": "மலேசிய அழகி\n\nமலேசிய அழகி என்பது அனைத்துல அளவில் முக்கியமான அலங்கார அணிவகுப்புகள், அழகு அணிவகுப்புகள் அல்லது அழகு ராணிப் போட்டிகளில், மலேசியாவைப் பிரதிநிதிப்பவரைக் குறிப்பிடுவதாகும். அந்த அழகுப் போட்டிகளை ஐந்து பிரிவுகளாகப் பிரிக்கலாம்.\n\n\n\n\n\n\nSection::::வரலாறு.\nமலேசிய அழகிப் போட்டியை, மலேசிய அழகுராணிப் போட்டி என்றும் அழைப்பார்கள். ஒரு காலகட்டத்தில் பிரித்தானியாவில் நடைபெற்ற மாபெரும் விழாக்களில் உலக அழகுராணிப் போட்டியும் ஒரு கலைவிழாவாக நடைபெற்றது. பின்னர், அந்தப் போட்டி மற்ற உலகநாடுகளின் மாநகரங்களிலும் நடைபெறத் தொடங்கியது.\n\nமலேசியாவில் ஒவ்வோர் ஆண்டும், மலேசிய அழகிப் போட்டி நடைபெறுகின்றது. அந்தப் போட்டியில் தேர்வு செய்யப்படுபவர், உலக அழகுராணிப் போட்டியிலும் கலந்து கொள்வார். இந்தப் போட்டி மிகப் பழைமை வாய்ந்த ஓர் அழகுப் போட்டி ஆகும். ஐக்கிய இராச்சியத்தில் எரிக் மோர்லே என்பவரால் 1951ஆம் ஆண்டு தோற்றுவிக்கப்பட்டது.\n\nSection::::ஜூலியா மோர்லே.\n2000ஆம் ஆண்டில், எரிக் மோர்லேயின் மறைவிற்குப் பின்னர், அவருடைய மனைவி ஜூலியா மோர்லே என்பவர் அந்த அழகுப் போட்டிக்கு இணைத் தலைவராக இருந்து நடத்தி வருகின்றார். இந்தப் போட்டி உலகளவில் மிகவும் பரவலாகப் பேசப்படும் அழகுப் போட்டிகளில் ஒன்றாகும்.\n\nஉலக அழகிப் பட்டத்தை வென்றவர், உலக அழகி நிறுவனத்திற்காகவும் அதன் பல்வேறு அறப்பணிக்களுக்காகவும் பரப்புரை, விழிப்புணர்வு உரைகள் ஆற்றுவதற்கு கடமை பட்டவர் ஆவார். அந்த ஆண்டு முழுமையும் அவர் உலகெங்கும் பயணிக்க வேண்டும். உலக அழகியாகத் தேர்வு செய்யப்படுபவர் ஓராண்டு காலத்திற்கு லண்டனில் வசிக்க வேண்டியது ஒரு மரபு வழக்கம் ஆகும்.\n\nகடந்த 61 ஆண்டுகளாக மலேசிய அழகிப் போட்டி நடைபெற்று வருகிறது. பெண்களின் அழகை மட்டும் பார்க்காமல், அவர்களிடம் புதைந்துள்ள அறிவாற்றலையும் கண்டறிவதே இந்தப் போட்டியின் முக்கிய குறிக்கோள் ஆகும்.\n\nSection::::டத்தோ மிச்சல் இயோ.\nமலேசிய அழகு ராணிப் போட்டியில் வெற்றி பெற்ற பலர், கலை, திரைப்பட, கேளிக்கைத் துறைகளில் ஈடுபட்டு புகழின் உச்சிக்குச் சென்றுள்ளனர். அவர்களில் டத்தோ மிச்சல் இயோ குறிப்பிடத்தக்கவர். இவர் 1983ஆம் ஆண்டு மலேசிய அழகியாகத் தேர்வு செய்யப்பட்டவர். எனும் ஜேம்ஸ் பாண்ட் படத்தில் கதாநாயகியாக நடித்தவர். இந்தியப் பெண்களைப் பொருத்த வரையில் ஷீலா சங்கர் 1987, லூசி நாராயணசாமி 1993, பாமேலா ராமச்சந்திரன் 2002, தனுஜா ஆனந்தன் 2009, நடின் தோமஸ் 2010, டெபோரா பிரியா 2011, போன்றவர்கள் குறிப்பிடத்தக்கவர்கள்.\n"}
{"id": "171598", "url": "https://ta.wikipedia.org/wiki?curid=171598", "title": "இலியானா டி 'குரூஸ் (நடிகை)", "text": "இலியானா டி 'குரூஸ் (நடிகை)\n\n1987 ஆம் ஆண்டு நவம்பர் மாதம் 1 ஆம் திகதி பிறந்த இலியானா பெரும்பாலும் தெலுங்கு திரைப்படங்களில் நடித்துள்ள ஒரு தென்-இந்திய நடிகை ஆவர். வடிவழகியாக தனது தொழில் வாழ்க்கையை ஆரம்பித்த இலியானா \"தேவதாசு\" எனும் தெலுங்கு திரைப்படத்தின் மூலம் திரை உலகிற்கு அறிமுகமானார்.\n\nSection::::தமிழ் படம்.\n2006 ஆம் ஆண்டு கேடி திரைப்படத்தின் மூலம் தமிழ் திரையுலகிற்கு அறிமுகமான இவர் பின்பு பெரிதாக தமிழ் படங்களில் நாட்டம் செலுத்தவில்லை இருந்தும் 2012 ஆம் ஆண்டு வெளிவந்த நண்பன் திரைப்படத்தில் நடித்துள்ளார்.\n"}
{"id": "171599", "url": "https://ta.wikipedia.org/wiki?curid=171599", "title": "பரம்பிக்குளம் ஆழியாறு பாசன திட்டம்", "text": "பரம்பிக்குளம் ஆழியாறு பாசன திட்டம்\n\nதமிழ்நாடு மற்றும் கேரள மாநிலங்களின் கூட்டுத் திட்டமாக 32 கோடி ரூபாய் திட்ட மதிப்பீட்டில் பல துணைத்திட்டங்களையும் கொண்டதாக பரம்பிக்குளம் ஆழியாறு பாசன திட்டம் 1958 ஆம் ஆண்டு துவக்கப்பட்டது. மேற்கு நோக்கி ஓடி அரபிக் கடலில் கலக்கின்ற பெரியாறு, சாலக்குடி, மற்றும் பாரதபுழா ஆறுகளின் துணை ஆறுகளை பயன்படுத்தும் கூட்டுத் திட்டமாக இத்திட்டம் உருவாக்கப்பட்டது. இதன்படி சோலையாற்றின் இரு அணைகளும் பரம்பிக்குளம், பெரும்வாரி பள்ளம், தூணக்கடவு மற்றும் நீராறு ஆகிய ஒவ்வொரு நதிகளிலும் ஒரு அணைத்திட்டமாக பல திட்டங்களைக் கொண்டது. இது தவிர ஆழியாற்றில் ஒரு நீர்த்தேக்கமும் பாலாறு நதியின் திருமூர்த்தி நீர்த்தேக்கமும் கட்டப்பட்டுள்ளன. இவ்வணைகள் சுரங்கங்கள் மூலமாக இணைக்கப்பட்டுள்ளன. சோலையாறு அணை, பரம்பிக்குளம் மலைக்குடைவு, பரம்பிக்குளம் அணை, மேல் நீராறு மற்றும் கீழ் நீராறு அணைகள், காண்டூர் கால்வாய், ஆழியாறு அணை, ஆழியாறு மலைக்குடைவு, நவமலை மலைக்குடைவு, திருமூர்த்தி அணை, வேட்டைக்காரன் புதூர் கால்வாய், பரம்பிக்குளம் பிரதான கால்வாய், சேது மடை கால்வாய், பொள்ளாச்சி கால்வாய், உடுமலைப்பேட்டை கால்வாய் போன்றவை இத்திட்டத்தின் முக்கிய பகுதிகள் ஆகும்.\n\nபரம்பிக்குளம் ஆழியாறு பாசன திட்டம் தமிழ்நாட்டின் கோயமுத்தூர் மாவட்டம், திருப்பூர் மாவட்டம், கேரளத்தின் பாலக்காடு மாவட்டம்\n"}
{"id": "171644", "url": "https://ta.wikipedia.org/wiki?curid=171644", "title": "நிறை மாற்றவியல்", "text": "நிறை மாற்றவியல்\n\nநிறை மாற்றவியல் (Mass Transfer) என்பது ஓரிடத்தில் இருந்து இன்னொரு இடத்திற்கு நிறையை மாற்றும் அல்லது செலுத்தும் நிகழ்வைக் குறிப்பதாகும். மாறும் நிறையானது முழுப்பொருளாக ஓடையாகவோ, வாகையாகவோ, அல்லது சில பின்னங்களாகவோ இருக்கலாம். உட்கவர்தல், ஆவியாதல், காய்தல், சவ்வின்வழி வடிகட்டல், சவ்வூடு பரவல், வடித்திறக்கல் போன்ற பல வேதிச் செயல்முறைகளில் நிறைமாற்றத்தைக் காணலாம். \n\nஒரு குளத்தில் இருந்து ஆவியாகும் நீர்; சிறுநீரகம், கல்லீரல் போன்றவற்றில் தூய்விக்கப்படும் குருதி; போன்றவை அன்றாட நிகழ்வுகளில் காணப்படும் சில நிறை மாற்றச் செயல்கள். தொழிலகங்களில் காணப்படும் நிறை மாற்றச் செயல்களுள் சில: வடித்திறக்கல் கோபுரங்களில் வேதிப் பொருட்களை அவற்றின் கொதிநிலை வேறுபாடுகளை வைத்துப் பிரித்தல், உட்கவர் கோபுரங்களில் நிகழும் மாற்றங்கள், போன்றவை. குளிர்விக்கும் கோபுரங்களில் சுடு நீரைக் குளிர்ந்த காற்றினைக் கொண்டு குளிர வைக்கும் செயல்முறையில் நிறை மாற்றமும் வெப்ப மாற்றமும் சேர்ந்தே காணப்படும். \n\nSection::::வேதிப் பொறியியல்.\nவேதிப் பொறியியல் துறையில் நிறை மாற்றவியல் பெரிதும் பயன்படுகிறது. வேதிவினைப் பொறியியல், பிரித்தல் பொறியியல், வெப்ப மாற்றவியல், போன்ற பல உள் துறைகளில் நிறை மாற்றவியல் பயன்படுகிறது.\n\nசில வெப்ப இயக்கவியல் காரணங்களால் நிறை மாற்றம் நிகழலாம் என்றாலும், நிறை மாற்றத்திற்கான ஆதார காரணம் வேதிப்பண்பில் அமைந்திருக்கும் வேறுபாடுகளே. ஒரு வேதிப் பொருள் உயர் வேதிப்பண்பு உள்ள இடத்தில் இருந்து குறைந்த வேதிப்பண்பு உள்ள இடத்திற்கு மாறுவது இயல்பு. அதனால் நிறைமாற்றத்தின் உச்ச அளவைத் தீர்மாணிப்பது இரண்டு இடங்களுக்கு இடையே வேதிப்பண்பில் ஏற்படும் சமநிலையே. \n"}
{"id": "171645", "url": "https://ta.wikipedia.org/wiki?curid=171645", "title": "கூட்டுறவு வங்கி", "text": "கூட்டுறவு வங்கி\n\nகூட்டுறவு வங்கி என்பது கூட்டுறவு அடிப்படையில் அமைக்கப்பட்ட வங்கி ஆகும். இவை பல வகைப்ப்பட்டவை எனினும் இவை பெரும்பாலும் உறுப்பினர்களின் வளங்களைப் பயன்படுத்தி உறுப்பினர்களின் நலனுக்காக நிறுவப்பட்டவை. உறுப்பினர்களுக்கு நியாமான விலையில் கடன் மற்றும் நிதிச் சேவைகளை வழங்குவதே கூட்டுறவு வங்கிகளில் நோக்கம் ஆகும். \n"}
{"id": "171649", "url": "https://ta.wikipedia.org/wiki?curid=171649", "title": "ஐக்கிய இராச்சியத்தின் மக்களவை", "text": "ஐக்கிய இராச்சியத்தின் மக்களவை\n\nமக்கள் அவை (\"House of Commons\") ஐக்கிய இராச்சியத்தின் நாடாளுமன்றத்தின் கீழவை ஆகும். மற்ற பிரபுக்கள் அவை போலவே இதுவும் வெஸ்ட்மின்ஸ்டர் அரண்மனையில் கூடுகிறது. காமன்சு அவை அல்லது அவுஸ் ஆப் காமன்சு எனப்படும் இந்த மக்களவை பொதுமக்களால் மக்களாட்சித் தேர்தல் மூலமாக தேர்ந்தெடுக்கப்பட்ட 650 நாடாளுமன்ற உறுப்பினர்களைக் கொண்டது. நாடாளுமன்ற உறுப்பினர்கள் ஐக்கிய இராச்சியத்தின் மக்களவைத் தொகுதிகளின் சார்பாளர்களாக தேர்தல்களில் \"முதலில் வந்தவர் வெற்றி\" என்ற முறைமையில் தேர்ந்தெடுக்கப்பட்டு ஐந்து ஆண்டுகளுக்கு அல்லது நாடாளுமன்றம் கலைக்கப்படும் வரை பதவி வகிக்கின்றனர\n\n1911இல் இயற்றப்பட்ட நாடாளுமன்ற சட்டத்தின்படி பிரபுக்கள் அவையினால் சட்டத்தை நிராகரிக்கும் அதிகாரம் நீக்கப்பட்டது; மேலவையால் சட்டமியற்றலை தாமதப்படுத்தவே இயலும். பிரதமரின் கீழியங்கும் மேன்மைதாங்கிய அரசியின் அரசு மக்களவைக்கே முதன்மையாக பொறுப்பானது. மக்களவையின் பெரும்பாலோனோரின் ஆதரவு உள்ளவரையிலேயே நாட்டின் பிரதமர் ஆட்சி செய்ய இயலும்.\n\n"}
{"id": "171655", "url": "https://ta.wikipedia.org/wiki?curid=171655", "title": "பேரிலோவன்பட்டி", "text": "பேரிலோவன்பட்டி\n\nபேரிலோவன்பட்டி தமிழகத்தின் தூத்துக்குடி மாவட்டத்தில் எட்டயபுரம் வட்டத்திலுள்ள ஒரு கிராமம். மகாகவி பாரதி பிறந்த எட்டயபுரத்திலிருந்து சுமார் பத்து கிலோமீட்டர் தொலைவில் உள்ளது. கரிசல் மண் பூமியான இங்கு இந்து நாடார் ஆரம்ப மற்றும் மேல்நிலைப் பள்ளிகள் உள்ளன. அரசு ஆரம்ப சுகாதார நிலையம் ஒன்றும் இயங்கி வருகிறது. சுமாராக ஐநூறு குடும்பங்கள் வசிக்கும் இந்தக் கிராமத்தின் முக்கியத் தொழில் விவசாயம்.\n"}
{"id": "171656", "url": "https://ta.wikipedia.org/wiki?curid=171656", "title": "ஐக்கிய இராச்சியத்தின் நாடாளுமன்றம்", "text": "ஐக்கிய இராச்சியத்தின் நாடாளுமன்றம்\n\nபெரிய பிரித்தானியா மற்றும் வட அயர்லாந்து ஐக்கிய இராச்சியத்தின் நாடாளுமன்றம் (\"Parliament of the United Kingdom of Great Britain and Northern Ireland\"), என அலுவல்முறையாகவும் பொதுவாக பிரித்தானிய நாடாளுமன்றம் (\"British Parliament\") எனவும் அறியப்படும் இவ்வமைப்பே ஐக்கிய இராச்சியம் மற்றும் இதன் ஆட்சிப்பகுதிகளில் சட்டமியற்றக்கூடிய மிக உயரிய சட்ட அமைப்பு ஆகும். இது இலண்டனில் உள்ள வெஸ்ட்மின்ஸ்டர் அரண்மனையில் இயங்குகிறது. ஐக்கிய இராச்சியத்திலும் அதன் ஆளுமைக்குட்பட்ட பகுதிகளிலும் உள்ள அனைத்து அரசியல் அமைப்புக்களுக்கும் மேலான அதிகாரத்தைக் கொண்டிருக்கிறது. நாடாளுமன்றத்தின் தலைவராக அரசர் அல்லது அரசி, (தற்போது அரசி எலிசபெத் II) விளங்குகிறார்.\n\nநாடாளுமன்றம் ஈரவைகளுடன், ஒரு மேலவை (பிரபுக்கள் அவை), ஒரு கீழவை (மக்களவை), அமைந்துள்ளது. அரசியார் சட்டவாக்கலின் மூன்றாம் அங்கமாக விளங்குகிறார். பிரபுக்கள் அவையில் இருவகை உறுப்பினர்கள் உள்ளனர்: \"சமயப் பிரபுக்களும்\" (இங்கிலாந்து திருச்சபையின் மூத்த ஆயர்கள்), \"உலகியல் பிரபுக்களும்\" (\"பியர்கள்\" என அழைக்கப்படுபவர்கள்) பிரதமரின் அறிவுரைப்படி அரசியால் நியமிக்கப்படுபவர்கள். அத்துடன் 92 \"மரபுரிமையான பிரபுக்களும்\" பிரதிநிதிகளாக உள்ளனர். அக்டோபர் 2009இல் உச்ச நீதிமன்றம் துவங்கப்படும்வரை பிரபுக்கள் அவை நீதி பராமரிப்பையும் \"சட்டப் பிரபுக்கள்\" மூலம் ஆற்றிவந்தது.\n\nகாமன்சு என அழைக்கப்படும் மக்களவை மக்களாட்சி முறையில், ஐந்தாண்டுகளுக்கு ஒருமுறை நடத்தப்படும் பொதுத்தேர்தல்கள் மூலம் மக்களால் தேர்ந்தெடுக்கப்படும் அவையாகும். இலண்டனில் உள்ள நாடாளுமன்ற மாளிகை எனப்படும் வெஸ்ட்மின்ஸ்டர் அரண்மனையில் தங்களுக்கான தனித்தனிக் கூடங்களில் இந்த இரு அவைகளும் கூடுகின்றன. அரசியலமைப்பு மரபின்படி பிரதமர் உள்ளிட்ட அனைத்து அமைச்சர்களும் மக்களவையின் உறுப்பினர்களாக, மிக அரிதாக பிரபுக்கள் அவை உறுப்பினர்களாக, உள்ளனர். இதனால் இந்த சட்ட அவைகளுக்கு அவர்கள் பொறுப்பானவர்களாக உள்ளனர்.\n\nஇங்கிலாந்தின் நாடாளுமன்றமும் இசுக்காட்லாந்தின் நாடாளுமன்றமும் ஒன்றிணைப்புச் சட்டங்களை நிறைவேற்றியபிறகு 1707இல் பெரிய பிரித்தானிய நாடாளுமன்றம் உருவானது. ஆனால் நடைமுறையில் இது தொடர்ந்த இங்கிலாந்து நாடாளுமன்றத்தில் இசுக்காட்லாந்திய எம்பிக்களையும் பியர்களையும் சேர்க்கப்பட்டனர். மேலும் 1800இல் ஒன்றிணைப்புச் சட்டத்திற்கு பெரிய பிரித்தானிய நாடாளுமன்றமும் அயர்லாந்து நாடாளுமன்றமும் ஒப்புதல் அளித்த பின்னர் அயர்லாந்து நாடாளுமன்றம் மூடப்பட்டு பிரித்தானிய நாடாளுமன்றம் விரிவுபடுத்தப்பட்டது. காமன்சிற்கு 100 கூடுதல் உறுப்பினர்களும் பிரபுக்கள் அவைக்கு 32 உறுப்பினர்களும் கூட்டப்பட்டு பெரிய பிரித்தானியா மற்றும் அயர்லாந்து ஐக்கிய இராச்சியத்தின் நாடாளுமன்றம் உருவானது.\n\nஉலகில் முதன்முதலாக வளர்ச்சியுற்ற நாடாளுமன்றமான இது, உலகின் பல்வேறு மக்களாட்சிகளுக்கான சீர்தரமாக அமைந்ததால் \"அனைத்து நாடாளுமன்றங்களின் தாயாக\" அழைக்கப்படுவதுண்டு.\n\nகோட்பாட்டின்படி, உயரிய சட்ட அதிகாரம் நாடாளுமன்றத்தின் அரசிக்கு தரப்பட்டுள்ளது; நடைமுறைப்படி, அரசி பிரதமரின் அறிவுரைப்படியே நடப்பதாலும் பிரபுக்கள் அவையின் அதிகாரம் வரையறுக்கப்பட்டிருப்பதாலும் உண்மையான அதிகாரம் மக்களவையிடமே உள்ளது.\n\n2017 சூன் 8 ஆம் நாள் நடைபெற்ற பொதுத்தேர்தல் முடிவுகளின்படி \"தொங்கு நாடாளுமன்றம்\" அமைக்கப்படுகிறது. பழமைவாதக் கட்சி 318 உறுப்பினர்களுடனும், சனநாயக யூனியன் கட்சி 10 உறுப்பினர்களுடனும் இணைந்து பழமைவாதக் கட்சியின் தலைவர் தெரசா மே ஆட்சி அமைக்கிறார்.\n\n"}
{"id": "171661", "url": "https://ta.wikipedia.org/wiki?curid=171661", "title": "உதயம் என்.எச்4 (திரைப்படம்)", "text": "உதயம் என்.எச்4 (திரைப்படம்)\n\nஉதயம் என்.எச்4 (Udhayam NH4) சித்தார்த் நடிப்பில் வெளிவந்த தமிழ்த் திரைப்படம். இத் திரைப்படத்தை இயக்குவதன் மூலம் இயக்குனராக அறிமுகம் ஆகிறார் மணிமாறன். இப் படத்திற்கான கதையினை எழுதியுள்ளார் வெற்றிமாறன். படத்தின் இசை ஜி.வி. பிரகாஷ் குமார். இந்தத் திரைப்படம் தெலுங்கு மொழியிலும் வெளியாகலாம் என எதிர்பார்க்கப்படுகிறது.\n\n"}
{"id": "171669", "url": "https://ta.wikipedia.org/wiki?curid=171669", "title": "பூங்கோதை சந்திரஹாசன்", "text": "பூங்கோதை சந்திரஹாசன்\n\nபூங்கோதை சந்திரஹாசன் (ஆங்கிலம் : Poongkothai Chandrahasan) இவர் தமிழ்த் திரைப்பட நடிகை ஆவார். 2004 ஆம் ஆண்டு வெளியான வானம் வசப்படும் தமிழ்த் திரைப்படத்தில் முக்கியக் கதாபாத்திரத்தில் புதுமுகமாக அறிமுகமானார்.\n\nSection::::வாழ்க்கை.\nஇலங்கையை பிறப்பிடமாக கொண்ட இவர், சாமுவேல் ஜேம்ஸ் வேலுப்பிள்ளை செல்வநாயகத்தின் மகன் வழிப்பேத்தியாவார். இவரது குடும்பம் இவரின் மூன்றாவது வயதில் தமிழ்நாட்டிற்கு குடிபெயர்ந்தது.\n"}
{"id": "171677", "url": "https://ta.wikipedia.org/wiki?curid=171677", "title": "ம. பார்வதிநாதசிவம்", "text": "ம. பார்வதிநாதசிவம்\n\nம. பார்வதிநாதசிவம் (சனவரி 14, 1936 - மார்ச் 5, 2013) யாழ்ப்பாணத்தைச் சேர்ந்த புலவரும், பத்திரிகையாளரும், தமிழறிஞரும் ஆவார். அண்ணாமலைப் பல்கலைக்கழகத்தில் புலவர் பட்டக் கற்கையை மேற்கொண்டவர். எளிமையான நடையில் சிறந்த கவிதைகளை யாத்தவர். புலவரின் பேரனார் உரையாசிரியர் ம. க. வேற்பிள்ளை, பெரிய தந்தையார் புலவர் ம. வே. திருஞானசம்பந்தப்பிள்ளை போன்ற ஆளுமைகளின் வழிகாட்டலில் பயணித்தவர்.\n\nSection::::வாழ்க்கைக் குறிப்பு.\nயாழ்ப்பாண மாவட்டம், மாவிட்டபுரத்தில் உரையாசிரியர் ம. க. வேற்பிள்ளையின் மகன் குருகவி என அழைக்கப்படும் ம. வே. மகாலிங்கசிவம் என்பவருக்குப் பிறந்தவர் பார்வதிநாதசிவம். தனது ஆரம்பக் கல்வியை வீமன்காமம் மகா வித்தியாலயத்திலும், இடைநிலைக் கல்வியை தெல்லிப்பழை மகாஜனக் கல்லூரியிலும் கற்றார். கவிஞர் கதிரேசம் பிள்ளை, புலவர் சைவப் பெரியார் சிவபாதசுந்தரம், ரி. சண்முகசுந்தரம் போன்றவர்களிடம் தமிழ் கற்றார். பின்னர் தமிழ்நாடு அண்ணாமலைப் பல்கலைக்கழகத்தில் பயின்று 1957 ஆம் ஆண்டில் புலவர் பட்டம் பெற்றார். அங்கு கல்வி கற்கும் காலங்களில் பாவேந்தர் பாரதிதாசனுடன் தொடர்புகளை ஏற்படுத்தி கவித்துவம் பற்றிக் கற்றார்.\n\nSection::::ஆசிரியப் பணி.\nபுலவர் பட்டம் பெற்று யாழ்ப்பாணம் திரும்பிய பார்வதிநாதசிவம் யாழ்ப்பாணம் மருதனார்மடம் இராமநாதன் கல்விக்கழகத்தில் ஆசிரியப் பணியை ஆரம்பித்தார். தொடர்ந்து கண்டி புனித அந்தோனியார் கல்லூரி உட்பட நாட்டின் பல பாடசாலைகளில் ஆசிருயப் பணியாற்றினார். சிறிது காலம் கொழும்பில் உள்ள மக்கள் சீனக் குடியரசு தூதரகத்தில் பணியாற்றிய பின்னர் ஊடகத் துறையில் நுழைந்தார்.\n\nSection::::பத்திரிகைப் பணி.\nசுதந்திரன் பத்திரிகையில் தனது ஊடக வாழ்க்கையை ஆரம்பித்த பார்வதிநாதசிவம், பின்னர் யாழ்ப்பாணத்தில் இருந்து வெளிவந்த ஈழநாடு நாளிதழின் ஞாயிறு இதழுக்கு ஆசிரியராக 1970-1980களிலும், உதயன் பத்திரிகையில் 1990களிலும் பணியாற்றினார். அத்துடன் முரசொலி, சஞ்சீவி, தினக்குரல் பத்திரிகைகளிலும் எழுதி வந்துள்ளார். ஐந்து கவிதைத் தொகுப்புகளை வெளியிட்டுள்ளார். இவரது கட்டுரைகளின் தொகுப்பு தமிழ்ச்செல்வம் என்ற பெயரில் வெளிவந்தது. 'கலைக்கண்' என்ற பெயரில் இதழ் ஒன்றை 1970களில் வெளியிட்டு வந்தார்.\n\nSection::::இலக்கியப்பணி.\nமரபுக்கவிதை, குறுங்காவியங்கள்,நவீன கவிதை, மற்றும் கட்டுரைகள், பத்தி எழுத்துக்கள், நேர்காணல்கள் ஆகியவற்றில் தனது ஆளுமையைச் செலுத்தியவர்.\nசுதந்திரன் பத்திரிகையில் சிறுவர் பகுதியும், வீரகேசரியில் கவிதைகளும், தினகரனிலும் உதயனிலும் கட்டுரைகளும் அதிகம் வெளிவந்துள்ளன. ஈழத்தின் முக்கியமான ஆளுமைகளுடன் நேர்காணல்களை நிகழ்த்தியுள்ளார். அவர்களில் சு. வித்தியானந்தன் முக்கியமானவர்.\n\n“ஈழநாடு சிறுவர் மலர் மிகவும் முக்கியமானது. அதில் கட்டுரைகள், கவிதைகள், குட்டிக்கதை என எனது சிறுவர் காலத்து ஆக்கங்கள் பல வெளிவந்துள்ளன.”என நேர்காணல் ஒன்றில் குறிப்பிட்டுள்ளார். அத்துடன் மகாஜனாக் கல்லூரியில் மாணவராக இருந்த காலத்தில் சுதந்திரன் வீரகேசரி ஆகிய மாணவர் பகுதியில் ஆக்கங்கள் எழுதியுள்ளார்.\n\n\n\n"}
{"id": "171679", "url": "https://ta.wikipedia.org/wiki?curid=171679", "title": "ஐக்கிய இராச்சியத்தின் உச்ச நீதிமன்றம்", "text": "ஐக்கிய இராச்சியத்தின் உச்ச நீதிமன்றம்\n\nஐக்கிய இராச்சியத்தின் உச்ச நீதிமன்றம் (\"Supreme Court of the United Kingdom\") ஆங்கிலச் சட்டம், வட அயர்லாந்தின் சட்டம் மற்றும் இசுகாத்திய பொதுச் சட்டத்தின்படியான வழக்குகளுக்கான மீஉயர் நீதிமன்றமாகும். இதுவே ஐக்கிய இராச்சியத்தில் கடைசிகட்ட நீதிமன்றமும் மிக உயரிய மேல் முறையீட்டு நீதிமன்றமும் ஆகும்; இசுகாட்லாந்தில் மட்டும் குற்றவியல் வழக்குகளுக்கான மேல்முறையீடு நீதிமன்றமாக \"நீதியாட்சி உயர் நீதிமன்றம்\" விளங்குகிறது. உச்ச நீதிமன்றம் அதிகாரப் பரவலில் ஏற்படும் பிணக்குகளுக்கும் தீர்வு காண்கிறது. அதிகாரம் பரவலாக்கப்பட்டுள்ள மூன்று அரசுகளின் (இசுகாட்லாந்து, வேல்சு மற்றும் வட அயர்லாந்து) சட்ட அதிகாரங்கள் குறித்தும் இந்த சட்டப் பேரவைகள் இயற்றும் சட்டங்கள் குறித்தும் எழும் ஐயங்களுக்கும் தீர்வு காணும் அதிகாரம் வழங்கப்பட்டுள்ளது.\n\nஇந்த உச்ச நீதிமன்றம் அரசியலமைப்பு சீர்திருத்த சட்டம், 2005இன் மூன்றாம் பாகத்தின்படி நிறுவப்பட்டு அக்டோபர் 1, 2009 முதல் செயல்படத் தொடங்கியது. பிரபுக்கள் அவையின் சட்டப் பிரபுக்கள் அது வரை ஆற்றிவந்த இந்த சட்டப்பணிகளை உச்ச நீதிமன்றம் எடுத்துக் கொண்டது. அதிகாரப் பரவலில் ஏற்படும் பிரச்சினைகளை அதுவரை கவனித்து வந்த பிரைவி கவுன்சிலின் நீதிக்குழுவிடமிருந்தும் அந்தப் பொறுப்புகளை மேற்கொண்டது. \n\nநாடாளுமன்ற முடியாட்சி கோட்பாட்டினால் மற்ற நாட்டு உச்ச நீதிமன்றங்களைப் போலன்றி இதன் சட்ட மீளாய்வு அதிகாரம் வரையறுக்கப்பட்டதாகவே உள்ளது. நாடாளுமன்றத்தின் எந்த முதன்மையான சட்டத்தையும் உச்ச நீதிமன்றத்தால் மேல்நீக்க முடியாது. இருப்பினும், இரண்டாம்நிலை சட்டங்களை, முதன்மைச் சட்டங்களுக்குப் புறம்பாக இருந்தால், மேல் நீக்கம் செய்யவியலும். மேலும், மனித உரிமைகள் சட்டம், 1998இன் நான்காம் பிரிவின்படி, குறிப்பிடப்பட்ட சட்டம், மனித உரிமைகளுக்கான ஐரோப்பிய சந்திப்பின்படியான உரிமைகளில் ஒன்றிற்கு குறுக்கிடுவதாக \"பொருந்தாத அறிக்கை\" வெளியிடலாம். இது முதன்மை அல்லது இரண்டாம்நிலை சட்டத்திற்கு எதிராக வெளியிடப்படலாம்; இந்த அறிக்கை சட்டத்தை இரத்து செய்வதில்லை மற்றும் நாடாளுமன்றமோ அரசோ இந்த அறிக்கையை ஏற்க வேண்டியதில்லை. இருப்பினும் இதனுடன் உடன்பட்டால், அமைச்சர்கள் தகுந்த சட்ட சீர்திருத்தங்களை மேற்கொள்ளலாம்.\n\nதற்போதைய உச்ச நீதிமன்றத் தலைவராக அப்பட்சுபரி பிரபு டேவிட் நியுபெர்கர் பதவியேற்றுள்ளார்.\n\n"}
{"id": "171684", "url": "https://ta.wikipedia.org/wiki?curid=171684", "title": "ஜோசேபே முஸ்காதி", "text": "ஜோசேபே முஸ்காதி\n\nபுனித ஜோசேபே முஸ்காதி (ஜூலை 25, 1880 – ஏப்ரல் 12, 1927) என்பவர் ஒரு இத்தாலிய மருத்துவரும், அறிவியல் ஆராய்ச்சியாளரும், பல்கலைக்கழக பேராசிரியரும் ஆவார். உயிர்வேதியியலில் இவரின் பங்களிப்புகளுக்காகவும், இவரின் பக்திக்காகவும் இவர் பெரிதும் அறியப்படுகின்றார். கத்தோலிக்க திருச்சபையில் இவர் புனிதர் என ஏற்கப்படுகின்றார். கத்தோலிக்க திருச்சபையின் பொது நாள்காட்டியில் இவரின் விழா நாள் நவம்பர் 16 ஆகும்.\n\nஇத்தாலியில் வாழ்ந்த வழக்கறிஞரும் நீதியரசருமான ஃப்ரான்செஸ்கோ முஸ்காதி மற்றும் உயர்குடியில் பிறந்த ரோசா தே லூகா தேயி மார்சேசி தெ ரொசெதொ என்பவருக்கும் பிறந்த ஒன்பது குழந்தைகளில் ஜோசேபே முஸ்காதி ஏழாவது குழந்தை ஆவார். இவருக்கு நான்கு வயதாகும் போது இவரின் குடும்பம் இத்தாலியின் நாபொலி நகருக்கு குடி பெயர்ந்தது. இவருக்கு 8ஆம் அகவையில் புது நன்மையும் 10ஆம் அகவையில் உறுதிபூசுதலும் வழங்கப்பட்டது. இவர் 1903இல் நாபொலி பல்கலைக்கழகத்தில் முனைவர் பட்டம் பெற்றார். ஒரு மருத்துவமனையின் நிர்வாகியாக பணியாற்றிய இவர், அதே நேரத்தில் மருத்துவ ஆராய்ச்சியிலும் மேற்படிப்பிலும் ஈடுபட்டார். வெசுவிஸ் என்னும் எறிமலை வெடித்ததால் பாதிக்கப்பட்டவர்களுக்கு இவர் புறிந்த உதவிக்கு எந்த கைமாறும் பெற மறுத்தார். நாபொலியில் வாந்திபேதியை தடுக்க அரும்பாடுபட்டார். நீரிழிவு நோயிக்கு முதன் முதலில் இன்சுலின் பயன்படுத்தி குணப்படுத்த முயன்றவர்களுள் இவரும் ஒருவர். முதல் உலகப் போரின் போது இத்தாலிய தரைப்படையில் சேர இவர் அளித்த விண்ணபம் மறுக்கப்பட்டாலும் இவர் இராணுவ மருத்துவமனையில் பணியமர்த்தப்பட்டார். இவர் ஏறத்தாழ 7000 வீரர்களுக்கு சிகிச்சை அளித்திருப்பார் என நம்பப்படுகின்றது. இவர் பலரை காணாமலேயே குணப்படுத்தினார் என்பர்.\n\nஇரத்தப்புற்று நோயால் பாதிக்கப்பட்டவரின் தாய் இவரிடம் வேண்டியப்பின்பு அவரின் மகன் குணமடைந்ததை ஏற்று திருத்தந்தை இரண்டாம் யோவான் பவுல் இவருக்கு அக்டோபர் 25, 1987இல் புனிதர் பட்டம் அளித்தார். புனிதர் பட்டம் பெற்ற முதல் நவீன கால மருத்துவர் இவர் என்பது குறிக்கத்தக்கது.\n"}
{"id": "171690", "url": "https://ta.wikipedia.org/wiki?curid=171690", "title": "இலண்டன் ஹீத்ரோ வானூர்தி நிலையம்", "text": "இலண்டன் ஹீத்ரோ வானூர்தி நிலையம்\n\nஇலண்டன் ஹீத்ரோ வானூர்தி நிலையம், (\"London Heathrow Airport\") அல்லது ஹீத்ரோ ஐக்கிய இராச்சியத்தின் முதன்மையான, மிகவும் நெருக்கடிமிக்க வானூர்தி நிலையம் ஆகும். ஹீத்ரோ ஐரோப்பாவின் மிகவும் பயணியர் போக்குவரத்து மிக்க வானூர்தி நிலையமாகவும் விளங்குகிறது. உலகின் வேறெந்த வானூர்தி நிலையத்தை விடக் கூடுதலான பன்னாட்டு பயணியர் போக்குவரத்தைக் கொண்டிருக்கிறது. \n\nஹீத்ரோ \"பிஏஏ நிறுவனத்திற்கு\" உடமையானது; அந்நிறுவனமே இந்த வானூர்தி நிலையத்தை இயக்குகிறது. இந்த நிறுவனத்திற்கு ஐக்கிய இராச்சியத்தில் மேலும் ஆறு நிலையங்கள் உடமையாக உள்ளன. இந்த நிறுவனம் எசுப்பானிய \"ஃபெரோவியல் நிறுவனத்திற்கு\" சொந்தமானது. பிரித்தானிய ஏர்வேசின் முதன்மை அச்சுமையமாக ஹீத்ரோ விளங்குகிறது; பிஎம்ஐ நிறுவனத்திற்கு பெரிய அச்சு மையமாக உள்ளது.\n\nஹீத்ரோ மத்திய இலண்டனின் மேற்கில் தொலைவில் இல்லிங்டன் பரோவில் 12.14 சதுரகி.மீ (4.69 ச.மைல்) பரப்பளவில் அமைந்துள்ளது. இங்கு இரு இணையான ஓடுபாதைகள் கிழக்கு மேற்காக உள்ளன. ஐந்து வானூர்தி நிலைய முனையங்கள் உள்ளன. மூன்றாவது ஓடுபாதை அமைக்க திட்டங்கள் உரையாடப்படுகின்றன.\n\nSection::::ஓடுபாதை பயன்பாடு.\nஹீத்ரோ இரண்டு ஓடுபாதைகளையும் செயல்பாட்டில் வைத்துள்ளது. இவை:\n\nதற்போது, அந்த நேரத்தில் மேற்கொள்ளும் அணுக்கப் பாதையையொட்டி, ஒரு ஓடுபாதை புறப்படுவதற்கும் மற்றொன்று இறங்குவதற்கும் பயன்படுத்தப்படுகிறது. அணுகுகின்ற வானூர்திகளுக்கு பொதுவாக இரு தேர்வுகளுக்கும் இடையே 12 மணிநேர சுழற்சியில் ஓடுபாதைகள் வழங்கப்படுகின்றன. இதனால் அண்மையில் வசிப்போருக்கு இரைச்சல் குறைவாகவும் சுற்றுச்சூழல் பாதிப்புகள் ஏற்படாதும் உள்ளது. எதிர்காலத்தில் போக்குவரத்து நெருக்கடி கூடினால் இரு ஓடுபாதைகளிலும் ஏறவும் இறங்கவும் அனுமதிக்கப்படும். \n\n"}
{"id": "171693", "url": "https://ta.wikipedia.org/wiki?curid=171693", "title": "இலார்ட்சு துடுப்பாட்ட மைதானம்", "text": "இலார்ட்சு துடுப்பாட்ட மைதானம்\n\nஇலார்ட்சு துடுப்பாட்ட மைதானம் (\"Lord's Cricket Ground\") (பொதுவாக இலார்ட்சு) என்பது ஐக்கிய இராச்சியத்தின் தலைநகர் இலண்டனின் \"செயின்ட். ஜான்சு வுட்\" பகுதியில் அமைந்துள்ள ஓர் துடுப்பாட்ட மைதானம் ஆகும். இதனுடைய நிறுவனர் \"தாமசு இலார்டு\" நினைவாக பெயரிடப்பட்டுள்ள இவ்விளையாட்டரங்கம் மேரைல்போன் துடுப்பாட்ட சங்கத்திற்கு சொந்தமானது. மேலும் மிடில்செக்சு கௌன்ட்டி துடுப்பாட்ட சங்கம், இங்கிலாந்து மற்றும் வேல்சு துடுப்பாட்ட வாரியம், மற்றும் ஐரோப்பிய துடுப்பாட்ட அவையின் இருப்பிடமாக இது விளங்குகிறது. ஆகத்து 2005 வரை பன்னாட்டுத் துடுப்பாட்ட அவை (ஐசிசி)யின் தலைமையிடமாகவும் இருந்தது. \n\nஇலார்ட்சு மைதானம் \"துடுப்பாட்டத்தின் தாயகம்\" என்று பரவலாகக் குறிப்பிடப்படுகிறது. இங்கு உலகின் மிகப்பழமையான விளையாட்டு அருங்காட்சியகம் உள்ளது. இந்த மைதானம் 2014ஆம் ஆண்டு தனது 200ஆவது ஆண்டு நிறைவைக் கொண்டாடியது. இங்கு இதுவரை மொத்தம் 5 முறை துடுப்பாட்ட உலகக்கிண்ணத்தின் இறுதிப்போட்டி நடைபெற்றுள்ளது. \n\nSection::::துவக்க வரலாறு.\nதற்போதைய இலார்ட்சு மைதானத்தில் விளையாடப்பட்ட முதல் ஆட்டமாக மேரைல்போன் துடுப்பாட்ட சங்கத்திற்கும் ஹெர்ட்போர்டுசையருக்கும் சூன் 22, 1814இல் நடந்த ஆட்டம் குறிப்பிடப்படுகிறது.\n\nமிகவும் தொன்மையான துடுப்பாட்ட (இன்றுவரை தொடரும்) நிகழ்ச்சி ஈட்டனுக்கும் ஹர்ரோவிற்கும் ஆண்டுதோறும் நடைபெறும் ஆட்டமாகும். இந்த ஆட்டம் முதன்முதலாக பழைய மைதானத்தில் 1805இலும் தற்போதைய மைதானத்தில் சூலை 1818இலும் நடைபெற்றது. \n\n"}
{"id": "171702", "url": "https://ta.wikipedia.org/wiki?curid=171702", "title": "ஒளியியல் அடர்த்தி", "text": "ஒளியியல் அடர்த்தி\n\nநிறமாலையியலில் ஒளியியல் அடர்த்தி (\"optical density\" அல்லது \"absorbance\") என்பது கதிரியக்கம் கொண்டு எடுக்கப்படும் படத்தில் (radiograph) ஓரிடத்தில் காணப்படும் கருமையின் அளவாகும்.\n\nபொருள் ஒன்றின் ஒளியியல் அடர்த்தி, பொருளில் படும் கதிர்வீச்சுக்கும், பொருளினூடாகச் செல்லும் கதிர்வீச்சிற்குமான விகிதத்தின் மடக்கை ஆகும்.\n\nஇங்கு,\n\nஎடுத்துக் காட்டிற்காக படுகதிரின் செறிவு 1000 என்றும் விடுகதிரின் செறிவு 10 என்றும் கொண்டால், ஒளியியல் அடர்த்தி 2 என்றாகிறது. இதுவே தேர்ந்த புள்ளியில் ஒளியியல் அடர்த்தியாகும்.\n"}
{"id": "171716", "url": "https://ta.wikipedia.org/wiki?curid=171716", "title": "நிலவமைப்பு", "text": "நிலவமைப்பு\n\nநிலவமைப்பு அல்லது நிலவடிவம் (\"landform\") என்பது புவி மேற்பரப்பின் ஓர் இயற்கை வடிவம் ஆகும். இது ஓர் இயற்கை மலை, குன்று, சமவெளி, பீடபூமி, பள்ளத்தாக்கு, விரிகுடா, கடற்கரை, எரிமலைகள், கத்திமுனைக்குன்று, பனி அரி பள்ளம், குகை, நுழைகழி, பனியாறு போன்றவையாக இருக்கலாம். நிலவமைப்புகள் உயரம், சாய்வு, நோக்குநிலை, அடுக்கமைவு, பாறை வெளிப்பாடு, மற்றும் மண் வகை போன்ற பண்புகளை கொண்டுள்ளன.\n\n"}
{"id": "171728", "url": "https://ta.wikipedia.org/wiki?curid=171728", "title": "பள்ளிக் கல்வி அமைச்சகம் (தமிழ்நாடு)", "text": "பள்ளிக் கல்வி அமைச்சகம் (தமிழ்நாடு)\n\nதமிழ்நாடு அரசு பள்ளிக் கல்வி அமைச்சகம் 13 மே 2006 ஆம் நாள் தொடங்கப்பட்டது. இந்த அமைச்சகத்தின் கீழ் 6 துறைகளும் 2 தன்னாட்சி அமைப்புகளும் 3 வாரியங்களும் செயல்படுகின்றன. பள்ளிக் கல்வி அமைச்சர் இவ்வமைச்சகத்தின் கொள்கை முடிவுகளுக்கு பொறுப்பேற்கிறார். அமைச்சரவைக் கூட்டத்திலும் சட்டமன்றத்திலும் அவற்றை எடுத்துரைக்கிறார். இதன் நிர்வாகத் தலைவராக பள்ளிக் கல்வித் துறைச் செயலாளர் பணியாற்றுகிறார். ஒவ்வொரு துறைக்கும் அந்தந்தத் துறை இயக்குநர்களும் தன்னாட்சி பெற்ற அமைப்புகளுக்கு தலைவர் - மேலாண்மை இயக்குர்களும் தலைமையேற்கின்றனர்.\n\nSection::::தொடக்கம்.\nஇந்திய விடுதலைக்கு முன்னரும் பின்னரும் அமைந்த ஒவ்வொரு அமைச்சரவையிலும் பள்ளிக் கல்வி, உயர்கல்வி ஆகிய அனைத்து நிலைகளும் இணைந்த கல்வி அமைச்சகமே உருவாக்கப்பட்டது. 2006 ஆம் ஆண்டில் திராவிட முன்னேற்றக் கழகம் அமைத்த அமைச்சரவையில் பள்ளிக் கல்விக்கு என தனி அமைச்சரவை உருவாக்கப்பட்டது. தனியாக அமைச்சர் ஒருவர் நியமிக்கப்பட்டார். முதன்மைச் செயலர் (Principal Secretary) தகுதியுடைய ஒருவர் அமைச்சகச் செயலராக நியமிக்கப்பட்டார்.\n\nSection::::நோக்கம்.\nபள்ளிக் கல்வி அமைச்சகத்தின் நோக்கமானது சமுதாயத் தேவையின் அடிப்படையில் அவ்வப்பொழுது கொள்கைகள், சட்டங்கள், ஒழுங்காறுகள், பல்வேறு திட்டங்களை பின்வரும் இலக்குகளை அடைவதற்காக வகுப்பதே ஆகும்: \n\nSection::::பணிகள்.\nபள்ளிக் கல்வி அமைச்சகம் பின்வரும் பணிகளை ஆற்றுகிறது: \n\nSection::::அமைச்சர்கள்.\nபள்ளிக் கல்வி அமைச்சகத்தில் இதுவரை பின்வருவோர் அமைச்சர்களாகப் பணியாற்றி இருக்கிறார்கள்:\n\nSection::::செயலாளர்கள்.\nபள்ளிக் கல்வி அமைச்சகத்தில் இதுவரை பின்வருவோர் செயலளார்களாகப் பணியாற்றி இருக்கிறார்கள்:\n\n\nSection::::துறைகள்.\nபள்ளிக் கல்வி அமைச்சகத்தின் கீழ் பின்வரும் துறைகள் இயங்குகின்றன:\n\nSection::::தன்னாட்சி அமைப்புகள்.\nபள்ளிக் கல்வி அமைச்சகத்தின் கீழ் பின்வரும் தன்னாட்சி அமைப்புகள் இயங்குகின்றன:\n\nSection::::வாரியங்கள்.\nபள்ளிக் கல்வி அமைச்சகத்தின் கீழ் பின்வரும் வாரியங்கள் இயங்குகின்றன:\n\nSection::::திட்டங்கள்.\nபள்ளிக் கல்வி அமைச்சகத்தின் கீழ் பின்வரும் வாரியங்கள் செயல்படுத்தப்படுகின்றன:\n"}
{"id": "171737", "url": "https://ta.wikipedia.org/wiki?curid=171737", "title": "இந்திய யானை", "text": "இந்திய யானை\n\nஇந்திய யானை (\"Elephas maximus indicus\") என்பது அறியப்பட்ட மூன்று ஆசிய யானை துணை இனங்களில் ஒன்றும் ஆசியாவை பூர்வீகமாகக் கொண்டதுமாகும். 1986 இலிருந்து ஆசிய யானைகள் 60-75 வருட கணக்கெடுப்பில், கடந்த மூன்று தலைமுறைகள் குறைந்தது 50%க்கு மேல் அருகிவருவதால் அருகிய இனமாக பன்னாட்டு இயற்கைப் பாதுகாப்புச் சங்கத்தினால் பட்டியலிடப்பட்டுள்ளது. இவ்வினம் வாழ்விட இழப்பு, கவனியாமை, பிரிந்து காணப்படல் ஆகிய காரணங்களினால் அச்சுறுத்தலுக்கு உள்ளாகியுள்ளது.\n\nSection::::பண்புகள்.\nபொதுவாக ஆசிய யானைகள் ஆப்பிரிக்க யானைகளைவிட சிறியனவாகவும் தலை உயர் உடலமைப்பையும் கொண்டுள்ளன. துதிக்கை ஒற்றை விரல் போன்ற அமைப்பைக் கொண்டுள்ளது. இவற்றின் பின்பகுதி புடைத்து அல்லது மட்டமாகக் காணப்படும். இந்திய யானைகளின் தோள் உயரம் 2 - 3.5 மீ (6.6 - 11.5 அடி) வரையும், அவற்றின் நிறை 2,000 - 5,000 கி.கி. (4,400 - 11,000 பவுண்டு) ஆகவும், 19 சோடி விலா எலும்புகளைக் கொண்டும் காணப்படும். இவற்றின் தோள் நிறம் இலங்கை யானைகளைவிட மங்கியும் சிறிய மங்கல் புள்ளிகளைக் கொண்டும், ஆனால் சுமத்திரா யானைகளைவிட கருமையாகவும் காணப்படும். பொதுவாக, பெண் யானைகள் ஆண் யானைகளைவிட சிறியதாகவும் தந்தம் சிறியதாகவும் அல்லது தந்தம் அற்றும் காணப்படும். \n\nபெரிய இந்திய யானையாக 3.43 மீட்டர் (11.3 அடி) தோள் உயரமுடைய யானை காணப்பட்டது. 1985 இல் இரு பெரிய ஆண் யானைகள் முதன் முதலில் பார்டியா தேசிய பூங்காவில் கண்டுபிடிக்கப்பட்டன. அவை \"ராஜ காச்\", \"கஞ்கா\" எனப் பெயரிடப்பட்டன. \"ராஜ காச்\" 11.3 அடி (3.4 மீ) உயரமான தோளை உடையது. அதன் நெற்றி ஏனைய ஆசிய யானைகளைவிட தனித்துவம் பெற்றுக் காணப்பட்டது. \n\nஇந்திய யானைகள் சிறிய காதுகளையும் அகன்ற மண்டையோடுகளையும் ஆப்பிரிக்க யானைகளைவிட பெரிய தந்தங்களையும் உடையன. அவற்றின் கால் புதைமிதியின் முன்பாகம் பெரியதும் அகலமானதும் ஆகும். ஆப்பிரிக்க யானைகளைப் போல் அன்றி அவற்றின் அடிவயிறு சரிசம வீத அளவானவை. ஆனால் ஆப்பிரிக்க யானைகள் ஓப்பீட்டளவில் மண்டையோட்டைவிட பெரிய அடிவயிற்றினைக் கொண்டன.\n\nSection::::பரவல் மற்றும் வாழ்விடம்.\nஇந்திய யானைகள் இந்தியா, நேபாளம், வங்காளதேசம், பூட்டான், மியன்மர், தாய்லாந்து, மலாய், லாவோஸ், சீனா, கம்போடியா, வியட்நாம் ஆகிய நாடுகளைப் பிறப்பிடமாகக் கொண்டது. அவை மேச்சல் நிலங்கள், உலர் இலையுதிர் காடுகள், ஈரளிப்பான இலையுதிர் காடுகள், பசுமையான காடுகள், அரை பசுமையான காடுகள் என்பனவற்றை வாழ்விடமாகக் கொண்டன. 1990 களின் ஆரம்பத்தில் கணக்கிடப்பட்ட எண்ணிக்கையளவு பின்வருமாறு:\n\n\n\n"}
{"id": "171738", "url": "https://ta.wikipedia.org/wiki?curid=171738", "title": "இந்திய அணில்", "text": "இந்திய அணில்\n\nஇந்திய அணில் (\"Indian palm squirrel\", \"Funambulus palmarum\") என்பது ஒரு வகை அணில் ஆகும். இது மூன்று கோடுகளுள்ள அணில் என அழைக்கப்படுகின்றது. இது செல்லப்பிராணியாகவும் வளர்க்கப்படுகின்றது. இது இந்தியா, இலங்கை ஆகிய நாடுகளில் காணப்படுகின்றது. 19ம் நூற்றாண்டு பிற்பகுதியில் மேற்கு ஆவுத்திரேலியாவிற்கு அறிமுகப்படுத்தப்பட்டு, இயற்கையாக மற்ற விலங்குகளால் குறைவாக வேட்டையாடபப்டுவதால் சிறிய தீங்குயிராக மாறி, அழிக்கப்பட இலக்கு வைக்கப்பட்டது. இதன் நெருங்கிய ஐந்து கோடுகளுள்ள அணில் வட இந்தியாவில் கண்டுபிடிக்கப்பட்டது.\n\n"}
{"id": "171739", "url": "https://ta.wikipedia.org/wiki?curid=171739", "title": "வேதிப்பண்பு", "text": "வேதிப்பண்பு\n\nவேதிப்பண்பு (Chemical Potential) என்பது வெப்ப இயக்கவியலில் ஒரு வேதிவினையின் போது உட்கவரப்படும் அல்லது வெளியிடப்படும் நிலை ஆற்றலைப் போன்றதொரு பண்பு ஆகும். \n\nஒரு கலவை அல்லது கரைசலில் இருக்கும் பல கூறுகளில், ஒன்றின் மோல்களை மட்டும் அதிகரிக்கும் போது அதன் உள்ளாற்றல் அல்லது நிலை ஆற்றல் அதிகரிக்கும் வீதத்தை வேதிப்பண்பு என்று கூறலாம். \n\nமூலக்கூற்றுத் துகள்கள் உயர் வேதிப்பண்புள்ள இடத்தில் இருந்து குறை வேதிப்பண்பு உள்ள இடத்திற்கு நகரும் இயல்பை உடையன. இவ்வகையில் பிற இயற்பியல் துறைகளில் உள்ளது போல், \"அழுத்தம் அல்லது ஆற்றல் (potential)\" போன்றதே வேதிப்பண்பும். எவ்வாறு மலைச்சரிவில் உருளும் பந்தானது அதிக நிலையாற்றல் உள்ள இடத்தில் இருந்து குறை நிலையாற்றல் உள்ள இடத்திற்குச் செலுத்தப் படுகிறதோ, அதைப் போன்றே நகர்ச்சி, வேதிவினை, உருகல், கரைதல், பரவல் போன்ற நிறை மாற்ற நிகழ்வுகளின் போது, முலக்கூறுகள் அதிக வேதிப்பண்புள்ள இடங்களில் இருந்து குறைவான வேதிப்பண்புள்ள இடத்திற்குச் செல்லும். \n\nஒரு எளிய உதாரணமாக, ஒரு கரைசலில் அதிகச் செறிவுள்ள இடத்தில் இருந்து மூலக்கூறுகள் குறை செறிவுள்ள இடத்திற்கு நகர்வதைக் குறிப்பிடலாம். இந்த நகர்ச்சி கரைசலின் செறிவு அனைத்து இடங்களிலும் சமனாகும் வரை நடைபெறும் என்பதைப் பார்க்கலாம்.\n"}
{"id": "171754", "url": "https://ta.wikipedia.org/wiki?curid=171754", "title": "புதைகுழி", "text": "புதைகுழி\n\nபுதைகுழி அல்லது சுண்ணாம்புக் கரட்டுப் பள்ளம் (\"Sinkhole\") என்பது இயற்கையிலேயே நிலத்தின் மேற்பரப்பில் தோன்றும் இறக்கம் அல்லது குழியாகும். இது கார்சுடு செயல்பாட்டினால் (\"Karst process\") ஏற்படுகிறது. எடுத்துக்காட்டாக, புவியின் அடியில் உள்ள சுண்ணாம்புக்கல் போன்ற கார்பனேட் பாறை அடுக்குகள் கரைவதனால் இப்புதைகுழிகள் ஏற்படுகிறது. உலகின் பல பகுதிகளில் இக்குழிகள் காணப்படுகின்றன, மேலும் இவை 1 மீட்டர் முதல் 6000 மீட்டர் வரை அகலத்திலும் ஆழத்திலும் மாறுபடுகின்றன. இவை அடிநிலப்பாறையை பக்கங்களாகக் கொண்ட அகன்ற குழிகளாகவும் மற்றும் மணலை விளிம்புகளில் கொண்ட சிறு குழிகளாகவும் அமைந்துள்ளன. இவை திடீரென்றோ அல்லது படிப்படியாகவோ உருவாகலாம். உலகின் பல இடங்களில் பல்வேறு பெயர்கள் கொண்டு இக்குழிகளைக் குறிக்கின்றனர்.\n\nSection::::புதைகுழிகளின் உருவாக்கம்.\nஇவை புவியின் மேற்பரப்பில் உள்ள நதிகள் அல்லது மற்ற நீர்நிலைகளில் தோன்றலாம். சாதாரண உலர்ந்த புவிமேற்பரப்புகளிலும் தோண்றலாம்.\n\nபொதுவாக இக்குழிகள் அடிநிலப்பாறை அரிக்கப்படுவதால் உருவாகிறது. புவிமேற்பரப்பிலிருந்து ஊருகின்ற நீர் அடியில் சென்று அங்குள்ள சுண்ணாம்புக்கல் போன்ற எளிதில் கரையக் கூடிய அடிநிலப்பாறைகளைக் கரைக்கிறது. இவ்வடிநிலப்பாறைகள் கரைவதனால் குகை போன்ற இடைவெளி நிலத்தின் கீழடுக்குகளில் உருவாகும். இந்த இடைவெளி படிப்படியாக வளர்ந்து பெரிதாகிறது. இந்த இடைவெளிக்கு மேலே உள்ள நிலமானது தனது எடையையும் அதன் மேலே கட்டப்பட்டுள்ள கட்டடங்களின் கணத்தையும் தாங்கமுடியாத நிலை வரும்போது, மேலடுக்கு நிலம் சரிந்து அடியில் உருவான இடைவெளியை நிரப்புகிறது. இதனால் புவிமேற்பரப்பில் பள்ளம் (அ) புதைகுழி உருவாகிறது. இந்நிகழ்ச்சி திடீரென்றும் படிப்படியாகவும் ஏற்படலாம்.\n\nமேற்கூறப்பட்ட செயல்முறையானது, நிலத்தடிநீர் அரிப்பினாலும் ஏற்படலாம். மேலும் நிலத்தடி நீர்மட்டம் குறைவதனால் உருவாகும் இடைவெளியினாலும் ஏற்படலாம்.\nபெரும்பாலும் இக்குழிகள் உருவாகும் போது அதன் அடியில் உள்ள குகை (அ) இடைவெளி மேலே தெரியாது. ஆனால், பபுவா நியு கினியாவிலுள்ள மின்யே புதைகுழி (\"Minyé sinkhole\"), கென்டகியில் உள்ள செடார் புதைகுழி (\"Cedar Sink\") போன்ற பெரிய குழிகளில் நிலத்தடி நீரோட்டம் புதைகுழிக்கு அடியில் கண்ணுகு புலப்படும் வகையில் அமைந்துள்ளது.\nகார்பனேட் பாறைகளை அடிநிலப்பாறைகளாகக் கொண்ட இடங்களில் இப்புதைகுழிகள் பரவலாகக் காணப்படுகிறது.\n\nஇக்குழிகள் மனித செயல்பாடுகளால்கூட ஏற்படலாம். எடுத்துக்காட்டாக, இலூசியானா போன்ற இடங்களில் கனிமச் சுரங்கங்கள் இடிவதனால் குழிகள் ஏற்படுகின்றன. நகர்ப்புறங்களில் நிலத்தடியில் உள்ள தண்ணீர்க் குழாய்கள் மற்றும் பாதாளசாக்கடைக் குழாய்கள் உடைவதனால் குழிகள் ஏற்படுகிறது. நிலத்தடிநீரை அதிகமாக சுரண்டுவதனாலும், இயற்கையான ஆற்று நீரோட்டத்தை மாற்றுவதனாலும், தொழிற்சாலை நீர்தேக்கங்கள் கட்டுவதனாலும் மேற்பரப்பு நில அடுக்கு எடை மிகுந்து தாங்குவதற்கு அடிநிலப்பாறைகள் இல்லாததால் குழிகள் உருவாகலாம்.\n\nSection::::நிகழும் இடங்கள்.\nபுதைகுழிகள் பெரும்பாலும் கார்சுடு நிலப்பரப்புகளில் ஏற்படுகிறது.\n"}
{"id": "171756", "url": "https://ta.wikipedia.org/wiki?curid=171756", "title": "சேலம் மைய சிறைச்சாலை", "text": "சேலம் மைய சிறைச்சாலை\n\nசேலம் மைய சிறைச்சாலை இந்தியாவின் தமிழ்நாடு மாநிலத்தில் சேலம் மாவட்டத்தில் அமைந்துள்ள மைய சிறைச்சாலைகளுள் ஒன்றாகும்.\n\nSection::::சிறையின் வரலாறு.\nசிறைச்சாலை மறு சீரமைவு திட்டம் என்ற பெயரில் சிறைச்சாலை ஒழுங்குமுறை சட்டம் முதன் முதலில் 1835 இல் கொண்டுவரப்பட்டது. இச்சட்டத்தின் படி 1862ம் வருடம் ஆங்கிலேயர் ஆட்சி காலத்தில் மைய சிறைச்சாலை சேலத்தில் கட்டப்பட்டது. இச்சிறைச்சாலை 113.19 ஏக்கர் பரப்பளவைக் கொண்டது. இச்சிறைச்சாலை மொத்தம் 1432 தனி அறைகளைக் கொண்டுள்ளது. இங்கு 700 கைதிகளைச் சிறை வைக்கக்கூடிய இட வசதி உள்ளது. மேலும் ஆங்கிலேயர்கள் தொடர் கைதிகளைச் சிறைவைக்க இச்சிறைச்சாலையைப் பயன்படுத்திக் கொண்டனர். சேலம் மைய சிறைச்சாலை \"கருப்புகுல்லா சிறை\" என்றும் \"ஆலாங்கோட்டை சிறை\" எனவும் அழைக்கப்படுகிறது.\n\n"}
{"id": "171762", "url": "https://ta.wikipedia.org/wiki?curid=171762", "title": "இலண்டன் பெருநகர்ப் பகுதி", "text": "இலண்டன் பெருநகர்ப் பகுதி\n\nஇலண்டன் பெருநகர்ப் பகுதி (\"Greater London\") இங்கிலாந்தின் ஒன்பது மண்டலங்களில் ஒன்றும் நிர்வாகப் பகுதியும் நிர்வாக கௌன்ட்டிகளில் ஒன்றுமாகும். இங்கு ஏறத்தாழ 8 மில்லியன் மக்கள் வாழ்கின்றனர். . இலண்டன் பெருநகர்ப்பகுதியின் 33 நிர்வாகப் பிரிவுகளில் (பரோக்கள்) ஒன்றான இலண்டன் எனப்படுவது குறிப்பிட்டு இலண்டன் நகரம் ஆகும். \n\nஇலண்டன் பெருநகர்ப் பகுதி ஏப்ரல் 1, 1965இல் ஓர் உள்ளாட்சி அமைப்பாக இலண்டன் நகரம் மற்றும் 32 பரோக்களை உள்ளடக்கி உருவாக்கப்பட்டது. இதே நாளில் இப்பகுதி ஓர் செரெமோனியல் கௌன்ட்டியாகவும் (இலண்டன் நகரம் நீங்கலாக) அறிவிக்கப்பட்டது. இலண்டன் மேயர் தலைமேயேற்கும் இலண்டன் சட்டப்பேரவையுடன் இலண்டன் பெருநகர் ஆணையம் 2000ஆம் ஆண்டுமுதல் செயல்படுகிறது. இலண்டன் பெருநகர்ப் பகுதி ஐரோப்பிய நாடாளுமன்றத் தொகுதியாகவும் உள்ளது. பொருளியலில் இங்கிலாந்தின் அனைத்து கௌன்ட்டிகளிலும் மிக கூடுதலாக மொத்த மதிப்புக் கூட்டல் வழங்கும் கௌன்ட்டியாக இது விளங்குகிறது.\n\n"}
{"id": "171766", "url": "https://ta.wikipedia.org/wiki?curid=171766", "title": "வெள்ளைக்கல், மதுரை", "text": "வெள்ளைக்கல், மதுரை\n\nவெள்ளைக்கல் இந்தியாவின் தமிழ்நாடு மாநிலம் மதுரை மாவட்டத்தில் அவனியாபுரம் பகுதியில் அமைந்துள்ளது. \nவெள்ளைக்கல் பகுதி மதுரைக்கு தெற்கே, விமானநிலையத்திற்குச் செல்லும் வழியில் அமைந்துள்ளது. இந்த பகுதியில் அமைந்துள்ள கழிவு நீர் சுத்தீகரிப்பு நிலையம், மற்றும் திட கழிவு மேலாண்மை நிலையம் ஆகியவற்றால் இப்பகுதி அறியப்படுகிறது.\n\nSection::::கழிவு நீர் சுத்தீகரிப்பு நிலையம்.\nஜவஹர்லால் நேரு தேசிய நகர புனரமைப்பு திட்டத்தின் கீழ் மதுரை மாநகராட்சியால் வகுக்கப்பட்டது. இத்திட்டத்தின் நோக்கம் வைகை ஆற்றை மாசடையச் செய்யும் கழிவு நீரை சுத்தீகரிக்க செய்து மீண்டும் பயன்படுத்துவதாகும். தனியார் பங்களிப்புடன் 2008 டிசம்பர் மாதம் தொடங்கப்பட்டது.இந்நிலையம் நவீன இயந்திரங்கள் மூலம் கட்டமைக்கப்பட்டுள்ளது. சுத்த்தீகரிக்கபட்ட கழிவு நீர் நன்னிராக கிடைக்கிறது. சுத்தீகரிக்கபட்ட பின் கிடைக்கும் திட கழிவுகள் வயல்வெளிகளில் இயற்கை உரமாக பயன்படுகிறது.\n\nSection::::திடக் கழிவு மேலாண்மை திட்டம்.\nஇத்திட்டமும் ஜவஹர்லால் நேரு தேசிய நகர புனரமைப்பு திட்டத்தின் கீழ் மதுரை மாநகராட்சி மற்றும் தனியார் பங்களிப்புடன் தொடங்கப்பட்டது.மதுரை நகரில் தேங்கும் திட கழிவுகள் இங்கு கொண்டுவரப்பட்டு, மக்கும் திட கழிவுகள், மக்காத திட கழிவுகளாக பிரிக்கப்படுகிறது. மக்கும் திட கழிவுகள் நவீன இயந்திரங்கள் மூலம் சுழற்சி செய்து உரமாக மாற்றப்படுகிறது. மக்காத திட கழிவுகள் நிலத்தில் நிலத்தடி நீர் மாசுபடாத அளவிற்கு புதைக்கபடுகிறது. இம்முறைகளில் பெறப்படும் உரம் இயற்கை உரமாக உள்ளது.\n"}
{"id": "171770", "url": "https://ta.wikipedia.org/wiki?curid=171770", "title": "செபீல்டு", "text": "செபீல்டு\n\nசெபீல்டு (\"Sheffield\", ஐக்கிய இராச்சியத்தில் இங்கிலாந்தின் வடபகுதியில் தெற்கு யார்க்சையரில் உள்ள ஓர் நகரமாகும். இங்கு பாயும் ஷீஃப் ஆற்றினைக் கொண்டு இந்நகர் இப்பெயர் பெற்றது. தொழிற்சாலைகளினாலேயே இந்நகரம் வளர்ச்சியடைந்துள்ளது. செபீல்டு நகரத்தின் 2011 ஆண்டுக்கான மக்கள்தொகைக் கணக்கெடுப்பின்படி, 551,800 ஆகும். இங்கிலாந்தின் எட்டு மிகப்பெரும் நகரங்களில் இது ஒன்றாக விளங்குகிறது. \n\n19வது நூற்றாண்டில் செபீல்டு எஃகு உற்பத்தியால் உலகெங்கும் பெயர் பெற்றிருந்தது. எஃகு தயாரிப்பில் பல மேம்பாடுகள் இங்கு ஏற்பட்டன. தொழிற் புரட்சியின்போது இந்த நகரத்தின் மக்கள்தொகை பத்து மடங்காகப் பெருகியது. 1843 இல் நகராட்சி அங்கீகாரம் பெற்றது. 1970களிலும் 198களிலும் பன்னாட்டு போட்டித் தயாரிப்புக்களாலும் நிலக்கரி சுரங்கத் தொழில் முடக்கத்தாலும் உள்ளூர் இரும்புத் தயாரிப்பு முடங்கத் தொடங்கியது. \n\n21வது நூற்றாண்டில் மற்ற பிரித்தானிய நகரங்களைப் போலவே இங்கும் விரிவான ஊரகப் புதுப்பித்தல் பணிகள் நடைபெறுகின்றன. £9.2 பில்லியன் உற்பத்தியுடன் பொருளியலில் மொத்த மதிப்புக் கூட்டல் 1997இல் 60%ஆக உயர்ந்துள்ளது.\n\nபல மலைகளின் நடுவே அமைந்துள்ள செபீல்டு பீக் தேசியப் பூங்காவிற்கு கிழக்கில் உள்ளது. டான் ஆறு மற்றும் அதன் துணையாறுகளுடன் செபீல்டு 61% பசும்வெளியாக உள்ளது. இந்நகரில் 200க்கும் கூடுதலான பூங்காக்களும் வனப்பகுதிகளும் நந்தவனங்களும் உள்ளன. 2.5 மில்லியன் மரங்கள் உள்ளதாக மதிப்பிடப்படும் செபீல்டு, ஐரோப்பாவின் எந்த நகரத்திலும் உள்ள தனிநபர் ஒருவருக்கெதிர் மரங்களின் எண்ணிக்கையில் உயர்ந்த வீதத்தைக் கொண்டுள்ளதாக விளங்குகிறது.\n\n"}
{"id": "171783", "url": "https://ta.wikipedia.org/wiki?curid=171783", "title": "ஆண்டிப்பட்டி மலை, பழனி", "text": "ஆண்டிப்பட்டி மலை, பழனி\n\nஆண்டிப்பட்டி மலை இந்தியாவின் தமிழ்நாடு மாநிலத்தில் திண்டுக்கல் மாவட்டத்தில் பழனி அருகே அமைந்துள்ளது. பழனிக்கு மேற்கே 30 கிலோமீட்டர் தொலைவில் மேற்கு தொடர்ச்சி மலையில் அமைந்துள்ளது. இந்த மலையில் 2013 ஆம் ஆண்டில் சங்க காலத்தைச் சேர்ந்த ஓவியங்கள் கண்டுபிடிக்கப்பட்டன. இந்த ஓவியங்கள் சுமார் 3000 ஆண்டு பழமையான சங்ககாலத் தமிழர்கள் வரைந்த ஓவியங்களாக இருக்கலாம் என்று வரலாற்று ஆய்வாளர்கள் கருதுகின்றனர். இங்கு 10க்கும் மேற்பட்ட ஓவியங்கள் தொல்லியல் ஆய்வாளர்களால் கண்டறியப்பட்டுள்ளன. \nSection::::வரைவு.\nசுண்ணாம்பு, மூலிகை மற்றும் மரப்பிசின் கொண்டு வெள்ளை நிறத்தில் இந்த ஓவியங்கள் வரையப்பட்டுள்ளன. சங்ககாலத் தமிழர்களின் காதலையும், வீரத்தையும் அடிப்படையாக கொணட அவர்களின் வாழ்வியலை இந்த ஓவியம் விளக்குகிறது. மேலும் இந்த மலையின் அருகில் சங்க காலத்தமிழர்கள் பயன்படுத்திய பானை ஓடுகள், நகக்குறி ஓடுகளும் போன்றவையும் கிடைத்துள்ளன.\nSection::::மேலே உள்ள படத்தில் உள்ள ஓவியம்.\nஇது சங்ககாலக் குரவை ஆட்டத்தைக் குறிக்கும் படம். குரவை ஆட்டம் கை கோத்து ஆடும் ஆட்டம். ஆண்களும் பெண்களும் சேர்ந்து கை கோத்து ஆடும் பாங்கும் உண்டு.\n\nSection::::கீழே உள்ள படத்தில் உள்ள ஓவியம்.\nஅரசன் ஒருவன் யானைமீது இருக்கும் காட்சியைக் காட்டும் ஓவியம் இது. சேரமான் செல்வக் கடுங்கோ வாழியாதன் களிற்றின்மீது இருந்து பகைவை அழித்தான். சோழன் முடித்தலைக் கோப்பெரு நற்கிள்ளி கருவூருக்கு யானைமேல் வந்தபோது அவனது யானை மதம் பிடித்து ஓடியது. இது போன்ற ஓர் வரலாற்றைக் காட்டும் ஓவியம் இது.\n\n"}
{"id": "171784", "url": "https://ta.wikipedia.org/wiki?curid=171784", "title": "வேதவதி ஆறு", "text": "வேதவதி ஆறு\n\nவேதவதி என்பது இந்தியாவில் ஓடும் ஆற்றின் பெயர். இது மேற்குத் தொடர்ச்சி மலையில் தோன்றி கர்நாடகம், ஆந்திரம் ஆகிய மாநிலங்களுக்கிடையில் பாய்கிறது. இதன் கரையோரமாக, ஹொசதுர்க்கை வட்டத்தில் அமைந்துள்ள ஆஞ்சனேயர் கோயில் புகழ்பெற்றதாகும். இவ்வாற்றின் குறுக்கே கட்டப்பட்டுள்ள வாணி விலாச சாகரம் அணைக்கட்டு ஒரு நூற்றாண்டிற்கு முன் கட்டப்பட்டதாகும். இந்த ஆறு துங்கபத்திரை ஆற்றின் துணையாறு ஆகும். இவ்வாற்றினைச் சுற்றியுள்ள ஊரினர் இதனை புண்ணிய பூமி என்று அழைக்கின்றனர்.\n"}
{"id": "171785", "url": "https://ta.wikipedia.org/wiki?curid=171785", "title": "புனீத் ராச்குமார்", "text": "புனீத் ராச்குமார்\n\nபுனீத் ராச்குமார் நன்கறியப்படும் கன்னடத் திரைப்பட நடிகரான ராஜ்குமாரின் மகன் ஆவார். இவரும் கன்னடத் திரைப்படங்களில் நடித்து பல விருதுகளைப் பெற்றுள்ளார்.\n\n"}
{"id": "171798", "url": "https://ta.wikipedia.org/wiki?curid=171798", "title": "பி. ர. வாசுதேவ ராவ்", "text": "பி. ர. வாசுதேவ ராவ்\n\nபி. ர. வாசுதேவ ராவ் இந்திரா காந்தி அணு ஆராய்ச்சி மையத்தின் இயக்குனராக பெப்ரவரி 01, 2013 அன்று பொறுப்பேற்றுள்ளார். இந்திரா காந்தி அணு ஆராய்ச்சி மையத்தில் உள்ள வேதியியல் குழுமத்தின் இயக்குனராக இதற்கு முன் பணிபுரிந்தார்.\n\nSection::::படிப்பு.\nஇவர் தன்னுடைய படிப்பை ஸ்ரீ ராமகிருஷ்ண மிஷன் விவேகானந்தா கல்லூரியில் 1972 ம் ஆண்டு நிறைவு செய்தார். பின்பு மும்பையில் உள்ள [[பாபா அணு ஆராய்ச்சி மையம் பணிபுரிந்தார். ஆக்டினைடு வேதியல் பிரிவில் முனைவர் பட்டம் பெற்றார். 1978 ம் ஆண்டு [[பாபா அணு ஆராய்ச்சி மையம்|பாபா அணு ஆராய்சசி மையத்தில்]] பணியிலிருந்து ராஜினாமா செய்தார். இந்திரா காந்தி அணு ஆராய்ச்சி மையத்தில் கதிரியக்க வேதியியல் ஆய்வக பிரிவில் பணிபுரிந்தார். ஈனுலைகள் தொடர்பான வடிவமைப்பு மற்றும் மேம்பாடு பற்றிய தொழில்நூட்பத்தில் சிறந்து விளங்கினார்.\n\n\nSection::::விருதுகள்.\n[[பகுப்பு:இந்திய இயற்பியலாளர்கள்]]\n[[பகுப்பு:இந்தியாவில் அணுசக்தி]]"}
{"id": "171807", "url": "https://ta.wikipedia.org/wiki?curid=171807", "title": "சிவத்தல சிவநாம சத்திநாமக் கலிவெண்பா", "text": "சிவத்தல சிவநாம சத்திநாமக் கலிவெண்பா\n\nசிவத்தல சிவநாம சத்திநாமக் கலிவெண்பா என்னும் நூலின் பெயர் சிவஸ்தல சிவநாம சத்திநாமக் கலிவெண்பா என்றே உள்ளது. 14 ஆம் நூற்றாண்டில் உமாபதி சிவாசாரியர் என்பவரால் எழுதப்பட்டது. 300 கண்ணிகளைக் கொண்ட இந்த நூலில் 274 சிவத்தலங்கள் போற்றிப் பாடப்பட்டுள்ளன. ஊரின் பெயர், சாமியின் பெயர், அம்பிகையின் பெயர் ஆகியவை அடுக்கிக் கூறப்பட்டுள்ளன. \n\nஇந்த நூலின் ஆசிரியர் உமாபதியார் திருத்தொண்டர் திருநாமக் கோவை என்னும் நூலும் செய்தார் எனக் கூறப்படுகிறது. \n"}
{"id": "171809", "url": "https://ta.wikipedia.org/wiki?curid=171809", "title": "சிவார்ச்சனா போதம்", "text": "சிவார்ச்சனா போதம்\n\nசிவார்ச்சனா போதம் என்னும் நூலைப் பற்றிய குறிப்பு சிவப்பிரகாசம் என்னும் நூலுக்கு 14 ஆம் நூற்றாண்டில் வாழ்ந்த மதுரைச் சிவப்பிரகாசர் எழுதியுள்ள பேருரையில் உள்ளது. இது சிவபூசை பற்றிக் கூறும் நூல். ஆகமங்கள், ‘சோமசம்பு சிவாசாரியர்’, ‘ஞான சிவாசாரியர்’ பற்றிய செய்திகள் இதில் தரப்பட்டுள்ளன. உரையில் காட்டப்பட்டுள்ள இந்த நூலின் மேற்கோள் பாடல்கள் சிவஞான சித்தியார் பாடல்களின் கருத்தையும், நடையையும் அடியொற்றிச் செல்கின்றன. \n\nபாடல் (எடுத்துக்காட்டு) \n\n<poem>செய்யும் வகை இரண்டு படி ஆகும், தேரில்\nதிகழ் ஞானவதி கிரியாவதி என்று செப்பி\nஉய்யும் வகை உவந்து மனோ பாவகத்தால் மலங்கள்\nஓட்டுவது ஞானவதி, ஒண் கிரியாவதி தான்\nவையம் திகழ் குண்டம் மண்டலம் இட்டு மற்றும்\nமருவு திரு மேற்கட்டி கட்டி வளர் தருப்பை\nகொய்யும் மலரால் செய்த மாலைகளும் தூக்கிக்\nகும்ப கலசங்களும் கொண்டு இயற்றுவன குறித்தே.</poem>\n"}
{"id": "171816", "url": "https://ta.wikipedia.org/wiki?curid=171816", "title": "பிராட்போர்டு", "text": "பிராட்போர்டு\n\nபிராட்போர்டு (\"Bradford\") இங்கிலாந்தின் மேற்கு யார்க்சையரில் உள்ள ஓர் பெரிய நகரமாகும்.இதன் மக்கள்தொகை ஏறத்தாழ 500,000 ஆக உள்ளது. இது 19வது நூற்றாண்டில் இங்கிலாந்தின் துணி வணிகத்தில் பெரும் பங்காற்றியது. இந்நகரத்திற்கு \"கம்பளி நகரம்\" என்றொரு விளிப்பெயரும் இதனால் அமைந்தது. இங்குள்ள பிராட்போர்டு நகர 1911இல் காற்பந்துக் கழகம் எஃப் ஏ கோப்பையைக் கைப்பற்றி இக்கோப்பையை வென்ற முதல் இங்கிலாந்தின் காற்பந்துக் கழகமாக பெருமை பெற்றது. \n\nபிராட்போர்டும் லீட்சும் அடுத்தடுத்து உள்ளன. இவ்விரு நகரங்களும் லீட்சு பிராட்போர்டு பன்னாட்டு வானூர்தி நிலையத்தைப் பகிர்ந்து கொள்கின்றன..\n\n"}
{"id": "171817", "url": "https://ta.wikipedia.org/wiki?curid=171817", "title": "லீட்சு", "text": "லீட்சு\n\nலீட்சு நகரம் (\"City of Leeds\") இங்கிலாந்தின் மேற்கு யார்க்சையரில் உள்ள ஓர் பெரிய நகரமும் மாநகர பரோவும் ஆகும். இதன் மக்கள்தொகை, 2011 கணக்கெடுப்பின்படி 750,700 ஆகும். இங்கிலாந்தின் பெரிய நகரங்களில் பர்மிங்காமை அடுத்து இரண்டாவது பெரிய நகரமாக உள்ளது. \nலீட்சில் பலதரப்பட்ட பொருளியல் செயல்பாடுகள் மேற்கொள்ளப்படுகின்றன. சேவைத்துறை தொழில்கள் முதன்மையாக உள்ளன. இலண்டனுக்கு அடுத்தநிலையில் நிதிய மையமாக விளங்குகிறது. சில்லறை வணிகம், அழைப்பு மையங்கள், அலுவலகங்கள், மற்றும் ஊடகத்துறை ஆகியன விரைவான பொருளியல் முன்னேற்றத்திற்கு வழிங்குத்துள்ளன.\n\n"}
{"id": "171821", "url": "https://ta.wikipedia.org/wiki?curid=171821", "title": "சங்க இலக்கியம் தொகுப்புப் பாடல்", "text": "சங்க இலக்கியம் தொகுப்புப் பாடல்\n\nதமிழ் நூல்களை நினைவுக்குக் கொண்டுவர வாய்பாட்டுப் பாடல்கள் உதவுகின்றன. இவை பெரும்பாலும் வெண்பா யாப்பில் அமைக்கப்பட்டுள்ளன. இதற்கு காரணம் எளிதாக இடைச்செருகலைப் பாடலுக்குள் செய்ய இயலாது. \n\n\n\nஇந்தச் செய்திகளைக் காட்டும் பாடல்கள்\n\nSection::::எட்டுத்தொகை வாய்பாடு.\nSection::::அகநானூறு திணை காட்டும் பாடல் எண்.\n1\n2\n3\n\n\nSection::::பதினெண்கீழ்க்கணக்கு வாய்பாடு.\nநாலடி நான்மணி நால்நாற்பது ஐந்திணை முப்\nபால் கடுகம் கோவை பழமொழி மாமூலம்\nஇன்னிலைய காஞ்சியோடு ஏலாதி என்பவே,\nகைந்நிலைய வாம்கீழ்க் கணக்கு\n"}
{"id": "171823", "url": "https://ta.wikipedia.org/wiki?curid=171823", "title": "அடிநிலை ஆற்றல்", "text": "அடிநிலை ஆற்றல்\n\nஅடிநிலை ஆற்றல் (\"ground state energy\") அல்லது சுழிநிலை ஆற்றல் (\"Zero-point energy\") என்பது தனிவெப்பநிலைக் கீழ்வரம்பில், -273 செல்சியசு\nவெப்பநிலையில் அணுக்கள் அல்லது மூலக்கூறுகள் பெற்றிருக்கும் ஆற்றலாகும். இந்த வெப்பநிலையில் அவைகள் இயக்கம் இன்றி இருப்பதால் அவைகளின் இயக்க ஆற்றல் சுழியமாகும்.\n"}
{"id": "171827", "url": "https://ta.wikipedia.org/wiki?curid=171827", "title": "கிர்க்லீசு", "text": "கிர்க்லீசு\n\nகிர்க்லீசு பெருநகர் பரோ (\"Metropolitan Borough of Kirklees\") இங்கிலாந்தின் மேற்கு யார்க்சையரில் அமைந்துள்ள ஓர் பெருநகர பரோவாகும். இதன் மக்கள்தொகை 2011 கணக்கெடுப்பின் மதிப்பீட்டின்படி 423,000 ஆகும். இதில் பாட்லி, பிர்ஸ்டால், கிளெக்கீட்டான்,டென்பி டேல், டியூசுபரி, எக்மோன்ட்விக், ஹோல்ம்ஸ்பிர்த், அட்டர்சுபீல்டு, கிர்க்பட்டன், மார்சுடன், மேல்த்தாம், மீர்பீல்டு மற்றும் இசுலைத்வைட்டு ஆகிய குடியிருப்புப் பகுதிகள் அடங்கியுள்ளன. இவற்றில் மிகப் பெரிய குடியிருப்புப் பகுதியாக அட்டர்சுபீல்டு உள்ளது. இப்பெருநகர பரோவின் நிர்வாக மையம் அட்டர்சுபீல்டுலேயே உள்ளது. \n\n1974ஆம் ஆண்டு உருவாக்கப்பட்ட இந்த உள்ளாட்சிப் பரோ பழங்கதை நாயகன் இராபின் ஊட்டின் கல்லறை இடமான \"கிர்க்லீசு பிரியாரி\"யை ஒட்டி பெயரிடப்பட்டுள்ளது. இந்தக் கல்லறை இருந்தவிடத்தில் இன்று கிர்க்லீசு பூங்காப் பண்ணை அமைக்கப்பட்டுள்ளது.\n\n"}
{"id": "171831", "url": "https://ta.wikipedia.org/wiki?curid=171831", "title": "அட்டர்சுபீல்டு", "text": "அட்டர்சுபீல்டு\n\nகோல்ன் ஆறும் ஹோல்ம் ஆறும் சங்கமிக்கும் இடத்திற்கருகே அட்டர்சுபீல்டு நகரம் அமைந்துள்ளது. இதன் மக்கள்தொகை 146,234 ஆகும். தொழிற் புரட்சியின்போது இநகர் ஆற்றிய பங்கிற்காகவும் இரக்பி லீக் ஆட்டம் பிறந்த இடம் என்பதற்காகவும் முன்னாள் பிரதமர் ஹெரால்டு வில்சன் என்பதற்காகவும் பரவலாக அறியப்படுகிறது.\n\nவிளையாட்டுக்களில் அட்டர்சுபீல்டு பெயர் பெற்றது. இரக்பி லீக் அணி \"அட்டர்சுபீல்டு ஜெயண்ட்சு\" 1895இல் உருவான பழமையான அணியாகும். இங்கு அட்டர்சுபீல்டு பல்கலைக்கழகம் அமைந்துள்ளது. இங்குள்ள கட்டிடங்கள் விக்டோரியா காலத்து வடுவமைப்பைச் சார்ந்தவை. இங்குள்ள தொடர்வண்டி நிலையக் கட்டிடம் மிகவும் அழகானது. இது ஐரோப்பிய கட்டிடக்கலைக்கான \"யூரோப்பா நோஸ்த்ரா\" விருது பெற்றுள்ளது.\n"}
{"id": "171834", "url": "https://ta.wikipedia.org/wiki?curid=171834", "title": "நடராஜன் சுப்பிரமணியம்", "text": "நடராஜன் சுப்பிரமணியம்\n\nநடராஜன் சுப்ரமணியம் (ஆங்கிலம்:Natarajan Subramaniam) \"நட்டி\" அல்லது \"நட்ராஜ்\" என அறியப்படுபவர், இவர் ஒரு இந்தியத் திரைப்பட ஒளிப்பதிவாளர், நடிகர் மற்றும் தயாரிப்பாளர் ஆவார்.\n\nSection::::வரலாறு.\nநடராஜன் சுப்பிரமணியம் என்னும் இயற்பெயர் கொண்ட இவரை நட்ராஜ் என்னும் பெயர் கொண்டு அறியப்படுகிறார். இவர் தமிழ் நாடு, இராமநாதபுர மாவட்டத்தில் உள்ள பரமக்குடியில் பிறந்தார். மேலும் இவர் பிளாக் ஃப்ரைடே, லாஸ்ட் டிரெயின் டூ மஹாகாளி, ஆகிய இந்தி திரைப்படத்திலும் மற்றும் யூத் ஆகிய திரைப்படங்களில் ஒளிப்பதிவாளராகப் பணியாற்றியுள்ளார். மேலும் சக்கரவியூகம், மிளகா, மற்றும் முத்துக்கு முத்தாக ஆகிய தமிழ் படங்களில் நடித்துள்ளார். மேலும் தமிழில் வெற்றி சூடிய மிளகா திரைப்படம் இந்தியில் மறுஆக்கம் செய்யப்படுகிறது, இதில் தமிழில் நாயகனாக நடித்த நட்ராஜே, இந்தியில் ஒளிப்பதிவு செய்கிறார்.\n\n\nSection::::வெளியிணைப்பு.\nபன்னாட்டு திரைப்பட தரவுதளத்தில்(imdb) நடராஜன் சுப்பிரமணியம் பற்றி\n"}
{"id": "171835", "url": "https://ta.wikipedia.org/wiki?curid=171835", "title": "ஆம்பியர் இடக்கை விதி", "text": "ஆம்பியர் இடக்கை விதி\n\nஆம்பியர் இடக்கை விதியின்படி, (\"Ampere's left hand rule\") நேரான கடத்தி (straight conductor) ஒன்றினை அதில் பாயும் மின்னோட்டத்தின் திசையில் இடக்கை பெருவிரல் இருக்குமாறு பிடிக்கும் போது, பிற விரல்கள் வளைந்து பிடிக்கும் திசையில் காந்த பாய்வு (flux) இருக்கும்.\n\n\"ஆம்பியர் இடக்கை விதி (வரிச் சுருள்-solenoid)\": வரிச்சுருள் ஒன்றினை, அதில் பாயும் மின்னோட்டத்தின் திசையில் இடக்கை விரல்கள் இருக்குமாறு பிடித்தால், பெருவிரலின் திசையில் உள்ளகத்தின் காந்த வட முனை அமைந்திருக்கும்.\n"}
{"id": "171847", "url": "https://ta.wikipedia.org/wiki?curid=171847", "title": "தாகூர் விருது", "text": "தாகூர் விருது\n\nதாகூர் விருது, இந்திய அரசால் வழங்கப்படும் ஒரு சர்வதேச விருதாகும். நோபல் பரிசு பெற்ற ரவீந்திரநாத் தாகூரின் 150-வது ஆண்டு விழா கொண்டாட்டத்தினை முன்னிட்டு அவர் பெயரில் பண்பாட்டு நல்லிணக்கத்திற்கான தாகூர் சர்வதேச விருது 2013 முதல் வழங்கப்படுகிறது. பன்னாட்டளவில் சகோதரத்துவம் தழைக்க பாடுபடும் கவிஞர்கள் மற்றும் சமூக ஆர்வலர்களுக்கு இந்த விருது வழங்கப்படுகிறது. விருதுக்குரியவர்களை தேர்ந்தெடுப்பதற்காக, இந்தியாவின் தலைமை அமைச்சர் தலைமையிலான தேர்வுக்குழு உள்ளது.\n\n\n"}
{"id": "171848", "url": "https://ta.wikipedia.org/wiki?curid=171848", "title": "விசு", "text": "விசு\n\nவிசு ஒரு தமிழ்த் திரைப்பட இயக்குனர், தயாரிப்பாளர், கதாசிரியர், வசனகர்த்தா மற்றும் நடிகர் ஆவார். 1941-ம் ஆண்டு பிறந்த இவர் திரைப்படம் தவிர்த்து மேடை நாடகம், தொலைக்காட்சித் தொடர் பலவற்றிலும் நடித்துள்ளார். நடிகர் கிஷ்மு இவரது சகோதரர் ஆவார். இவர் இயக்கிய \"சம்சாரம் அது மின்சாரம்\" திரைப்படம் பெரும்பாலான இந்திய மொழிகளில் மீண்டும் எடுக்கப்பட்டுள்ளது(Remake). இத்திரைப்படம் 1986-ம் ஆண்டிற்கான சிறந்த தமிழ்த் திரைப்படத்திற்கான பிலிம் பேர் விருதை பெற்றுள்ளது. தமிழின் தலைசிறந்த இயக்குனர்களில் ஒருவரான கே. பாலச்சந்தரிடம் உதவி இயக்குனராக இருந்து பின்னர் இயக்குனரானார். இவருடைய பெரும்பாலான திரைப்படங்கள் சமூக, குடும்பத் திரைப்பட வகையைச் சேர்ந்ததாகும்.\n\nSection::::சின்னத்திரை/தொலைக்காட்சி-யில்.\nசன் தொலைக்காட்சியில் அரட்டை அரங்கம் என்கிற பெயரில் ஒரு பேச்சு நிகழ்ச்சியை நடத்தினார். பின்னர் அதிலிருந்து விலகி ஜெயா தொலைக்காட்சியில் மக்கள் அரங்கம் என்கிற பெயரில் ஒரு பேச்சு நிகழ்ச்சியை நடத்திவருகிறார்.\n\nSection::::வெளி இணைப்புகள்.\nதிரைப்பட தரவு தளத்தில் விசு\n"}
{"id": "171849", "url": "https://ta.wikipedia.org/wiki?curid=171849", "title": "பிரிஸ்டல்", "text": "பிரிஸ்டல்\n\nபிரிஸ்டல் (\"Bristol\", ) இங்கிலாந்தின் தென்மேற்கு பகுதியில் உள்ள ஒரு நகரம் ஆகும். இது ஒற்றை ஆட்புலப் பகுதியாகவும் நிர்வாக மாவட்டமாகவும் விளங்குகிறது. இந்த நகரத்தின் மக்கள்தொகை 2009ஆம் ஆண்டு நிலவரப்படி 433,100ஆக மதிப்பிடப்பட்டுள்ளது. இதன் சுற்றுப்புறப் பகுதிகளையும் அடக்கிய \"பெரிய ஊரக வலயத்தில்\" (LUZ) 2007ஆம் ஆண்டு மதிப்பீட்டின்படி மக்கள்தொகை 1,070,000 ஆகும். மக்கட்தொகையில் இந்நகரம் இங்கிலாந்தில் ஆறாவது இடத்திலும் ஐக்கிய இராச்சியத்தில் எட்டாவது இடத்திலும் இருக்கிறது, தெற்கு இங்கிலாந்தில் மக்கட்தொகையில் இலண்டனுக்கு அடுத்த பெரிய நகர் இதுவேயாகும். இங்கிலாந்தின் முக்கிய நகர்களின் குழு (Core Cities Group) என்கின்ற இலண்டனை தவிர்ந்த எட்டு பாரிய பிராந்திய நகர்களின் அமைப்பின் உறுப்பு நகராகவுள்ளது. இந்நகரம் இங்கிலாந்தின் நான்காவது நகராக தரப்படுத்தப்பட்டுள்ளதுடன் உலகமயமாதல் மற்றும் உலக நகரங்களின் ஆய்வு இணையத்தாள் (Globalization and World Cities Research Network) கமா+ (gamma+) உலக நகர்களில் ஒன்றாக தரப்படுத்தியுள்ளது.\n\nஇந்நகரில் பிறந்து வளர்ந்த மக்களை பிரிஸ்டோலியன்ஸ் (Bristolians) என்பர். நகரின் எல்லையாக சொமேர்செட் மற்றும் குளொஸ்டர்சயர் மாவட்டங்களை கொண்டுள்ளதுடன் வரலாற்று முக்கியத்துவம் வாய்ந்த பாத் மற்றும் குளொஸ்டர் நகரங்கள் இதற்கு முறையே தென்கிழக்கிலும் வடமேற்கிலும் உள்ளன. இந்நகரின் குறுகிய கரையோரப்பகுதி செவெர்ன் நதி முகத்துவாரத்துடன் உள்ளது.\n\nஇந்த நகர் அரச அங்கீகாரத்தை 1155இல் பெற்றது, 1373இல் தனியான மாவட்ட தகுதியை பெறும்வரை குளொஸ்டசயரின் ஒரு பகுதியாக இருந்தது. 13வது நூற்றாண்டில் இருந்து ஐந்நூறு ஆண்டுகளுக்கும் மேலாக வரி வருமானத்தில் முதல் மூன்று நகர்களில் ஒன்றாக (யார்க் மற்றும் நொரிச் நகர்களுடன்) இருந்தது. தொழிற் புரட்சிக்குப் பின்னர் லிவர்ப்பூல், பர்மிங்காம், மான்செஸ்டர் போன்ற நகரங்களின் விரைவான வளர்ச்சியால் 18வது நூற்றாண்டின் பிற்பகுதியில் இந்த நிலையை இழந்தது. \n\nஇந்த நகரம் ஏவான் ஆற்றையொட்டி அமைந்துள்ளது. இதன் பெயர் தொன்மை ஆங்கிலத்தில் \"பாலம் உள்ளவிடம்\" எனப் பொருள்படும். இது 800 ஆண்டுகளாக துறைமுகமாக இருந்து வந்தது. தற்போது உள்ள பெரிய கப்பல்கள் இத்துறைமுகத்தை அணுகுவது கடினமாக உள்ளது. \"ஏவான்மௌத்\" எனப்படும் ஏவான் ஆற்று கழிமுகத்தில் புதிய துறைமுகம் கட்டமைக்கபட்டுள்ளது. \n\nமிகவும் பழைமையான இந்த நகரில் வரலாற்றுச் சிறப்புமிக்க தேவாலயங்களும் கட்டிடங்களும் உள்ளன. \"கிளிஃப்டன் தொங்கு பாலம்\" ஆற்றை மிக உயர்ந்த இடத்தில் கடக்கிறது. கிளிஃப்டனில்தான் பிரிஸ்டல் பல்கலைக்கழகம் உள்ளது. \n\nபிரிஸ்டல் அடிமை வணிகத்திற்கு மையமாக இருந்தது. இரண்டாம் உலகப் போரின் போது இந்த நகரம் வெகுவாக சேதமடைந்தது. தற்போது இங்கு பல புதிய தொழிற்சாலைகளும் அலுவலகக் கட்டிடங்களும் எழுப்பப்பட்டுள்ளன. கான்கோர்டு சூப்பர்சோனிக் வானூர்தி இங்குதான் உருவாக்கப்பட்டது. \"டிரிப் ஹாப்\" எனப்படும் வகையான இசைவகை இங்குதான் உருவானது.\n\nபிரிஸ்டல் ஐக்கிய இராச்சியத்தின் பிரபல சுற்றுலா இடங்களில் ஒன்று, 2009ஆம் ஆண்டு உலகின் முதல் 10 சிறந்த நகர்களில் ஒன்றாக சர்வதேச பயண பதிப்பகமன டோரலிங் கிண்டேர்ச்லி (Dorling Kindersley) தனது இளையாவர்களுக்கான ஐவிட்னாஸ் (\"Eyewitness)\" கய்டில் தெரிவுசெய்தது. பிரித்தானியாவில் வாழ்வதற்கு சிறந்த நகர் பிரிஸ்டல் என சண்டே டைம்ஸ் செய்தித்தாள் 2014இல் பெயரிட்டது, 2015ஆம் ஆண்டில் இதன் சுற்றுச்சூழல் தரத்துக்காகவும் அதன் முன்னேற்றத்திற்கான பங்களிப்பிற்காகவும் ஐரோப்பிய ஒன்றியத்தாள் ஐரோப்பாவின் பச்சை தலைநகர் என்ற தலைப்பு வழங்கப்பட்டது.\n\nஉலகில் 34 இடங்கள் இந்நகரின் நினைவையொட்டி \"பிரிஸ்டல்\" எனப் பெயரிடப்பட்டுள்ளன.\n\n"}
{"id": "171854", "url": "https://ta.wikipedia.org/wiki?curid=171854", "title": "பிளமிங்கின் இடக்கை வலக்கை விதிகள்", "text": "பிளமிங்கின் இடக்கை வலக்கை விதிகள்\n\nபிளமிங்கின் இடக்கை விதி (\"Fleming's Left-Hand rule\") என்பது மின் எந்திரங்களில் (மின்னை வழங்கி இயக்கம் ஏற்படுத்தப்படும்) போதும் பிளமிங்கின் வலக்கை விதி (\"Fleming's right-Hand rule\") என்பது மின்பிறப்பாக்கிகளில் (தூண்டல் மின் பிறப்பாக்கத்தின்) போதும் காந்த விசை அல்லது காந்தப் பாயம், மின்னோட்டம், இயக்கம் இவைகளின் திசைகள் பற்றி நினைவிகளாக கொள்ளப்படும் விதிகள் ஆகும். இவ்விரு விதிகளையும் யோன் அம்புரோசு பிளமிங் 19 ஆம் நூற்றாண்டில் கண்டறிந்தார்.\n\nSection::::பிளமிங்கின் இடக்கை விதி.\nஇடக்கையின் ஆள்காட்டி விரல், நடு விரல், பெரு விரல் ஆகியவை ஒன்றிற்கு ஒன்று செங்குத்தாக இருக்குமாறு அமைத்துக் கொண்டு, நடுவிரலின் திசையில் மின் இயக்க விசையும் (EMF) ஆள்காட்டி விரலின் திசையில் காந்த பாயமும் (FLUX) இருப்பதாகக் கொண்டால் பெருவிரலின் திசையில் மின் எந்திரத்தில் இயக்கம் இருக்கும்.\nSection::::பிளமிங்கின் வலக்கை விதி.\nஇது மின்னியற்றி விதி என்றும் அழைக்கப்படும்.\nமின் பிறப்பாக்கிகளில் தூண்டல் மின்னாக்கத்தின் போது பிரயோகிக்கக் கூடியது. இங்கும் வலக்கையின் ஆள்காட்டி விரல், நடு விரல், பெரு விரல் ஆகியவை ஒன்றிற்கு ஒன்று செங்குத்தாக இருக்குமாறு அமைத்துக் கொண்டு, ஆள்காட்டி விரலின் திசையில் காந்த பாயமும் (FLUX) பெருவிரலின் திசையில் கடத்தியின் இயக்கமும் இருப்பதாகக் கொண்டால் நடுவிரலின் திசையில் மின்பிறப்பாக்கியினால் பிறப்பாக்கப்படும் மின் இயக்க விசை இருக்கும். \n"}
{"id": "171862", "url": "https://ta.wikipedia.org/wiki?curid=171862", "title": "வேக்பீல்டு", "text": "வேக்பீல்டு\n\nவேக்பீல்டு நகரம் (\"City of Wakefield\", ) இங்கிலாந்தின் மேற்கு யார்க்சையரில் உள்ள ஓர் பெருநகரப் பரோவும் நகரமும் ஆகும். வேக்பீல்டு நகரம் மாவட்டத்தின் தலைநகரம் ஆகும். இந்த மாவட்டத்தில் ஐந்து ஊர்கள் அடங்கியுள்ளன: நோர்மான்டன், பொன்டெஃப்ராக்ட், பெதர்ஸ்டோன், காசில்போர்டு, நாட்டிங்லி. நகரமும் பரோவும் \"வேக்பீல்டு பெருநகர மாவட்ட அவை\"யால் ஆளப்படுகிறது. வேக்பீல்டு லீட்சுக்கும் செபீல்டுக்கும் இடையே உள்ளது. \n\n2010இல் வேக்பீல்டு ஐக்கிய இராச்சியத்தின் \"மிகவும் இசைமயமான நகரமாக\" அறிவிக்கப்பட்டுள்ளது.\n\nவேக்பீல்டில் உள்ள சிறைச்சாலையில் உள்ள பயிற்சி மைதானத்தில் ஓர் முசுக்கொட்டை மரம் உள்ளது. இங்குள்ள கைதிகள் இந்த மரத்தை \"Here we go round the mulberry bush\" என்ற ஆங்கிலப் பாடலை பாடியவாறு சுற்றிச் சுற்றி வந்ததாகவும் இதுவே இந்த மழலையர் பாட்டிற்கான வரலாறு எனவும் கருதப்படுகிறது.\n\n"}
{"id": "171863", "url": "https://ta.wikipedia.org/wiki?curid=171863", "title": "பிணைப்பாற்றல்", "text": "பிணைப்பாற்றல்\n\nபிணைப்பாற்றல் (Binding energy) என்பது அணுக்கருவிலுள்ள புரோட்டான்களையும் நியூட்ரான்களையும் தனியாகப் பிரித்து எடுக்க அணுக்கருவிற்குக் கொடுக்கப்பட வேண்டிய ஆற்றலாகும்.இவ்வாற்றலுடன் அவைகள் பிணைக்கப்பட்டுள்ளன. ஒரு புரோட்டானின் அல்லது நியூட்ரானின் பிணைப்பாற்றல் என்பது அதனைக் கருவிலிருந்து பிரித்து எடுக்கத் தேவையான ஆற்றலாகும். அதுபோல் ஒரு எலக்ட்ரானை விடுவிக்கத் தேவையான ஆற்றல், எலக்ட்ரானின் பிணைப்பாற்றலாகும்.\n"}
{"id": "171869", "url": "https://ta.wikipedia.org/wiki?curid=171869", "title": "கி. தனவேல்", "text": "கி. தனவேல்\n\nகி. தனவேல் என்பவர் ஒரு இந்திய ஆட்சிப்பணி அதிகாரி மற்றும் தமிழ் கவிஞர். கடலூர் மாவட்டம் புதுகூரைப்பேட்டை என்கிற ஊரைச் சேர்ந்த இவர் தற்போது சென்னையில் இந்திய ஆட்சிப்பணி அதிகாரியாகப் பணியாற்றி வருகிறார். இவர் கி. தனவேல் மற்றும் பொன்தனா என்கிற பெயர்களில் கவிதை நூல்களை எழுதி வெளியிட்டிருக்கிறார்.\n\nSection::::கல்வி.\nவேளாண்மைக் குடும்பத்தில் பிறந்த இவர் தனது தொடக்கக் கல்வியை புதுக்கூரைப்பேட்டை தொடக்கப் பள்ளியிலும், உயர்நிலைக்கல்வியை விருத்தாசலம், அரசு ஆண்கள் உயர்நிலைப்பள்ளியிலும் படித்தார். விருத்தாசலம் திரு கொளஞ்சியப்பர் அரசினர் கலைக்கல்லூரியில் புதுமுக வகுப்பினையும் (1972), சென்னை, பச்சையப்பன் கல்லூரியில் வேதியியல் பாடப்பிரிவில் இளநிலைப் பட்டமும் (1973 - 1976), சென்னை சட்டக் கல்லூரியில் சட்டத்தில் இளநிலைப் பட்டமும் (1976 - 1979) மதுரை காமராசர் பல்கலைக்கழகத்தின் தொலைதூரக் கல்வி மூலம் தமிழ் இலக்கியத்தில் முதுகலைப் பட்டமும், புதுடெல்லி, இந்திரா காந்தி தேசிய திறந்தநிலைப் பல்கலைக்கழகத்தில் மேலாண்மையில் முதுநிலைப் பட்டமும் பெற்றிருக்கிறார்.\n\nSection::::அரசுப்பணி.\nசென்னை சட்டக் கல்லூரியில் படித்துக் கொண்டிருந்த போது ஒரே காலத்தில், இவர் தமிழ்நாடு அரசின் இரண்டாம் குழுப் பணியிடத்துக்கும், வங்கிப் பணிக்கும் தேர்வு செய்யப்பட்டார். வங்கிப் பணியில் சேர்ந்து ஆறு ஆண்டு காலம் (1979-85) பணியாற்றி வங்கி அதிகாரியாகப் பதவி உயர்வு பெற்றார். அதன் பின்னர் தமிழ்நாடு அரசுப் பணியாளர் தேர்வாணையம் மூலம் (குழு ஒன்றுப் பணியிடம்) துணை ஆட்சியராகத் தேர்வு செய்யப்பட்டார். இதையடுத்து வங்கிப் பணியிலிருந்து விலகி 1985 ஆகஸ்ட் மாதம் தஞ்சாவூர் மாவட்டத்தில் துணை ஆட்சியராகத் தனது அரசுப் பணியை தொடங்கினார். அதன் பின்னர் கீழ்க்காணும் பதவிகளையும் வகித்து வந்துள்ளார்.\n\nSection::::இந்திய ஆட்சிப்பணி.\n1996 ஆம் ஆண்டு இந்திய ஆட்சிப்பணிக்குத் தேர்வு செய்யப்பட்டு சென்னை வணிக வரித்துறையில் துணை ஆணையராகப் பதவி ஏற்றார். அதன் பிறகு 1998 முதல் 2001 வரை 3 ஆண்டுகளுக்கு மேல் திருநெல்வேலி மாவட்ட ஆட்சித் தலைவராக பதவி வகித்தார். அதன் பிறகு\n\n\n\n\nSection::::சொற்பொழிவுகள்.\nஅரசு அலுவலராக பல்வேறு மாவட்டங்களில் பணியாற்றிய காலத்தில் குறிப்பாக நாமக்கல், வேலூர், தஞ்சாவூர் மற்றும் திருநெல்வேலி மாவட்டங்களில் பணியாற்றிய காலத்தில் பல்வேறு இலக்கியக் கூட்டங்களில் கலந்து கொண்டு கவிதைகள் மற்றும் கட்டுரைகள் வாசித்துள்ளார். மேலும், தமிழ் இலக்கியம், தமிழ் இலக்கிய வரலாறு, தமிழர் பண்பாட்டு வரலாறு குறித்த பல்வேறு தலைப்புகளில் உரையாற்றியுள்ளார்.\n\nSection::::வானொலி உரை.\nதிருச்சிராப்பள்ளி மற்றும் திருநெல்வேலி அகில இந்திய வானொலி நிலையங்கள் மூலம் இவரது இலக்கிய உரைகள் ஒலிபரப்பப்பட்டுள்ளன.\n\nSection::::பாராட்டும் பட்டமும்.\nஇவருடைய தமிழ் இலக்கிய உரைகளுக்காக முன்னாள் துணை வேந்தர்களான முனைவர் க.ப. அறவாணன், முனைவர் வா.செ. குழந்தைசாமி, முனைவர் ஔவை நடராசன், முனைவர் பொற்கோ மற்றும் முனைவேர் கருணாகரன்ஆகியோர்களால் பாராட்டப் பெற்றுள்ளார்.\n\nSection::::சிறப்புகள்.\nதமிழ் தட்டச்சுப் பொறியின் விசைப் பலகையில் நடைமுறைக்குத் தேவையான பல்வேறு குறியீடுகள் இல்லாத நிலையை ஆராய்ந்து இவர் அரசுக்கு அனுப்பிய கருத்துரு தமிழக அரசால் ஏற்றுக் கொள்ளப்பட்டு அரசாணை மூலம் தமிழ் தட்டச்சுப் பொறிகளில் நடைமுறைப்படுத்தப்பட்டது.\n\n\n"}
{"id": "171878", "url": "https://ta.wikipedia.org/wiki?curid=171878", "title": "சந்திர பான் பிரசாத்", "text": "சந்திர பான் பிரசாத்\n\nசந்திர பான் பிரசாத் (\"Chandra Bhan Prasad\", பிறப்பு: செப்டம்பர் 1958) ஒரு தலித் படைப்பாளி. ஆங்கிலத் தினசரிகளில் தொடர்ந்து கட்டுரைகள் எழுதிய முதல் இந்திய தலித்தும் ஆவார்.\n\nSection::::இளமைக்காலம்.\nஉத்தரப் பிரதேசத்தின் கிழக்குப் பகுதியைச் சேர்ந்த, ஆசாம்கார்த் மாவட்டத்தில் உள்ள ஒரு கிராமத்தில், பாசி தலித் (Pasi Dalith) குடும்பத்தில் சந்திர பான் பிரசாத் பிறந்தார். இவரது பெற்றோர் படிக்காதவர்களாக இருந்தபோதிலும், போதுமான அளவு விவசாய நிலத்திற்குச் சொந்தக்காரர்களாக இருந்தனர்.\n\nSection::::கல்வி.\nஜவஹர்லால் நேரு பல்கலைக்கழகத்தில் சர்வதேச அரசியலில் முதுமாணிப் பட்டம் பெற்றதுடன், முனைவர் பட்டத்தைப் பெற்றிடவும் பதிவு செய்தார். ஆனால், முனைவர் பட்டத்தை நிறைவு செய்யவில்லை.\n\nSection::::அரசியல் ஈடுபாடு.\nசந்திர பான் பிரசாத், இளமாணிப் பட்டப்படிப்பு மாணவராக இருந்தபோது அரசியலில் ஈடுபட்டதுடன், இந்தியப் பொதுவுடமைக் கட்சி (மார்க்சியம்-லெனினியத்திலும் இணைந்தார். பின்னர், அவர் புதுத் தாராளமயக் கொள்கை மற்றும் தடையற்ற சந்தை பொருளாதாரத்திற்கு ஆதரவு தந்தார். ஸ்பெக்ட்ரம் பிரச்சினைக்கு சரியான முடிவு எடுக்கப்பட்டுள்ளது என்பதும் அவர் கருத்தாக இருந்தது. இடதுசாரிகளின் நடவடிக்கை \"அவர்கள் சந்தோஷமாக இருக்கிறார்கள் என்ற வெறுப்பு மக்களிடம் உள்ளது,\" என்ற முடிவிற்கு வந்தார். பின்னர் தலித் மக்களை நகரங்களுக்குச் சென்று புதிய வாழ்க்கையை மேற்கொள்ளுமாறு ஊக்குவித்தார். தில்லி மற்றும் லக்னோவில் மட்டும் வெளிவந்து கொண்டிருந்த பயனீர் (The Pioneer) என்ற ஆங்கிலத் தினசரியில், 1999 முதல் வாரந்தோறும் தலித் டைரி என்ற தலைப்பில் எழுதத் துவங்கினார். இத்தொடர் 2003 வரை தொடர்ந்தது. அந்தக் கட்டுரைகள் அனைத்தும் அதே பெயரில் தொகுக்கப்பட்டு ஒரு புத்தகமாக வெளியிடப்பட்டது.\nSection::::ஆங்கில தேவி கோயில்.\nஉத்தரப் பிரதேச மாநிலத்தில் லகிம்பூர் கேரி மாவட்டத்தில் உள்ள பங்கா என்ற குக்கிராமத்தில் மக்களிடையே ஆங்கில விழிப்புணர்வை ஊக்குவிப்பதற்காக ஆங்கில தேவி கோவிலை கட்டியுள்ளார்.\n"}
{"id": "171879", "url": "https://ta.wikipedia.org/wiki?curid=171879", "title": "சீமைத்தேவதாரு", "text": "சீமைத்தேவதாரு\n\nசீமைத் தேவதாரு (\"Pinus roxburghii\" அல்லது \"chir pine\") என்பது இமயமலைப் பகுதியில் தோன்றிய மரம்.\n\nஇம்மரங்கள் வடக்குப் பாக்கித்தான் (வடமேற்கு எல்லைப்புற மாகாணம், ஆசாத் காஷ்மீர், இசுலாமாபாத், இந்தியாவின் வடக்கே (சம்மு காசுமீர், பஞ்சாப், இமாசலப் பிரதேசம், உத்தராகண்டம், சிக்கிம்) மற்றும் நேபாளம் முதல் பூட்டான் வரை காணப்படுகிறது.\n"}
{"id": "171887", "url": "https://ta.wikipedia.org/wiki?curid=171887", "title": "சிவானந்த போதம்", "text": "சிவானந்த போதம்\n\nசிவானந்த போதம் என்னும் பெயரில் ஒரு நூல் இருந்தது என்பதை 16 ஆம் நூற்றாண்டில் தோன்றிய சிவானந்த போத சாரம் என்னும் நூலால் அறியமுடிகிறது. இந்தச் ‘சார’ நூல் 30 அவதாரங்களைக் கூறுவதால் சிவானந்த போத நூலில் இவை விரிவாக விளக்கப்பட்டிருக்கும் என அறியமுடிகிறது. சிவானந்த போத நூலின் காலம் 15 ஆம் நூற்றாண்டு. இது மெய்கண்ட பரம்பரை போற்றும் நூல். \n\nசிவானந்த போதம் என்னும் பெயரில் 18 ஆம் நூற்றாண்டில் தோன்றிய மற்றொரு நூலும் உள்ளது. இது வீர சைவ நூல்.\n\n"}
{"id": "171889", "url": "https://ta.wikipedia.org/wiki?curid=171889", "title": "சிவப்பிரகாசக் கருத்து", "text": "சிவப்பிரகாசக் கருத்து\n\nசிவப்பிரகாசக் கருத்து என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சைவ ஆசாரியரால் எழுதப்பட்டது. இது 64 அடிகள் கொண்ட ஆசிரியப்பாவால் ஆன நூல். இதில் சிவப்பிரகாசப் பாடல்களுக்கு அடி வரவும், அதிகார அடைவும் தொகுத்துக் கூறப்பட்டுள்ளன. \n\nஇந்தச் செய்தியை மதுரைச் சிவப்பிரகாசர் குறிப்பிடுகிறார். இந்தக் குறிப்பு:\n\n"}
{"id": "171890", "url": "https://ta.wikipedia.org/wiki?curid=171890", "title": "சிற்றம்பலநாடி கட்டளை", "text": "சிற்றம்பலநாடி கட்டளை\n\nசிற்றம்பலநாடி கட்டளை என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சைவ ஆசாரியரால் எழுதப்பட்டது. சாத்திர உண்மைகளில் சிலவற்றை மட்டும் எடுத்துக்கொண்டு அதை அளவுபடுத்தி உரைக்கும் உரைநடை நூல் இது. \n\nபிற்காலத்தில் வேதாந்த-பரமாகவும், சித்தாந்த-பரமாகவும் பல நூல்கள் தோன்றின. இவற்றிற்கெல்லாம் ஆதியாக அமைந்த நூல் இந்தக் கட்டளை நூல். \n\nமெய்கண்ட சாத்திரக் கட்டளை என்னும் புதுப்பெயர் சூட்டப்பட்டு இந்த நூல் வெளிவந்துள்ளது. \n\nஇந்த நூல் நெய்கண்ட சாத்திர மரபாகிய பதி, பசு, பாசம் என்னும் அடிப்படைத் தத்துவங்களை விளக்குகிறது.\n"}
{"id": "171893", "url": "https://ta.wikipedia.org/wiki?curid=171893", "title": "ஞானப் பஃறொடை", "text": "ஞானப் பஃறொடை\n\nஞானப் பஃறொடை என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சைவ ஆசாரியரால் எழுதப்பட்டது. இந்த நூல் கிடைக்கவில்லை. \n\nமதுரைச் சிவப்பிரகாசர் தாம் எழுதிய சிவப்பிரகாசம் 60 ஆம் பாடல் உரையில் இந்த நூலைக் குறிப்பிடுகிறார். சாத்திரக் கோவை என்னும் தொகுப்பு நூலிலும் இந்த ஞானப் பஃறொடை நூல் இல்லை. சாத்திரக் கோவை நூலில் சிற்றம்பல நாடிகள் கண்ட ‘மெய்கண்ட சாத்திர’க் கருத்துகள் பொன் போலப் போற்றப்பட்டுள்ளன. அதிலேயே இந்த நூல் இல்லை என்பது எண்ணத் தக்கது. \n\n"}
{"id": "171896", "url": "https://ta.wikipedia.org/wiki?curid=171896", "title": "ஹேமா", "text": "ஹேமா\n\nஹேமா என்பவர் ஒரு தமிழக எழுத்தாளர். தமிழ்நாடு அரசின் வருவாய்த் துறையில் பணியாற்றி வரும் இவர் தமிழில் வெளியாகும் பல்வேறு அச்சிதழ்களில் சிறுகதைகள் மற்றும் கவிதைகளை எழுதி வருகிறார். \n\n"}
{"id": "171906", "url": "https://ta.wikipedia.org/wiki?curid=171906", "title": "சிவராஜ்குமார்", "text": "சிவராஜ்குமார்\n\nசிவராஜ்குமார் புகழ்பெற்ற கன்னடத் திரைப்பட நடிகர்களுள் ஒருவர். இவர் நன்கறியப்பட்ட கன்னடத் திரைப்பட நடிகரான ராஜ்குமாரின் மகன் ஆவார். இதுவரை ஏறத்தாழ 100 கன்னடத் திரைப்படங்களில் நடித்துள்ளார்.\n"}
{"id": "171907", "url": "https://ta.wikipedia.org/wiki?curid=171907", "title": "தமாசு (திரைப்படம்)", "text": "தமாசு (திரைப்படம்)\n\nதமாசு 2010 ஆம் ஆண்டு ஜூன் மாதத்தில் வெளியான ஓர் கன்னடத் திரைப்படம். இத்திரைப்படத்தில் சிவராஜ்குமார், பத்மபிரியா, நாசர் ஆகியோர் முதன்மை வேடங்களில் நடித்துள்ளனர்.\n"}
{"id": "171912", "url": "https://ta.wikipedia.org/wiki?curid=171912", "title": "மேலநீலிதநல்லூர் ஊராட்சி ஒன்றியம்", "text": "மேலநீலிதநல்லூர் ஊராட்சி ஒன்றியம்\n\nமேலநீலிதநல்லூர் ஊராட்சி ஒன்றியம் , இந்தியாவின் தமிழ்நாட்டில் திருநெல்வேலி மாவட்டத்தில் உள்ள 12 ஊராட்சி ஒன்றியங்களில் ஒன்றாகும். மானூர் வட்டத்தில் உள்ள மேலநீலிதநல்லூர் ஊராட்சி ஒன்றியத்தில் 15 கிராம ஊராட்சி மன்றங்கள் உள்ளது. இந்த ஊராட்சி ஒன்றியத்தின் வட்டார வளர்ச்சி அலுவலகம் மேலநீலிதநல்லூரில் அமைந்துள்ளது.\n\nமொத்த மக்கள்தொகை 95,104 ஆகும். அதில் ஆண்கள் 47,038; பெண்கள் 48,066 ஆவார்.\n\nSection::::ஊராட்சி மன்றங்கள்.\nமேலநீலிதநல்லூர் ஊராட்சி ஒன்றியத்தில் உள்ள 15 கிராம ஊராட்சி மன்றங்களின் பட்டியல்;\n\n\n"}
{"id": "171915", "url": "https://ta.wikipedia.org/wiki?curid=171915", "title": "நடுவண் வங்கி", "text": "நடுவண் வங்கி\n\nநடுவண் வங்கி (central bank), ரிசர்வ் வங்கி (reserve bank), அல்லது நாணய ஆணையம் (monetary authority) அல்லது மத்திய வங்கி எனப்படுவது ஒரு அரசின் நாணயம், பணப்புழங்கல், மற்றும் வட்டி வீதங்களை மேலாண்மை செய்கின்ற பொதுத்துறை அமைப்பாகும். நடுவண் வங்கிகள் வழக்கமாக தங்கள் நாட்டில் செயல்படுகின்ற வணிக வங்கி அமைப்பை மேற்பார்வையிடும் பொறுப்பையும் கொண்டுள்ளன. ஓர் வணிக வங்கிக்கு எதிராக நடுவண் வங்கிக்கு நாட்டில் புழங்கும் பணத்தின் அடித்தளத்தை உயர்த்துவதில் ஏகபோக உரிமை உள்ளது; இந்த வங்கி அச்சடித்து வெளியிடும் நாணயத் தாள்கள் சட்டப்படி செல்லுபடியாகும். தெற்காசியாவில் எடுத்துக்காட்டுகளாக இந்திய ரிசர்வ் வங்கி மற்றும் இலங்கை மத்திய வங்கிகளைக் கூறலாம். \n\nவட்டி வீதங்களை ஏற்றியிறக்கியும், பண இருப்புத் தேவைகளை வரையறுத்தும், நிதி நெருக்கடிகளின் போது வங்கித் துறைக்கு கடைசி கடன்வழங்குபவராக செயல்பட்டும் நாட்டின் பணப்புழங்கலை (பணவியல் கொள்கை) மேலாண்மை செய்தலே நடுவண் வங்கியின் முதற்கடமை ஆகும். நடுவண் வங்கிகளுக்கு பொதுவாக மேற்பார்வையிடும் அதிகாரங்களும் கொடுக்கப்படுகின்றன; வங்கிகளின் மூடல்கள், வணிக வங்கிக்களுக்கான தீவாய்ப்புக்களைக் குறைத்தல் மற்றும் பிற நிதிய நிறுவனங்கள் பொறுப்பில்லாத அல்லது ஏமாற்று வழிகளில் செயல்படுவதை தடுத்தல் போன்ற நோக்கங்களுக்காக இந்த அதிகாரங்கள் அரசினால் வழங்கப்பட்டுள்ளன. . பெரும்பாலான வளர்ச்சியுற்ற நாடுகளின் நடுவண் வங்கிகள் அரசியல் குறுக்கீடுகள் இன்றி தனித்துச் செயல்படும் வகையில் நிறுவன அமைப்பு வடிவமைக்கப்பட்டுள்ளது. \n\nநடுவண் வங்கியின் முதன்மைத் தலைவர் பொதுவாக ஆளுநர், தலைவர் (Governor, President) எனவும் ஆளுநர்களின் வாரியம் உள்ள ஐக்கிய அமெரிக்கா போன்ற நாடுகளில் அவைத்தலைவர் (Chairman) எனவும் அழைக்கப்படுகின்றனர்.\n\n"}
{"id": "171921", "url": "https://ta.wikipedia.org/wiki?curid=171921", "title": "பென்ட்லி", "text": "பென்ட்லி\n\nபென்ட்லி மோட்டார்சு லிமிட்டெட் (\"Bentley Motors Limited\") விரைவான, சொகுசு தானுந்து வண்டிகளைத் தயாரிக்கும் பிரித்தானிய நிறுவனம் ஆகும். இது \"டபுள்யூ. ஓ. பென்ட்லி\" என்பவரால் சனவரி 18, 1919இல் நிறுவப்பட்டது. இது இங்கிலாந்தின் செசையர் கௌன்ட்டியில் கிரெவே என்னுமிடத்தில் அமைந்துள்ளது. முன்னதாக இந்த நிறுவனம் முதலாம் உலகப் போரின்போது வானூர்திகளில் பயன்படுத்தப்பட்ட உந்துப்பொறிகளுக்காக அறியப்பட்டது. போருக்குப் பின்னர் பென்ட்லி பிரான்சின் லெ மானில் நடைபெற்ற 24 மணிநேர தொடர்ந்த ஓட்டப் போட்டிகளில் 1924ஆம் ஆண்டு கலந்து கொள்வதற்காக விளையாட்டுத்தர தானுந்தைத் தயாரித்தார். அந்தாண்டும் தொடர்ந்து 1927, 1928, 1929 மற்றும் 1930களிலும் இப்போட்டியை இவரது நிறுவனம் வென்றது. \n\n1931இல் இந்த நிறுவனத்தை ரோல்சு-ரோய்சு கையகப்படுத்தி தயாரிப்பை இலண்டனில் இருந்து டெர்பிக்கும் பின்னர் தற்போதைய கிரெவேக்கும் மாற்றியது. 1998இல் செருமனியின் வாக்சுவேகன் குழுமம் £430 மில்லியனுக்கு இதனை வாங்கியது. பென்ட்லி சொகுசு தானுந்துகளின் மிகப்பெரும் சந்தையாக சீனா விளங்குகிறது.\n\n"}
{"id": "171927", "url": "https://ta.wikipedia.org/wiki?curid=171927", "title": "ஐரோப்பிய வாகைக் கழகங்களின் கோப்பை", "text": "ஐரோப்பிய வாகைக் கழகங்களின் கோப்பை\n\nஐரோப்பிய வாகைக் கழகங்களின் கோப்பை (\"European Champion Clubs' Cup\", அல்லது Coupe des Clubs Champions Européens), அல்லது சுருக்கமாக ஐரோப்பியக் கோப்பை, யூஈஎஃப்ஏ வாகையர் கூட்டிணைவு போட்டிகளில் வெற்றிகாணும் காற்பந்தாட்ட சங்கத்திற்கு யூஈஎஃப்ஏவால் ஆண்டுதோறும் வழங்கப்படும் கோப்பை ஆகும். பழைய வடிவத்தில் இந்தக் கோப்பையின் பெயராலேயே காற்பந்துப் போட்டிகளும் அறியப்பட்டு வந்தன. 1992-93 ஆண்டுப் போட்டிகளிலிருந்து இந்தப் போட்டிகள் \"யூஈஎஃப்ஏ வாகையர் கூட்டிணைவு போட்டிகள்\" என அறியப்படுகின்றன.\n\nஐந்து முறை வென்ற அல்லது மூன்றுமுறை தொடர்ந்து வென்ற காற்பந்துச் சங்கம் இந்தக் கோப்பையை தங்களிடமே வைத்துக் கொள்ளலாம் என்பதால் இக்கோப்பை பலமுறை உருவாக்கப்பட்டுள்ளது.\n\nSection::::கோப்பையை நிரந்தரமாக தங்களிடம் தக்க வைத்துள்ள சங்கங்கள்.\nபழைய விதிகளின்படி ஆடப்பட்ட 1968-69 முதல் 2008-09 வரை இந்தக் கோப்பையை ஐந்து சங்கங்கள் தங்களிடமே வைத்துள்ளன:\n\n"}
{"id": "171928", "url": "https://ta.wikipedia.org/wiki?curid=171928", "title": "காமக்கூர்", "text": "காமக்கூர்\n\nகாமக்கூர் (ஆங்கிலம் : Kamakkur ) இது இந்தியாவின் தமிழ்நாடு மாநிலத்தில் திருவண்ணாமலை மாவட்டம், ஆரணி வட்டம், ஆரணி (மே) ஊராட்சி ஒன்றியத்தில் அமைந்துள்ள\nஒரு ஊர் ஆகும். \n\nSection::::கோயில்.\nசந்திரசேகரசாமி திருக்கோயில் \n\n"}
{"id": "171939", "url": "https://ta.wikipedia.org/wiki?curid=171939", "title": "உடல்நல இயற்பியல்", "text": "உடல்நல இயற்பியல்\n\nஉடல்நல இயற்பியல் (\"Health physics\" அல்லது \"Physics of Radiation Protection\") என்பது கதிர்வீச்சின் தீய விளைவுகளிலிருந்து உயிரினங்களைப் பாதுகாக்கும் முறைகள் பற்றியும் விரிவாக ஆராயும் இயற்பியல் பிரிவு ஆகும். உடல்நல இயற்பியல் மின்காந்த அலைகள் அல்லது அயனியாக்கத்தைப் பயன்படுத்தும் அல்லது உற்பத்திசெய்யும் சிலவகை மருத்துவ நிறுவனங்கள், அரசு பரிசோதனைக் கூடங்கள், ஆய்வகங்கள், அணு உலைகள் போன்றவை வெளியிடும் மின்காந்த அலைகள், உயிர்வாழ்வனவற்றில் தோற்றுவிக்கும் பல விளைவுகள் பற்றியும் இது ஆராய்கிறது.\n"}
{"id": "171941", "url": "https://ta.wikipedia.org/wiki?curid=171941", "title": "விடுப்பாற்றல்", "text": "விடுப்பாற்றல்\n\nவிடுப்பாற்றல் (Work function ) ஒளி எலக்ட்ரான்களையும் (Photo electron) வெப்ப அயனிகளையும் (Thermions) அவைகளை உமிழும் உலோகப் பரப்பிலிருந்து வெளியேற்ற மட்டும் தேவையான ஆற்றல். இவ்வாற்றல் எலக்ட்ரான் வோல்டில் (eV) அளவிடப்படுகிறது. எடுத்துக் காட்டிற்காக ஓர் ஒளிக் குவாண்டம் hν ஒரு பரப்பில் விழுந்து ஓர் ஒளிஎலக்ட்ரானை உமிழ்வதாகவும் அந்த எலக்ட்ரான் v என்ற திசைவேகத்துடன் செல்வதாகவும் கொண்டால், \n"}
{"id": "171954", "url": "https://ta.wikipedia.org/wiki?curid=171954", "title": "இனியா (நடிகை)", "text": "இனியா (நடிகை)\n\nசுருதி சாவந்த் (ஆங்கிலம்:Shruthi Sawant) இவர் இனியா என்னும் பெயரைக் கொண்டு நன்கு அறியப்படுபவர், இவர் ஒரு இந்திய திரைப்பட நடிகை ஆவார். தமிழ் மற்றும் மலையாளத் திரைப்படங்களில் அதிகமாக பணியாற்றியுள்ளார்.\n\nSection::::வாழ்க்கை வரலாறு.\nகேரளா மாநிலத்தை பூர்வீகமாகக் கொண்ட இனியாவுக்கு ஒரு சகோதரன் மற்றும் ஒரு சகோதரி என இரண்டு உடன் பிறந்தவர்கள் உள்ளனர். மேலும் இவர் பல மலையாள தொலைக்காட்சி தொடர், ஆங்கில குறும்படம் மற்றும் நான்காம் வகுப்பு படித்துக் கொண்டிருக்கும் போதே குழந்தை நட்சத்திரமாக தொலைக்காட்சி படங்களில் நடித்துள்ளார். மேலும் 2005 ஆம் ஆண்டு மிஸ் திருவனந்தபுரம் அழகிப் போட்டியில் கலந்து கொண்டு வெற்றி வாகைச் சூடினார். \n2010 ஆம் ஆண்டு வெளியான \"பாடகசாலை\" என்னும் தமிழ் திரைப்படத்தின் மூலம் தமிழ் திரையுலகில் அறிமுகமானார். அதனைத் தொடர்ந்து இயக்குனர் மிஷ்கின் இயக்கிய மர்மத் திகில் திரைப்படமான யுத்தம் செய் திரைப்படத்தில் சேரனின் சகோதரியாக துணை பாத்திரத்தில் நடித்தார். பின்னர் அதனைத் தொடர்ந்து இயக்குனர் சற்குணம் இயக்கிய வாகை சூட வா திரைப்படம் மிகப் பெரிய வெற்றிப் படமாக அமைந்ததோடு பல விருதுகளையும் பெற்றுத்தந்தது. இப்படத்தைத் தொடர்ந்து அருள்நிதியுடன் ‘மௌனகுரு’ என்ற படத்தில் நடித்துள்ளார். அதன் பின் தங்கர்பச்சானின் இயக்கத்தில் அம்மாவின் கைபேசி என்ற படத்தில் நடித்துள்ளார். இயக்குனர் பாரதிராஜா வாகை சூட வா படத்தில் இனியாவின் நடிப்பைப் பார்த்து வியந்து தான் இயக்கிவரும் திரைப்படமான அன்னக் கொடியும் கொடி வீரனும் என்றப் படத்தில் அமீரிருக்கு சோடியாக நடிக்க கையெழுத்திட்டார். பின்னர் அமீருக்கும், பாரதி ராஜாவுக்கும் கருத்து வேறுபாடு காரணங்களால் அமிர் படத்தில் இருந்து நீக்கப் பட்டார் ஆகையால் இனியாவும் இத்திரைப்படத்தில் இருந்து நீக்கப்பட்டார்.\n"}
{"id": "171955", "url": "https://ta.wikipedia.org/wiki?curid=171955", "title": "எமீலியோ சேக்ரே", "text": "எமீலியோ சேக்ரே\n\nஎமிலியோ ஜி. சேக்ரே (Emilio Gino Segrè: 1 பெப்ரவரி 1905 – 22 ஏப்ரல் 1989) ஒரு இத்தாலிய இயற்பியலறிஞர். 1959 ஆம் ஆண்டு டிசம்பர் 11 இல் எதிர் புரோட்டானைக் கண்டறிந்ததற்காக ஓவென் சேம்பர்லெயின் என்பவருடன் நோபல் பரிசினைப் பகிர்ந்துகொண்டார். இத்தாலியிலோர் யூதக் குடும்பத்தில் பிறந்திருந்தாலும் 'இத்தாலிய ரேசியல் சட்டம்' (Italian Racial Laws) காரணமாக சேக்ரே 1938-ல் அமெரிக்காவிற்கு குடிபெயர்ந்தார். 1944 முதல் அமெரிக்கக் குடியுரிமை பெற்று அமெரிக்கக் குடிமகனானார். இவர் என்ரிக்கோ பெர்மியின் மாணவராவார்.\n"}
{"id": "171957", "url": "https://ta.wikipedia.org/wiki?curid=171957", "title": "தலித் பௌத்த இயக்கம்", "text": "தலித் பௌத்த இயக்கம்\n\nதலித் பௌத்த இயக்கம் (\"Dalit Buddhist movement\", சிலரால் நவபௌத்தம் அல்லது நவாயானா) 19வது, 20ஆம் நூற்றாண்டுகளில் இந்தியாவில் ஏற்பட்ட பௌத்த சமய புத்துணர்வு இயக்கமாகும். இந்து சமயம் அவர்களை சமூகத்தின் அடிமட்டத்தில் வைத்திருப்பதற்கு எதிராக தலித்கள் பௌத்த சமயத்திற்கு மாற வேண்டும் என்று பாபாசாகேப் அம்பேத்கர் விடுத்த அறைகூவலை அடுத்து இந்த இயக்கம் ஊக்கம் பெற்றது.\n\nSection::::துவக்கங்கள்.\nஇந்தியாவில் ஆதிக்கமான சமயமாக இருந்த பௌத்தம் 12ஆம் நூற்றாண்டு முதல் முசுலிம் படையெடுப்புகளாலும் கட்டாய மத மாற்றங்களாலும் படிப்படியாக தனது ஆதிக்கத்தை இழந்தது. 1891இல் இலங்கையின் பௌத்தத் தலைவர் அனகாரிக தர்மபால மகா போதி சமூகம் உருவாக்கி இந்தியாவில் மீண்டும் பௌத்த சமயத்திற்கு உயிரூட்டினார். மகாபோதி சமூகம் பெரும்பாலும் உயர்சாதி இந்துக்களையே ஈர்த்தது.\nSection::::தென்னிந்தியாவில்.\n1890இல், பண்டிதர் அயோத்தி தாசர் (1845–1914), \"சாக்கிய பௌத்த சமூகம்\" அல்லது \"இந்திய பௌத்தர்களின் சங்கம்\" என்ற அமைப்பை உருவாக்கினார். இதன் முதல் தலைவராக செருமனியில் பிறந்த அமெரிக்கரான பால் காருசு இருந்தார்.\n\nசித்த மருத்துவராக இருந்த அயோத்தி தாசர் தமிழ் தலித்துக்கள் துவக்கத்தில் பௌத்த சமயத்தைச் சேர்ந்தவர்கள் என்ற கருத்தை முன்வைத்தார். சில முதன்மை பெற்ற தலித் மக்களுடன் ஹென்றி ஸ்டீல் ஆல்காட்டை அணுகி \"தமிழ் பௌத்தத்தை\" புதுப்பிக்க உதவி வேண்டினார். ஆல்காட் அயோத்தி தாசர் இலங்கை சென்று புத்தபிக்கு சுமங்கல நாயகெயிடம் \"தீட்சை\" பெற உதவினார். இந்தியா திரும்பிய பின்னர் தாசர் \"சாக்கிய பௌத்த சமூகத்தை\" சென்னையில் நிறுவினார். பல கிளைகளையும் நிறுவி அனைத்தையும் இணைக்கும் செய்திமடலாக \"ஒரு பைசா தமிழன்\" என்ற வார இதழை சென்னையிலிருந்து 1907இல் வெளியிட்டார். இந்த இதழில் தமிழ் பௌத்தத்தின் வரலாறு, மரபுகள் மற்றும் செயல்முறைகளை விளக்கினார். பௌத்த உலகில் நிகழும் புதிய நிகழ்வுகள், பௌத்த சமயத்தின் பார்வையில் இந்தியத் துணைக்கண்ட வரலாறு ஆகியவற்றையும் எடுத்துரைத்தார். \nஇவரை அடுத்து ஆந்திரப் பிரதேசத்திலும் பாக்கிய ரெட்டி வர்மா (மாதாரி பாகையா) என்ற தலித் தலைவரும் புத்த சமயத்தால் ஈர்க்கப்பட்டு தலித்கள் புத்த சமயத்திற்கு மாறுவதை ஆதரித்தார். \n\nSection::::அம்பேத்கர்.\nSection::::அம்பேத்கரின் 22 உறுதிமொழிகள்.\nநாக்பூரின் தீக்சாபூமியில் அக்டோபர் 14, 1956இல் அம்பேத்கர் புத்த சமயத்திற்கு மாறினார். தான் மதம் மாறிய பின்னர் தனது தொண்டர்களுக்கு அம்பேத்கர் \"தம்மா தீட்சை\" வழங்கினார். இந்த சடங்கில் 22 உறுதிமொழிகள் (சபதங்கள்) மேற்கோள்ளப்பட்டன. அக்டோபர் 16, 1956இல் சந்திராபூரில் மற்றுமொரு கூட்டமான மதமாற்ற விழாவை அம்பேத்கர் நடத்தினார்.\n\n\nSection::::வெளி இணைப்புக்கள்.\nஉங்களாவிய அமைப்புக்கள்\n"}
{"id": "171960", "url": "https://ta.wikipedia.org/wiki?curid=171960", "title": "கிளிண்டன் ஜோசப் டேவிசன்", "text": "கிளிண்டன் ஜோசப் டேவிசன்\n\nகிளிண்டன் ஜோசப் டேவிசன்(Clinton Joseph Davisson: அக்டோபர் 22, 1881 – பிப்ரவரி 1, 1958), ஓர் அமெரிக்க இயற்பியலறிஞர். மின்னணுக்கள் ஒளி அலைகளைப் போல குறுக்கீட்டு விளைவை உண்டாக்குகின்றன என்ற இவரது கண்டு பிடிப்பிற்காக 1937 இல் கியார்கு பாகே தாம்சன் என்பவருடன் நோபல் பரிசினைப் பகிர்ந்துகொண்டார்.\n"}
{"id": "171962", "url": "https://ta.wikipedia.org/wiki?curid=171962", "title": "எலிசபெத் பிளாக்வெல்", "text": "எலிசபெத் பிளாக்வெல்\n\nஎலிசபெத் பிளாக்வெல்(Elizabeth Blackwell: 3 பிப்ரவரி, 1821 – 31 மே, 1910) இங்கிலாந்தில் பிறந்த மருத்துவர். உலகிலேயே அமெரிக்காவில் முதன்முதல் மருத்துவப் பட்டப்படிப்புப் படித்துத் தேறிய உலகின் முதல் பெண் மருத்துவராக விளங்கியவர். பெண்கள் மருத்துவக் கல்விக்கான முன்னோடியாக விளங்கியவர். இங்கிலாந்திலும் அமெரிக்காவிலும் பெண்கல்வி மறுமலர்ச்சிக்கு வித்திட்டவர்.\n"}
{"id": "171969", "url": "https://ta.wikipedia.org/wiki?curid=171969", "title": "டி. ஆர். சேஷாத்ரி", "text": "டி. ஆர். சேஷாத்ரி\n\nடி. ஆர். சேஷாத்ரி என்றழைக்கப்படும் திருவேங்கட ராஜேந்திர சேஷாத்ரி (Tiruvenkata Rajendra Seshadri: பிப்ரவரி 3, 1900 – செப்டம்பர் 27, 1975) இந்தியாவின் தமிழ்நாட்டைச் சேர்ந்த வேதியலறிஞர். திருச்சிக்கு அருகிலுள்ள குளித்தலையில் பிறந்தவர். இந்தியாவில் கரிம வேதியலுக்கு அடித்தளம் அமைத்தவர். 1960 களில் ராயல் கழகத்தின் உறுப்பினராக இருந்தவர். 1967 இல் ஐதராபாத்தில் நடைபெற்ற இந்திய அறிவியல் மாநாட்டின் தலைவராக இருந்தவர்.\n\n"}
{"id": "171971", "url": "https://ta.wikipedia.org/wiki?curid=171971", "title": "ஜான் பாய்டு டன்லப்", "text": "ஜான் பாய்டு டன்லப்\n\nஜான் பாய்டு டன்லப் (John Boyd Dunlop: பிப்ரவரி 5, 1840 – அக்டோபர் 23, 1921) ஒரு ஸ்காட்லாந்திய கண்டுபிடிப்பாளர்; கால்நடை அறுவை சிகிச்சையாளர்; 1887இல் எளிதாக மிதிவண்டியினை ஓட்ட காற்றடைத்த சக்கரத்தை முதன்முதலாகக் கண்டறிந்து பயன்படுத்தியவர். அவற்றைத் தயாரிக்க 1888 டிசம்பர் 7 இல் காப்புரிமை பெற்றவர். டன்லப் எனப்படும் டயர் நிறுவனத்தின் நிறுவனர்.\n\n"}
{"id": "171974", "url": "https://ta.wikipedia.org/wiki?curid=171974", "title": "வில்லியம் ஹக்கின்ஸ்", "text": "வில்லியம் ஹக்கின்ஸ்\n\nசர் வில்லியம் ஹக்கின்ஸ் (Sir William Huggins, , , : பிப்ரவரி 7, 1824 – மே 12, 1910) ஓர் இங்கிலாந்து வானியலாளர். சூரியனில் உள்ளதைப் போலவே விண்மீன்களிலும் வேதியல் தனிமங்கள் இருப்பதைக் கண்டுபிடித்தவர். சிரியஸ் என்னும் விண்மீன் நொடிக்கு 47 கி. மீ வேகத்தில் விலகிச் செல்வதைக் கண்டுபிடித்துக் கூறியதன் மூலம் விண்மீன்களின் இயக்க வேகத்தை முதன்முதலில் உறுதி செய்தவர்.\n\n"}
{"id": "171976", "url": "https://ta.wikipedia.org/wiki?curid=171976", "title": "வெ. இன்சுவை", "text": "வெ. இன்சுவை\n\nவெ. இன்சுவை என்பவர் ஒரு தமிழக எழுத்தாளர். சேலம் மாவட்டத்தில் பிறந்த இவர் ஆங்கிலம், சமூகவியல், இதழியல் துறைகளில் முதுகலைப் பட்டமும், கல்வியியலில் முதுகலைப்பட்டமும், ஆய்வியல் நிறைஞர் பட்டமும் பெற்றுள்ளார். சென்னையிலுள்ள தொழில்நுட்பப் பயிலகம் ஒன்றில் ஆங்கிலப் பேராசிரியையாகப் பணியாற்றி வருகிறார். இவர் தினமணி நாளிதழ் மற்றும் வேறு சில தமிழ் பத்திரிகைகளிலும் கட்டுரைகளை எழுதி வருகிறார்.\n\nSection::::குடும்பம்.\nஇவரது கணவர் அ.ஜோதிலிங்கம் சென்னை, அண்ணா பல்கலைக்கழகத்தில் பேராசிரியராகப் பணியாற்றி வருகிறார். இவருடைய சகோதரி வெ.பைங்கிளி சேலம் , ஸ்ரீ சாரதா மகளிர் கல்லூரியில் பேராசிரியையாகப் பணியாற்றி வருகிறார். இவரது சகோதரர்கள் வெ.திருப்புகழ், இந்திய ஆட்சிப் பணி அதிகாரியாக குஜராத் மாநிலத்திலும், வெ.இறையன்பு , இந்திய ஆட்சிப் பணி அதிகாரியாக தமிழ்நாட்டிலும் பணியாற்றி வருகின்றனர். மற்றொரு சகோதரர் வெ.அருட்புனல் பொறியாளராகப் பணியாற்றி வருகிறார்.\n\n"}
{"id": "171977", "url": "https://ta.wikipedia.org/wiki?curid=171977", "title": "ஜாக்குவஸ் மோனாட்", "text": "ஜாக்குவஸ் மோனாட்\n\nஜாக்குவஸ் லூசியன் மோனாட் (Jacques Lucien Monod: பிப்ரவரி 9, 1910 – மே 31, 1976) ஓர் பிரெஞ்சு உயிரியலாளார். 'மூலக்கூறு உயிரியலின் சிற்பி' எனப்புகழப்படுபவர்; மருத்துவம் அல்லது உடலியங்கியலுக்கான நோபல் பரிசினை 1965 இல் 'பிராங்கோயிஸ் ஜாக்கோப்', 'ஆண்ட்ரூ லோப்' ஆகியோருடன் பகிந்து கொண்டவர். செல்களின் வளர்சிதை மாற்றத்தை ஜீன்கள் எனப்படும் மரபீனிகள் நொதிகளை உருவாக்குதன் மூலம் நெறிமுறைப்படுத்துவதைக் கண்டுபிடித்ததற்காக இப்பரிசு வழங்கப்பட்டது.\n\n"}
{"id": "171978", "url": "https://ta.wikipedia.org/wiki?curid=171978", "title": "ஸ்டோக் வரிகள்", "text": "ஸ்டோக் வரிகள்\n\nஒளியியலில் இராமன் விளைவின் போது சிதறொளியில் பல வரிகள் காணப்படுகின்றன. அவைகளில் படுகதிரிலுள்ள அதிர்வெண்ணும் (மாறுபடாதது) அதனைவிட அதிக மதிப்புடையதும் குறைந்த மதிப்புடையதுமான பல வரிகள் காணப்படுகின்றன. சிதறொளியிலுள்ள குறைந்த அதிர்வெண்ணுடைய வரிகள் ஸ்டோக்சு வரிகள் (\"Stokes lines\") என்றும் அதிக அதிர்வெண்ணுடைய வரிகள் எதிர்-ஸ்டோக்சு வரிகள் (\"Anti-Stokes lines\") என்றும் அறியப்படுகின்றன.\n"}
{"id": "171983", "url": "https://ta.wikipedia.org/wiki?curid=171983", "title": "மணி ஜெகதீசன்", "text": "மணி ஜெகதீசன்\n\nடான் ஸ்ரீ, டத்தோ, டாக்டர் மணி ஜெகதீசன் (Mani Jegathesan, \"பிறப்பு\": 1943) மலேசியாவின் புகழ்பெற்ற ஓட்டக்காரர். ஒலிம்பிக் விளையாட்டுப் போட்டிகளில் 1960, 1964, 1968ஆம் ஆண்டுகளில் மலேசியாவைப் பிரதிநித்தவர். 1966 ஆசிய விளையாட்டுப் போட்டிகளில் மூன்று தங்கங்களை வென்று சாதனை படைத்தவர்.\n\n1968ஆம் ஆண்டு மெக்சிகோ ஒலிம்பிக் போட்டியின், 200 மீட்டர் அரை இறுதி தகுதிச் சுற்று ஓட்டத்தில், அவர் செய்த 20.92 விநாடிகள் சாதனையை இதுவரை மலேசியர் எவராலும் முறியடிக்க முடியவில்லை. \"பறக்கும் மருத்துவர்\" என்று அன்பாக அழைக்கப்படுகின்றார். மலேசிய புத்ரா பல்கலைக்கழகத்தின் இணை வேந்தராக பதவி வகிக்கும் முதல் மலேசிய இந்தியர், முதல் மலேசியத் தமிழர்.\n\nSection::::வரலாறு.\nமணி ஜெகதீசன், பேராக் மாநிலத்தின் அரச நகரான கோலாகங்சார் நகரில் 1943 நவம்பர் மாதம் 2ஆம் தேதி பிறந்தார். கோலாலம்பூர், பிரிக்பீல்ட்ஸ் பகுதியில் உள்ள 100 குவார்ட்டர்ஸ் பகுதியில் வளர்ந்தார். ஜாலான் பத்து தொடக்கப் பள்ளியில் ஆறாம் வகுப்பு வரை பயின்றார்.\n\n1955ஆம் ஆண்டு தன்னுடைய உயர்நிலைப் படிப்பை ‘வி.ஐ’ என்று அழைக்கப்படும் விக்டோரியா உயர்நிலைப்பள்ளியில் ஓராண்டு பயின்றார். பின்னர் 1956ஆம் ஆண்டு, சிங்கப்பூரில் இருக்கும் ஆங்கிலோ சீனப் பள்ளிக்கு மாற்றலாகிச் சென்றார். அங்கு 1961ஆம் ஆண்டு வரை அவருடைய கல்வி வாழ்க்கை தொடர்ந்தது.\n\nSection::::லண்டன் பல்கலைக்கழகம்.\n1967ஆம் ஆண்டு சிங்கப்பூர் பல்கலைக்கழகத்தில் நோயியல் துறையில் பட்டம் பெற்று மருத்துவரானார். அது மட்டும் அல்லாமல், அந்த ஆண்டு பல்கலைக்கழகத்தின் சிறந்த மாணவராகவும் தேர்வு செய்யப்பட்டார். அதற்காகத் தங்கப் பதக்கமும் பெற்றார்.\n\n1970ஆம் ஆண்டு பாங்காக்கில் உள்ள மகிடோல் பல்கலைக்கழகத்திலும், 1970ஆம் ஆண்டு லண்டன் பல்கலைக்கழகத்திலும் மருத்துவத் துறையில் உயர்க்கல்வியை மேற்கொண்டார். ஆங்கிலோ சீனப் பள்ளியில் பயிலும் போது, தன்னுடைய 16வது வயதிலேயே 1960 ரோம் ஒலிம்பிக் போட்டிகளில் மலாயாவைப் பிரதிநிதித்தார். எந்தப் பதக்கத்தையும் பெறவில்லை.\n\nSection::::ஓட்டப்பந்தயத் துறை.\n1960ஆம் ஆண்டு ரோம் ஒலிம்பிக் போட்டிக்கு பிறகு, அடுத்து அடுத்து வந்த இரு ஒலிம்பிக் போட்டிகளிலும், இரு ஆசிய விளையாட்டுகளிலும் மலேசியாவைப் பிரதிநிதித்துச் சிறப்பு செய்தார். அவர் மலேசிய நாட்டிற்குப் பதக்கங்களை மட்டும் கொண்டு வரவில்லை.\n\nமாறாக இந்த நாட்டில், ஓட்டப் பந்தய சாதனைகளையும் படைத்துள்ளார். அவர் செய்த சில சாதனைகள் இன்றும் முறியடிக்கப்படாமல் இருக்கின்றன. அவரை ஆசியாவின் \"வேகமான ஓட்டக்காரர்\" என்றும் \"பறக்கும் மருத்துவர்\" என்றும் மலேசிய மக்கள் அன்புடன் அழைக்கின்றனர்.\n\nSection::::ஆசியாவின் வேகமான மனிதர்.\nமணி ஜெகதீசன் முதல் முறையாக 1959 பாங்காக் தென்கிழக்காசிய விளையாட்டுப் போட்டிகளில் கலந்து கொண்டார். 4 x 400 மீட்டர் தொடர் ஓட்டத்தில் வெள்ளிப் பதக்கம் கிடைத்தது. 1961 தென்கிழக்காசிய விளையாட்டுப் போட்டிகளில், மலேசியாவிற்கு மூன்று தங்கங்களையும் ஒரு வெள்ளியையும் கொண்டு வந்தார். அடுத்து அவருடைய பார்வை ஆசிய விளையாட்டுகளின் பக்கம் திரும்பியது.\n\n1962இல் ஜகார்த்தாவில் நடைபெற்ற போட்டிகளில் 200மீட்டர் ஓட்டத்தில் தங்கப் பதக்கம் பெற்று புதிய சாதனையையும் செய்தார். 1966இல் பாங்காக்கில் நடைபெற்ற ஆசிய விளையாட்டுப் போட்டிகளில் மூன்று தங்கங்களைக் கொண்டு வந்தார். ஓர் அனைத்துலகப் போட்டியில், ஒரே சமயத்தில் மூன்று தங்களை வென்று சாதனை படைத்தவர்கள் மலேசியாவில் எவரும் இல்லை. அதன் பின்னர் ‘ஆசியாவின் வேகமான மனிதர்’ எனும் அடைமொழியும் அவருக்கு கிடைத்தது.\n\nஅதன் பின்னர், ஆசிய விளையாட்டுப் போட்டிகளில் 200மீட்டர் ஓட்டத்தில் மலேசியர் எவருக்கும், இதுவரையில் தங்கப் பதக்கம் கிடைக்கவில்லை. அதுவும் ஒரு சாதனையாக இருந்து வருகிறது. அதே ஆண்டு ‘ஆசிய விளையாட்டாளர்’ (Asian Athlete of 1966) எனும் விருதும் அவருக்கு கிடைத்தது. ஜெகதீசன் மூன்று ஒலிம்பிக் விளையாட்டுகளில் கலந்து கொண்டு இருக்கிறார்.\n\nSection::::24வது வயதில் ஓய்வு.\nதன்னுடைய 16வது வயதில் உயர்நிலை நான்காம் படிவம் படித்துக் கொண்டு இருக்கும் போது 1960 ரோம் ஒலிம்பிக்கில் பங்கு பெற்றார். 1964இல் பலகலைக்கழகத்தில் படித்துக் கொண்டு இருக்கும் போது 1964 தோக்கியோ ஒலிம்பிக்கில் பங்கு பெற்றார். இந்த ஒலிம்பிக் போட்டியில் 200மீட்டர் நேரோட்டத்திற்கு, அரையிறுதிப் போட்டியாளராகத் தேர்வு பெற்றார்.\n\n1968 மெக்சிகோ ஒலிம்பிக்கில் தகுதி பெற்ற ஒரு மருத்துவ அதிகாரியாகப் பங்கு பெற்றார். அதே ஆண்டு, தம்முடைய 24வது வயதில் விளையாட்டுகளில் இருந்து ஓய்வு பெறுவதாகவும் அறிவித்தார். இப்போது, டாக்டர் மணி ஜெகதீசன், அனைத்துலக ரீதியில் ஒரு பிரபலமான மருத்துவராகவும், மருத்துவ ஆய்வாளராகவும் ஓர் அடையாளத்தை உருவாக்கி இருக்கிறார்.\n\n\n\n"}
{"id": "171985", "url": "https://ta.wikipedia.org/wiki?curid=171985", "title": "மலேசிய புத்ரா பல்கலைக்கழகம்", "text": "மலேசிய புத்ரா பல்கலைக்கழகம்\n\nமலேசிய புத்ரா பல்கலைக்கழகம் (ஆங்கிலம்: Putra University Malaysia சுருக்கம்: \"UPM\"), தீபகற்ப மலேசியாவில் அமைந்துள்ள பல்லாய்வுத்துறைப் பல்கலைக்கழகம் ஆகும். கோலாலம்பூர் மாநகரத்திற்கு அருகில் உள்ளது. முன்பு இந்தப் பல்கலைக்கழகம் மலேசிய விவசாயப் பல்கலைக்கழகம் என்று அழைக்கப்பட்டது. (ஆங்கிலம்: Agricultural University of Malaysia). விவசாயம் தொடர்பான துறைகளின் உயர்க்கல்விக் கூடமாக விளங்குகின்றது. \n\nமலாயாவை பிரித்தானியர்கள் ஆட்சி செய்யும் போது, 1931ஆம் ஆண்டு ஜான் ஸ்காட் எனும் ஆங்கிலேயரால் இந்தப் பல்கலைக்கழகம் தோற்றுவிக்கப்பட்டது. சிலாங்கூர் மாநிலத்தில் இருக்கும் செர்டாங் எனும் நகரில் 22 ஏக்கர் நிலப்பரப்பில் தோற்றம் கண்டது. 1947ஆம் ஆண்டு ஐக்கிய மலாயாவின் ஆளுநராக இருந்த சர் எட்வர்ட் ஜெண்ட், அதற்கு மலாயா விவசாயக் கல்லூரி என்று பெயர் சூட்டினார். \n\nமலாயா பல்கலைக்கழகத்தின் விவசாயத் துறையும், செர்டாங் விவசாயக் கல்லூரியும் ஒரே கல்விக்கூடமாக இணைக்கப்பட்டதும், மலேசிய புத்ரா பல்கலைக்கழகம் எனும் பெயரில் இப்போதைய பல்கலைக்கழகம் உருவாக்கம் பெற்றது. டாக்டர் முகமட் ரஸ்டான் ஹாஜி பாபா என்பவர் முதலாவது துணைவேந்தர் ஆனார்.\n"}
{"id": "171991", "url": "https://ta.wikipedia.org/wiki?curid=171991", "title": "திருப்புன்முறுவல்", "text": "திருப்புன்முறுவல்\n\nதிருபுன்முறுவல் என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சைவ ஆசாரியரால் எழுதப்பட்டது. இது 11 விருத்தம் கொண்ட ஒரு சிறு நூல். சீர்காழியில் வாழ்ந்த ‘கங்கை மெய்கண்டார்’ சிற்றம்பல நாடிகளின் ஆசிரியர். சிற்றம்பல நாடிகள் தம் தகுதியின்மையைப் பார்த்துத் தமது ஆசிரியர் புன்னகை புரிவதாகப் பாடல்கள் பாடப்பட்டுள்ளன. எல்லாப் பாடல்களும் ‘எனும் குணியோ வானோன் திருப் புன்முறுவலே’ என்னும் முத்தாய்ப்போடு முடிகின்றன. \n\nபாடல் (எடுத்துக்காட்டு)\n"}
{"id": "171992", "url": "https://ta.wikipedia.org/wiki?curid=171992", "title": "அனுபூதி விளக்கம்", "text": "அனுபூதி விளக்கம்\n\nஅனுபூதி விளக்கம் என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகளின் மாணாக்கர்களால் இயற்றப்பட்ட நூல். சிவானுபூதி பற்றி ஆசிரியர் சிற்றம்பல நாடிகள் கூறிய கருத்துக்கள் இந்த நூலில் தொகுத்துக் கூறப்பட்டுள்ளன.\n\n“மெய்கண்டார் கூறும் சிவானுபவம் சிற்றம்பல நாடி செப்பியவாறு செப்புவாம்” என்று இந்த நூல் குறிப்பிடுகிறது.\n\n"}
{"id": "172012", "url": "https://ta.wikipedia.org/wiki?curid=172012", "title": "சத்தியநாதன் ரமணதாஸ்", "text": "சத்தியநாதன் ரமணதாஸ்\n\nபுங்கைய்யூர் எஸ். ரமணன் (இயற்பெயர்: சத்தியநாதன் ரமணதாஸ்) சுவிட்சர்லாந்தில் வாழும் புலம்பெயர் ஈழத்து தமிழ் நாடகக் கலைஞர்களில் ஒருவர். நாடகத் துறையில் நிறைந்த பயிற்சியும் அனுபவமும் மிக்கவர் இவர்.\n\nஇலங்கையின் யாழ்ப்பாண மாவட்டத்தில் புங்குடுதீவில் பிறந்தவர் ரமணன். தனது இளமை பருவத்திலேயே சுவிட்சர்லாந்துக்கு இடம்பெயர்ந்து அங்கு தனது உயர்கல்வியைத் தொடர்ந்தார். ஆரம்பத்தில் வயலின் இசையை முறைப்படி கற்றுத் தெரிந்த பின்னர் நாடகத் துறையில் ஆர்வம் கொண்டு தமிழ் சுவிஸ் நாட்டு துறைசார் நாடக பாசறைகளில் பயின்றார்.\n\nSection::::நாடகங்கள்.\nசுவிட்சர்லாந்து நாட்டில் மட்டுமல்லாது ஐரோப்பா எங்கணும் ஏராளமான நாடகங்களை எழுதி இயக்கி மேடையேற்றினார். பூப்பெய்தும் காலம் என்னும் திரைப்படத்தை உருவாக்கி இருந்தார். தமிழகத் திரைப்படமான அஜித்தின் அசல் என்ற திரைப்படத்திலும் இவர் நடித்துள்ளார்.\n"}
{"id": "172017", "url": "https://ta.wikipedia.org/wiki?curid=172017", "title": "எக்சு.எம்.எல் இசுகீமா", "text": "எக்சு.எம்.எல் இசுகீமா\n\nஎக்சு.எம்.எல் இசுகீமா ஒரு எக்சு.எம்.எல் ஆவணத்தின் கட்டமைப்பை வரையறை செய்கிறது. எக்சு.எம்.எல் ஆவணங்களை சீர்படுத்த, உறுதிசெய்ய, ஆவணப்படுத்த, செயலாக்கப் பயன்படுகிறது. எக்சு.எம்.எல் இசுகீமாவை வெளிப்படுத்த பல மொழிகள் உள்ளன. \n"}
{"id": "172019", "url": "https://ta.wikipedia.org/wiki?curid=172019", "title": "ஹேவ்லாக் எல்லிஸ்", "text": "ஹேவ்லாக் எல்லிஸ்\n\nஹேவ்லாக் எல்லிஸ் என அறியப்படும் ஹென்றி ஹேவ்லாக் எல்லிஸ் (Henry Havelock Ellis: பிப்ரவரி,2 1859 – ஜூலை 8, 1939),ஒரு பிரித்தானிய மருத்துவவியலாளர் மற்றும் உளநலவியலாளர். எழுத்தாளர்; 1897 இல் பாலின நடத்தைகள் பற்றிய ஏழு தொகுதிகள் கொண்ட 'பாலினம் பற்றிய மனோத்தத்துவ நூல்' ஒன்றை விரிவாக எழுதியவர். மேலும் நார்சீசிசம் எனப்படும் தற்காதல், ஒத்த பாலினங்களுக்கிடையே ஏற்படும் பாலியல் உறவுகள், பாலியல் மாற்றங்கள் பற்றிய நூல்களையும் எழுதியுள்ளார். \n\n\n"}
{"id": "172025", "url": "https://ta.wikipedia.org/wiki?curid=172025", "title": "ரேமாண்ட் டார்ட்", "text": "ரேமாண்ட் டார்ட்\n\nரேமாண்ட் ஆர்தர் டார்ட் (Raymond Arthur Dart: பிப்ரவரி 4, 1893 – நவம்பர் 22, 1988), ஒரு ஆஸ்திரேலியத் தொல்லியலாளர். புதை படிவ ஆய்வாளர்; உடற்கூறியலாளர். 1924 இல் மனித இன உருமலர்ச்சியின் தொடக்க நிலைச் சான்றுகளை அறிய உதவும் புதை படிவங்களை தென் ஆப்பிரிக்காவின் வடக்குப் பகுதியில் உள்ள ' தாங்க்' என்ற இடத்தில் கண்டு பிடித்ததன் மூலம் அறியப்படுகிறவர்.\n\n"}
{"id": "172028", "url": "https://ta.wikipedia.org/wiki?curid=172028", "title": "காஞ்சனா (நடிகை)", "text": "காஞ்சனா (நடிகை)\n\nகாஞ்சனா : வசந்தபாமாதேவி என்ற இயற்பெயா் உடன் பிறந்த அவா்கள் 1960 மற்றும் 70 களில் தமிழ்த் திரையுலகின் முன்னணி கதாநாயகியாக இருந்தவர். இவர் தெலுங்கு, மலையாளம், கன்னட மொழிகளிலும் 150-க்கும் மேற்பட்ட படங்களில் நடித்துள்ளார் எம்.ஜி.ஆர், சிவாஜி கணேசன், ஜெமினி கணேசன் போன்றோருடன் நடித்து இருக்கிறார். 1963 ஆம் ஆண்டு வெளியான இயக்குனர் ஸ்ரீதரின் காதலிக்க நேரமில்லை திரைப்படம் அவர் அறிமுகமான முதல் தமிழ்த் திரைப்படம்.\nசிவாஜியுடன் சிவந்த மண் படத்தில் “பட்டத்து ராணி பார்க்கும் பார்வை” என்ற பாடலுக்கு அவர் ஆடியது ரசிகர்களை ஈர்த்தது. சாந்தி நிலையம், நான் ஏன் பிறந்தேன், அதே கண்கள், காதலிக்க நேரமில்லை, சிவந்த மண், உத்தரவின்றி உள்ளே வா, பாமா விஜயம் என 150-க்கும் மேற்பட்ட படங்களில் நடித்துள்ளார்.\n\n"}
{"id": "172029", "url": "https://ta.wikipedia.org/wiki?curid=172029", "title": "வில்லியம் பாரி மர்பி", "text": "வில்லியம் பாரி மர்பி\n\nவில்லியம் பாரி மர்பி (William P. Murphy: பிப்ரவரி 6, 1892 – அக்டோபர் 9, 1987) ஓர் அமெரிக்க மருத்துவவியலாளர். அமெரிக்காவில் விஸ்காசினில் ஸ்டோட்டன் எனுமிடத்தில் பிறந்தவர். இறப்பினை விளைவிக்கும் இரத்த சோகை நோய்க்கு மருத்துவ சிகிச்சை முறையைக் கண்டுபிடித்த மூவருள் ஒருவர். இதற்காக 1934 ஆம் ஆண்டு மருந்தியல் நோபல் பரிசு பெற்றார். 'கியார்கு ஹோயித் விப்பிள்', 'கியார்கு ரிச்சர்டு மினோட்' ஆகியோருடன் இந்த நோபல் பரிசினைப் பகிர்ந்து கொண்டார்.\n\n"}
{"id": "172030", "url": "https://ta.wikipedia.org/wiki?curid=172030", "title": "ஓப்பன்ஸ்டேக்", "text": "ஓப்பன்ஸ்டேக்\n\nஓப்பன்ஸ்டேக் (\"OpenStack\") அல்லது திறந்த அடுக்கு என்பது சேவை உட்கட்டுமானத்திற்கான (IaaS) மேகக் கணிமை திட்டமாகும். இது அப்பாச்சே உரிமத்தின் கீழான நெறிமுறைகளின்படி வெளியிடப்படும் கட்டற்ற திறந்த மூல மென்பொருள் ஆகும். ஓப்பன்ஸ்டேக் மென்பொருள் மற்றும் அதன் சமூகத்தை வளர்த்தெடுக்கவும், பாதுகாக்கவும், வலிமைப்படுத்தவும் இந்தத் திட்டத்தை செப்டம்பர் 2012இல் நிறுவப்பட்ட இலாபநோக்கமற்ற நிறுவன அமைப்பான ஓப்பன்ஸ்டேக் அறக்கட்டளை மேற்பார்வையிடுகிறது. \n\n150க்கும் மேற்பட்ட நிறுவனங்கள் இத்திட்டத்தில் இணைந்துள்ளன. அட்வான்ஸ்டு மைக்ரோ டிவைசஸ், இன்டெல், கனோனிக்கல் நிறுவனம், சூசி லினக்சு, ரெட் ஹட், சிஸ்கோ சிஸ்டம்ஸ், டெல், ஹெவ்லட்-பேக்கர்ட், ஐபிஎம், என்ஈசி, விஎம்வேர் மற்றும் யாகூ! போன்றவை இவற்றில் சிலவாகும். பெயர்த்தகு மென்பொருளான இந்தக் கட்டமைப்பு பெரும்பாலும் குனூ/லினக்சு இயக்கு தளத்திலேயே மேம்படுத்தவும் பாவிக்கவும் பயன்படுத்துகிறது.\n\nஇத்தொழினுட்பத்தில் பல தொடர்புள்ள திட்டங்கள் அணியாக அடங்கியுள்ளன. இந்தத் துணைத்திட்டங்கள் ஒரு தரவுமையத்தில் பெரியளவில் செயல்பாட்டுத்திறன், தரவுத்தளம், கணிவலை வளங்களைக் கட்டுப்படுத்த மேம்படுத்தப்பட்டு வருகின்றன. இவை அனைத்தையும் தரவுமையத்தின் மையமான கட்டுப்பாட்டு முகப்புப் பெட்டி மூலம் கணிநிர்வாகிகள் கட்டுப்படுத்தவும் பயனாளர்கள் இணைய இடைமுகத்தைக் கொண்டு தங்கள் கணிவளங்களை மாற்றிக்கொள்ளவும் வழி செய்கிறது. \n\nஓப்பன்ஸ்டேக் திறந்த முறையிலான வடிவமைப்பு மற்றும் உருவாக்கும் செயற்பாடுகளைக் கொண்டு செயல்பட பொறுப்பேற்றுள்ளது. இந்த மென்பொருள் சமூகம் ஆறு மாதத்திற்கு ஒருமுறை நேரப்படியான வழங்கல் சுழற்சியை மேற்கொள்ளத் திட்டமிட்டுள்ளது. ஒவ்வொரு வழங்கலின் திட்டமிடலின்போதும் \"ஓப்பன்ஸ்டேக் டிசைன் சம்மிட்\" என்ற வடிவமைப்பாளர் கருத்தரங்கின் மூலம் தங்கள் செல்வழியைத் தீர்மானிக்கின்றனர்.\n\n"}
{"id": "172052", "url": "https://ta.wikipedia.org/wiki?curid=172052", "title": "எடியென்னே பிரான்கோயிஸ் ஜெப்ராய்", "text": "எடியென்னே பிரான்கோயிஸ் ஜெப்ராய்\n\nஎடியென்னே பிரான்கோயிஸ் ஜெப்ராய் (Étienne François Geoffroy: பிப்ரவரி 13, 1672 – ஜனவரி 6, 1731) ஒரு பிரெஞ்சு இயற்பியலாளரும் வேதியலாளரும் ஆவார். பாரீஸ் நகரத்தில் பிறந்த இவர் வேதிப்பொருள்களின் இடையே ஏற்படும் கவர்ச்சியைப் பற்றி ஆய்வுகளை மேற்கொண்டவர். வேதி உப்புகளில் ஏற்படும் இடப்பெயர்ச்சி வினைகளைப் பற்றியும் ஆய்வு செய்தவர்.\n"}
{"id": "172083", "url": "https://ta.wikipedia.org/wiki?curid=172083", "title": "பழுதை கட்டி", "text": "பழுதை கட்டி\n\nபழுதை என்னும் சொல் வைக்கோலால் திரிக்கப்பட்ட கயிற்றைக் குறிக்கும். சைவ ஆசாரியருள் சிலரைப் பழுதை கட்டி எனக் குறிப்பிடுவது வழக்கம். இவர்கள் தமது உடலைப் பழுதை எனக் கூறிக்கொண்டனர். இவர்கள் இறந்த பின்னர் தம் உடலாகிய பழுதையை எரிக்கவோ, புதைக்கவோ வேண்டாம் எனவும், தன் உடலின் காலில் பழுதைக் கயிற்றால் கட்டி இழுத்துச் சென்று ஆற்று நீரில் எரிந்துவிடும்படி தம் மாணாக்கர்களுக்குக் கூறி வைத்திருந்தனர். இதனால் இவர்கள் 'பழுதை கட்டி' என்னும் அடைமொழியுடன் குறிப்பிடப்பட்டனர். \nஆகிய மூவர் இந்தச் 'சிறப்படை' பெற்றவர்கள். \n"}
{"id": "172085", "url": "https://ta.wikipedia.org/wiki?curid=172085", "title": "திருத்தூதரக அரண்மனை", "text": "திருத்தூதரக அரண்மனை\n\nதிருத்தூதரக அரண்மனை () என்பது திருத்தந்தையின் அதிகாரப்பூர்வ இல்லமாகும். இது வத்திக்கான் நகரில் அமைந்துள்ளது. இதனை புனித அரண்மனை, திருத்தந்தையின் அரண்மனை அல்லது வத்திக்கான் அரண்மனை என்றும் அழைப்பர். ஆனாலும் ஐந்தாம் சிக்ஸ்துஸின் நினைவாக இதன் அதிகாரப்பூர்வ பெயர் ஐந்தாம் சிக்ஸ்துஸின் அரண்மனை என்பதாகும்.\n\nSection::::வரலாறு.\nஅவிஞான் திருத்தந்தையர்களின் காலத்தில் இவ்வரண்மனை கைவிடப்பட்டு பாழானது. 1436இல் எசுப்பானிய எழுத்தாளரான பெத்ரோ தாஃபூர் என்பவர் இவ்வரண்மனை நிலையினை விவரித்துள்ளார்.\n\nதற்போது உள்ள அரண்மனை 30 ஏப்ரல் 1589இல் ஐந்தாம் சிக்ஸ்துஸின் ஆட்சியில் ஆரம்பிக்கப்படு ஏழாம் அர்பன், பதினொன்றாம் இன்னசெண்ட் மற்றும் எட்டாம் கிளமெண்ட் ஆகியோரின் ஆட்சியில் படிப்படியாகக்கட்டி முடிக்கப்பட்டது.\n"}
{"id": "172087", "url": "https://ta.wikipedia.org/wiki?curid=172087", "title": "டோபியாஸ் மேயர்", "text": "டோபியாஸ் மேயர்\n\nடோபியாஸ் மேயர் (Tobias Mayer: பிப்ரவரி 17, 1723 – பிப்ரவரி 20, 1762), ஒரு செருமானிய வானியலாளர். செருமனியில் மார்பக் எனுமிடத்தில் உள்ள உட்டர்ன்பர்க் என்னும் ஊரில் பிறந்தவர்; தாமாகவே கணிதம் கற்றுக் கொண்டவர். சந்திரனைப் பற்றி மேற்கொண்ட ஆய்வுகளால் அறியப்படுகிறார்.\n\n\n\n"}
{"id": "172093", "url": "https://ta.wikipedia.org/wiki?curid=172093", "title": "பிரிட்சு சுவிக்கி", "text": "பிரிட்சு சுவிக்கி\n\nபிரிட்சு சுவிக்கி \"(Fritz Zwicky)\" (பிப்ரவரி 14, 1898 – பிப்ரவரி 8, 1974)ஒரு சுவீடன் வானியலாளர். இவர் தன் வாழ்நாள் முழுவதும் அமெரிக்காவில் கலிபோர்னியா தொழில்நுட்ப நிறுவனத்தில் பணிபுரிந்தார். இங்கு இவர் கோட்பாட்டு, நோக்கீட்டு வானியலில் மிக இன்றியமையாத பங்களிப்புகளைச் செய்துள்ளார். சுவிக்கி 1933 இல் விரியல் தேற்றத்தைப் பயன்படுத்திக் கண்ணுக்குப் புலப்படாத கரும்பொருளைக் கண்டுபிடித்தார். இதை இவர் \"\"\"\" எனப் பெயரிட்டார்.\n\nSection::::வாழ்க்கை.\nபிரிட்சு சுவிக்கி பல்கேரியாவில் உள்ள வர்னாவில் சுவீடியத் தந்தைக்குப் பிறந்தார். இவரது தந்தையான பிரிதோலின் (பிறப்பு: 1868), பல்கேரிய நகரத்தில் ஒரு பெயர்பெற்ற தொழிலதிபர். மேலும் இவர் வர்னாவில் நார்வே நாட்டுத் தூதுவராகவும் விளங்கினார்(1908–1933). வர்னாவிலமைந்த சுவிக்கியின் வீடு சுவிக்கியின் தாயாரான பிரிதோலின் சுவிக்கியால் வடிவமைத்துக் கட்டப்பட்டதாகும்.பிரிட்சுவின் தாயார் .(பிறப்பு: 1871)ஆத்திரிய-அங்கேரியப் பேரரசைச் சார்ந்த செக் நாட்டவராவார்.(பிறப்பு: 1871)]. பிரிட்சு சுவிக்கிக் குடும்பத்தில் மூத்த மகனாகப் பிரந்தர். இவருக்கு உருடோல்ஃப் என்றொரு தம்பியும் இலியோனி என்றொரு தங்கையும் உண்டு. இவரது தாயார் 1927 இல் வர்னாவில் இறந்துவிட்டார். இவரது தந்தையார் 1945 இல் சுவிட்சர்லாந்து மீளும்வரை பல்கேரியாவில் வர்னாவிலேயே இருந்தார். இவரது தங்கை வர்னாவில் வாழ்ந்த பல்கேரியரை மண்ந்து தன் வாழ்நாள் முழுவதும் அங்கெயே வாழ்ந்தார்.\n\nபிரிட்சு ஆறாம் அகவையில் வணிகவியல் படிக்க சுவிட்சர்லாந்தில் கிளாரசுவில் முன்னோர் வீட்டில் வாழ்ந்துவந்த தாத்தா, பாட்டியிடம் அனுப்பப்பட்டார். இவர் கணித்த்திலும் இயற்பியலிலும் ஆர்வம் காட்டவே கணிதத்திலும் செய்முறை இயற்பியலிலும் சுவிட்சர்லாந்து ஏத்சூரிச் நகரில் உள்ள சுவிட்சர்லாந்து கூட்டரசின் தொழில்நுட்ப நிறுவனத்தில் உயர்கல்வி பயின்றுள்ளார். பின்னர் இவர் 1925 இல் இராக்ஃபெல்லர் அறக்கட்டளையின் பன்னாட்டு உதவித்த்கை பெற்று கலிபோர்னியா தொழில்நுட்ப நிறுவன இராபர்ட் மிலிக்கனுடன் பணிபுரிய அமெரிக்காவுக்குப் புலம்பெயர்ந்துள்ளார் .\"\n\nSection::::அறிவியல் பணிகள்.\nபிரிட்சு நுண்மதி வாய்ந்த அற்வியலாளர். இவர் வானியலின் பல பிரிவுகட்கு பங்களிப்புகள் செய்துள்ளார்.\n\nSection::::மின்னணுப் படிகங்களும் மின்பகுளிகளும்.\nஇவரது முதல் அறிவிய்ல் பங்களிப்புகள் மின்னணுப் படிகங்களிலும் மின்பகுளிகளிலும் அமைந்த்து.\n\nSection::::மக்கட் பண்பாளர்.\nசுவிக்கி அகல்விரிவான சமூக அக்கறையுள்ள ஒரு சிறந்த மக்கட்பண்பாளர் ஆவார். இரனடாம் உலகப்போருக்குப் பின் அவர் மேற்கொண்ட பணிகளில் தெட்டத் தெளிவாகியது. இவர் போருக்குப் பின் வானியலையும் பிற துறைகளையும் சார்ந்த ஏராளமன நூல்களைத் திரட்டிப் போரில் பெரிதும் அடிபட்ட ஆசிய, ஐரோப்பிய நாடுகளுக்குக் கப்பலில் அனுப்பினார்.\n\nஇவர் ஏதிலிகட்கு உதவிவரும் அமெரிக்கப் பெசுத்தலோசி அறக்கட்டளையோடு தொடர்ந்து ஆர்வத்துடன் ஈடுபட்டு வந்துள்ளார். சுவிக்கி தனது பணிகளுக்காக 1955 இல் அந்நிறுவனத்தின் பொற்பதக்கத்தையும் பெற்றுள்ளார்.\n\nசுவிக்கி மலைகளைப் பெரிதும் விரும்பினார். ஆல்பைன் மலையேறி வெற்றியும் ஈட்டினார்.\n\n\nSection::::வெளியீடுகள்.\nதன் நெடிய வாழ்நாள் முழுவதும் பரவலான தலைப்புகளில் நூற்றுக்கணக்கான ஆய்வுக் கட்டுரைகள் வெளியிட்டுள்ளார். கீழுள்ள தெரிவுசெய்த உய்ய பகுப்பய்வுடனான வெளியீடுகள் அவரது பணியின் புலமைப்பரப்பையும் பாங்கையும் சுட்டுகின்றன.\n\n\n\n\n\n\n\n\nSection::::வெளி இணைப்புகள்.\nhttp://www.amg.swemorph.com/pdf/amg-1-3-2012.pdf\n\n\n[[பகுப்பு:1898 பிறப்புகள்]]\n[[பகுப்பு:1974 இறப்புகள்]]\n[[பகுப்பு:அமெரிக்க வானியலாளர்கள்]]\n[[பகுப்பு:இறைமறுப்பாளர்கள்]]\n[[பகுப்பு:அமெரிக்க இறைமறுப்பாளர்கள்]]"}
{"id": "172098", "url": "https://ta.wikipedia.org/wiki?curid=172098", "title": "ஹாசன்", "text": "ஹாசன்\n\nஹாசன் (\"Hassan\", கன்னடம்: ಹಾಸನ) இந்தியாவின் கர்நாடக மாநிலத்தின் ஹாசன் மாவட்டத்தின் தலைமையிடமாக அமைந்துள்ள நகராகும். ஹாசனாம்பா என்ற பெண் கடவுளின் பெயரால் இந்நகர் அழைக்கப்படுவதாக கருதப்படுகிறது. சென்னகேசவரர் கோயில், சரவணபெலகுளா, ஹோய்சாலேஸ்வரர் கோவில், கேதாரேஸ்வரர் கோயில் ஆகிய புகழ்பெற்ற கோயில்கள் இந்நகருக்கு அருகில் அமைந்துள்ளன.\n"}
{"id": "172102", "url": "https://ta.wikipedia.org/wiki?curid=172102", "title": "ஜான் ரெக்ஸ் வின்பீல்டு", "text": "ஜான் ரெக்ஸ் வின்பீல்டு\n\nஜான் ரெக்ஸ் வின்பீல்டு (John Rex Whinfield: CBE,16 பிப்ரவர், 1901-ஜூலை 6, 1966) ஒரு இங்கிலாந்து வேதியலாளர். இங்கிலாந்து சர்ரேயில் சட்டன் எனுமிடத்தில் பிறந்தவர். பாலியஸ்டர் எனப்படும் செயற்கை இழையையும் பிலிமையும் கண்டறிந்தவர். டெரிலின் இழை கண்டுபிடிப்பிலும் அதை மேம்படுத்துவதிலும் தனது ஆயுள் முழுவது ஈடுபட்டவர்.\n"}
{"id": "172108", "url": "https://ta.wikipedia.org/wiki?curid=172108", "title": "சேலம் ஆறுமுகன்", "text": "சேலம் ஆறுமுகன்\n\nசேலம் ஆறுமுகன் என்பவர் ஒர் தமிழக எழுத்தாளர். இவரது மூன்று படைப்புகளை பெரியார் பல்கலைக்கழகம் மற்றும் அன்னை தெரசா பல்கலைக்கழக மாணவியர்கள் மூவர் ஆய்வு செய்து \"ஆய்வியல் நிறைஞர்\" (எம்.ஃபில்) பட்டம் பெற்றிருக்கின்றனர்.\n\n\n"}
{"id": "172117", "url": "https://ta.wikipedia.org/wiki?curid=172117", "title": "சீதக்கமங்கலம்", "text": "சீதக்கமங்கலம்\n\nசீதக்கமங்கலம் , இந்தியாவின் தமிழ்நாடு மாநிலத்தில் திருவாரூர் மாவட்டத்தில் குடவாசல் வட்டத்தைச் சேர்ந்த ஒரு கிராமம். இவ்வூர் குடவாசல் அருகே உள்ளது. இந்த கிராமத்தில் 1100 ஆண்டு பழமையான சிதிலடைந்த நிலையில் உள்ள பழைய சோழர் கால சிவாலயத்தில்] 3 கல்வெட்டுகள் கண்டெடுக்கப்பட்டுள்ளன. \n\n\n\n\n"}
{"id": "172128", "url": "https://ta.wikipedia.org/wiki?curid=172128", "title": "சரல் செயற்கைக்கோள்", "text": "சரல் செயற்கைக்கோள்\n\nசரல்(SARAL or Satellite with ARgos and ALtiKa) என்பது இந்தியா, பிரான்சு ஆகிய நாடுகள் இணைந்து \"சரல் அல்டிகா\" என்ற திட்டத்தை சேர்ந்து உருவாக்கிய செயற்கைக்கோள். இதன் எடை 409 கிலோகிராம் ஆகும். சரல் செயற்கைக்கோளுடன் 6 வித வேறு செயற்கைக்கோளும் பி.எஸ்.எல்.வி.-சி20 ஏவுகணை மூலம் 2013 பெப்ரவரி 25 ஆம் நாள் அன்று ஸ்ரீஹரிகோட்டா ஏவுதளத்திலிருந்து வெற்றிகரமாக விண்ணில் செலுத்தப்பட்டது.\n\n\n"}
{"id": "172129", "url": "https://ta.wikipedia.org/wiki?curid=172129", "title": "புவான் ஸ்ரீ", "text": "புவான் ஸ்ரீ\n\nமலேசியாவில் மிக உயர்ந்த விருதுகளில் ஒன்றான டான் ஸ்ரீ விருதைப் பெற்ற ஒருவரின் துணைவியாரை, புவான் ஸ்ரீ (\"Puan Sri\") என்று அழைக்கிறார்கள். அதே டான் ஸ்ரீ விருது, அரிய சேவைகளைச் செய்த பெண்களுக்கு, தனிப்பட்ட வகையில் வழங்கப்படுமானால், அந்தப் பெண்மணியை டான் ஸ்ரீ என்றே அழைக்க வேண்டும்.\n\nஎடுத்துக்காட்டாக, மலேசிய அரசியல்வாதி டான் ஸ்ரீ தேவகி கிருஷ்ணனைக் குறிப்பிட்டுச் சொல்லலாம். அவரை டான் ஸ்ரீ தேவகி கிருஷ்ணன் என்றே அழைக்கிறார்கள். இவர் மலேசியத் தேர்தல்களில் போட்டியிட்ட முதல் இந்தியப் பெண்மணி. ஜான்சிராணிப் படையில் சேர்ந்து இந்திய விடுதலைக்காகப் போராடியவர்.\n\nமலேசிய இந்தியர்களில் டான் ஸ்ரீ விருது பெற்ற வி. மாணிக்கவாசகம், , ஜி.கே. ராம ஐயர், பி.சி. சேகர், கே.எஸ். நிஜார், கே. தனபாலசிங்கம், கே.ஆர். சோமசுந்தரம், எம். தம்பிராஜா, மணி ஜெகதீசன், ரமோன் நவரத்தினம், டோனி பெர்னாண்டஸ், கிசு திராத்திரை போன்றவர்களின் துணைவியார்களை, புவான் ஸ்ரீ எனும் கௌரவ அடைமொழியுடன் அழைக்கிறார்கள்.\n"}
{"id": "172145", "url": "https://ta.wikipedia.org/wiki?curid=172145", "title": "சாலினி இளந்திரையன்", "text": "சாலினி இளந்திரையன்\n\nசாலினி இளந்திரையன் தமிழ்ப் பேராசிரியர்; சொற்பொழிவாளர்; எழுத்தாளார்; நாடக ஆசிரியர்; இதழாளர்; அரசியற் செயற்பாட்டாளர்; பொதுவுடைமைத் தமிழ்தேசியச் சிந்தனையாளர். பேராசிரியர் முனைவர் சாலை இளந்திரையன் மனைவியான இவரது இயற்பெயர் கனகசவுந்தரி என்பது ஆகும்.\n\nSection::::இளமைக் காலம்.\nதமிழ்நாட்டில் உள்ள விருதுநகரில் திசம்பர் 22 – 1933 ஆம் நாள் வணிகர் வே. சங்கரலிங்கம் – சிவகாமி அம்மாள் இணையருக்கு இரண்டாவது மகளாவும் மூன்றாவது மகவாகவும் கனகசவுந்தரி பிறந்தார். இவர்தம் தமக்கை பெயர் ஞானசவுந்தரி. இவர் பின்னாளில் சென்னையின் புகழ்பெற்ற மருத்துவர்களில் ஒருவராகத் திகழ்ந்தார். தனயனின் பெயர் இராசரத்தினம். இவர் பின்னாளில் இந்திய ஒன்றிய அரசின் வருமானவரித் துறையில் உயர் அலுவலராகப் பணியாற்றினார்.\n\nகனகசவுந்தரி தந்தை வே. சங்கரலிங்கம் மும்பை நகரில் வணிக நிறுவனம் ஒன்றில் மேலாளராகச் சிறிதுகாலமும் மதுரையில் இரண்டு ஆண்டுகளும் வாழ்ந்தார். எனவே கனகசவுந்தரி தனது எட்டாம் வயது வரை மும்பையிலும் பத்தாம் வயது வரை மதுரையிலும் வாழ்ந்தார். பின்னர் இவரது குடும்பம் விருதுநகருக்குத் திரும்பி அவ்வூரின் தெற்குத் தேர் வீதியில் குடியேறியது. இதனால் இவர் தனது 16ஆம் வயது வரை விருதுநகரில் வாழ்ந்தார்.\n\nSection::::கல்வி.\nகனக சவுந்தரி தனது தொடக்கக் கல்வியில் (Primary Education) மூன்றாம் வகுப்பு வரை, 1938 ஆம் ஆண்டு சூன் மாதம் முதல் 1942 ஆம் ஆண்டு மே மாதம் வரை, மும்பை நகரில் பெற்றார். 1942 சூன் முதல் 1944 மே வரை நான்கு, ஐந்தாம் வகுப்புகளை மதுரையில் பயின்றார். பின்னர் முதற் படிவம் (ஆறாம் வகுப்பு) முதல் ஆறாம் படிவம் (பதினொன்றாம் வகுப்பு) வரையிலான இடைநிலைக் கல்வியை (Secondary Education) 1944 சூன் முதல் 1950 மே வரை விருதுநகர் பெண்கள் உயர்நிலைப் பள்ளியில் பெற்றார்.\n\nஇவர் தன்னுடைய கல்லூரிக் கல்வியை மதுரை டோக் பெருமாட்டி கல்லூரியில் தொடங்கினார். அங்கு 1950 சூன் முதல் 1952 ஏப்ரல் வரை இடைநிலை வகுப்பில் (Intermediate) படித்தார். அப்பொழுது அக்கல்லூரியின் தமிழ்மன்றத்தின் செயலாளராக 1950 – 51ஆம் கல்வியாண்டிலும் தலைவராக 1951 – 52 ஆம் கல்வியாண்டிலும் பணியாற்றினார்.\n\nபின்னர் சென்னை மாநிலக் கல்லூரியில் 1952 சூன் முதல் 1954 ஏப்ரல் வரை தமிழிலக்கியம் பயின்று கலை இளவர் – சிறப்பு (B.A. - Honours) பட்டம் பெற்றார். அப்பொழுது புகழ்பெற்ற தமிழ்ப் பேராசிரியர்களான சரவண ஆறுமுகன், தெ. பொ. மீனாட்சிசுந்தரம், கொண்டல் சு. மகாதேவன், சு. ந. சொக்கலிங்கம் ஆகியோரிடம் பயின்றார்.\n\nபின்னர் சென்னை பல்கலைக் கழகத்தில் \"சிலப்பதிகாரச் சொல்வளம்\" என்னும் தலைப்பில் பேராசிரியர் இரா. பி. சேதுப்பிள்ளையின் வழிகாட்டுதலில் 1954 முதல் 1956 ஆம் ஆண்டு வரை ஆய்வுசெய்து இலக்கிய முதுவர் (Master of Literature) பட்டம் பெற்றார். அதனைத் தொடர்ந்து, 1956 ஆம் ஆண்டு முதல் 1958 ஆம் ஆண்டு வரை சென்னைப் பல்கலைக் கழகத் தமிழ்த்துறையில், அரசின் உதவி பெற்று, \"தமிழில் வாழ்க்கை வரலாற்று இலக்கியத்தின் தோற்றமும் வளர்ச்சியும்\" என்னும் தலைப்பில் முனைவர் பட்டத்திற்கான (Doctor in Philosophy) ஆய்வை மேற்கொண்டார். ஆனால் 1973ஆம் ஆண்டிலேயே முனைவர் பட்டம் பெற்றார்.\n\nSection::::திருமணம்.\nகனகசவுந்தரி சென்னை மாநிலக் கல்லூரியில் பயின்ற பொழுது அங்கு கலைமுதுவர் பட்டத்திற்காக (Master of Arts) திருநெல்வேலி மாவட்டம் சாலைநயினார் பள்ளிவாசலைச் சேர்ந்த இரா. மகாலிங்கம் பயின்று வந்தார். அவரும் கனகசவுந்தரியும் காதலித்தனர். கல்லூரிக் கல்வி முடிந்ததும் இருவரும் தத்தம் பெற்றோரின் ஒப்புதலோடு 1954 சூலை மாதம் விருதுநகரில் திருமணம் செய்துகொண்டனர்.\n\nSection::::ஆசிரியப் பணி.\nகனகசவுந்தரி தனது கல்லூரிக்கல்வியை முடித்ததும் திருச்சியில் உள்ள தூய சிலுவை மகளிர் கல்லூரியில் தமிழ் விரிவுரையாளர் பணிக்கு 1954 ஆம் ஆண்டில் விண்ணப்பித்தார். வேலையும் கிடைத்தது. ஆனால் அடுத்தமாதமே அவருக்குத் திருமணம் நடைபெற இருந்ததால் முதல் நாளிலேயே அவ்வேலையை இழந்தார். .\n\n1959 ஆம் ஆண்டு சூலை மாதத்தில் புதுதில்லியின் மந்திர் மார்க்கில் மதராசி கல்விக் கழகம் நடத்திய உயர்நிலைப் பள்ளியில் கிடைத்த தமிழாசிரியர் பதவி அரசியல் செல்வாக்கு உடைய ஒருவரின் தலையீட்டால் கைநழுவிப் போனது. .\n\nபின்னர் 1959 செப்டம்பர் மாதம் தொடங்கி 1961 ஏப்ரல் மாதம் வரை தில்லி தயாள்சிங் மாலைக் கல்லூரியில் பகுதிநேர விரிவுரையாளராகப் பணியாற்றினார். அதன் பின்னர் 1961 ஆகத்து 30 ஆம் நாள் முதல் திருப்பதி தேவதானம் புதுதில்லியில் நடத்தும் திருவேங்கடவன் கல்லூரியில் தமிழ் விரிவுரையாளராகப் பணியில் அமர்ந்தார். அங்கேயே தொடர்ந்து பணியாற்றிப் பேருரையாளர் (Reader), பேராசிரியர் (Professor) முதல்வர் (Principal) என உயர்ந்து 1982 ஆம் ஆண்டு நவம்பர் முதல்நாள் விருப்ப ஓய்வுபெற்றார். .\n\nSection::::எழுத்துப்பணி.\nSection::::புனைப்பெயர்.\nகனகசவுந்தரி, மதுரை டோக் பெருமாட்டி கல்லூரியில் இடைநிலை வகுப்பில் பயின்றபொழுது அனைத்துக் கல்லூரி மாணவர்களுக்கான கட்டுரைப் போட்டி ஒன்றை மதுரை தியாகராசர் கல்லூரி நடத்தியது. அப்போட்டியில் கலந்துகொள்வோர் தம்முடைய கட்டுரைகளைப் புனைப்பெயரிலேயே சமர்பிக்க வேண்டும் என்னும் விதி இருந்தது. ஆதலால், இப்போட்டியில் கலந்துகொண்ட கனகசவுந்தரி, சாலினி என்னும் சிலப்பதிகார கதைமாதின் பெயரைத் தனது புனைப்பெயராகச் சூட்டி தனது கட்டுரையைச் சமர்பித்தார். பின்னாளில் அவர் கணவர் மகாலிங்கம், தனக்கு சாலை இளந்திரையன் எனப் புனைப்பெயர் சூட்டிக்கொண்டபொழுது, கனகசவுந்தரி, தனக்கு சாலினி இளந்திரையன் எனப் புனைப்பெயர் சூட்டிக்கொண்டார். இவருடைய படைப்புகள் திருமணத்திற்கு முன்னர் கனகசவுந்தரி என்னும் பெயரிலும் திருமணத்திற்குப் பின்னர் கனகசவுந்தரி இளந்திரையன் என்னும் பெயரிலும் புனைப்பெயர் சூட்டிக்கொண்ட பின்னர் சாலினி இளந்திரையன் என்னும் பெயரிலும் வெளிவந்தன.\n\nSection::::படைப்புகள்.\nசென்னை மாநிலக் கல்லூரியில் 1952ஆம் ஆண்டில் கலைஇளவர் பட்டப் படிப்பிற்கான முதலாண்டு மாணவராகப் பயின்றபொழுது மணிமேகலைக் காப்பியத்தை ஆய்வுசெய்து வாடாமலர் என்னும் கட்டுரையை எழுதிப் படித்தார். இதுவே இவரது முதற்கட்டுரையாகும். இக்கட்டுரை அவ்வாண்டின் சிறந்த ஆய்வுக் கட்டுரையாகத் தேர்ந்தெடுக்கப்பட்டு பரிசு பெற்றது. இதனைத் தொடர்ந்து எழுத்தாளர் நாரண துரைக்கண்ணன் ஆசிரியராக இருந்த ஆனந்த போதினி என்னும் இதழில் இலக்கியக் கட்டுரைகள் எழுதினார். பின்னர் தொடர்ந்து வேறுபல இதழ்களிலும் கட்டுரைகள் எழுதினார். அவற்றுள் சிலவற்றைத் தொகுத்தும் புதிதாக எழுதியும் பின்வரும் நூல்களை வெளியிட்டார்:\n\nஇவைத் தவிர சாலை இளந்திரையனின் படைப்புகளிலிருந்து தேர்தெடுக்கப்பட்டவை சாலையாரின் பிளிறல்கள் என்னும் நூலையும் சாலை இளந்திரையைப் பற்றி அறிஞர்கள் பலர் எழுதிய கட்டுரைகளைத் தொகுத்து சாலை இளந்திரையன் நினைவுமலர் ஒன்றையும் வெளியிட்டார்.\n\nSection::::இதழாசிரியப் பணி.\nசாலினி இளந்திரையன் அரசியற் செயற்பாட்டளாராக (Political Activist) இருந்த பொழுது அவரது கருத்துகளை வெளியிடுவதற்காக 1987 ஆம் ஆண்டில் மனித வீறு என்னும் இதழை வெளியிட்டார். இது இதழ்கள் 12 வெளியீடுகளோடு நின்றுவிட்டது. பின்னர் அறிவியக்கப் பேரவையின் கொள்கையான வீரநடய் அறிவியக்கம் என்னும் இதழுக்கு 1992, 1993 ஆகிய இரண்டு ஆண்டுகள் ஆசிரியராக இருந்தார். \n\nSection::::சொற்பொழிவுப் பணி.\nவிருதுநகரில் வாழ்ந்தபொழுது அங்கிருந்த காரைக்கால் அம்மையார் சங்கம், சமரச சன்மார்க்க சங்கம், விருதைத் தமிழ்க் கழகம் ஆகியனவற்றில் நடைபெற்ற சமய, இலக்கியச் சொற்பொழிவுகளைக் கேட்டுச் சொற்பொழிவுக்கலையைக் கற்றார். சிலவேளையில் அச்சங்கங்களில் சிற்சில சொற்பொழிவுகளை ஆற்றும் வாய்ப்பினையும் பெற்றார். பின்னர் கல்லூரிக் கல்விக் காலத்தில் தன்னுடைய சொற்பொழிவுத்திறனை வளர்த்துக்கொண்டார். 1961ஆம் ஆண்டில் சிங்கப்பூர், மலேசிய தமிழர்களின் அழைப்பிற்கிணங்க அந்நாடுகளில் தன் கணவர் சாலை இளந்திரையனுடன் இணைந்து சொற்பொழிவுப் பயணம் மேற்கொண்டார். இதுபோலவே இலங்கைக்கும் சொற்பொழிவுப்பயணம் செய்தார். ஆண்டுதோறும் தில்லியிலிருத்து தமிழகத்திற்கு கோடைவிடுமுறையில் வரும்பொழுதெல்லாம் தன் நண்பர்கள் துணையோடு தமிழகத்தின் பலபகுதிகளில் சொற்பொழிவாற்றினார். ஓய்வுபெற்று சென்னைக்கு வந்த பின்னர் உலகத் தமிழாராய்ச்சி நிறுவனத்தில் ம. பொ. சி. நினைவு அறக்கட்டளை சொற்பொழிவாற்றினார். அதுவே \"சங்கத்தமிழரின் மனிதநேய மணிநெறிகள்\" என்னும் நூலாக வெளிவந்தது.\n\nSection::::அரசியற் செயற்பாட்டுப் பணி.\nதிராவிடத் தந்தை ஈ. வெ. இராமசாமி பெரியாரைத் தன் அரசியல் – சமூகச் சிந்தனைக்கு வழிகாட்டியாகச் சாலினி இளந்திரையன் கொண்டிருந்தார். எனவே அவரை அடியொற்றி தனது அரசியற் செயற்பாடுகளை அமைத்துக் கொள்வதற்காகத் தன் துணைவருடன் இணைந்து அறிவியக்கப் பேரவையைத் தொடங்கினார். அப்பேரவையின் வழியாகப் பல்வேறு செயற்பாடுகளை மேற்கொண்டார். 1985ஆம் ஆண்டில் பணி ஓய்வு பெற்று சென்னை திரும்பிய பின்னர் பொதுவுடைமைத் தமிழ்தேசியக் கருத்துகளை முன்வைத்துக் களப்பணி ஆற்றினார். அறிவியக்கப் பேரவையும் பிற தமிழ்தேசிய இயக்கங்களும் இணைந்து தமிழர் தன்னுரிமைப் பிரகடன மாநாடு ஒன்று சென்னையில் நடத்த உள்ளதாக அறிவித்தனர். அம்மாநாட்டிற்கு அரசால் தடைவிதிக்கப்பட்டது. தடையை மீறி மாநாட்டை நடத்தியதற்காகச் சாலினி இளந்திரையன் உள்பட பலரும் கைது செய்யப்பட்டு சிறைசென்றனர். இவ்வாறு தனது வாழ்வின் இறுதிக்காலத்தில் சாலினி இளந்திரையன் பல்வேறு ஆர்ப்பாட்டங்களில், மனிதச் சங்கிலிப் போராட்டங்களில், மாநாடுகளில் பங்கேற்று அரசியற் செயற்பாட்டாளராகத் திகழ்ந்தார்.\n\nSection::::மறைவு.\nசென்னை தலைநகர் தமிழ்ச்சங்கமும் தில்லி தமிழ்ச் சங்கமும் இணைந்து தில்லியில் தமிழை செம்மொழியாகவும் இந்திய ஒன்றிய அரசின் ஆட்சிமொழியாகவும் அறிவிக்கக்கோரி 2000 ஏப்ரல் 30 ஆம் நாள் மாநாடு ஒன்றை நடத்தினர். அம்மாநாட்டின் பேராளர்களை வரவேற்பதற்காகச் சென்றபொழுது ஏற்பட்ட சாலைநேர்ச்சியில் 29 – 4 – 2000 ஆம் நாள் சாலினி இளந்திரையன் மரணம் அடைந்தார்.\n\n\n\n\n\n\n\n\n\n\n\nSection::::புகழ்மொழிகள்.\nசாலினி இளந்திரையனைப் பற்றிப் பிறர் கூறிய புகழுரைகள் சில:\n\n\nSection::::சான்றடைவு.\n<references>\n"}
{"id": "172153", "url": "https://ta.wikipedia.org/wiki?curid=172153", "title": "சேவை மறுப்புத் தாக்குதல்", "text": "சேவை மறுப்புத் தாக்குதல்\n\nசேவை மறுப்புத் தாக்குதல்(ஆங்கிலம்: Denial of Service attack, DoS attack, Distributed Denial of Service, DDoS attack) என்கிற சொற்றொடர் கணினியியலில், ஒரு கணினியோ(பெரும்பாலும் வழங்கிக்கணினி) அல்லது வலையமைப்போ(Network) தரும் சேவையை(Service)/வளங்களை(Resource) அதன் உண்மையான பயனர்கள் அணுகாவண்ணம் முடக்க மேற்கொள்ளப்படும் தீய முயற்சியாகும். இந்த முயற்சியை செய்பவர் பல்வேறு காரணங்களுக்காக இதைச் செய்தாலும், பொதுவான நோக்கம் ஒரு கணினியோ அல்லது வலையமைப்போ தரும் சேவைகளை தற்காலிகமாகவோ அல்லது சேவை தரும் நிறுவனம் இதைக் கண்டறிந்து நீக்கும் வரையோ இடைமறிப்பது அல்லது முழுவதுமாக தடுத்து நிறுத்துவதே ஆகும். பெரும்பாலும் இதுபோன்ற தாக்குதல் பிரபலமான, அதிக நெரிசலுடைய(Web Traffic, Network Traffic) வலையமைப்பிலோ, கணினியிலோதான் மேற்கொள்ளப்படும். \n\nவழங்கிக் கணினிக்கு தொடர்ச்சியான, பொய்யான சேவை கோரிக்கைகளை அனுப்பி அதை ஓய்வில்லாது இயங்கச்செய்து, அதன் வளங்களை வீண்டிப்பதன் மூலம் அதன் உண்மையான பயனர்களுக்கு அதன் சேவை கிடைக்காமல் செய்யப்படுகிறது. \n\nSection::::உதாரண விளக்கம்.\nமாணவர்களின் தேர்வு முடிவுகள் வெளியாகும் போது, அதிகமானோர் பலதரப்பட்ட இடங்களில் இருந்தும் தேர்வு முடிவினை தரும் இணைதளத்தை அணுகுவர். ஒரே நேரத்தில் ஆயிரக்கணக்கானோர், லட்சக்கணக்கானோர் குறிப்பிட்ட ஒரு இணையதளத்தை அணுகும்போது சேவைப் பளு காரணமாக அந்த இணையதளம் தரும் சேவை தாமதப்படும் அல்லது வழங்க முடியாமலே கூட போகும். இது போன்ற ஒரு நிலைமையை தீய எண்ணத்தோடு செயற்கையாக உருவாக்குவதே சேவை மறுப்புத் தாக்குதல். \n\n\nSection::::முன்னெச்சரிக்கை மற்றும் தடுப்பு நடவடிக்கைகள்.\nதாக்குதலைக் கண்டறிதல், உண்மையான மற்றும் பொய்யாக உருவாக்கப்பட்ட சேவை நெரிசலை இனம்பிரித்து வடிகட்டல், தாக்குதலை சமாளிக்கும் சரியான பதிலீட்டு கருவிகளான தீச்சுவர்(Firewall), திசைவி(Router), பிணைய நிலைமாற்றி(Switch) போன்றவற்றைப் பயன்படுத்துதல் முதலான நடவடிக்கைகள் மூலம் கட்டுப்படுத்தலாம்.\n"}
{"id": "172154", "url": "https://ta.wikipedia.org/wiki?curid=172154", "title": "தொடர்முறை மின்னணு அமைப்புகள்", "text": "தொடர்முறை மின்னணு அமைப்புகள்\n\nவழக்கமாக இரு வேறுபட்ட நிலைகளை மட்டுமே கொண்ட எண்ணிமக் மின்னணு குறிகைகளுக்கு (Digital Electronic signals) மாறாக, தொடர்ந்து மாறுபடும் குறிகையைக் கொண்ட மின்னணு அமைப்புகள் தொடர்முறை மின்னணு அமைப்புகள் (\"Analog Electronics\") என அழைக்கப்படுகின்றன.\n\nSection::::தொடர்முறை குறிகைகள் (Analog signals).\nதொடர்முறை குறிகையானது தகவலைத் தெரிவிக்க ஊடகத்தின் சில பண்புகளைப் பயன்படுத்துகிறது. எடுத்துக்காட்டாக, அனராய்டு வளி அழுத்தமானி (Aneroid Barometer) வளி அழுத்த மாற்றத்தை தெரிவிக்க ஊசியின் கோணநிலையை பயன்படுத்துகிறது. குறிகையாக மின்னழுத்தம்,மின்னோட்டம்,அதிர்வெண் மற்றும் மொத்த மின்னூட்டம் ஆகியவற்றை மாற்றுவதன் மூலமாக மின் குறிகைகள் தகவலை தெரிவிக்கின்றன. ஒரு வகை ஆற்றலை மற்றொரு வகை ஆற்றலாக மாற்றும் ஆற்றல் மாற்றி (Transducer), தகவலை ஒலி,ஒளி,வெப்பநிலை,அழுத்தம்,நிலை போன்ற இயல் வடிவங்களிலிருந்து மின் குறிகையாக மாற்றச்செய்கிறது (எ.கா. ஒலிப்பெருக்கி).\n\nஇந்த குறிகைகள் கொடுக்கப்பட்ட வீச்சிலுள்ள ஏதாவது ஒரு மதிப்பை பெறுகின்றன. ஒவ்வொரு தனி குறிகை மதிப்பும் வெவ்வேறு தகவல்களைக் குறிக்கின்றன.குறிகையில் ஏற்படும் மாற்றங்கள் வெவ்வேறு அர்த்தமளிக்கின்றன. குறிகையின் ஒவ்வொரு மட்டங்களும் ஒரு நிகழ்வின் வெவ்வேறு மட்டங்களை குறிக்கின்றன. எடுத்துக்காட்டாக, வெப்பநிலையைக் குறிக்கும் மின்குறிகையை எடுத்துக்கொண்டால் ஒரு வோல்ட் ஒரு டிகிரி செல்சியஸை குறிக்கும் பொழுது, 10 வோல்ட் 10 டிகிரி செல்சியஸையும் 10.1 வோல்ட் 10.1 டிகிரி செல்சியஸையும் குறிக்கின்றன.\n"}
{"id": "172156", "url": "https://ta.wikipedia.org/wiki?curid=172156", "title": "விதைப் பரிமாற்று", "text": "விதைப் பரிமாற்று\n\nவிதைப் பரிமாற்று என்பது தோட்டக்காரர்கள் அல்லது விவசாயிகள் விதைகளை தம்மிடையே பரிமாறுக் கொள்வது ஆகும். இது இயல்பாக தனிப்பட்ட நபர்களுக்கு இடையேயும், நிகழ்வாக ஒருங்கிணைத்து பெரிய அளவிலும் நடைபெற்று வருகிறது. விதைகளின் பல்வகைத் தன்மையைப் பேணுதல், குறைந்த விலையில் விதைகளைப் பேணுதல், விவசாயிகளுக்கு இடையே தோழமையை ஏற்படுத்தல் என்பன விதைப் பரிமாற்றின் சில நோக்கங்கள் ஆகும்.\n"}
{"id": "172157", "url": "https://ta.wikipedia.org/wiki?curid=172157", "title": "கனடா குற்றச் சீர்திருத்த நிறுவன விசாரணையாளர்", "text": "கனடா குற்றச் சீர்திருத்த நிறுவன விசாரணையாளர்\n\nகனடா குற்றச் சீர்திருத்த நிறுவன விசாரணையாளர் என்பவர் கனடாவின் குற்றச் சீர்திருத்த நிறுவனத்தின் செயற்பாடுகளைக் கண்காணித்து, விசாரித்து, குறை அறிந்து முன்னேற்றுவதற்கான பரிந்துரைகளை அரசுக்கு முன்வைக்கும் ஒரு அரச அலுவலர் ஆவார். நடுவண் அரசால் சிறை வைக்கப்படுவர்களின் குறைகேள் அதிகாரியும் இவரே ஆவார். \n\nகுற்றச் சீர்திருத்த நிறுவனத்தினால் உளவியல் பாதிப்புக்கு உட்பட்டவர்களைக் கையாழும் முறை, சிறையில் இருக்கும் போது வன்முறைக்கு உட்படல் அல்லது கொல்லப்படல், முதற்குடிமக்கள் சிறையாளிகளின் சிறப்புத் தேவைகள், பெண் சிறையாளிகளின் தேவைகள் போன்றவற்றுக்கு சிறப்புக் கவனம் தந்து இவர் விசாரணைகள் செய்வார். \n\n"}
{"id": "172160", "url": "https://ta.wikipedia.org/wiki?curid=172160", "title": "சிற்றம்பலநாடி கலித்துறை", "text": "சிற்றம்பலநாடி கலித்துறை\n\nசிற்றம்பலநாடி கலித்துறை என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகளின் மாணாக்கர்களால் இயற்றப்பட்ட நூல். இதனைச் சைவ சித்தாந்தக் கருத்துக் கருவூலம் என்பர். இதில் 55 கட்டளைக் கலித்துறைப் பாடல்கள் உள்ளன. \n\nஇந்த நூலில் சிற்றம்பல நாடிகள் ‘சிற்றைக்கு அதிபதி’ என்று போற்றப்பட்டுள்ளார். சிற்றை என்பது இவரது சமாதி உள்ள ‘சித்தர்காடு’ என்னும் இடமாகும். இந்த இடம் இக்காலத்தில் மயிலாடுதுறைக்கு மேற்கில் உள்ளது. \n\n"}
{"id": "172161", "url": "https://ta.wikipedia.org/wiki?curid=172161", "title": "சிற்றட்டகம்", "text": "சிற்றட்டகம்\n\nகி.பி. 12 ஆம் நூற்றாண்டில் வாழ்ந்த நாற்கவிராச நம்பி என்பவர் இயற்றிய நம்பியகப்பொருள் என்னும் நூலின் 251 ஆம் நூற்பாவுக்கு எழுதப்பட்ட உரையில் சிற்றட்டகம் என்னும் பாடல்கள் சில உள்ளன. ஆசிரியப் பாவாலான இந்த இலக்கியப் பாடல்கள் அகப்பொருள் பற்றியவை. பாடலமைதி சங்ககாலப் பாடல்களைப் போல உள்ளதையும், பாட்டிலுள்ள சொல்லாட்சி, பாடலமைதி முதலானவற்றையும் கருத்தில் கொண்டு இதனைக் கி.பி. 7 ஆம் நூற்றாண்டு நூல் என்பர். \n\nதொல்காப்பியர் உரிப்பொருள் மயங்காது என்கிறார். \n\nநாற்கவிராச நம்பி ஐந்திணை வகைப்பாட்டில் உரிப்பொருளும் மயங்கும் என்கிறார். \n\nநம்பியகப்பொருளின் உரையாசிரியர் மயக்கத்துக்கு எடுத்துக்காட்டுகள் தரும்போது ஐங்குறுநூறு, கலித்தொகை, திணைமாலை நூற்றைம்பது முதலான நூல்களிலிருந்து எடுத்துக்காட்டுகள் தரும்போது ‘சிற்றட்டகம்’ என்னும் நூலின் பாடல் என்னும் குறிப்புடன் நான்கு பாடல்களைத் தந்துள்ளார். \n\nஐந்து திணைகளின் மேல் வரும் குறும்பாடல்கள் 100 கொண்ட நூல் ஐங்குறுநூறு. அதுபோலச் சிறுபாடல்கள் எட்டு, ஐந்து திணைக்கும் வந்த நூல் எனக் கருதி இதில் (5 வெருக்கல் 8) 40 பாடல்கள் இருந்திருக்கவேண்டும் எனக் கருதுகின்றனர். \n"}
{"id": "172165", "url": "https://ta.wikipedia.org/wiki?curid=172165", "title": "விபுலானந்தர் படைப்பிலக்கிய விருது", "text": "விபுலானந்தர் படைப்பிலக்கிய விருது\n\nவிபுலானந்தர் படைப்பிலக்கிய விருது என்பது தமிழ்நாட்டிலுள்ள திரு இராமசாமி நினைவுப் பல்கலைக்கழகத்தில் தமிழ்மொழி வளர்ச்சிக்கென நிறுவிய பணிப்புலமான தமிழ்ப்பேராயம் என்பதன் வழியாக சுவாமி விபுலானந்தர் பெயரில் அளிக்கப்படும் தமிழ்ப்பேராய விருதுகளில் ஒன்றாகும். 2013 ஆம் ஆண்டில் அறிமுகப்படுத்தப்பட்ட இவ்விருது அயல்நாட்டுப் படைப்பாளிகளுக்கு வழங்கப்படுகிறது. கவிதை, புனைகதை, நாடகம், கட்டுரை, இலக்கியம் போன்றவற்றை உள்ளடக்கமாகக் கொண்டு அயல்நாட்டினர் படைத்து வெளியான சிறந்த நூல்களில் ஒன்றைத் தேர்வு செய்து, அந்நூலின் நூலாசிரியர் விருதுக்குரியவராகத் தேர்வு செய்யப்படுகின்றனர். இந்த விருதுக்குத் தேர்வு செய்யப்படுபவருக்கு இந்திய மதிப்பில் ரூபாய் 1,50,000 பரிசுத் தொகையாகவும், பாராட்டுச் சான்றிதழும் அளிக்கப்படுகிறது.\n"}
{"id": "172169", "url": "https://ta.wikipedia.org/wiki?curid=172169", "title": "பிரிக்பீல்ட்ஸ்", "text": "பிரிக்பீல்ட்ஸ்\n\nபிரிக்பீல் என்பது மலேசியா, கோலாலம்பூர் மாநகரத்தில் இருக்கும் ஒரு புறநகர்ப்பகுதியாகும். கோலாலம்பூரின் முன்னோடிக் குடியிருப்புப் பகுதிகளில் தனிச் சிறப்பைப் பெற்றது. லிட்டல் இந்தியா என்று அழைக்கப்படும் இந்த நகர்ப்பகுதி இந்தியர்களின் வணிக மையமாகத் திகழ்கின்றது. துன் சம்பந்தன் சாலையில் அமைந்து இருக்கும் பிரிக்பீல்ட்ஸ் 24 மணி நேரமும் பரபரப்பாக இருக்கும்.\n\n2010 அக்டோபர் மாதம் 27ஆம் தேதி, மலேசியாவிற்கு வருகை தந்த இந்தியப் பிரதமர் மன்மோகன் சிங், பிரிக்பீல்ட்ஸ் பகுதிக்கும் வருகை தந்தார். அங்கு மலேசியப் பிரதமர் நஜீப் துன் ரசாக்குடன் இணைந்து, மலேசிய இந்தியர்களுக்கான அயலூர் வளாகத்தை அதிகாரப்பூர்வமாகத் திறந்து வைத்தார். அது ஒரு வரலாற்று நிகழ்ச்சியாகும்.\n\nSection::::வரலாறு.\n1881இல் கோலாலம்பூரில் ஒரு பெரிய தீ விபத்து நடந்தது. அதை அடுத்து வெள்ளம் சூழ்ந்து நகரைச் சேதப்படுத்தியது. அதில் பல அத்தாப்புக் குடிசைகளும் தென்னங்கீற்றுகளால் ஆன பலகை வீடுகளும் அழிந்து போயின. கோலாலம்பூரின் கட்டமைப்பு சேதம் அடைந்தது. அதனால், எதிர்வரும் காலங்களில் கட்டப்படும் வீடுகள், செங்கற்கள்,ஓடுகள் கொண்டு கட்டப்பட வேண்டும் என்று அப்போதைய சிலாங்கூர் மாநிலத்தின் பிரித்தானிய ஆட்சியராக இருந்த பிராங்க் சுவெட்டன்ஹாம் என்பவர் கட்டளை பிறப்பித்தார்.\n\nஎனவே கோலாலம்பூரை மறுச் சீரமைக்க காபித்தான் யாப் ஆ லோய் செங்கற் சூலைகள் அமைக்க ஒரு பெரும் நிலப்பகுதியை வாங்கினார். இந்த இடமே இன்று \"பிரிக்பீல்ட்ஸ்\" என்று அழைக்கப்படுகிறது. யாப் ஆ லோய், நகரத்தின் வடிவமைப்பை மீண்டும் சீர் செய்தார். அப்போது கட்டப்பட்ட பல செங்கல் கட்டிடங்கள், தென் சீனாவின் கடைக் கட்டிடங்களைப் போன்ற அமைப்பைக் கொண்டிருந்தன.\n\nSection::::யாப் குவான் செங்.\nகோலாலம்பூரின் ஐந்தாவது காபித்தானாகப் பொறுப்பு ஏற்ற யாப் குவான் செங் என்பவர் பிரிக்பீல்ட்ஸ் பகுதிய மேலும் விரிவு படுத்தினார். துரிதமாக வளர்ச்சி பெற்று வந்த கோலாலம்பூருக்கு செங்கற்கள் அதிகமாகத் தேவைப்படும் என்பதை உணர்ந்தார்.\n\nஆகவே, அந்தப் பகுதியில் ஒரு செங்கல் ஆலையை உருவாக்கினார். தொடக்கக் காலங்களில் செங்கல் தயாரிப்பதில் அந்தப் பகுதி தனிச் சிறப்புப் பெற்று விளங்கியது. யாப் குவான் செங் ஒரு வள்ளல் என்று புகழப்பட்டவர். செங்கல் குழிகளும் பள்ளங்களும் நிறைந்து காணப்பட்டன.\n\nஅங்கே நல்ல தரமான செங்கல்கள் தயாரிக்கப்பட்டு கோலாலம்பூர் முழுமையும் விநியோகம் செய்யப்பட்டன. அதில் இருந்து அந்தப் பகுதி பிரிக்பீல்ட்ஸ் என்று அழைக்கப்பட்டது. \"பிரிக்\" என்றால் ஆங்கிலத்தில் செங்கல்; \"பீல்ட்ஸ்\" என்றால் திடல்கள். செங்கல் திடல்கள் என்பதே பிரிக்பீல்ட்ஸ் என்று பெயர் பெற்றது. ஒரு நூறாண்டுகளுக்குப் பின்னரும் அந்தப் பெயர் இன்னும் நிலைத்து நிற்கிறது.\n\nSection::::100 குவார்ட்டர்ஸ்.\nபிரித்தானியக் காலனித்துவ ஆட்சியாளர்கள், இந்தப் பிரிக்பீல்ட்ஸ் பகுதியிலேயே மலாயன் இரயில்வே எனும் புகைவண்டிக் கிடங்கையும் வைத்திருந்தனர். ஸ்ரீ லங்காவில் இருந்து கொண்டு வரப்பட்ட யாழ்ப்பாணத்தவர்கள் பலர் இங்கு அலுவலர்கள் பணிகளைச் செய்தனர். அவர்கள் தங்குவதற்கு ஒரு தனிக் குடியிருப்பு பகுதியும் கட்டித் தரப்பட்டது. அந்தக் குடியிருப்பு பகுதிதான் 100 குவார்ட்டர்ஸ் என்று இன்றும் அழைக்கப்படுகிறது.\n\n1915ஆம் ஆண்டில் இந்த 100 குவார்ட்டர்ஸ் கட்டப்பட்டது. வரலாற்றுச் சிறப்புமிக்க அந்தக் குடியிருப்பு பகுதி ஜாலான் ஆ தோங், ஜாலான் ரொசாரியோ சாலைகளின் இருமருங்கிலும் இருக்கிறது. 1990களில் 100 குவார்ட்டர்ஸ் சுற்றுவட்டாரப் பகுதிகள் துரிதமான வளர்ச்சிகளைக் கண்டு வருகின்றன. வானளாவியக் கட்டடங்கள் உயர்ந்து நிற்கின்றன. வணிக மையங்கள் உருவாக்கப்பட்டு வருகின்றன. வெளிநாட்டவர் தங்குவதற்கான அடுக்குமாடி வீடுகள் கட்டப்படுகின்றன.\n\nSection::::இந்திய உணவுகள்.\nமேம்பாட்டுத் திட்டங்களுக்காக இந்த 100 குவார்ட்டர்ஸ் வீடுகள், விரைவில் உடைக்கப்படும் என்று கோலாலம்பூர் நகராண்மைக் கழகம் அறிவித்துள்ளது. தவிர, மலாயன் இரயில்வே புகைவண்டிக் கிடங்கு இருந்த இடம், இப்போது கே.எல் செண்ட்ரல் கோலாலம்பூர் செண்ட்ரல் (மலாய்: \"KL Sentral\") என்று அழைக்கப்படும் கோலாலம்பூர் தொடர்வண்டி மையமாக மாறிவிட்டது.\n\nஇந்திய உணவு வகைகளுக்கு பிரிக்பீல்ட்ஸ் புகழ்பெற்ற இடமாகும். எல்லா இனத்தவரும் வாழை இலை உணவகங்களுக்கு வருகை தருவதை வாடிக்கையாகக் கொள்கின்றனர். இந்திய உணவுகளை விரும்பிச் சாப்பிடுகின்றனர். இட்லி, தோசை போன்ற தமிழர்களின் உணவுகள் மலாய்க்காரர்களுக்கும் சீனர்களுக்கும் மிகவும் பிடித்தமான உணவுகளாகும். காரமான உணவுகள் தேவை என்றால் இவர்கள் பிரிக்பீல்ட்ஸ் பகுதிக்குப் படையெடுக்கின்றனர்.\n\nSection::::இறைநிலையின் இருப்பிடம்.\nஇறைநிலையின் இருப்பிடம் (\"Divine Location\") எனும் அடைமொழியுடன் பிரிக்பீல்ட்ஸ் அழைக்கப்படுவதும் உண்டு. நூறு ஆண்டுகள் பழைமை வாய்ந்த சமயச் சிற்பங்களையும் சமயச் சிலைகளையும் பிரிக்பீல்ட்ஸ் பகுதியில் நிறைவாகவே காண முடியும். ஜாலான் பெர்ஹாலா சாலையில் மகா விஹாரா புத்த ஆலயம், அருள்மிகு ஸ்ரீ வீர அனுமான் ஆலயம்,\n\nஸ்ரீ சக்தி கற்பக ஆலயம் போன்ற ஆலயங்கள் உள்ளன. ஜாலான் ஸ்காட் சாலையில் இலங்கைத் தமிழர்களின் ஸ்ரீ கந்தசாமி கோயிலும் உள்ளது. இந்தக் கோயில் நூறு ஆண்டுகள் பழைமை வாய்ந்தது. இந்த ஆலயத்தின் கலா மண்டபத்தை மலேசியாவின் இரண்டாவது பிரதமர் துன் அப்துல் ரசாக் திறந்து வைத்தார்.\n\nதிருமண வைபவங்களுக்கு அந்த மண்டபம் பயன்படுகிறது. தவிர புனித ரோசரி தேவாலயம், பத்திமா தேவாலயம், லுத்தரன் தேவாலயம் போன்ற கிறிஸ்துவ சமய ஆலயங்களையும் இங்கு காண முடியும்.\n\nSection::::மதராசுத்துல் கௌதியா.\nஜாலான் சுல்தான் அப்துல் சமாட் சாலையில் மதராசுத்துல் கௌதியா (\"Madrasatul Gouthiyyah\") எனும் பள்ளிவாசல் இருக்கிறது. பிரிக்பீல்ட்ஸ் பகுதியில் வாழும் இந்திய முஸ்லீம்கள் தொழுகை மேற்கொள்ள இந்தப் பள்ளிவாசல் ஒரு புனிதத் தளமாகப் பயன்படுகிறது. இங்கே சில சமயங்களில் உபதேசங்கள் தமிழ் மொழியில் நடைபெறும்.\n\nதம்பிப்பிள்ளை சாலையில் \"Three Teachings Chinese Temple\" எனும் மூன்று சீன போதகர்கள் ஆலயமும் இருக்கிறது. எளிதில் அடையாளங்கண்டு கொள்ளக்கூடிய இடக்குறிகளில் இந்த ஆலயமும் ஒன்றாகும்.\n\nSection::::வணிகம்.\nஇந்தப் பகுதியில் அதிகமான இந்தியர்களின் நடமாட்டத்தைக் காண முடியும். வெளிநாட்டு இந்தியர்களும், இங்கு குடியேறி வணிகத் துறையில் ஈடுபட்டுள்ளனர். குட்டி இந்தியா (\"Little India\") என்று அன்பாக அழைக்கப்படும் இந்த பிரிக்பீல்ட்ஸ் புறநகர்ப் பகுதியில், இந்திய வணிகர்களுக்குச் சொந்தமான பல கடைகள் உள்ளன.\n\nநறுமண உணவுப் பொருள்களை விற்கும் கடைகள், மளிகைக் கடைகள், இனிப்பு நொறுக்குப் பண்டங்களை விற்பனை செய்யும் கடைகள், துணிக்கடைகள், நகைக்கடைகள், தங்கும் விடுதிகள், உணவகங்கள், சிற்றுண்டிச் சாலைகள், அச்சகங்கள், பூக்கடைகள் என்று வகை வகையான கடைகள் உள்ளன. பல வழக்கறிஞர்கள், கணக்காளர்கள் அலுவலகங்களும் இந்தப் பகுதியில் உள்ளன.\n\nSection::::தமிழ்நாட்டவர்கள்.\nஅண்மைய காலங்களில், தமிழ்நாட்டில் இருந்து வந்தவர்கள் ஆடை அணிகலன்கள், அலங்காரப் பொருள்கள் போன்ற கடை வியாபாரங்களில் ஈடுபட்டுள்ளனர். பலர் சிறிய அளவிலான உணவகங்களையும் நடத்தி வருகிறனர்.\n\nஅவர்களில் சிலர் இங்குள்ள தமிழ்ப் பெண்களைத் திருமணம் செய்து கொண்டு நிரந்தரக் குடிவாசிகளாகவும் மாறியுள்ளனர். மலேசியப் பெண்களின் வெளிநாட்டுக் கணவர்களுக்கு, குடியுரிமை வழங்கும் சட்டத்தை மலேசிய அரசாங்கம் அண்மையில் அமல்படுத்தி இருப்பதால், தமிழ்நாட்டைச் சேர்ந்த ஆண்கள் பலர் மலேசியக் குடியுரிமைகளைப் பெற்றுள்ளனர்.\n"}
{"id": "172203", "url": "https://ta.wikipedia.org/wiki?curid=172203", "title": "செட்டிமல்லன்பட்டி", "text": "செட்டிமல்லன்பட்டி\n\nசெட்டிமல்லன்பட்டி என்பது தூத்துக்குடி மாவட்டம், ஸ்ரீவைகுண்டம் வட்டத்திலுள்ள எல்லைநாயக்கன்பட்டி எனும் ஊராட்சிப் பகுதியிலிருக்கும் ஒரு சிறிய ஊராகும். இந்த ஊர் தூத்துக்குடி - திருநெல்வேலி தேசிய நெடுஞ்சாலையிலுள்ள தெய்வச்செயல்புரம் எனும் ஊரிலிருந்து மீனாட்சிபட்டி செல்லும் கிராமச் சாலையில் இரண்டு கிலோ மீட்டர் தொலைவிலுள்ளது. இக்கிராமத்தில் விவசாயம் மட்டுமே தொழிலாக உள்ளது. \n"}
{"id": "172206", "url": "https://ta.wikipedia.org/wiki?curid=172206", "title": "உஷா மெஹ்ரா ஆணைக்குழு", "text": "உஷா மெஹ்ரா ஆணைக்குழு\n\nஉஷா மெஹ்ரா ஆணைக்குழு, இந்த ஆணைக்குழு டிசம்பர் 2012 ஆம் ஆண்டு இந்திய அரசால் அப்போதைய முதன்மை அமைச்சர் மன்மோகன் சிங் அவர்களால் நியமிக்கப்பட்ட தனி நபர் விசாரணை ஆணைக்குழு ஆகும். உஷா மெஹ்ரா என்பவர் ஓய்வு பெற்ற டெல்லி உயர்நீதிமன்ற நீதிபதியாக பணிபுரிந்தவர்.\n\n\n\n"}
{"id": "172207", "url": "https://ta.wikipedia.org/wiki?curid=172207", "title": "சினேந்திரமாலை", "text": "சினேந்திரமாலை\n\nசினேந்திர மாலை என்பது ஒரு சமண நூல். உபேந்திர ஆசாரியர் என்னும் சமண முனிவர் இதன் ஆசிரியர். சிலப்பதிகாரம் அருபதவுரை இந்த நூலின் பாடல் ஒன்றை மேற்கோளாகத் தருவதால் இந்த நூலின் காலம் 10 ஆம் நூற்றாண்டு எனக் கொள்கின்றனர். \n\nசினேந்திரன் – அருகன். எண்வகைக் கன்மங்களையும் சயித்தவன் – என்னும் விளக்கத்தைச் சிலப்பதிகாரம் அடியார்க்கு நல்லார் உரை குறிப்பிடுகிறது. \nஇந்த நூல் பாயிரப் பகுதியில் உள்ள 9 பாடல்களையும் சேர்த்து 464 வெண்பாக்களைக் கொண்டது. 23 காண்டங்களாகப் பகுக்கப்பட்டுள்ளது. \n\nநூல் சொல்லும் செய்திகளில் சில\n"}
{"id": "172210", "url": "https://ta.wikipedia.org/wiki?curid=172210", "title": "காப்பித்தான் சீனா", "text": "காப்பித்தான் சீனா\n\nகாபித்தான் அல்லது காபித்தான் சீனா என்பது தென்கிழக்கு ஆசியாவில் வாழ்ந்த சீனச் சமூகத்தவரின் தலைவரை அல்லது சீனச் சமூகத்தின் பிரதிநிதியைக் குறிக்கும் ஒரு சொல் ஆகும். முதன்முதலில் மலாக்கா சுல்தான்கள்தான் காபித்தான் முறைமை உருவாக்கினார்கள். அதன் பின்னர் போர்த்துகீசியர்களும் இந்த முறைமையைப் பயன்படுத்தினர். \n\nமலாக்கா சுல்தானகத்தைத் தோற்கடித்து, மலாக்காவைத் தங்களின் ஆட்சியின் கீழ் கொண்டு வந்த போர்த்துகீசியர்கள், ஏற்கனவே புழக்கத்தில் இருந்த அந்தத் தலைமை முறைமையைத் தொடர்ந்து வழக்கத்தில் நிலை நிறுத்தினர். காபித்தான் எனும் சொல் \"Kapitein\" எனும் போர்த்துகீசிய சொல்லில் இருந்து உருவானது. அதையே இந்தோனேசியாவில் \"Majoor der Chinesen\" என்று டச்சுக்காரர்கள் அழைத்தனர்.\n\nமலாக்காவில் இருந்த பல்வேறு இனத்து வணிகர்களின் செயல்பாடுகளை நிர்வகிக்க ஒரு தலைமை முறைமை தோற்றுவிக்கப்பட்டிருந்தது. 1400களில் மலாக்காவில் இந்தியர்கள், அராபியர்கள், ஜாவானியர்கள், சீனர்கள் என பல இனத்தவர்கள் வியாபாரம் செய்து வந்தனர். அவர்களின் பிரச்னைகளைத் தீர்ப்பதற்கு அந்தந்தச் சமூகங்களுக்கு ஒரு தலைவர் நியமிக்கப்பட்டிருந்தார். அந்தத் தலைவர் \"Headman\" என்று அழைக்கப்பட்டார்.\n\nSection::::பின்னணி.\nசீனச் சமூகத்தின் தலைவரை காபித்தான் சீனா என்று அழைத்தனர். சீனச் சமூகத்தின் சிறிய பிரச்னைகளை அவரே தீர்த்து வைப்பார். பெரிய பிரச்னைகள் என்றால் சுல்தான் அல்லது ஆளுநரின் பார்வைக்கு கொண்டு செல்ல்லப்படும். மலாய்ச் சமூகத்தின் தலைவருக்கு என்ன அதிகாரங்கள் இருந்தனவோ, அத்தனை அதிகாரங்களும் காப்பித்தானுக்கு வழங்கப்பட்டு இருந்தது. சில சமயங்களில் சட்டங்களை இயற்றுவதற்கும் அவருக்கு உரிமை வழங்கப்பட்டு இருந்தது. \n\nகுடிசார், குற்றம் தொடர்புடைய சட்டங்களை அமலாக்கம் செய்வது; அமைதியைக் காப்பது; தீர்வைகளைத் திரட்டுவது போன்றவை காபித்தான் சீனாவின் முக்கியப் பொறுப்புகளாகும். காலப் போக்கில், இந்தத் தலைமை முறைமை வழக்கம் மலாயாவின் பிற மாநிலங்களுக்கும் பரவியது. மலாய் அரசியல் அமைப்புடன், காபித்தான் சீனா முறைமையும் மிகவும் நெருக்கமாகிப் போனது. \n\nசீனச் சுரங்கத் தொழிலில், சீனர்களிடம் இருந்து வரி வசூலிப்பதற்கு, இந்த முறைமை மலாய்த் தலைவர்களுக்கு பெரிதும் உதவியாகவும் இருந்தது. மலாயாவில் பொறுப்பு வகித்த காபித்தான் சீனா தலைவர்களில் யாப் ஆ லோய் என்பவர் பிரசித்தி பெற்றவர் ஆகும். கோலாலம்பூர் நகரத்தின் வளர்ச்சிக்கு சிறப்பான சேவைகளை வழங்கியுள்ளார்.கோலாலம்பூர் நகரத்தைத் தோற்றுவித்தவர்களில் இவரும் ஒருவராகக் கருதப்படுகிறார்.\n\nSection::::கோலாலம்பூர் காபித்தான்கள்.\nஇதுவரையில் ஐவர் கோலாலம்பூர் காபித்தான்களாகச் சேவை செய்துள்ளனர். ஐந்தாவது காபித்தானாக இருந்த யாப் குவான் செங் 1902இல் இறந்த பின்னர், இந்தக் காபித்தான் முறைமை ரத்து செய்யப்பட்டது.\n\n\n\n\n\n"}
{"id": "172222", "url": "https://ta.wikipedia.org/wiki?curid=172222", "title": "மணி மேல் நிலை பள்ளி", "text": "மணி மேல் நிலை பள்ளி\n\nமணி மேல் நிலை பள்ளி, தமிழ்நாட்டில் கோயம்புத்தூரிலுள்ள அரசு உதவிபெறும் மேல்நிலைப்பள்ளியாகும். இப்பள்ளி 1954 ஆம் ஆண்டில் லட்சுமி குழுமத்தினரால்ரால் நிறுவப்பட்டது. இப்பள்ளியில் வருடத்திற்கு 500க்கும் மேற்பட்ட மாணவர்கள் +2 தேர்வுக்கு அனுப்பப்படுகின்றனர்.\n"}
{"id": "172231", "url": "https://ta.wikipedia.org/wiki?curid=172231", "title": "கூகுள் டிரெண்ட்சு", "text": "கூகுள் டிரெண்ட்சு\n\nகூகுள் டிரெண்ட்சு (\"Google Trends\") கூகுள் நிறுவனத்தால் வழங்கப்படும் ஓர் வசதியாகும். இது உலகின் பல்வேறு பகுதிகளிலும் தேடப்பட்ட முதன்மையான சொற்களைக் காட்டும். பயனர் ஒருவர் தான் தரும் சொல் அல்லது சொற்கள் உலகின் எந்தப் பகுதிகளில் தேடப்பட்டன என்றும் எந்த காலகட்டத்தில் அதிகம் தேடப்பட்டன என்றும் அறிந்துகொள்ள முடியும். இவ்வசதியின் மூலம் லத்தீன் எழுத்துக்கள் சாராத மொழிகளிலும் தேடிப் பெறலாம். தரப்பட்ட சொல்லின் தேடல் வரம்பு பட வடிவில் காட்டப்படும். அதிகம் தேடப்பட்ட சொற்கள் கூகுள் ஹாட் டிரென்ட்சு என்ற தலைப்பில் காட்டப்படுகிறது. சொற்கள் மட்டுமின்றி வலைத்தளங்களையும் உள்ளிட்டு தேடும் வசதியைக் கொண்டுள்ளது.\n\n"}
{"id": "172233", "url": "https://ta.wikipedia.org/wiki?curid=172233", "title": "கூகுள் புக்மார்க்சு", "text": "கூகுள் புக்மார்க்சு\n\nகூகுள் புக்மார்க்சு (Google Bookmarks) கூகுள் நிறுவனத்தால் வழங்கப்படும் ஓர் இணையவழிச் சேவையாகும். இதை உலாவிகளின் உதவியுடன் குறிக்கப் பயன்படும் புத்தகக்குறிகளுடன் ஒப்பிடத்தேவையில்லை. இது அக்டோபர் 10, 2005 அன்று வெளியிடப்பட்டது. \nமேகக் கணிமையின் அடிப்படையில் இது செயல்படுகிறது. எந்தவொரு கணினியிலும் தனக்கு விருப்பமான வலைத்தளங்களை குறித்துக்கொடு வேறோர் கணினியில் திறந்து பயன்படுத்தலாம். கூகுள் மின்னஞ்சல் பயன்படுத்தும் பயனர்களுக்கு இவ்வசதி கிட்டும்.\n"}
{"id": "172235", "url": "https://ta.wikipedia.org/wiki?curid=172235", "title": "துன் சம்பந்தன் சாலை", "text": "துன் சம்பந்தன் சாலை\n\nதுன் சம்பந்தன் சாலை என்பதை மலாய் மொழியில் ஜாலான் துன் சம்பந்தன் என்று அழைக்கிறார்கள். மலேசியாவின் பல இடங்களில் அமரர் துன் வீ. தி. சம்பந்தன் அவர்களின் பெயர் சாலைகளுக்குச் சூட்டப்பட்டுள்ளன. அவற்றுள், கோலாலம்பூர், பிரிக்பீல்ட்ஸ் பகுதியில் இருக்கும் துன் சம்பந்தன் சாலையே மிகவும் புகழ் பெற்றதாகும். இங்குள்ள இதர துணைச் சாலைகளுக்கும் துன் சம்பந்தன் சாலை 2, துன் சம்பந்தன் சாலை 3, துன் சம்பந்தன் சாலை 4 என்று பெயர்கள் சூட்டப்பட்டுள்ளன.\n\nதுன் சம்பந்தன், மலேசிய இந்தியச் சமுதாயத்தின் தனிப்பெரும் தலைவராகத் திகழ்ந்தவர். மலேசிய அரசாங்கத்தின் முக்கிய அமைச்சுகளில், அமைச்சர் பதவியை வகித்தவர். மலாயா சுதந்திரம் அடைவதற்கு, இந்திய மக்களின் பிரதிநிதியாக லண்டன் சென்று சுதந்திரப் பிரகடனத்தில் கையொப்பமிட்டு வந்த தலைவர்களில், துன் சம்பந்தனும் ஒருவர் ஆவார். தம்முடைய குடும்பச் சொத்துகளை, மலேசிய இந்திய மக்களுக்காகத் தானம் செய்த மாமனிதர்.\n\n1979-ஆம் ஆண்டு மே மாதம் 18 ஆம் தேதி துன் சம்பந்தன், தம்முடைய 60ஆவது வயதில் இதய நோய் காரணமாக இறைவனடி சேர்ந்தார். முழு அரசாங்க மரியாதையுடன் அவரின் இறுதிச் சடங்கு, அவர் பிறந்த ஊரான சுங்கை சிப்புட்டில் நிகழ்ந்தது.\n\nSection::::பின்னணி.\nகோலாலம்பூர், பிரிக்பீல்ட்ஸ் பகுதியில் இருக்கும் துன் சம்பந்தன் சாலையில் இளம் ஆண்கள் கிறிஸ்துவ சங்கம் இருக்கிறது. அழகிய விவேகானந்தா ஆசிரமும் இங்குதான் உள்ளது. இந்த ஆசிரம்மம் 1904ல் கட்டப்பட்டது. சுவாமி விவேகானந்தர் 1893இல் மலாயாவிற்கு வருகை புரிந்தார். அவர் நினைவாக இந்த ஆசிரமம் கட்டப்பட்டது. கோலாலம்பூர் செண்ட்ரல் (மலாய்: \"KL Sentral\") எனும் கோலாலம்பூர் தொடர்வண்டி மையம், டாயாபூமி, பங்சார் சாலை போன்றவற்றை துன் சம்பந்தன் சாலை இணைக்கிறது.\n\nSection::::தமிழ்ப் பள்ளிகளின் பெயர்கள்.\nபேராக் மாநிலத்தின் தலைநகரமான ஈப்போவில், ஒரு பிரதான சாலைக்கும் அவருடைய பெயர் சூட்டப்பட்டுள்ளது. அந்தச் சாலையில் வங்கிகளும், வழக்கறிஞர்களின் அலுவலகங்களும் உள்ளன. ஜொகூர் மாநிலத்தில் மாசாய் நகரிலும் துன் சம்பந்தன் பெயரில் ஒரு சாலை இருக்கிறது. மலேசியாவில் பல தமிழ்ப் பள்ளிகளின் பெயர்களும் அவரின் பெயரில் இயங்கி வருகின்றன. கோலாலம்பூர், துன் சம்பந்தன் சாலையில் உள்ள அதி விரைவு ரயில் சேவை மையத்திற்கு \"LRT Tun Sambanthan\" என்றும் பெயர் வைக்கப் பட்டுள்ளது.\n\n"}
{"id": "172239", "url": "https://ta.wikipedia.org/wiki?curid=172239", "title": "ஜெ. இராபர்ட் ஓப்பன்ஹீமர்", "text": "ஜெ. இராபர்ட் ஓப்பன்ஹீமர்\n\nஜெ. இராபர்ட் ஓப்பன்ஹீமர் (\"J. Robert Oppenheimer\", ஏப்ரல் 22, 1904 – பிப்ரவரி 18, 1967) ஓர் அமெரிக்க அறிவியலாளர். கோட்பாட்டு இயற்பியலாளர்; கலிபோர்னியா பல்கலைகழகத்தில் இயற்பியல் பேராசிரியராக என்ரிக்கோ பெர்மியுடன் பணிபுரிந்தவர்; இரண்டாம் உலகப்போரில் மன்ஹாட்டன் செயல்திட்டத்தில் இவர் ஆற்றிய பங்களிப்பின் காரணமாக இவர் 'அணுகுண்டுகளின் தந்தை' என அறியப்படுகிறார்.\n"}
{"id": "172242", "url": "https://ta.wikipedia.org/wiki?curid=172242", "title": "சாந்தி சுவரூப் பட்நாகர்", "text": "சாந்தி சுவரூப் பட்நாகர்\n\nஎஸ். எஸ் பட்நாகர் என்றறியப்படும் சாந்தி சுவரூப் பட்நாகர்(Sir Shanti Swaroop Bhatnagar:, OBE, FRS, 21 பிப்ரவரி, 1894 – 1 ஜனவரி, 1955) ஒரு நன்கறியப்பட்ட இந்திய இயற்பியலாளரும் அறிவியலறிஞரும் ஆவார். இந்தியா விடுதலை பெற்ற பிறகு அமைக்கப்பட்ட அறிவியல் மற்றும் தொழிலக ஆய்வு மன்றத்தின் முதல் இயக்குநராக பணியாற்றியவர். 1894 இல் தற்போது பாகிஸ்தானிலுள்ள ஷாப்பூர் எனுமிடத்தில் பிறந்தவர். ஓர் ஆங்கிலேய நிறுவனம் எண்ணெய்க் கிணறு தோண்டும்போது ஏற்பட்ட தொழில் நுட்பச் சிக்கலை எளிய முறையில் தீர்த்து வைத்தவர். இந்தியாவில் ஆய்வு மையங்கள் தோன்றக் காரணமானவர். பெட்ரோலியக் கழிவுகளைப் பயன்படு பொருளாக மாற்றுவதற்கு வழிமுறைகள் கண்டறிந்தவர். இந்தியாவின் உயரிய விருதான பத்ம பூஷன் விருதைப் பெற்றவர். இவருடைய பெயரால் சாந்தி சுவரூப் பட்நாகர் விருது வழங்கப்படுகிறது.\n\n\n"}
{"id": "172255", "url": "https://ta.wikipedia.org/wiki?curid=172255", "title": "சீத்தலையார் பாட்டியல்", "text": "சீத்தலையார் பாட்டியல்\n\nசீத்தலையார் பாட்டியல் என்னும் பாட்டியல் இலக்கண நூலிலிருந்து இண்டு நூற்பாக்கள் பன்னிரு பாட்டியல் உரைநூலில் மேற்கோளாகத் தரப்பட்டுள்ளன. இந்த நூலைப் பற்றிய வேறு குறிப்பு ஏதும் கிடைக்கவில்லை. இந்த நூலின் பெயரோடு சேர்க்கப்பட்டுள்ள சீத்தலையார் என்னும் பெயர் இந்த நூலின் ஆசிரியரைக் குறிப்பதாகும். சீத்தலைச் சாத்தனார் என்னும் பெயரோடு தொடர்புடையது போல இப்பெயர் காணப்பட்டாலும், சீத்தலைச் சாத்தனார் என்னும் பெயர் கொண்ட பிற புலவர்களுக்கும் இவருக்கும் எந்தத் இல்லை. இவர் பாட்டியல் இலக்கணம் செய்த புலவர். பாட்டியல் நூல்கள் 11 ஆம் நூற்றாண்டில் தோன்றி வளர்ந்தன. எனவே இந்த நூலும் அக்காலத்தியது என்பது அறிஞர்கள் கருத்து. \n"}
{"id": "172256", "url": "https://ta.wikipedia.org/wiki?curid=172256", "title": "சிதம்பரநாத கவி", "text": "சிதம்பரநாத கவி\n\nசிதம்பரநாத கவி என்பவர் 16 ஆம் நூற்றாண்டில் வாழ்ந்த சைவாசாரியர் கமலை ஞானப்பிரகாசரின் மாணாக்கர்களில் ஒருவர். தந்தை பெயர் 'மயிலேறும் பெருமாள்'. இவர் விசயநாரணம் என்னும் ஊரில் வாழ்ந்துவந்தார். இவர் \nஎன்னும் புகழ் பெற்ற நூல்களை இயற்றியுள்ளார்.\n"}
{"id": "172257", "url": "https://ta.wikipedia.org/wiki?curid=172257", "title": "சீவலமாறன் கதை", "text": "சீவலமாறன் கதை\n\nசீவலமாறன் கதை என்னும் நூல் 16 ஆம் நூற்றாண்டில் வாழ்ந்த சிதம்பரநாத கவி என்பவரால் இயற்றப்பட்ட இரண்டு நூல்களில் ஒன்று. சங்கரவிலாசம் என்பது இவரின் மற்றொரு நூல். சீவலமாறன் என்னும் பெயர் அரசனாகவும், புலவராகவும் 14 ஆம் நூற்றாண்டில் விளங்கிய அதிவீரராம பாண்டியனைக் குறிக்கும். இந்த நூலின் ஓலைச்சுவடி பிற்காலத்து ஒருவரால் படி-எழுதப்பட்ட காலம் 1743 \n\nநூல் அமைதி\n\nSection::::நூல் சொல்லும் கதை.\nஅரசன் பராந்தக மாறன் நெல்லையில் இருந்துகொண்டு அரசாண்டுவந்தான். இவனது மனைவி பெயர் பாடகவல்லி. குழந்தைப் பேற்றுக்காக இருவரும் தவம் செய்தனர். திருமால் வரம் தந்தார். கருத்தரித்ததும் தந்தை இறப்பான் என்பதும், குழந்தை பிறந்ததும் தாய் இறப்பாள் என்பதும் வரம். அவ்வாறே நிகழ்கிறது. குழந்தை பெயர் சீவலமாறன். அமைச்சர் குழந்தையை வளர்க்கிறார். முடி சூட்டுகிறார். அரசன் சீவலமாறன் தன் பெற்றோருக்குக் கங்கைக் கரையில் கடன் செய்யப் புறப்படுகிறான். \nஉடனே நாடு திரும்பாவிட்டால் ஆளாக்கிய அமைச்சர் உயிர் துறக்கப்போவதாக ஓலை வருகிறது. சீவலமாறன் நாடு திரும்புகிறான். வழியில் கேதாரம், சோமநாதம், காளத்தி, தில்லை முதலான ஊர்களை வழிபட்டுக்கொண்டே வந்தான். \nஇறுதியில் இந்திர விமானத்தில் சுவர்க்கம் செல்கிறான்.\n\nSection::::பாடல்.\nஇந்த நூலிலுள்ள பாடல் ஒன்று எடுத்துக்காட்டுக்காகத் தரப்படுகிறது.\n<poem>அரி அயன் காணா வண்ணம் அழல் உரு ஆனாய் போற்றி\nவிரிதிரை உந்தி ஈன்ற விடம் அமுது உண்டாய் போற்றி\nபரிவொடு பாலன் வேண்டப் பாற்கடல் அளித்தாய் போற்றி\nதிரிபுரம் எரித்தாய் போற்றி திகழ் சிற்றம்பலத்தாய் போற்றி. </poem> \n"}
{"id": "172262", "url": "https://ta.wikipedia.org/wiki?curid=172262", "title": "சருகணி", "text": "சருகணி\n\nசருகணி (ஆங்கிலம்:SARUKANI), இந்தியாவின் தமிழ்நாடு மாநிலத்தில் அமைந்துள்ள சிவகங்கை மாவட்டம், தேவகோட்டை ஊராட்சி ஒன்றியம், தேவகோட்டை வட்டத்தில் இருக்கும் ஒரு ஊர் ஆகும்.\n\nSection::::இவ்வூரின் சிறப்பு.\n260 ஆண்டுகள் பழமை வாய்ந்த திரு இருதயங்களின் ஆலயம்.\n\nSection::::பெயர் காரணம்.\nபெரிய மருது வை வெள்ளையர்கள் தேடிய பொழுது இங்குள்ள திரு இருதயங்களின் ஆலயத்தில் தஞ்சம் புகுந்ததாகவும் நன்றிக்கடனாக இப்பகுதி வழங்கப்பட்டது என்பது வரலாறு. சர்வ காணி - சருகணி யாக மருவிற்று.\n\nSection::::அமைவிடம்.\nமதுரை-தொண்டி சாலையில்காளையார்காேவிலிருந்து 12கிலாே மீட்டர் தாெலைவில் உள்ளது...\n\n"}
{"id": "172266", "url": "https://ta.wikipedia.org/wiki?curid=172266", "title": "அனதாரியப்பன்", "text": "அனதாரியப்பன்\n\nஅனதாரியப்பன் என்பவர் 16 ஆம் நூற்றாண்டில் வாழ்ந்த ஒரு புலவர். சுந்தரபாண்டியம், என்னும் பெயரில் சிவபெருமானின் திருவிளையாடல் கதைகளைப் பாடியவர். இவர் தொண்டைநாட்டு வாயற்பதி என்னும் ஊரில் பிறந்தவர்.\nSection::::வாழ்வும் வரலாறும்.\nவாயற்பதியில் வடுகநாத முதலியார் என்பவர் வாழ்ந்துவந்தார். இவர் அப்பூதி அடிகள் போலத் தன் தம்பி இறந்துகிடந்ததை மறைத்துத் தன்னை நாடிவந்த ஒரு புலவருக்கு அன்னமிட்டுப் போற்றியவர். இவரால் பேணி வளர்க்கப்பட்டவர் இப் புலவர். இவர் சோழமண்டலத்து உறத்தூரில் தமிழ்மேகம் என்னும் போற்றுதலுடன் வாழ்ந்த அந்தணர் ஒருவரிடம் கல்வி பயின்றார். இவரது பெருமையை உணர்ந்த கன்றாப்பூர் சிங்கராயன் இவரது திறமையை உணர்ந்து, வாயற்பதி வடுகநாத முதலியார் வறுமையுற்றிருந்தபோது, அவரது வறுமையைப் போக்கப் பணம் கொடுத்துவிட்டு அனதாரியப்பனை வாங்கிக்கொண்டு வந்து போற்றிவந்தார்.\n\nSection::::அனதாரியப்பன் பெருமை.\nகம்பன் போன்ற பெருமக்கள் காலத்தில் அனதாரியப்பன் வாழ்ந்திருந்தால் அனதாரியப்பனின் சிறப்பு விளங்கியிருக்கும் என ஒரு பாடல் இவரைப் போற்றுகிறது.\nஇவர் வாழ்ந்த கல்லையில் சிங்கராயன் என்னும் செல்வப் பெருமகன் வாழ்ந்துவந்தான். அவன் தன் பகைவன் ‘தண்டாயுதன்’ என்பவனை இகழ்ந்து சீட்டுக்கவி ஒன்று எழுதி அனுப்புமாறு அனதாரியப்பனை வேண்டினான். புலவரும் அவ்வாறே எழுதி அனுப்பினார். இந்தப் பாடலைப் படித்த தண்டாயுதன் புலவரின் பெருமையைப் போற்றி சீட்டுக்கவிக்கு விடையாக மற்றொரு சீட்டுக்கவி எழுதி அனுப்பினான். இந்தச் செய்திகளைச் சோழமண்டல சதகம் குறிப்பிடுகிறது.\n\nSection::::கல்லை மன்று வாழ்க்கை.\nகன்றாப்பூரை விட்டு சீங்கிய பின் இப் புலவர் கல்லை மன்று எனப்பட்ட மண்ணச்சநல்லூரில் வாழ்ந்தார். அக்காலத்தில் அவ் வூரின் தலைவராக விளங்கிய திருவிருந்தான் என்னும் புலவர் இவரைப் பேணிப் பாதுகாத்துவந்தார். புலவர் தம் சுந்தரபாண்டியம் நூலில் ஒருபாடலில் மலையத்துவச பாண்டியன் விமானத்தில் செல்கையில் திருவரங்கத்துக்கு வடபால் உள்ள கல்லைமன்று என்னும் ஊரையும் காட்டிச் செல்வதாகப் பாடியுள்ளார். கம்பன் சடையப்ப வள்ளலைப் போற்றியது போன்ற நன்றியுணர்வுப் பாடல் இது.\n\nசுந்தர பாண்டியம் என்னும் நூல் இவரால் இயற்றப்பட்டது.\n"}
{"id": "172275", "url": "https://ta.wikipedia.org/wiki?curid=172275", "title": "சேவியர் தனிநாயகம்", "text": "சேவியர் தனிநாயகம்\n\nதனிநாயகம் அடிகள் என்கிற வண. சேவியர் தனிநாயகம் (\"Rev. Xavier S. Thani Nayagam\", ஆகத்து 2, 1913 - செப்டம்பர் 1, 1980) ஈழத்துத் தமிழறிஞர், கல்வியாளர். தமிழ், ஆங்கிலம் தவிர எசுப்பானியம், உரோம மொழி, போர்த்துகீசியம், பிரெஞ்சு முதலிய மொழிகளில் சரளமாக உரையாடவும் சொற்பொழிவாற்றவும் வல்லவர். பல ஐரோப்பிய நாடுகளுக்குப் பயணம் செய்து அங்குள்ள நூலகங்களில் பல தமிழ்க் கையெழுத்துப்பிரதி நூல்கள், மற்றும் அச்சிடப்பெற்ற தமிழ் நூல்கள் பற்றி ஆராய்ந்து வெளிக் கொணர்ந்தார். \"தமிழ்க் கல்ச்சர்\" என்னும் ஆங்கிலக் காலாண்டு இதழை ஆரம்பித்து அதன் ஆசிரியராக 1951-1959 வரை இருந்தார். 1964 ஆம் ஆண்டில் உலகத் தமிழாராய்ச்சி நிறுவனம் அமைக்க அடிகோலினார். இந்த நிறுவனமே தொடர்ச்சியாக எட்டு உலகளாவிய ரீதியிலான உலகத் தமிழாராய்ச்சி மாநாடுகளை நடாத்தியது. அடிகள் உயிருடன் இருந்த காலப்பகுதியில் நான்கு மாநாடுகள் நடத்தப் பெற்றன. இவர் பொதுச் செயலாளராவிருந்து முதல் மகாநாட்டினை கோலாலம்பூரில் பல உலகநாடுகளின் தமிழ் ஆய்வாளர்களை வரவழைத்து வெற்றிகரமாக நடாத்திய பெருமை இவரைச் சார்ந்ததே.\n\nSection::::பிறப்பு.\nதனிநாயகம் அடிகளார் இலங்கையின் யாழ்ப்பாண மாவட்டத்தில், ஊர்காவற்துறையில் கரம்பொன் என்ற கிராமத்தில் நாகநாதன் ஹென்றி ஸ்ரனிசுலாசு, சிசிலியா இராசம்மா பஸ்தியாம்பிள்ளை ஆகியோருக்குப் பிறந்தார். அடிகளாரது தந்தை நாகநாதன், மற்றும் அவரது தந்தைவழிப் பூட்டனார் தனிநாயக முதலி ஆகியோர் நெடுந்தீவைப் பிறப்பிடமாகக் கொண்டவர்கள். தனிநாயக அடிகளின் இயற்பெயர் சேவியர் நிக்கலஸ் ஸ்ரனிசுலாசு என்பதாகும். பிற்காலத்தே இவர் தமிழில் கொண்ட தீராத காதலினால் உரோமன் கத்தோலிக்க குருவாக நியமிக்கப்பட்டபோது தனது பெயரினை சேவியர் எஸ் தனிநாயகம் என்ற தமிழ்ப் பெயரினையும் சேர்த்துக் கொண்டார்.\n\nSection::::கல்வி.\nதொடக்கக் கல்வியை ஊர்காவற்றுறை புனித அந்தோனியார் கல்லூரியிலும், இடைநிலைக்கல்வியை 1920 முதல் 1922 வரை யாழ்ப்பாணம் புனித பத்திரிசியார் கல்லூரி்யிலும் ஆங்கில வழிக் கல்வி பயின்றார். பின்னர் 1931 முதல் 1934 வரை கொழும்பில் புனித பேர்னாட் மறைப்பள்ளியில் சேர்ந்து இறையியல் கல்வி பயின்றார். இக்காலத்தில் ஆங்கிலம், இலத்தின், இத்தாலியம், பிரெஞ்சு, செருமன், எசுப்பானியம், போத்துக்கீயம் ஆகிய மொழிகளைக் கற்றுத் தேர்ந்தார். தொடர்ந்து உருசியம், கிரேக்கம், இபுரு, சிங்களம், தமிழ் ஆகிய மொழிகளைக் கற்றுத் தேர்ந்து ஒரு பன்மொழிப் புலவராகத் திகழ்ந்தார்.\n\nதிருவனந்தபுரம் மறைமாவட்டத்தில் பணியாற்றிய போது 1934 தொடக்கம் 1939 வரை உரோமை நகரில் வத்திக்கான் பல்கலைக்கழகம் சென்று \"The Carthaginian Clergy\" என்ற தலைப்பில் முனைவர் பட்டத்திற்கான ஆய்வுக்கட்டுரையினை எழுதி தெய்வ தத்துவத்தில் (Doctor of Divinity) பட்டம் பெற்றுக் கொண்டார்.. இவ்வாய்வுக் கட்டுரை 1960இல் நூல் வடிவில் வெளியானது. இங்கு படிக்கும்போதே இவருக்கு பன்நாட்டு அறிஞர்களின் தொடர்புகள் கிடைத்தது.\n\nகுருத்துவக் கல்வியை முடித்து அதில் பட்டம் பெற்ற பின்பு தென்னிந்தியா திருநெல்வேலி மாவட்டத்தில் வடக்கன்குளம் என்னும் ஊரில் உள்ள புனித திரேசா மடப் பாடசாலையில் 1940 முதல் 1945 வரை துணைத் தலைமை ஆசிரியராகப் பணியாற்றினார். முறையான தமிழைக் கற்கவேண்டும் என்ற ஆர்வம் அவருக்கு இங்கேயே தோன்றியது. பண்டிதர் குருசாமி சுப்பிரமணிய ஐயர் என்பவரிடம் தமிழ் பயில ஆரம்பித்தார். பின்னர் அண்ணாமலைப் பல்கலைக்கழகத்தில் சேர்ந்து தமிழ் இலக்கியம் படித்தார். சங்க இலக்கியம் பற்றி ஆய்வு செய்து முதுமாணிப் பட்டம் பெற்றார்.\n\n1945ஆம் ஆண்டு தமிழ் இலக்கியத்தில் பட்டப்படிப்பிற்காக அண்ணாமலைப் பல்கலைக்கழகத்தில் சேர்ந்து தமிழ் இலக்கியம் படித்தார். இவரது தமிழ் அறிவின் ஆழத்தினையும் முதிர்ச்சியினையும் கண்ட அண்ணாமலைப் பல்கலைக்கழக துணைவேந்தர் இரத்தினசாமி, மற்றும் பேராசிரியர் தெ. பொ. மீனாட்சிசுந்தரனாரும் எடுத்த முடிவினால் இளமாணிப் படிப்பு முடிக்காமலே நேரடியாக முதுகலைமாணிப் படிப்பினை மேற்கொள்ள அனுமதிக்கப்பட்டார். அங்கு சங்க இலக்கியம் பற்றி ஆய்வு செய்து முதுகலைக் பட்டத்தைப் பெற்றுக் கொண்டார். 1947 தொடக்கம் 1949 வரை தமிழ் இலக்கிலயத்தில் \"சங்ககால இலக்கியச் செய்யுளில் இயற்கை\" என்னும் தலைப்பில் தனது ஆய்வுக் கட்டுரையைச் சமர்ப்பித்து, எம்.லிட். பட்டத்தையும் பெற்றுக் கொண்டார். இதில் இவர் செய்த முதல் தமிழ் ஆய்வே இவரை ஆய்வுத்துறைக்கு இட்டுச்சென்று உலகத் தமிழாய்வு வரை கொண்டு சென்றது.\n\nSection::::ஆசிரியப் பணி.\n1952 தொடக்கம் 1961 வரை இலங்கைப் பல்கலைக்கழகத்தில் கல்வியியலில் விரிவுரையாளராகப் பணியாற்றினார். இலங்கைப் பல்கலைக்கழகத்தில் பணியாற்றிய காலத்தில் 1955 முதல் 1957 வரை இலண்டன் பல்கலைக்கழகத்தில் \"தமிழ் இலக்கியம் வழியாகக் கல்வியியல்\" என்னும் தலைப்பில் ஆய்வுக்கட்டுரை சமர்ப்பித்து கல்வியியலில் முனைவர் பட்டத்தினை இரண்டாவது முறையாகப் பெற்றுக் கொண்டார். 1961 முதல் 1968ஆம் ஆண்டுவரை மலேசியாவில் உள்ள மலாய் பல்கலைக்கழகத்தில் இந்தியத் துறையின் தலைவராகவும் தமிழ்த் துறையின் பீடாதிபதியாகவும் தமிழ் பேராசிரியாராகவும் பணியாற்றினார். இக்காலத்திலேயே பண்டிதர் கா. பொ. இரத்தினம் அவர்களும் இங்கு பேராசியரியராகக் கடமையாற்றினார். 1969 இல் மலேசியாவை விட்டு நீங்கியவுடன் பாரிசு மற்றும் நேப்பிள்ஸ் பல்கலைக்கழகங்களில் பேராசிரியராகப் பணியாற்றினார்.\n\nSection::::இதழியலில்.\nதூத்துக்குடியில் பணியாற்றிய காலத்தில் தனிநாயகம் அடிகளார் \"தமிழ் இலக்கியக் கழகம்\" என்ற அமைப்பினை நிறுவி 1952 ஆம் ஆண்டில் \"Tamil Culture\" (தமிழ்க் கலாச்சாரம்) என்னும் ஆங்கிலக் காலாண்டு இதழை ஆரம்பித்து அதன் ஆசிரியராக 1951-1959 வரை இருந்தார். இவ்விதழ் அமெரிக்க, ஐரோப்பிய பல்கலைக்கழகங்கள் வரை சென்றடைந்தது. இதன் காரணமாக தமிழ் கற்கும் வேற்று மொழி இனத்தவர்களான சுவெலபில், பிளியோசற், அந்திரோனொவ், எமனு, குய்ப்பர், நோல்டென், மார், பொக்சர், பறோ ஆகியோர் இவ்விதழில் தொடர்ந்து தமது ஆய்வுக் கட்டுரைகளை வெளியிட்டு வந்தனர். 1961 இல் சென்னையில் \"தமிழ்ப் பண்பாட்டுக் கழகம்\" (\"Academy of Tamil Culture\") என்ற அமைப்பைத் தோற்றுவித்தார். முதல் தமிழாராச்சி மகாநாட்டினைத் தொடர்ந்து மலேசியாவிலிருந்து உலகத் தமிழ் ஆய்வு மையத்தின் சார்பாக \"Journal of Tamil Studies\" என்னும் ஒரு இதழுக்கான ஆசிரியராக சிறிது காலம் ஆசிரியராகப் பணியாற்றி பல சிறந்த அறிஞர்களின் கட்டுரைகளை வெளிக் கொணர்ந்தார்.\n\nSection::::உலக நாடுகளுக்குப் பயணம்.\nதமிழ் மொழியையும் அதன் இலக்கியச் செழுமையையும் உலகில் பரப்பும் நோக்கோடு சப்பான், சிலி, பிரேசில், பெரு, மெக்சிக்கோ, எக்குவடோர், அமெரிக்கா ஆகிய நாடுகளுக்குப் பயணம் செய்து ஓர் ஆண்டிலேயே இருநூறிற்கும் மேற்பட்ட பேருரைகளை நிகழ்த்தி சாதனை புரிந்தார். இவ்வாறு விரிவுரைகளை நிகழ்த்தும் போது பல நாடுகளிலும் சிறப்பு பேராசிரியராகத் தமிழ்ப்பாடமும் நடத்தியுள்ளார்.\n\nஐரோப்பிய நாடுகளுக்குப் பயணம் செய்தபோது அங்குள்ள நூலகங்களில் பல தமிழ்க் கையெழுத்துப்பிரதி நூல்கள், மற்றும் அச்சிடப்பெற்ற தமிழ் நூல்கள் பற்றி ஆராய்ந்தார். இதன் பெறுபேறாக 1556 ஆம் ஆண்டில் தமிழில் அச்சிடப்பெற்ற Luso-Tamil Catechism (போர்த்துக்கீச-தமிழ் மொழியில் கிறித்தவம் சார்ந்த கேள்விக் கொத்து) \"காட்டில்கா\" (Cartilha) எனப் பெயரிடப்பட்டு வெளியிடப்பட்டது. இதனை அடிகளார் 1950 ஆம் ஆண்டில் லிஸ்பனில் கண்டெடுத்தார். அத்துடன், 1578 இல் அச்சிடப்பெற்ற தம்பிரான் வணக்கம் (Thambiran Vanakkam), 1579 இல் வெளியிடப்பட்ட \"கிறித்தியானி வணக்கம்\" (Kiristiani Vanakkam). முதன் முதலாக அன்ரம் டீ பெறோனீக்கா என்பவரால் தொகுக்கப்பட்ட தமிழ் - போர்த்துக்கீச மொழி அகராதி போன்றவற்றையும் கண்டெடுத்தார்.. அதில் பெறொனிக்கா அகராதியினை மீள்பதிப்பு செய்து அதனை முதல் தமிழாராச்சி மகாநாட்டில் மலேசியாவில் வெளியிட்டார்.\n\nதனிநாயகம் அடிகளார் போர்த்துகலில் கண்டறிந்த \"Arte da Lingua Malabar\" என்ற கையேடே தமிழுக்காக அயலவர் எழுதிய முதல் இலக்கணக் கையேடு ஆகும். தாளில் எழுதப்பட்ட இந்தக் கையேடு என்றீக்கு அடிகளால் 1549-இல் வழங்கிய போர்த்துக்கீசிய மொழியில் அக்காலத்துத் தமிழ் மொழியை விளக்குகிறது. இந்தக் கையேட்டை ஜீன் ஹைன் (Jeanne Hein) என்ற அமெரிக்கர் 2013 ஏப்ரலில் ஆங்கிலத்தில் மொழிபெயர்த்து வெளியிட்டார்.\n\nSection::::தமிழாராய்ச்சி நிறுவன தோற்றுநர்.\n1963 ஆம் ஆண்டளவில் தமிழக அரசில் எம். பக்தவத்சலம் முதலமைச்சராக இருந்த போது தமிழக அரசின் தமிழ் வளர்ச்சிக் கழகத்தில் தனிநாயகம் அடிகளார் உலக நாடுகளில் உள்ள தமிழறிஞர்கள் யாவரையும் ஒன்று திரட்டி ஒரு குழுவாக அமைத்து தமிழ்நாட்டில் ஆண்டு தோறும் தமிழாராய்ச்சி மகாநாட்டினை நடத்தும் யோசனையை முன்வைத்தார். இதற்கான ஆக்கபூர்வமான எந்த நடவடிக்கையினையும் தமிழக அரசு மேற்கொள்ளவில்லை. இதனை அடுத்து இம்மாநாட்டினைத் தாமே முன்னின்று உலகளவிலே நடத்த வேண்டும் என்ற உத்வேகம் கொண்டதனால் உலகத் தமிழ் ஆராய்ச்சிக் கழகம் உருவாக வழி பிறந்தது.\n\nSection::::உலகத் தமிழாராய்ச்சிக் கழகம்.\nஉலகத் தமிழாராய்ச்சிக் கழகத்தின் (International Association for Tamil Research, IATR) முதல் கூட்டம் தில்லியில் 1964 சனவரியில் நடைபெற்றது. இக்கூட்டத்தில் தனிநாயகம் அடிகளாருடன், பேராசிரியர் கமில் சுவெலபில், தமிழ்ப் பல்கலைக்கழகத்தின் முன்னாள் துணைவேந்தர் வ. ஐ. சுப்பிரமணியம் ஆகியோர் அழைப்பாளர்களாக இருந்து செயற்பட்டனர். மொத்தம் 26 தமிழறிஞர்கள் சேர்ந்து உலகத் தமிழாராய்ச்சி நிறுவனத்தை 1964 சனவரி ஜனவரி மாதம் 7 ஆம் நாள் ஆரம்பித்து வைத்தனர். அந்த அமைப்பின் முதல் தலைவராக பிரான்சு நாட்டுத் தமிழறிஞர் பேராசிரியர் ஜேன் ஃபிலியோசா தலைவராகவும், ஒக்ஸ்போட் பல்கலைக்கழக பேராசிரியர் தொமஸ் பரோ, அமெரிக்க நாட்டு பேராசிரியர் எமனோ, பன்மொழிப் புலவர் பேராசிரியர் தெ. பொ. மீனாடசிசந்தரனார், மு. வரதராசன் ஆகியோர் துணைத் தலைவர்களாகவும் செக்கோசெவவாக்கியா, பிராக் பல்கலைக்கழக பேராசிரியர் கமில் சுவெலபில், தனிநாயகம் அடிகள் ஆகியோர் இணைச் செயலாளராளர்கவும் தேர்வு செய்யப்பட்டார்கள்.\n\nSection::::கோலாலம்பூர் மாநாடு.\nஉலகத் தமிழாராய்ச்சி நிறுவனம் தொடர்ச்சியாக எட்டு உலகத் தமிழாராய்ச்சி மகாநாடுகளை பல உலக நாடுகளில் நடத்தியது. அடிகளார் உயிருடன் இருந்த காலப்பகுதியில் நான்கு மகாநாடுகள் நடைபெற்றன. இவர் பொதுச் செயலாளராவிருந்து முதல் மகாநாட்டினை 1966, ஏப்ரல் 16 - 23 தேதிகளில் மலேசிய அரசின் துணையோடு பிரம்மாண்டமான முறையில் மலேசியத் தலைநகர் கோலாலம்பூரில் நடத்தினார். 1961 ஆண்டில் அவர் மலாய் பல்கலைக் கழகத்தில் இந்தியத் துறைத் தலைவராகவும் தமிழ் பேராசிரியராகவும் பணியாற்றியது மிகவும் துணைநின்றது. அப்போது அமைச்சர்களாக இருந்த வி. தி. சம்பந்தன், வி. மாணிக்கவாசகம் ஆகியோருடன் அடிகளார் பேணிய நல்லுறவால் மலேசிய அரசின் ஒத்துழைப்பும் கிடைக்கப்பெற்றது. மாநாட்டிற்கு மலேசியப் பிரதமர் துங்கு அப்துல் ரகுமான் தலைமை தாங்கினார். தமிழ்நாட்டு முதலமைச்சர் எம். பக்தவத்சலமும் கலந்து சிறப்பித்தார். புரொயென்காவின் போர்த்துக்கீச-தமிழ் அகராதியை அங்கு மீள்பதிவாக்கம் செய்து இம்மாநாட்டில் தனிநாயகம் அடிகளார் வெளியிட்டார். சென்னையில் நடந்த இரண்டாவது உலகத் தமிழாராய்ச்சி மாநாட்டில் முதன்மை விருந்தினராகக் கலந்து கொண்டார்.\n\nSection::::ஆய்வு நூல்கள்.\nதமிழிலும் ஆங்கிலத்திலும் பல ஆய்வுக் கட்டுரைகளையும் நூல்களும் எழுதி வெளியிட்டார். \"தமிழ்த் தூது\" (1952) என்ற நூல் அடங்கலாக மொத்தம் 137 நூல்களை எழுதினார். அடிகாளார் எழுதிய இலக்கியக் கட்டுரைகளின் முதல் தொகுப்பு \"தமிழ்த் தூது\" என்பதாகும். இது 1952 ல் வெளியிடப்பட்டது. அவரது உலகப் பயணங்களின் அனுபவங்கள் \"ஒரே உலகம்\" என்ற தலைப்பில் 1963ஆம் ஆண்டு வெளியிட்டார். அண்ணாமலைப் பல்கலைக்கழகத்தில் அடிகளார் ஆற்றிய தொடர்ச் சொற்பொழிவு “திருவள்ளுவர்” என்ற மகுடமிடப்பெற்று 1967ல் நூலாக வெளிவந்தது. அடிகளார் எழுதிய 30 ஆய்வுக்கட்டுரைகள் தமிழ் காலாசரம் சஞ்சிகையில் வெளிவந்த 70 கட்டுரைகள் பலவேறு இதழ்களிலும் கருத்தரங்க மலர்களிலும் வெளிவந்துள்ளன.\n\nதமிழைப் பற்றிய ஐரோப்பிய மொழிகளில் வெளி வந்த நூல்களைத் தொகுப்பதன் மூலம் பன்னாட்டு ரீதியில் தமிழ்மொழியை உலகின் கவனத்திற்குக் கொண்டுவர முயன்றார். \"Reference Guide to Tamil Studies\" என்ற 122 பக்கங்களைக் கொண்ட உசாத்துணை நூலில் 1335 நூல்களைப் பற்றிய குறிப்புக்களைச் சேர்த்து நூலாக வெளியிட்டுள்ளார். இந்நூல் இலத்தின், பிரெஞ்சு, செருமனி, உருசியம், மலாய், ஆங்கிலம் போன்ற மொழிகளில் தமிழியல் பற்றி வெளிவந்த தகவல்களின் அடிப்படையில் ஒரு தொகுப்பு நூலாக விளங்கிற்று. தமிழாய்வில் ஈடுபட விரும்பும் வெளிநாட்டவருக்கு ஒரு உசாத்துணை நூலாக விளங்கவே இதனை வெளியிட்டார்.\n\nஇலங்கையிலிருந்து வெளியான சைமன் காசிச்செட்டி ஆங்கிலத்தில் எழுதிய தமிழ் புளூட்டார்க் என்ற நூலை பேராசிரியர் தெ. பொ. மீனாட்சிசுந்தரனாரைக் கொண்டு கூடுதல் செய்திகளைச் சேர்த்து பிழை களைந்து வெளியிட ஏற்பாடு செய்தார்.\n\nஅடிகளாரால் எழுதப்பட்ட சில நூல்களின் விபரங்கள் வருமாறு:\n\n\nSection::::மறைவு.\nஅடிகளார் இறப்பதற்கு நான்கு மாதத்திற்கு முன்னர் ஏப்ரல் 1980 இல் தந்தை செல்வா நினைவுப் பேருரையை கொழும்பில் நிகழ்த்தினார். அதே ஆண்டு மே மாதம் வேலணையில் பண்டிதர் கா. பொ. இரத்தினம் அவர்கள் எழுதிய \"தமிழ்மறை விருந்து\"என்ற நூல் வெளியீட்டு விழாவில் பங்கேற்றார். அதன்பின், பெரிதும் உடல் நலிவுற்ற தனிநாயகம் அடிகளார், 1980 செப்டம்பர் 1 மாலை 6.30 மணியளவில் உயிர் நீத்தார்.\n\n\nSection::::கௌரவம்.\nSection::::நூற்றாண்டு விழா.\nசென்னையில் 2013 பெப்ரவரி 16 அன்று தனிநாயக அடிகளாரின் நினைவை போற்றும் வகையில் நூற்றாண்டு தொடக்க விழா நடைபெற்றது\n\n\n\n"}
{"id": "172284", "url": "https://ta.wikipedia.org/wiki?curid=172284", "title": "டோனுஸ் (திருத்தந்தை)", "text": "டோனுஸ் (திருத்தந்தை)\n\nதிருத்தந்தை டோனுஸ் கத்தோலிக்க திருச்சபையின் திருத்தந்தையாக 2 நவம்பர் 676 முதல் 11 ஏப்ரல் 678 வரை ஆட்சி செய்தவர் ஆவார். இவரின் தந்தை உரோமை நகரத்தினரான மௌரிசியுஸ் என்பவர் ஆவார். இத்திருத்தந்தையைப் பற்றி அதிக தகவல்கள் இல்லை.\n\nSection::::ஆட்சிகால செயல்பாடுகள்.\nஇவர் தனது ஆட்சியில் புனித பேதுரு பேராலயம் எதிரே உள்ள இடத்தை வெள்ளை பளிங்கு கற்களால் பாதை அமைத்தார். உரோமை நகரில் அமைந்துள்ள ஆலயங்கள் பலவற்றையும் குறிப்பாக புனித பவுல் பேராலயத்தை சீரமைத்தார்.\n\nஇவரின் ஆட்சியில் இரிபாரிதுஸ் என்னும் இரவேனா நகரின் பேராயர் திருப்பீடத்தோடு இணைந்ததால் பேராயர் மௌரூசுவினால் ஏற்பட்ட சமயப்பிளவு முடிவுக்கு வந்தது. இவரின் ஆட்சியில் நெஸ்தோரிய திரிபுக் கொள்கையாளர்களின் மடம் ஒன்று உரோமை நகரில் இருப்பது தெரியவந்ததால், அம்மடத்தில் இருந்த துறவியரை பல மடங்களுக்கு பிரித்து அனுப்பினார். மேலும் அம்மடத்தையும் உரோமை துறவிகளுக்கு கொடுத்தார்.\n\nஇவரின் ஆட்சியில் காண்ஸ்டான்டினோபிலுடன் சுமுக உறவு நிலவியது.\n\nஇவரின் ஆட்சி ஒரு வருடம், ஐந்து மாதங்கள் மற்றும் 10 நாட்கள் நிலைத்தது. இவரின் இறப்புக்குப் பின்பு இவர் புனித பேதுரு பேராலயத்தில் அடக்கம் செய்யப்பட்டார்.\n\nதிருத்தந்தை இரண்டாம் டோனுஸ் என்னும் பெயர் முக்கலத்தில் சில அதிகாரப்பூர்வ ஏடுகளில் ஆறாம் பெனடிக்டின் பெயருக்கு அடுத்து காணக்கிடைக்கின்றது. இது டோனுஸ் மற்றும் தோம்னுஸ் என்னும் பெயர்களுக்கிடையே நிலவிய குழப்பத்தால் ஆகும்.\n\n"}
{"id": "172285", "url": "https://ta.wikipedia.org/wiki?curid=172285", "title": "மடைப்பள்ளியர்", "text": "மடைப்பள்ளியர்\n\nபோத்துக்கீசர் வந்த போது யாழ்ப்பாண நகரில் வெள்ளாளரும் அதற்கடுத்து மடப்பள்ளிகளும் பெரும்பாண்மையான ஆதிக்க சாதிகளாக இருந்துள்ளனர். ஆனால் யாழ்ப்பாண இராசியத்தில் வெள்ளாளர் ஆதிக்கமே இருந்தது. இரண்டு சாதிகளுக்குள்ளும் அதிகார போட்டி இருந்துள்ளது. மடப்பள்ளிகள் வைஸ்ணவர்கள் யாழ்ப்பாண நகரின் பெருமாள் கோவில் மடப்பள்ளிகளுக்கு சொந்தமானது. பின்னர் இவர்கள் மடப்பள்ளி வெள்ளாளார் என்கிற அடையாளத்தோடு வெள்ளாளரோடு ஒருங்கிணைந்தார்கள். கலப்போக்கில் மடப்பள்ளி என்கிற அடைமொழி மறைந்து வெள்ளாலர் சமூகமாக மாறிவிட்டார்கள்."}
{"id": "172294", "url": "https://ta.wikipedia.org/wiki?curid=172294", "title": "துன் சம்பந்தன் ஒற்றைத் தண்டவாள நிலையம்", "text": "துன் சம்பந்தன் ஒற்றைத் தண்டவாள நிலையம்\n\nதுன் சம்பந்தன் ஒற்றைத் தண்டவாள நிலையம் என்பது தரைக்கு மேலே செல்லும் கோலாலம்பூர் ஒற்றைத் தண்டவாளத் தொடர்வண்டிகளின் நிறுத்து நிலையங்களில் ஒன்றாகும். இந்த நிலையம் மலேசியாவின் தலைநகரமான, கோலாலம்பூர் மாநகரத்தில் இருக்கிறது. 2003ஆம் ஆண்டு ஆகஸ்டு 31ஆம் தேதி, மலேசியாவின் 46வது சுதந்திர தினத்தன்று திறக்கப்பட்டது.\n\nஒற்றைத் தண்டவாள தொடர்வண்டிகள் தரைக்கு மேல் 40 அடி உயரத்தில் பயணிக்கின்றன. இந்த ஒற்றைத் தண்டவாள நிலையம், பிரிக்பீல்ட்ஸ் பகுதிக்கு மிக அருகாமையில், அமரர் துன் வீ.தி. சம்பந்தன் அவர்களின் நினைவாக திறக்கப்பட்டது.\n"}
{"id": "172298", "url": "https://ta.wikipedia.org/wiki?curid=172298", "title": "நிர்பை", "text": "நிர்பை\n\nநிர்பை (சமசுகிருதம்: निर्भय, Nirbhay, \"பயமில்லா\") ஒரு குறைஒலிச் சீர்வேக ஏவுகணையாகும். இது இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பினால் உருவாக்கப்படும் சீர்வேக ஏவுகணையாகும்.\nSection::::வரலாறு.\nநிர்பை ஏவுகணையை பாதுகாப்பு ஆராய்ச்சி மற்றும் வளர்ச்சி அமைப்பு மற்றும் விமான மேம்பாட்டு நிறுவனம் இணைந்து உருவாக்குக்கின்றன. இதன் உருவாக்கம் 2007 ஆம் ஆண்டு அதிகாரபூர்வமாக தொடங்கியது. ஆனால் இது 2005 ஆம் ஆண்டு தொடங்கப்பட்டதாக நம்பப்படுகிறது. இவ்வகையில் இது இந்தியாவின் முதல் ஏவுகணையாகும். முதலில் இது தரையில் இருந்து ஏவும் வகையில் வடிவமைக்கப்பட்டது. பின் இதை தரை, கடல் மற்றும் வானில் இருந்து ஏவும் வகையில் திட்டம் மாற்றியமைக்கப்பட்டது. இந்தவகை கண்டரிவது கடினம். அமெரிக்காவின் டொமகாக் ஏவுகணை இவ்வகையை சார்ந்தது. சீர்வேக ஏவுகணைகளின் தயாரிப்பு செலவு குறைவு மற்றும் இதை அதிக அளவு குறைவான நேரத்தில் தயாரிக்கலாம் போன்ற காரணங்களால் இந்தியா இந்தவகை ஏவுகணையை உருவாக்க தொடங்கியது.\n\nSection::::அமைப்பு.\nநிர்பை ஏவுகணை இரு நிலைகளை கொண்டுள்ளது. முதல் நிலையில் திட உக்கியும், இரண்டாம் நிலையில் சுழல்விசை விசிறியும் அமைந்துள்ளது. ஏவுகணையை ஏவும் பொழுது திட உக்கி இதை உந்தி மேலே கொண்டு செல்லும். பின் முதல் நிலை பிரிந்து இரண்டாம் நிலை இயக்கத்துக்கு வரும். அப்பொழுது அதன் இறகு விரிக்கப்பட்டு ஏவுகணை கட்டுபடுத்தப்படும். முதல் நிலை பிரிந்த பின் இரண்டாம் நிலையில் உள்ள சுழல்விசை விசிறி உந்தி செல்ல ஏவுகணைக்கு சக்தி அளிக்கும். இது மர உயர அளவு உயரத்தில் பறந்து சென்று எதிரியின் இழக்கை தாக்கி அழிக்கவல்லது. \n\nSection::::சோதனை.\nஒடிசாவின் சந்திப்பூர் ஏவுதளத்தில் இருந்து மார்ச் 12 ஆம் தேதி பிற்பகல் 11.50 மணியளவில் தரையில் இருந்து செலுத்த கூடிய ஏவுகணை ஏவிப்பட்டது. அதன் அடிப்படை இலக்குகளை வெற்றிகரமாக எட்டிய ஏவுகணை 20 நிமிட பயணப்பாதையைத் தாண்டிய நிலையில் அதன் ஏவு பாதையில் இருந்து விலகியது. அதனால் சோதனை முயற்சி தோல்வியில் முடிந்தது. ஏவுகனையில் முதல் நிலை மற்றும் இறக்கை விரிப்பு ஆகிய அடிப்படை நூட்பங்களில் வெற்றிகரமாக செயல்பட்டன.\n\nஅடுத்த சோதனை 2013 நவம்பர் மாதம் திட்டமிடப்பட்டுள்ள்து.\n"}
{"id": "172299", "url": "https://ta.wikipedia.org/wiki?curid=172299", "title": "புனித பேதுரு சதுக்கம்", "text": "புனித பேதுரு சதுக்கம்\n\nபுனித பேதுரு சதுக்கம் (, ) என்பது வத்திக்கான் நகரில் உள்ள புனித பேதுரு பேராலயத்தின் எதிரே அமைந்துள்ள சதுக்கம் ஆகும்.\n\nSection::::நீரோவின் தூண்.\nஇதன் நடுவில் 4000 ஆண்டுகள் பழமை வாய்ந்த 25.5மீட்டர் உயரமுள்ள தூண் உள்ளது. நீரோவின் வட்டரங்கில் (Circus of Nero) இத் தூணின் முன்பு புனித பேதுரு சிலுவையில் அரையப்பட்டார். அதன் அருகே இருந்த அடிநிலக்கல்லரையில் அடக்கம் பெய்யப்பட்டர். முதலாம் கான்ஸ்டன்டைன் அதன் அருகே முதல் பேதுரு பேராலயத்தை அமைத்தார். இத்தூண் அக்கோவிலின் அருகே அமைந்திருந்தது.\nதிருத்தந்தை ஐந்தாம் சிக்ஸ்துஸின் ஆட்சியில் 1568ஆம் ஆண்டு அவரின் கட்டளைப்படி இத்தூண் புனித பேதுரு சதுக்கத்தின் நடுவில் பெயர்த்து வைக்கப்பட்டது. இதன் உச்சியில் இருந்த யூலியசு சீசரின் சாம்பலைக் கொண்டிருந்ததாக நம்பப்பட்ட கலசத்தை நீக்கிவிட்டு சிலுவை ஒன்றை வைக்க திருத்தந்தை ஆணையிட்டார் அக்கலசம் பின்னாட்களில் திறக்கப்பட்டட போது அதில் ஏதும் இருக்கவில்லை. அது இப்போது உரோமை அருங்காட்சியகத்தில் உள்ளது.\n\nஇத்தூண் இப்போது ஒரு சூரிய மணி காட்டியாகவும் பயன்படுகின்றது.\n"}
{"id": "172301", "url": "https://ta.wikipedia.org/wiki?curid=172301", "title": "புனித சியன்னா நகர கத்ரீனம்மாளின் லாரா", "text": "புனித சியன்னா நகர கத்ரீனம்மாளின் லாரா\n\nபுனித சியன்னா நகர கத்ரீனம்மாளின் லாரா (மே 26, 1874 - அக்டோபர் 21, 1949) என்பவரின் இயற்பெயர் மரிய லாரா மொன்டோயா யி உபெகுயி என்பதாகும். கொலொம்பியாவின் ஜேரிகோ நகரில் பிறந்த இவர் ஒரு கத்தோலிக்க அருட்சகோதரி ஆவார். 1914 இல் இவர் \"மரியாவின் மாசற்ற இதயம் மற்றும் புனித சியன்னா நகர கத்ரீனம்மாளின் மறைபணியாளர் சகோதரிகள்\" என்னும் துறவற சபையினை நிறுவினார். இவர் பழங்குடி இனத்தவர்களின் உரிமைக்காக பாடுபட்டார். தென் அமெரிக்க பெண்களுக்கு இவர் ஒரு சிறந்த எடுத்துக்காட்டாக கருதப்படுகின்றார். திருத்தந்தை இரண்டாம் யோவான் பவுலினால் 2004இல் இவருக்கு அருளாளர் பட்டம் அளிக்கப்பட்டது. ஒத்ரான்தோ மறைசாட்சிகள் மற்றும் மரிய குவாதலூபே கார்சிய சவாலாவேடு இவருக்கும் 12 மே 2013 அன்று திருத்தந்தை பிரான்சிசு 12 மே 2013 அன்று புனிதர் பட்டம் அளித்தார்.\n"}
{"id": "172310", "url": "https://ta.wikipedia.org/wiki?curid=172310", "title": "பொன்னூர்", "text": "பொன்னூர்\n\nபொன்னூர் திருவண்ணாமலை மாவட்டத்தில் வந்தவாசி வட்டத்திலுள்ள ஒரு கிராமம் ஆகும். இவ்வூர் திருவண்ணாமலையிலிருந்து 75.6 கி.மீ தூரத்திலும் சென்னையிலிருந்து 126 கி.மீ தொலைவிலும் உள்ளது. இங்கு தொன்மை வாய்ந்த சமண கோவிலும்,அருகில் உள்ள பொன்னூர் இலங்காட்டில் மிகவும் சக்தி வாய்ந்த அருள்மிகு வேடபாளையத்தம்மன் ஆலயம் அமைந்துள்ளது, இந்த ஆலையம் பலருக்கு குலதெய்வ ஆளையமாக திகழ்கிறது., 7 கி.மீ தொலைவில் பிரசித்தி பெற்ற, தொன்மை வாய்ந்த குந்த குந்தர் சமண மலையும் உள்ளது.\n\n\n\n\n\n"}
{"id": "172313", "url": "https://ta.wikipedia.org/wiki?curid=172313", "title": "கோட்டைக்கருங்குளம்", "text": "கோட்டைக்கருங்குளம்\n\nகோட்டைகருங்குளம் திருநெல்வேலி மாவட்டம், இராதாபுரம் வட்டத்தில் உள்ள ஒரு சிறு கிராமம். நாகர்கோவில்-திருச்செந்தூர் நெடுஞ்சாலையில் வள்ளியூரில் இருந்து 18 கி.மீ தொலைவில் அமைந்துள்ளது. இதன் வடக்கே 0.5 கி.மி தொலைவில் வடிவம்மன்பட்டி என்ற சிற்றூரும் உள்ளது. இங்கு கோட்டைகருங்குளத்தில் 95% தேவர் சமுதாயத்தை சார்ந்தவர்கள் உள்ளனர். ஊருக்கு வடக்கே 5 கி.மி தொலைவில் நம்பியாறு அணைகட்டு அமைந்துள்ளது. இந்த அணையில் இருந்து பல கிராமங்களுக்கு நீர்ப்பாசன வசதி கிடைக்கிறது. இவ்வூரில் புகழ் பெற்ற சிவன் கோவில் அமைந்துள்ளது. முக்கிய தொழில் விவசாயம். கோட்டைக்கருங்குளம் கிராமப் பஞ்சாயத்துக்கு உட்பட்ட கிராமங்கள் வடிவம்பட்டி, மிட்டதாற்குலம், நம்பிகுறிசசி, முத்தம்மாள்புரம் ஆகியவையாகும்.\n\n"}
{"id": "172317", "url": "https://ta.wikipedia.org/wiki?curid=172317", "title": "நைட்ரசமின்", "text": "நைட்ரசமின்\n\nநைட்ரசமின்கள் \"(Nitrosamines)\" என்பவை R1N(–R)–N=O என்ற வேதிக் கட்டமைப்பைக் கொண்ட வேதிச் வேதிச்சேர்மங்கள் ஆகும். நைட்ரசோ தொகுதி ஓர் அமீன் தொகுதியுடன் பிணைக்கப்பட்டு நைட்ரசமின்கள் உருவாகின்றன. இக்கூட்டுப்போருள் மிகவும் மோசமான வலுவான புற்றூக்கியாகும். ஊதுபை போன்ற பால்மப் பொருட்களில் நைட்ரசமின்கள் காணப்படுகின்றன. மேலும், நைட்ரசமின்கள் நமது உடலில் இயற்கையாகவே காணப்படுகின்றன. கௌமாரிக் அமிலமும் (Coumaric acid ) குளோரோசெனிக் அமிலமும் (Chlorogenic acid ) நைட்ரசமினின் செயல்பாட்டினை தடுக்கின்றன. இவ்விரு பொருட்களும் தக்காளிப்பழத்தில் உள்ளன. நுரையீரல் புற்றை தோன்றாமல் கட்டுப்படுத்த இவை உதவுகின்றன.\n\nSection::::புற்றுநோய்.\nயான் பார்னெசு, பீட்டர் மகீ என்ற இரண்டு பிரித்தானிய வின்ஞானிகள் 1956 ஆம் ஆண்டில் இருமெத்தில்நைட்ரசமின்கள் எலிகளின் கல்லீரலில் கட்டிகளை உண்டாக்குவதாக தெரிவித்தனர். இதனைத் தொடர்ந்து ஆய்வுகள் மேற்கொள்ளப்பட்டன. தோராயமாக 90 சதவீதம் நைட்ரசமின் சேர்மங்கள் புற்று நோயை உண்டாக்குகின்றன என நம்பப்படுகிறது.\n\n"}
{"id": "172321", "url": "https://ta.wikipedia.org/wiki?curid=172321", "title": "ஐயோடின்-129", "text": "ஐயோடின்-129\n\nஐயோடின் 129 என்பது ஓர் அணுஉலைக் கழிவுப் பொருளாகும். இது ஒரு சிக்கலற்ற ஐயோடின் 128 ஆக மாற்றப்படுகிறது. இதற்கு வேண்டப்படுவது எல்லாம் ஆய்வுக்கூட லேசர் கதிர்களே. ஐயோடின் 129 னின் அரை ஆயுள் 15.7 மில்லியன் ஆண்டுகளாகும். இதன் காரணமாக இதனைக் கையாளுவது மிகவும் அபாயகரமானதும் கடினமானதும் ஆகும். இப்போது ஐயோடின் 129 ஐ கண்ணாடியில் கலந்து பூமிக்கடியில் புதைக்கப்பட்டு வருகிறது. பேராசிரியர் கென் லெடிங்ஹாம் (Ken Ledingham ) மற்றும் அவரது துணைவர்கள் ஐயோடின் 129 ஐ லேசர் கதிர்களால் தாக்கி ஐயோடின் 128 ஆக மாற்றியுள்ளனர். ஐயோடின் 128 ன் அரை ஆயுள் 25 நிமிடங்களேயாகும். இதனை எளிதில் கையாள முடியும். ஒரு மணிநேரத்தில் களைந்துவிடலாம். இந்த மாற்றத்தினை பெரிய அளவில் நிகழ்த்த ஆய்வுகள் நடக்கின்றன. மேலும் லேசரைப் பயன்படுத்தி தனிம மாற்றம் செய்யமுடியும் என்று தெளிவாகி உள்ளது. இதனால் இனிமேல் சைக்ளோட்டிரான் துணை இல்லாமலே லேசர் துணையுடன் குறுகிய கால அரை ஆயுள் உடைய ஐசோடோப்புகளைப் பெறமுடியும். சுற்றுச்சுழலைப் பாதிக்காமல் அணுஉலைக் கழிவுகளை மாற்ற முடியும் என்பதனை இது காட்டுகிறது.\n"}
{"id": "172325", "url": "https://ta.wikipedia.org/wiki?curid=172325", "title": "இரண்டாம் பெனடிக்ட் (திருத்தந்தை)", "text": "இரண்டாம் பெனடிக்ட் (திருத்தந்தை)\n\nதிருத்தந்தை புனித இரண்டாம் பெனடிக்ட் என்பவர் திருத்தந்தையாக 684 முதல் 685 வரை இருந்தவர். இவர் இரண்டாம் லியோவின் இறப்புக்கு பின் 683இல் தேர்வு செய்யப்பட்டாலும் நான்காம் கான்ஸ்டன்டைன் மன்னனின் ஒப்புதலைப் பெற காலதாமதம் ஆனதால் 684இல் பதவி ஏற்றார்.\n\nMonothelitism என்னும் பதித்த கொள்கையினை அடக்க 678இல் நடந்த மூன்றாம் கான்ஸ்டன்டைன் பொதுச்சங்கத்தில் அந்தியோக்கு நகர ஆயரை திருச்சபையை விட்டு விலக்கினார்.\n\nஇவர் ஒரு வருடத்திற்கும் குறைவாகவே திருத்தந்தையாக இருந்த போதிலும், உரோமை நகரில் பல கோவில்களை இவர் சீரமைத்தார் என்பர். இவர் 8 மே 685இல் இறந்தார்.\n"}
{"id": "172326", "url": "https://ta.wikipedia.org/wiki?curid=172326", "title": "எரிச்சி", "text": "எரிச்சி\n\nஎரிச்சி (\"Erichi\") என்பது தமிழ்நாட்டில்,அறந்தாங்கி வட்டம், புதுக்கோட்டை மாவட்டத்தில் உள்ள ஒரு கிராமம். இது புதுக்கோட்டை நகரில் இருந்து 24கிமீ தூரத்தில் உள்ளது. இவ்வூர் சங்ககால ஊர்கள் பெயரில் இடம் பெற்றுள்ளது. கோனாட்டு எறிச்சிலூர் மாடலன் மதுரைக்குமரனார், புறநானூற்றில் பல பாடல்களை எழுதியவர். இவரது ஊரே ’எறிச்சி’ என்பதாகும், இந்த பெயர் இப்போது மருவி ’எரிச்சி’ என வழங்கப்படுகிறது.\n\nSection::::ஆலயங்கள்.\nSection::::காசி விசுவநாதர் ஆலயம், எரிச்சி.\nஇக்கோயில் மகாபாரதத்துடன் தொடர்புடையது.\n17ம் நூற்றாண்டில் இது கட்டப்பட்டது. ஐந்து பெருநிலங்கள்ல் ஒன்றான முல்லை நிலப்பகுதி(கடும் பாடு சாரந்த இடமும்) முழுவதும் எரிமலைப் பாறை போன்ற செம்பறாங்கல் போன்று பூமியின் அமைப்பில் காணப்படுகின்றன. இப்பாறை கற்களைக் கொண்டே இத்திருக்கோயிலும், அருகில் உள்ள மெய்யர் அய்யனார் கோயிலும், சுப்பிரமணியர் கோயிலும், காமாட்சி அம்மன் கோயிலும் அறந்தாங்கி அகரம் காசி விஸ்வநாதர் கோயிலும் குளவாய்பட்டி அட்ட வீரட்டேஸ்வரர் கோயில் கருவறை மற்றம் உள்கட்டமைப்புகள் அமைக்கப்பட்டுள்ளன.\n\n32.5 அடி நீளமும் 21.5 அடி அகலமும் 40 அடி ஆழமும் கொண்ட சுணை ஒன்று செம்மறாங்கல் பாறைகளை வெட்டி அமைக்கப்பட்டு இருப்பது சிறப்புடையது ஆகும்.\n"}
{"id": "172331", "url": "https://ta.wikipedia.org/wiki?curid=172331", "title": "சபரி (இராமாயணம்)", "text": "சபரி (இராமாயணம்)\n\nசபரி (Shabari) ( ) இந்து இதிகாச \"இராமாயணத்தில்\" வருகின்ற ஒரு வயதான பெண் துறவி ஆவார். அவருடைய பக்தியின் காரணமாக ராமரின் தரிசனத்தையும் ஆசீர்வாதத்தையும் பெற்ற ஒரு பக்திமிக்க பெண்ணாக அவர் விவரிக்கப்படுகிறார். \n\nSection::::கதை.\nசபரி, ஒரு பழங்குடி கிராமத்திலிருந்து வந்த பெண். கிருஷ்ண தத் கூற்றுபடி, அவர் அறிவை தேடுபவர் மற்றும் தர்மத்தின் பொருளை அறிந்து கொள்ள விரும்பினார். நெடு நாட்களாக பயணம் செய்த பிறகு, ரிஷ்யமுக மலை அடிவாரத்தில் மதங்க முனிவரை சந்தித்து, அவரையே தன் \"குரு\"வாக ஏற்றுக் கொண்டு பக்தியுடன் அவருக்குச் சேவை செய்தார். அவரது குரு மதங்க முனிவர் இறக்கும் போது, சபரி ஒரு வயதான பெண்மணியாக, இருந்தார். தன் வாழ்நாள் முழுவதும் குருவிற்கு பணிவிடை செய்த பிறகு, இப்போது மதங்க முனிவர் அடைந்த அதே \"சமாதான வாழ்வை\" தானும் அடைவதற்கு முயன்றார். அப்போது குரு, அவரது \"தன்னலமற்ற சேவையின்\" மூலம் ராமரின் \"தரிசனத்தை\" அவர் காண இருப்பதாகவும், அதுவரை அவர் வருகைக்காக காத்திருக்க வேண்டும் என்று கூறினார். இவ்வாறு கூறிய மதங்க முனிவர், தாமரைப் பூவின் நிலையில் அமர்ந்தவாறே \"மகாசமாதி\" அடைகிறார். சபரியும் தனது குருவின் சொற்படி,ராமரின் வருகைக்காக காத்திருக்கிறார். \n\nஒவ்வொரு நாளும் சபரி தனது \"ஆசிரமத்திலிருந்து\" வெளியே வந்து, ஊன்றுகோல் உதவியுடன், ராமருக்காக பெர்ரி பழங்களை பறித்துக்கொள்வார். அவள் ஒரு பழத்தை பறித்து அதைச் சுவைத்துப் பார்த்து, அது இனிமையானதாக இருந்தால், அவள் கூடைக்குள் அதை வைப்பார். கசப்பானவற்றை நிராகரிப்பார். ராமருக்கு நல்ல மற்றும் இனிப்பு பழங்களை கொடுக்க விரும்பியதால் இவ்வாறு செய்து வரலானார். தெய்வத்திற்கு சமர்ப்பணம் செய்யக்கூடிய பழங்களை முன்கூட்டியே தான் சுவைத்துப் பார்ப்பது தவறு என்கிற எண்ணம் சபரிக்கு ஏற்படவேயில்லை. இவ்வாறு சில பழங்களைச் சேகரித்த பின்னர் சபரி \"ஆசிரமத்திற்கு\" சென்று, ராமரின் வருகையை ஆவலுடன் எதிர்பார்த்தார். இங்கு சபரி என்பது பொதுவாக முடிவில்லாத காத்திருப்புடன் கடவுளைக் காண ஒரு உருவகமாக பயன்படுத்தப்படுகிறது. \n\nSection::::இராமரின் வருகை.\nவேத நூல் படி, நூற்றுக்கணக்கான \"யோகிகள்\" தங்கள் \"ஆசிரமங்களில் ராமரின் தரிசனத்தைப்\" பெற காத்திருந்தாலும், ராமர், சபரியின் உண்மையான பக்தி காரணமாக அவரின் ஆசிரமத்திற்கு சென்றார். ராமனை பார்த்து, சபரி மிகவும் மகிழ்ச்சியடைந்து, \"உன் \"தரிசனத்திற்காக\" காத்திருந்த பல உயர்ந்த \"யோகிகள்\" இருந்த போதிலும், ஒன்றுமேயில்லாத என்னைக் காண வந்துள்ளது எனக்கு மிக்க மகிழ்ச்சியைத் தருகிறது. மேலும், இதன் மூலமாக, ஒரு பக்தன் அரண்மனையில் அல்லது தாழ்வான குடிசையில் வாழ்கிறாரோ, அவர் அறிவில் சிறந்தவர் அல்லது அறியாமலே இருக்கிறாரோ (அல்லது) சாதி அல்லது நிறத்தை பார்க்கிறாரா என்பதை நீங்கள் காண்பதில்லை என்பதை இது உணர்த்துகிறது. உண்மையான \"பக்தியை\" மட்டுமே நீங்கள் பார்ப்பீர்கள். . . ) என் இதயத்தைத் தவிர வேறு எதையும் கொடுப்பதற்கு என்னிடம் எதுவும் இல்லை, ஆனால் இங்கு சில பெர்ரி பழங்கள் உள்ளன. என் இறைவா! எனச் சொல்லியவாறே அவர் கவனமாக சேகரிக்கப்பட்ட பழங்களை ராமருக்கு அளித்தார். ராமர் பழங்களை ருசித்துக்கொண்டிருந்தபோது, சபரி பழங்களை ஏற்கனவே சுவைத்திருப்பதை உணர்ந்த இலட்சுமணன் கவலைப்பட்டு, ராமரிடம் பழங்கள் உண்பதற்கு தகுதியற்றவையாக உள்ளது எனக் கூறினார். அதற்கு, ராமர் அவர் பல வகையான உணவைப் புசித்துள்ளதாகவும், எதுவும் \"இத்தகைய பக்தியால் வழங்கப்பட்ட இந்த பெர்ரி பழங்களுக்குச் சமமாக இருக்க முடியாது என கூறினார். மேலும், இலட்சுமணிடம் அவற்றை உண்ணுமாறு கூறினார். சுவைத்துப் பார்த்தால் பக்தியின் சுவையை அறியலாம் என தெளிவுபடுத்தினார். மேலும், \"யாராவது ஒரு பழம், இலை, பூ, அல்லது சிறிது நீர் போன்ற இவற்றில் ஏதேனும் ஒன்றை அன்பான \"பக்தியுடன்\" , தருகிறார்களோ, அதை நான் மகிழ்ச்சியுடன் ஏற்றுக் கொள்கிறேன். \" என்று கூறினார். தெய்வங்களுக்கு தவறுகள் தென்படுவதில்லை என்பதைக் குறிப்பிடுவதற்கு பாரம்பரிய எழுத்தாளர்கள் இந்த வசனத்தை பயன்படுத்துகின்றனர். \n\nசபரியின் பக்தியால் மகிழ்ச்சியடைந்த ராமர், தனது பார்வையால் அவரை ஆசீர்வதிக்கிறார். ராமர், தனக்கு பழங்களை வைத்து தந்த கிண்ணங்கள் மற்றும் இலைகளை கவனிக்கிறார். அவருக்கு சபரியின் கடின உழைப்பு தெரிகிறது. அதனால் மரங்களை ஆசீர்வதிக்கிறார். இதனால் மரத்தின் இலைகள் கிண்ணத்தின் வடிவத்தில் இயற்கையாக வளர்கின்றன.   மேலும், ராமருக்கு சுக்கிரீவனிடமிருந்து உதவி பெறவும், எங்கே அவரைக் காணலாம் என்பது பற்றியும் கூறுகிறார். சபரி மிகவும் புத்திசாலி மற்றும் அறிவார்ந்த துறவி என்று ராமாயணம் கூறுகிறது. \n\nSection::::ராமாவின் சொற்பொழிவு.\nராமர், \"சபரிக்கு நவ-வித பக்தி\" (ஒன்பது \"வகை பக்தி)\" மீது தனது சொற்பொழிவை வழங்குகிறார், அத்தகைய தூய பக்தியானது ஒன்பது வழிகளில் வெளிப்படுகிறது. முதலில் \"சடங்கு\" அல்லது அன்பான போதகர்கள் மற்றும் நேர்மையான மக்களுடன் தொடர்பு. இரண்டாவது தேனீ கூடுகளைப் போன்ற என் கதைகளை கேட்டு ஒரு சுவை உருவாக்க வேண்டும். மூன்றாவது \"குருவுக்கு\" சேவை செய்ய வேண்டும். நான்காவது என் \"கீர்த்தனைகளைப்\" பாட வேண்டும் \"ஜபம்\" அல்லது எனது புனிதப் பெயரை மறுபடியும் மறுபடியும் சொல்லிக் கொண்டு \"பஜனை\" மற்றும் எனது \"பக்திப்பாடல்களைப்\" பாடுவது ஐந்தாவது வெளிப்பாடு. புனித நூல்களை தொடர்ந்து பின்பற்றவும், உணர்வுகளை கட்டுப்படுத்தவும், தன்மை மற்றும் தன்னலமற்ற சேவையின் நல்வாழ்வு, இவை \"பக்தி\" என்பதின் ஆறாவது முறையின் வெளிப்பாடாகும். இந்த உலகில் எல்லா இடங்களிலும் என்னைப் பார்த்தால், அது \"பக்தியின்\" ஏழாவது முறை. யாருடனும் எந்தப் பிழையும் இல்லை, நிறைய விஷயங்களைச் சாதிக்க வேண்டும் என்பது எட்டாவது \"பாக்கியம்\" .எனது பலத்தில் நம்பிக்கை வைத்து சரணாகதி நிலையை அடைவது ஒன்பதாவது மற்றும் பக்தியின் உயர்ந்த கட்டமாகும். சபரி, என் \"பக்தியின்\" இந்த ஒன்பது முறைகளில் ஒன்றை கடைப்பிடிப்பவர், மற்றும் எவர் என்னை மிகவும் விரும்புகிறாரோ, என்னைத் தோல்வியடையச் செய்கிறார். ஒரு \"யோகிக்கு\" மிகவும் கடினமான விஷயம் இதுவே, சபரிக்கு, உண்மையான பக்தியின் காரணமாக எளிதில் பெறப்பட்டது. \n\n\n\n"}
{"id": "172332", "url": "https://ta.wikipedia.org/wiki?curid=172332", "title": "சுந்தரபாண்டியம்", "text": "சுந்தரபாண்டியம்\n\n"}
{"id": "172333", "url": "https://ta.wikipedia.org/wiki?curid=172333", "title": "சுந்தரபாண்டியம் (நூல்)", "text": "சுந்தரபாண்டியம் (நூல்)\n\nசுந்தரபாண்டியம் என்னும் நூல் 18 ஆம் நூற்றாண்டில் வாழ்ந்த அனதாரியப்பன் என்னும் புலவரால் எழுதப்பட்டது. மதுரைச் சொக்கநாதப் பெருமானை இந்நூல் சுந்தரபாண்டியன் எனக் குறிப்பிட்டு அவனது திருவிளையாடல்களைப் பாடும்போது நூலுக்குச் ‘சுந்தரபாண்டியம்’ எனப் பெயரிட்டுக்கொள்கிறது. \n\nஇக் கோயில் பற்றிய தலபுராணங்கள் மூன்று. \nSection::::நூலமைதி.\nஇந்நூல் உற்பத்தி காண்டம், திக்குவிசய காண்டம், உக்கிர காண்டம், லீலா காண்டம் என நான்கு காண்டங்களாகப் பகுக்கப்பட்டுள்ளது. அவற்றில் முறையே 20, 15, 15, 4 சருக்கங்கள் உள்ளன.\nமுதலான செய்திகள் கூறப்பட்டுள்ளன.\nSection::::பாடல் அமைதி.\nஇந்நூலிலுள்ள பாடல் பாங்கை அறிந்துகொள்ளும் வகையில் இரண்டு பாடல்கள் எடுத்துக்காட்டாகத் தரப்படுகின்றன. \n<poem>மண் என்படும் மலை என்படும் அலை என்படும் மதியா\nவிண் என்படும் எனது அங்கையில் விடு குழியில் உனை யான்\nபெண் என்பது நினைந்து ஈது உனைப் பொறுத்தேன் அது பிழைத்தாய்\n‘துண்’ என் பயம் விடுத்தாய், கணை தொடுத்தாய், அமர் அடுத்தாய்.</poem>\n<poem>தருமத்திறுகு ஆப்பு, நாட்டோர்க்கு உயிர், தரித்திரற்குச் செம்பொன்,\nசுருதிக்கு நுட்பம், சேர்ந்த சுற்றத்தோர்க்கு இனிய செல்வம்,\nகருணைக்கு வாரி, தானம் தனக்கு உயர் கற்பம், போல்\nபொருவற்ற செழியர் கோமான் இருந்தனன் அரசர் போற்ற.</poem>\n"}
{"id": "172336", "url": "https://ta.wikipedia.org/wiki?curid=172336", "title": "நெசப்பாக்கம்", "text": "நெசப்பாக்கம்\n\nநெசப்பாக்கம் (\"Nesapakkam\") சென்னையின் கே.கே.நகரின் அண்மைப்பகுதியாகும். இது விருகம்பாக்கத்திற்கும் இராமாவரத்திற்கும் இடையே உள்ளது.\n\n\n"}
{"id": "172341", "url": "https://ta.wikipedia.org/wiki?curid=172341", "title": "காரப்பாக்கம்", "text": "காரப்பாக்கம்\n\nகாரப்பாக்கம் (\"Karapakkam\") தமிழ்நாட்டின் சென்னை மாவட்டததில் உள்ள சோழிங்கநல்லூர் வட்டத்தில் இருக்கும் வருவாய் கிராமம் ஆகும். தற்போது இப்பகுதி பெருநகர சென்னை மாநகராட்சியுடன் இணைக்கப்பட்டுள்ளது. ஓஎம்ஆர் அல்லது \"பழைய மகாபலிபுரம் சாலை\" என அறியப்படும் இராசீவ் காந்தி சாலையில் அமைந்துள்ளது. \n\nசென்னைப் பெருநகரப் பகுதியில் அங்கமாயுள்ள இச்சிற்றூரில் அமைந்துள்ள பல தகவல் தொழினுட்பம் மற்றும் தகவல் தொழினுட்பம் சார் சேவை நிறுவனங்களால் இது பரவலாக அறியப்பட்டு வருகிறது. இச்சிற்றூரின் மக்கள்தொகை ஏறத்தாழ 4500 ஆகும். இங்கு சத்யம், டாடா கன்சல்டன்சி சர்வீசஸ், ஆக்சன்ச்சர் இந்தியா, காக்னிசன்ட் தொழினுட்பத் தீர்வகம், போட்டான் இன்போடெக் மற்றும் இன்ஃபோசிஸ் போன்ற நிறுவனங்கள் ராஜீவ் காந்தி சாலையை ஒட்டி அமைந்துள்ளன. \n\nஇந்த நிறுவனங்களில் பணிபுரிவோரை நோக்கி மெக்டொனால்ட், பிட்சாஹட், ஹாட்சிப்ஸ், தாபா, ஆந்திரா மெஸ், பாசிகின் இராபின்சு போன்ற உயர்தட்டு விரைவு உணவகங்களும் தோன்றியவண்ணம் உள்ளன. \"ரிவர்சைடு மால்\" எனப்படும் பல்லங்காடி வளாகமும் திட்டமிடப்பட்டுள்ளது. \n\nஇந்தச் சிற்றூரில் பஞ்சாயத்து துவக்கப்பள்ளியும் அரசு உயர்நிலைப் பள்ளியும் ஹிந்துஸ்தான் இன்டர்னேஷனள் -CBSE பள்ளியும் உள்ளன. சுனாமி பாதிப்பு மற்றும் முதியோருக்கான அன்னை பாத்திமா இல்லமும் இங்குள்ளது.\n\nதிருவான்மியூரிலிருந்து 10 கிமீ தொலைவில் இது அமைந்துள்ளது. அருள்மிகு திரௌபதியம்மன் கோவில், அருள்மிகு கங்கையம்மன் கோவில், அருள்மிகு வேந்தவரசியம்மன் கோவில், அருள்மிகு காளியம்மன் கோவில் என்ற இந்துக் கோவில்களும் \"மஜ்சித் அல் அன்வர்\" என்ற இசுலாமிய வழிபாட்டுத் தலமும் இங்குள்ளன. \n\nதங்கவேலு பொறியியல் கல்லூரி, கேசிஜி தொழினுட்பக் கல்லூரி என்பன இங்குள்ள கல்லூரிகளாகும். அரவிந்த் என் பெயருள்ள திரையரங்கும் இங்குள்ளது.\n"}
{"id": "172342", "url": "https://ta.wikipedia.org/wiki?curid=172342", "title": "நந்தனம்", "text": "நந்தனம்\n\nநந்தனம் (\"Nandanam\") தமிழ்நாட்டின் தலைநகர் சென்னையில் அமைந்துள்ள ஓர் சுற்றுப் பகுதியாகும். மக்கள் நெருக்கடி மிக்க இப்பகுதியில் பல வணிக வளாகங்கள் அமைந்துள்ளன. அதே நேரத்தில் அமைதியான குடியிருப்புப் பகுதியாகவும் விளங்குகிறது. இங்குள்ள நந்தனம் கலைக் கல்லூரி 1901ஆம் ஆண்டில் நிறுவப்பட்ட தொன்மையான கல்வி நிறுவனமாகும். உடற்பயிற்சிக் கல்லூரியும் குழிப்பந்து விளையாட்டு வளாகமும் இப்பகுதியின் அடையாளங்களாக விளங்குகின்றன.\n\nSection::::வரலாறு.\n1836 முதல் 1850 வரையில் தலைமை நீதிபதி \"ஜான் கேம்பியர்\" என்பவருக்கு உரிமையான \"கேம்பியரின் தோட்டம்\" என்ற பகுதியே தற்போதைய நந்தவனமாக உருவெடுத்துள்ளது. 1950களில் இப்பகுதியில் வீட்டுவசதி வாரியத்தினால் குடியிருப்புப் பகுதிகள் மேம்படுத்தப்பட்டபோது அப்போதைய தமிழக முதலமைச்சர் சி. இராசகோபாலாச்சாரியரால் நந்தனம் என்றப் பெயர் வழங்கப்பட்டது. \n"}
{"id": "172346", "url": "https://ta.wikipedia.org/wiki?curid=172346", "title": "மலேசிய பாதுகாப்பு படைகள்", "text": "மலேசிய பாதுகாப்பு படைகள்\n\nமலேசிய பாதுகாப்பு படைகள் (MAF, ), மலேசியாவின் படைத்துறை ஆகும், அது மூன்று கிளைகளை கொண்டது; மலேசியக் கடற்படை (RMN, Malay: Tentera Laut Diraja Malaysia-TLDM), மலேசியத் தரைப்படை (Malay: Tentera Darat Malaysia-TD) மற்றும் மலேசிய வான்படை (RMAF, Malay: Tentera Udara Diraja Malaysia-TUDM). ஜனரல் சுல்கெப்லி ஸின் இராணுத்தின் தளபதி ஆவார்.\n\nSection::::வரலாறு.\nஇவை 20ம் நூற்றாண்டின் முதற்பாதிக் காலத்தில், வட்டார இராணுவங்களை முன்வைத்து பிரித்தானிய குடியேற்றத்தின் போது துவங்கப்பட்டது. மலேசியாவின் இறையாண்மை மற்றும் தான் உத்திகளை காப்பதே குறிக்கோளாக கொண்டது.\n\nவெளிநாட்டு அபாயங்களிலிருந்து காக்க அரசு அதிகாரிகளுக்கு ஒத்துழைப்பது, பொது நலன் காப்பது, இயற்கை சேதத்தால் பாதிக்கப்படும் மக்களுக்கு உதவுவது மற்றும் தேசிய முன்னேற்ற நிகழ்வுகளில் கலந்துக்கொள்வது என பல்வேறு இலக்குகளை கொண்டதாகும். ஐக்கிய நாடுகள் (ஐநா) அமைக்கப்படும் பன்னாட்டு முயற்சிகளுக்கேற்ப வெளியுறவுத் தீர்மானங்களை அமல்படுத்தி வளர்க்கிறது.\n\n"}
{"id": "172348", "url": "https://ta.wikipedia.org/wiki?curid=172348", "title": "அணு வெப்பம்", "text": "அணு வெப்பம்\n\nஅணு வெப்பம் (\"atomic heat\") என்பது ஓர் அணுவின் தன் வெப்பம் மற்றும் அதனுடைய அணு நிறையின் பெருக்குத் தொகை ஆகும். டியூலாங் -பெட்டி விதிப்படி அணு வெப்பம் எல்லா திண்மப் பொருள்களுக்கும் ஏறக்குறைய 6 ஆகும். இது சாதாரண வெப்பநிலையில் பல தனிமங்களுக்கும் பொருந்துவதாக உள்ளது. ஆனால் குறைந்த வெப்பநிலையில் இதன் மதிப்பு மிகவும் குறைந்து, தனி வெப்பக்கீழ் வரம்பில் சுழியை நெருங்குகின்றது.\n"}
{"id": "172351", "url": "https://ta.wikipedia.org/wiki?curid=172351", "title": "புதுச்சேரி (நகரம்)", "text": "புதுச்சேரி (நகரம்)\n\nபாண்டிச்சேரி (\"Pondicherry\", அல்லது ) அல்லது புதுச்சேரி இந்திய நடுவண் அரசின் ஒன்றியப் பகுதியான புதுச்சேரியில் புதுச்சேரி மாவட்டத்தில் அமைந்துள்ள ஓர் நகராட்சிப் பகுதியும் ஒன்றியப் பகுதியின் தலைநகரமும் ஆகும். முன்னதாக \"பாண்டி\" என சுருக்கமாக அழைக்கப்பட்ட இந்த நகரம் 2006ஆம் ஆண்டிலிருந்து \"புதுச்சேரி\" என அழைக்கப்படுகிறது.\n\nSection::::நகரமைப்பு.\nபுதுச்சேரி நகரத்தில் பிரெஞ்சுக்காரர்களால் அமைக்கப்பட்ட சாலைகள் பெரும்பாலும் நேர்கோட்டில் அமைந்தவை என்பது புதுவையின் ஓர் சிறப்பு. அது குறித்தான ஒரு சொலவடை, ‘நீதி அழகு இல்லையென்றாலும் வீதி அழகு உண்டு’ என்பதாகும். புதுச்சேரியின் கிழக்குப் பகுதியில் கடற்கரை உள்ளது.\n\nபுதுவை மாவட்டத்தில் உள்ள வட்டங்கள் (4)\nகாரைக்கால் மாவட்டத்தில் உள்ள வட்டங்கள் (2)\nமாஹி துணை வட்டம் (1)\nஏனாம் துணை வட்டம் (1)\n\nSection::::வரலாறு.\nமுதலாம் நூற்றாண்டின் மத்தியில் உரோமானிய வணிகவிடங்களில் பொடுகெ அல்லது பொடுகா எனப்படும் இடம் குறிப்பிடப்படுகிறது. இது நான்காம் நூற்றாண்டில் காஞ்சிபுரத்து பல்லவப் பேரரசின் பகுதியாக இருந்தது. பத்தாம் நூற்றாண்டிலிருந்து 13ஆம் நூற்றாண்டு வரை தஞ்சாவூர் சோழர்களின் வசம் இருந்தது. 13ஆம் நூற்றாண்டில் பாண்டியர்கள் கைப்பற்றினர். 14ஆம் நூற்றாண்டிலிருந்து 1638இல் பீஜப்பூர் சுல்தான் கைப்பற்றும்வரை விசயநகரப் பேரரசின் பகுதியாக இருந்தது. 1674இலிருந்து பிரெஞ்சு கிழக்கிந்தியக் கம்பனியின் ஆட்சியில் இருந்து வந்தது, இடையிடையே ஆங்கிலேயர்களிடமும் டச்சுக்காரர்களிடமும் குறுகிய காலத்திற்கு இருந்த்து. 1962ஆம் ஆண்டில் இந்திய ஒன்றியத்துடன் இணைக்கப்பட்டது.\n\n1954-ம் ஆண்டு அக்டோபர் மாதம் 18-ந் தேதி புதுவை நகராட்சி மற்றும் கொம்யூன் பஞ்சாயத்துகளில் இருந்த 178 மக்களிடம் வாக்கெடுப்பு நடத்தப்பட்டது. இதில் 170 பேர் சுதந்திரத்திற்கு ஆதரவாகவும் 8பேர் எதிராகவும் வாக்களித்தனர். இதனால் 1954-ம் ஆண்டு நவம்பர் மாதம் 1-ந் தேதி புதுச்சேரிக்கு விடுதலை அளிக்கப்பட்டது.\n\nஆனால் ஆகஸ்ட் மாதம் 16-ம் தேதியே முறைப்படி உடன்படிக்கை கையெழுத்தானது. அதனால் இன்றுவரை ஆகஸ்ட்16-ம் தேதியே புதுச்சேரியின் சுதந்திர தினமாக கொண்டாடப்படுகிறது. பிரெஞ்ச் அமைப்புகளின் கோரிக்கைகளை அடுத்து தற்போதைய முதல்வர் திரு.ந.ரங்கசாமி அவர்களால் நவம்பர் 1-ம் தேதி புதுச்சேரியின் சுதந்திர தினமாகவும், ஆகஸ்ட் 16-ம் தேதி குடியரசு தினமாகவும் அறிவிக்கப்பட்டது.\n\nSection::::பொருளாதாரம்.\nபுதுச்சேரி ஒன்றியப் பகுதியின் மொத்த உள்நாட்டு உற்பத்தி(2011–12) ரூபாய் 12,082 கோடிகள்.புதுச்சேரியின் தனி நபர் வருமானம்(2011–12) ரூபாய் 98719.\n\nலெனோவா மடிக்கணினி, எச்.சி.எல் மடிக்கணினி புதுச்சேரியில் இருந்து தயாரிக்கபடுகிறது.\n\nSection::::புதுச்சேரியில் இலக்கிய வளர்ச்சி.\nபுதுச்சேரியில் இலக்கிய வளர்ச்சி என்பது மகாகவி பாரதி, புதுவைக்கு வருவதற்கு முன்பிருந்தே துவங்கிய ஒன்று. அந்த வழியில், மகாகவி பாரதியார், பெருஞ்சித்திரனார், புரட்சிக் கவிஞர் பாரதிதாசன், தேவநேயப் பாவாணர், முதலான அறிஞர் பெருமக்கள் இலக்கியத் தொண்டினை பின்பற்றி, புதுவையின் கவிஞர் பெருமக்கள், பண்ணார் தமிழன்னைக்கு முத்தாரம் சூட்டி, உலக அரங்கில் முன்னிறுத்த பெரும் பாடுபட்டனர் என்று சொன்னால் அது மிகையல்ல.\n\nபுதுச்சேரியின் வரலாற்றில் ஒரு பெரும்பகுதி பிரெஞ்சு ஆட்சியின்கீழ் இருந்ததன் விளைவாக இங்கு பிரெஞ்சு மொழி இலக்கியமும் வளர்ச்சி பெற்றது. பல பிரெஞ்சு இலக்கியக் கழகங்கள் இன்றும் இங்கு இயங்கி வருகின்றன.\n\n\n"}
{"id": "172353", "url": "https://ta.wikipedia.org/wiki?curid=172353", "title": "புதுச்சேரி மாவட்டம்", "text": "புதுச்சேரி மாவட்டம்\n\nபுதுச்சேரி மாவட்டம் ஒன்றியப் பகுதியான புதுச்சேரியில் உள்ள நான்கு மாவட்டங்களில் ஒன்றாகும். புதுச்சேரி மாவட்டம் 290 ச.கிமீ பரப்பளவில் அமைந்துள்ளது. மாவட்டத்தின் மக்கள்தொகை 2001ஆம் ஆண்டு கணக்கெடுப்பின்படி 735,332 ஆகும். புதுச்சேரி மாவட்டம் , புதுவை, மாஹே, மற்றும் ஏனாம் ஆகிய 3 பகுதிகளை உள்ளடக்கியது. இது 12 சிறு பகுதிகளை கொண்டது. மேலும் புதுச்சேரி மற்றும் காரைக்கால் பகுதிகள் தென் இந்தியாவின் கிழக்கு கடற்கரை ஓரமாக அமைத்துள்ளது. இந்த மாவட்டத்தின் சராசரி ஆண்டு வெப்ப நிலை 30 செல்சியசு ஆகும். இம்மாவடத்தில் 70-85% ஈரப்பதம் நிலவும் பகுதி ஆகும். மேலும் வடகிழக்கு பருவமழை பொழியும் பகுதியாகும். இம்மாவட்டத்தின் பெரும் பகுதி, சமமான பகுதிகள் ஆகும். அவை கடல் மட்டத்தில் இருந்து சராசரியாக 15 மீ உயரத்தில் உள்ளது. மேலும் புதுச்சேரி பகுதி செஞ்சி ஆறு மற்றும் பெண்ணையாற்றின் இடையே அமைந்துள்ள கடைமடை பகுதியாகும். மேலும், பல ஏரிகள், குளங்கள் நிறைந்த பகுதியாகும். புதுவையின் வடமேற்கு பகுதி கடல் மட்டத்தில் இருந்து சராசரியாக 30 மீ உயரத்தில் அமைந்து உள்ளது. இது ஒரு குன்றின் அமைப்பை ஒத்து இருக்கிறது.\n\nSection::::நிர்வாகக் கோட்டங்கள்.\nநிர்வாக நோக்கங்களுக்காக புதுச்சேரி ஒன்றியப் பகுதி எட்டு தாலுக்காக்களாக (வட்டங்களாக) பிரிக்கப்பட்டுள்ளது. இவற்றில் நான்கு, அதாவது, புதுச்சேரி, ஒழுக்கரை, வில்லியனூர் மற்றும் பகூர், இணைந்து புதுச்சேரி மாவட்டமாக அமைக்கப்பட்டுள்ளது. இந்த நான்கில், ஒழுக்கரை வட்டத்தில் ஊரகப் பகுதிகள் எதுவும் இல்லை. மற்ற மூன்று வட்டங்களின் ஊரகப் பகுதிகள் மேலும் கம்யூன் பஞ்சாயத்துக்கள் (CP) அல்லது கம்யூன்கள் என பிரிக்கப்பட்டுள்ளன. புதுச்சேரி வட்டத்தின் ஊரகப் பகுதிகள் ஒரே கம்யூனாக, அரியாங்குப்பம் கம்யூனாக உள்ளன. வில்லியனூர் வட்டத்தில் இரண்டு கம்யூன்கள் உள்ளன: வில்லியனூர் கம்யூன், மண்ணடிப்பேட்டை கம்யூன். பகூரில் உள்ள இரு கம்யூன்கள் பகூரும் நெட்டப்பாக்கமும் ஆகும்.\n\n2011 கணக்கெடுப்பு ஏற்கனவே உள்ள மூன்று நகரங்களைத் தவிர மூன்று பகுதிகளை நகரங்களாக கண்டறிந்துள்ளது. புதுச்சேரி மற்றும் ஒழுக்கரை இரண்டும் நகராட்சிகளாகும். குரும்பப்பேட்டை ஒரு சிற்றூர் பஞ்சாயத்தாகும். கணக்கெடுப்பின்படியான நகரங்கள்; அரியாங்குப்பம், மனவெலி, மற்றும் வில்லியனூராகும். புதுச்சேரி நகர்ப்புறத் திரள் இந்த ஆறு நகரப்பகுதிகளையும் ஓடியம்பேட்டையையும் உள்ளடக்கியது.\n\nநிர்வாக வசதிக்காக, புதுவை அரசின் வருவாய் மற்றும் பேரிடர் மேலாண்மைத் துறை, புதுச்சேரி மாவட்டத்தை இரு உட்கோட்டங்களாகப் பிரித்துள்ளது: புதுச்சேரி வடக்கு மற்றும் புதுச்சேரி தெற்கு. புதுச்சேரி வடக்கு உட்கோட்டத்தில் புதுச்சேரி மற்றும் ஒழுக்கரை வட்டங்கள் உள்ளன. புதுச்சேரி தெற்கு உட்கோட்டத்தில் மற்ற இரு வட்டங்களான வில்லியனூரும் பகூரும் உள்ளன. இந்த நான்கு வட்டங்களும் மேற்படியாக வருவாய்த்துறை வட்டாரங்களாக பிரிக்கப்பட்டுள்ளன.\n\nSection::::கல்வியகங்கள்.\nஇம்மாவட்டத்தின் பெரும்பான்மையான கல்வியகங்களில் பிரெஞ்சு மொழியும் கற்பிக்கப்படுகின்றன. ஏறத்தாழ 12 கல்லூரிகளும், பல்கலைக் கழகமும் உள்ளன. அவை, வில்லியனூரில், அகர்யா பொறியியல் மற்றும் தொழில்நுட்ப கல்லூரியும், திருவண்டர்கோவில் கிராமத்தில் மகளிருக்கென தனியான அவையார் காலேஜ் ஆப் இன்ஜினியரிங் அண்ட் டெக்னாலஜி மகளிர் கல்லூரியும், ஆல்பா பொறியியல் மற்றும் தொழில்நுட்ப கல்லூரியும், மூலக்குளத்தில் கிறிஸ்துவ பொறியியல் மற்றும் தொழில்நுட்ப கல்லூரியும், ஆனந்தநகரில் இருக்கும் அருட்பெருஞ்சோதி ராமலிங்கசாமி கல்வியியல் கல்லூரியும், வில்லியனூரில் இருக்கும் ஆச்சார்யா கல்வியியல் கல்லூரியும், ஆச்சார்யா கலை மற்றும் அறிவியல் கல்லூரியும், கண்ணூர் கிராமத்தில் இருக்கும் ஆல்ஃபா பி.டி கல்லூரியும், பகீர் கம்யூனில் இருக்கும் ஏ.ஜி.பத்மாவதி நர்சிங் கல்லூரியும், பிட்சவீரம்பெட்டில் இருக்கும் கிறிஸ்துவ பொறியியல் மற்றும் தொழில்நுட்ப கல்லூரியும், முதியல் பேட்டையில் இருக்கும் பாரதிதாசன் அரசு மகளிர் கல்லூரியும் முக்கிய கல்லூரி வளாகங்கள் ஆகும்.\n\nSection::::சுற்றுலா.\nஇம்மாவட்டத்தில் பல வரலாற்று சிறப்புமிக்க சுற்றுலா இடங்கள் உள்ளன. அவற்றினுள் சிலவற்றை இங்கு காண்போம். பாரதி பூங்கா, ரூ செயின்ட் கில்ஸ் வீதி, வொய்ட் டவுன் என்பதானது பழைய பாண்டிச்சேரி நகரின் நடுவில் பாரதி பூங்கா உள்ளது. இராஜ்பவனுக்கு எதிரே உள்ள ஒரு அழகிய பூங்கா ஆகும். இங்கு உருவாக்கப்பட்ட தாவரவியல் பூங்காவான பாண்டிச்சேரி தோட்டம் மிகவும் பழமையான மரங்களையும், பெரிய வகை தாவரங்களையும் கொண்டிருக்கின்றன. உலக வரலாற்று நினைவு இடமான, பிரன்ச்சு முதல் உலகப்போர் நினைவுச் சின்னம் காண பல அயல்நாட்டினர் வந்து செல்கின்றனர். ஆரோவில்லும், பழைய துறைமுகமும், சுண்ணாம்பாறு படகு இல்லமும் சுற்றுலா வருகையோர் அதிகமுள்ள இடங்களாகும்.\n\nSection::::ஆரோவில்.\nஆரோவில் (\"Auroville\") என்பது தமிழ்நாடு விழுப்புரம் மாவட்டத்தில், ஐக்கிய நாடுகள் கல்வி, அறிவியல், பண்பாட்டு நிறுவனம்(யுனெஸ்கோ) உதவியுடன் அமைக்கப்பட்டுள்ள சர்வதேச நகரமாகும். புதுச்சேரிக்கு அருகில் அமைந்துள்ளது. இது தற்போது மத்திய அரசின் மேற்பார்வையில் உள்ளது.எல்லா நாடுகளையும் சேர்ந்த ஆண்களும், பெண்களும் மதக் கோட்பாடுகளையெல்லாம் அரசியல் ஈடுபாடுகளையெல்லாம் நாட்டுப்பற்றுகளையெல்லாம் தாண்டி அமைதி, மேலும் மேலும் சிறந்து வளரும் சமூகம் முதலியவற்றின் அடிப்படையில் வாழக்கூடிய ஒரு சர்வதேச நகரமாக இருக்க ஆரோவில் இருக்க விரும்புகிறது.\n\n"}
{"id": "172355", "url": "https://ta.wikipedia.org/wiki?curid=172355", "title": "சரோஜா ராமாமிருதம்", "text": "சரோஜா ராமாமிருதம்\n\nசரோஜா ராமாமிருதம் (பிறப்பு: 28 ஜனவரி 1931 - இறப்பு: 14 அக்டோபர் 2019) என்பவர் பேபி சரோஜா என்னும் பெயரில் 1930களில் தமிழ்த் திரைப்படங்களில் குழந்தை வேடங்களில் நடித்தவர். இவர் பாலயோகினி (1937), தியாகபூமி (1939), காமதேனு (1941) ஆகிய தமிழ்த் திரைப்படங்களில் நடித்துள்ளார்.\n\nSection::::வாழ்க்கைச் சுருக்கம்.\nபிரபல திரைப்பட இயக்குனர் கே. சுப்பிரமணியத்தின் சகோதரர் கே. விசுவநாதன், மற்றும் வத்சலா ஆகியோருக்குப் பிறந்தவர் சரோஜா. தந்தை விசுவநாதன் சென்னையில் சித்திரா டாக்கீசு என்ற பெயரில் திரையரங்கு ஒன்றை நடத்தி வந்தார். பேபி சரோஜா நடித்த மூன்று திரைப்படங்களையும் கே. சுப்பிரமணியமே தயாரித்திருந்தார். காமதேனு திரைப்படத்தில் சரோஜாவின் தந்தையும் (கே. பி. வத்சல்), தாயும் கதாநாயகனாகவும் கதாநாயகியாகவும் நடித்திருந்தனர்.\nஅக்காலகட்டத்தில் கலிபோர்னியா மாநிலம் சாந்தா மொனிக்காவைச் சேர்ந்த ஷெர்லி டெம்பிள் என்ற குழந்தை நட்சத்திரம், பிரமாதமான நடிப்பால் உலகப் புகழ் பெற்றிருந்தார். அதே சமயம் இந்தியாவில் சரோஜா அவர்கள் தன் நடிப்புத் திரமையைக் கொண்டு எல்லோராலும் பாராட்டப் பட்டு இந்தியாவின் ஷிர்லி டெம்பிள் என்று மக்களால் போற்றப்பட்டார். மேலும் அப்போது தமிழ்நாட்டில் பிறந்த சில பெண் குழந்தைகளுக்குப் ”சரோஜ” என்று பெயர் சூட்டினார்கள்.\n\nSection::::இறப்பு.\nபேபி சரோஜா மூப்பின் காரணமாக ஏற்பட்ட உடல்நலக் குறைவால் 2019 அக்டோபர் 14 ஆம் நாள் காலமானார். இறக்கும்போது அவருக்கு வயது 88.\n"}
{"id": "172358", "url": "https://ta.wikipedia.org/wiki?curid=172358", "title": "செங்காய்ச்சல்", "text": "செங்காய்ச்சல்\n\nசெங்காய்ச்சல் (ஆங்கிலம்:scarlet fever) என்பது தொண்டைப் புண்ணுடனும் தோலின் பரப்பில் சிவந்த தடிப்புக்களுடனும் வரும் கடுமையான காய்ச்சலாகும். இது மேற்கத்திய நாடுகளில் குழந்தைகளுக்கு வரும் தொற்றுநோய்களில் ஒன்றாகும். முதலில் 1676-இல் சிட்னம் (sydenam) என்பவர் இக்காய்ச்சலை வகுத்துக்கூறினார். இக்காய்ச்சலுக்குக் காரணம் செட்ரெப்டோகாக்கசு ஏமோலிட்டிக்கசு (Streptococcus haemolyticus) என்னும் பாக்டீரிய நோய் கிருமியாகும்.\n\nSection::::காரணிகள்.\nஇக்காய்ச்சல் உள்ளவரின் மூக்கு, வாய், காதுகளிலிருந்து வரும் நீருடனாவது, அவருடைய சிறுநீர், உடைகள், பாத்திரங்கள் முதலியவைகளுடனாவது சம்பந்தப்படுகிறவர்களுக்கு இந்த நோய் தொற்றிக்கொள்ளும். பசுக்களுக்கு இந்ந நோயிருந்தால் அவற்றின் பாலைக் குடிப்பவர்களுக்கு வரலாம். நோயின் அவயக்காலம் (Incubation period) இரண்டு மூன்று நாட்களாகும். சிலநேரங்களில் ஒரு வாரமாகவும் இருக்கக்கூடும்.\n\nSection::::இயல்புகள்.\nதொடக்கத்தில் தொண்டை அழற்சி, தலைவலி, 104 பாகை வரைக் காய்ச்சல், நடுக்கல், தோலின் மேல் சிவந்த சிறு பருக்கள் தோன்றும். குழந்தைகளிடம் வாந்தி, இழுப்பு, பிதற்றல் முதலியவைகளும் வரும். அடிநாச் சுரப்பிகள்(Tonsil), மெல்லிய அண்ணம், இரண்டும் சிவந்து வீங்கும். நாவில் குவிந்த தடிப்புக்களோடு வெள்ளை மாவுபோல் படிந்திருக்கும். இரண்டாம் நாள் சிவந்த தடிப்புகளுடன் நாக்குச் சிவந்துவிடும். சில நாட்களில் நாவுரிந்து பளபளப்பாக இருக்கும். இரண்டாம் நாள் கழுத்து, மார்பு, கைகளில் சிறு பருக்கள் தொடங்கி உடல் முழுவதும் பரவும். ஊசி முனை போன்ற பருக்கள் சிவந்த தோலின் மேல் கிளம்பி, ஒன்றொடு ஒன்று சேர்ந்து பெரிதாக இணைந்து கொள்ளும். \n\nதோலின் மேல் நகத்தினால் கீறினால் இரத்தமற்ற வெள்ளைக்கோடு ஏற்படும். முகம் சிவந்தபோதிலும் மூக்கின்வெளியிலும் வாயை சுற்றிலும் வெளுத்து விடும். சில நாட்களில் பருக்கள் முதிர்ந்து தவிடு போல் உதிரும். சில இடங்களில் தோல் துண்டுதுண்டாக உரியும். இவ்வாறு உதிர்வதும், உரிவதும் மிகுந்த தொற்றுத் தன்மையுடையன. இக்காய்ச்சலால் பல சிக்கல்கள் ஏற்படும். காதில் சீழ் பிடித்துச் செவிடாவது, காதுக்குப் பின்னுள்ள எலும்புருண்டையில் சீழ் பிடிப்பது, மூளையின் மூடுசவ்வுகளில் அழற்சி, மூளையில் கட்டிகள், இதய கபாடநோய் முதலியன ஏற்படும்.\n\nநுரையீரல், சிறுநீரகம், சிறிபூட்டுகள் ஆகியவற்றிலும் அழற்சி காணும். சாதாரணமாகச் சிறுநீரில் வெண்ணி (Albumin) வரும். சிறுநீரில் இரத்தம் கூட வரலாம்.\nசாதரணமாக இக்காய்ச்சல் ஒருமுறை வந்தால், மறுமுறை வருவதில்லை. இக்காய்ச்சலை எதிர்க்கும் ஆற்றல் உடலில் ஏற்பட்டு விடுகிறது. பொதுவாக 15வயதிற்குப் பின்னரும் வருவதில்லை.\n"}
{"id": "172368", "url": "https://ta.wikipedia.org/wiki?curid=172368", "title": "இந்தியாவில் சுற்றுச்சூழல் பிரச்சனைகள்", "text": "இந்தியாவில் சுற்றுச்சூழல் பிரச்சனைகள்\n\nஇந்தியாவில் பல சுற்றுச்சூழல் பிரச்சினைகள் உள்ளன. காற்று மாசுபாடு, நீர் மாசுபாடு, குப்பை, மற்றும் இயற்கை சூழலுக்கு மாசுபாடு அனைத்தும் இந்தியா எதிர்கொள்ளும் சிக்கல்களாகும். 1947 முதல் 1995 வரை சுற்றுச்சூழல் மோசமாக இருந்தது. தரவு சேகரிப்பு மற்றும் உலக வங்கி நிபுணர்களின் சூழல் மதிப்பீட்டு ஆய்வுகள் படி, 1995 முதல் 2010 வரை இந்தியா அதன் சுற்றுச் சூழல் தரத்தை மேம்படுத்தும் முயற்சியில் உலகளவில் மிக வேகமான முன்னேற்றம் அடைந்துள்ளது. இன்னும், இந்தியா வளர்ந்த நாடுகளில் அனுபவித்து வரும் சுற்றுச்சூழல் தரத்தை எட்ட நீண்ட வழி உள்ளது.\n\nசிலர் பொருளாதார வளர்ச்சி, சுற்றுச்சூழல் பிரச்சினைகள் காரணமாக உள்ளது என்றும் வேறுசிலர் பொருளாதார வளர்ச்சி இந்திய சுற்றுச்சூழல் மேலாண்மையை மேம்படுத்தவும் மாசுபாட்டை தடுக்கவும் முக்கியம் என்றும் கருத்து தெருவிக்கின்றனர். இந்தியாவின் வளர்ந்து வரும் மக்கள் தொகை இந்திய சுற்றுச்சூழல் சீரழிவு முதன்மை காரணம் என்றும் கூறப்படுகிறது. முறையான ஆய்வுகள் இந்த கோட்பாட்டிற்கு எதிராகவுள்ளன\n\nஇந்தியாவில் மாசுபாட்டிற்கு முக்கிய காரணம் ஆற்றலுக்காக எரி விறகு மற்றும் குப்பை மற்றும் கழிவு அகற்றும் சேவைகளில் ஒருங்கிணைப்பு இல்லாதலும் ஆகும். கழிவுநீர் சுத்திகரிப்பு நடவடிக்கைகள் இல்லாதலும், வெள்ள கட்டுப்பாடு மற்றும் மழை நீர் வடிகால் இல்லாதலும் நுகர்வோர் கழிவுகளை முக்கிய ஆறுகளுக்குள் திசை திருப்புவதும் ஆறுகளுக்கு அருகில் தகன நடைமுறைகள் மேற்கொள்ளுவதும், நீர் மாசுபாட்டிற்கு காரணம். அதிக மாசு ஏற்படுத்தும் பழைய பொது போக்குவரத்து, மற்றும் 1950 முதல் 1980க்கு இடையில் கட்டப்பட்ட அரசுக்கு சொந்தமான, உயர் உமிழ்வு தொழிற்சாலைகளினாலும் மாசுபாடு ஏற்படுகிறது.\n\nஇந்தியாவில் நீர் மற்றும் சுகாதார பிரச்சினைகள் பல சுற்று சூழல் பிரச்சினைகளுடன் தொடர்புடையன.\n\nசுற்றுச்சூழல் பிரச்சினைகள் நோய்களுக்கு முதன்மை காரணமாவதோடு, சுகாதார பிரச்சினைகள் இந்தியர்களின் நீண்ட ஆயுட்காலத்தை பாதிக்கிறது.\n\nSection::::வரலாறு.\nயஜ்னவல்க்ய ஸ்மிருதி என்பது நிலை வரைவு மற்றும் நீதி பரிபாலனம் பற்றிய ஒரு வரலாற்று இந்திய உரை. கி.பி. 5 ஆம் நூற்றாண்டில் முன் எழுதப்பட்டது. இந்நூலில் மரங்களை வெட்டுதல் போன்ற செயல்களை தடை செய்ததோடு மட்டுமில்லாமல் அதற்கான தண்டனை பரிந்துரைக்கப்படுகிறது. மவுரிய காலத்தில் எழுதப்பட்ட கௌடல்யரின் அர்த்தசாஸ்திரம், வன நிர்வாகத்தின் தேவையை வலியுறுத்துகிறது. அசோகர்,தனது தூண் பிரகடனங்கள் மூலம் சூழல் மற்றும் பல்லுயிர் நலன் பற்றி தனது பார்வையை வெளிப்படுத்தினார்.\n\nபிரித்தானியரின் இந்திய ஆட்சி சூழல் தொடர்பான பல சட்டங்களை இயற்றியது. இவற்றுள் கடற்கரை தொல்லை சட்டம் 1853 (மும்பை மற்றும் கோலாப) மற்றும் 1857 ஓரியண்டல் எரிவாயு நிறுவனத்தின் சட்டம் அடங்கும். 1860 இந்திய குற்றவியல் நடைமுறை சட்டம், தானாக முன்வந்து எந்தவொரு பொது நீரூற்று, மற்றும் ஏரி நீரை முறைகேடுகள் செய்பவருக்கு அபராதம் விதித்தது. பிரித்தானிய இந்தியா காற்று மாசுபாட்டைக் கட்டுப்படுத்தும் நோக்கில் சட்டங்களை இயற்றியது. இவற்றுள் முக்கியமானவை 1905 வங்க ஸ்மோக் தொல்லை சட்டம் மற்றும் 1912 பம்பாய் ஸ்மோக் தொல்லை சட்டம். இந்த சட்டங்களீன் நோக்கம் தோல்வியடைந்த போதும், இத்தகைய சட்டங்கள் இந்தியாவில் சுற்று சூழல் விதிகளின் வளர்ச்சிக்கு முன்னோடியாக இருந்தது.\n\nபிரிட்டனில் இருந்து சுதந்திரம் பெற்றதும் இந்தியாவின் அரசியலமைப்பு பிரித்தானியரால் இயற்றப்பட்ட பல சட்டங்களை பின்பற்றியது. சுற்றுசுழலை பாதுகாக்கும் எந்த ஒரு குறிப்பிட்ட சட்டமும், அப்போதைய அரசியல் சாசனத்தில் இல்லை. இந்தியா 1976ல் அதன் அரசியலமைப்புச் சட்டத்தில் திருத்தம் செய்தது. திருத்தப்பட்ட அரசியலமைப்பின் பகுதி IV விதி 48 (ஏ) படி, சூழலை பாதுகாக்கவும், மேம்படுத்தவும் மற்றும் நாட்டின் காடுகள் மற்றும் வனப்பகுதியை பாதுகாக்கவும் அரசு முயற்சி செய்ய வேண்டும். விதி 51 படி இந்திய அரசு கூடுதல் சுற்றுச்சூழல் ஆணைகள் அமல்படுத்தியது.\n\nஅண்மைய வரலாற்றில் இந்திய சட்டங்கள், நீர் (தடுப்பு மற்றும் மாசு கட்டுப்பாடு) 1974 சட்டம், வன (பாதுகாப்பு) 1980 சட்டம், மற்றும் காற்று (மாசு தடுப்பு மற்றும் கட்டுப்பாடு) 1981 சட்டம் ஆகியவை அடங்கும். காற்று சட்டம் ஸ்டாக்ஹோம் மாநாட்டில் செய்யப்பட்ட முடிவுகளின் அடிப்படையில் உருவாக்கப்பட்டது போபால் விஷ வாயுக் கசிவு சுற்றுச்சூழல் (பாதுகாப்பு) சட்டத்தை இந்திய அரசு இயற்ற காரணமாய் இருந்தது. இந்தியாவில் 2000 ஆம் ஆண்டில் ஒலி மாசு (ஒழுங்குமுறை மற்றும் கட்டுப்பாடு) விதிகளின் தொகுப்பு இயற்றப்பட்டது.\n\n1985 ஆம் ஆண்டு, இந்திய அரசாங்கத்தின் சுற்றுச்சூழல் மற்றும் வனத்துறை அமைச்சகம் உருவாக்கப்பட்டது. இந்த அமைச்சகம் சுற்றுச்சூழல் பாதுகாப்பை கட்டுப்படுத்தவும் உறுதிப்படுத்தவும் பொறுப்பேற்கும்.\n\nஇந்திய நடுவண் அரசாங்கம் சட்டங்களை தீவிரமாக அமல்படுத்தியபோதிலும் சுற்றுச்சூழலின் தரம் உண்மையில் 1947 லிருந்து 1990க்கு இடையே மோசமடைந்தது. இந்திய பொருளாதாரம் தேசியமயமாக்கப்பட்டது. இந்தியவிற்கு சொந்தமான, மற்றும் அரசு நடத்தும் நிறுவனங்கள் விதிமுறைகளை பெரும்பாலும் புறக்கணித்தனர். ஊர்ப்புற ஏழைகள் வேறு வழி இல்லாமல் வாழ்க்கைக்கு ஆதாரமாக என்ன வழி சாத்தியமோ அதைத் தேர்ந்தெடுக்க வேண்டிருந்தது. இந்திய மாநில அரசுகள் பெரும்பாலும் மத்திய அரசு இயற்றிய சுற்றுச்சூழல் சட்டங்களை வெறும் காகிதமாக கருதின. காடுகள் குறைந்து காற்று, நீர் மாசுபாடு அதிகரித்தது.\n\n1990களில் தொடங்கி சீர்திருத்தங்கள் அறிமுகப்படுத்தப்பட்டன. 1990 ஆண்டு முதல் இந்திய வரலாற்றில் முதல் முறையாக,காற்று மாசுபடுத்திகளின் செறிவு ஒவ்வொரு 5 ஆண்டு காலகட்டத்திலும் குறைய தொடங்கியது. 1992 ஆம் ஆண்டு முதல் 2010, வரை, செயற்கைக்கோளின் தகவல்களின் படி இந்திய வனப்பகுதி 4 மில்லியனுக்கும் மேற்பட்ட ஹெக்டேராக அதாவது 7 சதவிகிதமாக் அதிகரித்துள்ளது .\n\nSection::::முக்கிய பிரச்சினைகள்.\nகாற்று மாசுபாடு, கழிவுகளின் மோசமான நிர்வாகம், வளர்ந்து வரும் தண்ணீர் பற்றாக்குறை, நிலத்தடிநீரின் வீழ்ச்சி, நீர் மாசுபாடு, காடுகள் தரம் மற்றும் பாதுகாப்பு, பல்லுயிர் இழப்பு, மற்றும் நிலம் அழிப்பு முதலிய முக்கிய சுற்றுச்சூழல் பிரச்சினைகளை இந்தியா இன்று சந்திக்கிறது. இந்திய மக்கடதொகை வளர்ச்சி, சுற்றுச்சூழல் பிரச்சினைகளுக்கும் மற்றும் அதன் வளங்களுக்கும் அழுத்தம் சேர்க்கிறது.\n\nSection::::மக்கள் தொகை வளர்ச்சி மற்றும் சுற்றுச்சூழல் தரம்.\nமக்கள் தொகை வளர்ச்சி மற்றும் சூழ்நிலைக்கு இடையேயான செயலெதிர் பற்றிய ஆய்வு மற்றும் விவாதத்திற்கு ஒரு நீண்ட வரலாறு உள்ளது. பிரித்தானிய சிந்தனையாளர் மால்தூஸ் படி, வளர்ந்து வரும் மக்கள் தொகையினால் ஏற்படும் சுற்றுச்சூழல் சீரழிவு காரணமாக, குறைந்த தரம் வாய்ந்த நிலத்தில் சாகுபடி செய்யும் கட்டாயம் ஏற்படுகிறது. இந்த சுற்றுச்சூழல் சீரழிவு இறுதியில், விவசாய விளைச்சல் மற்றும் உணவின் அளவை குறைக்கிறது. இதனால் பஞ்சம் நோய்கள், மற்றும் மரணம் ஏற்படுகிறது. மக்கள் தொகை வளர்ச்சி விகிதம் குறைகிறது.\n\n1798 மற்றும் 1826க்கு இடையே வெளியிடப்பட்ட மால்தூஸ் கோட்பாடு, பகுத்தாய்வு செய்யப்பட்டு விமர்சிக்கப்பட்டது. அமெரிக்க சிந்தனையாளர் ஹென்றி ஜார்ஜும் அமெரிக்க பொருளாதார வல்லுனர் ஜூலியன் லிங்கனும் மால்தூஸ் கோட்பாட்டை விமர்சித்துள்ளார்கள். அவர் மனித வரலாற்றில் மால்தூஸின் கணிப்புகளை தவறு என்று நிரூபிக்கப்பட்டுள்ளது என்று குறிப்பிட்டுள்ளார். 20 ஆம் நூற்றாண்டின் மகத்தான மக்கள் தொகை வளர்ச்சி ஒரு மால்தூசிய பேராபத்தை விளைவிக்கவில்லை. இதற்கான காரணங்கள் பின்வருமாறு: மனித அறிவு அதிகரிப்பு, உற்பத்தி, கண்டுபிடிப்பு மற்றும் பயன்பாடுகளின் அதிகரிப்பு, விவசாய முறைகளில் மேம்பாடுகள் (தொழில்துறை விவசாயம்), இயந்திரமயமாக்குதல் (டிராக்டர்கள்), (3 உயர் மகசூல் வகை)கோதுமைகள் மற்றும் பிற தாவரங்களின் அறிமுகம்(பசுமை புரட்சி), பயிர் பூச்சிகளை கட்டுப்படுத்த பூச்சிக்கொல்லிகள் முதலியனவாகும்.\n\nமேலும் அண்மையில் அறிவார்ந்த கட்டுரைகள் மக்கள் வளர்ச்சி, சுற்றுச்சூழல் சீரழிவுக்கு காரணமாக இருக்கலாம் என்பதில் ஐயம் இல்லை எனினும், அதன் விளைவுகளை பொருளாதார வளர்ச்சி மற்றும் நவீன தொழில்நுட்பம் மூலம் மாற்ற முடியும் என்று ஒப்பு கொண்டுள்ளன. சுற்றுச்சூழல் பொருளாதார ஆராய்ச்சி, சுற்றுச்சூழல் தரத்திற்கும் சுற்றுப்புற காற்று மாசுபடுத்திகளின் செறிவிற்கும், மற்றும் தனிநபர் வருமானதிற்கும் இடையே உள்ள உறவை வெளிப்படுத்துகிறது. இந்த குஸ்நெட்ஸ் என்று அழைக்கப்படும் சுற்றுச்சூழல் வளைவு சுற்றுச்சூழலின் தரம், பொருள் வாங்கும் அடிப்படையில் தனிநபர் வருமானம் சுமார் $ 5,000 வரை மோசமாகி, பின்னர் மேம்படுவதை காட்டுகிறது. தொழில்நுட்பம் மற்றும் வளங்களை உபயோகிப்பதில் அறிவியல் மேலாண்மையை தொடர்ந்து தழுவல், ஒவ்வொரு பொருளாதார துறையிலும் உற்பத்தியை தொடர்ந்து அதிகரித்தல், தொழில் முனைவோர் புதிய கண்டுபிடிப்புகள் மற்றும் பொருளாதார விரிவாக்கம் முதலியவை இந்தகூற்று உண்மையாக முக்கிய தேவை ஆகும்.\n\nSection::::மாசு.\nSection::::நீர் மாசுபாடு.\nஇந்தியாவில் சுத்தபடுத்தப்படாத கழிவுநீர் காரணமாக ஏற்படும் நீர் மாசுபாடு பெரும் சிக்கலாக கருதப்படுகிறது. கங்கை,யமுனை போன்ற மக்கள்தொகை அதிகம் உள்ள பகுதிகளில் பாயும் ஆறுகள் அனைத்தும் மிகவும் அதிகமாக மாசுபட்டு இருக்கின்றன. நீர் வழங்கள் மற்றும் சுகாதாரத்தை மேம்படுத்த அரசு மற்றும் சமூகத்தின் பல்வேறு மட்டங்களில் முயற்சிகள், மேற்கொண்டபோதும் அவை போதுமானதாக இல்லை.\nதற்போது கங்கை நதி மாசு அடைந்துள்ளது அதனை சுத்தப்படுத்த மத்திய அமைச்சரகம் சில நல்ல நடவடிக்கைகளை எடுத்துக்கொண்டுள்ளது ...\n\nSection::::காற்று மாசுபாடு.\nஇந்தியாவில் காற்று மாசுபாடு ஒரு தீவிர பிரச்சினையாகும். விறகு மற்றும் உயிரி பொருள் எரிப்பு , எரிபொருள் கலப்படம், வாகன மாசு மற்றும் போக்குவரத்து நெரிசல் முதலியவை முக்கிய காரணங்கள். இந்தியா உலகிலேயே அதிகமாக ஆற்றலுக்காக விறகு, விவசாய கழிவு மற்றும் உயிரிபொருள்களை நுகர்கிறது. பாரம்பரிய எரிபொருள் (விறகு , பயிர் எச்சம் மற்றும் சாணம் ) மொத்ம்த சுமார் 90% இந்திய கிராமப்புறத்தில் ஆற்றலுக்காக பயன்படுத்தபடுகிறது. நகர்ப்புற பகுதிகளில், இந்த பாரம்பரிய எரிபொருள் மொத்தம் 24% பயன்படுத்தபடுகிறது. ஒவ்வொரு ஆண்டும் இந்தியாவில் மரம், வேளாண் கழிவுகள் மற்றும் உயிரி எரிப்பு பொருட்கள் மூலம் 165 மில்லியன் டன்கள் எரிபொருள் வெளியீடுகளில் உட்புற மற்றும் வெளிப்புற காற்றில் கலக்கின்றன. வாகன மாசு காற்று மாசுபாட்டிற்கு மற்றொரு காரணமாக இருக்கிறது. வாகனபுகையினால் ஏற்படும் மாசு, போக்குவரத்து நெரிசல் எரிபொருள் கலப்படம் மற்றும், தரம் குறைந்த எரிபொருள் எரிப்பு செயல்திறன், அதிவேக சாலை நெட்வொர்க் ஆகியவற்றால் மோசமடையலாம்.\n\nகாற்று(தடுப்பு மற்றும் மாசு கட்டுப்பாடு) சட்டம் காற்று மாசுபாடு 1981 இல் நிறைவேற்றப்பட்டது. இதற்கு பிறகு சில அளவிடக்கூடிய முன்னேற்றங்கள் ஏற்பட்டுள்ளன. எனினும், 2012 சூழல் செயற்பாட்டுச் சுட்டெண் 132 நாடுகளில் மிக குறைந்த காற்று தரம் கொண்டநாடாக இந்தியவை மதிப்பிட்டுள்ளது.\n\nSection::::திடக் கழிவு மாசுபாடு.\nகுப்பை கூளங்கள் இந்திய நகர்ப்புற, கிராமப்புற பகுதிகளில் ஒரு பொதுவான காட்சியாகும். அது மாசுபாட்டிற்கு ஒரு முக்கிய காரணமாக உள்ளது. இந்திய நகரங்கள் 100 மில்லியன் டன்களுக்கு மேற்பட்ட திடக் கழிவை ஒரு ஆண்டில் உருவாக்குகிறது. தெரு முனைகளில் குப்பை மலை போல குவிந்துள்ளது. பொது இடங்களில் மற்றும் தெருவோரங்களில் குப்பை குவிக்கப் பட்டிருப்பத்துடன் ஆறுகள் மற்றும் கால்வாய்களில் குப்பை கொட்டப்படுகின்றது இந்தியவில் குப்பை நெருக்கடி அதிகரித்து வருவதற்கு நுகர்தலே காரணம். இந்திய கழிவு பிரச்சனை கூட ஆட்சி முறையின் ஒரு தோல்வியாக கருதப்படுகிறது.\n\n2000 ஆம் ஆண்டில், இந்தியாவின் உச்ச நீதிமன்றம் அனைத்து இந்திய நகரங்களில் மறுசுழற்சி மற்றும் உரமாக்கல், வீட்டு கழிவு சேகரிப்பு உள்ளிட்ட ஒரு விரிவான கழிவு மேலாண்மை திட்டத்தை செயல்படுத்த வேண்டும் என்று அறிவுறித்தியது. இவை புறக்கணிக்கப்பட்டன. உச்ச நீதிமன்றத்தின் அறிவுறுத்தலுக்கு இணங்க எந்த பெரிய நகரத்திலும் ஒரு விரிவான திட்டம் இயங்கவில்லை.\n\nSection::::ஒலி மாசு.\nநகரங்களில் வாகனங்களின் தேவையற்ற ஒலிபானின் ஓசை அதிக இறைச்சல் ஏற்படுத்துகிறது, அரசியல் நோக்கங்களுக்காகவும், கோயில்கள் மற்றும் மசூதிகளில் போதனைகளுக்காகவும் ஒலிபெருக்கி பயன்பாடு குடியிருப்பு பகுதிகளில் மோசமான ஒலி மாசு ஏற்படுத்துகிறது. ஜனவரி 2010ல், இந்திய அரசு நகர்ப்புற மற்றும் கிராமப்புற பகுதிகளில், அனுமதிக்கப்பட்ட இரைச்சல் அளவு விதிகளை வெளியிட்டது.\n\nSection::::சுற்றுச்சூழல் பிரச்சினைகள் மற்றும் இந்திய சட்டம்.\nஇந்திய உச்ச நீதிமன்றம் 1980களின் பிற்பகுதியிலிருந்து இந்திய சுற்றுச்சூழல் பிரச்சினைகளைப் போக்குவதில் கவனம் செலுத்துகிறது.. பெரும்பாலான நாடுகளில் சுற்றுச்சூழல் பிரச்சினைகளை அரசாங்கத்தின் சட்டத்துறை மற்றும் செயற்குழுக்கள் திட்டமிட்டு செயல்படுத்துகின்றன. ஆனால் இந்தியாவின் அனுபவம் வித்தியாசமானது. இந்திய உச்ச நீதிமன்றம் நேரடியாக சுற்றுச்சூழல் சட்டங்களை இயற்றி விளக்கங்கள் அளிப்பதோடு புதிய மாற்றங்களை அறிமுகம் செய்து வருகிறது. நீதிமன்றம் சூழலை பாதுகாக்க புதிய கொள்கைகள் கொண்டு வந்ததோடு, சுற்றுச்சூழல் சட்டங்களுக்கு புதிய விளக்கம் அளித்துள்ளது. புதிய நிறுவனங்கள் மற்றும் கட்டமைப்புகளை உருவாக்கியதோடு, ஏற்கனவே உள்ள அமைப்புகளுக்கு தீர்ப்புகள் மற்றும் தொடர் அறிவுறுத்தல்கள் மூலம் கூடுதல் அதிகாரங்களை வழங்கியது. தனது ஆணையில் சுற்றுச்சூழல் நடவடிக்கைகள் நடைமுறைப்படுத்துவதற்கான செயல்முறைகள் மற்றும், நிர்வாக நடவடிக்கைகள் மற்றும் தொழில்நுட்ப விவரங்களை வழங்கும். சில விமர்சகர்கள், இந்திய உச்ச நீதிமன்றத்தை பசுமை பென்ச் அல்லது குப்பை மேற்பார்வையாளர்களின் பிரபு என விவரிக்கிறார்கள். ஆதரவாளர்கள் இந்திய உச்ச நீதிமன்றம் சுற்றுச்சூழல் பாதுகாப்பு சட்டத்தில் புதிய கொள்கைகள் கொண்டு வருவதோடு நீதி வழங்குவதிலும் முன்னோடியாக திகழ்வதாக போற்றுகிறார்கள்.\n\nஇந்திய உச்ச நீதிமன்றம் நிர்வாகங்களின் செயற்பாடுகளுக்கு விதிக்கும் தடைகளுக்கான காரணங்கள், சிக்கலானவை என்று நிபுணர்கள் கூறுகின்றனர். அரசு நிறுவனங்களும் அரசுக்கு சொந்தமான அமைப்புகளும் தங்கள் சட்டப்படியான கடமைகளை சரிவர செய்யாததே இதற்கு முக்கிய காரணமாகும். இதுவே மக்கள் நலனுக்காக சமூக குழுக்கள் நீதிமன்றங்களில், குறிப்பாக உச்ச நீதிமன்றங்களில் புகார்கள் பதிவு செய்ய தூண்டியிருக்கிறது.\n\nசுற்றுச்சூழல் பிரச்சினைகள் பற்றிய பொது நலவழக்குகள் மற்றும் நீதிமன்ற நடவடிக்கைகள், இந்திய உச்ச நீதிமன்றத்திற்கு மட்டுமின்றி உயர் நீதி மன்றங்களுக்கு சென்றுள்ளன. மாநிலங்களின் உயர் நீதிமன்றங்களிலும் வழக்குகள் பதிவாகியுள்ளன.\n\nசுற்றுச்சூழல் பிரச்சினைகள் மீது இந்திய நீதிமன்றத்தின் நடவடிக்கைகளும், ஆலோசனைகளும், இந்தியாவின் அனுபவத்தில் நேர்மறை விளைவுகளையே அளித்துள்ளது. உச்ச நீதிமன்றம், தீவிர நீதிமன்ற நடவடிக்கைகள் மூலம், இந்திய மக்களின் நம்பிக்கை சின்னமாக மாறியுள்ளது என்று ஆதரவாளர்கள் கூறுகின்றனர். நீதிமன்ற நடவடிக்கை விளைவாக, இந்திய உச்ச நீதிமன்றம் ஒரு புதிய ஒழுங்குமுறை மற்றும் உரிமைகளை கொண்டு வந்துள்ளது. இந்திய அரசு தன்னிச்சையாக செயல்பட முடியாது என்றும் நியாயமான மற்றும் பொது நலன்கருதி செயல்பட வேண்டும் என்றும் வலியுறுத்தி உள்ளது, மீறினால் நீதிமன்றம் தலையீட்டு அந்த செய்கை செல்லுபடியாகாததாக செய்துவிடும்.\n\nSection::::பாதுகாத்தல்.\nஇந்தியாவில் சூழல்தொகுப்பின் பிரச்சினைகள் சுற்றுச்சூழல் பிரச்சினைகளின் ஒவ்வொரு அங்கமும் முக்கியமான பகுதியுமாகும். காற்றின் குறைந்த தரம் நீர் மாசுபாடு, மற்றும் குப்பை மாசுபாடு ஆகிய அனைத்தும் சூழல்தொகுப்பிற்கு தேவையான உணவு மற்றும் சுற்றுச்சூழலின் தரத்தை பாதிக்கும்.\n\nஇந்தியா ஒரு பெரிய பன்முகப்பட்ட நாடு. அதன் நிலப்பரப்பு மிகவும் வறண்ட பாலைவனங்களையும் உலகின் மிக உயர்ந்த மழை பெய்யும் பகுதிகளையும் கடற்கரை மற்றும் ஆல்பைன் மலை பகுதிகளையும், வெப்ப மண்டல தீவுகளையும் ஆற்றங்கரைகளையும் கொண்டது. இந்தியா மிக அதிகமான காட்டு தாவர வகைகளை கொண்டது. இந்தியா உலகின் பன்னிரண்டாவது உயிரினவளச் செறிவு மிக்க நாடாகும்.\n\nஇந்திய காடுகளின் வகைகள் வெப்ப மண்டல பசுமைமாறாக் காடுகள், வெப்ப மண்டல இலையுதிர் காடுகள், தாழ்நிலக் காடுகலள், சதுப்புநில காடுகள், துணை வெப்பமண்டல காடுகள், மலை காடுகள், புதர்க் காடுகள், துணை ஊசி இலை மற்றும் ஊசி இலை காடுகள் முதலியனவாகும் . இந்த காடுகள் பல்வேறு தாவரங்கள் மற்றும் விலங்கினங்களை கொண்ட சூழல் தொகுப்பாகும்.\n\n\n"}
{"id": "172371", "url": "https://ta.wikipedia.org/wiki?curid=172371", "title": "நெகிழி மறுசுழற்சி", "text": "நெகிழி மறுசுழற்சி\n\nநெகிழி மறுசுழற்சி என்பது ஸ்கிராப் அல்லது கழிவுநெகிழியை மீட்டெடுத்து அசல் வடிவத்தில் இருந்து, சில நேரங்களில் முற்றிலும் வேறுபட்ட பயனுள்ள மறுசெயல்பாடு பொருள்களை தயாரிக்கும் செயல்பாடு ஆகும். உதாரணமாக குளிர்பானம் பாட்டில்களை உருக்கி பின்னர் நெகிழி நாற்காலிகள் மற்றும் மேசைகள் உருவாக்குதல். பொதுவாக ஒரு நெகிழி அதே வகை நெகிழியாக மாற்றப்படுவதில்லை, மற்றும் மறுசுழற்சி செய்யப்பட்ட நெகிழிப் பொருட்களை பெரும்பாலும் மறுசுழற்சி செய்ய இயலாது.\n\nSection::::சவால்கள்.\nகண்ணாடி மற்றும் உலோகம் போன்ற மற்ற பொருட்களுடன் ஒப்பிடுகையில், நெகிழி பாலிமர்களின் மறுசுழற்சிக்கு அதிக செயலாக்கம் தேவைப்படும். பெரிய பாலிமர் சங்கிலிகளின் உயர்ந்த மூலக்கூறு எடை காரணமாக குறைந்த என்ட்ரோபி கொண்டிருக்கும். ஒரு மேக்ரோ மூலக்கூறு அதன் முழு நீள அளவும் சூழலுடன் இடைவினைபுரிகிறது. அதனால் அது போன்ற ஒரு அமைப்பை கொண்ட கரிம மூலக்கூறுடன் ஒப்பிடுகையில் (அடக்கவெப்பம் பார்க்க) அதிக ஆற்றல் தேவைப்படுகிறது. தனியாக வெப்பம் மட்டும் பெரிய மூலக்கூறுவை கலைக்க போதாது, அதனால் நெகிழியை திறமையாக கலந்திட அவை கிட்டத்தட்ட ஒரே அமைப்பு கொண்டதாக இருக்க வேண்டும். பல்வேறு வகையான நெகிழிகளை ஒன்றாக உருக்கும் போது, அவை எண்ணெய் மற்றும் தண்ணீர் போன்ற நிலைகளில் பிரிந்து, தனி அடுக்குகளில் அமைக்கின்றன. கட்ட எல்லைகள் காரணமாக பாலிமர் கலவைகள் பலவீனம் அடையும். இதன் விளைவாக இந்த பொருள்கள் குறைந்த பயன்பாடுகளில் மட்டுமே பயனுள்ளதாக இருக்கும்.\n\nநெகிழிகளை மறுசுழற்சி செய்ய மற்றொரு தடை சாயங்கள், கலப்படங்கள், நிரப்பிகள் மற்றும் சேர்ப்பான்களின் பரவலான பயன்பாடு ஆகும். பாலிமர் பிசுபிசுப்பாக இருப்பதால் மலிவாக நிரப்பிகளை நீக்க இயலாது, மற்றும் கூடுதல் சாயங்களை நீக்கும் செயல்முறைகளினால் பாலிமர் சேதமடைந்துவிடும். கூடுதல் சேர்ப்பான்கள் குறைவாக சேர்ப்பதால் பான கன்டெய்னர்கள் மற்றும் நெகிழிப் பைகள் அடிக்கடி மறுசுழற்சி செய்து பயன்படுத்தப்படுகின்றன. இன்னும் கழிவுகளிலிருந்து மற்றும் குப்பைகளில் இருந்து நெகிழி அதிக அளவில் அகற்ற மற்றொரு தடையாக இருப்பது, சிறிய நெகிழி பொருட்களுக்கு உலகளாவிய முக்கோணம் மறுசுழற்சி சின்னம் மற்றும் அதனுடன் இணைந்த எண் இல்லாதே காரணம். இதற்கு ஒரு சரியான உதாரணம் பொதுவாக துரித உணவு உணவகங்களில் விநியோகம் பயன்படும் அல்லது பிக்னிக்களில் பயன்பாட்டுக்கு கோடிக் கணக்கில் விற்கப்படும் நெகிழி பாத்திரங்கள் ஆகும்.\n\nமக்கும் நெகிழிகளின் பயன்பாடு அதிகரித்து வருகிறது. இந்த நெகிழிகள் மறுசுழற்சி செய்யப்படும் பிற நெகிழியுடன் கலந்து இருந்தால், மீட்டெடுத்து நெகிழியின் பண்புகள் மற்றும் உருகும் நிலை மாறுவதால் மீண்டும் மறுசுழற்சி செய்ய இயலாது.\n\nSection::::செயல்முறைகள்.\nமறுசுழற்சிக்கு முன், நெகிழி தங்கள் பிசின் வகையை பொறுத்து வரிசைப்படுத்தப்படுகின்றன. நெகிழியை மிட்பவர்கள் 1988இல் நெகிழி தொழில் சங்கம் மூலம் உருவாக்கப்பட்ட பிசின் அடையாள குறியீட்டை பயன்படுத்தினர். இது பாலிமர் வகைகளை வகைப்படுத்தும ஒரு முறை. பாலியெத்திலின் டேரேப்தலேட் பொதுவாக பிஇடி என குறிப்பிடப்படுகிறது. இதன் பிசின் குறீயிட்டு எண் 1. நெகிழி மீட்பாளர்கள் இப்போது [ரிஐசி] பதிலாக தானியங்கி அமைப்புகளை பயன்படுத்துகிறார்கள். அகச்சிவப்பு தொழில்நுட்பம் இதற்கு எடுத்துக்காட்டு. சுழற்சிக்கு முன்னர், நெகிழி பொருட்கள் நிறத்தின் அடிப்படையில் பிரிக்கப்படும். மறுசுழற்சி செய்யபடவேண்டிய நெகிழி துண்டு துண்டாகப்படும். இந்த துண்டு துண்டுகளாக ஆக்கப்பட்ட நெகிழியில் இருந்து பின்னர் காகித அடையாளங்கள் போன்ற அசுத்தங்கள் அகற்றும் நடவடிக்கைகள் மேற்கொள்ளப்படும் . இந்த துண்டுகள் பின்னர் துகள்கள் வடிவத்தில் உருகப்பட்டு மற்ற பொருட்களை உற்பத்தி செய்ய பயன்படுத்தப்படும்.\n\nSection::::மோனமர் மறுசுழற்சி.\nமறுசுழற்சி சவால்களை பாலிமர் உற்பத்தி செய்ய பயன்படுத்தப்படும் பாலிமெரிஷேஹன் என்பதற்கு எதிர்மறையான செயல்பாடன மோனமர் மறுசுழற்சி முறையை பயன்படுத்தி தீர்க்க முடியும். இந்த முறையின் மூலம் பாலிமர்களை உருவாக்கிய இரசாயனங்களின் கலவையை பெற முடியும். இதை சுத்திகரித்து அதே வகை புதிய பாலிமர் சங்கிலிகளை ஒன்றிணைக்க முடியும். தியு பாண்ட் மீதநோலைசிஸ் மூலமாக பிஇடி மறுசுழற்சி செய்யும் ஒரு முன்னோட்ட ஆலையை கேப் ஃபியர், வடக்கு கரோலினா, யுஎஸ்ஏவில் திறந்தார். இந்த ஆலை பொருளாதார அழுத்தங்கள் காரணமாக மூடப்பட்டது.\n\nSection::::வெப்ப பலபடியாக்கமகற்றல்.\nமற்றொரு மிகவும் துல்லியம் இல்லாத முறை வெப்ப பலபடியாக்கமகற்றல். இந்த செயல்முறை பெட்ரோலியமாக பாலிமர்களை மாற்றுதலாகும். இநத செயல்முறை மூலம அனல் இறுகுமங்கள் ஆகிய வல்கனைஸ் செய்த ரப்பர்,டயர்கள் போன்ற பொருட்கள், மற்றும் இறகுகளில் உள்ள பாலிமர்கள், மற்றும் பிற விவசாய கழிவுகளில் உள்ள பாலிமர்கள் ஆகியவற்றை மாற்ற இயலும். இயற்கை பெட்ரோலியம் போல இந்த செயல்முறை மூலம் உற்பத்தியான இரசாயனங்களைக் கொண்டு எரிபொருள்கள் மற்றும் பாலிமர்கள் தயாரிக்கப்படுகின்றன. வான்கோழி கழிவை உள்ளீடுப் பொருளாக பயன்படுத்தி கார்தேஜ் மிசோரி, அமெரிக்காவில் ஒரு முன்னோட்ட ஆலை உள்ளது. வளிமயமாக்கல் இதே போன்ற செயல்முறை, ஆனால் அது தொழில்நுட்ப ரீதியான மறுசுழற்சி இல்லை. ஏனெனில் பாலிமர்கள் இதன் விளைவாக கிட்ட வாய்ப்பு இல்லை.\n\nSection::::வெப்ப அழுத்துதல்.\nஇந்த முறையைக் கொண்டு தொடங்கப்பட்ட நிறுவனங்கள் குறிப்பாக ஆஸ்திரேலியா,அமெரிக்கா மற்றும் ஜப்பான் ஆகிய நாடுகளில் பிரசித்தி பெற்று வருகிறது. வெப்ப அழுத்த செயல்முறையில் மென்மையான நெகிழிப் பைகள் முதல் கடின தொழில்துறை கழிவுகள் வரை வகைப்படுத்தப்படாத, சுத்தம் செய்யப்பட்ட அனைத்து நெகிழிகளும் டம்பிலர்களில் (பெரிய சுழலும் டிரம்ஸ்) (பெரிய துணி உலர்த்திகள் போன்றது) கலக்கிறது . இந்த முறையில் வடிவப்பொருந்தும் இல்லாத அனைத்து நெகிழிகளும் மறுசுழற்சி செய்யப்படும். எனினும், டிரம்ஸ் சுழல்வதற்கும் மற்றும் உருக்கிய குழாய்களை வெப்பமூட்டுவதற்கும் ஆற்றல் செலவுகள் உயர்கிறது.\n\nSection::::பிற செயல்முறைகள்.\nமற்றொரு முறையில், நெகிழி பல வகையான ஸ்கிராப் எஃகு போன்றவற்றை மறுசுழற்சி செய்ய ஒரு கார்பன் மூலப்பொருளாக பயன்படுத்தப்படுகிறது. \n\nSection::::பயன்பாடுகள்.\nSection::::பிஇடி.\nஉபயோகிக்கப்பட்ட பாலியெத்திலின் டேரேப்தலேட் (பிஇடி) அல்லது (பிஇடிஇ) கொள்கலன்கள் வண்ணங்களின் அடிப்படையில் வரிசைப்படுத்தபட்டு விற்பனைக்கு அனுப்பப்படுகின்றன. பிஇடி மறுசுழற்சி செய்பவர்கள் அவற்றை மேலும் வரிசைப்படுத்தி, கழுவி தூளாக்குகிறார்கள். இத்தகைய வரையறைகள் மற்றும் பிஇடி அல்லாத லேபிள்கள், மூடிகள் ஆகியவை இந்த செயல்முறையின் போது நீக்கப்படும். தூய்மையான துகள்கள் உலர்த்தப்படும். மேலும் இவை உருக்கி வடிகட்டி துகிளாக்கப்பட்டு உணவு தொடர்புக்கு-அங்கீகரிக்கப்பட்ட பிஇடி ஆக உருவாக்கப்படுகின்றன.\n\nரிபிஇடி பரவலாக பாலியஸ்டர் இழைகள் தயாரிக்க பயன்படுத்தப்படுகிறது. நுகர்வோர்களிடம் இருந்து பெறப்படும் பிஇடி கழிவு நசுக்கப்பட்டு துகில்களாக வெட்டப்படுகின்றன. பின்பு பேல்களாக உருட்டி அழுத்தப்பட்டு விற்பனைக்கு வழங்கப்படுகிறது.\n\nஇந்த மறுசுழற்சி செய்யப்பட்ட பிஇடியின் ஒரு பயன்பாடு ஆடை தொழிற்துறையில் பயன்படுத்தப்படும் துணிகளை உருவாக்குவது. இது சமீபத்தில் பிரபலமடைய தொடங்கி உள்ளது. பிஇடி செதில்களில் இருந்து துணிகள் மற்றும் நூல்கள் நூற்கப்படும். இதிலிருந்து ஆடைகள் தயாரிக்கப்படுகின்றன. இது புதிய பிஇடியில் இருந்து பாலியஸ்டர் உருவாக்குவதை போலவே எளிதாக செய்யப்படுகிறது. மறுசுழற்சி பிஇடி நூல் அல்லது துணிகள் தனியாக அல்லது மற்ற இழைகளுடன் சேர்த்து பல்வேறு ஆடைகள் உருவாக்க பயன்படுத்தபடுகின்றன. இந்த துணிகள் ஜாக்கெட்டுகள், கோட், காலணிகள், பைகள், தொப்பிகள், மற்றும் வலுவான நீடித்து உழைக்கும் பொருட்களை உருவாக்க பயன்படும். எனினும் இந்த துணிகளின் தன்மை கடினமாக இருப்பதால் தோலுக்கு எரிச்சல் ஏற்படுத்தலாம். எனவே, தோலுக்கு மென்மையான ஆடை செய்ய பயன்படுத்தப்படுவதில்லை. ஆனால் இன்றைய புதிய சூழல் உணர்வினால் உலகில் \"பச்சை\" பொருட்களின் தேவை அதிகரித்துள்ளது . இதன் விளைவாக மறுசுழற்சி பிஇடியில் செய்யப்பட்ட துணி பயன்பாட்டிற்கு புதிய சந்தை இருப்பதால் பல ஆடை நிறுவனங்கள் இதை மேலும் பயன்படுத்திக் கொள்ளும் புதியவழிமுறைகளை கண்டுபிடிக்க தொடங்கி உள்ளன. புதிய துணிகளை உருவாக்குவதில் புதிய வழிகளையும் துணிகளுக்கு புதிய பயன்பாடுகளையும் , பிற பொருட்களுடன் துணியை கலக்கும் புதிய வழிமுறைகளும் கண்டறியப்பட்டுள்ளன. இந்த துறையில் புதிய உத்திகளை கொண்டு உருவாகப்பட்டு முன்னணியில் இருக்கும் துணிகளில் சில பில்லபாங்கின் இகோ சுப்ரீம் சூயூட், லிவிட்டியின் ரிப்-டைட் III, வெல்மேன்னின் இகோ ப்பி, (முன்னர் இகோ ஸ்பன் என அழைக்கப்பட்டது) மற்றும் ரிவேரின் ரிவோவன். சில நிறுவனங்கள் தங்கள் தயாரிப்புகளில் மறுசுழற்சி பிஇடி பயன்படுத்தி கிரேசி சட்டைகள் மற்றும் ப்லேபாக் போன்ற ஆடைகளை உருவாகுகிறார்கள்., Crazy Shirts\n\nSection::::பிவிசி.\nஐரோப்பாவில், பிவிசி கழிவு மேலாண்மை வளர்ச்சி வினைல் 2010 என்ற நிறுவனத்தால் கண்காணிப்படுகிறது.இது 2000இல் நிறுவப்பட்ட ஒரு சட்ட நிறுவனம். வினைல் 2010, ஒரு கண்காணிப்பு குழுவை நிருவி வருடாந்திர விமர்சனங்களை வெளியிடும்.மறுசுழற்சி செயல்பாடுகள் ஒன்று வினிலூப் டெக்சிலூப். இது கரைப்பான் அடிப்படையிலான இயந்திர மறுசுழற்சிக்கு பயன்படுத்தப்படுகிறது. \n\nSection::::எச்டிபி.\nமிகவும் அடிக்கடி மறுசுழற்சி செய்யப்படும் நெகிழி எச்டிபி(உயர் அடர்த்தி பாலியெத்திலின்).இது மறுசுழற்சிக்குப் பின் நெகிழி மேசைகள், அட்டவணைகள், சாலையோர தடைகள், பெஞ்சுகள், லாரி சரக்கு லயனர்கள், குப்பை வாங்கிகளை, எழுதுபொருட்கள்(எ.கா. அளவு கோல்கள்) மற்றும் பிற நீடித்து உழைக்கும் நெகிழிகள் முதலியன தயாரிக்கப் பயன்படுத்தப்படுகின்ரது.\n\nSection::::பிஸ்.\nபெரும்பாலும் பாலியெஸ்டரின் தயாரிப்புகள் தற்போது போதிய ஊக்கத்தொகை இல்லாத காரணத்தினால் மறுசுழற்சி செய்யப்படுவதில்லை. இதன் விளைவாக, உற்பத்தியாளர்கள் போதுமான ஸ்கிராப் பெற முடியாது. விரிவாக்கப்பட்ட பாலியெஸ்டரின் ஸ்கிராப் இபிஎஸ் காப்பு தாள்கள் மற்றும் பிற இபிஎஸ் பொருட்கள் போன்ற பொருட்களுடன் எளிதாக சேர்க்க முடியும். இது இபிஎஸ் செய்ய பயன்படுத்தாத போது, உடை தொஙவிடும் கொக்கிகள் , பூங்கா பெஞ்சுகள் , பூந்தொட்டிகள் , பொம்மைகள், அளவுகோல்கள், பட சட்டகங்கள் மற்றும் கட்டிட அச்சுகள் செய்யப் பயன்படுகின்றது.\n\nமறுசுழற்சி இபிஎஸ் பல உலோக வார்ப்பு செயல்பாடுகள் பயன்படுத்தப்படுகிறது. ரச்தர இபிஸ்சில் இருன்து தயரிக்கப்படுகின்ரது. சிமெண்டுடன் இணைந்து உறுதியான அடித்தளங்கள் மற்றும் சுவர்கள் செய்யும் ஒரு காப்பீட்டு பொருளகப் பயன்படுத்தப்படுகின்றது. 1993ல் இருந்து, அமெரிக்க உற்பத்தியாளர்கள் சுமார் 80% மறுசுழற்சி இபிஎஸ் கொண்ட கான்கிரீட் காப்பீட்டு வடிவங்களை தயாரித்துவருகின்றனர்.\n\nSection::::மற்ற நெகிழிகுகள்.\nவெள்ளை நெகிழி பாலியெஸ்டரின் நுரைகள் பொருள்களை பத்திரபடுத்தப் பயன்படுத்தப்படுகிறது. பெரும்பாலும் கப்பல்களில் மறுபயன்பாட்டிற்கு ஏற்கப்படுகின்றன.\n\nஇஸ்ரேலில் வெற்றிகரமாக மேற்கொள்ளப்பட்ட சோதனைகளின் விளைவாக நகராட்சி கழிவுகளில் இருந்து மீக்கப்பட்ட நெகிழிகள் வாளிகள் போன்ற பயனுள்ள வீட்டு பொருட்களாக மறுசுழற்சி செய்ய முடியும் என்று தெரிய வந்துள்ளது. \n\nஇதேபோல்,விவசாய கழிவுகளிலிருந்து கிடைக்கும் நெகிழிகள் வெற்றிகரமாக தொழில்துறை பயன்பாடுகளில் உபயோகிகப்படும் மிக பெரிய பொருட்களாக மறுசுழற்சி செய்யப்பட்டுள்ளது. வரலாற்று ரீதியாக, இந்த விவசாய நெகிழிகளை நிலத்தில் நிரப்பியும் அல்லது தளம் மீது எரித்தும் வந்தன. Historically, these agricultural plastics have primarily been either landfilled or burned on-site in the fields of individual farms. \n\nமாசுபாட்டைத் தவிர்க்க, 220 டிகிரி செல்சியஸ் கீழ் துண்டாக்கப்பட்ட உருகிய மறுசுழற்சி செய்யப்பட்ட நெகிழியை பிடுமண்ண்டன் இணைத்து ஒரு சாலை பரப்பை முறைப்படுத்தும் உத்தியை இந்தியாவின் கேரளா நெடுஞ்சாலை ஆராய்ச்சி நிலையத்தை சேர்ந்த, டாக்டர் எஸ்.மது உருவாகியுள்ளார் என்று சிஎன்என் அறிவித்துள்ளது. இந்த சாலை மேற்பரப்பு மிகவும் நீடித்து இருப்பதுடன் பருவ மழையை எதிர்கொள்ளும். நெகிழி இந்தியாவில் கைகளால் பிரித்து எடுக்கபடுகிறது. தோராயமாக 500மீ நீளமும் ,8மீ அகலமும் கொண்ட இரண்டு வழிப்பாதை சாலையாக 60 கிலோ நெகிழி கொண்டு ஒரு சோதனை சாலை அமைக்கப்பட்டது. மெல்லிய ஏடுகளாக்கப்பட்ட சாலை கழிவுகளை புழுதி போன்ற சிறிய செதில்களாக்கி வெப்ப ஆலையில் சீராக பிசுபிசுப்பு பிடுமண்ணுடன் ஒரு தனிப்பயனாக்கப்பட்ட இயந்திரத்தில் அறிமுகப்படுத்தப்படுகிறது. பெங்களூர் மற்றும் இந்திய சாலை ஆராய்ச்சி மையம் ஆகிய இரண்டிலும் சோதனைகள் மேற்கொள்ளப்பட்டது. 'கே.கே. செயல்முறை' பயன்படுத்தி கட்டப்பட்ட சாலைகள் வெடிப்பு, குளிர், வெப்பம் ஆகியவற்றிற்கு எதிராக மூன்று பங்கு எதிர்ப்பு திறனும், நீண்ட நாள் பயனுள்ளதாகவும் இருக்கும் என்று குறிப்பிடப்படுகிறது.\n\nSection::::மறுசுழற்சி விகிதங்கள்.\nமறுசுழற்சி செய்யப்படும் நெகிழிகுகளின் அளவு 1990 முதல் ஒவ்வொரு ஆண்டும் அதிகரித்து வருகிறது. ஆனால் அதன் விகிதம் செய்தித்தாள்(80%) மற்றும் நெளி இழையட்டை(70%) போன்ற பிற பொருட்களை விட குறைவாக உள்ளது . 2008 அமெரிக்க நெகழி கழிவுகள் ஒட்டுமொத்தமாக 33.6 மில்லியன் டன்கள் என்று மதிப்பிடப்பட்டுள்ளது; 2.2 மில்லியன் டன்(6.5%) மறுசுழற்சி செய்யப்பட்டது மற்றும் 2.6 மில்லியன் டன்(7.7%) ஆற்றலுக்காக எரிக்கப்பட்டது. 28.9 மில்லியன் டன், அல்லது 85.5%, நிராகரிக்கப்பட்ட, குப்பைகள் நிலத்தை நிரப்ப பயன்படுத்தபடுகிறது. \n\nSection::::பொருளாதார மற்றும் எரிசக்தி திறன்.\nநவம்பர் 2008இல், அமேரிக்காவில் பிஇடி ஆகியவற்றின் விலை டன்னுக்கு 370 டாலரில் இருந்து 20 டாலராக குறைந்தது. மே 2009இல் நிலையான விலையை அடைந்தது.\n\nSection::::நெகிழி அடையாள குறியீடு.\nஐந்து வகையான நெகிழி பாலிமர்கள் உலகளவில் பயன்படுத்தப்படுகின்றது(கீழே அட்டவணையை பார்க்கவும்). அவை ஒவ்வொன்றும் குறிப்பிட்ட பண்புகள் உடையவை. மேல் சொன்ன ஐவகை நெகிழி பாலிமர்களை நெகிழி அடையாள குறியீடு (பிஐசி) மூலம் அடையாளப்படுத்தலாம். அந்த குறியீடு பொதுவாக ஒரு எண் அல்லது ஒரு எழுத்தாக இருக்கும். உதாரணமாக, குறைந்த அடர்த்தி பாலித்தின் எண் \"4\" அல்லது \"LDPE\" என்ற எழுத்துக்கள் மூலம் அடையாளம்காணலாம். பிஐசி மூன்று-அம்புகுறிகளுக்கு நடுவே தோன்றும். இச்சின்னம் நெகிழி புதிய தயாரிப்புகளாக மறுசுழற்சி செய்ய முடியும் என்பதை குறிக்க பயன்படுத்தப்படுகிறது.\n\nநெகிழி அடையாள குறியீடு நெகிழி தொழில் சங்கத்தாள் அறிமுகப்படுத்தப்பட்டது. வெவ்வேறு பாலிமர் வகைகளை ஒரு சீரான முறையில் அடையாளம் காணவும் மற்றும் மறுசெயல்பாடு நிறுவனங்கள் பல்வேறு நெகிழிகளை மறு சுழற்சி செய்ய உதவுகிறது , நெகிழி பொருட்கள் உற்பத்தியாளர்கள் சில நாடுகளில் பகுதிகளில் PIC அடையாளங்கள் பயன்படுத்த வேண்டும் மற்றும் தேவைகள் உள்ளன தன்னார்வமாக PIC தங்கள் தயாரிப்புகளை குறிக்க முடியாது. [74] வாடிக்கையாளர்கள் பொதுவாக தளத்தில் அல்லது உணவு / ரசாயன பேக்கேஜிங் மற்றும் கொள்கலன்கள் உள்ளிட்ட நெகிழி பொருட்கள், பக்கத்தில் காணப்படும் குறியீடுகள் அடிப்படையில் நெகிழி வகைகளை அடையாளம் காணலாம். அது கழிவு இந்த வகை மிக சேகரிக்க மற்றும் மறுசுழற்சி செய்யும் நடைமுறை அல்ல என PIC, வழக்கமாக பேக்கேஜிங் திரைப்படங்களில் இல்லை.\n\n\n"}
{"id": "172377", "url": "https://ta.wikipedia.org/wiki?curid=172377", "title": "இந்தியாவில் பணவீக்கம்", "text": "இந்தியாவில் பணவீக்கம்\n\nபொருளாதாரத்தின் செயல்பாட்டை நிர்ணயிப்பதில் பணவீக்கத்திற்கு முக்கிய பங்கு உண்டு. இந்தியா கலப்பு பொருளாதாரத்தை உடைய நாடு. முதலாளித்துவம், சமவுடமை இரண்டும் இதில் உண்டு. அண்மைய பணவீக்க எழுச்சிக்கு, பல அரசியல், பொருளாதார நெருக்கடிகள் இருப்பதாக முன்னாள் தலைமை அமைச்சர் மன்மோகன் சிங் தலைமையிலான குழு கண்டறிந்தது.\n\nஇதுவரை ஏற்பட்ட பொருளாதார ஏற்ற இறக்கங்களைக் கொண்டு, பணவீக்க அளவீட்டு முறை தவறானதா என்று பல பொருளாதார நிபுணர்கள் கேள்வி எழுப்புகிறார்கள். இந்தியாவில் பணவீக்கத்தை கண்டுபிடிப்பதற்கு மொத்த விலைக் குறியீட்டு எண் என்ற முறையை பயன்படுத்துகிறார்கள். பல வளர்ந்த நாடுகளில் நுகர்வோர் விலைக் குறியீட்டு எண் என்ற முறையினால் பணவீக்கம் கணக்கிடப்படுகிறது. \n\nSection::::அளவீடு.\nபணவீக்கத்தை அளவிடுவதற்கான இந்திய முறை நவீனமான முறை இல்லை என்று கூறப்படுகிறது. இந்திய விளக்கப்படங்கள் மற்றும் கட்டமைப்புகள், இரண்டாவது அடிப்படையில் பணவீக்கத்தை அளவிட இந்தியாவை அனுமதிக்கவில்லை. \n\nSection::::நுகர்வோர் விலைக் குறியீடு.\nநுகர்வோர் விலைக் குறியீட்டெண் பணவீக்கத்தை அளவிடுவதற்கு ஒரு மேம்பட்ட கருவி என்றாலும், தற்போதைய மொத்த விற்பனை விலை குறியீட்டிலிருந்து இந்தியா மாறுவதற்கு பல சிக்கல்கள் உள்ளன. நுகர்வோர் விலை குறியீட்டு எண்கள் அறிக்கை இடுவதற்கு நிறைய நேரம் ஆவதால் நுகர்வோர் விலை குறியீட்டை இந்தியாவில் பயன்படுத்துவதற்கு சாத்தியம் அல்ல. நுகர்வோர் விலை குறியீட்டு எண் ஒரு மாத அடிப்படையில் கணக்கிடப்படும் என்பதும் மொத்த விற்பனை விலை குறியீட்டு எண் ஒரு வாராந்திர அடிப்படையில் கணக்கிடப்படும் என்பதும் விவாதத்திற்குரிய புள்ளி ஆகும். இருப்பினும் நுகர்வோர் குறியீடு மொத்த விற்பனையாளர்களை விட பதிவு செய்யப்பட வேண்டுமென்றால் இந்த முறையை பின்பற்றப்படவேண்டும்.\n\nSection::::சிக்கல்கள்.\nவளரும் பொருளாதாரம் எதிர்கொள்ளும் சிக்கல்கள் பல. குறிப்பாக மத்திய வங்கியின் பணவியல் கொள்கை, பணவீக்கம் மற்றும் விலை நிலைத்தன்மை என கூறலாம். பொருட்களின் விலையை ஒரு நிலையாக கட்டுப்படுத்தவே மத்திய வங்கி இயங்குகிறது. விலை நிலைத்தன்மை, சேமிப்பு அணிதிரட்டல் மற்றும் நீடித்த பொருளாதார வளர்ச்சிக்காக ஒரு நல்ல சூழலை உருவாக்கும். உற்பத்திக்கும் பணவீக்கத்திற்கும் ஒரு நீண்ட கால வர்த்தக பரிமாற்றம் உண்டு என்று இந்திய ரிசர்வ் வங்கி முன்னாள் ஆளுநர் சி. ரங்கராஜன் சுட்டிக்காட்டுகிறார். குறுகிய கால வர்த்தக பரிமாற்றம், எதிர்காலத்தில் விலை நிலையை நிச்சயமற்றதாக மட்டுமே ஆக்கும் என்று அவர் கூறுகிறார். \n\nSection::::உகப்பு பணவீக்க விகிதம்.\nபணவியல் கொள்கையை தீர்மானிப்பதில் இது அடிப்படையாக அமைகிறது. சிறந்த பணவீக்கத்திற்கு இரண்டு விவாதத்திற்குரிய விகிதங்கள் உள்ளன. தொழில்துறை பொருளாதாரத்தில் இருக்கும் பணவீக்கம் 1-3 அல்லது 6-7 சதவீதம் ஆகியவைதான் அந்த இரண்டு விகிதங்கள். விரிவான பணவீக்க விகிதத்தை அடவிடும் போது சில பிரச்சினைகள் ஏற்படும்.பணவீக்க விகிதம், பொதுவாக, உண்மையான விகிதத்தை விட அதிகமாக அளவிடப்படுகிறது. இரண்டாவதாக, ஒரு பொருளின் தர முன்னேற்றங்கள் அதன் விலை குறியீட்டை பாதிக்கும். இதை பணவீக்க கணக்குகளுக்குள் சேர்பதற்கு சிக்கல் ஏற்படுகிறது. குறைந்த விலை பொருளை நுகர்வோர் விரும்பி அதிகமாக வாங்குவதால், பணவீக்க கணக்கில் அப்பொருளுக்கு அதிக எடை உண்டு. இதைக் கொண்டு கணக்கிடுவதற்கு அதிகமான நேரம் ஆகிறது. \n\nSection::::பண விநியோகமும் பணவீக்கமும்.\nபொருளாதாரத்தில் மத்திய வங்கிகள் அதிகமாக பணத்தை விநியோகத்தில் விடுவது அளவு தளர்த்துவது என கூறப்படும். இது பணவீக்க இலக்கை அதிகப்படுத்த அல்லது மிதமாக்க உதவுகிறது. குறைந்த விகிதம் பணவீகத்திற்கும் அதிக வளர்ச்சி பண விநியோகத்திற்கும் இடையே ஒரு புதிர் உள்ளது. தற்போதிய பணவீக்கம் குறைவாக இருந்தால், அதிக மதிப்புள்ள பணத்தை விநியோகத்தில் விடுவது நல்லது. மேலும், குறைந்த உற்பத்தி இருந்தால், ஒரு இறுக்கமான பணவியல் கொள்கை மிக கடுமையான முறையில் உற்பத்தியை பாதிக்கும். அளிப்பு அதிர்வுகள் பணவியல் கொள்கையில் ஒரு மேலாதிக்க பங்கை கொண்டுள்ளன. 1998-99 ல் கோதுமை, கரும்பு மற்றும் பருப்பு வகைகள் அளவுக்கு அதிகமான அறுவடை செய்யப்பட்டன. இது விரைவான விநியோகத்திற்கு வழிவகுத்தது. இதனால் இவைகளின் விலைகள் அதன் முந்தைய ஆண்டை விட அதிகமாக இருந்தது. 1991 ல் வணிக விடுதலையினால் இறக்குமதி போட்டி அதிகரித்தது. மலிவான விவசாய மூலப்பொருட்கள் கொண்டு தயாரிக்கும் பொருட்கள் மற்றும் துணி தொழில் இவை இரண்டிலும் உற்பத்தி போட்டி குறைந்துள்ளது. இந்த செலவு சேமிப்பு தொழில்நுட்பங்கள் குறைந்த பணவீக்க விகிதத்தில் இருக்க உதவின.\n\nSection::::உலகளாவிய வர்த்தகம்.\nஇந்திய ரிசர்வ் வங்கி உலக வர்த்தக பொருட்கள் மற்றும் சேவைகளினால் டாலருக்கு எதிராக ரூபாயை பலவீனப்படுத்தும் முயற்சியின் விளைவாக இந்தியாவில் பணவீக்கம் ஏற்படுகிறது. உள்நாட்டு பணவீக்கத்தை விட இதுதான் பணவீக்க நெருக்கடிக்கு காரணமாக இருந்தது என கருதப்படுகிறது. அமெரிக்க டாலர் திடீரென 30% உயர்ந்த போது, ரிசர்வ் வங்கி டாலரை ஒரு பெரிய அளவில் பொருளாதாரத்தில் உட்செளுத்தியது. இதனால் வர்த்தகம் சாரா பொருட்களின் பணவீக்கம் உயர்ந்தது. ரிசர்வ் வங்கி பலவீனமான டாலர் மாற்று விகிதத்திற்கு, ஏற்றுமதியை மானியமாக கொடுப்பது தெளிவாக தெரியவருகிறது. இவை அனைத்தும் நாட்டின் மத்திய வங்கியின் ஆபத்தான பணவீக்க கொள்கைகளைகளை காட்டுகிறது.\n\nSection::::காரணிகள்.\nஒரு நாட்டின் பணவீக்க பாதிப்பை கண்டறியவும் அந்நாட்டின் கொள்கைகளை பகுப்பாய்வு செய்யவும் உதவுவதற்கு பல காரணிகள் உள்ளன. பணவீக்கத்தால் வேலைவாய்ப்பு உருவாக்கம் மற்றும் வளர்ச்சி குறித்து பிலிப்ஸ் வளைவு சித்தரிக்கிறது.\n\nSection::::தேவை காரணிகள்.\nபொருளாதாரத்தில் மொத்த தேவை மொத்த விநியோகத்தை விட மிஞ்சினால் இது ஏற்படும். மேலும், அதிக பணம் சில பொருட்களை துரத்தும் போது ஏற்படும் நிலைமை என்வும் இதை விவரிக்கலாம். எடுத்துக்காட்டாக, ஒரு நாட்டில் ஒரு பொருளை செய்ய 550 அலகுகள் உற்பத்தி செய்ய மட்டுமே திறன் கொண்டது. ஆனால் அந்நாட்டின் உண்மையான தேவை 700 அலகுகளாக உள்ளது. எனவே, பற்றாக்குறை காரணமாக அந்த பொருளின் விலை உயர்கிறது. வறட்சி மற்றும் வெள்ளம் அல்லது போதுமான தானிய சேமிப்பு முறைகள் இல்லாததால் தானியங்களின் உற்பத்தி குறையும். இதனால் விலை உயர்கிறது. இந்த சூழ்நிலை இந்தியாவில் வழக்கமாக காணப்படுகிறது.\n\nSection::::விநியோக காரணிகள்.\nவழங்கல் பகுதியில் இருக்கும் பணவீக்கம் இந்தியாவில் பணவீக்க உயர்விற்கு ஒரு முக்கிய அங்கம் ஆகும். விவசாய பற்றாக்குறை அல்லது ஒரு இடத்திலிருந்து இன்னொரு இடத்திற்கு கொண்டு செல்லும் போது பொருட்கள் சேதம் அடைவதனால் அப்பொருளின் பற்றாக்குறை ஏற்படுகிறது. இது அதிக பணவீக்க அழுத்தங்களை ஏற்படுத்தும். இதேபோல், அதிக விலை தொழிலாளர்களினால் ஒரு பொருளின் தயாரிப்பு செலவு அதிகரிக்கிறது. இதனால் அப்பொருளின் இறுதி விலை அதிகரிக்கிறது. மேலும், உலக அளவில் ஏற்படும் விலைவாசி உயர்வு, விநியோக பக்கத்திலிருந்து பணவீக்கத்தை பாதிக்கிறது.\n\nSection::::உள்நாட்டு காரணிகள்.\nஇந்தியா போன்ற வளர்ச்சி குறைந்த பொருளாதாரங்களுக்கு பொதுவாக குறைந்த வளர்ச்சியடைந்த நிதி சந்தை இருக்கும். இது வட்டி விகிதங்களுக்கும் தேவைகளுக்கும் இடையே ஒரு பலவீனமான பிணைப்பை உருவாக்குகிறது. இதனால் ஒரு உண்மையான பண இடைவெளி ஏற்படுகிறது. இது, விலை உயர்வையும் பணவீக்கத்தையும் நிர்ணயிப்பதற்கு ஒரு முக்கிய காரணம் என உறுதியாக கூறலாம். வெளியீடு மற்றும் உண்மையான பணம் இடைவெளி இவை இரண்டிற்கும் இந்தியாவில் ஒரு இடைவெளி உள்ளது. மிக வேகமாக பணம் மக்களிடையே போய் சேர்கிறது. ஆனால் பொருட்களுக்கு அதிக நேரம் ஆகிறது. பணவீக்கம் இதனாலும் அதிகரிக்கிறது. பதுக்கி வைப்பதும் இந்தியாவில் ஒரு பெரிய பிரச்சணை. தங்கம் மற்றும் வெள்ளி போன்ற விளைபொருட்கள் மற்றும் அவற்றின் விலை உயர்வுக்கு பல நிலைப்பாடுகள் உள்ளன.\n\nSection::::புற காரணிகள்.\nஇந்தியாவில் எழும் பணவீக்க அழுத்தங்களுக்கு நாணய மாற்று வீதம் நிர்ணயம் ஒரு முக்கியமான அங்கமாகும். இந்தியாவில் இருக்கும் தாராளவாத பொருளாதார கண்ணோட்டம் உள்நாட்டுச் சந்தைகளை பாதிக்கிறது. அமெரிக்காவிலிருந்து பொருட்களை இந்தியா இறக்குமதி செய்கிறது. இதனால், அமெரிக்காவில் பொருட்களின் விலை அதிகரித்தால் இந்தியாவிலும் விலை உயர்கிறது. எனவே, உரிய மாற்று விகிதம் மற்றும் இறக்குமதி பணவீக்கம், ஒரு பொருளாதாரத்தின் போட்டித்தன்மையையும் சவால்களையும் சித்தரிக்கும்.\n\nSection::::மதிப்பு.\nஇறைச்சி, காய்கறிகள், பால் மற்றும் பருப்பு வகைகளின் விலைகள் கடுமையாக உயர்ந்ததால், ஏப்ரல் 2012 இல் பணவீக்கம் 7.23% யை அடைந்தது. ஏப்ரல் 2011 இல் பணவீக்கத்தின் மதிப்பு 9.74% ஆக இருந்தது.\n"}
{"id": "172381", "url": "https://ta.wikipedia.org/wiki?curid=172381", "title": "குமிழறை", "text": "குமிழறை\n\nகுமிழ் அறை (\"bubble chamber\") என்பது அயனியாக்கும் தன்மை கொண்ட துகள்களின் இயக்கத்தை, அவைகளின் பாதையை அறிய கூடிய அதிவெப்பமூட்டப்பட்ட ஒளி ஊடுருவும் தன்மை கொண்ட நீர்மம் (பொதுவாக நீர்ம ஐதரசன்) கொண்ட ஒரு கலன் ஆகும். இதனை 1952 ஆம் ஆண்டில் டொனால்ட் கிளேசர் என்பவர் கண்டுபிடித்தார். இக்கண்டுபிடிப்புக்காக இவருக்கு 1960 ஆம் ஆண்டில் இயற்பியலுக்கான நோபல் பரிசு கிடைத்தது.\n\nமுகிலறைகள் குமிழறைகளின் தத்துவத்திலேயே வேலை செய்கின்றன. ஆனால், முகிலறைகளில் அதிக வெப்பமாக்கிய நீர்மத்திற்குப் பதிலாக அதிகம் நிரம்பிய ஆவி பயன்படுத்தப்படுகிறது.\n"}
{"id": "172383", "url": "https://ta.wikipedia.org/wiki?curid=172383", "title": "அருவாள் நாடு", "text": "அருவாள் நாடு\n\nஅருவாள் நாடு (அருவா நாடு) எனப்படுவது செந்தமிழ் வழங்கிய பன்னிரண்டு நாடுகளில் ஒன்று. அருவாள் வடதலை நாடு இதன் மற்றொரு பிரிவு. அருவாளர் நாடு என்பது அருவாணாடு என மருவிப் பின்னர் அருவா நாடு எனவும் மருவி வழங்கலாயிற்று. அருவாளர் அருவாள் நாட்டின் குடிமக்கள். இந்த அருவாள் நாடு வடுக நாட்டின் (தெலுங்கர் நாடு) எல்லையில் இருந்ததால் அருவாள் நாட்டு மக்களை வடுகர்கள் அரவாடு என்றும் அருவா மக்களின் மொழியான தமிழை அரம் என்றும் குறிப்பிட்டனர். அவ்வழக்கத்தின் தொடர்ச்சியாக ஆந்திரத் தெலுங்கர் மத்தியில் தமிழரையும், தமிழையும் இச்சொற்களில் குறிப்பிடும் வழக்கம் இன்றும் உள்ளது. \n"}
{"id": "172387", "url": "https://ta.wikipedia.org/wiki?curid=172387", "title": "சிதைவுறாச் சோதனை", "text": "சிதைவுறாச் சோதனை\n\nசிதைவுறாச்சோதனை அல்லது அழிவில்லாச் சோதனை அல்லது சேதமில்லாச் சோதனை \"(Non-Destructive Testing)\" என்பது ஒரு கருவியை அல்லது ஒன்றை அது சரியாக இயங்குகின்றதா, அது சரியாக செய்யப்பட்டுள்ளதா, ஏதும் குறைபாடுகள் அல்லது குற்றங்கள் உள்ளனவா என்று மெய்த்தேர்வு (சோதனை) செய்யும் பொழுது அக்கருவிக்கு அல்லது அப்பொருளுக்கு ஏதும் சேதம் அல்லது சிதைவு ஏற்படாமல் சோதனை செய்தறியும் முறை ஆகும். மேலும் இதை பொருட்களுக்கு தாக்கத்தை ஏற்படுத்தாவண்ணம் சோதனைக்கு உட்படுத்தி அப்பொருட்களின் தன்மையை, அமைப்பை, அல்லது இயல்பை அறிவது தாக்கமற்ற (நுட்பொருள்) சோதனை (Nondestructive testing) என்றும் கூறலாம். புதிதாக உற்பத்தி செய்யப்பட ஒரு பொருள், தரமானதாக உள்ளதா என்பதை உறுதி செய்த பின்னரே அதனை விற்பனைக்கு விடுக்க வேண்டும். எடுத்துக்காட்டாக கொதிகலன்கள், கட்டுமான உத்திரங்கள், கூரை விதானங்கள் போன்றவற்றை படைக்கும்போது அவற்றின் உள்ளமைப்புகளில் உட்கூறுகளில் பலவகையான பற்ற வைப்புகள் செய்யப்படுகின்றன. இந்த பற்ற வைப்புகள் விரிசல், துளைகள் போன்ற குற்றங்கள் பிழைகள் ஏதுமின்றி தரமானதாக இருக்க வேண்டும். இவற்றில் ஏதேனும் பிழை இருந்தால் பெரும் தீநேர்வுகளும் (விபத்துக்களும்) பெரும் பொருளிழப்பும் ஏற்படக் கூடும். எனவே பற்ற வைத்த பிறகு இவற்றுள் உள்ள பிழைகளைக் கண்டறிய வேண்டும். அதே நேரத்தில் படைக்கப்பட்ட பொருளுக்கு எந்த சேதமும் ஏற்படக் கூடாது. இத்தகைய முறைகளுக்கு சேதமிலாச் சோதனை முறைகள் என்று பெயர். \n\nஅழிவில்லாச்சோதனை பலவகைப்பட்ட ஆய்வுத் தொழில்நுட்பம் கொண்டதாகும். பெரும்பாலும் விஞ்ஞானம் மற்றும் தொழிலகங்களில் ஒரு பொருள்,பொருளின் அங்கம் அல்லது அமைப்பு ஆகியவ்ற்றின் பண்புகளை, தன்மையை, அமைப்பை, அல்லது இயல்பை மதிப்பீடு செய்ய அந்தப்பொருட்களின் இயல்பு நிலையை மாற்றாமல் (அ) அழிக்காமல் சோதனை செய்வதாகும். இச் சோதனையின்போது சோதனைப்பொருள் நிரந்தர மாற்றம் அடைவதில்லை. இம்முறை மிகப் பெறுமதி வாய்ந்த ஒன்றாகும். ஏனெனில் ஆராய்ச்சி மற்றும் உற்பத்தி ஆலைகளின் பணம் மற்றும் நேரத்தை இது சேமிக்கின்றது.\n\nஅழிவில்லாச் சோதனையில் ஒரு குறிப்பிட்ட ஆற்றலை சோதனை செய்யப்பட வேண்டிய பொருளில் செலுத்துகிறோம். அந்த ஆற்றல் பொருளின் குணங்கள் மற்றும் குறைபாடுகளைப் பொறுத்து வேறு ஆற்றலாகவோ அல்லது பண்பு மாறிய ஆற்றலாக வெளிப்படுகிறது. அதனை நாம் சமிக்ஞை (signal) என்கிறோம். இந்த சமிக்ஞையை ஆய்வு செய்வதன் மூலம் சோதனைப் பொருளின் தன்மையை அறியலாம்.\n\nஉதாரணமாக, பானை சரியாக வேக வைக்கப்பட்டுள்ளதா, விரிசல்கள் (cracks) உள்ளனவா என்பதைப் பார்த்து வாங்க நம் விரல்களால் பானையைத் தட்டிப் பார்க்கிறோம். இங்கு எந்திர ஆற்றல் (mechanical energy) உள்ளே அனுப்பப்படுகிறது. பானையிலிருந்து வேறு ஆற்றலாக ஒலி உருவாகி வெளிவருகிறது. இந்த ஒலியை நாம் சமிக்ஞையாகக் கருதலாம். இந்த ஒலியினை நாம் ஆய்வு செய்வதன் மூலம் பானையில் விரிசல் உள்ளதா என்பதை அறியலாம். இது நடைமுறை வாழ்க்கையில் நாம் செய்யும் அழிவில்லாச் சோதனையாகும். \n\nஅழிவில்லாச் சோதனை பொதுவாக பொருளில் உள்ள தொடர்பின்மைகளைக் (discontinuity) கண்டுபிடிக்கப் பயன்படுத்தப்படுகிறது. தொடர்பின்மை என்பது ஒரு பொதுவான சொல்லாகும். அது பொருளில் உள்ள ஒரு துளையாகவோ, மரையாகவோ, காற்றுள்ள வெற்றிடமாகவோ அல்லது விரிசலாகவோ இருக்கலாம். ஆனால் இவை எல்லாமே பொருள் அல்லது பாகத்தினை பயன்படுத்த முடியாத அளவிற்கு பாதிப்பவைகளாக இருப்பதில்லை. பொருள் அல்லது பாகத்தின் பயன்பாட்டிற்கு கேடு விளைவிக்கும் தொடர்ச்சியின்மையை நாம் குறைபாடு (defect) என்று அழைக்கிறோம். தொடர்ச்சியின்மையைக் கண்டுபிடித்து, அவைகள் குறைபாடுகள்தானா இல்லையா என்பதைத் தீர்மானித்து, ஆய்வு செய்து முடிவினை தெரிவிப்பதே அழிவில்லாச் சோதனையின் பயன்பாடாகும்.\n\nSection::::சோதனை முறைகள்.\nபொதுவாக உலகம் முழுவதும் அங்கீகரிக்கப் பட்ட அழிவில்லாச் சோதனை முறைகள் கீழுள்ளவைகளாகும்.\n\nSection::::காந்தத் துகள் சோதனை முறை.\nஇரும்பு அல்லது எஃகினால் ஆன பொருட்களில் மின்சாரம் பாய்ச்சப்ப்படும்போது அவை காந்தத்தன்மை பெறுகின்றன.இரு தாமிரத் தண்டுகளின் மூலம் மின்சாரம் பாய்ச்சப் படுகிறது.தாமிரத் தண்டு எந்த இடத்தில் உள்ளதோ அந்த இடத்தில், எஃகுப் பொருளில் வட்ட வடிவில் காந்தக் கோடுகள் உருவாகின்றன. ஒரு வேளைஎஃகுப் பொருளில் ஏதாவது தொடர்பின்மை இருக்குமாயின் அந்த இடத்தில் காந்த மண்டலம் கசியத் தொடங்குகிறது. இப்போது அந்த இடத்தில் நுண்ணிய இரும்புத் துகள்களை தூவினால் அந்தத் துகள்கள் கசியும் காந்த மண்டலத்தினால் ஈர்க்கப் பட்டு பொருளின் மீது ஒட்டிக் கொள்கின்றன. இதன் மூலம் அந்த இடத்தில் ஏதோ பிழை இருக்கிறது என்பதை நாம் அறியலாம்.\nSection::::நீர்ம ஊடுருவல் சோதனை.\nநீர்ம ஊடுருவல் சோதனை (LIQUID PENETRANT INSPECTION) நீர்மங்களின் அடிப்படை இயல்பான் ஊடு பரவும் தன்மையை ஆதாரமாகக்கொண்டு உருவாக்கப்பட்டது. இதனை உலோகங்கள், அலோகங்கள் என எந்தவொரு திடப் பொருளிலும் பயன்படுத்தலாம். ஆனால், மூலக்கூறுகளுக்கு இடையில் அதிக இடைவெளி கொண்ட (Porous Material) மண் பாண்டம் போன்றவற்றில் இதனை பயன்படுத்த முடியாது. சோதனைக்கு உள்ளாகும் பொருளின் மேற்பரப்பு மட்டுமின்றி மேற்பரப்பில் தொடங்கி உள்ளே ஆழமாக செல்லும் துளைகளையும் இதன் மூலம் கண்டறியலாம். ஆனால் அந்தத் துளிகள், மேற்பரப்பில் திறந்தவையாக இருக்க வேண்டும். மேற்பரப்புக்கு கீழே தொடங்கி உள்ளே செல்லும் துளைகளை அறிய இந்த சோதனை முறை உதவாது. \n\nSection::::எக்ஸ் கதிர் அல்லது காமா கதிர் நிழற்படச் சோதனை.\nநம் உடலின் உட்புறத்தில் இருக்கும் பிரச்சினைகளைக் கண்டறிய உதவும் எக்ஸ் கதிர்கள், பொருட்களின் உள்ளே இருக்கும் பழுதுகளைக் கண்டறியவும் பயன்படுகிறது. இந்த எக்ஸ் கதிர்கள் அதிக பலம் (ஊடுருவும் திறன்) கொண்டவை. எழுபது மில்லி மீட்டர் கணம் கொண்ட இரும்பு அல்லது எக்குப் பொருட்களையும் இதனால் சோதிக்க முடியும். கதிரியக்கப் பொருட்களும் இதில் உதவுகின்றன. இரிடியம் 192, கோபால்டு 60, சீசியம் 137 போன்ற கதிரியக்கப் பொருட்கள் உமிழும் காமா கதிர்வீச்சு இதற்கு துணை புரிகிறது.\n\nSection::::மீயொலி ஆய்வு.\nமீயொலி ஆய்வில் (ULTRASONIC INSPECTION) குவார்ட்ஸ் படிகம் பயன்படுகிறது. எக்ஸ் அல்லது காமா கதிர்களினால் உண்டாகும் ஆபத்து இதில் இல்லை. உலோகம், அலோகம் என எந்தப் பொருளிலும் இந்த முறை பயன்படும். குவார்ட்ஸ் போன்ற படிகங்களில் ஒரு மின்னழுத்தத்தைக் கொடுத்தால் அதில் இருந்து மீயொலி அலைகள் தோன்றுகின்றன. இந்த அலைகள் ஒரு பொருளின் உள்ளே அனுப்பப்பட்டால் தொடர்ந்து அதனுள்ளேயே பயணித்துக் கொண்டிருக்கும். பொருளின் பருமன் முடிந்து விட்டால் இந்த அலைகள் பொருளை விட்டு வெளியேறாமல் பொருளின் பரப்பினால் பிரதிபலிக்கப்பட்டு எங்கிருந்து கிளம்பினவோ அதே இடத்திற்கு வந்துவிடுகின்றன.\n\n"}
{"id": "172389", "url": "https://ta.wikipedia.org/wiki?curid=172389", "title": "கருப்பு அரிசி", "text": "கருப்பு அரிசி\n\nகருப்பு அரசி (\"Black rice\", அல்லது கருஞ்சிவப்பு அரிசி) என்பது நெல் வகைத் தானியங்களில் ஒன்று. இவ்வரிசி அதிக ஊட்ட மதிப்பைக் கொண்டது.\n\nகருமையான அரிசி, ஆசியக் கண்டத்தில் பரவலாகப் பயன்படுத்தப் படுகிறது. பலவகைகளிலும் உணவாகப் பயன்படுகிறது. ஆய்வாளர்கள் இந்த கருமையான அரிசி புற்றுநோயினையும் இதயநோயினையும் கட்டுப்படுத்த உதவுவதாகக் கூறுகிறார்கள். \n\nசீனாவில் விரும்பி உண்ணப்படும் இவ்வரிசியில் சக்கரையின் அளவு குறைவாக உள்ளது. நார்ச்சத்து அதிகம் உள்ளது. ஒரு கரண்டி அளவே உள்ள அரிசியில் எராளமான எதிர் ஆக்சிடன்று உள்ளதாகக் கூறுகிறார்கள். இந்த அரிசியின் தவிட்டினை வெகுவாக ஆய்ந்துள்ளனர். ஆந்திரசையனைன் என்கிற வேதிப்பொருள், அரிசிக்கு கருமை நிறத்தினைக் கொடுக்கிறது.\n"}
{"id": "172394", "url": "https://ta.wikipedia.org/wiki?curid=172394", "title": "லெடா 074886", "text": "லெடா 074886\n\nலெடா 074886 (PGC 74886) என்ற குறுகிய விண்மீன்பேரடை அரிதாகச் செவ்வக வடிவில் உள்ளது என கண்டறியப்பட்டுள்ளது. இந்த லெடா விண்மீன்பேரடை எரிடனுசு நட்சத்திர கூட்டத்தில் இருந்து 70,000,000 ஒளியாண்டு தொலைவில் அமைந்துள்ளது. ஜப்பான் நாட்டின் தேசிய வானியல் ஆய்வகத்தில் உள்ள சுபாறு தொலைநோக்கியில் பொருத்தப்பட்டுள்ள நிழற்பட கருவி மூலம் காட்சி புலத்தை எடுத்தது. அந்த காட்சி புலம் மூலம் லெடா 074886 விண்மீன்பேரடை பற்றி ஆய்வு நடைபெற்று வருகிறது.\n"}
{"id": "172402", "url": "https://ta.wikipedia.org/wiki?curid=172402", "title": "பிரடெரிக் சேங்கர்", "text": "பிரடெரிக் சேங்கர்\n\nபிரெடெரிக் சேங்கர் (\"Frederick Sanger\", 13 ஆகத்து 1918 - 19 நவம்பர் 2013) இங்கிலாந்து நாட்டு உயிரிவேதியியல் அறிஞர். வேதியியல் துறையில் இரு முறை நோபெல் பரிசு பெற்ற ஒரேயொருவர். 1918 ல் பிறந்த இவர் 1958 ல் புரதம், குறிப்பாக இன்சுலினின் கட்டமைப்பு தொடர்பான கண்டுபிடிப்புக்காக தனித்து நோபல் பரிசு பெற்றார். 1980 ல் நியூக்கிளிக் அமிலத்தின் சங்கிலித் தொடர் தொடர்பான உண்மைகளைக் கண்டுபிடித்ததற்காக மறு முறை 'வால்டர் கில்பெர்க்' என்பவருடன் இணைந்து இரண்டாம் முறையாக பாதி நோபெல் பரிசு பெற்றார். மற்றொரு பாதி 'பால் பெர்க்' என்பவருக்குக் கிடைத்தது. தனித்தோ மற்றவருடன் இணைந்தோ நோபல் பரிசு பெறும் நான்காவது நபர் 'பிரெடரிக் சேனர்' ஆவார்.\n\n"}
{"id": "172404", "url": "https://ta.wikipedia.org/wiki?curid=172404", "title": "திருத்தந்தை பிரான்சிசு", "text": "திருத்தந்தை பிரான்சிசு\n\nதிருத்தந்தை பிரான்சிசு (, ; இயற்பெயர் ஹோர்கே மாரியோ பெர்கோலியோ பி. 17 டிசம்பர் 1936) கத்தோலிக்க திருச்சபையின் 266 ஆம் திருத்தந்தை ஆவார். இவர் 2013, மார்ச்சு 13ஆம் நாள் கத்தோலிக்க திருச்சபையின் 266ஆம் திருத்தந்தையாகத் தேர்ந்தெடுக்கப்பட்டார். இவர் வத்திக்கான் நகரின் தலைவரும் ஆவார். இவர் அர்ஜென்டீனா நாட்டைச் சார்ந்தவர். புவேனோஸ் ஐரேஸ் உயர்மறைமாவட்டத்தின் பேராயராகப் பணியாற்றியவர்.\n\nதென்னமெரிக்காவிலிருந்து தேர்ந்தெடுக்கப்பட்ட முதல் திருத்தந்தை இவரே. மேலும், இயேசு சபையிலிருந்து திருத்தந்தைப் பதவிக்குத் தேர்ந்தெடுக்கப்பட்ட முதல் நபரும் இவர் ஆவார். மூன்றாம் கிரகோரிக்கு பின்பு கடந்த 1200 ஆண்டுகளில் ஐரோப்பாவுக்கு வெளியே இருந்து தேர்ந்தெடுக்கப்பட்ட முதல் திருத்தந்தை என்ற சிறப்பும் இவருக்கு உண்டு. 913இல் திருத்தந்தை லாண்டோவுக்குப் பின்பு தனக்கு முன் இருந்த திருத்தந்தையரின் பெயரை தனது ஆட்சிப்பெயராகத் தெரிவு செய்யாத இரண்டாம் திருத்தந்தை இவர் ஆவார்.\n\nஇவர் தம் தாய்மொழியாகிய எசுப்பானியம், தம் பெற்றோரின் பூர்வீக மொழியான இத்தாலியம் மற்றும் இலத்தீன், செருமானியம், ஆங்கிலம், பிரஞ்சு ஆகிய மொழிகளை நன்கு பேச அறிந்தவர்.\n\n2005ஆம் ஆண்டு நடந்த திருத்தந்தைத் தேர்தல் அவையில் பதினாறாம் பெனடிக்ட் திருத்தந்தையாகத் தேர்ந்தெடுக்கப்பட்டபோது, அப்போது கர்தினால்-வாக்காளராகத் தேர்தலில் பங்கேற்ற பெர்கோலியோவுக்கு 40 வாக்குகள் கிடைத்ததாகக் கூறப்படுகிறது. ஆயினும் கர்தினால் பெர்கோலியோ தமக்குத் திருத்தந்தைப் பதவிக்காக வாக்குகள் அளிக்க வேண்டாம் என்று உடன் கர்தினால்மார்களிடம் அழாக்குறையாகக் கேட்டுக்கொண்டதாகச் சில செய்திகள் கூறுகின்றன.\n\nSection::::இளமைப் பருவம்.\nவத்திக்கான் இணையதளம் தரும் தகவல்கள்படி, திருத்தந்தை ஹோர்கே மாரியோ பெர்கோலியோ அர்ஜென்டீனாவின் புவேனோஸ் ஐரேஸ் நகரில் இத்தாலியின் வடக்குப் பகுதியில் தூரின் நகர் அமைந்துள்ள பியத்மாந்து பிரதேசத்தின் பகுதியிலிருந்து சென்று குடியேறிய இத்தாலிய பெற்றோருக்கு ஐந்து குழந்தைகளுள் ஒருவராகப் பிறந்தார். அவருடைய பெற்றோர் பெயர்கள் மாரியோ ஹோசே பெர்கோலியோ, ரெஜீனா மரியா சிவோரி ஆகும். மாரியோ ஹோசே தொடருந்துத் துறையில் அலுவல் பார்த்தார். ரெஜீனா மரியா வீட்டுப்பொறுப்பைப் பார்த்துக்கொண்டார்.\n\nதிருத்தந்தை பிரான்சிசு தம் இளமையில் அரசு பள்ளியில் கல்விபயின்றார். சுமார் 20 வயதில் அவருக்கு ஏற்பட்ட நோய்த்தொற்றின் காரணமாக அவர் ஒரு நுரையீரலின் செயல்பாடு இழந்தார். புவேனோஸ் ஐரேஸ் பல்கலைக்கழகத்தில் மேற்கல்வி பயின்ற இவர் வேதியியல் துறையில் முதுகலைப் பட்டம் பெற்றார். பின்னர் தம்மைக் கடவுள் இயேசு சபைத் துறவறக் குருவாக அழைப்பதை உணர்ந்த அவர் இயேசு சபையில் 1958இல் புகுமுகத் துறவு நிலையில் சேர்ந்தார்.\n\nSection::::இயேசு சபையில் சேர்தல்.\nபெர்கோலியோ இயேசு சபையில் புகுமுகத் துறவியாகச் சேர்ந்தது 1958, மார்ச்சு 11ஆம் நாள் ஆகும். வில்லா டெவோட்டா நகரில் இயேசு சபைக் குருத்துவக் கல்லூரியில் கல்வி பயின்றார். 1964இலிருந்து மூன்று ஆண்டுகள் சாந்தா ஃபே மற்றும் புவேனோஸ் ஐரேஸ் நகர்க் கல்லூரிகளில் இலக்கியம், உளவியல் ஆகிய பாடங்கள் கற்பித்தார். 1967இல் இறையியல் படிப்பை முடித்த அவர் 1969, திசம்பர் 13ஆம் நாள், தமது 33ஆம் வயதில் இயேசு சபையில் குருத்துவப் பட்டம் பெற்றார். அவருக்குக் குருப்பட்டம் அளித்தவர் பேராயர் ரமோன் ஹோசே கஸ்தெல்லானோ என்பவர்.\n\n1973-1979 காலகட்டத்தில் பெர்கோலியோ அர்ஜென்டீனாவின் இயேசு சபை மறைத்தளத் தலைவராகப் பணியாற்றினார். பின்னர் அவர் 1980இலிருந்து 1986 வரை புனித மிக்கேல் குருத்துவக் கல்லூரி அதிபராகப் பணிபுரிந்தார். 1986இல் அவர் செருமனி சென்று, அங்கு பிராங்க்ஃபுர்ட் நகரில் புனித ஜோர்ஜ் பல்கலைக் கழகத்தில் முனைவர் பட்டம் பெறுவதற்கான முன்னேற்பாடுகளில் ஈடுபட்டார். ஆயினும் அங்கு அவர் பட்டப்படிப்பைத் தொடர்ந்து முடிக்கவில்லை. பின்னர் அர்ஜென்டீனாவுக்குத் திரும்பிவந்து அங்கே கொர்தோபா நகரில் இயேசு சபையினருக்கு ஆன்ம வழிகாட்டியாகவும் ஒப்புரவு அருட்சாதனம் வழங்குபவராகவும் பணியாற்றினார்.\n\nSection::::ஆயராகப் பதவி ஏற்றல்.\n1992இல் திருத்தந்தை இரண்டாம் யோவான் பவுல் பெர்கோலியோவை புவேனோஸ் ஐரேஸ் உயர்மறைமாவட்டத்தின் துணை ஆயராக நியமித்தார். அவருக்கு 1992, சூன் 27ஆம் நாள் ஆயர் பட்டம் அளிக்கப்பட்டது. ஆயர் பட்டம் வழங்கிய முதன்மைத் தலைவர் புவேனோஸ் ஐரேஸ் உயர்மறைமாவட்டத்தின் பேராயர் கர்தினால் அந்தோனியோ குவாராசீனோ ஆவார்.\n\nபின்னர் ஆயர் பெர்கோலியோ புவேனோஸ் ஐரேஸ் உயர்மறைமாவட்டத்தின் இணை ஆயர் ஆனார். அதன் பிறகு, 1998, பெப்ருவரி 28ஆம் நாள் ஆயர் பெர்கோலியோ புவேனோஸ் ஐரேஸ் உயர்மறைமாவட்டத்தின் பேராயர் நிலைக்கு உயர்த்தப்பட்டார். அதே நேரத்தில் அவர் அர்ஜென்டீனா நாட்டில் வாழ்ந்து தனி அமைப்பு இல்லாத கீழைச் சபைக் கத்தோலிக்கர்களுக்கும் ஆயராக நியமிக்கப்பட்டார்.\n\nSection::::கர்தினால் பட்டம் பெறுதல்.\nதிருத்தந்தை இரண்டாம் யோவான் பவுல் பேராயர் ஹோர்கே மாரியோ பெர்கோலியோவை 2001, பெப்ருவரி 21ஆம் நாள் கர்தினால் பதவிக்கு உயர்த்தினார். அப்போது அவருக்குப் புனித இராபர்ட் பெல்லார்மீனோ கோவில் கர்தினால்-குரு என்னும் பதவியும் அளிக்கப்பட்டது.\n\nகர்தினால் என்னும் வகையில் அவர் உரோமை மைய அலுவலகத்தின் பல பேராயங்களில் உறுப்பினராகப் பணிபுரிந்தார். அவை:\n\n\nSection::::கர்தினால் பெர்கோலியோவின் பணிகளும் பண்புகளும்.\nகர்தினால் பெர்கோலியோவின் பணிக்காலத்தில் அவரிடம் துலங்கிய நற்பண்புகள் பற்றிப் பலரும் சான்றுபகர்கின்றனர். அவர் மிகவும் பணிவான, எளிமையான வாழ்க்கை நடத்தினார். ஏழைகள் மீது பரிவு காட்டுவதும், சமுதாயத்தால் ஒடுக்கப்பட்டோரின் நல்வாழ்வுக்காக உழைப்பதும் அவருடைய சிறப்புப் பண்புகளாகக் குறிக்கப்படுகின்றன.\n\n2007இல் நடந்த இலத்தீன் அமெரிக்க ஆயர்களின் கூட்டத்தில் கர்தினால் பெர்கோலியோ கீழ்வருமாறு பேசினார்:\nகர்தினால் பெர்கோலியோ எளிமையான வாழ்க்கை நடத்தினார். பேராயர் என்ற முறையில் அவருக்குப் பெரியதொரு மாளிகை இல்லமாக இருந்தபோதிலும் அவர் ஒரு எளிய, சிறிய கட்டடத்தில் வாழ்ந்தார். தனி ஓட்டுநரைக் கொண்ட சொகுசு தானுந்து தமக்கு அளிக்கப்பட்டபோதும் அது வேண்டாம் என்று கர்தினால் பெர்கோலியோ பொதுமக்கள் போக்குவரத்துக்கான பேருந்து மற்றும் பெருநகர் உந்துகளிலே பயணம் செய்தார். மேலும், சமயலுக்கென்று தனி ஆள் வைக்காமல், அவர் தமக்கு வேண்டிய உணவைத் தாமே சமைத்துக்கொண்டதாகவும் கூறப்படுகிறது.\n\nஅநீதியான அமைப்புகளை ஒழித்துச் சமூக நீதியை நிலைநாட்டுவதை விடவும் ஒவ்வொருவரும் நீதியான, எளிமையான மற்றும் நேர்மையான வாழ்க்கை நடத்தும்போது அதுவே சமூக நீதிக்கு வழியாகும் என்பது அவருடைய அணுகுமுறையாக இருந்தது.\n\nSection::::நோயுற்றோர் மீது பரிவு காட்டல்.\nகர்தினால் பெர்கோலியோ மனித நோயெதிர்த்திறனழித் தீநுண்மம் எனப்படுகின்ற எச்.ஐ.வி. நோய்க்குறி, மற்றும் எயிட்சு நோய் ஆகியவற்றால் பாதிக்கப்பட்டோர் மட்டில் பரிவு காட்டி செயல்பட்டுள்ளார். 2001இல் அவர் இத்தகைய நோயாளர் வதிந்த ஓர் இல்லம் சென்று, அங்கு அவர்களது காலடிகளைக் கழுவி முத்தமிட்டு, அவர்கள் மட்டில் தமக்குள்ள பரிவை வெளிப்படுத்தினார்.\n\nSection::::திறந்த அணுகுமுறை.\nபெர்கோலியோ கர்தினாலாக உயர்த்தப்பட்ட 2001ஆம் ஆண்டில் உரோமையில் நடந்த ஆயர் மன்றத்தில் கலந்துகொள்ளச் சென்றிருந்தார். அப்போது, அமெரிக்க ஐக்கிய நாடுகளில் செப்டம்பர் 11ஆம் நாள் பயங்கரவாத தாக்குதல் நடந்ததைத் தொடர்ந்து நியூயார்க் பேராயர் கர்தினால் எட்வர் ஈகன் நாடு திரும்பினார். அவரே ஆயர் மன்றத்தில் குறிப்புச் செயலராகப் பணியாற்றும் பொறுப்பை ஏற்றிருந்தார். அவருடைய இடத்தில் கர்தினால் பெர்கோலியோ செயல்பட்டு, திறந்த மனதுள்ள ஒருவராகத் தம்மை எண்பித்தார். \nSection::::கர்தினாலாகப் பணி.\nஉரோமையில் 2005இல் நடைபெற்ற ஆயர் மன்றக் கூட்டத்தின்போது கர்தினால் பெர்கோலியோ ஆயர் மன்றத் தொடர்குழு உறுப்பினராகத் தேர்ந்தெடுக்கப்பட்டார்.\n\n2005, நவம்பர் 8ஆம் நாள் அவர் அர்ஜென்டீனா ஆயர் பேரவைக்குத் தலைவராகத் தேர்ந்தெடுக்கப்பட்டு, அப்பதவியில் மூன்று ஆண்டுகள் பணியாற்றினர். அதே பணிக்கு அவர் மீண்டும் 2008 நவம்பர் 11ஆம் நாள் தேர்ந்தெடுக்கப்பட்டார்.\n\n2007இல் திருத்தந்தை பதினாறாம் பெனடிக்ட் திரிதெந்து வழிபாட்டு முறைப்படி இலத்தீனில் திருப்பலி நிறைவேற்றுவதற்கான வழிமுறைகள் வெளியிட்டார். அவ்வழிமுறைகள் வெளியான இரண்டே நாட்களுக்குள் அவற்றுக்கு ஏற்ப, கர்தினால் பெர்கோலியோ தமது மறைமாவட்டத்தில் அத்திருப்பலி முறை வாரத்துக்கு ஒருமுறை கடைப்பிடிக்கப்பட ஏற்பாடு செய்தார்.\nSection::::திருத்தந்தையாகத் தேர்ந்தெடுக்கப்படுதல்.\n2013ஆம் ஆண்டு பெப்ருவரி மாதம் 11ஆம் நாள் திருத்தந்தை பதினாறாம் பெனடிக்ட் அதிர்ச்சியான ஒரு செய்தியை அறிவித்தார். அதாவது, தமது முதிர்ந்த வயது காரணமாகவும் உடல்நிலைக் குறைவு காரணமாகவும் 2013, பெப்ருவரி 28ஆம் நாள் தாம் திருத்தந்தைப் பணியைத் துறக்கப்போவதாக அவர் செய்தி வெளியிட்டார். கடந்த சுமார் 600 ஆண்டுகளுக்கு மேலாக இவ்வாறு ஒரு திருத்தந்தை பணியிலிருந்து விலகியதில்லை. மாறாக, திருத்தந்தைப் பதவி வாழ்நாள் முழுவதற்கும் நீடிப்பது என்ற வழக்கம் நிலவியது.\n\nஅந்த அதிர்ச்சியான அறிவிப்பைத் தொடர்ந்து, புதிய திருத்தந்தையைத் தேர்ந்தெடுப்பதற்கான ஏற்பாடுகள் செய்யப்பட்டன. 2013, மார்ச்சு 12ஆம் நாள் செவ்வாய்க்கிழமையன்று வத்திக்கான் சிஸ்டைன் சிற்றாலயத்தில் கூடிய 115 கர்தினால்மார் புதிய திருத்தந்தையைத் தேர்ந்தெடுக்க வாக்குகள் அளித்தார்கள். அடுத்த நாள் மார்ச்சு 13, புதன்கிழமையன்று கர்தினால் ஹோர்கே மாரியோ பெர்கோலியோ புதிய திருத்தந்தையாகத் தேர்ந்தெடுக்கப்பட்டார். இவர் பிரான்சிசு என்பதை தனது ஆட்சி பெயராகத் தெரிவு செய்தார். அதே நாளில் வத்திக்கான் நகரின் துணை செய்தித் தொடர்பாளர் அருள்திரு தாமசு ரோசிக்கா, இப்பெயரை திருத்தந்தை அசிசியின் பிரான்சிசுவின் நினைவாகத் தேர்வு செய்தார் எனக் கூறினார். மேலும் அவர் திருத்தந்தையின் பெயர் \"பிரான்சிசு\" என்றும் \"முதலாம் பிரான்சிசு\" அல்ல எனவும் தெளிவுபடுத்தினார். பின்னாட்களில் வேறு ஒருவர் பிரான்சிசு என்னும் பெயரினைத் தேர்வு செய்தால் அப்போது இவர் முதலாம் பிரான்சிசு எனக் குறிக்கப்படுவார் எனவும் கூறினார்.\n\nSection::::ஆட்சி முத்திரை.\nதிருத்தந்தை பிரான்சிசுவின் ஆட்சி முத்திரை மார்ச்,18,2013 அன்று வெளியிடப்பட்டது. இயேசு சபையின் சின்னத்தையும், \"இரக்கமுற்றுத் தேர்ந்துகொண்டார்\" என்ற விருதுவாக்கையும், திருத்தந்தை பிரான்சிஸ் தன் ஆட்சி முத்திரையாகப் பயன்படுத்துகிறார். அர்கெந்தீனாவில் புவெனஸ் ஐரிஸ் பேராயராகப் பணியேற்றபோது பயன்படுத்திய ஆட்சி முத்திரையும், குறிக்கோளுரையையும் திருத்தந்தை பிரான்சிஸ் தொடர்ந்து பயன்படுத்துகிறார் என்பது குறிப்பிடத்தக்கது.\n\nIHS என்ற மூன்று எழுத்துக்களும், அவற்றைச் சுற்றி அமைந்துள்ள கதிர்போன்ற அடையாளங்களும் இயேசு சபையினரின் அதிகாரப்பூர்வமான சின்னம். அதற்குக் கீழ் ஒரு விண்மீனும், இலாமிச்சை (spikenard) மலரும் பொறிக்கப்பட்டுள்ளன. இவை, அன்னை மரியாவையும், புனித யோசேப்பையும் குறிப்பன.\n\nவரிதண்டும் பணியில் இருந்த புனித மத்தேயுவை அன்புடன் பார்த்து, அவரைத் தன்பின்னே வரும்படி இயேசு அழைத்த நிகழ்வைப் பின்னணியாகக் கொண்டு, \"இரக்கமுற்றுத்துத் தேர்ந்துகொண்டார்\" என்ற வார்த்தைகளைத் தன் பேராயர் பணிக்கென திருத்தந்தை தேர்ந்திருந்தார். 1953ம் ஆண்டு புனித மத்தேயு திருநாளன்று, அப்போது 17 வயது நிரம்பியவரான திருத்தந்தை பிரான்சிசு, தன் துறவற அழைப்பை உணர்ந்ததால், அந்த நிகழ்வைக் குறிக்கும் வார்த்தைகளைத் தன் பணிவாழ்வின் விருதுவாக்காக மேற்கொண்டார் என்றும் கூறப்படுகின்றது. மேலும், \"miserando atque eligendo\" (\"இரக்கமுற்றுத் தேர்ந்துகொண்டார்\") என்னும் இலத்தீன் சொற்றொடர், இயேசு சுங்கச்சாவடியில் அமர்ந்திருந்த மத்தேயுவைத் தம் சீடராகுமாறு அழைத்த நிகழ்ச்சியைக் குறிக்கிறது.\n\nஇந்த விவிலிய நிகழ்ச்சிபற்றி விரிவுரை எழுதியவர்களுள் ஒருவர் வணக்கத்துக்குரிய பேதா (The Venerable Bede) என்பவர். 672/3 - 735 ஆண்டுக்காலத்தில் வாழ்ந்த இவர் தமது விரிவுரையில், இயேசு மத்தேயுவைச் சுங்கச்சாவடியில் கண்டு அவர்மீது \"இரக்கம் கொண்டு\" அவரைத் தம் சீடராகத் \"தேர்ந்துகொண்டார்\" என்னும் கருத்தை எடுத்துச் சொல்லும் போது \"miserando atque eligendo\" என்னும் இலத்தீன் தொடரைப் பயன்படுத்துகிறார். அதையே திருத்தந்தை பிரான்சிசு தமது விருதுவாக்காகக் கொண்டுள்ளார். இதில் \"இரக்கம்\" என்னும் கருத்தும் \"தேர்ந்தெடுத்தல்\" (\"வேறுபாடு காட்டாமல் பரிவோடு ஏற்கும் மனப்பான்மை\") என்னும் கருத்தும் அடங்கியுள்ளன. தாம் திருத்தந்தையாகத் தேர்ந்தெடுக்கப்பட்ட முதல் நாளிலிருந்தே இக்கருத்துகளைத் திருத்தந்தை பிரான்சிசு தமது உரைகள் வழியாகவும் செயல்கள் வழியாகவும் வெளிப்படுத்தி வருகின்றார்.\n\nSection::::திருத்தந்தை பிரான்சிசின் ஆட்சியின் முதல் நாள்கள்.\nதிருத்தந்தையாகத் தேர்ந்தெடுக்கப்பட்ட உடனேயே பிரான்சிசு திருச்சபையின் ஆட்சி அமைப்பிலும் செயல்பாட்டிலும் சிந்தனைப் போக்கிலும் அடிப்படையான சில மாற்றங்களைக் கொண்டுவரப் போவதற்கான அறிகுறிகளைத் தெரிவித்தார்.\n\nதேர்தல் அவையில் மூன்றில் இரண்டு பங்கு வாக்குகள் கர்தினால் பெர்கோலியோவுக்கு தேர்தலின் இரண்டாம் நாள் ஐந்தாம் சுற்றில் கிடைத்தது. உடனேயே கூடியிருந்த கர்தினால்மார் கையொலி எழுப்பித் தம் மகிழ்ச்சியைத் தெரிவித்தனர்.\n\nகர்தினால்-வாக்காளர்களில் மூத்தவர் என்ற முறையில் கர்தினால் ஜோவான்னி பத்தீஸ்தா ரே, கர்தினால் பெர்கோலியோவை அணுகி, \"சட்டமுறைப்படியான தேர்தல் வழி உமக்கு அளிக்கப்படுகின்ற திருத்தந்தைப் பதவியை ஏற்கிறீரா?\" என்று கேட்டார். அதற்குக் கர்தினால் பெர்கோலியோ \"ஏற்கிறேன்\" என்று பதிலிறுத்தார். அந்நேரத்திலிருந்து கர்தினால் பெர்கோலியோ \"திருத்தந்தை\" என்னும் பணிப்பொறுப்பை ஏற்றுக்கொண்டார். பின்னர் கர்தினால் ரே, புதிய திருத்தந்தையிடம் \"என்ன பதவிப்பெயரைத் தெரிந்துள்ளீர்?\" என்று கேட்டார். அக்கேள்விக்குப் பதில்மொழியாகத் திருத்தந்தை \"பிரான்சிசு\" என்று கூறினார்.\n\nபின்னர் திருத்தந்தை பிரான்சிசு சிவப்பு நிறமான தமது கர்தினால் அங்கியைக் களைந்துவிட்டு, திருத்தந்தைக்குரிய வெள்ளை அங்கியை அணிந்துகொண்டார். அந்த அங்கியின் மேல் திருத்தந்தைக்கே உரிய கருஞ்சிவப்பு நிறத்திலான தோள்சுற்றாடை (\"mozzetta\") அணிந்து, அதன்மேல் தங்கக் கழுத்துச் சிலுவை அணியும்படி திருத்தந்தை வழிபாட்டுமுறைத் தலைவர் கேட்டுக்கொண்டார். ஆனால் திருத்தந்தை பிரான்சிசு அந்த ஆடம்பரம் தமக்கு வேண்டாம் என்று கூறி, தாம் ஆயரான நாளிலிருந்தே அணிந்துவந்துள்ள இரும்பிலான கழுத்துச் சிலுவையை போதும் என்றும், தோள்சுற்றாடை வேண்டாம் என்றும் கூறிவிட்டார்.\n\nஅதன்பிறகு, அவர் கர்தினால்-வேட்பாளர்கள் கூடியிருந்த சிஸ்டைன் சிற்றாலயத்திற்கு மீண்டும் சென்று, அங்கு கர்தினால்மார் அளித்த மரியாதையைப் பெற்றுக்கொண்டார். அங்கு வழக்கமாகப் புதிய திருத்தந்தைக்கென்று ஓர் உயர்ந்த மேடையில் இடப்பட்ட அரியணை இருக்கும் அதில் புதிய திருத்தந்தை அமர்ந்திருக்க, ஒவ்வொரு கர்தினாலும் அவர்முன் வந்து, முழந்தாட்படியிட்டு அவருடைய கை மோதிரத்தை முத்திசெய்தி தம் மரியாதையையும் கீழ்ப்படிதலையும் வெளிப்படுத்துவர். ஆனால், இங்கேயும் திருத்தந்தை தாம் எளிய முறையைக் கடைப்பிடிப்பதாகக் காட்டினார். அவர் தமக்கென்று போடப்பட்ட அரியணையில் அமராமல், பிற கர்தினால்மார்களைப் போலவே நின்றுகொண்டு அவர்கள் அளித்த மரியாதையை ஏற்றுக்கொண்டார்.\n\n\"புதிய திருத்தந்தை தேர்ந்தெடுக்கப்பட்டுவிட்டார். கர்தினால் ஹோர்கே மாரியோ பெர்கோலியோ என்னும் பெயருடைய அவர் பிரான்சிசு என்னும் பெயரைத் தெரிந்துகொண்டுள்ளார்\" என்று பொதுமக்களுக்கு அறிவிக்கப்பட்டதைத் தொடர்ந்து, புதிய திருத்தந்தை மக்கள் முன் தோன்றி அவர்களுக்கு ஆசி வழங்கினார்.\n\nமக்களுக்கு உரையாற்றியபோது திருத்தந்தை மக்களிடம் தமக்காக இறைவனிடம் அமைதியாக மன்றாடக் கேட்டுக்கொண்டார். அவ்வாறு கூறிய பின் சிறிது நேரம் மக்கள் முன்னிலையில் தலைதாழ்த்தி நின்றார். பின்னர் குருத்துவ அடையாளமான தோள்தொங்கல் பட்டையை அணிந்துகொண்டு மக்களுக்கு ஆசி வழங்கினார். ஆசி வழங்கியதும் அந்தப் பட்டையைக் கழற்றிக்கொடுத்துவிட்டார். இவ்வாறு மக்களோடு ஒருவராகத் தம்மை ஒன்றுபடுத்தி, அவர்களுக்குத் தாம் பணியாளனாக இருப்பதைத் திருத்தந்தை செய்கைகள் வழியாக வெளிப்படுத்தினார்.\n\nதிருத்தந்தையின் எளிமையையும் பணிவையும் மக்கள் கண்டு வியந்தது மட்டுமல்ல, புதிய திருத்தந்தை கத்தோலிக்க திருச்சபையில் எளிமை, கனிவு, பணிவு போன்ற பண்புகள் வளர்வதற்குத் தம் பணிக்காலத்தை அர்ப்பணிப்பார் என்று பொருள்கொண்டனர்.\n\nSection::::திருத்தந்தை பிரான்சிசுவின் தலைமைப்பணி ஏற்புத் திருப்பலி.\n2013, மார்ச்சு 19ஆம் நாள், தூய யோசேப்பு பெருவிழாவன்று, திருத்தந்தையின் தலைமைப்பணி ஏற்புத் திருப்பலி தூய பேதுரு பெருங்கோவில் வளாகத்தில் நிகழ்ந்தது. அந்த நிகழ்வின்போது திருத்தந்தை பிரான்சிசு உரோமை மறைமாவட்டத்தின் ஆயராகவும், அந்தத் தகுதியின் அடிப்படையில் அனைத்துலகத் திருச்சபைக்கும் தலைவராகவும் பகிரங்கமாகப் பணிப்பொறுப்பினை ஏற்றுக்கொண்டார். முன்னாட்களில் \"முடிசூட்டல் விழா\" (\"coronation\") என்று அழைக்கப்பட்ட இந்த விழாவை எளிமையான விதத்தில் கொண்டாடும்படி பிரான்சிசு விரும்பினார். இயேசுவின் முதன்மைத் திருத்தூதரான புனித பேதுருவின் வழிவரும் பணியாளர் என்ற முறையில் இந்தப் பணிப்பொறுப்பை ஏற்பதாகப் பிரான்சிசு முன்வந்தார்.\n\nதிருப்பலியில் குறைந்தது 200,000 மக்கள் கலந்துகொண்டார்கள் என்று கணிக்கப்படுகிறது. வெளிநாட்டுத் தலைவர்களும் தூதர்களுமாக 132 நாடுகளிலிருந்து ஆட்சி அதிகாரிகள் இந்த விழாவில் கலந்துகொண்டனர்.\n\nஇந்த விழாவின் மையப் பொருள் தூய யோசேப்பு திருக்குடும்பத்தின் பாதுகாவலர், திருச்சபையின் பாதுகாவலர் என்பதாகும். மார்ச் 19ஆம் நாள் தூய யோசேப்பின் பெருவிழாவன்று திருத்தந்தை பிரான்சிசின் பதவியேற்பு திருப்பலி நிகழ்வதால் திருத்தந்தை \"பாதுகாத்தல்\" என்பதையே மையக் கருத்தாகக் கொண்டு மறையுரை ஆற்றினார். இயேசு, மரியா ஆகியோருக்கு புனித யோசேப்பு பாதுகாப்பு அளித்து அவர்களைப் பேணிக் காத்தார். அதுபோலவே அவர் திருச்சபை அனைத்திற்கும் பாதுகாப்பு வழங்குகின்றார். மேலும், திருத்தந்தை தம் பணிப்பெயராகத் தேர்ந்து கொண்டுள்ள பிரான்சிசு ஏழைகள் மட்டில் நாம் கரிசனை கொண்டு செயல்பட வேண்டியதின் தேவையை உணர்த்துகிறது.\n\nஎனவே \"பாதுகாத்தல்\" என்பது திருச்சபைக்கும் கிறித்தவர்களுக்கும் முக்கியமான ஒன்று. ஆனால் \"பாதுகாத்தல்\" என்னும் கருத்து உலக மக்கள் அனைவருக்கும் முக்கியத்துவம் வாய்ந்தது. இதை மனத்தில் கொண்டு திருத்தந்தை பிரான்சிசு பின்வருமாறு உரையாற்றினர்:\nஇந்தப் பதவியேற்பு விழாத் திருப்பலியும் அதோடு தொடர்புடைய சடங்குகளும் எளிமையான விதத்தில் நடத்தப்பட்டன. வழக்கமாக எல்லா கர்தினால்மார்களும் திருத்தந்தையை அணுகி அவருக்கு மரியாதை செலுத்துவார்கள். ஆனால், இந்த முறை ஆறு கர்தினால்மார் மட்டுமே கர்தினால் குழு அனைத்தின் சார்பிலும் இவ்வாறு மரியாதை செலுத்தச் சென்றார்கள்.\n\nகத்தோலிக்க திருச்சபையிலிருந்து 11ஆம் நூற்றாண்டில் பிரிந்து சென்ற மரபுவழி கீழைத் திருச்சபைக்குத் தலைவராக இருக்கின்ற காண்ஸ்டான்டிநோபுள் மறைமுதுவர் முதலாம் பர்த்தலொமேயு இந்த விழாவில் கலந்துகொண்டது ஒரு சிறப்பு அம்சம் ஆகும். இந்த இரு திருச்சபைகளும் 1054இல் பிரிந்தன. அந்த நாளிலிருந்து இன்றுவரை கீழைத் திருச்சபை முதல்வர் கத்தோலிக்க திருச்சபையின் தலைவரான திருத்தந்தையின் பதவியேற்பு விழாவில் கலந்துகொண்டதில்லை.\n\nதிருப்பலி தொடங்குவதற்கு முன்னால், திருத்தந்தை புனித பேதுரு கோவில் வளாகத்தில் மக்களிடையே சென்று அவர்களை வாழ்த்தினார். இழைமக் கண்ணாடியால் மூடப்பட்ட சிறப்பு உந்தில் நின்றுகொண்டு மக்களிடையே செல்வது முந்திய வழக்கம். ஆனால் திருத்தந்தை பிரான்சிசு அந்த மூடிய உந்து தமக்கு வேண்டாம் என்று கூறிவிட்டார். மக்களோடு நேரடி தொடர்புகொண்டு அவர்களோடு உறவாட விரும்பிய அவர் சிறப்பு உந்தில் நின்றுகொண்டு வளாகத்தில் கூடிய மக்கள் நடுவே சென்றபோது, ஆங்காங்கே இறங்கி மக்களுக்கு வாழ்த்துத் தெரிவித்தார். சிறு குழந்தைகளை அவரிடம் கொண்டுவந்தபோது அவர்களுடைய உச்சந்தலையில் முத்தமிட்டு அவர்களுக்கு ஆசி வழங்கினார். குறிப்பாக, ஊனமுற்ற ஒருவரை ஒருசிலர் உயர்த்திப்பிடித்து அவரை ஆசிர்வதிக்கக் கேட்டபோது, திருத்தந்தை வண்டியிலிருந்து இறங்கிச் சென்று அவரைத் தொட்டு முத்தமிட்டு ஆசி வழங்கினார்.\n\nSection::::சமயத் தலைவர்கள் வருகை.\nதிருத்தந்தை பிரான்சிசின் பணியேற்பு விழாவில் கலந்துகொள்ள பல நாடுகளின் தலைவர்களும் தூதர்களும் வந்திருந்தனர். 132 நாடுகளிலிருந்து வந்திருந்த ஆட்சியாளர்கள் அமர்ந்திருந்த வரிசைகளுக்கு முன்னால் பீடத்தின் அருகில் 250 கர்தினால்மார் தமது வழிபாட்டு உடைகளை அணிந்தவர்களாக அமர்ந்திருந்தனர்.\n\nபுனித பேதுரு பெருங்கோவிலின் படிகளுக்குக் கீழ்ப்பகுதியில் கிறித்தவ சபைகள், யூத மதம், இசுலாம், புத்தமதம் ஆகிய சமயங்களின் தலைவர்களும் பிரதிநிதிகளும் அமர்ந்திருந்தனர்.\n\nSection::::கம்பளிக் கழுத்துப்பட்டை அணிவித்த சடங்கு.\nமேடையில் அமர்ந்திருந்த திருத்தந்தை பிரான்சிசுக்குக் கம்பளிக் கழுத்துப்பட்டை அணிவிக்கப்பட்டது. திருத்தந்தை தேர்ந்தெடுக்கப்பட்டுவிட்டார் (\"Habemus Papam\") என்று 2013 மார்ச்சு 13ஆம் நாள் உலகுக்கு அறிவித்த கர்தினால் ழான்-லூயி தோரான் என்பவர் திருத்தந்தைக்கு அந்தக் கழுத்துப்பட்டையை அணிவித்தார். கம்பளி ஆடுகளிலிருந்து பெறப்பட்ட கம்பளியைக் கொண்டு நெய்யப்பட்ட அந்தக் கழுத்துப் பட்டை கிறித்தவ மக்கள் என்னும் \"ஆட்டுமந்தையை\" கரிசனையோடு மேய்த்து, வழிநடத்தும் தலைவராக, நல்ல ஆயராகத் திருத்தந்தை விளங்க வேண்டும் என்னும் உண்மையை நினைவுபடுத்தும் அடையாளம் ஆகும்.\n\nSection::::\"மீனவர் கணையாழியை\" அணிவித்த சடங்கு.\nபின்னர் கர்தினால் குழுவின் தலைவரான கர்தினால் ஆஞ்செயோ சொடானோ என்பவர் திருத்தந்தையை அணுகி, அவருடைய வலதுகை மோதிரவிரலில் \"மீனவர் கணையாழி\" (\"Fisherman's Ring\") என்று அழைக்கப்படும் மோதிரத்தை அணிவித்தார். இந்த மோதிரம் திருத்தந்தையின் அதிகாரத்தின் சின்னம் ஆகும். இயேசுவின் முதன்மைச் சீடரான புனித பேதுரு மீனவராக இருந்தார் என்பதால், பேதுருவின் வழித்தோன்றலாகப் பதவியேற்கும் திருத்தந்தையும் அந்த மீனவர் கணையாழியை அணிகின்றார். திருத்தந்தை பிரான்சிசுக்கு அணிவிக்கப்பட்ட மோதிரம் தங்கமுலாம் பூசப்பட்ட வெள்ளிக் கணையாழி ஆகும். இதை என்றிக்கோ மான்ஃப்ரீனி என்னும் கலைஞர் திருத்தந்தை ஆறாம் பவுலுக்கென்று வடிவமைத்திருந்தார். அந்த மோதிரத்தில் புனித பேதுரு கைகளில் திறவுகோல்களைத் தாங்கி நிற்பதுபோல் செதுக்கப்பட்டுள்ளது. அந்த மோதிரத்தைத் திருத்தந்தை ஆறாம் பவுல் அணியவில்லை. அவர் இரண்டாம் வத்திக்கான் பொதுச்சங்கத்தைச் சித்தரித்த மோதிரத்தை அணிந்தார். ஆனால் ஆறாம் பவுலுக்கென உருவாக்கப்பட்ட மோதிரத்தின் அச்சு பாதுகாக்கப்பட்டிருந்ததால் அதைப் பயன்படுத்திச் செய்யப்பட்ட மோதிரத்தைத் தாம் விரும்புவதாகத் திருத்தந்தை பிரான்சிசு கூறியதன்படி அவருக்கு அந்த மோதிரம் அணிவிக்கப்பட்டது.\n\nSection::::புனித யோசேப்பு பெருவிழாவின் பொருள்.\nமார்ச்சு 19ஆம் நாள் திருச்சபை புனித யோசேப்பின் பெருவிழாவைக் கொண்டாடுகிறது. அந்த நாளில் தமது பணியேற்பு விழா நடைபெறுவது பொருத்தமே என்று திருத்தந்தை தாம் ஆற்றிய மறையுரையில் சுட்டிக்காட்டினார். மேலும் புனித யோசேப்பைப் போன்று உலக மக்கள் அனைவரும், குறிப்பாக நாடுகளின் ஆட்சியாளர்கள், மக்களைப் \"பாதுகாக்க\" வேண்டும், சுற்றுச்சூழலைப் பாதுகாக்க வேண்டும், குறிப்பாக ஏழைகளைப் பாதுகாக்க வேண்டும் என்று திருத்தந்தை கேட்டுக்கொண்டார்.\n\nSection::::திருத்தந்தை பிரான்சிசும் ஓய்வுபெற்ற திருத்தந்தை பெனடிக்டும் சந்தித்தல்.\n2013, மார்ச்சு 23ஆம் நாள் திருத்தந்தை பிரான்சிசு திருத்தந்தையர்களின் கோடையில்லத்தில் தங்கி ஓய்வெடுத்துக்கொண்டிருக்கின்ற முன்னாள் திருத்தந்தை பெனடிக்டைச் சென்று சந்தித்தது வரலாற்று முக்கியத்துவம் வாய்ந்த நிகழ்ச்சியாகக் கருதப்படுகிறது.\n\nவத்திக்கான் நேரம் 12:05 அளவில் திருத்தந்தை இத்தாலிய உலங்கு வானூர்தியில் ஏறிச்சென்று, 10 நிமிட பயணத்திற்குப் பின் திருத்தந்தையர் கோடையில்லமாகிய காஸ்டல் கண்டோல்ஃபோ வானூர்தித் தளத்தில் இறங்கினார். அங்கு அவரை வரவேற்பதற்காக, ஓய்வுபெற்ற திருத்தந்தை பெனடிக்ட் நின்றுகொண்டிருந்தார். பிரான்சிசும் பெனடிக்டும் ஒருவரையொருவர் தழுவிக்கொண்டனர்.\n\nபின்னர் சிற்றுந்தில் ஏறி இருவரும் கோடையில்லம் சென்றனர். அங்கு அமைந்துள்ள சிற்றாலயத்தில் இறைவேண்டல் செய்ய இருவரும் நுழைந்தனர். திருத்தந்தைக்கென மைய பீடத்தின் நடுவில் இடப்பட்டிருந்த தனிப்பட்ட சிறப்பு வேண்டல் முழந்தாட்பீடத்தில் மன்றாட்டு நிகழ்த்துப்படி பெனடிக்டு திருத்தந்தை பிரான்சிசைக் கேட்டார். ஆனால் பிரான்சிசு வேகமாக நடந்து சென்று, பொதுமக்களுக்கென்று இடப்பட்ட சாதாரண முழந்தாட்பீடத்தில் பெனடிக்டின் அருகே தாமும் முழந்தாட்படியிட்டு வேண்டச் சென்றார். அப்போது பெனடிக்டைப் பார்த்து, \"நாம் இருவரும் சகோதரர்கள்\" என்று கூறினார். இவ்வாறு, பிரான்சிசு செய்தது அர்த்தம் நிறைந்த செயலாகக் கருதப்படுகிறது.\n\n12:30 அளவில் திருத்தந்தை பிரான்சிசும் ஒய்வுபெற்ற திருத்தந்தை பெனடிக்டும் நூலக வரவேற்பு அறையில் சந்தித்து 45 நிமிடங்கள் பேச்சுவார்த்தை நடத்தினர். அப்போது அவர்கள் எப்பொருள் பற்றி விவாதித்தார்கள் என்பது பொதுமக்களுக்கு அறிவிக்கப்படவில்லை.\n\nபேச்சுவார்த்தையைத் தொடர்ந்து உணவறைக்குச் சென்று அங்கு இருவரும் நண்பகல் உணவு அருந்தினர். பின்னர் திருத்தந்தை பிரான்சிசு உலங்கு வானூர்தி ஏறி மீண்டும் வத்திக்கான் சென்றடைந்தார்.\n\nபதவியில் இருக்கும் திருத்தந்தை பிரான்சிசும் ஓய்வுபெற்ற திருத்தந்தை பெனடிக்டும் இவ்வாறு சந்தித்தது வரலாற்றில் இதுவரை நிகழாத நிகழ்ச்சி. பல நூற்றாண்டுகளாகவே, திருத்தந்தையின் இறப்புக்குப் பின்னர்தான் புதிய திருத்தந்தை தேர்ந்தெடுக்கப்படுவது வழக்கம். ஆனால், அந்த வழக்கத்தைப் பின்பற்றாமல் திருத்தந்தை 16ஆம் பெனடிக்டு 2013, பெப்ருவரி 28ஆம் நாள் பதவியிலிருந்து ஓய்வுபெற்றார். ஓய்வுபெற்ற திருத்தந்தை புதிதாகப் பதவியேற்ற திருத்தந்தையின் ஆட்சியில் தலையிடுவாரா? அவருக்கு எதிரான அதிகார மையமாக அமைந்துவிடுவாரா? - இத்தகைய கேள்விகள் எழுகின்ற பின்னணியில் இரு திருத்தந்தையரும் சந்தித்தது குறிப்பிடத்தக்க நிகழ்ச்சியாகக் கருதப்படுகிறது.\n\n\nSection::::விமர்சனங்கள்.\nதிருத்தந்தை பிரான்சிசு பதவியேற்ற ஒரு சில மணி நேரங்களுக்கு உள்ளாகவே அவர் அர்ஜென்டீனாவில் இயேசு சபைத் தலைவராகவும் கத்தோலிக்க திருச்சபையின் புவேனோஸ் ஐரேஸ் உயர்மறைமாவட்டத்தின் பேராயராகவும் இருந்த காலத்தில் சமூகம், அரசியல் தொடர்பாக என்னென்ன நிலைப்பாடுகள் எடுத்திருந்தார் என்பது பற்றிய விமர்சனங்கள் செய்தி ஊடகங்களில் வெளியாகத் தொடங்கின. அவ்வாறு வெளியான செய்திகளில் பல அவருடைய செயல்பாடுகளைப் போற்றி உரைத்தன. குறிப்பாக, பெர்கோலியோ ஏழை மக்களுக்கு உதவியது, தம் வாழ்வில் எளிமையைக் கடைப்பிடித்தது, புவேனோஸ் ஐரேஸ் மாநகரின் சேரிகளில் வாழ்ந்த மக்களைச் சென்று சந்தித்து அவர்களோடு தோழமை கொண்டாடி, அவர்களுடைய இன்பதுன்பங்களில் கலந்துகொண்டது போன்ற நல்ல விமர்சனங்கள் வெளியிடப்பட்டன.\n\nஅதே நேரத்தில் அவர் கத்தோலிக்க திருச்சபையின் தலைமை ஆட்சியாளர்களுள் ஒருவராக இருந்ததாலும், இயேசு சபையில் மாநிலத் தலைவராகச் செயல்பட்டதாலும் அந்த ஆட்சிக் காலத்தில் சமூகப் பிரச்சனைகளை எவ்வாறு அணுகினார், எவ்வாறு அணுகவில்லை, அவருடைய அணுகுமுறையில் என்னென்ன குறைபாடுகள் இருந்தன என்பது குறித்தும் கருத்துகள் வெளியாயின.\n\nஎனவே, கத்தோலிக்க திருச்சபையின் இன்றைய உலகளாவிய தலைவராக, 1.2 பில்லியன் மக்களை வழிநடத்துபவராகத் திருத்தந்தை பிரான்சிசு விளங்குவதால் அவரது செயல்பாடுகள்குறித்த விமரிசனங்களை எடுத்துக் கூறும்போது அவர் செயல்பட்ட காலம், அக்காலத்தின் அரசியல் சமூக பின்னணிகள் போன்றவற்றைத் தெளிவுபடுத்துவது இன்றியமையாதது.\n\nSection::::அர்ஜென்டீனாவின் \"இழிவான போர்\" காலம் (1976-1983).\nஅர்ஜென்டீனாவின் அண்மைக்கால வரலாற்றில் சர்வாதிகார ஆட்சி, இராணுவ ஆட்சி, அவற்றின் விளைவாக எழுந்த வன்முறைகள், அரசு எதிர்ப்பாளர்களைக் கைதுசெய்து, சித்திரவதை செய்து, கொன்றுபோடுகின்ற நடவடிக்கைகள் தொடர்ந்து நடைபெற்றுவந்துள்ளன. அந்த வரலாற்றில் மிக மோசமான ஒரு கால கட்டம் அர்ஜென்டீனாவின் \"இழிவான போர்\" காலம் (\"Dirty War\") (1976-1983) என்று அழைக்கப்படுகின்றது. அக்காலத்தில் நடைபெற்ற மனித உரிமை மீறல்களில் இன்று திருத்தந்தை பிரான்சிசு என்னும் பெயரில் கத்தோலிக்க திருச்சபையின் தலைவராகத் தேர்ந்தெடுக்கப்பட்டுள்ள ஹோர்கே பெர்கோலியோவுக்கு எந்த விதத்திலாவது தொடர்பு இருந்ததா என்பது இன்று கூர்ந்து கவனிக்கப்படுகிறது.\n\nஅர்ஜென்டீனாவின் அண்மைக்கால வரலாற்றில் முக்கிய நிகழ்வுகள்:\n\n\nமேலே தரப்பட்டுள்ள வரலாற்றுப் பின்னணியில் திருத்தந்தை பிரான்சிசு அர்ஜென்டீனா கத்தோலிக்க திருச்சபையின் தலைவர் என்னும் முறையிலும் இயேசு சபைக்கு அந்நாட்டில் தலைவராகச் செயல்பட்டார் என்னும் முறையிலும் மனித உரிமை மீறலில் எத்தகைய பொறுப்பு கொண்டிருந்தார் என்பது ஆய்வுக்கு உரியது.\n\nSection::::படையாட்சியாளர்களுடன் பெர்கோலியோவுக்குத் தொடர்பு இருந்ததா என்பது பற்றிய சர்ச்சை.\nஅர்கெந்தீனா மற்றும் குவாத்தமாலாவில் இயங்கும் \"காணாமல் போனவர்களுக்கான மனித உரிமைகள் அமைப்பு\" (HIJOS), பிரான்சிசு பாதிக்கப்பட்டவர்களின் குழந்தைகள் திருடப்பட்டதிலும், இரண்டு குருக்கள் படைத்துறையினரிடம் பிடிபட்டு சித்திரவதைப்பட்டபோதும் அவர்களைக் காக்க எதுவும் செய்யவில்லை என்று குற்றம் சாட்டியது. இக்குற்றச்சாட்டை அர்கெந்தீனாவின் முதன்மை ஊடகவியாளர்களில் ஒருவரான கொராசியோ வெர்பிற்சுகி (Horacio Verbitsky) தனது நூல் ஒன்றில் முன்வைத்தார். அக்குற்றச்சாட்டுக்கு ஆதாரம், கடத்தப்பட்ட குருக்களில் ஒருவர் கூறிய வாக்குமூலம் என்று கொராசியோ பத்து ஆண்டுகளுக்கு முன் கூறினார். சர்வாதிகார ஆட்சியின் போது (அர்ஜென்டீனாவின் இழிந்த போர்) நடந்த காலத்தில் (1976-1983) கத்தோலிக்க சமயக் குருக்கள் மற்றும் நற்பணியாளர்களுக்கு எதிராக அரசு வன்முறையைக் கட்டவிழ்த்துவிட்டிருந்தது. அப்பின்னணியில் மேற்கூறிய இரு குருக்களையும் பாதுகாக்கவும் அவர்களை உயிரோடு மீட்டுக் கொணரவும் பெர்கோலியோ பெருமுயற்சி செய்தார் என்பதே உண்மை என்றும், அவர்மீது குற்றம் சாட்டுவது தவறு என்றும் பலர் கூறியுள்ளனர்.\n\nமேலும், பெர்கோலியோ மீது சாட்டப்படுகின்ற இக்குற்றச்சாட்டுக்களுக்கு எந்த ஆதாரமும் இல்லை எனவும் இவ்விரு குருக்களும் படைத்துறையினரால் விடுவிக்கப்பட்டபின்பு அப்போதைய கர்தினால் பெர்கோலியோவுடன் இணைந்து உழைத்தனர் எனவும், திருப்பலியும் திருவருட்சாதனமும் நிறைவேற்றினர் எனவும் வத்திக்கான் செய்தி தொடர்பாளர் கூறியுள்ளார்.\n\nஇராணுவ ஆட்சியாளர்களால் கடத்திச் செல்லப்பட்டு சித்திரவதை செய்யப்பட்ட குருக்களில் ஒருவர் இறந்துவிட்டார். அங்கேரியில் பிறந்து அர்ஜென்டீனா சென்று பணிபுரிந்தவரும் இப்போது உயிரோடு இருப்பவருமான அருள்திரு பிரான்சு யாலிக்சு (\"Franz Jalics, S.J.\") இவ்விடயம் குறித்து செருமானிய மொழியில் ஓர் அறிக்கை விடுத்துள்ளார். அது ஆங்கிலத்தில் மொழிபெயர்க்கப்பட்டுள்ளது. அதில், தான் கடத்திச்செல்லப்பட்டு சித்திரவதை செய்யப்பட்டதற்கும் பெர்கோலியோவுக்கும் தொடர்பு இருந்ததா என்பது குறித்து, தான் எந்த நிலைப்பாடும் எடுக்கவில்லை என்று அவர் கூறியுள்ளார். மேலும், அவர் கூறியது:\nதிருத்தந்தை பிரான்சிசு குற்றமற்றவர் என்று சான்றுகூறுவோரில் ஒரு முக்கிய நபர் அடோல்ஃபோ பேரஸ் எஸ்கிவேல் (\"Adolfo Perez Esquivel\") என்பவர். இவர் அர்ஜென்டீனாவின் இராணுவ ஆட்சியின்போது நிகழ்ந்த அட்டூழியங்களை உலகுக்கு வெளிப்படுத்தியதற்காக 1980இல் நோபல் பரிசு பெற்றவர். அவர் புவேனோஸ் ஐரேசில் \"ராடியோ டெ லா ரேத்\" (\"Radio de la Red\") என்னும் ஒலிபரப்பு நிறுவனத்துக்கு அளித்த பேட்டியில் கூறியது:\n\nSection::::\"திருத்தந்தை பிரான்சிசுக்கும் அர்ஜென்டீனா சர்வாதிகாரிகளுக்கும் யாதொரு தொடர்பும் கிடையாது\" - உச்ச நீதிமன்றத் தலைமை நீதிபதி.\n2013, மார்ச்சு 18, திங்கள் கிழமை வெளியான செய்திப்படி, திருத்தந்தை பிரான்சிசு அர்ஜென்டீனாவில் இயேசு சபைத் தலைவராக இருந்த காலத்தில் அப்போது இராணுவத் தளபதிகளின் சர்வாதிகார ஆட்சி நிகழ்ந்துகொண்டிருக்கும் சமயத்தில் அந்த ஆட்சியினரோடு எந்தவிதத்திலும் ஒத்துழைத்தது கிடையாது என்று அர்ஜென்டீனாவின் உச்ச நீதிமன்றத்தின் தலைமை நீதிபதி ரிக்கார்டோ லொரென்சேட்டி (\"Ricardo Lorenzetti\") திட்டவட்டமாகக் கூறியுள்ளார். இயேசு சபையைச் சார்ந்த இரு குருக்களை இராணுவத்தினர் கடத்திக் கொண்டுபோய், பல மாதங்கள் சித்திரவதை செய்து அரைநிர்வாணமாக விட்டதற்கு அவர்களின் தலைவராக இருந்த பெர்கோலியோ உடந்தையாக இருந்தார் என்பதற்கு எந்தவித ஆதாரமும் இல்லை என்று உச்ச நீதிமன்றத் தலைமை நீதிபதி உறுதிபடத் தெரிவித்துள்ளார்.\n\nஅர்ஜென்டீனாவின் \"கான்டினென்டல் ரேடியோ\" (\"Radio Continental\") என்னும் ஒலிபரப்பு நிறுவனத்திற்கு அளித்த பேட்டியில் அந்நாட்டு உச்சநீதிமன்றத் தலைமை நீதிபதி இவ்வாறு அறிக்கை விடுத்தார்.\n\nஇச்செய்தி பிரான்சு நாட்டின் முக்கிய இதழாகிய \"La Croix\" என்னும் நாளேட்டில் வெளியிடப்பட்டுள்ளது. அதே இதழ் எசுப்பானிய மொழியில் அர்ஜென்டீனாவின் தலைமை நீதிபதி வழங்கிய நேர்காணல்-உரையாடலுக்கான இணைப்பையும் கொடுத்துள்ளது\n\nSection::::கருக்கலைப்பு, கருத்தடை, கருணைக் கொலை.\nதிருத்தந்தை பிரான்சிசு பெண்களின் சில குறிப்பிட்ட உரிமைகள் தொடர்பாக அடிப்படைவாதக் கொள்கையாளராக விமர்சிக்கப்படுகிறார். திருமண முறிவு, பெண்களுக்குக் குருத்துவம் அளிப்பது, பெண்களின் உடல் நலம் சார்ந்த உரிமைகளில் ஒன்றாகக் கருதப்படும் கருக்கலைப்பு மற்றும் கருத்தடைக்கான உரிமை ஆகியவற்றை கத்தோலிக்கத் திருச்சபையின் அதிகாரப்பூர்வ படிப்பினைகளின் படி எதிர்ப்பவர் ஆவார். கருக்கலைப்பு, குழந்தைக்குக் கருவில் அளிக்கப்படும் மரண தண்டனை எனக் கூறியுள்ளார். கருணைக் கொலை செய்வதைக் கடுமையாக எதிர்ப்பவர் ஆவார். மேலும் இவற்றில் எக்கொள்கையையேனும் சரி எனக் கடைபிடிப்பவர்கள் நற்கருணை வாங்கத் தகுதியற்றவர்கள் எனவும் கூறியுள்ளார்.\n\nSection::::நங்கை, நம்பி, ஈரர், திருனர்.\nகத்தோலிக்க திருச்சபையின் படிப்பினைகளின் படி இவர் நங்கை, நம்பி, ஈரர், திருனர் பாலியல் நடத்தைகளையும் கடுமையாக எதிர்த்துள்ளார். ஆயினும் தற்பால் ஈர்ப்பு உடையவர்களை மரியாதையுடன் நடத்தப்பட வேண்டும் எனக் கூறியுள்ளார்.\n\nஇவர் பாலியல், திருமணம் தொடர்பாக அடிப்படைவாத கொள்கையாளார் ஆவார். அர்கெந்தீனாவில் நநஈதி திருமண உரிமைச் சட்டம் தொடர்பாக இவர் \"இறைவனின் போர்\" என்று கூறி கடுமையான எதிர்ப்பைத் திரட்டினார். அச்சட்டம் \"சாத்தானின் திட்டம்\" என்றும் விமர்சித்தார். மேலும் ஓரினத் தம்பதியர் குழந்தைகளைத் தத்தெடுப்பது அக்குழந்தைகளுக்கு அநீதி இழைப்பதாகும் என்றும் அவர் கருத்துத் தெரிவித்தார். இவ்வாறு கருத்துத் தெரிவித்தற்காக அர்ஜென்டீனா நாட்டுக் குடியரசுத்தலைவர் கிறிஸ்டீனா ஃபெர்னாண்டெஸ் தெ கிர்ச்னர் கர்தினால் பெர்கோலியோவுக்கு வெளிப்படையான எதிர்ப்பினைக் காட்டினார்.\n\nSection::::திருத்தந்தை பிரான்சிசு வெளியிட்ட முதல் சுற்றுமடல்.\nதிருத்தந்தை பிரான்சிசு ஆட்சிப் பொறுப்பேற்ற நான்கு மாதங்களுக்குள் தமது முதல் சுற்றுமடலை 2013, சூன் 29ஆம் நாள் வெளியிட்டார். அம்மடல் \"நம்பிக்கை ஒளி\" (Light of Faith; இலத்தீனில் Lumen Fidei) என்னும் தலைப்பில் எழுதப்பட்டுள்ளது.\n\nSection::::இரு திருத்தந்தையரின் கூட்டுப் படைப்பு.\nதிருத்தந்தை பிரான்சிசின் முதல் சுற்றுமடல் ஒரு கூட்டுப்படைப்பு என்பது குறிப்பிடத்தக்கது. அவருக்கு முன் பதவியிலிருந்த திருத்தந்தை பதினாறாம் பெனடிக்ட் பதவி துறந்த வேளையில் இம்மடலைத் தொகுக்கத் தொடங்கியிருந்தார். அக்கையெழுத்துப் படியைத் தமக்குப் பின் பதவியேற்ற திருத்தந்தை பிரான்சிசிடம் அவர் ஒப்படைத்திருந்தார்.\n\nபிரான்சிசு அம்மடலை நிறைவுக்குக் கொணர்ந்து அதைத் தமது பெயரில் வெளியிட்டார். இவ்வாறு \"நம்பிக்கை ஒளி\" என்னும் சுற்றுமடல் ஒரு கூட்டுப் படைப்பாக விளங்குகிறது.\n\nSection::::முப்பெரும் சுற்றுமடல்கள்.\nதிருத்தந்தை பெனடிக்ட் தம் ஆட்சிக்காலத்தில் கிறித்தவ மரபின்படி நம்பிக்கை (\"faith\"), எதிர்நோக்கு (\"hope\"), அன்பு (\"charity\") என்னும் மூன்று இறையியல் பண்புகள் பற்றிப் படிப்பினை ஏடுகளைச் சுற்றுமடல்களாக வெளியிடத் தொடங்கியிருந்தார். அன்பு, எதிர்நோக்கு ஆகிய இரண்டு நற்பண்புகள் பற்றி எழுதிய அவர் நம்பிக்கை என்னும் நற்பண்பு பற்றி ஒரு சுற்றுமடலை எழுதி வெளியிட்டு, முப்பெரும் சுற்றுமடல் தொகுதியை நிறைவுசெய்ய எண்ணியிருந்த வேளையில் தம் திருத்தந்தைப் பதவியைத் துறந்தார். எனவே, தமது படைப்பை அவர் ஒரு தனி நூலாக, தனிப்பட்ட முறையில் வெளியிடக் கூடும் என்று கருத்துத் தெரிவிக்கப்பட்டது.\n\nஆனால், பெனடிக்ட் நம்பிக்கைப் பற்றி எழுதிய வரைவைத் திருத்தந்தை பிரான்சிசு அவரிடமிருந்து பெற்றுக் கொண்டு, அதில் தமது கருத்துகளையும் இணைத்து, மறுபார்வையிட்டு, தமது பெயரில் வெளியிட்டுள்ளார்.\n\nSection::::\"நம்பிக்கை ஒளி\" சுற்றுமடல் வழங்கும் போதனை.\nஇச்சுற்றுமடலில் திருத்தந்தை பிரான்சிசு கிறித்தவப் போதனையின் சில அடித்தளங்களை விளக்குகிறார். அதாவது, கடவுளை நம்புதல் மனித வாழ்வுக்கு ஒளியாக உள்ளது. இயற்கையின் துணையோடு மனிதர் கடவுள் நம்பிக்கையைக் கண்டடையலாம் என்றாலும், கடவுளை நம்பி ஏற்பதற்கு ஓர் இறையொளி தேவையாகிறது. இதுவே நம்பிக்கை என்னும் நற்பண்பு, கடவுளின் கொடை. இயேசு கிறித்துவை ஏற்று நம்புதல் இந்த நம்பிக்கை ஒளியின் துணையோடுதான் நிகழ்கிறது. இயேசு கிறித்துவை அறிந்து, அவரில் நம்பிக்கை கொள்ளும் செயல் மனித வாழ்வுக்கு நிறைவைக் கொணர்கிறது.\n\nநம்பிக்கை என்பது மனிதரின் பகுத்தறிவுக்கு அப்பாற்பட்டது என்றாலும் அது பகுத்தறிவுக்கு எதிரானதல்ல. மாறாக, மனிதரின் பகுத்தறிவு வெளிப்படுத்துகின்ற விழுமியங்கள் நம்பிக்கையால் உறுதிப்படுகின்றன.\n\nநம்பிக்கை என்னும் நற்பண்பு நீதி மற்றும் அன்பு என்னும் நற்பண்போடு நெருக்கமான தொடர்புடையது. மனிதரிடையே நிலவுகின்ற ஏற்றத்தாழ்வுகளை அகற்றி, எல்லாரும் அன்பிலும் அமைதியிலும் வாழ்ந்திட உழைப்பதற்கான உந்துதல் நம்பிக்கையிலிருந்து பிறப்பதே.\n\nஇக்கருத்துக்களை திருத்தந்தை பிரான்சிசு தமது முதல் சுற்றுமடலாகிய \"நம்பிக்கை ஒளி\" என்னும் போதனை ஏட்டில் விளக்குகிறார்.\n\nSection::::அகதிகளுக்கும் புலம்பெயர்வோருக்கும் ஆதரவு காட்டும் திருத்தந்தை பிரான்சிசு.\nதிருத்தந்தை பிரான்சிசு கத்தோலிக்க திருச்சபையின் தலைமைப் பொறுப்பை ஏற்ற முதல் நாளிலிருந்தே ஏழைகள் மட்டில் தனிக் கரிசனம் காட்டியுள்ளார். உரோமை நகருக்கு வெளியே அவர் முதன்முறை அதிகாரப்பூர்வமாகப் பயணமாகச் சென்றதும் ஏழை மக்களுக்குத் தம் ஆதரவைத் தெரிவித்து அவர்களுக்கு ஆறுதல் வழங்குவதற்கே என்பது குறிப்பிடத்தக்கது.\n\nSection::::லாம்பெதூசா தீவு.\nஇத்தாலி நாட்டின் ஒரு பிரதேசமான சிசிலித் தீவில் அக்ரிஜெந்தோ மாகாணத்தைச் சேர்ந்த ஒரு சிறு தீவின் பெயர் \"லாம்பெதூசா\" (Lampedusa). ஆப்பிரிக்க அகதிகள் லிபியா, துனீசியா போன்ற நாடுகளிலிருந்து ஆபத்தான கடற்பயணத்தை மேற்கொண்டு லாம்பெதூசா வந்தடைகின்றனர். அவ்வாறு வருகின்றவர்களுள் பலர் படகு விபத்தின் காரணமாகக் கடலில் உயிரிழக்கின்றனர்.\n\nஇவ்வாறு, பிழைப்புத் தேடி வந்து கடலில் மாண்டுபோனவர்களுக்காக இறைவேண்டல் செய்யவே திருத்தந்தை பிரான்சிசு 2013, சூலை 8ஆம் நாள் லாம்பெதூசா தீவுக்குச் சென்றார். தம் நாட்டை விட்டு வெளியேறி, பிற நாடுகளுக்கு அகதிகளாகச் செல்வோர் உலகெங்கிலும் சுமார் 8 மில்லியன் இருப்பர். 5000 மக்களை மட்டுமே கொண்ட சிறிய தீவாகிய லாம்பெதூசாவில் பல்லாயிரக் கணக்கான அகதிகள் சென்றிறங்குகின்றனர். அவர்களுடைய துன்ப நிலை தம் இதயத்தில் தைத்த முள் போல உறுத்துகிறது என்று திருத்தந்தை பிரான்சிசு கூறினார்.\n\nஅகதிகளைச் சந்தித்த திருத்தந்தை பிரான்சிசு அம்மக்களுக்கு ஆதரவு தருகின்ற லாம்பெதூசா மக்களுக்கு நன்றி தெரிவித்தார். அதே நேரத்தில் அகதிகளின் நிலைகுறித்து உலக மக்களிடையேயும் நாடுகளிடையேயும் போதிய விழிப்புணர்வு இல்லை என்பதையும் அவர் குறிப்பிட்டார். மேலும், அகதிகளின் அவல நிலையைப் பயன்படுத்தி அநியாயமாகப் பணம் ஈட்டுகின்ற இடைத் தரகர்களின் செயல்பாட்டையும் அவர் கண்டித்தார். கடலைக் கடந்து வந்தபோது விபத்துக்கு உள்ளாகி இறந்த அகதிகளின் நினைவாக ஓர் மலர் வளையத்தை அவர் கடலில் இட்டார்.\n\nதிருப்பலி நிறைவேற்றியபோது திருத்தந்தை மரத்தால் செய்த ஒரு கிண்ணத்தைப் பயன்படுத்தினார். அந்த மரக்கிண்ணம் அகதிகளை ஏற்றிவந்த ஒரு படகின் மரத்தால் செய்யப்பட்டது ஆகும்.\n\nSection::::அகதிகளின் அவலநிலை.\n2011இல் ஆப்பிரிக்க அகதிகள் சுமார் 62 ஆயிரம் பேர் ஆபத்தான படகுப் பயணம் மேற்கொண்டு இத்தாலிக்குச் சென்றனர். அவர்களுள் பலர் லாம்பெதூசாவில் கரையிறங்கினர்.\n\n2013, சூலை 8ஆம் நாள் திருத்தந்தை லாம்பெதூசா சென்ற தருணத்தில் கூட மாலி நாட்டு அகதிகள் 165 பேர் லாம்பெதூசாவில் இறங்கினர். அதற்கு முந்திய நாள் கடற்கரையிலிருந்து 7 மைல் தூரத்தில் விபத்துக்கு உள்ளான படகிலிருந்து 120 அகதிகள் காப்பாற்றப்பட்டனர். அவர்களுள் 4 பெண்கள் கர்ப்பிணிகள்.\n\nஐ.நா. புள்ளிவிவரப்படி, 2013ஆம் ஆண்டின் முதல் ஆறுமாதங்களில் மட்டும் லாம்பெதூசா தீவிலும் இத்தாலியின் தென் கடலோரத்திலும் வந்திறங்கிய அகதிகள் சுமார் எண்ணாயிரம் பேர். இவர்கள் பெரும்பாலும் லிபியா போன்ற வட ஆப்பிரிக்க நாடுகளை விட்டு வந்தவர்கள்.\n\n2013இன் முதல் ஆறுமாதங்களில் கடலில் விபத்துக்கு உள்ளாகி இறந்த அகதிகள் 40 பேர் துனீசியாவை விட்டு வந்தவர்கள். 2012இல் கடலில் இறந்த அல்லது காணாமற்போன அகதிகள் 500 பேர்.\n\nவட ஆப்பிரிக்க நாடுகளான லிபியா, துனிசியா போன்ற நாடுகளிலிருந்து ஐரோப்பாவில் அகதிகளாக வருவோர் இசுலாம் சமயத்தவர். அவர்களைச் சென்று சந்தித்து, அவர்களுடைய துன்பத்தில் பங்கேற்ற திருத்தந்தையின் செயலைப் பல இசுலாமிய நாடுகள் பாராட்டியுள்ளன.\n\nSection::::திருத்தந்தை பிரான்சிசு உலக இளையோர் நாள் கொண்டாட்டத்தில் பங்கேற்றல்.\nதிருத்தந்தை பிரான்சிசு கத்தோலிக்க திருச்சபையின் தலைமைப் பணியை ஏற்ற பிறகு முதன்முறையாக வெளிநாட்டுப் பயணம் மேற்கொண்டு பிரேசில் நாட்டின் ரியோ டி ஜனேரோ சென்றார். அங்கு அவர் உலக இளையோர் நாள் கொண்டாட்டத்தில் (சூலை 22-28, 2013) கலந்துகொண்டு பல்லாயிரக் கணக்கான இளையோர் மற்றும் பிறரோடு உரையாடுவதற்கான ஏற்பாடுகள் செய்யப்பட்டுள்ளன.\n\nSection::::நற்செய்தியின் மகிழ்ச்சி பற்றிய போதனை மடல்.\nதிருத்தந்தை பிரான்சிசு கிறித்தவ நற்செய்தி மகிழ்ச்சி கொணர்கின்ற ஒரு செய்தி என்றும், அதை அறிவிப்போரும் அந்த அறிவிப்பைப் பெறுவோரும் இறைவனின் மகிழ்ச்சியால் நிரம்பிட வேண்டும் என்றும் எடுத்துரைக்கின்ற ஒரு போதனை மடலை 2013, நவம்பர் மாதம் வெளியிட்டார். அந்தத் திருத்தூது மடலின் தலைப்பு நற்செய்தியின் மகிழ்ச்சி என்பதாகும்.\n\nSection::::\"ஆண்டின் சிறந்த மனிதர்\" விருது வழங்கப்படல்.\n2013, திசம்பர் 11ஆம் நாளில், உலகப் புகழ்பெற்ற \"டைம் வார இதழ்\" () திருத்தந்தை பிரான்சிசை 2013ஆம் ஆண்டின் சிறந்த மனிதர் என்று அறிவித்துக் கவுரவப்படுத்தியுள்ளது.\n\nதிருத்தந்தை பிரான்சிசுக்கு இந்த விருது வழங்கியது எதற்காக என்று கேட்ட கேள்விக்கு \"டைம்\" இதழின் ஆசிரியர் நான்சி கிப்சு (\"Nancy Gibbs\") என்பவர் பின்வருமாறு பதிலிறுத்தார்:\n\nதிருத்தந்தை பிரான்சிசு, வத்திக்கான் அரண்மனையின் சொகுசுச் சூழலில் வாழ்வதற்கு மாறாகச் சாதாரண விடுதியொன்றில் வாழ்வதற்கு முடிவுசெய்தார். உலகிலேயே மிகப்பெரிய கிறித்தவ திருச்சபையான கத்தோலிக்க திருச்சபை தன் நிர்வாகத்தில் காணும் குறைகளைக் களைய அவர் துணிச்சலுடன் செயல்படுகிறார். தவற்றினைச் சுட்டிக்காட்டும்போதும் ஆங்கே கனிவையும் இரக்கத்தையும் காட்ட வேண்டும் என நினைவூட்டுகின்றார். ஏழைகளையும் சமூகத்தால் ஒதுக்கிவைக்கப்பட்டோரையும் அரவணைக்க மனித குலம் முன்வர வேண்டும் என்று அறைகூவல் விடுக்கின்றார். இப்பின்னணியில் அவருக்கு \"சிறந்த மனிதர்\" விருது வழங்கப்பட்டுள்ளது.\n\nதிருத்தந்தை பிரான்சிசுக்கு முன் வாழ்ந்த வேறு இரு திருத்தந்தையர்களுக்கும் \"சிறந்த மனிதர்\" விருது வழங்கப்பட்டது கருததத் தக்கது. அவர்கள் முறையே திருத்தந்தை இருபத்திமூன்றாம் யோவான் (1962ஆம் ஆண்டு விருது), திருத்தந்தை இரண்டாம் யோவான் பவுல் (1994ஆம் ஆண்டு விருது) ஆவர்.\n\nSection::::உலக அமைதி பற்றிய செய்தி வழங்கல்: 2014 உயிர்த்தெழுதல் பெருவிழா.\nவத்திக்கான் நகரின் புனித பேதுரு பெருங்கோவில் முன்னே அமைந்துள்ள புனித பேதுரு சதுக்கத்தில் கூடியிருந்த சுமார் 150 ஆயிரம் முன்னிலையில் இயேசுவின் உயிர்த்தெழுதல் பெருவிழாவான 2014, ஏப்பிரல் 20ஆம நாளன்று திருத்தந்தை பிரான்சிசு \"(உரோமை) நகருக்கும் உலகுக்கும்\" () என்று கூறப்படுகின்ற சிறப்பு ஆசியுரை வழங்கினார். வானொலி, தொலைபேசி, சமூக வலையங்கள் வழியாகக் கோடிக்கணக்கான மக்களைச் சென்றடைந்த அந்த ஆசியுரையின்போது திருத்தந்தை பிரான்சிசு உலக மக்கள் அனைவருக்கும் அமைதிச் செய்தியை எடுத்துரைத்தார்.\n\nஉலகம் முழுவதும் வன்முறைக்கு முற்றுப்புள்ளி வைக்க வேண்டும் என்று கேட்டுக்கொண்ட திருத்தந்தை குறிப்பாக, சிரியா நாட்டில் அப்பாவி மக்களுக்கு எதிராக வன்முறைச் செயல்கள் நடைபெறுபெவது நிற்க வேண்டும் என்றார். அதுபோலவே, உக்ரைன் நாட்டில் இழுபறிநிலை தளர்த்தப்பட வேண்டும் என்றும் கூறினார். மேலும் நைஜீரியா நாட்டில் நிகழும் கொடூரமான பயங்கரவாதம், ஈராக் நாட்டில் நிலவும் வன்முறை, தென் சூடான் மற்றும் உலகெங்கிலும் வன்முறைகள் முடிவுக்கு வர வேண்டும் என்று கேட்டுக்கொண்டார்.\n\n2014,மே 24-26 நாள்களில் இசுரயேலுக்கும் பாலத்தீனத்திற்கும் திருப்பயணமாகச் செல்லவிருக்கின்ற திருத்தந்தை பிரான்சிசு அந்த இரு நாடுகளுக்கிடையே அமைதிக்கான பேச்சுவார்த்தைகள் மீண்டும் தொடங்கப்பட வேண்டும் என்று கேட்டார்.\n\nமேலும், உலகத்தில் பசி பட்டினியால் மக்கள் அவதியுறுகின்ற நிலையை மாற்றிட அனைவரும் உழைக்க வேண்டும்; பசி பட்டினியால் குறிப்பாகச் சிறுவர்களும் முதுவயது தாண்டியோரும் வாடுகின்றனர். உலகில் நிகழும் போர்கள், கட்டாய இடம்பெயர்த்தல், வளங்களை வீணடித்தல் போன்றவையும் பசி பட்டினியை அதிகரிக்கின்றன. இந்நிலை மாற வேண்டும் என்றார் திருத்தந்தை பிரான்சிசு.\n\nகுறிப்பாக, எபோலா தீநுண்ம நோய் காரணமாகக் கினியா, சியேரா லியோனே, லைபீரியா போன்ற நாடுகளில் துன்புறும் மக்களைத் திருத்தந்தை நினைவுகூர்ந்தார். மேலும், அக்கறையின்மையாலும் கொடிய வறுமையாலும் பரவுகின்ற நோய்கள் காரணமாக உலகில் எத்துணையோ மக்கள் இன்னல்படுகின்றனர் என்றும் கூறிய திருத்தந்தை, அந்நிலையை மாற்றிட அனைவரும் உழைத்திட வேண்டும் என்று கேட்டுக்கொண்டார்.\n\nவழக்கம்போல, திருத்தந்தை தம் உரையின் முடிவில் நகைச்சுவையோடு கீழ்வருமாறு கூறினார்: \"அவ்வளவு தான்! உயிர்ப்புப் பெருவிழா நல்வாழ்த்துகள்! எல்லாரும் போய் நன்றாக விருந்துண்ணுங்கள்!\"\n\nSection::::திருத்தந்தையின் முதல் ஆசியப் பயணம் - கொரியா: ஆகத்து 13-18, 2014.\nசென்றமுறை ஒரு திருத்தந்தை ஆசியாவிற்குப் பயணமாகச் சென்றது 1999இல் ஆகும் (இந்தியா). அப்பயணத்தை மேற்கொண்டவர் திருத்தந்தை இரண்டாம் யோவான் பவுல் (திருத்தந்தை). அதன்பிறகு நிகழ்கின்ற திருத்தந்தைப் பயணம் இதுவே. இப்பயணம் திருத்தந்தை பிரான்சிசின் முதல் ஆசியப் பயணம். ஆசிய பெருநிலப் பரப்பில் வாழ்கின்ற பல கோடி மக்களுள் 3% பேர் மட்டுமே கத்தோலிக்கர் ஆவர். கொரியாவில் 10.4% பேர் கத்தோலிக்கர்.\n\nஆகத்து 13ஆம் நாள் வத்திக்கானிலிருந்து புறப்பட்ட திருத்தந்தை பிரான்சிசு, மறுநாள் கொரியாவின் சியோல் விண்படைத் தளத்தில் வந்திறங்கினார். அங்கு அவரைத் தென் கொரியா நாட்டு அதிபர் பார்க் கியோன்-கை வரவேற்றார். கொரியா தீபகற்பத்தில் (மூவலந்தீவு) அமைதியும் நல்லிணக்க உறவும் ஏற்பட வேண்டும் என்பதற்காகத் தாம் பயணம் மேற்கொண்டதாகத் திருத்தந்தை கூறினார். தென் கொரியா நாட்டு அதிபர், தம் உரையின்போது, “திருத்தந்தை பிரான்சிசு கொரியா நாட்டுக்கு வருகை தருவது அந்நாட்டு மக்கள்பால் அவர் கொண்டுள்ள அன்பைக் காட்டுகிறது” என்றார்.\n\n1984, 1989 ஆகிய ஆண்டுகளில் திருத்தந்தை இரண்டாம் யோவான் பவுல் கொரியா நாட்டுக்குப் பயணமாகச் சென்றிருந்தார். அவருக்குப் பின் பதவியேற்ற திருத்தந்தை பதினாறாம் பெனடிக்ட் எட்டு ஆண்டுகள் ஆட்சி செய்த போதிலும் ஆசியாவுக்குப் பயணமாகச் சென்றதில்லை. இப்போது கொரியாவுக்கு வருகின்ற திருத்தந்தை பிரான்சிசு மேற்கொண்டுள்ள பயணம் கொரியாவில் நிகழ்கின்ற திருத்தந்தைப் பயணங்களுள் மூன்றாவதாக அமைகிறது.\n\nதென் கொரிய நாட்டு மக்கள் இந்த வருகையைச் சிறப்பாகக் கொண்டாடுகிறார்கள். வீதிகள் தோறும் திருத்தந்தைக்கு வரவேற்பு அறிக்கைகளும் வளைவுகளும் எழுப்பப்பட்டுள்ளன.\n\nஆசிய நாட்டு மக்களோடு நேரடியாகத் தொடர்புகொள்ளும் வகையில் ஆங்கில மொழியில் உரையாற்றுவதற்காகத் திருத்தந்தை பிரான்சிசு தயாரிப்போடு வருகிறார். வழக்கமாக அவர் இத்தாலிய மொழியில் உரையாற்றுவார். சிலவேளைகளில் தமது தாய்மொழியான எசுப்பானியத்தில் உரை நிகழ்த்துவார்.\n\nஆகத்து 14, வியாழன்: இன்று காலை கொரியா வந்து சேர்ந்த திருத்தந்தை பிரான்சிசு, கொரியா நாட்டு ஆட்சித் தலைவர்களைச் சந்தித்த பிறகு, மாலையில் கொரியா கத்தோலிக்க ஆயர்களைச் சந்தித்து உரையாற்றினார்.\n\nகுண்டு துளைக்காத பாதுகாப்பு அரண்கொண்ட சிறப்பு ஊர்தியில் பயணம் செல்வதைத் தவிர்த்து, கொரியா நாட்டில் உற்பத்தி செய்யப்படுகின்ற வாகனங்களுள் மிகச் சிறிய வகை சேர்ந்த “கியா சோல்” (Kia Soul) சிற்றுந்தைத் திருத்தந்தை தேர்ந்துகொண்டார். உலகப் பெரும் தலைவர்களுள் ஒருவரான திருத்தந்தை இவ்வாறு எளிய முறையில் பயணம் செய்வது குறித்து கொரியா மக்களும் பிறரும் வியக்கின்றனர்.\n\nஆகத்து 15, வெள்ளி: ஆகத்து 15ஆம் நாள் கத்தோலிக்க திருச்சபை அன்னை மரியாவின் விண்ணேற்பு பெருவிழாவைக் கொண்டாடுவதை முன்னிட்டுத் திருத்தந்தை பொது அரங்கில் சிறப்புத் திருப்பலி நிறைவேற்றினார். அப்போது அவர் கூறியது: “கொரியா நாட்டு மக்கள் கிறித்தவ நம்பிக்கையில் உறுதியாக நிலைத்து நிற்கின்றனர். எத்தனையோ துன்பங்களுக்கு நடுவிலும், துன்புறுத்தல்களையும் பொருட்படுத்தாமல் கிறித்துவுக்குச் சான்று பகர்ந்துள்ளனர்...இவ்வுலகச் செல்வங்கள் மனிதரின் இதயத்தின் ஆழத்திலிருந்து எழுகின்ற ஆன்ம வேட்கையை நிறைவு செய்ய முடியாது...கட்டற்ற போட்டியின் அடிப்படையில் எழுகின்ற பொருளாதார அமைப்புகளும், தொழிலாளரின் உரிமைகளை மறுக்கின்ற பொருளாதார அமைப்புகளும் மனித மாண்பை ஏற்க மறுக்கின்றன. கிறித்தவர்கள் ஏழை மக்கள்மீது சிறப்பான கரிசனை காட்ட வேண்டும்.”\n\nஆசியாவின் பல நாடுகளிலிருந்து வந்திருந்த இளையோருக்கு செய்தி வழங்கிய திருத்தந்தை, கொரியா நாட்டுக் குடும்பத்திற்காக இறைவனை வேண்டுமாறு அவர்களைக் கேட்டுக்கொண்டார். இளையோர் கொண்டாட்டத்தில் பங்கேற்க வந்திருந்த கொரியா நாட்டுப் பெண் ஒருவர் திருத்தந்தை பிரான்சிசிடம், “எங்கள் கொரியா நாடு இன்று வடக்கு ஒன்று, தெற்கு ஒன்று எனப் பிரிந்துகிடக்கின்றது. இதனால் மக்களுக்கு ஏற்படுகின்ற துன்பங்கள் என்றுதான் மறையுமோ” என்று கூறியதை அவர் கூர்ந்து கேட்டார்.\n\nஇளைஞர்களைச் சந்திக்கையில் ஆங்கிலத்தில் எழுதப்பட்ட உரையை வாசித்து அளிப்பதில் திருத்தந்தை சிரமப்பட்டது தெரிந்தது. அப்போது திருத்தந்தை “ஏற்கனவே தயாரிக்கப்பட்ட உரையை வாசிப்பது இளையோரைக் கவராது. அவர்களோடு உறவாட வேண்டுமென்றால், இதயத்தின் ஆழத்திலிருந்து நேராகப் பேச வேண்டும் என்று என் நண்பர் ஒருவர் சொன்னார்” என்று கூறியதுமே, கூட்டத்திலிருந்து பலத்த கைத்தட்டு எழுந்தது. உடனேயே, திருத்தந்தை, ஆங்கில மொழியில் பேசுவதை விட்டுவிட்டு, இத்தாலிய மொழியில் உரையாடல் பாணியில் பேசத் தொடங்கினார். அப்போது, “கொரியா நாட்டு மக்கள் ஒரே மொழியைப் பேசுகின்றனர். நீங்கள் ஒரே குடும்பத்தைச் சேர்ந்தவர்கள். இரண்டு கொரியா என்று நாடு பிளவுபட்டுக் கிடப்பது மறைந்தது ஒரே குடும்பமாக நீங்கள் மாறிட அமைதியாக இறைவனை வேண்டுவோம்” என்று கூறியதும் கூட்டத்தில் பேரமைதி நிலவியது.\n\nகம்போடியா நாட்டிலிருந்து வந்திருந்த ஒரு பெண், திருத்தந்தையிடம், கம்போடியாவிலும் பல கிறித்தவ மக்கள் துன்புறுத்தப்பட்டு கொல்லப்பட்டுள்ளார்கள். அவர்களையும் புனிதர் என்று அறிக்கையிடுவது நல்லது என்று கூறியதும், திருத்தந்தை அது தொடர்பாக நடவடிக்கை எடுப்பதாக வாக்களித்தார்.\n\n“தாமி” (selfie) வகை ஒளிப்படங்கள் எடுப்பதற்கு இளையோரோடு கூடவே பிரான்சிசு நின்றார்.\n\nஆகத்து 16, சனி: சியோல் நகரில் கொரியா மறைசாட்சிகள் திருத்தலத்தைத் திருத்தந்தை பிரான்சிசு சந்தித்தார். 10 மணிக்குப் பவுல் சி-சுங் என்பவருக்கும் அவரோடு வேறு 123 பேருக்கும் “அருளாளர்” பட்டம் வழங்கினார். இவர்கள் 18-19 நூற்றாண்டுகளில் கொரியாவில் கிறித்தவ நம்பிக்கையை முன்னிட்டு கொல்லப்பட்டவர்கள். வெளிநாட்டு மறைபரப்பாளர்கள் கொரியாவில் கிறித்தவத்தைக் கொணரவில்லை, மாறாக, கொரியா நாட்டு பொதுமக்களில் சிலர் சீன நாடு சென்று, அங்கு வாழ்ந்த கிறித்தவர்களிடமிருந்து கிறித்தவப் போதனைகளைக் கற்று, அவற்றைத் தம் சொந்த நாட்டிலும் பரப்பினார்கள். தமது சமய நம்பிக்கையின் பொருட்டு துன்புறுத்தப்பட்டு கொல்லப்பட்டார்கள். இன்று, கொரியா மக்களுக்கும் ஆசிய மக்களுக்கும் ஏன் உலக மக்கள் அனைவருக்குமே அவர்கள் தலைசிறந்த எடுத்துக்காட்டாக உள்ளனர் என்று திருத்தந்தை பிரான்சிசு கூறினார்.\n\nபின்னர், கோட்டோங்னே (Kkottongnae) என்ற ஊனமுற்றோர் இல்லம் சென்று அங்கு பலவித ஊனங்களால் பாதிக்கப்பட்ட சிறுவர்கள் மற்றும் பெரியவர்களாக 70 பேரைச் சந்தித்து ஒரு மணி அளவு நேரம் செலவிட்டார். அவர்களுள் சிலர் தங்கள் ஊனங்கள் காரணமாக மருத்துவப் படுக்கைகளிலும் சக்கர வண்டிகளிலும் இருந்தனர். அவர்களை ஒருவர் ஒருவராகச் சந்தித்து, வாழ்த்துக் கூறி அவர்களுக்காகச் செபம் ஒப்புக்கொடுத்தார்.\n\nமாலையில் கொரியாவின் கத்தோலிக்க துறவியர் சுமார் 5000 பேரைச் சந்தித்து உரையாற்றினார். துறவியர், கற்பு, கீழ்ப்படிதல், ஏழ்மை ஆகிய வாக்குறுதிகள் அளிப்பதன் வழியாக, தங்கள் கிறித்தவ அழைத்தலை அதிக ஆர்வத்தோடு ஏற்க வேண்டும் என்று அவர் அறிவுறுத்தினார். குறிப்பாக, ஏழைகளோடு தங்களை ஒன்றுபடுத்திக் கொண்டு, செல்வத்தை நம்பியிராமல் எளியவர்களாக வாழ வேண்டும் என்றும் கூறினார்.\n\nஆகத்து 17, ஞாயிறு: திருத்தந்தை ஆசிய பெருநிலத்தின் ஆயர் பேரவைகளின் பிரதிநிதிகளான 70 ஆயர்களைச் சந்தித்து உரையாற்றினார். அப்போது அவர் கூறியது: கத்தோலிக்க திருச்சபை வெற்றி மமதை கொண்ட மனப்பான்மையோடு இங்கு வரவில்லை. ஆயர்கள் ஆசிய நாடுகளின் பண்பாடுகளை மதித்து, கத்தோலிக்க நம்பிக்கையைக் கடைப்பிடித்து, பிறரோடு பகிர வேண்டும். உரையாடல் மிக முக்கியம். ஆசியா பெருநிலத்தில், திருப்பீடத்தோடு முழு உறவு இன்னும் ஏற்படுத்தாத நாடுகள் இந்த உரையாடல் மனப்பான்மையோடு உறவுகள் ஏற்படுத்த முன்வரும் என்று எதிர்பார்க்கிறோம். உரையாடல் என்பது அரசியம் துறையில் மட்டுமல்ல, சகோதர மனப்பான்மையோடு நிகழ்வதாகவும் இருக்க வேண்டும்.\n\nஆசியாவில், சீன நாடு 1951இல் திருப்பீடத்தோடு ஆட்சி உறவுகளை முறித்துக்கொண்டது. வட கொரியா நாட்டில் சமய சுதந்திரம் இல்லை. அங்கு கிறித்தவர்களும் மிகச் சிலரே என்று தெரிகிறது. அவர்களும் பல இன்னல்களுக்கு ஆளாகின்றனர். வட கொரியாவோடும் திருப்பீடத்திற்கு அரசியல் உறவுகள் இல்லை.\n\nகொரியாவுக்கு வான்வழியாகப் பயணம் சென்ற திருத்தந்தை பிரான்சிசின் விமானம் சீன நாட்டு வான் எல்லையில் பறந்த போது, வழக்கம்போல, திருத்தந்தை பிரான்சிசு சீன அரசுத் தலைவர்களுக்கு வாழ்த்துச் செய்தி அனுப்பினார்.\n\nஆகத்து 18, திங்கள்: திருத்தந்தை பிரான்சிசு, பல மதங்களைச் சார்ந்த தலைவர்களைச் சந்தித்து உரையாற்றினார். பின்னர், சியோல் உயர் மறைமாவட்டத்தின் பெருங்கோவிலில் திருப்பலி நிகழ்த்தினார். அமைதியையும், கொரியா நாடுகளுக்கிடையே நல்லுறவு இணக்கத்தையும் வலியுறுத்தி அத்திருப்பலி அமைந்தது.\n\nநண்பகலில் பிரியா விடை நிகழ்ந்தது. பின்னர் திருத்தந்தை பிரான்சிசு வத்திக்கான் நோக்கிப் பயணமானார்.\n\nSection::::நற்செய்தி அறிவிப்புப் பின்னணியில் குடும்பங்கள் என்பது பற்றிய ஆயர் மன்றம்.\n2014, அக்டோபர் 5-19 நாள்களில் வத்திக்கானில் சிறப்பு ஆயர் மன்றம் நிகழ்ந்தது. இன்றைய உலகில் குடும்பங்கள் சந்திக்கின்ற பல சிக்கல்கள் பற்றி அந்த மன்றம் விவாதித்தது. திருத்தந்தை பிரான்சிசு ஒன்றுகூட்டிய அம்மன்றத்தில் ஆயர்கள் தவிர குடும்பங்கள் சிலவும் கலந்துகொண்டன. குடும்பங்கள் சந்திக்கின்ற பிரச்சினைகளுள் கீழ்வருவன அடையாளம் காணப்பட்டன:<br>\n- திருமணம் ஆகாமலே கூடிவாழ்கின்ற தம்பதியர்<br>\n- திருமணத்திற்குப் பின் விவாகரத்து பெற்று, மறுமணம் செய்துகொள்வோர் நிலை<br>\n- ஓரினப் பால் தம்பதியர் நிலை\n\nகத்தோலிக்க திருச்சபை மேற்கூறிய பொருள்கள் பற்றி இறுக்கமான கொள்கை கொண்டுள்ளது. திருச்சபை முறைப்படி மட்டுமே கத்தோலிக்கர் திருமணம் செய்துகொள்ள வேண்டும் என்னும் கொள்கை இருந்தாலும் பல கத்தோலிக்கர் திருமணம் ஆகாமலே கூடிவாழ்வதால், அவர்களைத் திருச்சபை எந்த மனநிலையோடு நடத்த வேண்டும் என்னும் பொருள் ஆயர் மன்றத்தில் விவாதிக்கப்பட்டது. அதுபோலவே, ஓரினப் பால் தம்பதியரின் வாழ்க்கைமுறை குறையுள்ளது என்றாலும், அவர்கள் மட்டில் பரிவுகாட்டி, அவர்களுக்குத் தேவையான வழிகாட்டலை வழங்கவேண்டியது திருச்சபையின் பணி என்று வலியுறுத்தப்பட்டது.\n\nகத்தோலிக்க திருச்சபை கத்தோலிக்கருக்கு விவாகரத்தை அனுமதிப்பதில்லை. முறையான விதத்தில் திருமணம் செய்த பிறகு விவாகரத்து செய்துகொண்டோர் திருச்சபைக்கு வெளியே மறுமணம் செய்துகொண்டு வாழ்வதாக இருந்தால் அவர்களுக்கு நற்கருணை விருந்தில் இடம் அளிக்கப்படுவதில்லை. இது பற்றியும் ஆயர் மன்றம் விவாதித்தது. ஒரு சில நிபந்தனைகளின் அடிப்படையில் இத்தகைய தம்பதியரை நற்கருணை விருந்திற்கு அனுமதிப்பது நல்லது என்னும் கருத்து ஆயர் மன்றத்தில் வலியுறுத்தப்பட்டது.\n\nமேற்கூறிய பொருள்கள் பற்றிய ஆய்வு தொடர்ந்து நிகழும் என்றும், 2015ஆம் ஆண்டு நிகழவிருக்கின்ற ஆயர் மன்றக் கூட்டத்தில் அந்த விவாதம் தொடரும் என்றும் அப்போது முடிவுகள் தெரியவரும் என்றும் திருத்தந்தை பிரான்சிசு கூறியுள்ளார்.\n\nSection::::திருத்தந்தை ஆறாம் பவுலுக்கு அருளாளர் பட்டம் வழங்குதல்.\n2014ஆம் ஆண்டு அக்டோபர் மாதம் 19ஆம் நாள் திருத்தந்தை பிரான்சிசு 1963-1978 ஆண்டுக்காலத்தில் திருத்தந்தையாகப் பணியாற்றி உயிர்நீத்த திருத்தந்தை ஆறாம் பவுல் என்பவருக்கு “அருளாளர் பட்டம்” வழங்கினார்.\n\nSection::::இரு இந்தியர்கள் புனிதர் நிலைக்கு உயர்த்தப்படுதல்.\nதிருத்தந்தை பிரான்சிசு 2014, நவம்பர் 23ஆம் நாள், கிறித்து அரசர் பெருவிழாக் கொண்டாட்டத்தின்போது இந்தியாவின் கேரளத்தைச் சார்ந்தவர்களும் கத்தோலிக்க திருச்சபையின் சீரோ மலபார் வழிபாட்டு முறையினருமான இரு துறவிகளுக்குப் புனிதர் பட்டம் அளித்தார். உரோமையில் வத்திக்கான் நகரில் புனித பேதுரு பெருங்கோவில் வளாகத்தில் நிகழ்ந்த சிறப்புச் சடங்கின்போது வேறு நான்கு இத்தாலியர்களுக்கும் புனிதர் பட்டம் வழங்கப்பட்டது.\n\nபுதிதாக புனிதர் நிலைக்கு உயர்த்தப்பட்ட இந்தியர்கள் குரியாக்கோஸ் எலியாஸ் சாவறா, எவுப்ராசியா எலுவத்திங்கல் ஆகியோர். நிகழ்ச்சியில் பங்கேற்க இந்தியாவிலிருந்து, குறிப்பாக கேரள மாநிலத்திலிருந்து ஆயிரக்கணக்கான பக்தர்கள் உரோமை சென்றிருந்தனர். கேரள அரசும் இந்திய நடுவண் அரசும் பிரதிநிதிகளை அனுப்பியிருந்தன.\n\nSection::::துருக்கி நாட்டுக்குத் திருப்பயணம்.\n2014, நவம்பர் 28-30 நாட்களில் திருத்தந்தை பிரான்சிசு துருக்கி நாட்டுக்குச் சென்று எல்லா சமயங்களையும் சார்ந்த மக்கள் நல்லிணக்கத்தோடு வாழ்ந்து, மக்கள் பணியிலும், சமாதானத்தை வளர்ப்பதிலும் ஈடுபட வேண்டியதன் தேவையை வலியுறுத்தினார்.\n\nSection::::உலகில் அடிமை முறை ஒழிப்பதற்கான அறிக்கை வெளியிடல்.\n2014, திசம்பர் 2ஆம் நாள் அடிமை வணிகத்தையும் அதன் ஒழிப்பையும் நினைவூட்டும் பன்னாட்டு நாள் கடைப்பிடித்தலை முன்னிட்டு திருத்தந்தை பிரான்சிசு வத்திக்கான் நகரில் உலக சமயத்தலைவர்கள் பலரோடு சேர்ந்து ஒரு கூட்டறிக்கை வெளியிட்டார். உலக சமயத்தலைவர்கள் கத்தோலிக்கம், கீழை மரபுவழி சபை, ஆங்கிலிக்க சபை ஆகிய கிறித்தவ சபைகளையும், யூதம், இசுலாம், இந்து சமயம், பவுத்தம் போன்ற பிற உலக சமயங்களையும் சார்ந்தவர்கள். இந்து சமய சார்பில் “அம்மா” என்று அழைக்கப்படுகின்ற அம்ருதானந்தமயி கையெழுத்திட்டார்.\n\nஅந்த அறிக்கையில் பிற சமயத் தலைவர்களோடு சேர்ந்து திருத்தந்தை பிரான்சிசு இவ்வாறு கூறுகிறார்:\n\n\"...நமது சமயநம்பிக்கையால் தூண்டப்படு, இன்று இங்கே நாம் வரலாற்றுச் சிறப்புமிக்க ஒரு முயற்சியை மேற்கொள்ளவும் நடைமுறைச் செயல்பாடுகளைத் தீவிரப்படுத்தவும் இங்கே கூடியிருக்கின்றோம். அதாவது நவீன காலத்தில் வெவ்வேறு வடிவங்களில் காணப்படுகின்ற அடிமைமுறை என்னும் கொடுமையை வேரறுக்க நாம் வந்துள்ளோம். இன்று எத்தனையோ மில்லியன் ஆண்கள், பெண்கள், சிறார்கள் அடிமைமுறை காரணமாக உடலளவிலும், பொருளாதார அளவிலும், பால்வினை அளவிலும், உளவியல் அளவிலும் கொடுமைகளுக்கு ஆளாக்கப்படுகிறார்கள். இவ்வாறு செய்வது அவர்களுடைய மனிதத்தன்மையை மறுக்கும் செயலாகும். மேலும் மக்களை இழிவுபடுத்துவதும் ஆகும்.\n\n”எல்லா மனிதர்களும், அவர்கள் ஆணாலும் சரி பெண்ணானாலும் சரி, ஆண்குழந்தையானாலும் சரி பெண்குழந்தையானாலும் சரி, கடவுளின் சாயலாகப் படைக்கப்பட்டுள்ளனர். மனிதர்கள் தமக்குள்ளே அன்புடன் உறவாடுகின்ற வேளையில் கடவுள் அங்கே துலங்குகின்ற அன்பும் சுதந்திரச் செயல்பாடும் கடவுளின் உடனிருப்பைக் குறிக்கின்றன. பிறருடைய வாழ்க்கையை மேம்படுத்துவதற்காக, சமத்துவ உணர்வோடும் சகோதரத்துவ மனநிலையோடும் வாழ்ந்து, சுதந்திரமாகத் தன் இறுதிக்கதியை அடையவேண்டும். எல்லா மனிதர்களுக்கும் அடிப்படையான மாண்பு உண்டு என்பதால் இதை அறிகிறோம். எல்லா மனிதரும் சமமான மனித மாண்பு கொண்டவர்கள் என்னும் உண்மையை மதிக்காமல் அவர்களை வேறுபடுத்தி ஒதுக்கிக் கொச்சைப்படுத்துகின்ற போக்கு பெரிய குற்றம் ஆகும், ஏன், ஒரு மாபெரும் பாதகம் ஆகும். எனவே, நாங்கள் எங்கள் ஒவ்வொருவரின் சமய நம்பிக்கையின் அடிப்படையில், மனிதர்களை வணிகப்பொருள்களாக நடத்தல், கட்டாய உழைப்பில் ஈடுபடுத்தல், விபச்சாரத்திற்கு உட்படுத்தல், மனித உடலுறுப்புகளை வணிகப்பொருளாக்குதல் போன்ற நவீன அடிமை முறைகள் எல்லாம் மனித குலத்திற்கே எதிரான குற்றங்கள் என்று அறிக்கையிடுகின்றோம்...\"\n\nSection::::அகதிகளுக்கு உதவி.\nஉலகம் முழுவதும் பல நாடுகளில் போரினால் மனித இனங்கள் அகதிகளாக வேறு நாட்டுக்கு ஓடும் கொடுமை நடந்து வருகிறது. இதனை கருத்தில் கொண்டு உலக கத்தோலிக்க நாடுகளில் அகதிகளைச் சேர்த்துக்கொள்ளுமாறு கேட்டுக்கொண்டுள்ளார்.\nஇதில் முதல் கட்டமாக பிரான்ஸ், மற்றும் ஆஸ்திரேலியாவும்,\n\n"}
{"id": "172413", "url": "https://ta.wikipedia.org/wiki?curid=172413", "title": "மணலி ஏரி", "text": "மணலி ஏரி\n\nமணலி ஏரி தமிழ்நாட்டின் சென்னையில் உள்ள மணலி, மாதவரம் பகுதியில் சுமார் 150 ஏக்கர் பரப்பளவில் உள்ள ஒரு ஏரியாகும். முறையற்ற வகையில் குப்பைகளும், கழிவுப்பொருடகளும் கொட்டப்படுவதால் ஏரி மேடிட்டு 100 ஏக்கர் அளவிற்குச் சுருங்கிவிட்டது. ஏரி 2009-ம் ஆண்டில் அகர்சென் கல்லூரியைச் சேர்ந்த நாட்டு நலப்பணித் திட்ட மாணவர்களால் சுத்தப்படுத்தப்பட்டது.\n"}
{"id": "172414", "url": "https://ta.wikipedia.org/wiki?curid=172414", "title": "சேத்துப்பட்டு ஏரி", "text": "சேத்துப்பட்டு ஏரி\n\nசேத்துப்பட்டு ஏரி சென்னையில் சேத்துப்பட்டில் 15 ஏக்கர் பரப்பளவில் இருக்கும் ஒரு ஏரியாகும். இது தான் சென்னை நகரத்தின் மத்தியில் அமைந்திருக்கும் ஒரே ஏரியாகும். மொத்தமுள்ள 15 ஏக்கரில் 9 ஏக்கர் பரப்பளவிற்கு தண்ணீர் உள்ளது. ஏரியின் தண்ணீர் குடிநீருக்காகப் பயன்படுத்தப்படாவிட்டாலும், இப்பகுதியின் முக்கிய நிலத்தடிநீர் ஆதாரமாக விளங்குகிறது. ஏரி நீரிருக்கும் பெரும்பாலான நேரங்களில் ஆகாயத்தாமரை எனும் ஏதும் பயனற்ற ஒரு களைச்செடியான நீர்த்தாவரத்தால் நிறைந்து காணப்படும். ஏரிக்கு நடுவே தீவு போல ஒரு மணல் திட்டும், மரங்களும் உள்ளது.\n\nSection::::தற்போதைய நிலை மற்றும் வளர்ச்சிப்பணிகள்.\nசமீப வருடங்களில் இந்த ஏரியில் குறிப்பாக சேத்துப்பட்டு இரயில்வே நிலைய்யத்தின் அருகே சட்ட விரோத ஆக்ரமிப்புகள் நடந்துவருகிறது. 1990-களில் இருந்து சேத்துப்பட்டு ஏரியை மறுசீரமைக்கும் விதமாக படகு/பரிசல் மன்றம்(Boat Club), மீன்காட்சியகம்(Aquarium), கடல் உணவு அங்காடிகள், மீன் விற்பனைத் திடல், ஏரியின் நீர்பரப்பைச் சுற்றி நடைபாதை அமைத்தல் போன்ற பல திட்டங்கள் முன்னெடுக்கப்பட்டன. கடைசியாக 2005-ம் ஆண்டு மாநில சுற்றுச்சூழல் துறை சேத்துப்பட்டு ஏரி உள்ளிட்ட சென்னையைச் சுற்றியுள்ள 12 ஏரிகளை மீட்டெடுக்கும் விதமான ஒரு திட்டத்தைக் கொண்டு வந்தது. சிபிஆர் சுற்றுச்சூழல் கல்வி மையம் மேற்கொண்ட ஒரு விரிவான கணக்கெடுப்பின் அடிப்படையில், மாநில அரசு, தமிழ்நாடு நகர்ப்புற கட்டுமான நிதிச்சேவை நிறுவனத்தை(Tamil Nadu Urban Infrastructure Finance Services Limited) ஒரு திட்ட அறிக்கையை தயார் செய்யப் பணித்தது. அதன்பிறகு, 2007-08-ல் மாநில அரசு 40 லட்சம் ரூபாய்களை ஏரியை தூர்வாரும் நடவடிக்கைகளுக்காகவும், ஆகாயத்தாமரையால் நிரம்பிகிடந்த ஏரியை சுத்தம் செய்யவும் அளித்தது.\n\nமழைக்காலங்களில் கீழ்ப்பாக்கம் மருத்துவக் கல்லூரிப் பகுதிகளில் ஏற்படும் வெள்ளப்பெருக்கைத் தடுக்கும் பொருட்டு, சுமார் 1,475 மீட்டர் நீளமுள்ள மழைநீர் வடிகால் முறையை அமைக்கும் திடட்ம் ஒன்றை அமைப்பதற்கு 2012-ம் வருடம் மே மாதத்தில் சென்னை மாநகராட்சி மன்றத்தில் தீர்மானம் நிறைவேற்றப்பட்டுள்ளது. 22.9 மில்லியன் இந்திய ரூபாய் மதிப்பிலான இத்திட்டத்தின் மூலம் பருவகாலங்களில் கிடைக்கும் உபரி தண்ணீர் சேத்துப்பட்டு ஏரியிலிருந்து கூவம் ஆற்றிற்கு புது பூபதி நகர், பச்சையப்பன் கல்லூரி விளையாட்டுத் திடல் மற்றும் வெங்கடாஜலபதி தெரு வழியாக திருப்பிவிடப்படும். மேலும், 60 மில்லியன் ரூபாய் மதிப்பில் மீன்வளத்துறை கழகத்திற்கு ஒரு கட்டடமும் ஏரிக்கு அருகிலேயே கட்டப்படவுள்ளது.\n\nSection::::சீராமைப்பு பணிகள்.\n2015ஆம் ஆண்டு ஏற்பட்ட பெருமழைக்கு பிறகு இந்த ஏரியை சீரமைத்து படகு சவாரி மற்றும் வாகன நிறுத்த வசதியுடன் கூடிய சுற்றுசூழல் பூங்கா அமைக்கும் பணி திட்டமிடப்பட்டு, செயல்படுத்தபட்டது.\n"}
{"id": "172416", "url": "https://ta.wikipedia.org/wiki?curid=172416", "title": "சொல் (எண் தொகை)", "text": "சொல் (எண் தொகை)\n\nஎண் தொகை என்பது பொருள்களையும், செய்திகளையும் எண்ணிக்கை வகையால் தொகுத்துப் பார்க்கும் ஒருவகை பார்வை. ஆசிரிய நிகண்டு, திவாகர நிகண்டு போன்ற நூல்கள் இதனைப் ‘பல்பெயர்க் கூட்டம்’ எனக் குறிப்பிடுகின்றன. இவை வடமொழி நெறியைப் பின்பற்றியும், தமிழர் கற்பனை வழியிலும் தோன்றியவை. \n\n\n\n\n\n\n\nSection::::11.\nஉருத்திரர், ஏகதச உருத்திரர் - மாதேவன், சிவன், உருத்திரன், சங்கரன், நீலலோகிதன், ஈசானன், விசயன், வீமதேவன், பவோற்பவன், காபாலி, சௌமியன்\n\n\n\n\nஎன்னும் இவை 25 தத்துவங்கள்\n\nஎன 28 அணி வகை\n\n\n\nSection::::32.\nஆகிய 32-ம் அறச்செயல்கள்.\n\nஆக 33 தேவர்\n"}
{"id": "172417", "url": "https://ta.wikipedia.org/wiki?curid=172417", "title": "பாடை", "text": "பாடை\n\nபாடை என்பது இறந்தவர்களின் உடலை எடுத்துச் செல்லப் பயன்படுத்தும் ஒரு பொருளாகும். இறந்து போன மனிதனின் உடல் அவர்கள் சார்ந்துள்ள சமயங்களின் நடைமுறைப்படி மண்ணில் புதைத்தோ அல்லது நெருப்பில் எரித்தோ அழிக்கப்படுகிறது. இறந்த மனிதனின் உடலை வீட்டிலிருந்தோ அல்லது இறந்த இடத்திலிருந்தோ அழிப்பதற்கான இடத்திற்குக் கொண்டு செல்வதற்குப் பாடை பயன்படுத்தப்படுகிறது.\n"}
{"id": "172427", "url": "https://ta.wikipedia.org/wiki?curid=172427", "title": "அல்தான்தூயா சாரிபூ", "text": "அல்தான்தூயா சாரிபூ\n\nஅல்தான்தூயா சாரிபூ அல்லது அல்தான்தூயா சாரிபூ பாயாஸ்காலன் (\"Altantuyaa Shaariybuu Bayasgalan\") (பிறப்பு: பிப்ரவரி 2, 1979 இறப்பு: அக்டோபர் 18, 2006) என்பவர் மலேசியாவில் கொலை செய்யப்பட்ட ஒரு மங்கோலியா அழகி. அவருடைய உடல், இராணுவம் பயன்படுத்தும் C-4 ரக வெடிமருந்துகளால் வெடி வைத்துச் சிதறல் செய்யப்பட்ட பின்னர், சிலாங்கூர், ஷா ஆலாம், சுபாங், புஞ்சாக் ஆலாம் நீர்த்தேக்கத்திற்கு அருகில் கண்டெடுக்கப்பட்டது. \n\nஅல்தான்தூயா கொலைச் சம்பவத்தில், மலேசியாவின் உயர்மட்டப் பிரபலங்கள் தொடர்பு படுத்தப்பட்டனர். அந்த வகையில், அப்போதைய துணைப்பிரதமரும், தற்காப்பு அமைச்சரும், இப்போதைய பிரதமருமான நஜீப் துன் ரசாக்கின் பெயரும் தொடர்பு படுத்தப்பட்டது. எனினும் அதை அவர் வன்மையாக மறுத்துவிட்டார். இதுவரையிலும் மறுத்தும் வருகிறார். \n\nஷா ஆலாம் உயர்நீதிமன்றத்தில் 165 நாட்கள் நடைபெற்ற அல்தான்தூயா கொலைவழக்கில், அரசு தரப்பில் 84 பேரும், எதிர்தரப்பில் 198 பேரும் விசாரணை செய்யப்பட்டனர். 433 சாட்சிப் பொருள்கள் காட்சிப் பொருள்களாகப் பயன்படுத்தப்பட்டன. இந்த வழக்கு மலேசியாவிலும் அனைத்துலக ரீதியிலும் பெரும் தாக்கத்தை ஏற்படுத்தியது. மலேசிய நீதித் துறைக்கு ஒரு சவாலாகவும் அமைந்தது. \n\nSection::::வரலாறு.\nஅல்தான்தூயாவின் பிறப்புப் பெயர் அல்தான்தூயா சாரிபூ பாயாஸ்காலன். மங்கோலியா, உலான் பத்தூர் நகரில் 1979 பிப்ரவரி 26இல் பிறந்தவர். குடுமபத்தின் மூத்த மகள். தந்தையாரின் பெயர் சாரிபூ செத்தெவ். இவர் ஒரு மருத்துவர். மங்கோலியா தேசியப் பல்கலைக்கழகத்தில் தகவல், கல்வித் துறை இயக்குநராகவும், மனோவியல் பேராசிரியராகவும் பணி புரிந்தவர். தாயாரின் பெயர் எஸ்.அல்தான் செத்தெக். இவர் மங்கோலியாவில் ரஷ்ய மொழி பயிற்றுவிக்கும் ஓர் ஆசிரியர் ஆகும். \n\nபெற்றோர்கள் ரஷ்யாவில் பணி புரிந்தனர். அதனால், அல்தான்தூயாவிற்கு 12 வயதாகும் வரை ரஷ்யாவின் லெனின்கிரேட் நகரில் தங்கி, தொடக்கக் கல்வியைப் படித்தார். அவருடைய தங்கை அல்தான்சுல் என்பவரும் அல்தான்தூயாவுடன் இருந்தார். மங்கோலிய, ரஷ்ய, சீன, ஆங்கில, பிரெஞ்சு மொழிகளில் அல்தான்தூயா சரளமாகப் பேசக் கூடியவர். \n\nSection::::முதல் திருமணம்.\nதன்னுடைய பன்னிரண்டாவது வயதில் மங்கோலியாவிற்குத் திரும்பினார். 1996இல் மாடாய் எனும் மங்கோலியப் பாடகரைத் திருமணம் செய்து கொண்டார். அப்போது அல்தான்தூயாவிற்கு வயது 18. மாடாய்க்கு வயது 22. மங்கோலிய மொழியில் \"கார் சார்னாய்\" (தமிழில் கறுப்பு ரோஜா) எனும் இசைக்குழுவில் மாடாய் ஒரு பிரபலமான பாடகர். இவர்களின் திருமண வாழ்க்கை இரு ஆண்டுகள் மட்டுமே நீடித்தது. \n\nமாடாய் அடிக்கடி வெளியூர் பயணங்கள் மேற்கொள்ள வேண்டி இருந்ததால், இருவருக்கும் இடையே கருத்து வேறுபாடுகள் துளிர்விட்டன. அதனால், குடும்ப உறவில் விரிசல்கள் ஏற்பட்டன. ஜூன் 1998இல் இருவரும் விவாகரத்து செய்து கொண்டனர். குழந்தையைப் பராமரிக்கும் பொறுப்பு அல்தான்தூயாவிடம் வழங்கப்பட்டது.\n\nSection::::இரண்டாவது திருமணம்.\nவிவாகரத்திற்குப் பின், அல்தான்தூயா தன்னுடைய மகனுடன் பெற்றோரின் இல்லத்தில் வாழ்ந்து வந்தார். அதன் பின்னர் அவர் நயநாகரிகச் சமுதாயத்தில் இடம் பெற்ற ஒரு பெண்ணாகத் தன்னை மாற்றிக் கொண்டார். சில மாதங்களில் எஸ். குனிக்கூ (\"S. Khunikhu\") எனும் மங்கோலிய வடிவமைப்பாளரின் மகனுடன் அறிமுகம் ஏற்பட்டு அவரைத் திருமணம் செய்து கொண்டார். \n\nஅந்தத் திருமணமும் அதிக நாட்கள் நீடிக்கவில்லை. இரண்டு ஆண்டுகளில் மறுபடியும் ஒரு விவாகரத்தில் போய் முடிந்தது. ஆனால், குழந்தைகள் எதுவும் பிறக்கவில்லை. அதன் பின்னர், வேறு ஒரு மங்கோலிய ஆடவருடன் நட்பு ஏற்பட்டது. அவர் மூலமாக, திருமணத்திற்கு அப்பாற்பட்டு இரண்டாவது குழந்தையையும் பெற்றுக் கொண்டார். இரு குழந்தைகளும் அல்தான்தூயாவின் பாதுகாப்பில் வாழ்ந்து வந்தனர்.\n\nSection::::மேல்படிப்புகள்.\nமுதல் திருமணத்திற்குப் பின்னர், 1996 நவம்பர் மாதம் உலான் பத்தூரில் இருக்கும் ஒத்கோண்டெஞ்சர் தனியார் பல்கலைக்கழகத்தில் மேல்படிப்பிற்காகப் பதிந்து கொண்டார். அந்தப் படிப்பையும் அவர் தொடரவில்லை. வகுப்பிற்கு முறையாக வருவது இல்லை. தேர்வுகளையும் எழுதுவது இல்லை. அந்தச் சமயத்தில் அவர், தாய்மை அடைந்து இருந்தார். 1997 ஜனவரி மாதம் பல்கலைக்கழகத்தில் இருந்து விலகிக் கொண்டார். \n\nஇரண்டாவது விவாகரத்திற்குப் பின்னர், அல்தான்தூயா வாழ்க்கையில் மிகவும் விரக்தி அடைந்து போனார். அதை மறப்பதற்கு 2000ஆம் ஆண்டு பாரிஸ் நகரத்திற்குச் சென்றார். அங்கு ஒரு மாடலிங் பள்ளியில் தன்னைப் பதிந்து கொண்டார். இந்த முறை அக்கறையுடன் பயிற்சிகளை மேற்கொண்டு மாடலிங் துறையில் சான்றிதழைப் பெற்றார்.\n\nSection::::மலேசியாவிற்கு வருகை.\nபாரிஸ் நகரில் இருந்து திரும்பியதும் மாடலிங் துறையில் அவர் ஈடுபடவில்லை. மாறாக நெசவுத் துணி வியாபரத்தில் ஈடுபட்டார். சீனாவில் இருந்து துணிமணிகளை வரவழைத்தார். ஷாங்காய், பெய்ஜிங், ஹாங்காங், தைவான் போன்ற இடங்களுக்கு அடிக்கடி பயணங்களை மேற்கொண்டார். வணிகப் பிரபலங்களின் தொடர்புகளும் கிடைத்தன. மாடலிங் துறையில் புகழ்பெற வேண்டும் என்று அல்தான்தூயா தொடக்கக் காலத்தில் ஆசைப்பட்டார். ஆனால், கடைசிவரை அது நடக்காமல் போய்விட்டது. \n\nஇரண்டாவது விவாகரத்திற்குப் பின்னர் அல்தான்தூயா மறுபடியும் திருமணம் செய்து கொள்ளவே இல்லை. துணி வியாபாரத்தில் ஈடுபட்டு இருந்தாலும், அதற்கு அப்பால் மொழிப்பெயர்ப்பு பணிகளிலும் தீவிரம் காட்டினார். அதனால் அவர் சீனா, சிங்கப்பூர், மலேசியா போன்ற நாடுகளுக்கும் சென்று வந்தார். இவர் மலேசியாவிற்கு முதல் முறை 1995ஆம் ஆண்டிலும், இரண்டாவது முறை 2006ஆம் ஆண்டிலும் இரு முறைகள் வந்து இருக்கிறார்.\n\nSection::::அப்துல் ரசாக் பாகிந்தா.\n2004இல் ஹாங்காங் நகரில் நடைபெற்ற ஓர் அனைத்துலக வைரக் கண்காட்சியில் கலந்து கொள்வதற்காக, அல்தான்தூயா அங்கு சென்று இருந்தார். அந்தக் கட்டத்தில், மலேசிய உத்திப்பூர்வ ஆய்வு மையத்தில் (\"Malaysian Strategic Research Centre\"), பாதுகாப்பு பகுத்தாய்வாளராக (\"Defense Analyst\") இருந்த அப்துல் ரசாக் பாகிந்தா என்பவரின் அறிமுகம் கிடைத்தது. அந்த அறிமுகம் நட்பாக மாறி, பின்னர் ஒரு நெருக்கமான உறவு முறைக்கும் வழிகோலியது. 1961இல் பிறந்த அப்துல் ரசாக் பாகிந்தாவிற்கு வயது 52.\n\nமலேசியாவின் மூத்த அரசியல்வாதி ஒருவர், அல்தான்தூயாவை அப்துல் ரசாக் பாகிந்தாவிற்கு அறிமுகம் செய்து வைத்ததாகச் சொல்லப்படுகிறது. அதன் பின்னர் ரசாக் பாகிந்தாவுடன் அல்தான்தூயா பாரிஸ் மாநகரத்திற்குச் சென்றார். மலேசிய அரசாங்கம் பிரான்ஸ் நாட்டில் இருந்து நீர்மூழ்கிக் கப்பல்களை வாங்கும் பேச்சுவார்த்தைகளில் அல்தான்தூயா ஒரு மொழிப்பெயர்ப்பாளராகவும் பணி புரிந்தார். \n\nபாரிஸில் இருக்கும் போது அல்தான்தூயாவிற்கும், அப்துல் ரசாக் பாகிந்தாவிற்கும் மிக நெருக்கம் ஏற்பட்டது. அவர்கள் இருவரும் நிறைய புகைப்படங்களை எடுத்துக் கொண்டார்கள். பின்னர் அல்தான்தூயா, ரசாக் பாகிந்தாவின் வைப்பாட்டியாகவே வாழ்ந்தார்.\n\nSection::::ராஜா பெத்ரா கமாருடின்.\nமலேசியாவின் பிரபலமான வலத்தளங்களில் ஒன்றான மலேசியா டுடே தளத்தில், அதன் ஆசிரியர் ராஜா பெத்ரா கமாருடின், அல்தான்தூயாவின் இறப்பில் நஜீப் துன் ரசாக் சம்பந்தப்பட்டுள்ளார் என்பதை முதன்முதலில் தெரிவித்தார். அதை நஜீப் துன் ரசாக் வன்மையாக மறுத்து வருகிறார். நஜீப் மீதான குற்றச்சாட்டை ராஜா பெத்ரா கமாருடின் பின்னர் மீட்டுக் கொண்டார். \n\nதவறான அறிக்கையை வெளியிட்டதற்காக அவர் மீது சட்ட நடவடிக்கை எடுக்கப்பட்டதும், அவர் மனைவி பிள்ளைகளை மலேசியாவிலேயே விட்டுவிட்டு இங்கிலாந்திற்குத் தப்பிச் சென்றார்.\n\nSection::::நீர்மூழ்கிக் கப்பல்கள்.\nமலேசிய அரசாங்கம் இரு ஸ்கோர்ப்பின் (Scorpene) நீர்மூழ்கிக் கப்பல்களை ஒரு பில்லியன் யூரோ மதிப்பில் (மலேசிய ரிங்கிட்: 4.7 பில்லியன்) பிரான்ஸ் நாட்டில் இருந்து வாங்கியது. அதில் 114 மில்லியன் யூரோ, அதாவது (மலேசிய ரிங்கிட்: 464 மில்லியன்) முகவர் சேவைக் கட்டணமாக அர்மாரிஸ் எனும் ஸ்பானிய நிறுவனம் வழங்கியது. \n\nஅர்மாரிஸ் நிறுவனம், நீர்மூழ்கிக் கப்பல்களின் விற்பனைப் பேச்சுவார்த்தைகளில் ஈடுபட்ட நிறுவனம் ஆகும். அந்த முகவர் சேவைக் கட்டணம், ரசாக் பகிந்தாவின் கட்டுப்பாட்டில் இருந்த பெரிமேக்கர் நிறுவனத்திடம் வழங்கப்பட்டது. அதை அறிந்து கொண்ட அல்தான்தூயா, தனக்கு 500,000 அமெரிக்க டாலர்கள் கொடுத்தால், இந்த முகவர் சேவைக் கட்டண விவகாரம் வெளியுலகிற்கு தெரிவிக்கப்பபட மாட்டாது என்று ரசாக் பகிந்தாவை மிரட்டிப் பணம் பறிக்க முயன்றார்.\n\nSection::::கோலாலம்பூர் நிகழ்வுகள்.\n2006 அக்டோபர் மாதம் 8 ஆம் தேதி, அல்தான்தூயா கடைசி முறையாக மலேசியாவிற்கு வந்தார். அவருடன் நமீரா கெரில்மா, வயது 29 (\"Namiraa Gerelmaa\") என்பவரும் உரிந்தூயா கால் ஒச்சிர், வயது 29 (\"Urintuya Gal-Ochir\") என்பவரும் வந்தனர். இவர்களில் நமீரா என்பவர் அல்தான்தூயாவின் ஒன்றுவிட்ட சகோதரி ஆவார். \n\nரசாக் பகிந்தாவைச் சந்தித்துப் பேசவே அல்தான்தூயா கோலாலம்பூருக்கு வருகை புரிந்ததின் முக்கிய நோக்கமாகும். அவர்கள் கோலாலம்பூர், ஜாலான் ஹாங் லெக்கீர் சாலையில் இருக்கும் மலாயா ஓட்டலில் தங்கினர். ரசாக் பகிந்தா தங்கி இருக்கும் வீட்டைத் தேடிப் பிடிப்பதற்காக ஆங் சோங் பெங் எனும் தனியார் துப்பறிவாளரையும் சேவையில் அமர்த்திக் கொண்டனர். \n\nரசாக் பகிந்தாவின் அலுவலகம் கோலாலம்பூர், ஜாலான் அம்பாங் சாலையில் இருந்தது. அவருடைய அந்த அலுவலகத்திற்குச் சில முறை சென்றனர். ஆனால், ரசாக் பகிந்தாவைப் பார்க்க முடியவில்லை. அவர்களைப் பார்ப்பதை ரசாக் பகிந்தா தவிர்த்தும் வந்தார். \n\nSection::::பாலசுப்பிரமணியம்.\n2006 அக்டோபர் மாதம் 19 ஆம் தேதி, இரவு 7.20க்கு அல்தான்தூயா, நமீரா கெரில்மா, உரிந்தூயா ஆகிய மூவரும் ரசாக் பகிந்தாவின் இருப்பிடமான டாமன்சாரா ஹைட்ஸ் குடியிருப்பு பகுதிக்கு வாடகைக் காரில் சென்றனர். அப்போது ரசாக் பகிந்தாவின் வீட்டிற்கு பி. பாலசுப்பிரமணியம் எனும் தனியார் துப்பறிவாளர் பாதுகாவலராக இருந்தார். \n\nஅவரிடம் ரசாக் பகிந்தாவைப் பற்றி விசாரித்தார்கள். தனக்கு எதுவும் தெரியாது என்று பாலசுப்பிரமணியம் சொன்னார். அவருக்கு தீபாவளி வாழ்த்துகளைச் சொல்லிவிட்டு அங்கிருந்து சென்றுவிட்டனர். மலாயா ஓட்டலுக்கு திரும்பியதும் நமீரா கெரில்மா, உரிந்தூயா ஆகிய இருவரையும் இறக்கிவிட்டு அல்தான்தூயா மட்டும் தனியாக வாடகைக் காரில் ரசாக் பகிந்தாவின் இருப்பிடத்திற்குச் சென்றார். \n\nSection::::மனித எலும்புகள்.\nஅதுதான் அல்தான்தூயாவை அவர்கள் கடைசியாகப் பார்த்தது. அதன் பின்னர், அல்தான்தூயா காணாமல் போய்விட்டார். அல்தான்தூயா காணவில்லை என்று காவல் துறையில் புகார் செய்யப்பட்டது. காவல் துறையினர் தீவிர விசாரணை மேற்கொண்டனர். \n\n2006 நவம்பர் மாதம் 7 ஆம் தேதி, சிலாங்கூர், ஷா ஆலாம், புஞ்சாக் நியாகா நீர்த்தேக்கத்திற்கு அருகில் மனித எலும்புகளின் சிதறல்களும், மனிதத் தசைகளின் சிதைவுகளும் கண்டுபிடிக்கப்பட்டன. அவை ஞிழிகி மூலம் மரபணுச் சோதனை செய்யப்பட்டது. (\"DNA analysis\") இறுதியில் அந்தச் சிதறல்களும் சிதைவுகளும் அல்தான்தூயாவிற்கு உடையவை என்று உறுதி செய்யப்பட்டது.\n\nSection::::காவல்துறையினர் கைது.\nமலேசியக் காவல்துறையைச் சேர்ந்த மூவர், அல்தான்தூயா கொலைத் தொடர்பாகக் கைது செய்யப்பட்டனர். அவர்களில் தலைமை இன்ஸ்பெக்டர் அசீலா ஹாட்ரி (30), கார்ப்பரல் சிருல் அசார் உமார் (35) ஆகிய இருவரும் மலேசிய காவல் துறையின் மேல்தட்டுச் சிறப்பு நடவடிக்கைக் குழுவைச் சேர்ந்தவர்கள். இந்தச் சிறப்பு நடவடிக்கைக் குழுவை எதிர்ப் பயங்கரவாதக் குழு என்று அழைப்பதும் உண்டு. \n\nஇவர்கள் பிரதமர் நஜீப் துன் ரசாக்கின் மெய்க்காவலர்கள் ஆகும். கொலை நிகழ்ச்சியின் போது நஜீப் துன் ரசாக், மலேசியாவின் தற்காப்பு அமைச்சராகவும் துணைப் பிரதமராகவும் இருந்தார். அந்தக் காவல்துறை அதிகாரிகள் மீது கொலைக் குற்றம் சாட்டப்பட்டது. இவர்களுக்கு உடந்தையாக இருந்ததாக ரசாக் பகிந்தா மீதும் குற்றம் சாட்டப்பட்டது.\n\nSection::::நீதிமன்ற விசாரணை.\nநீதிபதி: \n\n\nஅரசு தரப்பு வழக்குரைஞர்கள்: \n\n\nஎதிர் தரப்பு வழக்குரைஞர்கள்:\n\n\nகண்காணிப்பு வழக்குரைஞர்கள்:\n\n\nSection::::தீர்ப்பு.\n2007 ஜூன் 4ஆம் தேதி, ஷா ஆலாம் உயர்நீதிமன்றத்தில் அல்தான்தூயா கொலைவழக்கு தொடங்கியது. 2008 அக்டோபர் 31ஆம் தேதி, கொலைவழக்கில் இருந்து ரசாக் பகிந்தா விடுதலை செய்யப்பட்டார். தலைமை இன்ஸ்பெக்டர் அசீலா ஹாட்ரியும், கார்ப்பரல் சிருல் அசார் உமாரும் எதிர்வாதம் செய்ய அழைக்கப்பட்டனர். ரசாக் பகிந்தாவின் மீது குற்றம் சாட்டப்படுவதற்கு போதுமான சான்றுகள் இல்லை என நீதிமன்றத்தில் தெரிவிக்கப்பட்டது. தீர்ப்புக்கு எதிராக மேல் முறையீடு செய்யப் போவதாக அரசு தரப்பு தெரிவித்தது. ஆனால், இதுவரையிலும் முறையீடு எதுவும் செய்யப்படவில்லை.\n\nSection::::ரசாக் பகிந்தா விடுதலை.\nவிடுதலையான ரசாக் பகிந்தா, முதல் வேலையாகத் தன்னுடைய முனைவர் பட்டத்தை ஆக்ஸ்பர்ட் பல்கலைக்கழகத்தில் மேற்கொள்ளப் போவதாக அறிவித்தார். அதே போல 2009 ஜூன் மாத 12ஆம் தேதி, அனைத்துலக உறவுகளின் தத்துவத் துறையில் முனைவர் பட்டத்தையும் பெற்றார்.\n\n2009 ஏப்ரல் 9ஆம் தேதி நீதிமன்றம் அல்தான்தூயா கொலைவழக்கின் தன் இறுதித் தீர்ப்பை வழங்கியது. தீர்ப்பு வழங்கப்படுவதற்கு முன்னால் தன்னை விடுதலை செய்யும்படி சிருல் அசார் உமார் நீதிமன்றத்தைக் கேட்டுக் கொண்டார். ஓர் உயர்மட்டக் கொலைவழக்கில் தான் பலிக்கடா ஆக்கப்பட்டதாகவும் சொன்னார். \n\n283 பக்கங்களில் எழுதப்பட்ட தீர்ப்பின கடைசி நான்கு பக்கங்கள் மட்டும் நீதிமன்றத்தில் வாசிக்கப்பட்டது. அந்தத் தீர்ப்புக்கு எதிராக மேல் முறையீடு செய்யப்பட்டது. நீதிமன்றத்தில் கூடியிருந்த குற்றவாளியின் உறவினர்கள் கதறி அழுதனர். பத்திரிகையாளர்கள் அவர்களிடம் பேசுவதில் இருந்து தடை செய்யப்பட்டனர்.\n\nSection::::இருவருக்கு தூக்குத்தண்டனை.\nநீதிமன்றத்தில் மங்கோலிய மொழிபெயர்ப்பாளர் எங்ஜார்கால் தெட்ஸ்கி என்பவரும் இருந்தார். குற்றவாளிகளாகக் காணப்பட்ட இரண்டு காவல்துறையினருக்கும் தூக்குத் தனடனை வழங்கப்பட்டது. தீர்ப்பு வழங்கப்படும் போது, அல்தான்தூயாவின் தந்தையார் மங்கோலியாவில் இருந்தார். அவருக்கு நீதிமன்றத் தீர்ப்பு, குறும் செய்திகள் மூலமாகத் தெரிவிக்கப்பட்டது. இந்தக் கொலைவழக்கில் பல சாதனைகள் இடம் பெற்றுள்ளன. \n\nமலேசிய நீதிமன்ற வரலாற்றில், இந்த அல்தான்தூயா கொலைவழக்கு நீண்ட நாட்கள் நடைபெற்ற வழக்கு எனும் சாதனையைப் பதித்தது. 165 நாட்கள் நடைபெற்ற இந்த கொலைவழக்கில், அரசு தரப்பில் 84 பேரும், எதிர்தரப்பில் 198 பேரும் விசாரணை செய்யப்பட்டனர். 433 சாட்சிப் பொருள்கள் காட்சிப் பொருள்களாகக் காட்சி படுத்தப்பட்டன. \n\nரசாக் பகிந்தா விடுதலை செய்யப்படுவதற்கு ஏறக்குறைய இரண்டு ஆண்டுகள் பிடித்தன. முதல் குற்றவாளி அசீலா ஹாட்ரி 891 நாட்கள் சுங்கை பூலோ சிறைச்சாலையில் காவலில் தடுத்து வைக்கப்பட்டார். சிருல் அசார் உமார் 895 நாட்களும் காவலில் தடுத்து வைக்கப்பட்டு இருந்தார். இருவரும் மேல் முறையீடு செய்தனர். எதிர்வரும் 2013 ஜூன் மாதம் 11ஆம் தேதி இவர்களின் வழக்கு விசாரணை, மலேசிய மேல் முறையீட்டு நீதிமன்றத்திற்குச் சென்றது.\n\nSection::::குற்றவாளிகள் விடுதலை.\nதூக்குத்தண்டனை விதிக்கப்பட்ட காவல்துறை சிறப்பு நடவடிக்கை பிரிவின் இன்ஸ்பெக்டர் அசிலா அட்ரி, முன்னாள் காபரல் சிருள் அசார் ஆகியோரின் மேன்முறையீடு மீதான அதீர்ப்பு 2013, ஆகத்து 23 இல் வழங்கப்பட்டது. குற்றவாளிகள் மீது எதிர்த்தரப்பு வழக்கறிஞர் குற்றத்தை நிரூபிப்பதற்கான போதுமான ஆதாரங்களை முன்வைக்காததால் அவ்விருவரும் விடுதலை செய்யப்படுவதாக நீதிபதி தெரிவித்தார்.\n\nSection::::இறுதி தகவல்கள்.\nரசாக் பகிந்தாவின் வீட்டிற்கு தனியார் துப்பறியும் பாதுகாவலராக இருந்த பி. பாலசுப்பிரமணியம் என்பவர் கடந்த 2013 மார்ச் 15ஆம் தேதி, சிலாங்கூர், ரவாங் நகரில் இருக்கும் அவருடைய இல்லத்தில், மாரடைப்பால் காலமானார். அல்தான்தூயா கொலைவழக்கில், மலேசியப் பிரதமர் நஜீப் துன் ரசாக்கிற்கும் தொடர்பு இருக்கிறது என்று பாலசுப்பிரமணியம் 2008 ஜூலை மாதம் 3ஆம் தேதி சத்தியப் பிரமாணம் செய்தார். அந்தச் சத்தியப் பிரமாணம் மலேசிய மக்களிடையே பெரும் அதிர்ச்சியை ஏற்படுத்தியது. மறுநாள் அந்தச் சத்திய பிரமாணத்தை மீட்டுக் கொண்டார்.\n\n"}
{"id": "172434", "url": "https://ta.wikipedia.org/wiki?curid=172434", "title": "மதுரகவி", "text": "மதுரகவி\n\nமதுரகவி என்பது கவிதை புனையும் புலமையை வெளிப்படுத்தும் ஒரு பாங்கு. ஆசுகவி, மதுரகவி சித்திரக் கவி, வித்தார கவி என்னும் நான்கு வகைப் புலமைகளில் பலர் சிறப்புற்று விளங்கிய புலமைநெறி மதுரகவி. \n\nபொருள்வளமும், சொல்வளமும் உடையதாய், பல்வேறு வகையான தொடைநலன்கள் அமையப்பெற்று, உருவகம் முதலான அணி நயங்கள் பொலிந்து வர, ஒசைநயம் கொண்டதாய், கற்போருக்கு அமிழ்தம் போல அமைந்திருப்பது மதுரகவி. சொல்லப்பட்ட பலவகையான இன்பங்கள் தந்து மயங்கவைக்கும் மது இது. \n"}
{"id": "172442", "url": "https://ta.wikipedia.org/wiki?curid=172442", "title": "வித்தார கவி", "text": "வித்தார கவி\n\nவித்தார கவி என்பது கவிதையால் நூல் செய்யும் புலமை. ஆசுகவி, மதுரகவி, சித்திரக் கவி, வித்தார கவி என்னும் பாகுபாட்டில் ஒன்று. வித்தாரம் பேசுதல் என்னும்போது வித்தாரம் என்னும் சொல் வக்கணையாகப் பேசுதல் எனப் பொருள்படுகிறது. அதுபோல வக்கணையாகப் பாடும் தொடர்நிலைச் செய்யுள் வித்தார கவியாகும். \n"}
{"id": "172445", "url": "https://ta.wikipedia.org/wiki?curid=172445", "title": "பழவந்தாங்கல்", "text": "பழவந்தாங்கல்\n\nபழவந்தாங்கல் (\"Pazhavanthangal\") அல்லது பலவந்தாங்கல் இந்தியாவின் சென்னையின் தென் சுற்றுப்பகுதிகளில் ஒன்றாகும். சென்னை பன்னாட்டு வானூர்தி நிலையத்திற்கு மிக அண்மையில் உள்ள சுற்றுப் பகுதிகளில் இதுவும் ஒன்று.இங்கு கடற்கரை-தாம்பரம் புறநகர் இருப்பு வழியில் உள்ள பழவந்தாங்கல் தொடர்வண்டி நிலையம் உள்ளது. இந்தத் தொடர்வண்டி நிலையம் நிலையத்தை அடுத்துள்ள பழஙந்தாங்கல் குடியிருப்புக்களுக்கு மட்டுமல்லாது நங்கநல்லூர் பகுதிக்கும் சேவை அளிக்கிறது. 1970களில் புதியதாக கட்டப்பட்ட இந்த தொடர்வண்டி நிலையம் புனித தோமையார் மலை தொடர்வண்டி நிலையத்திற்கும் மீனம்பாக்கம் தொடர்வண்டி நிலையத்திற்கும் இடையில் உள்ளது.\n\nபழவந்தாங்கல் சுரங்கப்பாதை முதன்மை தெற்கத்திய பெருஞ்சாலையையும் நங்கநல்லூரையும் இணைக்கிறது. நங்கநல்லூரின் பல்வேறு கோவில்களுக்குச் செல்ல பழவந்தாங்கல் தொடர்வண்டி நிலையமும் பழவந்தாங்கல் சுரங்கப்பாதையும் அணுக்கம் தருகின்றன. \n\nஇது \"பல்லவன் தாங்கல்\" என்பதாக இருந்து தற்போது ஆங்கிலத் தாக்கத்தால் பலவந்தாங்கல் என்று அழைக்கப்படுவதாகவும் கூறப்படுகிறது. இப்பகுதியையும் சுற்று வட்டாரங்களையும் பல்லவர்களே ஆண்டு வந்துள்ளனர்;பல்லவ மன்னர்களால் இங்கு ஓர் குளம் வெட்டப்பட்டது. குளத்தை அடுத்தப் பகுதியே \"தாங்கல்\" எனப்பட்டது. பல்லவர்கள் கட்டிய குளத்தை அடுத்துள்ள பகுதியே பல்லவன் தாங்கல் எனப்பட்டது. \n\nஇங்கு ஏர் இந்தியா நிறுவன குடியிருபுகள், கேந்திரிய வித்தியாலயா பள்ளி, ஐந்து விண்மீன் டிரைடென்ட் தங்குவிடுதி ஆகியன அமைந்துள்ளன. \n"}
{"id": "172446", "url": "https://ta.wikipedia.org/wiki?curid=172446", "title": "திருமங்கலம், சென்னை", "text": "திருமங்கலம், சென்னை\n\nதிருமங்கலம் (\"Thirumangalam\") சென்னை நகரின் அண்ணா நகரின் எல்லையில் அமைந்துள்ள ஓர் சுற்றுப் பகுதியாகும். திருமங்கலமும் முகப்பேரும் அண்ணா நகரின் எல்லைகளாக இருப்பினும் பெரும்பான்மையான நேரங்களில் இவை அண்ணாநகரின் பகுதிகளாகவே குறிப்பிடப்படுகின்றன. அண்ணா நகர் மற்றும் அண்ணா நகர் மேற்கின் எல்லைப்பகுதியாக துவக்கக்கால திருமங்கலம் சிற்றூர் விளங்குகிறது. இங்கு தொன்மையான திருமணியம்மன் கோவில் உள்ளது. \n"}
{"id": "172449", "url": "https://ta.wikipedia.org/wiki?curid=172449", "title": "சு. சபாரத்தினம்", "text": "சு. சபாரத்தினம்\n\nசுப்பிரமணியம் சபாரத்தினம் (26 சூன் 1930 — 11 மார்ச் 2013) ஈழத்துப் பத்திரிகையாளர், எழுத்தாளர். \"சசிபாரதி\" என்ற பெயரில் சிறுகதைகள் எழுதியவர். யாழ்ப்பாணத்தில் இருந்து வெளிவந்த ஈழநாடு பத்திரிகையின் ஆசிரியராகப் பணியாற்றியவர். இறுதிக் காலத்தில் புலம் பெயர்ந்து தமிழ்நாட்டில் திருச்சியில் வாழ்ந்து வந்தார்.\n\nSection::::வாழ்க்கைச் சுருக்கம்.\nசுப்பிரமணியம்-செல்லம்மா ஆகியோருக்கு புங்குடுதீவு 6ம் வட்டாரத்தில் பிறந்தவர் சபாரத்தினம். 1951 ஆம் ஆண்டில் கொழும்பில் இருந்து வெளியான வீரகேசரி பத்திரிகையில் ஒப்புநோக்காளராக பணியில் சேர்ந்த இவர் 1961 இல் ஈழநாடு பத்திரிகை யாழ்ப்பாணத்தில் தினசரியாக ஆரம்பிக்கப்பட்டதும் அதில் இணைந்துகொண்டார். முதலில் செய்தி ஆசிரியராகவும் பின்னர் வாரமலர் ஆசிரியராகவும் 25 ஆண்டுகளாகப் பணியாற்றினார். ஈழநாடு பத்திரிகை நிறுவனத்திலிருந்து ஓய்வுபெற்ற பின்னர் சிறிது காலம் முரசொலி பத்திரிகையிலும் பணிபுரிந்தார். யாழ் இலக்கிய வட்டத்தின் தலைவராகப் பல ஆண்டுகள் பணியாற்றினார்.\n\nசிறுகதைகள், குட்டிக்கதைகள் பல எழுதியவர். நூல்களாகவும் இவற்றை வெளியிட்டார். இவரது குட்டிக் கதைகள் நூல் ஆங்கிலத்திலும் வெளியாகியுள்ளது. \nஈழநாடு பத்திரிகையில் இவர் எழுதி வெளிவந்த ஆசிரியத் தலையங்கங்களைத் தொகுத்து 'ஊரடங்கு வாழ்வு' என்னும் நூல் 1985 ஆம் ஆண்டில் தமிழியல் வெளியீடாக வெளிவந்தது.\n\n"}
{"id": "172450", "url": "https://ta.wikipedia.org/wiki?curid=172450", "title": "விநாயகபுரம்", "text": "விநாயகபுரம்\n\nவிநாயகபுரம் (\"Vinayagapuram\") இந்திய மாநிலம் தமிழ்நாட்டின் திருவள்ளூர் மாவட்டத்தில் உள்ள ஓர் நகராட்சி ஆகும். சென்னை நகரின் வடக்கு புறநகர்ப் பகுதிகளில் ஒன்றாக, புழலை அடுத்து உள்ள ஓர் குடியிருப்புப் பகுதியாகும். \n\nSection::::அமைவிடமும் சுற்றுப் பகுதிகளும்.\nவிநாயகபுரம் தேசிய நெடுஞ்சாலை 5ஐ அடுத்து உள்ளது. லூகாசு டிவிஎஸ் சந்திப்பில் உள்ள வளையச் சாலை பாடி, இலட்சுமிபுரம் (சரசுவதி நகர்), அண்ணாநகர், புழல், வில்லிவாக்கம் ஆகியவற்றை இணைக்கிறது. 2011இல் விநாயகபுரம் சென்னை மாநகராட்சியுடன் இணைக்கப்பட்டது. விரைவாக வளர்ந்துவரும் பகுதிகளில் ஒன்றாக விநாயகபுரம் விளங்குகிறது. \n\nSection::::போக்குவரத்து.\nமாநகரப் போக்குவரத்துக் கழகம் (MTC) விநாயகபுரத்திலிருந்து சென்னை நகரின் பல பகுதிகளுக்கும் பேருந்து சேவைகளை இயக்குகிறது. தடம் எண் 142 - பிராட்வே, 29 விரிவு -மந்தைவெளி ஆகியன விநாயகபுரத்திலிருந்து இயங்குகின்றன. செங்குன்றத்திலிருந்து வரும் பேருந்துகள் இங்கு நின்று செல்கின்றன; 242 - செங்குன்றம்- பிராட்வே, C70 (செங்குன்றம் - கிண்டி),42C(பாரிசு - டீச்சர்சு காலனி). பகிர் தானிகள் இங்குப் போக்குவரத்துக்கு பெரும் துணையாக உள்ளன. இங்கு தொடர்வண்டி இணைப்பு இல்லாததால் இங்குள்ளவர்கள் அருகில் உள்ள வில்லிவாக்கம் அல்லது பெரம்பூர் தொடர்வண்டி நிலையங்களுக்குச் செல்கிறார்கள். \n\nSection::::கல்வி தாபனங்கள்.\nஇங்கு வேலம்மாள் பொறியியல் கல்லூரி (சூரப்பேட்டை), வேலம்மாள் மெட்றிகுலேசன் உயர்நிலைப் பள்ளி, இன்ஃபன்ட் இயேசு மெட்றிகுலேசன் பள்ளி, எம்டிஎம் மெட்றிகுலேசன் பள்ளி, கிங்சு மெட்றிகுலேசன் பள்ளி ஆகியன உள்ளன. \n\nSection::::நகர்புரப் பகுதிகள்.\nபுத்தகரம், பால விநாயகர் கோவில் தெரு, ஸ்ரீ குமரன் நகர், எஸ்.பி.ஓ.ஏ டீச்சர்சு நகர், செக்ரடேரியட் காலனி, சரசுவதி நகர், சூரப்பேட்டை, கல்பாளையம், ரெட்டேரி, டீச்சர்சு காலனி,அய்யப்பன் நகர்.\n\nSection::::கோவில்களும் தேவாலயங்களும்.\nஇங்குள்ள இந்துக் கோவில்கள் : பால விநாயகர் கோவில், தொனமையான பெருமாள் கோவில், பார்வதியம்மன் கோவில், விஜயலட்சுமி கோவில்,அய்யப்பன் கோவில்,ஆஞ்சநேயர் கோவில்.\nகிறித்தவக் கோவில்கள்: ஈ.சி.ஐ தேவாலயம், சியோன் கார்டன் ஏஜி தேவாலயம், சி.எஸ்.ஐ தேவாலயம் \n\nSection::::மருத்துவமனைகள்.\nலேக் வியூ மருத்துவமனையும் மாயா மருத்துவமனையும் இங்குள்ள முதன்மையான மருத்துவமனைகளாகும். விநாயகபுரம் பேருந்து நிலையம் அருகே பல் மருத்துவத்திற்கான சிட்டி டென்ட்டல் கேர் மருத்துவமனை உள்ளது. இவற்றைத் தவிர பல சிறு மருத்துவமனைகள் உள்ளன. \n\n\n"}
{"id": "172451", "url": "https://ta.wikipedia.org/wiki?curid=172451", "title": "சிறுசேரி", "text": "சிறுசேரி\n\nசிறுசேரி (\"Siruseri\") தமிழ்நாட்டின் காஞ்சிபுரம் மாவட்டத்தில் உள்ள, சென்னையின் கிழக்குப் பகுதியில் அமைந்துள்ள, ஓர் புறநகர்ப் பகுதியாகும். சென்னையிலிருந்து தெற்கே 30 கிமீ தொலைவில் ராஜீவ் காந்தி சாலையில் அமைந்துள்ளது. இச்சாலையில் நாவலூருக்கும் கேளம்பாக்கத்திற்கும் இடையே இச்சிற்றூர் அமைந்துள்ளது.\n\nராஜீவ் காந்தி சாலையை அண்மித்து உருவாகியுள்ள சென்னையின் தகவல் தொழினுட்ப தாழ்வாரத்தின் கடைசி முனையாக சிறுசேரி அமைந்துள்ளது. இராசீவ் காந்தி சாலையை இதுவரை மட்டுமே ஆறுவழி தடச்சாலையாக மாற்ற திட்டமிடப்பட்டுள்ளது.\n\nSection::::சிறுசேரி தகவல்தொழினுட்பப் பூங்கா.\nசிறுசேரியில் உள்ள பாடூர் பகுதியில் சிப்காட் ஐடி பார்க் அமைக்கப்பட்டுள்ளது. சிப்காட் சிறுசேரி சிற்றூரில் பரப்பு நிலப்பகுதியில் தகவல் தொழில் நுட்பப் பூங்கா ஒன்றினை அமைத்துள்ளது.இது ஆசியாவிலேயே மிகப் பெரிய தகவல் தொழினுட்ப பூங்காவாக விளங்குகிறது. இங்கு தங்கள் வளாகங்களை கட்டிக்கொள்ள தகவல் தொழில்நுட்ப நிறுவனங்களுக்கு நிலம் அளிக்கப்படுகிறது. இங்கு வணிகமயமாக்கலுக்குத் தேவையான அனைத்துக் கட்டுமான வசதிகளும் மாநில அரசின் முனைப்பால் கட்டமைக்கப்படுகின்றன: தனியான மின்வழங்கு துணைநிலையம், தனியான தொலைபேசி இணைப்பகம், உயர்வேக அகன்ற பட்டை தரவுத் தொடர்பு, பன்னாட்டுத்தர விரைவுச்சாலைகள், ஐந்து விண்மீன் தங்குவிடுதிகள் ஆகியன. பல நிறுவனங்கள் இங்கு நிலத்தை வாங்கியுள்ளபோதும் சில நிறுவனங்களே தற்போது தங்கள் வளாகங்களைக் கட்டிக் கொண்டுள்ளன. \n\n\nSection::::குடியிருப்புக்கள்.\n பரப்பளவில் 6000 குடியிருப்பு அடுக்ககங்களைக் கொண்ட பன்னாட்டுத்தர குடியிருப்பு நகர்ப்புரத்தை கட்டமைக்க சிங்கப்பூர் ரியால்ட்டி நிறுவனம் திட்டமிட்டிருந்தது. ஆனால் சில சட்டச் சிக்கல்களால் இது விடப்பட்டது. \n\nகடந்த சில ஆண்டுகளில் இங்கு அடுக்ககங்கள் விரைவாக கட்டப்பட்டு வருகின்றன. சீனிவாசநகர் அவற்றில் ஒன்றாகும். செல்வமிக்க வெளிநாடுவாழ இந்தியர்கள் இந்தக் குடியிருப்பு வானளாவிகளில் முதலீடு செய்துள்ளனர். பத்மா சேசாத்திரி பள்ளி இங்கு ஒரு கிளையை துவக்கி உள்ளது. விரைவான வளர்ச்சியால் இங்கு நிலத்தின் விலை மிக உயர்ந்தநிலையை எட்டி உள்ளது. \n\nSection::::போக்குவரத்து.\nசிறுசேரியின் முதன்மை பேருந்து நிலையம் ராஜீவ் காந்தி சாலையில் சிப்காட் தகவல்தொழினுட்ப பூங்காவினை ஒட்டி, பாடூருக்கும் எகாட்டூருக்கும் இடையே உள்ளது. இங்கு நிற்கும் பேருந்துகளாவன:\n\n\nSection::::பள்ளிகள்.\nசுசில்ஹரி பன்னாட்டு தங்கிக்கற்கை பள்ளி கேளம்பாக்கம்- வண்டலூர் சாலையில் உள்ளது. இங்குள்ள ஒரே அரசுப் பள்ளி பேரூராட்சி ஒன்றிய துவக்கப் பள்ளி ஆகும். பஞ்சாப் சங்கத்தினரால் பத்மா ஆதர்ச உயர்நிலைப் பள்ளி வாணியஞ்சாவடியில் கட்டப்பட்டுள்ளது. \n\n\nSection::::வெளி இணைப்புகள்.\n﻿"}
{"id": "172453", "url": "https://ta.wikipedia.org/wiki?curid=172453", "title": "சித்தாலப்பாக்கம்", "text": "சித்தாலப்பாக்கம்\n\nசித்தாலப்பாக்கம் (\"Sithalapakkam\") சென்னையின் தெற்குப் பகுதியில் அமைந்துள்ள சுற்றுப்புற நகர்ப்புறங்களில் ஒன்றாகும். இது மேடவாக்கத்திலிருந்து 3 கி.மீ. தொலைவில் அமைந்துள்ளது. சித்தாலப்பாக்கத்தை சுற்றிலும் இரு ஏரிகளும் குன்று ஒன்றும் சூழ்ந்துள்ளன. இந்தக் குன்றிலிருந்து மணலுக்கும் கற்களுக்குமெனச் சில பகுதிகள் வெட்டியெடுக்கப்படுள்ளன. சித்தாலப்பாக்கத்தில் வனப் பறவைகளைக் காண இயலும். இங்கு சில கட்டிடங்கள் வந்துள்ளபோதிலும் தார் அல்லது காங்கிறீற்று சாலைகள் அமைக்கப்படாததால் மழைக்காலத்தில் போக்குவரத்து கடினமாக உள்ளது.\n\n\nSection::::வெளி இணைப்புகள்.\n﻿"}
{"id": "172454", "url": "https://ta.wikipedia.org/wiki?curid=172454", "title": "மரெங்கோ குகை", "text": "மரெங்கோ குகை\n\nமரெங்கோ குகை (\"Marengo cave\") ஐக்கிய அமெரிக்காவின் தேசிய இயற்கை அடையாளச் சின்னங்களில் (National Natural Landmark) ஒன்றாகும். இக்குகை இண்டியானா மாநிலத்திலுள்ள மரெங்கோ எனும் ஊரில் அமைந்துள்ளது. இண்டியானாவின் நான்கு காட்சிக் குகைகளுள் ஒன்றான இக்குகையைப் பொதுமக்கள் சுற்றிப் பார்ப்பதற்கு 1883 முதல் அனுமதியளிக்கப்பட்டது. கண்டுபிடிக்கப்பட்ட இரண்டு நாட்களிலிருந்தே இதைக் காண பார்வையாளர்கள் வரத் தொடங்கினர். 1984 முதல் அமெரிக்காவின் தேசிய இயற்கை அடையாளச் சின்னங்களுள் ஒன்றாக அறிவிக்கப்பட்டது.\n\n1883 ஆம் ஆண்டு செப்டம்பர் மாதம் 6 தேதியன்று இக்குகை இருப்பது கண்டுபிடிக்கப்பட்டது. ஆனால் இது கண்டுபிடிக்கப்பட்ட விதம் மற்றும் தேதி குறித்து மாறுபட்டக் கருத்துகள் உள்ளன. மரெங்கோ குகை அமைந்துள்ள மலைக்காட்டுப்பகுதிக்குள் சென்ற ஒரு சிறுவனும் அவனது சகோதரியும் முதலில் இக்குகையைக் கண்டனர் என்ற கருத்து பொதுவாக வழக்கத்தில் உள்ளது. \n\nஇக்குகை ஆண்டு முழுவதும் பார்வையாளர்களுக்காகத் திறந்து விடப்பட்டுள்ளது. இங்கு வழிகாட்டிகளின் துணையோடு இருவகையான நடைப்பயணங்கள் அளிக்கப்படுகின்றன. அவற்றுள் டிரிப்ஸ்டோன் தடப் பயணம், குகையினுள் ஒரு மைல் தொலைவிற்கு, கிட்டத்தட்ட 60–70 நிமிடங்கள் நீடிக்கிறது. கிரிஸ்டல் பேலஸ் பயணம், 35–40 நிமிடங்கள் நீடிக்கிறது. இருவகைப் பயணங்களும் குகையின் வெவ்வேறு பகுதிகளுக்கு பார்வையாளர்களை அழைத்துச் செல்கின்றன. குகையின் உட்புறத்தில் பல்விதமான கனிமப்படிவ வடிவுகள் காணப்படுகின்றன.\n\n"}
{"id": "172455", "url": "https://ta.wikipedia.org/wiki?curid=172455", "title": "பள்ளிக்கரணை சதுப்புநிலம்", "text": "பள்ளிக்கரணை சதுப்புநிலம்\n\nபள்ளிக்கரணை சதுப்புநிலம் சென்னையில் பள்ளிக்கரணையில் இருக்கும் ஒரு நன்னீரையுடைய சதுப்புநிலமாகும். சென்னை நகரின் தென்பகுதியில், வங்காள விரிகுடாவிலிருந்து சுமார் 5 கிலோமீட்டர் தொலைவில், 80 சதுர கிலோமீட்டர் பரப்பளவிற்கு உள்ளது. பள்ளிக்கரணையிலிருக்கும் இந்த சதுப்புநிலம்தான் சென்னையின் ஒரே சதுப்புநிலம்; இதை ராம்சார் பகுதியாக அறிவிக்க வனத்துறை முயற்சி மேற்கொண்டுள்ளது. பள்ளிக்க்ரணை சதுப்பு நிலங்களில் அலையாத்தித் தாவரங்கள் நன்கு வளர்கிறது. இது இந்திய அரசால் 1985-86-ல் செயல்படுத்தப்பட்ட தேசிய சதுப்புநில பாதுக்காப்பு மற்றும் நிர்வாக திட்டத்தின் கீழ் கண்டறியப்பட்டுள்ள 94 சதுப்புநிலங்களில் ஒன்று, மேலும் தமிழ்நாட்டில் உள்ள மூன்றில் ஒன்று. தமிழகத்தின் மற்ற இரண்டு சதுப்புநிலங்கள் கோடியக்கரை வனஉயிரின உய்விடம் மற்றும் கழுவெளி சதுப்பு நிலம் ஆகியனவாகும்.\n\nSection::::ஆக்கிரமிப்புகள்.\n1965-ஆம் ஆண்டு கணக்கெடுப்பின்படி 5 ஆயிரத்து 500 ஹெக்டேராக இருந்த பள்ளிக்கரணை சதுப்பு நிலம், 2013 ம் ஆண்டு கணக்கெடுப்பின்படி 600 ஹெக்டேராக சுருங்கி விட்டதாக கூறப்பட்டுள்ளது. பள்ளிக்கரணை சதுப்பு நிலத்தை மத்திய, மாநில அரசு நிறுவனங்கள், 100 ஏக்கருக்கும் மேல் ஆக்கிரமித்துள்ளதாகவும், மேலும் 1,085 தனியார் குடியிருப்புகள் ஆக்கிரமித்துள்ளதாகவும் சென்னை உயர்நீதிமன்றத்தில் ஆய்வறிக்கை தாக்கல் செய்யப்பட்டுள்ளது.\n\nSection::::வரலாறு.\nசென்னையின் ஒரு பகுதியான தென் சென்னையில் மத்திய கைலாசம் முதல் மேடவாக்கம் வரை 5,000 ஹெக்டேர் பரப்பளவுக்கு விரிந்து இருந்த பள்ளிக்கரணை சதுப்பு நிலம் தற்போது பெருங்குடிக்குப் பக்கத்தில் வெறும் 500 ஹெக்டேர் பரப்பளவுக்கு குறைந்துள்ளது. இது முதலில் இருந்த அளவிற்கு பத்தில் ஒரு பகுதிதான் என்பது வருத்தத்திற்கு உரியது. இந்த நிகழ்வு சுமார் 30-40 ஆண்டுகளுக்குள் நடந்த ஒன்றுதான். தற்போது இயற்கையாளர்களின் தொடர் போராட்டத்துக்குப் பின், 2007இல் அரசு எஞ்சியுள்ள நீர்நிலையை பாதுகாக்கப்பட்ட காட்டுப் பகுதி என்று அறிவித்தது. அரசால் அமைக்கப்பட்டுள்ள அறிவிப்புப் பலகைகளை இரு பக்கமும் பார்க்க முடிகிறது. ஆனால் பறவை வேட்டையைத் தடுக்க எந்த வனக் காவலர்களையும் அரசு நியமிக்கவில்லை.\n\nSection::::பறவைகள்.\nநீலத் தாழைக்கோழிகள், நாமக்கோழிகள், முக்குளிப்பான்கள், நீளவால் இலைக்கோழிகள் (Pheasant tailed jacana), நெடுங்கால் உள்ளான்கள் (Black winged stilt), வாத்துகள் போன்றவைகளைக்காண முடியும். கூழைக்கடா எனப்படும் பெலிகன் பறவைகளின் முக்கியமான ஓய்விடம் இது ஆகும். நீலத் தாழைக்கோழிகள் (Purple moorhen) காய்ந்த வெங்காயத் தாமரை இடையே பெருமளவு இரை தேடிக் கொண்டிப்பதைக்காணலாம். முக்குளிப்பான்கள் (Little Grebe) நொடிக்கொரு தரம் நீரில் மூழ்கி இரை தேடுவதைப்பார்க்கலாம், நாமக் கோழிகள் (Common Coot) சிறுசிறு குழுக்களாக நீந்தி இரை தேடிக் கொண்டிருக்கும். மேலும் குஜராத்தில் இருந்து பூநாரைகள் (ஃபிளாமிங்கோ) போன்றவையும் வருகை தருகின்றன. நீலத் தாழைக்கோழிகள், நாமக்கோழிகள், முக்குளிப்பான் ஆகியவற்றுடன், பல்வஸ் சீழ்க்கைச் சிறகி (Fulvous Whistling duck) எனப்படும் அரிய வாத்து வந்ததை மெட்ராஸ் நேச்சுரலிஸ்ட்ஸ் சொசைட்டியில் பதிவு செய்யப்பட்டுள்ளது. தண்ணீர்க் கோழி (பெண்) (Watercock), சாம்பல் கதிர்க்குருவி (Ashy prinia), காக்கை, கள்ளப்பருந்து, கரிச்சான், கதிர்க்குருவிகள், சீழ்க்கைச் சிறகி, சாம்பல் ஆள்காட்டி (Whitetailed Lapwing), அன்றில் பறவைகள் (Glossy ibis) போன்றவையையும் காணலாம்.\n\nSection::::அருகில் அமைந்துள்ள இடங்கள்.\nஇதன் எதிர்ப்புறம் தேசிய கடல் தொழில்நுட்ப நிறுவனம் (National Institute of Ocean Technology - NIOT) அமைந்துள்ளது. தரமணி பறக்கும் மின்சார தொடர்வண்டி நிலையம், கணினி தொழில் நுட்ப பூங்காக்கள் (List of tech parks in Chennai), வேளச்சேரி பறக்கும் ரயில் நிலையம் தேசிய உடையலங்கார தொழில்நுட்பக் கல்லூரி (National Institute of Fashion Technology, NIFT) போன்றவை.\n\nSection::::வரவு.\nகோடை காலத்தின் முடிவில் ஜூலை மாதம் பறவைகள் வரத் தொடங்கும். இவை பெறும்பாலும் உள்நாட்டு வலசை பறவைகள் ஆகும். பருவமழை பெய்யத்துவங்கியவுடன் தெற்கிலுள்ள இதுபோன்ற நீர்நிலைகளுக்கு வந்துவிடுகின்றன. இவை இனப்பெருக்கம் செய்தபின் கோடையில் நீர்நிலை வறளும்போது இவை வேறு இடங்களுக்கு இடம்பெயர்கின்றன. டிசம்பர்-ஜனவரி மாதத்தில் வெளிநாட்டுப் பறவைகளும் பள்ளிக்கரணைக்கு வலசை வருகின்றன. குஜராத்தில் இருந்தும் கூட வலசை வரும் பூநாரைகள் (ஃபிளாமிங்கோ) இங்கு காணலாம்.[4]↓\nSection::::சம்பவங்கள்.\n2011 மார்ச் 19 மாலை 4 மணி அளவில் இந்த சதுப்பு நிலத்தில் காமாட்சி மருத்துவமனைக்கு எதிரேயுள்ள பகுதியில் தீப்பிடித்து அருகிலுள்ள மற்ற 15 இடங்களுக்கும் பரவியது. சுமார் 5 மணிநேரம் நீடித்த இத்தீவிபத்தில் மொத்தமுள்ள 200 ஏக்கர் பாதுகாக்கப்பட்ட சதுப்புநிலத்தில் 10 ஏக்கருக்கும் அதிகமான நிலத்துண்டுப் பகுதிகள் எரிந்துபோயின. வலசை வந்து கூடுகட்டி வாழும் பறவைகளும் இந்நிகழ்வில் இறந்திருக்கக்கூடும் என அஞ்சப்படுகிறது.\n\nSection::::உசாத்துணைகள்.\n↑[4]சொர்க்கம்\n"}
{"id": "172456", "url": "https://ta.wikipedia.org/wiki?curid=172456", "title": "சேவை பெறும் உரிமை சட்டம்", "text": "சேவை பெறும் உரிமை சட்டம்\n\nசேவை பெறும் உரிமை சட்டம் என்பது இந்திய அரசால் மத்திய அமைச்சரவையின் ஒப்புதலுடன் அறிமுகம் செய்யப்பட்ட சட்ட முன்வரைவு ஆகும். இதனை \"சேவை பெறும் உரிமைச் சட்ட முன்வரைவு\" எனவும் கூறலாம். இதுவரை 13 இந்திய மாநிலங்கள் இந்த சட்டத்தை நிறைவேற்றியுள்ளன.\n\n\n\nSection::::அபராதம்.\nஇச்சட்டத்தின் கீழ் மத்திய, மாநில அரசுத் துறைகள், அரசு நிதியுதவி பெறும் அமைப்புகள் அல்லது நிறுவனங்கள் ஆகியன அனைத்தும் இந்தச் சட்ட வரம்புக்குள் வருகின்றன. அரசுத் துறைகளில் ஒவ்வொரு சேவைக்கும் கால அளவு வரையறுக்கப்பட்டுள்ளது. தகுந்த காரணமின்றி சேவையை மறுத்த அல்லது தாமதித்த அரசு அதிகாரியின் ஊதியத்திலிருந்து, 500 முதல், 50,000 ரூபாய் வரை, அபராதமாக பிடித்தம் செய்து, மனுதாரருக்கு நஷ்டயீடாக வழங்கப்படுகிறது, துறை சார்ந்த நடவடிக்கை எடுக்கவும் பரிந்துரைக்கிறது.\n\n"}
{"id": "172457", "url": "https://ta.wikipedia.org/wiki?curid=172457", "title": "அஞ்சறைப் பெட்டி", "text": "அஞ்சறைப் பெட்டி\n\nஅஞ்சறைப் பெட்டி, தமிழகத்தில் சமயலறைகளில் காணப்படும் ஒரு பெட்டி. சமைக்கும் போது தேவையான கடுகு, சீரகம், மிளகு, வெந்தயம், மஞ்சள் போன்ற சில அத்தியாவசிய மளிகைப் பொருட்களை ஒரே இடத்தில் வைப்பதற்கு இது பயன்படுத்தப்படுகிறது. கோயம்புத்தூர் வட்டாரமொழி வழக்கில் இது செலவுப் பெட்டி என அழைக்கப்படுகிறது.\n\nSection::::பெயர்க் காரணம்.\nமரத்தால் செய்யப்பட்ட அஞ்சறைப் பெட்டியில் ஐந்து அறைகள் இருக்கும். அதனால் இது பொதுவாக அஞ்சறைப் பெட்டி எனப் பெயர் கொண்டுள்ளது. மர அஞ்சறைப் பெட்டி செவ்வக வடிவில் நான்கு சதுர உள்ளறைகளோடும் ஒரு நீள் சதுர வடிவ உள்ளறையோடும் அமைந்திருக்கும். அதன் மூடி இழுப்பு முறையில் திறக்குமாறு அமைக்கப்பட்டிருக்கும். மரத்தால் செய்யப்பட்ட அஞ்சறைப் பெட்டிகள் இப்போது அவ்வளாகப் பழக்கத்தில் இல்லை. அதற்கு பதில் உலோகத்தால் (எவர்சில்வர், அலுமினியம்) அல்லது நெகிழியாலான அஞ்சறைப் பெட்டிகள் பழக்கத்தில் உள்ளன. அவை வட்ட வடிவில் உள்ளன. இவை, ஒரு பெரிய வட்டப் பெட்டிக்குள் ஏழு சிறிய வட்டப் பெட்டிகள் ஒன்றோடொன்று ஒட்டிய வண்ணம் வைக்கப்பட்டு வட்ட மூடியுடன் காணப்படுகின்றன.\n"}
{"id": "172473", "url": "https://ta.wikipedia.org/wiki?curid=172473", "title": "தீதிலி முன்னிற்குஞ்சுரப்பி மிகைப்பெருக்கம்", "text": "தீதிலி முன்னிற்குஞ்சுரப்பி மிகைப்பெருக்கம்\n\nதீதிலி முன்னிற்குஞ்சுரப்பி மிகைப்பெருக்கம்(\"Benign prostatic hyperplasia\", BPH), அல்லது முன்னிற்குஞ்சுரப்பியின் தீதில்லாப் பெருக்கம் (\"benign enlargement of the prostate\", BEP அல்லது \"adenofibromyomatous hyperplasia\" மற்றும் \"benign prostatic hypertrophy\"), எனக் குறிப்பிடப்படுவது முன்னிற்கும் சுரப்பியின் அளவு பெரிதாவது ஆகும்.\n\nமுன்னிற்குஞ்சுரப்பியின் இணைப்பு மற்றும் புறவணியிழைய உயிரணுக்களின் மிகைப்பெருக்கத்தால் முன்னிற்குஞ்சுரப்பியின் சிறுநீர்க்குழாய்ப்புற மண்டலத்தில் பெரிய, தனித்தனியான முடிச்சுகள் உண்டாவதை இது குறிக்கிறது. இந்த முடிச்சுக்கள் குறிப்பிடக்கூடிய அளவில் பெரிதானால் சிறுநீர்வழிப் பாதையைச் சுருக்கி பகுதியான அல்லது சிலநேரங்களில் முழுமையான, தடங்கலை ஏற்படுத்தி வழமையான சிறுநீர்ப் போக்கை கட்டுப்படுத்தும். இதனால் தயக்கமான சிறுநீர்க் போக்கு, அடிக்கடி சிறுநீர் கழித்தல், வலியுடன் கூடி சிறுநீர் கழிதல், கூடிய தீவாய்ப்புள்ள சிறுநீர் தடத் தொற்றுக்கள், மற்றும் சிறுநீர் தங்கல் போன்ற நோயறிகுறிகள் தோன்றும். உறுப்பின் அளவு பெரிதாவதாலும் சிறுநீர் தடத் தொற்றுக்களால் ஏற்படும் அழற்சியாலும் இந்த நோயாளிகளுக்கு முன்னிற்குஞ்சுரப்பிக்கே உரித்தான முறிதூண்டி அளவுகள் கூடிய அளவில் இருந்தாலும் தீதிலி முன்னிற்குஞ்சுரப்பி மிகைப்பெருக்கம் புற்றுநோய்க்கோ புற்றுநோய்க்கான கூடிய தீவாய்ப்புகளுக்கோ வழிவகுப்பதில்லை.\n\nஇந்த மிகைப் பெருக்கத்தில் தனியான உயிரணுக்களின் அளவு பெரிதாவதில்லை (hypertrophy); உயிரணுக்களின் எண்ணிக்கையே பெருகுகிறது (hyperplasia).இருப்பினும் இந்த இரு சொற்களும் பொதுவாக,சில நேரங்களில் சிறுநீர்குழாய் மருத்துவர்களாலும்,ஒன்றுக்கொன்று வேற்றுமையின்றி பயன்படுத்தப்படுகின்றன.\n\nமுன்னிற்குஞ்சுரப்பியின் சீதப்படலக் கட்டி வளர்ச்சி ஏறத்தாழ 30 அகவையிலிருந்து தொடங்குகிறது. ஆடவர்களில் 50% பேருக்கு 50 அகவையிலும் 75% பேருக்கு 80 அகவையிலும் இந்நோயின் இழைய சான்றுகள் தெரியத் துவங்குவதாக மதிப்பிடப்பட்டுள்ளது; இவர்களில் 40–50% ஆடவர்களுக்கு, இந்த மிகைப்பெருக்கம் மருத்துவரீதியாக குறிப்பிடத்தக்கதாக உள்ளது.\n\n\n"}
{"id": "172477", "url": "https://ta.wikipedia.org/wiki?curid=172477", "title": "பிராக் சமன்பாடு", "text": "பிராக் சமன்பாடு\n\nபிராக் சமன்பாடு, (Bragg's equation ) படிகயியலில், இரு படிகத் தளங்களுக்கு இடைப்பட்டத் தூரத்தை எக்சு, காமா கதிர்களின் துணையுடன் காண உதவும் ஒரு சமன்பாடாகும்.\n\nஇவ்விதி 1912 ஆம் ஆண்டு இயற்பியலாளர் வில்லியம் லாரன்சு பிராக்கால் கண்டறியப்பட்டு அதே ஆண்டில் நவம்பர் 11 தேதியன்று கேம்பிரிட்ஜ் மெய்யியல் சமூகத்திடம் முன்வைக்கப்பட்டது.\n\nSection::::சமன்பாடு.\nஎன்பதே பிராக் சமன்பாடாகும். \nஇங்கு \n"}
{"id": "172479", "url": "https://ta.wikipedia.org/wiki?curid=172479", "title": "வேளாண் உயிரி-பாதுகாப்பு ஆணையம்", "text": "வேளாண் உயிரி-பாதுகாப்பு ஆணையம்\n\nவேளாண் உயிரி-பாதுகாப்பு ஆணையம் (\"Agricultural Bio security Bill\") என்பது இந்திய அரசால் நடுவண் வேளாண்மைத் துறை அமைச்சர் நாடாளுமன்றத்தில் கொண்டு வந்துள்ள சட்ட முன்வரைவு (மசோதா) ஆகும்.\n\n\n"}
{"id": "172480", "url": "https://ta.wikipedia.org/wiki?curid=172480", "title": "மகேந்திரலால் சர்க்கார்", "text": "மகேந்திரலால் சர்க்கார்\n\nசர்.மகேந்திரலால் சர்க்கார் (Mahendralal Sarkar;1833–1904) ஒரு இந்திய மருத்துவரும் கல்வியாளரும் சமூக ஆர்வலரும் ஆவார். ஓமியோபதி மருத்துவத்தில் புகழ்பெற்ற மகேந்திரலால் சர்க்கார் பத்தொன்பதாம் நூற்றாண்டில் (1876 இல்) கொல்கத்தாவில் 'இந்திய அறிவியலைக் கற்பிக்கும் கழகத்தை' (Indian Association for the Cultivation of Science)நிறுவியவர் ஆவார்.\n\nசுவாமி விவேகானந்தரின் குருவான ஸ்ரீராமகிருஷ்ண பரமஹம்சருக்கு சிகிச்சை அளித்த மருத்துவர்களுள் ஒருவர்.\n"}
{"id": "172486", "url": "https://ta.wikipedia.org/wiki?curid=172486", "title": "ராம்சார் ஒப்பந்தம்", "text": "ராம்சார் ஒப்பந்தம்\n\nராம்சார் ஒப்பந்தம் அல்லது ஈரநிலங்களுக்கான ஒப்பந்தம் என்பது உறுப்பினர் நாடுகளில் காணப்படும் அனைத்து பன்னாட்டு முக்கியத்துவம் வாய்ந்த ஈரநிலங்களின் சூழலியல் தன்மையைத் தக்கவைப்பதற்கும் அவற்றின் தொடர்ந்த, சிறந்த பயன்பாட்டினை உறுதி செய்வதற்கும் அந்நாடுகளின் பொறுப்புகளை உள்ளடக்கி ஏற்படுத்தப்பட்ட ஒப்பந்தம் ஆகும் .\n\nஇந்த ஒப்பந்தம் 1971-இல் ராம்சார் என்ற இடத்தில் ஈரான் நாட்டின் சுற்றுச்சூழல் துறையால் ஏற்படுத்தப்பட்டு 1975 முதல் நடைமுறைக்குக் கொண்டு வரப்பட்டது.\n\n"}
{"id": "172488", "url": "https://ta.wikipedia.org/wiki?curid=172488", "title": "இணைப்பு உயிரணு", "text": "இணைப்பு உயிரணு\n\nஉயிரணு உயிரியலில், இணைப்பு உயிரணுக்கள் (\"stromal cells\") எனப்படுபவை எந்தவொரு உறுப்பின் இணைப்பிழைய உயிரணுக்கள் ஆகும்; எடுத்துக்காட்டுகளாக கருப்பையின் சீதமென்சவ்வு (கருப்பையகம்), முன்னிற்கும் சுரப்பி, எலும்பு மச்சை, மற்றும் சூலகம் ஆகியவற்றில் உள்ளவற்றைக் குறிப்பிடலாம். இந்த உயிரணுக்கள் அந்த உறுப்பின் மூல உயிரணுக்களின் செயற்பாட்டிற்கு உதவுகின்றன. நார் அரும்புயணுக்கள், வெண்குருதியணுக்கள், சிறுதமனிச்சூழ் மீள்திசுக்கள், மற்றும் அழற்சி உயிரணுக்கள் மிகவும் பரவலான இணைப்பு உயிரணு வகைகளாகும்.\n\nஇணைப்பு உயிரணுக்களுக்கும் கட்டிகளுக்கும் உள்ள இடைவினை புற்றுநோய் வளர்ச்சிக்கும் பரவலுக்கும் முதன்மை பங்காற்றுவதாக அறியப்பட்டுள்ளது.\n"}
{"id": "172490", "url": "https://ta.wikipedia.org/wiki?curid=172490", "title": "முன்னிற்குஞ்சுரப்பிக்கே உரித்தான முறிதூண்டி", "text": "முன்னிற்குஞ்சுரப்பிக்கே உரித்தான முறிதூண்டி\n\nமுன்னிற்குஞ்சுரப்பிக்கே உரித்தான முறிதூண்டி (\"Prostate-specific antigen\", PSA), அல்லது காம்மா-விரைப்புரதம் (\"gamma-seminoprotein\") அல்லது கல்லிக்ரீன் (\"kallikrein-3\", KLK3), என்பது மனிதர்களில் \"KLK3\" மரபணுவால் குறியிடப்பட்ட கிளைக்கோபுரதம் நொதியம் ஆகும். பிஎஸ்ஏ கல்லிக்ரீன் தொடர்புடைய புரத நொதி குடும்பத்தைச் சேர்ந்தது; இதனை முன்னிற்கும் சுரப்பியின் புறவணியிழைய உயிரணுக்கள் சுரக்கின்றன. இது விந்து தள்ளலுக்காக உருவாக்கப்படுகிறது; விரையுறையில் விந்து பாய்மத்தை நீர்த்து விந்து இலகுவாக நீந்த உதவுகிறது. மேலும் இது கருப்பைச் சளியை கரைத்து கருப்பைக்குள் விந்து செல்லுவதற்கு வழி செய்வதாகவும் நம்பப்படுகிறது. \n\nநலமுள்ள முன்னிற்குஞ்சுரப்பிகளை உடைய ஆடவர்களின் குருதி நீர்மத்தில் பிஎஸ்ஏ சிறிய அளவில் காணப்படுவதுண்டு. ஆனால் முன்னிற்குஞ்சுரப்பி புற்றுநோய் அல்லது பிற முன்னிற்குஞ்சுரப்பி தொடர்பான நோய்களின்போது இது கூடிய அளவில் காணப்படுகிறது. \n\n"}
{"id": "172494", "url": "https://ta.wikipedia.org/wiki?curid=172494", "title": "எஸ். இராமச்சந்திரன் (ஓவியர்)", "text": "எஸ். இராமச்சந்திரன் (ஓவியர்)\n\nஎஸ். இராமச்சந்திரன் (அக்டோபர் 12, 1942 - அக்டோபர் 3, 2009) இலங்கையின் மலையகத்தைச் சேர்ந்த ஓவியர், சிற்பி, எழுத்தாளர், ஊடகவியலாளர் ஆவார். சந்ரா என்ற பெயரில் ஓவியங்கள் வரைந்தவர்.\n\nSection::::வாழ்க்கைச் சுருக்கம்.\nஇராமச்சந்திரன் நுவரெலியா லபுக்கலைத் தோட்டத்தில் பிறந்தவர். ஆரம்பத்தில் சிறுகதைகள், மற்றும் கட்டுரைகள் எழுதி வந்த இவர் 1960களில் வீரகேசரியில் இணைந்து சந்ரா என்ற பெயரில் ஓவியரானார். பல புதின நூல்களுக்கு அட்டைப்படங்கள் உட்பட ஓவியங்கள் வரைந்துள்ளார். பாரதி, சித்ரா, பிரியா போன்ற சித்திரக் கதை இதழ்கள் இவரது இவரது ஓவியங்களைத் தாங்கி வெளிவந்தன.\n\nநாட்டின் நிலவியப் போர்ச்சூழல் காரணமாக மீண்டும் தனது தோட்டத்திற்குச் சென்று வாழலானார். அங்குள்ள பெருந்தோட்டங்களில் உள்ள கோவில்களில் சிற்பங்களைச் செதுக்கினார்.\n\nபின்னர் தினக்குரல் பத்திரிகையில் இணைந்து சாணக்கியன் என்ற பெயரில் கேலிச் சித்திரங்கள் வரைந்தார். தினக்குரலின் சிறுவர் பகுதி, மற்றும் மலையகப் பார்வை ஆகிய இணைப்புகளுக்குப் பொறுப்பாக இருந்தார். அக்காலகட்டத்தில் இவர் தொடர்கதையாக எழுதிய \"கடவுளின் குழந்தைகள்\" என்ற புதினம் இவரது மறைவிற்குப் பின்னர் நூலாக வெளிவந்தது.\n\nSection::::விருதுகள்.\n2003 ஆம் ஆண்டில் சிறந்த கருத்துப்பட ஓவியருக்கான விருது இவருக்கு வழங்கப்பட்டது.\n\n"}
{"id": "172495", "url": "https://ta.wikipedia.org/wiki?curid=172495", "title": "இராமச்சந்திரன்", "text": "இராமச்சந்திரன்\n\nஇராமச்சந்திரன் அல்லது ராமச்சந்திரன் (\"Ramachandran\") என்ற பெயரில் உள்ள கட்டுரைகள்:\n\n\n"}
{"id": "172504", "url": "https://ta.wikipedia.org/wiki?curid=172504", "title": "தூத்துமக் கொத்தான்", "text": "தூத்துமக் கொத்தான்\n\nதூத்துமக் கொத்தான் என தமிழிலும் ஆங்கிலத்தில் கஸ்குட்டா (Dodder) என அழைக்கப்படும் தாவரமானது 100-700 வரையான இனங்களைக் கொண்ட மஞ்சள், செம்மஞ்சள் மற்றும் சிவப்பு நிறத் தாவரங்களைக் கொண்ட ஒரு ஒட்டுண்ணித் தாவரப் பேரினமாகும். இது இதன் நுகரியிலிருந்து உணவையும் நீரையும், கனியுப்பையும் எடுத்துக்கொள்கின்றது. இது ஒரு முழு ஒட்டுண்ணித் தாவரமாகும்.\n\n\n"}
{"id": "172505", "url": "https://ta.wikipedia.org/wiki?curid=172505", "title": "குருவிச்சை", "text": "குருவிச்சை\n\nகுருவிச்சை 70-100 இனத்தாவரங்களைக் கொண்ட பேரினமாகும். இது \"சாந்தாலேசியே\" குடும்பத்தைச் சேர்ந்த பூக்கும் தாவர வர்க்கத்தைச் சேர்ந்த ஒரு குறை ஒட்டுண்ணித் தாவரமாகும். குருவிச்சை அயன மண்டல மற்றும் குளிர் வலயத்தில் வளரக் கூடியது.\n\nஇவை வைரமான தண்டையுடைய அமையத்துக்குரிய குறை ஒட்டுண்ணித் தாவரமாகும். கிளைகள் 15–80 சதம மீட்டர் (5.9–31 அங்குலம்) நீளமுடையது. இவை வைரமான தண்டையுடைய தாவரங்களையே விருந்து வழங்கியாகக் கொள்ளும். இவை இணைக் கிளையுள்ள முறையில் கிளைவிடும் பச்சை இலையுடைய தாவரமாகும். விருந்து வழங்கியில் இருந்து நீரையும் கனியுப்புகளையும் உறிஞ்சி ஒளித்தொகுப்பு செய்யக் கூடியது.\n\n\n"}
{"id": "172517", "url": "https://ta.wikipedia.org/wiki?curid=172517", "title": "டி. கே. ரங்கராஜன்", "text": "டி. கே. ரங்கராஜன்\n\nடி. கே. ரங்கராஜன் ஒரு இந்திய அரசியல்வாதி, தொழிற்சங்கவாதி. இந்திய கம்யூனிஸ்ட் கட்சி (மார்க்சிஸ்ட்) இன் மத்தியக்குழு உறுப்பினர், மாநிலங்களவை உறுப்பினர்.\n\nSection::::வாழ்க்கைக் வரலாறு.\nSection::::தொழிற்சங்கப் பணிகள்.\n1991 ஆம் ஆண்டு முதல் 2002 ஆம் ஆண்டு வரை அகில இந்திய தொழிற்சங்க மையத்தின் (CITU) தமிழ்நாடு மாநிலக்குழுவின் பொதுச் செயலாளராக பொறுப்பு வகித்தார். \nபாரத மிகு மின் நிறுவனத் தொழிலாளர் சங்கத் தலைவராக உள்ளார்.\n\nSection::::மாநிலங்களவையில்.\nமாநிலங்களவையில் 2014 ஆண்டு நிறைவேற்றப்பட்ட \"பயிற்சி பெறும் தொழிலாளர்களுக்கான திருத்தப்பட்ட சட்டம் (The Apprentices (Amendment) Bill, 2014)\" தொழிலாளர்களுக்கு எதிரானதாக முதலாளிகளுக்குச் சார்பாக இருப்பதைக் கூறி மாநிலங்களவையில் கண்டித்தார்..\n"}
{"id": "172519", "url": "https://ta.wikipedia.org/wiki?curid=172519", "title": "பார்வைக்கு அப்பால் வீச்சு ஏவுகணை", "text": "பார்வைக்கு அப்பால் வீச்சு ஏவுகணை\n\nபார்வைக்கு அப்பால் வீச்சு ஏவுகணை \"(Beyond-visual-range missile)\" என்பது பொதுவாக வளியில் இருந்து வளிக்கு ஏவப்படும் ஏவுகணையாகும். இந்த வகை ஏவுகணை மூலம் 20 நாட்டிகல் மைலுக்கு (37 கி.மி) அப்பாலோ அதற்கு மேலோ உள்ள இலக்கைத் தாக்க முடியும். இந்த வகை ஏவுகணை உந்து பொறி மற்றும் திமிசுத்தாரை பொறி உதவியின் மூலம் இயக்கப்படுகிறது.\n\nSection::::வரலாறு.\nபார்வைக்கு அப்பால் வீச்சு ஏவுகணை முதலில் அமெரிக்காவினால் உருவாக்கப்பட்டது. இவ்வகை ஏவுகணை வியட்நாம் போரில் முதலில் பயன்படுத்தப்பட்டது.\n"}
{"id": "172531", "url": "https://ta.wikipedia.org/wiki?curid=172531", "title": "1,3,5-டிரைநைட்ரோபென்சீன்", "text": "1,3,5-டிரைநைட்ரோபென்சீன்\n\n1,3,5-டிரைநைட்ரோபென்சீன் (\"1,3,5-Trinitrobenzene\") என்பது ஒரு நைட்ரேற்றம் செய்யப்பட்ட பென்சீன் வழிபொருள். இது அதிக வெடிதிறன் கொண்ட வெடிபொருள் என்று வகைப்படுத்தப்பட்டுள்ளது. இது நீர்ம நிலையில் குறைவான வெடிப்புத் திறனையும் உலர் தூள் (dry powder) நிலையில் மிக அதிக வெடிதிறனையும் கொண்டுள்ளது. இது தெளிவானது முதல் மங்கிய மஞ்சள் நிறம் வரை நிறம் கொண்டது. இது வலிமையான அதிர்ச்சியின்கீழ் வெடிக்கும். அதிக வெப்பநிலை, திடீரென அதிக வெப்பப்படுத்தும்போது எந்த அளவாக இருந்தாலும் வெடிக்கும். அல்லது அதிக அளவு பொருள் எரிந்துகொண்டிருக்கும்போது வெப்பத்தைச் சேர்க்கும்போதும் இது வெடிக்கும். இது ஒடுக்கிகளுடன் (reducing materials) தீவிரமாக வினைபுரிகிறது. ஆனால், சோடியம் டைகுரோமேட்டுடனோ கந்தக அமிலத்துடனோ இது வினைபுரிவதில்லை. கரிம நைட்ரேட்டுகள் அதிர்ச்சியின் மூலம் வெடிக்கலாம், வெப்பத்துடனோ சுடருடனோ தொடர்பு ஏற்பட்டு வெடிக்கலாம் அல்லது தன்னிச்சையான வேதிவினை மூலமும் கூட வெடிக்கலாம். இது கண்டிப்பாக ஒரு குளிர்ச்சியான, காற்றோட்டமுள்ள இடத்தில் சேமிக்கப்படவேண்டும். இது நெருப்பு மூலம் ஏற்படக்கூடிய இடர்களிலிருந்து தள்ளியிருக்குமாறு வைக்கப்பட வேண்டும். மேலும் ஆக்சிசனேற்றக் காரணிகளிலிருந்தும் தள்ளி வைக்கப்பட வேன்டும். இது அலுமினியம், போரான் ஃபாஸ்பைடு, சயனைடு, எஸ்டர்கள், PNH, சோடியம் சயனைடு, SnC, சோடியம் ஹைப்போஃபாஸ்பைட், தையோசயனேட் முதலியவற்றுடன் தீவிரமாக வினைபுரிகிறது. சிதைவுறுவதற்காக வெப்பப்படுத்தப்படும்போது அதிக நச்சுத்தன்மை வாய்ந்த NOx (நைட்ரசன் ஆக்சைடு) ஆவிகளை வெளிவிடுகிறது. இது அதிக திறன்மிகு ஆக்சிசனேற்றக் கரணி ஆகும். இது ஒடுக்கிகளுடன் தீவிர வினைபுரியக்கூடும்.\n"}
{"id": "172534", "url": "https://ta.wikipedia.org/wiki?curid=172534", "title": "ஜார்ஜ் டவுன், தென்னாப்பிரிக்கா", "text": "ஜார்ஜ் டவுன், தென்னாப்பிரிக்கா\n\nஜார்ஜ் டவுன் தென்னாப்பிரிக்காவின் மேற்கு முனை மாகாணத்தில் அமைந்துள்ள நகராகும்.\n\n"}
{"id": "172536", "url": "https://ta.wikipedia.org/wiki?curid=172536", "title": "கெனான்", "text": "கெனான்\n\nகெனான் என்ற சொல் ஆங்கிலச் சொல் கிரேக்கத்தில் இருந்து லத்தீன் மொழி வழியாகப் பெறப்பட்டது ஆகும். இச்சொல் அளவுகோலைக் குறித்தாலும் இதன் மூலச் சொல்லான κανών என்ற கிரேக்கச் சொல்லுக்கு அளவீடு, தரப்படுத்தல் என்று பொருள்.\n\nஇப்பெயரில் உள்ள கட்டுரைகள்:\n"}
{"id": "172538", "url": "https://ta.wikipedia.org/wiki?curid=172538", "title": "சென்னை வர்த்தக மையம்", "text": "சென்னை வர்த்தக மையம்\n\nசென்னை வர்த்தக மையம் (Chennai Trade Centre) சென்னை நந்தம்பாக்கத்தில் இருக்கும் ஒரு நிரந்தர பொருட்காட்சி கூடம் ஆகும். இங்கு வருடம் முழுவதும் அவ்வப்போது வணிகச்சந்தைகள், பொருட்காட்சிகள் நடந்து வருகிறது.\n\nSection::::அமைவிடம்.\nசென்னை வர்த்தகமையம் சென்னை விமான நிலையத்திலிருந்து சுமார் 10 கிலோ மீட்டர் தொலைவில், கிண்டி கத்திப்பாரா சந்திப்பிலிருந்து சுமார் 1.5 கிலோ மீட்டர் தொலைவில் நந்தம்பாக்கத்தில் பரங்கிமலை - பூந்தமல்லி சாலையில் அமைந்துள்ளது. அருகிலுள்ள இரயில் நிலையங்கள் கிண்டி மற்றும் பரங்கிமலை ஆகியனவாகும்.\n"}
{"id": "172546", "url": "https://ta.wikipedia.org/wiki?curid=172546", "title": "நிக்கன்", "text": "நிக்கன்\n\nநிக்கன் (Nikon), பன்னாட்டளவில் மின்னணுப் பொருட்களை விற்பனை செய்யும் ஜப்பானிய நிறுவனம் ஆகும். இதன் தலைமையகம் டோக்கியோவில் அமைந்துள்ளது. இது கேமரா, லென்சு, பைனாக்குலர், அளவீட்டுக் கருவிகள் ஆகியனவற்றைத் தயாரிக்கிறது. கெனான், ஒலிம்பசு, சோனி, பெண்டாக்சு ஆகிய நிறுவனங்கள் தன் போட்டி நிறுவனங்களாகக் கருதப்படுகின்றன.\n\n\n"}
{"id": "172563", "url": "https://ta.wikipedia.org/wiki?curid=172563", "title": "சஞ்சய் சுப்ரமணியம்", "text": "சஞ்சய் சுப்ரமணியம்\n\nசஞ்சய் சுப்பிரமணியம் (பிறப்பு: மே 21, 1961) ஒரு இந்தியவியலாளர், வரலாற்றாளர். இந்தியாவை சேர்ந்த இவர், அமெரிக்காவின் தேசிய நூலகத்தில் உள்ள ஜான் க்ளுஜ் மையத்தின் தலைவராக நியமிக்கப்பட்டுள்ளார்.\n\n\n\n"}
{"id": "172571", "url": "https://ta.wikipedia.org/wiki?curid=172571", "title": "பிரகாஷ் காரத்", "text": "பிரகாஷ் காரத்\n\nபிரகாஷ் காரத் (பிறப்பு: பிப்ரவரி 7, 1948) ஒரு இந்திய பொதுவுடமை அரசியல்வாதி. அவர் இந்திய பொதுவுடமைக் கட்சி (மார்க்சியம்) இன் பொது செயலாளராக 2005 முதல் 2015 வரை பணியாற்றியவர்.தற்போது அரசியல் தலைமைக்குழு உறுப்பினர் ஆவார்.\n"}
{"id": "172574", "url": "https://ta.wikipedia.org/wiki?curid=172574", "title": "போபஸ் ஆரன் தியோடர் லெவினி", "text": "போபஸ் ஆரன் தியோடர் லெவினி\n\nபோபஸ் லெவினிஎன்றழைக்கப்படும் போபஸ் ஆரன் தியோடர் லெவினி (Phoebus Aaron Theodore Levene: 25 பிப்ரவரி, 1869 – 6 செப்டம்பர், 1940) ஒரு லித்துவேனிய அமெரிக்க வாழ் யூதர். உயிரி வேதியலாளர்.நியூக்ளிக் அமிலங்களின் அமைப்பு மற்றும் செயல்முறைகள் பற்றி ஆய்வுகள் மேற்கொண்டவர். டி.என்.ஏ, ஆர்.என்.ஏ ஆகிய இரண்டு அமிலங்களுக்கும் உள்ள வேறுபாடுகளை விளக்கியவர்.\n\n"}
{"id": "172577", "url": "https://ta.wikipedia.org/wiki?curid=172577", "title": "டேவிட் ஹண்டர் ஹியூபெல்", "text": "டேவிட் ஹண்டர் ஹியூபெல்\n\nடேவிட் ஹண்டர் ஹியூபெல் (David Hunter Hubel, பிறப்பு: பிப்ரவரி 27, 1926) ஒரு கனடிய உடலியங்கியலாளரும் நரம்பியலாளரும் ஆவார். கனடாவில் ஒண்டாரியோவில் விண்ட்சர் என்னுமிடத்தில் பிறந்தவர். பார்வையுணர்வின் மூலமாகப் பெறும் தகவல்களை மனிதன் எப்படிச் சிந்தித்துப் புரிந்துகொள்கிறான் என்பதை ஆராய்ந்து 1981 ஆம் ஆண்டு நோபல் பரிசு பெற்றவர்.\n\n"}
