{"id": "193815", "url": "https://ta.wikipedia.org/wiki?curid=193815", "title": "மெக்சிக்கோ-அமெரிக்கப் போர்", "text": "மெக்சிக்கோ-அமெரிக்கப் போர்\n\nமெக்சிக்கோ அமெரிக்கப் போர் என்பது 1846-1848 ஆண்டுகளில் மெக்சிக்கோ மற்றும் அமெரிக்கா ஆகிய இரு நாடுகளுக்கும் இடையே ஏற்பட்ட போரைக் குறிக்கும். 1845ம் ஆண்டு அமெரிக்கா, டெக்சாசைத் தன்னுடன் இணைத்துக்கொண்டதை எதிர்த்து மெக்சிக்கோ இப்போரை நடத்தியது. 1836 ல் டெக்சாசு மெக்சிக்கோவுக்கு எதிராகப் புரட்சி நடத்தி மெக்சிக்கோவில் இருந்து பிரிந்தாலும் மெக்சிக்கோ டெக்சாசைத் தன்னுடைய பகுதியாகக் கருதியது.\n\n1846ன் வசந்த காலத்திலிருந்து 1847ன் இலையுதிர் காலம் வரை பெரும் போர் நடைபெற்றது. அமெரிக்கப் படைகள் விரைவாக நியு மெக்சிக்கோவையும் கலிபோர்னியாவையும் கைப்பற்றின. வடகிழக்கு, வடமேற்கு மெக்சிக்கோவின் சில பகுதிகளையும் அமெரிக்கப் படைகள் கைப்பற்றின. அமெரிக்கக் கப்பற்படையின் பசிபிக்குப் பகுதிப்படை பாகா கலிபோர்னியாவின் தென் பகுதியிலுள்ள பல படைத்தளங்களைக் கைப்பற்றியது. மற்றொரு அமெரிக்கப்படை மெக்சிக்கோ நகரைக் கைப்பற்றியது. இப்போரில் அமெரிக்கா வெற்றிபெற்றது. \n\nகுவாடுலுப் கிடால்கோ உடன்படிக்கையின் படி 15 மில்லியன் டாலர்களுக்கு மெக்சிக்கோ நியு மெக்சிக்கோ, ஆல்ட்டா கலிபோர்னியா பகுதிகளை அமெரிக்காவுக்கு அளித்தது. மெக்சிக்கோ அமெரிக்கக் குடிமக்களுக்குத் தர வேண்டிய 3.5 மில்லியன் டாலரை அமெரிக்கா ஏற்றுக்கொண்டது. மெக்சிக்கோ டெக்சாசின் இழப்பை ஏற்றுக்கொண்டது, ரியோ கிராண்டே ஆற்றைத் தன் எல்லையாக ஏற்றுக்கொண்டது. \n\nபசிபிக் கடற் பகுதி வரை அமெரிக்காவை விரிவடையச் செய்யவேண்டும் என்பதே சனநாயகக் கட்சியின் தலைவர் அமெரிக்க அதிபர் ஜேம்சு போல்க்கின் குறிக்கோளாக இருந்தது. எனினும் இப்போர் அமெரிக்காவில் பெரும் சர்ச்சைகளை ஏற்படுத்தியது. விக் கட்சி அடிமை முறையை எதிர்ப்பவர்கள், ஏகாதிபத்தியக் கொள்கையை எதிர்ப்பவர்கள் இப்போரைக் கடுமையாக எதிர்த்தனர். இப்போரில் அதிக அமெரிக்க வீரர்களின் உயிர் பலியானதும், அதிகப் பணம் செலவழிக்கப்பட்டதும் விமர்சிக்கப்பட்டது. இப்போரினால் அரசியலில் அடிமைகளின் உரிமை பற்றி அதிகம் தருக்கம் செய்யப்பட்டது. அது அமெரிக்க உள்நாட்டுப் போர் நடக்கவும் காரணமாக இருந்தது.\n\nஇப்போர் மெக்சிக்கோவில் அமெரிக்காவின் முதல் தலையீடு என்றும், அமெரிக்காவின் ஆக்கிரமிப்பு என்றும், 1847 போர் என்றும், பல பெயர்களில் மெக்சிக்கோவில் அழைக்கப்படுகிறது.\n\nSection::::பின்புலம்.\nஎசுப்பானியாவிடம் இருந்து 1821ல் விடுதலை பெற்ற மெக்சிக்கோவில் பல விதமான உள் நாட்டுக் குழப்பங்கள் நிலவிச் சண்டை நடைபெற்றது. ஆனாலும் அவர்கள் மெக்சிக்கோவிடமிருந்து டெக்சாசு பிரிந்ததை அங்கீகரிக்கவில்லை. அமெரிக்கா டெக்சாசைத் தன்னுடன் இணைத்துக் கொண்டால் போர் மூளும் என்று எச்சரித்தார்கள் . \n\nவிடுதலை அடைந்த மெக்சிக்கோவின் இராணுவ, அரசியல் செல்வாக்கு குறைந்திருந்ததால் வடமெக்சிக்கோ அப்பாச்சி (Apache), நவாஃகோ (Navajo), கமான்சி (Comanche) போன்ற அமெரிக்கத் தொல்குடிகளின் தாக்குதலுக்கு உள்ளாகும் சூழலுக்கு உள்ளாகியிருந்தது. குறிப்பாகக் கமான்சி அமெரிக்கத் தொல்குடிகள் மெக்சிக்கோவின் வலுகுன்றிய நிலையைப் பயன்படுத்திப் பல நூறு மைல்கள் உள் நுழைந்து பெரும் எண்ணிக்கையிலான கால்நடைகளைக் கவர்ந்து சென்றார்கள். தங்கள் சொந்தப் பயன்பாடு போக டெக்சாசு மற்றும் அமெரிக்கச் சந்தைகளிலும் அவற்றை விற்றார்கள். \n\nஅமெரிக்கத் தொல்குடிகளின் படையெடுப்பால் ஆயிரக்கணக்கான மக்கள் இறந்ததோடு வட மெக்சிக்கோ பெரும் சீரழிவைச் சந்தித்திருந்ததால் 1846ல் அமெரிக்கா படையெடுத்து வந்த போது சிறிய எதிர்ப்பே உள்ளூர் மக்களிடம் இருந்து எழுந்தது .\n\nSection::::கலிபோர்னியாவுக்கான திட்டம்.\n1842ல் மெக்சிக்கோவில் இருந்த அமெரிக்க அமைச்சர் (தூதர்) வாடி தாம்சன் தனது கடன்களுக்காக மெக்சிக்கோ, கலிபோர்னியாவை விட்டுக்கொடுக்கலாம் என்று தெரிவித்தார். அவர் டெக்சாசை விட அழகான செல்வச் செழிப்புள்ள ஆல்ட்டா கலிபோர்னியாவை இணைத்துக்கொண்டால் பசிபிக் பகுதியில் செல்வாக்குள்ள நாடாகத் திகழலாம் என்றும் இங்கிலாந்தும் பிரான்சும் இப்பகுதி மேல் குறி வைத்துள்ளதையும் சுட்டிக்காட்டினார்.\n\nஅதிபர் ஜான் டைலரின் நிருவாகம் மெக்சிக்கோ, இங்கிலாந்து, அமெரிக்கா இணைந்த முத்தரப்புப் பேச்சுவார்த்தை மூலம் ஆரகன் எல்லைச் சிக்கலைத் தீர்க்கவும் சான் பிரான்சிசுக்கோ மீது மெக்சிக்கோ தன் உரிமையை விட்டுக்கொடுக்குமாறு கேட்டது. அபெர்டின் பிரபு (Lord Aberdeen) இப்பேச்சுவார்த்தையில் கலந்துகொள்ள மறுத்துவிட்டார். ஆனால் அமெரிக்கா இப்பகுதியை இணைத்துக்கொள்ள இங்கிலாந்திற்கு மறுப்பில்லை என்று கூறிவிட்டார்.\nமெக்சிக்கோவிலிருந்த இங்கிலாந்துத் தூதர் ரிச்சர்டு பாக்கின்கெம் (Richard Pakenham) 1841 ல் ஆல்ட்டா கலிபோர்னியா, ஆங்கிலேயர்களைக் குடியமர்த்தச் சிறந்த இடமென்றும் ஆங்கிலேயக் (இங்கிலாந்து) குடியேற்றம் அமையச் சிறந்த இயற்கை வளங்களை உடைய இடம் என்றும், மெக்சிக்கோ இப்பகுதியை விட்டுத் தந்தால் மற்ற நாடுகளின் கைகளுக்கு இப்பகுதி செல்லக்கூடாது என்றும், இங்கிலாந்திற்கே இது செல்லவேண்டும் என்றும் பால்மெர்சுடன் பிரபுவுக்குக் (Lord Palmerston) கடிதமெழுதினார். ஆனால் இக்கடிதம் இலண்டனுக்குச் செல்லும் முன்பு சர் ராபர்ட் பீல் அரசு பதவிக்கு வந்திருந்தது. இது பெரும் செலவுபிடிக்கும் நடவடிக்கை என்பதாலும் பல நாடுகளுடன் சிக்கல்களுக்கு வழிவகுக்கும் என்பதாலும் அவரின் கடிதம் நிராகரிக்கப்பட்டது. \n\nSection::::டெக்சாசு குடியரசு.\n1820ல் மிசௌரியைச் சேர்ந்த மோசசு ஆசுடின் டெக்சாசில் பெரும் நிலப்பகுதியை வாங்கினார். அங்கு அமெரிக்கர்களைக் குடியேற்றத் திட்டமிட்ட அவர் தன் திட்டம் நிறைவேறுவதற்குள்ளேயே மரணமடைந்துவிட்டார். அவர் மகன் இசுடீபன் ஆசுடின் 300 அமெரிக்கக் குடும்பங்களைத் தங்கள் நிலத்தில் குடியேற்றினார். அவர்களின் குடியேற்றத்தைத் தொடர்ந்து பல அமெரிக்கக் குடும்பங்கள் டெக்சாசு நிலப்பகுதியில் குடியேறின. மெக்சிக்கர்கள் டெக்சாசில் அனுமதித்திருந்த பல குடியேற்றங்களில் இதுவே பலவிதங்களில் முன்னேற்றம் கண்டதாக இருந்தது. ஆங்கிலேயர்கள் டெக்சாசின் பூர்வகுடிகளான டெகனோவுக்கும், கமாச்சிக்களுக்கும் (Tejano and Comanches ) மெக்சிக்கோவுக்கும் இடையே முதல் நிலைப் பாதுகாப்பு அரணாக இருப்பார்கள் என்று மெக்சிக்கோ கருதியது. டெக்சாசின் மேற்கில் குடியேறி மெக்சிக்கோவிற்கு அரணாக இருப்பார்கள் என்று நினைத்ததற்கு மாறாக அமெரிக்கக் குடியேறிகள் வளமான பண்ணைநிலங்களில் குடியேறுவதும் கிழக்கில் உள்ள அமெரிக்க மாநிலமான லூசியானாவுடன் வணிகத் தொடர்புகளை அதிகப்படுத்துவதுமாக இருந்தனர். 1829ல் பெருமளவில் நடந்த அமெரிக்கர்களின் குடியேற்றத்தின் காரணமாக டெக்சாசில் எசுப்பானியம் பேசுபவர்களை விட ஆங்கிலேயர்கள் எண்ணிக்கை அதிகமானது. இதைக் கட்டுப்படுத்துவதற்காக மெக்சிக்கோ அரசு சொத்து வரியை மீண்டும் நடைமுறைக்குக் கொண்டுவந்தது. அமெரிக்காவிலிருந்து வரும் பொருள்களுக்கு அதிகச் சுங்க வரியை விதித்தது. மேலும் அடிமை முறையைத் தடைசெய்தது. ஆனால் அமெரிக்கக் குடியேறிகளும் மெக்சிக்கோ வணிகர்களும் இதை ஏற்க மறுத்தனர். அதனால் மெக்சிக்கோ டெக்சாசுக்குக் குடியேற்றத்தைத் தடை செய்தது. ஆனாலும் கள்ளத்தனமாகப் பல அமெரிக்கர்கள் டெக்சாசில் குடியேறுவது தொடர்ந்தது. \n\n1834ல் மெக்சிக்கோவின் தளபதியான அனடோனியோ லோபசு தே சாந்தா அனா (Antonio López de Santa Anna) ஆட்சியைக் கைப்பற்றிக் கூட்டாட்சி முறையைக் கைவிட்டார். அவர் டெக்சாசு அனுபவித்த அரை தற்சார்பு நிலையை ஒழிக்க முற்பட்டார். இசுடீபன் ஆசுடின் டெக்சாசு மக்களை ஆயுதம் ஏந்த அழைப்பு விடுத்தார். டெக்சாசு மக்கள் டெக்சாசு மெக்சிக்கோவில் இருந்து விடுதலை அடைந்ததாக 1836ல் அறிவித்தனர். சாந்தா அனா டெக்சாசின் படைகளை அலமோவில் தோற்கடித்தார். அவர் டெக்சாசின் படைத் தளபதி சாம் ஊசுடனால் (Sam Houston) தோற்கடிக்கப்பட்டார். அவர் சான் ஃகாசின்டோ (San Jacinto) போரில் சிறைபிடிக்கப்பட்டு டெக்சாசின் விடுதலையை உறுதி செய்யும் உடன்படிக்கையில் கையெழுத்திட்டார் . டெக்சாசின் விடுதலையை இங்கிலாந்து, பிரான்சு, அமெரிக்கா ஆகியவை ஏற்றுக்கொண்டன. புதிய நாடான டெக்சாசை மீண்டும் கைப்பற்ற முயல வேண்டாம் என்று அவை மெக்சிக்கோவுக்கு அறிவுறுத்தின. பெரும்பாலான டெக்சாசு மக்கள் அமெரிக்காவுடன் இணைய விரும்பினார்கள். இது அமெரிக்கக் காங்கிரசில் சர்ச்சைக்குரியதாக இருந்தது. விக் கட்சி இதை எதிர்த்தது. 1845ல் டெக்சாசு அமெரிக்காவுடன் இணைய அமெரிக்கக் கீழவை (காங்கிரசு) ஒத்துக்கொண்டது. டிசம்பர் 29, 1845 அன்று டெக்சாசு அமெரிக்காவின் 28வது மாநிலமாக இணைத்துக்கொள்ளப்பட்டது .\n\nSection::::போரின் மூலம்.\nவிடுதலை அடைந்த டெக்சாசின் எல்லை மெக்சிக்கோவுடன் சிக்கலானதாகவே இருந்தது. டெக்சாசு தன் எல்லையாக ரியோ கிராண்டே (Rio Grande) என்பதை வெலாசுக்கோ (Velasco ) உடன்படிக்கையைக் காட்டிச் சொன்னதை மெக்சிக்கோ ஏற்க மறுத்தது. அது எல்லையாக நுவேசசு (Nueces) ஆற்றைச் சொன்னது. டெக்சாசின் எல்லையாக ரியோ கிராண்டே குறிப்பிடப்படாததால் அமெரிக்கக் கீழவையின் தீர்மானத்தை ஏற்க மேலவை மறுத்துவிட்டது. அதிபர் போல்க் ரியோ கிராண்டேவை எல்லையாக அறிவித்தது மெக்சிக்கோவுடனான மோதலுக்கு அடித்தளமிட்டது . \n\n1845 சூலை மாதத்தில் அமெரிக்க அதிபர் போல்க் தளபதி சக்கரி தைலரை (Zachary Taylor) டெக்சாசுக்கு அனுப்பினார் அக்டோபர் மாதத்தில் 3500 படைவீரர்கள் நுவேசசு ஆற்றை அடைந்தனர். படைபலம் மூலம் சர்ச்சைக்குரிய நிலத்தைக் கைப்பற்றவும் தயாராக இருந்தார். போல்க் அச்சமயத்தில் அல்டா (மேல்) கலிபோர்னியாவிலிருந்த அமெரிக்க தூதர் தாமசு லார்க்கின்னுக்கு (Thomas Larkin) அமெரிக்காவுக்குக் கலிபோர்னியாவைப் படைபலத்தால் இணைத்துக்கொள்ளும் எண்ணமில்லை எனவும் ஆனால் மெக்சிக்கோவில் இருந்து விடுதலை வேண்டுமென்றால் அவர்களுக்கு உதவும் என்றும் அவர்கள் தாங்களாக அமெரிக்காவுடன் இணைந்து கொள்ள விரும்பினால் அதை ஆதரிக்கும் எனவும் கூறினார். இப்பகுதியை இங்கிலாந்து அல்லது பிரான்சு கைப்பற்றுவதை அமெரிக்கா எதிர்க்கும் என்றும் கூறினார் . \n\nஆரகன் நாட்டுப் பகுதியில் இங்கிலாந்து உடனான போரை முடிவுக்குக் கொண்டு வரப் போல்க் அப்பகுதியை பிரித்துக்கொள்ளும் ஆரகன் ஒப்பந்தத்தில் கையெழுத்திட்டது வடபகுதிச் சனநாயகக் கட்சியினரைக் கோபமூட்டியது. அவர்கள் இவர் வடபகுதி விரிவாக்கத்தை விடத் தென்பகுதி விரிவாக்கத்துக்கே முன்னுரிமை கொடுக்கிறார் என்று எண்ணினார்கள்.\n\n1845-46 ன் குளிர்காலத்தில் ஜான் பிரிமாண்டும் (John C. Frémont) சில ஆயதக் குழுக்களும் கலிபோர்னியா பகுதியில் தோன்றினர். அவர் ஆரகன் செல்லும் வழியில் பொருள்கள் வாங்குவதற்காக இங்கு வந்ததாக மெக்சிக்கோ ஆளுனரிடமும் லார்கின்னிடமும் கூறினார். ஆனால் அவர் மக்கள் நெருக்கம் அதிமுள்ள பகுதிகளில் நுழைந்தார். அவர் சாந்தா குருசு, சாலினா பள்ளத்தாக்கு (Santa Cruz and the Salinas Valley) பகுதிகளில் பயணம் செய்து அங்குள்ளவர்களிடம் தன் தாய்க்கு உகந்த கடற்கரையோர வீட்டைப் பார்ப்பதற்காக இப்பகுதிக்கு வந்ததாகக் கூறினார் . இதனால் எச்சரிக்கை அடைந்த மெக்சிக்கோ அதிகாரிகள் அவரைக் கலிபோர்னியாவை விட்டு வெளியேறுமாறு கூறினர். ஆனால் அவர் காவிலன் சிகரத்தில் (Gavilan Peak) கோட்டையைக் கட்டி அங்கு அமெரிக்கக் கொடியை ஏற்றினார். இவரின் செயல்கள் எதிர் மாறான விளைவுகளை உருவாக்கக் கூடியவை என்று லார்க்கின் சொன்னதால் இவர் மார்ச் மாதத்தில் கலிபோர்னியாவை விட்டு வெளியேறினார். சொனோமாவில் நிகழ்ந்த கரடிக் கொடிப் புரட்சியின் போது மீண்டும் கலிபோர்னியாவுக்குள் நுழைந்து புரட்சியாளர்களுக்கு உதவினார். அங்குள்ள அமெரிக்கக் குடியேறிகள் டெக்சாசை முன்மாதிரியாகக் கொண்டு கலிபோர்னியா மெக்சிக்கோவில் இருந்து விடுதலை அடைந்துவிட்டதாக அறிவித்தனர். \n\nநவம்பர் 10,1845 அன்று போல்க், ஜான் சிலைடெல்லை (John Slidell) மெக்சிக்கோ நகரத்துக்கு அனுப்பி $25 மில்லியன் தருவதாகவும் அதற்கு பதில் ஆல்ட்டா கலிபோர்னியாவையும் சாந்தா வே டே நுயேபோ மெக்சிக்கோவையும் (Santa Fe de Nuevo México) தரும் படியும் டெக்சாசில் ரியோ கிராண்டேவை எல்லையாக ஏற்றுக்கொள்ளும் படியும் கோரினார். அமெரிக்க எல்லையை விரிவாக்க நோக்கமுடையவர்கள் கலிபோர்னியாவைப் பெறுவது அப்பகுதியில் இங்கிலாந்தின் நடவடிக்கைளைத் தடுக்கும் என்றும் பசிபிக் கடல் பகுதியில் செல்லத் துறைமுகம் கிடைக்கும் என்றும் எண்ணினார்கள். மெக்சிக்கோ விடுதலைப்போரின் போது அமெரிக்க மக்களின் உடமைகளுக்கு ஏற்பட்ட பாதிப்பிற்காக $3 மில்லியன் கொடுக்க வேண்டியதையும் மேலும் இரு பகுதிகளுக்காக $25 லிருந்து $30 மில்லியன் அதிகம் கொடுக்கவும் சிலைடெலுக்கு போர்க் அனுமதி கொடுத்திருந்தார். \n\nமெக்சிக்கோ இதில் விருப்பம் கொள்ளவில்லை. 1846ல் மட்டும் நான்கு முறை அதிபரும், ஆறு முறை போர் அமைச்சரும், பதினாறு முறை நிதி அமைச்சரும் மாறினார்கள் . மெக்சிக்கோவிலுள்ள அனைத்து அரசியல் பிரிவுகளும் பொது மக்களும் அமெரிக்காவிற்கு நிலத்தைக் கொடுப்பது தேசிய அவமானமாகக் கருதினார்கள். அமெரிக்காவுடனான நேரடி மோதலை விரும்பாத மெக்சிக்கர்கள் துரோகிகளாகப் பார்க்கப்பட்டனர், துரோகப் பட்டியலில் அதிபரும் அடக்கம். அதிபருக்கு எதிர் அணியில் இருந்தவர்களுக்குச் செல்வாக்குள்ள செய்தி இதழின் ஆதரவு இருந்தது. சிலைடெல் மெக்சிக்கோ நகரத்தில் இருப்பது இழுக்கு என்று பெரும்பாலான மெக்சிக்கர்கள் கருதினர். அவரைத் தான் வரவேற்றது டெக்சாசு இணைப்பைச் சுமுகமாகத் தீர்க்க உதவும் என்று அதிபர் டே கரெரா கருதினார். அதிபர் துரோகி குற்றம் சாட்டப்பட்டு பதவியிலிருந்து இறக்கப்பட்டார். அதன் பின் தேசியவாத அரசு தளபதி மரினோ பரேடேசு அரில்லாகா பதவிக்கு வந்தார். அவ்வரசு டெக்சாசு மீது மெக்சிக்கோவுக்கு உள்ள உரிமையைப் பகிரங்கமாக அறிவித்தது. சிலைடெல் மெக்சிக்கோ தண்டிக்கப்பட வேண்டும் என்ற முடிவுடன் அமெரிக்காவிற்குத் திரும்பினார். \n\nSection::::நுவேசசு பகுதியில் ஏற்பட்ட மோதல்.\nஅதிபர் போல்க் ரியோ கிராண்டே பகுதிக்குத் தளபதி தைலரை படைகளுடன் செல்லக் கட்டளையிட்டார். ரியோ கிராண்டே ஆற்றிலிருந்து நுவேசசு ஆறு வரையான பகுதியை மெக்சிக்கோ உரிமை கொண்டாடியது. 1836ல் ஏற்பட்ட வெலாசுக்கோ உடன்படிக்கைப்படி ரியோ கிராண்டே எல்லை என அமெரிக்கா கூறியது. மெக்சிக்கோ அவ்வொப்பந்தத்தை நிராகரிகத்ததுடன் இது தொடர்பாகப் பேச்சுவார்த்தை நடத்தவும் மறுத்துவிட்டது. மேலும் அது டெக்சாசு முழுவதையும் உரிமை கோரியது . மெக்சிக்கோ டெய்லரை நுவேசசு ஆற்றுப்பகுதிக்குச் செல்லுமாறு கோரியதை தைலர் ஏற்றுக்கொள்ளவில்லை. அவர் ரியோ கிராண்டே ஆற்றங்கரையில் தற்காலிகக் கோட்டையைக் கட்டினார் . \n\nதளபதி மரியான அரிசுட்டா தலைமையில் மெக்சிக்கோப் படைகள் ஏப்பிரல் 25, 1846 அன்று 2000 வீரர்களுடன் போருக்குத் தயாராயினர். அவர்கள் 70 வீரர்கள் உடைய அமெரிக்க ரோந்துப் படையைத் தாக்கினார்கள். அத்தாக்குதலில் அமெரிக்க வீரர்கள் 16 பேர் இறந்தனர் .\n\nSection::::போர் அறிவிப்பு.\nபோல்க் அமெரிக்க ரோந்து வீரர்கள் கொல்லப்பட்டத்தை அறிந்தார், மேலும் மெக்சிக்கோ அரசு சிலைடெல்லின் அமைதிப் பேச்சுவார்த்தையை முறித்துக்கொண்டதால் போர் நடைபெற வேண்டிய சூழலுக்குத் தான் தள்ளப்பட்டுள்ளதாக உணர்ந்தார் . அவர் அமெரிக்கக் கீழவைக்கு மே 11, 1846 அன்று மெக்சிக்கோ அமெரிக்க எல்லையைக் கடந்ததாகவும் அவர்கள் அமெரிக்கப் பகுதியை ஆக்கரமித்துள்ளதாகவும் அமெரிக்கர்களின் இரத்தம் அமெரிக்க மண்ணில் சிந்தப்பட்டதாகவும் கூறினார் . போருக்கான அனுமதியை அமெரிக்கக் கீழவை மே 13, 1846 அன்று வழங்கியது. தென் பகுதிச் சனநாயகக் கட்சியினர் இப்போர் அறிவிப்புக்குப் பெரும் ஆதரவு கொடுத்தனர். விக் கட்சியின் 67 உறுப்பினர்கள் போருக்கு எதிர்ப்பு தெரிவித்தனர் . ஆனால் இறுதி வாக்கெடுப்பில் 14 விக் கட்சியினர் மட்டுமே எதிர்த்து வாக்களித்தனர். சில மணி நேரங்கள் மட்டுமே தருக்கம் செய்து போருக்கான அனுமதியை அமெரிக்கக் கீழவை மே 13, 1846 அன்று வழங்கியது. மெக்சிக்கோ அதிபர் மரியானோ அரிசுட்டா மே 23 அன்று வெளியிட்ட அறிவிப்பு போர் அறிவிப்பாகக் கருதப்பட்டாலும் மெக்சிக்கோ காங்கிரசு அதிகாரபூர்வமாகச் சூலை 7 அன்றே போர் அறிவிப்பை வெளியிட்டது. \n\nSection::::அன்டோனியோ லோபசு தே சாந்தா அனா.\nஅமெரிக்கா மெக்சிக்கோ மீது போர் தொடுப்பதாக அறிவித்ததும் அன்டோனியோ லோபசு தே சாந்தா அனா ( Antonio López de Santa Anna) தனக்கு அதிபர் பதவி மீது ஆசை இல்லை எனவும் முன்பு தான் செய்ததைப் போல மெக்சிக்கோ மீது படையெடுத்து வரும் அன்னியர்களை எதிர்க்கத் தன் இராணுவத் திறமைகளைப் பயன்படுத்த அனுமதிக்கும் படி வேண்டினார். போரில் நிறைய கூட்டாளிகளைச் சேர்க்கவேண்டிய நெருக்கடியில் இருந்த அதிபர் வாலன்டின் கோமெச் வாரியசு (Valentín Gómez Farías) சாந்தா அனாவை மெக்சிக்கோ திரும்ப அனுமதி தந்தார். மெக்சிக்கோ கடற்பகுதியை அமெரிக்கக் கடற்படை முற்றுகையிட்டிருந்தது. அதன் வழியே தன்னை மெக்சிக்கோ அனுப்பினால் நியாயமான விலைக்கு அமெரிக்கா கேட்டிருந்த நிலங்களை விற்பதாக அமெரிக்கப் பிரதிநிதிகளிடம் மறைமுக ஒப்பந்தம் செய்துகொண்டார் . சாந்தா அனா மெக்சிக்கோ திரும்பி இராணுவத்துக்குத் தலைமையேற்றதும் தான் அமெரிக்காவுடன் மறைமுகமாகச் செய்த உடன்படிக்கையை மதிக்க மறுத்துவிட்டார். அவர் தன்னை மீண்டும் அதிபராக அறிவித்துக்கொண்டார். அமெரிக்காவின் ஆக்கிரமிப்பை அவரால் தடுக்க முடியவில்லை. \n\nSection::::போருக்கு எதிர்ப்பு.\nதென் மற்றும் வட பகுதி விக் கட்சியினர் பெரும்பான்மையோர் போரை எதிர்த்தனர். மக்களாட்சிக் கட்சியினரில் பெரும்பான்மையோர் போரை ஆதரித்தனர் . புதிய நிலப்பகுதிகளைத் தெற்கில் கைப்பற்றுவது நிறைய அடிமை உள்ள பண்ணைகளை வைத்துக்கொள்ள உதவும் என்றும் இது வேகமாக வளரும் வடபகுதியினரை எண்ணிக்கையில் மிஞ்ச உதவும் என்றும் தென் பகுதிச் சனநாயகக் கட்சியினர் கருதினர். வடபகுதியிலிருந்த அடிமை முறைக்கு எதிரானவர்கள் தென்பகுதி அடிமை முறை ஆதரவாளர்களின் செல்வாக்கு அதிகரிப்பதை விரும்பவில்லை. விக் கட்சியினர் தொழில் மயமாக்கலினால் பொருளாதாரம் வளரவேண்டும் என விரும்பினர், நிலப் பிடிப்பு முறையால் அல்ல என்றனர். அவர்களில் மாசெசூசெட்சுஉறுப்பினர் சான் குவின்சி ஆடம்சு (John Quincy Adams) முதன்மையானவர். இவர் 1836ல் டெக்சாசு இணைப்பை எதிர்த்தவர், அதே காரணங்களுக்காக 1846லும் போரை எதிர்த்தார். மக்களாட்சிக் கட்சியினர் நிறையப் புதிய இடங்களைப் பிடிக்கவேண்டும் என்று விரும்பினர், வடபகுதி மக்களாட்சிக் கட்சியினர் வடமேற்குப் பகுதியில் நிறைய இடங்களைப் பிடிக்கலாம் எனக் கருதினர். சோசுவா கிட்டிங்சு (Joshua Giddings) வாசிங்டன் டி. சி. யில் போர் எதிர்ப்பாளர்களுக்குத் தலைமை தாங்கினார். மெக்சிக்கோவுடனான போர் நியாமற்றது என்று கூறி போருக்கு எதிராக வாக்களித்தார். விக் கட்சியைச் சேர்ந்த ஆபிரகாம் லிங்கன் போருக்கான காரணங்களைத் தெளிவாக விளக்குமாறு கேட்டார். அமெரிக்க ரோந்துப் படைகள் எங்கு தாக்கப்பட்டார்கள் என்று விளக்குமாறு கேட்டார். வடபகுதி அடிமை முறை எதிர்ப்பாளர்கள் போரானது அடிமைகள் உள்ளோரின் பிடியை அடிமைகளின் மீது இன்னும் அதிகமாக்கும் என்றும் அவர்களின் செல்வாக்கை அரசில் அதிகப்படுத்தும் என்றும் குற்றம் சாட்டினார்கள். என்றி தேவிது தோரியு (Henry David Thoreau) போருக்காகத் தான் செலுத்தும் வரி பயன்படக்கூடாது என்று வரி செலுத்தாததால் சிறையில் அடைக்கப்பட்டார். அங்கு அவர் புகழ்பெற்ற குடிசார் ஒத்துழையாமை ( Civil Disobedience) பற்றிக் கட்டுரை எழுதினார். மக்களாட்சிக் கட்சியின் கீழவையாளர் தாவீது வில்மோட் (David Wilmot) வில்மோட் திருத்தத்தைக் கொண்டுவந்தார். அது புதிதாக மெக்சிக்கோவில் இருந்து இணைக்கப்படும் பகுதிகளில் அடிமை முறை சட்டத்துக்கு எதிரானது என்றது. அது அமெரிக்க கீழவையில் நிறைவேறவில்லை. அதனால் வட தென் பகுதி பிரிவுகளுக்கு இடையே மேலும் பகைமை வளர்ந்தது.\n\nSection::::நியாயப்படுத்துதல்.\nரியோ கிராண்டேவுக்கு வடபகுதியில் சர்ச்சைக்குரிய நிலத்தில் மெக்சிக்கோ இராணுவத்தின் நடவடிக்கைகள் அமெரிக்கா மீது போர் தொடுத்ததற்குச் சமம் என்று கருதப்பட்டாலும் போர் ஆதரவாளர்கள் ஆல்ட்டா கலிபோர்னியாவின் பெரும் பகுதிகளில் (தற்கால கலிபோர்னியா, நியு மெக்சிக்கோ) மெக்சிக்கோவுக்குச் சிறிய உடமைகளே இருந்தன என்றும் அவர்களுக்கு அப்பகுதியுடன் சிறப்பான தொடர்பு எதுவும் இல்லை என்று கருதினார்கள்.\nமேலும் அப்பகுதியின் நிலம் மெக்சிக்கோவுக்கு உரியது என்று இன்னும் உறுதியாகவில்லை என்றும் அப்பகுதி யாராலும் ஆளப்படாமல் யாராலும் பாதுகாக்கப்படாமல் உள்ளது என்றும் கருதினார்கள். குறிப்பாக அப்பகுதியை அமெரிக்காவின் எதிரியான இங்கிலாந்து இணைத்துக்கொள்ளும் ஆபத்து இருப்பதாகக் கருதினார்கள். போல்க் இக்குறிப்பைத் தன்னுடைய மூன்றாவது ஆண்டுச் செய்தியில் டிசம்பர் 7, 1847 அன்று சொன்னார் . மேலும் அச்செய்தியில் தன் அரசு போர் நடைபெறாமல் இருக்க மேற்கொண்ட முயற்சிகளையும் போரை நடத்துவதற்கான காரணத்தையும் கூறினார். அதோடு அமெரிக்கக் குடிகளுக்கு மெக்சிக்கோ தர வேண்டிய நட்ட ஈடு பற்றி விரிவாக எடுத்துரைத்தார். மெக்சிக்கோவின் பொருளாதாரம் நொடிந்துள்ள நிலையில் அந்நாட்டின் வடபகுதியை இணைத்துக்கொள்வது சரியான நடவடிக்கை என்று கூறினார். இது அமெரிக்கக் கீழவையில் உள்ள மக்களாட்சிக் கட்சியினரின் ஆதரவைப் பெறக் காரணமாக இருந்தது. \n\nSection::::இழப்புகள்.\nடெக்சாசு கோட்டை முற்றுகை மே 3 அன்று தொடங்கியது, பீரங்கிகளால் கோட்டைக் கடுமையாகத் தாக்கப்பட்டது. இத்தாக்குதல் 160 மணி நேரம் நீடித்தது கோட்டையை மெக்சிக்கோ படை வீரர்கள் சூழ்ந்து கொண்டனர். கோட்டை மீது நடந்த தாக்குதலில் 13 அமெரிக்க வீரர்கள் காயமடைந்தனர், இருவர் உயிரிழந்தனர். \n\nமே 8 அன்று கோட்டை முற்றுகையைத் தகர்க்கச் சக்கரி தைலர் 2,400 படை வீரர்களுடன் வந்தார் , ஆனால் அவரைப் பாலோ அல்டோ பகுதியில் அரிசுட்டா 3,400 வீரர்களுடன் வழிமறித்தார். அமெரிக்கர்கள் குதிரை வண்டிகளில் பீரங்கிகளைப் பொருத்தித் தாக்குதல் நடத்தினர். இவற்றைப் பறக்கும் பீரங்கி என்று அழைத்தனர். இது மெக்சிக்கோப் படைகளில் பெரும் சேதம் விளைவித்தது. மெக்சிக்கர்கள் வறண்ட ஆற்றக்கரைக்குப் பின்வாங்கினர். பின்வாங்கும் போது மெக்சிக்கர்கள் சிதறிச் சென்றதால் அவர்களுக்கிடையேயான தகவல் தொடர்பு சிரமமானதாக இருந்தது . ஆற்றங்கரையில் நடந்த மோதலில் இரு நாட்டு வீரர்களும் கைகளால் மோதிக்கொண்டனர். அமெரிக்க வீரர்கள் மெக்சிக்கர்களின் பீரங்களை கைப்பற்றினர் . மெக்சிக்கப் படை வீரர்கள் பலத்த சேதத்துடன் பின்வாங்கினர்.\n\nSection::::போர் நடந்த முறை.\nமே 13, 1846ல் மெக்சிக்கோ மீதான போரை அறிவித்த பிறகு அமெரிக்கா இருமுனைகளில் தாக்குதலை நடத்தியது. இசுடீபன் கார்னி (Stephen W. Kearny) தலைமையில் தரைப்படை வீரர்கள் செப்பர்சன் படை வீட்டிலிருந்தும் லெவன்வொர்த் கோட்டையிலிருந்தும் மேற்கு மெக்சிக்கோவை ஆக்கிரமிக்கப் புறப்பட்டனர். ஜான் இசுலோட் (John D. Sloat) தலைமையில் பசிபிக் கடற்படை பலப்படுத்தப்பட்டது. இங்கிலாந்து இப்பகுதிகளைப் பிடிக்கலாம் என்று கருதப்பட்டதால் இந்நடவடிக்கை எடுக்கப்பட்டது. ஜான் வூல், தைலர் தலைமையில் இரு பிரிவுகள் மெக்சிக்கோவின் மான்டர்ரே (Monterrey) வரை பிடிக்க அனுப்பப்பட்டன. \n\nSection::::கலிபோர்னியா முனை.\nமே 13, 1846ல் போர் அறிவிப்பு வெளியானாலும் அச்செய்தி கலிபோர்னியாவுக்குக் கிடைக்க ஒரு மாத காலமாகியது. 1845 டிசம்பரில் கலிபோர்னியாவில் நுழைந்த அமெரிக்கர் ஜான் பிரிமாண்ட் 60 ஆயுதம் தரித்த ஆட்களுடன் மெதுவாக ஆரகனை நோக்கிச் சென்று கொண்டிருந்தார். அப்போது அமெரிக்க மெக்சிக்கோப் போர் மூளும் என்று கேள்விப்பட்டார். சூன் 15, 1846 அன்று 30 குடியேறிகள் பெரும்பாலோர் அமெரிக்கர்கள் சொனோமா(Sonoma) நகரத்தில் இருந்த மெக்சிக்கர்களின் சிறிய படைவீட்டைக் கைப்பற்றினர். சூன் 23 அன்று அவர்களுடன் ஜான் பிரிமாண்ட் இணைந்து கொண்டார். மெக்சிக்கோவுடன் போர் பற்றியும் சொனொமாவில் நடந்த புரட்சியையும் கேள்விப்பட்ட ஜான் இசுலோட் அல்டா கலிபோர்னியாவின் தலைநகரான மான்டர்ரேவைக் கைப்பற்ற ஆணையிட்டார். சூலை 7 அன்று அங்கு அமெரிக்கக் கொடி ஏற்றப்பட்டது. சான் பிரான்சிசுகோ சூலை 9 அன்று கைப்பற்றப்பட்டது. சூலை 15 அன்று இசுலோட் தன் பொறுப்பை ராபர்ட் இசுட்டாக்டனிடம் (Robert F. Stockton) ஒப்படைத்தார். பிரிமாண்டின் படைவீரர்களைத் தனக்குக் கீழ் அவர் கொண்டுவந்தார், பிரிமாண்டின் படை 160 வீரர்களாக விரிவடைந்தது. அவர் மான்டர்ரேயில் இசுட்டாக்டனிடம் இணைந்துகொண்டார். அமெரிக்கப்படைகள் சுலபமாக வடகலிபோர்னியாவைக் கைப்பற்றின.\n\nஆல்ட்டா கலிபோர்னியாவிலிருந்த மெக்சிக்கோத் தளபதி ஒசே காசுட்ரோ (José Castro) ஆளுநர் பியோ பிகோ (Pío Pico) தென் பகுதிக்குத் தப்பி ஓடினர். இசுட்டாக்டனின் படைகள் சான் டியேகோ நோக்கிப் பயணித்தன. அவற்றைச் சான் பீட்ரோவில் நிறுத்தி 50 கடற்படை வீரர்களைக் கரைக்கு அனுப்பி லாசு ஏஞ்சலசு நகரை ஆகத்து 15, 1846 அன்று கைப்பற்றினார். \n\nஇசுட்டாக்டன் சிறு படையை லாசு ஏஞ்சல்சு நகரில் விட்டுச் சென்றார். மெக்சிக்கர்களின் உதவியின்றித் தனியாக இயங்கும் ஒசே மரியா புளோரசு (José María Flores) தலைமையில் கலிபோர்னிய மக்கள் அமெக்கப் படைகளைப் பின்வாங்கச்செய்தனர். 300 அமெரிக்க வீரர்களை வில்லியம் மெர்வின் தலைமையில் (William Mervine) இசுட்டாக்டன் அனுப்பி வைத்தார். ஆனால் அவை டொமிங்கசு உராஞ்சோ (Dominguez Rancho) போரில் தோற்கடிக்கப்பட்டன. அச்சண்டையில் 14 அமெரிக்கக் கடற்படை வீரர்கள் கொல்லப்பட்டனர்.\n\nஇசுடீபன் கார்னி தலைமையிலான படை கலிபோர்னியாவை டிசம்பர் 6, 1846 அன்று வந்தடைந்து கலிபோர்னியா ஈட்டி தாங்கிய குதிரைப்படை வீரர்களுடன் சிறு சண்டையில் சான் டியேகோ அருகில் ஈடுபட்டது. அச்சண்டையில் கார்னியின் 22 வீரர்கள் கொல்லப்பட்டனர். இசுட்டாக்டனின் படைகள் உதவிக்கு வரும் வரை 4 நாட்கள் முற்றுகை நீடித்தது.\n\nஅமெரிக்கப் படைகள் டிசம்பர் 29, 1846 அன்று சான் டியேகோ நகரின் வடக்கில் இருந்து புறப்பட்டன . அவை சனவரி 8, 1847 அன்று லாசு ஏஞ்சல்சு நகருக்குள் நுழைந்தன. பிரிமாண்டின் படைகள் அங்கு இணைந்து கொண்டன. அமெரிக்க வீரர்கள் 607 பேரும் கலிபோர்னியர்கள் (Californios) 300 பேரும் ரியோ சான் காப்ரியல் சண்டையில் கலந்துகொண்டனர் . அடுத்த நாள் சனவரி 9, 1847 அன்று அமெரிக்கர்கள் லா மீசா போர்க்களத்தில் வெற்றிபெற்றனர். சனவரி 12 அன்று எஞ்சியிருந்த கலிபோர்னியர்கள் சரணடைந்தனர். இதனுடன் கலிபோர்னியாவில் ஆயத எதிர்ப்பு முடிவுக்கு வந்தது.\n\nSection::::பசிபிக் முனை.\nஅமெரிக்கக் கடற்படை மெக்சிக்கோவின் பசிபிக் கடல் பகுதி முழுவதையும் முற்றுகையிட்டது. மே 16, 1847ல் மெக்சிகர்களின் போர் கப்பல் கொர்ரியையும் (Correo) அதற்குத் துணையாக இருந்த பெரும் படகையும் கைப்பற்றியது. இக்கப்பல் அக்டோபர் 19, 1847ல் கொயமாசையும் (Guaymas) நவம்பர் 11, 1847ல் மசுட்லனையும் (Mazatlán) கைப்பற்றத் துணைபுரிந்தது. ஆல்ட்டா கலிபோர்னியாவை தங்களின் உறுதியான பாதுகாப்புக்குள் கொண்டு வந்த பிறகு அமெரிக்காவின் பெரும்பாலான பசிபிக்குக் கடற்படைக் கப்பல்கள் தென் பகுதிக்கு வந்தன. அவை பாகா கலிபோர்னியாவிலுள்ள பெரு நகரங்களைக் கைப்பற்றின, மூவலந்தீவில் (தீபகற்கபம்) இல்லாத மற்ற துறைமுகங்கள் கைப்பற்றப்பட்டன. பசிபிக்கு முனை தாக்குதலின் முதன்மையான நோக்கம் மசுட்லனை கைப்பற்றுவதாகும். மெக்சிக்கப் படைகளுக்கான பெரும்பாலான பொருள்கள் மசுட்லனில் இருந்தே சென்றன. கலிபோர்னிய குடாவில் நுழைந்த அமெரிக்கக் கப்பல்கள் லா பாசை கைப்பற்றின, கொயமாசில் இருந்த சிறிய மெக்சிக்கக் கடற்படை அழிக்கப்பட்டது. ஒரு மாத காலத்துக்குள் 30 கப்பல்கள் அழிக்கப்பட்டன அல்லது கைப்பற்றப்பட்டன. மானுவல் பினேடா (Manuel Pineda) தலைமையில் மெக்சிக்கர்கள் இழந்த பல துறைமுகங்களைக் கைப்பற்றனர், சில துறைகள் அவர்கள் கைக்கு வந்தது. இதனால் பல இடங்களில் சிறிய அளவில் சண்டை நடந்தது. என்றி பர்டன் தலைமையில் படைகள் சிறைபிடிக்கப்பட்ட அமெரிக்கர்களைக் காப்பாற்றிப் பினேடாவைச் சிறைபிடித்தனர். \n\nSection::::வடகிழக்கு மெக்சிக்கோ முனை.\nபாலோ அல்டோ மற்றும் வறண்ட ஆற்றங்கரையில் (ரெசகா தே லா பால்மா- Resaca de la Palma) ஏற்பட்ட தோல்வி மெக்சிக்கோவின் அரசியல் வட்டாரத்தில் கொந்தளிப்பை ஏற்படுத்தியது. இதை அன்டோனியோ லோபசு தே சாந்தா அனா தன் அரசியல் வாழ்வைப் புதுப்பிக்கவும் கூபாவில் இருந்து நாடு திரும்பவும் பயன்படுத்திக்கொண்டார் . அமெரிக்கக் கடற்படையின் முற்றுகையின் வழியே தன்னை மெக்சிக்கோ அனுப்பினால் நியாயமான விலைக்கு அமெரிக்கா கேட்டிருந்த நிலங்களை விற்பதாக அமெரிக்கப் பிரதிநிதிகளிடம் மறைமுக ஒப்பந்தம் செய்துகொண்டார் . சாந்தா அனா மெக்சிக்கோ திரும்பி இராணுவத்துக்குத் தலைமையேற்றதும் தான் அமெரிக்காவுடன் மறைமுகமாகச் செய்த ஒப்பந்தத்தை மதிக்க மறுத்துவிட்டார். அவர் தன்னை மீண்டும் அதிபராக அறிவித்துக்கொண்டார். \n\nதைலர் தலைமையில் 2,300 படை வீரர்கள் ரியோ கிராண்டேவைத் தாண்டி வந்தனர். அவர்கள் மெட்டமோரசு (Matamoros) நகரத்தையும் பின் கமார்கோ (Camargo) நகரத்தையும் கைப்பற்றினர். பின் மேலும் தெற்கு நோக்கி நகர்ந்து மான்டர்ரே நகரத்தை முற்றுகையிட்டனர். அங்கு நடந்த சண்டையில் இருதரப்புக்கும் பலத்த சேதம் உண்டாகியது. அமெரிக்கர்களின் பீரங்கி நகரின் உறுதியான கோட்டைச் சுவர்களைத் தகர்க்க முடியவில்லை. பெட்ரோ தே அம்புடியா (Pedro de Ampudia) தலைமையில் மெக்சிக்கர்கள் டென்ரியா கோட்டைப் பகுதியில் தைலரின் படைகளை முறியடித்தனர் .\n\nநகரப் போர் முறைகளில் தேர்ச்சியற்ற அமெரிக்க வீரர்கள் நகரின் திறந்த தெருக்களின் ஊடாக அணிவகுத்துச் சென்றனர். அங்குள்ள வீடுகளில் மறைந்திருந்த மெக்சிக்க வீரர்கள் அவர்களைக் கொன்றனர் . இரு நாட்களுக்குப்பின் அமெரிக்கப்படைகள் நகரப் போர் முறைகளில் மாற்றத்தைக் கொண்டுவந்தனர். மெக்சிக்கோ நகரத்தில் போரிட்டுக்கொண்டிருந்த டெக்சாசின் படைகள் தைலரின் தளபதிகளுக்கு மெக்சிக்கோ வீரர்களை அவர்கள் பதுங்கி இருக்கும் வீட்டுக்குள் துளையிட்டு நுழைந்து நேருக்கு நேர் கைகளால் சண்டையிட அறிவுறுத்தினார்கள். டெக்சாசு படை வீரர்கள் இம்முறையில் அம்புடியா வீரர்களை நகரின் நடுவிலிருந்த வளாகத்துக்குத் துரத்தினர் . பீரங்கித் தாக்குதலால் அம்புடியா சமாதானத்துக்கு வந்தார். தைலர் அவர்களை 8 வாரத்துக்குள் வெளியேற வேண்டும் என்றும் மான்டர்ரேவிலிருந்து தென்மேற்கே இருந்த சால்டியோ (Saltillo) நகரை ஒப்படைக்க வேண்டும் என்றும் உடன்படிக்கை மேற்கொண்டார். ஆனால் வாசிங்டனிலிருந்து வந்த நெருக்குதல்களால் உடன்படிக்கையை மீறி உடனடியாக நகரை கைப்பற்றினார். சாந்தா அனா, மான்டர்ரே மற்றும் சால்டியோ நகர் வீழ்ந்ததற்கு அம்புடியாவின் திறமையின்மை காரணம் என்று கூறிப் பெரும் படைக்குத் தளபதியான அவரைச் சிறிய படைக்குத் தலைமை வகிக்க வைத்தார். \nபிப்ரவரி 22, 1847 அன்று 20,000 வீரர்களுடன் சாந்தா அனா 4,500 வீரர்களுடன் இருந்த தைலரை எதிர்க்கக் கிளம்பினார். தைலர் புயுனா விசுடா என்ற மலையின் கணவாயைக் காத்து நின்றார். சாந்தா அனாவின் படையிலிருந்த வீரர்களில் 5,000 பேர் படைப் பணியிலிருந்து விலகிவிட்டதால் 15,000 வீரர்களுடன் மலைப்பகுதியை அடைந்தார். சரணடையச் சொல்லி இவர் கேட்டதை அமெரிக்கப்படைகள் ஏற்கவில்லை. அடுத்த நாள் காலையில் இவர் தன்னுடைய பீரங்கிப்படைகளால் அமெரிக்கர்களை நன்றாகத் தாக்கினார். இவரின் ஒரு காலாட்படைப் பிரிவு மலை மீது ஏறியது. கடும் சண்டை மூண்டது, அமெரிக்கப்படைகள் கடும் சேதத்தைச் சந்தித்தன. அச்சமயத்தில் மெக்சிக்கோ நகரத்தில் பெரும் குழப்பம் நிலவுவதாகக் கேள்விப்பட்டதால் அன்று இரவு பின்வாங்கினார்.\n\nபோல்க் தைலரை நம்பவில்லை. மான்ட்ரரே போரில் அவர் எதிரிகளைத் தப்பவிட்டது அவரின் திறமையின்மை என்று கருதினார். அதிபர் பதவிக்குத் தனக்கு போட்டியாக வருவார் என்றும் கருதினார். தைலர், பியுனா விசுடா போரில் அடைந்த வெற்றியைத் தன்னுடைய சாதனையாகக் கூறி 12வது அமெரிக்க அதிபராகப் பதவிக்கு வந்தார்.\n\nSection::::வடமேற்கு மெக்சிக்க முனை.\nமார்ச் 1, 1847ல் அலெக்சாண்டர் டோனிபென் (Alexander W. Doniphan) சிவாவா நகரத்தைக் கைப்பற்றினார். நியூ மெக்சிக்கோவிலுள்ள மக்களைப்போல் அல்லாமல் இந்நகர மக்கள் அமெரிக்க ஆக்கிரமிப்பை ஏற்றுக்கொள்ளவில்லை. இங்கிலாந்து தூதர் ஜான் பாட் ஆளுனர் டிராய்சு மாளிகை இங்கிலாந்தின் பாதுகாப்பில் உள்ளது என்று சொல்லியும் அவரால் அம்மாளிகையில் டோனிபென் சோதனை நடத்தியதை தடுக்கமுடியவில்லை. \n\nஅமெரிக்க வணிகர்கள் அமெரிக்கப்படை சிவாவா நகரத்தில் தங்கி தங்கள் வணிகத்திற்கு பாதுகாப்பு தரவேண்டும் என்று விரும்பினார்கள். மேஜர் வில்லியம் கில்பின் மெக்சிக்கோ நகரத்தை நோக்கிச் செல்லவேண்டும் என்று கூறி அதற்கு சில இராணுவ அதிகாரிகளின் ஆதரவையும் பெற்றார். ஆனால் டோனிபென் அத்திட்டத்தை ஏற்றுக்கொள்ள மறுத்துவிட்டார். ஏப்பிரல் மாத கடைசியில் டெய்லர் சிவாவா நகரத்தில் இருந்த மிசௌரி வீரர்களைச் சால்டியோ (Saltillo) பகுதியில் இணையுமாறு கட்டளையிட்டார். அமெரிக்க வணிகர்களுக்கு இவர்களைத் தொடர்ந்து செல்லுவது அல்லது சாந்தா வே நகரத்திற்கு திரும்பிச்செல்வது என்ற நிலை ஏற்பட்டது. அமெரிக்க தொல்குடிகள் பரா நகர மக்கள் மீது நடத்திய தாக்குதலில் குழந்தைகள், குதிரைகள், பணம், கழுதைகள் போன்றவற்றை கவர்ந்து சென்றதால் அவர்கள் டோனிபென்னின் உதவிக்கு விண்ணப்பத்தனர் .\nவட மெக்சிக்கோ மக்கள் அமெரிக்க தொல்குடிகளான கமான்சி, அபாச்சி மக்களால் கடுமையாகப் பாதிக்கப்பட்டிருந்ததால் அமெரிக்க ஆக்கிரமிப்பிற்கு மிகச் சிறிய எதிர்ப்பே இருந்தது. வடமெக்சிக்கோவில் அமெரிக்க படையில் இருந்த சோசய்யா கிரெக், டுராங்கோவின் எல்லையில் இருந்த நியு மெக்சிக்கோவின் பகுதிகளில் யாரும் வசிக்கவில்லை என்று தெரிவித்தார். பண்ணைகள் கவனிப்பாரற்று உள்ளன என்றும் மக்கள் நகரங்களில் மட்டுமே வசிக்கின்றனர் என்றும் தெரிவித்தார் .\n\nSection::::டபாசுக்கோ.\nSection::::டபாசுக்கோவில் நடந்த முதல் போர்.\nகமாண்டர் மாத்யு பெர்ரி ஏழு கப்பல்களை டபாசுக்கோ மாகாணத்தின் தென்பகுதி கடற்கரையோரம் கொண்டு சென்றார். அக்டோபர் 22, 1846 அன்று டபாசுக்கோ ஆற்றுப் பகுதியை (தற்போது கிரிச்சால்வா ஆறு (Grijalva River)என அழைக்கப்படுகிறது) அடைந்து பிரண்டரா துறைமுக நகரைக் கைப்பற்றினார். அங்கு சிறு படைவீட்டை விட்டு விட்டுச் சான் யுஆன் பட்டிசுட்டா (தற்போது பீயர்மோசா Villahermosa) நோக்கிச் சென்றார். பெர்ரி, சான் யுஆன் பட்டிசுட்டா நகரை அக்டோபர் 25 அன்று அடைந்து ஐந்து மெக்சிக்கன் கப்பல்களைக் கைப்பற்றினார். அந்நகரின் பாதுகாவலர் அங்குள்ள வீடுகளில் அரண்களை ஏற்படுத்தியிருந்தார். நகரைக் கைப்பற்ற வேண்டுமானால் அதைப் பீரங்கிகளால் தாக்க வேண்டும், அதனால் அதை அப்போது கைவிட்டு நகரை அடுத்தநாள் தாக்கத் தயாரானார். \n\nஅவரின் படைகள் தாக்குதலுக்குத் தயாரான சமயத்தில் மெக்சிக்கப் படைகள் அவர்களைத் தாக்கின. தாக்குதல் அன்று மாலை வரை தொடர்ந்தது, நகர சதுக்கத்தைப் பிடிப்பதற்கு முன் பெர்ரி, பின்வாங்கிப் பிரண்டரா துறைமுக நகருக்குச் செல்ல முடிவெடுத்தார்.\n\nSection::::டபாசுக்கோவில் நடந்த இரண்டாம் போர்.\nசூன் 13, 1847 அன்று பெர்ரி, படைகளை டபாசுக்கோ ஆறு வழியாக நடத்திச் சென்றார். 47 இழுவைப் படகுகளில் 1,173 வீரர்கள் சென்றனர். சூன் 15 அன்று பாம்பு வளைவில் எதிர்பாராத தாக்குதலுக்கு உள்ளாயினர். ஆனால் ஆற்றல் மிக்க பீரங்கிகள் இருந்ததால் அத்தாக்குதலை முறியடித்துச் சூன் 16 அன்று சான் யுஆன் பட்டிசுட்டா நகரை அடைந்தார்கள். அடைந்ததும் அந்நகர் மீது குண்டு வீசித் தாக்கத்தொடக்கினர். இரண்டு கப்பல்கள் கோட்டையைத் தாண்டிச் சென்று அங்கிருந்து தாக்கின. தேவீது போர்ட்டர் 660 வீரர்களுடன் கரையிறங்கிக் கோட்டையைக் கைப்பற்றினார், பெர்ரி மற்ற வீரர்களுடன் நகரத்தை மதியம் 2 மணிக்குக் கைப்பற்றினார்.\n\nSection::::வின்பீல்ட் இசுக்காட்டின் தாக்குதல்கள்.\nSection::::வெரகுருசு முற்றுகை.\nடெய்லருக்கு உதவப் படைகளை அனுப்புவதற்குப் பதில் அதிபர் போல்க், வின்பீல்ட் இசுக்காட்டின் தலைமையில் படையைத் துறைமுக நகரான வெரகுருசு (Veracruz) நோக்கிக் கடல் வழியே அனுப்பினார். மார்ச் 9, 1847 அன்று இசுக்காட் கடல் மற்றும் தரை வழியே தாக்குதல் நடத்தும் வீரர்களைக் கொண்டு வெரகுருசு நகரை முற்றுகையிடத் தயாரானார். 12,000 வீரர்கள் போர்தளவாடங்களையும் குதிரைகளையும் தரையில் இறக்கினர். இப்படையில் ராபர்ட் ஈ. லீ, யுலிசீஸ் கிராண்ட் போன்ற அமெரிக்க உள் நாட்டுப்போரில் ஈடுபட்ட பல இராணுவ அதிகாரிகள் இருந்தனர். \n\nநகரை மெக்சிக்கத் தளபதி யுவான் மார்லோசு (Juan Morales) தலைமையில் 3,400 வீரர்கள் காத்தனர். பெர்ரி மேத்யு தலைமையிலான படையினர் நகரின் பாதுகாப்புச் சுவர்களைக் குண்டுகளால் தாக்கி வலுவிலக்கச்செய்தனர். அமெரிக்கப்படையினரின் கடுமையான தாக்குதல்களாலும் மெக்சிக்கர்களிடம் அதிக அளவு வீரர்கள் இல்லாததாலும் பன்னிரெண்டு நாட்களுக்குப் பின் இந்நகரம் அமெரிக்கர்களிடம் வீழ்ந்தது. இச்சண்டையில் அமெரிக்கத்தரப்பில் 80 பேரும் மெக்சிக்கோ தரப்பில் 180 பேரும் கொல்லப்பட்டனர். இந்நகர முற்றுகையின் போது அமெரிக்க வீரர்களிடையே மஞ்சள் காய்ச்சல் பரவியது. \n\nSection::::மெக்சிக்கோ நகரம் நோக்கிய முன்னேற்றம்.\nமஞ்சள் காய்ச்சலால் அமெரிக்க வீரர்கள் பலர் நலிவுற்றனர் இசுக்காட்டு நலமுடனிருந்த 8,500 வீரர்களுடன் மெக்சிக்கோ நகரை நோக்கிச் சென்றார். சாந்தா அனா அவர்களைப் பாதி வழியிலேயே தடுப்பதற்காகச் செர்ரா கோர்டோ (Cerro Gordo) என்னும் ஊரில் அரண்களை அமைத்து 12,000 வீரர்களுடன் காத்திருந்தார். இசுக்காட்டு 2,600 குதிரைப்படை வீரர்களை முன் அனுப்பி இருந்தார். சாந்தா அனாவின் பீரங்கப்படையினர் அமெரிக்கப்படைகள் வரும் முன்பே சுட்டதால் தங்கள் இருப்பிடத்தை வெளிப்படுத்தினர். \n\nஅவர்கள் இருப்பிடத்தை அறிந்ததால் இசுக்காட்டு அவ்வழியே வராமல் கடினமான மலைப்பாதையில் ஏறி உயரத்தில் தங்கள் பீரங்கிகளை வசதியான இடத்தில் வைத்து மெக்சிக்கர்களைத் தாக்கினார். அமெரிக்கர்கள் 400 பேரும் மெக்சிக்கர்கள் 1,000 பேரும் இறந்தனர். மெக்சிக்கர்கள் 3,000 பேர் சிறை பிடிக்கப்பட்டனர். மெக்சிக்கர்கள் பல களங்களில் தோற்று நிறைய வீரர்களை இழந்திருந்தாலும், விரைவில் தலைநகரத்தை இழக்கும் சூழலில் இருந்தாலும் அமெரிக்கர்களுடன் உடன்பாடு காண இசையவில்லை என்று ஆகத்து 1847 அன்று இசுக்காட்டு படையில் இருந்த கிர்பி இசுமித்து என்பவர் தெரிவித்து இருந்தார். \n\nSection::::பெப்லா.\nமெக்சிக்கோவின் இரண்டாவது பெரிய நகரான பெப்லாவை (Puebla) மே மாதத்தில் இசுக்காட்டு அடைந்தார். அங்குள்ளவர்களுக்கு சாந்தா அனாவின் மேல் இருந்த வெறுப்பினால் அமெரிக்கப் படைகளுக்கு எந்த எதிர்ப்பும் காட்டாமல் இருந்தனர். அந்நகரத்தில் தங்கி தங்களுக்கு வேண்டிய பொருள்களைப் பெற்றுக்கொண்டார், பணி ஒப்பந்தம் முடிந்த வீரர்களைத் திரும்ப அனுப்பினார். அவர் மெக்சிகர்களை நல்லபடியாக நடத்தித் தங்களுக்கு எதிராகப் புரட்சி கிளம்பாமல் பார்த்துக்கொண்டார். \n\nSection::::மெக்சிக்கோ நகரத்தைப் பிடித்தல்.\nகரந்தடிப் போராளிகளால் வெர குருசு நகரத்துடனான இவரின் தொடர்பு இன்னல்களைச் சந்தித்தது. பெப்லா நகரை காப்பதற்குப் பதில் நோயுற்ற காயமுற்றவர்களைப் பாதுகாக்க அங்குச் சிறு படைவீட்டை அமைத்து மெக்சிக்கோ நகரத்தை நோக்கி முன்னேறினார். அந்நகரை வலது புறத்தில் பல இடங்களில் சண்டை மூண்டது. சின்டிரிரசு (Contreras) மற்றும் சியுருபசுகோ (Churubusco) சண்டைகளுக்குச் சிகரம் வைத்தால் போல் இறுதியில் சபோல்டுபெக் சண்டை நடைபெற்றது. சியுருபசுகோ சண்டையில் அமைதி பேச்சுவார்த்தை நடந்த போது மட்டும் சண்டை நடைபெறவில்லை. மொலினோ தெல் ரே (Molino del Rey) மற்றும் சபோல்டுபெக் (Chapultepec) சண்டைகளின் இறுதியில் அமெரிக்கப் படைகள் மெக்சிக்கோ நகரக் கதவுகளை உடைத்துக்கொண்டு உள்நுழைந்து நகரைக் கைப்பற்றினர். \nSection::::சாந்தா அனாவின் இறுதி தாக்குதல்.\nசெப்டம்பர், 1847ல் அமெரிக்கர்களை முறியடிக்கச் சாந்தா அனா முயற்சி செய்தார். அவர் அமெரிக்கர்களுக்கு உதவிகள் கடற்கரையிலிருந்து கிடைப்பதைத் தடுத்தார், சாக்குயின் ரியா (Joaquín Rea) பெப்லா நகரை முற்றுகையிட்டார். வெரகுருசில் இருந்து உதவிப்படைகள் சோசப்பு லேன் தலைமையில் வருவதைத் தடுக்கச் சாந்தா அனா தவறிவிட்டார். பெப்லா லேனால் காப்பாற்றப்பட்டது. அக்டோபர் மாதத்தில் குமன்ட்லா (Huamantla) சண்டையில் சாந்தா அனா அடைந்த தோல்வியே அவரின் இறுதிச் சண்டையாக இருந்தது. சாந்தா அனாவின் தோல்வியால் புதிய மெக்சிக்க அரசின் அதிபர் மானுல் தே லா பெனா (Manuel de la Peña y Peña), எர்ரேராவிடம் (José Joaquín de Herrera) பொறுப்பை ஒப்படைக்கும் படி கூறி அவரைப் பதவியை விட்டு விலக்கினார். \n\nSection::::கரந்தடிப் போர் முறைக்கு எதிரான தாக்குதல்.\nமே மாதத்திலிருந்து அமெரிக்கர்களின் வெரகுருசு நகருடன் உள்ள தகவல் தொடர்புக்கு மெக்சிக்கர்கள் கரந்தடிப் போர்முறையில் இன்னல்களை ஏற்படுத்தினர். மெக்சிக்கோ நகரத்தை அமெரிக்கர்கள் பிடித்தவுடன் இசுக்காட்டு தகவல் தொடர்புக்கு ஏற்படும் இன்னல்களைத் தீர்க்க மெக்சிக்கோ நகரத்திலிருந்து வெரகுருசு நகருக்கு இடையில் படை பலத்தை அதிகமாக்கினார். சோசப்பு லேன் தலைமையில் கரந்தடிப் போராளிகளைச் சமாளிக்கப் புதிய படையணியை அமைத்தார். அமெரிக்கர்களின் வண்டி குழுக்கள் 1,300 வீரர்கள் துணையுடன் செல்ல உத்தரவிட்டார். சில வெற்றிகள் அமெரிக்கர்களுக்குக் கிடைத்தாலும் அவர்களால் கரந்தடிப் போராளிகள் அமெரிக்க வண்டி தொடர்களைத் தாக்குவதை முற்றாகத் தடுக்க முடியவில்லை. அமெரிக்கர்களுக்கும் மெக்சிக்கர்களுக்கும் இடையே மார்ச் மாதம் அமைதி உடன்படிக்கை ஏற்பட்டாலும் போராளிகளின் தாக்குதல் ஆகத்து வரை நீடித்தது .\n\nSection::::குவாடுலுப் கிடால்கோ உடன்படிக்கை.\nஅமெரிக்காவுக்கும் மெக்சிக்கோவுக்கும் இடையே பிப்ரவரி 2, 1848 ல் ஏற்பட்ட குவாடுலுப் கிடால்கோ உடன்படிக்கைப்படி மெக்சிக்கோ டெக்சாசின் முழு உரிமையை அமெரிக்காவினுடையது என்பது ஏற்றது. ரியோ கிராண்டே எல்லையாகக் குறிக்கப்பட்டது. உடன்படிக்கைப்படி தற்கால கலிபோர்னியா, நெவாடா, நியூ மெக்சிக்கோ, யூட்டா; அரிசோனா, கொலராடோவின் பெரும் பகுதிகள்; டெக்சாசு, கேன்சசு, வயோமிங், ஓக்லகோமா ஆகியவற்றின் பகுதிகள் அமெரிக்காவுக்குக் கிடைத்தது. இதற்கு இழப்பீடாக மெக்சிக்கோ $15 மில்லியனைப் பெற்றுக்கொண்டது. இது போர் ஏற்படுவதற்கு முன் அமெரிக்கா வழங்குவதாகச் சொன்ன தொகையில் பாதிக்கும் குறைவாகும். மெக்சிக்கோ விடுதலைப்போரின் போது அமெரிக்க மக்களின் உடைமைகளுக்கு ஏற்பட்ட பாதிப்பிற்காக $3 மில்லியன் கொடுக்க வேண்டியதையும் அமெரிக்கா ஏற்றுக்கொண்டது .\n\nஜெபர்சன் டேவிசு வடகிழக்கு மெக்சிக்கோவின் பெரும் பகுதிகளை அமெரிக்கா பெறுவதற்கான சட்டத் திருத்தத்தைக் கொண்டு வந்தார் அது 44-11 என்ற வாக்குகளில் தோற்றது. பெரும்பாலான சனநாயக்கட்சி மேலவை உறுப்பினர்கள் இத்தீர்மானத்தை எதிர்த்தார்கள் . வட கரொலைனாவின் விக் கட்சியைச் சேர்ந்த மேலவை உறுப்பினர் ஜார்ச் எட்மண்ட் நியு மெக்சிக்கோவையும் கலிபோர்னியாவையும் இணைவதற்கு எதிர்ப்பு தெரிவித்துக் கொண்டு வந்த தீர்மானம் 35-15 என்ற வாக்குகளில் தோற்றது. புதிதாகப் பெறப்பட்ட ரியோ கிராண்டேவுக்கு மேற்குப் புறமுள்ள இடங்கள் மெக்சிக்கோ கையளித்தவை என்று அமெரிக்கர்களால் குறிப்பிடப்பட்டது. இந்த உடன்படிக்கையை ஏற்பதற்கு முன் அமெரிக்க மேலவை இரண்டு திருத்தங்களை அவ்வுடன்படிக்கையின் உட்கூறு 9, உட்கூறு 10 இரண்டையும் திருத்தியது. \n\nநிறைவேறிய உடன்படிக்கையின் உட்கூறு 11 மெக்சிக்கோவிற்கு ஆதரவாக இருந்தது. இதன் படி வட மெக்சிக்கோ மீது படையெடுத்து அதை நாசப்படுத்திய கமாச்சிக்களையும் அப்பாச்சிகளையும் அமெரிக்கா தடுக்கவேண்டும் என்றும் தவறினால் அவர்களால் ஏற்படும் சேதத்துக்கு உரிய பணத்தைப் பாதிக்கப்பட்டவர்களுக்குத் தர வேண்டும் . எனினும் அமெரிக்கத் தொல்குடிகளின் தாக்குதல் பல பத்தாண்டுகளுக்கு நிற்கவில்லை. 1849ல் வாந்திபேதி தொற்றால் கமாச்சிக்கள் பாதிப்படைந்து அவர்களின் மக்கள் தொகை வெகுவாகக் குறைந்தது . 1850ல் ராபர்ட் லெட்சர் உடன்படிக்கையின் உட்கூறு 11 ஆல் அமெரிக்க ஒட்டு மொத்த வருவாய் கடுமையாகப் பாதிக்கப்படும் என்றும் இதிலிருந்து அமெரிக்கா வெளியேறவேண்டும் என்றும் கூறினார் . கேட்சுடன் நிலவாங்கலின் போது உட்கூறு 11 ல் இருந்து அமெரிக்கா விலகிக்கொள்ள ஒப்புக்கொள்ளப்பட்டது . \nSection::::எல்லை மாற்றம்.\nடெக்சாசு பிரிவதற்கு முன்பு மெக்சிக்கோவின் நிலப்பரப்பு ஏறக்குறைய 1,700,000 சதுர மைல் (4,400,000 சதுர கிமீ) இருந்தது. 1848ல் இது 800,000 சதுர மைலுக்கு குறைவாக இருந்தது. 1853 ல் கேட்சுடன் நிலவாங்கலின் போது மேலும் 32,000 சதுர மைல் அமெரிக்காவுக்கு விற்கப்பட்டது. \nஇதனால் மெக்சிக்கோவின் நிலப்பரப்பு 55% (900,000 சதுர மைல்) குறைந்தது. \n\nமேற்கு ஐரோப்பாவின் அளவிற்கான நிலத்தை அமெரிக்கா கையப்படுத்தியது ஆனால் அவற்றில் மிகக் குறைந்தே மக்களே இருந்தனர். மேல் கலிபோர்னியாவில் (அல்டா கலிபோர்னியா) 14,000 மக்களும் நியூ மெக்சிக்கோவில் 60,000 மக்களும் இருந்தனர். இப்பகுதிகளில் நவாசோ, கோபி (Navajo, Hopi) மற்றும் பல இனங்களைச் சேர்ந்த அமெரிக்கத் தொல்குடிகள் பெருமளவில் வசித்தனர். புதிதாகக் கையகப்படுத்திய நிலங்களில் பெருமளவு அமெரிக்கர்கள் குடியேறினர். அவர்கள் அங்கு இருந்த மெக்சிக்கோவின் சட்டத்தை வெறுத்தார்கள் அதனால் புதிய சட்டத்தை உருவாக்கினார்கள். ஆனால் சில பழைய சட்டங்களை அவர்கள் ஏற்று புது சட்டத்தில் இணைத்துக்கொண்டார்கள். \nSection::::போரால் அமெரிக்காவில் ஏற்பட்ட பாதிப்பு.\nவிக் கட்சியினர், அடிமைமுறை எதிர்ப்பாளர்கள் தொடக்கத்தில் இப்போரை எதிர்த்தாலும் இப்போர் அமெரிக்கர்களை ஒன்றுபடுத்தியது, இப்போர் தன்னார்வலர்களைக் கொண்டே பெரும்பாலும் நடத்தப்பட்டது. படை வீரர்களின் எண்ணிக்கை 6,000 லிருந்து 115,000 ஆக அதிகரித்தது. இவர்களில் 1.5 % சண்டையில் இறந்தனர், 10% பேர் நோய் தாக்குதலில் இறந்தனர், 12% பேர் காயமுற்றோ, நோய்தாக்குதலினாலோ படையிலிருந்து விலக்கப்பட்டனர். \nபோர் முடிந்தபிறகும் பல ஆண்டுகளுக்குப் போரின் போது நோய் கிருமிகள் தொற்றல் ஏற்பட்டதால் குறிப்பிடத்தகுந்த அளவு வீரர்கள் நோய்த் தாக்குதலுக்கு ஆளானார்கள். இதனால் ஒப்பீட்டளவில் இது வரை நடந்த போர்களில் இதிலேயே அமெரிக்கா அதிக வீரர்களைப் பலி கொடுத்தது. \n\nபோரின் போது மெக்சிக்கோ முழுவதையும் அமெரிக்கா தன்னுடன் இணைத்துக் கொள்ளவேண்டும் என்று போராட்டம் நடைபெற்றது. போரில் ஈடுபட்டு அமெரிக்கா திரும்பிய வீரர்கள் அதை ஆதரிக்கவில்லை. அடிமை முறைக்கு எதிரானவர்கள் இதைக் கடுமையாக எதிர்த்தார்கள். அவர்கள் புதிதாகக் கைப்பற்றப்பட்ட நிலங்களில் அடிமை முறை கூடாது என்று போராடினர் . 1847ல் அமெரிக்கக் கீழவையில் இது தொடர்பாகத் தீர்மானம் நிறைவேற்றப்பட்டது. ஆனால் மேலவை இத்தீர்மானத்தை ஒத்திப்போட்டது, குவாடுலுப் கிடால்கோ உடன்படிக்கையில் இத்தீர்மானத்தை இணைக்க மேற்கொண்ட முயற்சி தோல்வியில் முடிந்தது. \n\n1880ல் குடியரசு கட்சியின் பரப்புரைக் கையேடு இப்போர் ஊழல்களின் பிறப்பிடம் என்றும் அமெரிக்க வரலாற்றில் துக்ககரமானது என்றும் கூறியது . இப்போரானது அமெரிக்க , மெக்சிக்க மக்கள் மீது புதிய நிலப்பரப்புகளைப் பிடிக்க ஆசை கொண்ட அதிபர் போல்க்காலும் அடிமை முறையை ஆதரிக்கும் குழுவாலும் திணிக்கப்பட்டது என்று கூறியது.\n\n19ம் நூற்றூண்டின் முதல் பாதியில் ஏற்பட்ட இப்போர் அமெரிக்காவைப் படைபலம் மிக்க நாடாக உயர்த்தியதில் குறிப்பிடத்தக்கது. இப்போரினால் அடிமை முறைக்குத் தீர்வு காணமுடியவில்லை என்ற போதிலும் மக்களிடையே அது பற்றிய பெரும் தாக்கத்தையும் சர்ச்சையையும் உண்டாக்கியது. இது உள் நாட்டுப் போர் மூள்வதற்கும் காரணமாக இருந்தது. அமெரிக்க உள் நாட்டுப்போரில் பங்குபெற்ற பல இராணுவ அதிகாரிகள் இப்போரில் இளநிலை அதிகாரிகளாகப் பணியாற்றினர். யுலிசீஸ் கிராண்ட், ஜார்ச் மெக்லன்னன், அம்புரோசு பர்ன்சைடு, இசுடோன்வால் சாக்சன், ஜேம்சு லாங்இசுடிரீட், சோசப் சான்சுடன் ராபர்ட் ஈ. லீ, ஜார்ச் மீட், வில்லியம் ரோசுகிரேன்சு, வில்லியம் செர்மன், இசுடெர்லிங் பிரைசு, பிரேக்சுடன் பிரேங் மற்றும் அமெரிக்க மாநிலங்களின் கூட்டமைப்புகளின் அதிபர் ஜெபர்சன் டேவிசு போன்றோர் இப்போரில் பங்குபெற்ற குறிப்பிடத்தக்கவர்கள் ஆவர். \n\nமேற்குப்பகுதியில் நிலம் கையகப்படுத்தப்பட்டதால் மேற்கு நோக்கிப் பெருமளவிலான மக்கள் குடிபெயர்ந்தனர். அத்திலாந்திக்குப் பெருங்கடலில் இருந்து பசிபிக் கடல் வரை நாடு விரிவடைந்திருந்ததால் கிழக்கு கரையிலிருந்து மேற்கு கரைக்குச் செல்லப் புதிதாக இருப்புப்பாதை போடப்பட்டது. மேலும் அமெரிக்கத் தொல்குடியினருடனான போருக்கும் அது வழிகோலியது. சபோல்டுபெக் சண்டையில் ஆறு இளம் வீரர்கள் அமெரிக்கர்களைக் கடைசி வரை எதிர்த்ததின் நினைவாக நினைவுச்சின்னம் உள்ளது. மெக்சிக்கர்கள் நாட்டுப்பற்றுக்கு இந்த நினைவிடம் தலையாய இடத்தைப் பெற்றுள்ளது. போர் முடிந்து ஓர் நூற்றாண்டு கழித்து மார்ச்சு 7, 1947 அன்று அமெரிக்க அதிபர் கேரி டிருமென் இவ்விடத்தில் மௌன அஞ்சலி செலுத்தியது, இவ்நினைவிடம் மெக்சிகர்களின் இடத்தில் பெற்றுள்ள சிறப்பைக் குறிக்கும்.\n"}
{"id": "193826", "url": "https://ta.wikipedia.org/wiki?curid=193826", "title": "தேசாபிமானி (மலையாள இதழ்)", "text": "தேசாபிமானி (மலையாள இதழ்)\n\nதேசாபிமானி என்பது இந்திய மார்க்சிஸ்ட் கம்யூனிஸ்ட் கட்சி சார்பாக மலையாளத்தில் வெளியாகும் நாளேடு. இது 9 அச்சுப் பதிப்புகளையும் ஒரு இணையப் பதிப்பையும் கொண்டுள்ளது. தொழிலாளரின் குரலாகவும், ஆதரவற்றோர்க்காக குரலெழுப்பியும் வந்ததாக அறியப்படுகிறது. தம் தகவலை எவரும் பயன்படுத்த உரிமை தரும் கிரியேட்டிவ் காமன்சு முறையினை ஏற்றுக் கொண்டு செயல்படுத்தும் ஒரே மலையாள நாளேடு இது..\n\n\n\n"}
{"id": "193827", "url": "https://ta.wikipedia.org/wiki?curid=193827", "title": "அல் அமீன் (இதழ்)", "text": "அல் அமீன் (இதழ்)\n\nஇந்திய விடுதலை இயக்கத்தில், காங்கிரசு கட்சியி இருந்த முகமது அப்துல் ரகுமான், 1924 ல் கோழிக்கோட்டில் வெளியிட்ட நாளிதழே அல் அமீன்.\n"}
{"id": "193828", "url": "https://ta.wikipedia.org/wiki?curid=193828", "title": "நரேந்திர சிங் நேகி", "text": "நரேந்திர சிங் நேகி\n\nநரேந்திர சிங் நேகி (Narendra Singh Negi) இந்தியாவின் உத்தராகண்டம் மாநிலத்தின் கார்வால் பகுதியைச் சேர்ந்த நாட்டுப்புற பாடகர். உத்தரகாண்டின் மக்களைப்பற்றியும், சமூகத்தைப் பற்றியும், கலாச்சாரத்தைப் பற்றியும், பண்பாட்டைப் பற்றியும் மற்றும் அரசியலைப் பற்றியும் புரிந்து கொள்ள புத்தகங்களைப் படிப்பதைவிட இவரது பாடல்களைக் கேட்டால் போதும் எனச் சொல்லுவர்.\n\nSection::::வாழ்க்கை.\nஇவர் 1949 ஆம் ஆண்டு ஆகஸ்டு 12 ஆம் நாள் பிறந்தார். இவருக்கு மனைவியும் ஒரு மகனும் ஒரு மகளும் உள்ளனர்.இவர் பாடல்களின் எண்ணிக்கையை விட அதன் தரத்திற்கு முக்கியத்துவம் கொடுப்பவர். \"கார்வாலி கீத்மாலா\" என்பது இவரது முதல் இசைத்தொகுதி ஆகும். உலகின் பெரும்பான்மையான நாடுகளில் பாடியுள்ளார். இவர் உத்தரகாண்ட் மக்களின் வாழ்வின் சுக, சோகங்களை இவரது பாட்டின் வழி பாடுவதால் இவரது பாடல்கள் அனைவராலும் விரும்பப்படுகின்றன.\n"}
{"id": "193832", "url": "https://ta.wikipedia.org/wiki?curid=193832", "title": "கலாகௌமுதி", "text": "கலாகௌமுதி\n\nகலாகௌமுதி என்பது 1990 முதல் மும்பையில் வெளியாகும் மலையாள இதழ். திருவனந்தபுரத்தில் உள்ள கலாகௌமுதி பப்ளிக்கேசன் இதை பதிப்பித்து வெளியிடுகிறது. அக்காலத்தில் மும்பையில் வசித்த மலையாளிகளுக்கு கேரளத்தைப் பற்றி அறியவும், மலையாளத்தில் புதிய சொற்களைப் படித்தறியவும் துணைபுரிந்தது.\n\nSection::::சரித்ரம்.\n1911-ல் சி. வி. குஞ்ஞிராமன் கேரளத்தில், கேரளகௌமுதியை நிறுவினார். கே. சுகுமாரன், இதன் ஆசிரியராகப் பணியாற்றினார். இவரது மகன் எம். எஸ். மணி, 1970-களில் கலாகௌமுதி பப்ளிக்கேஷன்சு ப்ரைவட் லிமிட்டடு என்ற அச்சகத்தை கேரளத்தில் நிறுவினார். \"கலாகௌமுதி ஆழ்ச்சப்பதிப்பு\", \"கத\", \"வெள்ளிநட்சத்திரம்\", \"ஆயுராரோக்யம்\" ஆகியவற்றை வெளியிட்டார்.\n\n1970-80களில் லட்சக்கணக்கான மலையாளிகள், வேலை காரணமாக மும்பைக்கும் அகமதாபாத், சூரத், நாசிக், வாபி, தானே, கல்யாண், பூனே ஆகிய நகரங்களுக்கும் சென்று குடியேறினர். அரசியல், பொருளாரம், அரசு செய்திகள் உள்ளிட்டவற்றை வழங்கும் மலையாள நாளேடு அக்காலத்தில் இல்லை. இதன் காரணமாக, மகாகேரளம் என்ற மலையாள நாளேடு மும்பையில் தொடங்கப்பட்டது. இதன் பின்னர், விஜு. வி. நாயரின் கலாகௌமுதி தொடங்கப்பட்டது. டெ \n"}
{"id": "193835", "url": "https://ta.wikipedia.org/wiki?curid=193835", "title": "கேரளகௌமுதி", "text": "கேரளகௌமுதி\n\n1911-ல் தொடங்கப்பட்ட மலையாள நாளேடு. இதை 1911-ல் சி.வி. குஞ்ஞுராமனும் கே. சுகுமாரனும் சேர்ந்து கேரள கௌமுதி தொடங்கினர். கேரளத்தில் திருவனந்தபுரம், கொல்லம், பத்தனம்திட்டா,​ ஆலப்புழா, கோட்டயம்,​ கொச்சி, திருச்சூர்,​ கோழிக்கோடு, கண்ணூர், பெங்களூர் ஆகிய இடங்களில் வெவ்வேறு பதிப்புகள் அச்சடிக்கப்படுகின்றன.\nஇணையப் பதிப்புகள் லண்டன், நியூ யார்க், சிங்கப்பூர் ஆகிய ஊர்களில் இருந்து வெளியாகின்றன. தற்போதைய இணையப் பதிப்பு, யூனிகோடில் எழுதப்படுகிறது. கேரளகௌமுதி ப்ளாஷ் மூவீஸ் என்னும் திரைப்படம் தொடர்பான இதழ் 2012 முதல் வெளியாகிறது.\n\n\nSection::::தொலைக்காட்சி.\nகௌமுதி டிவி. என்பது கேரள கௌமுதி நாளேட்டின் குழுமத்தினர் தொடங்கிய முழுநேர சேனல். இது 2013 மே ஐந்தாம் நாள் முதல் தன் சேவைகளைத் தொடங்கியது\n\n"}
{"id": "193841", "url": "https://ta.wikipedia.org/wiki?curid=193841", "title": "சந்திரிகா (மலையாள இதழ்)", "text": "சந்திரிகா (மலையாள இதழ்)\n\nசந்திரிகா என்பது கேரளத்தின் கோழிக்கோடில் உள்ள முஸ்‌லிம் பிரிண்டிங், பப்ளிசிங் கம்பனி வெளியிடும் மலையாள நாளிதழ். இது முஸ்லிம் லீக் கட்சியின் அதிகாரப்பூர்வ நாளேடு. கேரளத்தில் கோழிக்கோடு, கண்ணூர், மலப்புறம், கொச்சி, திருவனந்தபுரம், கோட்டயம் ஆகிய நகரங்களில் வெவ்வேறு பதிப்புகள் அச்சடிக்கப்படுகின்றன. அரபு நாடுகளில், துபை, பஹ்‌ரைன், கத்தார் ஆகிய பகுதிகளில் மிடில் ஈஸ்டு சந்திரிகா என்ற பெயரில் வெவ்வேறு பதிப்புகள் வெளியாகின்றன. டி. பி செரூப்பயான் இந்த இதழின் ஆசிரியர்.\n\n\n"}
{"id": "193846", "url": "https://ta.wikipedia.org/wiki?curid=193846", "title": "புர்ஹான்பூர் மாவட்டம்", "text": "புர்ஹான்பூர் மாவட்டம்\n\nபுர்ஹான்பூர் மாவட்டம் (Burhanpur district) மத்திய இந்தியாவில் மத்தியப்பிரதேச மாநிலத்தில் அமைந்துள்ள ஓர் மாவட்டம் ஆகும். இம்மாவட்டத்தின் தலைநகர் புர்ஹான்பூர் ஆகும். இம்மாவட்டம் 2003 ஆம் ஆண்டு ஆகஸ்டு 15 ஆம் நாளன்று உருவாக்கப்பட்டது. அதற்கு முன் இம்மாவட்டம் கண்ட்வா மாவட்டத்தின் தென்பகுதியாக இருந்தது. இம்மாவட்டத்தின் கிழக்கு மேற்காக தப்தி நதி ஓடுகிறது. இமாவட்டம் இரண்டு வட்டங்களாகப் பிரிக்கப்பட்டுள்ளது. அவை, புர்ஹான்பூர் மற்றும் காக்னார் ஆகும். இவ்வட்டங்கள் மேலும் மூன்று தாலுகாக்களாகப் பிரிக்கப்பட்டுள்ளது அவை நீபாநகர், புர்ஹான்பூர் மற்றும் காக்னார் ஆகியன ஆகும். இம்மாவட்டமானது இந்தூர் பகுதியின் கீழ் அமைந்துள்ளது.\n\nSection::::மக்கட்தொகை.\n2011 ஆம் ஆண்டின் மக்கட்தொகை கணக்கெடுப்பின் படி இம்மாவட்டத்தின் மொத்த மக்கட்தொகை 7,56,993 பேர் ஆவர். இது அமரிக்காவின் அலெஸ்கா மாகாணத்தின் மக்கட்தொகைக்கு சமமாகும். இம்மாவட்டத்தின் மக்கள் அடத்தி ஒரு சதுர கிலோமீட்டருக்கு 221 பேர் ஆகும். மக்கட்தொகை வளர்ச்சி 19.23% ஆகும். ஆண்பெண் விகிதம் 1000 ஆண்களுக்கு 900 பெண்கள் என்ற விகிதம். கல்வியறிவு 65.28 % ஆகும்.\n\n\n"}
{"id": "193848", "url": "https://ta.wikipedia.org/wiki?curid=193848", "title": "புர்ஹான்பூர்", "text": "புர்ஹான்பூர்\n\nபுர்ஹான்பூர் (\"Burhanpur\") நகரம் இந்தியாவின் மத்தியப் பிரதேசம் மாநிலத்தில் புர்ஹான்பூர் மாவட்டத்தில் அமைந்துள்ளது. இது புர்ஹான்பூர் மாவட்டத்தின் தலைநகர் ஆகும். இந்நகரம் தப்தி ஆற்றின் வட கரையில் அமைந்துள்ளது. போபால் நகரிலிருந்து 340 கிலோமீட்டர்கள் தென்மேற்குத் திசையிலும், மும்பை நகரிலிருந்து 540 கிலோமீட்டர்கள் வடகிழக்குத் திசையிலும் அமைந்துள்ளது. இந்நகரானது ஒரு நகராட்சியாகும். இது மத்தியப் பிரதேச மாநிலத்தின் வடமேற்குப் பகுதியில் அமைந்துள்ளது.\n\nSection::::மக்கட்தொகை.\n2001 ஆம் ஆண்டின் மக்கட்தொகைக் கணக்கெடுப்பின் படி இந்நகரில் 1,94,227 மக்கள் வசிக்கின்றனர். ஆண்கள் 51 % பேரும், பெண்கள் 49 % பேரும் ஆகும். இந்நகரின் கல்வியறிவு 64% ஆகும். இது தேசிய சராசரியான 59.5 % விட அதிகமாகும். இதில் ஆண்களில் 69 % பேர் கல்வியறிவு பெற்றவர்களாகவும் பெண்களில் 57 % பேர் கல்வியறிவு பெற்றவர்களாகவும் இருக்கின்றனர். மொத்த மக்கட் தொகையில் 15 % பேர் 6 வயதிற்கு உட்பட்ட குழந்தைகள். இந்நகரில் 48 % மக்கள் இந்து மதத்தைச் சார்ந்தவர்கள். 48 % மக்கள் இஸ்லாம் மதத்தைச் சார்ந்தவர்கள். பிற 4% மக்கள் சமணம், சீக்கியம் மற்றும் கிறுத்துவ சமயங்களைச் சார்ந்தவர்கள்.\n\n"}
{"id": "193849", "url": "https://ta.wikipedia.org/wiki?curid=193849", "title": "ஜனயுகம்", "text": "ஜனயுகம்\n\nஜனயுகம் என்பது மலையாளத்தில் வெளியாகும் நாளிதழ். இந்தியக் கம்யூனிஸ்ட் கட்சியின் கேரளப் பிரிவினர் இதை வெளியிடுகின்றனர். திருவனந்தபுரம், கொச்சி, கோழிக்கோடு, கண்ணூர் ஆகிய ஊர்களில் வெவ்வேறு பதிப்புகள் அச்சிடப்படுகின்றன.\n\nSection::::வரலாறு.\n1947-ல் கொல்லத்தில் வாராவாரம் வெளியானது. என். கோபிநாதன் நாயர் இதன் முதன்மை ஆசிரியராக இருந்தார். 1953 நவம்பர் 16 முதல் நாளிதழாக வெளியானது\n"}
{"id": "193853", "url": "https://ta.wikipedia.org/wiki?curid=193853", "title": "ஜன்மபூமி (இதழ்)", "text": "ஜன்மபூமி (இதழ்)\n\nஜன்மபூமி என்பது மலையாளத்தில் வெளியாகும் நாளிதழ்..கோழிக்கோட்டில் ஜன்மபூமி நாளிதழ்.இது 1975 ல் தொடங்கப்பட்டது. இதன் முதன்மை ஆசிரியராக பி. வி. கே நெடுங்காடியாண்‌ இருக்கிறார். பாரதிய சனதா கட்சியின் கேரளப் பிரிவினரின் அதிகாரப்பூர்வ இதழ். திருவனந்தபுரம், கோட்டயம், கொச்சி, கோழிக்கோடு, கண்ணூர் ஆகிய ஊர்களில் வெவ்வேறு பதிப்புகள் அச்சடிக்கப்படுகின்றன.\n"}
{"id": "193860", "url": "https://ta.wikipedia.org/wiki?curid=193860", "title": "தேஜஸ்‌", "text": "தேஜஸ்‌\n\nதேஜஸ்‌ என்னும் நாளேடு, கேரளத்தின் கோழிக்கோட்டில் இருந்து வெளியாகும் மலையாள நாளேடு. 2006 ஜனவரி 26 ஆம் நாள் முதல் கோழிக்கோடு நகரில் வெளியாகிறது. திருவனந்தபுரம், கொச்சி,கண்ணூர், கோட்டயம், சவுதி அரேபியா, கத்தார் ஆகிய இடங்களிலும் வெளியாகிறது..\n\n"}
{"id": "193864", "url": "https://ta.wikipedia.org/wiki?curid=193864", "title": "அஷ்டமுடி ஏரி", "text": "அஷ்டமுடி ஏரி\n\nஅஷ்டமுடி ஏரி (Ashtamudi Lake) இந்தியாவின் கேரளா மாநிலத்தில் கொல்லம் மாவட்டத்தில் அமைந்துள்ளது. இது இரண்டாவது ஆழமான மற்றும் பெரிய ஏரியாகும். அஷ்டமுடி என்பதற்கு எட்டு மகுடம் என்று மலையாளம் மொழியில் பொருள். (அஷ்டம்=எட்டு , முடி= மகுடம்) . இந்த ஏரியை மேலே இருந்து பார்த்தால் பல்வேறு கிளைகளுடன் எட்டு மகுடங்களைக் கொண்டுள்ளது போல் தோற்றமளிக்கும். மேலும் இது கேரளாவின் கழிமுகங்களின் (காயல்) நுழைவாயில் என அழைக்கப்படுகிறது. இக்கழிமுகத்தின் இருபுறங்களிலும் தென்னை மற்றும் பனை மரங்கள் உள்ளன. இவற்றினூடே கிராமங்கள் அமைந்துள்ளன. கொல்லம் படகுச் சங்கம் மூலம் இயக்கப்படும் படகுகள் பொதுமக்களின் சவாரிக்காக இக்கழிமுகத்தில் இயக்கப்படுகிறது. இதைத்தவிர சொகுசுப் படகுகளும் இயக்கப்படுகின்றன. இச் சொகுசுப் படகில் பயணம் 8 மணி நேரங்கள் ஆகும். இச்சொகுசுப் படகானது காயல்கள், மற்றும் கிராமங்களின் வழியாகச் செல்லுவதால் அக்கழிமுகத்தின் சுற்றுப்புறங்களை முழுவதும் ரசிக்க முடியும்.\n\nSection::::வர்த்தகம்.\nஇந்த ஏரி இப்பகுதி மக்களின் முக்கிய வருவாய்த் தலமாக அமைந்துள்ளது. மீன்பிடித்தல் மற்றும் தென்னை நார்க் கயிறு தயாரித்தல் ஆகியவை இந்த ஏரியைச் சார்ந்து நடக்கும் தொழில்களாகும்.\n\nSection::::சுற்றுலா.\nஇந்த ஏரியில் படகுச் சவாரி முக்கிய சுற்றுலா ஆகும். மேலும் சொகுசுப் படகுகளும் முக்கிய சுற்றுலாவாக அமைகின்றன.\n"}
{"id": "193868", "url": "https://ta.wikipedia.org/wiki?curid=193868", "title": "சிவலோகம்", "text": "சிவலோகம்\n\nஇந்து தொன்மவியலின் அடிப்படையில் சிவலோகம் என்பது சிவபெருமானின் வசிப்பிடமாகவும், சைவ சமயத்தில் முக்தியின் குறியீட்டுச் சொல்லாகவும் பொருள்கொள்ளப்படுகிறது. இங்கு சிவபெருமான் தனது மனைவியான பார்வதி தேவியுடனும், மகன்களான முருகன், விநாயகனோடு வசிப்பதாக இந்துக்கள் நம்புகின்றனர். \n\nSection::::முக்தியைக் குறிக்க.\nசிவனடியார்கள் இறந்தபின்பு சிவபெருமானின் திருவடியை அடைவதாகவும், சிவலோகத்தில் கணங்களில் ஒருவராய் மாறுவதாகவும் நம்பிக்கையாகும். இதனால் இறந்தோர்களை சைவர்கள் சிவகதி அடைந்தோர், சிவலோகம் அடைந்தோர் என்று குறிப்பிடுகின்றனர்.\n\nவழக்கத்தில் இறந்தோர்களை சிவலோகம் என்பது சிவனின் இருப்பிடமாக மட்டுமல்லாமல், இறந்தோர்களுக்கான இடமாகவும் குறிப்பிடப்படுகிறது. \n\nசைவ நால்வர்களில் ஒருவரான சுந்தரர் வெள்ளையானை ஏறி சிவலோகம் அடைந்தார். \n\nமன்னன் வரகுணபாண்டியனுக்கு சிவலோகம் காட்டப்பட்டதாக திருவிளையாடல் புராணம் விவரித்துள்ளது, \n\nSection::::சிவலோகம் பற்றி இலக்கியங்களில்.\nஅபிராமி அந்தாதியில் சிவபெருமானோடு துணையாக ஆடும் அபிராமியை வழிபட்டால் சிவலோகம் கிடைக்கும் என்று விளக்கப்படுள்ளது. \n"}
{"id": "193870", "url": "https://ta.wikipedia.org/wiki?curid=193870", "title": "தீபிகா (இதழ்)", "text": "தீபிகா (இதழ்)\n\nதீபிகா என்பது கோட்டயத்தை தலைமையிடமாகக் கொண்டு வெளியாகும் மலையாள நாளிதழ். 1887-ல் தொடங்கிய இந்த நாளேடு, 125 ஆண்டுகள் கடந்தும் வெளியாகிறது. இப்போது கோட்டயம், கொச்சி, கண்ணூர், திருச்சூர், திருவனந்தபுரம், கோழிக்கோடு ஆகிய நகரங்களில் வெவ்வேறு பதிப்பாக வெளிவருகிறது..\n\n\n"}
{"id": "193872", "url": "https://ta.wikipedia.org/wiki?curid=193872", "title": "மங்களம் பப்ளிகேஷன்ஸ்", "text": "மங்களம் பப்ளிகேஷன்ஸ்\n\nகேரளத்தில் செய்தி இதழ்களை பிரசுரிக்கும் நிறுவனங்களில் மங்களம் பப்ளிகேசன்சும் ஒன்று. இதன் தலைமையகம் கோட்டயம். 1969-ல் எம். சி. வர்க்கீஸ்‌, கோட்டயம் காலேஜ்‌ ரோடில் இதைத் தொடங்கினார். இது மங்களம் என்ற மலையாள இதழையும், பிற நூல்களையும் வெளியிடுகிறது.\n\nSection::::மம்களம் வார இதழ்.\n1969-ல் தொடங்கி மங்களம் வார இதழ் வெளியாகிறது. கதைகளும் கவிதைகளும் இதன் உள்ளடக்கங்கள். அக்காலத்தில் பொதுமக்கள் வேண்டிய இந்த வகை உள்ளடக்கங்கள் குறைவாய் இருந்தமையால் மங்களம் வேகமாய வளர்ந்தது\nஎண்பதுகளில் இடையில் ஏறத்தாழ 18 லட்சம் பதிப்புகள் விற்றன. அப்போது இது முதலாவது இடம்பெற்றிருந்தது.\n\nSection::::மங்களம் நாளேடு.\n1989 மார்ச்சில் மங்களம் நாளிதழ் தொடங்கப்பட்டது. ஜோய்‌ திருமூலபுரம் எடிட்டராகவும், கே. எம். ரோய்‌ ஜெனரல் எடிட்டராகவும் இருந்தனர். ஒரு லட்சத்திற்கும் மேலான பதிப்புகள் விற்றன. இப்போது இதன் விலை இரண்டரை ரூபாய். கோட்டயம், கோழிக்கோடு, கொச்சி, திருவனந்தபுரம் ஆகிய ஊர்களில் வெவ்வேறு பதிப்புகளைக் கொண்டுள்ளது. இப்போது ராஜு மாத்யு ஆண் எக்சிக்யூட்டீவ் எடிட்டராகவுள்ளார்.\nநிறுவன சீப்‌ எடிட்டர் எம்.சி.வர்கீன் மரணத்தின் பின்னர், சாபு வர்கீஸ்‌ சீப்‌ எடிட்டர் ஆனார். சாஜன் வர்கீஸ்‌ மேனேஜிங் டயரக்டராக்வும், சஜி வர்கீஸ்‌ எடிட்டராகவும் பிஜு வர்கீஸ்‌ மேனேஜிங் எடிட்டராகவும் உள்ளனர்.\n\nSection::::பாலமங்களம்.\nகுழந்தைகளுக்காக பாலமங்களம் என்னும் வார இதழ் வெளியாகிரது. இதில் படக்கதைகள், உபதேசகதைகள், புதிர்கள் ஆகியன இதன் உள்ளடக்கம். பாலமங்களத்தில் டிங்கன் என்ற கதாபாத்திரம் உள்ள படக்கதை குழந்தைகளுக்கு மிக விருப்பமானது. இப்போது மாதம் மும்முறை வெளியாகிறது\n\nSection::::கன்யகா.\nமகளிருக்காக மாதம் மும்முறை வெளியாகும் இதழ். மாத இதழாகத் தொடங்கப்பட்டு பின்னர், மாதம் மும்முறையாக வெளியிடப்பட்டது. பெண்களின் வாழ்க்கையைப் பாதிக்கும் செய்திகள், உடல்நலம் தொடர்பான செய்திகளையும் வெளியிடுகிறது.\n\nSection::::சினிமாமங்களம்.\nதிரைப்படங்கள் தொடர்பான செய்திகளை வெளியிடும் இதழ்.\n\nSection::::ஜ்யோதிஷபூஷணம்.\nசோதிடம் தொடர்பானவற்றை வெளியிடுகிறது.\n\n"}
{"id": "193873", "url": "https://ta.wikipedia.org/wiki?curid=193873", "title": "மங்களம் (இதழ்)", "text": "மங்களம் (இதழ்)\n\nமங்களம் என்பது எம். சி. வர்க்கீஸ் நிறுவிய மங்களம் பப்ளிகேஷன்ஸ் நிறுவனம் வெளியிடும் நாளேடு. இது. கோட்டயம் நகரத்தைத் தலைநகரமாகக் கொண்டுள்ளது. மங்களம் (வார இதழ்), பாலமங்களம், கன்யகா, சினிமாமங்களம் ஆகியவற்றையும் இந்நிறுவனம் வெளியிடுகிறது.\n\n"}
{"id": "193874", "url": "https://ta.wikipedia.org/wiki?curid=193874", "title": "சவுரியா ஏவுகணை", "text": "சவுரியா ஏவுகணை\n\nசவுரியா ஏவுகணை (\"வீரம்\"), இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பால் இந்திய பாதுகாப்புப் படைகளின் உபயோகத்திற்காக உருவாக்கப்பட்ட ஏவுகணையாகும். ஒலியைவிட அதிவேகமாக செல்லக்கூடிய இந்த ஏவுகணை, ஏவுவாகனத்தில் இருந்து ஏவப்படக்கூடியதாகும். நிலத்தில் இருந்து நிலத்தில் பாயும் இந்த ஏவுகணை 750 முதல் 1900 கி.மீ. வரை இயங்கு தூரம் கொண்டதாகும். சவுரியா ஏவுகணை, ஒரு டன் எடையுள்ள சாதாரண மற்றும் அணு வெடிபொருட்களை எடுத்து செல்லக்கூடியது.\n\nSection::::விவரணம்.\nசவுரியா ஏவுகணை, நீருக்கடியில் ஏவப்படும் சாகரிகா ஏவுகணையின் நிலப்பதிப்பு என்று நம்பப்படுகிறது. ஆனால் பாதுகாப்பு ஆராய்ச்சி மற்றும் வளர்ச்சி அமைப்பின் அதிகாரிகள் இதை மறுத்துள்ளனர். கையாள்வதையும் ஏவுவதையும் எளிதாக்க சவுரியா ஏவுகணை ஏவுவாகனத்தில் வைக்கப்படுகிறது. ஏவுவாகனத்தில் பொருத்தப்பட்டிருக்கும் வாயு உற்பத்திக்கலன் ஏவுகணையை ஏவ பயன்படுத்தப்படுகிறது.\n\nசவுரியா ஏவுகணைகளை எதிரிகளின் கண்காணிப்பிலும் செயற்கைக்கோள்களிடமும் சிக்காமல் நிலத்தடி அறைகளில் மறைத்து வைக்க முடியும். குறுகிய இயங்கு தூரம் கொண்ட ஏவுகணையானதால், அவ்வறைகள் நாட்டின் எல்லைக்கருகில் அமைக்கப்பட வேண்டும் அல்லது ஏவுகணையின் இயங்கு தூரம் அதிகரிக்கப்பட வேண்டும் என்று பாதுகாப்பு ஆராய்ச்சி மற்றும் வளர்ச்சி அமைப்பின் விஞ்ஞானிகள் தெரிவிக்கின்றனர். சவுரியா ஏவுகணைகள் குறைந்த உயரத்திலும் மக் 7.5 வேகத்தில் செல்லக்கூடியன. சவுரியா ஏவுகணை, நவம்பர் 12, 2008 அன்று 700° செல்சியஸ் பரப்பு வெப்பத்திலும் மக் 5 வேகத்தில் 300 கிலோ மீட்டரைத் தாண்டியது. ஒரே ஏவுவாகனத்தில் எடுத்துச் செல்லக்கூடியது என்பதால் செயற்கைக்கோள்களின் கண்காணிப்பில் சிக்காமல் எளிதில் பயன்படுத்த முடியும். ஏவுவாகனத்தில் உள்ள வாயு உற்பத்திக்கலன் அதிக அழுத்தம் கொண்ட வாயுக்களை உற்பத்தி செய்கிறது. இந்த வாயுக்கள் விரிவடைவதன் மூலம் ஏவுகணை ஒன்றரை நொடிகளுக்குள் ஏவப்படுகிறது.\n\nசவுரியா ஏவுகணைகள் நீர்மூழ்கிக் கப்பல்களிலிருந்து ஏவுவதற்கு ஏற்றவாறு வடிவமைக்கப்பட்டுள்ளதாக பாதுகாப்பு ஆராய்ச்சி மற்றும் வளர்ச்சி அமைப்பின் உயர்மட்ட விஞ்ஞானிகள் தெரிவிக்கின்றனர். சவுரியா ஏவுகணை ஏவப்பட்டு 50 கி.மீ. உயரத்தை அடைந்த பின் ஒலியைவிட அதிவேகமாக செல்லத் துவங்கும். இந்த ஏவுகணை, இலக்கை 20 முதல் 30 மீட்டர் துல்லியத்துடன் தாக்க வல்லது.\n\nSection::::சோதனைகள்.\nசவுரியா ஏவுகணை முதல் முறையாக நவம்பர் 12, 2008 அன்று ஓடிசாவின் சந்திபூரிலுள்ள ஒருங்கிணைந்த சோதனை தளத்தில் இருந்து சோதிக்கப்பட்டது. மூன்றாவது முறையாக அதன் இறுதி வடிவத்தில் செப்டம்பர் 24, 2011 அன்று சந்திபூரிலுள்ள ஒருங்கிணைந்த சோதனை தளத்தில் இருந்து சோதனைக்காக ஏவப்பட்டது. ஒலியைவிட 7.5 மடங்கு வேகத்தில் தனது முழு இயங்கு தூரமான 700 கிலோ மீட்டரை 500 வினாடிகளில் கடந்தது. இந்த சோதனைக்குப் பிறகு இந்திய கடற்படைக்காக இந்த ஏவுகணையின் உற்பத்தி ஆரம்பிக்கப்பட்டது.\n\nSection::::உற்பத்தி.\nஇந்த ஏவுகணையின் உற்பத்தி தொடங்கப்பட்டுள்ளது. முதலில் உற்பத்தியான ஏவுகணைகளிலிருந்து ஒரு ஏவுகணையைத் தேர்ந்தெடுத்து சோதனையும் நடத்தப்பட்டுள்ளது.\n\n\n"}
{"id": "193879", "url": "https://ta.wikipedia.org/wiki?curid=193879", "title": "புரதக்கூறு", "text": "புரதக்கூறு\n\nபுரதக்கூறுகள் (Peptides) என்பவை அமினோ அமில ஒருமங்களின் குறுந்தொடர்களாகும். இவை புரதக்கூற்று (அமைன்) பிணைப்புகளைக் (ஒரு அமினோ அமிலத்தின் கார்பாக்சில் தொகுதியானது, இன்னொரு அமினோ அமிலத்தின் அமினோ தொகுதியுடன் இணைந்த சகப்பிணைப்பு) கொண்டவையாகும். புரதங்களிலிருந்து, புரதக்கூறுகள் அளவின் அடிப்படையில் வேறுபடுத்தப்படுகின்றன. ஒற்றைப் புரதக்கூற்று பிணைப்பைக் கொண்ட இரு அமினோ அமிலங்களாலான இருபுரதக்கூறுகளே மீச்சிறு புரதக்கூறுகளாகும். இவற்றையடுத்து முப்புரதக்கூறுகள், நாற்புரதக்கூறுகள், பல்புரதக்கூறுகள் என உள்ளன. பல்புரதக்கூறானது, ஒரு நீளமான, கிளைத் தொடரிகளற்ற, புரதக்கூற்று தொடரியாகும்.\n"}
{"id": "193883", "url": "https://ta.wikipedia.org/wiki?curid=193883", "title": "வெயிலாச்சி அம்மன்", "text": "வெயிலாச்சி அம்மன்\n\nவெயிலாச்சி அம்மன் நாட்டார் பெண் தெய்வங்களில் ஒருவராவார். இவர் ஆதி திராவிட மக்களின் குல தெய்வமாக வழிபடப்படுகிறார். வெயில் மற்றும் வெப்ப நோய்களின் தொடர் தாக்குதலால் வெயிலை அம்மனாக கருதி இவ்வம்மனின் வழிபாடு தொடங்கியிருக்கிறது. \n\nதமிழ்நாட்டில் நொச்சிகுளம் எனும் ஊரில் இந்த அம்மனுக்கு கோயில் அமைந்துள்ளது.\n\nதீசட்டி எடுத்துதல், பொங்கல் வைத்து வழிபடுவது, கார்த்திகை மாதம் கடைசி செவ்வாய்க் கிழமையன்று கொடை விழா நடத்தப்படுகிறது. \n\nSection::::கருவி நூல்.\nதமிழ் மண்ணின் சாமிகள் - மணா\n"}
{"id": "193887", "url": "https://ta.wikipedia.org/wiki?curid=193887", "title": "மலையாளம் நியூஸ்", "text": "மலையாளம் நியூஸ்\n\nமலையாளம் நியூஸ் என்பது மலையாளத்தில் வெளியாகும் நாளிதழ். 1999 ஏப்ரல் 16 ஆம் நாள் தொடங்கப்பட்டது..\n\nசவுதி அரேபியாவில் ஜெட்டா, தமாம், ரியாத் ஆகிய இடங்களில் இது வெளியாகிறது. \nபாரூக் லூக்மாநாண் இதன் முதன்மை எடிட்டர்..\n\nSection::::கேரளம்.\nகேரளத்தில் எல்லா மாவட்டங்களிலும் அச்சடிக்கப்டுகிறது. திருவனந்தபுரம் இதன் தலைமையகம். எறணாகுளத்தில் பிரஸ் கிளப் ரோடிலும், கோழிக்கோடு யூ. கே. சங்குண்ணி ரோடிலும் கிளைகளைக் கொண்டுள்ளது.\n"}
{"id": "193888", "url": "https://ta.wikipedia.org/wiki?curid=193888", "title": "மலையாள நாளேடுகளின் பட்டியல்", "text": "மலையாள நாளேடுகளின் பட்டியல்\n\n"}
{"id": "193890", "url": "https://ta.wikipedia.org/wiki?curid=193890", "title": "ஹைதராபாத் பிரியாணி", "text": "ஹைதராபாத் பிரியாணி\n\nஹைதிராபாத் பிரியாணி (Hyderabadi biriyani) என்பது ஒரு பிரியாணி உணவு வகை ஆகும். இது பாசுமதி அரிசி மற்றும் செம்மறி ஆட்டுக் கறி ஆகியவை கொண்டு சமைக்கப்படுகிறது. தற்போதைய ஆந்திரப் பிரதேசின் ஹைதிராபாத் நகரம் நிஜாம்களின் ஆளுகைக்கு உட்பட்டிருந்த போது அவர்களது அரண்மனை சமையல் நிபுணர்களால் தயாரிக்கப்பட்டது..\n\nSection::::சேர்மானப் பொருட்கள்.\nபாசுமதி அரிசி , தயிர் , வெங்காயம் , எலுமிச்சை , மல்லி, வாசனைப் பொருட்கள் மற்றும் இறைச்சியாக செம்மறி ஆடு அல்லது வெள்ளாடு அல்லது கோழி ஆகியவை.\n\nSection::::வகைகள்.\nஹைதிராபாத் பிரியாணி அதை தயாரிக்கும் முறையைக் கொண்டு இரண்டு வகையாகப் பிரிக்கப்படும் அவை , கச்சி பிரியாணி மற்றும் பாக்கி பிரியாணி ஆகியவை.\nSection::::கச்சி பிரியாணி.\nஇதில் இறைச்சியானது சேர்மானப் பொருட்களுடன் சேர்த்து கலக்கி இரவு முழுவதும் வைத்திருக்கப்படும். பின்னர் சமையலுக்கு முன்னர் தயிரோடு கலக்கி சேர்த்து வைத்து அதன் பின்னர் நீராவியில் சமைக்கப்படும்.\n\nSection::::பாக்கி பிரியாணி.\nஇதில் இறைச்சியானது சேர்மானப் பொருட்களுடன் சேர்ந்து இருக்கும் நேரம் குறைவானதாகும். மேலும் இறைச்சியானது பாசுமதி அரிசியை சமைக்கும் முன்னரே சமைக்கப்படும்.\nஇறைச்சிக்குப் பதிலாக காய்கறிகளைக் கொண்டும் இவ்வகை பிரியாணியைச் செய்யலாம்.\nபொதுவாக இவ்வகை பிரியாணியோடு சேர்ந்து உண்ண தயிரில் வெங்காயம் சேர்த்த உணவைச் சேர்த்துக் கொள்வர்.\n"}
{"id": "193891", "url": "https://ta.wikipedia.org/wiki?curid=193891", "title": "தூக்குத்துரை", "text": "தூக்குத்துரை\n\nதூக்குத்துரை என்பவர் நாட்டார் தெய்வமாவார். இவர் திருநெல்வேலி மாவட்டத்தில் உள்ள சிங்கம்பட்டி எனும் ஊரில் ஜமீனாக வாழ்ந்த பெரியசாமித்தேவர்.24-வது அரசராக வாழ்ந்த பெரிய தேவர்க்கு சிங்கம்பட்டியில் உள்ள சுப்பிரமணி சாமி கோயிலில் சந்நிதி அமைத்து மக்கள் வழிபடுகின்றனர்.\n\nதன்னுடைய நண்பர் ராமசாமித் தேவரை காப்பாற்ற ஜெயிலர் ஒருவரை கொலை செய்து, அந்தக் குற்றத்திற்காக ஆங்கிலேயர் விதித்த தூக்கு தண்டனையை ஏற்றமையால் தூக்குத்துரை என்று மக்கள் அழைக்கின்றனர்.\n\nSection::::கருவி நூல்.\nதமிழ் மண்ணின் சாமிகள் - மனா\n\nSection::::வெளி இணைப்புகள்.\nதூக்குத்துரை பற்றிய கட்டுரை\n"}
{"id": "193893", "url": "https://ta.wikipedia.org/wiki?curid=193893", "title": "முப்பலி", "text": "முப்பலி\n\nமுப்பலி என்பது நாட்டார் தெய்வச் சடங்குகளில் ஒன்றாகும். இச்சடங்கில் பன்றி, ஆட்டுக்கிடாய், கோழி என மூன்று உயிர்களையும் பலியிடுதல் வழக்கமாக உள்ளது. நாட்டர் காவல் தெய்வங்களான கருப்பசாமி, முனி, சுடலை போன்ற தெய்வங்களின் வழிபாட்டில் இச்சடங்கு நடைமுறையில் உள்ளது. \n\nபெண் தெய்வங்களான காளி, செல்லியம்மன் போன்ற உக்கிரமான தெய்வங்களுக்கும் இப்பலியிடும் முறை வழக்கில் உள்ளது. \n\nSection::::சைவ முப்பலி.\nஉயிர்கள் பலியிடப்படுவதை ஏற்காத மக்கள் தேங்காய், வெண்பூசணி, எழுமிச்சம்பழம் ஆகியவற்றில் சிவப்பு எனும் குங்குமம் தடவி உடைத்தும், அறுத்தும் போடுகின்றனர். இதை முப்பலியாக நம்புகின்றனர்.\n\n"}
{"id": "193895", "url": "https://ta.wikipedia.org/wiki?curid=193895", "title": "வேட்டை சடங்கு", "text": "வேட்டை சடங்கு\n\nவேட்டை சடங்கு என்பது நாட்டார் தெய்வ வழிபாடுகளில் நடத்தப்படுபவைகளில் ஒன்றாகும். இச்சடங்குகள் நாட்டார் காவல் தெய்வங்களான முனி, கருப்பசாமி, சுடலை போன்ற தெய்வங்களின் வழிபாடுகளில் பொழுது நடத்தப்படுகிறது.\n\nகொம்பு வளைந்த குல்லாவை தலையிலும், இடுப்பில் சலங்கை அணிந்தும், தீப்பந்தத்தினை ஒரு கையிலும், மற்றொரு கையில் அரிவால் ஏந்தியும், வேட்டை செருப்பினை காலில் அணிந்தும் வேட்டை நிகழ்வில் சுவாமியாக இருப்பவர் வேட்டைக்கு செல்கிறார்.\n"}
{"id": "193896", "url": "https://ta.wikipedia.org/wiki?curid=193896", "title": "சத்யா (உணவு)", "text": "சத்யா (உணவு)\n\nசத்யா (Sadya) என்பது கேரளாவின் பாரம்பரிய விருந்து முறை ஆகும். சைவ உணவு இவ்விருந்தில் பரிமாறப்படும். வேகவைத்த அரிசிச் சோறுடன் காய்கறிகளால் செய்த குழம்பு மற்றும் கறிகள் இவ்விருந்தில் முக்கிய ஒன்றாகும். இவ்விருந்துடன் கடைசியில் பாயாசம் கொடுக்கப்படும். பொதுவாக இவ்வகையான விருந்தானது திருவிழாக்கள் மற்றும் பண்டிகைகளின் போது செய்யப்படும் ஒன்றாகும். இவ்விருந்து வாழை இலையில் பரிமாறப்படும். தென்கேரளத்தில் பாயாசம் உண்டபின் சோற்றுடன் மோரும் வழங்கப்படும்.\n\nSection::::உணவு வகைகள்.\nஇவ்விருந்தில் பொதுவாக இடம் பெறும் உணவுகள் ,\n"}
{"id": "193900", "url": "https://ta.wikipedia.org/wiki?curid=193900", "title": "அப்துல்லாஹ் ஆதம் ஜவேரி", "text": "அப்துல்லாஹ் ஆதம் ஜவேரி\n\nஅப்துல்லா ஆதம் ஜவேரி \nஇன்றைக்கு சுதந்திரம் என்ற பெயர் கேட்டாலே அனைவருக்கும் நினைவில் வரும் காந்தியைத்தான் அந்த மகாத்மா காந்தியை தேசப்பிதாவாக மாற்றியவர்களில் ஒருவர் தான் இந்த அப்துல்லாஹ் ஆதம் ஜவேரி\n\nSection::::பிறப்பு.\nஅப்துல்லாஹ் ஆதம் ஜவேரி இன்றைய குஜராத் மாநிலம் போர்பந்தரில் பிறந்தவர், இவருடைய சகோதரர் அப்துல் கரீம் ஆதம் ஜவேரியுடன் இணைந்து தென்னாப்பிரிக்காவின் டர்பன் நகரில் 1865 ஆம் ஆண்டு தாதா அப்துல்லாஹ் கம்பெனி என்ற பெயரில் 50 சரக்கு கப்பல்களையும் 4 பயணிகள் கப்பல்களையும் கொண்ட மிகப் பெரிய நிறுவனத்தை நடத்தியவர். பல நாடுகளுக்குச் சென்று பெயர் சொல்லும் அளவுக்கு கடல் வாணிபத்தில் சிறந்து விளங்கியவர்.\n\nSection::::காந்தியின் தென்னாப்பிரிக்க வருகை.\nஜவேரி சகோதர்களின் நிறுவனமான தாதா அப்துல்லா கம்பெனியின் அலுவலக வேலைகளை முறையாகச் செய்ய சட்டம் தெரிந்த ஒரு நபரை பணிக்கு அமர்த்த வேண்டும் என்று எண்ணிக் கொண்டிருந்தனர். அச்சமயத்தில் அப்துல் கரீம் ஆதம் ஜவேரி அவர்கள் 1893 ஆம் ஆண்டு போர்பந்தரில் உள்ள தனது தாயைக்காண வந்த போது வீட்டிற்கு அருகாமையில் இருந்த சட்டம் படித்து முடித்த இளைஞர் காந்தியைசந்தித்தபின் அலுவலகப் பணிக்காக தனது சகோதரர்களுடன் கலந்து ஆலோசித்து 105 பவுண் சம்பளத்திற்கு வேலைக்கு அமர்த்தினார்கள்.\n\nஅதே 1893 ஆம் ஆண்டில் அப்துல் கரீம் ஜவேரியுடன் காந்தி கப்பலில் புறப்பட்டு டர்பன் துறைமுகத்துக்குப் போய்ச் சேர்ந்தார். காந்தியின் அரசியல் வாழ்க்கைக்கும் இந்திய சுதந்திரப் போராட்டத்திற்கும் சுழி போடுகிறோம் என்பது ஜவேரிசகோதரர்களுக்கு அப்போது தெரியாது.\n\nதாதா அப்துல்லா கம்பெனியின் வழக்கு தொடர்பாக டர்பன் நகரிலிருந்து பிரிட்டோரியா நகருக்கு காந்தி ரயிலில் சென்ற போதுதான், மாரிட்ஸ்பார்க் ரயில் நிலையத்தில் முதல் வகுப்புப் பெட்டியிலிருந்து வெள்ளையர் ஒருவரால் கீழே தள்ளப்பட்டார் பின்னாளில், இந்தியாவின் விடுதலைக்கே காரணமாக அமைந்தது இச்சம்பவம்.\n\n"}
{"id": "193901", "url": "https://ta.wikipedia.org/wiki?curid=193901", "title": "ஜனார்த்தனசுவாமி கோயில்", "text": "ஜனார்த்தனசுவாமி கோயில்\n\nஜனார்த்தனசுவாமி கோயில் (Janardana Swami Temple) இந்தியாவின் கேரளா மாநிலத்தில் வர்களா எனும் ஊரில் உள்ளது. இது 2000 வருடங்கள் பழமையான கோயில் ஆகும். இதை வர்க்கலா கோயில் என்றும் அழைப்பர். இங்கு ஜனார்த்தன சுவாமியாக விஷ்ணு இருக்கிறார். இது கேரளாவின் பிரசித்தி பெற்ற கோயில்களுள் ஒன்று. இது மாநிலத் தலைநகரான திருவனந்தபுரத்திலிருந்து 25 கிலோமீட்டர்கள் தொலைவில் வடக்கே அமைந்துள்ளது. வர்க்கலா-சிவரி தொடர்வண்டி நிலையத்திலிருந்து 2 கிலோமீட்டர்கள் தொலைவில் அமைந்துள்ளது. இக்கோவிலானது அரபிக்கடல் ஓரத்தில் அமைந்துள்ளது.இது தெற்கு காசி என்றும் அழைக்கப்படும் (தட்சிண காசி அல்லது தெற்கின் பனாரஸ்).\n\nSection::::கோயில் அமைப்பு.\nஇக்கோவிலில் உள்ள ஜனார்தனசுவாமி சிலை கிழக்கு திசை நோக்கி இருக்கிறது.இச்சிலையின் வலது கை வாயை நோக்கிச் செல்லும் படி அமைக்கப்பட்டிருக்கிறது. வலக்கையானது வாயைச் சென்று அடையும் போது கலியுகம் முடிவுக்கு வரும் என்பது ஐதீகம்\n\nSection::::அமைவிடம்.\nஇக்கோயிலின் அமைவிடம் .\n\n"}
{"id": "193902", "url": "https://ta.wikipedia.org/wiki?curid=193902", "title": "நரபலி", "text": "நரபலி\n\nநரபலி என்பது இறைவனுக்கு மனிதர்களை பலி கொடுக்கும் சடங்காகும். இம்முறை தொன்மையான மதங்களில் இருந்து வந்துள்ளது. போர்களில் வெல்லவும், கள்ளத்தில் வெற்றிபெறவும் என பல்வேறு காரணங்களுக்காக பலியிடுதல் நடந்து வந்துள்ளது.\n\nSection::::சொல்லிலக்கணம்.\nநரபலி என்பதில் நர- நரன்- மனிதன் எனும் பொருளும், பலி - தியாகம் எனும் பொருளைத் தரும்.\n\nSection::::இந்து சமயம்.\nஇந்து சமயத்தில் நரபலி கொடுப்பது ஒரு வழிபாட்டு சடங்காக இருந்து வந்துள்ளது. சாக்த மத பிரிவிலும் நாட்டாறியல் வழிபாட்டிலும் இந்த பலி கொடுத்தல் போற்றப்பட்டுள்ளது. \n\nதன்னுடைய வேண்டுதலுக்காக பிற மனிர்தர்களையோ அல்லது தன்னையோ பலியாக கொடுப்பது பற்றி இந்து சமய நூல்களில் குறிப்பிடப் பட்டுள்ளன. விக்ரமாதித்தன் தொன்ம கதையில் மன்னர்களை பலிகொடுக்கும் சாமியாரின் சூழ்ச்சி பிரதானமானது. காளியிடம் வரம் பெற விக்ரமாதித்தன் சுய பலி கொடுப்பது பற்றி கிளைக் கதையில் கூறப்பட்டுள்ளது.\n\nSection::::கன்னி பலி.\nபெண்களில் கன்னிப் பெண்களை பலியிடும் சடங்குகளும் தொன்ம காலத்தில் இருந்துள்ளன.\n\nSection::::சூல் பெண் பலி.\nபெண்களில் கருவுற்ற பெண்ணை (சூல் பெண்) பலி கொடுக்கும் வழக்கம் இருந்துள்ளது. இப்பலியிடும் முறையில் கருவுற்ற பெண்ணின் வயிற்றை கிழித்து உள்ளிருக்கும் பிண்டத்தினை எடுத்து பலியிடுதலும், பின் வெற்று வயிற்றில் திரியிட்டு விளக்கேற்றுவதும் இருந்துள்ளது. \n"}
{"id": "193917", "url": "https://ta.wikipedia.org/wiki?curid=193917", "title": "மாத்யமம்", "text": "மாத்யமம்\n\nமாத்யமம் என்பது மலையாளத்தில் வெளியாகும் நாளேடு.. ஜமாஅத் இஸ்‌லாமி கேரளம் என்பதன் கீழ் இயங்கும், ஐடியல் பப்ளிக்கேஷன் டிரஸ்ட் இதை பதிப்பிக்கிறது.\n\nகோழிக்கோடு, திருவனந்தபுரம், கோட்டயம், கொச்சி, மலப்புறம், கண்ணூர், திருச்சூர், பெங்களூரு, மங்களூர் , மும்பை ஆகிய ஊர்களில் வெவ்வேறு பதிப்புகளும், அரேபியாவில் ஒன்பது பதிப்புகளும் உட்பட 19 பதிப்புகளைக் கொண்டுள்ளது.\n\n\n\nSection::::காலக்கோடு.\nஇது இணையப் பதிப்பிலும் கிடைக்கிறது.\n\n"}
{"id": "193918", "url": "https://ta.wikipedia.org/wiki?curid=193918", "title": "கிளைத்தொடரி அமினோ அமிலம்", "text": "கிளைத்தொடரி அமினோ அமிலம்\n\nகிளைத்தொடரி அமினோ அமிலம் (branched-chain amino acid; BCAA) என்பது கொழுப்பார்ந்த அமினோ அமிலத்தை கிளைத்தொடரியாகக் (ஒரு கார்பன் அணு, இரண்டிற்கும் மேற்பட்ட கார்பன் அணுக்களுடன் சேர்ந்தக் கிளைத்தொடரி) கொண்ட அமினோ அமிலமாகும். புரதமாக்கும் அமினோ அமிலங்களில் மூன்று கிளைத்தொடரி அமினோ அமிலங்கள் உள்ளன: லியூசின், ஐசோலியூசின், வாலின்.\n\nகிளைத்தொடரி அமினோ அமிலங்கள், மனிதருக்குத் தேவையான ஒன்பது இன்றியமையா அமினோ அமிலங்களைச் சேர்ந்தவையாகும். தசைப் புரதங்களில் உள்ள இன்றியமையா அமினோ அமிலங்களில் முப்பது சதவிகிதமும், பாலூட்டிகளுக்குத் தேவையான முன்னுருவாக்கப்பட்ட அமினோ அமிலங்களில் நாற்பது சதவிகிதமும் கிளைத்தொடரி அமினோ அமிலங்கள் உள்ளன.\n"}
{"id": "193921", "url": "https://ta.wikipedia.org/wiki?curid=193921", "title": "யுக்திராஜ்யம்", "text": "யுக்திராஜ்யம்\n\nபாரதீய யுக்திவாதி சங்கத்தினர் வெளியிடும் நாளிதழ் இது. இதன் கேரளப் பிரிவின் தலைவர் சீனி பட்டத்தானம் இதன் தலைமை ஆசிரியராக உள்ளார். இது கொல்லத்தைத் தலைமையிடமாகக் கொண்டு வெளியாகிறது.\n"}
{"id": "193922", "url": "https://ta.wikipedia.org/wiki?curid=193922", "title": "யுக்திரேகா", "text": "யுக்திரேகா\n\nகேரள யுக்திவாதி சங்கத்தினரின் அதிகாரப் பூர்வ மலையாள இதழ் இது. 1983 செப்தம்பரில் தொடங்கப்பட்டது. பவனன் இதன் தலைமையாசிரியராக உள்ளார். இது 7 ஆண்டுகளாக, கோழிக்கோடு நகரில் வெளியானது. 2000 முதல் திருவநந்தபுரத்தில் இருந்து வெளியானது. யு. கலாநாதன் தற்போதைய தலைமாசிரியராக உள்ளார்.\n\n"}
{"id": "193923", "url": "https://ta.wikipedia.org/wiki?curid=193923", "title": "நீறணிதல்", "text": "நீறணிதல்\n\nநீறணிதல் அல்லது விபூதிதாரணம் என்பது சைவர்கள் திருநீறு அணிந்துகொள்ளும் முறையாகும். இவ்வாறு நீறணிதலில் திரிபுண்டரம், உத்தூளனம் என்ற இருவகைகள் உள்ளன. அத்துடன் திருநீறு தரித்தலுக்கான வழிமுறைகள் தவத்திரு ஆறுமுக நாவலரவர்களின் சைவ வினாவிடை விபூதி இயலில் குறிப்பிடப்பட்டுள்ளது.\n\nSection::::திரிபுண்டரம்.\nதிரிபுண்டரம் என்பது சைவர்களின் விபூதிதாரண முறைகளுள் ஒன்றாகும். இம்முறையில் திருநீறு, நீர் குழைத்துப் பூசப்படுவதோடு முவ்வரிக் கோடாகவும் இட்டுக்கொள்ளப்படுகிறது. \n\nசிரம், நெற்றி, மார்பு, கொப்பூழ், முழந்தாள்கள், புயங்கள், முழங்கைகள், மணிக்கட்டுகள், விலாப் புறம், முதுகு, கழுத்து என பதினாறு இடங்களில் திரிபுண்டரம் தரிக்கலாம். சிலர் விலாப்புறங்களை நீக்கிக் காதுகளை கொள்வர்.\n\nSection::::சொல்லிலக்கணம்.\nதிரிபுண்டரம் எனும் வடமொழி சொல்லிற்கு திருநீறால் சைவர்கள் நெற்றியில் இடும் மூவரி கோடு என்று பொருளாகும்.\n\nSection::::உத்தூளனம்.\nஉத்தூளனம் என்பது சைவர்களின் விபூதிதாரண முறைகளுள் ஒன்றாகும். இம்முறையில் திருநீறு கையில் எடுக்கப்பெற்று பரவலாகப் பூசப்படுகிறது. நீர் குழைத்துப் பூசப்படுவதில்லை. \n"}
{"id": "193924", "url": "https://ta.wikipedia.org/wiki?curid=193924", "title": "வர்த்தமானம் (மலையாள இதழ்)", "text": "வர்த்தமானம் (மலையாள இதழ்)\n\nவர்த்தமானம் என்பது மலையாளத்தில் வெளியாகும் நாளேடு. இது பெப்ரவரி 2003 முதல் கோழிக்கோடில் வெளியானது. தொடர்ந்து 16-பெப்ருவரி-2003ல் தோகாவிலும் வெளியானது. இப்போது கொச்சியிலும் வெளியாகிறது. 2003-ல் டோ: சுகுமார் அழீக்கோடு தலையாசிரியராக உள்ளனர்..\n\n"}
{"id": "193926", "url": "https://ta.wikipedia.org/wiki?curid=193926", "title": "வீட்சணம்", "text": "வீட்சணம்\n\nவீக்சணம் என்பது இந்திய தேசிய காங்கிரசிற்கு ஆதரவாக, கொச்சியில் வெளியாகும் மலையாள நாளேடு \nமுப்பத்துமூன்று ஆண்டுகளாக வெளியாகிறது. கொச்சி, கோழிக்கோடு, திருவனந்தபுரம், கண்ணூர், கோட்டயம் ஆகிய ஊர்களில் வெவ்வேறு பதிப்புகள் அச்சடிக்கப்படுகின்றன. தற்பொழுது பென்னி பெஃகனன் என்பவர் இக்குழுவின் மேலாண்மை இயக்குனராகவும், ரமேஷ் சென்னிதாலா இதன் மேலாளராகவும் உள்ளனர்.\n\n"}
{"id": "193927", "url": "https://ta.wikipedia.org/wiki?curid=193927", "title": "சிறாஜ்", "text": "சிறாஜ்\n\nசிறாஜ் என்பது 1984 ல் ஆரம்பிக்கப்பட்ட மலையாள நாளேடு. கோழிக்கோட்டை தலைமையிடமாகக் கொண்டு வெளியானது. பின்னர், திருவனந்தபுரம், கொச்சி, கோழிக்கோடு, கண்ணூர் ஆகிய பதிப்புகளும் வெளியாகின்றன.. வி.பி.எம். பைசி வல்யாப்பிள்ளி இதன் தலைமையாசிரியர்.\n"}
{"id": "193929", "url": "https://ta.wikipedia.org/wiki?curid=193929", "title": "ஸ்த்ரீசப்தம்", "text": "ஸ்த்ரீசப்தம்\n\nஅகிலேந்தியா ஜனாதிபத்ய மகிளா அசோசியேசனுக்காக, தேசாபிமானி வெளியிடும் நாளிதழே ஸ்த்ரீசப்தம். திருவனந்தபுரம் வஞ்சியூரில் விவேகாநந்தநகரில் இது அச்சடிக்கப்படுகிறது. கே. கே. சைலஜா இதன் தலைமை எடிட்டர்..எம். சி. ஜோசபைன், பி. கே. ஸ்ரீமதி, என். சுகன்யா, டி. என். சீமா, ஷய்மி ஆகியோர் ஆசிரியர் குழுவினர் ஆவர்.\n"}
{"id": "193934", "url": "https://ta.wikipedia.org/wiki?curid=193934", "title": "மந்திர செபம்", "text": "மந்திர செபம்\n\nமந்திர செபம் என்பது மந்திரங்களை உச்சரிக்கும் முறைகளாகும். இது மானசம், உபாஞ்சு, வாசகம் ஆகியவற்றை உள்ளடக்கியதாகும்.\n\n"}
{"id": "193935", "url": "https://ta.wikipedia.org/wiki?curid=193935", "title": "சர்க்கரையாக்க அமினோ அமிலம்", "text": "சர்க்கரையாக்க அமினோ அமிலம்\n\nசர்க்கரையாக்க அமினோ அமிலம் (glucogenic amino acid) என்னும் அமினோ அமிலத்தை குளுக்கோசு புத்தாக்கத்‌தின் (gluconeogenesis) மூலமாக குளுக்கோசாக மாற்ற முடியும். ஆனால், கீட்டோனாக்க அமினோ அமிலங்கள் கீட்டோன் உடலங்களாக மாற்றப்படுகின்றன.\n\nசர்க்கரையாக்க அமினோ அமிலங்களிலிருந்து குளுக்கோசை உருவாக்க முதலில் இவை ஆல்ஃபா கீட்டோ அமிலங்களாக மாற்றப்பட்டு, பின் குளுக்கோசாக மாற்றப்படுகின்றன. இந்த இரண்டு நிகழ்வுகளுமே கல்லீரலில் நடைபெறுகின்றன. இத்தகு செயற்படு முறைகள் சிதை மாற்றத்‌தில் (catabolysis) முதன்மையாகவும், கடுமையான உண்ணா நிலையிலும், பட்டினியிலும் ஏற்றம் பெற்றும் காணப்படுகின்றன.\n\nமனிதர்களில் இருக்கும் சர்க்கரையாக்க அமினோ அமிலங்கள்:\n\n\nசர்க்கரையாக்க அமினோ அமிலங்களாகவும், கீட்டோனாக்க அமினோ அமிலங்களாகவும் இருப்பவை:\n\n\nலியூசின், லைசின் அமினோ அமிலங்கள் மட்டுமே சர்க்கரையாக்க அமினோ அமிலங்களாக இல்லை.\n\n"}
{"id": "193941", "url": "https://ta.wikipedia.org/wiki?curid=193941", "title": "பறையன் கூத்து", "text": "பறையன் கூத்து\n\nபறையர் என்னும் சமுதாயக்காரர் நடத்தி வரும் நாட்டிய வகையே பறையன் கூத்து. பிறரின் நோய் தீர்க்க கச்சை கட்டி துள்ளியாடுவர். செண்டை என்னும் கருவி இசைக்கப்படும்.\n"}
{"id": "193944", "url": "https://ta.wikipedia.org/wiki?curid=193944", "title": "பறையன் துள்ளல்", "text": "பறையன் துள்ளல்\n\nபறையன் துள்ளல் என்பது இரவில் அரங்கேறும் ஒரு துள்ளல் வகை கலை நிகழ்ச்சி. மல்லிகை என்னும் பாடல் வகை இதில் பயன்படுத்தப்படும். பாம்பு வேடமிட்டு, சிலம்பு, கச்சமணி, அம்படி, நாகவடிவிலான கிரீடம் ஆகியன அணிந்து துள்ளிப் பாடுவர். இது கேரளக் கலைகளில் ஒன்று.\n"}
{"id": "193948", "url": "https://ta.wikipedia.org/wiki?curid=193948", "title": "மிடுமிடுக்கி", "text": "மிடுமிடுக்கி\n\nமிடுமிடுக்கி என்பது 1968 ஆம் ஆண்டு செப்டம்பர் 14 ஆம் தேதி வெளியான மலையாளத் திரைப்படம்.\n\n"}
{"id": "193949", "url": "https://ta.wikipedia.org/wiki?curid=193949", "title": "மல்லனும் மாதேவனும்", "text": "மல்லனும் மாதேவனும்\n\nமல்லனும் மாதேவனும், குஞ்சாக்கோ இயக்கத்தில் 1976 ஆம் ஆண்டு வெளியான மலையாளத் திரைப்படம். இதில் பிரேம் நசீர் உட்பட்டோர் முக்கிய வேடங்களில் நடித்தனர்.\n\n"}
{"id": "193950", "url": "https://ta.wikipedia.org/wiki?curid=193950", "title": "குஞ்சாக்கோ", "text": "குஞ்சாக்கோ\n\nகுஞ்சாக்கோ ஒரு மலையாளத் திரைப்படத் தயாரிப்பாளரும், இயக்குனரும் ஆவார்.\n\n"}
{"id": "193954", "url": "https://ta.wikipedia.org/wiki?curid=193954", "title": "மரச் சுரைக்காய்", "text": "மரச் சுரைக்காய்\n\nமரச் சுரைக்காய் (Kigelia africana) என்பது பூக்கும் தாவரம் வகையைச் சேர்ந்த பிக்னோனியேசியேக் குடும்பத்தைச் சேர்ந்த தாவரமாகும். இச்சாதிகளில் மரச் சுரைக்காய் இனம் மட்டுமே காணப்படுகின்றது. இது ஆப்பிரிக்கா முதல் எரித்திரியா, சாட் தெற்கு முதல் வடக்கு தென்னாப்பிரிக்கா, செனிகல் மற்றும் நமீபியா வை பெரும் பரம்பல் பகுதியாகக் கொண்டது. \n\nSection::::சொற்பிறப்பியல்.\nஇதன் இனப் பெயர் மொசாம்பிகன் பான்டு மொழிச் சொல்லான, \"kigeli-keia\", இருந்து வந்தது. இதன் பொதுப் பெயர் ஆங்கிலத்ல் sausage tree மற்றும் cucumber tree நீண்ட சாசேஜ்-போன்ற காயைக் குறிக்கும். இதன் ஆபிரிக்கான மொழி பெயர் \"Worsboom\" என்பதுவும் சாசேஜைக் குறைக்கும் , இதன் அரபு மொழிப் பெயர் \"the father of kit bags\" எனக் குறிக்கும் (Roodt 1992).\n\n"}
{"id": "193955", "url": "https://ta.wikipedia.org/wiki?curid=193955", "title": "பாடுன்ன புழா", "text": "பாடுன்ன புழா\n\nபாடுன்ன புழா 1968 ஆம் ஆண்டில், கிருஷ்ணன் நாயர் இயக்கத்தில் வெளியான மலையாளத் திரைப்படம். இதில் பிரேம் நசீர், அடூர் பாசி ஆகியோர் நடித்துள்ளனர்.\n\n\n\n"}
{"id": "193956", "url": "https://ta.wikipedia.org/wiki?curid=193956", "title": "திருமங்கலம் மீனாட்சி சொக்கநாதர் கோயில்", "text": "திருமங்கலம் மீனாட்சி சொக்கநாதர் கோயில்\n\nமீனாட்சியம்மன் கோயில் அல்லது மீனாட்சி சொக்கநாதர் கோயில் என்பது தமிழகத்தின் மதுரை மாவட்டத்திலுள்ள திருமங்கலம் நகரில் அமைந்துள்ள தொன்மையான இந்துக் கோவில் ஆகும். இக்கோயிலின் இறைவி மீனாட்சி அம்மனும் இறைவன் சொக்கநாதரும் ஆவர். சிவபெருமானுக்கான கோவில்களில் இந்தக் கோயில் சிறப்புடைய ஒன்றாக கருதப்படுகிறது.\n\nSection::::கோயில் வரலாறு.\nசிவபெருமான், மீனாட்சியை மணம் முடிப்பதற்காக கயிலையிலிருந்து மதுரை வந்தார். திருமணத்திற்காக தேவர்களும், பூதகணங்களும் சிவபெருமானிற்கு முன் மதுரை வந்தடைந்தனர். திருமணத்திற்கான தாலி செய்வதற்காக மதுரை நகரின் 18கிமீ. தெற்கிலுள்ள குண்டாற்றின் கரையோரம் ஒரு இடத்தை தெரிவு செய்தனர். அதற்கு முன்னர், ஈசனை வழிபட அவர்கள் விரும்பினர். அவர்களது விருப்பத்திற்கு இணங்கி, திருமணத்திற்கு முன்பே தம்பதி சமேதராய் மீனாட்சியுடன் சொக்கநாதரும் காட்சி தந்தார். பின்னர் வந்த இடைக்கால பாண்டியமன்னர்கள், இங்கு சுயம்புவாக கிடைத்த லிங்கத்தைக் கொண்டு கிழக்கு நோக்கி இக்கோயிலை எழுப்பினர்.\n"}
{"id": "193958", "url": "https://ta.wikipedia.org/wiki?curid=193958", "title": "நான்காம் அனஸ்தாசியுஸ் (திருத்தந்தை)", "text": "நான்காம் அனஸ்தாசியுஸ் (திருத்தந்தை)\n\nதிருத்தந்தை நான்காம் அனஸ்தாசியுஸ் (\"Pope Anastasius IV\", 1073 – 3 டிசம்பர் 1154), கத்தோலிக்கத் திருச்சபையின் திருத்தந்தையாக 1153 ஆம் ஆண்டு சூலை 9 முதல் 1154 இல் இறக்கும் வரை பதவியில் இருந்தவர்.\n\nஉரோமை குடிமகனான இவரின் தந்தை பெனடிக்டுஸ் தே சுபுரா ஆவார். இவர் திருத்தந்தை இரண்டாம் பாஸ்காலால் 1114க்கு முன்னர் கர்தினாலாக உயர்த்தப்பட்டிருக்கக்கூடும். In 1127 or 1128 திருத்தந்தை இரண்டாம் ஹோனோரியுஸ் இவரை உரோமை புறநகர ஆலயங்களுல் ஒன்றான சபினாவின் கர்தினாலாக நியமித்தார். 1130 மற்றும் 1153 ஆகிய ஆண்டுகளில் நடைபெற்ற திருப்பீடத் தேர்தல்களில் இவர் பங்கேற்றார். எதிர்-திருத்தந்தை இரண்டாம் அனகிலேத்துஸை எதிர்த்தவற்கலுள் இவரும் ஒருவர். திருத்தந்தை இரண்டாம் இன்னசெண்ட் பிரான்சுக்கு தப்பி ஓடியபோது, இவரே இத்தாலியின் முதன்மை குருவாக இருந்தவர்.\n\nதிருத்தந்தை மூன்றாம் யூஜின் இறந்தபிறகு, இவர் திருத்தந்தையாக ஜூலை 1153இல் தேர்வானார். இவர் தேர்தெடுக்கப்பட்டபோது, நோயுற்றவராகவும் 80 வயதான முதியவராகவும் இருந்தார். அத்தேர்தலின் போது இவரே அனைவரிலும் மூத்த கர்தினாலும், கர்தினால் குழுவின் முதல்வராகவும் இருந்தார். இவர் திருத்தந்தை ஹேட்ரியனின் சகோதரனுடைய மகன் என்னும் கருத்து 16-ஆம் நூற்றாண்டு முதல் சிலரால் ஏற்கப்பட்டாலும், இது இப்போது ஆதாரமற்றதாய் கருதப்படுகின்றது.\n\nபிரடெரிக் பார்பரோசா என்பவர் மற்றொரு சார்லமேன் என்று சொல்லிகொண்டிருந்தார். ஐரோப்பா முழுவதையும் தன்னுடைய ஆளுகைக்குள் கொண்டுவர திட்டமிட்டுக் கொண்டிருந்தார். ஆல்பஸ் மலையைக் கடந்து இத்தாலிக்குள் பெரிய போர்ப்படையுடன் செல்ல தயாரானார். இவர் இத்தாலிக்குள் வரும் வேளையில் திருத்தந்தை மரணமடைந்தார். 1154 டிசம்பர் 3-ல் இவருடைய ஆட்சி ஒன்றரை ஆண்டுக் காலம் மட்டுமே நீடித்தது.\n"}
{"id": "193959", "url": "https://ta.wikipedia.org/wiki?curid=193959", "title": "விஸ்வரூபம் 2 (திரைப்படம்)", "text": "விஸ்வரூபம் 2 (திரைப்படம்)\n\nவிசுவரூபம் 2 2018ல் வெளிவந்த ஓர் இந்தியத் தமிழ்த் திரைப்படம் ஆகும். இது 2013ல் வெளிவந்த விஸ்வரூபம் தமிழ்த் திரைப்படத்தின் இரண்டாம் பாகமாகும். இப்படம் தெலுங்கில் விஸ்வரூபம் 2 எனும் அதே பெயரில் மொழிமாற்றம் செய்யப்பட்டது இந்தியில் \"விஸ்வரூப் 2\" எனும் பெயரிலும் வெளிவந்தது. இப்படத்தை எழுதி-இயக்கி முக்கிய கதாபாத்திரத்தில் கமல்ஹாசன் நடித்தார்.\n\n\nSection::::இதையும் பார்க்க.\nவிஸ்வரூபம் (2013 திரைப்படம்)\n"}
{"id": "193961", "url": "https://ta.wikipedia.org/wiki?curid=193961", "title": "இந்திய மாணவர் சங்கம்", "text": "இந்திய மாணவர் சங்கம்\n\nஇந்திய மாணவர் சங்கம் (\"Students' Federation of India\", SFI) இந்தியாவிலுள்ள மாணவர் இயக்கங்களில் மிகப்பெரிய அமைப்பாகும். 1970 டிசம்பர் 30 இல் இவ்வமைப்பு ஆரம்பிக்கப்பட்டது. \"சுதந்திரம், ஜனநாயகம், சோசலிசம்\" என்னும் முழக்கத்துடன் தேச ஒருமைப்பாடு, மதச்சார்பின்மை மற்றும் முற்போக்கான அறிவியல்பூர்வமான மாற்றுக் கல்வியை உருவாக்கிட வேண்டும் என்ற லட்சியத்துடன் போராடி‍ வரும் மாணவர் இயக்கமாகும். இந்த இயக்கம் 2018 ஆம் ஆண்டில் 50 லட்சம் பள்ளி மற்றும் கல்லூரி மாணவர்களை உறுப்பினர்களாக கொண்டுள்ளது.\n\nSection::::வரலாறு.\nதேசத்தின் விடுதலைக்காக ஏராளமான இளைஞர்களும், மாணவர்களும் தம் உயிரையும் தியாகம் செய்தனர். விடுதலைக்கு பிறகு இந்த தேசத்தைப் பாதுகாத்திட, எல்லோருக்கும் கல்வி , எல்லோருக்கும் வேலை கேட்டு தேசம் முழுவதும் இருந்த மாணவர்களின் அணிவகுப்பில் துவங்கப்பட்ட அமைப்பு இந்திய மாணவர் சங்கம்.\n\n"}
{"id": "193964", "url": "https://ta.wikipedia.org/wiki?curid=193964", "title": "ஜில்லா (திரைப்படம்)", "text": "ஜில்லா (திரைப்படம்)\n\nஜில்லா 2014ல் திரைக்கு வந்த ஒரு தமிழ்த் திரைப்படமாகும். மோகன்லால், விஜய், காஜல் அகர்வால், பூர்ணிமா பாக்யராஜ் ஆகியோர் நடித்து வெளிவந்த இப்படத்திற்கு, டி. இமான் இசையமைத்துள்ளார். மேலும் இப்படத்தை எழுதி இயக்கியவர் இரா.தி நேசன் ஆவார். இப்படம் 2014 சனவரி 10 ஆம் திகதி தைப்பொங்கல் வெளியீடாக வெளிவந்தது.\n\n\nSection::::கதைச்சுருக்கம்.\nமோகன்லால் (சிவா) மதுரையின் பெரிய தாதா (குற்றச்செயல் புரிபவர்களின் தலைவர்) விஜய்யின் (சக்தி) அப்பா அவரிடம் வேலை செய்கிறார். மோகன்லாலின் மனைவியை பிரசவத்திற்காக மருத்துவமனைக்கு அழைத்து செல்லும் போது மோகன்லால் குடும்பத்தை கொல்ல அவரின் எதிரிகள் முயலும் போது விஜய்யின் அப்பா காவல்துறை அதிகாரி ஒருவரால் கொல்லப்படுகிறார். மோகன்லால் விஜய்யை தன் குழந்தையாக வளர்க்கிறார். அதை பார்த்ததிலிருந்து விஜய்க்கு காவல்துறை என்றாலே வெறுப்பு. அவர் சாலையில் பார்த்த பெண்ணின் (காஜல் அகர்வால்) மீது காதல் கொள்கிறார். காஜல் அகர்வால் ஒரு காவல்துறை அதிகாரி. மோகன்லாலை காவல்துறை அதிகாரி ஒருவர் அசிங்கப்படுத்தி விடுவதால் அவர் விஜயை காவல்துறை அதிகாரி ஆக்குகிறார். விஜய் மோகன்லாலின் குற்றச்செயல்களுக்கு உதவுகிறார். ஓர் குற்றச்செயலின் போது குழந்தைகள் நிறைய பேர் இறந்ததை தொடர்ந்து விஜய் குற்றச்செயல்களுக்கு எதிராக திரும்புகிறார். மோகன்லாலை குற்றச்செயல்கள் புரியக்கூடாது என்கிறார். அதனால் இருவருக்கும் மோதல் வருகிறது. மோகன்லாலின் கடைகளை தீவைத்து அழித்து அதை விஜய்யின் மீது ஓர் கும்பல் பழி போடுகிறது. அவர்களால் மோகன்லாலின் சொந்த மகன் கொல்லப்படுகிறார். அதை விஜய்யின் மீது சுமத்துகிறார்கள். அதை மோகன்லால் நம்பினாரா, விஜய் மோகன்லாலுடன் இணைந்தாரா? எப்படி உண்மையான குற்றவாளிகளை கண்டுபிடித்து விஜய் அழிக்கிறார் என்பதை இயக்குநர் விறுவிறுப்பாக சொல்லியுள்ளார்.\n"}
{"id": "193972", "url": "https://ta.wikipedia.org/wiki?curid=193972", "title": "தியாகு", "text": "தியாகு\n\nதியாகு (பிறப்பு: சனவரி 30, 1950) இந்தியாவில் தமிழ்நாட்டில் செயல்பட்டுவரும் ஒரு சமூகப் போராளி. தமிழ்த் தேசிய விடுதலை இயக்கத்தின் பொதுச் செயலாளரான இவர் மார்க்சிய சித்தாந்தத்தில் தேர்ச்சி பெற்றவர். இடதுசாரி சிந்தனைகளைத் தாங்கிய பல படைப்புகளைத் தமிழில் மொழியாக்கம் செய்துள்ளார். அவற்றுள் முதன்மையானது கார்ல் மார்க்சின் மூலதனம் ஆகும். பல தாய் தமிழ்ப் பள்ளிகளையும் நடத்தி வருகிறார். . \n“வெற்றி அல்லது வீரச்சாவு” எனும் முழக்கத்துடன் இலங்கையை பொதுநலவாய அமைப்பிலிருந்து நீக்க வேண்டும்; இலங்கையில் காமன்வெல்த் மாநாடு நடைபெறக் கூடாது; இந்தியா இலங்கையில் நடக்கும் காமன்வெல்த் மாநாட்டில் கலந்து கொள்ளக்கூடாது உள்ளிட்ட கோரிக்கைகளை வலியுறுத்தி சாகும்வரை உண்ணாநிலைப் போரினை அக்டோபர் 1, 2013 இல் மேற்கொண்டார். உடல்நிலை மோசமானதால் மருத்துவமனையில் சேர்க்கப்பட்டு, தனது போராட்டத்தைக் கைவிட மறுத்தவர் இவரது கோரிக்கை குறித்து நல்ல முடி​வு​ எடுக்கப்படும் என்று பிரதமர் உறுதியளித்ததைத் தொடர்ந்து 15 நாட்களுக்குப் பிறகு தனது உண்ணாவிரதத்தினை முடித்துக் கொண்டார். இவரது மனைவி கவிஞர் தாமரை ஆவார்.\n\nSection::::இளமைப் பருவம்.\nதியாகுவின் சொந்தவூர் சந்திரசேகரபுரம் அருகே உள்ள நல்லம்பூர் ஆகும். அவருடைய தந்தை திருவாரூரில் ஆசிரியராக வேலை பார்த்ததால் இவர் பிறந்து வளர்ந்தது திருவாரூரில்தான். சிறு வயதிலிருந்தே திருவாரூரில் பெரியார், அண்ணா, ஜீவானந்தம், காமராசர், கலைஞர் போன்ற பல தலைவர்களின் பேச்சுக்களைப் பொதுக்கூட்டங்களில் கேட்டு வளர்ந்தார். இளவயதிலேயே படிப்பகங்களில் கிடைத்த தி.மு.க, காங்கிரஸ், தமிழ்த் தேசிய இதழ்கள் அனைத்தையும் வாசிக்கும் பழக்கம் கொண்டிருந்தார்.\n\nSection::::அரசியல் அறிமுகம்.\n1965 ஆம் ஆண்டு, அவரது குடும்பம் வலங்கைமானுக்கு குடி பெயர்ந்தது. அங்கு ஒரு தட்டச்சுப் பள்ளியில் சேர்ந்தார். அப் பள்ளியினை நடத்திய அமீர்ஜான் இவருக்க்கு நெருங்கிய நண்பரானார். சாதி, சமய மறுப்பாளரான திரு.அமீர்ஜானின் நட்பு, தியாகுவை நாத்திகனாக மாற்றியதோடு, அவரது சிந்தனை முறையிலும் தீவிர தாக்கங்களை உண்டாக்கியது. அக்காலத்தில் பெரியாரிடமிருந்து பிரிந்துவந்த குத்தூசி குருசாமி போன்றோர் சுயமரியாதை இயக்கத்தைத் தொடங்கியிருந்தனர். அவர்கள் ஏற்பாடு செய்திருந்த முதல் மாநாட்டில் கிடைத்த மார்க்ஸ், லெனின் போன்றோரது புத்தகங்கள் தியாகுவிற்கு முதன்முதலில் மார்க்சியத்தோடு பரிச்சயம் ஏற்படுத்தியது.\n\nSection::::காங்கிரசுடன் தொடர்பு.\nபொதுவுடைமை புத்தகங்களை அதிகமாகப் படித்து அச்சிந்தனைகளால் தியாகு ஈர்க்கப்பட்ட வேளையில், அவரது இந்திய தேசிய காங்கிரஸ் நண்பர்களின் வற்புறுத்தலால் 1967இல், ஒரு காங்கிரஸ் பொதுக்கூட்டத்தில் தனது முதல் உரையை ஆற்றினார். 1967 பொதுத்தேர்தலில் காங்கிரஸ் கட்சி தோல்வியைச் சந்தித்தபின் காமராசரின் தூண்டுதலில் ’தேசிய மாணவர் தமிழ் வளர்ச்சிக் குழு’ என்ற அமைப்பு உருவானது. அதன் மாநாட்டில் பேசுவதற்காகத் தியாகு சென்னை சென்றார். காமராசர், கண்ணதாசன், ஜெயகாந்தன் உள்ளிட்ட பலர் அமர்ந்திருந்த மேடையில், துணிந்து தன்னுடைய கருத்துக்களை முன்வைத்தார். அவரது உரையை இரசித்த காமராசர் அன்று முதல் எங்கு மாநாடு நடந்தாலும் தியாகுவையே முதலில் பேசுமாறு பணித்தார்.\n\nSection::::பொதுவுடைமையில் நாட்டம்.\nபொதுவுடைமைக் கருத்துகளால் முழுமையாக ஈர்க்கப்பட்ட தியாகு, காங்கிரஸ் ஒரு பணக்காரக் கட்சி; அது பொதுவுடைமையையும் சமநீதியையும் ஒருபோதும் ஆதரிக்கப் போவதில்லை என்று முடிவு செய்தார். லிபெரேஷன் பத்திரிக்கையில் வெளியான பேட்டி ஒன்றில், நக்சல் இயக்கத்தின் தலைவரும் இந்தியப் பொதுவுடைமை (மார்க்சிய-லெனினிய) கட்சியின் பொதுச் செயலாளருமான சாரு மஜும்தார், \n“மாணவர்கள் படிப்பை விட்டு குடும்பத்தைத் துறந்து கிராமங்களுக்குச் சென்று, ஆயுதப் போராட்டத்தை உருவாக்க வேண்டும். அழித்தொழிப்பு (Annihilation) தான் நம்முடைய ஒரே முழக்கம்.” எனக் கூறியிருந்தார்.\n\nஇந்தியப் பொதுவுடைமை (மார்க்சிய) கட்சியையும் அவற்றின் செயல்பாடுகளையும் நிராகரித்த இந்தியப் பொதுவுடைமை (மார்க்சிய-லெனினிய) கட்சியின் அழித்தொழிப்புக் கொள்கை இவரை ஈர்த்தது. கீழ்வெண்மணி சாதீயப் படுகொலை தியாகுவிடம் மிகப்பெரிய தாக்கத்தை உண்டாக்கியது. 1969 இல், தன் கல்லூரிப் படிப்பைத் துறந்து, வீட்டைவிட்டு வெளியேறி நக்சல் இயக்கத்தில் இணைந்தார்.\n\nSection::::சிறைவாசம்.\nஅமைப்புத் தோழர்களுடன் சேர்ந்து அழித்தொழிப்பு வேலையில் ஈடுபட்டிருந்த தியாகு 1970 ஆம் ஆண்டு, பத்தொன்பதாவது வயதில் சிறையிலடைக்கப்பட்டார். 1971 இல் நீதிமன்றத் தீர்ப்பு வெளியாவதற்கு முன்னரே தன் தோழர்களுடன் தப்பிக்க முயற்சி செய்தார். சிறையில் இருந்தாலும் தோழர்கள் சோர்ந்து விடவில்லை எனும் செய்தியைக் கட்சிக்கு அனுப்புவதே தப்பிக்கும் முயற்சியின் நோக்கமாக இருந்தது. பின்னாட்களில் அவரது தூக்குத் தண்டனை ஆயுள் தண்டனையாக குறைக்கப்பட்டது. சிறையில் அடைக்கப்பட்டாலும் பிற தோழர்களுடன் சேர்ந்து தங்கள் உரிமைகளுக்காகத் தொடர்ந்து போராடினார். ”சிறைப்படுத்தப்பட்டோர் நல உரிமைச் சங்கம்”, “எழுத்தறிவு இயக்கம்” போன்ற பல செயல்பாடுகளைத் தொடர்ந்து செய்துவந்தார். சிறையிலிருந்த காலகட்டத்தில் லெனினின் எழுத்துக்களை அதிகம் வாசிக்கத் தொடங்கினார். இந்தியப் பொதுவுடைமை (மா-லெ) கட்சியின் யதார்த்தத்துக்குப் புறம்பான அழித்தொழித்தல் கொள்கையின் தோல்வியை உணர்ந்தார்.\n\nSection::::மூலதனம் மொழிபெயர்ப்பு.\n1975 இல் சிறையிலிருந்தவாறே காரல் மார்க்ஸ் எழுதிய ”மூலதனம்” புத்தகத்தின் முதல் பகுதியை மொழிபெயர்க்கத் தொடங்கினார். பாலசுப்பிரமணியத்தின் வேண்டுகோளுக்கிணங்கி மீதமுள்ள மூலதனத்தின் இரண்டு பகுதிகளையும் 1980, ஜனவரியில் தொடங்கி, நவம்பரில் முடித்தார். அந்தப் புத்தகம் NCBHஆல் வெளியிடப்பட்டு நல்ல வரவேற்பைப் பெற்றது. 1983 இல், தமிழகத்தில் ஈழப் போராட்டம் வலுப் பெற்றபோது, சிறைக்குள்ளும் பெரிய எழுச்சிகள் ஏற்பட்டன. அக்காலத்தில் திருச்சி சிறையில் அடைக்கப்பட்டிருந்த தியாகு, 1500 கைதிகளைத் திரட்டி ஈழப் போராட்டத்திற்கு ஆதரவாக ஊர்வலம் நடத்தினார். சிறையிலிருந்தபோதே தன்னை இந்தியப் பொதுவுடைமை (மார்க்சிய) கட்சியில் இணைத்துக் கொண்டார். 1985, நவம்பர் மாத இறுதியில் சிறையிலிருந்து விடுதலையானார்.\n\nSection::::அரசியல் செயல்பாடுகள்.\nதொடக்கத்திலிருந்தே இந்தியப் பொதுவுடைமை (மார்க்சிய) கட்சியின் ஈழம் சார்ந்த தவறான கொள்கைகளைத் துணிவுடன் சுட்டிக்காட்டியவர் தியாகு. 1987 செப்டம்பர் 15 அன்று, ஈழத்தில் திலீபன் உண்ணாநிலைப் போராட்டத்தைத் துவக்கினார். அவருக்கு ஆதரவாக தியாகுவும் சிலரும் சேர்ந்து ”திலீபன் மன்றம்” ஒன்றை ஆரம்பித்தனர். அன்று நடைபெற்ற கூட்டத்தில், தியாகு ஈழப் போராட்டத்தைப் பற்றி மக்களிடம் விரிவாக விளக்கினார். ஈழப் போராட்டம் குறித்து தவறான பார்வையை விமர்சிக்கவும் அவர் தயங்கவில்லை. மறுநாள் அவர் இந்தியப் பொதுவுடைமை (மார்க்சிய) கட்சியிலிருந்து நீக்கப்பட்டார். 1993 இல் தியாகுவும் சுப. வீரபாண்டியனும் இணைந்து ஜனவரி, 1994இல் “தமிழ்த் தமிழர் இயக்கம்” துவங்கினர். பின்னாளில் அதிலிருந்து தமிழ்த் தேசிய விடுதலை இயக்கம் உருவானது. தமிழ்த் தமிழர் இயக்கம், தமிழ்த் தேசியப் பொதுவுடைமைக் கட்சி உள்ளிட்ட நான்கு அமைப்புகள் இணைந்து தமிழ்த் தேசிய முன்னணீயை உருவாக்கின. தமிழகத்தின் முக்கியப் பிரச்சினைகளான காவிரி நதிநீர்ப் பங்கீடு, முல்லைப் பெரியாறு உள்ளிட்டவைகளுக்கு வீரியத்துடன் பல்வேறு போராட்டங்களை இக்கூட்டமைப்பு முன்னெடுத்த்து. தமிழ்த் தேசிய விடுதலைக் இயக்கம் உருவானபோது அதன் விடுதலை முழக்கமாக ”சமூகநீதித் தமிழ்த் தேசம்” முன்வைக்கப்பட்டது. சமூக நீதியை உள்ளடக்கிய தமிழ்த் தேசிய அரசியலை முன்னெடுப்பதே இவ்வமைப்பின் நோக்கமாகும்.\n\nSection::::இனப்படுகொலைக்குப் பின்.\n2009 இன் ஈழப் போரின் இறுதியில் முள்ளிவாய்க்கால் படுகொலைக்குப் பின் தமிழகத்தில் உள்ள பெரும்பாலான இயக்கங்களும் கட்சிகளும் பிரபாகரன் திரும்பி வருவார், அடுத்தகட்ட ஈழப் போர் நிகழும் என்று நம்பிக் கொண்டிருந்த வேளையில் ஈழப் போராட்டத்தில் புலிகளின் பாத்திரம் முடிந்துவிட்டது, ஈழப் போராட்டம் அடுத்த கட்டத்திற்கு நகர்ந்துவிட்டது என்பதை உணர்ந்து வெளியிட்டவர் தியாகு. ஈழப் போரின் உச்சத்தில் தமிழகத்தினால் இந்திய அரசின் கழுத்தை நெறித்து போரை நிறுத்த முடியாதமைக்குக் காரணம் வெகுமக்கள் ஆதரவைப் பெற்ற ஒரு வலிமையான தமிழ்த் தேசிய இயக்கம் இல்லாததே என்று உணர்ந்துகொண்டவர் தியாகு.\n\nSection::::தாய்த் தமிழ் பள்ளி.\nதமிழ்த் தேசிய விடுதலை உணர்வை மக்களிடம் எழுப்பும் முயற்சியின் ஒரு பகுதியாக முதல் தாய்த் தமிழ்ப் பள்ளியை ஜூன் 7, 1993 இல் துவக்கினார். நாளைய தலைமுறையினரான குழந்தைகளுக்கு தமிழுணர்வு ஊட்டுவதும், அதன்மூலம் தமிழ்த் தேசிய உணர்வுக்கான அடித்தளத்தை அமைப்பதும் இப்பள்ளிகளின் முக்கிய நேக்கமாக இருந்து வருகிறது. பல தாய்த் தமிழ்ப் பள்ளிகள், தமிழகத்தின் இயங்கி வருகின்றன.\n\nSection::::வெற்றி அல்லது வீரச்சாவு.\nபல்வேறு தமிழக அரசியல் இயக்கங்கள் ஈழப் போருக்குப் பிந்தைய காலகட்டத்தில் அடையாளப் போராட்டங்களில் ஈடுபட்டிருந்தபோது தியாகு அக்டோபர் 1, 2013 லிருந்து, இலங்கையைக் காமன்வெல்த் அமைப்பிலிருந்து நீக்க வேண்டும், இனப்படுகொலை நடந்த அம்மண்ணில் காமன்வெல்த் நடைபெறக் கூடாது, மீறி நடந்தால் இந்தியா அதில் கலந்துகொள்ளக் கூடாது உள்ளிட்ட கோரிக்கைகளை வலியுறுத்தி, “வெற்றி அல்லது வீரச்சாவு” எனும் முழக்கத்துடன் சாகும்வரை உண்ணாநிலைப் போராட்டத்தை மேற்கொண்டார். இவரது இப்போராட்டம் 15 நாட்கள்வரை தொடர்ந்தது. உடல்நிலை மோசமானதால் மருத்துவமனையில் சேர்க்கப்பட்டு காவல்துறை, நண்பர்கள் மற்றும் ஒத்த இயக்கங்களின் தலைவர்களால் உண்ணாநிலையை விட்டுவிடும்படி அறிவுறுத்தப்பட்டார். 15 நாட்களுக்குப் பின் பிரதமர் தகுந்த முடிவுகள் எட்டப்படும் என்று உறுதியளித்ததால் தனது போராட்டத்தை முடித்துக் கொண்டார்.\n"}
{"id": "193980", "url": "https://ta.wikipedia.org/wiki?curid=193980", "title": "சங்கரன்கோயில் ஆடித்தவசுத் திருவிழா", "text": "சங்கரன்கோயில் ஆடித்தவசுத் திருவிழா\n\nசங்கரன்கோயில் ஆடித்தவசுத் திருவிழா தமிழ்நாட்டின் சங்கரன்கோயிலில் அமைந்துள்ள சங்கர நாராயணர் கோயில்|சங்கர நாராயணர் கோயிலில் ஆண்டுதோறும் ஆடி மாதத்தில் கொண்டாடப்படும் திருவிழா ஆகும்.\n\nSection::::புராண வரலாறு.\nசங்கன் மற்றும் பதுமன் எனும் நாக அரசர்களுக்குள் சிவனே பெரியவர், திருமால் பெரியவர் என்ற வாதம் எழுந்தது. தீர்ப்பு வேண்டி பார்வதியிடம் முறையிட்டனர். இருவரும் சம சக்தி கொண்டவர்களே என்பதை அவர்களுக்கு தெரிவிக்க, இருவரும் இணைந்து காட்சி தரும்படி அம்பாள் தவமிருந்தாள். இதையடுத்து, இருவரும் ஒன்றாக இணைந்து சங்கரநாராயணராக காட்சி தந்தனர். பின்னர், அம்பிகையின் வேண்டுதலுக்காக சிவன், சங்கர லிங்கமாகவும் எழுந்தருளினார். நாகராஜாக்கள் இருவரும் சங்கர லிங்கத்தை வழிபட்டு வந்தனர். காலப்போக்கில் இந்த லிங்கத்தை புற்று மூடி விட்டது. நாகராஜாக்களும் அதனுள்ளேயே இருந்தனர். பக்தர் ஒருவர் இந்த புற்றை இடித்தபோது, உள்ளிருந்த நாகத்தின் வாலை வெட்டிவிட்டார். ரத்தம் வெளிப்பட்டது. அதிர்ந்தவர் புற்றுக்குள் பார்த்தபோது லிங்கத்தைக் கண்டார். தகவல், பாண்டிய மன்னனுக்கு சென்றது. லிங்கம் இருந்த இடத்தில் அவன் கோயில் எழுப்பினான்.\n\nSection::::ஸ்ரீ கோமதி அம்மன் - மஹா யோகினி சக்தி பீடம்:.\nதந்தையாகிய தட்சனால் அவமதிக்கப்பட்ட தாட்சாயிணி அந்த யாகம் அழியுமாறு சபித்து விட்டு, தட்சன் தந்த உடல் தனக்கு வேண்டாமென தட்சன் நடத்திய யாகத்தின் தீயிலேயே எரிந்து போகிறாள். சிவனால் படைக்கப்பட்ட வீரபத்திரர் அந்த யாகத்தை அழித்தார். மனைவி இறந்த வருத்தத்தில், சிவன் தன் மனைவி தாட்சாயிணியின் இறந்த உடலை எடுத்துக் கொண்டு ஊழித்தாண்டவம் ஆடினார். சிவனின் ஆட்டத்தை நிறுத்த விஷ்ணு தன் சக்ராயுதத்தால் தாட்சாயிணியின் உடலை 51 துண்டுகளாக வெட்டி வீழ்த்தினார். பிறகு சிவன் சாந்தமானார். சிதறிய தாட்சாயிணியின் உடல் பகுதிகள் விழுந்த 51 இடங்கள் பிரதான சக்தி பீடங்களாயின. அந்த உடல் பாகங்களில் இருந்து ரத்தம் , சதை பாகங்கள் தெறித்து விழுந்த பகுதிகள் உப சக்தி பீடங்கள் ஆயின . அந்த வகையில் அம்பிகையின் நெற்றியின் உள்பகுதி, அதாவது குண்டலினி எழும்பி பாம்பு போல் படம் விரித்து ஆடும் பகுதியான சஹஸ்ராரம் விழுந்த பகுதிதான் சங்கரன்கோவிலில் அமைத்துள்ள ஸ்ரீ கோமதி அம்மன் சன்னதி ஆகும் .\nSection::::அன்னையின் அருள்ட்சொருபம்.\nஸ்ரீ கோமதி அம்மன் கோவில் , சங்கரன்கோவில் ஸ்ரீ சங்கரநாராயண சுவாமி கோவிலில் உள்புறம் தனி தங்கக்கொடிமரத்துடன் தனி கோவிலாக கிழக்கு நோக்கி அமைந்துள்ளது . தனி நந்தி பலிபீடம் அமைத்துள்ளது .\nஸ்ரீ கோமதி அம்மன் அழகே உருவானவளாக ஸ்ரீசக்ர பீட பஞ்ச பிரம்மாசனத்தின் மேல் வலது இடை நெளிந்து , வலது கையில் மலர்பாணம் மற்றும் பூச்செண்டு எந்தியவளாக , இடது கையை பூமியைநோக்கி தளரவிட்டவளாக இளமங்கை கோலத்தில் புன்னகை பூத்த முகத்துடன் சர்வாலங்கார பூசிதையாக கருணை பொங்க காட்சி தருகிறாள் . மேலும் இது தசமஹா வித்யா பீடத்தில் சோடஷி பீடமாகும் . அன்னை சோடஷி ரூபமாக ஸ்ரீ லலிதாமஹா திரிபுர சுந்தரியாக, கமேஸ்வரியாக காட்சி தருகிறாள். அன்னையின் நான்கு கரங்களில் பாசம் அங்குசம் வைத்துள்ள மேல் இரு கைகளும் மற்றும் கரும்பு வில்லும் இங்கு அரூபமாக உள்ளன . அவற்றை நாம் நம் கண்களால் காண முடியாது . தவ வலிமை பெற்ற யோகிகளால் மட்டுமே அவற்றை காண முடியும் . யாருக்கு அந்த தரிசனம் கிடைக்கபெறுகிறதோ அவர்களுக்கு அஷ்டமா சித்திகளும் வசப்படும் என்று கூறப்படுகிறது.\nSection::::அன்னையின் சிறப்பு.\nஅன்னை பராசக்தி கோமதி அம்பிகை ஹரியும் ஹரனும் ஒன்றே என்ற தத்துவத்தை உணர்த்த , ஸ்ரீ சங்கர நாராயண கோலம் காண இந்த ஸ்தலத்தில் தவம் இயற்றினாள் . ஆடி பௌணமி உத்தராட நக்ஷத்திர தினத்தில் ஸ்ரீ சங்கரநாராயண தரிஷனம் அன்னை கோமதிக்கு கிட்டியது . இதை உணர்த்தும் விதமாக இங்கே ஆடி தபசு பிரம்மோத்சவம் ஆடி மாதத்தில் கொண்டாடபடுகிறது . இவ்விழாவில் அன்னை கோமதிக்கு தங்ககொடிமரத்தில் கொடியேற்றம் செய்யப்பட்டு 10 நாட்கள் அன்னையே காலையிலும் மாலையிலும் இரவிலும் வீதி உலா கண்டருள்கிறாள் . 11ஆம் நாள் இறைவன் , இறைவிக்கு சங்கரநாராயண கோலத்தில் காட்சியளிக்கிறார் .\n\nSection::::கொடியேற்றமும் , திருவிழாவின் முக்கிய நிகழ்ச்சிகளும் :.\nஆடி தபசுக்கான கொடியேற்றம் , ஆடி பௌர்ணமிக்கு 10 நாட்களுக்கு முன் சதுர்த்தி திதியில் பூரம் நட்சத்திரத்துடன் கூடிய புண்ணிய தினத்தில் காலை வேளையில் ஸ்ரீ கோமதி அம்மன் சந்நிதி முன்பாக அமைந்துள்ள தங்கக்கொடிமரத்தில் கொடியேற்றம் செய்யபடுகிறது . ஸ்ரீ கோமதி அம்பாளுக்கான தனிப்பெரும் திருவிழா இது ஆகையால் அம்பாளுக்கே கொடியேற்றம் செய்யபடுகிறது . கொடியேற்றும் அதே வேளையில் ஸ்ரீ அம்பாள் சிவிகையில் (தந்த பல்லக்கில்) எழுந்தருள்கிறாள். தொடர்ந்து 10 நாட்கள் காலையில் ஒவ்வொரு அலங்காரத்திலும் , மாலை வேளையில் வெள்ளி சப்பரத்தில் மண்டகப்படி கட்டடத்திற்கு அம்பாள் எழுந்தருள்கிறாள் . இரவு வேளையில் சமுதாய மண்டகப்படி கட்டடத்தில் இருந்து ஒவ்வொரு நாளும் ஒவ்வொரு வாகனத்தில் ஸ்ரீ அம்பாள் வீதி வலம் வருகிறாள் . அம்பாளுக்கான விழ ஆகையால் 9ஆம் நாள் காலையில் அம்பாளுக்கு மட்டும் ரத உற்சவம் நடக்கிறது . 11ம் நாள் காலையில் யாக சாலை மண்டபத்தில் ஸ்ரீ கோமதி அம்பாள் , ஸ்ரீ சங்கரலிங்க சுவாமி , ஸ்ரீ சங்கர நாராயண சுவாமி ஆகிய உற்ட்சவ மூர்த்திகளுக்கு விசேச அபிஷேகம் , அலங்காரமும் சோடஷ உபசாரனையும் நடக்கிறது . தொடர்ந்து ஸ்ரீ கோமதி அம்பாள் தபசுகோலத்தில் தங்கச்சப்பரத்தில் எழுந்தருளி தபசு மண்டபம் செல்கிறாள் . ஆடி பௌர்ணமி தினத்தில் மாலை உத்திராட நக்ச்சத்திர வேளையில் சுவாமி வெள்ளி ரிஷப வாகனத்தில் ஸ்ரீ சங்கர நாராயண மூர்த்தியாக , தபசுகோலத்தில் உள்ள அம்பாளுக்கு காட்சி அளிக்கிறார் . பின் இரவு வேளையில் வெள்ளி யானை வாகனத்தில் அம்பாளுக்கு ஸ்ரீ சங்கரலிங்க சுவாமியாக காட்சியளிக்கிறார் . இது ஸ்ரீ கோமதி அம்பாளுக்கான மிக முக்கியமான விழா, இதுவே சங்கரன்கோவில் ஆடித்தபசு திருவிழாவின் சிறப்பு ஆகும் .\n\nSection::::ஆடித்தபசு.\n\"தபஸ்' என்றால் \"தவம்' அல்லது \"காட்சி' எனப்பொருள்படும். அம்பாள், சிவ, விஷ்ணுவை சங்கர நாராயணராக காட்சி தர வேண்டி தவமிருந்து அவரது காட்சியைப் பெற்ற நாளே ஆடித்தபசு திருநாளாகும். இந்த விழா, 12 நாட்கள் நடக்கும். அம்பாளுக்கான பிரதான விழா என்பதால், அம்பாள் மட்டுமே தேரில் எழுந்தருளுவாள். கடைசி நாளில் அம்பிகை தபசு மண்டபம் சென்று, கையில் விபூதிப்பையுடன் ஒரு கால் ஊன்றி தவம் இருப்பாள். மாலையில் சங்கரநாராயணர் அம்பாளுக்குக் காட்சி தருகிறார். அதன்பின் சங்கரலிங்க சுவாமி, யானை வாகனத்தில் சென்று அம்பாளுடன் இணைந்து கோயிலுக்குச் செல்வார்.\n\nSection::::இவற்றையும் காண்க.\nசங்கரன்கோயில் சங்கர நாராயணர் கோயில்\n\n"}
{"id": "193985", "url": "https://ta.wikipedia.org/wiki?curid=193985", "title": "அனந்தி சசிதரன்", "text": "அனந்தி சசிதரன்\n\nஅனந்தி சசிதரன் (\"Ananthi Sasitharan\", பிறப்பு: செப்டம்பர் 10, 1971) இலங்கைத் தமிழ் அரசியல்வாதியும், ஆசிரியையும், மாகாணசபை உறுப்பினரும் ஆவார்.\n\nஆசிரியையான அனந்தி தமிழீழ விடுதலைப் புலிகளின் திருக்கோணமலை மாவட்ட அரசியல் துறைப் பொறுப்பாளராக இருந்த எழிலன் எனப்படும் வேலாயுதம் சசிதரனின் மனைவி ஆவார். எழிலன் 2009 மே மாதத்தில் ஈழப்போர் முடிவடைந்ததை அடுத்து இலங்கை ஆயுதப் படைகளிடம் சரணடைந்த பின்னர் காணாமல் போனார். இவர் சரணடைந்ததை இலங்கை அரசு மறுத்து வருகிறது ஆனாலும், தனது கணவர் இலங்கை அரசின் காவலில் இன்னமும் உள்ளார் என அனந்தி நம்புகிறார், அவரது விடுதலைக்காக பரந்த அளவில் குரல் கொடுத்து வருகிறார். ஈழப்போரில் காணாமல் போனோர் மற்றும் விதவைகளின் குடும்பங்களுக்காக அனந்தி குரல் கொடுத்து வருகிறார்.\n\nSection::::அரசியலில்.\nஅனந்தி 2013 செப்டம்பர் 21 இல் நடைபெற்ற மாகாணசபைத் தேர்தலில் ஈழமக்கள் புரட்சிகர விடுதலை முன்னணியினால் பரிந்துரைக்கப்பட்டு தமிழ்த் தேசியக் கூட்டமைப்பின் யாழ்ப்பாண மாவட்ட வேட்பாளராகப் போட்டியிட்டு, இரண்டாவது அதிகப்படியான விருப்பு வாக்குகள் (87,870) பெற்று வட மாகாண சபைக்குத் தெரிவானார். இவர் 2013 அக்டோபர் 11 ஆம் நாள் மாகாண சபை உறுப்பினராக முதலமைச்சர் க. வி. விக்னேஸ்வரன் முன்னிலையில் பதவியேற்றுக் கொண்டார். அனந்திக்கு 1வது வட மாகாண சபையில் சமூக சேவைகள், புனர்வாழ்வு, மகளிர் விவகாரம், காணாமல் போனோர் தொடர்பான அறிக்கையிடும் பணி வழங்கப்பட்டுள்ளது\n\n2018 அக்டோபர் 21 இல் இவர், தமிழ் தேசிய உணர்வாளர்களை ஒன்றிணைக்க, ஈழத்தமிழர் சுயாட்சிக் கழகம் என்ற பெயரில் புதிய கட்சியை யாழ்ப்பாணத்தில் ஆரம்பித்தார்.\n\nSection::::தாக்குதல்.\nதேர்தல் பரப்புரைக் காலத்தில் இவருக்கு எதிராகப் பல தாக்குதல்கள் நடத்தப்பட்டன. 2013 செப்டம்பர் 11 இல் சுன்னாகத்திற்கு அருகில் இவர் பயணம் செய்த வாகனம் தாக்குதலுக்குள்ளானது. 2013 செப்டம்பர் 19 இல் அனந்தியின் சுழிபுரம் இல்லத்தைச் சூழ்ந்து கொண்ட இராணுவ உடை தரித்த சுமார் 70 ஆயுதக்கும்பல் அவரது இல்லத்தை சேதப்படுத்தி, அவரது ஆதரவாளர்கள் பலரைத் தாக்கிக் காயப்படுத்தினர். இத்தாக்குதலில் தேர்தல் கண்காணிப்பாளர் ஒருவரும் காயமடைந்தார்.\n\nSection::::மீண்டும் அரசுப் பணியில்.\nதற்போது அனந்தி சசிதரன் கிளிநொச்சி மாவட்ட செயலகத்தில் மீண்டும் முகாமைத்துவ உதவியாளராக இணைந்து பணியாற்றி வருகிறார்.\n"}
{"id": "193995", "url": "https://ta.wikipedia.org/wiki?curid=193995", "title": "கைக்கொண்ட அய்யனார் கோயில்", "text": "கைக்கொண்ட அய்யனார் கோயில்\n\nகைக்கொண்ட ஐயனார் திருக்கோயில் தமிழ்நாடு, திருநெல்வேலி மாவட்டத்தில் கைக்கொண்டார்குளம் கரையில் பாவூர்சத்திரத்தில் இருந்து கடையம் செல்லும் சாலையில் அமைந்துள்ள ஐயனார் கோவில் ஆகும். இக்கோவிலில் பங்குனி உத்தரத் திருவிழா சிறப்பாக நடைபெறுகின்றது.\n"}
{"id": "193996", "url": "https://ta.wikipedia.org/wiki?curid=193996", "title": "சுட்டுச் சார்பு", "text": "சுட்டுச் சார்பு\n\nகணிதத்தில் சுட்டுச் சார்பு (\"Indicator function\") அல்லது சிறப்பியல்புச் சார்பு (\"characteristic function\") என்பது, தான் வரையறுக்கபட்ட கணத்தின் (ஆட்களம்) ஏதேனுமொரு உட்கணத்ததைச் சேர்ந்ததாக ஒரு உறுப்பு இருக்குமா இல்லையா என்பதைச் சுட்டிக் காட்டும் இயல்புடைய சார்பாகும். அதாவது \"f\" சார்பின் ஆட்களம் \"X\" எனில், அக்கணத்தின் ஓர் உட்கணம் \"A\" இன் உறுப்புகளுக்கு இச்சார்பின் மதிப்புகள் 1 ஆகவும், \"A\" உறுப்புகளாக இல்லாதவற்றுக்கு 0 ஆகவும் இருக்கும்.\n\nநிகழ்தவு கோட்பாட்டில் சிறப்பியல்புச் சார்பு என்ற பெயர் இச்சார்புக்குப் தொடர்பில்லாமல் இருப்பதால் அங்கு சுட்டுச் சார்பு என்றே அழைக்கப்படுகிறது.\n\nSection::::வரையறை.\n\"X\" கணத்தின் உட்கணம் \"A\" இன் சுட்டுச் சார்பு, formula_1 இன் வரையறை:\n\n1(\"x\") க்குப் பதிலாக [\"x\" ∈ \"A\"] என்றும் குறிக்கலாம் (Iverson bracket).\n\n1 சில சமயங்களில் 1, χ அல்லது I அல்லது வெறுமனே \"A\" என்றும் குறிக்கப்படுகிறது. சிறப்பியல்பு (\"characteristic\") என்பதன் கிரேக்கச் சொல்லின் முதல் எழுத்து χ .)\n\n\nSection::::பண்புகள்.\n\"A\" மற்றும் formula_3 \"X\" இன் இரு உட்கணங்கள் எனில்:\n\nநிகழ்தகவுக் கோட்பாட்டில், \"X\" ஒரு நிகழ்தகவு வெளி; அதன் நிகழ்தகவு அளவு formula_6; \"A\" ஒரு அளவிடக்கூடிய கணம் எனில் \"A\" இன் நிகழ்தகவுக்குச் சமமான எதிர்பார்ப்பு மதிப்புடைய சமவாய்ப்பு மாறியாக 1 இருக்கும்\n\nSection::::சராசரி, மாறுபாட்டெண், இணை மாறுபாட்டெண்.\nதரப்பட்ட நிகழ்தகவு வெளி -formula_8 formula_9 எனில் சுட்டு சமவாய்ப்பு மாறி formula_10 இன் வரையறை:\n\n"}
{"id": "194022", "url": "https://ta.wikipedia.org/wiki?curid=194022", "title": "ஆலந்துறையீஸ்வரர் கோயில், சத்தியவாடி", "text": "ஆலந்துறையீஸ்வரர் கோயில், சத்தியவாடி\n\nஆலந்துறையீஸ்வரர் கோயில் தமிழ்நாடு மாநிலத்தின் கடலூர் மாவட்டத்தில் விருத்தாசலம் வட்டத்திலுள்ள சத்தியவாடி எனும் கிராமத்தில் அமைந்துள்ள ஒரு சிவன் கோயிலாகும். மூலவர் ஆலந்துறையீஸ்வரர் எனவும், தாயார் அழகிய பொன்மணி என்றும் வழங்கப்படுகின்றனர். இந்து சமய அறநிலையத்துறையின் கட்டுப்பாட்டில் உள்ள இக்கோயில் சுமார் 1000 ஆண்டுகள் பழமை வாய்ந்தது\n\n\nSection::::வெளி இணைப்புகள்.\nகோயிலைப்பற்றி தினமலர் நாளிதழ் இணையத்தில் செய்தி\n"}
{"id": "194037", "url": "https://ta.wikipedia.org/wiki?curid=194037", "title": "மதுபால்", "text": "மதுபால்\n\nமதுபால் கண்ணம்பத்து மலையாள நடிகர், இயக்குநர், எழுத்தாளர். \"தலப்பாவு\", \"ஒழிமுறி\" ஆகிய படங்களை இயக்கியிருக்கிறார்\n\nSection::::வாழ்க்கை.\nமதுபால் கோழிக்கோட்டில் பிறந்தார். பாலக்காட்டில் வளர்ந்தார். வணிகவியலில் பட்டம் பெற்றார். இதழியலாளராக சிலகாலம் பணியாற்றியபின் ராஜீவ் அஞ்சல், பரத கோபி ஆகியோரின் படங்களில் உதவி இயக்குநராக பணியாற்றினார்\n\n1990ல் ஜட்ஜ்மெண்ட் என்ற திரைப்படத்தில் அறிமுகமானார். 1994 ல் வெளிவந்த காஷ்மீரம் என்ற திரைப்படத்தில் முக்கியமான வேடத்தில் நடித்தார். 90 படங்களில் நடித்திருக்கிறார்\n\n2010ல் தலப்பாவு என்றபடத்தை இயக்கினார். 2012ல் இவர் இயக்கிய திரைப்படம் ஒழிமுறி. இரண்டுமே தேசிய, மாநில விருதுகள் பெற்றன\n\n"}
{"id": "194041", "url": "https://ta.wikipedia.org/wiki?curid=194041", "title": "எமில் கப்பான்", "text": "எமில் கப்பான்\n\nஎமில் ஜோசஃப் கப்பான் (ஏப்ரல் 20, 1916 - மே 23, 1951) கத்தோலிக்க திருச்சபையின் குருவும், ஐக்கிய அமெரிக்கத் தரைப்படையின் ஆன்மகுருவாக பணியாற்றியபோது போர்க் கைதியாக கொரியப் போரில் இறந்தவரும் ஆவார். இவரின் வீரமிகு பணிவாழ்வுக்காய் கத்தோலிக்க திருச்சபை இவருக்கு இறை ஊழியர் பட்டமளித்துள்ளது.\n\nஇவரின் படை பணிக்காக ஏப்ரல் 11, 2013இல் ஐக்கிய அமெரிக்க குடியரசுத்தலைவர் பராக் ஒபாமா இவருக்கு மரியாதை பதக்கம் (Medal of Honor) அளித்தார்.\n"}
{"id": "194056", "url": "https://ta.wikipedia.org/wiki?curid=194056", "title": "ஜேம்ஸ் ரோத்மன்", "text": "ஜேம்ஸ் ரோத்மன்\n\nஜேம்ஸ் ரோத்மன் (\"James E. Rothman\", பிறப்பு: நவம்பர் 3, 1950) யேல் பல்கலைக்கழகப் பேராசிரியரும் அப்பல்கலைக்கழகத்தின் உயிரணு உயிரியல் துறையின் தலைவரும், யேல் நானோ உயிரியல் நிறுவனத்தின் இயக்குநரும் ஆவார். மனித உயிரணுக்கள் உடலில் இடம்பெயர்வது குறித்து ஆய்வு செய்தமைக்காக 2013ஆம் ஆண்டின் மருத்துவம் அல்லது உடலியங்கியலுக்கான நோபல் பரிசு இவருக்கும் ரேன்டி சேக்மன், தாமஸ் சி. சூடாப் ஆகியோருக்கும் அளிக்கப்பட்டது. 1996 ஆம் ஆண்டு ஃபைசால் மன்னரின் பன்னாட்டுப்பரிசு (King Faisal International Prize) இவருக்கு 1996ஆம் ஆண்டு அளிக்கப்பட்டது. கொலம்பியா பல்கலைக்கழகத்தின் லூசியா குரோஸ் ஹார்விட்சு பரிசையும் ஆல்பெர்ட் இலாஸ்கர் பரிசினையும் 2002 ஆம் ஆண்டு இவர் பெற்றார்.\n\nSection::::கல்வி.\nஇவர் யேல் பல்கலைக்கழகத்தில் இளங்கலைப்பட்டமும் ஹார்வர்டு பல்கலைக்கழகத்தில் முனைவர் பட்டமும் பெற்றவர் ஆவார்.\n\nSection::::ஆய்வு.\nஉரோத்துமனின் (ரோத்மனின்) ஆய்வின் பயனாய் உடலில் உள்ள உயிரணுக்குள் நகரும் நுண்ணிய பை (vesicle) போன்ற உள்கூறுகள் தாம் எங்கு அடைய வேண்டும், எப்பொழுது அடைய வேண்டும், எப்பொழுது தான் தாங்கியிருக்கும் பொருள்களை வெளிவிடவேண்டும் என்பதை அறிந்து கொள்ள முடிகின்றது. இந்த நுண்பைகள் (vesicles) இயக்குநீர், வளரூக்கிகள், மற்றும் பல மூலக்கூறுகளைத் தாங்கியிருப்பவை. இப்படியான உயிரணு உட்கூறுகளின் போக்குவரத்து உடலியக்கத்தின் பல செயற்பாடுகளைக் கட்டுப்படுத்துகின்றது. இந்த உயிரணுக்களின் உட்கூறுகளின் உள்போக்குவரத்து, உயிரணுக்களின் அடிப்படை உயிரணுப்பிளவில் இருந்து நரம்புகளோடும் மூளையோடும் தொடர்பு கொளவதிலும், இன்சுலின் போன்றவறற்றையும் பிற இயக்குநீர்களை வெளிவிடுவதையும், உணவின் சத்துகள் உறிஞ்சி உள்ளெடுப்பதுவும் போன்றவற்றுக்கு அடிப்படையாக இருப்பது.\n"}
{"id": "194066", "url": "https://ta.wikipedia.org/wiki?curid=194066", "title": "துண்டுவாரிச் சார்பு", "text": "துண்டுவாரிச் சார்பு\n\nகணிதத்தில் துண்டுவாரியாக வரையறுக்கப்பட்டச் சார்பு அல்லது துண்டுவாரிச் சார்பு (\"piecewise-defined function\" அல்லது \"piecewise function\") என்பது பல உட்சார்புகளாக வரையறுக்கப்பட்டதொரு சார்பு. இந்த உட்சார்புகளின் ஆட்களங்கள், மூலச் சார்பின் ஆட்களத்தின் உட்கணங்களாக இருக்கும். ஒரு சார்பு துண்டுவாரியாக வரையறுக்கப்படும்போது அதன் தன்மையை அறிந்து கொள்ள முடிகிறது. ஒரு துண்டுவாரி பல்லுறுப்புக்கோவைச் சார்பானது, அதன் தனித்தனியான உள் ஆட்களங்களில் வரையறுக்கப்பட்ட வெவ்வேறான பல்லுறுப்புக்கோவைகளால் ஆனதாக அமையும்.\n\nஒரு துண்டுவாரியாக வரையறுக்கப்பட்ட சார்பின் குறிப்பிட்ட உள் ஆட்களங்களில் மட்டும் அச்சார்பு கொண்டிருக்கும் பண்புகளை விளக்கவும் \"துண்டுவாரி\" என்ற சொல் பயன்படுத்தப்படலாம். ஒரு சார்பு அதன் ஒவ்வொரு துண்டிற்குரிய உள் ஆட்களங்களம் முழுவதும் வகையிடத்தக்கதாக இருந்தால் அச்சார்பு துண்டுவாரியாக வகையிடத்தக்கது அல்லது துண்டுவாரியாக தொடர்ச்சியாக வகையிடத்தக்கது எனப்படும். இங்கு துண்டுகளுக்கு இடைப்பட்ட புள்ளிகளில் முழுச் சார்பானது வகையிடத்தக்கதாய் இருக்கவேண்டியதில்லை. குவிவுப் பகுப்பாய்வியலில் வகைக்கெழுக்களுக்குப் பதிலாக உள் வகைக்கெழுக்கள் கணக்கில் கொள்ளப்படுகின்றன. துண்டுவாரி வரையறையில் துண்டுகள் என்பது இடைவெளிகளாகவே எப்பொழுதும் இருப்பதில்லை. எனினும் அவை இடைவெளிகளாக இருக்கும்போது மட்டுமே அச்சார்புகள், துண்டுவாரி நேரியல் சார்புகள், துண்டுவாரித் தொடர்ச்சியானவை, துண்டுவாரி வகையிடத்தக்கவை என்று அழைக்கப்படுகின்றன.\n\nSection::::குறியீடும் விளக்கமும்.\nசாதாரணச் சார்பின் குறியீடுகளைக் கொண்டு துண்டுவாரிச் சார்புகள் வரையறுக்கப்படுகின்றன. அதன் அமைப்பில் சார்பின் வரையறைகளும் அதற்குரிய உள் ஆட்களங்களும் வரிசையாக தரப்பட்டிருக்கும். உள் ஆட்களங்களின் எண்ணிக்கை முடிவுறு எண்ணாகவும் இடைவெளிகளாகவும் இருக்க வேண்டும்.\n\nஎடுத்துக்காட்டாக தனிமதிப்புச் சார்பின் வரையறை:\n\nதனிமதிப்புச் சார்பின் வரையறையில் \n\nஅதாவது, f (-3) = - (-3) = 3.\nஅதாவது f (3) = 3.\n\n\"x\" இன் சில மதிப்புகளும் அவற்றுக்கான சார்பலன்களும் கீழே அட்டவணையாகத் தரப்பட்டுள்ளது:\nஎனவே ஒரு குறிப்பிட்ட உள்ளீட்டிற்கான, ஒரு துண்டுவாரிச் சார்பின் மதிப்பைக் காண அதற்குரிய சரியான உள் ஆட்களத்தைத் தேர்ந்தெடுப்பது அவசியம்.\n\nSection::::தொடர்ச்சி.\nஒரு துண்டுவாரிச் சார்பு, அதன் முழு ஆட்களமான இடைவெளியில் தொடர்ச்சியானதாக இருக்கப் பின்வரும் நிபந்தனைகள நிறைவு செய்யப்பட வேண்டும்:\n\nபடத்தில் தரப்பட்டுள்ள சார்பு, அதன் உள் ஆட்களங்களில் எல்லாம் துண்டுவாரியாக தொடர்ச்சியானதாக உள்ளது. எனினும் முழு ஆட்களத்தின் மீது தொடர்ச்சியானது இல்லை. இச்சார்பு formula_2 புள்ளியில் துள்ளும் தொடர்ச்சியின்மை கொண்டுள்ளது.\n"}
{"id": "194067", "url": "https://ta.wikipedia.org/wiki?curid=194067", "title": "ஆற்றுக்கால் பகவதி கோவில்", "text": "ஆற்றுக்கால் பகவதி கோவில்\n\nஆற்றுக்கால் பகவதி கோவில் (Attukal Bhagavathy Temple) இந்தியாவின் கேரளா மாநிலத்தில் அமைந்துள்ளது. இங்கு நடைபெறும் பொங்கல் திருவிழா பிரசித்தி பெற்றது. இக்கோவிலானது திருவனந்தபுரம் பத்மநாபசுவாமி கோவிலுக்கு அருகில் 2 கிலோமீட்டர்கள் தொலைவில் அமைந்துள்ளது. இக்கோயில் பெண்களின் சபரிமலை என போற்றப்படுகிறது.\nSection::::தலவரலாறு.\nஇக்கோவிலில் தெய்வமாக இருப்பது கண்ணகி (பார்வதி) ஆகும். கண்ணகி கோவலனின் கொலைக்கு மதுரையில் நீதி கேட்டபின் இங்கே ஆற்றுக்காலில் சிறுமியாய் அவதரித்து ஆற்றங்கரையில் அமர்ந்திருந்த பெரியவரிடம் ஆற்றைக் கடக்க உதவுமாறு கேட்டுக் கொள்கிறாள். பெரியவரோ, சிறுமி தனியாய் இருப்பதை அறிந்து அன்போடு தன் வீட்டிற்கு எடுத்துச் செல்கிறார். வீட்டிற்குச் சென்றதும் மாயமாய் மறைந்த சிறுமி பின்னர் பெரியவரின் கனவில் வந்து தனக்கு கோயில் கட்டுமாறு சொல்கிறாள். அதனால் கட்டப்பட்டதே இக்கோவில் என்பது தலவரலாறு ஆகும்.\n\nSection::::பொங்கல் திருவிழா.\nஆற்றுக்கால் பகவதி அம்மன் கோயில் பொங்கல் திருவிழா மிகவும் பிரசித்தி பெற்றதாகும். இக்கோவிலின் முக்கிய நிகழ்வும் இத்திருவிழாவே ஆகும். இப்பொங்கல் விழாவில் சுமார் 10 லட்சம் பெண்கள் கலந்து கொள்வர்.\n\n"}
{"id": "194076", "url": "https://ta.wikipedia.org/wiki?curid=194076", "title": "திருப்ப அசைவு", "text": "திருப்ப அசைவு\n\nதிருப்ப அசைவு (tropism) என்பது புறத்தூண்டல் ஒன்றுக்கு உயிரங்கிகள் காட்டும் அசைவுத் தோற்றப்பாடு ஆகும், கிரேக்கம் மொழியில் τρόπος, \"tropos\", என்பது \"திருப்பம் எனப் பொருள் படும். திருப்ப அசைவுகள் பொதுவாக புறத்தூண்டலை நோகியோ அல்லது விலக்கியோ அமையலாம். நோக்கி அம்மையுமாயின் நேர்த்திருப்ப அசைவு எனவும் விலக்கி அசையுமாயின் மறைத் திருப்ப அசைவு எனவும் அழைக்கப்படும்.\n\nதீ நுண்மம் மற்றும் நோய்க்காரணிகள் என்பன விருந்துவழங்கி திருப்ப அசைவு அல்லது கலத் திருப்ப அசைவை காட்டுகின்றன. இதன்மூலம் இவை தாம் நோயை உண்டுபண்ணக்கூடிய விருந்து வழங்கிகளை அல்லது கலங்களை நோக்கிi வளருகின்றன. பொதுவாக திருப்ப அசைவுகள் திருப்பத்திற்குக் காரணமான தூண்டலின் பெயர் கொண்டு அழைக்கப்படும். எ.கா: ஒளித்திருப்ப அசைவு.\n\n"}
{"id": "194078", "url": "https://ta.wikipedia.org/wiki?curid=194078", "title": "ஆல்பிரட் டென்னிசன்", "text": "ஆல்பிரட் டென்னிசன்\n\nஆல்பிரடு டென்னிசன், 1ம் டென்னிசன் பிரபு (\"Alfred Tennyson, 1st Baron Tennyson\", 6 ஆகத்து 1809 – 6 அக்டோபர் 1892) இங்கிலாந்தின் அரசவைக் கவிஞர்களில் ஒருவராவார். இவர் 1850 முதல் 1892 இல் இறக்கும் வரை விக்டோரியா மகாராணியின் அரசவையில் அரசவைக் கவிஞராக இருந்தார். இன்றளவும் செல்வாக்கு மிக்க கவிஞராக மதிக்கப்படுகிறார்.\n\nஇவரது ஓடை (The Brook) என்ற கவிதையில் வரும் \"மனிதர்கள் வருவார்கள், மனிதர்கள் போவார்கள், ஆனால் நான் சென்று கொண்டேயிருப்பேன்\" என்ற வரிகள் மிகவும் பிரபலமடைந்து பலராலும் பல நேரங்களில் மேற்கோள் காட்டப்பட்டுள்ளன.\n"}
{"id": "194079", "url": "https://ta.wikipedia.org/wiki?curid=194079", "title": "அசோக சுந்தரி", "text": "அசோக சுந்தரி\n\nஅசோக சுந்தரி என்பாள், பத்மபுராணத்தில் சிவபெருமான் பார்வதி தம்பதியரின் மகளாக வருணிக்கப்படுகின்றாள். இவள் நகுசன் என்பவரை மணந்ததாகவும், \"யயாதி\" என்பானின் தாய் என்றும் அப்புராணத்தில் மேலும் சொல்லப்பட்டுள்ளார்.\n\nSection::::பெயர்.\nதனக்கோர் பெண் குழந்தை இல்லையே என்ற உமையவளின் சோகத்தை நீக்கிய அழகி (சுந்தரி) என்பதால் அவளுக்கு \"அசோக சுந்தரி\" என்ற பெயர் உருவானது. \n\nSection::::தொன்மக் கதை.\nஅசுரர்களை அழிக்க சிவபெருமானும் பார்வதி மைந்தர்களும் கைலாயம் விட்டு அகன்ற பின்னர் உமையவளின் தனிமை மற்றும் சோகத்தை நீக்கிய அழகி (சுந்தரி) என்பதால் அவளுக்கு \"அசோக சுந்தரி\" என்ற பெயர் உருவானது\nகுழந்தை பெற்று எடு‌க்க முடியாத படி பார்வதி தேவி க்கு சாபம் இருந்ததால், \nகற்பக மரம் கோரியதைத் தரக்கூடியது என அறிந்து, பார்வதி அதை வேண்டி அசோகசுந்தரியைப் பெற்றதாகவும், அவள் சந்திர வம்சத்து நகுசனை மணப்பாளென்று அன்னை ஆசியளித்தாளென்றும் சொல்லப்படுகிறது. பின் குந்தன் எனும் அசுரன் அவளைக் கவர முயன்றதாகவும், அவ்வசுரனை நகுசன் அழிப்பானெனச் சபித்து, அசோக சுந்தரி மீண்டு வந்ததாகவும், பின் அவ்வாறே நகுசன் அவனை அழித்ததாகவும் அக்கதை, பத்ம புராணத்தில் தொடர்கின்றது. இந்த நகுசனே சிறிதுகாலம் இந்திரப் பதவியில் அமர்ந்திருந்தான்.சிவபெருமானே அவளை நகுச மன்னனுக்கு மணமுடித்து தந்தார்.\nSection::::சிவன் மகள்.\nஅசோக சுந்தரியை அன்றி, தென்னக நம்பிக்கைகள், காளிதேவியை சிவன் மகளாகச் சொல்கின்றன. அப்பர் சுவாமிகளும் (பொ.பி 7ஆம் நூற்றாண்டு), நம்பியாண்டார் நம்பிகளும்(பொ.பி 11ஆம் நூற்றாண்டு) பாடிய பாடல்கள் 11ஆம் நூற்றாண்டு வரை கூட, காளி தேவி, சிவன்மகளாகவே கருதப்பட்டிருக்கின்றாள் என்பதற்குச் சான்றாகின்றன. கேரளத்தில் இன்றும் காளியை சிவபுத்திரியாகக் காணும் மரபு தொடர்கின்றது.\n"}
{"id": "194082", "url": "https://ta.wikipedia.org/wiki?curid=194082", "title": "மையக் கிழக்கின் வரலாறு", "text": "மையக் கிழக்கின் வரலாறு\n\nஇந்த கட்டுரை மையக் கிழக்கின் வரலாறு பற்றிய கண்ணோட்டம் மட்டுமே அளிக்கிறது. மேலும் அறிய ,தனித்தனி நாடுகள் மற்றும் பகுதிகளின் வரலாற்றை பற்றிய கட்டுரைகளை படிக்கவும். இந்த பகுதியை சூழ்ந்துள்ள விடயங்களை பற்றிய விவாதங்களை அறிய, மையக் கிழக்கு கட்டுரையை படிக்கவும்.\n\nSection::::பண்டைய மையக் கிழக்கு.\nSection::::நாகரீகத்தின் தொட்டில்.\nநாகரீகத்தின் தொட்டில் என்று பெரும்பாலானோரால் கருதப்படும் மையக் கிழக்கில் தான், கிமு 3500 ஆண்டில் மெசபோடேமியாவில் (ஈராக்) சுமேரியர்களால் உலக வரலாற்றின் மிக பழைய நாகரீகம் உருவாக்கப்பட்டது. இந்த பகுதியில் தான் சுமேரியர்கள் ,அற்றும் அக்காடியர்கள் (பிற்பாடு பாபிலோனியர்கள் மற்றும் அஸ்சிரியர்கள் வாழ்ந்து வந்தனர்.\n\nகிமு நான்காம் நூற்றாண்டில், வழிபாடுத் தளங்கள் மிகுந்த பகுதிகள் நகரங்களாக தெற்கு மெசபோடேமியாவில் வளர்ந்து வந்தன. இந்த நகரங்களில் மிகவும் முக்கியமானதாக விளங்கியது சுமர். இந்நகரத்தின் வாயிலாக இப்பகுதிக்கு அதன் மொழி கிடைத்தது மற்றும் மனிதக் குளத்தின் முதன் முதல் நாகரீகம் என பெயரும் கிடைத்தது. கிமு 2340 ஆண்டில் சார்கோன் தி கிரேட் தெற்கின் அனைத்து நகரங்களும் இணைத்து , உலகின் முதல் பேரரசான அக்காடியன் வம்சத்தை உருவாக்கினார். \n\nசுமேரிய நாகரீகம் ஆரம்பித்த பின்னர், பண்டைய எகிப்தின் நைல் நதி பள்ளத்தாக்கு பகுதிகள் அனைத்தும் கிமு நான்காம் நூற்றாண்டில் பாரோக்கள் தலைமையில் ஒன்றிணைக்கப்பட்டன. நாகரீகம் வேகமாக செழுமை பிறை வாயிலாக மெடிடேர்றேனியன் கடலின் மேற்கு கரை மற்றும் லெவான்ட் முழுவதும் பரவியது. இந்த பகுதியில் எலாமியர்கள், ஹிட்டிடியர்கள், அமோரியர்கள், பீநிசியர்கள், இஸ்ரேலியர்கள் மற்றும் பலர் முக்கிய நாடுகளை உருவாக்கினர். \n\nSection::::அஸ்சிரியன் பேரரசுகள்.\nமையக் கிழக்கு நாடுகளை ஆண்ட பல சக்தி வாய்ந்த பேரரசுகளுக்கு மெசபோடேமியா தான் பிறப்பிடமாக அமைந்தது -- குறிப்பாக கிமு 1365-1076 ஆண்டுகாலத்தில் ஆண்ட அஸ்சிரியன் பேரரசுகள் மற்றும் 911-605 ஆண்டுகாலத்தில் ஆண்ட புதிய அஸ்சிரியன் பேரரசு போன்ற பேரரசுகளுக்கு. தனது ஆட்சி உச்சத்தில் அஸ்சிரியன் பேரரசு தான் உலகின் மிக பெரிய பேரரசாக விளங்கியது.தற்பொழுதைய ஈராக், சிரியா , லெபனான் , இஸ்ரேல , பாலஸ்தீனம், குவைத், ஜோர்டான், எகிப்து , சிப்ரஸ் மற்றும் பஹ்ரைன் போன்ற நாடுகள் மற்றும் ஈரான், துருக்கி, அர்மேனியா, ஜியார்ஜியா, சூடான் மற்றும் அரேபியாவின் பெரும் பகுதிகளை சுற்றி வளைத்து வைத்து இருந்தன அஸ்சிரியன் பேரரசு. \n\nஅஸ்சிரியன் பேரரசுகளின் தாக்கம், முக்கியாமாக மூன்றாம் அஸ்சிரியன் பேரரசின் தாக்கம்,மையக் கிழக்கு பகுதியின் மீது மிகவும் நீடித்தது. அஸ்சிரியர்களின் மேலாதிக்கம் முடிவுக்கு வரும் முன்னரே, அப்பொழுதைய உலகிற்கு சிறந்த நாகரீகத்தை கொண்டு சென்றனர். காஸ்பியன் முதல் சிப்ராஸ் வரை, மற்றும் அனடோலிய முதல் எகிப்து வரை வாழ்ந்த நாடோடிகள் மற்றும் காட்டுமிராண்டி சமூகங்களை அஸ்சிரியன் வட்டத்தினுள் கொண்டு வந்து, அவர்களுக்கு நாகரீகம் எனும் வரப்பிரசாதத்தை அளித்த பெருமை அஸ்சிரியன் பேரரசுக்கு விரிவாக்குதலின் மூலம் தான் சேர்ந்தது. \n\nSection::::பாரசீக பேரரசுகள்.\nகிமு ஆறாம் நூற்றாண்டு முதல், மையக் கிழக்கு பகுதிகளை பல்வேறு பாரசீக நாடுகள் ஆட்சி செய்தன, மேடேஸ்சில் ஆரம்பித்து, பாரசீகர்கள் அழாத புதிய பாபிலோனியன் பேரரசு, அதன் பின்னர் முதல் பாரசீக பேரரசு என கருதப்படும் அக்கிமேநிடு பேரரசு அங்கு ஆட்சி செய்தன. இந்த பேரரசை தான் நான்காம் நூற்றாண்டின் பிற்பாதியில் அலெக்சாண்டர் தி கிரேட் எனும் மாசீடோனிய பேரரசர் வெற்றி கொண்டார். இதன் பின்னர் மேற்கு ஆசியாவின் ப்டோலமியரின் எகிப்து மற்றும் செளியூசிடு தேசங்கள் ஆட்சிக்கு வந்தன.\n\nஒரு நூற்றாண்டு இடைவெளிக்கு பின்பு கிமு மூன்றாம் நூற்றாண்டில், பாரசீக பேரரசு எனும் யோசனைக்கு உயிர்ப்பித்தது ஆசிய ஈரானியர்களான பார்த்தியர்கள் -- இதை பின்தொடர்ந்து கிபி மூன்றாம் நூற்றாண்டு முதல் ஆட்சி செய்து வந்த சாசானிடர்கள். இவர்கள் ஆண்ட சமயத்தில், இந்த பேரரசின் பிடியில் ஆசிய கண்டத்தை சேர்ந்த மையக் கிழக்கு இருந்தன மற்றும் இவர்களது தாக்கம் ஆப்ரிக்கா மையக் கிழக்கு பகுதிகளிலும் தென்பட்டன. இந்த தாக்கம் ஏழாம் நூற்றாண்டின் மத்தியில் அரேபியர்களால் நிகழ்த்தப்பட்ட பாரசீகத்தின் மீதான இஸ்லாத்தின் படையெடுப்பு வரை நீடித்தது. கிழக்கத்திய சடங்கு, கிழக்கத்திய தேவாலயம் கொண்ட கிறிஸ்த்துவம் பாரசீக ஆட்சியில்,குறிப்பாக கிபி முதலாம் நூற்றாண்டு முதல் அஸ்சிரியாவில் தொடங்கி, மேலோங்கி இருந்தது. இந்த பகுதி சிரியா-அஸ்சிரியர்கள் இலக்கிய மரபின் மையப் பகுதியாக விளங்கியது.\n\nSection::::ரோமானிய பேரரசு.\nகிமு முதலாம் நூற்றாண்டில், பெருகி வந்த ரோமானிய குடியரசு முழு கிழக்கு மெடிட்டரேனியன் பகுதியை தன வசம் கொண்டு வந்தது. ஐரோப்பா மற்றும் வடக்கு ஆப்பிரிக்காவை இணைத்து ஒரே அரசியல் மற்றும் பொருளியல் தொகுதியாக மாற்றியது ரோமானிய பேரரசு. இந்த பேரரசின் கீழ வராத பிரதேசங்களும் அதன் தாக்கத்தை உணர்ந்தன. இலத்தீன கலாச்சாரம் இந்த பகுதிகளில் பரவி வந்தாலும், முன் மாசிடோனியா பேரரசு பரப்பிய கிரேக்க மொழி மற்றும் கலாச்சாரம் தான் ரோமானிய காலகட்டங்களிலும் இங்கு கொடிக்கட்டி பறந்தன. மையக் கிழக்கின் நகரங்களில், அலெக்ஸாண்ட்ரியா நகரம், இந்த பேரரசின் முக்கிய நகரமாக திகழ்ந்தது. மற்றும், இந்த பகுதி பேரரசின் \"உணவு தயாரிக்கும்\" இடமாக அமைந்தன.\n\nரோமானிய மற்றும் பாரசீக பேரரசுகளில் பரவிக் கொண்டிருந்த கிறிஸ்த்துவம், மையக் கிழக்கில் வேரூன்றின, மற்றும் அலெக்ஸாண்ட்ரியா , எதேஸ்ஸா போன்ற நகரங்கள் முக்கிய கிறிஸ்த்துவ பயிலகங்கள் ஆயின. கிபி ஐந்தாம் நூற்றாண்டில், மையக் கிழக்கில் மற்ற மதங்களை(மெல்ல \"சமய மறுப்பு|மறுப்பு]]\" கிறிஸ்துவ உட்குழுக்கள் உட்பட) அடக்கி வைக்க தொடங்கியது கிறிஸ்த்துவ மதம்.ரோம் நகருடனான மையக் கிழக்கின் உறவு மெல்ல அறுந்து போனது. ரோமானிய பேரரசு கிழக்கு மற்றும் மேற்கு என பிரிந்தது. இதில் மையக் கிழக்கின் உறவுகள் கிழக்கின் புதிய தலைநகரான கான்ஸ்டான்டினோபில்வுடன் அமைந்தது. இதனால், ரோமின் வீழ்ச்சி மற்றும் மேற்கு ரோமானிய பேரரசின் வீழ்ச்சி இந்த மையக் கிழக்கு பகுதிகளை வெகுவாக பாதிக்கவில்லை\n\n"}
{"id": "194093", "url": "https://ta.wikipedia.org/wiki?curid=194093", "title": "சரளா தாக்ரல்", "text": "சரளா தாக்ரல்\n\nசரளா தாக்ரல் (\"Sarla Thakral\") என்ற பெண்மணி இந்தியாவின் முதல் பெண் விமானியாவார். இவர் ஆயிரம் மணி நேரம் விமானத்தை வெற்றிகரமாக இயக்கிய பிறகு, 1936 ஆம் ஆண்டு 'பிரிவு ‘ஏ’ விமானி உரிமம்' (group ‘A’ aviation pilot license) பெற்றார். பிறகு தொழில் முறை விமானியாக 'பிரிவு ‘பி’ விமானி உரிமம்' (group B commercial pilot's licence) பெற விரும்பிய இவரது கனவும், பயிற்சியும் சுதந்திரத்திற்கு முந்தைய இந்தியாவின் நிலையற்ற சந்தர்ப்ப சூழ்நிலைகளின் காரணமாக தடைபட்டது. விடாது மீண்டும் சுதந்திர இந்தியாவில் தனது பயிற்சியைத் தொடர்ந்த இவர் தொழில் முறை விமானி உரிமம் பெற்று, பிறகு ராஜஸ்தான் ஆல்வாரின் அரசியின் விமானத்தின் தனிப்பட்ட சிறப்பு விமானியாக 1948 இல் பணியேற்று ஆறுமாதங்கள் அப்பணியில் நீடித்தார்.\n\nஉலக வரலாற்றில் முதன் முதலில் ரைட் சகோதரர்களால் நார்த் கரோலினா மாநிலத்தின் கிட்டி ஹாக் என்னுமிடத்தில் டிசம்பர் 17, 1903 அன்று வெற்றிகரமாக விமானம் பறக்கவிடப்பட்டது. உலக அளவில் பல நாடுகளில் பல நிறுவனங்கள் விமான சேவையில் 1909 ஆம் ஆண்டு முதல் இறங்கின. வான்பயணத்தின் பொற்காலம் (1918–1939) எனக் கருதப்பட்ட காலம் என்பது முதலாம் உலகப்போரின் முடிவில் தொடங்கி, இரண்டாம் உலகப் போரின் துவக்கம் வரையில் உள்ள இடைப்பட்ட காலமாகும். இக்காலம் விமானங்களின் தொழில் நுட்பமும் எண்ணிக்கையும் வியக்கத்தக்க வகையில் வளர்ச்சியடைந்த காலமாகும்.\n\nஇக்காலத்தில் விமான சேவை வணிக அளவில் வளர்ந்தபொழுது பல விமானிகள் தோன்றினர். அவர்களில் மகளிர் பலரும் அடங்குவர். அமெரிக்காவின் \"ஹரியெட் குயிம்பி\" (Harriet Quimby) என்ற பெண்மணி 1911 ஆம் ஆண்டு விமானி உரிமம் பெற்று விமானத்தில் பறந்த முதல் பெண்மணி ஆவார். இவர் விமானி உரிமம் பெற்று 25 ஆண்டுகளுக்குப் பிறகு இந்தியாவின் முதல் பெண் விமானியாக சரளா தாக்ரல் (அக்காலத்தில் சரளா ஷர்மாவாக இருந்தவர்) விமானி உரிமம் பெற்றார். தற்காலத்தின் ஏர் இந்தியா விமான நிறுவனம் (அக்கால இந்தியாவில் தனியார் நிறுவனமாக ஜே.ஆர்.டி டாட்டாவும் அவர் குடும்பத்தினரும் துவக்கிய வர்த்தக விமானசேவை) துவக்கப்பட்டு நான்காண்டுகளே ஆகியிருந்த காலகட்டத்தில், பெண்கள் மட்டுமல்ல பெரும்பான்மையான ஆண்களும் கார் ஓட்டுவது கூட அரிதாக இருந்த காலகட்டத்தில், சரளா விமானியானது ஒரு செயற்கரிய வியப்பூட்டும் சாதனை.\n\nSection::::வாழ்க்கைக் குறிப்பு.\nசுதந்திரத்திற்கு முன்பிருந்த ஒன்றுபட்ட இந்தியாவின், தற்கால பாகிஸ்தானின் லாகூரில் பி. டி. ஷர்மா என்பரை தனது 16 வயதில் மணந்த சரளா 1914 இல் பிறந்தவர். இவரது கணவர் குடும்பத்தினருக்குச் சொந்தமாக ஹிமாலயா ஃப்ளையிங் கம்பெனி (Himalaya Flying Company) என்ற விமான நிறுவனம் இருந்தது. பத்ரிநாத்திற்கும் ஹரித்துவாருக்கும் இடையே அந்நிறுவனம் தன் பயணச் சேவையை நடத்தி வந்தது. சரளாவின் கணவர் குடும்பத்தில் அந்நாட்களில் 9 பேர் விமானியாக இருந்தார்கள். முதன் முதலில் ஏர்மெயில் விமானியாக இந்தியாவில் உரிமம் வாங்கியவரும் இவரது கணவர் பி. டி. ஷர்மாதான். அவர் கராச்சிக்கும் லாகூருக்கும் இடையில் பறக்கும் விமானத்தின் விமானியாகப் பணிபுரிந்து வந்தார்.\n\nசரளாவையும் விமானியாக்குவதில் அவரது கணவரும் கணவரின் தந்தையும் ஆர்வமுடன் இருந்தனர். ஷர்மாவின் தந்தை சரளாவை லாகூர் ஃப்ளையிங் கிளப் -இல் சேர்த்து டிம்மி தஸ்த்தூர் என்ற பயிற்சியாளரிடம் ஒப்படைத்தார்.\n\nSection::::இந்தியாவின் முதல் பெண் விமானி.\nபயிற்சியாளர் தஸ்த்தூர், சரளாவிற்கு சரியாக 8 மணி 10 நிமிடங்கள் பயிற்சி அளித்த பிறகு தனியாக விமானத்தை இயக்க அனுமதி கொடுத்தார். தனது கணவர் பணியிலிருந்து வரும்வரைக் காத்திருந்து அவரது அனுமதியுடன் 1936 ஆண்டு ஜிப்சி மாத் என்ற சிறுவகை விமானத்தில் சரளா தனியாகப் பறந்தார். அப்பொழுது சரளாவிற்கு வயது 21 தான். தான் வழக்கமாக அணியும் புடவையிலேயே விமானியாகப் பறந்தார்.\n\nஇவர் விமானம் ஓட்ட கற்ற பிறகே கார் மற்றும் சைக்கிள் ஓட்டக் கற்றுக்கொண்டதாகக் குறிப்பிட்டுள்ளார். பெண்களின் வெளியுலக வாழ்க்கை போற்றப்படாத அக்காலத்தில், தான் விமானி பயிற்சி பெறத் தனது குடும்பம், கணவர், உடன்பயின்ற மாணவர்கள், ஆசிரியர் என அனைவரும் மிகவும் ஆதரவு கொடுத்ததாகக் கூறும் இவர், இவரது நோக்கத்தை எதிர்த்து கேள்வி எழுப்பிய ஒரே ஆள் ஃப்ளையிங் கிளப்பில் வேலை செய்த ஒரு ஊழியர் மட்டுமே என்றும் குறிப்பிடுகிறார். முதல் பெண் விமானியாகப் பறந்ததற்குப் பிறகு தனியாக லாகூர் ஃப்ளையிங் கிளப் விமானம் ஒன்றில் ஆயிரம் மணி நேரம் பறந்த பிறகு விமானியாக உரிமம் பெற்றார்.\n\nஇவர் கணவர் பி. டி. ஷர்மா ஒரு விமான விபத்தில் 1939 ஆம் ஆண்டு மரணமடைந்தார். அதன் பிறகு தொழில்முறை விமானியாகத் தகுதி பெற விரும்பி இவர் ஜோத்பூர் சென்றார். அந்த சமயத்தில் இரண்டாம் உலகப்போர் துவங்கியதால் உள்நாட்டு விமானப் பயிற்சிகள் தடைபட்டது. எனவே, தனது தொழில்நிலை விமானியாகும் திட்டத்தை ஒத்தி வைத்துவிட்டு மீண்டும் லாகூர் சென்று மேயோ கலைக் கல்லூரியில் ஓவியம் கற்று வங்காள முறை ஓவியத்தில் நுண்கலையில் பட்டயப் படிப்பை முடித்தார்.\n\nSection::::சுதந்திர இந்தியாவில் சரளாவின் வாழ்க்கை.\nநாடு சுதந்திரம் அடையும் நாள் அருகாமையில் வரும் பொழுது பாகிஸ்தானில் கலவரங்கள் அதிகரித்தது. பெண்கள் அவர்களது கணவர் அல்லது வீட்டில் பிற ஆண்கள் இறக்க நேர்ந்தால் எதிரிகள் கையில் சீரழியாமல் இருக்க, நஞ்சுண்டு உயிரை மாய்த்துக்கொள்ள அறிவுறுத்தப்பட்டு நச்சுப்பொட்டலங்கள் வழங்கப்பட்டன. கைம்பெண்ணாக இரு சிறுமிகளுடன் இருந்த சரளாவை டெல்லிக்குச் சென்றுவிடும்படி ஆலோசனை வழங்கப்பட்டது. அவரும் நிலைமையை உத்தேசித்து தனது மகள்களுடன் புகைவண்டியில் டெல்லிக்கு இடம் பெயர்ந்தார்.\n\nடெல்லியில் ஓவியங்களை வரைந்தும், ஆடை ஆபரணங்களை வடிவமைத்தும் விற்பனை செய்து ஒரு தொழிலதிபராக சரளா வாழ்க்கையைத் துவக்கினார். மகரிஷி சாமி தயானந்த சரஸ்வதி துவக்கிய ஆரிய சமாஜத்தின் வழிநடந்த இவர், அந்த சமாஜத்தின் இந்துமத சீர்திருத்தக் கொள்கைகள் மற்றும் தனது பெற்றோர் தந்த ஆதரவினால் மீண்டும் பி.பி. தாக்ரல் என்பரை 1948 ஆம் ஆண்டு மறுமணம் புரிந்து கொண்டார். தனது தொழில்முறை விமானி பயிற்சியினைத் தொடர்ந்த சரளா 1948 ஆம் ஆண்டு தொழில்முறை விமானி உரிமமும் பெற்றார். அப்பொழுது செய்தித்தாளில் வெளிவந்த, ராஜஸ்தான் அரச குடும்பத்தின் அரச குடும்ப விமானத்திற்குப் பெண் விமானி தேவை என்ற விளம்பரத்திற்கு விண்ணப்பித்தார். ராஜஸ்தான் ஆல்வாரின் அரசியின் விமானத்தின் தனிப்பட்ட சிறப்பு விமானியாக ஆறு மாதங்கள் அப்பணியை மேற்கொண்டார். \n\nமார்ச் 15, 2009 இல் உயிர்நீத்த சரளா தனது வாழ்நாட்களின் பிற்பகுதியில் ஆடை ஆபரணங்களை வடிவமைக்கும் பணியில் முழு ஈடுபாடு காட்டினார். அச்சுப்பட்டை ஓவியங்களால் இவர் வடிவமைத்த சேலைகளும், கைவினை ஆபரணங்களும் பலராலும் விரும்பப்பட்டன. அவரது வாடிக்கையாளர்களில் இந்தியப் பிரதமர் ஜவஹர்லால் நேருவின் சகோதரி விஜயலக்ஷ்மி பண்டிட் குறிப்பிடத் தகுந்த ஒருவர்.\n\n\n"}
{"id": "194096", "url": "https://ta.wikipedia.org/wiki?curid=194096", "title": "சூத்திரர் எழுச்சி (திரைப்படம்)", "text": "சூத்திரர் எழுச்சி (திரைப்படம்)\n\nசூத்திரர் எழுச்சி அல்லது சூத்திர: த ரைசிங் (Shudra: The Rising) என்பது 2012 ஆம் ஆண்டு வெளிவந்த ஓர் இந்தி மொழித் திரைப்படம் ஆகும். இத் திரைப்படம் இந்து சாதி முறையைப் பற்றியது ஆகும். இப் படத்தை சஞ்சீவ் யெய்சுவால் (Sanjiv Jaiswal) இயக்கினார். இது அம்பேத்கர் அவர்களுக்கு காணிக்கை செய்யப்பட்டுள்ளது.\n"}
{"id": "194098", "url": "https://ta.wikipedia.org/wiki?curid=194098", "title": "கே. ஆர். டேவிட்", "text": "கே. ஆர். டேவிட்\n\nகே. ஆர். டேவிட் ஈழத்து எழுத்தாளர் ஆவார். புதினம், குறு­ம்புதினம், சிறுகதை, உருவகக்கதை, இலக்கிய, அரசியல் ஆய்வு எனப் பல்துறைகளில் எழுதி வருபவர்.\n\nஇலங்கை, சாவகச்சேரியைப் பிறப்­பி­ட­மாகக் கொண்ட இவர் 1966 ஆம் ஆண்டு முதல் எழுதி வருகிறார். இவரது “எழு­தப்­ப­டாத வர­லாறு” என்ற சிறு­கதை தரம் எட்டு தமிழ்­மொ­ழியும் இலக்­கி­யமும் பாட­நூலில் இடம் ­பெற்­றுள்­ளது. சாவகச்சேரி பிரதேச உதவிக் கல்விப் பணிப்பாளராகப் பணியாற்றி ஓய்வு பெற்றவர்.\n\n"}
{"id": "194100", "url": "https://ta.wikipedia.org/wiki?curid=194100", "title": "தமிழ் மொழியில் உள்ள கிழக்கத்திய வரலாற்று சுவடிகள் (நூல்)", "text": "தமிழ் மொழியில் உள்ள கிழக்கத்திய வரலாற்று சுவடிகள் (நூல்)\n\nதமிழ் மொழியில் உள்ள கிழக்கத்திய வரலாற்று சுவடிகள் (\"Oriental historical manuscripts in the Tamil language\"; எழுத்துப்பெயர்ப்பு: ஓறியன்டல் இசுத்தோரிக்கல் மன்யுசிகிரிட்சு இன் த டமில் லாங்குவேச்) என்பது யே. சி. ரெய்லர் என்பவரால் தமிழ் வரலாற்றுச் சுவடிகளை மொழிபெயர்த்து ஆங்கில மொழியில் 1835 ஆம் ஆண்டு வெளியிடப்பட்ட தொகுப்பு நூல் ஆகும். இது ஆங்கில மொழியில் பெரிதும் எழுதப்பட்டு இருக்கிறது. சுவடிகளின் தமிழ் மூலங்கள் இடம்பெறுகின்றன. இது இரண்டு தொகுதிகளைக் கொண்டது. தமிழில் வெளிவந்த முதல் நூல் பட்டியல்களில் இதுவும் ஒன்றாகும். இந்த நூல் இணைய ஆவணகத்தில் இலவசமாகப் படிக்கத் தரவிறக்கக் கிடைகிறது.\n\n"}
{"id": "194104", "url": "https://ta.wikipedia.org/wiki?curid=194104", "title": "பழவங்காடி கணபதி கோயில்", "text": "பழவங்காடி கணபதி கோயில்\n\nபழவங்காடி கணபதி கோயில் (\"Pazhavangadi Ganapathy Temple\") இந்தியாவின் கேரளா மாநிலத் தலைநகரான திருவனந்தபுரம் கிழக்குக் கோட்டைப் பகுதியில் அமைந்துள்ளது. இக்கோவிலின் மூலவிக்ரகம் \"ஸ்ரீமகாகணபதி\" (வினாயகர்) ஆகும். இக்கோவிலின் வினாயகர் சிலையானது, வலது காலை மடித்து உட்கார்ந்த நிலையில் அமைக்கப்பட்டுள்ளது. மேலும் இக்கோவிலில் \"ஸ்ரீகணபதி\"யின் சிலையானது 32 வெவ்வேறு விதமான வடிவங்களில் அமைக்கப்பட்டுள்ளது. இக்கோவிலானது திருவனந்தபுரம் பத்மநாபசாமி கோயிலுக்கு மிக அருகில் அமைந்துள்ளது. மேலும் இக்கோவிலில் தர்மசாஸ்தா, துர்கை அம்மன், நாகராஜா ஆகிய கடவுள் சிலைகள் அமைக்கப்பட்டுள்ளன.\n\nSection::::வரலாறு.\nமுதலில் இக்கோவிலானது முதலில் நாயர்களால் நிர்மாணித்து பராமரிக்கப்பட்டது. இவர்கள் பத்மனாபபுரம் அரண்மனையில் திருவாங்கூர் அரசவையில் போர்வீரர்களாக இருந்தனர். பின்னர் இந்திய ராணுவத்தின் கீழ் திருவாங்கூர் சமஸ்தானம் வந்த பின்னர் இக்கோவிலானது இந்திய ராணுவத்தால் பராமரிக்கப்பட்டது.\n\nSection::::வழிபாடுகள்.\nஇக்கோவிலின் முக்கிய வழிபாடு தேங்காய் உடைத்து வழிபாடு செய்வதாகும். மேலும் கணபதி ஹோமம் செய்யப்படுகிறது. அப்பம், மோதகம் போன்றவையும் வழிபாட்டின் போது இங்கு படைக்கப்படுகிறது.\n\nSection::::திருவிழாக்கள்.\nஇக்கோவிலின் முக்கியத் திருவிழா வினாயகர் சதுர்த்தி ஆகும். மேலும் \"கணேஷ் ஜெயந்தி\", \"விரத சதுர்த்தி\", \"சங்கஸ்தி சதுர்த்தி\" போன்ற வழிபாடுகளும் நடக்கும். திருவோணம், விஜயதசமி, விஷூ மற்றும் மகா சிவராத்திரி நாட்களில் சிறப்பு வழிபாடு செய்யப்படும்\n\nSection::::உடைக் கட்டுப்பாடு.\nவழக்கமான எல்லாக் கேரளா கோயில்களைப் போலவே இங்கும் பாரம்பரிய உடை அணிந்தவர்கள் மட்டுமே அனுமதிக்கப்படுவர். ஆண்கள் கீழே வேட்டி எனப்படும் முண்டு அணிந்து, மேலே சட்டை அணியாமலும் செல்ல வேண்டும். பெண்கள் பாரம்பரிய உடையான சேலை அணிந்து செல்ல வேண்டும்.\n\nSection::::அமைவிடம்.\nஇக்கோயிலானது திருவனந்தபுரம் தொடர்வண்டி நிலையத்திலிருந்து 0.5 கிலோமீட்டர்கள் தொலைவில் இருக்கிறது. இக்கோவிலின் அமைவிடம் .\n"}
{"id": "194105", "url": "https://ta.wikipedia.org/wiki?curid=194105", "title": "தி. சதாசிவ ஐயர்", "text": "தி. சதாசிவ ஐயர்\n\nமுகாந்திரம் தி. சதாசிவ ஐயர் (1882 - நவம்பர் 27, 1950) ஈழத்துத் தமிழறிஞரும், எழுத்தாளரும், புலவரும் ஆவார்.. பல வடமொழி இலக்கியங்களைத் தமிழில் மொழிபெயர்த்துள்ளார்.\n\nSection::::வாழ்க்கைக் குறிப்பு.\nசதாசிவ ஐயர் யாழ்ப்பாணம் தெற்கு அளவெட்டியில் பெருமாக்கடவை என்னும் ஊரில் 1882 ஆம் ஆண்டு தியாகராஜ ஐயர், செல்லம்மாள் ஆகியோருக்குப் பிறந்தார். இவர் கல்வித் துறையில் ஆசிரியராக, தலைமை ஆசிரியராக, பாடசாலைப் பரிசோதகராகப் பணியாற்றிப் பின்னர் இலங்கையின் வடக்கு, கிழக்கு மாகாணங்கள் இணைந்த கல்வி மாவட்டத்துக்கு வித்தியாதரிசியாக (Director of Education) பணியில் இருந்தார்.\n\nSection::::எழுத்துப் பணி.\nசமக்கிருதம், தமிழ், ஆங்கிலம் ஆகிய மூன்று மொழிகளில் தேர்ச்சி பெற்றிருந்தார். காளிதாசரின் இருது சங்காரம் என்னும் காப்பியத்தை இருது சங்கார காவியம் என்ற பெயரில் தமிழில் பாடல்கள் எழுதியுள்ளார். தேவி தோத்திர மஞ்சரி, தேவி மாநச பூசை அந்தாதி ஆகிய நூல்களையும் தமிழில் எழுதி வெளியிட்டுள்ளார். \n\nமட்டக்களப்பு மாவட்டத்தில் வழங்கும் நாட்டார் பாடல்களைத் தொகுத்து வசந்தன் கவித்திரட்டு என்னும் நூலாக வெளியிட்டுள்ளார். அத்துடன் மட்டக்களப்பு நாட்டுப் பாடல்கள் கொண்ட ஏட்டுப் பிரதிகளைத் தேடி எடுத்து அவற்றை அச்சேற்றி நூலாக வெளியிட்டார். இவை தவிர குழந்தைகளுக்காகப் பிள்ளைப் பாட்டு நூல் வெளிவரவும் ஐயர் உதவினார்.\n\nSection::::இதழாசிரியர்.\nஆரிய திராவிட பாஷா விருத்திச் சங்கத்தினர் 1942 ஆம் ஆண்டில் வெளியிட்ட \"கலாநிதி\" என்ற பத்திரிகைக்கு ஆசிரியராக இருந்து பணியாற்றியுள்ளார். 1945 இல் சுவதர்மபோதம் என்ற மும்மாத இதழுக்கு ஆசிரியராக இருந்தார்.\n\nSection::::சமூகப் பணிகள்.\nயாழ்ப்பாணத்தில் பல தமிழ் பண்டிதர்களை உருவாக்கிய ஆரிய திராவிட பாஷா விருத்திச் சங்கத்தை நிறுவியதில் முக்கிய பங்காற்றியவர் சதாசிவ ஐயர். சங்கம் நடாத்திய பிரவேச பண்டிதர், பால பண்டிதர், பண்டிதர் சோதனைகளில் தேறியவர்களுக்கு பள்ளிகளில் ஆசிரிய நியமனம் கிடைக்க வழி செய்தார்.\n\nதனது சொந்தச் செலவில் சுன்னாகம் கதிரமலை தேவஸ்தானம் எதிரில் பிராசீன பாடசாலை என்ற பெயரில் பாடசாலை ஒன்றை அமைத்தார். இப்பாடசாலையில் தமிழும் சம்க்ருதமும் தக்க அறிஞர்களைக் கொண்டு பயிற்றுவிக்கப்பட்டு வந்தன. புகழ் மிக்க தமிழறிஞர் வித்துவ சிரோமணி சி. கணேசையர் இப்பாடசாலைக்கு பொறுப்பாக இருந்துள்ளார்.\n\nSection::::பட்டம்.\nசதாசிவ ஐயர் சமூகத்துக்கு ஆற்றிய பணிகளைக் கௌரவிக்குமுகமாக இலங்கை அரசு அவருக்கு முகாந்திரம் என்னும் கௌரவ பட்டத்தை அளித்துச் சிறப்பித்தது.\n\n\n"}
{"id": "194120", "url": "https://ta.wikipedia.org/wiki?curid=194120", "title": "எட்டுத் திக்கும் மதயானை", "text": "எட்டுத் திக்கும் மதயானை\n\nஎட்டுத் திக்கும் மதயானை எழுத்தாளர் நாஞ்சில் நாடனால் எழுதப்பட்ட புதினம் ஆகும். பூலிங்கம் என்ற கதாப்பாத்திரத்தின் வழியாக வாழ்வின் போராட்டங்களையும் சிக்கல்களையும் விவரிக்கிறது இப்புதினம். எட்டுப் பக்கமும் மதம் பிடித்த யானை நின்றால் எப்படியிருக்கும் வாழ்க்கை? அதைப் போல துன்பங்கள் சூழ்ந்த வாழ்வைப் பேசுகிறது இப்புதினம். இந்நூலை ஆ.மாதவனுக்கும், நீல.பத்மநாபனுக்கும் சமர்ப்பணம் செய்துள்ளார்.\n\nSection::::கதைச் சுருக்கம்.\nபூலிங்கமும், செண்பகமும் ஒரே கல்லூரியில் பயிலுகின்றனர். இருவரும் வெவ்வேறு சாதியைச் சார்ந்தவர்கள். கல்லூரியில் ஒரு நாள் பூலிங்கம் செண்பகத்திடம் பேசியதால் பூலிங்கத்தை செண்பகத்தின் அப்பா ஊரில் வைத்து அடித்துவிடுகிறார். அவமானமடைந்த பூலிங்கம் செண்பகம் வீட்டு வைக்கோல் போரைக் தீக் கொளுத்திவிட்டு மும்பை செல்கிறான். அங்கு வயிற்றுப் பசிக்காக மது, கஞ்சா மற்றும் சாராயம் கடத்துகின்றான். சில நாட்கள் சிறையிலும் இருக்கின்றான். பிற மொழிகளையும் கற்றுக் கொள்கின்றான். செண்பகத்திற்கும் பூலிங்கத்திற்கும் தவறான தொடர்பு இருந்திருக்கலாம் என்ற வதந்தியால் செண்பகத்திற்கு திருமணம் நடைபெறாமல் இருக்கிறது. பின்னர் மும்பையில் வேலை பார்க்கும் ஒருவருக்கும் செண்பகத்திற்கும் திருமணம் நடக்கிறது. மும்பையில் செண்பகம் பூலிங்கத்தை தற்செயலாக சந்திக்கின்றான். செண்பகத்தின் கணவனுக்கும் செண்பகத்துக்குமான உறவு நிலை சரியில்லை. கடைசியில் பூலிங்கமும் செண்பகமும் இணைந்து வாழலாம் என முடிவு செய்கின்றனர்.\n\nSection::::ஆசிரியர் கூற்று.\nஇப்புத்தகத்தின் பின்னட்டையில்,\n\nபடைப்பு என்பது உள்ளாடையின் உள்ளறையில் வைத்துப் பாதுகாத்துத் திரியும் ஒன்றல்ல என்பதால் களவடிக் கொள்கிறார் எந்த நாணமும் இன்றி.\n\nஎனக் குறிப்பிடுகிறார்.\n\nSection::::வெளி இணைப்புகள்.\nநாஞ்சில் நாடனின் இணையதளம்\n"}
{"id": "194121", "url": "https://ta.wikipedia.org/wiki?curid=194121", "title": "ரேன்டி சேக்மன்", "text": "ரேன்டி சேக்மன்\n\nரேன்டி வேன் சேக்மன் (\"Randy Wayne Schekman\", பிறப்பு: டிசம்பர் 30, 1948) கலிபோர்னியா பல்கலைக்கழகத்தில் பணிபுரியும் அமெரிக்க உயிரணு உயிரியலாரும், \"த புரோசிடிங்சு ஆஃவ் த நேசனல் அக்காடமி ஆஃவ் சயன்சு\" என்னும் ஆய்விதழின் முன்னாள் தலைமை பதிப்பாசிரியரும் ஆவார்.\n\n2011இல் இவர் 2012இல் துவங்கவிருந்த eLife இன் தலைமை பதிப்பாசிரியராக அறிவிக்கப்பட்டார். 1992இல் இவர் தேசிய அறிவியல் கழகத்தின் உறுப்பினராக்கப்பட்டார்.\n\n2013இல் இவருக்கும் ஜேம்ஸ் ரோத்மன், தாமஸ் சூடாஃப் ஆகியோருக்கும் மருத்துவம் அல்லது உடலியங்கியலுக்கான நோபல் பரிசு வழங்கப்பட்டது.\n\nSection::::வாழ்க்கைச் சுருக்கம்.\nமினசோட்டா செயின்ட் பாலில் இவர் பிறந்தார். கலிபோர்னியா பல்கலைக்கழகம், லாஸ் ஏஞ்சலசில் இளங்கலையும், 1975இல் இசுட்டான்போர்டு பல்கலைக்கழகத்தில் முனைவர் பட்டமும் பெற்றார்.\n"}
{"id": "194123", "url": "https://ta.wikipedia.org/wiki?curid=194123", "title": "கனிவு (சிறுகதைத் தொகுப்பு)", "text": "கனிவு (சிறுகதைத் தொகுப்பு)\n\nகனிவு, எழுத்தாளர் வண்ணதாசன் அவர்களின் சிறுகதைத் தொகுப்பு ஆகும். இத்தொகுப்பு முதலில் 1992-ல் வெளிவந்தது. இத்தொகுப்பிலுள்ள சிறுகதைகள் குங்குமம், குமுதம், இந்தியா டுடே, சுபமங்களா மற்றும் காலச்சுவடு இதழ்களில் வெளியானவை. இத்தொகுப்பிலுள்ள கதைகளில் ஒன்றான \"கனிவு\" என்பதே இப்புத்தகத்தின் பெயராகவும் அமைந்துள்ளது. \n\nஇத்தொகுப்பைப் பற்றி,\n\nஎன வண்ணதாசன் கூறியுள்ளார்.\n\nSection::::சிறுகதைகள்.\nஇப்புத்தகத்தில் \nஆகிய சிறுகதைகள் உள்ளன.\n\n"}
{"id": "194125", "url": "https://ta.wikipedia.org/wiki?curid=194125", "title": "உருபெருக்கும் கண்ணாடி", "text": "உருபெருக்கும் கண்ணாடி\n\nஉருப்பெருக்கும் கண்ணாடி (\"Magnifying glass\") என்பது ஒரு குவி வில்லையாகும். இது ஒரு பொருளின் உருப்பெருக்கப்பட்ட படிமத்தைப் பெறுவதற்காகப் பயன்படுத்தப்படுகிறது. இவ்வில்லையின் குவியத்திற்கும் வில்லைக்குமிடையே ஒரு பொருளை வைத்தால் அப்பொருளின் படிமம் பெரிதாகத் தெரியும்.\n\nஉருப்பெருக்கம் (Magnification ) என்பது ஒளியியல் கருவிகளில் முடிவில் பெறப்படும் படிமத்தின் நீளத்திற்கும் பொருளின் உண்மையான நீளத்திற்குமுள்ள விகிதமாகும்.\n\n"}
{"id": "194126", "url": "https://ta.wikipedia.org/wiki?curid=194126", "title": "விண்ணோடம் 2", "text": "விண்ணோடம் 2\n\nஸ்பேஸ்ஷிப்டூ (\"SpaceShipTwo\") என்பது விண்வெளிச் சுற்றுலாவுக்காக உருவாக்கப்பட்ட துணை விண்வெளிப் பாதை வான் செலுத்தி விண்ணூர்தி ஆகும்.\n\nஉலகக் கோடீஸ்வரர்களில் ஒருவரான பிரபல தொழிலதிபர் ரிச்சர்ட் பிரான்சன் என்பவர் இங்கிலாந்தைச் சேர்ந்தவர். இவர் வர்ஜின் குழுமம் பெயர்களில் உலகின் பல பகுதிகளிலும் விமான சேவைகள் நடத்தி வருகிறார். இவர் விண்வெளிச் சுற்றுலாவுக்கான ஏற்பாடுகளை முழு வீச்சில் செய்து வருகிறார். \nஇதற்காக 150 லட்சம் ரூபாய் வரை ஒவ்வொருவரிடமும் வசூலித்து வருகிறார்.\n\nSection::::விமானம்.\nஇதற்காக '‘ஒயிட் நைட் டூ’' என்ற விமானத்தைப்பயன்படுத்த முடிவு செய்துள்ளார். ஒயிட் நைட் டூ கொண்டுசெல்லும் \"ஸ்பேஸ்ஷிப் டூ\" என்ற குட்டி விமானத்தை விண்வெளியில் அது பறக்க விடும் என்று கூறப்பட்டுள்ளது.\nஸ்பேஸ்ஷிப் டூ எனப்படும் இந்தகுட்டி விமானம் ஒயிட் நைட்டின் கீழ்ப் பகுதியில் பொருத்தப்பட்டிருக்கும், இதில் தான் விண்வெளி சுற்றுலா போகும் பயணிகள் இருப்பார்கள் இது சுமார் 52 ஆயிரம் அடி உயரம் வரை பறக்கும் சக்திகொண்டது. ஒயிட்நைட்டில் இருந்து விடுபட்டு அசுர வேகத்தில் பறக்கத் தொடங்கும் வகையில் வடிவமைக்கப்பட்டுள்ளது. மேல் எழும்ப மட்டுமே ஒயிட் நைட் டூ உதவி தேவை கீழே தானாக இறங்கும் வசதி உள்ளது.\n\nSection::::பயணம்.\nஇதன் பயணம் மொத்தம் இரண்டரை மணி நேரம் தான், அதிலும் விண்வெளியில் இருக்கும் நேரம் 6 நிமிடங்கள் மட்டுமே என்பது குறிப்பிடத்தக்கது. இதில் 6 பேர் மட்டுமே பயணிக்க முடியும்.\n\nSection::::சோதனை ஓட்டம்.\n2014ம் ஆண்டு நவம்பர் 3ம் தேதி நடந்த சோதனை ஓட்டம் தோழ்வியில் முடிந்தது\n\n"}
{"id": "194141", "url": "https://ta.wikipedia.org/wiki?curid=194141", "title": "தளிப்பறம்பு ராஜராஜேஸ்வரர் கோயில்", "text": "தளிப்பறம்பு ராஜராஜேஸ்வரர் கோயில்\n\nராஜராஜேஸ்வர கோயில் (\"Rajarajeshwara Temple\") இந்தியாவின் கேரளா மாநிலத்தில் கண்ணூர் மாவட்டத்தில் தளிபரம்பு எனும் இடத்தில் அமைந்துள்ளது. இக்கோவில் கேரளாவின் பிரசித்தி பெற்ற 108 சிவாலயங்களில் ஒன்றாகும். தென் இந்தியாவில் பிற கோயில்களில் ஏற்படும் பிரச்சனைகளுக்கு பக்தர்கள் இக்கோவிலில் வந்து பிரசன்னம் பார்ப்பது வழக்கம். பிரசன்னம், கோயிலின் வெளியே அமைந்துள்ள ஒரு பீடத்தில் வைத்து பார்க்கப்படும். இந்துக்கள் அல்லாதவர்கள் இக்கோயிலுக்குள் நுழையத் தடை விதிக்கப்பட்டுள்ளது.\n\nSection::::வரலாறு.\nஇக்கோயிலானது 11 ஆம் நூற்றாண்டின் முற்பகுதியில் கட்டப்பட்டது. இக்கோயிலில் உள்ள சிவலிங்கம் பல்லாயிரக்கணக்கான ஆண்டுகள் பழமையானது. ராமர் சீதையைக் காப்பாற்ற இலங்கைக்குச் சென்று போரில் வென்ற பின் இங்கே வந்து சிவனை வணங்கியதாகச் சொல்லப்படுகிறது. அதன் காரணமாய் இக்கோயிலின் \"நகஸ்கார மண்டமதினுள்\" இன்றும் யாரையும் அனுமதிப்பதில்லை. இக்கோயிலில் சிவனும் விஷ்ணுவும் சேர்ந்து ராஜராஜேஸ்வரராக இருக்கின்றனர். இக்கோயிலில் இருந்த ஏழு அடுக்கு கோபுரமானது திப்பு சுல்தானால் 18 ஆம் நூற்றாண்டில் இடிக்கப்பட்டது. இடிக்கப்பட்ட கோபுரத்தின் சிதறல்கள் கிழக்கு வாசலில் கிடக்கின்றன. இக்கோபுரத்தை முன்னின்று இடித்தவரை பாம்பு கடித்து விட்டதால் அதன் பின் தொடர்ந்து இடிக்கவில்லை என்பது செய்தி. அதன் பின் இங்கே இருந்த நம்பூதிரிகள் திருவாங்கூர் பகுதிக்கு குடிபெயர்ந்துவிட்டனர்.\n\nSection::::வழிபாடு.\nஇக்கோயிலில் மற்ற சிவன் கோயிலைப் போல் வில்வ இலை வழிபாட்டிற்குப் பயன்படுத்தப்படுவதில்லை. அதற்குப் பதிலாக துளசி இலை பயன்படுத்தப்படுகிறது. காலை பூஜையும், மதிய பூஜையும் முடிந்த பின் கோயிலானது நண்பகல் 12 மணிக்கு அடைக்கப்படும். பின்னர் மாலை 5 மணிக்கு மீண்டும் கோயில் திறக்கப்பட்டு 6:30 மணிக்கு தீபாராதனை நடைபெறும். இரவு 8 மணிக்கு கோவிலானது அடைக்கப்படும். சிவராத்திரி விழா இங்கு சிறப்பாகக் கொண்டாடப்படும். இக்கோவிலில் கூடியாட்டம் மற்றும் சாக்கைக் கூத்து ஆகியவை நடக்கும்.\n\nSection::::சச்சரவு.\nஇக்கோயிலில் இந்துக்கள் அல்லாதோர் நுழைவதற்கான தடை இருந்த போதும், 2006 ஆம் ஆண்டு ஜூலை மாதம் கிறித்துவரான திரைப்பட நடிகை மீரா ஜாஸ்மின் இக்கோயிலினுள் நுழைந்தது பெரிய சர்ச்சையை உருவாக்கியது. பின்னர் அதற்கான பரிகார பூஜைக்கான தொகையை மீரா ஜாஸ்மின் கோயில் நிர்வாகத்திடம் ஒப்படைத்து தனது செயலுக்கு மன்னிப்பும் கோரினார்.\n"}
{"id": "194142", "url": "https://ta.wikipedia.org/wiki?curid=194142", "title": "பத்மாவதி", "text": "பத்மாவதி\n\nபத்மாவதி என்பவர் வைணவ பெண் தெய்வமாவார். இவர் ஆகாசராஜன் எனும் சோழமன்னனுக்கும் தரணி தேவிக்கும் மகளாக பிறந்து வெங்கடாசலபதி என்ற திருமாலின் அவதாரத்தின் மனைவியும் ஆனவர். இவரை \"அலர்மேல் மங்கை தாயார்\" என்றும் அழைக்கின்றனர்.\n\nSection::::பெயர்க் காரணம்.\nஆகாசராஜன் ஏர் உழும் பொழுது கிடைத்த பேழையில், ஆயிரம் இதழ்க்கொண்ட தாமரை மலர் மீது கிடந்தமையால் அலர்மேல் மங்கை எனப்பெயரிட்டு வளர்த்தான். 'அலர்' என்றால் தாமரை, 'மங்கை' என்றால் நற்குணங்கள் பொருந்திய பெண். தாமரை மலர் மீது நற்குணங்கள் பொருந்திய பெண்ணாக வீற்றிருப்பவள் என்ற பொருளில் அலர்மேல்மங்கை என்று அழைக்கின்றனர். இப்பொருளைக்கொண்ட பதமே வடமொழியில் \"பத்மாவதி\" என்றும், அலர்மேல்மங்கை எனும் தமிழின் திரிபே \"அலமேலு மங்கா\" என தெலுங்கிலும் கன்னடத்திலும் அழைக்கப்பட்டுவருகிறது.\n\nSection::::முன்வரலாறு.\nதிருமாலின் இராம அவதார காலத்தில் வேதவதி என்ற திருமாலின் பக்தை இராமரை திருமணம் செய்ய விரும்பியதாகவும், ஆனால் ராமன் தான் இந்த அவதாரத்தில் ஏகபத்தினி விரதத்தை பூண்டுள்ளைமையால், அடுத்து வரும் கலியுகத்தில் தான் எடுக்கப்போகும் சீனிவாச அவதாரத்தில் இவளை ஏற்று மணம் முடிக்க வரம் கொடுத்தாகவும் கூறப்படுகிறது.\n\nSection::::திருமணம்.\nபத்மாவதியை மணம் முடிக்க திருமால் வெங்கடாசலபதியாக பூலோகம் வந்தார். ஆகாசராஜனின் எல்லைக்குட்பட்ட வகுளாதேவியின் ஆசிரமத்தில் தங்கி, பத்மாவதியை மணம் செய்து கொண்டார். இத்திருமணத்திற்காக குபேரனிடம் ஆயிரம் வராகன் பொன்னை கடனாகப் பெற்றதாக புராணங்கள் கூறுகின்றன.\n\n"}
{"id": "194156", "url": "https://ta.wikipedia.org/wiki?curid=194156", "title": "மித்ரநந்தபுரம் மும்மூர்த்தி கோயில்", "text": "மித்ரநந்தபுரம் மும்மூர்த்தி கோயில்\n\nமித்ரநந்தபுரம் மும்மூர்த்தி கோயில் (\"Mithrananthapuram Trimurti Temple\") இந்தியாவின் கேரளா மாநிலத்தில் அமைந்துள்ளது. கேரளாவில் இந்த ஒரு கோயில் மட்டுமே சிவன், பிரம்மா மற்றும் விஷ்ணு ஆகிய மூன்று தெய்வங்களையும் ஒரே கோயிலுள் கொண்டுள்ளது. இக்கோயிலானது திருவனந்தபுரம் பத்மநாபசாமி கோயிலின் மேற்குப் புறத்தில் அமைந்துள்ளது.\n\nSection::::தெய்வங்கள்.\nஇக்கோயிலினுள் சிவன், விஷ்ணு மற்றும் பிரம்மா ஆகிய சிலைகள் உள்ளன. மேலும் விநாயகர் மற்றும் நாகராஜா கடவுள் சிலைகளும் உள்ளன. கடவுள் பிரம்மனின் சிலை உட்கார்ந்த விதத்திலும், கடவுள் விஷ்ணுவின் சிலை நின்றவாக்கிலும் அமைக்கப்பட்டுள்ளது. எல்லாக் கடவுள் சிலைகளும் கிழக்கு நோக்கி அமைந்துள்ளன.\n\nSection::::வரலாறு.\nஇக்கோயிலின் மூலத்தைப் பற்றிய எந்தவித ஆதாரபூர்வத் தகவல்களும் இல்லை. முன்பு இக்கோயிலானது திருவனந்தபுரம் பத்மநாபசாமி கோயிலின் நிர்வாகத்தின் கீழ் இருந்தது.. முக்கிய முடிவுகளை எடுப்பதற்கு முன் திருவாங்கூர் அரசர்கள் இக்கோயிலை வழிபாடு செய்துள்ளனர். \"சுயநந்துர புராணத்தின்\" படி இக்கோயிலானது பொது வருடம் 1168 (C.E 1168 அல்லது பொ.ஊ 1168) கட்டப்பட்டதாகத் தெரிவிக்கிறது. வரலாற்று ஆவணங்களின் படி இக்கோயில் பொ.ஊ 1196-ல் புதுப்பிக்கப்பட்டது. மீண்டும் இக்கோயிலானது பொ.ஊ 1748-ல் திருவிதாங்கூர் சமஸ்தானத்தை ஆண்ட ராஜா மார்த்தாண்ட வர்மா அவர்களால் புதுப்பிக்கப்பட்டது. இப்போது இக்கோயிலானது திருவாங்கூர் தேவஸ்வம் வாரியத்திடம் இருக்கிறது. முன்பு இக்கோயிலின் பராமரிப்பை திருவாங்கூர் மற்றும் கொச்சி சமஸ்தானங்கள் இணைந்து செய்தன.\n\nSection::::திருவிழாக்கள்.\nஇக்கோயிலில் மகாசிவராத்திரி விழா சிறப்பாகக் கொண்டாடப்படும்.\n"}
{"id": "194157", "url": "https://ta.wikipedia.org/wiki?curid=194157", "title": "பிரான்சுவா எங்கிலேர்", "text": "பிரான்சுவா எங்கிலேர்\n\nபிரான்சுவா, பேரன் எங்கிலேர் (\"François, Baron Englert\", (; பிறப்பு: 6 நவம்பர் 1932) என்பவர் பெல்ஜிய கருத்தியல் இயற்பியலாளர் ஆவார். இவருக்கும் பீட்டர் இக்சிற்கும் இணை அணுத் துகள்கள் நிறையின் தோற்றம் குறித்த தத்துவார்த்த கண்டுபிடிப்புகளுக்காக 2013ஆம் ஆண்டு இயற்பியலுக்கான நோபல் பரிசு அளிக்கப்பட்டது. இவர் பிரசெல்சு திறந்த பல்கலைக்கழகத்தின் (Université libre de Bruxelles) முன்னாள் பேராசிரியர் ஆவார். இவர் 2010ஆம் ஆண்டின் சாகுராய் பரிசு, 2004ஆம் ஆண்டின் வுல்ஃப் பரிசு முதலிய பல பரிசுகளை வென்றுள்ளார். அண்டவியல், சரக்கோட்பாடு, புள்ளியியல் இயற்பியல் முதலிய பல துறைகளில் பெரும் பங்களிப்புகளை செய்துள்ளார். 2013ஆம் ஆண்டின் ஆதூரியா இளவரசர் விருதினை பீட்டர் ஹிக்ஸ் மற்றும் ஐரோப்பிய அணு ஆராய்ச்சி நிறுவனத்தோடு இணைந்து இவர் பெற்றுள்ளார்.\n"}
{"id": "194166", "url": "https://ta.wikipedia.org/wiki?curid=194166", "title": "கால்நடைத் தீவன ஊழல்", "text": "கால்நடைத் தீவன ஊழல்\n\nகால்நடைத் தீவன ஊழல் (English:\"Fodder Scam\") என்பது பீகார் மாநிலத்தில் நடைபெற்ற ஊழல் ஆகும்.\nபீகாரில் 1990-ஆம் ஆண்டு முதல்வராகப் பதவி வகித்த லாலு பிரசாத் யாதவ் ஆட்சியில் கால்நடைத் தீவனம் வாங்கியதில் ஊழல் நடைபெற்றதாகக் குற்றச்சாட்டு எழுந்தது. அதையடுத்து உரிய விசாரணை கோரி வழக்குரைஞர்கள் சிலர் பாட்னா உயர்நீதிமன்றத்தில் பொது நல வழக்கு தொடர்ந்தனர். இந்த மனுவை விசாரித்த உயர்நீதிமன்றம் கால்நடைத் தீவன ஊழல் தொடர்பாக நடுவண் புலனாய்வுச் செயலகம் (சிபிஐ) விசாரணை நடத்த உத்தரவிட்டது. இந்த வழக்கில் சுமார் 13 ஆண்டுகள் பல்வேறு கட்ட விசாரணைகள் நடைபெற்று வந்தன.\n\nஇதையடுத்து லாலு பிரசாத் யாதவுக்கு 5 ஆண்டு ஜெயில் தண்டனையும் ரூ.25 லட்சம் அபராதமும் விதிக்கப்பட்டது.\nஇந்தத் தண்டனையின் காரணமாக, உச்ச நீதிமன்றத்தின் தீர்ப்பின்படி, லாலு பிரசாத் யாதவின் எம்.பி. பதவி பறிக்கப்படுவதுடன், அவரால் 6 ஆண்டுகளுக்கு தேர்தலில் போட்டியிட முடியாத நிலை ஏற்பட்டுள்ளது. \n"}
{"id": "194171", "url": "https://ta.wikipedia.org/wiki?curid=194171", "title": "அப்துல்ரகிம்", "text": "அப்துல்ரகிம்\n\nஎஸ். அப்துல்ரகிம் ஓர் தமிழக அரசியல்வாதி. ஆவடி தொகுதியிலிருந்து தமிழகச் சட்டப்பேரவை உறுப்பினராகத் தேர்ந்தெடுக்கப்பட்டவர். தமிழக அரசின் பிற்படுத்தப்பட்டோர் மற்றும் சிறுபான்மையினர் நலத் துறை அமைச்சராகப் பணியாற்றிவருகிறார். இவர் அனைத்திந்திய அண்ணா திராவிட முன்னேற்றக் கழகம் கட்சியைச் சார்ந்தவர்.\n"}
{"id": "194174", "url": "https://ta.wikipedia.org/wiki?curid=194174", "title": "அஸ்லம் பாஷா", "text": "அஸ்லம் பாஷா\n\nதமிழ், உருது மற்றும் ஆங்கிலத்தில் பேசக்கூடிய ஆற்றல் பெற்றவர். பி.ஏ(சி.எஸ்) பட்ட படிப்பு படித்தவர்.\nSection::::சட்டமன்ற உறுப்பினராக.\n \n"}
{"id": "194186", "url": "https://ta.wikipedia.org/wiki?curid=194186", "title": "ஆர். கே. ஸ்ரீகண்டன்", "text": "ஆர். கே. ஸ்ரீகண்டன்\n\nஆர். கே. ஸ்ரீகண்டன் (R. K. Srikantan) (ஜனவரி 14 1920 - பெப்ரவரி 17 2014 ) தென்னிந்தியாவைச் சேர்ந்த கருநாடக இசைப் பாடகர் ஆவார்.\n\nSection::::ஆரம்பகால வாழ்க்கை.\nகர்நாடக மாநிலத்தின் ருத்ரபட்டணம் எனும் ஊரில் பிறந்தவர். இவரின் தந்தை ஆர். கிருஷ்ணசாஸ்த்ரி ஹரிகதை வித்துவான் ஆவார். ஸ்ரீகண்டனின் தாத்தா நாராயணசுவாமி என்பவர் ஒரு வீணையிசைக் கலைஞராவார். ஆரம்பத்தில் தந்தையாரிடம் இசையினைக் கற்ற ஸ்ரீகண்டன் பின்னர் தனது சகோதர் ஆர். கே. வேங்கடராம சாஸ்த்ரியிடம் மேற்கொண்டு இசையினைக் கற்றுக்கொண்டார். மைசூரிலுள்ள பனுமையா உயர்பள்ளியில் பள்ளிக்கல்வியினை முடித்தபிறகு, மைசூரின் மகாராஜா கல்லூரியில் பி.ஏ., பட்டம் பெற்றார்.\n\nSection::::தொழில் வாழ்க்கை.\nஅரியக்குடி இராமானுஜ ஐயங்கார், முசிரி சுப்பிரமணிய ஐயர், மைசூர் வாசுதேவாசார், மகாராஜபுரம் விஸ்வநாத ஐயர் போன்ற அக்காலத்து புகழ்பெற்ற இசைக் கலைஞர்களிடம் பாடம் கேட்டு தன்னை தொடர்ந்து மேம்படுத்திக் கொண்டார் ஸ்ரீகண்டன்.\n\nSection::::மறைவு.\nஸ்ரீகண்டன் பெப்ரவரி 17, 2014 அன்று பெங்களூரில் காலமானார்.\n\nSection::::சிறப்புகள்.\nஇவரின் பாட்டுமுறை, நாகசுவர பாணியில் அமைந்திருந்ததாக இசை விமரிசகர்கள் கருதுகிறார்கள். அதிக அளவு நாகசுவர இசையினை இவர் கேட்டு வளர்ந்ததே இதற்குக் காரணம் என கருதப்படுகிறது.\n\nஇவரின் 60 ஆண்டுகளுக்கும் மேலான இசைப்பணியில், இரண்டு மணி நேரக் கச்சேரியைத் தனது 92-வது வயதிலும் ஸ்ரீகண்டனால் தர முடிந்தது. \n\n\n\nSection::::உசாத்துணை.\n'நாத முனி' எனும் தலைப்பிலமைந்த கட்டுரை (பக்கம் எண்: 32), தினமணி இசைவிழா மலர் (2011-2012)\n"}
{"id": "194188", "url": "https://ta.wikipedia.org/wiki?curid=194188", "title": "ஒரு துவக்கும் ஒரு மோதிரமும்", "text": "ஒரு துவக்கும் ஒரு மோதிரமும்\n\nஒரு துவக்கும் ஒரு மோதிரமும் (\"A Gun & a Ring\"), 2013 ஆம் ஆண்டு கனடாவில் தயாராகி, வெளியான ஒரு தமிழ்த் திரைப்படமாகும். இது சூன் 19, 2013 அன்று சீனாவின் சாங்காய் நகரில் நடைபெற்ற பன்னாட்டுத் திரைப்பட விழாவில், போட்டிக்காகத் திரையிடப்பட்ட படங்களுள் ஒன்றாகும். 112 நாடுகள் மற்றும் பிராந்தியங்களிலிருந்தும் போட்டிக்காக சமர்ப்பிக்கப்பட்ட 1655 திரைப்படங்களில் 14 படங்கள் மட்டுமே போட்டிக்குத் தேர்வாகியிருந்தது குறிப்பிடத்தக்க ஒன்று.\n\nஇத்திரைப்படத்தை 1999 என்னும் திரைப்படத்தை இயக்கிய லெனின் எம்.சிவம் எழுதி இயக்கியுள்ளார்.\n\n\n\n\n"}
{"id": "194193", "url": "https://ta.wikipedia.org/wiki?curid=194193", "title": "கோழிக்கோடு மருத்துவக் கல்லூரி", "text": "கோழிக்கோடு மருத்துவக் கல்லூரி\n\nகோழிக்கோடு மருத்துவக் கல்லூரி (Calicut Medical College) இந்தியாவின் கேரளா மாநிலத்தில் கோழிக்கோடு எனும் ஊரில் அமைந்துள்ளது. இக்கல்லூரியானது 1957-ல் நிமாணிக்கப்பட்டது. இந்தப்பகுதியின் முக்கிய மருத்துவக் கல்லூரியாக இது விளங்குகிறது.இதுதான் கேரளாவில் தொடங்கப்பட்ட இரண்டாவது மருத்துவக் கல்லூரி ஆகும். இம்மருத்துவக் கல்லூரி வளாகத்தினுள் அரசு பல் மருத்துவமனை, அரசு செவிலியர் கல்லூரி, மருந்தகக் கல்லூரி, மகப்பேறு மற்றும் குழந்தைகள் நலம் ஆகிய மருத்தவமனைகள் அமைந்துள்ளன. இம்மருத்துவக் கல்லூரி கோழிக்கோடு பல்கலைக் கழகத்தோடு இணைக்கப்பட்டுள்ளது. கேரள மக்கட்தொகையில் 40 விழுக்காடு மக்களுக்கு இது சேவை செய்கிறது.\n\nSection::::அமைவிடம்.\nஇக்கல்லூரி 270 ஏக்கர் (1.1சதுர கிலோமீட்டர்கள்) பரப்பளவில் கோழிக்கோடு நகரத்தின் கிழக்கே 10 கிலோமீட்டர்கள் தொலைவில் அமைந்துள்ளது. கோழிக்கோடு தொடர்வண்டி நிலையத்திலிருந்து கிழக்கே 10 கிலோமீட்டர்கள் தொலைவிலும், கோழிக்கோடு சர்வதேச விமான நிலையத்திலிருந்து 30 கிலோமீட்டர்கள் தொலைவிலும், தேசிய நெடுஞ்சாலை 212-லிருந்து (NH 212) 5 கிலோமீட்டர்கள் தொலைவிலும்அமைந்துள்ளது.\n\nSection::::வரலாறு.\n1957 ஆம் ஆண்டு மே மாதம் 29 ஆம் தியதி கேரளா மாநில ஆளுனர் டாக்டர். ராமகிருஷ்ண ராவ் என்பவரால் இக்கல்லூரிக்கு அடிக்கல் நாட்டப்பட்டது. மருத்துவர். கே. என். பிஷாரடி இக்கல்லூரியின் முதல் முதல்வராகப் பணியாற்றினார். இக்கல்லூரியின் அனைத்து பூர்வாங்கப் பணிகளும் 1959 ஆம் ஆண்டு மார்ச் மாதம் 15 ஆம் தியதி முடிவுற்றன.\n\nSection::::மாணவர்கள்.\n1957-ல் வருடத்திற்கு 50 மாணவர்கள் வீதம் கல்விகற்கச் சேர்த்துக் கொள்ளப்பட்டனர். பின்னர் மாணவர்களின் எண்ணிக்கை 150 முதல் 200 வரை உயர்த்தப்பட்டது. முதற் குழு மாணவர்கள் 1956 ஆம் ஆண்டு சேர்ந்தனர். 2013 ஆண்டு சேர்ந்த மாணவர்கள் 57 வது குழுவாகும். மேலும் இக்கல்லூரி பல உயர்கல்வி வகுப்புகளையும் நடத்துகிறது.\n"}
{"id": "194194", "url": "https://ta.wikipedia.org/wiki?curid=194194", "title": "கருப்பரான மோசே", "text": "கருப்பரான மோசே\n\nகருப்பரான மோசே (330–405), (கொள்ளைக்காரான மோசே அல்லது எத்தியோப்பியரான மோசே) என்பவர் நான்காவது நூற்றாண்டின் எகிப்தில் வாழ்ந்த கடும் தவம் செய்த துறவியும் கத்தோலிக்க குருவும் குறிப்பிடத்தக்க பாலைவனத் தந்தையருள் ஒருவரும் ஆவார். இவர் அறப் போராட்ட திருத்தூதர் (apostle of non-violence) எனவும் அழைக்கப்படுகின்றார்.\n\nSection::::தொடக்கக்கால வாழ்க்கை.\nஒரு எகிப்திய அரசு அதிகாரியின் அடிமையாக இருந்தவர் மோசே. திருடியதாற்காகவும் கொலை செய்ததாக சந்தேகிக்கப்பட்டும், இவர் பணிநீக்கம் செய்யப்பட்டார். பின்னர் இவர் கொள்ளைக்காரர்கள் கும்பல் ஒன்றின் தலைவர் ஆனார். நைல் பள்ளத்தாக்கில் பயங்கரவாத வன்முறை செயல்களில் ஈடுபட்டு வந்தார். இவர் வடிவில் மிகவும் பெரியதாயும் ஆதிக்கம் செலுத்துபவராகவும் இருந்தார்.\n\nSection::::மனமாற்றமும் துறவு வாழ்வும்.\nஒரு சமயம், கொள்ளை நடத்த சென்ற இடத்தில் ஒரு நாய் குரைத்ததால் மோசே தனது திட்டத்தினை நிரைவேற்ற இயலவில்லை. அதனால் அவர் அதன் உரிமையாளர் மீது பழிவாங்கும் நோக்கோடு அவரது வீட்டினை கொள்ளை இட மீண்டும் முயன்றார். நாய் மீண்டும் தடுக்கவே, தனது கோவத்தை தனிக்க தனது ஆடுகளில் சிலவற்றை கொன்றார். ஒருமுறை உள்ளூர் அதிகாரிகளிடமிருந்து தப்பிக்கும் முயற்சியாக அலெக்சாந்திரியாவுக்கருகே இருந்த ஸ்கேடீஸ் என்னும் பாலைவனத்தில் வாழ்ந்துவந்த துறவிகளிடம் அடைக்களம் புகுந்தார். அங்கு இருந்த துறவியரின் அர்ப்பண வாழ்வு, அவர்களின் அமைதி மற்றும் மனநிறைவு ஆகியவை மோசேவை ஆழமாக தாக்கியது. அதன் விளைவாக அவர் விரைவில் தனது பழைய வாழ்க்கையினை கைவிட்டு, ஒரு கிறிஸ்துவராக திருமுழுக்கு பெற்று, அத்துறவியர்களின் குழுவில் ஒரு துறவியாக இணைந்தார்.\n\nதுறவு வாழ்வு இவருக்க முதலில் கடினமாகவே அமைந்தது. இவரின் முரட்டு குனம் இவரை அடிக்கடி மனம் தளர வைத்தது. எனினும் தொடர்ந்து தனது ஆன்மீக வாழ்வில் முன்னேரி பல கடும் தவ முயற்சிகளில் ஈடுபட்டார். பின்னாட்களில் இவர் வட ஆப்ரிக்காவின் மேற்கு பாலைவனத்தில் இருந்த வனவாசிகளுக்கு ஆன்மீக தலைவரானார். அப்போது இவர் ஒரு குருவாக திருநிலைப்படுத்தப்பட்டார்.\n\nSection::::இறப்பு.\nஇவருக்கு 75 வயதானபோது, கி.பி. 405இல், பெர்பர்களின் ஒரு குழு மடத்தினை தாக்கி அதனை சூறையாட திட்டமிட்டிருப்பதாக இவருக்கு செய்தி வந்தது. இம்மடத்தில் இருந்த பிற துறவிகள் அவர்களை எதிர்த்து போராட விரும்பினாலும், இவர் அதற்கு அனுமதி வழங்கவில்லை. அம்மடத்தில் இருந்த ஏழு துறவிகளைத்தவிர மற்ற எல்லோரையும் பாதுகாப்பான இடத்திற்கு அனுப்பிவிட்டு படையெடுப்பாளர்களை கைவிரித்து வரவேற்றார். இவரும் இவருடன் மடத்தில் இருந்த எழுவரும் அப்படையெடுப்பாளர்களால் ஜூலை 1 அன்று கொல்லப்பட்டனர். இவர் ஒரு மறைசாட்சியாக கருதப்படுகின்றார்.\n"}
{"id": "194195", "url": "https://ta.wikipedia.org/wiki?curid=194195", "title": "ஏ. ஆர். மேனன்", "text": "ஏ. ஆர். மேனன்\n\nஏ. ஆர். மேனன் (A. R. Menon) (1886-1960) இந்தியாவின் கேரளா மாநிலத்தைச் சார்ந்தவர். காங்கிரஸ் கட்சியைச் சார்ந்த அரசியல்வாதி இவர். கேரளாவின் முதல் சுகாதாரத் துறை அமைச்சராகப் பணிபுரிந்தார்.\n\nSection::::வாழ்க்கை வரலாறு.\n1886 ஆம் ஆண்டு ஏப்ரல் மாதம் 6 ஆம் தியதி பிறந்தார். சென்னைப் பல்கலைக் கழகத்தில் மருத்துவம் படித்து மருத்துவராக ஆனாலும் பொதுச் சேவையில் அதிக அளவு ஈடுபட்டார். கொச்சி பகுதியின் சட்டமன்ற உறுப்பினராகத் தேர்தெடுக்கப்பட்டார். பின்னர் திருவாங்கூர் மற்றும் கொச்சி இரண்டும் இணைந்ததும் சட்டமன்ற உறுப்பினராக 1954 முதல் 1956 வரை பணிபுரிந்தார். இவர் திருச்சூர் நகராட்சியின் தலைவராக 14 ஆண்டுகள் செயல்பட்டார். மேலும் பாலக்காடு நகராட்சியின் தலைவராக இரண்டு முறை தெர்ந்தெடுக்கப்பட்டார். சென்னை பல்கலைக்கழகத்தின் (Madras University Senate) செனட் உறுப்பினர் பதவியையும் வகித்திருந்தார். திருச்சூர் தொகுதியில் சுயேட்சையாகப் போட்டியிட்டு வெற்றி பெற்று 05.04.1957 முதல் 31.07.1959 வரை நம்பூதிரிப்பாட் அமைச்சரவையில் சுகாதாரத் துறை அமைச்சராகப் பணிபுரிந்தார். தனது 74 ஆவது வயதில் 09.10.1960 அன்று மரணமடைந்தார்.\nஅவருக்கு கேரள சட்டமன்றம் 10.10.1960 அன்று அஞ்சலி செலுத்தியது.\n"}
{"id": "194197", "url": "https://ta.wikipedia.org/wiki?curid=194197", "title": "அரசு நூலகத்தில் உள்ள கிழக்கத்திய சுவடிகளின் நூற்பட்டியல் (ஆங்கில நூல்)", "text": "அரசு நூலகத்தில் உள்ள கிழக்கத்திய சுவடிகளின் நூற்பட்டியல் (ஆங்கில நூல்)\n\nஅரசு நூலகத்தில் உள்ள கிழக்கத்திய சுவடிகளின் நூற்பட்டியல் (A Catalog Raisonne of Oriental Manuscripts in the Government Library) என்பது 19 ஆம் நூற்றாண்டில் நடுப்பகுதியில் வெளியிடப்பட்ட ஒரு நூல் பட்டியல் ஆகும். இது சென்னையில் அமைந்திருத்த புனித ஜார்ஜ் கோட்டை நூலகத்தில் இருந்த சுவடிகளைப் பற்றிய விபரங்களைத் தொகுத்து மூன்று தொகுதிகளாக வெளியிடப்பட்டுளது. இதை வில்லியம் ரெய்லர் தொகுத்துள்ளார். இதன் முதல் தொகுதி 1857 ஆம் ஆண்டிலும், இரண்டாம் தொகுதி 1860 ஆம் ஆண்டிலும் மூன்றாம் தொகுதி 1862 ஆம் ஆண்டிலும் வெளிவந்தன. \n\nஇது தென்னிந்திய மொழிகளில் இருந்த பல பல்துறை நூல்களைப் பற்றிய விபரங்களைத் தருகிறது. குறிப்பாக பல அரிய பல்துறைத் தமிழ் நூல்களைப் பற்றிய விபரங்களை இது விரிவாகத் தருகிறது. \n\nஇந்த நூல் இணைய ஆவணகத்தில் எண்ணிமப்படுத்தப்பட்டு ஆவணப்படுத்தப்பட்டுள்ளது.\n\n"}
{"id": "194200", "url": "https://ta.wikipedia.org/wiki?curid=194200", "title": "இந்தியக் காப்பி விடுதி", "text": "இந்தியக் காப்பி விடுதி\n\nஇந்தியக் காப்பி விடுதி (Indian Coffee House) என்பது இந்தியாவின் பல பகுதிகளிலும் அமைந்திருக்கும் உணவு விடுதி ஆகும். இது தொழிலாளர்களின் கூட்டுறவு அமைப்பால் நடத்தப்படுகிறது. இந்தியா முழுவதும் கிட்டத்தட்ட 400 கிளைகளுடன் இயங்கி வருகிறது.\nSection::::வரலாறு.\nஇந்தியக் காப்பி விடுதியின் தொடர் நிறுவனங்கள் 1936 ஆம் ஆண்டு காப்பி செஸ் குழுவால் (Coffee Cess Committee) ஆரம்பிக்கப்பட்டது. இதன் முதல் நிறுவனம் மும்பையில் திறக்கப்பட்டது. 1950-ல் இந்தியா முழுமைக்கும் கிட்டத்தட்ட 50 கிளைகள் இயங்கிக் கொண்டிருந்தன. சில கொள்கை மாற்றங்களால் 1950 களின் மத்தியில் இந்நிறுவனம் தனது காப்பி விடுதிகள் அனைத்தையும் மூடும் முடிவை எடுத்தது. ஆனால் கம்யூனிஸ்ட் தலைவர் ஏ. கே. கோபாலனின் தலைமையில் தொழிலாளர்கள் இந்நிறுவனத்தை தங்கள் வசம் ஒப்படைக்கக் கோரி போராட்டம் நடத்தி அதில் வெற்றியும் பெற்றனர். பின்னர் இத்தொழிலாளர்கள் இணைந்து \"இந்தியத் காப்பித் தொழிலாளர்கள் கூட்டுறவு\" என்ற அமைப்பைத் தொடங்கினர். பின்னர் இந்தியக் காப்பி விடுதி என பெயர் மாற்றம் செய்யப்பட்டது. இதன் கூட்டுறவு அமைப்பு பெங்களூரில் 1957 ஆம் ஆண்டு ஆகஸ்டு மாதம் 19-ம் தியதி தொடங்கப்பட்டது. இவர்களின் முதல் இந்தியக் காப்பி விடுதி புதுதில்லியில் 27 ஆம் தியதி அக்டோபர் மாதம் 1957 -ல் ஆரம்பிக்கப்பட்டது. பின்னர் நாடு முழுவதும் இதற்குக் கிளைகள் தொடங்கப்பட்டன. 1958 ஆம் ஆண்டின் இறுதிக்குள் பாண்டிச்சேரி, திருச்சூர், லக்னோ, ஜபல்பூர், மும்பை, கொல்கத்தா, தலச்சேரி மற்றும் புனே ஆகிய இடங்களில் இந்தியக் காப்பி விடுதி திறக்கப்பட்டது. கேரளாவில்தான் அதிகபட்சமாக 51 இந்தியக் காப்பி விடுதிகள் அமைந்துள்ளன.\n\n"}
{"id": "194201", "url": "https://ta.wikipedia.org/wiki?curid=194201", "title": "காலின் மெக்கன்சியின் கிழக்கத்திய சுவடிகள் விபரப்பட்டியல் (ஆங்கில நூல்)", "text": "காலின் மெக்கன்சியின் கிழக்கத்திய சுவடிகள் விபரப்பட்டியல் (ஆங்கில நூல்)\n\nகாலின் மெக்கன்சியின் கிழக்கத்திய சுவடிகளினதும் பிற ஆவணங்களினதும் விபரப்பட்டியல் (Mackenzie Collection: A Descriptive Catalogue of the Oriental Manuscripts and Other Articles ) என்பது 1828 ஆம் ஆண்டு வெளிவந்த ஒரு விபரப்பட்டியல் ஆகும். இது பல தென்னிந்திய மற்றும் பிற மொழிகளில் இருந்த சுவடிகள் பற்றிய விபரங்களைத் தருகிறது. இவற்றுள் தமிழ்ச் சுவடிகளே பெரும்பான்மை. தமிழ்ச் சுவடிகளே பெரும்பான்மையாகக் கிடைத்துள்ளன என்று ஆசிரியர் குறிப்பிட்டுள்ளார். மேலும் மொழிகள் பற்றிய சுருக்கமான விபரிப்பையும் இந்த நூல் தருகின்றது. இந்த ஆசிரியர்களின் விபரிப்பில் அன்றைய கால இனவாதக் கருத்துத் தொனிகள் காணப்படுகின்றன. \n\nஇந்த நூல் இரண்டு தொகுதிகளைக் கொண்டது. இதனை இணைய ஆவணகத்தில் படிக்கலாம், தரவிறக்கலாம்.\n\n"}
{"id": "194202", "url": "https://ta.wikipedia.org/wiki?curid=194202", "title": "ஏ. கே. கோபாலன்", "text": "ஏ. கே. கோபாலன்\n\nஏ. கே. கோபாலன் (A. K. Gopalan அல்லது AKG) இந்தியாவின் கேரளா மாநிலத்தின் கண்ணூர் மாவட்டத்தைச் சார்ந்தவர். இவர் இந்திய நாடாளுமன்றத்தின் முதல் எதிர்க்கட்சி தலைவராவார். இவர் இந்திய கம்யூனிஸ்ட் கட்சியின் தலைவர்.\n\nSection::::வாழ்க்கை வரலாறு.\nஅக்டோபர் மாதம் 1ஆம் தியதி 1904 ஆம் ஆண்டு பேரலாசேரி எனும் வடகேரள ஊரில் பிறந்தார். கல்வியை தெல்லிசேரி எனும் ஊரில் கற்றார். கற்கும் போது தான் ஒரு ஆசிரியராக வரவேண்டும் என விரும்பினார். காந்தி இந்தியச் சுதந்திரப் போராட்டம் வலுப்பெற்ற போது, கோபாலனும் அவ்வியக்கத்தின் கிலாபாத் இயக்கத்தில் பங்கு பெற்றார். அதன் பின் முழுநேர மக்கள் பணி மற்றும் அரசியலில் ஈடுபட ஆரம்பித்தார். பின்னர் சிறைத்தண்டனை பெற்றார். சுதந்திரத்திற்குப் பின் இந்திய நாடாளுமன்றத்தின் முதல் எதிர்க்கட்சி தலைவராக பதவி வகித்தார். தனது 72 வது வயதில் மார்ச் மாதம் 22 ஆம் நாள் 1977-ல் மரணமடைந்தார்.\n\nSection::::இந்திய தேசியக் காங்கிரஸ்.\n1927 ஆம் ஆண்டு இவர் தன்னை இந்திய தேசியக் காங்கிரஸ் கட்சியில் இணைத்துக் கொண்டார். கட்சியின் சார்பில் நடைபெற்ற கதர் இயக்கம் மற்றும் அரிஜன முன்னேற்றத்தில் பெரும் பங்கு ஆற்றினார். உப்பு சத்தியாகிரகத்தில் ஈடுபட்டதற்காக 1930 சிறையில் அடைக்கப்பட்டார்.\nசிறையில் இருந்தபோது கம்யூனிஸ்ட் கட்சியின் கொள்கைகளால் ஈர்க்கப்பட்டார். 1937-ல் மலபார் பகுதியிலிருந்து சென்னைக்கு உண்ணாவிரத நடைபயணத்தைத் தொடங்கினார். இந்தியக் காப்பி விடுதியின் தொழிலாளர் போராட்டம் இவரது தலைமையில் நடந்தது.\n\nSection::::திருமண வாழ்க்கை.\nகோபாலன் மார்க்சியக் கட்சியைச் சேர்ந்த \"சுசீலா\"வை. இவருக்கு \"லைலா\" என்று ஒரு மகள் உண்டு. அவர் காசர்கோடு நாடாளுமன்ற உறுப்பினர் கருணாகரனை மணம் முடித்துள்ளார்.\n"}
{"id": "194208", "url": "https://ta.wikipedia.org/wiki?curid=194208", "title": "பெருஞ்சேம்பு", "text": "பெருஞ்சேம்பு\n\nபெருஞ்சேம்பு (\"Alocasia macrorrhizos\") என்பது அக்காசியா குடும்பத்தைச் சேர்ந்த, மலேசியாவுக்கும் குயின்ஸ்லாந்துக்கும் இடைப்பட்ட வெப்பமண்டல மழைக்காடுகளை தாயகமாகக் கொண்ட பூக்கும் தாவரமாகும்.\n\nபித்தம், மூலநோய், மலச்சிக்கல் ஆகிய நோய்களுக்கு இது மூலிகையாகப் பயன்படுத்தப்படுகின்றது.\n"}
{"id": "194216", "url": "https://ta.wikipedia.org/wiki?curid=194216", "title": "சிறுகுறிஞ்சா", "text": "சிறுகுறிஞ்சா\n\nசிறுகுறிஞ்சா அல்லது கோகிலம் (\"Gymnema sylvestre\") என்பது தென், மத்திய இந்தியா மற்றும் இலங்கையின் வெப்பமண்டலக் காடுகளை தாயகமாகக் கொண்ட மூலிகைச் செடி. இதன் இலைகளை அசைபோட்டால் இனிப்புச் சுவையை குறைத்துவிடும். இதற்கான காரணம் அதிலுள்ள ஜிம்னேமிக் அமிலமாகும். இது கிட்டத்தட்ட இரண்டாயிரம் வருடங்களாக நீரிழிவு நோய்க்கு பரிகாரமளிக்கும் மூலிகையாகப் பாவிக்கப்பட்டு வருகின்றது. ஆயினும், போதியளவு அறிவியல் ஆதாரங்கள் இதனை நிரூபிக்கவில்லை.\n\n"}
{"id": "194230", "url": "https://ta.wikipedia.org/wiki?curid=194230", "title": "வயலை", "text": "வயலை\n\nசங்க காலத்தில் வயலைக்கொடி வீட்டுத் தோட்டத்தில் வளர்க்கப்பட்டது. அதன் கொடி சிவப்பாக இருக்கும். அக்கால மகளிர் தனக்குத் தழையாடை செய்துகொள்ள இதனைப் பயன்படுத்தினர். (இக்காலத்தில் இதனைப் பசலைக்கொடி என்னும் பெயரால் வழங்கிவருகின்றனர். அத்துடன் சமைத்துண்ணும் கீரையாகப் பயன்படுத்துகின்றனர்.)\n\nSection::::வயலைக்கொடி பற்றிச் சங்க இலக்கியம் தரும் செய்திகள்.\nசங்க காலத்தில் வயலைக்கொடி வீட்டுத் தோட்டத்தில் வளர்க்கப்பட்டது. அதன் கொடி சிவப்பாக இருக்கும். அக்கால மகளிர் தனக்குத் தழையாடை செய்துகொள்ள இதனைப் பயன்படுத்தினர்.\n\nவீட்டு-மரத்தில் படர்ந்திருந்த வயலையையும், ஆம்பல் பூவையும் சேர்த்துத் தொடுத்து அவள் தனக்குத் தழையாடை தைத்துக்கொண்டாள்.\n\nவயலைச் செங்கொடிப் பிணையல் தைத்துச் சங்க கால மகளிர் உடுத்தித் தம்மை அழகுபடுத்திக்கொண்டனர்.\n\nவீட்டில் வளர்ந்திருந்த வயலைக் கொடியைக் கன்று போட்டிருந்த பசு தின்றது என்று அதனை ஓட்ட மனமில்லாமல், விளையாடிக்கொண்டிருந்த பந்தை நிலத்திலே எறிந்துவிட்டு, தனக்குத் தாய்மார் கொடுத்த பாலையும் வாங்கி உண்ணாமல் ஒரு பெண் தன் வயிற்றில் அடித்துக்கொண்டாள் \n\nவயலைக்குப் பந்தல் போட்டிருந்தனர் \n\nவயலைக்கொடி வேலியிலும் படர்ந்திருக்கும்.\n\nவீட்டுத் தோட்டத்தில் நட்டு வளர்த்த வயலைக்கொடி அங்கு வளர்ந்திருந்த பேக்கரும்பைச் சுற்றிக்கொண்டு படர்ந்ததாம்.\n\nவயலைச் செங்கொடியை நண்டு அறுக்கும் \n\nவயலை வளர்த்த அவள் தன் காதலனுடன் ஓடிப்போய்விட்டதால் வயலை வாடிவிட்டது.\n\nவளர்த்த வயலைக்கொடி வாடினும் பரவாயில்லை. அவள் தன் காதலனுடன் மகிழ்ந்து வாழட்டும் என்கிறாள் அவளது தோழி \n\nவயலையானது தன்னைத் தழையாடைக்குப் பறிக்கவில்லையே என வாடிக் கிடந்ததாம் \n\nவாடிய வயலைக்கொடி போல் பார்ப்பான் ஒருவனின் மருங்குல் (அடிவயிறு) இருந்ததாம் \n"}
{"id": "194233", "url": "https://ta.wikipedia.org/wiki?curid=194233", "title": "தொகைநூல்", "text": "தொகைநூல்\n\nபலரால் பாடப்பட்ட பாடல்களோ, நூல்களோ ஒரே தலைப்புப் பெயரின் கீழ் தொகுக்கப்பட்டுப் தரப்படும்போது அவை தொகைநூல்கள் எனப்படுகின்றன. இத் தொடரில் தொகை என்னும் சொல் 'கூட்டுத்தொகை', 'பெருக்குத்தொகை' என்பனவற்றில் கொள்ளப்படும் பொருள் பாங்கினது. இரண்டு சொற்கள் ஒரு சொல்லாகத் தொகுக்கப்பட்டிருக்கும் தொடரை வேற்றுமைத்தொகை, வினைத்தொகை, பண்புத்தொகை, உம்மைத்தொகை, உவமைத்தொகை, அன்மொழித்தொகை என்றெல்லாம் தொகைநிலைத் தொடராகக் குறிப்பிடுவது போன்றது இவ் வழக்கு. தொல்காப்பியம் தொகைச்சொல் , தொகைநிலை , தொகைமொழி , தொகைமொழிநிலை என்னும் தொடர்களால் இதனைக் குறிப்பிடுகிறது. தொகை என்னும் சொல் திருக்குறளிலும் இப் பொருளில் கையாளப்பட்டுள்ளது. \n\n"}
{"id": "194235", "url": "https://ta.wikipedia.org/wiki?curid=194235", "title": "துண்டுவாரி நேரியல் சார்பு", "text": "துண்டுவாரி நேரியல் சார்பு\n\nகணிதத்தில், துண்டுவாரி நேரியல் சார்பு (\"piecewise linear function\") என்பது நேர்கோட்டுப் பகுதிகளைக் கொண்டதொரு சார்பாகும். இச் சார்பு ஒரு துண்டுவாரிச் சார்பு. இதன் உள் ஆட்களங்களில் (துண்டுகளில்) வரையறுக்கப்பட்ட சார்புகள், கேண்முறைச் சார்புகளாக இருக்கும். இச்சார்பு ஒரு தொடர்ச்சியான சார்பாக இருந்தால் அதன் வரைபடம் ஒரு பல்கோண வளைவரையாகும்.\n\nதுண்டுவாரி நேரியல் சார்புகள் n-பரிமாண யூக்ளியன் வெளிகள், திசையன் வெளிகள், கேண்முறை வெளிகள் மற்றும் துண்டுவாரி பன்மடிகளில் வரையறுக்கப்படலாம். இங்கு நேரியல் என்பது நேரியல் உருமாற்றத்தை மட்டும் குறிக்காமல் பொதுவாக கேண்முறைச் சார்புகளையும் குறிக்கும். ஒன்றுக்கு மேற்பட்ட பரிமாணங்களில் ஒவ்வொரு துண்டின் ஆட்களமும் பல்கோணமாகவோ அல்லது பல்பரப்பாகவோ இருக்க வேண்டும். அப்பொழுதுதான் இச்சார்பின் வரைபடம் பல்கோண அல்லது பல்பரப்புத் துண்டங்களால் ஆனதாக இருக்கும்.\n\nதுண்டுவாரிச் சார்புகளின் முக்கியமான உள்வகைக்களுள் தொடர்ச்சியான துண்டுவாரி நேரியல் சார்புகளும், குவிவு துண்டுவாரி நேரியல் சார்புகளும் அடங்கும்.\n\nபொதுவாக, ஒவ்வொரு \"n\" -பரிமாணத் தொடர்ச்சியான துண்டுவாரி நேரியல் சார்பு \n\nformula_4 ஒரு குவிவு மற்றும் தொடர்ச்சியான துண்டுவாரி நேரியல் சார்பாக இருந்தால்: \n\nSection::::எடுத்துக்காட்டுகள்.\nஎன வரையறுக்கப்படும் சார்பு, நான்கு துண்டுகளைக் கொண்டுள்ளது. (இச்சார்பின் வரைபடம் படத்தில் காட்டப்பட்டுள்ளது. நேரியல் சார்பின் வரைபடம் ஒரு கோடாக இருக்கும் என்பதால் துண்டுவாரி நேரியல் சார்பின் வரைபடம் கோட்டுத்துண்டுகளையும் கதிர்களையும் கொண்டிருக்கும்.\n\nதுண்டுவாரி நேரியல் சார்புக்கு பிற எடுத்துக்காட்டுக்கள்: \n\nSection::::வளைவரைக்குப் பொருத்துதல்.\nஒரு வளைவரையைக் கூறெடுத்தும் (sampling) புள்ளிகளுக்கிடையே நேரியலான இடைச்செருகல் (interpolating) மூலமும் அவ் வளைவரைக்கு தோராயப்படுத்தலாம்.\n\nSection::::தரவிற்குப் பொருத்துதல்.\nபகுதிகள் ஏற்கனவே அறியப்பட்டவையாக இருந்தால், அவற்றின் மீதான நேரியல் உறவாக்கத்தைத் (linear regression) தனிதனியே காணலாம். எனினும் தொடர்ச்சி இதில் பாதுகாக்கப்படுவதில்லை\n\nபகுதிகள் ஏற்கனவே அறியப்படாதவையாக இருந்தால், உகந்த பிரிக்கும் புள்ளிகளைத் தேர்ந்தெடுப்பதற்கு, வர்க்கங்களின் எச்சக் கூட்டுத்தொகையைப் பயன்படுத்தலாம்.\n"}
{"id": "194236", "url": "https://ta.wikipedia.org/wiki?curid=194236", "title": "நரிவெங்காயம்", "text": "நரிவெங்காயம்\n\nநரிவெங்காயம் (\"Pancratium zeylanicum\", விசமுள்ளங்கி/விசமுள்ளங்கிக் கிழங்கு) என்பது ஓர் தண்டங்கிழங்கும் இந்தியாவிலும் இந்து சமுத்திர தீவுகளிலும் வளரும் பல்லாண்டு மூலிகைத் தாவரம் ஆகும். இது சிலவேளைகளில் வெதுவெதுப்பு தாவர வளர்ப்பிடங்களில் வளர்க்கப்படுகின்றது. நீரிருக்கும் வரை இது ஓயாமல் விளைச்சல் தரும். இது விதைகள், பக்கக்கிளைகள் என்பவற்றை உற்பத்தி செய்வதனூடாக இனப்பொருக்கம் செய்கின்றது. \n"}
{"id": "194240", "url": "https://ta.wikipedia.org/wiki?curid=194240", "title": "நீல எருக்கு", "text": "நீல எருக்கு\n\nநீல எருக்கு (\"Calotropis gigantea\", \"Crown flower\") என்பது கம்போடியா, இந்தோனேசியா, மலேசியா, பிலிப்பைன்சு, தாய்லாந்து, இலங்கை, இந்தியா, சீனா ஆகிய நாடுகளைத் தாயகமாகக் கொண்ட \"கலோட்ரோபிசு\" இனத் தாவரம்.\n\nஇது 4 மீட்டர் வளரும் தாவரம். இதன் பூக்கள் கொத்தாகவும் மிதுருவாகவும், வெள்ளை அல்லது மென் நீல நிறமுடையதாகக் காணப்படும். ஒவ்வொரு பூவும் ஐந்து முனை இதழ்களையும், நடுவிலிருந்து உயர்ந்த சிறிய அழகிய \"கிரீடத்தை\"யையும் கொண்டு மகரந்தக் கேசரத்துடன் காணப்படும். இதன் இலைகள் முட்டை வடிவிலும் இளம் பச்சை நிறத்தில், தண்டில் பால் கொண்டு காணப்படும்.\n\n"}
{"id": "194241", "url": "https://ta.wikipedia.org/wiki?curid=194241", "title": "வெள்ளெருக்கு", "text": "வெள்ளெருக்கு\n\nவெள்ளெருக்கு (\"Calotropis procera\", \"Sodom apple\") என்பது தென் ஆபிரிக்கா, வெப்பமண்டல ஆபிரிக்கா, மேற்கு ஆசியா, தென் ஆசியா ஆகிய இடங்களை தாயகமாகக் கொண்ட பூக்கும் தாவரம். இது பொதுவாக சொதோம் அப்பிள் என எபிரேயத்திலிருந்து மூலத்திலிருந்து அழைக்கப்படும். பச்சை உருண்டைக்காய்கள் பயனற்றவை, ஆயினும் அதன் நஞ்சுத்தன்மையுள்ள பால் சாறு மிகவும் கசப்புமிக்கதும், எண்ணெய் பிசுபிசுக்கிற்கு எதிரான பசை பூச்சாக மாறக்கூடியது.\n"}
{"id": "194242", "url": "https://ta.wikipedia.org/wiki?curid=194242", "title": "இதயத்துடிப்பு மானி", "text": "இதயத்துடிப்பு மானி\n\nஇதயத்துடிப்பு மானி (stethoscope) என்பது ஒரு மருத்துவ உபகரணம் ஆகும். இது மனிதன் அல்லது விலங்கின் உடலின் உட்பகுதியில் ஏற்படும் சப்தங்களைக் கேட்க மருத்துவர்களால் உபயோகிக்கப்படுகிறது. இது பெரும்பாலும் இதயம் மற்றும் நுரையீரல் ஆகியவை ஏற்படுத்தும் சப்தங்களைக் கேட்கப் பயன்படுத்தப்படுகிறது. இது மேலும் தமனி மற்றும் சிரையில் உள்ள இரத்த ஓட்டத்தின் சப்தத்தைக் கேட்கவும் பயன்படுகிறது. மேலும் இத்தகைய இதயத்துடிப்பு மானிகள் உள்ளீடற்ற கலன்களின் (vacuum chambers) கசிவை அறியவும் உதவுகின்றன. உடலில் இதயம் இருக்கும் மார்புப் பகுதியிலும், முதுகுப் பகுதியிலும் வைத்து பொதுவாக மருத்துவர்களால் பரிசோதனை செய்யப்படுகிறது.\n\nSection::::வரலாறு.\nஇதயத்துடிப்பு மானி கருவியைக் கண்டுபிடித்தவர் ரெனே லென்னக் என்கிற பிரெஞ்சு மருத்துவர். 1781-ல் பிறந்த இவரின் முழுப் பெயர் ரினே தியோஃபில் ஹையஸிந்த் லென்னே (Rene Theophilie Hyacinthe Laennec). தற்போது பரவலாக உபயோகிக்கப்படும் இதயத்துடிப்பு மானி 'பைனாரல் ஸ்டெத்’ (Binural Steth) என்பது. இதில் இரண்டு செவித் துண்டுகள், ஒரு மார்புத் துண்டு, ஆங்கில Y எழுத்துப் போன்ற குழாய் போன்றவை உள்ளன. மார்புத் துண்டு நோயாளியின் உடல் மீது வைக்கப்படுகிறது. செவித் துண்டுகள் மருத்துவரின் இரு காதுகளிலும் வைக்கப்படுகின்றன. குழல் வழியாக நோயாளியின் இதயச் சத்தங்களும், நுரையீரல் சத்தங்களும் கேட்கும். பைனாரல் இதயத்துடிப்பு மானி, 1855-ல் டாக்டர் கம்மன் என்பவரால் உருவாக்கப்பட்டது.\n\"இதயத்துடிப்பு மானி\" அணிவது மருத்துவர்களுக்கான குறியீடாகவும் கருதப்படுகிறது. 2012 ஆம் ஆண்டு நடந்த ஆய்வு ஒன்று \"இதயத்துடிப்பு மானி\" அணிவதால் மருத்துவர்களின் மீது உயர்ந்த நம்பிக்கையை ஏற்படுத்துகிறது என்கிறது .\n\nSection::::வகைகள்.\nஇதயத்துடிப்பு மானியில் கீழ்க்கண்ட வகைகள் உள்ளன,\n\nSection::::பராமரிப்பு.\nஇதயத்துடிப்பு மானியானது பொதுவாக ரப்பர் அல்லது நெகிழியால் செய்யப்படுகின்றன. இவற்றை ஆல்கஹால் அல்லது சோப்பினைக் கொண்டு சுத்தம் செய்ய வேண்டும்.\n"}
{"id": "194254", "url": "https://ta.wikipedia.org/wiki?curid=194254", "title": "கீதா (நடிகை)", "text": "கீதா (நடிகை)\n\nகீதா என்பவர் ஓர் தென்னிந்தியத் திரைப்பட நடிகை ஆவார். தெலுங்கைத் தாய்மொழியாகக் கொண்ட கீதா, தமிழ்த் திரைப்படமான பைரவியில் நடித்தார். பின்னர், பல்வேறு தமிழ், தெலுங்கு, மலையாளம் ஆகிய மொழிப் படங்களில் நடித்துள்ளார்.\n\nSection::::வாழ்க்கைக் குறிப்பு.\nபள்ளிக் கல்வியை பெங்களூரு பின்னீட் கல்லூரியில் கற்றார். சென்னையிலும் சில காலம் கல்வி கற்றார். 1997 ல் ஒரு சார்ட்டெர்ட் அக்கௌண்டன்டான வாசனை திருமணம் செய்துகொண்டார். தற்போது நியூயோர்க்கில் வசிக்கிறார்.\n\nSection::::திரை வாழ்க்கை.\n1978 ஆம் ஆண்டில் கீதா திரைத்துறையில் நுழைந்தார். பைரவி என்னும் முதல் தமிழ்த் திரைப்படத்தில் நடித்தார். இதில் ரஜினியின் சகோதரியாக நடித்தார். நிறைய மலையாளத் திரைப்படங்களிலும் நடித்துள்ளார். பஞ்சாக்னி என்னும் திரைப்படம் தொடங்கி 200 திரைப்படங்களில் நடித்துள்ளார். 1997 ல் கீதா திருமணத்தின் காரணமாக, பல காலம் நடிக்கவில்லை. பின்னர், சந்தோஷ்‌ சுப்ரமணியம் என்னும் தமிழ்த் திரைப்படத்தில் நடித்தார்.\n\n\n"}
{"id": "194255", "url": "https://ta.wikipedia.org/wiki?curid=194255", "title": "பஞ்சாக்னி", "text": "பஞ்சாக்னி\n\nஎம். டி. வாசுதேவன் நாயர் எழுதி ஹரிஹரன் இயக்கி, 1986-ல் வெளியான மலையாளத் திரைப்படம். மோகன்லால், கீதா, நதியா, திலகன், தேவன், நெடுமுடி வேணு உட்பட்டோர் முக்கிய வேடங்களில் நடித்துள்ளனர்.\n\n\n"}
{"id": "194256", "url": "https://ta.wikipedia.org/wiki?curid=194256", "title": "கார்மன் கோடு", "text": "கார்மன் கோடு\n\nகார்மன் கோடு (Kármán line) என்பது, புவியின் கடல் மட்டத்திலிருந்து 100 கிமீ (62 மைல்) உயரத்தில் இருப்பதாகக் கொள்ளப்படுகிறது. தோராயமாக, இதுவே புவியின் வளிமண்டலத்துக்கும் விண்வெளிக்குமான எல்லைக்கோடு ஆகும். இந்த வரையறையை பெடரேஷன் ஏரோனாடிக் இண்டர்நேஷனல் என்ற அமைப்பு ஏற்படுத்தி உள்ளது.\n\nஅங்கேரிய-அமெரிக்க பொறியியளாளரும் இயற்பியலாளருமான தியோடர் வான் கார்மன் (1881-1963) என்பவரின் பெயரில் இது வழங்கப்படுகிறது. அவர் வானூர்தியியல் மற்றும் விண்ணூர்தியியல் துறைகளில் பெரும் முன்னேற்றங்களுக்கு இட்டுச்சென்ற ஆராய்ச்சிகளைப் புரிந்தவராவார். இவரே முதன்முதலில், இத்தகைய உயரத்தில் வளிமண்டலம் மிகவும் லேசானதாக மாறும் காரணத்தால், இதற்குமேலான உயரங்களில் வானூர்திகள் பறப்பதற்குத் தேவையான ஏற்றத்தை உருவாக்க இயலாது என கணக்கிட்டுக் கூறியவர் ஆவார். ஆகையால், இந்த உயரத்தில் பறக்கும் வானூர்திகள் சுற்றுப்பாதை வேகத்தைவிட அதிக வேகத்தில் பறந்தால்தான் தமக்குத் தேவையான காற்றியக்கவியல் ஏற்றத்தை உருவாக்க இயலும். இக்கோட்டுக்குக் கீழே வளிமண்டல வெப்பநிலையும் சூரிய கதிர்வீச்சுடனான வினையாற்றலும் பெருத்த அளவில் மாறுபடுகின்றன, ஆகையால் இக்கோடு தெர்மோஸ்பியர் எல்லைக்குள் இருக்கிறது.\n"}
{"id": "194260", "url": "https://ta.wikipedia.org/wiki?curid=194260", "title": "மலபார் மாவட்டம்", "text": "மலபார் மாவட்டம்\n\n\"இக்கட்டுரை ஆங்கிலேயர் இந்தியாவை ஆண்டபோது இருந்த \"மலபார்\" மாவட்டத்தைப் பற்றியது\".\n\nமலபார் மாவட்டம் (Malabar District) இந்தியாவை ஆங்கிலேயர் ஆண்டபோது சென்னை மாகாணத்திற்கு உட்பட்ட ஒரு மாவட்டமாக இருந்தது. இந்த மாவட்டமானது சுதந்திரத்திற்குப் பின் மொழிவாரி மாநிலங்கள் பிரிப்பதற்கு முன் சென்னை மாநிலத்திற்குடபட்ட ஒரு மாநிலமாக இருந்தது. இம்மாவட்டம் தற்போதைய மாவட்டங்களான கண்ணூர், கோழிக்கோடு, வயநாடு, மலப்புறம், பாலக்காடு (ஆலத்தூர் மற்றும் சித்தூர் தாலுகாக்கள் தவிர்த்து) மற்றும் திருச்சூர் மாவட்டத்தின் சாவக்காடு தாலுகா ஆகிய பகுதிகளை உள்ளடக்கியதாக இருந்தது. தற்போதைய கர்நாடகத்தின் சில கடலோரப் பகுதிகளையும் உள்ளடக்கி இருந்தது. இம்மாவட்டமானது மேற்கே அரபிக்கடலையும் கிழக்கே மேற்குத் தொடர்ச்சி மலையையும் வடக்கே தென்கனரா மாவட்டத்தையும் தெற்கே கொச்சி சமஸ்தானத்தையும் எல்லைகளாகக் கொண்டிருந்தது. இம்மாவட்டமானது மொத்தம் 15,009 சதுர கிலோமீட்டர்கள் பரப்பைக் கொண்டிருந்தது. மேலும் 233 கிலோமீட்டர்கள் நீளமுள்ள கடற்கரையையும் கொண்டிருந்தது. மலபார் என்பதற்கு \"மலைநாடு\" என்று பொருள். கோழிக்கோடு மலபார் மாவட்டத்தின் தலைநகரமாக இருந்தது.\n\nஇந்துக்கள் முதன்மையாக உள்ள இந்தப் பகுதியில் கேரளாவின் பெரும்பாலான முஸ்லிம் மக்கள் இங்கு வாழ்கின்றனர். இவர்கள் மாப்பிளமார் என அறியப்படுகின்றனர். மேலும் தொன்மையான சிரியன் மலபார் கிறித்தவர்களும் இங்கு வாழ்கின்றனர்.\n\n\n\nSection::::உணவு.\nஇம்மாவட்டத்தில் \"மலபார் பிரியாணி\" புகழ் பெற்றது. \"அல்வா\"வும் இம்மாவட்டத்தின் சிறப்பான ஒன்று. கோழிக்கோடில் உள்ள முக்கிய சாலைக்கு மிட்டாய்த் தெரு என்று பெயர். இத்தெருவில் அதிக அல்வாக் கடைகள் இருந்ததால் இப்பெயர் பெற்றது. மேலும் இம்மாவட்டம் மெல்லிதான வாழைப்பழ வறுவலுக்கும் (நேந்திரங்காய் வறுவல்) புகழ் பெற்றது. இங்கு கடல் உணவும் முக்கியமான உணவாகும். இப்பகுதியில் தற்காலத்தில் சீன மற்றும் அமெரிக்க உணவுகள் புகழ்பெற்றவை.\n\nSection::::உசாத்துணை.\nஇம்மாவட்டத்தைப் பற்றிய மேலதிக விவரங்களுக்கு 1887-ல் இரண்டு தொகுதிகளாக வெளிவந்த \"வில்லியம் லோகன்\" எழுதிய \"மலபார் மேனுவல்\" (Malabar Manual) என்ற புத்தகம் உதவியாக இருக்கும்.\n"}
{"id": "194262", "url": "https://ta.wikipedia.org/wiki?curid=194262", "title": "வாத்சல்யம் (1993 திரைப்படம்)", "text": "வாத்சல்யம் (1993 திரைப்படம்)\n\nகொச்சின் ஹனீபா இயக்கத்தில் மம்மூட்டி முதன்மை கதாபாத்திரத்தில் நடித்து வெளியான திரைப்படம். கீதா, சித்திக் முதலானோர் நடித்துள்ளனர். மிகச் சிறந்த நடிகருக்கான விருதை, கேரள அரசு, மம்மூட்டிக்கு வழங்கியது.\n\n\n"}
{"id": "194267", "url": "https://ta.wikipedia.org/wiki?curid=194267", "title": "சாஸ்த்ரா இராமானுஜன் பரிசு", "text": "சாஸ்த்ரா இராமானுஜன் பரிசு\n\nசாஸ்த்ரா இராமானுஜன் பரிசு (\"SASTRA Ramanujan Prize\"), தமிழ்நாட்டில் கும்பகோணத்திலுள்ள சாஸ்த்ரா பல்கலைக்கழகத்தாரால், ஒவ்வொரு ஆண்டும் சீனிவாச இராமானுஜன் ஆர்வம்கொண்ட துறைகளில் சாதனை புரிந்த இளம் கணிதவியலாளர் ஒருவரைத் தேர்ந்தெடுத்து அவருக்கு வழங்கப்படுகிறது. இப்பரிசு பெறுவதற்குரிய வயது வரம்பு 32 ஆக (இராமானுஜம் மரணமடைந்த போது அவரது வயது) வரையறுக்கப்பட்டுள்ளது. பரிசுத்தொகை $10,000.\n\n"}
{"id": "194273", "url": "https://ta.wikipedia.org/wiki?curid=194273", "title": "கேம் ஆஃப் த்ரோன்ஸ் (தொலைக்காட்சித் தொடர்)", "text": "கேம் ஆஃப் த்ரோன்ஸ் (தொலைக்காட்சித் தொடர்)\n\n‘அரண்மனை சதி’. வரலாற்றுப் புனைவுகளுக்கு மிக எளிதாக அமையக்கூடிய ப்ளாட் இதுவாக தான் இருக்கமுடியும். பெரும்பாலான புனைவுகள் இதை வைத்துதான் உருவாகி இருக்கின்றன. ஆட்சிக்கு உரித்தான ஒருவர் எங்கோ இருக்க, ஆட்சிக்கு சம்மந்தம் இல்லாத பலரும் சிம்மாசனத்திற்காக தந்திரம் செய்து அடித்துக் கொள்வதுதான் இந்த பிளாட். கேம் ஆப் த்ரோன்ஸ் நாடகமும் இந்த வகை தான். ஆனால் இது ஒரு ஃபேண்டஸி கதை. ஒரு காலத்தில் இங்கிலாந்தின் ராஜ்ஜியத்திற்காக லான்காஸ்டர் மற்றும் யார்க்குகளுக்கிடையே நடந்த யுத்தத்தை தழுவி நிறைய கற்பனையுடன் உருவாக்கப்பட்ட கதை இது.\nஏழு பெரும் தேசங்களை உள்ளடக்கிய ஒரு பெரிய ராஜ்ஜியத்தின் சக்ரவர்த்தி யார் என்று பலரும் சண்டையிட்டுக் கொள்வதே கதை. யார் சக்ரவர்த்தி என்று நாம் நம்புகிறோமோ அவர் இறந்துவிடுவார். அப்படி செய்தே அடுத்து யார் வரப் போகிறார், கதை என்ன என்ற க்யூரியாசிட்டியை தூண்டி விடுவார்கள். இந்த க்யூரியாசிட்டியும், கதை முழுக்க இருக்கும் எதிர்பாராத திருப்பங்களும்தான் திரைக்கதையை நகர்த்துகின்றன.\n\nபார்வையாளர்கள் மத்தியில் மிகுந்த எதிர்பார்ப்பை ஏற்படுத்தி அவர்கள் எதிர்பார்க்காத நேரத்தில் அவர்கள் எதிர்பார்த்திருந்த ஒன்றையோ அல்லது எதிர்பார்க்கத் தவறிய ஒன்றையோ செய்துவிடுவதே இந்த உத்தி. பாட்ஷா படத்தில் மாணிக்கத்தை கட்டி வைத்து அடிக்கப் போவார்கள். அவர் சண்டை போடப் போகிறார் என்று தான் எதிர்பார்ப்போம். ஆனால் செய்ய மாட்டார். அப்படியே விட்டிருந்தால் அங்கே எதிர்பார்ப்பு அதிகரித்திருக்காது. அவருக்காக சண்டையிட அவர் நண்பர்கள் பல திசைகளில் இருந்து வருவார்கள். இது தான் பில்ட் அப். அவர்களை வர வேண்டாம் என்று சொல்லிவிடுவார். அடி வாங்குவார். ஏதாவது நடக்காதா என்ற எதிர்பார்ப்பை உச்சத்திற்கு கொண்டு போய் எதுவும் செய்யாமல் காட்சியை முடித்துவிடுவார்கள். ஆனால் அடுத்து இடைவேளைக்கு முன்பு வரும் காட்சியில் யாரும் எதிர்பாராத நேரத்தில் வந்து சண்டை போடுவார். நேரடியாக இந்த காட்சியை வைத்திருந்தால் என்ன பில்ட் அப் இருந்திருக்கும்! அவர் திருப்பி அடிப்பார் என்பது நாம் எதிர்பார்த்த ஒன்று தான். ஆனால் நாம் எதிர்பார்க்காத தருணத்தில் அதை செய்கிறார். ரன் படத்திலும், கில்லி படத்திலும் இதுபோன்ற ஸ்வாரஸ்யமான  ஹீரோயிச காட்சிகளைப் பார்க்கலாம். க்யூரியாசிட்டியை கூட்டி நாம் எதிர்பார்த்ததை எதிர்பார்க்காத சமயத்தில் செய்யும் உத்தி இது.\n\nதமிழில் நாகா இந்திரா சௌந்தர்ராஜன் கூட்டணியில் வந்த சீரியல்களை தரமானதொரு எண்டர்டெயின்மெண்ட் என்று சொல்லலாம். அவர்களின் ‘ருத்ரவீணை’ நாடகம் முழுக்க யார் ருத்ரன் என்பதுதான் கேள்வி, கேம் ஆப் த்ரோன்ஸ் கதையில் யார் சக்கரவர்த்தி என்ற கேள்வியை போல. ஆனால் நாம் யூகித்த யாரையும் ருத்ரனாக்காமல், யூகிக்க தவறிய, கதையில் முக்கியமற்று வந்துப் போகும் ஒரு கதாபாத்திரத்தை ருத்ரனாக்கி கதையை முடிப்பார்கள். அவன் ஏன் ருத்ரன் என்பதற்கு ஒரு ஃபிளாஷ்பேக்கும் இருக்கும். இது எதிர்பார்ப்பைக் கூட்டி எதிர்பார்க்கத் தவறிய ஒன்றை வைத்து காட்சியையோ கதையையோ முடிக்கும் உத்தி.\n\nஇந்த நாடகத்தின் மூல நாவலை பல ஆயிரம் பக்கங்கள் எழுதிய R.R. மார்ட்டின், பாயிண்ட் ஆஃப் வியூ (POV) உத்தி மிக முக்கியமானது என்கிறார். இரண்டாம் உலகப் போரை பற்றி பேச வேண்டுமெனில் ஹிட்லர் பார்வையிலும் கதை நகரவேண்டும், ஜப்பான் பார்வையிலும் கதை நகரவேண்டும், முசோலினியின் கண்ணோட்டத்தையும் காண்பிக்க வேண்டும், அப்போதுதான் கதை முழுமை அடையும் என்கிறார். இந்த நாடகத்தில் லேன்னிஸ்டர், ஸ்டார்க், டைரல், பராத்தியன் என பல வம்சாவெளியை சேர்ந்தவர்களும் முக்கிய பாத்திரங்களாக வருகிறார்கள். இவர்கள் எல்லோரின் கண்ணோட்டதிற்கும் முக்கியத்துவம் தரப்பட்டு, அவர்கள் எல்லோரின் மனநிலையும் விவரிக்கப்பட்டிருக்கும் என்பதை கவனிக்க வேண்டும்.\n\nபொதுவாக நாவலில், கதையை நிறுத்தி கதையின் பின்னணியை, களத்தை விவரிக்க நிறைய அவகாசம் உண்டு. நாவலில் திடீரென்று கதையை யார் கண்ணோட்டத்தில் வேண்டுமானாலும் நகர்த்திடலாம்.  ஆனால் நாவலில் வரும் எல்லாவற்றையும் படத்தில் சொல்லிவிட முடியாதே! அதற்கு வாய்ஸ் ஓவர் பயன்படுத்திக்கொள்வது ஒரு உத்தி.\n\nஇங்கே அமெரிக்கன் ஹாரர் ஸ்டோரி நாடகத்தை உதாரணமாக சொல்லலாம். அந்த நாடகத்தில் coven என்ற சீசனில் வாய்ஸ் ஓவர் இல்லாமல் நகர்ந்துக் கொண்டிருக்கும் கதையில், ஒரு கட்டத்திற்கு மேல் ஒவ்வொரு பாத்திரத்திற்கும் வாய்ஸ் ஓவர் வைத்து அதன் மனநிலையை விவரித்திருப்பார்கள். பாத்திரங்கள் அனைவரும் சூனியக்காரிகள். அவர்களுள் அடுத்த தலைவி யார் என்ற கேள்வி தான் கதை. அங்கே கதாபாத்திரங்களின் அறிமுகத்தில் வாய்ஸ் ஓவர் தேவைப் படவில்லை. ஆனால் ஒவ்வொரு பாத்திரமும் transformation புள்ளியை அடைந்த பிறகு, அவர்கள் தங்களை retrospect செய்யும் விதமாக வாய்ஸ் ஓவர் அமைந்திருக்கும்.\n\nஆனால் கேம் ஆஃப் த்ரோன்ஸ் கதையில் வாய்ஸ் ஓவர் பயன்படுத்த தாங்கள் விரும்பவில்லை என்று இந்த நாடகத்தின் திரைக்கதை ஆசிரியர்கள் குறிப்பிட்டிருக்கிறார்கள். வாய்ஸ் ஓவருக்கு இணையாக கதாப்பாத்திரங்களின் மனநிலையை வெளிப்படுத்தும் இன்னொரு உத்தி ‘வசனம்’ என்கிறார்கள். இங்கே ஒவ்வொரு கதாபாத்திரமும் பேசும் வசனங்கள் தான் அவர்களின் மனநிலையை வெளிப்படுத்தும். எந்த கதையிலும் மனநிலைக்கு ஏற்பதானே ஒரு பாத்திரம் பேச போகிறது இதில் என்ன ஆச்சர்யம் என்று யோசிக்கலாம். அப்படி இல்லை. இங்கே சொல்வது காட்சிகளை மெருகேற்ற பயன்படும் ஸ்பெஷல் வசனங்கள் பற்றி. ஒரு கதாப்பாத்திரத்தின் மனநிலையை வெளிப்படுத்த வசனத்தில் இருக்கும் வீரியம் அதிகம் பயன்படும். அதனால், கதையை மெருகேற்ற வசனத்தை சேர்க்க முடிந்த இடத்தில் சேர்த்து விடலாம். வசனம் நீளமாக இருக்க வேண்டும் என்று அவசியமில்லை. ஆனால் conveying-யாக இருக்கவேண்டும்.\n\nநல்லவரா கெட்டவரா என்ற கேள்விக்கு ‘தெரியல’ என்ற ஒரு வார்த்தைதான் அத்தனை வருடம் வாழ்ந்த வேலு நாயக்கரின் மனநிலை. அதுதான் அந்த கதையின், கதாப்பத்திரத்தின் முடிவு. அந்த வசனம் இல்லாமலேயே படத்தை முடித்திருக்கலாம். ஆனால் அந்த கதாபாத்திரத்தின் ஆர்க் முழுமை அடைய அங்கே சேர்க்கபட்ட அந்த வசனம் பயன்படுகிறது.\n\nஇதை தவிர ஒரு பெரிய ‘செட்டிங்’ பற்றி பார்வையாளர்களுக்கு விளக்கவும்  வசனம் பயன்படும். இதை exposition அல்லது establishing எனலாம். புதையலை தேடி போகும் ஒரு கதையில் அவர்கள் எதை தேடி போகிறார்கள் எங்கே போகிறார்கள் என்று வாய்ஸ் ஓவரில் சொல்வது ஒரு உத்தி எனில், படத்தில் ஆரம்பத்திலேயே அறிமுகம் ஆகும் இரண்டு பாத்திரங்கள் தங்களுக்குள்ளான உரையாடலின் மூலம் அதை விவரிப்பது இன்னொரு உத்தி. இந்த நாடகத்தில் அந்த உத்தி தான் அதிகம். ஆனால் இது பல எபிசோட்கள் கொண்ட நாடகம் என்பதால் அவர்கள் பேசிக்கொள்வது சுவாரஸ்யமற்று தோன்றுவதற்கான வாய்ப்புகள் குறைவு. ஆனால் ஒரே படத்தில் பாத்திரங்கள் பேசிக் கொண்டே எல்லாவற்றையும் விவரிக்கிறார்கள் என்று வைப்பது சற்று சுவாரஸ்யக் குறைவை ஏற்படுத்தலாம். அதனால் காட்சிகளாக கதை சொல்ல முடிந்த இடத்தில் வசனங்களை திணிப்பதை தவிர்த்துவிடுவதே நல்லது.\n\nவசனம் என்றதும் வசனத்திற்காகவே பெயர் பெற்ற டைரியன் லேன்னிஸ்டர் பாத்திரத்தை நினைவு கூற வேண்டும். பல முக்கியமான தத்துவங்களை பேசும் குள்ள கதாபாத்திரம் இது. பல இடங்களில் கதையின் போக்கையே மாற்றிடும் பாத்திரமும் இதுதான்.\n\nஇதில் ஏராளமான பாத்திரங்கள் இருந்தாலும் இவர்கள் எல்லோரையும் இவர்களுக்குள் எங்கோ மறைந்திருக்கும் மனிதத்தன்மை தான் இணைக்கிறது என்று R.R. மார்ட்டின் குறிப்பிடுகிறார். ஆம். அந்த மனித தன்மை தான் Theme element. மிக கொடிய கெட்டவர்களுக்குள்ளும் அந்த தன்மை உண்டு. கெட்டவர்களாக இருப்பவர்களும் ராஜ்ஜியம் நிலையாக இருந்தால்தான் மக்கள் நன்றாக வாழ்வார்கள் என்று நம்புகிறார்கள். உண்மையில் இவர்களில் யாரும் ஒரெடியாக கெட்டவர்கள் கிடையாது. இவர்களின் ஒரு முகம் தான் கெட்டதாக இருக்கிறது. மற்றபடி அவர்களுக்குள்ளும் பல தூய்மையான குணங்கள் இருக்கத்தான் செய்கின்றன. அதே போல் நல்லவர்களாக வருபவர்களும் சந்தர்ப்பங்களில் பிறருக்கு துரோகம் செய்கின்றனர். எல்லாவற்றையும் இந்த திரைக்கதை விலாவரியாக விவரிக்கிறது. அதற்கான அவகாசம் கதையில் இருக்கிறது. ஆனால் அவகாசம் இல்லாத பட்சத்தில் அவற்றை சுருக்கமாக சொல்லிடலாம். வில்லனை கொடூரமாகவே காண்பிக்கலாம் மற்றதெல்லாம் தேவையில்லை என்று எண்ணுவதை விட, வில்லனுக்கும் சில நல்ல குணங்கள் உண்டு என்று காண்பிப்பது நல்லது. அதே போல் மிக ஸ்ட்ரைட் ஃபார்வார்டாக இருக்கும் ஒரு  போலீஸ் கதாநாயகனும் சில நேரங்களில் தன் பிடியை தளர்த்திக் கொள்ளுகிறான் என்று காட்சிகளை வைக்கலாம். அப்படி கதாபாத்திரங்களை யதார்த்தமாக உருவாக்கும் போது அவர்களுடன் பார்வையாளர்களால் ரிலேட் செய்து கொள்ள முடியும். அவர்களை ஏற்றுக் கொள்ள முடியும்.\n\n‘சீ ஆப் லவ்’ படத்தில் சட்டத்திடம் அகப்படாமல் தப்பிக்கும் குற்றவாளிகளை பிடிக்க முடிவு செய்யும் போலீஸ் நாயகன் ஒரு பொய் விழா எற்பாடு செய்து விளம்பரம் கொடுப்பான். விழா உண்மையானது என்று நம்பி வரும் குற்றவாளிகள் அனைவரும் அகபட்டுக் கொள்வார்கள். ஒரே ஒருவன் மட்டும் தன் குழந்தையுடன் வந்திருப்பான். அவனை மட்டும் கதாநாயகன் தப்பிக்க விட்டுவிடுவான். இது படத்தின் ஆர்ம்பத்தில் வரும் காட்சி. இங்கே ஒரே  காட்சியில் நீதியை நிலை நாட்ட நாயகன் எந்த திட்டத்தையும் கையாள்வான் என்பது விளங்கிவிடுகிறது. ஆனாலும் அவன் இறக்க குணம் உள்ளவன் என்பதும் விளங்கிவிடுகிறது.\n\nகேம் ஆஃப் த்ரோன்ஸ் ஒரு ஃபேண்டஸி கதை என்பதால் இதன் மேக்கிங் பிரம்மாண்டமாக அமைந்திருக்கும். ஆனால் மேக்கிங்கை விடுத்தாலும், இதன் எழுத்தும், செறிவான வசனங்கள் மட்டுமே பிரம்மாண்ட உணர்வை தந்துவிடும் என்பதுதான் கவனிக்க வேண்டிய ஒன்று. ஒரு டைனசர் கதையில் அந்த மிருகத்தை உடனே காண்பிக்க தேவையில்லை. அது எவ்வளவு பெரியது எவ்வளவு கொடூரமானது என்பதை வசனத்தில் சொல்லியே ஸ்வாரஸ்யத்தை எதிர்பார்ப்பை ஏற்படுத்திவிட முடியும். அது போன்ற பல உத்திகள் இந்த நாடகத்தில் பயன்படுத்தப் பட்டிருப்பதை கண்டுகொள்ளலாம். ஒருபுறம் ராஜ்ஜியத்திற்காக பலரும் எதிரிகளாக மாறி  அடித்துக் கொண்டாலும், மறுபுறம் எல்லோரும் ஒன்றாக சேர்ந்து ‘வைட் வாக்கர்ஸ்’ வருகிறார்கள், ‘காட்டு வாசிகள்’ வருகிறார்கள் என மிரளுகிறார்கள். ஆனால் இவர்கள் எல்லோரும் உண்மையில் பயப்படுவது ‘குளிர்க்காலத்தை பார்த்து தான். குளிர் வந்தால் பல ஆண்டுகாலம் அது அந்த பூமியையை புரட்டி போட்டு விடும் என்று பயந்து நடுங்கி வசனம் பேசி, நம்மையும் பயம் கொள்ள செய்கிறார்கள். இந்த வசனத்தில் இருக்கும் விவரணை குளிர் வருவதற்கு முன்பே அந்த குளிர் பயங்கரமானது என்ற உணர்வை நம்முள் விதைக்குறது. கதையில் மீண்டும் மீண்டும் வந்து நம்மை பயமுறுத்தி, கதையின் போக்கை நிர்ணயிக்கும் அந்த ஒற்றை வரி வசனம், ‘Winter is coming’. \n"}
{"id": "194274", "url": "https://ta.wikipedia.org/wiki?curid=194274", "title": "சுகமோ தேவி", "text": "சுகமோ தேவி\n\nவேணு நாகவள்ளி திரைக்கதையெழுதி இயக்கம் 1986-ல் வெளியான ஒரு மலையாளத் திரைப்படம். சங்கர், மோகன்லால், ஊர்வசி, கீதா ஆகியோர் முதன்மை வேடங்களில் நடித்துள்ளனர். மாயி.\n\n\n"}
{"id": "194275", "url": "https://ta.wikipedia.org/wiki?curid=194275", "title": "ஒரு வடக்கன் வீரகாத", "text": "ஒரு வடக்கன் வீரகாத\n\nவடக்கன் பாட்டுகளை முதன்மைக் கதையாக்கி, எம். டி. வாசுதேவன் நாயர் இயக்கிய திரைப்படம். 1989 ஆம் ஆண்டு வெளியான மலையாளத் திரைப்படம். மம்மூட்டி, பாலன் கே. நாயர், சுரேஷ் கோபி, மாதவி, கீதா, கேப்டன் ராஜு ஆகியோர் முதன்மை வேடங்களில் நடித்துள்ளனர்.\n\nSection::::பாடல்கள்.\nகே. ஜயகுமார், கைதப்ரம் ஆகியோர் எழுதி, பாம்பே ரவி இசையமைத்துள்ளார்.\n\n\n\n"}
{"id": "194283", "url": "https://ta.wikipedia.org/wiki?curid=194283", "title": "தேனூர், மதுரை", "text": "தேனூர், மதுரை\n\nதேனூர் இந்திய நாட்டின் தமிழ்நாடு மாநிலத்தில் உள்ள மதுரை மாவட்டத்தில் வடக்கில் உள்ள ஒரு கிராமம். இங்கு 2300 ஆண்டுகளுக்கு முந்தைய பிராமி எழுத்துகளுடன் கூடிய 7 தங்க கட்டிகள் கண்டெடுக்கப்பட்டுள்ளன. இந்த தங்க கட்டிகளோடு ருத்திராட்ச மணிகளும் அதனை இணைக்கும் வட்ட பொட்டுகளும் கண்டெடுக்கப்பட்டுள்ளன. இந்த புதையல் பொருள்களை ஆய்வு செய்ததில் இந்த தங்க கட்டியில் போகுல் குன்றக்கோதஇ என்ற தமிழ் பிராமி எழுத்துக்கள் காணப்படுகிறது. போகுல் என்றால் பெரிய , நெடிய குன்றம் என்றும் பெருங்குன்றம், நெடுங்குன்றம் என்றும் பொருள்படும் வகையில் இந்த பெயல் எழுதபட்டிருக்கலாம். போகுல்குன்றம் என்ற ஊரை சேர்ந்த கோதை என்ற பெண் தங்ககட்டியின் உரிமையாளராக இருக்கக்கூடும். \"கோதை\" என்ற பெயர் \"கோதஇ\" என்று எழுதப்பட்டுள்ளது. சங்க காலத்தில் கடைசி எழுத்துக்கள் அளபெடையுடன் எழுதும் வழக்கம் இருந்துள்ளது. \nSection::::சான்றடைவு.\n<references>\n"}
{"id": "194304", "url": "https://ta.wikipedia.org/wiki?curid=194304", "title": "யாழினி முனுசாமி", "text": "யாழினி முனுசாமி\n\nகவிஞர் யாழினி முனுசாமியின் இயற்பெயர் ஜெ.முனுசாமி. திருவண்ணாமலை மாவட்டம் செய்யாறு தாலுக்காவிலுள்ள மோரணம் என்னும் ஊரில் 02-04-1971 இல் பிறந்தவர். இளங்கலை தமிழிலக்கியத்தை செய்யாறு அறிஞர் அண்ணா அரசுக் கலைக்கல்லூரியிலும் முதுகலை தமிழிலக்கியம் மற்றம் ஆய்வியல் நிறைஞர் பட்டத்தை சென்னை மாநிலக்கல்லூரியிலும் படித்தவர். குமுதம் இதழில் ஐந்தாண்டுகள் பணியாற்றியவர். தடாகம் இணையஇதழின் பொறுப்பாசிரியராகவும் பணியாற்றியுள்ளார். தற்போது எஸ்.ஆர்.எம்.கலை அறிவியல் கல்லூரியில் தமிழ்த்துறைப் பேராசிரியராகப் பணியாற்றி வருகிறார். முரண்களரி படைப்பகம் என்னும் பதிப்பகத்தையும் நடத்தி வருகிறார். தொழுப்பேடு என்னும் ஆவணப்படத்தையும் இயக்கியுள்ளார்.\n\nகுமுதம், ஆனந்தவிகடன், கல்கி, புத்தகம் பேசுது, உங்கள் நூலகம், கல்வெட்டு பேசுகிறது, புதுப்புனல், கீற்று இணைய இதழ், அந்திமழை இணைய இதழ் உள்ளிட்ட இதழ்களில் இவரது படைப்புகள் வெளிவந்துள்ளன. \n\nமனைவி, மேரி வசந்தி. இரண்டு பெண் குழந்தைகள் யாழினி, நித்திலா.\n\n\n\n"}
{"id": "194309", "url": "https://ta.wikipedia.org/wiki?curid=194309", "title": "தூவல் தியாகிகள்", "text": "தூவல் தியாகிகள்\n\nசெப்டம்பர் 14 தூவல் தியாகிகள் நினைவு தினம்:\n\nயார் இந்த தூவல் தியாகிகள்?\n1957இல் பார்வர்ட்-காங்கிரஸ் மோதலின் போது சொந்த மாநில அரசாலேயே சுட்டுகொல்லப்பட்ட தூவல் தியாகிகள் பற்றி இங்கு உள்ளவர்களுக்கு தெரிய வாய்ப்பு இல்லை.\n\nஇந்த ஐந்து தூவல் தியாகிகள் இந்திய தேசிய ராணுவத்தில் மேஜராக பணிபுரிந்தவர்கள்.தமிழகத்தில் பார்வர்ட்ப்ளாக் கட்சியை வளர்க்கும் பொருட்டு பணியை துறந்துவிட்டு தமிழகம் வந்தனர்.\n\nதேவருடன் இணைந்து கட்சிப்பணியை செவ்வனே செய்தனர்,காமராஜருக்கு சிம்ம சொப்பனமாக விளங்கினர்.இந்நிலையில் இம்மானுவேல் ஒரு கொம்பக்கார(கரகாட்டக்கார) பெண்ணுடன் தொடர்பு ஏற்பட்டு அதனால் கொலை நடக்கிறது.\n\nஇது தான் சமயம் என்று எதிர்பார்த்த காங்கிரஸ் அரசு,கீழ்த் தூவல் கிராமத்திற்கு காவல் துறையினரை அனுப்பி,கொலைக்கு துளியும் சமந்தம் இல்லாத இவர்கள் ஐவரை மட்டும் கைகள்,கண்களை கட்டி சுட்டுகொன்றது.இந்த தன்னலமில்லா தியாகிகளின் மரணத்திற்கு பின் தமிழகத்தில் பெரும் எழுச்சி ஏற்பட்டு காங்கிரஸ் ஒழிந்தது.\n\nகள்ளஉறவால் முதுகில் வெட்டுப்பட்ட கோழைக்கு இன்று சலுகையை,சட்டத்தை கொண்டு நம்மை எதிர்க்கும் கோழைகள் வீர வணக்கம் செய்யும்போது,நாம் ஏன் சொந்த மண்ணில் சுட்டுக்கொல்லப்பட்ட ராணுவ வீரர்களுக்கு ஏன் வீர வணக்கம் செலுத்தக்கூடாது.\n\nநாட்டுக்காக ராணுவத்தில் பாடுபட்டு,நேதாஜியின் பார்வர்ட் ப்ளாக்கை வளர்க்க உழைத்த இந்த நல்லவர்கள் வீரவணக்க நாளை அரசு விழாவாக அறிவிக்க தமிழக அரசு முடிவு செய்துள்ளதாக தகவல் கிடைத்துள்ளது.\n\nபெயர்கள்:(இடமிருந்து வலம்)\nதவசியாண்டி தேவர்,\nசித்திரவேல் தேவர்,\nசிவமணி தேவர்,\nமுத்துமணி தேவர்,\nஜெகநாத தேவர்."}
{"id": "194318", "url": "https://ta.wikipedia.org/wiki?curid=194318", "title": "மார்ட்டின் கார்ப்பிளசு", "text": "மார்ட்டின் கார்ப்பிளசு\n\nமார்ட்டின் கார்ப்பிளசு (\"Martin Karplus\", பிறப்பு: மார்ச் 15, 1930) என்பவர் ஆசுதிரியாவில் பிறந்த அமெரிக்க வேதியியலாளர் ஆவார். 2013 ஆம் ஆண்டுக்கான வேதியியலுக்கான நோபல் பரிசு \"சிக்கலான வேதி அமைப்புகளுக்கான மாதிரிகளின் வளர்ச்சிக்காக,\" இவருக்கும், மைக்கேல் லெவிட், ஏரியா வார்செல் ஆகியோருக்கும் சேர்த்து வழங்கப்பட்டது.\n\nகார்ப்பிளசு வியென்னாவில் புகழ் பெற்ற யூதக் குடும்பத்தில் பிறந்தார். ஆத்திரியாவில் நாட்சி-ஆட்சி இருந்த போது கார்ப்பிளசு சிறு வயதாக இருக்கும் போதே அவரது குடும்பம் அமெரிக்காவுக்கு இடம்பெயர்ந்தது..\n\n1950 இல் ஆர்வார்டு பல்கலைக்கழகத்தில் இளங்கலைப் பட்டத்தைப் பெற்றார். லின்னஸ் பாலிங் நிறுவனத்தில் பணி புரிந்து கொண்டே 1954 இல் கலிபோர்னியா தொழில்நுட்பக் கழகத்தில் முனைவர் பட்டத்தையும் பெற்றார். இலினொய் பல்கலைக்கழகம் (அர்பானா சாம்பேன்), கொலம்பியா பல்கலைக்கழகம் ஆகியவற்றில் பேராசிரியராகப் பணியாற்றிய பின்னர் 1967 இல் ஹார்வார்டு பல்கலைக்கழகத்தில் பணியாற்றினார்.\n\n"}
{"id": "194320", "url": "https://ta.wikipedia.org/wiki?curid=194320", "title": "எஸ். நடராஜா", "text": "எஸ். நடராஜா\n\nஎஸ். நடராஜா (இறப்பு: அக்டோபர் 5, 2013) இலங்கைத் தமிழ் ஊடகவியலாளரும், பத்திரிகையாளரும் ஆவார். இவர் வீரகேசரி பத்திரிகையில் பிரதம ஆசிரியராகப் பணியாற்றியவர்.\n\nயாழ்ப்பாணம் கரவெட்டியைப் பிறப்பிடமாகக் கொண்ட நடராஜா கரவெட்டி விக்னேசுவரா கல்லூரியில் கல்வி கற்றவர். 1950களில் வீரகேசரியில் விளம்பரப் பிரிவில் தனது பத்திரிகைப் பணியை ஆரம்பித்தார். 1963 இல் உதவி ஆசிரியரானார். 1984ஆம் ஆண்டு செய்தியாசிரியராக நியமிக்கப்பட்டார். அன்றைய காலகட்டத்தில் ஈழப்போர் முனைப்புப் பெறத் தொடங்கியிருந்தது. அவ்வேளையில் போர்ச் செய்திகளைத் திரட்டி, வீரகேசரியில் வெளியிடுவதற்கு நிருபர்களைத் தொடர்பு கொண்டு ஊக்கப்படுத்தினார். 1996ஆம் ஆண்டு வீரகேசரியின் பிரதம ஆசிரியராக நியமிக்கப்பட்டார். எஸ்.என்.ஆர்.ஜா. என்ற பெயரில், கட்டுரைகளையும் இவர் எழுதி வந்திருக்கிறார்.\n\nSection::::மறைவு.\nநடராஜா தனது 78ஆவது வயதில் சிறிது கால நோய்க்குப் பின் 2013 அக்டோபர் 5 இல் காலமானார்.\n"}
{"id": "194321", "url": "https://ta.wikipedia.org/wiki?curid=194321", "title": "திருத்தந்தை பிரான்சிசின் பயணங்கள்", "text": "திருத்தந்தை பிரான்சிசின் பயணங்கள்\n\nதிருத்தந்தை பிரான்சிசின் பயணங்கள் என்னும் தலைப்பின் கீழ், கத்தோலிக்க திருச்சபையின் தலைவராக 2013, மார்ச்சு 13ஆம் நாள் பொறுப்பேற்ற திருத்தந்தை பிரான்சிசு வத்திக்கான், இத்தாலி மற்றும் வெளிநாடுகளுக்குத் திருப்பயணியாகச் சென்று, தமது சமயப்பணியை ஆற்றிட மேற்கொண்ட முக்கிய பயணங்கள் தரப்படுகின்றன.\n\nSection::::திருத்தந்தை பிரான்சிசின் இலங்கைப் பயணம் (சனவரி 13-15, 2015) பற்றி சில தகவல்கள்.\n2013, மார்ச்சு 13ஆம் நாள் திருத்தந்தை பிரான்சிசு 1.2 பில்லியன் மக்களைக் கொண்ட கத்தோலிக்க திருச்சபையின் தலைவராகப் பொறுப்பேற்றார். உலகின் எல்லாப் பகுதிகளிலும் பரவியிருக்கின்ற கத்தோலிக்க திருச்சபையின் மக்களை நேரில் சந்தித்து உரையாட அவர் பல பயணங்களை மேற்கொண்டார். 2013-2014 ஆண்டுகளில் அவர் பன்னாட்டுப் பயணம் சென்ற நாடுகளுள் கீழ்வருவன அடங்கும்: பிரேசில், நடு ஆசியா (இசுரயேல், யோர்தான், பாலத்தீனம்), தென் கொரியா, அல்பேனியா, பிரான்சு, துருக்கி.\n\n2015ஆம் ஆண்டு அவர் மேற்கொண்ட முதல் பன்னாட்டுப் பயணம் இலங்கை, பிலிப்பீன்சு ஆகிய இரு ஆசிய நாடுகளுக்கு ஆகும். இந்த ஆசியப் பயணத்தில் இலங்கையும் உள்ளடங்கியிருப்பது சிறப்பு.\n\nதிருத்தந்தை ஒருவர் இலங்கைக்குப் பயணமாகச் செல்வது இது மூன்றாவது தடவை ஆகும். முதலில் திருத்தந்தை ஆறாம் பவுல் 1970இல் இலங்கை சென்றார். அப்போது அங்கே அவர் தங்கியது இரண்டு மணி நேரமே மட்டுமே. 1995இல் திருத்தந்தை இரண்டாம் யோவான் பவுல் இலங்கை சென்றார். அவ்வமயம் அவர் அங்கே ஒரு நாள் முழுதும் செலவிட்டார். ஆனால் இப்போது திருப்பயணியாக இலங்கை செல்கின்ற திருத்தந்தை பிரான்சிசு அங்கே மூன்று நாள்கள் (சனவரி 13-15, 2015) தங்குவது சிறப்பு.\n\nSection::::இலங்கையில் கிறித்தவம்.\n21 மில்லியன் மக்களைக் கொண்ட இலங்கையில் 72% மக்கள் பவுத்தமதத்தைச் சார்ந்தவர்கள். 12% இந்துக்கள்; 9% முசுலிம்கள்; சுமார் 7% கிறித்தவர்கள் (சுமார் 6.1% கத்தோலிக்கர்; 1.3% பிற கிறித்தவர்கள்). 1.2 மில்லியன் கத்தோலிக்க மக்கள் 12 மறைமாவட்டங்களில் ஆயர்களின் ஆளுகைக்குள் அமைவர். கொழும்பு மட்டுமே உயர் மறைமாவட்டம். அதன் தலைவர் கர்தினால் மால்கம் ரஞ்சித். கத்தோலிக்கர் எண்ணிக்கை கொழும்பு, யாழ்ப்பாணம், மட்டக்கிளப்பு, மன்னார், திருக்கோணமலை போன்ற மறைமாவட்டங்களில் கணிசமாக உள்ளது.\n\nகத்தோலிக்கர் நடுவே பல இன்னல்களுக்கு நடுவே உழைத்தவர்களுள் தலைசிறந்தவராகக் கருதப்படுபவர் அருளாளர் யோசேப்பு வாஸ் என்னும் குரு. இவர் இந்தியாவின் கோவாவிலிருந்து இலங்கை சென்று, தமிழ் மக்கள் நடுவிலும் சிங்கள மக்கள் நடுவிலும் பணிபுரிந்தார். 17ஆம் நூற்றாண்டில் இலங்கையில் கால்வினிய சபை சார்ந்த டச்சு நாட்டவர் குடியேற்ற ஆதிக்க ஆட்சி நடத்திய காலத்தில் கத்தோலிக்கர் துன்புற்றனர். அவர்களுக்குப் பணிசெய்வதில் யோசேப்பு வாஸ் (1651-1711) ஈடுபட்டார். அவருடைய பக்தி வாழ்வையும் பணியையும் போற்றும் வகையில் அவருக்கு அருளாளர் பட்டத்தைத் திருத்தந்தை இரண்டாம் யோவான் பவுல் 1995இல் தமது இலங்கைப் பயணத்தின் போது வழங்கினார். இருபது ஆண்டுகளுக்குப் பின், இலங்கைக்குப் பயணமாக வருகின்ற திருத்தந்தை பிரான்சிசு யோசேப்பு வாசுக்குப் புனிதர் பட்டம் வழங்குகிறார் (சனவரி 14, 2015).\n\nSection::::விமான நிலையத்தில் வரவேற்பு.\nதிருத்தந்தை பிரான்சிசுக்கு கொழும்பு பன்னாட்டு விமான நிலையத்தில் சிறப்பான வரவேற்பு அளிக்கப்பட்டது. அதிபர் மகிந்த ராஜபக்சே ஆட்சி முடிவுற்று புதிய அதிபர் மைத்ரிபாலா சிறீசேனா பதவியேற்ற சில நாள்களில் திருத்தந்தையின் வருகை நிகழ்ந்ததால் அவரை வரவேற்க புதிய அதிபர் சிறீசேனா விமான நிலையம் வந்திருந்தார். மேள தாளம் முழங்க, நடனக்காரர்கள் அசைய, வண்ணங்கள் நிறைந்த கம்பளிகளால் அலங்கரிக்கப்பட்ட 40 யானைகள் எழிலுற அணிவகுத்து நிற்க, திருத்தந்தை பிரான்சிசுகு வரவேற்பு அளிக்கப்பட்டது. இளைஞர்கள் பாடல் குழு ஆங்கிலம், இத்தாலியம், சிங்களம், தமிழ் ஆகிய மொழிகளில் வரவேற்புப் பாடல் எழுப்பியது. இராணுவ மரியாதை அளிக்கும் வகையில் 21 வேட்டுகள் வெடிக்கப்பட்டன.\n\nSection::::ஊர்வலம்.\nவழக்கமான குண்டுதுளைக்காத வாகனம் தமக்கு வேண்டாம் என்று திருத்தந்தை பிரான்சிசு கூறிவிட்டதால் அவர் திறந்த வாகனத்திலேயே பயணம் செய்து ஊர்வலமாக வந்தார். மக்கள் கூட்டம் வழிநெடுக வெள்ளையும் மஞ்சளும் இணைந்த வத்திக்கான் கொடிகளையும் இலங்கைக் கொடிகளையும் அசைத்தவாறு அவருக்கு வரவேற்பு அளித்தனர். 20 கிலோமீட்டர் தொலை இவ்வாறே கொளுத்தும் வெயிலையும் பொருட்படுத்தாமல் திருத்தந்தை பயணம் சென்றார்.\n\nSection::::அமைதித் தூது.\nவிமான நிலையத்தில் இறங்கிய நேரத்திலிருந்தே திருத்தந்தை பிரான்சிசு தமது பயணத்தின் குறிக்கோள்களை எடுத்துக் கூறினார். தாம் இலங்கை நாட்டுக்கு அமைதியின் தூதுவனாக வருவதாக அவர் கூறினார். இந்தியப் பெருங்கடலின் முத்துப் போல விளங்குகின்றது இலங்கைத் தீவு என்று அவர் புகழ்ந்தார். “ஒரு பயங்கரவாதப் போராட்டத்தை முறியடித்தபிறகு எமது அரசு எல்லா மக்களிடையேயும் அமைதியையும் நட்பையும் வளர்ப்பதில் ஈடுபட்டுள்ளது” என்று அதிபர் சிறீசேனா கூறினார்.\n\nSection::::திருத்தந்தை வழங்கிய வாழ்த்துரை.\nஆங்கிலத்தில் உரையாற்றிய திருத்தந்தை பிரான்சிசு கூறியது கீழே தமிழில் தரப்படுகிறது:\n\n“எழில்மிகு இலங்கைத் தீவு இந்தியப் பெருங்கடலின் முத்து என்று அறியப்படுகிறது. அதைவிடவும் மேலாக இங்கு வாழ்கின்ற மக்கள் விருந்தோம்பலில் சிறந்தவர்கள். கலாச்சார, சமயச் செல்வங்கள் இங்கு ஏராளமாகவே உள்ளன. இங்கு நான் ஒரு திருப்பணியாளனாக வருகிறேன். கத்தோலிக்க திருச்சபையின் உலகளாவிய தலைவர் என்ற முறையில் இங்கு வாழ்கின்ற கத்தோலிக்க மக்களை சந்தித்து அவர்களுக்கு ஊக்கமூட்ட வருகிறேன். எனது பயணத்தின் ஒரு சிறப்பு நிகழ்வு அருளாளர் யோசேப்பு வாசுக்குப் புனிதர் பட்டம் வழங்குகின்ற கொண்டாட்டம் ஆகும். அவர் கிறித்தவ நற்பண்புகள் கொண்டவராக, சமய இன வேறுபாடு பாராட்டாமல் எல்லா மனிதரையும் சமமாக ஏற்று மதித்தார். அவர் காட்டிய முன்மாதிரிகை நமக்கு இன்றும் பொருந்தும். மேலும் கத்தோலிக்க திருச்சபை, இலங்கையில் வாழ்கின்ற அனைத்து மக்கள் மட்டிலும் அன்பும் மரியாதையும் கொண்டுள்ளது என்பதற்கும் எனது வருகை ஓர் அடையாளமாக உள்ளது. இலங்கை நாட்டு சமூகத்தில் கத்தோலிக்க திருச்சபையும் பங்கேற்க விரும்புவதையும் காட்டுகிறது.”\n\n“நாம் வாழும் உலகில் எத்தனையோ மக்கள் குழுக்கள் தமக்குள்ளேயே போர்ச்செயல்களில் ஈடுபட்டுள்ளன என்பது துயரமான ஓர் உண்மை. கடந்தகால, சமகால வேறுபாடுகளையும் கருத்து வேற்றுமைகளையும் களைந்து, தமக்குள்ளே நல்லுறவுகளை ஏற்படுத்த இயலாத நிலையில் இனம், சமயம் சார்ந்த இழுபறி நிலைகள் ஏற்பட்டு, சில வேளைகளில் வன்முறை மோதல்களும் நிகழ்ந்துவிடுகின்றன. இலங்கையில் பல ஆண்டுகளாக உள்நாட்டுப் போர் நிகழ்ந்தது. அதன்பிறகு அமைதியை மீண்டும் கொணர்வதற்கும், போரினால் விளைந்த காயங்களைக் குணப்படுத்தவும் முயற்சி மேற்கொள்ளப்பட்டுள்ளது. கடந்த கால அநீதிகளையும் போரின் விளைவாக எழுந்த பகைமை, வெறுப்பு போன்றவற்றையும் களைந்துவிடுவது எளிதன்று. நன்மை செய்வதன் வழியாக(காண்க: உரோமையர் 12:21), அமைதி, நல்லுறவு, ஒத்துழைப்பு ஆகிய நற்பண்புகளைச் செயல்படுத்துவதன் வழியாக மட்டுமே இது சாத்தியமாகும்.”\n\n“நல்லிணக்கமும் நல்லுறவும் உருவாக வேண்டும் என்றால் உண்மையை அறிகின்ற முயற்சியும் மேற்கொள்ளப்பட வேண்டும். இதனால் பழைய காயங்களை மீண்டும் திறக்க வேண்டும் என்று பொருளாகாது, மாறாக உண்மை வெளிவந்தால் மட்டுமே உண்மையான நீதியும், ஒன்றிப்பும், நலமும் மீண்டும் நிலைபெறும்.”\n\n“அன்பு நண்பர்களே, இலங்கையில் நடைபெறுகின்ற நல்லிணக்க உருவாக்க முயற்சியிலும், அமைதிநிலவும் சமுதாயத்தைக் கட்டியெழுப்பும் முயற்சியிலும் பல மதங்கள் ஈடுபட்டுள்ளன. அவை தம் பணிகளை இன்னும் மேம்படுத்த வேண்டும். மக்களிடையே நல்லிணக்கம் ஏற்படவேண்டும் என்றால் எல்லாரும் இணைந்து ஒத்துழைக்க வேண்டும். அனைவரின் குரலும் கேட்க வேண்டும். அனைவரும் தங்கள் விருப்புகள், கவலைகள், தேவைகள், பயங்கள் போன்றவற்றை எடுத்துக் கூற வாய்ப்பு அளிக்கப்பட வேண்டும். முக்கியமாக, அவர்கள் ஒருவர் ஒருவரை ஏற்றுக்கொள்ளும் மனநிலை பெற வேண்டும். தமக்குள்ளே நிலவுகின்ற நியாயமான வேறுபாடுளை மதிக்க வேண்டும். இவ்வாறு ஒரே குடும்பமாக வாழ்ந்திடக் கற்றுக்கொள்ள வேண்டும். பணிவோடும் திறந்த மனத்தோடும் ஒருவர் ஒருவருக்குச் செவிமடுக்கும்போது அவர்களது பொது எதிர்பார்ப்புகளும் மதிப்பீடுகளும் இன்னும் அதிகத் தெளிவாகத் துலங்கும். வேற்றுமை என்பது அஞ்சத்தக்கதாகத் தோன்றாது, மாறாக, அனைவரின் வளர்ச்சிக்கும் ஒரு தூண்டுகோலாக அமையும். இவ்வாறு, நீதி, ஒன்றிப்பு, சமூக நல்லுறவு ஆகியவற்றை அடைகின்ற வழிமுறையும் தெளிவாகத் தெரியும்.”\n\n“இந்த நாட்டில் நிகழ்கின்ற மறுசீரமைப்பு மக்களது வாழ்க்கையை மேம்படுத்துவதற்காக உருவாக்கப்படுகின்ற கட்டுமானப் பணிகள், உடல்சார் தேவைகள் ஆகியவற்றை மட்டுமே சார்ந்ததன்று. அதற்கும் மேலாக, மனித மாண்பை மேம்படுத்தல், மனித உரிமைகளை மதித்தல், ஒவ்வொருவரையும் சமூகத்தில் முழுமையாகச் சேர்த்துக்கொள்ளுதல் போன்றவை செயலாக்கம் பெற வேண்டும். இலங்கையின் அரசியல், சமய, கலாச்சார அமைப்புகளும் தலைவர்களும் தமது சொற்களாலும் செயல்களாலும் இலங்கைவாழ் மக்கள் அனைவருக்கும் நன்மை விளையவும் நலம் ஏற்படவும் உழைப்பதாக இருந்தால் இங்கு பொருள்வளம் மட்டுமன்று, அருள்வளமும் பெருகிப் பலுகும்.”\n\n“அதிபர் அவர்களே, நண்பர்களே, நீங்கள் எனக்கு அளித்த வரவேற்புக்கு மீண்டும் நன்றுகூறுகிறேன். உங்களோடு நான் செலவிடப்போகின்ற இந்நாட்கள் நம்மிடைய நட்பையும் உரையாடலையும் ஒற்றுமையையும் வளர்க்க வேண்டும். இலங்கை நாட்டின்மீது இறை ஆசி நிறைவாகப் பொழியப்பட வேண்டும் என நான் பிரார்த்திக்கின்றேன். இந்தியப் பெருங்கடலின் முத்தாக விளங்குகின்ற இந்த எழில்மிகு நாடு மக்களுக்கு வளமையையும் அமைதியையும் கொணர வேண்டும் என்று உளமார வாழ்த்துகின்றேன்.”\n\nSection::::அருளாளர் யோசேப் வாசுக்குப் புனிதர் பட்டம் வழங்கப்படுதல்.\n2015 சனவரி 14 அன்று திருத்தந்தை பிரான்சிசு கொழும்பில் காலிமுகத் திடலில் (Galle Face Green) வைத்து அருளாளர் யோசேப் வாசைப் புனிதர் நிலைக்கு உயர்த்தினார்.\n\nயோசேப் வாசு 1651, ஏப்ரல் 21ஆம் நாள் இந்தியாவின் கோவாவில் பக்திநிறைந்த கத்தோலிக்கப் பெற்றோருக்குக் குழந்தையாகப் பிறந்தார். அப்போது கோவா போர்த்துகீசியரின் குடியேற்ற ஆதிக்கத்தில் இருந்தது. யோசேப் வாசு கோவா மறைமாவட்டத்தின் குருவாக 1676இல் திருநிலைப்படுத்தப்பட்டார். கோவாவில் “புனித பிலிப்பு நேரியின் மன்றாட்டுக் குழு” (Oratory of St. Philip Neri) என்னும் குழுமத்தை உருவாக்கி, கிறித்துவின் நற்செய்தியை மிகுந்த ஆர்வத்தோடு அறிவிக்கத் தொடங்கினார். இலங்கையில் கத்தோலிக்க மக்கள் கால்வினிய புரட்டஸ்தாந்து குழுவைச் சார்ந்த குடியேற்ற ஆதிக்கத்தவரான டச்சுக்காரர்களால் துன்புறுத்தப்படுகிறார்கள் என்றும், அவர்களுக்கு ஆன்மிக உதவி தேவைப்படுகிறது என்றும் அறிந்த யோசேப் வாசு உடனேயே கோவாவிலிருந்து இலங்கைக்குப் புறப்பட்டார். ஆனால் கத்தோலிக்க மறைப்பணியாளர்கள் நாட்டில் நுழைய தடை விதிக்கப்பட்டிருந்ததால் யோசேப் வாசு ஓர் ஏழைத் தொழிலாளியாகத் தம்மை மாற்றிக்கொண்டு அந்த வேடத்தில் இலங்கைக்குள் நுழைந்து, அங்கு தமிழ் மக்கள் மற்றும் சிங்கள மக்கள் நடுவே கத்தோலிக்க நம்பிக்கையை உறுதிப்படுத்தினார். அவர் நோயாளருக்குச் செய்த சேவையைப் பாராட்டி, கண்டி அரசர் அவருக்குப் பாதுகாப்புக் கொடுத்தார். சுமார் 24 ஆண்டுகள் இலங்கையில் பணிபுரிந்த யோசேப் வாசு தமிழிலும் சிங்களத்திலும் பல கத்தோலிக்க மன்றாட்டு நூல்களை எழுதினார். மக்கள் பணியிலும் இறைவன் பணியிலும் தம் வாழ்க்கையைச் செலவிட்ட யோசேப் வாசு கண்டியில் 1711, சனவரி 16ஆம் நாள் உயிர் நீத்தார்.\n\nஅவருக்குத் திருத்தந்தை யோவான் பவுல் தமது இலங்கைப் பயணத்தின்போது 1995, சனவரி 21ஆம் நாள் அருளாளர் பட்டம் வழங்கினார்.\n\nSection::::புனிதர் பட்ட நிகழ்ச்சி.\nதிருத்தந்தை பிரான்சிசு அருளாளர் யோசேப்பு வாசுக்குப் புனிதர் பட்டம் அளித்த நிகழ்ச்சி மிகச் சிறப்பாக நடந்தது. ஐந்து இலட்சத்திற்கு மேற்பட்ட மக்கள் இந்நிகழ்ச்சிக்காக காலிமுகத் திடலில் கூடியிருந்தனர். திருத்தந்தை பிரான்சிசு சுமார் 2 கிலோமீட்டர் தூரத்திற்குத் திறந்த ஊர்தியில் வந்தார். வழியில் அவ்வப்போது குழந்தைகளை ஆசிர்வதித்தார். ஊர்தியிலிருந்து கீழே இறங்கி, சக்கர வண்டிகளில் இருந்த ஊனமுற்றோரைத் தொட்டு ஆசிர்வதித்தார். ஒரு வயதுமுதிர்ந்த பெண்மணி அவருடைய கையில் ஒரு சிறிய தாளைத் திணித்தார். அதைப் பெற்றுக்கொண்ட திருத்தந்தை அதைத் தம் துணைவர் ஒருவரிடம் கொடுத்தார்.\n\nதிருத்தந்தை வருகைதந்த வேளையில் வரவேற்புப் பாடலும் நடனமும் தமிழிலும் சிங்களத்திலும் நிகழ்ந்தது. பின்னர் திருப்பலி தொடங்கியது. திருத்தந்தை ஆங்கிலத்திலும் இலத்தீனிலுமாக திருப்பலி செபங்களை மொழிந்தார். அவருடைய மறையுரை ஆங்கிலத்தில் வழங்கப்பட்டாலும், அதன் மொழிபெயர்ப்பு சிங்களத்திலும் தமிழிலும் வழங்கப்பட்டன.\n\nதிருப்பலியின் தொடக்கத்தில் ”தூய ஆவியே எழுந்தருளி வாரும்” என்ற பாடலும், தொடர்ந்து புனிதர் பிரார்த்தனையில் இலத்தீன் மொழியில் பாடப்பட்டன. பின் திருத்தந்தை பிரான்சிசு, யோசேப் வாஸ் அவர்களைப் புனிதர் நிலைக்கு உயர்த்தி, புனிதர் வரிசையில் சேர்ப்பதாக அறிவித்தார். உடனே கோவில் மணிகள் முழங்கின. “என்னையே முழுவதும் உன்னிடம் தருகின்றேன்” என்ற தமிழ்ப் பாடல் காணிக்கைப் பாடலாக, பல்லிசை அமைப்பில் இசைக்கப்பட்டது.\n\nSection::::திருத்தந்தை ஆற்றிய மறையுரை.\nதிருத்தந்தை ஆற்றிய மறையுரையின் சில பகுதிகள்:\n\n”அன்பார்ந்த சகோதர, சகோதரிகளே, இன்று நாம் ஜோசப் வாஸ் அவர்களின் புனிதர்பட்ட நிகழ்வை, பெருவிழாவாகக் கொண்டாடி மகிழ்கின்றோம். உலகின் எல்லைவரை வெளிப்படும் தமது அன்பையும், இரக்கத்தையும் பற்றிய இறைவிருப்பத்தை, இந்தத் திருப்பலி வாசகங்கள் எடுத்துரைக்கின்றன. தாம் அனுப்பிய திருமகனும், நம் ஆண்டவருமான இயேசு கிறிஸ்து, நற்செய்தியை அனைத்துலகிற்கும் அறிவிக்க தேர்ந்தெடுத்தத் திருத்தூதர்கள் வழியாக, ஒவ்வொரு காலகட்டத்திற்கும் ஏற்ற மறைபரப்புப் பணியாளர்கள் வழியாக, இறைவன் தன் அன்பை வெளிப்படுத்தினார்.\n\nஇலங்கை மக்கள்பால் இறைவன் கொண்டுள்ள அன்பின் வல்லமைமிக்க அடையாளத்தை புனித ஜோசப் வாஸ் அவர்களில் நாம் காண்கிறோம். அத்துடன், நற்செய்திக்குப் பிரமாணிக்கமாக இருக்கவும், புனிதத்துவத்தில் வளர்ந்திடவும், மன்னிப்பு, இரக்கம், நட்புறவு எனும் கிறிஸ்துவின் செய்திக்கு சாட்சிகளாய் திகழவும் கிடைத்த ஓர் அழைப்பாகவும் காண்கிறோம்.\n\nபுனித ஜோசப் வாஸ் அவர்கள், நமக்கு ஒரு முன் உதாரணமாகத் திகழ்கின்றார். மூன்று காரணங்களை இவண் குறிப்பிடலாம்:\n\nமுதலாவதாக, அவர் ஓர் எடுத்துக்காட்டான குருவாகத் திகழ்ந்தார். இறைவனுக்கும், அயலவருக்குமான பணிக்கு அர்ப்பணிப்பு என்பதன் பொருளை புனித ஜோசப் வாஸ் அவர்கள் நமக்குக் கற்றுத் தருகிறார். அவரைப் போல நாமும் இறைவேண்டலில் ஈடுபடுகின்ற மக்களாக, அனைவருக்கும் கிறித்துவை அறிவித்து அவர்களை அன்புசெய்வோராக மாறிடவேண்டும். அவர் நற்செய்திக்காகத் துன்புற்றார்; மனமுவந்து மறைபணி ஆற்றினார்; மக்கள்பால் அன்பும் பரிவும் காட்டினர். இவ்வாறு அவர் நமக்கு எடுத்துக்காட்டாக உள்ளார்.\n\nஇரண்டாவதாக, பிறர் எந்த இனத்தவர், சமயத்தவர், சமூக நிலையினர் என்று வேறுபாடு பார்க்காமல் அனைவரையும் நாம் அன்புசெய்ய வேண்டும் என்பதை புனித ஜோசப் வாஸ் நமக்குக் காட்டுகிறார். இன்றும் கூட, புனிதரின் எடுத்துக்காட்டானது இலங்கைத் திருச்சபையின் கல்வி, சுகாதார நிறுவனங்கள் மற்றும் இரக்கச் செயல்பாடுகள் வழியே தொடர்கின்றது. அனைத்து மக்களும் உண்மையை அறிந்திடவும், வெளிப்படையாக தமது மத நம்பிக்கைகளை வெளிப்படுத்தவும் சுதந்திரம் கொண்டவர்களாக இருக்கவேண்டும். நம் இறைவழிபாடு உண்மையில் ஊன்றியிருக்கும்போது, அது இனப் பாகுபாடு, வெறுப்பு, வன்முறை ஆகியவற்றை விளைவிக்காது, மாறாக, மனித உயிரின் புனிதத் தன்மை, மற்றவரின் மாண்பு, சுதந்திரம் மட்டில் மரியாதை, பொது நலனிற்கான அர்ப்பணிப்பு ஆகியவற்றை அது விளைவிக்கும் என்பதை புனித ஜோசப் வாஸ் அவர்களின் வாழ்வு நமக்குச் சொல்லித்தருகிறது.\n\nஇறுதியாக, புனித ஜோசப் வாஸ் அவர்கள், கிறித்தவ நம்பிக்கையைப் பிறரோடு பகிர்ந்துகொள்கின்ற ஆர்வத்திற்கு ஓர் எடுத்துக்காட்டாகத் திகழ்கின்றார். பல்வேறு மதச் சூழலில், அர்ப்பணிப்பு, தளரா முயற்சி மற்றும் தாழ்ச்சியுடன், நற்செய்தியின் உண்மையையும், அழகையும் எவ்வாறு எடுத்துரைப்பது என்பதை அவர் அறிந்திருந்தார். இத்தகைய அணுகுமுறை, இயேசுவின் இந்நாள் சீடர்களுக்கும் பொருந்தும்.\n\nபுனித ஜோசப் வாஸ் அவரக்ளைப் பின்பற்றி, இந்நாட்டின் கிறிஸ்தவ மக்கள் விசுவாசத்தில் உறுதிப்படுத்தப்படவும், இலங்கை சமூகத்திலே சமாதானம், நீதி மற்றும் ஒப்புரவுக்காக தங்கள் மேலான பங்களிப்பை வழங்கிடவும் நான் இறைவனை வேண்டுகிறேன். உங்கள் அனைவரையும் எமது புதிய புனிதரின் வேண்டுதல்களுக்குக் கையளிக்கும் அதேவேளையில், எனக்காக மன்றாடும்படி உங்களை வேண்டி நிற்கின்றேன்.”\n\nSection::::சமய சுதந்திரம் பற்றிய வரலாற்று ஏடு.\nதிருப்பலியின் இறுதியில், கொழும்பு பேராயர் கர்தினால் மால்கம் இரஞ்சித் எழுபதாயிரம் டாலரை, திருத்தந்தையின் பிறரன்புப் பணிக்கென அவரிடம் கொடுத்தார். எங்கள் நாடு ஏழை நாடு, ஆயினும் திருத்தந்தையின் பிறரன்புப் பணிக்கு உதவ விரும்புகிறோம் என்று சொல்லி, அந்த அன்பளிப்பை வழங்கினார்.\n\nதிருத்தந்தையும், 17ம் நூற்றாண்டில் கண்டி மன்னர் கீர்த்தி ஸ்ரீ ராஜசிங்கே, இலங்கைத் திருச்சபைக்கு வழங்கிய ஆவணத்தின் பிரதியை இலங்கைத் தலத்திருச்சபைக்குப் பரிசாகக் கொடுத்தார். பெரும்பாலான சிங்கள மக்கள் மத்தியில் கிறிஸ்தவர்களாக விரும்புவர்களுக்கு அனுமதி அளிக்கும் அந்த ஆவணம் வரலாற்றுச் சிறப்பு மிக்கது. \nSection::::திருத்தந்தை பிரான்சிசு மடுமாதா கோவிலைச் சந்தித்தல்.\nதிருத்தந்தை பிரான்சிசின் இலங்கைப் பயணத்தின் ஒரு முக்கிய கட்டம் அவர் மன்னார் மறைமாவட்டத்தில், காட்டுப் பகுதியில் அமைந்துள்ள புகழ்மிக்க மடுமாதா கோவிலுக்குச் சென்று, மக்களை சந்தித்து அன்னை மரியாவிடம் வேண்டுதல் நடத்திய நிகழ்ச்சி ஆகும்.\n\n2015, சனவரி 14ஆம் நாள் பிற்பகுதியில் திருத்தந்தை பிரான்சிசு மடு நகரில் தூய செபமாலை அன்னை ஆலயத்திற்குப் பவனியாக வந்தார். சுமார் 20 நிமிடங்கள் நீடித்த அந்தப் பவனியின்போது அவர் திறந்த ஊர்தியில் வந்துகொண்டிருக்க, மேள தாளம் ஒலிக்க, நாதசுரம் தமிழ்ப் பாணியில் இசைக்கப்பட்டது. சக்கர வண்டியில் அமர்ந்திருந்தோரை சந்தித்தார். வழியில் மக்களோடு கலந்து நடந்தார். கோவில் படிகளை வந்தடைந்ததும் அவர் குத்துவிளக்கு ஏற்றினார். அமைதியின் அடையாளமாக ஒரு புறாவைப் பறக்கவிட்டார். மன்னார் மறைமாவட்ட ஆயர் யோசேப்பு இராயப்பு, திருத்தந்தையை வரவேற்று உரை ஆற்றினார். அதன் தமிழாக்கம்:\n\nபெருமதிப்புக்குரிய திருத்தந்தையே, இன்று இங்கு கூடியுள்ள ஆயர்கள், அருள்பணியாளர்கள், துறவறத்தார் மற்றும் பொதுநிலையினர் சார்பாக பிள்ளைகளுக்குரிய வாழ்த்தைத் தெரிவிக்கிறேன். உண்மை, நீதி, ஒப்புரவு ஆகிய இவற்றில் அடிப்படையைக் கொண்ட அமைதியின் தூதுவராக தாங்கள் எங்களின் இலங்கை நாட்டுக்கு வந்துள்ளீர்கள். நம் ஆண்டவர் மற்றும் புனித அசிசி பிரான்சிசின் அடிச்சுவடுகளில் ஏழைகள் மற்றும் துன்புறுவோர்மீது தாங்கள் கொண்டுள்ள வியத்தகு அன்புக்கு நன்றி. ஆசியாவில் முதல் கிறிஸ்தவ மறைசாட்சிகளைக் கொண்டிருக்கும் இடமாக மன்னார் இறைவனால் ஆசீர்வதிக்கப்பட்டுள்ளது. நாட்டின் வட பகுதியிலிருந்த யாழ்ப்பாண மன்னரால் 1544ம் ஆண்டில் 600 மன்னார் கிறிஸ்தவர்கள் படுகொலை செய்யப்பட்டனர். மன்னார் மறைசாட்சிக் கிறிஸ்தவர்களின் இரத்தம் வடக்கு மற்றும் இலங்கை முழுவதன் விசுவாசத்தின் வித்தாக மாறியுள்ளது. கடுமையான காட்டுப் பகுதியில் 400 ஆண்டுகளாக இருக்கும் மடு திருத்தலமும் வளமையான வரலாற்றைக் கொண்டுள்ளது. செபமாலை அன்னை திருத்தலமாகிய இங்கு மக்கள் விசுவாசத்தில் ஆழப்படுகின்றனர். ஒவ்வோர் ஆண்டும் ஆகஸ்ட் 15ம் தேதி அன்னையின் விண்ணேற்பு விழாவன்று 6 இலட்சத்துக்கு மேற்பட்ட மக்கள் இங்கு வருகின்றனர். திருத்தந்தையே தங்களின் இப்பயணமும், செபங்களும் எம் தாய் நாட்டுக்கு அமைதியையும் வளமையையும் கொண்டு வருவதாக. இந்நேரத்தில் நாங்கள் எங்களின் பிள்ளைகளுக்குரிய அன்பையும் பணிவையும் மதிப்பையும் தங்களுக்குத் தெரிவிக்கிறோம். திருஅவையையும் பரந்த உலகையும் தூண்டி வழிநடத்தும் தங்களின் மேய்ப்புப்பணிகளில் கடவுள் தங்களை ஆசீர்வதிப்பாரக. அன்னை மரியா தங்களை அவருக்கு நெருக்கமாக வைத்திருப்பாராக.”\n\nதொடர்ந்து அன்னை மரியா வணக்கம் தொடர்பான வேண்டுதல்கள் நிகழ்ந்தன. “ஓ, பரிசுத்த ஆவியே, என் ஆன்மாவின் ஆன்மாவே, நான் உம்மை ஆராதனை செய்கின்றேன்” என்ற பாடல் தமிழில் பாடப்பட்டது. மத்தேயு நற்செய்தியிலிருந்து கீழ்வரும் பகுதி வாசிக்கப்பட்டது:\n“துயருறுவோர் பேறுபெற்றோர்; ஏனெனில் அவர்கள் ஆறுதல் பெறுவர். அமைதி ஏற்படுத்துவோர் பேறுபெற்றோர்; ஏனெனில் அவர்கள் கடவுளின் மக்கள் என அழைக்கப்படுவர். நீதியின் பொருட்டுத் துன்புறுத்தப்படுவோர் பேறுபெற்றோர்; ஏனெனில் விண்ணரசு அவர்களுக்குரியது” (மத்தேயு 5:4,9-10).\n\nSection::::மடுத்திருத்தலத்தில் திருத்தந்தையின் உரை.\nதிருத்தந்தை, அங்கு அன்னை கன்னி மரியா திருவழிபாட்டில் கலந்துகொண்டு உரையாற்றி நாட்டில் அமைதிக்காகச் செபித்தார். திருத்தந்தை ஆங்கிலத்தில் ஆற்றிய உரையின் தமிழாக்கம்:\n\n”அன்புமிக்க சகோதர, சகோதரிகளே, நாம் நம் அன்னையின் இல்லத்தில் இருக்கின்றோம், மருதமடு அன்னையின் இத்திருத்தலத்தில் ஒவ்வொரு திருப்பயணியும் தன் சொந்த வீட்டில் இருப்பதைப் போல உணர முடியும். ஏனெனில், இங்குதான் மரியாள், தமது திருமகன் இயேசுவின் பிரசன்னத்திற்கு நம்மை இட்டுச் செல்கின்றார். தமிழர்களும், சிங்களவர்களும் இலங்கையராக, ஒரே குடும்பத்தின் உறுப்பினராக, இங்கு வருகை தருகின்றனர். தமது இன்ப, துன்பங்களையும், எதிர்பார்ப்புக்களையும், தேவைகளையும் அவரிடம் சமர்ப்பிக்கின்றனர்.\n\nஇலங்கை நாட்டின் இதயத்தையே பிளந்த நீண்ட காலப் போரினால் துன்பப்பட்ட குடும்பங்கள் இன்று இங்கே பிரசன்னமாக இருக்கின்றன. பயங்கர வன்முறை மற்றும் இரத்தக்களரிகளின் ஆண்டுகளில், வடக்கிலும் தெற்கிலுமாக எத்தனையோ மக்கள் உயிரிழந்துள்ளனர். இத்திருத்தலத்தோடு சம்பந்தப்பட்ட துயர நிகழ்வுகளை எந்தவோர் இலங்கையரும் மறக்கவே முடியாது. இலங்கையில் ஆரம்பக் கிறிஸ்தவர்களின் வருகையோடு தொடர்புடைய, வணக்கத்துக்குரிய மரியாவின் திருஉருவம் அவரின் திருத்தலத்திலிருந்து (பாதுகாப்பு கருதி) எடுத்துச் செல்லப்பட்ட அந்தச் சோகமான நாளையும் மறக்கவே முடியாது.\n\nஆனாலும்கூட நம் அன்னை உங்களோடு எப்போதும் உடனிருந்தார். ஒவ்வோர் இல்லத்திற்கும், காயம்பட்ட ஒவ்வொரு குடும்பத்திற்கும் அமைதியான வாழ்வுக்குத் திரும்ப விரும்பும் அனைவருக்கும் அவர் அன்னையாக இருக்கிறார். இலங்கை வாழ் மக்களை, கடந்த கால மற்றும் நிகழ் காலத்தின் அனைத்து ஆபத்துக்களிலிருந்து காப்பாற்றி வருவதற்காக இன்று நன்றி கூறுகிறோம்.\n\nநம் அன்னையின் பிரசன்னத்திற்காக இன்று நாம் அவருக்கு நன்றி கூற விழைகின்றோம். காயங்களைக் குணமாக்கி, உடைந்த உள்ளங்களில் அமைதியை மீண்டும் தரக்கூடிய ஆற்றல் கொண்டவர் இயேசு மட்டுமே. அவரை நமக்குத் தொடர்ந்து வழங்கிக் கொண்டிருக்கும் அன்னைக்கு நன்றி கூறுகின்றோம். மேலும், இறை இரக்கத்தின் அருளை நம்மேல் பொழிந்திட வேண்டுகிறோம். அத்துடன் நமது பாவங்கள், மற்றும் இந்நாடு எதிர்கொண்ட அனைத்துத் தீமைகளுக்கும் பரிகாரம் செய்ய, தேவையான அருளை வேண்டுகிறோம்.\n\nஇதனைச் செய்வது, இலகுவானதல்ல. ஆனாலும் கூட, ஒருவரையொருவர் உண்மையான மனஸ்தாபத்துடன் அணுகவும், உண்மையான மன்னிப்பைக் கொடுக்கவும் அதனை நாடவும், இவ்வாறாக, நாம் இறை அருளைப் பெற்றுக்கொள்ள முடியும். மன்னிக்கவும், மற்றும் சமாதானத்தை அடைவதற்குமான கடினமான இந்த முயற்சியிலே, அன்னை மரியா இங்கிருந்து நம்மை ஊக்கமூட்டுகிறார், வழி நடத்துகிறார், அழைத்துச் செல்கிறார்.\n\nதமிழ், சிங்கள மொழி பேசும் சமூகங்களை உள்ளடக்கிய இலங்கை மக்கள், இழந்துவிட்ட ஒற்றுமையை மீண்டும் கட்டியெழுப்புகின்ற முயற்சியில் அன்னை மரியாள் தன் பரிந்துரைகள் வழியாக, துணை நிற்க வேண்டுவோம். போரின் முடிவில் அன்னையின் திருச் சுரூபம் மடுத் திருத்தலத்திற்கு மீண்டும் வந்ததுபோல், அன்னையவரின் அனைத்து இலங்கை மக்களும் ஒப்புரவு மற்றும் தோழமையைப் புதுப்பிக்கும் உணர்வுடன் இறைவனிடம் திரும்பி வந்துசேர மன்றாடுவோம்.\n\nஅன்பார்ந்த சகோதர, சகோதரிகளே, நாம் ஒருவர், ஒருவருக்காக மன்றாடுவோம். இந்தத் திருத்தலமானது, செபத்தின் இல்லமாக, அமைதியின் இருப்பிடமாகத் திகழ வேண்டுவோம். மருதமடு அன்னையின் பரிந்துரையால், ஒப்புரவு, நீதி, சமாதானம் நிறைந்த எதிர்காலம் இந்நாட்டின் அனைத்து மக்களுக்கும் உரித்தாவதாக. ஆமென்.”\n\nபொது மன்றாட்டு தமிழில் இசையமைப்பிலும், சிங்களத்திலும் எடுத்துரைக்கப்பட்டன. இலங்கையில் நீதி, அமைதி, சம உரிமை நிலவிட மன்றாட்டுகள் எழுப்பப்பட்டன. திருத்தந்தை சிறப்பு ஆசி வழங்கியபோது மக்கள் செபமாலை, சிறு சுரூபங்கள் மற்றும் படங்களை உயர்த்திப் பிடித்துக்கொண்டிருந்தனர். “சர்வேசுரா சுவாமி, இரக்கமாக எங்களைப் பாரும். கன்னி மரியாயே, மருதமடுமாதாவே, எங்களுக்காக இயேசுவை மன்றாடும்” ஆகிய மன்றாட்டுகளை மக்கள் எல்லாரும் சேர்ந்து பாடினார்கள். மடுமாதா சுருபத்தைக் கைகளில் வாங்கிக்கொண்டு, அதைக்கொண்டு மக்களுக்குத் திருத்தந்தை ஆசி வழங்கினார். திருத்தந்தைக்கு மரத்தில் செதுக்கப்பட்ட மடு அன்னையின் சுரூபம் அன்பளிப்பாகக் கொடுக்கப்பட்டது. அதைப் பெற்று முத்தம் அளித்த பிரான்சிசு, அதை இறுதிவரைத் தம் கைகளில் தாங்கிக்கொண்டிருந்தார். அப்போது “எங்கள் ஞானத் தந்தையர்க்கு இறைவனே ஆசி அளித்திடுவீர்” என்ற கீதம் இசைக்கப்பட்டது. பின்னர் பிரான்சிசு மடுமாதா சுரூபத்திற்கு ஒரு செபமாலையை அணியாகச் சூட்டினார்.\n\nSection::::திருத்தந்தையின் பிலிப்பீன்சு பயணம் பற்றிய சில தகவல்கள்.\nதிருத்தந்தையின் பிலிப்பீன்சு பயணம் அவருடைய ஆசியப் பயணத்தின் இரண்டாம் கட்டம் ஆகும். இலங்கையில் பயணத்தை முடித்துக்கொண்டு நேரடியாக அவர் பிலிப்பீன்சு வந்தார். ஆசியாவில் கத்தோலிக்கர் மிகப் பெரும்பான்மையராக உள்ள நாடு இது. சுமார் 100 மில்லியன் மக்களைக் கொண்ட இந்த நாட்டில் சுமார் 80 மில்லியன் பேர் கத்தோலிக்கர்.\n\n1521இல் இங்கு எசுப்பானியக் குடியேற்ற ஆதிக்கம் தொடங்கியது. அதோடு கத்தோலிக்கமும் பரவியது.\n\nபிலிப்பீன்சு மக்களின் கத்தோலிக்க நம்பிக்கையை உறுதிப்படுத்துவதும், அந்நாட்டில் வாழ்கின்ற எண்ணிறந்த ஏழைமக்களுக்கு வளமான வாழ்வு அமைக்க அனைவரும் முன்வர வேண்டும் என்று வேண்டுகோள் விடுப்பதும், 2013இல் கடும் புயலால் பாதிக்கப்பட்ட மக்களுக்கு ஆறுதல் கூறுவதும் தமது பயணத்தின் நோக்கங்கள் என்று திருத்தந்தை கூறினார்.\n\nபிலிப்பீன்ஸ், தென்கிழக்கு ஆசியாவில், மேற்கு பசிபிக் பெருங்கடலில் 7,107 தீவுகளைக் கொண்டுள்ள ஒரு நாடு. இந்நாடு, பசிபிக் நெருப்பு வளையப் பகுதியில் அமைந்துள்ளதாலும், நில நடுக்கோட்டுக்கு அண்மையில் உள்ளதாலும், நிலநடுக்கங்களும் கடும் புயல்களும் அடிக்கடி ஏற்படுவதற்கான ஆபத்து உள்ளது. இந்த இயற்கையின் சீற்றத்தைத் திருத்தந்தையின் பயணத்தின்போது உணர முடிந்தது. பிலிப்பீன்சில் பயணம் செய்யும் திருத்தந்தை பிரான்சிசு சனிக்கிழமை, சனவரி 17ஆம் நாள் உள்ளூர் நேரம் காலை 8.15 மணிக்கு மனிலாவிலிருந்து விமானத்தில் லெய்ட்டே (Leyte) தீவுக்குச் சென்றார். 650 கிலோ மீட்டர் தூரத்தை ஒரு மணி 15 நிமிடங்கள் பயணம் செய்து அத்தீவின் முக்கிய நகரங்களில் ஒன்றான தக்லோபான் அடைந்தார். ஆனால் அந்நாட்டு வானிலை அறிக்கையின்படி இன்று இத்தீவில் கடும் புயல் அடிக்கும் என விமான ஓட்டுனர்கள் எச்சரித்தனர். அதிலும் மதியம் ஒரு மணிக்குமேல் புயலின் வேகம் அதிகரிக்கும், விமானப் பயணம் கடினம் என்று கூறியதால் இந்நகரில் திருப்பலியை நிறைவேற்றிய பின்னர் பிற்பகலில் மனிலா வந்து சேர்ந்தார் திருத்தந்தை பிரான்சிசு.\n\nதிருத்தந்தை பிரான்சிசின் பயண நிகழ்வில் கலந்துகொள்வதற்காக அங்கு செல்லவிருந்த ஆயிரக்கணக்கான மக்களாலும் அங்கு செல்ல இயலவில்லை. இச்சனிக்கிழமையன்று கன மழையுடன் மெக்கால (Mekkhala) புயல் வீசிய இதே லெய்ட்டே (Leyte) தீவும், தக்லோபான் நகரமும்தான் 2013ம் ஆண்டு நவம்பர் 8ம் தேதி ஹையான் கடும் புயலால் கடுமையாய்த் தாக்கப்பட்டன. ஏழு மீட்டர் உயரத்துக்கு அலைகள் எழும்பி கடும் சேதத்தை விளைவித்தன. இப்பகுதியில் இதுவரை இடம்பெற்ற கடும் புயல் இது என்று பதிவுசெய்யப்பட்டுள்ளது. இந்த ஹையான் கடும் புயலில் தக்லோபான் நகரின் ஏறக்குறைய 90 விழுக்காடு அழிந்தது. லெய்ட்டே தீவின் ஆறு மாநிலங்கள் மற்றும் 44 மாவட்டங்களில் ஒரு கோடியே 45 இலட்சத்துக்கு மேற்பட்ட மக்கள் கடுமையாய்ப் பாதிக்கப்பட்டனர். ஏறக்குறைய பத்து இலட்சம் மக்கள் வீடுகளை இழந்தனர்.\n\nஹையான் கடும் புயல் வீசி 14 மாதங்கள் கழித்து, பிலிப்பீன்ஸ்க்கு மூன்று நாள் திருத்தூதுப் பயணத்தை மேற்கொண்டுள்ள திருத்தந்தை பிரான்சிசு ஹையான் புயலில் கடுமையாய்ப் பாதிப்படைந்த மக்களை நேரில் கண்டு தனது அன்பைத் தெரிவிப்பதற்கு மிகவும் ஆவல்கொண்டு தனது பயணத் திட்டங்களில் முக்கியமானதாக தக்லோபான் செல்வதைக் குறித்திருந்தார். அத்திட்டத்தின்படி சனவரி 17, சனிக்கிழமை உள்ளூர் நேரம் காலை பத்து மணிக்குத் திருப்பலி நிகழ்த்தினார். ஆனால் மோசமான வானிலை காரணமாக திருப்பலியை வேகமாக முடிக்க வேண்டியிருந்தது. கொட்டும் மழையில் பல்லாயிரக்கணக்கான விசுவாசிகள் மஞ்சள் நிறத்தில் மழைப்பாகையை அணிந்துகொண்டு திருப்பலியில் பக்தியோடு பங்கெடுத்தனர். திருத்தந்தையும் மஞ்சள் நிறத்தில் மழைப்பாகை அணிந்து கொண்டு திருப்பலி நிறைவேற்றினார். இத்திருப்பலிக்கென ஏற்கனவே ஆங்கிலத்தில் தயாரிக்கப்பட்டிருந்த மறையுரையை வழங்காமல் எசுப்பானிய மொழியில் சுருக்கமாக தனது உள்ளத்துணர்வுகளை மக்களோடு பகிர்ந்துகொண்டார் திருத்தந்தை. அவர் இஸ்பானிய மொழியில் சொல்லச் சொல்ல ஆங்கிலத்தில் மொழிபெயர்ப்பும் நடைபெற்றது.\n\nதக்லோபான் நகரில் நிறைவேற்றிய திருப்பலியின் இறுதியில், அம்மக்களுக்காகச் செபித்து ஆசீர் அளித்தார் திருத்தந்தை பிரான்சிஸ்.\n\nகன மழையையும் பொருட்படுத்தாது பல்லாயிரக் கணக்கில் இத்திருப்பலியில் மக்கள் கலந்துகொண்டனர். இத்திருப்பலிக்குப் பின்னர், அங்கிருந்து 12 கிலோ மீட்டர் தூரத்திலுள்ள பாலோ பேராயர் இல்லத்தில் ஹையான் புயலில் கடுமையாய்ப் பாதிப்படைந்த 30 குடும்பங்களுடன் திருத்தந்தை மதிய உணவு அருந்துவதாகப் பயணத் திட்டத்தில் இருந்தது. கன மழை புயல் காரணமாக இந்நிகழ்வு இரத்துச் செய்யப்பட்டது. இம்மக்களுக்கு பாலோவில் வத்திக்கானின் உதவியுடன் அமைக்கப்பட்டுள்ள திருத்தந்தை பிரான்சிசு மையத்தைத் திருத்தந்தை ஆசீர்வதிக்கவேண்டியிருந்தது. அந்நிகழ்வும் இரத்துச் செய்யப்பட்டது. மாலை 3.30 மணிக்கு பாலோ பேராலயத்தில் ஆயர்கள், குருக்கள், துறவிகள், குருத்துவ மாணவர்கள் மற்றும் ஹையான் புயலில் பாதிப்படைந்த குடும்பத்தினரைத் திருத்தந்தைச் சந்திக்க வேண்டியிருந்தது. இந்நிகழ்வை இத்திருப்பலிக்குப் பின் சுருக்கமாக நடத்தினார் திருத்தந்தை. பாலோ பேராலயத்தில் அனைவரையும் ஆசீர்வதித்து, பாதுகாப்பாக மனிலா வந்து சேர்ந்தார் திருத்தந்தை பிரான்சிசு.\n\nSection::::பிரான்சிசு ஆற்றிய மறையுரை.\n\"எனது இதயத்துக்கு மிகவும் நெருக்கமான ஒன்றைச் சொல்ல விரும்புகிறேன். உரோமையில் இந்த ஹையான் புயலின் கடும் சேதங்களைப் பார்த்தபோது நான் இங்கு இருப்பதற்கு விரும்பினேன். அந்த நாள்களிலே இங்கு நான் வர விரும்பினேன். சிறிது தாமதமாக வந்தாலும் நான் இப்போது உங்களோடு இருக்கிறேன். இயேசுவே ஆண்டவர் என்பதைச் சொல்வதற்காக இங்கு வந்துள்ளேன். அவர் ஒருபோதும் நம்மைச் சோர்வுறவிடமாட்டார், நம்மை விழத்தாட்டமாட்டார். ஆனால் தந்தையே, எனது வீடு, வாழ்வாதாரங்கள் என பல பொருள்களை நான் இழந்துவிட்டேன், அதனால் மனம் சோர்ந்துள்ளேன் என்று நீங்கள் சொல்லலாம். இப்படி நீங்கள் சொன்னால் அது உண்மையே, உங்களின் உணர்வுகளை நான் மதிக்கிறேன். ஆயினும் சிலுவையில் அறையுண்ட இயேசு இங்கிருக்கிறார். இதிலிருந்து அவர் நம்மை சோர்வுறவிடமாட்டார். நாம் அனுபவிக்கும் அனைத்துத் துன்பங்களையும் அவர் அனுபவித்துள்ளார். இயேசுவே ஆண்டவர். நம் வாழ்வின் இன்னல் நிறைந்த நேரங்களில் நம்மோடு கண்ணீர் சிந்தி நம்மோடு நடக்கும் ஆண்டவரை நாம் கொண்டிருக்கிறோம்.\"\n\n\"உங்களில் பலர் எல்லாவற்றையும் இழந்துள்ளீர்கள். என்ன சொல்வதென்றே எனக்குத் தெரியவில்லை. ஆயினும் உங்களுக்கு என்ன சொல்ல வேண்டுமென்பதை இயேசு அறிந்திருக்கிறார். உங்களில் பலர் உங்கள் குடும்பங்களில் ஒரு பகுதியினரை இழந்துள்ளீர்கள். அமைதியாக இருந்து எனது அமைதியான இதயத்துடன் உங்களோடு இருப்பதை மட்டுமே என்னால் செய்ய முடியும். ஆண்டவரே, இத்துன்பம் ஏன் என உங்களில் பலர் கேட்கலாம். உங்கள் ஒவ்வொருவரின் இதயத்திடமும், கிறிஸ்து சிலுவையிலிருந்து தம் இதயத்தோடு பதில் சொல்கிறார். இதற்குமேல் சொல்வதற்கு என்னிடம் வார்த்தைகள் இல்லை. கிறிஸ்துவை நோக்குவோம். அவர் ஆண்டவர்.\"\n\n\"அவரது சிலுவையருகில் அவரின் தாய் நிற்கிறார். நாம் அதிகத் துன்பங்களை அனுபவிக்கும் நேரங்களில் சிறு குழந்தைகள்போல் நாம் இருக்கிறோம். அச்சமயங்களில் நாம் எதையும் புரிந்துகொள்வதில்லை. “மம்மி” என்று தாயின் கரங்களை மட்டுமே நாம் பிடித்துக்கொண்டிருக்க முடியும். குழந்தை பயப்படும்போது மம்மி என்று சொல்கிறது. நம் துன்ப நேரங்களில் “மம்மி” என்ற வார்த்தையை மட்டுமே நம்மால் சொல்ல முடியும். சிலுவையடியில் மௌனமாக நின்ற தாயை உற்று நோக்குவோம். சிறு குழந்தை போல, அத்தாயிடம், அம்மா எனச் சொல்வோம். நமக்கு ஒரு தாய் இருக்கிறார். மாபெரும் சகோதரர் இயேசு இருக்கிறார். நாம் தனியாக இல்லை. பேரிடர் துன்ப நேரங்களில் பல சகோதரர்கள் உதவி செய்வதற்கு வந்தார்கள். ஏனெனில் நாம் ஒருவருக்கொருவர் சகோதர சகோதரிகளாக உணருகிறோம்.\"\n\n\"இதுவே எனது இதயத்தில் தோன்றியவை. வேறு எதுவும் சொல்லாமல் விட்டிருந்தால் என்னை மன்னித்துக்கொள்ளுங்கள். இயேசு ஒருபோதும் நம்மைச் சோர்வுறவிடமாட்டார் என்பதை தயவுகூர்ந்து அறிந்திருங்கள். அன்னைமரியாவின் கனிவு உங்களைச் சோர்வுறவிடாது என்பதையும் அறிந்திருங்கள். அன்னைமரியாவையும், இயேசுவையும் பற்றிக்கொண்டு சகோதர சகோதரிகளாக ஆண்டவரில் ஒன்றிணைந்து நடப்போம்.\"\n\nSection::::கியூபா, ஐக்கிய அமெரிக்க நாடுகளுக்கான பயணம் - செப்டம்பர் 19-28, 2015.\nSection::::கியூபாவில் சமய சுதந்திரம் வளர வேண்டும் என்னும் கோரிக்கை.\nதிருத்தந்தை பிரான்சிசு, கியூபா நாட்டைச் சென்று சேர்ந்த உடனேயே, அலுவல்முறையில் இறைநம்பிக்கை இல்லா நாடு என்று தன்னை அறிமுகப்படுத்துகின்ற கியூபா நாட்டில் சமய சுதந்திரத்திற்குப் போதிய இடம், விரிவு, வகைமுறை அளிக்கப்பட வேண்டும் என்று பிரான்சிசு கேட்டுக் கொண்டார். கியூபா நாட்டு அதிபர் ராவுல் காஸ்ட்ரோ, ஐக்கிய அமெரிக்க நாடுகள், கியூபாவில் அமைத்துள்ள குவாண்டானமோ விரிகுடா தடுப்பு முகாம் தளத்தை உடனே மூட வேண்டும் என்று கேட்டார். மேலும் முதலாளித்துவ பொருளாதார அமைப்பு இன்றைய புவியுலகை மாசுறச் செய்கிறது என்றும் அந்நிலை மாற வேண்டும் என்றும் கூறினார். இருப்பினும், ஐக்கிய அமெரிக்க நாடுகளுக்கும் கியூபா நாட்டிற்கும் இடையே நல்லுறவுகள் ஏற்படுவதற்கான அறிகுறிகள் தெரிகின்றன. இந்த நல்லுறவை ஏற்படுத்துவதில் திருத்தந்தை பிரான்சிசு முக்கிய பங்காற்றுகிறார் என்பதும் தெரிகிறது. பிரான்சிசு தம் உரையில், “கியூபா நாட்டிற்கும் ஐக்கிய அமெரிக்க நாடுகளுக்கும் இடையே நல்லுறவு ஏற்படுவது குறித்து மகிழ்ச்சியடைகிறேன். இது உலகம் முழுவதற்கும் நாடுகளுக்கிடையே நல்லுறவு ஏற்படுவதற்கு ஒரு சீரிய முன்னுதாரணமாக அமையட்டும்” என்று குறிப்பிட்டார்.\n\nSection::::பிரான்சிசு கியூபாவின் முன்னாள் அதிபர் பிடெல் காஸ்ட்ரோவை சந்திக்கிறார்.\nதிருத்தந்தை பிரான்சிசின் கியூபா பயணத்தின் ஒரு உச்சக்கட்டம் அவர் பிடெல் காஸ்ட்ரோவை சந்தித்தது ஆகும். இரு தலைவர்களும் உலக நடப்புப் பற்றியும், சுற்றுச் சூழல் சீரழிவு பற்றியும் பொதுவாக உரையாடியதாகத் தெரிகிறது. இரு தலைவர்களும் சில நூல்களைப் பரிசாகப் பரிமாறிக்கொண்டார்கள். பிரான்சிசு தாம் எழுதிய இரு சுற்றுமடல்களை (”மகிழ்ச்சிதரும் நற்செய்தி”, “சுற்றுச் சூழல் பாதுகாப்பு”) பரிசாகக் கொடுத்தார். மேலும் ஆன்மிக வாழ்வு பற்றிய ஒரு நூலையும் கொடுத்தார். பிடெல் காஸ்ட்ரோவுக்கு ஆசிரியராகப் பணிபுரிந்து, பின்னர் பிடெல் காஸ்ட்ரோவின் புரட்சிக்குப் பின் கியூபா பொதுவுடைமைக் கொள்கையைத் தழுவியபோது நாடுகடத்தப்பட்ட அமாந்தோ யொரேந்தே (Amando Llorente) என்ற இயேசு சபைக் குரு எழுதிய நூலையும் திருத்தந்தை பிரான்சிசு, பிடெல் காஸ்ட்ரோவுக்குப் பரிசாகக் கொடுத்தார்.\n\nபிடெல் காஸ்ட்ரோ தாம் எழுதிய “பிடெலும் சமயமும்” (“Fidel and Religion”) என்ற நூலை பிரான்சிசுக்குப் பரிசாகக் கொடுத்தார். அந்நூல், பிடெல் காஸ்ட்ரோ, திருத்தந்தை பதினாறாம் பெனடிக்டை சந்தித்ததின் சுருக்கம் ஆகும். அந்நூலின் முகப்புப் பக்கத்தில் “திருத்தந்தை பிரான்சிசுக்கு, கியூபா நாட்டிற்கு ஒரு சகோதரரைப் போன்று அவர் வருகை தந்ததை முன்னிட்டு, கியூபா மக்களின் பாசமிகு வாழ்த்துகளோடு, பிடெல் வழங்கும் அன்புப் பரிசு” (“For Pope Francis, on the occasion of your fraternal visit to Cuba, with the admiration and respect of the Cuban people. Fidel.”)\n\nஅவானா நகரின் புரட்சி வளாகத்தில் திருத்தந்தை பிரான்சிசு திருப்பலி நிறைவேற்றினார். 200,000 மக்கள் குழுமியிருந்த வளாகத்தில் மறையுரை ஆற்றியபோது, ஏழை எளியோருக்கும் சமுதாயத்தில் புறக்கணிக்கப்பட்டோருக்கும் ஆதரவு அளிப்பது தான் உண்மையான சமய நம்பிக்கை என்று பிரான்சிசு கூறினார். இளையோருக்கு உரையாற்றுகையில், “அன்புமிக்க இளையோரே, நீங்கள் ஒளிமயமானதோர் உலகம் உருவாகும் என்று கனவு காண வேண்டும்” என்று கூறினார். மேலும், “கருத்து வேறுபாடுகள் இருந்தாலும், பொதுநன்மையை முன்னிறுத்தி அனைவரும் ஒத்துழைக்க முடியும், ஒத்துழைக்க வேண்டும்” என்றும் அவர் வலியுறுத்தினார். ”பண ஆசைக்கு அடிமைகள் ஆகிவிடாமலும், எளியோரை உதறித் தள்ளாமலும் நாம் செயல்பட வேண்டும்” என்றும் அவர் எடுத்துரைத்தார்.\n\nSection::::திருத்தந்தை பிரான்சிசின் ஐக்கிய அமெரிக்க நாடுகள் பயணம்.\nகியூபாவில் தனது பயணத்தை முடித்துக்கொண்டு, அங்கிருந்து நேரடியாக ஐக்கிய அமெரிக்க நாடுகளின் தலைநகரான வாசிங்டனுக்குத் திருத்தந்தை பிரான்சிசு வருவதில் ஆழ்ந்த பொருள் உள்ளது. அரை நூற்றாண்டுகளுக்கு மேலாக எதிரிகள் போல செயல்பட்டுவந்த இந்த இரண்டு நாடுகளும் பகைமை அகற்றி நல்லுறவுகள் ஏற்படுத்திட திருத்தந்தை பிரான்சிசு உழைத்தார். இரு நாடுகளின் பிரதிநிதிகளும் கூடி வந்து பேச்சு வார்த்தை நடத்த அவரே ஏற்பாடு செய்தார். எனவே, ஒரு விதத்தில் இந்த இரு நாடுகளுக்கும் இடையே நல்லுறவைக் கொணர்வதில் பிரான்சிசு ஒரு பாலமாக அமைகின்றார்.\n\nSection::::அதிபர் ஒபாமா, திருத்தந்தை பிரான்சிசை வெள்ளை மாளிகையில் வரவேற்கிறார்.\nசெப்டம்பர் 23, புதன் காலை 9 மணியளவில் அமெரிக்க அதிபர் பராக் ஒபாமா திருத்தந்தை பிரான்சிசை வெள்ளை மாளிகைத் தோட்ட வளாகத்தில் வரவேற்றார். சமுதாயத்தில் ஒதுக்கப்பட்டவர்களுக்கும் ஏழைகளுக்கும் ஆதரவு அளிப்பதிலும், சுற்றுச் சூழல் மாசுறுவதைத் தடுத்து புவியுலகத்தை உலக மக்கள் அனைவரும் வாழ உகந்த இல்லமாக மாற்றுவதிலும், சமயச் சுதந்திரத்தை ஆதரிப்பதிலும் திருத்தந்தை தலைசிறந்த விதத்தில் உழைத்து வருகிறார் என்று தம் வரவேற்புரையில் கூறிய அதிபர் ஒபாமா, திருத்தந்தை பிரான்சிசை அமெரிக்க மக்கள் பெயரால் வரவேற்றார். தமது ஏற்புரையின் போது, திருத்தந்தை இரு முக்கிய கருத்துக்களை வலியுறுத்தினார். அமெரிக்க நாடு வெளிநாடுகளிலிருந்து வந்து குடியேறிய மக்களின் ஒத்துழைப்பால் உருவானது என்றும், இந்நாட்டில் குடியேற விரும்பும் மக்களுக்கு வரவேற்பு கொடுக்கப்பட வேண்டும் என்றும் அவர் கூறினார். அதுபோலவே, சுற்றுச் சூழல் மற்றும் புவியுலகு பாதுகாப்பில் அமெரிக்கா எடுக்கின்ற முயற்சிகளைப் பாராட்டிய பிரான்சிசு, அம்முயற்சிகள் தொடர வேண்டும் என்றும் கூறினார்.\n\nSection::::புலம்பெயர்ந்து, அடைக்கலம் தேடி வருவோரை வரவேற்றல் வேண்டும்.\nதிருத்தந்தை தமது பயணத்தின்போது வலியுறுத்திய ஒரு முக்கிய கருத்து, புலம்பெயர்ந்து, அடைக்கலம் தேடி வருகின்ற மக்களை வரவேற்றல் வேண்டும் என்பதாகும். அவர் வெள்ளை மாளிகைத் தோட்ட வளாகத்தில் ஆற்றிய உரையின்போது, “நானும் புலம்பெயர்ந்து குடியேறிய ஓர் குடும்பத்தில் பிறந்தவன் தான்” என்றார். திருத்தந்தையின் பெற்றோர் இத்தாலி நாட்டிலிருந்து புலம்பெயர்ந்து அர்ஜெண்டீனா நாட்டில் குடியேறினார். அங்குதான் பிரான்சிசு பிறந்தார். எசுப்பானிய மொழி பேசுகின்ற கத்தோலிக்கர் பெருமளவில் ஐக்கிய அமெரிக்க நாடுகளில் குடியேறியுள்ளனர். அவர்களுள் சிலர் குடியேற்ற ஆவணங்கள் இல்லாமல் உள்ளனர். அவர்களை மீண்டும் அவர்களுடைய நாடுகளுக்கே திருப்பி அனுப்பிவிட வேண்டும் என்றொரு கருத்தை சிலர் முன்வைக்கின்ற வேளையில் திருத்தந்தை பிரான்சிசு புலம்பெயர்வோரை ஆதரிக்க வேண்டும் என்று கேட்பது குறிப்பிடத்தக்கது. மேலும், பல்லாயிரக்கணக்கான அகதிகள் சிரியா, லிபியா, சூடான் போன்ற நாடுகளிலிருந்து ஐரோப்பா செல்ல முயல்கின்ற பின்னணியில் அவருடைய வேண்டுகோள் பலமாகவே ஒலிக்கின்றது.\n\nSection::::ஐக்கிய அமெரிக்க நாடுகளின் நாடாளுமன்ற உறுப்பினர்களுக்கு திருத்தந்தை பிரான்சிசு உரையாற்றுகின்றார்.\nஅரசியம் முக்கியத்துவம் வாய்ந்ததாகக் கருதப்படுகின்ற இந்த உரையின்போது திருத்தந்தை அமெரிக்கா என்பது ஒரு பெருநிலம். அதில் வடக்கு நோக்கிச் சென்று வேலை வாய்ப்புத் தேடுவோரை, புலம்பெயர்ந்து வருவோரை கைவிரித்து ஏற்கவேண்டும் என்றார் திருத்தந்தை.\n\nஅமெரிக்க வரலாற்றில் சிறப்பு மிக்க மனிதர்களாக விளங்கிய ஆபிரகாம் லிங்கன், மார்ட்டின் லுத்தர் கிங், டோரதி டே, தாமஸ் மெர்ட்டன் ஆகிய நால்வரைப் பெயர் சொல்லிக் குறிப்பிட்ட திருத்தந்தை பிரான்சிசு, அந்த வரலாற்று உணர்வோடு ஐக்கிய அமெரிக்க நாட்டு மக்கள் செயல்படுவது உலக அமைதிக்கும், புவியுலகப் பாதுகாப்புக்கும் தேவை என்றார். ஆபிரகாம் லிங்கன் அடிமைமுறையை ஒழிக்க பாடுபட்டார். மார்ட்டின் லுத்தர் கிங் கருப்பு இன மக்களின் சம உரிமைக்காக உழைத்தார். டோரதி டே என்பவர் சமூக நீதிக்காகவும் உழைப்பாளர் வளர்ச்சிக்காகவும் தம் வாழ்க்கையை அர்ப்பணித்தார். தாமஸ் மெர்ட்டன் என்பவர் வன்முறை களைந்து, பல்சமய உரையாடல் வழி மக்களிடையே நல்லிணக்கம் வளர வேண்டும் என்று வலியுறுத்தினார். இத்தகைய பெருமனிதர்களின் வழிவருகின்ற ஐக்கிய அமெரிக்க நாட்டு மக்கள் தங்கள் வரலாற்றுப் பொறுப்பை உணர்ந்து செயல்பட வேண்டும் என்று திருத்தந்தை பிரான்சிசு வலியுறுத்தினார்.\n\nSection::::ஹஜ் திருப்பயண நிகழ்வில் இறந்தோருக்கு இரங்கல்.\nசெப்டம்பர் 24, வியாழக்கிழமை மாலையில் திருத்தந்தை பிரான்சிசு நியூயார்க் நகரில் அண்மையில் புதுப்பிக்கப்பட்ட புனித பாட்ரிக் பெருங்கோவில் வழிபாடு நடத்தினார். அப்போது தம் உரையைத் தொடங்குமுன், அவர் வியாழன் காலையில் மெக்காவில் ஹஜ் பயணம் சென்ற முஸ்லிம்களும் சுமார் 700 பேர் கூட்ட நெரிசலில் உயிரிழந்தற்கு இரங்கல் தெரிவித்தார். அவர் பின்வருமாறு கூறினார்: “இசுலாமியருக்குப் புனித நாளான தியாகத் திருநாளான இன்று அனைவருக்கும் எனது உளம் கனிந்த வாழ்த்துக்களைத் தெரிவித்துக்கொள்கிறேன். அதே நேரத்தில், இன்று மெக்காவில் உயிரிழந்தோரை நினைத்து இரங்கல் தெரிவிக்கின்றேன். இத்துயரத்தில் நானும் பங்கேற்கின்றேன். இறைவனை நோக்கி மன்றாட்டுகளை எழுப்புகின்றேன்.” \n\nSection::::ஐக்கிய நாடுகள் பொதுப் பேரவையில் திருத்தந்தை பிரான்சிசின் உரை.\nஐக்கிய நாடுகள் அவை 70ஆம் ஆண்டினைக் கொண்டாடுகின்ற இத்தருணத்தில் திருத்தந்தை ஐ.நா. பொதுப்பேரவையில் உரையாற்றினார். செப்டம்பர் 25, வெள்ளி காலை 9 மணியளவில் வழங்கப்பட்ட உரைக்கு முன், பொதுச்செயலர் பான் கி மூன் திருத்தந்தையை வரவேற்றுப் பேசினார். பின்னர் திருத்தந்தை ஐ.நா. அவை அலுவலர்களுக்கு உரையாற்றி, அவர்களது பொறுப்பை வலியுறுத்தினார். ஐ.நா. தரப்பில் உலகின் பல பகுதிகளில் அமைதிக் குழு, மக்கள் நல முன்னேற்றக் குழு போன்ற பணிகளை ஆற்றியபோது வன்முறைக்கு உள்ளாகி உயிரிழந்த ஐ.நா. உழைப்பாளர்களின் நினைவகத்தின் முன் சிறிது நேரம் அமைதியாக நின்று அஞ்சலி செலுத்தினார்.\n\n193 உலக நாடுகளை முழுநிலை உறுப்பினர்களாகவும், வத்திக்கான் (திருப்பீடம்) போன்ற சில பார்வைநிலை உறுப்பினர்களையும் கொண்ட மாபெரும் உலக நிறுவனமாகிய ஐ.நா. அவையின் பொதுப்பேரவை அமர்வுக்குத் தொடக்கவுரை ஆற்றும் பணி்யை ஒரு திருத்தந்தை ஆற்றுவது இதுவே முதல் முறை என்பது குறிப்பிடத்தக்கது.\n\nSection::::திருத்தந்தை பிரான்சிசு ஐ.நா. அவையில் ஆற்றிய உரையின் சில பகுதிகள்:.\n1. சுற்றுச் சூழல் பேணுதல் பற்றி:\n\n”சுற்றுச் சூழலுக்கு நாம் ஊறு இழைக்கும் போதெல்லாம், மனித குலத்திற்கே ஊறு விளைவிக்கின்றோம்.”\n\n2. புவி வெப்பநிலை மாற்றம் வறுமைக்குக் காரணமாதல் பற்றி:\n\n”சுற்றுச் சூழலுக்கு ஊறு இழைப்பதால் ஏற்படுகின்ற விளைவுள் ஏழைமக்களை மிகக் கடுமையாக பாதிக்கின்றன. இதற்கான காரணங்கள் மூன்று: ஏழைகள் சமுதாயத்தால் ஒதுக்கப்படுகிறார்கள்; ஒதுக்கிக் கழிக்கப்படுபவையே ஏழைகளின் வாழ்வு ஆதாரம் ஆகிறது; சுற்றுச் சூழல் சீரழிப்பினால் அநியாயமான விதத்தில் துன்புற நேரிடுகிறது. இன்று சமுதாயத்தில் மெதுவாக, ஆனால் பரவலாகப் பரவி வருகின்ற ‘கழிவுமுறைக் கலாச்சாரத்தின்’ பிடியில் ஏழைகள் சிக்கி அவதிப்படுகிறார்கள்.”\n\n3. உலக நாடுகளின் தலைவர்கள் என்ன முயற்சிகள் மேற்கொள்ளலாம் என்பது பற்றி:\n\n”உலக நாடுகளின் தலைவர்கள், எந்தவொரு மனிதரோ மக்கள் குழுவோ, சமுதாயத்தாலோ பொருளாதார அமைப்பில் பங்கேற்பதிலிருந்தோ அநீதியாக ஒதுக்கப்படாமல் இருக்கும்படி பார்த்துக்கொள்ள வேண்டும். இத்தகைய சமுதாய மற்றும் பொருளாதார ஒதுக்குமுறை நிகழ்கின்ற இடங்களில் பலவிதமான தீய விளைவுகள் ஏற்படுகின்றன. உதாரணமாக, மனிதர்களை விலைக்கு வாங்கி விற்கின்ற கொடுமை, மனித உடலுறுப்புகளையும் திசுக்களையும் விலைபேசுகின்ற கொடுமை, சிறுவர்களையும் சிறுமியரையும் பாலியல் வன்முறைக்கு உள்ளாக்குகின்ற கொடுமை, மனிதர்களை அடிமைகளாக்கி வேலை வாங்கும் கொடுமை, அவர்களை விபச்சாரத்தில் ஈடுபடுத்தும் கொடுமை, போதைப்பொருள்களையும் போர்க்கருவிகளையும் கடத்தி விற்கும் கொடுமை, பயங்கர வாத நடவடிக்கை, பன்னாட்டளவில் திட்டமிட்டு நிகழ்த்தப்படுகின்ற கொடுங்குற்றங்கள் போன்ற கொடுமைகள் எல்லாம் மேற்கூறிய சமுதாய மற்றும் பொருளாதார ஒதுக்குமுறையின் விளைவுகளே.”\n\n4. ஐக்கிய நாடுகள் அமைப்பின் பெரும் பொறுப்புப் பற்றி:\n\n”ஐக்கிய நாடுகள் அமைப்பு மனித குலத்திற்கு மாபெரும் பணி ஆற்றிட கடமைப்பட்டுள்ளது. நாம் வகுக்கின்ற திட்டங்களும் சரி, கொள்கைச் செயல்பாடுகளும் சரி, அவை எல்லாம் வெறும் திட்ட வகையாக நின்றுவிடக்கூடாது. மாறாக, ஒவ்வொரு நாளும் வறுமையில் உழன்று, உரிமைகள் இழந்து, வாழ்க்கைப் போராட்டத்தில் ஈடுபட்டுள்ள எண்ணிறந்த மனிதர் உண்மையிலேயே முன்னேற்றம் பெறும் வகையில் திட்டங்களும் செயல்பாடுகளும் அமைய வேண்டும். அரசியல் மட்டத்திலும் பொருளாதார மட்டத்திலும் மேற்கொள்ளப்படுகின்ற செயல்பாடுகள் நீதியை மையமாகக் கொண்டு அமைய வேண்டும். நடைமுறையில் மக்களுக்கு, குறிப்பாக எளியோருக்கு, பயன் நல்குகின்றனவாக அமைய வேண்டும்.”\n\n5. உலகளாவிய வறுமை நிலையை ஒழிக்க மக்களால் முடியும் என்பது பற்றி:\n\n”உலக மக்கள் அனைவரும் ஒட்டுமொத்தமான வளர்ச்சியில் பங்கேற்க வாய்ப்புகள் உருவாக்கப்பட வேண்டும். அனைத்து மக்களின் மாண்பும் மதிக்கப்பட வேண்டும். ஆனால் இவற்றை மக்கள் மேல் வலிந்து திணிப்பது முறையாகாது. ஒவ்வொரு தனி மனிதரும், குடும்பமும், பிறரோடு இணைந்து, சமுதாயத்தின் பல்வேறு நிலை உறவுகளைப் பேணி அவற்றின் வழியாக மட்டுமே நல வாழ்வு அடைய முடியும். இத்தகைய உறவு நிலைகளை உருவாக்குவதில் நண்பர்கள், சிறு குழுக்கள், ஊர்கள், நகரங்கள், கல்விக்கூடங்கள், வர்த்தக அமைப்புகள், தொழிலாளர் சங்கங்கள், மாநிலங்கள், நாடுகள் முதலியவை ஆக்கப்பூர்வமான விதத்தில் ஈடுபட முடியும், ஈடுபடவும் வேண்டும்.”\n\n6. அடிப்படை உரிமைகள் பற்றி:\n\n”ஒவ்வொரு மனிதருக்கும் அடிப்படை உரிமைகளாக அமைபவை இவை: தங்கியிருக்க வீடு, திறமைக்கேற்ற வேலை வாய்ப்பு, தேவைக்கான சொத்து (lodging, labor and land).”\n\n7. ஐ.நா. அமைப்பின் “சீரான வளர்ச்சிக்கு 2030 திட்டத்தொகுப்பு” (2030 Agenda for Sustainable Development) பற்றி:\n\n”சீரான வளர்ச்சிக்கு ஐ.நா. அமைப்பு வகுத்துள்ள திட்டத்தொகுப்பு வெற்றிகரமாக செயல்படுத்தப்பட வேண்டும். மனித வாழ்க்கைக்குத் தேவையான பொருள்சார்ந்த மற்றும் அருள்சார்ந்த நலன்கள் எல்லா மக்களுக்கும் தங்குதடையின்றி, நடைமுறையில் கிடைப்பதே அந்த வெற்றிக்கு அடையாளம். இத்தகைய நலன்களுள் கீழ்வருவன அடங்கும்: வீட்டு வசதி, போதிய ஊதியம் தருகின்ற வேலை வாய்ப்பு, போதிய உணவு, குடிநீர், சமயச் சுதந்திரம், மற்றும் பொதுவாக கல்வி போன்றவை.”\n\n8. மனித மாண்பு பற்றி:\n\n”நாம் வாழ்கின்ற உலகம் எல்லா மனிதருக்கும் உரித்தான ஒரு பொது இல்லம், வீடு ஆகும். உலகில் வாழ்கின்ற அனைத்து மனிதருமே ஒருவர் ஒருவருக்கு உடன்பிறப்புகள் என்ற உணர்வு வளர வேண்டும். மனித உயிர் மாண்புமிக்கது என்ற உறுதிப்பாடு நிலைபெறவேண்டும். எல்லா உயிர்களுமே போற்றப்பட வேண்டும். இத்தகைய அடிப்படைகள் ஏற்கப்படும்போது, ஆண் அல்லது பெண் என்ற வேறுபாட்டிற்கு அங்கு இடமில்லை. ஏழைகளானாலும், குழந்தைகள் ஆனாலும், முதியோர் ஆனாலும், வலுவற்றோர் ஆனாலும், கருவில் உருவாகும் உயிரானும், வேலைவாய்ப்பின்றித் தவிப்போரானாலும், கைவிடப்பட்டோர் ஆனாலும், ஒன்றுக்கும் உதவாதோர் என்று ஒதுக்கப்படுவோர் ஆனாலும் அனைவருக்குமே பொதுவான இல்லமாக, வீடாக நமது உலகம் உள்ளது என்பதே உண்மை.”\nSection::::திருத்தந்தையின் ஆப்பிரிக்கப் பயணம் (கென்யா, உகாண்டா, மத்திய ஆப்பிரிக்கக் குடியரசு) பற்றிய சில தகவல்கள்.\nதிருத்தந்தை 2015 நவம்பர் 25-30 நாட்களில் முதன்முறையாக ஆப்பிரிக்கக் கண்டத்திற்குத் திருப்பயணமாகச் சென்றார். அப்பயணத்தின்போது அவரை சந்திக்கவும் அவருடைய ஆசியைப் பெறவும் கத்தோலிக்க கிறிஸ்தவர்களும் பிறரும் பல்லாயிரக் கணக்காகக் கூடிவந்தனர். அவர் ஆற்றிய உரைகள் வழியாகவும், அவர் சந்தித்த மக்கள் வழியாகவும், அவருடைய செயல்கள் வழியாகவும் அவர் வழங்கிய செய்தி பலருடைய கவனத்தை ஈர்த்துள்ளது.\n\n"}
{"id": "194324", "url": "https://ta.wikipedia.org/wiki?curid=194324", "title": "ஹட்சிசன் சர்வதேச தொலைத்தொடர்பு", "text": "ஹட்சிசன் சர்வதேச தொலைத்தொடர்பு\n\nஹட்சிசன் தொலைத்தொடர்பு சர்வதேசம் லிமிடெட் (ஹட்சிசன் டெலிகாம்) ஹாங்காங் தலைமையிடமாக கொண்ட இயங்கும் பன்னாட்டு தொலைத்தொடர்பு சேவைகள் நிறுவனம். இது ஒரு ஹட்சிசன் வாம்போ நிறுவனத்திற்கு முற்றிலும் சொந்தமான துணை நிறுவனம்.இது ஹட்ச், 3 மற்றும் வியேட்நமொபைல் எனும் பெயர்களில் பின்வரும் சேவைகளை வழங்குகிறது. ஜிஎஸ்எம் மொபைல் தொலைத்தொடர்பு சேவைகளை இலங்கை மற்றும் வியட்நாம் நாடுகளிலும் சிடிஎம்ஏ சேவையை இந்தோனேசியா மற்றும் தாய்லாந்து வழங்குகிறது.\n\nSection::::வரலாறு.\n1999 மற்றும் 2000 ஆம் ஆண்டில், ஹட்சிசன் டெலிகாம் அதன் ஆரஞ்சு மற்றும் வாய்ஸ் ஸ்ட்ரீம் நிறுவனங்களின் விற்பனை மற்றும் வருமானத்தின் பெரும்பகுதி அதன் பூகோள மூன்றாம் தலைமுறை (3 ஜி) மொபைல் பிராட்பேண்ட் தொலைத்தொடர்பு வணிகத்தை உருவாக்க மீண்டும் முதலீடு செய்தது.\n"}
{"id": "194326", "url": "https://ta.wikipedia.org/wiki?curid=194326", "title": "தமிழ்நூல்களின் பட்டியல் (யேர்மன் நூல்)", "text": "தமிழ்நூல்களின் பட்டியல் (யேர்மன் நூல்)\n\nதமிழ்நூல்களின் பட்டியல் (யேர்மன்: Verzeichnis der Malabarischen Bücher) என்பது 1709 ஆம் ஆண்டளவில் யேர்மன் மொழியில் பர்த்தலோமேயு சீகன்பால்க் அவர்களால் தொகுக்கபட்ட ஒரு விபரப்பட்டியல் ஆகும். தமிழ் நூற்கள் அல்லது சுவடிகள் பற்றிக் கிடைக்கும் ஆகப் பழமையான நூற்பட்டியல் அல்லது நூற்றொகை இதுவென்றே ஆய்வாளர்களால் கருதப்படுகிறது. இந்த நூலில் அறியப்பெற்ற தமிழ் இலக்கியங்கள் பற்றியும் விரிவான குறிப்புக்கள் கிடைக்கின்றன.\n\nஇந்த நூலின் பிரதி ஒன்று பிரித்தானியா அருங்காட்சியகத்தின் சுவடிகள் திணைக்களத்தில் உள்ளது.\n\nஇந்த நூலில் மலபார் என்று குறிப்பிடுவது தமிழை அல்லது தமிழ் பேசும் மக்களை ஆகும். தமிழ் Tamul என்றும் குறுக்கப்பட்டுள்ளது.\n\nஇந்த நூல் 1967 ஆம் ஆண்டு ஆங்கிலத்துக்கு மொழிபெயர்க்கப்பட்டு வெளியிடப்பட்டது.\n\n"}
{"id": "194329", "url": "https://ta.wikipedia.org/wiki?curid=194329", "title": "வையாபுரிப்பிள்ளையின் தமிழ் சுவடிகள் சேகரிப்பு - ஒரு சரிபார் பட்டியல் (ஆங்கில நூல்)", "text": "வையாபுரிப்பிள்ளையின் தமிழ் சுவடிகள் சேகரிப்பு - ஒரு சரிபார் பட்டியல் (ஆங்கில நூல்)\n\nவையாபுரிப்பிள்ளையின் தமிழ் சுவடிகள் சேகரிப்பு - ஒரு சரிபார் பட்டியல் என்பது தமிழறிஞர் ச. வையாபுரிப்பிள்ளையின் தனிப்பட்ட சேகரிப்பில் இருந்து இந்திய தேசிய நூலகத்துக்கு அளிக்கப்பட்ட தமிழ்ச் சுவடிகள் பற்றிய விபரப்பட்டியல் ஆகும். இது இந்திய தேசிய நூலகம் வெளியிட்ட ஓர் ஆங்கில நூல் ஆகும். இது 1983 ஆம் ஆண்டு கல்கத்தாவில் வெளியிடப்பட்டது.\n"}
{"id": "194331", "url": "https://ta.wikipedia.org/wiki?curid=194331", "title": "ஜான் ஹென்றி நியூமன்", "text": "ஜான் ஹென்றி நியூமன்\n\nஇவர் இலண்டனில் ஆங்கிலிக்கன் திருச்சபையினரான பெற்றோருக்கு 6 குழந்தைகளுள் மூத்தவராகப் பிறந்தார். ஆக்சுபோர்டில் இருந்த ட்ரினிட்டி கல்லூரியில் தன் 19வது வயதில் இளங்கலைப் பட்டத்தைப் பெற்ற இவர் 1825ல் ஆங்கிலிக்கன் சபையின் குருவாக திருநிலைப்படுத்தப்பட்டார். ஆங்கிலிக்கன் சபைக்குருவாகவும் மெர்டன் கல்லூரியில் ஆசிரியராகவும் பணியாற்றினார். இவர் கிறித்தவ வரலாற்றினாலும், குறிப்பாக ஹிப்போவின் அகஸ்டீனின் தன்வரலாற்று நூலினாலும் தூண்டப்பட்ட இவர் ஆங்லிக்கன் திருச்சபை திருத்தூதர் வழிமரபு கோருவதன் செல்லத்தகு தன்மையினைக்குறித்து சந்தேகம் எழுப்பினார். ஆங்லிக்க திருச்சபையும் லூத்தரன் திருச்சபையும் செய்த உடன்படிக்கை இவரின் சந்தேகங்களுக்கு வலுசேர்த்தது. காலப்போக்கில் கத்தோலிக்க திருச்சபையின் படிப்பினைகளாலும் நடவடிக்கைகளாலும் கவரப்பட்டு 1845 அக்டோபர் 9ம் நாள் கத்தோலிக்க மறையில் சேர்ந்தார். 1847ல் கத்தோலிக்கத் திருச்சபையின் குருவாக திருநிலைப்படுத்தப்பட்டார். 1851ல் அயர்லாந்து கத்தோலிக்க பல்கலைக்கழகத்தின் (Catholic University of Ireland) முதல் அதிபராக திருச்சபையால் நியமிக்கப்பட்டார். 1879ம் ஆண்டு மே மாதம் 15ஆம் தேதி திருத்தந்தை பதின்மூன்றாம் லியோவினால் கர்தினாலாக உயர்த்தப்பட்டார். 11 ஆண்டுகள் கர்தினாலாக பணியாற்றிய நியூமன், 1890ஆம் ஆண்டு தன் 89ஆம் வயதில் காலமானார்.\n\n1991இல் நியூமன் வணக்கத்திற்குரியவர் என அறிவிக்கப்பட்டார். இவருக்கு 19 செப்டம்பர் 2010இல் திருத்தந்தை பதினாறாம் பெனடிக்ட் அருளாளர் பட்டம் அளித்தார்.\n"}
{"id": "194334", "url": "https://ta.wikipedia.org/wiki?curid=194334", "title": "மைக்கேல் லெவிட்", "text": "மைக்கேல் லெவிட்\n\nமைக்கேல் லெவிட் (\"Michael Levitt\", பிறப்பு: 9 மே 1947) என்பவர் அமெரிக்க-பிரித்தானிய-இசுரேலிய உயிரியற்பியலாளர் ஆவார். இவர் 1987 முதல் ஸ்டான்போர்டு பல்கலைக்கழகப் பேராசிரியராகப் பணியாற்றி வருகிறார். கணிப்பிய உயிரியலில் ஆய்வுகளில் ஈடுபட்டு வரும் மைக்கேல் லெவிட் அமெரிக்க தேசிய அறிவியல் கழகத்தில் உறுப்பினராக உள்ளார்.\n\n2013 ஆம் ஆண்டுக்கான வேதியியலுக்கான நோபல் பரிசு இவருக்கும், மற்றும் மார்ட்டின் கார்ப்பிளசு, ஏரியா வார்செல் ஆகியோருக்கும் \"சிக்கலான வேதி அமைப்புகளுக்கான மாதிரிகளின் வளர்ச்சிக்கு,\" ஆற்றிய சேவைக்காக வழங்கப்பட்டது.\n"}
{"id": "194335", "url": "https://ta.wikipedia.org/wiki?curid=194335", "title": "விட்ணுகிராந்தி", "text": "விட்ணுகிராந்தி\n\nவிட்ணுகிராந்தி, அபராசி, பராசிதம் அல்லது விஷ்ணுகிரந்தி (\"Evolvulus alsinoides\") என்பது கொன்வோவுலாசியா குடும்பத்தைச் சேர்ந்த பூக்கும் தாவரம். தென் அமெரிக்காவைத் தாயகமாகக் கொண்ட இச்செடி இந்தியா, இலங்கை உட்பட உலகின் பல இடங்களில் காணப்படும் இது வயல்வெளி, ஆற்றங்கரை ஆகிய இடங்களில் வளர்கிறது. விட்ணுவின் கையிலுள்ள சக்கரம் போல இதன் பூக்கள் காணப்படுவதால், இதில் விட்ணு இருப்பதாக நம்பிக்கை உள்ளது.\n\nஇது கேரளத்தின் புனிதப் பூக்களாகக் கருதப்படும் பஞ்சப் பூக்களில் ஒன்று. இது காய்ச்சல் போன்ற நோய்களுக்கு மூலிகையாகப் பயன்படுத்தப்படுகின்றது.\n"}
{"id": "194336", "url": "https://ta.wikipedia.org/wiki?curid=194336", "title": "ஏரியே வார்செல்", "text": "ஏரியே வார்செல்\n\nஏரியே வார்செல் (\"Arieh Warshel\", பிறப்பு: நவம்பர் 20, 1940) என்பவர் இசுரேலிய-அமெரிக்க வேதியியலாளர் ஆவார். இவர் வேதியியல், உயிர்வேதியியல் பேராசிரியராக தென் கலிபோர்னியா பல்கலைக்கழக்த்தில் பணியாற்றுகிறார். 2013 ஆம் ஆண்டுக்கான வேதியியலுக்கான நோபல் பரிசு இவருக்கும், மற்றும் மார்ட்டின் கார்ப்பிளசு, மைக்கேல் லெவிட் ஆகியோருக்கும் \"சிக்கலான வேதி அமைப்புகளுக்கான மாதிரிகளின் வளர்ச்சிக்கு,\" ஆற்றிய சேவைக்காக வழங்கப்பட்டது.\n\nSection::::வாழ்க்கைச் சுருக்கம்.\n1940 ஆம் ஆண்டில் இசுரேலில் பிறந்த ஏரியே வார்செல் இசுரேலிய இராணுவத்தில் கலபதியாகப் பணியாற்றிய போது ஆறு நாள் போர், யோம் கிப்பூர்ப் போர், ஆகியவற்றில் பங்கு பற்றியிருந்தார். டெக்னயன் கல்லூரியில் 1966 இல் இளங்கலைப் பட்டம் பெற்றார். தொடர்ந்து இசுரேலின் வீசுமன் அறிவியல் கழகத்தில் முனைவர் பட்டமும் பெற்றார். அதன் பின்னர் 1972 முதல் 1976 வரை ஹார்வார்டு பல்கலைக்கழக்தில் பணியாற்றிய பின்னர் மீண்டும் இசுரேல் திரும்பி வீசுமன் அறிவியல் கழகத்திலும், கேம்பிரிட்சில் உள்ள மூலக்கூற்று உயிரியல் ஆய்வுகூடத்தில் பணியாற்றினார். 1976 இல் இருந்து தென் கலிபோர்னியா பல்கலைக்கழகத்தில் வேதியியல் பீடத்தில் பணியாற்றி வருகிறார்.\n"}
{"id": "194340", "url": "https://ta.wikipedia.org/wiki?curid=194340", "title": "சுவர் முள்ளங்கி", "text": "சுவர் முள்ளங்கி\n\nசுவர் முள்ளங்கி (\"Emilia sonchifolia\") என்பது அஸ்டிராசியா குடும்ப, எமிலியா இன பூக்கும் தாவரம்.\n\nமூலிகையாக பயன்படுத்தப்படும் இது கேரளத்தின் புனிதப் பூக்களாகக் கருதப்படும் பஞ்ச பூக்களில் ஒன்று. \n"}
{"id": "194341", "url": "https://ta.wikipedia.org/wiki?curid=194341", "title": "20கள்", "text": "20கள்\n\n20கள் (\"20s\") என்பது பொதுவாக முதலாம் ஆயிரவாண்டினதும் முதலாம் நூற்றாண்டினதும் மூன்றாம் பத்தாண்டைக் குறிக்கும்.\n\nஇக்கட்டுரை கிபி 20–29 காலப்பகுதியைப் பற்றியது, அனோ டொமினி காலத்தின் 20 முதல் 29 ஆண்டுகளைப் பற்றியது.\n"}
{"id": "194347", "url": "https://ta.wikipedia.org/wiki?curid=194347", "title": "19", "text": "19\n\n19 (XIX) ஜூலியன் நாட்காட்டியில் ஞாயிற்றுக்கிழமையில் ஆரம்பமான சாதாரண ஆண்டு ஆகும். அக்காலத்தில் இவ்வாண்டு சிலேனசு மற்றும் பால்பசு ஆளுநர்களின் ஆட்சி ஆண்டு (\"Year of the Consulship of Silanus and Balbus\") எனவும், பண்டைய உரோமன் அப் ஊர்பி கொண்டிட்டா நாட்காட்டியில் \"ஆண்டு 772\" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 19 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பத்தொன்பதாம் ஆண்டாகும்.\n\nSection::::நிகழ்வுகள்.\n<onlyinclude>\n\n\n</onlyinclude>\n\n"}
{"id": "194349", "url": "https://ta.wikipedia.org/wiki?curid=194349", "title": "சாத்தாவாரி", "text": "சாத்தாவாரி\n\nசாத்தாவாரி அல்லது தண்ணீர் விட்டான் (\"Asparagus racemosus\") என்பது இந்தியா, இலங்கை, இமயமலை ஆகிய இடங்களில் காணப்படும் அஸ்பராகஸ் இனத் தாவரம். ஒன்று அல்லது இரண்டு மீட்டர் வளரும் இது சரளைக்கல், கற்கள் கொண்ட மணலில், கடல்மட்டத்திலிருந்து 1,300–1,400 மீட்டர் சமவெளிகளில் வளரும். இது 1799இல் விபரிக்கப்பட்டது. \nஇது மூலிகை மருந்து உட்பட பல பயன்களைத் தரவல்லது. \nSection::::பெயர்கள்.\nஇது தண்ணீர்விட்டான், சதாவேரி, சதாவரி, நாராயணி, உதகமூலம், சீக்குவை, பறணை, பீருதந்தி ஆகிய பல்வேறு பெயர்களைக் கொண்டது ஆகும். இதன் ஊசி போன்ற இலைகளும் கிளைகளும் வரிவரியாக மேலேறுவதால் ‘வரிவரி’ எனும் பெயரும் உண்டு. இந்தக் கொடியில் இருந்து கிடைக்கும் கிழங்கானது வெப்பத்தைக் குறைக்கும் குளிர்ச்சித் தன்மைக் கொண்டது என்பதால், ‘நீர்’விட்டான், ‘நீர்’வாளி ஆகிய பெயர்கள் ஏற்பட்டிருக்கலாம். நூறு (சதா) நோய்களைத் தீர்க்கும் மூலம் (வேர்) என்பதால் ‘சதாமூலம்’ என்ற பெயரும் இதற்குண்டு.\nSection::::விளக்கம்.\nஇது முட்கள் கொண்ட கொடி வகைத் தாவரமாகும். இதன் இலைகள் மெல்லியதாகவையாகவும், ஊசி போல் சிறுசிறுயதாகவும் இருக்கும். இது வெள்ளை நிறத்தில் வாசனை மிக்கப் பூக்களைக் கொண்டதாகவும், இதன் பழங்களின் சிவப்பு நிறம் கொண்டவையாகவும் இருக்கும். இது தன் வேர்களில் விரல் வடிவ வெண்ணிறத்திலான கிழங்குகளைக் கொண்டிருக்கும். இதில் தனக்கான நீரையும், உணவையும் சேமித்து வைத்திருக்கும். இந்த கிழங்கானது பலவகையில் மருந்தாக பயன்படுத்தப்படுகிறது.\n"}
{"id": "194364", "url": "https://ta.wikipedia.org/wiki?curid=194364", "title": "கீதாஞ்சலி", "text": "கீதாஞ்சலி\n\nஇந்தியக் கவிஞர் இரவீந்திரநாத் தாகூர் எழுதிய கவிதைத் தொகுப்பு கீதாஞ்சலி (\"Gitanjali\"). வங்காள மொழியில் 157 பாடல்கள் கொண்ட இதன் மூலப் பதிப்பு ஆகஸ்ட் 14, 1910 அன்று வெளியிடப்பட்டது. கீதாஞ்சலியின் ஆங்கிலப் பதிப்பு 1912 ஆம் ஆண்டு நவம்பர் மாதம் ’இந்திய சொசைடி ஆஃப் லண்டன்’ என்னும் பதிப்பகத்தால் வெளியிடப்பட்டது. இது வங்கமொழியிலிருந்து தாகூராலேயே ஆங்கிலத்தில் மொழிபெயர்க்கப்பட்ட 103 பாடல்களைக் கொண்டிருந்தது. கீதாஞ்சலியின் வங்கமொழிப் பதிப்பிலிருந்து 53 பாடல்கள் மற்றும் அவரது பிற படைப்புகளிலிருந்து 50 பாடல்கள் என மொத்தம் 103 பாடல்களின் மொழிபெயர்ப்புகள் ஆங்கிலப் பதிப்பில் இடம்பெற்றன. கீதாஞ்சலி உலகிலுள்ள பல மொழிகளிலும் மொழி பெயர்க்கப்பட்டுள்ளது. டபுள்யு. பீ. ஏட்ஸ் உட்பட பல கவிஞர்களும் விமர்சகர்களும் இந்நூலைப் பாராட்டியுள்ளார்கள். இந்நூல் தாகூருக்கு இலக்கியத்திற்கான நோபல் பரிசை (1913) இல் பெற்றுத் தந்தது. மேற்கத்தியர் அல்லாத ஒருவருக்கு நோபல்பரிசு வழங்கப்படுவது அதுவே முதல்முறையாகும்.\n\nஇந்திய தேசிய கவி இரவீந்திரநாத் தாகூர் வங்கமொழியில் எழுதி பின்பு ஆங்கிலக்கவிஞர் டபுள்யு.பீ.ஏட்ஸ்-ன் உதவியுடன் மொழிபெயர்க்கப்பட்ட கீதாஞ்சலி ஒரு பக்தி இலக்கியம். அது ஒரு பக்தன் கடவுளுடன் மீண்டும் இணைவதற்காக ஏங்கும் ஏக்கத்தை வெளிப்படுத்துகிறது. பக்தி இலக்கியமாக இருந்தாலும், தாகூர் ஒரு புதிய தனித்துவமிக்க படைப்பாக கீதாஞ்சலியைத் தந்திருக்கிறார்.\n\nSection::::உள்ளடக்கம்.\nகீதாஞ்சலி நான்கு அடிப்படைத் தலைப்புகளை உள்ளடக்கியதாக உள்ளது. \nஇவை நான்கு தலைப்புகளும் ஒன்றோடொன்று இணந்தவை. இவற்றை தனிமைப்படுத்தி பகுக்க இயலாது.\n\nSection::::ஆத்மா எனும் கோயில்.\n\"மனித உடம்பு ஆத்மாவைத் தாங்கி நிற்கும் கோயில்; ஆத்மாவோ கடவுளைத் தாங்கி நிற்கும் கோயில். கடவுளைத் தாங்கி நிற்காத ஆத்மாவினால் எந்தப் பயனுமில்லை. பிறப்பும் இறப்பும் உடலுக்குள் ஆத்மாவை நிரப்புவதன் மூலமும், உடலிலிருந்து ஆத்மாவை வெளியேற்றுவதன் மூலமும் கடவுள் தனது முடிவற்ற (மரணமற்ற) வாழ்க்கையை நடத்துகிறான்\".\n\"மனிதன் பங்கேற்கும் இந்த உலக நாடகம் கடவுள் நடத்தும் லீலை. அழியக்கூடிய இந்த மனிதனிடம் நிறைந்துள்ள மகிழ்ச்சி,பலம் மற்றும் புகழ் அனைத்தும் அந்த எல்லையில்லாத கடவுள் தந்ததாகும்\".-என்ற தத்துவத்தை தாகூர் தன் கவிதைகளில் குறிப்பிடுவதாக ஸ்ரீனிவாச அய்யங்கார் விளக்கியுள்ளார்.\n\n\"Thou hast made me endless, such is thy pleasure. This frail vessel thou emptiest again and again, and fillest it ever with fresh life\". -கீதாஞ்சலி (முதல் பாடல்)\n\nand hast breathed through it melodies eternally new.\"-கீதாஞ்சலி(முதல் பாடல்).\n\nSection::::இறப்பு-மனிதன் கடவுளை அடைய செய்யும் பயணம்.\nInto the audience hall by the fathomless abyss where swells up the music of toneless strings I shall take this harp of my life.\n\nI shall tune it to the notes of forever, and when it has sobbed out its last utterance, lay down my silent harp at the feet of the silent.\" \"இந்த உடலைவிட்டு உன்னுடன் கலக்க ஆவலாக உள்ளேன். இந்த ஆத்மா என்னும் இசைக்கருவியை உன் காலடியில் சமர்ப்பிக்கிறேன். நீண்ட காலமாக இதிலிருந்து நீ விரும்பியபடி இசையெழுப்பிவிட்டேன். இனி உன்னை வந்தடைய ஆவலாக உள்ளேன்.\"-இவ்வாறு தாகூர் கூறுவதன்மூலம் மக்களுக்கு ஒரு முக்கியக் கருத்தைத் தெரிவிக்கிறார். இறைவனை அடைய இறப்பே வழி என்ற போதிலும், கடவுளின் விருப்பப்படி அவர் தந்துள்ள வயது வரை நாம் வாழ வேண்டியது நம் கடமை. இறைவன் நம்மை அழைக்கும் வரை நம் கடமையைச் செய்தபடி நாம் காத்திருக்க வேண்டும்.\n\n"}
{"id": "194365", "url": "https://ta.wikipedia.org/wiki?curid=194365", "title": "புல்லஅள்ளி அரசு ஆரம்பப் பள்ளி", "text": "புல்லஅள்ளி அரசு ஆரம்பப் பள்ளி\n\nபுல்லஅள்ளி அரசு ஆரம்பப் பள்ளி தமிழ்நாடுமாநிலத்தில், கிருஷ்ணகிரி மாவட்டத்தில், கெலமங்கலம் ஒன்றியத்தில் பெட்டமுகிலாளம் என்ற ஊராட்சிக்கு உட்பட்ட புல்லஅள்ளி என்ற கிராமத்தில் மலையின் உச்சியில் அமைந்துள்ளது. இங்கு படிப்பதற்கு மாணவர்களே வராத காரணத்தால் ஊர்மக்களின் வேண்டுகோளின்படி தமிழக அரசின் பள்ளிக் கல்வித்துறையால் இப்பள்ளி தற்காலிகமாக மூடப்பட்டுள்ளது. இதேபோல் 52 ஆண்டுகளாக செயல்பட்டு வந்த தகட்டுர் ராம கோவிந்தன்காடு ஊராட்சி ஒன்றியத் துவக்கப்பள்ளி 09ம் தேதி ஜூன் மாதம் 2014ம் தேதி மூடப்பட்டது. \n\nSection::::வரலாறு.\n1979-ம் ஆண்டு அரசு ஆரம்பப் பள்ளியாக துவங்கப்பட்டது. புல்லஅள்ளி, ஆலாப்பட்டி ஆகிய இரண்டு கிராமங்களைச் சேர்ந்த குழந்தைகள் மட்டுமே இங்கு படித்து வந்தார்கள். இப்பள்ளியில் 60 குழந்தைகள் படித்துவந்தனர். கடந்த 2012-13-ம் கல்வியாண்டில் இங்கே படித்த குழந்தைகளின் எண்ணிக்கை 10-க்கும் கீழே குறைந்துவிட்டது. சென்ற ஆண்டுவர ஒரு ஆசிரியர் மட்டுமே வந்து குழந்தைகளுக்கு பாடம் சொல்லிக்கொடுத்து வந்தார். 33 ஆண்டுகளாக செயல்பட்டு வந்தஇப்பள்ளியில் 2013-14 கல்வியாண்டில் மாணவர்கள் யாரும் வராதநிலையில் மூடும் நிலைக்கு வந்துள்ளது.\n\nSection::::அமைவிடம்.\nஇந்தயாவின், தமிழ்நாடுமாநிலத்தில், கிருஷ்ணகிரி மாவட்டத்தில், கெலமங்கலம் ஒன்றியத்தில் பெட்டமுகிலாளம் என்ற ஊராட்சிக்கு உட்பட்ட புல்லஅள்ளி என்ற கிராமத்தில் மலையின் உச்சியில் இந்த அரசு ஆரம்பப்பள்ளி அமைந்துள்ளது. இவ்வூரிலிருந்து 8 கிலோ மீட்டர்கள் காட்டுவழியே நடந்து அல்லது படிகளில் 3 கிமீ தூரம் நடந்தால் ஒன்றரை மணி நேரத்தில் மலையின் அடிவாரத்தை அடையலாம்.\n\nSection::::நிலை.\n10 ஆண்டுகளுக்கு முன்பு வரை 80 வீடுகளுடன் அமைந்திருந்த விவசாய கிராமமான புல்லஅள்ளி கிராமத்தில் தண்ணீர் பற்றாக்குறையினால் பல குடும்பங்கள் ஊரை விட்டு நகரங்களுக்கு குடியேற தற்போது புல்லஅள்ளியில் 8 குடும்பங்களும், ஆலாப்பட்டியில் 7 குடும்பங்களும் மட்டுமே வசிக்கின்றனர். அவர்களும் தங்கள் குழந்தைகளை மலையடிவாரத்தில் உள்ள தனியார் பள்ளிகளில் சேர்த்து விட்டதால் புல்லஅள்ளி அரசு ஆரம்பப் பள்ளியில் நடப்புக் கல்வியாண்டில் (2013-2014) புதிதாக மாணவர்கள் சேர்க்கப்படவில்லை. ஆகையால் ஊர்மக்களின் வேண்டுகோளின்படி இப்பள்ளியை 2013 இல் தற்காலிகமாக மூடிவிட கல்வி அதிகாரிகள் முடிவு செய்துள்ளார்கள்.\n"}
{"id": "194368", "url": "https://ta.wikipedia.org/wiki?curid=194368", "title": "இராமநாத ஈசுவரன் கோவில்", "text": "இராமநாத ஈசுவரன் கோவில்\n\nஇராமநாத ஈசுவரன் கோவில், என்பது சென்னைக்கு அருகில் திருவள்ளூர் மாவட்டத்திலுள்ள போரூரில் அமைந்துள்ள பழமையான சிவன் கோவிலாகும். அண்மையில் இராஜகோபுரம், கொடிமரம் எழுப்பப் பட்டுள்ளன.\n\nSection::::மரபு வரலாறு.\nஇராமர் தன் மனைவியான சீதா பிராட்டியினைத் தேடி இலங்கை நோக்கிப் பயணித்த போது பலகாடுகளையும் சுற்றித் திரிந்தார். அந்நிலையில் இந்த போரூரை அடைந்தபோது ஓரிடத்தில் அவர் கால் பட்டு, பூமியிலிருந்து இரத்தம் சொட்ட, அவ்விடத்தை தோண்டிய போது ஒரு சிவலிங்கம் இருப்பதைக் கண்ணுற்று திடுக்குற்றார். தன் கால் சிவன் மீது பட்டதே என வருந்தி, ஒரு மண்டலம் அந்த இடத்திலேயே சிவபூசனைகளைச் செய்தார். பெரும் காடாக இருந்த அவ்விடத்திலுள்ளத் திருக்கோவிலே இராமநாத ஈசுவரர் கோவிலாகும். மிகவும் பழமையான இக் கோவில் சுமார் இருநூறு ஆண்டுகளுக்கு முன்னர் புதுப்பிக்கப்பட்டது. சிவபெருமானின் வழிகாட்டுதலாலேயே இராமர் இராமேசுவரத்திற்கும், பின் இலங்கைக்கும் சென்று சீதா பிராட்டியினை மீட்டுத் திரும்பியதாக மரபு வரலாறு கூறுகிறது. இராமர் சிவனை குருவாக வணங்கியமையால் இத்தலம் குருதலமாகக் கருதப்படுகிறது.\n\nSection::::கோவில் அமைப்பு.\nமூலவர் இராமநாத ஈசுவரர், மிகப்பெரிய சுயம்பு லிங்கமாக கிழக்கு நோக்கியுள்ளார். இவரது கருவறை தூங்கானை மாட அமைப்பிலுள்ளது. அம்மன் சிவகாமசுந்தரிக்கு தனி சன்னிதி அமைக்கப்பட்டுள்ளது. நந்திகேசுவரருக்கு அருகில் தெற்கு நோக்கி, சண்டிகேசுவரர் வித்தியாசமான தோற்றத்தில் காணப்படுகிறார். சுற்றுப்பிரகாரத்தில் பிரம்மாவுக்கும் சன்னிதியுள்ளது. இக்கோவிலின் தலவிருட்சம் வேம்பு.\n\n"}
{"id": "194376", "url": "https://ta.wikipedia.org/wiki?curid=194376", "title": "பொது கணக்குக் குழு (இந்தியா)", "text": "பொது கணக்குக் குழு (இந்தியா)\n\nபொது கணக்குக் குழு என்பது இந்திய நாடாளுமன்றத்தால், இந்திய அரசின் செலவுகளை தணிக்கை செய்ய அமைக்கப்படும் குழுவாகும். \n\nSection::::அமைப்பு.\nஆண்டுதோறும் பொது கணக்குக் குழுவிற்கு மக்களவையிலிருந்து 15 உறுப்பினர்களும், மாநிலங்களவையிலிருந்து 7 உறுப்பினர்களும் தேர்ந்தெடுக்கப்படுவர். உறுப்பினர்களின் பதவிக் காலம் ஒரு ஆண்டு ஆகும். குழுவின் தலைவர் மக்களவை சபாநாயகரால் நியமிக்கப்படுகிறார். 1967 ல் இருந்து குழுவின் தலைவராக எதிர்க் கட்சியிலிருந்து ஒருவர் நியமிக்கப்படுகிறார். அமைச்சர் ஒருவர் இந்த குழுவில் உறுப்பினராக இருக்கமுடியாது. பொதுக் கணக்குக் குழு உறுப்பினர் ஒருவர் அமைச்சராக பதவியேற்றால், அவருக்கு பதில் இக்குழுவிற்கு புதிய உறுப்பினர் தேர்ந்தெடுக்கப்படவேண்டும்.\n\nSection::::பணிகள்.\nஇந்தியத் தலைமைக் கணக்குத் தணிக்கையாளர் சமர்பிக்கும் அறிக்கையின் அடிப்படையில் பொதுக் கணக்கு குழு அரசின் வரவு, செலவுகளை பரிசீலனை செய்யும். நிதிச் சட்டம் மூலமாக வரி விதிக்கவும் நிதி ஒதுக்கீட்டுச் சட்டம் மூலமாக ஒவ்வொரு அமைச்சகமும் செலவுகளை செய்யவும் பாராளுமன்றம் இந்திய அரசுக்கு அதிகாரங்களை வழங்குகிறது. இந்தச் சட்டங்களில் குறிப்பிட்டுள்ளபடி அரசு வரி வருவாய் பெற்றிருக்கிறதா, செலவுகளை செய்திருக்கிறதா என்று பொதுக் கணக்கு குழு ஆராயும். இதில் இந்தியத் தலைமைக் கணக்குத் தணிக்கையாளர் பொதுக் கணக்குக் குழுவிற்கு உதவி செய்வார்.\n\nபொதுக் கணக்குக் குழுவின் முன் ஒவ்வொரு அமைச்சகத்தின் அதிகாரிகள் வந்து இந்தியத் தலைமைக் கணக்குத் தணிக்கையாளரும் பொது கணக்கு குழுவும் எழுப்பும் கேள்விகளுக்கு பதிலும் விளக்கங்களும் அளிப்பர். அமைச்சர்கள் பொது கணக்கு குழு முன் விளக்கம் அளிப்பதில்லை. சில நேரங்களில் பொது கணக்கு குழு ஒரு துறையின் அமைச்சரை சந்தித்து இறுதியாக தனது முக்கிய பரிந்துரைகளை கூறலாம்.\n\n"}
{"id": "194378", "url": "https://ta.wikipedia.org/wiki?curid=194378", "title": "சார்லஸ் லாம்", "text": "சார்லஸ் லாம்\n\nசார்லஸ் லாம் (Charles Lamb, 10 பிப்ரவரி 1775 – 27 டிசம்பர் 1834) ஒரு ஆங்கிலேயக் கட்டுரையாளர், இவர் எழுதிய \"இலியாவின் கட்டுரைகள்\", மற்றும் தன் சகோதரி மேரி லாம்பின் உதவியுடன் எழுதிய குழந்தைகளுக்கான \"ஷேக்ஸ்பியரின் கதைகள்\" ஆகிய நுால்களுக்காக ஆங்கில இலக்கிய உலகில் நன்கு அறியப்பட்டவா்.\n\nSection::::இளமைப்பருவம்.\nலாம் லண்டனில் பிறந்தவர். அவரது தாயார் எலிசபெத் ஃபில்ட்; அவரது தந்தை ஜான் லாம். அவரது குடும்பத்தில் கடைசிப் பையனான லாமிற்கு ஒரு சகோதரியும் ஒரு சகோதரனும் இருந்தனர். லாமிற்கு முன்னால் பிறந்த நால்வர் குழந்தைப் பருவத்திலேயே இறந்து விடனர். தந்தை ஜான் லாம் லண்டன் இன்னர் டெம்பிளில் வசித்த வழக்கறிஞர் சாமுவேல் சால்டிடம் உதவியாளராக வேலை பார்த்தவர். ஆகவே லாம் இன்னர் டெம்பிளில் பிறந்ததுடன் தன் இளமைப்பருவம் முழுவதையும் அங்கேயே கழித்தார். லாம் தனது \"இலியா ஆன் தி ஓல்டு பென்ச்சர்ஸ்\" என்ற கட்டுரையில் தன் தந்தையைப் பற்றி லவ்வல் என்ற கதாபாத்திரத்தின் மூலம் உருவகப்படுத்தியுள்ளார். லாமின் சகோதரன் லாமை விடவும் வயதில் மிகவும் மூத்தவனாக இருந்ததால், அவரது சகோதரி மேரி (லாமை விட 11 வயது பெரியவளாக இருந்த போதிலும்) லாமின் விளையாட்டுத் தோழியாக இருந்தாள். லாமின் அத்தை ஹெட்டி, லாமின் மேல் அதிக பாசம் வைத்து அவரை வளர்த்தார். சார்லசும் மேரியும் தங்களின் எழுத்துக்களில் தங்கள் தாயாருக்கும் அத்தை ஹெட்டிக்கும் நடந்த குடும்பச் சண்டையைப் பற்றி அதிகம் குறிப்பிட்டுள்ளனர். இருந்தாலும் சார்லஸ் தன் அத்தையின் மேல் அளவு கடந்த பாசம் வைத்திருந்தார். தன் அத்தை தனக்கு மிகவும் அன்பானவராகவும் ஆதரவு காட்டுபவராகவும் இருந்ததாக கூறுகிறார்.\n\nலாமின் தாய் வழிப்பாட்டி திருமதி. ஃபில்டுடன் தனது சிறு வயது நினைவுகளைப் பகிர்ந்துள்ளார். திருமதி.ஃபில்ட் பல வருடங்களாக ப்ளுமெர் குடும்பத்திற்காக வேலை செய்து வந்தார். பிளேக்ஸ்வேர் என்ற மிகப் பெரிய பண்ணைக்குச் சொந்தக்காரரான திருமதி. ப்ளுமெர் இறந்த பிறகு அக்குடும்பத்தின் நம்பிக்கைக்குப் பாத்திரமான திருமதி. ஃபில்ட் அந்த மிகப்பெரிய பண்ணை வீட்டைப் பாதுகாக்கும் பொறுப்பைப் பெற்றார். அதனால் அங்கு செல்லும் பொழுதெல்லாம் சார்லஸ் தனது சுதந்திரமான ஆட்சியைப் பற்றி தனது \"Blakesmoor in H—shire\" என்ற கட்டுரையில் ரசனைபடக் கூறியுள்ளார்.\n\nசார்லசின் ஏழு வயதிற்கு முந்தைய குழந்தைப்பருவம் பற்றி அவ்வளவாகத் தகவல்கள் இல்லை. மேரி அவருக்கு வாசிக்கக் கற்றுக் கொடுத்தாள். பிறகு அவர் புத்தகப் பிரியனாக மாறி நிறைய வாசித்தார். இளம்பிராயத்தில் பெரியம்மையால் பாதிக்கப்பட்ட அவர் அந்நோயிலிருந்து மீண்டுவர நீண்ட காலம் ஆனது. பிறகு அவர் டெம்பிளில் வசித்து வந்த ஒரு வழக்கறிஞரின் முன்னாள் மனைவியான திருமதி. ரெனால்ட்சிடம் கல்வி கற்றார். திருமதி. ரெனால்ட்ஸ் மிகவும் இரக்க குணம் வாய்ந்த ஆசிரியராக இருந்திருக்கக்கூடும். ஆகையால்தான் லாம் தன் வாழ்நாள் முழுவதும் அவருடன் நல்லுறவு பூண்டிருந்தார் என்பது 1820களில் லாம்பும் மேரியும் அளித்த விருந்துகள் அனைத்திலும் திருமதி. ரெனால்ட்ஸ் பங்குபெற்றார் எனபதை அறியும்போது தெரிகிறது. 1781ல் சில காலம் சார்லஸ் திருமதி். ரெனால்ட்ஸை விட்டுப் பிரிந்து வில்லியம் பர்டின் பள்ளியில் கல்விகற்றதாக ஈ.வி.லுாகாஸ் என்ற எழுத்தாளா் குறிப்பிடுகிறார்.\n\nக்ரைஸ்ட்'ஸ் ஆஸ்பிடல் உண்டு உறைவிடப்பள்ளிக்கு உதாரணமாகத் திகழ்ந்தது. பல மாணவர்கள் பிற்காலத்தில் அப்பள்ளியில் மிகப்பயங்கரமான வன்முறைக்கு தாங்கள் ஆளானது பற்றி எழுதியிருக்கிறார்கள். 1778 முதல் 1799 வரை வலிமைமிக்க முதல்வராயிருந்த ரெவரெண்ட் ஜேம்ஸ் பாயர், கற்பனை செய்ய முடியாத அளவிற்கு மனம்போன போக்கில் நடக்கும் குணத்திற்கு பெயர் பெற்றவராயிருந்தார். ஒரு முறை பாயர், ஹோமர் எழுதிய கனமான புத்தகத்தை லேஹண்ட்டின் முகத்தில் வீசியெறிந்ததனால் லேஹண்ட் தன் ஒரு பல்லை இழந்த கதை எல்லோருக்கும் தெரிந்த ஒன்று. தனது மனதுக்கினிய தோற்றத்தினாலும், லாம்பின் தந்தையின் எஜமானரும் லாம்பின் உபயதாரருமான சாமுவெல் சால்ட் அப்பள்ளியின் ஆளுநர்களில் ஒருவராயிருந்த காரணத்தாலும் லாம் இப்படிப்பட்ட கொடுமைகளிலிருந்து தப்பித்ததாகத் தெரிகிறது.\n\nSection::::குடும்பத்தில் சோகம்.\nசார்லசும் அவரது சகோதரி மேரியும் சில காலம் மனநோயால் பாதிக்கப்பட்டனர். 1795 ஆம் ஆண்டு சார்லஸ் ஒரு மனநோய் மருத்துவமனையில் ஆறு வாரங்கள் தங்கி சிகிச்சை பெற்றார். ஆனாலும், அவர் ஏற்கனவே ஒரு கவிஞராக பெயர் பெற்றிருந்தார்.\n\n1796 செப்டம்பர் 22ஆம் நாளன்று மிகக் கொடூரமான சம்பவம் நடந்தது. இரவில் தன் தாய்க்காகவும் பகலில் தனக்காகவும் சித்திரத்தையல் வேலைப்பாட்டில் கவனம் முழுவதையும் செலுத்தி வந்த மேரி மிக மோசமாக நரம்பு பாதிப்புக்குள்ளாகி சோர்வடைந்து புத்திசுவாதீனத்தினால் உந்தப்பட்டு தன் தாயாரையே ஒரு மேசைக்கத்தியினால் குத்திக் கொன்றுவிட்டார்.\n\nஅந்தக் காலத்தில் பித்துப் பிடித்தவர்களுக்காக எந்த ஒரு சட்டநிலையும் இல்லாத போதும் மேரி தன் சுயநினைவுடன் இக்கொலையைச் செய்யவில்லையென்று கருதிய நீதிபதி இனி மேரியை தன் சுயபாதுகாப்பில் சார்லஸ் வைத்துக் கொள்வதாக உறுதி அளித்த பிறகு மேரியை விடுதலை செய்தார். தன் நண்பர்கள் உதவியுடன் சார்லஸ் தன் சகோதரியை விடுதலை செய்யப் பாடுபடவில்லையென்றால் மேரி தன் வாழ்வின் பெரும் பகுதியைச் சிறையிலேயே கழிக்கும்படி ஆகியிருக்கும். லாம் தனது சொற்ப வருமானத்தில் பெரும்பகுதியை 'ஃபிஷ்ஷர் ஹவுஸ்' என்று அழைக்கப்பட்ட இசுலிங்டனிலிருந்த தனியாருக்குச் சொந்தமான 'மனநோயாளிகளின் இல்லத்தில்' தங்கியிருந்த தன் அன்புக்குரிய சகோதரிக்காகவே செலவழித்தார்.\n\nநீண்ட நாட்களாக பக்கவாதத்தினால் பாதிக்கப்பட்டதால் மிகுந்த மனச்சோர்விற்கு ஆளாகியிருந்த சார்லசின் தந்தை ஜான் லாம் 1799ல் இறந்தது சார்லசிற்கு நிம்மதியையே தந்தது. காரணம் தன் சகோதரி மேரியை 'பென்டோன்வில்லில்' தன்னுடன் தங்க வைத்துக் கொள்ள ஏதுவாக இருக்குமென்று கருதினார். 1800லிருந்து 1890 வரை டெம்பிளிலிருந்த 'மைட்டர் கோர்ட் கட்டிடத்தில்' இருந்த ஒரு வீட்டில் அவர்கள் வசித்தனர்.\nமனச்சோர்வு நோயினாலும், குடிப்பழக்கத்தினால் ஏற்பட்ட நோயினாலும் லாம் பாதிக்கப்பட்டிருந்தாலும், அவரும் அவருடைய சகோதரியும் சுறுசுறுப்பான வளமான சமூக வாழ்க்கையை அனுபவித்தனர். அந்தக்காலகட்டத்தில் மிகப்பிரபலமான நாடகக் கலைஞர்களும் இலக்கியவாதிகளும் வாராவாரம் கூடும் சமுதாயக் கூடமாக லாமுடைய லண்டன் வீடு திகழ்ந்தது. சார்லஸ் லாம், சாமுவெல் கோல்ரிட்சுடன் பள்ளி சென்ற காரணத்தால், லாம் கோல்ரிட்ஜை தன்னைவிட வயதில் மூத்த மிக நெருங்கிய நண்பராகக் கருதினார். தனது மரணப் படுக்கையிலிருந்தபடி, கோல்ரிட்ஜ் லாமிற்காகவும் அவரது சகோதரிக்காகவும் மோர்னிங் ரிங் என்ற துக்கத்தைக் குறிக்கும் மோதிரத்தை அனுப்பிவைத்தார். நல்லவிதமாக, லாம்பின் முதல் வெளியீடு 1796-ல் கோல்ரிட்ஜின் தொகுப்பில் \"இண்டியா ஹவுஸின் திரு.சார்லஸ் லாம்\" என்ற நான்கு சானெட்டுகள் (ஈரேழ்வரிப்பா) -ஆக வந்தன. 1797 -ல் இரண்டாவது பதிப்பின்போது, லாம் மேலும் சில பாடல்களையும் சேர்த்து பங்களித்திருந்தார்.\n\nSection::::எழுத்துப்பணி.\n1796-ல் சாமுவேல் டெய்லர் கோல்ரிட்ஜ் எழுதி, ஜோசஃப் காடில்-ஆல் வெளியிடப்பட்ட \"போயம்ஸ் ஆன் வேரியஸ் சப்ஜெக்ட்ஸ்\" (\"பல்வேறு துறைகளின் மேலான பாடல்கள்\") என்ற பாடல்களின் தொகுப்பில் லாம் எழுதிய நான்கு ஈரேழ்வரிப்பா (14 வரிகள் கொண்ட சிறு பாடல் அல்லது செய்யுள்) முதன்முதலில் வெளிவந்தன. பர்ன்ஸ் என்ற கவிஞரின் பாடல்களின் பாதிப்பும் 18ஆம் நுாற்றாண்டில் முழுவதுமாக மறக்கப்பட்ட வில்லியம் பெளல்ஸ் என்ற கவிஞரின் தாக்கமும் லாம் எழுதிய முதல் நான்கு சானெட்களில் பிரதிபலிப்பதைக் காணலாம். லாம்பின் பாடல்கள் மக்களைக் கவரவில்லை. தான் கவிஞராய் இருப்பதைவிட மிகச்சிறந்த கட்டுரையாளர் என்பதை லாம்பும் புரிந்துகொண்டார். 1815-ல் லாம்பின் புகழ்பெற்ற \"தி எஸ்ஸேஸ் ஆஃப் இலியா\" (\" இலியாவின் கட்டுரைகள்\") வருவதற்கு ஐந்து ஆண்டுகளுக்கு முன்பே எல்லோராலும் கொண்டாடப்படும் வேர்ட்ஸ்வொர்த் ஜான் ஸ்காட்டிற்கு எழுதிய கடிதத்தில் 'லாம் ஈடு இணையற்ற கட்டுரைகளை எழுதுவதாகப்' பாராட்டியுள்ளார்.\n\n\n"}
{"id": "194381", "url": "https://ta.wikipedia.org/wiki?curid=194381", "title": "அட்லீ", "text": "அட்லீ\n\nஅட்லீ (பிறப்பு: செப்டம்பர் 21, 1986) ஒரு தமிழ் திரைப்பட இயக்குனர் ஆவார். அட்லீ இயக்குனர் ஷங்கரிடம், நண்பன் மற்றும் எந்திரன் ஆகிய இரு படங்களில் உதவி இயக்குனராக பணிபுரிந்து விட்டு \"ராஜா ராணி (2013)\" திரைப்படம் மூலம் இயக்குனராக அறிமுகமானார் . இவர் திரைப்படம் இயக்குவதற்கு முன்பே இவர் நடிகர் சிவகார்த்திகேயன் நடிப்பில் \"முகப்புத்தகம்\" என்னும் குறும்படத்தை இயக்கியுள்ளார் . பின்னர் இவர் இயக்கிய தெறி திரைப்படத்திற்காக விஜய் விருது வென்றுள்ளார். இவர் இயக்கி, விஜய் நடித்த மெர்சல் படமானது தீபாவளி பண்டிகை அன்று வெளியானது மற்றும் <nowiki>பிகில்</nowiki> என திரைப்படம் மீண்டும் நடிகர் விஜய் யுடன் தீபாவளி 2019 வெளிவந்தது .\n"}
{"id": "194384", "url": "https://ta.wikipedia.org/wiki?curid=194384", "title": "புன்னப்ர வயலார்", "text": "புன்னப்ர வயலார்\n\nஎம். குஞ்சாக்கோவின் தயாரிப்பில் வெளியான மலையாளத் திரைப்படம். 1968 ஜூலை 12ல் கேரளத்தில் வெளியானது \n\n\n\n\n"}
{"id": "194387", "url": "https://ta.wikipedia.org/wiki?curid=194387", "title": "ஸ்ரீலதா (நடிகை)", "text": "ஸ்ரீலதா (நடிகை)\n\nஸ்ரீலதா என்பவர் ஒரு மலையாளத் திரைப்பட திரைப்பட அபினேத்ரியாண் இருநூறு திரைப்படங்களில் நடித்துள்ளார்\n\n"}
{"id": "194389", "url": "https://ta.wikipedia.org/wiki?curid=194389", "title": "கருவாற்றா", "text": "கருவாற்றா\n\nகருவாற்றா (\"Karuvatta\", ) என்பது கேரளத்தில் ஆலப்புழா மாவட்டத்தில் ஹரிப்பாடு நகருக்கு அருகில் அமைந்துள்ள ஒரு சிற்றூர் ஆகும். வள்ளங்களியும், கருவாற்ற சுண்டனும் பிரபலமானவை. தேசிய நெடுஞ்சாலை 544 இவ்வூரின் வழியே செல்கிறது. இந்திய ரயில்வேயின் ரயில் நிலையமும் இங்கு காணப்படுகின்றது.\n\nSection::::வரலாறு.\nகாயங்குளம் அரசரின் கீழில் இருந்த இந்தப் பகுதி, 1752-ல் மார்த்தாண்ட வர்மாவின் ஆட்சிக்குப்பட்டது.\n\n"}
{"id": "194393", "url": "https://ta.wikipedia.org/wiki?curid=194393", "title": "ஹரிப்பாடு", "text": "ஹரிப்பாடு\n\nகேரளத்தின் ஆலப்புழ மாவட்டத்தில் கார்த்திகப்பள்ளி வட்டத்தில் உள்ள முக்கிய நகரங்களில் இதுவும் ஒன்று. நங்ஙுயார்குளங்ஙரை, சேப்பாடு, சிங்ஙோலி, பள்ளிப்பாடு, காரிச்சால், ஆனாரி, செறுதனை, வெள்ளங்குளங்ஙரை, பிலாப்புழை, பாயிப்பாடு, மண்ணாறசாலை உள்ளிட்ட கோயில் தலங்களைக் கொண்டுள்ளதால், இவ்வூருக்கு கோயில் நகரம் என்னும் பெயரும் உள்ளது.\n"}
{"id": "194396", "url": "https://ta.wikipedia.org/wiki?curid=194396", "title": "மக்கள் தொடர்பு அமைப்பு", "text": "மக்கள் தொடர்பு அமைப்பு\n\nகற்றல் மற்றும் கற்பித்தலை மேம்படுத்துவதற்கான தொழில் நுட்பங்கள்\n\nஉங்கள் பள்ளிக்கு தேவையான சரியான தொழில்நுட்பக் கருவிகளை தேர்ந்தெடுப்பது, கல்வி மேம்பாட்டிற்கு, தகவல் தொடர்பு நுட்பங்களை (ICT) பயன்படுத்துவதின் முக்கிய படி. இந்தப்பிரிவில், கல்விமுறையில் பயன்படுத்தக்கூடிய தொழில்நுட்பங்கள் மற்றும் தகவல் தொடர்பு நுட்பங்களை பயன்படுத்துவதிலுள்ள பிரச்சனைகளைப் பற்றி தெரிந்துகொள்ளலாம்.\n\nதகவல் தொடர்பு நுட்பங்கள் (ICT) என்றால் என்ன?\nவெவ்வேறு வகையான தொழில்நுட்பங்களை பயன்படுத்தி தகவல்களை மின்னணுத்தொடர்பு மூலம் பிறருக்கு அணுப்புதல், சேமித்தல், புதிதாக உருவாக்குதல், வெளிப்படுத்துதல், பரிமாறிக் கொள்ளுதலே - தகவல் தொடர்பு நுட்பம் என்பதாகும். இந்த நுட்பத்தில் வானொலி, தொலைக்காட்சி, படக்காட்சி, டி.வி.டி., தொலைபேசி, (தொலைபேசி, மொபைல்) செயற்கைக் கோள், கணிணி மற்றும் அதைச் சார்ந்த மென்பொருட்கள் ஆகிய அனைத்தும் அடங்கும். மேலும், படக்காட்சி மூலம் கலந்தாய்வு, இமெயில், பிலாக்ஸ் உள்ளிட்ட கருவிகள், சேவைகளும் இதில் அடங்கும்.\n\nதகவல் பரிமாற்ற காலத்திற்கு தகுந்தார்போல் கல்வியை வழங்க, நவீன தகவல் தொடர்பு நுட்பங்களை பயன்படுத்துவது அவசியம். இதற்கு கல்வியாளர்கள், முதல்வர்கள், ஆசிரியர்கள், தொழில்நுட்ப வல்லுநர்கள் ஆகியோர் தொழில் நுணுக்கங்கள், பயிற்சி, நிதி, கட்டிமானத் தேவைகள் போன்றவற்றில் சரியான முடிவுகளை எடுக்கவேண்டும். புது மொழியை கற்றுக் கொள்வதைவிட, புதுமொழியில் கற்பிப்பது போன்று, இது பலருக்கு சிரமமான பணிதான்.\n\nஇந்த பகுதியில், நாடுகளை இணைக்கும் செயற்கைக் கோள்கள் முதல் வகுப்பறையில் மாணவர்கள் பயன்படுத்தும் கணிணி வரையிலான இயந்திரங்களை நாம் பார்க்கப் போகிறோம். கல்வியாளர்கள், கொள்கை முடிவெடுப்போர், பாடதிட்டம் வகுப்போர், போன்ற பலருக்கு இவை பயன்படும் என்று கருதுகிறோம்.\n\nகல்வியில் தகவல் தொடர்பு தொழில்நுட்பத்தின் பங்கு\nபொதுவாக, கல்வியில் தகவல் தொடர்பின் முக்கியத்துவத்துவத்தை அனைவரும் அறிவர்.\nஆனால், தகவல் தொடர்பு நுட்பத்தின் குறிப்பிட்ட பங்கு மற்றும் அதன் முழுமையான பலனை பெருதல் குறித்தே விவாதங்கள் நடந்து வருகின்றன. இப்பகுதி, கல்வித்துறையில் தகவல் தொடர்பு நுட்பத்தின் தாக்கம் பற்றிய கட்டுரைகள், வலைதளங்கள், கருத்தாய்வுகள் போன்றவைகளை கொண்டுள்ளது. அத்துடன், பள்ளிகளில் எந்த நோக்கில் தொழில்நுட்பம் பயன்படுத்தப்பட்டு வருகிறது என்பது குறித்தும் இப்பிரிவில் காணலாம்.\n\nதகவல் தொடர்பு பயன்பாடு, அதன் மூலம் ஏற்படும் நன்மைகள், தகவல் தொடர்பு நுட்பங்களை கல்வித் திட்டங்களுடன் ஒருங்கிணைக்க வழிமுறைகள் பற்றிய அனுபவங்களும், இப்பிரிவில் வழங்கப்படுகின்றன. \n\nபயன்படும் தொழில்நுட்பங்கள்\nஉலகளவில் தொழில் நுட்ப பயன்பாட்டின் அனுபவங்களைப் பார்க்கும் போது, பெரும்பாலும் அவை கீழ்கண்ட தலைப்புகளுள் அடங்கும்\n\nபல்வேறு ஊடகங்கள் மூலம் கற்றல்\nகல்வித்தொலைக்காட்சி\nகல்வி வானொலி\nஇணையதளம் மூலம் ஆலோசனை வழங்குதல்\nநூலகங்கள் மூலம் ஆராய்தல்\nஅறிவியல் தொழில்நுட்பத்தில் செயல்முறைகள்\nஊடகங்களின் பயன்பாடு\nஇளம் குழந்தை வளர்ச்சி, குறைந்தளவு மக்கள்தொகை உள்ள இடங்களில் கல்வி, முதியோர் கல்வி, பெண்கல்வி, வேலைத்திறனை அதிகரித்தல் ஆகிய பகுதிகளில் தகவல் தொடர்பு நுட்பங்கள் குறிப்பாக பயன்படுத்தப்பட்டுள்ளன.\nஆசிரியர்களை தயார் செய்யவும், அவர்களது பணிக் காலத்தில் பயிற்சி அளிப்பதற்கான நுட்பங்கள்.\nகொள்கைளைத் திட்டமிடல், உருவாக்குதல், புள்ளி விவரங்கள் பராமரித்தலுக்கான நுட்பங்கள்.\nபள்ளிகள் பராமரிக்கத் தேவையான நுட்பங்கள்.\nஇன்றைய நுட்பங்கள்\nகல்வி கற்றலுக்கு பயன்படும் நுட்பங்கள் குறித்த ஆய்வில், கீழ்கண்ட நுட்பங்கள் அடங்கும்\n\nகற்பிக்கும் உபகரணங்கள்\nஆடியோ, வீடியோ மற்றும் இணைய வடிவிளான கருவிகள்\nமென்பொருள், பொருளடக்கம்\nஇணைக்கும் முறைகள்\nஊடகம்\nகல்வி சம்பந்தப்பட்ட இணையதளங்கள்.\nநாளைய நுட்பங்கள்\nமுடிவெடுப்போர், பயன்படுத்துவோரின் எண்ணங்களுக்கேற்ப, எதிர்காலத்தை கவனத்தில்கொண்டு - என்ன இருக்கிறது என்பது மட்டுமல்ல, என்னவரும் என்பதை எதிர்நோக்கியும் புதிய, தேவையான தொழில்நுட்பங்கள் பற்றி சுருக்கமாக இப்பகுதியில் பார்க்கலாம்.\n\nவானொலியும் தொலைக்காட்சியும்\n20ம் நூற்றாண்டின் தொடக்ககாலத்திலிருந்தே கல்வித் துறையில் வானொலியும் தொலைக்காட்சியும் பயன்படுத்தப்பட்டு வருகின்றன.\nஇந்த தகவல் தொடர்பு சாதனங்கள் மூன்று வழிகளில் பயன்படுத்தப்பட்டுள்ளன.\n\nநேரடியாக பாடம் எடுத்தல் - வானொலி மூலம் கற்பித்தல் கலந்தாய்வுசெய்தல், தொலைக்காட்சியிலும் பாடங்கள் பயிற்றுவிக்கப்படுதல்\nபள்ளிக்கல்வி ஒலிபரப்பு - வேறுவிதமான பயிற்றுவிக்கும் வாய்ப்புகள் கிடைக்காதபட்சத்தில் வானொலிக்கல்வி ஒலிபரப்பு பயிற்றுவித்தலுக்கு உதவிகரமாக இருக்கிறது.\nபொதுவான கல்வித்திட்டங்கள்/நிகழ்ச்சிகள் - இவை அன்றாட வாழ்க்கைக்கு தேவைப்படும் கல்வியை வழங்கி வருகிறது.\nவானொலி மூலம் கற்பித்தல் மற்றும் கலந்தாய்வு செய்தலில், தினமும் வகுப்பறையில் பாடங்கள் ஒலிபரப்பப்படுகின்றன. குறிப்பிட்ட தலைப்பிலான வானொலிப்பாடங்கள், பிரத்யேக பிரிவினருக்காக, ஒரு குறிப்பிட்ட அளவில், தொடர்ந்து வழங்கப்பட்டு வருகின்றது. இது ஆசிரியருக்கு உதவிகரமாக இருக்கும். பயிற்றுவிக்கும் முறையை மேம்படுத்தும். கல்வி கற்கும் திறன் இதன் மூலம் அதிகரிக்கும். இம்முறையால், கல்வி கற்கும் வாய்ப்பு மற்றும் தரம் மேம்படுவதாக ஆராய்ச்சி தெரிவிக்கின்றன. அதிக எண்ணிக்கையிளான மக்களுக்கு, பாடங்களை எடுத்துச் செல்ல, இம்முறை சிறந்த மற்றும் குறைந்த செலவிலான முறையாகும்.\n\nதொலைக்காட்சி பாடங்கள், மற்ற கற்பிக்கும் முறைகளுக்கு உதவிகரமாகவோ அல்லது தனிப்பட்ட கற்பிக்கும் முறையாகவோ பயன்படும். தொலைக்காட்சி பாடங்களில், தற்போது ஆசிரியர் பேசுவது மட்டுமின்றி, நேயர்களுடன் உரையாடுவது, அவர்களை நிகழ்ச்சியுடன் ஒருங்கிணைப்பது போன்ற பணிகள் செய்யப்படுகின்றன. தெலைக்காட்சி கல்வி ஒலி/ ஒளிபரப்பில், பாடங்களின் தொகுப்பும், மற்றவைகளும் சேர்க்கப்பட்டு, கல்வி கற்றல் பணி எளிமையாக்கப்படுகிறது. \n\nகல்வி ஒளிபரப்பு, ஆசியா-பசிபிக் பகுதிகளில் பெருமளவு பரவியுள்ளது. உதராணத்திற்கு, இந்தியாவில், இந்திரா காந்தி திறந்தநிலை பல்கலைக்கழகம் தொடர்ந்து கல்வி ஒலி- ஒளிபரப்புகளை செய்து வருகிறது.\n\nபாடத்திட்டத்தில் உள்ள குறிப்பிட்ட பாடங்களை ஒலிபரப்புவது மட்டுமல்லாமல், பொதுவான கல்வி, வாழ்க்கைக்கு தேவையான பல நிகழ்ச்சிகளை வழங்குவது வானொலிக்கு முக்கிய பணியாக உள்ளது. அடிப்படையில் வானொலி அல்லது தொலைக்காட்சியில் ஒலி/ஒளிபரப்பாகும் எந்த நிகழ்ச்சியுமே பொதுவான கல்வி நிகழ்ச்சியாக எடுத்துக் கொள்ளலாம்.\n\nவானொலி, தொலைக்காட்சி - கல்விக்கு எப்படி உதவிகரமாக இருக்கின்றன?\nகல்வி கற்பித்தல் பணிக்கு வானொலி 1920ல் இருந்தும், தொலைக்காட்சி 1950ல் இருந்தும் உறுதுணை புரிந்து வருகின்றன. கல்வியில் இந்த ஊடகங்களின் பயன்பாடு, மூன்று முறைகளில் பின்பற்றப்படுகின்றன.\n\nநேரடியாக பாடங்களை ஒலிபரப்பு செய்தல் - இம்முறை, தற்காலிகமாக, ஆசிரியர்கள் இல்லாத போது, மாணவர்களுக்கு பாடம் கற்பிக்க உதவுகிறது.\nபள்ளிக்கல்வி - (கல்வி ஒலிபரப்பு) - இது பாடம் நடத்தும் ஆசிரியருக்கு உறுதுணையாக இருக்கிறது. மேலும் கல்வி கற்கும் உபகரணங்கள் வேறு இல்லாத போது இம்முறை பயன்படும்\nசமூகம், நாடு, உலகம் தழுவிய பொதுவான கல்வி நிகழ்ச்சிகள், பொதுவான மற்றும் முறைசாரா கல்வி வசதிகளை வழங்குகிறது.\nநேரடி பாடம் நடத்துதலுக்கு, வானொலி மூலம் பள்ளிக்கல்வி பாடங்கள் பெரிதும் உதவுகிறது. இதில், கணிதம், அறிவியல், சுகாதாரம், மொழிகள் ஆகிய பாடங்களில், மாநில மற்றும் தேசிய அளவிலான பாடத்திட்டங்களில் வானொலிப்பாடங்கள் தயார் செய்யப்பட்டு வகுப்பறையில் தினமும் 20-30நிமிடம் ஒலிபரப்பு செய்யப்படுகிறது. இது பள்ளியில் பாடங்கள் எடுக்கும் தரத்தை மேம்படுத்த உதவும். மேலும் முறையான பயிற்சி\n\nபெறாத ஆசிரியர்களுக்கும், வசதி வாய்ப்பு குறைவாக உள்ள பள்ளிகளுக்கும் பேருதவியாக இருக்கும். \nவானொலிப்பாடங்கள் இந்தியா மற்றும் தெற்கு ஆசிய நாடுகளில் அமல்படுத்தப்பட்டுள்ளது. இது முதலில் 1980ல் தாய்லாந்து நாட்டில் அறிமுகப்படுத்தப்பட்டது. 1990களில் இந்தோனேசியா, பாகிஸ்தான், பங்களாதேஷ், நேப்பால் ஆகிய நாடுகளில் கொண்டுரவப்பட்டது. இம்முறை மற்ற தொலை தூரக்கல்வி முறைகளிலிருந்து எப்படி மாறுபட்டது என்றால், இம்முறையின் முக்கிய நோக்கம், அனைவருக்கும் கல்வி அளிப்பதைத் தாண்டி, தரமான கல்வி கற்பித்தலே ஆகும். இதனால் இம்முறை, முறையான கல்வி மற்றும் முறைசாரக்கல்வி அளிப்பதில், பெரும் வெற்றி பெற்றுள்ளது. உலகளவில் மேற்கொள்ளப்பட்ட ஆய்வில், இத்திட்டம் கல்வி அறிவு பெறுதல், அனைவருக்கும் சமமான கல்வி அளித்தலில் பெரும் முன்னேற்றம் பெற உதவிபுரிந்துள்ளது என கண்டு பிடித்துள்ளனர். மற்ற திட்டங்களுடன் ஒப்பிடும்போது இத்திட்டத்திற்கு ஆகும் செலவும் மிகக்குறைவே.\n\nஓரிடத்தில் தயாரிக்கப்பட்ட தொலைக்கல்வி நிகழ்ச்சிகள் செயற்கைகோள் மூலம் குறிப்பிட்ட நேரத்தில் நாடு முழுவதும் உள்ள பள்ளிகளுக்கு ஒளிபரப்பப்படுகிறது. இதற்கு நல்ல வரவேற்பும் கிடைத்துள்ளது. ஒவ்வொரு மணி நேரத்திலும் வெவ்வெறு பாடங்கள் விளக்கப்படுகின்றன. மாணவர்கள் இதன்மூலம் பல ஆசிரியர்களின் பாடங்களை கேட்டு விளக்கம் பெறுகின்றனர். தேவையான விளக்கம் அளிக்க வகுப்பறைகளில், அனைத்து பாடங்களுக்கும் ஒரே ஆசிரியர் இருப்பார்.\n\nஇம்முறை மூலம் பாடங்களை வழங்குதலில், பல ஆண்டுகளில், நிறைய மாற்றங்கள் கொண்டுவரப்பட்டுள்ளன. நிபுணர் பேசுவது மட்டுமில்லாமல், ஒருவருக்கொருவர் கருத்து பரிமாறிக் கொள்ளுதல், நேயர்களை நிகழ்ச்சியோடு ஒருங்கிணைத்தல் ஆகிய மாற்றங்கள் செய்யப்பட்டுள்ளன. இந்த மாற்றங்களின்போது, சமூக பிரச்சனைகளை நிகழ்ச்சிகளில் கொண்டுவருவது, அதற்கு தீர்வு காண்பது, குழந்தைகளுக்கு ஒருங்கிணைந்த கல்வி வழங்குவது, பல்வேறு நிறுவனங்களோடு சமூகத்தை இணைப்பது, பள்ளிக் கூடங்களை நன்முறையில் பராமரித்தல் ஆகியவை சேர்க்கப் படுகின்றன. இதனால் மாணவர்களும் தங்களை சமூகப்பணியில் ஈடுபடுத்திக் கொள்கின்றனர். தொலைக்காட்சி கல்வி நிகழ்ச்சிகளின் மூலம் சமூகத்தில் வரவேற்கத்தக்க மாற்றங்கள் ஏற்பட்டுள்ளன. பள்ளிகளில் மாணவர்களின் தேர்வுத்திறன் அதிகரித்துள்ளது. ஆசியாவில், இந்திராகாந்தி தேசிய திறந்தநிலை பல்கலைக்கழகம் உட்பட, சைனாவில் 44 வானொலி, தொலைக்காட்சி பல்கலைக்கழங்கள், இந்தோனேசியாவில் டெர்புகா பல்கலைக் கழகம், போன்றவை, அதிக மக்களை அடைவதற்காக இம்முறையை பயன்படுத்தியுள்ளன. இந்த நிறுவனங்கள் ஒளிபரப்போடு புத்தகங்கள், ஒலி நாடாக்களையும் சேர்த்து வழங்குகின்றன.\n\nஇம்முறைகள் அனைத்தும் வகுப்பறை ஆசிரியருக்கு மாற்றாக இருக்க முடியாது. மாறாக, பள்ளிக்கல்வி முறையை நன்முறையில் செயல்படுத்த உறுதுணையாக இருக்கும். ஆசிரியர்கள் ஒலிபரப்பு பொருட்களை தங்கள் பாடத்திட்டத்தில் முழுமையாக பயன்படுத்திக் கொள்ள வேண்டும். வளர்ந்துவரும் நாடுகளில் பள்ளிக்கல்வி ஒலிபரப்பு, மத்திய கல்வி மற்றும் தகவல் ஒலிபரப்பு அமைச்சகங்களால் சேர்ந்து செய்யப்படும் ஒரு பணியாக இருக்கிறது.\n\nபொதுவான கல்வி நிகழ்ச்சிகளில் - செய்திகள். நிகழ்வுகள், வினா விடை, உரைச்சித்திரம், கல்வி சம்பந்தப்பட்ட படக் காட்சிகள் இடம்பெறுகின்றன. இவை முறைசாராக்கல்வி வாய்ப்புகளை நேயர்களுக்கு வழங்குகின்றன. \n\nகற்பித்தல் பணியை கற்பவர்கள் மையமாக மாற்றுவதில் தகவல் தொடர்பு நுட்பத்தின் பங்கு என்ன?\n21ம் நூற்றாண்டில் கல்வித்துறை மாற்றத்தில், தகவல் தொடர்பு திட்டம் பேருதவி புரிந்துள்ளதாக ஆய்வு முடிவுகள் தெரிவிக்கின்றன. இத்திட்டம் முறையாக செயல்படுத்தபடுமேயானால், வாழ்நாள் முழுக்க பயன்படும் கல்வி அறிவு மற்றும் திறமையை மாணவர்கள் எளிதாக பெற இயலும்.\n\nதகவல் தொடர்பு நுட்பம், குறிப்பாக, கணிணி மற்றும் இணையதளம் முறையாகப் பயன்படுத்தப்பட்டால், மாணவர்கள் மற்றும் ஆசிரியர்கள் இருவரும் பயன்பெரும் வாய்ப்பு உள்ளது.\nஇந்தப் புதிய முறை பாடம் கற்பித்தலில், ஆசிரியர்கள் மாணவர்களை மையப்படுத்தி கற்பிக்க வழிவகுக்கிறது.\n\nஆர்வத்துடன் பயிலுதல்: தகவல் தொடர்பு தொழில் நுட்ப பயன்பாட்டின் மூலம், பல புதிய முறைகளில் தகவலை பயன்படுத்த மாணவர்களுக்கு வாய்ப்பு ஏற்படுகிறது. மணப்பாடம் செய்து படிப்பதைக் காட்டிலும், வாழ்க்கையில் சந்திக்கும் பிரச்சனைகளை எதிர்கொள்ளுதல், கற்றலை எளிமையாக்குதல், கற்போரின் வாழ்க்கை சூழ்நிலைக்கு ஏற்ப கல்வி அமைதல் ஆகியவை சாத்தியமாகும்.\n\nகூட்டாக பயிலுதல் : தகவல் தொடர்பு தொழில் நுட்பத்தை பயன்படுத்தி பயிலுதல் முறையானது, மாணவர்கள், ஆசிரியர்கள், வல்லுநர்களிடையே அவர்களுடைய இடம், தகுதியை கணிக்காமல் கலந்துரையாட ஊக்குவிக்கின்றது. பலவிதமான கலாச்சார பிரிவினரிடையே பழகுவதற்கு ஒரு வாய்ப்பை ஏற்படுத்தி கொடுக்கிறது. இதன் மூலம் கற்போருடையே ஒருமித்த கருத்தும், தகவல் பரிமாரிக் கொள்ளும் திறனும் அதிகமாக உதவி செய்கிறோம். மேலும் கல்வி பயிலுதல் ஒரு காலகட்டத்திற்கு மட்டும் என்றில்லாமல், வாழும் காலம் முழுக்க தொடர்பணியாக மேற்கொள்ளப்படுகிறது.\n\nதகவல் தொடர்பு தொழில் நுட்பம் பயிலுதலை உண்மையிலேயே அதிகப்படுத்தி உள்ளதா?\nதகவல் தொடர்பு நுட்பத்தினால் கல்வியில் தாக்கம் ஏற்படுவது, அது எப்படி பயன்படுத்தப்படுகிறது, எதற்காக பயன்படுத்தப்படுகிறது, என்பதைப் பொறுத்து அமையும். மற்ற கல்வி கற்கும் சாதனங்கள், கருவிகள், மாதிரிகளைப் போல, தகவல் தொடர்பு நுட்பம் எல்லாருக்கும், எல்லா இடங்களிலும் ஒரே மாதிரி செயல்படுவதில்லை.\n\nகல்வி பயிலுதலை சாத்தியமாக்குதல்: \nதகவல் தொடர்பு நுட்பம், அடிப்படை கல்வி பயிலுதலை எவ்வளவு அதிகப்படுத்தியுள்ளது என்பதை கணித்தல் கடினமாகும். ஏனென்றால் இதற்காக நடத்தப்பட்ட ஆய்வுப்பணி சிறிய அளவிலானது. முழுமையாகவும் அது பற்றி கருத்து தெரிவிக்கப்படவில்லை. தொடக்கப் பள்ளி அளவில் தகவல் தொடர்பு நுட்பம் கடைபிடிக்கப்பட்ட மாதிரிகளும் இல்லை. உயர் கல்வி மற்றும் பெரியோர் கல்வியில்,\nபல்கலைக்கழகங்களுக்கு செல்ல முடியாதவர்களுக்கு தகவல் தொடர்பு நுட்பங்கள் மூலம் கல்வி பயில வாய்ப்பு கிடைத்தது ஓரளவிற்கு உறுதி செய்யப்பட்டுள்ளது. இந்தியாவின் இந்திரா காந்தி திறந்தநிலைப் பல்கலைக்கழகம் போன்ற பல்கலைக்கழகங்களில் மாணவர்கள் பதிவு செய்வதை ஒப்பிட்டுப் பார்க்கும் போது இது விளங்கும். \n\nதரம் உயர்த்துதல்: \nவானொலி, தொலைக்காட்சி மூலம் கல்வி ஒளிபரப்பின் தாக்கம் குறித்த முழுமையான ஆய்வு நடத்தப்படவில்லை என்றாலும், சிறிதளவு மேற்கொள்ளப்பட்ட ஆய்வு முடிவுகளின் படி, சாதாரண பள்ளிக்கூடகல்வி முறையோடு இம்முறை ஒத்திருப்பதாக தெரிய வருகிறது. இம்முறையால் மாணாக்கர்களின் மதிப்பெண்களும், அவர்கள் பள்ளிக்கு வருகின்ற நாட்களும் உயர்ந்திருப்பதாக தெரிகிறது.\n\nமாறாக, கணிணிப் பயன்பாடு, இணையதள மற்றும் அது தொடர்பான நுட்பங்களின் பயன்பாட்டால், பயிலுதலில் முன்னேற்றம் ஏற்பட்டுள்ளது என்று கருதப்படுகிறது. ஆனால், இது பற்றி கருத்து பேதங்களும் நிலவுகிறது. \n\nகணிணியின் பயன்பாட்டால், இருக்கக்கூடிய பாடத்திட்டத்தின் பயன்பாட்டளவு உயர்ந்துள்ளதாக பல ஆய்வுகள் கூறுகின்றன. குறிப்பாக, கணிணி, ஒரு ஆசிரியராக இருந்து, எப்போதும் பயன்படுவதால், பாடங்களில் மாணவர்கள் அதிக மதிப்பெண் பெற உதவி புரிந்துள்ளதாக ஆய்வுகள் தெரிவித்துள்ளன. மாணவர்களும் விரைவாக கல்வி பயிலுகின்றனர். கற்கும் திறன் அதிகமாகின்றது. மாணவர்கள் கணிணியை பயன்படுத்தும்போது, அதிகமாக படிக்கத் தூாண்டுதல் ஏற்படுகின்றது. இவ்வளவு முடிவுகள் தெரிவிக்கப்பட்டாலும் இதிலும் சில குறைகள் இருப்பதாகக் கூறப்படுகிறது.\n\nகணிணி பயன்பாடு, இணையதளம், அது சார்ந்த நுட்பங்கள், ஆசிரியர் பயிற்சியும், படிப்பதற்கு உகந்த சூழலை உருவாக்கவும், உதவி செய்கிறதாம். இந்த ஆய்வுகள் அனைத்தும், விமர்சனத்திற்கு உட்பட்டவை. இதில் குறைகள் இருப்பதாகவும் கூறப்படுகிறது. சரியான புள்ளி விபரங்கள் இல்லாததே குறையாகும். மாணவர்கள் ஆசிரியர்களுக்கிடையே கருத்துப் பரிமாற்றம், கல்வி கற்றலில் நல்லதொரு மாற்றத்தைக் கொண்டு வரும் என கூறுப்படுகிறது. \n\nகணிணி மற்றும் இணைய தளங்களின் பயன்பாட்டை கணிப்பதில் உள்ள ஒரு பிரச்சனை, கற்போரை மையமாக வைக்கும் கல்வி சூழலை பரிசோதிக்க, தற்போது நடைமுறையில் இருக்கும் அளவீடுகளால் முடியாது. அத்துடன் கற்கும் முறையோடு, தொழில்நுட்ப பயன்பாடும், ஒருங்கிணைந்து வருவதால், எந்த நுட்பம் சரியானது என்பதை கண்டுபிடிப்பதும் கடினம். கற்றலில் ஏற்படும் மாற்றத்திற்கு, நுட்பங்கள்தான் காரணம் என்பதையும் முடிவு செய்ய இயலாது.கற்றல் மற்றும் கற்பித்தலை மேம்படுத்துவதற்கான தொழில் நுட்பங்கள்\n\nஉங்கள் பள்ளிக்கு தேவையான சரியான தொழில்நுட்பக் கருவிகளை தேர்ந்தெடுப்பது, கல்வி மேம்பாட்டிற்கு, தகவல் தொடர்பு நுட்பங்களை (ICT) பயன்படுத்துவதின் முக்கிய படி. இந்தப்பிரிவில், கல்விமுறையில் பயன்படுத்தக்கூடிய தொழில்நுட்பங்கள் மற்றும் தகவல் தொடர்பு நுட்பங்களை பயன்படுத்துவதிலுள்ள பிரச்சனைகளைப் பற்றி தெரிந்துகொள்ளலாம்.\n\nதகவல் தொடர்பு நுட்பங்கள் (ICT) என்றால் என்ன?\nவெவ்வேறு வகையான தொழில்நுட்பங்களை பயன்படுத்தி தகவல்களை மின்னணுத்தொடர்பு மூலம் பிறருக்கு அணுப்புதல், சேமித்தல், புதிதாக உருவாக்குதல், வெளிப்படுத்துதல், பரிமாறிக் கொள்ளுதலே - தகவல் தொடர்பு நுட்பம் என்பதாகும். இந்த நுட்பத்தில் வானொலி, தொலைக்காட்சி, படக்காட்சி, டி.வி.டி., தொலைபேசி, (தொலைபேசி, மொபைல்) செயற்கைக் கோள், கணிணி மற்றும் அதைச் சார்ந்த மென்பொருட்கள் ஆகிய அனைத்தும் அடங்கும். மேலும், படக்காட்சி மூலம் கலந்தாய்வு, இமெயில், பிலாக்ஸ் உள்ளிட்ட கருவிகள், சேவைகளும் இதில் அடங்கும்.\n\nதகவல் பரிமாற்ற காலத்திற்கு தகுந்தார்போல் கல்வியை வழங்க, நவீன தகவல் தொடர்பு நுட்பங்களை பயன்படுத்துவது அவசியம். இதற்கு கல்வியாளர்கள், முதல்வர்கள், ஆசிரியர்கள், தொழில்நுட்ப வல்லுநர்கள் ஆகியோர் தொழில் நுணுக்கங்கள், பயிற்சி, நிதி, கட்டிமானத் தேவைகள் போன்றவற்றில் சரியான முடிவுகளை எடுக்கவேண்டும். புது மொழியை கற்றுக் கொள்வதைவிட, புதுமொழியில் கற்பிப்பது போன்று, இது பலருக்கு சிரமமான பணிதான்.\n\nஇந்த பகுதியில், நாடுகளை இணைக்கும் செயற்கைக் கோள்கள் முதல் வகுப்பறையில் மாணவர்கள் பயன்படுத்தும் கணிணி வரையிலான இயந்திரங்களை நாம் பார்க்கப் போகிறோம். கல்வியாளர்கள், கொள்கை முடிவெடுப்போர், பாடதிட்டம் வகுப்போர், போன்ற பலருக்கு இவை பயன்படும் என்று கருதுகிறோம்.\n\nகல்வியில் தகவல் தொடர்பு தொழில்நுட்பத்தின் பங்கு\nபொதுவாக, கல்வியில் தகவல் தொடர்பின் முக்கியத்துவத்துவத்தை அனைவரும் அறிவர்.\nஆனால், தகவல் தொடர்பு நுட்பத்தின் குறிப்பிட்ட பங்கு மற்றும் அதன் முழுமையான பலனை பெருதல் குறித்தே விவாதங்கள் நடந்து வருகின்றன. இப்பகுதி, கல்வித்துறையில் தகவல் தொடர்பு நுட்பத்தின் தாக்கம் பற்றிய கட்டுரைகள், வலைதளங்கள், கருத்தாய்வுகள் போன்றவைகளை கொண்டுள்ளது. அத்துடன், பள்ளிகளில் எந்த நோக்கில் தொழில்நுட்பம் பயன்படுத்தப்பட்டு வருகிறது என்பது குறித்தும் இப்பிரிவில் காணலாம்.\n\nதகவல் தொடர்பு பயன்பாடு, அதன் மூலம் ஏற்படும் நன்மைகள், தகவல் தொடர்பு நுட்பங்களை கல்வித் திட்டங்களுடன் ஒருங்கிணைக்க வழிமுறைகள் பற்றிய அனுபவங்களும், இப்பிரிவில் வழங்கப்படுகின்றன. \n\nபயன்படும் தொழில்நுட்பங்கள்\nஉலகளவில் தொழில் நுட்ப பயன்பாட்டின் அனுபவங்களைப் பார்க்கும் போது, பெரும்பாலும் அவை கீழ்கண்ட தலைப்புகளுள் அடங்கும்\n\nபல்வேறு ஊடகங்கள் மூலம் கற்றல்\nகல்வித்தொலைக்காட்சி\nகல்வி வானொலி\nஇணையதளம் மூலம் ஆலோசனை வழங்குதல்\nநூலகங்கள் மூலம் ஆராய்தல்\nஅறிவியல் தொழில்நுட்பத்தில் செயல்முறைகள்\nஊடகங்களின் பயன்பாடு\nஇளம் குழந்தை வளர்ச்சி, குறைந்தளவு மக்கள்தொகை உள்ள இடங்களில் கல்வி, முதியோர் கல்வி, பெண்கல்வி, வேலைத்திறனை அதிகரித்தல் ஆகிய பகுதிகளில் தகவல் தொடர்பு நுட்பங்கள் குறிப்பாக பயன்படுத்தப்பட்டுள்ளன.\nஆசிரியர்களை தயார் செய்யவும், அவர்களது பணிக் காலத்தில் பயிற்சி அளிப்பதற்கான நுட்பங்கள்.\nகொள்கைளைத் திட்டமிடல், உருவாக்குதல், புள்ளி விவரங்கள் பராமரித்தலுக்கான நுட்பங்கள்.\nபள்ளிகள் பராமரிக்கத் தேவையான நுட்பங்கள்.\nஇன்றைய நுட்பங்கள்\nகல்வி கற்றலுக்கு பயன்படும் நுட்பங்கள் குறித்த ஆய்வில், கீழ்கண்ட நுட்பங்கள் அடங்கும்\n\nகற்பிக்கும் உபகரணங்கள்\nஆடியோ, வீடியோ மற்றும் இணைய வடிவிளான கருவிகள்\nமென்பொருள், பொருளடக்கம்\nஇணைக்கும் முறைகள்\nஊடகம்\nகல்வி சம்பந்தப்பட்ட இணையதளங்கள்.\nநாளைய நுட்பங்கள்\nமுடிவெடுப்போர், பயன்படுத்துவோரின் எண்ணங்களுக்கேற்ப, எதிர்காலத்தை கவனத்தில்கொண்டு - என்ன இருக்கிறது என்பது மட்டுமல்ல, என்னவரும் என்பதை எதிர்நோக்கியும் புதிய, தேவையான தொழில்நுட்பங்கள் பற்றி சுருக்கமாக இப்பகுதியில் பார்க்கலாம்.\n\nவானொலியும் தொலைக்காட்சியும்\n20ம் நூற்றாண்டின் தொடக்ககாலத்திலிருந்தே கல்வித் துறையில் வானொலியும் தொலைக்காட்சியும் பயன்படுத்தப்பட்டு வருகின்றன.\nஇந்த தகவல் தொடர்பு சாதனங்கள் மூன்று வழிகளில் பயன்படுத்தப்பட்டுள்ளன.\n\nநேரடியாக பாடம் எடுத்தல் - வானொலி மூலம் கற்பித்தல் கலந்தாய்வுசெய்தல், தொலைக்காட்சியிலும் பாடங்கள் பயிற்றுவிக்கப்படுதல்\nபள்ளிக்கல்வி ஒலிபரப்பு - வேறுவிதமான பயிற்றுவிக்கும் வாய்ப்புகள் கிடைக்காதபட்சத்தில் வானொலிக்கல்வி ஒலிபரப்பு பயிற்றுவித்தலுக்கு உதவிகரமாக இருக்கிறது.\nபொதுவான கல்வித்திட்டங்கள்/நிகழ்ச்சிகள் - இவை அன்றாட வாழ்க்கைக்கு தேவைப்படும் கல்வியை வழங்கி வருகிறது.\nவானொலி மூலம் கற்பித்தல் மற்றும் கலந்தாய்வு செய்தலில், தினமும் வகுப்பறையில் பாடங்கள் ஒலிபரப்பப்படுகின்றன. குறிப்பிட்ட தலைப்பிலான வானொலிப்பாடங்கள், பிரத்யேக பிரிவினருக்காக, ஒரு குறிப்பிட்ட அளவில், தொடர்ந்து வழங்கப்பட்டு வருகின்றது. இது ஆசிரியருக்கு உதவிகரமாக இருக்கும். பயிற்றுவிக்கும் முறையை மேம்படுத்தும். கல்வி கற்கும் திறன் இதன் மூலம் அதிகரிக்கும். இம்முறையால், கல்வி கற்கும் வாய்ப்பு மற்றும் தரம் மேம்படுவதாக ஆராய்ச்சி தெரிவிக்கின்றன. அதிக எண்ணிக்கையிளான மக்களுக்கு, பாடங்களை எடுத்துச் செல்ல, இம்முறை சிறந்த மற்றும் குறைந்த செலவிலான முறையாகும்.\n\nதொலைக்காட்சி பாடங்கள், மற்ற கற்பிக்கும் முறைகளுக்கு உதவிகரமாகவோ அல்லது தனிப்பட்ட கற்பிக்கும் முறையாகவோ பயன்படும். தொலைக்காட்சி பாடங்களில், தற்போது ஆசிரியர் பேசுவது மட்டுமின்றி, நேயர்களுடன் உரையாடுவது, அவர்களை நிகழ்ச்சியுடன் ஒருங்கிணைப்பது போன்ற பணிகள் செய்யப்படுகின்றன. தெலைக்காட்சி கல்வி ஒலி/ ஒளிபரப்பில், பாடங்களின் தொகுப்பும், மற்றவைகளும் சேர்க்கப்பட்டு, கல்வி கற்றல் பணி எளிமையாக்கப்படுகிறது. \n\nகல்வி ஒளிபரப்பு, ஆசியா-பசிபிக் பகுதிகளில் பெருமளவு பரவியுள்ளது. உதராணத்திற்கு, இந்தியாவில், இந்திரா காந்தி திறந்தநிலை பல்கலைக்கழகம் தொடர்ந்து கல்வி ஒலி- ஒளிபரப்புகளை செய்து வருகிறது.\n\nபாடத்திட்டத்தில் உள்ள குறிப்பிட்ட பாடங்களை ஒலிபரப்புவது மட்டுமல்லாமல், பொதுவான கல்வி, வாழ்க்கைக்கு தேவையான பல நிகழ்ச்சிகளை வழங்குவது வானொலிக்கு முக்கிய பணியாக உள்ளது. அடிப்படையில் வானொலி அல்லது தொலைக்காட்சியில் ஒலி/ஒளிபரப்பாகும் எந்த நிகழ்ச்சியுமே பொதுவான கல்வி நிகழ்ச்சியாக எடுத்துக் கொள்ளலாம்.\n\nவானொலி, தொலைக்காட்சி - கல்விக்கு எப்படி உதவிகரமாக இருக்கின்றன?\nகல்வி கற்பித்தல் பணிக்கு வானொலி 1920ல் இருந்தும், தொலைக்காட்சி 1950ல் இருந்தும் உறுதுணை புரிந்து வருகின்றன. கல்வியில் இந்த ஊடகங்களின் பயன்பாடு, மூன்று முறைகளில் பின்பற்றப்படுகின்றன.\n\nநேரடியாக பாடங்களை ஒலிபரப்பு செய்தல் - இம்முறை, தற்காலிகமாக, ஆசிரியர்கள் இல்லாத போது, மாணவர்களுக்கு பாடம் கற்பிக்க உதவுகிறது.\nபள்ளிக்கல்வி - (கல்வி ஒலிபரப்பு) - இது பாடம் நடத்தும் ஆசிரியருக்கு உறுதுணையாக இருக்கிறது. மேலும் கல்வி கற்கும் உபகரணங்கள் வேறு இல்லாத போது இம்முறை பயன்படும்\nசமூகம், நாடு, உலகம் தழுவிய பொதுவான கல்வி நிகழ்ச்சிகள், பொதுவான மற்றும் முறைசாரா கல்வி வசதிகளை வழங்குகிறது.\nநேரடி பாடம் நடத்துதலுக்கு, வானொலி மூலம் பள்ளிக்கல்வி பாடங்கள் பெரிதும் உதவுகிறது. இதில், கணிதம், அறிவியல், சுகாதாரம், மொழிகள் ஆகிய பாடங்களில், மாநில மற்றும் தேசிய அளவிலான பாடத்திட்டங்களில் வானொலிப்பாடங்கள் தயார் செய்யப்பட்டு வகுப்பறையில் தினமும் 20-30நிமிடம் ஒலிபரப்பு செய்யப்படுகிறது. இது பள்ளியில் பாடங்கள் எடுக்கும் தரத்தை மேம்படுத்த உதவும். மேலும் முறையான பயிற்சி\n\nபெறாத ஆசிரியர்களுக்கும், வசதி வாய்ப்பு குறைவாக உள்ள பள்ளிகளுக்கும் பேருதவியாக இருக்கும். \nவானொலிப்பாடங்கள் இந்தியா மற்றும் தெற்கு ஆசிய நாடுகளில் அமல்படுத்தப்பட்டுள்ளது. இது முதலில் 1980ல் தாய்லாந்து நாட்டில் அறிமுகப்படுத்தப்பட்டது. 1990களில் இந்தோனேசியா, பாகிஸ்தான், பங்களாதேஷ், நேப்பால் ஆகிய நாடுகளில் கொண்டுரவப்பட்டது. இம்முறை மற்ற தொலை தூரக்கல்வி முறைகளிலிருந்து எப்படி மாறுபட்டது என்றால், இம்முறையின் முக்கிய நோக்கம், அனைவருக்கும் கல்வி அளிப்பதைத் தாண்டி, தரமான கல்வி கற்பித்தலே ஆகும். இதனால் இம்முறை, முறையான கல்வி மற்றும் முறைசாரக்கல்வி அளிப்பதில், பெரும் வெற்றி பெற்றுள்ளது. உலகளவில் மேற்கொள்ளப்பட்ட ஆய்வில், இத்திட்டம் கல்வி அறிவு பெறுதல், அனைவருக்கும் சமமான கல்வி அளித்தலில் பெரும் முன்னேற்றம் பெற உதவிபுரிந்துள்ளது என கண்டு பிடித்துள்ளனர். மற்ற திட்டங்களுடன் ஒப்பிடும்போது இத்திட்டத்திற்கு ஆகும் செலவும் மிகக்குறைவே.\n\nஓரிடத்தில் தயாரிக்கப்பட்ட தொலைக்கல்வி நிகழ்ச்சிகள் செயற்கைகோள் மூலம் குறிப்பிட்ட நேரத்தில் நாடு முழுவதும் உள்ள பள்ளிகளுக்கு ஒளிபரப்பப்படுகிறது. இதற்கு நல்ல வரவேற்பும் கிடைத்துள்ளது. ஒவ்வொரு மணி நேரத்திலும் வெவ்வெறு பாடங்கள் விளக்கப்படுகின்றன. மாணவர்கள் இதன்மூலம் பல ஆசிரியர்களின் பாடங்களை கேட்டு விளக்கம் பெறுகின்றனர். தேவையான விளக்கம் அளிக்க வகுப்பறைகளில், அனைத்து பாடங்களுக்கும் ஒரே ஆசிரியர் இருப்பார்.\n\nஇம்முறை மூலம் பாடங்களை வழங்குதலில், பல ஆண்டுகளில், நிறைய மாற்றங்கள் கொண்டுவரப்பட்டுள்ளன. நிபுணர் பேசுவது மட்டுமில்லாமல், ஒருவருக்கொருவர் கருத்து பரிமாறிக் கொள்ளுதல், நேயர்களை நிகழ்ச்சியோடு ஒருங்கிணைத்தல் ஆகிய மாற்றங்கள் செய்யப்பட்டுள்ளன. இந்த மாற்றங்களின்போது, சமூக பிரச்சனைகளை நிகழ்ச்சிகளில் கொண்டுவருவது, அதற்கு தீர்வு காண்பது, குழந்தைகளுக்கு ஒருங்கிணைந்த கல்வி வழங்குவது, பல்வேறு நிறுவனங்களோடு சமூகத்தை இணைப்பது, பள்ளிக் கூடங்களை நன்முறையில் பராமரித்தல் ஆகியவை சேர்க்கப் படுகின்றன. இதனால் மாணவர்களும் தங்களை சமூகப்பணியில் ஈடுபடுத்திக் கொள்கின்றனர். தொலைக்காட்சி கல்வி நிகழ்ச்சிகளின் மூலம் சமூகத்தில் வரவேற்கத்தக்க மாற்றங்கள் ஏற்பட்டுள்ளன. பள்ளிகளில் மாணவர்களின் தேர்வுத்திறன் அதிகரித்துள்ளது. ஆசியாவில், இந்திராகாந்தி தேசிய திறந்தநிலை பல்கலைக்கழகம் உட்பட, சைனாவில் 44 வானொலி, தொலைக்காட்சி பல்கலைக்கழங்கள், இந்தோனேசியாவில் டெர்புகா பல்கலைக் கழகம், போன்றவை, அதிக மக்களை அடைவதற்காக இம்முறையை பயன்படுத்தியுள்ளன. இந்த நிறுவனங்கள் ஒளிபரப்போடு புத்தகங்கள், ஒலி நாடாக்களையும் சேர்த்து வழங்குகின்றன.\n\nஇம்முறைகள் அனைத்தும் வகுப்பறை ஆசிரியருக்கு மாற்றாக இருக்க முடியாது. மாறாக, பள்ளிக்கல்வி முறையை நன்முறையில் செயல்படுத்த உறுதுணையாக இருக்கும். ஆசிரியர்கள் ஒலிபரப்பு பொருட்களை தங்கள் பாடத்திட்டத்தில் முழுமையாக பயன்படுத்திக் கொள்ள வேண்டும். வளர்ந்துவரும் நாடுகளில் பள்ளிக்கல்வி ஒலிபரப்பு, மத்திய கல்வி மற்றும் தகவல் ஒலிபரப்பு அமைச்சகங்களால் சேர்ந்து செய்யப்படும் ஒரு பணியாக இருக்கிறது.\n\nபொதுவான கல்வி நிகழ்ச்சிகளில் - செய்திகள். நிகழ்வுகள், வினா விடை, உரைச்சித்திரம், கல்வி சம்பந்தப்பட்ட படக் காட்சிகள் இடம்பெறுகின்றன. இவை முறைசாராக்கல்வி வாய்ப்புகளை நேயர்களுக்கு வழங்குகின்றன. \n\nகற்பித்தல் பணியை கற்பவர்கள் மையமாக மாற்றுவதில் தகவல் தொடர்பு நுட்பத்தின் பங்கு என்ன?\n21ம் நூற்றாண்டில் கல்வித்துறை மாற்றத்தில், தகவல் தொடர்பு திட்டம் பேருதவி புரிந்துள்ளதாக ஆய்வு முடிவுகள் தெரிவிக்கின்றன. இத்திட்டம் முறையாக செயல்படுத்தபடுமேயானால், வாழ்நாள் முழுக்க பயன்படும் கல்வி அறிவு மற்றும் திறமையை மாணவர்கள் எளிதாக பெற இயலும்.\n\nதகவல் தொடர்பு நுட்பம், குறிப்பாக, கணிணி மற்றும் இணையதளம் முறையாகப் பயன்படுத்தப்பட்டால், மாணவர்கள் மற்றும் ஆசிரியர்கள் இருவரும் பயன்பெரும் வாய்ப்பு உள்ளது.\nஇந்தப் புதிய முறை பாடம் கற்பித்தலில், ஆசிரியர்கள் மாணவர்களை மையப்படுத்தி கற்பிக்க வழிவகுக்கிறது.\n\nஆர்வத்துடன் பயிலுதல்: தகவல் தொடர்பு தொழில் நுட்ப பயன்பாட்டின் மூலம், பல புதிய முறைகளில் தகவலை பயன்படுத்த மாணவர்களுக்கு வாய்ப்பு ஏற்படுகிறது. மணப்பாடம் செய்து படிப்பதைக் காட்டிலும், வாழ்க்கையில் சந்திக்கும் பிரச்சனைகளை எதிர்கொள்ளுதல், கற்றலை எளிமையாக்குதல், கற்போரின் வாழ்க்கை சூழ்நிலைக்கு ஏற்ப கல்வி அமைதல் ஆகியவை சாத்தியமாகும்.\n\nகூட்டாக பயிலுதல் : தகவல் தொடர்பு தொழில் நுட்பத்தை பயன்படுத்தி பயிலுதல் முறையானது, மாணவர்கள், ஆசிரியர்கள், வல்லுநர்களிடையே அவர்களுடைய இடம், தகுதியை கணிக்காமல் கலந்துரையாட ஊக்குவிக்கின்றது. பலவிதமான கலாச்சார பிரிவினரிடையே பழகுவதற்கு ஒரு வாய்ப்பை ஏற்படுத்தி கொடுக்கிறது. இதன் மூலம் கற்போருடையே ஒருமித்த கருத்தும், தகவல் பரிமாரிக் கொள்ளும் திறனும் அதிகமாக உதவி செய்கிறோம். மேலும் கல்வி பயிலுதல் ஒரு காலகட்டத்திற்கு மட்டும் என்றில்லாமல், வாழும் காலம் முழுக்க தொடர்பணியாக மேற்கொள்ளப்படுகிறது.\n\nதகவல் தொடர்பு தொழில் நுட்பம் பயிலுதலை உண்மையிலேயே அதிகப்படுத்தி உள்ளதா?\nதகவல் தொடர்பு நுட்பத்தினால் கல்வியில் தாக்கம் ஏற்படுவது, அது எப்படி பயன்படுத்தப்படுகிறது, எதற்காக பயன்படுத்தப்படுகிறது, என்பதைப் பொறுத்து அமையும். மற்ற கல்வி கற்கும் சாதனங்கள், கருவிகள், மாதிரிகளைப் போல, தகவல் தொடர்பு நுட்பம் எல்லாருக்கும், எல்லா இடங்களிலும் ஒரே மாதிரி செயல்படுவதில்லை.\n\nகல்வி பயிலுதலை சாத்தியமாக்குதல்: \nதகவல் தொடர்பு நுட்பம், அடிப்படை கல்வி பயிலுதலை எவ்வளவு அதிகப்படுத்தியுள்ளது என்பதை கணித்தல் கடினமாகும். ஏனென்றால் இதற்காக நடத்தப்பட்ட ஆய்வுப்பணி சிறிய அளவிலானது. முழுமையாகவும் அது பற்றி கருத்து தெரிவிக்கப்படவில்லை. தொடக்கப் பள்ளி அளவில் தகவல் தொடர்பு நுட்பம் கடைபிடிக்கப்பட்ட மாதிரிகளும் இல்லை. உயர் கல்வி மற்றும் பெரியோர் கல்வியில்,\nபல்கலைக்கழகங்களுக்கு செல்ல முடியாதவர்களுக்கு தகவல் தொடர்பு நுட்பங்கள் மூலம் கல்வி பயில வாய்ப்பு கிடைத்தது ஓரளவிற்கு உறுதி செய்யப்பட்டுள்ளது. இந்தியாவின் இந்திரா காந்தி திறந்தநிலைப் பல்கலைக்கழகம் போன்ற பல்கலைக்கழகங்களில் மாணவர்கள் பதிவு செய்வதை ஒப்பிட்டுப் பார்க்கும் போது இது விளங்கும். \n\nதரம் உயர்த்துதல்: \nவானொலி, தொலைக்காட்சி மூலம் கல்வி ஒளிபரப்பின் தாக்கம் குறித்த முழுமையான ஆய்வு நடத்தப்படவில்லை என்றாலும், சிறிதளவு மேற்கொள்ளப்பட்ட ஆய்வு முடிவுகளின் படி, சாதாரண பள்ளிக்கூடகல்வி முறையோடு இம்முறை ஒத்திருப்பதாக தெரிய வருகிறது. இம்முறையால் மாணாக்கர்களின் மதிப்பெண்களும், அவர்கள் பள்ளிக்கு வருகின்ற நாட்களும் உயர்ந்திருப்பதாக தெரிகிறது.\n\nமாறாக, கணிணிப் பயன்பாடு, இணையதள மற்றும் அது தொடர்பான நுட்பங்களின் பயன்பாட்டால், பயிலுதலில் முன்னேற்றம் ஏற்பட்டுள்ளது என்று கருதப்படுகிறது. ஆனால், இது பற்றி கருத்து பேதங்களும் நிலவுகிறது. \n\nகணிணியின் பயன்பாட்டால், இருக்கக்கூடிய பாடத்திட்டத்தின் பயன்பாட்டளவு உயர்ந்துள்ளதாக பல ஆய்வுகள் கூறுகின்றன. குறிப்பாக, கணிணி, ஒரு ஆசிரியராக இருந்து, எப்போதும் பயன்படுவதால், பாடங்களில் மாணவர்கள் அதிக மதிப்பெண் பெற உதவி புரிந்துள்ளதாக ஆய்வுகள் தெரிவித்துள்ளன. மாணவர்களும் விரைவாக கல்வி பயிலுகின்றனர். கற்கும் திறன் அதிகமாகின்றது. மாணவர்கள் கணிணியை பயன்படுத்தும்போது, அதிகமாக படிக்கத் தூாண்டுதல் ஏற்படுகின்றது. இவ்வளவு முடிவுகள் தெரிவிக்கப்பட்டாலும் இதிலும் சில குறைகள் இருப்பதாகக் கூறப்படுகிறது.\n\nகணிணி பயன்பாடு, இணையதளம், அது சார்ந்த நுட்பங்கள், ஆசிரியர் பயிற்சியும், படிப்பதற்கு உகந்த சூழலை உருவாக்கவும், உதவி செய்கிறதாம். இந்த ஆய்வுகள் அனைத்தும், விமர்சனத்திற்கு உட்பட்டவை. இதில் குறைகள் இருப்பதாகவும் கூறப்படுகிறது. சரியான புள்ளி விபரங்கள் இல்லாததே குறையாகும். மாணவர்கள் ஆசிரியர்களுக்கிடையே கருத்துப் பரிமாற்றம், கல்வி கற்றலில் நல்லதொரு மாற்றத்தைக் கொண்டு வரும் என கூறுப்படுகிறது. \n\nகணிணி மற்றும் இணைய தளங்களின் பயன்பாட்டை கணிப்பதில் உள்ள ஒரு பிரச்சனை, கற்போரை மையமாக வைக்கும் கல்வி சூழலை பரிசோதிக்க, தற்போது நடைமுறையில் இருக்கும் அளவீடுகளால் முடியாது. அத்துடன் கற்கும் முறையோடு, தொழில்நுட்ப பயன்பாடும், ஒருங்கிணைந்து வருவதால், எந்த நுட்பம் சரியானது என்பதை கண்டுபிடிப்பதும் கடினம். கற்றலில் ஏற்படும் மாற்றத்திற்கு, நுட்பங்கள்தான் காரணம் என்பதையும் முடிவு செய்ய இயலாது."}
{"id": "194397", "url": "https://ta.wikipedia.org/wiki?curid=194397", "title": "இசை அமுது", "text": "இசை அமுது\n\nஇசை அமுது, பாவேந்தர் பாரதிதாசனால் எழுதப்பட்ட நூலாகும். இந்நூல் காதல் பகுதி, தமிழ் பகுதி, பெண்கள் பகுதி என்று மூன்று பகுதிகளை உடையது.\n"}
{"id": "194401", "url": "https://ta.wikipedia.org/wiki?curid=194401", "title": "தலைத் தீபாவளி", "text": "தலைத் தீபாவளி\n\nதலைத் தீபாவளி என்பது திருமணமான புதுத் தம்பதிகள் கொண்டாடும் முதல் தீபாவளிப் பண்டிகையாகும். இப்பண்டிகையின் பொழுது மணமகன், மணமகள் வீட்டினருடன் இப்பண்டிகையை கொண்டாடுகிறார். இப்பண்டிகையின் பொழுது மணமகள் வீட்டிலிருந்து புத்தாடைகள் மணமகனுக்கு தரப்படுகின்றன.\n"}
{"id": "194402", "url": "https://ta.wikipedia.org/wiki?curid=194402", "title": "அரூர் (கேரளம்)", "text": "அரூர் (கேரளம்)\n\nஆரூர் என்பது கேரளத்தின் ஆலப்புழா மாவட்டத்தில் சேர்த்தல வட்டத்தில் பட்டணக்காடு அருகில் அமைந்துள்ள ஒரு நகரமாகும். .\n\n\n\nSection::::புள்ளிவிவரம்.\n \n"}
{"id": "194404", "url": "https://ta.wikipedia.org/wiki?curid=194404", "title": "தாமஸ் சி. சுதோப்", "text": "தாமஸ் சி. சுதோப்\n\nதாமஸ் சி. சுதோப் (\"Thomas Christian Südhof\") மேற்கு ஜெர்மனியில் உள்ள கோட்டிங்கென் என்னும் ஊரில் பிறந்தவர். அமெரிக்கக் குடிமகனான இவர் நரம்பில் உள்ள செல்கள் மூளையில் உள்ள செல்களுடன் எப்படித் தனது தகவல்தொடர்பை செயல்படுத்துகின்றன என ஆராய்ச்சியில் ஈடுபட்டார். மூலக்கூறுகளின் செயல்பாடுகள் பற்றிய இவரின் கண்டுபிடிப்புகள் பல புதிர்களை வெளிப்படுத்தின.\nதற்போது ஸ்டேன்போர்டு பல்கலைக்கழகத்தில், மூலக்கூறு மற்றும் செல்லுலார் உடலியல் துறை மருத்துவத்துறையில் பேராசிரியராக பணியாற்றிவருகிறார். \nஇவர் உடலியல் மருத்துவத்திற்காக 2013 ஆண்டிற்கான நோபல் பரிசை மூன்றுபேருடன் பகிர்ந்து கொள்கிறார். அவரிடன் பரிசினைப் பகிர்ந்து கொள்ளும் இருவர்: ஜேம்ஸ் ரோத்மன், ரேன்டி சேக்மன் (அமெரிக்க உயிரணு உயிரியலார்) \n\nSection::::வாழ்க்கை.\n1955 ல் ஜெர்மன் கோட்டிங்கென் என்னும் இடத்தில் பிறந்தார். கோட்டிங்கென் மற்றும் ஹனோவர் போன்ற இடங்களில் தனது இளமைப்பருவத்தைக் கழித்தார். 1975 இல் ஹனோவர் வால்டோரில் பட்டதாரி ஆனார். பின்னர் ஆச்சென் பல்கலைக்கழகத்திலும், ஹார்வர்ட் பல்கலைக்கழகத்திலும் மருத்துவம் பயின்றார். பின்னர் 1982 ம் ஆண்டில் குரோமஃபின் உயிரணுக்களின் கட்டமைப்பு மற்றும் செயல்பாடு பற்றி ஆராய்ச்சி செய்து எம்டி பட்டம் பெற்றார்.\n\nSection::::தொழில்.\n1983-ல் அமெரிக்கா சென்று பணியில் சேர்ந்தார். 1991-ல் ஹோவார்ட் ஹியூஸ் மருத்துவக் கழகத்தில் ஆராய்ச்சி நிபுணராக வேலையில் சேர்ந்தார். பிறகு, ஸ்டான்போர்டு பல்கலைக்கழகத்தில் மூலக்கூறு செல்லுலர் உடல்இயக்கவியல் துறைப் பேராசிரியராகப் பணியில் சேர்ந்தார். மாக்ஸ் நிறுவனத்தில் விக்டர் பி விட்டேகர் என்ற ஆய்வகத்தில் உயிர் இயற்பியல் வேதியியல் ஆராய்ச்சி செய்தார். மைக்கேல் ஸ்டுவர்ட் பிரவுன் மற்றும் ஜோசப் எல். கோல்ட்ஸ்டெயின் மேற்பார்வையின் கீழ் டெக்சாஸ் உள்ள மூலக்கூறு மரபியல் துறையில் முனைவரானார்.\n"}
{"id": "194407", "url": "https://ta.wikipedia.org/wiki?curid=194407", "title": "ஆலிசு மன்ரோ", "text": "ஆலிசு மன்ரோ\n\nஆலிசு ஆன் மன்ரோ (\"Alice Ann Munro\", பிறப்பு: 10 சூலை 1931) என்பவர் கனேடிய எழுத்தாளர் ஆவார். இவர் 2013ஆம் ஆண்டிற்கான இலக்கியத்திற்கான நோபல் பரிசு மற்றும் 2009ஆம் ஆண்டிற்கான மான் புக்கர் பன்னாட்டுப் பரிசு ஆகியவற்றை தனது படைப்புகளுக்காக வென்றுள்ளார். இவர் மும்முறை கனடாவின் புனைகதைக்கான ஆளுநர் விருதினை (Governor General's Award) வென்றுள்ளார். இவர் தனது படைப்புகளில் தென்மேற்கு ஒன்ராறியோவிலேயே அதிகம் மையப்படுத்தியிருக்கின்றார். இவர் \"புனைகதையின் மிக பெரிய சமகால எழுத்தாளர்\" என்றும் \"கனடாவின் செக்கோவ்\" என்றும் புகழப்படுள்ளார்..82 வயதாகும் முன்ரோ கடந்த 40 ஆண்டுகளில் அவர் ஏராளமான இலக்கிய விருதுகளை பெற்றுள்ளார்.\n\nSection::::வாழ்க்கைக் குறிப்பு.\nஇவரது தந்தையார் பெயர் லெயிட்லாவ். இவர் ஒரு விவசாயி. இவரின் தாய் அன்னி கிளார்க், இவர் ஒரு பள்ளி ஆசிரியை. ஆலிசு மன்ரோ தனது இளம் வயதிலேயே எழுத ஆரம்பித்துவிட்டார். இவரது முதல் கதையான \"ஒரு நிழலின் வடிவம்\" (The Dimensions of a Shadow) 1950 ஆம் ஆண்டில் அவர் பல்கலைக்கழகத்தில் படிக்கும் போது வெளியானது. அந்நேரத்தில் இவர் உணவு பரிமாறுபவர் மற்றும் நூலக எழுத்தர் ஆகிய வேலைகளைப் பார்த்துக் கொண்டிருந்தார். முன்ரோ ஜேம்ஸ் என்பவரை 1951-ல் திருமணம் செய்துகொண்டார். இத்தம்பதியினருக்கு ஸீய்லா, கேத்தரின், ஜென்னி ஆகிய குழந்தைகள் பிறந்தன. இதில் கேத்தரின் பிறந்த 15 மணி நேரதில் இறந்து விட்டார். 1963-ல் இத்தம்பதியினர் \"விக்டோரியா\" பகுதிக்கு குடிபெயர்ந்தனர். அங்கு முன்ரோ புத்தகங்கள் (Munro's Books) என்ற புத்தகக் கடையைத் தொடங்கினர். அக்கடையானது இன்றும் இயங்கிக் கொண்டிருக்கிறது. 1966-ல் இவர்களுக்கு ஆண்ட்றா என்ற குழந்தை பிறந்தது. இத்தம்பதியினர் 1972-ல் விவாகரத்து செய்தனர். பின்னர் முன்ரோ \"ஜெரால்ட் ஃப்ரீம்லின்\" எனும் புவியியலாளரைத் திருமணம் செய்து கொண்ட்டர். ஜெரால்ட் ஃப்ரீம்லின் 2013 ஆம் ஆண்டு மரனமடைந்தார்.\n"}
{"id": "194408", "url": "https://ta.wikipedia.org/wiki?curid=194408", "title": "பெங்ஙள்", "text": "பெங்ஙள்\n\nபெங்ஙள் என்பது 1968 ஒக்டோபர் 25-ந் கேரளத்தில் வெளியான மலையாளத் திரைப்படம்.\n\n\n\n\n"}
{"id": "194409", "url": "https://ta.wikipedia.org/wiki?curid=194409", "title": "இரங்கேச வெண்பா", "text": "இரங்கேச வெண்பா\n\nஇரங்கேச வெண்பா அல்லது நீதிசூடாமணி என்று அழைக்கப்படும் இந்நூல், திருக்குறளை அடிப்படையாக எழுதப்பட்ட நூலாகும். \n\nஇந்நூலில் அறத்துப்பால், பொருட்பால், காமத்துப்பால் என்ற திருக்குறளிலுள்ள மூன்று பால்களிலும் வெண்பாக்கள் தொகுக்கப்பட்டுள்ளது. \n\n<poem>\n1 அறத்துப்பால்\n1.1 பாயிர இயல்\n1.2 இல்லற இயல்\n1.3 துறவற இயல்\n2 பொருட்பால்\n2.1 அரசியல்\n2.2 அமைச்சியல்\n2.3 அங்க இயல்\n2.4 ஒழிபியல்\n3 காமத்துப் பால்\n3.1 களவியல் (ஆண்பாற் கிளவிகள்)\n3.2 கற்பியல் (பெண்பாற் கிளவிகள்)\n3.3 அன்பியல்\n</poem>\n\nஇந்நூலில் ஒவ்வொரு திருக்குறளையும், இதிகாச புராணங்களுடன் இணைந்து கொடுக்கப்பட்டுள்ளது.\n\n"}
{"id": "194426", "url": "https://ta.wikipedia.org/wiki?curid=194426", "title": "பல்கோண வளைவரை", "text": "பல்கோண வளைவரை\n\nகணிதத்தில் பல்கோண வளைவரை அல்லது பலகோண வளைவரை (\"polygonal curve\") என்பது கோட்டுத்துண்டுகளால் இணைக்கப்பட்ட ஒரு தொடர் ஆகும். இது \"பல்கோணச் சங்கிலி\", \"பல்கோணப் பாதை\", \"துண்டுவாரி நேரியல் வளைவரை\" என்ற பெயர்களாலும் அழைக்கப்படுகிறது. பல்கோண வளைவரை \"P\" யானது, உச்சிகள் என அழைக்கப்படும் formula_1 புள்ளிகளின் தொடரால் குறிக்கப்படும் வளைவரையாகவும், அப்புள்ளிகளில் அடுத்தடுத்துள்ள இரு புள்ளிகளை இணைத்து வரையப்படும் கோட்டுத்துண்டுகளால் ஆனதாகவும் அமையும்.\n\nபல்கோண வளைவரை, கணிப்பொறி வரைகலையில் \"பல்கோடு\" எனப்படுகிறது. மற்றும் பெரும்பாலும் வளைந்த பாதைகளை தோராயப்படுத்த பயன்படுத்தப்படுகிறது.\n\nSection::::எளிய பல்கோண வளைவரை.\nஅடுத்தடுத்துள்ள இரு கோட்டுத்துண்டுகள் மட்டுமே வெட்டிக்கொள்ளும், அதுவும் அவற்றின் ஓரப்புள்ளிகளில் மட்டுமே வெட்டிக்கொள்ளும் கோட்டுத்துண்டுகளால் இணைக்கப்பட்ட பல்கோண வளைவரை, \"எளிய பல்கோண வளைவரை\"யாகும் (\"simple polygonal chain\").\n\nSection::::மூடிய பல்கோண வளைவரை.\nமுதல் உச்சியும் கடைசி உச்சியும் ஒன்றாக இருக்கும் அல்லது முதல் உச்சியும் கடைசி உச்சியும் ஒரு கோட்டுத்துண்டால் இணைக்கப்பட்டிருக்கும் ஒரு பல்கோண வளைவரை \"மூடிய பல்கோண வளைவரை\" (\"closed polygonal chain\") ஆகும். ஒரு தளத்திலுள்ள ஒரு எளிய மூடிய பல்கோண வளைவரை ஒரு எளிய பல்கோணத்தின் வரம்பாக இருக்கும். பெரும்பாலும் \"பல்கோணம்\" என்ற சொல், \"மூடிய பல்கோண வளைவரை\" என்ற பொருளில் பயன்படுத்தப்படுகிறது. \n\nசில இடங்களில் பல்கோணப் பரப்பளவிற்கும் பல்கோண வளைவரைக்குமுள்ள வேறுபாட்டைக் காண்பது அவசியமாகிறது.\n\nSection::::பயன்பாடு.\nநடைமுறை வாழ்வில் காணும் சில பொருள்களின் வளைவரைகளையும் வரம்புகளையும் தோராயப்படுத்த பல்கோண வளைவரைகள் பயன்படுத்தப்படுகின்றன.\n"}
{"id": "194433", "url": "https://ta.wikipedia.org/wiki?curid=194433", "title": "தோற்றுவாய்-புறப்பரப்பும் விழுக்காட்டில் ஆழ கதிர்ஏற்பளவும்", "text": "தோற்றுவாய்-புறப்பரப்பும் விழுக்காட்டில் ஆழ கதிர்ஏற்பளவும்\n\nதோற்றுவாய்-புறப்பரப்பும் விழுக்காட்டில் ஆழ கதிர்ஏற்பளவும் (\"SSD & PDD\") என்பது கதிர் ஏற்பளவின்\nவிழுக்காடு, எவ்வாறு தோற்றுவாய் -புறப்பரப்புடன் மாறுகிறது என்பதனை விளக்குகிறது.\n\n\nஎனவே P புள்ளியில் கதிர்வீச்சளவு:\n\nஇதேபோல் 0 என்கிற திட்டப்புள்ளியில் கதிர்வீச்சளவு E:\n\nஇந்த இரு சமன்பாட்டிலிலிருந்தும் ஆழவிழுக்காட்டில் கதிர்வீச்சின் அளவு:\n\nஇப்போது எந்த ஒரு குறிப்பிட்ட ஆழத்திற்கும் (d), F இன் மதிப்புக் கூடும்போது\n\nஎடுத்துக்காட்டு:\n\nஇப்போது d யினை 10 செ.மீ. என்போம். இப்போது இந்த ஆழத்திற்கும் F = 40 மற்றும் 50 செ.மீ க்கு (SSDக்கு), F/(F+d) இன் மதிப்புக் காண்போம்.\n\nF = 40 எனில்,\n\nF = 50 எனில்,\n\n"}
{"id": "194444", "url": "https://ta.wikipedia.org/wiki?curid=194444", "title": "ஒய். எஸ். எம். யூசுப்", "text": "ஒய். எஸ். எம். யூசுப்\n\nஒய். எஸ். எம். யூசுப் ஓர் தமிழக அரசியல்வாதி ஆவார். இவர் தமிழக அமைச்சரவையில் 1983 ஆம் ஆண்டு முதல் 1987 வரை எம்.ஜி.ஆர் தலைமையில் தமிழ்நாடு நீர்ப்பாசனத்துறை அமைச்சராக பதவி வகித்தார். இவரின் சொந்த ஊர் திருநெல்வேலி மாவட்டம், பணகுடி ஆகும். 1977 ஆம் ஆண்டு நடந்த சட்டமன்றத் தேர்தலில், ராதாபுரம் தொகுதியில் வெற்றிபெற்றார். பின்னர் 1983 ஆம் ஆண்டு முதல் 1987 வரை தமிழக சட்டமேலவை உறுப்பினராக பணியாற்றியுள்ளார். இவர் 25 ஜனவரி 2008 அன்று காலமானார்.\n"}
{"id": "194446", "url": "https://ta.wikipedia.org/wiki?curid=194446", "title": "அன்வர் ராஜா", "text": "அன்வர் ராஜா\n\nஅன்வர் ராசா (\"Anwhar Raajhaa\") தமிழக அரசியல்வாதி ஆவார். இவர் 2001ல் இராமநாதபுரம் சட்டமன்றத் தொகுதியிலிருந்து தமிழக சட்டப்பேரவை உறுப்பினராகத் தேர்ந்தெடுக்கப்பட்டவர்.\n\nஇவர் தமிழக அரசின் தொழிலாளர் நலத்துறை அமைச்சராகப் பணியாற்றியுள்ளார். இவர் அனைத்திந்திய அண்ணா திராவிட முன்னேற்றக் கழகம் கட்சியைச் சார்ந்தவர்.\n\n16ஆவது மக்களவைத் தேர்தலில் அனைத்திந்திய அண்ணா திராவிட முன்னேற்றக் கழகம் வேட்பாளராக இராமநாதபுரம் தொகுதியில் இருந்து 2014 தேர்தலில் இவர் தேர்ந்தெடுக்கப்பட்டார்.\n"}
{"id": "194447", "url": "https://ta.wikipedia.org/wiki?curid=194447", "title": "நான்காம் ஏட்ரியன் (திருத்தந்தை)", "text": "நான்காம் ஏட்ரியன் (திருத்தந்தை)\n\nநான்காம் ஏட்ரியன் அல்லது நான்காம் ஹேட்ரியன் (அதிரியான்) (; பி. சுமார். 1100 – இ. 1 செப்டம்பர் 1159) என்பவர் 4 டிசம்பர் 1154 முதல் 1159இல் தனது இறப்புவரை கத்தோலிக்க திருச்சபையின் திருத்தந்தையாக இருந்தவராவார். இவரின் இயற்பெயர் நிக்கோலாஸ் பிரேக்ஸ்பியர் ஆகும். இதுவரை திருத்தந்தை பணிப்பொறுப்பினை வகித்த ஒரே ஆங்கிலேயர் இவர் ஆவார்.\n\nSection::::வாழ்கைச் சுருக்கம்.\nஇங்கிலாந்தில் 1100-ம் ஆண்டில் பிறந்த இவர், இளம் வயதில் கல்வி கற்பதற்காக ஆர்லஸ் சென்றார். படித்து முடித்ததும் அவிஞ்னோன் அருகிலிருக்கும் புனித ரூபஸ் துறவிகள் சபையில் சேர்ந்தார். ஒரு துறவியாக உரோமைக்கு சென்றபோது திருத்தந்தை மூன்றாம் யூஜின் இவரை அல்பானோவின் கர்தினால் ஆயராக 1146-ல் நியமித்தார். 1154 டிசம்பர் 4-ல் இவர் திருத்தந்தையாக தேர்ந்தெடுக்கப்பட்டபோது நான்காம் ஏட்ரியன் என்ற பெயர் சூடிக்கொண்டார்.\n\nசிசிலி நாட்டு அரசர் வில்லியம், வெளிப்படையாகவே ஏட்ரியனின் திருத்தந்தை தேர்வுக்கு எதிர்ப்புத் தெரிவித்துக்கொண்டிருந்தார். காம்பாஞ்ஞாவிலிருந்த குறுநில அதிபர்கள் தங்களுக்கிடையே சண்டையிட்டதோடு நின்று விடாமல், திருத்தந்தையையும் தாக்க முனைந்தனர். திருத்தூர்களின் கல்லறைகளுக்கு வந்த திருப்பயணிகளையும் கொள்ளையடித்தனர். பிரெசியாவின் ஆர்னால்டு தலைமையில் உரோமைக்குடிமக்களும் வன்முறையில் ஈடுபட்டனர். 1155 ஜனவரியில் கர்தினால் ஜெரார்டஸ் தனது இல்லம் நோக்கி நடந்து சென்று கொண்டிருந்தபோது, அவர் தாக்கப்பட்டு கொல்லப்பட்டார். இதனால் உரோமையில் தடை உத்தரவுபோடப்பட்டது. இதனால் விட்டர்போ சென்றார் திருத்தந்தை. இயேசுவின் உயிர்ப்புப் பெருவிழா நெருங்கிக் கொண்டிருந்தால், உரோமை மக்களும் பிரபுக்களும் (Roman Senate) விடர்போவுக்குச் சென்று திருத்தந்தையிடம் இனி கலவரங்களை உருவாக்காமலிருப்பதாக வாக்குறுதி அளித்தனர். அதனால் திருத்தந்தை உரோமை நகருக்குத் திரும்பினார். பிரச்சனைகளுக்குக் காரணமாயிருந்த ஆர்னாடு நாடுகடத்தப்பட்டார். திருத்தந்தை நான்காம் ஏட்ரியன் 1159 செப்டம்பர் முதல் நாளில் இறந்தார்.\n"}
{"id": "194448", "url": "https://ta.wikipedia.org/wiki?curid=194448", "title": "மைதீன்கான்", "text": "மைதீன்கான்\n\nமைதீன்கான் ஒரு தமிழக அரசியல்வாதியும், முன்னாள் சட்டமன்ற உறுப்பினரும் ஆவார். இவர் 2001 இல் தமிழக அமைச்சரவையில் இளைஞர் நலம் மற்றும் சுற்றுச்சூழல் துறை அமைச்சராகப் பணியாற்றியுள்ளார். திராவிடக் கொள்கையில் பற்றுக் கொண்ட இவர், திராவிட முன்னேற்றக் கழகத்தில் அதன் ஆரம்ப காலம் முதல் முக்கிய பங்கு வகிக்கின்றார். பாளையங்கோட்டை தொகுதியிலிருந்து, 2001 மற்றும் 2006 ஆகிய ஆண்டுகளில் நடந்த சட்டமன்றத் தேர்தலில் போட்டியிட்டு, தமிழ்நாடு சட்டமன்றத்திற்குத் தேர்ந்தெடுக்கப்பட்டார்..\n"}
{"id": "194450", "url": "https://ta.wikipedia.org/wiki?curid=194450", "title": "மன்னை நாராயணசாமி", "text": "மன்னை நாராயணசாமி\n\nமன்னை ப. நாராயணசாமி தமிழக அரசியல்வாதி மற்றும் தமிழக அமைச்சரவையில் கூட்டுறவு, விவசாயம், உள்ளாட்சித் துறை அமைச்சராகப் பணியாற்றியுள்ளார். திராவிடக் கொள்கையில் பற்றுக் கொண்ட இவர், திராவிட முன்னேற்றக் கழகத்தின் ஆரம்ப காலம் முதல் முக்கியப் பங்கு வகித்தவர். இவரது குடும்ப பெயர் \"ப. நாராயணசாமி ஓந்திரையர்\" ஆகும்.\n"}
{"id": "194451", "url": "https://ta.wikipedia.org/wiki?curid=194451", "title": "யுகிரோ மாட்சுமோட்டோ", "text": "யுகிரோ மாட்சுமோட்டோ\n\nயுகிரோ மாட்சுமோட்டோ (\"Yukihiro Matsumoto\") ரூபி மொழியை உருவாக்கினார். ரூபி 1995 ஆம் ஆண்டு வெளியானது. யுகிரோ மாட்சுமோட்டோ இப்போது இரோகு நிறுவனத்தில் பணிப்புரிகிறார்.\n"}
{"id": "194454", "url": "https://ta.wikipedia.org/wiki?curid=194454", "title": "கொள்திறன் திட்டமிடல்", "text": "கொள்திறன் திட்டமிடல்\n\nகொள்திறன் திட்டமிடல் (capacity planning) என்பது, ஒரு நிறுவனத்தின் மாறுபடும் தயாரிப்பு கிராக்கிகளுக்கு ஏற்றாற் போன்று தயாரிப்புக் கொள்திறனைத் தீர்மானிக்கும் ஒரு செயல்முறையாகும். கொள்திறன் திட்டமிடலின் பின்னனியில், \"வடிவமைப்புக் கொள்திறன்\" (design capacity) என்பது கொடுக்கப்பட்ட காலவரைவுக்குள் ஒரு நிறுவனம் செய்யமுடிகிற அதிகப்படியான வேலையைக் குறிக்கும். \"திறம்பட்ட கொள்திறன்\" (effective capacity) என்பது கொடுக்கப்பட்ட காலவரைவுக்குள் தாமதம், தரச்சிக்கல், பொருள் கையாளல் போன்ற புறக்கட்டுப்பாடுகளுக்கு உட்பட்டு ஒரு நிறுவனம் செய்யமுடிகிற அதிகப்படியான வேலையைக் குறிக்கும். \n"}
{"id": "194463", "url": "https://ta.wikipedia.org/wiki?curid=194463", "title": "அமரகோசம்", "text": "அமரகோசம்\n\nஅமரகோசம், அமரசிம்மன் எனும் சமசுகிருத அறிஞர் இயற்றிய சமசுகிருத மொழி அகராதியாகும். அமரகோசம் என்பது \"அழிவில்லாத புத்தகம்\" என்பது பொருளாகும். 'அமரம்' என்றால் அழிவு இல்லாதது. 'கோசம்' என்றால் புத்தகம் என்று புரிந்து கொள்ளலாம். அமரகோசம் அகராதியை தஞ்சை சரசுவதிமகால் நூலகத்தார் தமிழில் மொழிபெயர்த்துள்ளனர். \n\nஇதற்கு \"நாமலிங்கானுசாசனம்\" என்ற பெயரும் உண்டு. இது அமரசிம்மன் என்கிற பௌத்த மன்னனால் கி.பி. நான்காம் நூற்றாண்டில் எழுதப்பட்டிருக்கலாம் என்று நம்பப்படுகிறது. அகராதிகள் என்று பார்த்தால் மிகப் பழமையானதும் இந்தியாவில் தோன்றிய மதங்களைச் சேர்ந்த, எல்லாத் தரப்பினராலும் ஏற்றுக் கொள்ளப் பட்ட சமஸ்கிருத நூல் இந்த அமரகோசம் ஆகும்.\nசமஸ்கிருதத்தில், ஒரு வார்த்தைக்கு ஈடான மற்ற வார்த்தைகளையும் தரும் நூல் இது. \n\nஆங்கிலத்தில் தெசாரஸ் (Thesaurus) உருவாக்கிய பி.எம்.ரோகெக் (P.M. Roget) அமரகோசத்தைக் குறிப்பிடுவதால், இந்த நூல் ஆங்கில தெசாரஸ் உருவாக ஒரு தாக்கமாக இருந்திருக்கலாம் என்று குறிப்பிடப்படுகின்றது. \n\nSection::::நூலின் அமைப்பு.\nஅமரகோசம் என்ற இந்நூலானது, வடமொழியில் 'அனுஷ்டுப்' சந்தத்தில் இயற்றப் பட்டுள்ளது. மொத்தம் 1608 ஸ்லோக வரிகள் உள்ளன. அவ்வரிகள் மொத்தமாக, 11580 சொற்களால் உருவாக்கப் பட்டுள்ளன. இந்நூலின், ஒரு சொல்லை எடுத்தால் அதற்கு ஈடான வேறு பல சொற்களையும் (synonyms – பர்யாய சப்தம்), ஒரு சொல்லுக்குரிய பல்வேறு பொருட்களையும் (நாநார்த்த சப்தம்) தருவது, இதன் சிறப்பாக கருதப்படுகிறது. இவற்றில் திரும்ப திரும்ப இடம்பெற்ற சொற்களைத் தவிர்த்தாலும், மொத்தம் 9031 சொற்கள் உள்ளன. இந்நூல் மூன்று பிரிவுகளாகப் (காண்டங்கள்) பிரிக்கப்பட்டுள்ளன. \n\n\nSection::::உட்பிரிவுகள்.\nஒவ்வொரு காண்டமும், பல உட்பிரிவுகளாக (வர்க்கங்கள்) கீழ்கண்டவாறு தொகுக்கப் பட்டுள்ளது.\n\nSection::::இதன் தழுவல்களும், மொழிபெயர்ப்புகளும்.\nபொருள் செறிவு நெரிந்த இந்நூலுக்கு, பல்வேறு காலகட்டங்களில், பல்வேறு அறிஞர்கள், விளக்க உரைகள் எழுதி உள்ளனர். அமரகோசத்திற்கு கிட்டத்தட்ட அறுபது உரைகள் எழுதப்பட்டுள்ளன. இது தவிர சீனம், பிரெஞ்சு, ஆங்கிலம், ஜெர்மன் ஆகிய பல்வேறு மொழிகளிலும் மொழிபெயர்க்கப் பட்டு உரைகள் எழுதப்பட்டுள்ளன.கி.பி. 1700 ஆம் ஆண்டு காலத்தில் ஈசுவர பாரதி என்பவரால் அமரகோசம் தமிழில் “பல்பொருட் சூடாமணி” என்னும் பெயரில் தமிழ் விருத்தப் பாக்களாக மொழி பெயர்க்கப்பட்டுள்ளதாக, தமிழறிஞர் மு. சண்முகம் பிள்ளை அவர்களின், “நிகண்டு சொற்பொருட்கோவை” என்னும் நூலின் மூலம் தெரியவருகிறது. இது தவிர லிங்கய்ய சூரியின், \"லிங்க பட்டீயம்\" என்கிற அமரகோச உரையைத் தழுவி, திருவேங்கடாசாரி கி.பி. 1915 வருடத்தில், கிரந்த எழுத்தில் சமஸ்க்ருதமும், தமிழும் கலந்து ஒரு நூலும் பதிப்பிக்கப்பட்டுள்ளது. கடந்த 2006 ஆண்டு, தஞ்சை சரசுவதிமகால் நூலகம், இந்த அமரகோசத்தை எளிய தமிழில், பொருளுடன் பதிப்பித்து உள்ளது.\n\n\n\n"}
{"id": "194464", "url": "https://ta.wikipedia.org/wiki?curid=194464", "title": "நாகதாளி", "text": "நாகதாளி\n\nநாகதாளி (\"Opuntia stricta\") அல்லது சப்பாத்திக்கள்ளி என்பது கள்ளி இனத்தைச் சேர்ந்த தாவரமாகும். இது 2 மீட்டர் (6.6 அடி) வரை வளரக்கூடியதும், இலையுதிர் காலத்திலும் கோடை காலத்திலும் எலுமிச்சை மஞ்சள் நிறத்தில் பூக்களை உருவாக்கி, நீலங் கலந்த கருஞ்சிவப்பு நிறத்தில் பழங்களை உருவாக்கும். இத்தாவரம் அமெரிக்கா மற்றும் ஆசியாவில் காணப்படுகின்றது. \n"}
{"id": "194467", "url": "https://ta.wikipedia.org/wiki?curid=194467", "title": "மதுரை வரலாறு", "text": "மதுரை வரலாறு\n\nமதுரை தமிழ்நாட்டின் பெரிய நகரங்களில் ஒன்று. இது மதுரை மாவட்டத்தின் தலைநகராகவும், புகழ்வாய்ந்த சைவத் தலமாகவும் உள்ளது. \n\nSection::::சங்க காலம்.\nமதுரை உலகின் பழமையான தொடர்ச்சியாக மக்கள் வாழ்ந்துவரும் நகரங்களில் ஒன்று. இந்நகரம் கி.மு முதல் புத்தாயிரம் ஆண்டுகளில் செழுமையான நகரமாகவும், பாண்டிய நாட்டின் தலைநகரமாகவும் விளங்கியது. மதுரை 2 வது நூற்றாண்டின் தமிழ் காப்பியமான சிலப்பதிகாரம் மற்றும் மதுரைக்காஞ்சி ஆகிய இரு நூல்களும் இந்த நகரம் மற்றும் அந்த மக்களின் வாழ்க்கை குறித்து விரிவான விளக்கத்தை கொடுக்கிறன.\n\nஉரோம வரலாற்றாசிரியர்களான இளைய பிளினி மற்றும் தொலெமி ஆகியோரின் படைப்புகளில் குறிப்பிடப்பட்டுள்ளது மற்றும் கிரேக்க புவியியலாளர் இசுட்ராபோ குறிப்பிட்டுள்ளார் மேலும் செங்கடல் செலவு நூலிலும் குறிப்பிடப்பட்டுள்ளது.\n\nSection::::ஆங்கிலேயர் காலம்.\nமதுரை ஆங்கிலேயரின் முழுமையான கட்டுப்பாட்டிற்குள் 1764ல் போனது. அப்போது முதல் மாவட்ட ஆட்சியராக ஜார்ஜ் ப்ரக்டர் என்பவர் நியமிக்கப்பட்டார் என்ற குறிப்புள்ளது. 1801ல் ஆங்கிலேயரின் முழுமையான ஆட்சிக்கு உட்பட்டதாகவும் கருத்துக்கள் பதிவு செய்யப்பட்டுள்ளன. 1866 இல் மதுரை நகராட்சியாக அறிவிக்கப்படுவதற்கு முன்கூட ஆங்கியேர்களே மாவட்ட ஆட்சியராக இருந்து வைந்திருக்கின்றனர். இதில் குறிப்பிடத்தக்கவர் 1834 முதல் 1847 வரை மதுரை ஆட்சியராக இருந்த ஜோஹன் பிளாக்பர்கன் என்பவர்.\nவெளிவீதி\nநினைவு சின்னங்கள் அழித்த வழக்கு\nமேஸ்திரி வீதி\nவிளக்குத்தூண்\nவரலாற்று சின்னங்களை அழித்தவருக்கு பாராட்டு\n\n"}
{"id": "194480", "url": "https://ta.wikipedia.org/wiki?curid=194480", "title": "சின்னதும்பூர்", "text": "சின்னதும்பூர்\n\nசின்னதும்பூர் (\"Sinna Thumbur\") நாகப்பட்டினம் மாவட்டம் கீழ்வேளுர் வட்டத்திலுள்ள ஒரு கிராமம். மொத்த ஊரின் பரப்பளவு 100 ஏக்கர். மொத்த மக்கள் தொகை 500. இவ் வூர் வேளாங்கண்ணிக்கு மிக அருகில் உள்ளது. இங்குள்ள மக்களின் பிரதான தொழில் விவாசாயம். \n\nSection::::விஸ்வநாதர் கோவில்.\nஇங்கு ஒரு பழைமை வாய்ந்த சிவன் கோவில் (விஸ்வநாதர் கோவில்) உள்ளது. இது சோழர் காலத்தில் கட்டப்பட்டது என்பதற்கு சான்றாக அங்கு கல்வெட்டு உள்ளது. இந்த கோவிலின் மூலவராக விஸ்வநாதரும், பார்வதியும் உள்ளனர். அவர்களுக்கு எதிரே ஒரு நந்தி சிலையும் உள்ளது. கோவிலை சுற்றிப் பெரிய மதில் சுவரும், உள்ளே மூலவரைச் சுற்றி வினாயகர், முருகன், அய்யானார், சேவிராயர் எனச் சிறுசிறு சன்னிதிகள் உள்ளன. இவையனைத்தும் கோவிலில் சுற்றி இருந்தாலும் கோபுரம் தான் கோவிலின் சிறப்பு. பெரிய கருங்கல்லை கொண்டு 50அடி உயரத்தில் உள்ளது. இந்த கோவில் சுமார் 30ஆண்டுகளாக கும்பாபிஷேகம் நடைபெறாமல் இருந்தது. 2008 ஆம் ஆண்டு ஒரு சிவனடியார் இதன் கோவில் திருப்பணிகளை மேற்கொண்டு கும்பாபிஷேகமும் நடத்தினார். மேலும் இந்த கோவிலில் அந்த காலத்து குகை ஒன்று உள்ளது. இது தஞ்சை பெரிய கோவிலுக்கு அந்த காலத்தில் செல்லும் வழியென்ற செய்தி வழங்கப்படுகிறது. மாதம் தோறும் சிவராத்தி அன்று கோவிலில் சிறப்பான பூஜைகளும் கலை நிகழ்ச்சிகளும் நடைபெறும். மிகவும் சக்தி வாய்ந்த கோவில் என்பது இந்தப் பகுதி மக்களின் நம்பிக்கை. கோவில் முகவரி: சின்னதும்பூர், கீழ்வேளுர் தாலுக்கா, நாகப்பட்டினம் மாவட்டம்.\n"}
{"id": "194487", "url": "https://ta.wikipedia.org/wiki?curid=194487", "title": "கீத் சேத்தி", "text": "கீத் சேத்தி\n\nகீத் சேத்தி (\"Geet Sethi\") இந்திய பில்லியர்ட்சு விளையாட்டு வீரர் ஆவார். இவ் விளையாட்டில் இந்தியா சார்பில் பங்கு கொண்டு பல சாதனைகளை நிகழ்த்தியுள்ளார். மேலும் இந்தியாவின் பல உயரிய விருதுகளையும் பெற்றுள்ளார்.\n\nSection::::பிறப்பு.\nகீத் ஸ்ரீ ராம் சேத்தி இந்தியாவின் புது டெல்லியில் 1961-இல் ஒரு பஞ்சாபி குடும்பதில் பிறந்தார். பின் அகமதாபாத்தில் வளர்ந்தார்.\n\nSection::::சாதனை.\nகீத் சேத்தி ஆசிய விளையாட்டு போட்டியில் ஒரு தங்கம், இரண்டு வெள்ளி, மற்றும் இரண்டு வெண்கலப் பதக்கங்களை வென்றுள்ளார். உலக சாம்பியன்ஷிப் போட்டிகளில் இரண்டு சாதனைகளை நிகழ்த்தியுள்ளார்; பதக்கங்களையும் வென்றுள்ளார்.\n\nSection::::விருது.\n1986 ஆம் ஆண்டில் இவருக்கு பத்மஸ்ரீ விருது மற்றும் அர்ஜுனா விருதும், 1992 இல் இந்தியாவின் விளையாட்டு வீரர்களுக்கு அளிக்கப்படும் உயரிய விருதான ராஜீவ்காந்தி கேல் ரத்னா விருதும், 1993 இல் கே. கே. பிர்லா விருதும் வழங்கப்பட்டது.\n\n"}
{"id": "194498", "url": "https://ta.wikipedia.org/wiki?curid=194498", "title": "மோஸ்லி விதி", "text": "மோஸ்லி விதி\n\nமோஸ்லியின் விதி (\"Moseley's law\") என்பது அணுக்களில் இருந்து வெளிவிடப்படும் எக்சு-கதிர்களின் பண்புகளைக் குறித்த ஒரு அனுபவ விதியாகும். இவ்விதி 1913ஆம் ஆண்டில் ஹென்றி மோஸ்லி என்னும் ஆங்கில இயற்பியலாளரால் தெரிந்து விளக்கப்பட்டது. எக்சு-கதிர்கள், வெற்றிடக் குழாயிலுள்ள இலக்கினை, வேகமாகச் செல்லும் இலத்திரன்கள் மோதுவதால் தோற்றுவிக்கப்படுகின்றன. இந்நிலையில் தொடர்நிறமாலையுடன் இலக்காகப் பயன்படும் தனிமத்தின் பண்புக் கோடுகளும் (Characteristic lines) தோற்றுவிக்கப்படுகின்றன. மோஸ்லி பல்வேறு தனிமங்களை இலக்காகப் பயன்படுத்தி, அவை ஒவ்வொன்றின் பண்புக் கோடுகளையும் ஆய்ந்தார். பிராக்கின் எக்சு கதிர் நிறமாலைமானியினைப் (Bragg's x-ray spectrometer) பயன்படுத்தி அவர் மேற்கொண்ட ஆய்வுகள் மிகவும் விந்தையான முடிவுகளைக் காட்டின. முக்கியமாக பண்பு நிறமாலையில் KLM கோடுகள் உள்ளதைக் கண்டார்.\n\nஅவர் கண்ட முக்கிய முடிவு (மோஸ்லி விதி):\n\nK பண்புக் கோடுகளின் அதிர்வெண்கள், அணு எண் கூடும் போது அதிகரிக்கிறது. இதற்கு முக்கிய காரணம் அணுஎண் கூடும் போது K எலக்ட்ரான்களின் பிணைப்பாற்றலும் கூடுவதாகும்.\n\nKα வரியினை எடுத்துக்கொள்வோம். அதிக அணுவெண்ணுள்ளத் தனிமத்திற்கு Kα கதிரின் அதிர்வெண்ணும் அதிகமாக இருக்கும்.\n\nஅதாவது:\n\nஇதில் f, கதிரின் அதிர்வெண்; Z என்பது அணு எண்; a யும் b யும் மாறிலிகள். a, b என்பன K தொடருக்கு மாறுவதில்லை. ஆனால் L தொடருக்கு மாறும். b என்பது கரு மறைப்பு மாறிலி (Neuclear screening constant) எனப்படும். இதன் மதிப்பு L தொடருக்கு அதிகம். இதுவே மோஸ்லி விதியாகும்.\n\n"}
{"id": "194502", "url": "https://ta.wikipedia.org/wiki?curid=194502", "title": "ஒட்டுக் கண்ணாடி", "text": "ஒட்டுக் கண்ணாடி\n\nஒட்டுக் கண்ணாடி (Laminated glass) என்பது இரண்டு அல்லது அதற்கு மேற்பட்ட கண்ணாடித் தகடுகளை ஒன்றன்மேல் ஒன்றாக ஒட்டி உருவாக்கப்படும் கண்ணாடித் தகட்டைக் குறிக்கும். இது ஒரு வகைக் காப்புக் கண்ணாடி. இவ்வகைக் கண்ணாடியில் கண்ணாடித் தகடுகளுக்கு இடையே இடைப் படலம் எனப்படும் ஒட்டுவதற்கான படலம் இருக்கும். இப்படலம் பாலிவைனைல் பியூட்டிரல் (polyvinyl butyral) எனப்படும் வேதிச் சேர்வையால் ஆனது. இதுவும் கண்ணாடியைப் போல் ஒளியை ஊடுபுகவிடும் தன்மை கொண்டது. இதனால் ஒட்டுக்கண்ணாடியின் ஒளியூடுபுகவிடும் தன்மை பாதிக்கப்படுவதில்லை. இந்த இடைப்படலம் கண்னாடித் தகடுகளை இறுக்கமாகப் பிணைத்து வைத்திருக்கும். கண்ணாடிகள் உடையும் போதும், அவற்றை விழ விடாமல் பிடித்து வைத்திருக்கக்கூடிய தன்மை கொண்டது. இதன் வலுவான ஒட்டும் தன்மை காரணமாக உடையும் கண்ணாடிகள் கூரிய விளிம்புகளோடு கூடிய பெரிய துண்டுகளாக அல்லாமல் சிறு துண்டுகளாகவே உடைகின்றன. ஒரு புள்ளியில் தாக்கம் ஏற்படும்போது சிலந்திவலை வடிவில் வெடிப்புக்கள் ஏற்படுவதைக் காண முடியும். \n\nமனிதரால் அல்லது பிற வழிகளில் கண்ணாடித் தகடு மீது தாக்கம் ஏற்படக்கூடிய இடங்களிலும், உடையும்போது விழுந்து பாதிப்புக்களை உண்டாக்கக்கூடிய இடங்களிலும் ஒட்டுக் கண்ணாடிகள் பயன்படுகின்றன. கூரைக் கண்ணாடிகள், தானுந்துகளில் பயன்படும் முகப்புக் கண்ணாடிகள் போன்றவை ஒட்டுக் கண்ணாடிகளினாலேயே உருவாக்கப்படுகின்றன. பெரிய அளவில் புயல் தாக்கங்கள் இருக்கக்கூடிய இடங்களில் கட்டிடங்களின் வெளிப்புறம் பயன்படும் பெரிய கண்ணாடித் தகடுகளுக்கு ஒட்டுக் கண்ணாடிகளே பெரும்பாலும் பயன்படுகின்றன. பாலிவைனைல் பியூட்டிரல் இடைப் படலம் கண்ணாடியின் ஒலி ஊடுபுகவிடும் தன்மையையும் குறைக்கிறது. அத்துடன் இப்படலம் 99% புறவூதாக் கதிர்களையும் தடுக்கவல்லது.\n"}
{"id": "194503", "url": "https://ta.wikipedia.org/wiki?curid=194503", "title": "வள்ளல் (தாவரம்)", "text": "வள்ளல் (தாவரம்)\n\nவள்ளல் அல்லது கங்குன் அல்லது வள்ளல் கீரை (\"Ipomoea aquatica\") என்பது அரை நீர்த் தாவரமும், வெப்ப வலய இலைக் காய்கறியும், மூலிகைத் தாவரமும் ஆகும். இது உலகிலுள்ள வெப்ப மண்டல பிரதேசங்களில் காணப்படும் இதன் தாயகம் அறியப்படவில்லை.\n\nவள்ளல் நீரில் அல்லது நீர் அதிகம் காணப்படும் நிலத்தில் வளரும். இதன் தண்டு 2–3 மீட்டர் (7–10 அடி) அல்லது அதற்கு மேல் வளரக்கூடியதும், முடிச்சுகளில் வேர் உருவாக்கூடியதும், குழாய் போற்றதும், மிதக்கக்கூடியதும் ஆகும். பல வடிவங்களில் காணப்படும் இலை ஈட்டி முனை தோற்றத்தையும், 5–15 செ.மீ (2–6 அங்குலம்) நீளத்தையும் 2–8 செ.மீ (0.8–3 அங்குலம்) அகலத்தையும் கொண்டது. பூக்கள் எக்காள வடிவிலும், 3–5 செ.மீ (1–2 அங்குலம்) விட்டத்தையுடையதும், பொதுவாக வெள்ளையுடன் மத்தியில் வெளிறிய ஊதா நிறத்துடன் காணப்படும். இப்பூ வரைதலுக்கு பயன்படக்கூடிய விதையுறைகளை உருவாக்கக்கூடியது.\n"}
{"id": "194504", "url": "https://ta.wikipedia.org/wiki?curid=194504", "title": "காப்புக் கண்ணாடி", "text": "காப்புக் கண்ணாடி\n\nகாப்புக் கண்ணாடி என்பது, குறைந்த அளவு உடையும் வாய்ப்புக் கொண்ட அல்லது உடைந்தாலும் அதிகம் பாதிப்புக்களை ஏற்படுத்தாத தன்மை கொண்ட கண்ணாடி ஆகும். செம்பதக் கண்ணாடி, ஒட்டுக் கண்ணாடி, கம்பிவலைக் கண்ணாடி போன்றவை காப்புக் கண்ணாடிக்கு எடுத்துக்காட்டுகள். ஒட்டுக் கண்ணாடியும், கம்பிவலைக் கண்ணாடியும் பிராங்க் சூமன் என்பவரால் கண்டுபிடிக்கப்பட்டது. இம்மூன்று வழிமுறைகளையும் ஒன்றிணைத்தும் காப்புக் கண்ணாடிகளை உருவாக்க முடியும். அதாவது, செம்பதக் கண்ணாடிகளை ஒட்டி அதில் கம்பிவலையையும் உள்ளிட்டுக் கண்ணாடிகளைட்த் தயாரிக்கலாம். எனினும், முதல் இரு வழிமுறைகளுடன் கம்பிவலையைப் பயன்படுத்துவது மிகவும் குறைவு.\n\nSection::::செம்பதக் கண்ணாடி.\nசாதாரண கண்ணாடிகளைக் கட்டுப்பாடான வெப்பம் அல்லது வேதியியல் முறைகளைப் பயன்படுத்திப் பதனப்படுத்துவதன் மூலம் கூடிய பலம் கொண்ட செம்பதக் கண்ணாடிகள் உருவாக்கப்படுகின்றன. செம்பதம் செய்யும்போது கண்ணாடிக்குள் சமநிலையான உட்தகைப்பு உருவாகிறது. இதனால், கண்ணாடி உடையும்போது பெரிய கூரிய முனைகளைக் கொண்ட துண்டுகளாக உடையாமல் மணியுருவான சிறிய துண்டுகளாக உடைகிறது. இவ்வாறான மணியுருத் துண்டுகளினால் காயம் உண்டாகக் கூடிய வாய்ப்புக்கள் மிகவும் குறைவு. \n\nகூடிய பலம், பாதுகாப்பு என்பன காரணமாகச் செம்பதக் கண்ணாடி பல்வேறு முக்கியமான தேவைகளுக்குப் பயன்படுகின்றது. உந்துகளின் சாளரக் கண்ணாடிகள், கண்ணாடிக் கதவுகள், மேசை மேற்பரப்புகள், குளிர்பதனப் பெட்டித் தட்டுகள், சுழியோடுவோருக்கான முகமூடிகள், சமையல் பாத்திரங்கள் போன்றவை செம்பதக் கண்ணாடி பயன்படுத்தப்படும் பொருட்களுக்கான சில எடுத்துக்காட்டுகள். தோட்டா துளையாக் கண்ணாடிகளின் ஒரு கூறாகவும் செம்பதக் கண்ணாடிகள் பயன்படுகின்றன.\n\nSection::::ஒட்டுக் கண்ணாடி.\nபல கண்ணாடித் தகடுகளை பாலிவைனைல் புயூட்டிரல் போன்ற நெகிழிப் பொருட்களை இடைப்படலமாகப் பயன்படுத்தி ஒட்டுவதன் மூலம் ஒட்டுக் கண்ணாடிகள் பெறப்படுகின்றன. கண்ணாடி உடையும்போது இடைப்படலத்தில் ஒட்டிக்கொண்டு இருப்பதால் துண்டுகள் கீழே விழுவது இல்லை. ஒட்டுக் கண்ணாடிகளில் தேவையைப் பொறுத்துச் சாதாரண கண்ணாடித் தகடுகளையோ செம்பதக் கண்ணாடித் தகடுகளையோ பயன்படுத்தலாம்.\n\nSection::::கம்பிவலைக் கண்ணாடி.\nமெல்லிய உலோகக் கம்பிகளினாலான வலையை கண்ணாடித் தகட்டினுள் பதிப்பதன் மூலம் கம்பிவலைக் கண்ணாடிகள் உருவாக்கப்படுகின்றன. வலிதாக்கிய காங்கிறீட்டு போன்ற கட்டிடப் பொருட்களில் கம்பிகள் காங்கிறீட்டுக்குக் கூடிய பலம் கொடுப்பதுபோல், கம்பிவலை கண்ணாடிக்குக் கூடிய பலம் கொடுக்கும் எனக் கருதப்பட்டாலும், கம்பிவலைக் கண்ணாடி சாதாரண கண்ணாடியிலும் பலம் குறைந்தது. ஆனாலும், தீத்தடுப்புத் தன்மை தேவைப்படும் இடங்களில் கம்பிவலைக் கண்ணாடிகள் பரவலாகப் பயன்படுகின்றன. \n"}
{"id": "194512", "url": "https://ta.wikipedia.org/wiki?curid=194512", "title": "வேதி ஆயுதங்களின் தடைக்கான அமைப்பு", "text": "வேதி ஆயுதங்களின் தடைக்கான அமைப்பு\n\nவேதி ஆயுதங்களின் தடைக்கான அமைப்பு (\"Organisation for the Prohibition of Chemical Weapons\") என்பது நெதர்லாந்தின் டென் ஹாக் நகரில் அமைந்துள்ள பன்னாட்டு அரசுகளுக்கிடையேயான அமைப்பு ஆகும்.\nஇவ்வமைப்பு வேதி ஆயுத உடன்படிக்கையினையின் படி வேதியியல் ஆயுதங்களை பயன்ப்படுத்தாதிருப்பதையும், கையிருப்பில் உள்ள ஆயுதங்களை அழிப்பதையும் சரிபார்க்கும் பணியினை செய்கின்றது. இச்சரிபார்க்கும் பணி உறுப்பு அரசுகள் அளிக்கும் அறிக்கைகளின் அடிப்படையிலும், தள ஆய்வுகள் மூலமும் மதிப்பீடு செய்யப்படுகின்றன. இவ்வமைப்புக்கு 2013ஆம் ஆண்டின் அமைதிக்கான நோபல் பரிசு அளிக்கப்பட்டுள்ளது.\nநெதர்லாந்தில் அமைந்துள்ள ஓ.பி.சி.டபுள்யூ. என்ற இந்த அமைப்பு 94-வது அமைதிக்கான நோபல் பரிசு ஆகும்.\n"}
{"id": "194522", "url": "https://ta.wikipedia.org/wiki?curid=194522", "title": "புஸ்ஸதேவ", "text": "புஸ்ஸதேவ\n\nபுஸ்ஸதேவ, \"சித்துல்பவ்வ\" என்ற இடத்திற்கு அருகில் உள்ள உத்பல எனும் ஊரில் வாழ்ந்த பிரதானி ஒருவனின் மகன். பிள்ளைகளிடையே சிறு வயது முதலே சிறப்பு பெற்றிருந்தான். ஒரு நாள் விகாரைக்கு சென்ற அவன் அங்கிருந்த சங்கை எடுத்து ஊதினான். அதன் ஒலியால் அங்கிருந்தவர்கள் கீழே விழுந்தனர். அவனது தந்தை அவனுக்கு வில்வித்தை கற்றுக் கொடுத்தார். அவன் வில்வித்தையில் சிறந்து விளங்கினான். இவன் எய்யும் அம்பு நீண்ட தூரம் செல்ல வல்லதாயிருந்தது. இவன் திறமையை அறிந்த \"காவன்தீசன்\" இவனைப் படையில் சேர்த்துக்கொண்டான். இவன் அம்பால் \"பல்லுக\" எனும் தமிழ் தலைவன் இறந்தான்.\n"}
{"id": "194525", "url": "https://ta.wikipedia.org/wiki?curid=194525", "title": "பரண", "text": "பரண\n\nபரண என்பவன் இலங்கையை ஆண்ட காவன்தீசனின் பத்துத் தளபதிகளில் ஒருவனாவான். கப்பகந்துரு என்ற ஊரிலிருந்த பிரதானி ஒருவனின் மகன். சிறு வயது முதல் உடல் வலிமை உடையவனாக இருந்தான். பத்து வயதாகும் போது மரை, காட்டுப்பன்றி போன்றவற்றை துரத்தி அவற்றை பிடித்துக் கொல்வான். அவன் வலிமையை கேள்வியுற்ற காவந்தீச மன்னன் அவனைத் தனது படையில் இணைத்துக் கொண்டான். இவனது வலிமையால் மானபரன என்னும் பெயரில் அறிமுகமானான்.\n"}
{"id": "194530", "url": "https://ta.wikipedia.org/wiki?curid=194530", "title": "மகாசோன", "text": "மகாசோன\n\nமகாசோன இலங்கையை ஆண்ட காவன்தீசனின் பத்துத் தளபதிகளில் ஒருவனாவான். இவன் மல்வத்து ஓயா பிரதேசத்தில் கின்தெரிவல என்னும் ஊரில் பிறந்தான். அவனது அப்பாவிற்குக் கடைசிப் பிளையாகிய இவன் ஏழு வயதில் தன்னளவு பனைமரங்களையும் பத்து வயதில் தன்னைவிட பெரிய பனைமரங்கலையும் எந்த சிரமமும் இன்றி பிடுங்கி எறியும் வலிமையுடையவனாய் இருந்தான். இவனது உடல் வலிமையை அறிந்த காவன்தீசன் இவனைத் தனது படையில் சேர்த்துக் கொண்டான்.\n"}
{"id": "194531", "url": "https://ta.wikipedia.org/wiki?curid=194531", "title": "கோதாயிம்பர", "text": "கோதாயிம்பர\n\nகோதாயிம்பர என்பவன் இலங்கையை ஆண்ட காவன்தீசனின் பத்துத் தளபதிகளில் ஒருவனாவான். இவன் கிரி என்னும் பிரதேசத்தில் நினெமொல்பிட்டிய என்னும் இடத்தில் பிறந்தான். இவன் ஏழு பிள்ளைகளைக் கொண்ட குடும்பத்தில் கடைசிப் பிள்ளையாவான். உருவத்தில் சிறியவனாக இருந்ததால் \"கோதாய\" (சிங்கள அர்த்தம்) என்னும் பெயரால் அழைக்கப்பட்டான். இவன் ஒரு சோம்பேறியாவான். ஒரு நாள் சகோதரர்கள் வயலின் ஒரு பகுதியை தவிர மீதிப் பகுதியை சுத்தம் செய்துவிட்டு மீதியை இவனிடம் கொடுத்தனர். இவன் மிக விரைவில் துப்பரவாக்கினான். இதனால் காவன்தீசன் இவனைத் தன் படையில் சேர்த்துக் கொண்டான்.\n"}
{"id": "194532", "url": "https://ta.wikipedia.org/wiki?curid=194532", "title": "பைலின் புயல்", "text": "பைலின் புயல்\n\nஇந்தியாவின் கிழக்கு கடற்கரைப்பகுதியில் அமைந்துள்ள அந்தமான் கடலில் கடுமையான சூறாவளி புயல் பைலின் புயல் (Phailin) அச்சுறுத்தி வருகிறது. இது ஒரு கடுமையான சூறாவளி புயல் ஆகும். அக்டோபர் 8ல் உருவான இது2013 ல் அந்தமான் கடல் பகுதியில் தோன்றிய சாதாரண புயல் 9 ம் தேதி ஆக்ரோசமாக வழுப்பெற்று மேற்கு நோக்கி இந்தியாவின் பகுதிகளான ஆந்திரா, ஒரிசா பகுதியை கடக்க உள்ளது.இந்திய வானிலை ஆய்வு துறை(India Meteorological Department) IMD இது அக்டோபர் 12 அன்று இரவு இந்திய கிழக்கு கடற்கரை கடக்கும்போது பெரிய பாதிப்பை ஏற்படுத்தும் என அறிவித்துள்ளது.\nபைலின்(Phailin) என்றால் தாய்லாந்து மொழியில் ஊதா ரத்தினம் என்று பொருள்.\n\nSection::::வளிமண்டலவியல் வரலாறு.\nஅக்டோபர் 4, 2013 ஜப்பான் நாட்டின் வானிலை ஆய்வு மையம் (ஹோ சி மின் நகரம்) 400 கிமீ (250 மைல்) தாய்லாந்து வளைகுடாவில் காற்று வெட்டு ஒரு வெப்பமண்டலம் உறுவாகியுள்ளதை அறிவித்தது. அக்டோபர் 6ல் மலாய் தீபகற்பத்தில் சிறிது நகர்ந்து பசிபிக் கடல் பகுதியில் மேற்கு நோக்கி நகர்வதை கணினி மூலம் அறிந்தார்கள்.\n\nSection::::நிலை(12.10.2013).\nபைலின் புயல் கலிங்கப்பட்டிணத்திற்கு தென்கிழக்கில் 530 கி.மீ. தொலைவிலும், பாரதீப்பிலிருந்து தென்கிழக்கே 520 கி.மீ. தூரத்திலும் மையம் கொண்டுள்ளது. ஒடிசா மாநிலம் கோபால்பூர் மற்றும் ஆந்திர மாநிலம் கலிங்கப்பட்டினத்திற்கும் இடையே 12.10.2013 அன்று மாலை 6 மணியளவில் கரையை கடக்கும் என இந்திய வானிலை ஆய்வு மையம் தெரிவிக்கிறது. இதனால் 205 முதல் 220 கி.மீ வேகத்தில் காற்று வீசும், மற்றும் 1.5 மீட்டர் முதல் 3 மீட்டர் உயரம் வரை அலைகள் எழும்பும் என தெரிவிக்கப்பட்டுள்ளது.\n14 ஆண்டுகளில் இந்தியாவைத் தாக்கும் கடுமையான புயல் இது ஆகும் என்று ஹவாய் தீவுகளில் பேர்ல் துறைமுகத்திலமைந்துள்ள அமெரிக்கக் கடற்படையின் புயல் எச்சரிக்கை மையம் தெரிவித்துள்ளது. இதற்கு முன்னர் 1999ஆம் ஆண்டு ஒடிசா மாநிலத்தை ஒரு புயல் தாக்கிய போது, 9000 பேர் வரை மரணம் அடைந்தார்கள்.\nஒடிசா மாநிலத்தில் 26 லட்சத்துக்கும் அதிகமான மரங்கள் சாய்ந்து விட்டதாக மாநில அரசு தெரிவித்தது.\n\nSection::::முடிவு.\n12.10.2013 சனிக்கிழமை மாலை, கரையை கடந்த புயலின் கோர தாண்டவத்தால் ஒடிசா மாநிலத்தில் 23 பேர் உயிரிழந்தனர். கோபால்பூர் மாவட்டம், கஞ்சம் மாவட்டம், பாலாசூர் மாவட்டம், ஜகதீஸ்சிங்பூர் மாவட்டம், குர்தா குர்தா மாவட்டம், மற்றும் பட்ரக் மாவட்டம் போன்ற ஒரிசா மாநில மாவட்டங்கள் மிகவும் பாதிக்கப்பட்டுள்ளன. கஞ்சம் மாவட்டத்தில் மட்டும் இலட்சக்கணக்கான குடிசைகள் சேதமடைந்து, 1.26 கோடி மக்கள் வீடுகளை இழந்தனர்..அதி வேகப் புயல் காற்றல் , மரங்களில் குஞ்சுகளுடன் தங்கியிருந்த ஆயிரத்திற்கும் மேற்பட்ட வாய்திறந்த நிலையிலுள்ள சைபீரியன் வகைக் கொக்குகள் இறந்துபோயின.\n\n"}
{"id": "194535", "url": "https://ta.wikipedia.org/wiki?curid=194535", "title": "நையாண்டி", "text": "நையாண்டி\n\nநையாண்டி என்றால் கிண்டல் அல்லது கேலி செய்தல் ஆகும். இது கிண்டலும், கேலியும் கொண்ட நாடோடிப்பாட்டையும் குறிக்கும். சில நேரங்களில் சிரிக்க அல்லது நகைக்க வைக்கும் மொழியைக் (வார்த்தையைக்) குறிக்கும்.\n\nசங்க இலக்கியத்தில் நையாண்டியான பாடல் இடம்பெற்றுள்ளன. இதனை \"வசைப்பாட்டு\" என்றும் அழைப்பர். ஔவையார், தன்னை நையாண்டி செய்த ஒரு புலவரை வசைபாடிய ஒரு பாடல் பின்வருமாறு.\n\nஎட்டேகால் லட்சணமே, எமனேறும் பரியே,\nமட்டில் பெரியம்மை வாகனமே, முட்டமேல்\nகூரையில்லா வீடே, குலராமன் தூதுவனே,\nஆரையடா சொன்னாயடா!\n\nநாடக இலக்கியத்தில், நையாண்டி உத்தியை முதன் முதலில் கி.மு 500 களில் ஏதென்ஸ் நாட்டின் அரிஸ்டொபனீஸ் என்பவர் பயன்படுத்தினார். இவர் சுமார் 40 நையாண்டி நாடகங்களை படத்துள்ளார்.\n"}
{"id": "194549", "url": "https://ta.wikipedia.org/wiki?curid=194549", "title": "காங்லா அரண்மனை", "text": "காங்லா அரண்மனை\n\nகாங்லா அரண்மனை (Kangla Palace) இந்தியாவின் மணிப்பூர் மாநிலத்தில் அமைந்த ஒன்று. இது இம்பால் நதியின் கிழக்கு மற்றும் மேற்குக் கரைகளில் அமைந்திருந்தது. ஆனால் தற்போது இம்பால் நதியின் மேற்குக் கரையில் மட்டுமே மீதமிருக்கிறது. கங்லா என்பதற்கு \"காய்ந்த நிலம்\" என்று மணிப்புரியம் மொழியில் பொருள்.\nSection::::வரலாறு.\nகாங்லா மணிப்பூரின் தலைநகராக முன்பு இருந்தது. இது இம்பால் நகரின் மையத்தில் அமைந்திருந்தது. கடல் மட்டத்திலிருந்து 2,619 அடிகள் (798 மீட்டர்கள்) உயரத்தில் அமைந்துள்ளது. இது ஆட்சியாளர்களின் அரண்மனையாக பொதுவருடம் 33-லிருந்து (C.E 33) பொதுவருடம் 1891 வரை இருந்தது (C.E 1981).இப்பகுதியானது புனிதமான வழிபாட்டு இடமாகவும் கருதப்பட்டது.\nSection::::வெளி இணைப்புகள்.\nஇணையதளம்\n"}
{"id": "194550", "url": "https://ta.wikipedia.org/wiki?curid=194550", "title": "லோணாவ்ளா", "text": "லோணாவ்ளா\n\nலோணாவ்ளா (Lonavla) ( ஒலிப்பு : ) என்பது மகாராஸ்டிராவின் புனே மாவட்டத்தைச் சேர்ந்த ஒரு நகரம் ஆகும். இதை லோணாவாளா என்றும் அழைப்பர். ஒரு மலைவாழிடமும் நகராட்சியுமான இந்நகரானது புனே நகரத்திலிருந்து 64 கிலோமீட்டர்கள் தொலைவிலும். மும்பை நகரிலிருந்து 96 கிலோமீட்டர்கள் தொலைவிலும் அமைந்துள்ளது. இந்தியா முழுமைக்கும் மிட்டாய் உற்பத்திக்காக லோணாவ்ளா நகரம் மிகவும் புகழ் பெற்று விளங்கியது.' மும்பை புனே நகரங்களுக்கு இடையேயான முக்கிய நகராக விள்ங்கும் இந்நகரத்தின் தொடர்வண்டி நிலையமும் இவ்விரு நகரங்களுக்கிடயேயான முக்கிய தொடர்வண்டி நிலையமாகவும் விளங்குகிறது. மும்பை – பெங்களுரு நெடுஞ்சாலையும் இந்நகரின் வழியகச் செல்கிறது.\n\nஇந்தியக் கடற்படையின் தொழில் நுட்பப் பயிற்சி மையம் ஒன்று இந்நகரில் அமைந்துள்ளது. திருவனந்தபுரத்தை அடிப்படையாகக் கொண்ட தொலைக்காட்சி நிலையம் ஒன்று இந்நகரத்தின் தோட்டம் ஒன்றில் மலையாள மொழியில் முதலாவது பிக் பாசு நிகழ்ச்சியை இங்கு படம்பிடித்தது.\nSection::::பெயர்க்காரணம்.\nலெனி நகரத்தின் பிராகிருத மொழியில் கல்லில் செதுக்கப்பட்ட ஓய்வெடுக்கும் இடம் என்ற பொருளில் லோணாவாளா என்ற பெயர் வருவிக்கப்பட்டது. இங்கு இதுபோன்ற ஓய்விடங்கள் பல உள்ளன .\n\nSection::::வரலாறு.\nதற்போதைய லோணாவாளா யாதவ வம்சத்தின் ஒரு பகுதியாக இருந்தது. பின்னர், முகலாயர்கள் இப்பகுதியின் மூலோபாய முக்கியத்துவத்தை உணர்ந்து இப்பகுதியை நீண்ட காலம் ஆட்சி செய்தனர். மராட்டிய பேரரசின் வரலாற்றிலும், பேசுவாக்களின் வரலாற்றிலும் இப்பகுதியில் உள்ள கோட்டைகளும் \"மாவாலா\" வீரர்களும் முக்கிய பங்கு வகித்துள்ளனர்.. 1871 ஆம் ஆண்டில், லோனாவாலா மற்றும் கண்டலா மலைவாழிடங்கள் அந்த நேரத்தில் பம்பாய் மாகாணத்தின் ஆளுநராக இருந்த எல்பின்சுடோன் பிரபுவால் கண்டுபிடிக்கப்பட்டன. \nSection::::மக்கள் தொகை பரவல்.\n2011 ஆம் ஆண்டு மேற்கொள்ளப்பட்ட இந்திய மக்கள் தொகை கணக்கெடுப்பின்படி, லோணாவாளாவின் மக்கள் தொகை 57,698 ஆக இருந்தது. இத்தொகையில் ஆண்கள் 53.47 சதவீதமும் பெண்கள் 46.53 சதவீதமும் அடங்கும். லோனாவாலாவில் ஆண் பெண் பாலின விகிதம் 870 ஆகும், இது மாநில சராசரியான 999 ஐ விடக் குறைவு. லோணாவாளாவின் கல்வியறிவு விகிதம் 89.33% ஆகும், இது மாநில சராசரியான 82.34% என்பதை விட அதிகமாகும். ஆண்களின் கல்வியறிவு விகிதம் 93.4%, மற்றும் பெண்களின் கல்வியறிவு விகிதம் 84.57%. லோணாவாளாவில் மொத்த மக்கள் தொகையில் 10.37 சதவீதம் 6 வயதுக்குட்பட்ட குழந்தைகள் ஆவர்.\nSection::::சுற்றுலா.\nலோணாவாளாவும் அதற்கு அருகிலுள்ள கண்டாலாவும் கடல் மட்டத்திலிருந்து 622 மீட்டர் (2,041 அடி) உயரத்தில் அமைந்துள்ள இரட்டை மலை வாழிடங்களாகும். தக்காண பீடபூமி மற்றும் கொங்கன் கடற்கரையின் எல்லையைப் பிரிக்கும் சயாத்ரி மலைத் தொடரில் இவை உள்ளன. இந்த மலைவாழிடம் சுமார் 38 சதுர கிலோமீட்டர் (15 சதுர மைல்) பரப்பளவில் உள்ளது. . மழைக்காலங்களில் இங்கு சுற்றுலா உச்ச நிலையில் உள்ளது .கார்லா குகைகள், பாய்சா குகைகள், பேத்சா குகைகள்ன் போன்றவை லோனாவாளாவிற்கு அருகில் அமைந்துள்ளன. \nலோனாவாளா மற்றும் கண்டாலாவுக்கான சுற்றுலா என்பது கார்லா, பாய்சா மற்றும் பெட்சா குகைகள் மற்றும் லோகாகட் மற்றும் விசாபூர் ஆகிய இரண்டு கோட்டைகள் ஆகியவற்றை பார்வையிடும் வருகையாக அமையும். மற்றொரு சுவாரசியமான இடம் துங்கி கோட்டையாகும். இது கர்யாத் கிராமத்திற்கு அருகே மாலிக் அகமத் கைப்பற்றிய கோட்டைகளில் ஒன்றாகும், மேலும் அதன் இயற்கை வலிமைக்கு பெயர் பெற்றது.\n\nஅந்தர்பன் மலையேற்றப் பாதை பிம்ப்ரி கிராமத்திலிருந்து தொடங்கி, அடர்ந்த காடுகள், பள்ளத்தாக்குகள் மற்றும் நீர்வீழ்ச்சிகளைக் கடந்து பீராவில் முடிகிறது.\n\n\nSection::::போக்குவரத்து.\nSection::::சாலை வழி.\nலோணாவாளா மும்பை-புனே விரைவு நெடுஞ்சாலையில் அமைந்துள்ளது. எனவே கோபோலி, கர்யாட், டேல்கௌன் தாபேடு போன்ற பல நகரங்களுடன் நன்றாக இணைக்கப்பட்டுள்ளது.\nSection::::இருப்புப் பாதை.\nலோணாவாளா நகரம் இரயில் பாதை வழியாகவும் நன்றாக இணைக்கப்பட்டுள்ளது. இரண்டு மணிநேரத்திற்கு ஒரு முறை உள்ளூர் இரயில்கள் இயங்குகின்றன. இவை மும்பையில் இருந்து புறப்பட்டு கோபோலியை கடைசி நிலையமாகக் கொண்டுள்ளன. கோபோலி பேருந்து நிலையத்திலிருந்து லோனாவ்லாவுக்கு மீதமுள்ள 15 கி.மீ பயணத்தை முடிக்க பேருந்துகள் சரியான இடைவெளியில் கிடைக்கின்றன. மும்பையிலிருந்து இரயிலில் 2.5 மணி நேரமும், புனேவிலிருந்து 1 முதல் 1.5 மணி நேரமும் கோபோலிக்கு பயணம் செய்ய வேண்டியிருக்கும். மும்பை மற்றும் புனே இடையே பயணிக்கும் அனைத்து ரயில்களும் லோணாவாளாவில் நிறுத்தப்படுகின்றன.\n\nSection::::வான்வழி.\nலோணாவாளாவில் விமான நிலையம் ஏதுமில்லை. புனே விமான நிலையம் 64 கிலோமீட்டர் தொலைவிலும் மும்பை விமான நிலையம் 104 கிலோமீட்டர் தொலைவிலும் அமைந்துள்ளன. \n\n"}
{"id": "194552", "url": "https://ta.wikipedia.org/wiki?curid=194552", "title": "பீர் முஹம்மது", "text": "பீர் முஹம்மது\n\nஇரவணசமுத்திரம் பீர் முஹம்மது, ஒரு தமிழக அரசியல்வாதி ஆவார். இவர், இந்திய யூனியன் முஸ்லீம் லீக்கின் சார்பில் மேலப்பாளையம் தொகுதியிலிருந்து 1967ல் தமிழ்நாடு சட்டமன்றப்பேரவைஉறுப்பினராக தேர்ந்தெடுக்கப்பட்டவர். 22-1-81 அன்று காலமானார்.\n"}
{"id": "194555", "url": "https://ta.wikipedia.org/wiki?curid=194555", "title": "திரிச்சடி", "text": "திரிச்சடி\n\nதிரிச்சடி 1968 மார்ச்சு 8 அன்று கேரளத்தில் வெளியான மலையாளத் திரைப்படம்.\nஎம். குஞ்சாக்கோ இயக்கத்தில், பிரேம் நசீர் இரட்டை வேடத்தில் நடித்த திரைப்படம்.\n\n\n\n"}
{"id": "194556", "url": "https://ta.wikipedia.org/wiki?curid=194556", "title": "இரத்தினகிரி", "text": "இரத்தினகிரி\n\nஇரத்தினகிரி (Ratnagiri) என்பது ரத்னகிரி மாவட்டத்தில் உள்ள துறைமுக நகர் ஆகும். இது மகாராஷ்டிரா மாநிலத்தின் தென்மேற்குப் பகுதியில் அமைந்துள்ளது. இம்மாவட்டம் கொங்கண் மண்டலம் பகுதியின் கீழ் வருகிறது. இக்கடலோரப்பகுதியில் அதிக அளவு மழைப் பொழிவு இருக்கும். இங்கு அரிசி, தேங்காய், முந்திரி, ஆகியனவும் பழவகைகளும் அதிக அளவில் சாகுபடி செய்யப்படுகின்றன. மீன் பிடித்தல் இங்கு முக்கியத் தொழிலாகும். பால கங்காதர திலகர் இப்பகுதியைச் சேர்ந்தவர் ஆவார். 1876-ல் இது நகராட்சியாக மாற்றப்பட்டது.\n\nSection::::அமைவிடம்.\nஇதன் அமைவிடம் . ஆகும். இந்நகரானது கடல் மட்டத்திலிருந்து 11 மீட்டர்கள் (36 அடிகள்) உயரத்தில் அமைந்துள்ளது.\n\nSection::::மக்கட்தொகை.\nஇந்தியாவின் 2008 மக்கட்தொகை கணக்கெடுப்பின் படி இங்கு 1,00,000 மக்கள் வசிக்கின்றனர். ஆண்கள் 55% பேரும், பெண்கள் 45% பேரும் வசிக்கின்றனர். ஆண்களின் கல்வியறிவு 86% ஆகவும், பெண்களின் கல்வியறிவு 87% ஆகவும் உள்ளது. இந்நகரின் மொத்த மக்கட்தொகையில் 6 வயதிற்குக் கீழான குழந்தைகள் 6% ஆகும். இந்நகரின் மக்கட்தொகையில் 70% மக்கள் இந்து மதத்தைச் சார்ந்தவர்களாகவும், இஸ்லாமியர் 20% ஆகவும் பிற மதத்தினர் 10% ஆகவும் உள்ளனர்.\n\n\n"}
{"id": "194558", "url": "https://ta.wikipedia.org/wiki?curid=194558", "title": "வல்கன் (தொன்மவியல்)", "text": "வல்கன் (தொன்மவியல்)\n\nவல்கன் (\"Vulcan\", இலத்தீன்: \"Volcānus\", \"Vulcānus\") பண்டைய உரோமானிய சமயத்திலும், உரோமைத் தொன்மவியலிலும் நெருப்புக் கடவுளாகக் குறிக்கப்படுகிறார். வல்கன் பொதுவாக கொல்லர்களின் சுத்தியலுடன் ஒப்பிட்டு சித்தரிக்கப்படுகிறார். கிரேக்கர்களின் கிப்பஸ்தசு தேவனுக்கும் ஒப்பானவர். வல்கன் அழிவுகளுடன் இணைத்தே பேசப்படுபவர். எரிமலைகளுடனும் பெருநெருப்புடனும் நெருக்கமானவர். இதன் காரணமாகவே அவரது கோவில் எப்போதும் நகருக்கு வெளியே அமைக்கப்படுள்ளது. வோல்கனோலியா என்பது அவருக்கான சிறப்பு விழாவாகும். இது ஆகத்து 23 நாள் கொண்டாடப்படுகிறது. அப்போது குடும்பத் தலைவர்கள் நெருப்பில் மீனை காணிக்கையாக்குவர். நெருப்பால் ஏற்படும் துன்பங்களை இது தவிர்க்கும் என்பது ஐதீகம்.\n\n"}
{"id": "194562", "url": "https://ta.wikipedia.org/wiki?curid=194562", "title": "சீமாந்திரா", "text": "சீமாந்திரா\n\nசீமாந்திரா அல்லது சீமாந்தரா (Seemandhra) (தெலுங்கு: ) இது தற்போது ஒருங்கிணைந்துள்ள ஆந்திரப் பிரதேச மாநிலத்தை பிரித்து தெலுங்கானா மாநிலம் (10 மாவட்டங்கள்) அமைத்த பின் எஞ்சியுள்ள ஆந்திர பகுதியாகும் (13 மாவட்டங்கள்) . \n\n\nSection::::தனிமாநில அறிவிப்பிற்கு எதிர்ப்பு.\nஆந்திரப் பிரதேச மாநிலத்தை பிரித்து தெலங்கானா தனிமாநிலம் அமைப்பதற்கு சீமாந்தரா மற்றும் ராயலசீமா பகுதிகளில் எதிர்ப்பு தெரிவித்து போராட்டம் நடைபெற்றது.\n"}
{"id": "194579", "url": "https://ta.wikipedia.org/wiki?curid=194579", "title": "ரோம-பாரசீகப் போர்கள்", "text": "ரோம-பாரசீகப் போர்கள்\n\nகிரேக்க-ரோமானிய உலகம் மற்றும் பாரசீகத்தின் பார்த்தியப் பேரரசு மற்றும் சசானியப் பேரரசுகளுக்கு இடையே நடந்த தொடர் போர்களே ரோம-பாரசீகப் போர்கள் ஆகும். கிமு 92-ஆம் ஆண்டு பார்த்தியப் பேரரசுக்கும் ரோமானிய குடியரசுக்கும் இடையே போர் மூண்டது. பின்னர் தொடங்கிய பல்வேறு போர்கள், ரோமானியர்கள் மற்றும் சாசானியர்கள் இடையே தொடர்ந்து நடைபெற்றன. இந்த நெடும்போர்கள் அரபு இஸ்லாமியர்களின் படையெடுப்புடன் முடிவுக்கு வந்தன.\n"}
{"id": "194583", "url": "https://ta.wikipedia.org/wiki?curid=194583", "title": "அய்யாவழி கட்டுரைகளின் பட்டியல்", "text": "அய்யாவழி கட்டுரைகளின் பட்டியல்\n\nஇக்கட்டுரை அய்யாவழி சமயம் தொடர்புடைய கட்டுரைகளின் பட்டியலாகும். \n\n"}
{"id": "194584", "url": "https://ta.wikipedia.org/wiki?curid=194584", "title": "ஸ்மிருதி", "text": "ஸ்மிருதி\n\nஸ்மிருதி என்பது நினைவில் வைத்துக்கொள்ளப்பட்டது என்று பொருள் ஆகும். சமூக வாழ்க்கை தொடர்பான கட்டுப்பாடுகளும் சட்டதிட்டங்களும் சேர்ந்து ஸ்மிருதி என்னும் பெயர் பெறுகிறது. நன்கு அமைக்கப்பெற்ற ஸ்மிருதிகள் எப்பொழுதும் பரதத்துவங்களை அடிப்படையாகக் கொண்டவைகள். பகவத் கீதை, இதிகாசங்கள், புராணங்கள், பராசர ஸ்மிருதி, மனுஸ்மிருதி மற்றும் யாக்ஞயவல்கிய ஸ்மிருதி முதலியவைகள் சிறப்பானவை ஆகும். அடிப்படை இந்து சமயத்தை கடைபிடிப்பதற்கு காலத்திற்கேற்ப எழுதப்படும் விதிகளின் தொகுப்பாகும். இவை காலத்திற்கேற்ப மாறுபடும் தன்மையுடையவை.\n\nஸ்மிருதிகளுக்கும், சுருதிகளுக்கும் ஏதாவது முரண்பாடு காணப்பட்டால், வேதங்களையே அடிப்படையாகக் கொள்ள வேண்டும்.\n\n"}
{"id": "194588", "url": "https://ta.wikipedia.org/wiki?curid=194588", "title": "பட்டணம் (ஊர்)", "text": "பட்டணம் (ஊர்)\n\nபட்டணம் ( ஆங்கிலம் : Pattanam), இது இந்தியாவின் கேரளா மாநிலம், எர்ணாகுளம் மாவட்டத்தில் உள்ள ஒரு கிராமம் ஆகும்.\n\nSection::::அகழாய்வு.\nபட்டணமே, பழங்கால முசிறியாக இருக்கும் என அண்மையில் அப்பகுதியில் நடத்தப்பட்ட அகழாய்வில் கருதப்படுகிறது.\n\n2004ல், திருப்பூணித்துறை மரபியல் ஆய்வு நிறுவனம் பட்டணத்தில் நடத்திய ஆய்வில் 10 பானை ஓடுகளில் தமிழ் பிராமி எழுத்துக்கள் பொறிக்கப்பட்டுள்ளது தெரியவந்துள்ளது. அதில் ஒரு ஓட்டில் \"ஊர் பா வே ஓ\" என்றும், மற்றொரு ஓட்டில் \"அமண\" என்றும் பொறித்துள்ளதை ஐராவதம் மகாதேவன் படித்துள்ளார்.\n"}
{"id": "194592", "url": "https://ta.wikipedia.org/wiki?curid=194592", "title": "இலங்கையின் மாகாண சபைகள்", "text": "இலங்கையின் மாகாண சபைகள்\n\nஇலங்கையில் மாகாண சபைகள் (\"Provincial Councils\") என்பது இலங்கை மாகாணங்களுக்கான சட்டவாக்க அவை ஆகும். இலங்கை அரசியலமைப்பின் படி, மாகாண சபை ஆனது குறிப்பிட்ட மாகாணத்தின் வேளாண்மை, கல்வி, சுகாதாரம், வீடமைப்புத் திட்டம், உள்ளூராட்சிகள், சாலைவழிப் போக்குவரத்து, சமூக சேவை போன்றவற்றின் நிருவாகங்களைக் கவனிக்கும். இவற்றை விட காவல்துறை அதிகாரம், காணி போன்றவற்றுக்கும் அரசியலமைப்பின் படி இதற்கு அதிகாரங்கள் உள்ளன, ஆனாலும் நடுவண் அரசு இவற்றுக்கான அதிகாரங்களை மாகாண அரசுக்கு வழங்க மறுத்து வருகின்றது. மாகாண சபைக்கு தேர்தல் மூலம் உறுப்பினர்கள் தேர்ந்தெடுக்கப்படுகின்றனர்.\n\nSection::::வரலாறு.\n1987 சூலை 29 இல் கையெழுத்திடப்பட்ட இலங்கை-இந்திய ஒப்பந்தத்தின் படி அதே ஆண்டு நவம்பர் 14 இல் இலங்கை நாடாளுமன்றம் தனது அரசியலமைப்பில் 13வது திருத்தம் மற்றும் மாகாணசபைச் சட்டம் இல. 42 (1987) ஆகியவற்றை அறிவித்தது. 1988 பெப்ரவரி 3 இல் ஒன்பது மாகாணசபைகள் உருவாக்கப்பட்டன.\nSection::::நோக்கம்.\nமாகாண சபைகள் அமைக்கப்பதற்கான நோக்கம் என்னவென இலங்கை-இந்திய ஒப்பந்தத்தின் முகவுரையில் பின்வருமாறு கூறப்பட்டுள்ளது:\nமாகாண சபைகள் அமைப்படுகின்றன என்று கூறப்பட்டுள்ளது.\n\nஇந்த ஒன்பது மாகாணசபைகளில் இலங்கை-இந்திய ஒப்பந்தத்தின் படி கிழக்கு மற்றும் வடக்கு மாகாணங்கள் ஒன்றிணைக்கப்பட்டு ஒரு நிருவாகத்தின் கீழ் கொண்டுவர இணக்கம் காணப்பட்டது. இவ்விணைப்பு நிரந்தர இணைப்பாக இருப்பதற்கு கிழக்கு மாகாணத்தில் 1988 திசம்பர் 31 இற்குள் பொது வாக்கெடுப்பு நடத்தப்பட வேண்டும் எனவும் தீர்மானிக்கப்பட்டது. 1988 செப்டம்பர் 2 இல் இரு மாகாணங்களும் வடக்கு கிழக்கு மாகாண சபை என்ற பெயரில் இணைக்கப்பட்டன.\n\nSection::::வடக்கு, கிழக்கு மாகாணங்கள் பிரிப்பு.\nவட-கிழக்கு இணைப்புத் தொடர்பான பொது வாக்கெடுப்பு எப்போதும் இடம்பெறவில்லை. ஒவ்வோர் ஆண்டும் அரசுத் தலைவர்களால் தற்காலிக இணைப்பாக நீடிக்கப்பட்டு வந்தது. இலங்கைத் தேசியவாதிகளால் இந்த இணைப்புக்கு எதிர்ப்புத் தெரிவிக்கப்பட்டு வந்தது. 2006 சூலை 14 இல் மக்கள் விடுதலை முன்னணி கிழக்கு மாகாணத்துக்கெனத் தனியே மாகாணசபை நிறுவ வேண்டும் என இலங்கை உச்சநீதிமன்றத்தில் வழக்குத் தொடுத்தது. இவ்வழக்கு விசாரணையை அடுத்து அன்றைய அரசுத்தலைவர் ஜெயவர்தனாவினால் அறிவிக்கப்பட்ட இணைப்பு சட்டவிரோதமானது எனக் கூறி அதனை செல்லுபடியற்றதாக்குவதாக 2006 அக்டோபர் 16 இல் உச்சநீதிமன்றம் தீர்ப்பு வழங்கியது. இதனை அடுத்து 2007 சனவரி 1 இல் வடகிழக்கு மாகாணசபை வட மாகாண சபை, கிழக்கு மாகாண சபை என இரண்டாகப் பிரிக்கப்பட்டது.\n\nSection::::மாகாண சபை உறுப்பினர்கள்.\nஅரசியலமைப்பின் 1988 ஆம் ஆண்டு 2ம் இலக்க 3(3) உபபிரிவு சட்டத்தின் படி, ஒவ்வொரு மாகாண சபைக்கும் அந்தந்த மாகாணத்தின் மக்கள் தொகை, நிருவாகப் பிரிவு, வேறும் காரணங்களைக் கருத்தில் கொண்டு தேர்தல் ஆணையாளர் உறுப்பினர் தொகையைத் தீர்மானிப்பார். இச்சட்டமூலத்தின் 13ம் பிரிவின் படி, மாகாண சபைக்கு போட்டியிட விரும்புவோர் அங்கீகரிக்கப்பட்ட அரசியல் கட்சி ஒன்று அல்லது சுயேட்சைக் குழு ஒன்றின் சார்பில் போட்டியிடலாம். இவ்வாறு போட்டியிடுபவர் மாகாணத்திற்குள் உள்ள நிருவாக மாவட்டம் ஒன்றுக்கே போட்டியிடலாம். முழு மாகாணத்திற்கும் போட்டியிட முடியாது.\n"}
{"id": "194594", "url": "https://ta.wikipedia.org/wiki?curid=194594", "title": "வடலூர் சுற்றுலா இடங்கள்", "text": "வடலூர் சுற்றுலா இடங்கள்\n\nவடலூர் தமிழ் நாடு மாநிலம் கடலூர் மாவட்டம் குறிஞ்ப்பாடி வட்டத்தில் அமைந்துள்ளது. வடலூர் ஒரு ஆன்மீக தலமாகும். அது மட்டுமல்லாமல் இவ்வூரில் நான்கு திசைகளிலும் புகழ்பெற்ற சிவன் கோயில்கள் உள்ளன.\n1சத்தியனான சபை\n2.சத்திய தருமச்சாலை\n3.சித்திவளாகம்.மேட்டுகுப்பம் \n4.வள்ளலார் அவதார தலம்.மருதூர்\n\nSection::::வடலூரை சுற்றியுள்ள தலங்கள்.\n5.5.1.கிழக்கில்.பாடலீஸ்வரர் கோயில்.கடலூர்.\n5.2.மேற்கில்.விருத்தகிரீஸ்வரர் கோயில்.விருத்தாசலம்.\n5.3.தெற்கில்.நடராஜர் கோயில்.சிதம்பரம்.\n5.4.வடக்கில்.வீரட்டானேஸ்வரர் கோயில்.பண்ருட்டி\n5.5.நடராஜர் கோயில்.நெய்வேலி நகரம்.\n\n1.சத்தியஞான சபை.\nஇது வள்ளலார் என அழைக்கப்படும் இராமலிங்க அடிகளால் வடலூரில் நிறுவப்பட்டுள்ளது\nஇந்த சபை தெற்கு நோக்கி அமைந்துள்ளது.64 கோண வடிவில் அமைக்கபட்டுள்ளது இதன் சிறப்பாகும்.\nஇச்சபையை சுற்றிலும் இரும்பு சங்கிலி அமைக்கப்பட்டுள்ளது.நூற்றாண்டை கடந்த பின்னரும் சங்கிலி\nதுருபிடிக்காதிருப்பது இதன் சிறப்பு.தைப்பூச உற்சவ நாளில் சபையில் வாயிலில் தொங்கவிடப்பட்டுள்ள\nஏழு திரைகளைகளை விலக்கி ஜோதி தரிசனம் காண்பிக்கப்படும்.வள்ளலார கடவுளை ஜோதி வடிவில்\nதரிசித்தார்.இறைவன் ஒளி வடிவில் இருக்கிறான் என கூறினார். அதனால்தான் ஜோதி தரிசனம் காண்பிக்கப்படுகிறது.ஒவ்வொரு மாதத்திலும் வரும் பூச நட்சத்திரத்திலும் ஜோதி தரிசனம் உண்டு.\n\n2.சத்திய தருமச்சாலை.\n\nஉயிர்கள் பசியால் துன்புறுவதைக் கண்டு மனம் நொந்தார்.வாடிய பயிரை கண்டபோதெல்\nலாம் வாடினார்.மக்களின் பசிப்பிணி போக்க வடலூரில் சத்திய தருமச்சாலையை நிறுவினார்.இங்கு\nதினந்தோறும் ஏழைகள்,பரதேசிகள்,துறவிகள்,பிச்சைக்காரர்கள்,பிள்ளைகளால் கைவிடப்பட்டவர்கள்\nஆகியோருக்கு உணவளித்து பாதுகாத்து வருகின்றனர்.\n\n3.சித்திவளாகம். மேட்டுகுப்பம்\nஇங்குதான் ராமலிங்க அடிகளார் சித்தி அடைந்தார்.இங்குள்ள ஒரு வீட்டில் தன் அடிய\nவர்கள் வெளியில் இருக்கும்போது அடிகளார் ஒரு அறைக்குள் சென்று கதவை மூடி திருகாப்பிட்டு\nகொண்டார்.அவரை பின்னர் காணவில்லை என கூறப்படுகிறது.இவ்வீட்டை ஆன்மீக அன்பர்கள்\nதரிசிக்க வேண்டிய இடமாகும்.\n\nவள்ளலார் அவதார தலம்.மருதூர்.\nஇந்த ஊர் வடலூர் சிதம்பரம் சாலையில் சற்று கிழக்கில் உள்ளது.இங்குதான் பிறந்தார்.அவர்\nபிறந்த வீட்டை பாதுகாத்து வருகின்றனர்.\n\n5.1வடலூரின் கிழக்கில் சுமார் 30 கி.மீ தொலைவில் உள்ளது கடலூர்.இங்கு திருப்பாதிரிபுலியூர் என்ற\nஇடத்தில் பாடலீஸ்வரர் கோயில் அமைந்துள்ளது.இக்கோயில் சைவ சமய குரவர்களால் பாடப்பட்ட\nபெருமை உடையது.பேருந்து நிலையத்திலிருந்து நடந்துசெல்லும் தூரத்தில் உள்ளது.\n\n5.2மேற்கில் விருத்தகிரீஸ்வரர் கோயில்.விருத்தாசலம்.\nவடலூரிலிருந்து மேற்கே கடலூர்-சேலம் சாலையில் சுமார் 29 கி.மீ தொலைவில் உள்ள\nவிருத்தாசலத்தில் விருத்தகிரீஸ்வரர் கோயில் உள்ளது.இது சிவன் கோயில். தமிழில் பழமலைநாதர்\nஎன அழைக்கபடுகிறார்.நாயன்மார்களால் பதிகம் பாடப்பட்ட தலமாகும்.அம்மைக்கு தனி சந்நிதி உண்டு.\nஇகோயிலின் கீழ்புறம் மணிமுத்தாறு ஓடுகிறது.விருத்தாசலம் பாலக்கரையில் இறங்கினால் நடந்து செல்லும் தூரத்தில் கோயில் உள்ளது.\n\n5.3.தெற்கில்.நடராஜர் கோயில்.சிதம்பரம்.\nவடலூரிலிருந்து சுமார் 36 கி.மீ தூரத்தில் சிதம்பரம் உள்ளது.சிதம்பரம் நடராஜர் கோயில்\nஉலகப்புகழ் பெற்றது.நான்கு நிலை மாடங்கள் கண்ணைக்கவரும் அழகுடன் விளங்குகிறது.ஆண்டுதோறும்\nஇங்கு நாட்டியாஞ்சலி நிகழ்ச்சி நடைபெறும். இகோயிலின் வடகிழக்கில் காளிகோயில் உள்ளது.\n\n5.4.வடக்கில்.வீரட்டானேஸ்வரர் கோயில்-பண்ருட்டி\nபண்ருட்டி பேருந்து நிலையத்திலிருந்து கிழககில் சுமார் 2 கி.மீ தொலைவில் திருவதிகை\nஎன்ற ஊரில் இகோயில் உள்ளது.இகோயிலின் எழுந்தருளியுள்ள இறைவன் அப்பருக்கு சூலை நோயை\nகொடுத்து சமணத்திலிருந்து சைவத்திற்கு மாற்றியதாக வரலாறு கூறுகிறது.அப்பரின் தமக்கை திலகவதி\nயார் இங்கு தங்கி பணிச்செய்தார்.ஆன்மீக அன்பர்கள் தரிசிக்க வேண்டிய தலமாகும்.\n\n5.5 நடராஜர் கோயில்-நெய்வேலி\nவடலூரிலிருந்து சுமார் 8 கி.மீ தூரத்தில் நெய்வேலி உள்ளது.இங்கு வட்டம் 16 ல் இக்கோயில்\nஉள்ளது.ஆசியாவிலேயே பெரிய நடராஜரின் வெண்கல சிலை இங்குள்ளது.தரிசிக்க சிறந்த கோயில்.\n"}
{"id": "194598", "url": "https://ta.wikipedia.org/wiki?curid=194598", "title": "அந்தேரி", "text": "அந்தேரி\n\nஅந்தேரி (Andheri) என்பது இந்தியாவின் மகாராட்டிரம் மாநிலத்தில் உள்ள மும்பையின் நகர்ப்பகுதிகளில் ஒன்று ஆகும். இதுவே மும்பையின் பெரிய நகர்ப்பகுதி ஆகும். மும்பையின் சத்ரபதி சிவாஜி பன்னாட்டு வானூர்தி நிலையம் அந்தேரி கிழக்கில் அமைந்துள்ளது.\n"}
{"id": "194599", "url": "https://ta.wikipedia.org/wiki?curid=194599", "title": "பள்ளியில் ஒரு நாய்க்குட்டி (சிறுகதைத் தொகுப்பு)", "text": "பள்ளியில் ஒரு நாய்க்குட்டி (சிறுகதைத் தொகுப்பு)\n\nபள்ளியில் ஒரு நாய்க்குட்டி என்பது சுந்தர ராமசாமி எழுதிய சிறுகதைகளில் சிலவற்றின் தொகுப்பு. காலச்சுவடு வெளியீடாக இப்புத்தகம் 2008 ஆம் ஆண்டு டிசம்பர் மாதம் வெளியிடப்பட்டது. இத்தொகுப்பில் 7 சிறுகதைகள் உள்ளன. இந்த 7 சிறுகதைகளில் ஒரு கதைக்கு மட்டும் தலைப்பு கொடுக்கப்படவில்லை. அக்கதையானது தலைப்புப் போடாத கதை எனக்குறிப்பிட்டு வெளிவந்துள்ளது. சில சிறுகதைகள் முற்றுப் பெறாத நிலையில் இருக்கின்றன. சுந்தர ராமசாமி மறைந்த பிறகு அவரது நாட்குறிப்பேட்டில் அவர் எழுதியிருந்த முழுமை பெற்ற மற்றும் முழுமை பெறாத சிறுகதைகளின் தொகுப்பு இது. இப்புத்தகத்தின் பதிப்புரிமை சுந்தர ராமசாமி அவர்களின் மனைவி கமலா ராமசாமி அவர்களுடையது. இத்தொகுப்புகளிலுள்ள சிறுகதைகளில் ஒன்றான \"பள்ளியில் ஒரு நாய்க்குட்டி\" எனபதுவே இத்தொகுப்பின் பெயராக சூட்டப்பட்டுள்ளது. இத்தொகுப்பிற்கு அரவிந்தன் முன்னுரை எழுதியுள்ளார்.\nSection::::பின்னட்டைக் குறிப்புகள்.\nபொதுவாக வெளிவரும் எல்லாத் தமிழ் புத்தகங்களிலும் அப்புத்தகத்தின் பின்னட்டையில் சில குறிப்புகள் அச்சிடப்பட்டு இருக்கும். அவை பொதுவாக அப்புத்தகத்தின் உள்ளே உள்ள கதைகளிலிருந்தோ, கவிதைகளிலிருந்தோ அல்லது கட்டுரைகளிலிருந்தோ சில பகுதிகளாக இருக்கலாம். சில சமயம் எழுத்தாளரின் வாழ்க்கைக் குறிப்புகளாக அமையலாம். இன்னும் சில சமயங்களில் அப்புத்தகத்தைப் பற்றிய பிறருடைய மதிப்புரை அல்லது விமரிசனத்தின் சில பகுதியாக இருக்கலாம். அல்லது அந்த எழுத்தாளர் வேறு எங்காவது வெளிப்படுத்திய அவரது கருத்தாக இருக்கலாம். இத்தகைய குறிப்புகள் பெரும்பாலும் அப்புத்தகத்தைப் பற்றிய ஒரு பார்வையை அளிப்பதில்லை என்ற போதிலும் வாசகர்களை அப்புத்தகத்தைப் படிக்கத் தூண்டும் விதத்திலேயே அமைந்திருக்கும். இப்புத்தகத்தின் பின்னட்டைக் குறிப்பு,\nசுந்தர ராமசாமி தனது நாட்குறிப்பேட்டில் தன் கைப்பட எழுதி வைத்திருந்த, முழுமைபெற்ற, பெறாத சிறுகதைகள் மற்றும் நெடுங்கதைகளின் கரட்டு வடிவங்களின் தொகுப்பு இந்நூல்.\n50 ஆண்டுகளுக்கு மேல் எழுதிவந்த சுந்தர ராமசாமியின் பன்முக எழுத்துப் பயணத்தின் முக்கியமான பண்புகள் அனைத்தும் அவரது இறுதி ஆண்டுகளில் எழுதப்பட்ட இந்தக் கதைகளிலும் வலுவாகவே வெளிப்படுகின்றன.\nஇந்தக் கதைகளையும் இவை எழுதப்பட்ட காலகட்டத்தில் பிரசுரமான கதைகளையும் பார்க்கும்போது அவர் தனது கடைசி ஐந்து ஆண்டுகளில் மிகவும் தீவிரமாகப் படைப்பாக்கத்தில் ஈடுபட்டிருக்கிறார் என்பது புலனாகிறது. முதுமையையும், நோய்களையும், அவதூறுப் பிரச்சாரங்களையும் எதிர்த்து ஒரு படைப்பாளி மேற்கொண்ட போராட்டத்தின் இறுதித் தடயமே இந்தத் தொகுப்பு.\n\n"}
{"id": "194600", "url": "https://ta.wikipedia.org/wiki?curid=194600", "title": "புத்தனாவது சுலபம் (சிறுகதைத் தொகுப்பு)", "text": "புத்தனாவது சுலபம் (சிறுகதைத் தொகுப்பு)\n\nபுத்தனாவது சுலபம் என்பது எஸ். ராமகிருஷ்ணன் எழுதிய சிறுகதைகளில் சிலவற்றின் தொகுப்பு. உயிர்மை பதிப்பகம் வெளியீடாக இப்புத்தகம் 2011 ஆம் ஆண்டு டிசம்பர் மாதம் வெளியிடப்பட்டது. இத்தொகுப்பில் 16 சிறுகதைகள் உள்ளன. இப்புத்தகத்தின் பதிப்புரிமை எஸ்.ராமகிருஷ்ணன் அவர்களுடையது. இத்தொகுப்புகளிலுள்ள சிறுகதைகளில் ஒன்றான \"புத்தனாவது சுலபம்\" எனபதுவே இத்தொகுப்பின் பெயராக சூட்டப்பட்டுள்ளது. இத்தொகுப்பிற்கு முன்னுரையில் கீழ் கண்டவாறு குறிப்பிடுகிறார்.\nSection::::பின்னட்டைக் குறிப்புகள்.\nபொதுவாக வெளிவரும் எல்லாத் தமிழ் புத்தகங்களிலும் அப்புத்தகத்தின் பின்னட்டையில் சில குறிப்புகள் அச்சிடப்பட்ட்இருக்கும். அவை பொதுவாக அப்புத்தகத்தின் உள்ளே உள்ள கதைகளிலிருந்தோ, கவிதைகளிலிருந்தோ அல்லது கட்டுரைகளிலிருந்தோ சில பகுதிகளாக இருக்கலாம். சில சமயம் எழுத்தாளரின் வாழ்க்கைக் குறிப்புகளாக அமையலாம். இன்னும் சில சமயங்களில் அப்புத்தகத்தைப் பற்றிய பிறருடைய மதிப்புரை அல்லது விமரிசனத்தின் சில பகுதியாக இருக்கலாம். அல்லது அந்த எழுத்தாளர் வேறு எங்காவது வெளிப்படுத்திய அவரது கருத்தாக இருக்கலாம். இத்தகைய குறிப்புகள் பெரும்பாலும் அப்புத்தகத்தைப் பற்றிய ஒரு பார்வையை அளிப்பதில்லை என்ற போதிலும் வாசகர்களை அப்புதகத்தைப் படிக்கத் தூண்டும் விதத்திலேயே அமைந்திருக்கும். இப்புத்தகத்தின் பின்னட்டைக் குறிப்பு...\n\n"}
{"id": "194602", "url": "https://ta.wikipedia.org/wiki?curid=194602", "title": "அழைப்பு (சிறுகதைத் தொகுப்பு)", "text": "அழைப்பு (சிறுகதைத் தொகுப்பு)\n\nஅழைப்பு என்பது சுந்தர ராமசாமி எழுதிய சிறுகதைகளில் சிலவற்றின் தொகுப்பு. காலச்சுவடு வெளியீடாக இப்புத்தகம் 2003 ஆம் ஆண்டு டிசம்பர் மாதம் வெளியிடப்பட்டது. இத்தொகுப்பில் 17 சிறுகதைகள் உள்ளன. இப்புத்தகத்தின் பதிப்புரிமை சுந்தர ராமசாமி அவர்களுடையது. இத்தொகுப்புகளிலுள்ள சிறுகதைகளில் ஒன்றான \"அழைப்பு\" எனபதுவே இத்தொகுப்பின் பெயராக சூட்டப்பட்டுள்ளது. இத்தொகுப்பிற்கு அரவிந்தன் முன்னுரை எழுதியுள்ளார். அதில் அவர் கீழ்க்கண்டவாறு குறிப்பிடுகிறார்.\n\n\"சுந்தர ராமசாமி\"யின் கதைகள் அடுத்த கட்டத்தின் தொடக்கப்புள்ளி மட்டுமல்ல, அவரது எழுத்து ஆளுமையின் \n\nSection::::பின்னட்டைக் குறிப்புகள்.\nஇப்புத்தகத்தின் பின்னட்டையில் காணப்படும் குறிப்புகள்:\n\nSection::::வெளி இணைப்பு.\nரத்னாபாயின் ஆங்கிலம்\n"}
{"id": "194603", "url": "https://ta.wikipedia.org/wiki?curid=194603", "title": "நேரியல் சார்பு", "text": "நேரியல் சார்பு\n\nகணிதத்தில் நேரியல் சார்பு (\"linear function\") என்பது வெவ்வெறான ஆனால் ஒன்றுக்கொன்று தொடர்புள்ள இரு கருத்துக்களாகும்:\n\nSection::::பல்லுறுப்புக்கோவைச் சார்பாக.\nநுண்கணிதம், பகுமுறை வடிவவியல் மற்றும் தொடர்புடைய பகுதிகளில், நேரியல் சார்பு என்பது, படி ஒன்று அல்லது பூச்சியமாக உள்ள பல்லுறுப்புக்கோவைச் சார்பாக இருக்கும் (பூச்சியப் பல்லுறுப்புக்கோவை உட்பட).\n\nஒரு மாறியில் அமைந்த நேரியல் சார்பின் வடிவம்:\n\nஇதில் \"a\", \"b\" இரண்டும் பெரும்பாலும் மெய்யெண்களாகவுள்ள மாறிலிகள். இச் சார்பின் வரைபடம் குத்துக்கோடாக இல்லாத கோடாக இருக்கும்.\n\n\"k\" -சாரா மாறிகளில் அமைந்த நேரியல் சார்பின் பொதுவடிவம்:\n\nமேலும் இதன் வரைபடம் பரிணாம மீத்தளமாக அமையும்.\n\nபூச்சியப் பல்லுறுப்புக்கோவை அல்லது படி பூச்சியமுள்ள பல்லுறுப்புக்கோவையாக இருப்பதால் ஒரு மாறிலிச் சார்பும் நேரியல் சார்பாகும்.\n\nஒரு மாறிலியில் அமைந்த மாறிலிச் சார்பின் வரைபடம் ஒரு கிடைக்கோடாகும்.\n\nSection::::நேரியல் கோப்பாக.\nநேரியல் இயற்கணிதத்தில் நேரியல் சார்பு என்பது, இரு திசையன் வெளிகளுக்கிடையே திசையன் கூட்டல் மற்றும் திசையிலிப் பெருக்கல் ஆகிய இரு செயலிகளையும் பாதுகாக்கும் ஒரு நேரியல் கோப்பு \"f\" ஆக இருக்கும்:\n\nஇங்கு, \n\nசில கணித நூலாசிரியர்கள் திசையிலி களத்தில் மதிப்புகளை எடுக்கக்கூடிய நேரியல் கோப்புகளை மட்டுமே நேரியல் சார்பு எனக் கொள்வதுண்டு; இவை நேரியல் சார்பலன்கள் (linear functionals)அல்லது நேரியல் வடிவங்கள் (linear forms) எனவும் அழைக்கப்படுவதுண்டு.\n\n"}
{"id": "194604", "url": "https://ta.wikipedia.org/wiki?curid=194604", "title": "சமவெளி (சிறுகதைத் தொகுப்பு)", "text": "சமவெளி (சிறுகதைத் தொகுப்பு)\n\nசமவெளி, எழுத்தாளர் வண்ணதாசன் அவர்களின் சிறுகதைத் தொகுப்பு ஆகும். இத்தொகுப்பு முதலில் மார்ச் மாதம் 1983-ல் வெளிவந்தது. இத்தொகுப்பில் மொத்தம் 12 சிறுகதைகள் உள்ளன.இத்தொகுப்பிலுள்ள கதைகளில் ஒன்றான \"சமவெளி\" என்பதே இப்புத்தகத்தின் பெயராகவும் அமைந்துள்ளது. இப்புத்தகத்திற்கு \"சமவெளிச் சிகரம்\" எனும் தலைப்பில் வண்ணதாசன் முன்னுரை எழுதியுள்ளார். மேலும் இப்புத்தகத்தின் தொடக்கப் பக்கத்தில்\nஎன்கிறார்.\n\nSection::::இத்தொகுப்பிலுள்ள சிறுகதைகள்.\nஇப்புத்தகத்தில் \nஆகிய சிறுகதைகள் உள்ளன.\n\nSection::::பின்னட்டைக் குறிப்புகள்.\nஇப்புத்தகத்தில் வண்ணதாசன் எழுதிய பின்னட்டைக் குறிப்பு:\n\n"}
{"id": "194626", "url": "https://ta.wikipedia.org/wiki?curid=194626", "title": "கருவகவூக்கி வெளியிடு இயக்குநீர்", "text": "கருவகவூக்கி வெளியிடு இயக்குநீர்\n\nகருவகவூக்கி வெளியிடு இயக்குநீர் (Gonadotropin-releasing hormone; GnRH) என்பது, எந்த திசுக்களின் மீது செயலாற்றுகிறதோ, அவற்றின் வளர்ச்சியைத் தூண்டக்கூடிய, உயிரணுக்களை மிகைப்பெருக்கம் அல்லது மிகை வளர்ச்சிச் செய்யக்கூடிய தூண்டும் இயக்குநீர் (trophic hormone) வகைகளுள் ஒன்றாகும். இது லூட்டினைசிங் இயக்குநீர்- வெளியிடு இயக்குநீர், லூலிபெரின் என்றும் அழைக்கப்படுகின்றது. முற்பகுதி பிட்யூட்டரியிலிருந்து சுரக்கப்படும் கருமுட்டையூக்கும் இயக்குநீர் (FSH), லூட்டினைசிங் இயக்குநீர் (LH) ஆகியவை வெளியிடப்படுவதற்குக் காரணியாக உள்ளது. கருவகவூக்கி வெளியிடு இயக்குநீரானது ஐப்போத்தலாமசில் உள்ள நரம்பணுக்களில் உருவாக்கப்பட்டு, வெளியிடப்படுகின்றது. இப்புரதக்கூறானது இனப்பெருக்கத்‌தில் முதன்மையாகச் செயல்புரியும் கருவகவூக்கி வெளியிடு இயக்குநீர் குடும்பத்தினைச் சேர்ந்ததாகும்.\n"}
{"id": "194627", "url": "https://ta.wikipedia.org/wiki?curid=194627", "title": "வேப்பேரி (சென்னை)", "text": "வேப்பேரி (சென்னை)\n\nவேப்பேரி \"(Vepery )\" இந்தியாவின் தமிழ்நாடு மாநிலத் தலைநகர் சென்னையில் அமைந்துள்ள ஒரு துணை நகரப்பகுதியாகும். சென்னை மாநகரின் வடக்குப் பகுதியில் இந்நகர்ப்பகுதி உள்ளது. பூங்கா நகரத்தின் போக்குவரத்து மையமாக பூந்தமல்லி நெடுஞ்சாலையின் வடக்கே ஒரு செவ்வக பகுதியை உள்ளடக்கியுள்ளது.\n\nSection::::வரலாறு.\nமெட்ராசு நகரில் பிரித்தானியக் குடியேற்றத்தின் போது உருவாக்கப்பட்ட பழமையான குடியிருப்புச் சுற்றுப்புறங்களில் வேப்பேரியும் ஒன்றாகும். 1749 ஆம் ஆண்டிலேயே கிறித்துவ மதபோதகர்கள் இப்பகுதிகளுக்கு வரத் தொடங்கினர். ஐக்சு லா சேப்பல் உடன்படிக்கைக்குப் பின்னர், இந்நகரம் பிரெஞ்சுக்காரர்களிடமிருந்து ஆங்கிலேயர்களுக்கு மீட்டெடுக்கப்பட்டது. அதிகாரப்பூர்வமான இங்கிலாந்து திருச்சபையுடன் இணைக்கப்பட்ட மிகப் பழமையான ஓர் அமைப்பு வேப்பேரியில் அமைந்திருந்த நிறுவன அமைப்பாகும் .. \n1828 ஆம் ஆண்டில் புனித மத்தியாசு தேவாலயம் கட்டப்பட்டது. இந்தியாவில் பிரித்தானியரின் முதலாவது கோட்டையான புனித சியார்ச்சு கோட்டையில் உள்ள புனித மேரி தேவாலயத்திற்குப் பிறகு இரண்டாவது பழமையான ஆங்கிலிக்க தேவாலயமாக அமைந்தது. 1842 ஆம் ஆண்டில் புனித மத்தியாசு நாளில் இந்த தேவாலயம் மெட்ராசு நகரின் கிருத்துவப் பாதிரி சிபென்சரால் அதிகாரப்பூர்வமாக புனிதப்படுத்தப்பட்டது.\n\nமார்ச் 1, 1855 அன்று, மெட்ராசு பெற்றோர் கல்வி நிறுவனம் மற்றும் டோவெட்டன் கல்லூரி ஆகியவை அப்போதைய மெட்ராசு நகரத்தின் உள்ளூர் எல்லைக்குள் வேப்பரியில் நிறுவப்பட்டன. ஏழாவது படைப்பிரிவு காலாட்படையில் படைப்பிரிவுத் தலைவராகப் பணியாற்றிய இராணுவ வீர்ர் யான் டோவெட்டனின் பெயரை டோவெட்டனைச் சுற்றியுள்ள பகுதிகள் பெற்றன. \n\nSection::::அடையாளங்கள்.\nஇப்பகுதியிலுள்ள முக்கியமான சில இடங்கள் வருமாறு:\n\n\nSection::::தெருக்கள்.\nவேப்பேரியிலுள்ள முக்கியத் தெருக்கள்\n•வேப்பேரி உயர் சாலை\n•யெர்மியா சாலை\n•பராக்சு சாலை\n•ஈ.வி.கே. சம்பத் சாலை\n•மேடாக்சு சாலை\n•பிரெத்தபீட்டு சாலை\n\nSection::::இரயில் நிலையங்கள்.\nசென்னை எழும்பூர் இரயில் நிலையம். சென்னை பூங்கா இரயில் நிலையம் போன்ற இரயில் நிலையங்கள் வேப்பேரிக்கு அருகில் உள்ளன. \n\nSection::::பேருந்துகள்.\nவேப்பேரியிலிருந்து சென்னை மாநகரத்தின் பல்வேறு பகுதிகளுக்கும் பேருந்து சேவைகள் இயக்கப்படுகின்றன. டோவேட்டன் பேருந்து நிலையம், வடக்கு எழும்பூர் இரயில் நிலையப் பேருந்து நிலையம், மில்லர்சு பேருந்து நிலையம், எழும்பூர் பேருந்து நிலையம் ஆகியவை வேப்பேரிக்கு அருகிலுள்ள பேருந்து நிலையங்களாகும். 10ஏ, 134ஏ, 159சி, 159இ, 17 போன்றவை இங்கிருந்து புறப்படும் சில முக்கியத் தடங்களில் செல்லும் பேருந்துகள் ஆகும்.\n\nவேப்பேரியில் கடந்த 11 அக்டோபர் 2013 அன்று, ஈ.வி.கே சம்பத் சாலையில் 2009 ஆம் ஆண்டு அடிக்கல் நாட்டப்பட்டு கட்டிமுடித்த புதிய காவல் ஆணையர் அலுவலகம் அப்போதைய முதல் அமைச்சர் செல்வி ஜெ.ஜெயலலிதா அவர்களால் திறந்து வைக்கப்பத்தது. \n\nSection::::மேற்கோள்கள்.\n \n"}
{"id": "194628", "url": "https://ta.wikipedia.org/wiki?curid=194628", "title": "எம். கே. மீரான்", "text": "எம். கே. மீரான்\n\nஎம். கே. மீரான் (இ. 1972) ஒரு இந்திய விடுதலைப் போராட்ட வீரர்.\n\nSection::::வாழ்க்கைக் குறிப்பு.\nமீரான், தேனி மாவட்டம், உத்தமபாளையம் அல்லாபிச்சை என்ற குலாம் மைதீன்-தங்கம்மாள் இணையருக்கு மகனாகப்பிறந்தவர். போடியில் பள்ளிப்படிப்பை முடித்த இவர் ஜவகர்லால் நேருவின் நேர்முக உதவியாளராக இருந்த ஜி. பார்த்தசாரதியுடன் சேர்ந்து சென்னையில் கல்வி பயின்றார். தனது நண்பர் பெ. துாரன் என்பவருடன் இணைந்து பித்தன் என்ற கையெழுத்துப் பிரதியினை நடத்தினார். கல்லுாரி படிப்பு முடிந்தவுடன் \nகோயமுத்துாரில் சார்-ஆய்வாளராக பணியில் சேர்ந்தார்.\n\nபணியின்போது பிரித்தானியருக்கு எதிராக ஆங்காங்கே போராட்டம் நடைபெற்றது. அதில் காவல்துறை அதிகாரி என்ற முறையில் மக்களை தாக்கவேண்டிய நிர்பந்தம் செய்யப்பட்டது. அதை அவர் ஏற்கவில்லை. பணியில் இருந்து விலகி 1941 ஆம் ஆண்டு நடைபெற்ற தனிநபர் சத்தியாகிரகப் போராட்டத்தில் ஈடுபட்டு ஆங்கிலேய அரசுக்கு எதிராக தந்திக்கம்பிகளை அறுத்தல், அரசுக்கு எதிராக துண்டு அறிக்கைகள் விநியோகம் செய்வது போன்ற வேலைகளில் ஈடுபட்டு கைது செய்யப்பட்டார். இதற்காக வேலுார், அலிப்புர், பெல்லாரி சிறைகளில் ஒரு வருட காலம் தண்டனையை அனுபவித்தார். அதன் பின்னர் 1942 ஆம் ஆண்டு வெள்ளையனே வெளியேறு இயக்கத்தில் ஈடுபட்டு கைது செய்யப்பட்டார்.\n\nமீரான் 1972 ஆம் ஆண்டு இறந்தார்.\n"}
{"id": "194629", "url": "https://ta.wikipedia.org/wiki?curid=194629", "title": "ஜி. ஏ. சந்திரசிறி", "text": "ஜி. ஏ. சந்திரசிறி\n\nஜி. ஏ. சந்திரசிறி (\"Major General G. A. Chandrasiri\", பிறப்பு: 1954) இலங்கையின் படைத்துறைத் தளபதியும் யாழ்ப்பாணம் பாதுகாப்புப் படைத் தலைமையக முன்னாள் பொறுப்பதிகாரியும், இலங்கை இராணுவத்தின் 52வது படைப்பிரிவின் முன்னாள் தலைவரும், ஆவார். இவர் தற்போது வட மாகாண ஆளுனராகப் பணியாற்றுகிறார்.\n\nசந்திரசிறி 1974 ஆம் ஆண்டில் இலங்கை இராணுவத்தில் இணைந்தார். 1976 இல் இவர் இலங்கை கவச வாகன அணியில் இரண்டாம் லெப்டினண்டாகச் சேர்ந்தார். பிரிகேடியராகத் தரம் உயர்த்தப்பட்டார். மன்னாரில் பணியாற்றிய பின்னர் ஈழப்போரின் இறுதிக் கட்டத்தில் (2008-2009) யாழ்ப்பாணத் தலைமையகப் பொறுப்பதிகாரியாக இருந்தார். 2009 இல் இராணுவத்தில் இருந்து இளைப்பாறிய பின்னர் வட மாகாணத்தின் ஆளுனராக நியமிக்கப்பட்டார்.\n\n"}
{"id": "194634", "url": "https://ta.wikipedia.org/wiki?curid=194634", "title": "மகாத்மா காந்தி ஊரக வேலைவாய்ப்பு உறுதித் திட்டம்", "text": "மகாத்மா காந்தி ஊரக வேலைவாய்ப்பு உறுதித் திட்டம்\n\nமகாத்மா காந்தி ஊரக வேலைவாய்ப்பு உறுதித்திட்டம், இந்தியாவின் மத்திய அரசினால் உருவாக்கப்பட்ட ஒரு திட்டம் ஆகும். இது அனைத்து மக்களுக்கும் வேலைவாய்ப்பு ஏற்படுத்த வேண்டும் என்ற நோக்குடன் உருவாக்கப்பட்ட திட்டம் ஆகும். \n\nஇத்திட்டம் கேரளா மற்றும் தமிழ்நாடு மாநிலங்களில் அமல்படுத்தப்பட்டு பெண்கள் பயன்பெற்று வருகின்றனர்.\n\nSection::::ஊதியம்.\nஇத்திட்டத்தில் பயன்பெறுவோருக்கு தற்போது நாளொன்றுக்கு 148 ரூபாய் ஊதியமாக நிர்ணயிக்கப்பட்டுள்ளது. தமிழ் நாட்டில் 7 மாவட்டங்களில் ஊதியம் வங்கிக் கணக்கு மூலமாக தரப்படுகிறது. \n\nமத்திய அரசு 2,844 கோடி ரூபாய் தமிழ் நாட்டிற்கு நிதி கொடுத்துள்ளது என்றும், மேலும் கூடுதலாக 1,846 கோடி ரூபாய் நிதி ஒதுக்க உள்ளதாக மத்திய அமைச்சர் ஜெய்ராம் ரமேஷ் தெரிவித்தார். சி.ஏ.ஜி அறிக்கையில் தமிழகத்தில் உள்ள 1,645 பஞ்சாயத்துகளில் நாளொன்றுக்கு 70 ரூபாய் மட்டுமே ஊதியமாக தரப்படுவதாக தெரிவித்துள்ளது என மத்திய அமைச்சர் தெரிவித்துள்ளார். \n\n"}
{"id": "194640", "url": "https://ta.wikipedia.org/wiki?curid=194640", "title": "காபூலின் காதல் குற்றங்கள் (ஆவணப்படம்)", "text": "காபூலின் காதல் குற்றங்கள் (ஆவணப்படம்)\n\nகாபூலின் காதல் குற்றங்கள் (Love Crimes of Kabul) எனும் ஆவணப்படம் 2011 ஆம் ஆண்டில் வெளிவந்தது. ஆப்கானிஸ்தானின் பாதம் பாக் எனும் பெண்களுக்கான சிறைச்சாலையில் உள்ள சில குற்றம் சாட்டப்பட்டவர்களில் மூன்று பேரின் கதை தேர்ந்தெடுக்கப்பட்டு அவர்களின் நேர்காணலோடு ஆவணப்படமாக எடுக்கப்பட்டது. இவர்களுக்கு இஸ்லாமிய முறைப்படி நீதி மன்றங்களில் தீர்ப்புகள் வழங்கப்பட்டன. இந்த ஆவணப்படம் ஆப்கானிஸ்தானின் இஸ்லாமியச் சட்டமுறையைப் புரிந்து கொள்ள உதவும்.\nஇந்த ஆவணப்படத்தின் முதல் காட்சியில், சிறைச்சாலைக் காவலர்,\nஎன்கிறார்.\nமேலும், இந்த ஆவணப்பட இயக்குனர் மிகவும் கடினமாக சூழ்நிலைகளுக்கிடையில் படம் பிடித்துள்ளார். முறையான அனுமதி இருந்தும் சிறைக்காவலர்கள் இவரை உள்ளே அனுமதிக்கவில்லை. நீதிபதிகளும் இவர்களது கோரிக்கையை நிராகரித்துள்ளார். இறுதியில் சிறை நிர்வாகம் பேட்டி எடுப்பதைக் கவுரவமாகக் கருதியதால் அனுமதித்தனர் என கூறுகிறார்.\n\n\n"}
{"id": "194643", "url": "https://ta.wikipedia.org/wiki?curid=194643", "title": "இராம. கனகசுப்புரத்தினம்", "text": "இராம. கனகசுப்புரத்தினம்\n\nஇராம. கனகசுப்புரத்தினம், பதினாறு கவனகர் திருக்குறள் இராம. கனகசுப்புரத்தினம் என அறியப்படும் இவர் தமிழகத்தைச் சேர்ந்த ஆசிரியர், சொற்பொழிவாளரும் எழுத்தாளரும் ஆவார்.\nஇவர் மெகா தொலைக்காட்சியில் தினமும் \"வெற்றி நிச்சயம்\" என்ற சொற்பொழிவுத் தொடரை நிகழ்த்தி வருகிறார்.\n\nSection::::வாழ்க்கைச் சுருக்கம்.\nஇவரது தந்தை திருக்குறள் பெ. இராமையா தசாவதானியாகத் திகழ்ந்து 'தமிழக அரசவைக் கலைஞராக' இருந்தவர்.\n\nஇவர் 1330 குறளில் எதை கேட்டாலும் , அதன் வரிசை எண் எந்த அதிகாரம் மற்றும் அந்த குறளையும் சொல்வதோடு தலைகீழாகவும் குறளை சொல்வதில் வல்லவர்.\n\nநினைவாற்றலை வளர்க்க பயிலரங்கம் நடத்தி வருகின்றார். இவர் தற்போது கோயம்புத்தூரில் வசித்து வருகின்றார்.\n\nSection::::பதினாறு கவனக நிகழ்ச்சிகள்.\nகவனகர் இராம. கனகசுப்புரத்தினம் நிகழ்த்தும் பதினாறு கவனக நிகழ்ச்சிகள்\n\n\n\nSection::::இவற்றையும் காண்க.\nகவனக\n\nம்\n\n"}
{"id": "194646", "url": "https://ta.wikipedia.org/wiki?curid=194646", "title": "மாத்தளை அருணேசர்", "text": "மாத்தளை அருணேசர்\n\nமாத்தளை அருணேசர் என்ற பெயரில் எழுதி வந்த அ. ச. அருணாச்சலம் (30 மே 1905 - 3 மே 1986) இலங்கையின் மலையகத்தைச் சேர்ந்த எழுத்தாளர். மாத்தளை நகரில் வசித்து வந்தவர்.\n\nSection::::வாழ்க்கைச் சுருக்கம்.\nஅரு­ணாச்­சலம் கேகாலை மாவட்டம், சன்னிகிராப்ட் என்னும் இறப்பர் தோட்­டத்தில் 1905 ஆம் ஆண்டில் பிறந்தவர். இலங்கையிலும் தமிழ்நாட்டிலும் கல்வி பயின்று இலங்கையின் மலையகத்தில் தேயிலை, இறப்பர் தோட்டங்களிலும், பின்னர் பின்னர் இலங்கை அரச நெல் கொள்வனவுச் சபையிலும் பணியாற்றி 1964 இல் ஓய்வு பெற்றார்.\n\nSection::::எழுத்துலகில்.\nதமிழகத்தில் பரலி சு. நெல்லையப்பர் வெளியிட்ட \"லோகோபகாரி\" இதழில் இவருடைய கட்டுரைகள் 1920களில் வெளிவந்தன. ஆனந்தப் போதினி, அமிர்­த­கு­ண­போ­தினி, கலைக்­கதிர், கலை­மகள், மஞ்­சரி ஆகிய இதழ்களில் கட்டுரைகளை எழுதினார். சிங்கள மொழியில் வெளி­யான சில சமய, சரித்­திரக் கட்­டு­ரை­களை தமிழில் மொழிபெ­யர்த்து எழுதிய கட்டுரைகள் மஞ்சரியில் வெளியாகியுள்ளன. அ. ச. அருணாச்சலம் என்ற பெயரில் எழுதி வந்த இவர் மாத்தளை அருணேசர் என்ற பெயரில் 1947 இல் தந்தையின் உபதேசம் என்ற சிறுகதையை கலைமகளில் எழுதினார்.\n\nநவரத்தினங்கள் பற்றிய நூலை சென்னை அமுதா நிலை­யத்­தி­னூ­டாக ஒன்பது மணிகள் என்ற பெயரில் நூலாக 1962 ஆம் ஆண்டில் வெளியிட்டார். இந்நூல் 1962 இல் மஞ்சரி இதழில் வெளிவந்தது. பின்னர் 1972 இல் மஞ்சரி இதன் சுருக்கத்தை புத்தகச் சுருக்கம் என்ற பகுதியில் வெளியிட்டது.\n\nஇலங்கையில் கோ. நடேசையரின் தேச­பக்தன் (1929), மற்றும் வீரகேசரி, தினகரன், ஆத்மஜோதி, தினபதி, சிந்தாமணி ஆகிய பத்திரிகைகளில் அருணேசரின் ஆக்கங்கள் வெளிவந்துள்ளன.\n\nSection::::கௌரவம்.\nமல்லிகை இதழின் 1985 பெப்ரவரி இதழில் மாத்தளை கணேசரின் படத்தை அட்டைப் படத்துடன் வெளியிட்டு கௌரவப்படுத்தியது.\n\nSection::::பிற்காலம்.\n1983 இனக்கலவரங்களில் பாதிக்கப்பட்ட அருணேசர் மாத்தளையை விட்டு வெளி­யேறி இலங்கையின் கிழக்கே மட்டக்களப்பில் குடியேறினார். அங்கு அவர் தனது 80வது அகவையில் காலமானார்.\n"}
{"id": "194652", "url": "https://ta.wikipedia.org/wiki?curid=194652", "title": "சிங்காறு", "text": "சிங்காறு\n\nசிங்காறு அல்லது சிங்க ஆறு என்பது தென் இந்தியாவின் தமிழகத்தில் பாயும் ஆறுகளுள் ஒன்று. இந்த ஆறு, மதுரை மாவட்டம் திருமங்கலத்தின் வழியாக பாயும் குண்டாற்றிலிருந்து பிரிந்து, மீண்டும் 1.2 கிமீ தொலைவில் அதே குண்டாற்றில் கலக்கின்றது.\n"}
{"id": "194653", "url": "https://ta.wikipedia.org/wiki?curid=194653", "title": "வாசனை (சிறுகதைத் தொகுப்பு)", "text": "வாசனை (சிறுகதைத் தொகுப்பு)\n\nவாசனை என்பது சுந்தர ராமசாமி எழுதிய சிறுகதைகளில் சிலவற்றின் தொகுப்பு. காலச்சுவடு வெளியீடாக இப்புத்தகம் 2011 ஆம் ஆண்டு மே மாதம் வெளியிடப்பட்டது. இத்தொகுப்பில் 26 சிறுகதைகள் உள்ளன. இப்புத்தகத்தின் பதிப்புரிமை சுந்தர ராமசாமி அவர்களின் மனைவி கமலா ராமசாமி அவர்களுடையது. இத்தொகுப்புகளிலுள்ள சிறுகதைகளில் ஒன்றான \"வாசனை\" எனபதுவே இத்தொகுப்பின் பெயராகச் சூட்டப்பட்டுள்ளது. இத்தொகுப்பிற்கு கே.என். செந்தில் முன்னுரை எழுதியுள்ளார். முன்னுரையில் அவர்,\nஎன்ற சுந்தர ராமசாமியின் வரிகளை மேற்கோள் காட்டுகிறார். கே.என். செந்தில் தன்னுடைய முன்னுரைக்கு \"யதார்த்தத்தின் அழகியலும்... நவீனத்துவத்தின் தீவிரமும்...\" என்று தலைப்பிட்டுள்ளார்.\nமேலும், சுந்தர ராமசாமியின்\n\nஎன்ற வரிகள் இத்தொகுப்பின் முதல் பக்கத்தில் உள்ளன.\n\nSection::::பின்னட்டைக் குறிப்புகள்.\nஇப்புத்தகத்தின் பின்னட்டைக் குறிப்பு:\n\nSection::::வெளி இணைப்புகள்.\nகோவில் காளையும் உழவு மாடும்\n"}
{"id": "194655", "url": "https://ta.wikipedia.org/wiki?curid=194655", "title": "திருச்சிராப்பள்ளித் தமிழ்ச் சங்கம்", "text": "திருச்சிராப்பள்ளித் தமிழ்ச் சங்கம்\n\nதிருச்சிராப்பள்ளித் தமிழ்ச் சங்கம் தமிழ்நாடு, திருச்சிராப்பள்ளியில் இயங்கும் ஒரு தமிழ்ச் சங்கம். 1956 மார்ச் 11 இல் இது அமைக்கப்பட்டது. \n\nSection::::பின்னணி.\n20ம் நூற்றாண்டின் தொடக்கக் காலத்தில் திருச்சிராப்பள்ளியில் திருக்குறள் அன்பர்கள் குழுவாக இருந்து அதில் அறிஞர்களும், ஆன்றோர்களும் பலர் அங்கம் வகித்துள்ளனர். அவர்கள் கூடும் போதெல்லாம் திருக்குறள் மேன்மை பேசி வந்துள்ளனர். குறள் அன்பர்கள் குழு திருச்சிராப்பள்ளி, புரோமெனண்ட் தெருவில் இருந்த, திரு. கு. விசுவாதன் இல்லத்தில், கூடினர். அக்குழுவை, தெ. துரைராசபிள்ளை முன்னிருந்து இயக்கினார், பின்னர் அக்குழு, குறள் அன்பர்கள் குழு உறுப்பினராகிய தி. செ. மு. அ. பாலசுப்பிரமணியம் செட்டியார் இல்லத்தில் கூடி திருக்குறள் சிந்தனைகளைக் கலந்து வந்தது.\n\nSection::::சங்கம் தோன்றிய ஆண்டு.\n1956 சனவரி 4 இல் குறள் அன்பர்கள் குழு கு. விசுவநாதன் இல்லத்தில் கூடியபோது, திருச்சிராப்பள்ளியில், ஒரு தமிழ்க் கல்லூரி தொடங்கவும், தமிழ்ச்சங்கம் அமைக்கவும் உரையாடிக் கலைந்தனர்.\n\n1956 மார்ச் 11 இல் திருவரங்கத்தில் உள்ள வாசுதேவபுரத்தில், இராஜபவனம் என்னும் வளமைனையில் திருவள்ளுவர் தி. பொ. மாணிக்கவாசகம் பிள்ளை தலைமையில் கூடிய குழுக் கூட்டத்தில் தெ. துரைராச பிள்ளை முன்மொழிய திருச்சிராப்பள்ளித் தமிழ்ச்சங்கம் தோற்றம் பெற்றது. அரசு சங்கச் சட்டவிதிப்படி 1956 டிசம்பர் 3 அன்று ஆவணக் களத்தில் பதிவுசெய்யப்பெற்றது.\n\n1957 சனவரி 13 ஆம் நாள் கூடிய, முதல் ஆண்டு நிறைவில், ‘தமிழ்ச்சங்கம்’ முறைப்படி 1957 மார்ச் 11 இலேயே தொடங்கப்பெற்றாலும், திருவள்ளுவர் ஆண்டுத் தொடக்க நாளே, தமிழ்ச் சங்க தொடக்க நாள் என்று தீர்மானித்து, அதைப் பதிவு செய்தனர். அந்நாளில் ‘தமிழ்ச் சங்க ஆண்டு நிறைவுவிழா’ ஆண்டு தோறும் நடத்தவும் முடிவு செய்தனர்.\n\nSection::::சங்கத்தின் தலைவர்கள் மற்றும் உறுப்பினர்கள்.\nதிருச்சிராப்பள்ளித் தமிழ்ச்சங்கத்தின் முதல் தலைவர் செ. மு. அ. பாலசுப்பிரமணியம் செட்டியார் ஆவார். துணைத் தலைவர் வித்துவான் ஐயன்பெருமாள் கோனார் ஆவார். முதல் செயலாளர் தெ.துரைராச பிள்ளை, பொருளாளர் அ. இராம. சு. சுப்பையா செட்டியார்.\n\nதமிழ்ச் சங்கத் தலைவராக இருந்த, செ. மு. அ. பாலசுப்பிரமணியம் செட்டியார் தமது சொந்தப் பணிகள் காராணமாகத் தலைமைப் பொறுப்பில் இருந்து தன்னை விடுவித்துக் கொண்டார்.\n\n1956 அக்டோபர் 2 அன்று திருச்சிராப்பள்ளி, மருத்துவர் எட்வர்டு பால்மதுரம் தலைவராக அமர்ந்தார். தொ. மு. நல்லுசாமி, மு, அ. அருணாசலம் செட்டியார் துணைத்தலைவர்களாக இருந்துள்ளனர். தெ. துரைராச பிள்ளை அமைச்சர் பொறுப்பில் தொடர்ந்தார். பேராசிரியர் வே. மா. சம்மனசு துணை அமைச்சர் ஆனார். சு. இராம. சு. சுப்பையா செட்டியார் பொருளாளர் ஆனார்.\n\nதற்பொழுது (2013) சங்கத்தின் தலைவராக சிவ. ப. மூக்கப்பிள்ளையும், அமைச்சராக சி. சிவக்கொழுந்தும் இருந்து வருகின்றனர்.\n\nSection::::தமிழ்ச்சங்க நிகழ்ச்சிகள்.\nமுதல் சிறப்பு நிகழ்ச்சி 1956 இல் நடைபெற்றுள்ளது. அதற்கு அண்ணாமலைப் பல்கலைக்கழகத் துணைவேந்தர் தி. மூ. நாராயணசாமி பிள்ளை தலைமை ஏற்றுள்ளார். அந்நிகழ்ச்சியில் தமிழ் அறிஞர்கள் கி. ஆ. பெ. விசுவநாதம் அவர்கட்கு, பொற்பதக்கம் அணிவித்துப் பாராட்டினார்கள்.\n\nதிருச்சிராப்பள்ளியின் அப்போதைய மாவட்ட ஆட்சித் தலைவராக இருந்த குலாம் முகம்மது பாட்சா பரிந்துரையின்படி, தமிழ்நாடு அரசு திருச்சிராப்பள்ளி மேலரண் சாலையில், கெயிட்டி திரையரங்கிற்கு முன் இருந்த இடத்தை 1959 ஆகத்து 25 அன்று நிரந்தரக் கட்டிடம் கட்டிக் கொள்ள வழங்கியது. அப்பொழுது சென்னை மாநில முதல் அமைச்சராக இருந்த கு. காமராஜ் அவர்களால் 1959 செப்டம்பர் 17 அன்று தமிழ்ச்சங்க கட்டிடத்திற்கு கால்கோள் செய்து சிறப்பித்துள்ளார்.\n\nஅனைத்து வசதிகளுடனும் கூடிய தமிழ்ச்சங்க கட்டிடத்தைப் முதலைமைச்சர் கு. காமராஜ் 1961 மே 7 இல் திறந்து வைத்துள்ளார்கள். சென்னை மாநிலக் கல்வி அமைச்சராக இருந்த எம். பக்தவச்சலம் தமிழ்ச்சங்க நூல் நிலையத்தை 1961 செப்டம்பர் 28 அன்று திறந்து வைத்துள்ளார்.\n\nSection::::பாராட்டு விழா.\nதமிழ்ச்சங்கத்தில் 1967-இல் சென்னை மாநில முதல் அமைச்சராக இருந்த அண்ணாவிற்கு, ஒரு பாராட்டு விழா நடத்தியது.\n\n1973-ஆண்டு முதல் தமிழ்ச்சங்கத்தில் கம்பருக்குப் புகழ்விழா எடுத்துவருகின்றது. 1974 ஆம் ஆண்டு அண்ணாமலைப் பல்கலைகழகத்தின் இணைவேந்தர் இராஜா சர் முத்தையா செட்டியார் தலைமையில், தமிழிசை விழா நடைபெற்றது.\n\n1975 ஆம் ஆண்டு திருசிரபுரம் மகாவித்துவான் மீனாட்சி சுந்தரம் பிள்ளை நூற்றாண்டு விழா நடைபெற்றது. அதில் கிருபானந்த வாரியார் சுவாமிகளுக்கு பொற்கிழி ஆயிரம் வழங்கப்பெற்றது.\n1979 அக்டோபர் 14 மருத்துவர் ஜி. விசுவநாதம் பிள்ளை தமிழ்ச்சங்கத்தில் முதல் தமிழ்ச்சங்க அமைச்சர் தெ .துரைசாமி பிள்ளையின் திருவுருவச்சிலையினைத் திறந்து வைத்தார்.\n\n1979 நவம்பர் 28 அன்று தமிழ்நாடு அரசு மேலவைத் தலைவராக இருந்தகு ம.பொ.சிவஞானத்திற்கு பாராட்டுவிழா நடைபெற்றுள்ளது.\n\nமதுரைக் காமராசர் பல்கலைக்கழகத்தின், முதுமுனைவர் பட்டம் பெற்ற கி.ஆ.பெ.விசுவநாதத்திற்கு சங்கத்தில் 1979 டிசம்பர் 22 அன்று பாராட்டு நிகழ்ச்சி நடைபெற்றது.\n\nதமிழ் நாடு முதலமைச்சராக இருந்த எம். ஜி. இராமச்சந்திரனுக்கு 1981 மே 24 அன்று போற்றுதல் விழா நடத்தப்பெற்றது.\n\nதமிழ்நாடு முதலைமைச்சராக இருந்த மு. கருணாநிதிக்கு உலகத திருக்குறள் மாநாட்டில் 2000 சனவரி இல் பாராட்டிதழ் வழங்கப்பட்டது.\n\nSection::::தமிழ்ச்சங்க விருது பெற்றவர்கள்.\nதமிழ்ச்சங்கத்தின் சார்பாக ஆண்டுதோறும் பொற்கிழி விருதுகள் வழங்கப்பட்டு வருகிறது.\n\n"}
{"id": "194659", "url": "https://ta.wikipedia.org/wiki?curid=194659", "title": "மோசன் மக்மால்பஃப்", "text": "மோசன் மக்மால்பஃப்\n\nமோசன் மக்மால்பஃப் (Mohsen Makhmalbaf) ஓர் ஈரானிய திரைப்பட இயக்குனர், திரைப்பட படத்தொகுப்பாளர், திரைப்படத் தயாரிப்பாளர் மற்றும் எழுத்தாளர் ஆவார். இவர் மே மாதம் 29 ஆம் தியதி 1957- ஆம் வருடம் ஈரானின் தெஹ்ரானில் பிறந்தார். இவர் இதுவரை 20 திரைப்படங்களுக்கும் மேல் இயக்கியுள்ளார். 50-ற்கும் மேற்பட்ட விருதுகளைப் பெற்றுள்ளார். 15-ற்கும் மேற்பட்ட முக்கிய திரைப்பட விழாக்களுக்கு நடுவராக இருந்துள்ளார். இவருடைய விருது பெற்ற படங்களில் \"கந்தகார்\" (Kandahar) மற்றும் \"தி கார்டனர்\" (The Gardener) போன்றவையும் அடங்கும்.\nஇவரின் திரைப்படங்கள் கடந்த 10 வருடங்களில் உலகின் பல்வேறு திரைப்பட விழாக்களில் பங்கு பெற்றுள்ளன. இவர் ஈரனிய சினிமாவில் புதிய சகாப்தத்தைத் தோற்றுவித்தவர் என கருதப்படுகிறார். \"டைம்\" பத்திரிகை 2001-ல் வெளிவந்த இவரது \"கந்தகார்\" (Kandahar) திரைப்படத்தை எப்போதுமான மிகச்சிறந்த 100 படங்களுள் ஒன்று என 2006-ல் குறிப்பிட்டிருந்தது.. வெனிஸ் திரைப்படத் திருவிழாவில் நடுவர் குழுவில் இவரும் ஓர் உறுப்பினர் ஆவார்.\n2005-ல் மகுமூத் அகமதிநெச்சாத் ஈரானின் தலைவரானதும் மோசன் மக்மால்பஃப் ஈரானைவிட்டு பாரிஸ் சென்று வாழ்ந்தார். அன்றிலிருந்து 2009 ஈரான் தேர்தலுக்கு முன்பு வரை அங்கு வசித்தார்.. இவரது சில திரைப்படங்கள் ஈரானில் தடை செய்யப்பட்டுள்ளன. இவரது மனைவி மெர்ஷியா, மகள்கள் சமீரா, ஹானா மூவரும் இயக்குநர்கள். மகன் மெய்சம் ஒளிப்பதிவாளர். உலகத் திரைப்பட விழாக்களில் இவரின் குடும்பத்தினர் வாங்கிய சர்வதேச விருதுகளின் எண்ணிக்கை 89 ஆகும்.\n\n\n\n\n"}
{"id": "194661", "url": "https://ta.wikipedia.org/wiki?curid=194661", "title": "நோக்கியா லூமியா 720", "text": "நோக்கியா லூமியா 720\n\n'நோக்கியா லூமியா 720 (Nokia Lumia 720)', நோக்கியா நிறுவனம் வெளியிட்ட தொடுதிரை நகர்பேசியாகும். இது விண்டோசு இயங்குதளத்தில் இயங்கும். ஏப்ரல் 29, 2013 அன்று வெளியானது.6.1 மெகாபிக்சல் (மெகாபடவணுக்கள்) கொண்ட நிழற்படக்கருவி, 1 கிகாஹர்ட்சில் இயங்கும் செயலி ஆகிய வசதிகளைக் கொண்டது.\n\n\n"}
{"id": "194671", "url": "https://ta.wikipedia.org/wiki?curid=194671", "title": "ராகிணி (1968 திரைப்படம்)", "text": "ராகிணி (1968 திரைப்படம்)\n\nராகிணி, கெ. என். மூர்த்தி தயாரிப்பில் வெளியான மலையாளத் திரைப்படம். 1968 செப்டம்பர் 13- ஆம் நாள் வெளியானது.\n\n\n"}
{"id": "194675", "url": "https://ta.wikipedia.org/wiki?curid=194675", "title": "தோக்குகள் கத பறயுன்னு", "text": "தோக்குகள் கத பறயுன்னு\n\nதோக்குகள் கத பறயுன்னு, எம். ஒ. ஜோசப் தயாரிப்பில் வெளியான மலையாலத் திரைப்படம். இது 1968 ஏப்ரல் 10-ஆம் நாள் கேரளத்தில் வெளியானது\n\n\n\n"}
{"id": "194686", "url": "https://ta.wikipedia.org/wiki?curid=194686", "title": "ஏ. கே. நாதன்", "text": "ஏ. கே. நாதன்\n\nடான் ஸ்ரீ ஏ.கே. நாதன் (மலாய்: \"A.K. Nathan\"; பிறப்பு: 14 ஏப்ரல்1956), மலேசியாவில் கட்டமைப்பு வடிவமைப்பு \"(Structural Design)\" தொழில் அதிபர். எவர்செண்டாய் நிறுவனத்தை உருவாக்கியவர். மலேசிய இந்தியப் பணக்காரர்களில் மூன்றாவது இடத்தில் இருக்கின்றார். தனி ஒரு மனிதராகத் தன் நிறுவனத்தைத் தொடங்கிய இவர், இப்பொழுது உலகம் முழுமையும் 6,000 பேருக்கு வேலை வாய்ப்புகளை வழங்கி வருகிறார்.\n\nஏ.கே. நாதன், வீடு வீடாகச் சென்று பத்திரிகை போடும் ஒருவரின் மகனாகப் பிறந்தவர். பட்டப் படிப்பிற்காக இந்தியா சென்றார். பணப் பற்றாக்குறை ஏற்பட்டது. அதனால், படிப்பைப் பாதியிலேயே நிறுத்திவிட்டு மலேசியாவிற்குத் திரும்பி வந்தார். படிப்பிற்காக வாங்கிய கடன்களைத் திருப்பித் தர முடியாமல் தவித்து நின்றார். ஓர் அச்சகத்தில் கடைநிலை ஊழியராக, ஒரு சாதாரண வேலையில் சேர்ந்தார்.\n\nஅதன் பின்னர், ஒரு காப்புறுதி நிறுவனத்தில் சாதாரண முகவராக வேலை செய்தார். இருப்பினும், தன்னுடைய விடாமுயற்சி, தன்னம்பிக்கை, காலம் தவறாமை ஆகிய மூன்றையும் ஒன்றாகச் சேர்த்து உழைத்தார். உழைப்பின் உச்சிக்கே ஏணிப்படிகளை ஏற்றி வைத்தார்.\n\nஇப்போது இவர் மலேசியாவின் மிகப் பெரிய பணக்காரர்களில் ஒருவராகத் திகழ்கின்றார். மலேசியாவில் நான்காயிரம் பேர்களுக்கும், வெளிநாடுகளில் இரண்டாயிரம் பேர்களுக்கும் வேலை வாய்ப்புகளைக் கொடுத்து, சாதனை படைத்து வருகிறார். உலகின் உயரமான கட்டடங்களுக்குக் கட்டமைப்பு வடிவமைப்பு நிபுணத்துவத்தை வழங்கி, உலகத் தமிழர்களுக்கே ஒரு முன்னோடியாகவும் விளங்கி வருகிறார்.\n\nSection::::வாழ்க்கை வரலாறு.\nஏ.கே. நாதன், சிலாங்கூர், பூச்சோங் கிராமப் பகுதியில் 1956-ஆம் ஆண்டு பிறந்தவர். அவருடைய தந்தையார், செய்தித்தாள் விநியோப்பாளர். தாயார் ஒரு குடும்பமாது. உயர்நிலைப் பள்ளியில் பயிலும் போது, தன்னுடைய 15-வது வயதில் மேல்படிப்புக்காக இந்தியாவிற்கு அனுப்பப் பட்டார். கல்லூரிப் புகுமுக வகுப்பில் படித்துக் கொண்டு இருக்கும் போது, குடும்பத்தில் பண நெருக்கடி ஏற்பட்டது. அவரால் பட்டப் படிப்பை முடிக்க முடியவில்லை. வீட்டிற்கு திரும்பி வர வேண்டிய நிலை ஏற்பட்டது.\n\nஓர் அச்சகத்தில் கடைநிலை ஊழியராக, ஒரு சாதாரண வேலையில் சேர்ந்தார். அதன் பின்னர் ஓர் இன்சுரன்ஸ் கம்பெனியில் வேலை. இந்தக் கட்டத்தில்தான் நாதனின் வாழ்க்கையில் ஒரு பெரிய திருப்புமுனை ஏற்பட்டது. அப்போது அவருடைய அண்ணன் சிங்கப்பூரில் சிறு சிறு கட்டுமானத் தொழில்களில் ஈடுபட்டிருந்தார்.\n\nSection::::டாயாபூமி கட்டுமானம்.\nஅவருக்கு கோலாலம்பூரில் இருக்கும் டாயாபூமி கட்டுமானத்தில் உருக்கு இரும்பு கட்டமைப்பு வடிவமைப்பு ஒப்பந்தம் \"(Temporary Structural Steel Platform Work)\" கிடைத்தது. அது ஒரு சின்ன ஒப்பந்தம். நாதனின் அண்ணனால், டாயாபூமி வேலைகளைச் செய்ய முடியவில்லை. அவருக்கு சிங்கப்பூரில் மற்ற வேலைகள் இருந்தன.\n\nஅதனால், டாயாபூமி பணிகளைக் கவனிக்குமாறு தன் தம்பி நாதனைக் கேட்டுக் கொண்டார். நாதனுக்கும் கட்டமைப்பு வடிவமைப்பு பணிகளில் அனுபவம் எதுவும் இல்லை. அதனால், துணைக் குத்தகையாளர் ஒருவரை ஒப்பந்தம் செய்தார்.\n\nSection::::புரோட்டான் சாகா தொழிற்சாலை.\nஅந்தக் குத்தகையாளர், பல வழிகளில் தன்னை ஏமாற்றி வருவதை நாதன் அறிந்து கொண்டார். வேறுவழி இல்லாமல் அந்தக் குத்தகையாளரை நிறுத்த வேண்டிய நிலை நாதனுக்கு ஏற்பட்டது. இறுதியில், கட்டமைப்பு வடிவமைப்பு தொழிலில் கொஞ்சம்கூட அனுபவம் இல்லாத நாதன், தனிமனிதனாக நின்று டாயாபூமி பணிகளைச் செய்து முடித்தார்.\n\nஇந்தச் சமயத்தில், மலேசியா தனது முதல் தேசிய வாகனமான புரோட்டான் சாகாவைத் தயாரிக்கப் போவதாக நாதன் கேள்விப் பட்டார். புரோட்டான் சாகா தொழிற்சாலைக்குக் கட்டமைப்பு வடிவமைப்பு நிர்மாணிப்புகள் அவசியம் என்பதை அவர் உணர்ந்தார். அதற்குள் அந்த நிர்மாணிப்புப் பணிகள் ஜப்பானில் இருக்கும் நிப்போன் ஸ்டீல் நிறுவனத்திற்குக் கொடுக்கப்பட்டது. அந்த நிறுவனம்தான் தலைமைக் குத்தகையாளர் ஆகும்.\n\nSection::::நிப்போன் ஸ்டீல் நிறுவனத்தின் திட்ட நிர்வாகி யாமாக்கி.\nபுரோட்டான் சாகா தொழிற்சாலையில் துணைக் குத்தகை வேலைகள் ஏதாவது கிடைக்குமா என்று நிப்போன் ஸ்டீல் நிறுவனத்தின் திட்ட நிர்வாகியை, ஏ.கே. நாதன் போய்ப் பார்த்தார். நாதனின் நல்ல நேரம் என்று கூட சொல்லலாம். அந்த நிர்வாகியும் நல்ல ஒரு நம்பிக்கையான ஆளைத் தேடிக் கொண்டு இருந்தார். இருந்தாலும், டாயாபூமியைத் தவிர வேறு எந்த வலுவான அனுபவங்கள் நாதனிடம் இல்லை. நாதனுக்கு அது ஒரு பெரிய குறைபாடாக இருந்தது. அதனால், அவருக்கு புதிய வாய்ப்புகள் கிடைக்கவில்லை.\n\nஆனால், ஓர் அதிசயம் நடந்தது. பத்து நாட்கள் கழித்து, நிப்போன் ஸ்டீல் நிறுவனத்தின் திட்ட நிர்வாகி யாமாக்கி என்பவர், நாதனைத் தேடி வந்தார். அடுத்து, புரோட்டான் சாகா தொழிற்சாலையின் கட்டமைப்பு வடிவமைப்பு நிர்மாணிப்பு பணிகள் நாதனிடம் ஒப்படைக்கப்பட்டன. குறிப்பிட்டக் காலக்கெடுவிற்குள் புரோட்டான் சாகா தொழிற்சாலை வடிவமைப்பு நிர்மாணிப்பு பணிகள் செய்து கொடுக்கப்பட்டன. நாதனின் அயராத உழைப்பு ஓர் தெய்வீகச் சன்னதியாக மாறியது. அதில் இருந்து நிப்போன் ஸ்டீல் நிறுவனத்தின் நம்பிக்கைக்கும் அவர் பாத்திரமானார்.\n\nSection::::பொருளாதார மந்த நிலை.\n1980-களில் உலகளாவிய நிலையில் ஏற்பட்ட பொருளாதார மந்த நிலை நாதனையும் பாதித்தது. அவருக்குப் பலவாறான பண நெருக்கடிகள். பற்றாக்குறைக்கு கடன் கொடுத்த வங்கிகள் கழுத்தை நெரித்தன. அவரிடம் வேலை செய்தவர்களுக்கு முறையாகச் ஊதியம் கொடுக்க முடியவில்லை. அவருடைய நிறுவனம் திவாலாகிப் போகும் நிலைமைக்கு வந்தது.\n\nஇருந்தாலும் நாதன் மனம் உடைந்து போகவில்லை. அப்போது அவர் சொன்ன ஒரு வாசகம், இன்று வரை மலேசியர்களிடையே ஒரு தாரக மந்திரமாக விளங்குகிறது. அவர் சொன்ன வாசகம் இதுதான்.\n\nSection::::சிங்கப்பூரின் முதல் உள்விளையாட்டரங்கம்.\nஅவருடைய நண்பர்களும் குடும்பத்தாரும் அவரை எங்காவது போய் தலைமறைவாக இருக்கச் சொன்னார்கள். கடன்காரர்களின் தொல்லைகளைத் தவிர்க்கலாம் என்று அறிவுரை கூறினார்கள். நாதன் மனம் தளரவில்லை. இந்த இக்கட்டானக் கட்டத்தில்தான், நிப்போன் ஸ்டீல் நிறுவனம் மறுபடியும் நாதனுக்கு கை கொடுத்தது.\n\nசிங்கப்பூரின் முதல் உள்விளையாட்டரங்கம் \"(Singapore Indoor Stadium)\" கட்டுவதற்கு நாதனிடம் துணைக் குத்தகை வழங்கப்பட்டது. வேலைகளை ஒழுங்காகச் செய்து முடித்தார். இது நடந்தது 1988-ஆம் ஆண்டு. அதன் பிறகு அவர் நிப்போன் ஸ்டீல் நிறுவனத்தின் முழு நம்பிக்கைக்கும் பாத்திரமானார்.\n\nSection::::குடியரசு கட்டடம்.\nசிங்கப்பூரின் உள்விளையாட்டரங்கம் அமைக்கப்பட்ட பின்னர், 37 மாடிகளைக் கொண்ட சிங்கப்பூர் ஹிட்டாச்சி கட்டடம், 33 மாடிகளைக் கொண்ட சிங்கப்பூர் கால்டெக்ஸ் கட்டடம் போன்றவற்றைக் கட்டும் ஒப்பந்தங்கள் நாதனுக்கு வழங்கப்பட்டன. அதன் பிறகு \"Republic Plaza\" எனும் குடியரசு கட்டடத்தையும் கட்டி முடித்தார். சிங்கப்பூர் குடியரசு கட்டடம் 66 மாடிகளைக் கொண்டது.\n\nஅடுத்து மலேசிய அரசாங்கமே அவரை அழைத்தது. மலேசியாவின் இரட்டைக் கோபுரங்களில் இரண்டாவது கோபுரத்தின் கட்டமைப்பு வடிவமைப்பு நாதனுக்கு வழங்கப்பட்டது. அப்போதைய மலேசியப் பிரதமர் துன் மகாதீர் அந்த வாய்ப்பை வழங்கினார். பதினெட்டு மாதங்களில் நாதன் தன் வேலையைச் செய்து கொடுத்தார்.\n\nSection::::மலேசியாவின் இரட்டைக் கோபுரங்கள்.\nமலேசியாவின் இரட்டைக் கோபுரங்கள்தான் இப்போது உலகிலேயே மிக உயரமான இரட்டைக் கோபுரங்கள் ஆகும். இந்த இரட்டைக் கோபுரங்களில் இரண்டாவது கோபுரத்தின் கட்டமைப்பு வடிவமைப்பைச் செய்து கொடுத்தது ஏ.கே.நாதனின் எவர்செண்டாய் நிறுவனம் ஆகும். இந்தக் கோபுரங்கள் 452 மீட்டர் உயரம் கொண்டவை. 83-வது மாடிகள் வரை பைஞ்சுதை (cement) கொண்டு கட்டப்பட்டது. 84-வது மாடியில் இருந்து மேலே அனைத்தும் உருக்கு இரும்பால் பிணைக்கப்பட்டு உள்ளன.\n\nஅதன் பின்னர் துபாய் அரசாங்கம் அவருக்கு அழைப்பு விடுத்தது. துபாயில் இருக்கும் புர்ஜ் கலிஃபா வானளாவிக்கு கட்டமைப்பு வடிவமைப்பு செய்து தருமாறு நாதன் கேட்டுக் கொள்ளப்பட்டார். இந்த புர்ஜ் கலிஃபா வானளாவிதான் இப்போதைக்கு உலகின் உயரமான கட்டிடம் ஆகும். 110 மாடிகளைக் கொண்டது. அதையும் முறையாகச் செய்து கொடுத்தார்.\n\nஇதுவரையில் உலகம் முழுமையும் 100 கட்டடங்களுக்கு நாதன் கட்டமைப்பு வடிவமைப்பு செய்து கொடுத்து இருக்கிறார். மலேசியா புத்ராஜெயாவில் இருக்கும் அனைத்துலக மாநாட்டு மையத்திற்கு வடிவமைப்பு செய்து கொடுத்ததும் நாதனின் எவர்செண்டாய் நிறுவனமே ஆகும்.\n\nSection::::சாதனைகள்.\nஏ.கே. நாதன் கட்டமைப்பு வடிவமைப்பு நிர்மாணிப்பு செய்து கொடுத்த முக்கியக் கட்டடங்களின் பட்டியல்:\n\n\nSection::::ஏ.கே.நாதனின் தாரக மந்திரம்.\n\"எந்த வேலையைச் செய்தாலும், அதைக் குறிப்பிட்ட காலத்திற்குள் செய்து முடித்துவிட வேண்டும். அப்படிச் செய்வதே ஒரு மனிதனுக்கு ‘பிளஸ் பாயிண்ட். காலம் தவறாமையில் கண்ணியமாக விளங்க வேண்டும்\" என்று ஏ.கே.நாதன் அடிக்கடி சொல்லி வருகிறார். அதுவே, அப்போதும் இப்போதும் ஏ.கே.நாதனின் தாரக மந்திரமாகவும் விளங்குகிறது. முயற்சி செய்தால் முடியாதது எதுவும் இல்லை என்பதற்கு ஏ.கே.நாதன் நல்ல ஓர் எடுத்துக்காட்டு.\n"}
{"id": "194701", "url": "https://ta.wikipedia.org/wiki?curid=194701", "title": "பி.ஜி.சி 6240", "text": "பி.ஜி.சி 6240\n\nபி.ஜி.சி 6240 (PGC 6240) என்பது பூமியில் இருந்து சுமார் 350 மில்லியன் ஒளியாண்டுகள் தொலைவில் உள்ள தெற்கு கைதரசு விண்மீன் குழாம் ஆகும்.\n\nஇந்த விண்மீன் திரளைச் சுற்றி இதழ் போன்ற புகை மண்டலம் காணப்படுவதை அறிவியலாளர்கள் ஹபிள் விண்வெளித் தொலைநோக்கி கொண்டு கண்டறிந்தனர். தற்போது அந்த புகை மண்டல இதழ் போன்ற வடிவம் விண்மீன்களின் மோதல்களால் ஏற்பட்டது என கூறியுள்ளனர். \n"}
{"id": "194702", "url": "https://ta.wikipedia.org/wiki?curid=194702", "title": "விண்மீன் குழாம்", "text": "விண்மீன் குழாம்\n\nவிண்மீன் குழாம் அல்லது உடுத்தொகுதி (constellation) என்பது வான்கோளத்தில் அனைத்துலகும் விவரிக்கப்பட்ட விண்மீன் கூட்டங்களின் தொகுதிகள் ஆகும். இவற்றை பூமியின் இரவு வான்வெளியில் காணப்படும் விண்மீன்களை அதன் தொகுதிகளின் அடிப்படையில் பிரிக்கப்பட்டுள்ளது. உத்தியோகபூர்வமாக அங்கீகரிக்கப்பட்ட 88 விண்மீன் குழாங்களை வானில் அவதானிக்கலாம்.\n\nஇது தவிர, சில அங்கீகரிக்கப்படாத சில பழங்கால விண்மீன் குழாங்களும் உள்ளன. அவற்றை, சீன, ஹிந்து மற்றும் அசுத்திரேலியாவில் பழங்கால குறிப்புகள் விளக்குகின்றன.\n\nவிண்மீன் குழாம்களில் உள்ள மிகவும் ஒளி கூடிய அல்லது பிரகாசமான உடுக்களை அல்ஃபா எனும் எழுத்திலும் \nநடுத்தர ஒளியைக் கொண்டவையை பீற்றா எனும் எழுத்திலும் ஒளி குறைந்தவையை காமா எனும் எழுத்திலும் குறிப்பர்.\n"}
{"id": "194703", "url": "https://ta.wikipedia.org/wiki?curid=194703", "title": "செய்யாறு (ஆறு)", "text": "செய்யாறு (ஆறு)\n\nசெய்யாறு ஆறு தமிழ் நாட்டின்‌‌‌‌‌‌‌ திருவண்ணாமலை மாவட்டத்தில் பாயும் ஒரு பருவ கால ஆறு ஆகும். திருவண்ணாமலை மாவட்டத்தில் ஜவ்வாது மலையில் உருவாகும் இந்த ஆறு பாலாற்றின் துணை ஆறு ஆகும்.\n\nஜவ்வாது மலைத்தொடரின் நசமலையில் தோன்றி மேற்குத் தெற்காகப் பாய்ந்து பின்பு செங்கம் அருகில் வடகிழக்காகத் திரும்பி திருவண்ணாமலை மாவட்டத்தின் முழு நீளத்திற்கும் பாய்கிறது. ஜவ்வாது மலையிலிருந்து கிழக்காகப் பாயும் பீம ஆறு (பீமன் அருவியிலிருந்து உருவாவது), மிருகண்ட நதி (மிருகண்ட அணையிலிருந்து வருவது) ஆகிய துணை ஆறுகள் போளூருக்கு அருகிலுள்ள சோழவரம் எனும் ஊரில் செய்யாறு உடன் இணைகின்றன. ஜவ்வாது மலையின் அடிவாரத்திலுள்ள செண்பகத்தோப்பு அணையிலிருந்து உருவாகும் நாக நதி எனும் துணை ஆறும் அமிர்தி அருகில் வரும் ஆறும் ஆரணி அருகே இணைந்து கமண்டல நாக நதியாகி வாழைப்பந்தல் அருகில் இணைகிறது. இங்கிருந்து சுமார் ஒரு கிலோ மீட்டர் அகலத்தில் செய்யாறு ஆறாக வடக்குக் கிழக்காக ஓடி காஞ்சிபுரத்தை அடுத்த பழையசீவராம் எனும் ஊரில் பாலாறுடன் இணைந்து வங்காள விரிகுடா கடலில் கலக்கிறது.\n\nதிருவண்ணாமலை மாவட்டத்தின் முழு நீளத்திற்கும் ஓடும் செய்யாறு ஆறு மாவட்டத்தின் வேளாண் பாசனத்திற்கும் குடிநீர்த் தேவைக்கும் முக்கிய ஆதாரமாகும். செய்யாறு மற்றும் அதன் துணை ஆறுகளின் கரைகளில் திருவண்ணாமலை மாவட்டத்தின் முக்கிய நகரங்களான போளூர், ஆரணி மற்றும் செய்யாறு அமைந்துள்ளன. செய்யாறு நகரின் ஊடே பாய்வதால் இந்த ஆறு இப்பெயர் பெற்றதா அல்லது இந்த ஆறு பாய்வதால் இந்த நகரம் இப்பெயர் பெற்றதா என்பது கேள்வியே. செய்யாறு நகரில் இந்த ஆற்றின் கரையில் திருஞானசம்பந்தரால் பாடல் பெற்ற ஆயிரம் ஆண்டு பழமை வாய்ந்த செய்யாறு வேதபுரீஸ்வரர் கோயில் அமைந்துள்ளது. சேயாறு (சேய்+ஆறு) என்பது காலப்போக்கில் திரிந்தும் செய்யாறு என பெயர்ப்பெற்றதாகவும் தகவல்கள் உள்ளன. \n"}
{"id": "194714", "url": "https://ta.wikipedia.org/wiki?curid=194714", "title": "வேப்பேரி (விழுப்புரம் மாவட்டம்)", "text": "வேப்பேரி (விழுப்புரம் மாவட்டம்)\n\nவேப்பேரி இந்தியாவின் தமிழ்நாட்டில் விழுப்புரம் மாவட்டம் திண்டிவனம் வட்டத்துக்குட்பட்ட ஒரு வருவாய் கிராமம் ஆகும்.\n"}
{"id": "194716", "url": "https://ta.wikipedia.org/wiki?curid=194716", "title": "ஏற்காடு சட்டமன்ற இடைத்தேர்தல் 2013", "text": "ஏற்காடு சட்டமன்ற இடைத்தேர்தல் 2013\n\nசேலம் மாவட்டத்தைச் சேர்ந்த சட்டமன்ற தொகுதி ஏற்காடு. மலைவாழ் மக்களுக்காக ஒதுக்கப்பட்டுள்ள இந்த தொகுதியில், 2011 தேர்தலில், அதிமுக சார்பில் போட்டியிட்ட சி. பெருமாள் வெற்றி பெற்றார். இந்நிலையில், ஜூலை 18ம் தேதி, திடீர் மாரடைப்பு காரணமாக, பெருமாள் மரணம் அடைந்தார். காலியான ஏற்காடு தொகுதிக்கு, இடைத் தேர்தல் நடத்த முடிவு செய்யப்பட்டு அக்டோபர் 6 அன்று அறிவிக்கப்பட்டது. டிசம்பர் 14 அன்று இடைத்தேர்தல் நடைபெறும் என தேர்தல் ஆணையம் அறிவித்தது.\nஇடைத்தேர்தல் தேதி அறிவிக்கப்பட்டதை தொடர்ந்து, தேர்தல் நன்னடத்தை விதிகள் உடனடியாக அமலுக்கு வந்துள்ளதாக சேலம் மாவட்ட ஆட்சியர் க.மகரபூஷணம் அறிவித்தார்.\n\nSection::::நடைமுறை.\nஏற்காடுத் தொகுதியில், நவம்பர் 9ம் தேதி, வேட்பு மனு தாக்கல் துவங்குகிறது. தேர்தலில் போட்டியிட விரும்புவோர், நவம்பர் 16ம் தேதி வரை மனு தாக்கல் செய்யலாம். வேட்பு மனுக்கள், நவம்பர் 18ம் தேதி பரிசீலனை செய்யப்பட்டு, இறுதி வேட்பாளர் பட்டியல் நவம்பர் 20ம் தேதி அன்று மாலை வெளியிடப்படும். ஓட்டுப்பதிவு டிசம்பர் 4ம் தேதி நடைபெறும். பதிவான ஓட்டுகள் டிசம்பர் 8ம் தேதி எண்ணப்படும்.\n\nSection::::போட்டி.\nகடந்த 2011 சட்டசபை தேர்தலில், அ.தி.மு.க., கூட்டணியில், தே.மு.தி.க., இருந்தது. இப்போது, இரு கட்சிகளும் எதிரும் புதிருமாக திசை மாறியுள்ளன. ஏற்காடு இடைத் தேர்தலில் எதிர்கட்சியான தேமுதிக போட்டியிடவில்லை. ஆளும் கட்சியான அ.தி.மு.க., இந்த தொகுதியை தக்க வைக்க ஏற்கனவே நடவடிக்கைகளில் இறங்கி விட்டது. அதிமுக, மதிமுக, நாம் தமிழர் இயக்கம் ஆகிய கட்சிகளைத் தவிர்த்து எல்லா கட்சிகளுக்கும் கடிதம் எழுதி ஆதரவு கோரியது. மற்றொரு பிரதான கட்சியான தி.மு.க., இந்த தேர்தலில் போட்டியிடுமா என்ற எதிர்பார்ப்பு ஏற்பட்டது.\n\nதி.மு.க., சார்பில் போட்டியிடுவது என முடிவு செய்யப்பட்டு தி.மு.க., வேட்பாளருக்கு ஆதரவு கேட்டு அக்கட்சித் தலைவர் கருணாநிதி அனைத்து எதிர்க்கட்சித் தலைவர்களுக்கும் கடிதம் எழுதினார். \nஇந்தக் கடிதம் தமிழகச் சட்டப் பேரவை எதிர்க் கட்சித் தலைவரும், தேமுதிக. நிறுவனருமான விஜயகாந்த், தமிழ்நாடு காங்கிரசு கட்சித் தலைவர் ஞானதேசிகன், பாஜக தமிழகத் தலைவர் பொன். ராதாகிருஷ்ணன், மார்க்சிஸ்ட் இந்திய பொதுவுடமைக் கட்சியின் தமிழ் மாநிலச் செயலாளர் ஜி. ராமகிருஷ்ணன், இந்தியப் பொதுவுடமைக் கட்சியின் தமிழ் மாநிலச் செயலாளர் தா. பாண்டியன், பாமக நிறுவனர் மருத்துவர் ராமதாஸ், திராவிடர் கழகத் தலைவர், கி. வீரமணி, விடுதலைச் சிறுத்தைகள் கட்சியின் தலைவர், தொல்.திருமாவளவன், புதிய தமிழகம் கட்சியின் நிறுவனர் மருத்துவர் கிருஷ்ணசாமி, மனிதநேய மக்கள் கட்சியின் தலைவர் ஜவாஹிருல்லா, திராவிடர் இயக்கத் தமிழர் பேரவையின் தலைவர் சுப. வீரபாண்டியன், எம்.ஜி.ஆர். கழகத்தின் தலைவர் இராம. வீரப்பன், ஆகியோருக்கு அனுப்பப்பட்டது. எனினும் எந்தவொரு கட்சியும் ஏற்றுக் கொள்ளாததால் திமுகவின் தனி வேட்பாளராக வெ. மாறன் அறிவிக்கப்பட்டுள்ளார்\nமாறனை எதிர்த்து அ.தி.மு.க சார்பில் பெ. சரோஜா போட்டியிடுகிறார். இதனை அக்கட்சியின் பொதுச் செயலாளரும், முதல்வருமான ஜெயலலிதா அறிவித்துள்ளார். அ.தி.மு.க. வேட்பாளராக அறிவிக்கப்பட்டுள்ள சரோஜா, மறைந்த ஏற்காடு சட்டமன்ற உறுப்பினர் பெருமாளின் மனைவி ஆவார். \n\nSection::::விதி மீறல்.\nதமிழக முதல்வர் செயலலிதா ஏற்காட்டில் பரப்புரையின் போது தேர்தல் நடத்தை விதிகளை மீறி புதிய திட்டங்களை அறிவித்ததாக திமுக இந்தியத் தேர்தல் ஆணையத்தில் குற்றம் சாட்டியது. செயலலிதா தான் தேர்தல் நடத்தை விதிகளை மீறவில்லை என்ற மறுப்பை ஏற்றுக்கொள்ள இந்தியத் தேர்தல் ஆணையம் மறுத்துவிட்டது \n\nSection::::வாக்குப்பதிவு.\nடிசம்பர் 4 2013 அன்று ஏற்காட்டில் நடந்த இடைத்தேர்தலில், இடைத்தேர்தல் ஓட்டுப்பதிவில் இதுவரை இருந்த சாதனை, ஏற்காட்டில் முறியடிக்கப்பட்டது மொத்த வாக்காளர்களில் 90 சதவீதம் பேர் ஓட்டு போட்டு புது வரலாற்றைப் படைத்தனர்.\nSection::::தேர்தல் முடிவுகள்.\nஏற்காடு சட்டப்பேரவைத் தொகுதிக்கு நடைபெற்ற இடைத் தேர்தலில் அதிமுக வேட்பாளர் பெ.சரோஜா தன்னை எதிர்த்துப் போட்டியிட்ட திமுக வேட்பாளர் வெ.மாறனைக் காட்டிலும் 78,116 வாக்குகள் அதிகம் பெற்று அமோக வெற்றி பெற்றார்.\n"}
{"id": "194742", "url": "https://ta.wikipedia.org/wiki?curid=194742", "title": "டம்பாச்சாரி விலாசம்", "text": "டம்பாச்சாரி விலாசம்\n\nடம்பாச்சாரி விலாசம் 1872 இல் எழுதப்பட்ட ஒரு தமிழ் நாடக நூல். விலாசம் என்னும் சிற்றிலக்கிய வகையைச் சேர்ந்த இந்நூலை இயற்றியவர் காசி விசுவநாத முதலியார்.\n\nபுராண கதைகளைத் தவிர்த்து சமகாலத்தவரது வாழ்க்கைக் கதைகளை அடிப்படையாகக் கொண்டு நாடகமியற்றும் பாணி பத்தொன்பதாம் நூற்றாண்டின் இரண்டாம் பகுதியில் பரவலானது. அவ்வாறு விசுவநாத முதலியார் தன் காலத்தில் வாழ்ந்த ஒரு டம்பாச்சாரியின் கதையை அடிப்படையாகக் கொண்டு டம்பாச்சாரி விலாசத்தை எழுதினார். இசை நாடகமாகப் படைக்கப்பட்ட இந்நூலில் களம், அரங்கம் போன்ற மரபுகள் எதுவும் இல்லை; ஒரே மூச்சில் கதை சொல்லப்படுகிறது. கண்ணகியின் கதையை ஒத்த இதன் கதை கட்டியங்காரன் ஒருவன் கூறுவது போல அமைந்துள்ளது. பணக்காரன் ஒருவன் தாசி வீட்டுக்குச் சென்று தன் செல்வத்தை இழந்து பின் மனம் திருந்தி வாழ்வதே இதன் கதை.\n\n"}
{"id": "194743", "url": "https://ta.wikipedia.org/wiki?curid=194743", "title": "தேனி மாவட்டத்தில் பழங்கால எழுத்துக்கள்", "text": "தேனி மாவட்டத்தில் பழங்கால எழுத்துக்கள்\n\nதேனி மாவட்டம் கெங்குவார்பட்டியில் உள்ள ஞானம்மாள் கோவில் சோழ மன்னனால் கட்டப்பட்ட கோயில் ஆகும். மருதநாயகம் என்ற கான்சாகிபு கொடைக்கானல் சாலையை வடிவமைத்த பகுதியான அம்சாபுரம் இப்பகுதியில்தான் உள்ளது. இக்கோயிலில் பழமையான தமிழ் பிராமி கல்வெட்டுகள் உள்ளன.\n\nபாண்டிய மன்னராலும் பராமரிக்கப்பட்டு நிலங்கள் தானமாக அளிக்கப்பட்ட திருக்கோயில். போதிய பராமரிப்பில்லாததால் இத்திருக்கோயிலின் கல்வெட்டுகள் அழிய ஆரம்பித்தன. பல கல்வெட்டுகள் அழிக்கப்பட்டும் விட்டன. சமூக விரோதிகளால் சிதைக்கப்படும் திருக்கோயிலாக ஞானம்மாள் கோவில் உள்ளது. \n\nதேனிமாவட்டம், பெரியகுளம் ஒன்றியத்தில் உள்ள குள்ளப்புரத்தில் அருள்மிகு உத்தண்ட சவுந்திரராஜ பெருமாள் கோவில் உள்ளது. இக்கோவிலில் 1000 ஆண்டுகளுக்கு முன்னர் கட்டப்பட்டதாக அறியப்படுகிறது. இக்கோவிலில் பழமையான பிராமி எழுத்துக்களும், வட்ட வடிவ எழுத்துக்களும் காணப்படுகின்றன.\n\nSection::::இந்தியாவின் மிகப்பழைமையான நடுகற்கள்.\nதேனி மாவட்டம், ஆண்டிபட்டி ஒன்றியத்தில் உள்ள புலிமான்கோம்பையில் ஒரு குறிப்பிட்ட சமூகத்தைச்சேர்ந்தவர்கள் இறந்த உடன் புதைப்பது வழக்கம். புதைத்த பகுதியின்மேல் நடுகற்களை ஊன்றுவார்கள். அந்த நடுகற்களில் ஏராளமான தமிழ் எழுத்துக்கள் உள்ளன.\nஇவை பொ.ஆ.மு 3ஆம் நூற்றாண்டிற்கும் முற்பட்டவை.இவை இந்தியாவின் மிகப்பழைமையான நடுகற்களாக அறியப்படுகின்றன.\n\n"}
{"id": "194757", "url": "https://ta.wikipedia.org/wiki?curid=194757", "title": "தமிழ்ச் செல்வம் (நூல்)", "text": "தமிழ்ச் செல்வம் (நூல்)\n\nதமிழ்ச் செல்வம் கி. ஆ.பெ.விசுவநாதம் பிள்ளையால் எழுதப்பெற்ற நூலாகும். ப. சம்பந்த முதலியார் இந்நூலுக்கு முன்னூரை எழுதியுள்ளார். பாரி நிலையத்தார் பதிப்புரை எழுதியுள்ளனர். \n\n"}
{"id": "194759", "url": "https://ta.wikipedia.org/wiki?curid=194759", "title": "எனது நண்பர்கள் (நூல்)", "text": "எனது நண்பர்கள் (நூல்)\n\nஎனது நண்பர்கள் கி.ஆ.பெ.விசுவநாதம் பிள்ளை அவர்களால் எழுதப்பெற்ற நூலாகும். உயர்நீதிமன்ற நீதிபதி பு ரா கோகுலகிருஷ்ணன் அவர்களால் முன்னுரை எழுதப்பெற்றுள்ளது. \n\n"}
{"id": "194760", "url": "https://ta.wikipedia.org/wiki?curid=194760", "title": "பரணித் திருநாள் லட்சுமி பாய்", "text": "பரணித் திருநாள் லட்சுமி பாய்\n\nபேரரசி பரணித் திருநாள் லட்சுமி பாய் (1848–1901) என்பவர் ஆற்றிங்கல் அரசி ஆவார். (1857-1901). கேரள காளிதாசன் என்று அறியப்பட்ட சங்ஙனாசேரி லட்சுமீபுரம் கொட்டாரத்தில் கேரளவர்மா வலிய கோயித்தம்புரான் இவரது துணைவர் ஆவார்.\n\nSection::::வாழ்க்கைக் குறிப்பு.\nமாவேலிக்கரை உற்சவ மடம் கொட்டாரத்தில் பரணி திருநாளின் மூத்த மகளாக 1848 அன்று பிறந்தார். \n"}
{"id": "194761", "url": "https://ta.wikipedia.org/wiki?curid=194761", "title": "அலெக்சாந்திரியா நகர அத்தனாசியார்", "text": "அலெக்சாந்திரியா நகர அத்தனாசியார்\n\nஅலெக்சாந்திரியா நகர அத்தனாசியார்() (பி. சுமார். 296-298 – இ. 2 மே 373), அல்லது அலெக்சாந்திரியா நகரின் முதலாம் அத்தனாசியார் அல்லது புனித பெரிய அத்தனாசியார் என்பவர் 8 ஜூன் 328 முதல் 2 மே 373வரை மொத்தம் 45 ஆண்டுகள் அலெக்சாந்திரியா நகரின் 20ஆம் ஆயராக இருந்தவர் ஆவார். இவரின் பணிக்காலத்தில் மொத்தம் 17 ஆண்டுகள் நான்கு வெவ்வேறு உரோமை அரசர்களால் ஐந்து முறை நாடு கடத்தப்பட்டார். இவர் ஒரு சிறந்த இறையியலாளரும், திருச்சபைத் தந்தையர்களுல் ஒருவரும், ஆரியனிய தப்பரைக்கெதிரான திரித்துவம் குறித்த வாதவல்லுநரும், நான்காம் நூற்றாண்டின் குறிப்பிடத்தக்க எகிப்திய தலைவரும் ஆவார்.\n\nஅத்தனாசியார் கிழக்கின் நான்கு மிகப்பெரும் திருச்சபையின் மறைவல்லுநர்களுல் ஒருவராக கத்தோலிக்க திருச்சபையினால் மதிக்கப்படுகின்றார். கிழக்கு மரபுவழி திருச்சபையில் இவர் மரபின் தந்தை (\"Father of Orthodoxy\") என புகழப்படுகின்றார். சீர்திருத்தத் திருச்சபையினர் பலரும் இவரை விவிலியத் திருமுறையின் தந்தை என புகழ்ந்துள்ளனர். மேற்கத்திய கிறித்தவத்தில் இவரின் விழா நாள் 2 மே ஆகும், கிழக்கத்திய கிறித்தவத்தில் 18 ஜனவரி ஆகும்.\n"}
{"id": "194764", "url": "https://ta.wikipedia.org/wiki?curid=194764", "title": "அம்ருதா தொலைக்காட்சி", "text": "அம்ருதா தொலைக்காட்சி\n\nஅம்ருதா தொலைக்காட்சி என்பது மலையாளத்தில் வெளியாகும் தொலைக்காட்சி சானல் அமிர்தானந்தமயி மடத்தின் கீழ் நிர்வகிக்கப்படுகிறது. 2005 ஆம் ஆண்டில் தொடங்கப்பட்டது. இதன் தலைமையகம் திருவனந்தபுரத்தில் உள்ளது.\n"}
{"id": "194765", "url": "https://ta.wikipedia.org/wiki?curid=194765", "title": "ஏஷ்யாநெட்", "text": "ஏஷ்யாநெட்\n\nஏஷ்யாநெட் என்பது மலையாளத்தில் வெளியாகும் தொலைக்காட்சி சேனல். . 1993 ல் தொடங்கப்பட்டது. மலையாளத்தில் ஏஷ்யாநெட், \"ஏஷ்யாநெட் நியூஸ்‌\", \"ஏஷ்யாநெட் பிளஸ்| ஏஷ்யாநெட் பிளஸ்‌\", \"ஏஷ்யாநெட் மிடில் ஈஸ்ட்\", \"ஏஷ்யாநெட் மூவீஸ் ஆகியவையும்\", \"கன்னடத்தில் ஏஷ்யாநெட் சுவர்ணா\", \"சுவர்ணா நியூஸ் ஆகியவையும்\", தெலுங்கில் சிதாரா என்னும் தொலைக்காட்சிகளும் வெளியாகின்றன. இதன் தலைமையகம் திருவனந்தபுரத்தில் உள்ளது. \n\n\n\n"}
{"id": "194770", "url": "https://ta.wikipedia.org/wiki?curid=194770", "title": "திருத்தந்தை ஏட்ரியன்", "text": "திருத்தந்தை ஏட்ரியன்\n\nஏட்ரியன் அல்லது ஹேட்ரியன் என்பது திருத்தந்தையின் ஆட்சிப் பெயராகும். இதுவரை 6 திருத்தந்தையர்கள் இப்பெயரில் திருத்தந்தையாக ஆட்சி செய்தனர்.\n\n"}
{"id": "194772", "url": "https://ta.wikipedia.org/wiki?curid=194772", "title": "சூர்யா தொலைக்காட்சி", "text": "சூர்யா தொலைக்காட்சி\n\nசூர்யா தொலைக்காட்சி (\"Surya TV\") கலாநிதி மாறன் உரிமையில் இயங்கும் மலையாளத் தொலைக்காட்சி சேனல். சன் நெட்வொர்க் குழுமத்தினைச் சேர்ந்தது. 24 மணி நேரமும் திரைப்படங்களை வெளியிடும் கிரண் தொலைக்காட்சி, குழந்தைகளுக்கான கொச்சு தொலைக்காட்சி ஆகியனவும் இக்குழுமத்தைச் சேர்ந்தன. \nசன் டைரக்ட்டில் மட்டும் இயக்கப்படும் சூர்யா ஆக்சன், சிரித்திரா என்னும் தொலைக்காட்சி சேனல்களும் உண்டு. 1998 அக்டோபர் 7- ஆம் நாள் இந்த சேனல் தொடங்கப்பட்டது. 2001 ஆம் ஆண்டில் மிகச் சிறந்த மலையாளம் சேனலில் இந்தியத் தொலைக்காட்சிச் சேனலுக்கான விருதினைப் பெற்றது. .\n\n"}
{"id": "194775", "url": "https://ta.wikipedia.org/wiki?curid=194775", "title": "தீயாட்டு", "text": "தீயாட்டு\n\nகேரளக் கலைகளில் தீயாட்டும் ஒன்று. இது பல்விதங்களில் நிகழ்த்தப்படுவதுண்டு. தீயாட்டின் போது குறைந்தது மூன்று பேர் நிகழ்த்த வேண்டும். முற்றத்தில் குலைவாழை நடுவர். பத்ரகாளியின் வடிவம் வெவ்வேறு வண்ணங்களில் தோன்றும். சங்கத்தின் முதன்மை குரு இவ்வேடம் ஏற்பார். விருப்ப தெய்வத்தின் வழிபாடு துடங்கும். மேளங்களை இசைத்துப் பாடுவர்.\n"}
{"id": "194778", "url": "https://ta.wikipedia.org/wiki?curid=194778", "title": "சர்ப்பப்பாட்டு", "text": "சர்ப்பப்பாட்டு\n\nநாகப்பாட்டு அல்லது சர்ப்பப் பாட்டு என்பது கேரளத்தின் பாரம்பரிய கலை வடிவம். புள்ளுவர் என்னும் சமுதாயத்தவர் நாகப் பாட்டை நடத்தி வருகின்றனர். நாக ஆராதனை நடத்தி வாழும்படி பிரம்மாவினால் வரம் கொடுக்கப்பட்டோர், புள்ளுவர் என்று கூறுகின்றனர். நாகக் கோயில்களிலும் சர்ப்பக்காவுகளிலும், வீட்டுமுற்றத்தும் இது நிகழ்த்தப்படும். புள்ளோர்க்குடம், வீணை, இலத்தாளம் ஆகிய கருவிகளை பயன்படுத்தி, நாகப் பாடல்களை பாடி ஆராதிப்பர். .\n\nSection::::நிகழ்த்தும் முறை.\nகுருத்தோலை கொண்டு அலங்கரித்த மணிப்பந்தலில் நாகப்பாட்டு நடத்தப்படும். நான்கு புறங்களிலும், தூக்குவிளக்கும் மற்று விளக்குகளும் ஏற்றிவைத்து நிகழ்வைத் தொடங்குவர். அரிசி மாவு, மஞ்சள் பொடி, மஞ்சளும் சுண்ணாம்பும் சேர்த்துண்டாக்கிய பொடி, உமிக்கரி, மஞ்சாடி இலைகளை பொடியாக்கிய பச்சைப்பொடி ஆகிய இவை ஐந்து வண்ணப் பொடிகளை பயன்படுத்துவர். நாகங்களையும் தேவிகளையும் வாழ்த்திப் பாடுவர்.\n"}
{"id": "194781", "url": "https://ta.wikipedia.org/wiki?curid=194781", "title": "ஹைத்ரஸ்", "text": "ஹைத்ரஸ்\n\nஹைத்ரஸ் (Hydrus) என்பது நீண்ட தென்துருவ வான்வெளியில் உள்ள ஒரு சிறிய விண்மீன் குழாம் ஆகும். உரனோமெட்ரியா எனும் விண்மீன் வரைபடத்தைத் தொலைநோக்கி கொண்டு ஜோகன் பேயர் என்பவரே 1603ல் இதனை முதன்முதலில் கண்டறிந்தார். நிக்கோலஸ் லூயிஸ் டி லகாய்லே என்ற பிரான்சிய விரிவாளர் மற்றும் வானியல் வல்லுநர் இதன் ஒளிர்ந்த விண்மீன்களையும், பேயரின் பெயர்களையும் 1756ல் விவரித்தார்.\n"}
{"id": "194782", "url": "https://ta.wikipedia.org/wiki?curid=194782", "title": "இலத்தாளம்", "text": "இலத்தாளம்\n\nஇலத்தாளம் என்பது கேரளத்தில் பயன்படுத்தப்படும் இசைக்கருவிகளுள் ஒன்று. இதனை \"அதவா\" என்றும் \"கைமணி\" என்றும் அழைப்பர். . பதினெட்டு வாத்தியங்களில் ஒன்றான இலத்தாளம், செண்ட, மத்தளம், திமில ஆகியவற்றிற்கு ஒப்பானது. இது இரண்டு கிலோ பாரம் உடையது. இலத்தாளத்தின் சிறிய வடிவம் மார்க்கங்களி போன்ற கலைகளில் பயன்படுத்தப்படும்.\n\nஇலத்தாளத்தின் நடுவிலுள்ள குழியில் சரடு கோர்த்த வளையங்கள் சரடில் இணைக்கப்பட்டிருக்கும். இரண்டு இலத்தாளங்களுடைய சரடுகள் கைக்கொண்டு இசை கூட்டி, தாளம் உண்டாக்குவர்.\n\n"}
{"id": "194783", "url": "https://ta.wikipedia.org/wiki?curid=194783", "title": "மார்க்கங்களி", "text": "மார்க்கங்களி\n\nகேரளத்தில் கிறித்தவர் நிகழ்த்தும் கலைகளில் மார்க்கங்களியும் ஒன்று. கி. பி. 52-ல் கேரளத்திற்கு வந்ததாகக் கருதப்படும் தோமா ஸ்லீஹாவின் வரலாற்றை நினைவுகூர்ந்து பாடப்படும் பாடலை மார்க்கங்களிப்பாட்டு என்பர். முன்னர், ஆண்கள் மட்டுமே நிகழ்த்தி வந்த இக்கலையினில் பெண்களும் பங்கெடுக்கின்றனர். பள்ளிகளிலும், கலைப்பள்ளிகளிலும், கிறித்தவ பெண்குழந்தைகள் இதை நிகழ்த்துகின்றனர்.\n\nSection::::முறை.\nபன்னிரண்டு பேர் இதில் பங்கெடுப்பர். திரிவிளக்கினை சுற்றி நின்று கைகொட்டிப் பாடுவர். விளக்கு இயேசு கிறித்துவையும், பன்னிரண்டு பேர் கிறித்துவின் சீடர்களையும் குறிக்கிறது. \n"}
{"id": "194786", "url": "https://ta.wikipedia.org/wiki?curid=194786", "title": "வழிபிழச்ச சந்ததி", "text": "வழிபிழச்ச சந்ததி\n\nவழிபிழச்ச சந்ததி என்பது 1968 மே 17 ஆம் நாள் கேரளத்தில் வெளியான மலையாளத் திரைப்படம்.\n\n\n"}
{"id": "194787", "url": "https://ta.wikipedia.org/wiki?curid=194787", "title": "உரனோமெட்ரியா", "text": "உரனோமெட்ரியா\n\nஉரனோமெட்ரியா (uranometria) என்பது ஜோகன் பேயர் என்பவரால் வெளியிடப்பட்ட விண்மீன் வரைபடத்தின் சுருக்கப்பெயர் ஆகும். 1603ல் செருமனியின் ஆக்ஸ்பர்கில் கிரிஷ்டோபோரஸ் மான்கஸ் மூலம் அச்சிடப்பட்ட அந்த விண்மீன் வரைபடத்தின் முழுப் பெயர்: \"Uranometria : omnium asterismorum continens schemata, nova methodo delineata, aereis laminis expressa\" என்பதாகும். இதன் பொருள் \"உரனோமெட்ரியா:புதிய முறையில் வரைந்து செப்பு தகடினால் எழுதப்பட்ட அனைத்து விண்மீன் குழாங்களின் படம்\" என்பதாகும்.\n"}
{"id": "194788", "url": "https://ta.wikipedia.org/wiki?curid=194788", "title": "மேற்கத்திய கிறித்தவம்", "text": "மேற்கத்திய கிறித்தவம்\n\nமேற்கத்திய கிறித்தவம் அல்லது மேற்கு கிறித்தவம் என்பது கத்தோலிக்க திருச்சபையின் இலத்தீன் வழிபாட்டு முறைபிரிவுகளையும் வரலாற்றில் அதிலிருந்து பிரிந்து சென்ற பிற சபைகளான ஆங்கிலிக்க ஒன்றியம், லூதரனியம், மெதடிசம் மற்றும் பிற சீர்திருத்தத் திருச்சபை மரபுகளையும் குறிக்கும். இப்பதம் கிழக்கத்திய கிறித்தவத்திலிருந்து இவற்றை பிரித்துக்காட்ட பயன்படுத்தப்படுகின்றது. \n\nமேற்கத்திய கிறித்துவம் மேற்கு, வடக்கு, மத்திய, தெற்கு மற்றும் கிழக்கு ஐரோப்பாவின் சிலப்பகுதிகள், பண்டைய வட ஆப்பிரிக்கா, தென் ஆப்பிரிக்கா, ஆஸ்திரேலியா மற்றும் மேற்கு அரைக்கோளம் ஆகிய பகுதிகளில் வளர்ந்து ஆதிக்கம் செலுத்துவதாக இருந்து வந்தது. 16 ஆம் நூற்றாண்டு முதல் வரலாற்று கண்ணோட்டத்தில் காணும் போது, 'மேற்கத்திய கிறித்துவம்' என்பது கத்தோலிக்க திருச்சபை மற்றும் சீர்திருத்தத் திருச்சபையின் கூட்டாகவே பார்கப்படுகின்றது. இது ஒரு தனி கிறித்தவ உட்பிரிவு அல்ல. மாறாக இவை இரண்டுக்கும் இடையே உள்ள சடங்குகள், கோட்பாட்டு, வரலாற்று மற்றும் அரசியல் ஒற்றுமையின் வெளிப்பாடாகவே இப்பதம் பயன்படுகின்றது.\n\nஇன்று, மேற்கு மற்றும் கிழக்கு கிறித்துவத்துகிடையேயான புவியியல் எல்லைகள், குறிப்பாக மறைபணியாளர்களின் பரவலுக்குப்பின், கிட்டத்தட்ட இல்லாமல் போய்விட்டது.\n"}
{"id": "194790", "url": "https://ta.wikipedia.org/wiki?curid=194790", "title": "நியாடாக் அகதிகள் முகாம்", "text": "நியாடாக் அகதிகள் முகாம்\n\nநியாடாக் அகதிகள் முகாம் (\"Niatak refugee camp\") ஈரானில் அமைந்துள்ளது. இது ஈரானின் தென்கிழக்கு மாகாணமான சிச்தான் மற்றும் பலுசிஸ்த்தான் மாகாணப் பகுதியில் இருக்கிறது. ஈரானின் சாகிதன் நகருக்கு அருகில் ஆப்கானித்தான் நாட்டின் எல்லையில் இந்த அகதிகள் முகாம் அமைந்துள்ளது. 1998 ஆம் ஆண்டின் ஆவணங்களின் படி இம்முகாமில் 7,000 பேர் இருந்ததாகக் குறிப்பிடப்பட்டுள்ளது. 2001 ஆம் ஆண்டின் ஆவணங்கள் 5,000 பேர் இந்த முகாமில் இருப்பதாகக் கூறுகிறது.\nஆப்கான் இனக்குழுக்களுக்கு இடையேயான சச்சரவுகள் இந்த அகதிகள் முகாமிலும் தொடர்வதாக பத்திரிகையாளர் குறிப்பு ஒன்று குறிப்பிடுகிறது. குறிப்பாக பச்தூன் மற்றும் கசாரா குழுக்களுக்கிடையே பிரச்சனைகள் இருப்பதைக் குறிப்பிடுகிறது. இந்த அகதிகள் முகாம் இரானிய திரைப்பட இயக்குனர் மஹ்சன் மக்மல்பஃப் 2001 ஆம் ஆண்டில் இயக்கிய கந்தகார் திரைப்படத்தில் இடம் பெற்றுள்ளது.\n"}
{"id": "194792", "url": "https://ta.wikipedia.org/wiki?curid=194792", "title": "பய்யனூர் முரளி", "text": "பய்யனூர் முரளி\n\nபய்யனூர் முரளி என்பவர் ஒரு மலையாள நாடக நடிகரும், இயக்குனரும் ஆவார். இவர் நூற்றுக்கும் அதிகமான நாடகங்களில் நடித்துள்ளார்.\n\nSection::::வாழ்க்கைக்குறிப்பு.\nகண்ணூர் மாவட்டத்தில் பய்யன்னூர்க்கு அருகில் உள்ள அன்னூரில் பிறந்தார். சகாவ்‌, பழஸ்ஸி ராஜா உட்பட்ட நாடகங்களில் முதன்மை வேடங்களில் நடித்துள்ளார். \n2002-ல் எர்ணாகுளத்தில் கலாசேதன என்னும் நாடகக்குழுவைத் தொடங்கினார். அமதன், சிநேககாயகன், ஆராதகன், நன்மனிறஞ்சவன், விஸ்வனாயகன் உட்பட்ட நாடகங்களை இக்குழுவினர் நடித்தனர். பத்மஸ்ரீ அம்பாட்டு கேசவன் என்னும் நாடகத்தில் அம்பாட்டு கோவிந்தமேனோன் என்னும் முதன்மை கதாபாத்திரத்தில் நடித்தார். இதனை இயக்கி, தயாரித்தவரும் இவரே.\n\n2013-ல் வெளியான 3ஜி என்னும் மலையாளத் திரைப்படத்தில் அமைச்சர் வேடத்தில் நடித்தார்.\n\nSection::::விருதுகள்.\nநான்கு முறை கேரள மாநில விருதுகளைப் பெற்றுள்ளார். கண்ணூர் சங்கசேதனையின் உணர்த்துபாட்டு என்னும் நாடகத்திற்காகவும் விருது கிடைத்தது\n\nதேவஸ்‌பந்தனம் என்னும் நாடகத்தினை இயக்கியதற்காக 2002-ல் மிகச் சிறந்த இயக்குனருக்கான விருது கிடைத்தது. 2003-ல் சகுனி என்னும் நாடகத்தினை இயக்கியதற்காகவும் 2004-ல் சிநேககாயகன் என்னும் நாடகத்தினை இயக்கியதற்காகவும் விருதுகள் கிடைத்தன.\n\n160-ற்கும் அதிகமான விருதுகளைப் பெற்றுள்ளார். திக்குறிசி பௌண்டேஷன், அச்சன்குஞ்சு விருது, சங்ஙனாசேரி நடராஜன் விருது முதலியனவும் பெற்றுள்ளார்.\n"}
{"id": "194793", "url": "https://ta.wikipedia.org/wiki?curid=194793", "title": "கந்தகார் (திரைப்படம்)", "text": "கந்தகார் (திரைப்படம்)\n\nகந்தகார் (\"Kandahar\") என்பது ஈரானியத் திரைப்படம் ஆகும். ஆப்கானித்தான் நாட்டில் தாலிபான்கள் ஆட்சியில் இருந்த போது எடுக்கப்பட்டது. மஹ்சன் மக்மல்பஃப் இத்திரைப்படத்தை இயக்கினார். இத்திரைப்படத்தின் பெர்சிய மொழித் தலைப்பு \"சேபர்-இ-கந்தகார்\" என இருந்தது. இதன் பொருள் கந்தகாரை நோக்கிப் பயணம் என்பதாகும். மற்றொரு பொருள் நிலவுக்குப் பின்னால் சூரியன் என்பதாகும். இத்திரைப்படம் ஈரானில் திரையிடப்பட்டது குறிப்பாக நியாடாக் அகதிகள் முகாமில் திரையிடப்பட்டது., ஏனெனில் இந்த அகதிகள் முகாமும் இத்திரைப்படத்தில் இடம் பெற்றிருந்தது. ஆப்கானிசுத்தானிலும் இத்திரைப்படம் மறைமுகமாகத் திரையிடப்பட்டது. கனடாவில் வசிக்கும் ஆப்கான் பெண் தனது சகோதரியின் கடிதம் கிடைத்ததும் ஆப்கானுக்குத் திரும்பிவருவது தான் இத்திரைப்படத்தின் கதை. இத்திரைப்படம் 2001 ஆண்டு கான் திரைப்பட விழாவில் பங்கு பெற்றது. இயக்குனர் மஹ்சன் மக்மல்பஃப் 2001 ஆம் ஆண்டு இத்திரைப்படத்திற்காக \"பெஃட்ரிக்கோ ஃபெல்லினி\" விருதை ஐக்கிய நாடுகள் கல்வி, அறிவியல், பண்பாட்டு நிறுவனத்திடம் இருந்து பெற்றார்.\n\n\nSection::::வெளி இணைப்புகள்.\nஇணையதளம்\n"}
{"id": "194805", "url": "https://ta.wikipedia.org/wiki?curid=194805", "title": "மாறிலிச் சார்பு", "text": "மாறிலிச் சார்பு\n\nகணிதத்தில் மாறிலிச் சார்பு (\"constant function\") என்பது அனைத்து உள்ளீடுகளுக்கும் ஒரே மாறிலியை வெளியீடாகக் கொண்டுள்ள ஒரு சார்பு. எடுத்துக்காட்டாக, \"f\"(\"x\") = 4 என்று வரையறுக்கப்பட்ட சார்பு, ஒரு மாறிலிச் சார்பு. ஏனெனில் \"x\" க்குத் தரப்படும் அனைத்து மதிப்புகளுக்கும் \"f\"(\"x\") இன் மதிப்பு 4 ஆகவே இருக்கிறது. மாறிலிச் சார்பின் முறையான வரையறை:\n\nவெற்றுச் சார்பு ஒரு மாறிலிச் சார்பு என்பதை ஒரு வெறுமையான உண்மையாகக் (vacuous truth) கொள்ளலாம். ஏனென்றால் ஒரு வெற்றுக் கணத்தில் உறுப்புகள் எதுவும் கிடையாது; அதனால் அக்கணத்தின் எந்த இரு உறுப்புகளுக்கும் அவற்றின் சார்பலன்கள் வெவ்வெறானவை என்ற கூற்றுக்கே இடமில்லை.\n\nபல்லுறுப்புக்கோவைச் சார்புகளில் பூச்சியமற்ற மாறிலிச் சார்பானது, பூச்சியப் படிகொண்ட பல்லுறுப்புக்க்கோவையாக இருக்கும்.\n\nஅனைத்து உள்ளீடுகளுக்கும் சார்பலன் பூச்சியமாக (0) இருந்தால் அச்சார்பு \"முற்றொருமப் பூச்சியம்\" (\"identically zero\") எனப்படும்; இது ஒரு மாறிலிச் சார்பு.\n\n\nSection::::பண்புகள்.\nஎடுத்துக்காட்டு:\n\n\n"}
{"id": "194806", "url": "https://ta.wikipedia.org/wiki?curid=194806", "title": "கிலோஸ்டிரிடியம் பொட்டிலினம்", "text": "கிலோஸ்டிரிடியம் பொட்டிலினம்\n\nகிலோஸ்டிரிடியம் பொட்டிலினம் (Clostridium botulinum) என்பது ஒரு இனக்கீற்று ஏற்கும் ஒரு வகை பாக்டீரியா ஆகும்.\n\nஇது புதிய வகை பொட்டிலினம் நஞ்சை உருவாக்குகிறது. இந்த நஞ்சு பாதிக்கப்பட்ட நபர்களை முடக்கக்கூடிய பொட்டிலிசம் நோய் ஏற்படுகிறது. இந்த நோய்க்கு மருந்துகள் இதுவரை கண்டறியப்படவில்லை. இதனை வைத்து உயிர்ம ஆயுதமாக பயன்படுத்த வாய்ப்பு உள்ளதால், இதனை கண்டறிந்த ஆய்வாளர்கள் இதன் முழு விபரங்களை வெளியிடாமல் இரகசியமாக காத்துவருகின்றனர்.\n"}
{"id": "194810", "url": "https://ta.wikipedia.org/wiki?curid=194810", "title": "கசாரா மக்கள்", "text": "கசாரா மக்கள்\n\nகசாரா (Hazara) மக்கள் மத்திய ஆப்கானித்தான் பகுதியில் வசிக்கின்றனர். இவர்கள் பாரசீக மொழி பேசுவர். இவர்கள் சியா இசுலாமைச் சேர்ந்தவர்கள். இவர்கள் ஆப்கானித்தானின் மூன்றாவது பெரிய இனக்குழு. மொத்த மக்கட்தொகையில் 9% இவர்கள். 6,50,000 ற்கும் அதிகமான கசாரா மக்கள் பாக்கித்தானில் வசிக்கின்றனர். மேலும் 10,00,000 கசாரா இன மக்கள் ஈரானில் வசிக்கின்றனர்.\nSection::::பெயர்க்காரணம்.\n16 ஆம் நூற்றாண்டில் வாழ்ந்த முகலாய அரசர் பாபர் தனது சுயசரிதையான பாபர் நாமாவில் கசாராவைப் பற்றி குறிப்பிடுகிறார். மேற்கு காபூலித்தான் , வடக்கு கசானா மற்றும் தென்மேற்கு கோர் ஆகிய இடங்களைக் கசாராசாட் எனக் குறிப்பிடுகிறார்.\nகசாரா என்பது பாரசீக மொழியிலிருந்து வந்திருக்கலாம். இம்மொழியில் இதற்கு 1000 என்று பொருள். இந்த பாரசீக மொழி மங்கோலிய மொழியில் மிங் (ming) என்பதிலிருந்து தோன்றியிருக்கலாம். 1000 வீரர்களைக் கொண்ட படைப் பிரிவிற்கு மிங் என்ற பெயர் செங்கிஸ் கான் காலத்தில் இருந்தது. இந்த மங்கோலிய வார்த்தை தற்போது இனக்குழுவைக் குறிப்பிடுகிறது.\n\n"}
{"id": "194811", "url": "https://ta.wikipedia.org/wiki?curid=194811", "title": "பிரியதர்சனன்", "text": "பிரியதர்சனன்\n\nகேரளத்தில் முதிர்ந்த ஊடகவியலாளர்களில் ஜி. பிரியதர்சனன் ஒருவர். \n\nSection::::வாழ்க்கைக்குறிப்பு.\nஇவர் 23 சனவரி 1937 அன்று பிறந்தார். 1992 முதல் 1995 வரை எஸ். என். டி. பி யோகம் துணைத் தலைவராக இருந்தார். யோகநாதம் என்னும் மாத இதழில் நான்கு ஆண்டுகள் முதன்மை ஆசிரியராகவும் இருந்தார். .\n\n\n"}
{"id": "194817", "url": "https://ta.wikipedia.org/wiki?curid=194817", "title": "பாபர் நாமா", "text": "பாபர் நாமா\n\nபாபர் நாமா (Baburnama) என்பது முகலாய மன்னர் பாபரின் வாழ்க்கைக் குறிப்புப் புத்தகம் ஆகும். இது சகாடை மொழியில் எழுதப்பட்டது. இந்நூலுக்கு \"பாபரின் புத்தகம்\" அல்லது \"பாபரின் கடிதங்கள்\" என்றும் பொருளுண்டு. இந்நூல் பாபரின் நினைவிலிருந்து எழுதப்பட்டது. பாபரின் காலம் பொதுவருடம் 1483 லிருந்து 1530 வரை. இந்நூலுக்கு பாபர் அதிக கவனமும் சிரத்தையும் எடுத்துக் கொண்டார். வார்த்தை மற்றும் வாக்கிய அமைப்புகளுக்கு தனிப்பட்ட முறையில் கவனம் செலுத்தினார். பாரசீக மொழியில் ஆங்காங்கே சில கவிதைகளும் இப்புதகத்தில் இடம் பெறுகின்றன. பாபரின் பேரன் அக்பர் காலகட்டத்தில் இப்புத்தகம் அதன் மூல மொழியிலிருந்து பாரசீக மொழியில் முழுவதும் மொழிபெயர்க்கப்பட்டது. அப்துல் ரகீம் என்பவர் பொது வருடம் 1589 மற்றும் 1590- ஆம் ஆண்டுகளில் இதை மொழிபெயர்த்தார்.\n\nSection::::நூலைப்பற்றி.\nஇதை பாபரின் வாழ்க்கை வரலாறு எனும் அளவில் மட்டும் சுருக்கிவிட முடியாது. இயற்கை, சமூகம், அரசியல், பொருளாதாரம், வரலாறு, புவியியல் மற்றும் அவரோடு தொடர்புடையவர்கள் ஆகியவற்றைப் பற்றிய பாபரின் நினைவுகள் இப்புத்தகத்தில் அடங்கியுள்ளன.\n\nபாபர் நாமாவானது,\nஎன்ற வாக்கியத்தோடு தொடங்குகிறது. இந்நூலில் 1508 லிருந்து 1519 வரையிலான பகுதிகள் இல்லை.\n\nSection::::தமிழில்.\nஇந்நூலானது தமிழிலும் \"பாபர் நாமா\" எனும் பெயரிலேயே வெளியாகியுள்ளது. ஆர்.பி. சாரதி இந்நூலை மொழி பெயர்த்துள்ளார். மதி நிலையம் வெளியிட்டுள்ள இப்புத்தகம் 623 பக்கங்கள் கொண்டது. இத்தமிழ் மொழி பெயர்ப்பானது 2012 ஆம் ஆண்டு வெளியானது.\n\nSection::::புத்தகத்திலிருந்து.\nபுத்தகத்திலிருந்து சில ஓவியங்கள்,\n"}
{"id": "194823", "url": "https://ta.wikipedia.org/wiki?curid=194823", "title": "இயக்கத்தொகுப்பு", "text": "இயக்கத்தொகுப்பு\n\nஇயக்கத்தொகுப்பு (Mechanosynthesis) என்பது குறித்த மூலக்கூற்றின் மீது வினை மூலக்கூறுகள் சேருதற்கு இயக்க விகாரக் கருவிகளைப் பயன்படுத்தி வினைபுரியவைக்கும் ஒரு வேதித் தொகுப்பு ஆகும். இது நானோ தொழினுட்பத்தில் மிக பயனுள்ள ஒரு வேதித் தொகுப்பாகும்.\n\nஇந்த இயக்கத்தொகுப்பு மூலம் மூலக்கூற்றுக் கலவைகளை நம்மால் ஏற்படுத்த முடிகிறது.\n"}
{"id": "194824", "url": "https://ta.wikipedia.org/wiki?curid=194824", "title": "விக்கிரமகேசரி", "text": "விக்கிரமகேசரி\n\n"}
{"id": "194831", "url": "https://ta.wikipedia.org/wiki?curid=194831", "title": "சிவக்கலை", "text": "சிவக்கலை\n\nசிவக்கலைகள் என்பன சைவசமயத்தின் சிவதத்துவங்களை அறிந்துகொள்ளும் கூறாகும். சிவக்கலையும் சிவயோகமும் ஒரே தங்க நாணயத்தின் இருபக்கங்கள் எனசிவக்கலையும் சிவயோகமும் என்ற கட்டுரையில் நா செல்லப்பா கூறியுள்ளார்.\n\nSection::::வகைகள்.\nஇந்த சிவக்கலைகள் ஐந்து வகைப்படுகின்றன. \n\n\nநிவர்த்திக்கலை:\nநிவர்த்திக்கலை என்பதை நிவிருத்திக்கலை என்றும் கொள்வர். இக்கலையின் நோக்கமானது மனதில் விருத்தியாகி இயங்கும் எண்ணங்களை அகற்றுவதாகும். கற்பனையில் இறைவனை காணுதல் இயலாது என்பதால் இறையைக் காண கற்பனை அழிப்பினை செய்ய வேண்டுவதே நிவர்த்திக்கலையின் நோக்கமாகும்.\n\nபிரதிட்டாகலை:\nஇறைவனுடைய அருட்சக்தியை மனதில் பிரதிட்டை செய்து வணங்கும் கலையாகும்.\n\nவித்தியாகலை:\nவித்தியாகலை என்பது வித்தைகளை பெரும் பொருட்டு செய்யப்படும் கலையாகும். இக்கலை பூர்ண சிவக்கலையை சேராதிருக்கும் என்றும் கூறப்படுகிறது.\n\nசாந்திக்கலை:\nசாந்திக்கலை என்பது மன அமைதி வேண்டி சிவபெருமானை சரணடைதலாகும். இக்கலையில் சிவபக்தியுடன் பஞ்சாட்சர மந்திரத்தில் உள்ள சிவ எனும் இரண்டு அட்சரங்களை இடைவிடாது செபிக்கும் முறையுள்ளது.\n\nசாந்தியாதீதக்கலை:\nசிவபதத்தினை அடைய முப்பத்தாறு சிவதத்துவங்களையும், இடம் காலம் காரணம் என்ற மூன்று பரிணாமங்களையும் விட்டு விலக முயற்சி செய்வது சாந்தியதீதக் கலையாகும்.\n"}
{"id": "194833", "url": "https://ta.wikipedia.org/wiki?curid=194833", "title": "காளியூட்டு", "text": "காளியூட்டு\n\nகாளியூட்டு என்பது கும்ப மாதத்தின் மூன்றாவது வெள்ளிக்கிழமை நாளில் நடக்கும் கலை. இதை காளிநாடகம் என்றும் அழைப்பர். காளிக்கும் தாரிகனுக்கும் நிகழ்ந்த போரைக் குறித்து நிகழ்த்துவது ஆகும்.\n\nSection::::ஐதீகம்.\nகும்ப மாதத்தின் மூன்றாவது வெள்ளிக் கிழமையன்று, சார்க்கரர் கோயிலில் நடக்கும் ஒரு விழா காளியூட்டு. மக்களை வதைத்து, துன்பங்கள் ஏற்படுத்திய தாரிகனை, காளி கொன்று மக்களைக் காத்து நிற்பதை நினைவுகூர்வர்.\n\nSection::::வரலாறு.\nதிருவிதாங்கூர் பரணாதிகாரியாக இருந்த பேரரசர் மார்த்தாண்ட வர்மா, காயங்குளம் ராஜாவாக ஆன பின்பு, போருக்கு] புறப்படும் முன்பு சர்க்கரர் கோயிலில் காளியூட்டை நிகழ்த்தினார்.. அந்த யுத்தத்தில் வென்று, காயங்குளம் கூடி திருவிதாங்கூரோடு சேர்த்ததினால் ஆண்டுக்கொரு முறை நடத்தி வரும் நிகழ்வு இது.\n\nSection::::சடங்குகள்.\n'முடியுழிச்சில்' என்னும் சடங்கு நிகழ்த்தப்படும். அன்று காளி, தாரிகனை நிலத்தில் போரில் வென்றதால், அதைக் கொண்டாடும் விதத்தில், குலைவாழையும் கும்பளவும் வெட்டி நட்டுக் கொண்டாடுவர். இது கைலாயத்தில் வாழும் பரமசிவனை சென்றடைவதாக நம்புகின்றனர். இத்துடன், வெள்ளாட்டம் களி, குருத்தோலையாட்டம், நாரதன் புறப்பாடு, நாயர் புறப்பாடு, ஐராணி புறப்பாடு, கணியாரு புறப்பாடு, புலையர் புறப்பாடு, முடியுழிச்சில், நிலத்தில் போர் என்னும் ஒன்பது சடங்குகளும் நிகழ்த்தப்படுகின்றன.\n"}
{"id": "194834", "url": "https://ta.wikipedia.org/wiki?curid=194834", "title": "பருத்தி அரவை ஆலை", "text": "பருத்தி அரவை ஆலை\n\nபருத்தியிலிருந்து பஞ்சு தனியாகவும், விதை தனியாகவும் பிரித்தெடுக்கும் ஆலையினை பருத்தி அறவை ஆலை (Ginning Factory) என்கிறார்கள். இந்த ஆலை பருத்தி அதிகம் உற்பத்தி செய்யப்படும் இடங்களில் அதிகமாக அமைக்கப்பட்டிருக்கின்றன. தமிழ்நாட்டில் தேனி, இராஜபாளையம் ஆகிய ஊர்களில் இந்த ஆலைகள் பல இயங்கிக் கொண்டிருக்கின்றன.\n"}
{"id": "194838", "url": "https://ta.wikipedia.org/wiki?curid=194838", "title": "நூற்பாலை", "text": "நூற்பாலை\n\nபருத்தியிலிருந்தும் செயற்கை இழையிலிருந்தும் கிடைக்கும் பஞ்சை மூலப் பொருளாகக் கொண்டு அதை நூலாக உருவாக்கும் ஆலை நூற்பாலை எனப்படும். \n\nSection::::நூற்பாலையின் பகுதிகள்.\nநூற்பாலை கீழ்க்காணும் பகுதிகளைக் கொண்டுள்ளது.\n\n\nSection::::பஞ்சடிக்கும் அறைப் பகுதி.\nபஞ்சு அறவை ஆலையின் மூலம் பருத்தியிலிருந்து பிரித்து எடுக்கப்பட்ட பஞ்சு இங்குள்ள இயந்திரத்தின் தொடக்கப் பகுதியில் இருக்கும் நகரும் பாயில் பிரித்துக் கொட்டப்படுகிறது. மிகப் பெரிய இயந்திரமான இதன் பல்வேறு பகுதிகளில் இந்தப் பஞ்சிலிருக்கும் தூசுகள், பிற கழிவுப் பொருட்கள் நீக்கப்பட்டு பஞ்சு அனைத்தும் ஒன்றாகச் சேர்ந்து பாய் வடிவில் வெளியேறுகிறது. இதைக் குறிப்பிட்ட எடையில் ஒரு இரும்புக்கம்பியில் சுற்றித் தனியே வெளியில் எடுத்து வைக்கிறார்கள்.\n\nSection::::இழைநார் இணைப்புப் பகுதி.\nபஞ்சடிக்கும் அறையிலுள்ள இயந்திரத்தில் பாயாகச் சுருட்டப்பட்ட பஞ்சுப் பாய் இழைநார் இணைப்பு இயந்திரத்தின் பின்புறமிருக்கும் பகுதியில் பொருத்தப்படுகிறது. இந்த எந்திரத்தின் மூலம் பஞ்சுப்பாயிலிருந்து பஞ்சு இழைகளாகப் பிரிக்கப்பட்டு முன் பகுதியில் வெளியேறுகிறது. வெளியேறும் இந்த இழைகளை உருளை வடிவிலான பிளாஷ்டிக் கேனில் குறிப்பிட்ட அளவில் சுற்றப்படுகிறது.\n\nSection::::இழைநார் கீறல் பகுதி.\nஇழைநார் இணைப்பு இயந்திரத்தின் மூலம் பிரித்து எடுக்கப்பட்ட இழையினை இழைநார் கீறல் இயந்திரம் மூலம் மேலும் பிரித்துத் தேவையான அளவுகளில் பிளாஷ்டிக் கேனில் குறிப்பிட்ட அளவில் சுற்றப்படுகிறது.\n\nSection::::இரட்டை நெசவு பகுதி.\nஇழைநார் கீறல் இயந்திரத்தின் மூலம் பிரித்து எடுக்கப்பட்ட இழையிலிருந்து இரட்டை நெசவு இயந்திரத்தில் தடிமனான நூலாகப் பிரித்து அதற்கான நூற்புக்கதிரில் சுற்றப்படுகிறது.\n\nSection::::நூற்றல் பகுதி.\nஇரட்டை நெசவு இயந்திரத்தின் மூலம் நூற்புக்கதிரில் சுற்றப்பட்ட தடிமனான நூல் நூற்றல் இயந்திரத்தின் மூலம் சிறிய அளவிலான நூலாகப் பிரிக்கப்பட்டு இங்குள்ள நூற்புக் கதிரில் சுற்றப்படுகிறது.\n\nSection::::நூல் இரட்டிப்புப் பகுதி.\nநூற்றல் இயந்திரத்தின் மூலம் பிரித்தெடுக்கப்பட்ட சிறிய அளவிலான நூல் தேவைக்கேற்ப நூல் இரட்டிப்பு இயந்திரம் மூலம் இரட்டிப்பு நூலாக மாற்றம் செய்யப்படுகிறது.\n\nSection::::நூல் சுற்றுப் பகுதி.\nநூற்றல் இயந்திரத்தின் மூலம் பிரித்தெடுக்கப்பட்ட சிறிய அளவிலான நூல் பின்னர் நூல் சுற்று இயந்திரத்தின் மூலம் நூல் சுற்றுவதற்காக வடிவமைக்கப்பட்ட அட்டை அல்லது நெகிழியில் செய்யப்பட்ட கூம்பு வடிவப் பொருளில் குறிப்பிட்ட எடையில் சுற்றப்படுகிறது.\n\nSection::::சிப்பமிடும் பகுதி.\nஉற்பத்தி செய்யப்பட்ட நூல் குறிப்பிட்ட எடை அளவில் சிப்பங்களாகக் கட்டப்படும் பணிகள் இங்கு மேற்கொள்ளப்படுகின்றன.\n"}
{"id": "194841", "url": "https://ta.wikipedia.org/wiki?curid=194841", "title": "தலையாட்டம்", "text": "தலையாட்டம்\n\nதலையாட்டம் என்பது கேரளக் கலை. புலையசமுதாயத்தினரின் பிரிவான தண்டப்புலையர் இக் கலையை நிகழ்த்துவர். சாம்பவர், வேட்டுவர், உள்ளாடர் உள்ளிட்ட சமுதாயத்தினருள்ளும் இக்கலை நிகழ்த்தப்படுவதுண்டு. தெற்கே மலபார், கொச்சி, சேர்த்தல ஆகி இடங்களில் தலையாட்டம் என்றும் மாவேலிக்கரை, பந்தளம், பத்தனந்திட்ட, செங்கன்னூர், வைக்கம், கோட்டயம், இடுக்கி, சங்கனாசேரி, ஆலப்புழை, கொல்லம் உட்பட்ட இடங்களில் \"முடியாட்டம்\" என்றும் அழைக்கின்றனர்.\n\nSection::::முறை.\nதாளமேளத்தோடுகூடிய நடன வகை இது. பாட்டு பாடிக்கொண்டு வாத்தியங்கள் முழக்கும்போது, பெண்கள் தலைமுடி சுழற்றி ஆடுவர். நின்றுகொண்டு மட்டுமில்லாமல், தாளத்திற்கு ஏற்ப நடந்தும் வட்டத்தில் நடந்தும் தலையாட்டம் நடத்துவர். முதிர்ந்த பெண்கள், குழந்தைகள் உட்பட்டோரும் பங்கேற்பர். பாட்டு பாடுவதும் மேளம் முழக்குவதும் ஆண்களின் பங்கு.\n\nSection::::இசைக் கருவிகள்.\nமத்தளம், பறை, கரு, கொக்கேரோ ஆகிய பின்னணி இசைக்கருவிகளும், சில இடங்களில் ஓட்டுகிண்ணமோ கைமணியோ மட்டும் பயன்படுத்துவோரும் உள்ளர்.\n\nSection::::பயன்பாடு.\nஉற்சவக் காலங்களிலும், திருமணங்களிலும், புனித நீராட்டுவிழாக்களிலும் நிகழ்த்தப்படுவது உண்டு. தண்டப்புலைய சமுதாயத்தில் பெண்குழந்தைகள் வயதுக்கு வந்தால் பதினைந்தாம் திவசம் நாள் அன்று திரண்டு நடத்துவர். \n"}
{"id": "194842", "url": "https://ta.wikipedia.org/wiki?curid=194842", "title": "பெர்பேத்துவா மற்றும் பெலிசித்தா", "text": "பெர்பேத்துவா மற்றும் பெலிசித்தா\n\nபுனிதர்களான பெர்பேத்துவா மற்றும் பெலிசித்தா (மரபுப்படி இறப்பு: 7 மார்ச் 203) என்பவர்கள் 3ஆம் நூற்றாண்டின் கிறித்தவ மறைசாட்சிகள் ஆவர். பெர்பேத்துவா (பிறப்பு சுமார் 181) என்பவர் 22 அகைவையுடைய, திருமணமான, உயர்குடியினைச்சேர்ந்த பால் குடி மறவா குழந்தையின் தாய் ஆவார். இவரோடு மறைசாட்சியாக மறித்த இவரின் அடிமைப்பெண்ணான பெலிசித்தா கருவுற்றிருந்தார். இவர்கள் இருவரும் ஆப்பிரிக்காவின் கார்தேஜ் நகரில் சுபேடிமுஸ் சேவேருஸின் ஆட்சியில் மறைசாட்சிகளாக கொல்லப்பட்டனர். \"The Passion of St. Perpetua, St. Felicitas, and their Companions\" என்னும் நூல் இவர்களின் மறைசாட்சியத்தினை விவரிக்கும் நூலாகும். கத்தோலிக்க திருச்சபையில் திருப்பலியில் பெயர் குறிப்பிடப்படும் புனிதர்களுள் இவர்களும் அடங்குவர்.\n\nபெர்பேத்துவா 203இல் நடந்த வேத கலாபணையின் போது தான் கொல்லப்படுவது உறுதி எனத்தெரிந்து கிறித்தவத்தினை தழுவினார். இவரைப்போன்றே இவரின் சகோதரரும் மனம் மாறினார். இதனால் இவரின் தந்தை இவரை மிகவும் அதிகமாக் வதைத்தார். இவரும் இவருடன் மூவரும் கைதுசெய்யப்பட்டனர். சிறையிலடைக்கப்படுவதற்கு முன் இவர் திருமுழுக்கு பெற்றார். இவரோடு கருவுற்றிருந்த பெலிசித்தாவும் சிறையில் அடைக்கப்பட்டார். கருவில் இருக்கும் குழந்தையோடு சாக விரும்பாமல், கடவுளிடம் வேண்டி அந்த இரவே பெலிசித்தா குழந்தை பெற்றெடுத்தார் என்பர். பெர்பேத்துவாவின் தந்தை எவ்வள்வோ இரந்து மன்றாடியும் அவரின் சொல்லுக்கு இணங்கி கிறித்துவ மறையினை கைவிட மறுத்து விட்டார். இதனால் இவ்விருவரையும் மிருகங்களுக்கு இரையாக்கினர்.\n"}
{"id": "194847", "url": "https://ta.wikipedia.org/wiki?curid=194847", "title": "வேதித் தொகுப்பு", "text": "வேதித் தொகுப்பு\n\nவேதித் தொகுப்பு \"(Chemical synthesis)\" என்பது ஒரு பொருளை அல்லது பல பொருள்களை தயாரிக்கும் நோக்கத்துடன் வேதி வினைகளை நிகழ்த்துகிற ஒரு வேதியியல் செயல் முறையாகும். ஒன்று அல்லது பல வினைகளின் மூலம் இயற்பியல் மற்றும் வேதிப்பொருள்களை கையாளுவதால் இவ்விளைபொருள் அல்லது விளைபொருள்கள் கிடைக்கின்றன. தற்கால சோதனைக்கூட பயன்பாட்டில் மறு ஆக்கம் செய்யவும், நம்பகத்தன்மையுடனும் பல சோதனைக்கூடங்களில் நிறுவி பயன்படுத்தவும் முடியும் எனக் கருதப்படுகிறது.\n\nவினைப்பொருள் அல்லது வினைப்படு பொருளாக சேர்மங்களை தேர்ந்தெடுப்பதிலிருந்து வேதித் தொகுப்பு தொடங்குகிறது. தேர்ந்தெடுக்கப்பட்ட வினைபடு பொருள்கள் மீது பல்வேறு வகையான வினை வகைகள் பிரயோகிக்கப்பட்டு ஒரு விளை பொருள் தொகுக்கப்படுகிறது. அல்லது ஓர் இடைநிலை விளைபொருள் தயாரிக்கப்படுகிறது. இதற்காக வினைபடு பொருளை கலக்க வேதி உலை அல்லது சாதாரணமான கோளவடிவக் குடுவை போன்றவை அவசியமாகின்றன. பல வினைகளின் முடிவில் இறுதி விளைபொருள் தயாரித்து பிரிக்கப்பட வினை தொடங்குவதற்கு முன்னர் சில முன் செயல்முறைகள் தேவைப்படுகின்றன .\n\nவினையின் இறுதியில் உருவாகும் விலைபொருளின் அளவு வினை விளைச்சல் எனப்படுகிறது. குறிப்பாக வேதியல் தொகுப்பு வினையில் உருவாகும் வேதியியல் விளைபொருட்களின் எடை கிராம் அலகிலும் அல்லது கோட்பாடுகளின் படியான கணக்கீட்டின் அடிப்படையில் சதவீதமாக வெளியிடப்படுகிறது. இத்தகைய தொகுப்பு வினைகளின் போது விரும்பத்தகாத பக்க வினைகள் நிகழ்ந்து தேவையான வினை பொருட்களின் விளைச்சலைக் குறைக்கும் செயல்முறையும் நிகழ்வதுண்டு. எர்மான் கோல்ப் என்பவர் இன்றைய நடைமுறையில் உள்ள வேதித்தொகுப்பு வினையின் பொருளுடன் முதன் முதலில் வேதித்தொகுப்பு வினையைப் பயன்படுத்தினார்.\n\nSection::::மூலோபாயங்கள்.\nவினைபடு பொருள் அ வை வினை விளைபொருள் ஆ வாக மாற்றுவதற்கு ஒற்றை படிநிலையைத் தாண்டி வேதித் தொகுப்பு வினைகளில் பல மூலோபாயங்கள் பயன்படுத்தப்படுகின்றன. பலபடி வேதித் தொகுப்பு வினைகளில் ஒரு வேதிச் சேர்மம் தொடர்ச்சியான தனித்தனி வினைகளால் தொகுக்கப்படுகிறது. ஒவ்வொரு வினையும் அவற்றின் தனிவினைகள் மூலம் நிகழ்கின்றன . உதாரணமாக ஓர் ஆய்வகத் தொகுப்பு வினையில் பாராசிட்டமாலைத் தொகுக்க மூன்று தனித்தனியான செயற்கை முறைகள் பயன்படுகின்றன. அடுக்கடுக்கு வினைகளில் பல வேதியியல் மாற்றங்கள் ஒரு வினைபடு பொருளுக்குள்ளேயே நிகழ்கின்றன. பல வினைபடு பொருட்கள் பங்கேற்கும் வினையில் 11 வெவ்வேறு வினைகளுக்கு உட்பட்ட பின்னர் ஒரு தனி வினைவிளை பொருள் உருவாதலும் இங்கு உண்டு. பல மின்திறன் எதிர்விளைவுகளில் ஒற்றை எதிர்வினை உற்பத்தி மற்றும் ஒரு தொலைநோக்கி உருவாக்கம் ஆகியவற்றில் ஒரு எதிர்வினை இடைநிலைகள் தனிமையாக்குதல் இல்லாமல் பல மாற்றங்கள் வழியாக செல்கிறது. ஓருலைத் தொகுப்பு முறையில் ஒரு வினைபடு பொருள் எந்த விதமான இடைநிலை பொருள்களையும் பிரித்துக் கொடுக்காமல் பல வேதிமாற்றங்கள் வழியாக விளைபொருளைக் கொடுக்கவும் செய்கிறது.\n\nSection::::கரிமத் தொகுப்பு வினைகள்.\nகரிமத் தொகுப்பு வினைகள் என்பது கரிம சேர்மங்களைத் தயாரிக்க உதவும் ஒரு சிறப்பு கிளை தயாரிப்பு முறையாகும்.. ஒட்டுமொத்த தொகுப்பு வினை போன்ற முறைகளில் ஒரு குறிப்பிட்ட சிக்கலான வேதிப் பொருளைத் தயாரித்துத் தொகுப்பதற்கு பல படிநிலைகள் மேற்கொள்ள வேண்டியிருக்கிறது. கூடுதலான நேரத்தையும் செலவிட அவசியம் உண்டாகிறது. கரிமத் தொகுப்பு வினைகள் வழியாக கரிமச் சேர்மங்களைத் தயாரிப்பதற்கு மிகுந்த திறன் தேவைப்படுகிறது. சிக்கலான மற்றும் மதிப்பு மிக்க வேதிப்பொருட்களைத் தொகுப்பவர்கள் வேதியியலாளர்கள் மத்தியில் மதிப்புமிக்கவர்களாகக் கருதப்படுகிறார்கள். இத்தகைய ஒரு கரிமப் பொருளைத் தொகுப்பு வினையில் தயாரித்தற்காக இராபர்ட்டு பர்ன்சு உட்வர்டுக்கு வேதியியலுக்கான நோபல் பரிசு கிடைத்தது. ஒரு வேதியியல் தொகுப்பு அடிப்படையான ஆய்வகச் சேர்மத்திலிருந்து தொடங்கி ஒரு புதிய விளைபொருளின் விளைச்சலில் முடிகிறது என்றால் அத்தொகுப்பு வினை முற்றிலும் ஒரு செயற்கை வினையாகும். ஒருவேளை தாவரங்கள் அல்லது விலங்குகளிலிருந்து தனிமைப்படுத்தப்பட்டு பின்னர் புதிய சேர்மங்களுக்கு இட்டுச்செல்கிறது என்றால் அத்தொகுப்பு வினை பகுதி செயற்கை செயல்முறை வினை என விவரிக்கப்படுகிறது.\n\nSection::::குறுகிய வரையறை.\nவேதித் தொகுப்பு வினை என்பதற்கு மற்றொரு பொருளும் கூறப்படுகிறது. ஒரு குறிப்பிட்ட வகையான ரசாயன வினையை மட்டும் குறிப்பதாகவும் கூறி கட்டுப்படுத்தப்படுகிறது. இரண்டு அல்லது அதற்கு மேற்பட்ட வினைபடு பொருள்கள் நேரடியாக இணைந்து வினைபுரிந்து ஓர் ஒற்றை விளைபொருளை உருவாக்கும் வினை இவ்வாறு அழைக்கப்படுகிறது. \n"}
{"id": "194853", "url": "https://ta.wikipedia.org/wiki?curid=194853", "title": "சகாடை", "text": "சகாடை\n\nசகாடை (Chagatai) துருக்கிய மொழிகளுள் ஒன்றாகும். இது மத்திய ஆசியாவின் பெரும் பகுதிகளில் பேசப்பட்ட மொழியாகும். மேலும் இது முகலாய அரசர்களால் இந்தியத் துணைக் கண்டத்திலும் பேசப்பட்டது. அல்-சிர்-நவாய் (Ali-Shir Nava'i) சகாடை மொழி இலக்கியத்தில் புகழ் பெற்றவர். அரசர்களான தைமூர் மற்றும் பாபர் ஆகியோரின் வாழ்க்கை வரலாறுகள் இம்மொழியிலேயே எழுதப்பட்டன. சோவித் அமைப்பு (Soviet scholarship) இம்மொழியை பழைய உசுபெக் மொழி (Old Uzbek) எனக் குறிப்பிடுகிறது. இம்மொழியானது பாரசீக மொழி மற்றும் அரேபிய மொழியுடன் நெருங்கிய தொடர்பு கொண்டிருந்தது.\n"}
{"id": "194854", "url": "https://ta.wikipedia.org/wiki?curid=194854", "title": "கார்லுக் மொழிகள்", "text": "கார்லுக் மொழிகள்\n\nகார்லுக் மொழிகள் (\"Karluk languages\") என்பது துருக்கிய மொழிக் குடும்பத்தைச் சேர்ந்ததாகும். துருக்கிய மொழிக்குடும்பத்தின் முக்கிய 6 வகைகளுள் கார்லுக் மொழிகளும் ஒன்றாகும். \"கார்லுக் துருக்கிக்\" (Karluk Turkic), \"உய்குரிக் துருக்கிக்\" (Uyghuric Turkic) அல்லது \"தென்கிழக்கு துருக்கிய பொது மொழிகள்\" (Southeastern Common Turkic languages) ஆகியவை இந்தக் கார்லுக் மொழிகளுள் அடங்கும்.\n"}
{"id": "194855", "url": "https://ta.wikipedia.org/wiki?curid=194855", "title": "நியான்டெர்டல்", "text": "நியான்டெர்டல்\n\nநியான்டெர்டல் (Neandertal) செருமனிய மாநிலமான வடக்கு ரைன் வெஸ்ட்ஃபாலியாவில் உள்ள டசல் நதியின் அமைந்துள்ள ஒரு பள்ளத்தாக்காகும். வடக்கு ரீன் வெஸ்ட்ஃபாலியாவின் தலைநகரான டசல்டுவார்ஃபின் கிழக்கில் 20 கி.மீ தொலைவில் இது அமைந்துள்ளது.\n"}
{"id": "194856", "url": "https://ta.wikipedia.org/wiki?curid=194856", "title": "வியட்நாம் கம்யூனிஸ்ட் கட்சி", "text": "வியட்நாம் கம்யூனிஸ்ட் கட்சி\n\nவியட்நாம் கம்யூனிஸ்டுக் கட்சி (\"Communist Party of Vietnam\", \"CPV\"), வியட்நாம் சோசலிசக் குடியரசின் ஆரம்பகால அரசியல் கட்சியும், ஆளும் கட்சியும் ஆகும்.\n"}
{"id": "194861", "url": "https://ta.wikipedia.org/wiki?curid=194861", "title": "அ. சவுந்திரராசன்", "text": "அ. சவுந்திரராசன்\n\nஅ.சவுந்திரராசன் இந்திய கம்யூனிஸ்ட் கட்சி (மார்க்சிஸ்ட்)இன் மத்தியக்குழு உறுப்பினர். பெரம்பூர் சட்டமன்ற தொகுதி உறுப்பினராவார். 2011 ஆம் ஆண்டு நடைபெற்ற சட்டமன்ற தேர்தலில் தேர்ந்தெடுக்கப்பட்டார்.\n\nSection::::பொதுவுடைமை இயக்கத்தில்.\nஅ.சவுந்திரராசன் ஒரு பி.ஏ. பட்டதாரி. சென்னை மாநிலக் கல்லூரியில் படிக்கும் போதே மாணவர் சங்கத்தில் தன்னை ஈடுபடுத்திக் கொண்டார். பின்னர் வி.பி.சிந்தன் போன்ற கம்யூனிஸ்ட் இயக்கத்தலைவர்களின் செயல்பாடுகளால் ஈர்க்கப்பட்டு, மார்க்சிஸ்ட் கம்யூனிஸ்ட் கட்சியில் சேர்ந்து, 1971-ஆம் ஆண்டிலிருந்து முழுநேர ஊழியராக பணியாற்றி வருந்தார்.ஃபாக்ஸ்கான் தொழிற்சாலைப் போராட்டத்தில் சிறையிலடைக்கப்பட்டு நீதிமன்றத்திற்கு கைவிலங்கிட்டு அழைத்துச் செல்லப்பட்டார் .\n"}
{"id": "194866", "url": "https://ta.wikipedia.org/wiki?curid=194866", "title": "பல்ராஜ் சாஹனீ", "text": "பல்ராஜ் சாஹனீ\n\nபல்ராஜ் சஹானி (பஞ்சாபி: بلراج ساہنی , ਬਲਰਾਜ ਸਾਹਨੀ (குர்முகியில்) (1 மே 1913 - 13 ஏப்ரல் 1973), ஒரு புகழ்பெற்ற இந்திய திரைப்பட நடிகர் ஆவார்.இவர், இந்திய கம்யூனிஸ்ட் கட்சியின் இளைஞர் பிரிவான அகில இந்திய இளைஞர் பெருமன்றதின் முதல் தலைவராக தேர்ந்தெடுக்கப்பட்டவர் .\nSection::::ஆரம்ப வாழ்க்கை.\nபல்ராஜ் சஹானி 1913 ஆம் ஆண்டு மே மாதம் முதல் நாளில் , ஒருங்கிணைந்த இந்தியாவின் ராவல்பிண்டியில் பிறந்தார். படிப்பதற்காக சொந்த ஊரான ராவல்பிண்டில் இருந்து லாகூருக்கு சென்றார்.அங்கு, ஆங்கில இலக்கியத்தில் முதுகலை பட்டம் பெற்ற பின்னர் ராவல்பிண்டிக்கு திரும்பிச் சென்று அவரது குடும்பம் தொழிலில் இணைந்தார்.அவர் பஞ்சாப் பல்கலைக்கழகத்தில் ஹிந்தியில் இளங்கலை பட்டமும் , ஆங்கிலம் முதுநிலை பட்டமும் பெற்றார்.\n\nSection::::தொழில் வாழ்க்கை.\nஇந்தியா, பாகிஸ்தான் பிரிவினைக்குப் பின்னர் இந்தியா வந்தவர் , இப்டா (IPTA - Indian People's Theatre Association) என்கிற அமைப்பை தொடங்கி, நாடகங்கள் நிகழ்த்தினார். 1946இல் வெளியான இன்சாப் என்கிற இந்திப் படத்தின் மூலம் தன்னுடைய திரைப்பட பிரவேசத்தை தொடங்கினார். இடதுசாரியாக இருந்தவர், சினிமாவை எப்படி சமூக மாற்றத்திற்காக, நிகழ்கால சமூக பிரச்சினைகளை பதிவு செய்யும் ஊடகமாக மாற்றுவது என்கிற சிந்தனையோடு இயங்கிக் கொண்டிருந்தார். வங்க மொழியில் படங்கள் இயக்கிக் கொண்டிருந்த இந்தியாவின் மிக முக்கியமான திரைப்பட ஆளுமைகளில் ஒருவரான பிமல் ராயின் 'டூ பிக்ஹா ஜாமீன் (1953)' என்கிற இந்திப் படத்தில் நடிக்கும் வாய்ப்புக் கிடைத்தது. இந்தியாவில் ஜமீன்தார் என்கிற நிலசுவான்தாரர்களின் அயோக்கியத்தனத்தையும், எளியவர்களை சுரண்டி பிழைப்பு நடத்தும் பணக்கார வர்க்கத்தின் திமிரையும் வெளிச்சம் போட்டுக் காட்டிய படமான இதில் பால்ராஜ், சாம்பு என்கிற கதாபாத்திரத்தில் நடித்திருந்தார். இப்படம் 1954 ஆம் ஆண்டு கான் திரைப்பட விழாவில் விருது வென்றது..இவர் பத்மினி, மீனாகுமாரி ஆகியோருடன் நடித்துள்ளார்.\nSection::::இடதுசாரி சிந்தனை.\nஇந்திய கம்யூனிஸ்ட் கட்சியின் இளைஞர் பிரிவான அகில இந்திய இளைஞர் பெருமன்றதின் முதல் தலைவராக தேர்ந்தெடுக்கப்பட்டவர். இடதுசாரி சிந்தனைகள் கொண்டவர் என்பதால், அவர் மீது நிறைய வழக்குகள் பாய்ந்து, ஒரு கட்டத்தில் நடிக்க முடியாமல் போகவே, தயாரிப்பாளர்கள் நீதிமன்றத்தில் வழக்குத் தொடுத்து, அவரை நடிக்க அழைத்து வந்தார்கள். நீதிமன்றம் அப்போது சில நிபந்தனைகளோடு அனுமதி அளித்தது. காலை எட்டு மணிக்கு தனியாக ஒரு வேனில் சென்றுவிட்டு, மீண்டும் மாலை ஐந்து மணிக்கு சிறைக்கு வந்துவிட வேண்டும் என்ற அந்த நிபந்தனைக்குட்பட்டு, ஒப்புக்கொண்ட எல்லாப் படங்களிலும் நடித்து முடித்தார்.\n\nSection::::படைப்புகள்.\nஆரம்ப கால கட்டங்களில் ஆங்கிலத்தில் எழுதிக் கொண்டிருந்தவர் பஞ்சாபிற்கு சென்றதும், பஞ்சாப் இலக்கியத்திற்கு தன்னுடய பங்களிப்பை நல்கினார். தொடர் பயணத்தை விரும்பும் பால்ராஜ், நிறைய பயண இலக்கியங்களை எழுதியுள்ளார். குறிப்பாக பாகிஸ்தான் பயணம் சென்று வந்ததும், 'மேரா பாகிஸ்தானி சபர்' என்கிற நூலை எழுதினார். பிறகு ஒருங்கிணைந்த சோவியத்திற்கு சென்று வந்ததும், அதுபற்றி ஒரு புத்தகம் எழுதினார். இந்த நூலுக்கு 'சோவியத்லேண்ட் நேரு' என்கிற விருது கிடைத்தது. பஞ்சாப் இதழ்களில் நிறைய சிறுகதைகளும், கவிதைகளும் பால்ராஜ் எழுதியுள்ளார்.\n\nSection::::இறப்பு.\nஅவர் கடைசியாக நடித்த, கரம் ஹவா திரைப்படத்தை அவர் இறுதி வரை பார்க்கவில்லை. கரம் ஹவா படத்தின் டப்பிங் வேலைகள் முடித்த அடுத்த நாள், பால்ராஜ் சஹானி மரணமடைந்தார் (1973).\n"}
{"id": "194867", "url": "https://ta.wikipedia.org/wiki?curid=194867", "title": "சி. வி. கே. சிவஞானம்", "text": "சி. வி. கே. சிவஞானம்\n\nசி. வேலுப்பிள்ளை கந்தையா சிவஞானம் (\"C. Velupillai Kandaiah Sivagnanam\") இலங்கைத் தமிழ் அரசியல்வாதியும், மாகாண சபை உறுப்பினரும் ஆவார்.\nSection::::அரசியலில்.\nசிவஞானம் யாழ்ப்பாண மாநகரசபையின் ஆணையாளராகப் பணியாற்றி இளைப்பாறிய பின்னர் 2004, மற்றும் 2010 நாடாளுமன்றத் தேர்தல்களில் தமிழ்த் தேசியக் கூட்டமைப்பு சார்பில் யாழ்ப்பாண மாவட்டத்தில் போட்டியிட்டார். ஆனாலும் இரு தடவைகளும் அவர் தேர்ந்தெடுக்கப்படவில்லை.\n\nசிவஞானம் 2013 வட மாகாண சபைத் தேர்தலில் தமிழ்த் தேசியக் கூட்டமைப்பின் வேட்பாளராக யாழ் மாவட்டத்தில் போட்டியிட்டு 26,747 விருப்பு வாக்குகள் பெற்று 1வது வட மாகாண சபை உறுப்பினரானார். இவர் 2013 அக்டோபர் 11 ஆம் நாள் மாகாண சபை உறுப்பினராக முதலமைச்சர் க. வி. விக்னேஸ்வரன் முன்னிலையில் பதவியேற்றுக் கொண்டார். அதே நாளில் இவர் 1வது வட மாகாண சபையின் தலைவராக (தவிசாளர்) முதலமைச்சரினால் நியமிக்கப்பட்டு பதவியேற்றுக் கொண்டார்.\n"}
{"id": "194868", "url": "https://ta.wikipedia.org/wiki?curid=194868", "title": "திருமண அறிக்கை", "text": "திருமண அறிக்கை\n\nதிருமண அறிக்கை அல்லது திருமண ஓலை அல்லது திருமண ஓலை எழுதுவது என்பது பல கிறித்தவ சபைகளில் மண ஒப்பந்தம் செய்த பின், திருமணம் செய்யும் மணமக்களின் குறிப்புகளை பொது அறிவிப்பாக வெளியிடுவதைக்குறிக்கும். இது கிறித்தவ ஆலயங்களிலோ, அல்லது சபையின் சுற்றறிக்கையிலோ வெளியிடப்படலாம். இப்பழக்கம் சட்ட முறைமைப்படி இங்கிலாந்து திருச்சபையில் இன்றும் திருமணம் செய்ய கட்டாயமானதாகும். கத்தோலிக்க திருச்சபையில் இப்பழக்கம் 1983க்குப்பின் கட்டாயமற்றதாக்கப்பட்டது. நீதியான உள்நாட்டு சட்டம், திருச்சபையின் சட்டம் ஆகியவற்றில் குறிப்பிடப்பட்டுள்ள செல்லாத்தன்மையுடைய திருமணங்களை தடுப்பதற்காக இது வழக்கில் வந்தது. முன்னரே திருமணமானவர்கள், கற்பு வாக்களித்தவர்கள், முழு ஒப்புதல் இல்லாமல் கட்டாயப்படுத்தி செய்யப்படும் திருமணம், இரத்த உறவுகளிக்கிடையேயான திருமணம் முதலியன செல்லாத்தன்மையுடையவை ஆகும்.\n\nSection::::கத்தோலிக்க திருச்சபை.\nமுதன் முதலில் செல்லாத்தன்மையுடைய திருமணங்களை தடுப்பதற்காக இவ்வழக்கம் நான்காம் லாத்திரன் பொதுச்சங்கத்தின் ஆணையால் 1215ஆம் ஆண்டு வழக்கில் வந்தது. அதுவரை வெகு சில இடங்களிலேயே இப்பழக்கம் இருந்தது. கத்தோலிக்க திருச்சபையில் மரபுப்படி வாசக வேடையிலிருந்து திருமண ஓலை அறிவிக்கப்படும். 1983க்கு முன்னர் மணமக்கள் இருவரின் தாய் பங்குகளிலும் தொடர்ந்து மூன்று ஞாயிற்றுக்கிழமைகளிலோ அல்லது கடன் திருநாட்களிலோ வாசிக்கப்படும். 1983க்கு பின்வந்த திருச்சபைசட்டத்தில் திருமண அறிக்கை குறித்த விதிமுறைகளை வகுக்க ஒரு நாட்டின் ஆயர் பேரவைக்கு அதிகாரம் அளிக்கப்பட்டது. உலகமயமாக்கலால் திருமணம் இடையூறுகளை விசாரிக்க திருமண அறிக்கை பயனளிக்காததால் கத்தோலிக்க திருச்சபை, 1983இல் இவ்விதியினை நீக்கியது. எனினும், இந்தியா உட்பட பல நாடுகளில் ஆயர் பேரவையின் கட்டாயச் சட்டமாக இது இயற்றப்பட்டுள்ளது.\n\nSection::::வழக்கங்கள்.\nமிகவும் நெருங்கிய உறவினரோடு பங்குத்தந்தையினை அனுகி மனமக்களின் பெற்றோர் தத்தம் பகுதியில் திருமண அறிக்கையினை பதிவு செய்வர். இப்பதிவில் திருமண செல்லும் தன்மையினை பாதிக்கும் எதுவும் இல்லை என உறுதிமொழி சான்றில் கையொப்பம் இடுவர். பின்னாட்களில் வரும் மூன்று ஞாயிற்றுக்கிழமைகளிலோ அல்லது கடன் திருநாட்களிலோ திருப்பலியின் போது வேதியரோ அல்லது பங்குகுருவோ இதனை அறிவிப்பர். இவ்வறிவிப்பு பின் வரும் வடிவில் இருக்கும்:\n\nஇந்தியா உட்பட சில இடங்களில் மூன்றாம் கால் இரத்த உறவுமுறையில் (மாமன் மகள்) திருமணம் செய்யவது வழக்கில் உள்ளது. அத்தகைய திருமணத்திற்கு ஆயரின் அனுமதி தேவை. அத்தகைய அனுமதி பெற்றிருப்பின் பின் வரும் சொற்றொடர் சேர்க்கப்படும்: \n"}
{"id": "194873", "url": "https://ta.wikipedia.org/wiki?curid=194873", "title": "சேராக்குப்பம்", "text": "சேராக்குப்பம்\n\nசேராக்குப்பம் தமிழ்நாடு, கடலூர் மாவட்டம், குறிஞ்சிப்பாடி வட்டத்தில் அமைந்துள்ள ஒரு சிற்றூராகும். இது வடலூர் பேரூராட்சியில் ஐந்தாவது வார்டில் அடங்கியிள்ளது. வடலூரிலிருந்து சுமார் 2 கி.மீ தூரத்தில் வடகிழக்கில் சேராக்குப்பம் உள்ளது.\n\nSection::::மக்கள்.\nசேராக்குப்பத்தில் சுமார் 150 குடும்பங்கள் உள்ளன. வன்னியர்கள் பெரும்பான்மையாக உள்ளனர். ஊருக்கு நடுவே கடலூர்-சேலம் தொடர்வண்டிp பாதை செல்கிறது. சேராக்குப்பத்திலிருந்து வடலூர் செல்லும் வழியிலும் குறிஞ்சிபாடி செல்லும் வழியிலும் தொடர்வண்டி பாதை குறுக்கிடுகிறது. இவை ஆளில்லா கடவையாக உள்ளது.\n\nSection::::தொழில்.\nஇங்குள்ள மக்கள் வேளாண்மையை முதன்மையான தொழிலாக செய்து வருகின்றனர். பெரும்பாலும் நெல் பயிரிடப்படுகிறது.\n\nSection::::பாசனம்.\nஊருக்கு அருகில ஏரி ஒன்று உள்ளது. அது அய்யனேரி என அழைக்கப்படுகிறது. அது சுமார் 54 ஏக்கர் பரப்பளவு இருக்கும். மழைக்காலத்தில் வரும் நீரை இதில் தேக்கி வைத்து பாசனம் நடைபெறுகிறது. ஆண்டுக்கு ஒரு போகம் நெல் பயிரிடுவது வழக்கம். ஆனால் தற்பொழுது நெய்வேலி நிலக்கரி சுரங்கத்திலிருந்து வெளியேற்றப்படும் நீர் இந்த ஏரிக்கு வருவதால் மூன்று போகமும் நெல் பயிரிடப்படுகிறது.\n\nSection::::சந்தை.\nஅய்யனேரிக்கு மேல் புறத்தில் உள்ள இடத்தில் வாரச்சந்தை நடைபெறும். வாரத்தில் சனிக்கிழமை தோறும் சந்தை நடைபெறும். சந்தையில் காய்கறிகள் விற்பனையாகும். காலை நேரத்தில் கோழி, ஆடு, மற்றும் மாடுகள் விற்பனையாகும்.\n\nSection::::கோயில்.\nசேராக்குப்பம் மக்கள் அய்யனேரிக்கு மேல் கரையில் உள்ள பிடாரி அம்மனை குலதெய்வமாகவும் காவல் தெய்வமாகவும் வழிபடுகின்றனர். இங்கு குடிகொண்டுள்ள அம்மனை செல்லியம்மன் என்றும் அழைக்கின்றனர். செல்லியம்மன் கோயிலுக்கு அருகில் ஐயனார் கோயிலும் உள்ளது. ஆடி முதல் நாள் அய்யனாரையும் பிடாரி அம்மனையும் ஊருக்கு தூக்கிச்சென்று சாகை வார்த்து (கூழ் வார்த்து) விழா எடுக்கின்றனர். பின் ஒவ்வொரு நாளும் பங்காளி உறவு முறையினர் படையல் செய்து தெருக்கூத்து நடத்துகின்றனர். விழா நிறைவுற்றவுடன் அம்மனையும் அய்யனாரையும் கோயிலுக்கு கொண்டு சென்று வைத்து விடுகின்றனர்.\n"}
