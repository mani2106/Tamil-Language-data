{"id": "161872", "url": "https://ta.wikipedia.org/wiki?curid=161872", "title": "தி வயர்", "text": "தி வயர்\n\nதி வயர் (\"The Wire\") ஒரு அமெரிக்கத் தொலைக்காட்சி நாடகத் தொடர். அமெரிக்காவின் பால்டிமோர் நகரத்தைக் கதைக்களமாகக் கொண்டது. இதனை உருவாக்கிப் பெரும்பாலான பகுதிகளை எழுதியவர் எழுத்தாளர் டேவிட் சைமன். ஐந்து பருவங்களும் அறுபது அத்தியாயங்களும் கொண்ட இத்தொடரை அமெரிக்கத் தொலைக்காட்சி நிறுவனம் எச்பிஓ ஜூன் 2, 2002 - மார்ச் 9, 2008 காலகட்டத்தில் ஒளிபரப்பியது.\n\nதி வயரின் ஐந்து பருவங்களும் பால்டிமோர் நகரின் ஏதேனும் ஒரு கூற்றினை மையமாகக் கொண்டவை. காலவரிசைப்படி அவையாவன - சட்டத்துக்குப் புறம்பான போதைப் பொருள் வர்த்தகம், நகரின் துறைமுகச் சூழல், நகர அரசும் நிர்வாக அமைப்புகளும், பள்ளிச் சூழல் மற்றும் அச்சு ஊடகச் சூழல். இத்தொடரில் நடித்தவர்களில் அதிகமானோர் வேறு எந்தப் புகழ்பெற்ற வேடங்களிலும் நடிக்காத குணச்சித்திர நடிகர்கள். மேலோட்டமாகப் பார்க்கையில் \"தி வயர்\" ஒரு குற்ற நாடகமாகத் தெரிந்தாலும் அது உண்மையில் ஒரு அமெரிக்க நகரம், அதில் மக்கள் எப்படி வாழ்கின்றனர், தனிமனித வாழ்வில் அமைப்புகளின் தாக்கம், ஒருவர் எப்படி இறுதியில் தனது கொள்கைகளைக் கைவிட்டு தான் சார்ந்திருக்கும் அமைப்பின் பகுதியாகப் போகிறார் என்பன பற்றியானதெனச் சைமன் கூறியுள்ளார். இத்தொடர் அமெரிக்க நகர வாழ்க்கையை யதார்த்தமாகச் சித்தரிப்பதோடு பல சமூக-அரசியல் கூறுகளை ஆழமாக நோக்குகிறது.\n\nஒளிப்பரப்பான போது சுமாரான பார்வையாளர் ஆதரவையே பெற்றிருந்த \"தி வயர்\" எந்த முக்கிய தொலைக்காட்சி விருதினையும் வெல்லவில்லை. எனினும் இதனை இது வரை வெளியான தொலைக்காட்சி நாடகத் தொடர்களில் மிகச் சிறந்ததாகப் பல ஊடக விமர்சகர்கள் கருதுகிறார்கள்.\n\nSection::::தயாரிப்பு.\nSection::::உருவாக்கம்.\nசைமன் முதலில் தனது அனுபவங்களையும், தனது எழுத்தாளர் கூட்டாளியும் முன்னாள் கொலைக்குற்றத் துப்பறிவாளருமான எட் பர்ன்சின் அனுபவங்களையும் அடிப்படையாகக் கொண்டு ஒரு காவல்துறை பற்றிய நாடகத்தை உருவாக்க எண்ணினார். வன்முறை மிகுந்த வாழ்க்கை கொண்ட போதைப் பொருள் விற்பனையாளர்களைப் பற்றிப் பால்டிமோர் காவல்துறையினர் ஒட்டுக் கேட்கும் தொழில்நுட்பத்தைப் பயன்படுத்தி நடத்திய புலன் விசாரனைகளில் பர்ன்ஸ் பங்கேற்றிருந்தார். அப்போது காவல்துறையின் சிவப்பு நாடா சிக்கல்களால் மிகவும் நொந்து போயிருந்தார். \"தி பால்டிமோர் சன்\" நாளிதழின் காவல்துறை பத்திரிக்கையாளராகப் பணியாற்றிய போது சைமனுக்கும் அதே போன்ற அனுபவங்கள் ஏற்பட்டியிருந்தன.\n\nபால்டிமோர் நகரை சைமன் நன்கறிந்திருந்ததால் அதனைத் தனது தொடரின் கதைக்களமாகத் தேர்ந்தெடுத்தார். சைமன் முன்பு என்பிசி தொலைக்காட்சி நிறுவனத்திற்காக ஒரு தொடரைத் தயாரித்த போது தொலைக்காட்சி நிறுவனத்தாருடன் கருத்து வேறுபாடுகள் ஏற்பட்டிருந்தன. அது போன்று தனது புதிய தொலைக்காட்சித் தொடரிலும் நிகழக்கூடாதென விரும்பிய சைமன், எச்பிஓ நிறுவனத்தை அணுகினார். சைமன் எச்பிஓ வுக்காக முன்பு \"தி கார்னர்\" என்னும் குறுந்தொடர் ஒன்றைத் தயாரித்த போது இரு தரப்புக்கும் நல்லுறவு ஏற்பட்டிருந்தது. முதலில் ஒரு காவல்துறை நாடகத் தொடரை எச்பிஓ ஒளிபரப்பத் தயங்கியது. எனினும் புதிய கதைக்களங்களை அறிமுகப்படுத்தும் அதன் வழக்கத்திற்கேற்ப தி வயரின் முதல் அத்தியாயத்தைத் தயாரிக்க ஒத்துக்கொண்டது. பால்டிமோர் நகரின் மேயரை அணுகி தனது புதிய தொடரின் படபிடிப்பை அந்நகரில் நடத்த அனுமதி வேண்டினார். தொடர் நகரின் நிழலுலகைப் பற்றியானதெனினும் அதற்கான அனுமதி உடனே கிட்டிவிட்டது. தொடரினால் நகரின் சிக்கல்களுக்குத் தீர்வு காண்பதில் எந்தத் தாக்கமும் ஏற்படாவிட்டாலும் சில பார்வையாளர்களின் எண்ணங்களை மாற்ற முடியுமெனச் சைமன் நம்பினார்.\n\nSection::::நடிகர் தேர்வு.\nபெரும் புகழ் கொண்ட நடிகர்களைத் தவிர்த்து, கதை மாந்தர்களுக்குப் பொருத்தமாகத் தோன்றும் நடிகர்களையே தேர்வு செய்ததற்காகத் \"தி வயர்\" போற்றப்பட்டுள்ளது. வழக்கமாகத் தொலைக்காட்சியில் காணக்கிடைக்கும் நடிகர்களின் உருவத் தோற்றங்கள் போலில்லாமல் யதார்த்தமாகக் காணக்கிடைக்கும் பலவகையான உருவத்தோற்றங்கள் தி வயரின் கதை மாந்தரிடத்து காணக்கிடக்கின்றன. அழகானவர்கள் மட்டுமே தொலைக்காட்சியில் தோன்றுவார்கள் என்ற எழுதப்படாத விதியினை மீறிப் பலதரப்பட்ட தோற்றங்கொண்டவர்களை \"தி வயர்\" பார்வையாளர்களுக்குக் காட்டியது.\n\nமுதல் பருவ நடிகர் தேர்வுக்காகப் பல நடிப்புத் தேர்வுகள் நடத்தப்பட்டன. பல்வேறு பாத்திரங்களுக்காகத் தேர்வில் கலந்து கொண்ட லான்ஸ் ரெட்டிக் இறுதியில் செடரிக் டேனியல்ஸ் பாத்திரத்துக்காகத் தேர்வு செய்யப்பட்டார். புகழ் பெற்ற ஓமார் லிட்டில் பாத்திரத்துக்கு ஒரே ஒரு நடிகர் தேர்வுக்குப் பின் மைக்கேல் கே. வில்லியம்ஸ் தேர்வு செய்யப்பட்டார். நிஜ வாழ்வில் புகழ்பெற்ற பல அரசியல்புள்ளிகள், முன்னாள் காவல்துறையினர், குற்றவாளிகள் போன்றவர்கள் \"தி வயர்\" தொடரில் நடித்துள்ளனர். 1980களில் எட் பர்ன்ஸ் பங்கேற்ற ஒரு புலன் விசாரணையின் மூலம் கைது செய்யப்பட்ட மெல்வின் வில்லியம்ஸ் என்னும் போதைப் பொருள் கும்பல் தலைவர், ஜே லாண்ட்ஸ்மேன் என்னும் முன்னாள் புலன் விசாரணையாளர் ஆகியோர் தி வயரின் பல பருவங்களில் தொடர்ந்து நடித்தனர். பால்டிமோர் நகரக் காவல்துறைத் தலைவர் கேரி டி’அடாரியோ முதல் இரு பருவங்களுக்குத் தொடரின் ஆலோசகராகப் பணியாற்றினார்; ஒரு சிறு பாத்திரத்திலும் நடித்தார். ஹெச்.பி.ஓ வின் முந்தைய தொலைகாட்சித் தொடர்களான \"தி ஓஸ்\", \"தி கார்னர்\" போன்றவற்றில் நடித்தவர்களில் பத்துக்கும் மேற்பட்டோர் தி வயரிலும் நடித்தனர். மேலும் அத்தொடர்களில் பணியாற்றிய படப்பிடிப்புக் குழுவினர் பலரும் தி வயரில் பணியாற்றினர்.\n\nSection::::படப்பிடிப்பு குழு.\nதி வயரில் பணியாற்றிய படப்பிடிப்பு குழுவினரில் பலர் முன்பு \"ஹோமிசைட்\", \"தி கார்னர்\" ஆகிய தொடர்களில் பணியாற்றியவர்கள். தி வயரின் பல அத்தியாயங்கள் சைமன் மற்றும் அவரது நண்பர் எட் பர்ன்சின் கூட்டு முயற்சியில் எழுதப்பட்டன. பர்ன்ஸ் நான்காவது பருவத்திலிருந்து தொடரின் தயாரிப்பாளர்களுள் ஒருவரானார். இவ்விருவரைத் தவிர ஜார்ஜ் பெலிகானோஸ், ரிச்சர்ட் பிரைஸ், டென்னிஸ் லெஹானே போன்ற குற்றப்புனைவு எழுத்தாளர்களும் தி வயரின் அத்தியாயங்களை எழுதினர். பெலிகானோஸ் மூன்றாம் பருவத்தின் தயாரிப்பாளராகவும் பணியாற்றினார். மேலும் பல எழுத்தாளர்களும் தி வயருக்காகக் கதைகளை எழுதியுள்ளார்கள். கிளாக் ஜான்சன், டிம் வேன் பேட்டன், ஜோ ஷப்பேல் ஆகியோர் தி வயரின் இயக்குனர்களாகப் பணியாற்றியுள்ளனர். தி வயர் தெளிவாக நுண்மையாக இயக்கப்பட்டமைக்காகப் பல பாராட்டுகளைப் பெற்றுள்ளது.\n\nSection::::அத்தியாய அமைப்பு.\nஎச்பிஓ விலும் பிற சில பன்னாட்டு தொலைக்காட்சிகளிலும் தி வயர் ஒளிபரப்பப்பட்ட போது ஒவ்வொரு அத்தியாயத்துக்கு முன்னரும் அதில் நடக்கப்போகும் நிகழ்வுகளுக்குத் தொடர்புடைய, முந்தைய அத்தியாயங்களில் நிகழ்ந்த காட்சிகள் சில காட்டப்பட்டன. அனைத்து அத்தியாயங்களும் ஆர்ப்பாட்டமில்லாத துவக்கக் காட்சிகளைக் கொண்டிருந்தன. துவக்கக் காட்சிக்குப்பின் கருந்திரை காட்டப்பட்டு பின்னணியில் அறிமுக இசை ஒலிக்கும். அடுத்து தொடரின் கதைக்களத்தை உணர்த்தும் காட்சித் தொடர்களுடன் நடிகர்கள், தொழில் கலைஞர்களது பெயர்கள் காட்டப்படும். இக்காட்சித் தொடர்கள் பருவத்துக்குப் பருவம் மாற்றப்பட்டன. நடிகர்களது பெயர்கள் மட்டுமே காட்டப்பட்டன; அவர்கள் நடித்த பாத்திரங்களின் பெயர்கள் காட்டப்படவில்லை. இக்காட்சித் தொடர் முடிவுற்றவுடன் அந்த அத்தியாயத்தில் பேசப்படும் வசனம் ஒன்று, பேசுபவர் பெயருடன் கறுப்பு பின்னணியில் காட்டப்படும். மூன்று அத்தியாயங்களில் மட்டும் கதை மாந்தர் பேசிய வசனமன்றி வேறு தொடர்கள் காட்டப்பட்டன. ஒரு அத்தியாயத்தில் ஒரே நிகழ்நேரத்தில் பல்வேறு இடங்களில் நடைபெறும் பல கதை நடப்புகள் மாறி மாறிக் காட்டப்படும். அத்தியாயங்கள் அடுத்து என்ன நிகழும் என்ற திகிலும் ஆர்ப்பாட்டமுமின்றி நிதானமாக முடிந்தன. முடியும் காட்சியில் பின்னணியில் முடியும் இசை ஒலிக்கக் கருந்திரை தோன்றும்.\n\nSection::::இசை.\n\"தி வயர்\" நிகழ்ச்சியில் பின்னணி இசையில் பாடல்களைச் சேர்க்கவில்லை, தனியாக இசைத்துணுக்கையும் நிகழ்ச்சிக்காக உருவாக்கவில்லை. காட்சிகளில் வரும் பொருட்களிலிருந்து ஒலிக்கும் இசையே பின்னணி இசையாக வரும்படி அமைத்துள்ளனர். எடுத்துக்காட்டாகத் திரையில் தோன்றும் இசைப்பெட்டியில் ஒலிக்கும் இசையே மெல்லப் பெருகி ஒலிப் பின்னணியை ஆக்கிரமித்துப் பின்னணி இசையாக மாறுகின்றது. பருவங்களின் இறுதியில் வரும் தொகுப்புக் காட்சிகளிலும் வேறு சில இடங்களிலும் மட்டும் இவ்வழக்கம் பின்பற்றப்படவில்லை. நிகழ்ச்சியின் தொடக்கப் பாணி இசை டாம் வாட்ட்ஸ் என்பவரால் இயற்றப்பட்ட \"வே டவுன் தி ஹோல்\" (\"Way Down in the Hole\") என்ற புளூஸ் ரக இசையாகும். ஒவ்வொரு பருவத்திலும் இவ்விசை வெவ்வேறு காட்சித்தொகுப்புகளின் பின்னணியில் ஒலிக்கிறது. நிகழ்ச்சியில் முடிவுப் பாணி இசை பிளே லே என்பவரால் இயற்றப்பட்ட \"தி ஃபால்\" (\"The Fall\"). பருவ இறுதி அத்தியாங்களில் இறுதிக் காட்சிகளின் பின்னணியில் வெவ்வேறு பாடல்கள் ஒலிக்கின்றன. ஜனவரி 8, 2008 இல் நன்சச் ரெக்கார்ட்ஸ் நிறுவனம் \"தி வயர்\" நிகழ்ச்சி தொடர்பாக இரு இசைத் தொகுப்புகளை வெளியிட்டது. இவற்றில் நிகழ்ச்சியின் அனைத்து பருவங்களின் இசையும், பால்ட்டிமோர் நகரத்தின் இசைக் கலைஞர்களின் படைப்புகளும் இடம்பெற்றிருந்தன.\n\nSection::::பாணி.\nSection::::யதார்த்தவாதம்.\n\"தி வயரின்\" எழுத்தாளர்கள் தங்கள் சொந்த அனுபவங்களின் அடிப்படையில் ஒரு அமெரிக்க நகரின் யதார்த்த பிம்பத்தைத் திரையில் கொண்டு வர விழைந்தனர். சைமன் \"பால்ட்டிமோர் சன்\" நாளிதழில் இதழாளராகப் பணி புரிந்தவர். தனது முந்தைய நூலுக்காகக் கொலைக்குற்றக் காவல்துறைப் பிரிவை ஓராண்டு காலம் ஆய்வு செய்தவர். அப்போது பால்ட்டிமோர் காவல் துறையில் 20 ஆண்டுகள் பணி புரிந்து பின் நகரில் உட்பகுதி பள்ளியொன்றில் ஆசிரியராகப் பணியாற்றிய பர்ன்சை சந்தித்தார். இருவரும் சேர்ந்து பால்ட்டிமோர் நகரின் போதைப் பொருள் வெளியையும் பண்பாட்டையும், வறுமையினையும் ஆய்வு செய்து \"தி கார்னர்\" என்ற நூலை எழுதினர். \"தி வயர்\" நிகழ்ச்சியின் பல கதைக்கருக்கள் அவர்களது அனுபவங்களின் அடிப்படையின் உருவாகின.\n\n\"தி வயரில்\" தாங்கள் காண விரும்பிய யதார்த்தத்தை உண்மையான கதை மாந்தர்களை உருவாக்குவதன் மூலம் கொண்டு வர முயன்றனர். நிகழ்ச்சியின் கதை மாந்தர்கள் பால்ட்டிமோர் நகரின் உண்மையான மக்களின் அடிப்படையில் உருவாக்கப்பட்டனர். நிகழ்ச்சியில் அடிக்கடி தொழில் முறை நடிகரல்லாதோர் பலர் சிறு பாத்திரங்களில் நடித்தனர். இதன் மூலம் நகரின் உண்மை முகங்களும் குரல்களும் நிகழ்வில் இடம்பெற்று அதன் யதார்த்த பிம்பத்தை உறுதிபடுத்தின. நிகழ்ச்சியின் வசனங்களில் பால்ட்டிமோர் வட்டார வழக்கு மொழி பரவலாகப் பயன்படுத்தபட்டுள்ளதும் நிகழ்ச்சியின் யதார்த்தைக் கூட்டியது.\n\n\"தி வயர்\" நிகழ்வின் துப்பறிவாளர்கள் பிற தொலைக்காட்சித் தொடர்களில் வரும் துப்பறிவாளர் கதை மாந்தர்களைப் போல மக்களைக் காத்து சேவை புரிய வேண்டும் என்ற தூண்டுதலால் பணியாற்றுவதில்லை. தாங்கள் தேடும் குற்றவாளிகளைவிட தாங்கள் புத்திசாலிகள் என்ற அறிவு மமதையால்தான் உந்தப்பட்டு பணியாற்றுகிறார்கள். அவர்களில் சிலர் தன்னலமற்றவர்களாக இருந்தாலும் மேலும் பலர் திறமையற்றவர்களாகவும், வன்மம் நிறைந்தவர்களாகவும், சுய தம்பட்டக்காரர்களாகவும் இருக்கிறார்கள் அல்லது சிவப்பு நாடா மற்றும் உள்ளரசியலால் முடக்கப்படுகிறார்கள். குற்றவாளிகள் அனைவரும் எப்போதும் பணம் சம்பாதிக்கும் ஆசையாலும், பிறரை துன்புறுத்தும் எண்ணங்களாலும் தூண்டப்பட்டு செயல்படுபவர்களில்லை. அவர்களிலும் பலர் சூழ்நிலை காரணங்களால் குற்றச்சூழலில் சிக்கி அதில் தொடர்ந்து இயங்குகிறார்கள். அவர்களுக்கும் மனித குணங்கள் உள்ளன. ஆனாலும் அவர்களது செய்கைகளின் கொடூர விளைவுகளைத் \"தி வயர்\" பூசி மறைப்பதில்லை; அப்பட்டமாகவே காட்டுகிறது.\n\n\"தி வயர்\" நிகழ்ச்சி காவல்துறை, நிழலுலகம் இரு தரப்புச் சூழலையும் யதார்த்தமாகச் சித்தரிக்கிறது. நிஜ வாழ்வின் குற்றவாளிகள் சிலர் காவல்துறை துப்பறியும் முறைகளை அறிந்து கொள்வதற்காக இந்நிகழ்ச்சியினைப் பார்ப்பதாகவும் சில செய்திக் குறிப்புகள் கூறியுள்ளன. ஐந்தாவது பருவத்தில் \"பால்ட்டிமோர் சன்\" நாளிதழின் செய்தி அறையினை \"தி வயர்\" சித்தரித்த விதம் திரைப்பட மற்றும் தொலைக்காட்சி வரலாற்றிலேயே மிகவும் யதார்த்தமானதெனப் போற்றப்பட்டுள்ளது. டிசம்பர் 2006 இல் \"வாஷிங்கடன் போஸ்ட்\" இதழில் வெளியான ஒரு செய்தியில் பால்ட்டிமோர் நகரின் நிஜ ஆப்பிரிக்க அமெரிக்க மாணவர்கள், \"தி வயர்\" நிகழ்வு தங்கள் சமூகத்தினரிடையே சலசலப்பை ஏற்படுத்தியுள்ளதாகத் தெரிவித்தனர். மேலும் நிகழ்ச்சியின் பல பாத்திரங்கள் தாங்கள் அறிந்திருக்கும் நிஜ வாழ்வு நபர்களை ஒத்திருப்பதாகவும் கூறினர். மேலும் போதைப் பொருட்களும் வன்முறையும் கருப்பின சமூகத்தில் ஏற்படுத்தும் பெரும் பாதிப்புகளைப் பற்றி அச்செய்தி கவலை தெரிவித்ததது.\n\nSection::::காட்சிப் புதினம்.\nஇந்நிகழ்ச்சியில் பல முக்கிய நிகழ்வுகள் பார்வையாளர்களுக்குக் காட்டப்படுவதில்லை. அவை நடந்துவிட்டன என்பதை கதைமாந்தர் பிறர் மூலம் அறிந்து கொள்வதிலிருந்தும், பேசும் வசனங்களிலிருந்தும் பார்வையாளர்கள் தெரிந்து கொள்கின்றனர். காட்சிப் பின்னணியில் விவரித்துக் கூறல், மீள்காட்சிகளாக முன் நடந்தவற்றைக் கூறல் போன்ற தேவையற்ற பார்வையாளர் விளக்கங்களும் இடம் பெறுவதில்லை. இதனால் கதையினைப் புரிந்து கொள்ள பார்வையாளர் நிகழ்வின் ஒவ்வொரு காட்சியினையும் பாத்திரங்கள் பேசும் ஒவ்வொரு வசன வரியினையும் கூர்ந்து கவனிக்க வேண்டியுள்ளது. பிற குற்றப் புனைவு நிகழ்வுகளைப் போலல்லாமல் ஆழமான கதைக்களத்தையும், புதினத்தைப் போன்ற கதையமைப்பையும் \"தி வயர்\" பெற்றிருக்கிறதெனச் சலோன்.காம் இணையத்தளம் வருணித்துள்ளது. ஒவ்வொரு பருவத்திலும் 10 முதல் 13 அத்தியாயங்கள் உள்ளன. ஒவ்வொன்றும் ஒரு மணி நேரம் காலநீளம் கொண்டவை. ஒவ்வொரு அத்தியாயத்திலும் ஒரு கதைக்கருவை அறிமுகப்படுத்தி முடிக்காமல் பல அத்தியாயங்களுக்கு நீண்டு சென்று கதை சொல்லும் உத்தியைச் சைமன் கையாண்டார். இதன் மூலம் பார்வையாளர்களின் ஆர்வம் கூடுவதுடன் கதைக்கரு முடியும் போது அவர்களது மனநிறைவும் அதிகரிக்கின்றது. பல நேர்காணல்களில் தனது நிகழ்ச்சி ஒரு “காட்சிப் புதினம்” போன்றதெனச் சைமன் கூறியுள்ளார்.\n\nSection::::சமூக விமர்சனம்.\nதி வயரின் இரண்டாம் பருவத்தைச் சைமன் பின்வருமாறு வர்ணித்தார்:\n\" [இப்பருவம்] அமெரிக்கத் தொழிலாள வர்க்கம் வஞ்சிக்கப்படுவதையும் உழைப்பின் மரணத்தையும் பற்றியான ஒரு நோக்கல். இது சமூக ஒப்பந்தத்தின் தளைகளின்றி தங்குதடையற்ற முதலாளித்துவம் செயல்பட அனுமதிக்கக் கூடாதென வாதிடுகிறது. அத்தகைய முதலாளித்துவம் பலரை வஞ்சித்துச் சிலருக்கு மட்டுமே ஆதாயம் தேடித் தரும்.\"\n\nமூன்றாம் பருவம் சீர்திருத்தம் மற்றம் சீர்திருத்தக்காரர்கள் பற்றியானது. போதைப் பொருள் விலக்குக் கொள்கையின் தோல்வியைப் படம்பிடித்துக் காட்டுகிறது. போதைப் பொருள் ஒழிப்பு முயற்சி எப்படி அமெரிக்க அடித்தளத்தின் மீதான போராக உருவெடுத்துள்ளதெனக் காட்டுகிறது. எட் பர்ன்ஸ் பால்ட்டிமோர் காவல்துறையிலிருந்து பணி ஓய்வு பெற்ற உடன் சில காலம் அரசுப் பள்ளி ஆசிரியராகப் பணியாற்றினார். பின் சைமனுடன் சேர்ந்து புத்தகங்களை எழுதத் தொடங்கினார். தி வயரின் நான்காம் பருவத்தில் அவரது ஆசிரியப் பணி அனுபவங்கள் வெளிப்படுகின்றன. அப்பருவத்தின் மையக் கருவாகக் கல்வி உள்ளது. பள்ளிக் கல்வி அமைப்பின் மீது மட்டும் கவனம் செலுத்தப்படவில்லை; பள்ளிகள் பெருஞ்சமூகத்தின் ஓரங்கமாகவே காணப்படுகின்றன. வெளிச் சமூகத்தில் நடப்பவை எப்படி மாணவர்களின் கல்வியை பாதிக்கின்றன எனக் காட்டப்படுகின்றது. கல்வி என்பது பள்ளிகளைத் தவிர்த்துப் பல்வேறு மூலங்களிலிருந்தும் குழந்தைகளுக்குக் கிட்டுகின்றன. போதைப் பொருள் கும்பல்காரர்களும் அதில் அடங்குவரெனப் பர்ன்ஸ் தெரிவித்துள்ளார். இப்பருவத்தின் மூலம் மாணவர்கள் எப்படி போதைப் பொருள் கும்பல் காரர்களாகவும் குற்றவாளிகளாகவும் மாறுகின்றனர் என்பதையும் அனைத்து சந்தர்ப்பங்களிலும் கடின உழைப்புக்கு தகுந்த பலன் கிட்டுவதில்லை என்பதையும் இப்பருவம் உணர்த்துகின்றது.\n\nSection::::மையக் கருத்துகள்.\nSection::::அமைப்புகளில் பிறழ்வு.\nநிகழ்ச்சியில் காட்டப்படும் பால்ட்டிமோர் நகரக் காவல் துறை, நகர மன்றம், நகரக் கல்வித் துறை, \"பால்ட்டிமோர் சன்\" நாளிதழ், நகரத் துறைமுகத் தொழிலாளர் சங்கம், பார்க்ஸ்டேல் போதைப்பொருள் கடத்தல் கும்பலென அனைத்து அமைப்புகளும் ஒரு விதத்தில் ஒத்தவையேயென டேவிட் சைமன் கருதுகிறார். இவை அனைத்தும் ஏதேனும் ஒருவகையில் பிறழ்ந்துள்ளன. இவற்றின் உறுப்பினர்கள் தாங்கள் சார்ந்துள்ள அமைப்புகளாலேயே வஞ்சிக்கப்படுகின்றனர். போதைப்பொருள் கட்டுப்பாட்டுத் துறை துப்பறிவாளர் ஒருவர் கூறும் வசனமான “மலக்கழிவு மேலிருந்து கீழாகப் பாயும்” என்ற கருத்து தொடர் முழுவதும் மீண்டும் மீண்டும் மெய்ப்பிக்கப்படுகிறது. குறிப்பாகக் காவல்துறையில் நடக்கும் தவறுகளுக்கு மேலதிகாரிகள் தங்கள் கீழ்பணி புரிபவர்களையே பலிகடா ஆக்க முயலுகின்றனர். தி வயர் தொடர் தனி மனிதர்களைக் கருணையுடனும் அமைப்புகளை அவநம்பிக்கையுடனும் அணுகுவதாகச் சைமன் கூறியுள்ளார். கதைமாந்தரது வாழ்வில் அவரது தனிப்பட்ட கொள்கைகளுக்கும் அவர் சார்ந்திருக்கும் அமைப்பின் குறிக்கோள்களுக்கும் இடையே நடைபெறும் போராட்டம், தி வயர் தொடரின் மையக் கருத்தாக உள்ளது.\n\nSection::::கண்காணிப்பு.\nமின்னணு கருவிகள் கொண்டு பிறரைக் கண்காணிப்பதும் காவல்துறையினர் பயன்படுத்தும் தொலைபேசி ஒட்டுக்கேட்பு தொழில்நுட்பங்களும் தொடரின் அமைப்புக்கும் கதைகருவுக்கும் முக்கியக் கருபொருட்களாக உள்ளன. ”தி வயர்” என்ற சொல் காவல்துறையினர் ஒட்டுக்கேட்கப் பயன்படுத்தும் கருவி என்று பொருள்படும். இத்தலைப்பு பார்வையாளரது அனுபவத்துக்கு உருவகமாக அமைந்துள்ளதெனச் சலோன்.காம் இணைய இதழ் கூறியுள்ளது. எப்படி ஒட்டுக்கேட்கும் கருவிகள் நிழல் உலகை அவதானிக்க காவல்துறைக்கு உதவுகின்றனவோ அதே போன்று இத்தொலைக்காட்சித் தொடரும் பார்வையாளர்களுக்கு உதவுகின்றது.\n\nSection::::கதை மாந்தர்.\n\"தி வயர்\" நிகழ்வில் அதிகமான எண்ணிக்கையில் நடிகர்கள் தோன்றுகின்றனர். அவ்வப்போது வந்து செல்லும் நடிகர்களும் பலர் உள்ளனர். அவர்களில் மிகப் பெரும்பாலானோர் ஆப்பிரிக்க அமெரிக்க கருப்பினத்தவர். இது பால்ட்டிமோர் நகரின் மக்கள் தொகை யதார்த்தத்தைச் சரியாகப் பிரதிபலிக்கின்றது. இப்படி ஒரு நிகழ்ச்சி பெரும்பாலான கருப்பின நடிகர்களைக் கொண்டுள்ளமை அமெரிக்கத் தொலைக்காட்சி வெளியில் மிகவும் அரிதானது. பெரும்பான்மையான கருப்பின நடிகர்களைக் கொண்டு நீண்ட நாள் ஒளிபரப்பான அமெரிக்கத் தொலைக்காட்சி நிகழ்ச்சிகள் பட்டியலில் தி வயர் இரண்டாம் இடம் பெற்றுள்ளது.\n\nதி வயரின் எழுத்தாளர்கள் தங்களது முக்கிய பாத்திரங்களைக் கொலை செய்யத் தயங்கவில்லை. இதனால் ஒரு பாத்திரம் முக்கியமானது என்றாலும் ரசிகர்களின் வரவேற்பைப் பெற்றிருந்தது என்றாலும் கூட அது நிகழ்ச்சியின் இறுதி வரை உயிருடன் இருக்கும் என்று உறுதியாகச் சொல்ல இயலாது. ஒரு குறிப்ப்பிட்ட பாத்திரத்தின் மரணம் ஏன் நிகழ்ந்தது என்ற கேள்விக்குப் பதிலளிக்கையில் சைமன் பின்வருமாறு கூறினார் “நாங்கள் இந்நிகழ்ச்சியின் மூலம் நம்பிக்கையை விற்கவில்லை. சிக்கல்களை எளிதில் வென்றுவிடலாம் என்றும் சொல்லவரவில்லை. இந்நிகழ்ச்சி முழுக்க முழுக்க கேளிக்கையாக உருவாக்கப்படவில்லை. இது அமைப்புகள் தனி மனிதர்கள்மீது கொண்டுள்ள தாக்கத்தைப் பற்றி ஒரு வாதத்தை முன்வைக்கின்றது. இது ஒரு அமைதியான நிகழ்ச்சியல்ல, கோபமான ஒன்று”\n\nSection::::முக்கிய கதைமாந்தர்.\nமுதலாம் பருவத்தின் கதை மாந்தரை இரு தரப்பினராகப் பிரிக்கலாம் - காவல்துறையினர் மற்றும் அவர்களுக்குத் துணைபுரிவோர் ஒரு தரப்பு, போதைப் பொருள் வர்த்தகம் தொடர்பான குற்றங்களில் ஈடுபடுவோர் மற்றொரு தரப்பு.\n\nஜிம்மி மெக்நல்ட்டி என்னும் காவல்துறை துப்பறிவாளரின் முயற்சியால் ஏவான் பார்க்ஸ்டேல் தலைமையிலான குற்றக் கும்பலைப் பிடிக்க ஒரு காவல்துறை சிறப்புப் பிரிவு உருவாக்கப்படுகின்றது. அதன் தலைவர் லெப்டினன்ட் செடரிக் டேனியல்ஸ். பதவி உயர்வு பெற்று துறையில் முன்னேற வேண்டுமென்ற வேட்கைக்கும் பணியைச் செவ்வனே முடிக்க வேண்டுமென்ற கடமையுணர்வுக்குமிடையே சிக்கித் தவிப்பவர். டேனியல்சின் அணியில் இடம்பெறும் மெக்நல்ட்டி திறமை வாய்ந்த துப்பறிவாளராக இருந்தாலும் தனி வாழ்வில் ஒழுங்கின்மையும், மேலதிகாரிகளின் சொல்பேச்சுக் கேளாத்தன்மையும் கொண்டவர். திறமையான பெண்விழைவோள் துப்பறிவாளரான கீமா கிரெக்ஸ், அவருக்குத் துப்பு சொல்லும் போதைப் பழக்க அடிமை பபிள்ஸ், குறைவான உய்த்தறிவுடைய முரட்டுத் துப்பறிவாளர்கள் ஹெர்க் மற்றும் கார்வர், அனுபவமிக்க துப்பறிவாளர் லெஸ்டர் ஃப்ரீமேன், காவல்துறை கேப்டனின் மருமகனும் கையலாகாத துப்பறிவாளனுமான ரோலாண்ட் பிரெஸ்பைலூஸ்கி (பிரெஸ்) அரசு தரப்பு வழக்கறிஞர் ரோண்டா பெர்ல்மேன் ஆகியோர் பார்க்ஸ்டேல் குழுவுக்கு எதிராகச் செயல்படும் சட்ட ஒழுங்கு தரப்பு பாத்திரங்கள். இவர்களது மேலதிகாரிகளான பால்ட்டிமோர் காவல்துறை ஆணையாளர் எர்வின் பரெல், அவரது துணையதிகாரி மேஜர் வில்லியம் ரால்ஸ் இருவரும் நகரில் குற்றங்களைக் குறைப்பதைக் காட்டிலும் தங்கள் பதவிகளைத் தக்கவைப்பதிலும் துறையின் உள்ளரசியலைப் பற்றியும் அதிகம் கவலைப் படுபவர்கள்.\n\nஇவர்களது இலக்கான ஏவான் பார்க்ஸ்டேல் பால்ட்டிமோர் நகரின் மேற்குப் பகுதியில் பெரும் போதைப் பொருள் பேரரசை நடத்துபவர். ஈவு இரக்கமற்ற விடாமுயற்சியாளன் பார்க்ஸ்டேலின் வலது கை வர்த்தகத்தில் புலியான ஸ்ட்ரிங்கர் பெல். பார்க்ஸ்டேல் குழுவின் எதிரிகளைக் கொலை செய்யும் அடியாட்கள் வீ-பே பிரைஸ், பேர்ட், ஸ்டிங்க்கம், ஸ்லிம் சார்லஸ் ஆகியோர். ஏவானின் அக்கா மகன் டி ஏஞ்சலோ தனது மாமனின் பேரரசின் ஒரு சிறு பகுதியை நிருவகிப்பவன். பூட், வேலஸ், புரோடி ஆகியோர் அவனுக்குக் கீழ் பணிபுரியும் அடிமட்ட ஆட்கள். இவர்களைத் தவிர போதைப் பொருள் விற்பனையாளர்களிடமிருந்து பணத்தைக் கொள்ளையடிக்கும் கொள்ளைக்காரன் ஓமார் பார்க்ஸ்டேல் குழுவின் முக்கிய எதிரியாக இருக்கிறான்.\n\nஇரண்டாவது பருவத்தில் பால்ட்டிமோர் துறைமுகத்தில் பணிபுரியும் பல புதிய பாத்திரங்கள் அறிமுகப்படுத்தப்படுகின்றன. தொழிற்சங்கத் தலைவன் ஃபிராங்க் சபோத்கா, அவனது மருமகன் நிக்கி, மகன் சிக்கி அவர்களுள் முக்கியமானவர்கள். பால்ட்டிமோர் நகருக்கு போதைப் பொருட்களை மொத்தமாக வழங்கும் பெரும்புள்ளியான தி கிரீக், அவனது வலது கை ஸ்பிரோஸ் வோண்டாஸ், துறைமுக ரோந்து அதிகாரி பீடி ரசல் போன்றோரும் அறிமுகமாகின்றனர்.\n\nமூன்றாம் பருவத்தில் போதைப் பொருள் சிக்கலை வித்தியாசமான கோணத்தில் அணுகும் மேஜர் பன்னி கோல்வின் அறிமுகமாகிறார். பால்ட்டிமோர் நகரின் கிழக்குப் பகுதியில் போதைப்பொருள் வர்த்தகத்தைக் கட்டுபடுத்தும் புரோபோசிஷன் ஜோ, பார்க்ஸ்டேல் குழுவின் ஆதிக்கத்துக்கு சவால் விடும் புதிய குழுவின் தலைவன் மார்லோ ஸ்டான்ஃபீல்ட், நகரின் மேயர் பதவிக்குப் போட்டியிடும் நகர்மன்ற உறுப்பினர் டாம்மி கார்செட்டி, சிறையிலிருந்து விடுதலையாகும் பழைய பார்க்ஸ்டேல் அடியாள் கட்டி ஆகியோர் இப்பருவத்தின் பிற முக்கிய பாத்திரங்களாவர். பள்ளி அமைப்பு மற்றும் மாணவர்கள்மீது போதைப் பொருள் வர்த்தகத்தின் தாக்கம் பற்றியான நான்காம் பருவத்தில் டூக்கி, ரேண்டி, நேமண்ட், மைக்கேல் எனும் நான்கு புதிய மாணவக் கதை மாந்தர் அறிமுகமாயினர். இவர்கள் தவிர மார்லோ ஸ்டான்ஃபீல்டின் அடியாட்கள் கிரிஸ் பால்ட்ரோ, ஸ்னூப், புரபோசிஷன் ஜோவின் அக்கா மகன் சீஸ் ஆகியோருக்கும் அதிக திரைநேரம் கிட்டுகிறது. ஊடக அமைப்புகளில் ஏற்படும் நெறி பிறழ்வைச் சித்தரிக்கும் நான்காம் பருவத்தில் ஊடகவியலாளர் பாத்திரங்களான அகஸ்டஸ் ஹெய்ன்ஸ், ஆல்மா கிட்டீரேஸ், ஸ்காட் டெம்பிள்டன் அறிமுகமாயினர். முந்திய பருவங்களில் சிறு பாத்திரங்களில் தோன்றிய வழக்கறிஞர் மாரீஸ் லெவி, ஊழல் அரசியல்வாதி கிளே டேவிஸ் போன்றோருக்கு அதிக திரைநேரம் தரப்பட்டது.\n\nSection::::கதை.\nSection::::பருவம் ஒன்று.\nபருவம் ஒன்று பார்க்ஸ்டேல் குற்றக் குழுவைப் பிடிக்கப் பால்ட்டிமோர் காவல்துறை சிறப்புப் பிரிவின் முயற்சிகளைச் சித்தரிக்கின்றது. 13 அத்தியாயங்களைக் கொண்டது. ஏவான் பார்க்ஸ்டேலின் அக்கா மகன் டீஏஞ்செலோ பார்க்ஸ்டேலை ஒரு கொலை வழக்கிலிருந்து பார்க்ஸ்டேல் குழு தப்ப வைக்கிறது. இதனால் கோபம் கொண்ட துப்பறிவாளர் ஜிம்மி மெக்நல்ட்டி, நீதியரசர் டேனியல் ஃபேலானின் ஆதரவை நாடுகிறார். ஃபேலானின் முயற்சியால் பார்க்ஸ்டேல் குழுவை முடக்க லெப்டினன்ட் செடரிக் டேனியல்ஸ் தலைமையில் புதிய சிறப்புக் காவல் பிரிவொன்று உருவாக்கப்படுகிறது. அவர்களது விசாரணைமூலம் பார்க்ஸ்டேல் குழுவின் ஆழமும் அதிகாரமும் புலனாகுகின்றன. அவர்களுக்கு எதிராகச் செயல்படும் கொள்ளைக்காரன் ஓமார் லிட்டிலும் அறிமுகமாகிறான். பார்க்ஸ்டேல் குழு காவல்துறை விசாரணையை எதிர்கொள்ளும் அதே வேளை ஓமாரின் தாக்குதல்களையும் சமாளிக்க வேண்டிய நிலைக்கு ஆளாகின்றது. பார்க்ஸ்டேல் குழு நகரின் பொதுத் தொலைபேசி சேவையைப் பயன்படுத்தி குறிமொழியில் தகவல்களைப் பரிமாறுகின்றது. சிறப்புக் காவல் பிரிவு பார்க்ஸ்டேல் ஆட்கள் பயன்படுத்தும் பேஜர் மற்றும் பொதுத் தொலைபேசிகளை ஒட்டுக்கேட்டுத் துப்பறிகின்றது. பார்க்ஸ்டேல் குழுபற்றிப் பல தகவல்களைச் சேகரித்து மேலும் துருவி விசாரணை செய்யத் துவங்கும் வேளையில் டேனியல்சின் உயரதிகாரிகள் அரசியல் காரணங்களுக்காக விசாரணையை உடனே முடிக்கும்படி உத்தரவிடுகின்றனர். இதனால் ஏவானை ஒரு சிறிய குற்றத்துக்காகக் கைது செய்து அவனையும் வீபே பிரைஸ் போன்ற அவனது அடியாட்கள் சிலரையும் சிறையிலடைக்கின்றனர். ஆனால் ஸ்ட்ரிங்கர் பெல் குற்றச்சாட்டுக்காளாகாமல் தப்பி விடுகிறான். பார்க்ஸ்டேல் குழு அவனது கட்டுப்பாட்டுக்கு வருகிறது. சிறப்புக் காவல் பிரிவும் மூடப்படுகிறது. டேனியல்சுக்கு பதவி உயர்வு மறுக்கப்படுகிறது. மெக்நல்டி படகுக் காவல் படைப்பிரிவுக்கு மாற்றப்படுகிறார்.\n\nSection::::பருவம் இரண்டு.\nஇரண்டாம் பருவத்தில் போதைப் பொருள் பிரச்சனையுடன் உழைக்கும் வர்க்கத்தின் சிக்கல்களும் சித்தரிக்கப்படுகின்றன. பால்ட்டிமோர் நகர துறைமுகத் தொழிலாளர்கள் சங்கத் தலைவன் ஃபிராங்க் சபோத்கா தனது சக தொழிலாளர்கள் நலனைப் பாதுகாப்பதற்காகத் துறைமுகம் வழியாகப் போதைப் பொருட்கள் கடத்தப்படுவதற்கு துணை போகிறான். பால்ட்டிமோர் நகருக்கு ஒட்டு மொத்த அளவில் போதைப் பொருட்களை வழங்கும் தி கிரீக்கும் அவனது ஆட்களும் இப்பருவத்தில் அறிமுகப்படுத்தப்படுகின்றனர். அவர்கள் சரக்குப் பெட்டியில் அடைத்து வைத்துக் கடத்திய பாலியல் தொழிலாளிகள் 13 பேர் மூச்சுத் திணறி இறந்து போகின்றனர். இதனைத் துப்பறியக் காவல்துறை மேலதிகாரிகள் டேனியல்சின் சிறப்புக் காவல் பிரிவை மீண்டும் உயிர்ப்பிக்கின்றனர். காவல்துறை உயரதிகாரி மேஜர் வால்ச்செக்கின் பகையை சம்பாதித்த சபோத்காவை எதிலாவது சிக்கவைத்து சிறையலடைப்பது இப்பிரிவின் உள்நோக்காக உள்ளது. அவர்களது விசாரணையால் ”தி கிரீக்” குழுவின் செயல்பாடுகள் வெளித்தெரிய வருகின்றன. இதைத் தெரிந்து கொள்ளும் “தி கிரீக்” உண்மை வெளிவராமல் இருக்க சபோத்காவைக் கொலை செய்து விட்டுப் பால்ட்டிமோர் நகரை விட்டு வெளியேறுகிறான். நகரின் மற்றொரு பகுதியில் பார்க்ஸ்டேல் குழுவின் சிக்கல்கள் தொடருகின்றன. ஏவான் சிறை சென்ற பின்னால், குழுவின் கட்டுப்பாட்டாளனாக மாறுகிறான் ஸ்ட்ரிங்கர் பெல். விற்பனை செய்யத் தரமான போதைப் பொருள் கிட்டாமல் வர்த்தகம் மந்தமடைவதால், மற்றொரு பெரும் போதைப் பொருள் விற்பனையாளனான புரொபோசிஷன் ஜோவுடன் கூட்டணி அமைக்கிறான். சபோத்காவின் மரணத்துடன் மீண்டும் சிறப்புக் காவல் பிரிவு கலைக்கப்படுகிறது.\n\nSection::::பருவம் மூன்று.\nமூன்றாவது பருவத்தில் பார்க்ஸ்டேல் குழு மீண்டும் நிகழ்ச்சியின் மையக் கருபொருளாகிறது. இம்முறை பால்ட்டிமோர் நகரின் அரசியல் களமும் கதைபொருளாகின்றது. போதைப் பொருள் வர்த்தகத்திற்கு நடைமுறையில் சட்ட ஏற்பு வழங்கினால் என்ன நடக்கும் என்பதை \"தி வயர்\" ஆராய்கின்றது. காவல்துறை உயரதிகாரி பன்னி கோல்வின் போதைப் பொருள் வர்த்தகத்துக்கு எதிரான முயற்சியில் புதிய உத்தி ஒன்றை அறிமுகப்படுத்துகிறார். நகரின் பயன்படுத்தப்படாத சில பகுதிகளில் போதைப் பொருட்களைத் தங்கு தடையின்றி விற்கலாம் என்று போதைப் பொருள் குற்றக் குழுக்களுக்கு அறிவிக்கின்றார். \"ஹாம்ஸ்டெர்டாம்\" என்று அவர்களால் செல்லப் பெயரிடப்படும் இப்பகுதியால் நகரின் பிற பகுதிகளில் போதைப் பொருள் வர்த்தகம் தொடர்பான வன்முறையும் குற்றங்களும் குறைகின்றன. பார்க்ஸ்டேல் போதைப் பொருள் பேரரசின் மையமாக இருந்த அதி உயர் கட்டடங்கள் இடிக்கப்பட்டதால் அவர்களுக்குப் பின்னடைவு ஏற்படுகிறது. ஸ்ட்ரிங்கர் பெல் நகரின் பிற குற்ற கும்பல்களுடன் கூட்டுறவு வர்த்தகத்தில் ஈடுபட்டு இதனைச் சமாளிக்கிறான். ஆனால் இளம் குற்றக் குழு தலைவனான மார்லோ ஸ்டான்ஃபீல்டுடன் பார்க்ஸ்டேல் குழு மோதும் நிலை உருவாகின்றது. இரு குழுக்களுமிடையே நடைபெறும் மோதல்களால் குற்றங்கள் அதிகரித்து டேனியல்சின் சிறப்புப் பிரிவு அதனைப் புலனாயத் தொடங்குகிறது. கோல்வினின் புதிய முயற்சியால் குற்றங்கள் குறைந்தாலும், அவரது முயற்சிபற்றிய செய்தி வெளியே கசிந்து பெரும் பரபரப்பு ஏற்படுகிறது. மேயர் தேர்தலுக்குப் போட்டியிடும் நகர மன்ற உறுப்பினர் டாம்மி கார்செட்டி அதை அரசியல் ஆதாயத்துக்காகப் பயன்படுத்துகிறார். கோல்வினின் முயற்சிகள் நிறுத்தப்படுகின்றன. ஸ்ட்ரிங்கர் பெல்லுக்கும் சிறையிலிருந்து விடுதலையான ஏவான் பார்க்ஸ்டேலுக்கும் வேறுபாடுகள் முற்றி, ஏவான் ஸ்ட்ரிங்கரைக் கொலை செய்ய ஏற்பாடு செய்கிறான். பிறகு சிறப்புக் காவல் பிரிவினரால் கைது செய்யப்படுகிறான். இதனால் பார்க்ஸ்டேல் குழு செயலிழந்து அவர்களது பகுதிகள் ஸ்டான்ஃபீல்ட் குழுவின் கட்டுப்பாட்டில் வருகின்றன.\n\nSection::::பருவம் நான்கு.\nதி வயரின் நான்காவது பருவத்தின் கதைக்களம் விரிவடைந்து பால்ட்டிமோர் நகரின் பள்ளிக்கல்வித் துறையினையும் உள்ளடக்குகிறது. டூக்கி, ரேண்டி, மைக்கேல், நேமண்ட் ஆகிய நான்கு பதின்ம வயது இளைஞர்கள் அறிமுகமாகினறனர். போதைப் பொருள் வர்த்தகமும் குற்றக் குழுக்களும் அவர்கள் வாழ்வில் ஏற்படுத்தும் தாக்கமும், அவர்கள் சார்ந்திருக்கும் பள்ளிக்கல்வி அமைப்பும் இப்பருவத்தில் மையக் கதைப்பொருளாகின்றன. குற்றக்குழு சூழலால் அவர்கள் வாழ்வில் நடக்கும் பெரும் மாற்றங்கள் இப்பருவத்தில் பதிவாகின்றன. பள்ளிக்கல்வித் துறையைச் சீர்திருத்த விரும்பும் மேயர் கார்செட்டி அரசியல் காரணங்களால் எப்படி தடம் பிறழ்கிறார் என்பதையும் இப்பருவம் காட்டுகிறது.\n\nஇதுதவிர பால்ட்டிமோரின் நிழலுலகில் மார்லோ ஸ்டான்ஃபீல்டின் வளர்ச்சியையும் சித்தரிக்கின்றது இந்தப் பருவம். மார்லோ கொலையாளிகள் கிரிஸ் மற்றும் ஸ்னூப் ஆகியோரின் உதவியுடன் தன் எதிராளிகள் பலரையும் கொலை செய்து பால்ட்டிமோரை ஆட்டிப் படைக்கிறான். கொலை செய்யப்பட்டவர்களின் உடல்களை இடிந்து கிடக்கும் அடுக்குமாடி வீடுகளில் போட்டு மறைத்து விடுகிறார்கள் மார்லோவின் கொலையாட்கள். நகரின் மற்றொரு புறம் புரபோசிஷன் ஜோ போதைப் பொருள் வர்த்தகத்தை முறைப்படுத்தி வன்முறையைக் குறைக்க முயலுகிறான். அதற்காக ஒரு குற்றக்குழு கூட்டுறவு சங்கத்தையும் தொடங்குகிறான். அதில் இணையும் மார்லோ பின் ஜோவைக் கொலை செய்து நகரின் ஈடு இணையில்லா கடத்தல் பேரரசனாகிறான்.\n\nSection::::பருவம் ஐந்து.\nதி வயரின் ஐந்தாவது பருவத்தில் பால்ட்டிமோரின் ஊடகத்துறைக் கூடுதல் கருபொருளாகிறது. \"பால்ட்டிமோர் சன்\" நாளிதழில் நடக்கும் நிகழ்வுகள், வணிக வெற்றிக்காக ஊடகத்துறையில் நடக்கும் பிறழ்வுகள் ஆகியவை சித்தரிக்கப்படுகின்றன. மார்லோ ஸ்டான்ஃபீல்டின் குற்றக்குழுவைப் கையும் களவுமாகப் பிடிக்க இயலாமல் சிறப்புக் காவல்படைத் திணறுகிறது. வருவாய் பற்றாக்குறையால் காவல்துறையின் நிதி ஒதுக்கீட்டைக் குறைக்கிறார் மேயர் கார்செட்டி. மார்லோ மீதான புலன் விசாரணை பாதிக்கப்படுகிறது. இதனால் கோபம் கொண்ட துப்பறிவாளர் மெக்நல்ட்டி பொய்யான ஒரு ஊடகப் பரபரப்பை ஏற்படுத்தி மார்லோ மீதான விசாரணை தொடர முயலுகிறார். மார்லோவின் ஆட்கள் செய்த கொலைகளையெல்லாம் ஒரு தொடர் கொலைகாரன் செய்ததாக ஜோடித்து ஊடகங்களின் கவனத்தை ஈர்க்கிறார். நகரின் மாபெரும் குற்றக்குழுத் தலைவனாக உருவாகியிருக்கும் மார்லோவுக்கும் கொள்ளைக்காரன் ஓமாருக்கும் மோதல்கள் முற்றுகின்றன. ஓமார் மார்லோவின் ஆட்களால் கொல்லப்படுகிறான். ஆனால் மார்லோவின் அசுர வளர்ச்சியால் உருவாகிய சிக்கல்களே அவனை நிழலுலகிலிருந்து விலகச் செய்கின்றன. மார்லோ போதைப் பொருள் வர்த்தகத்திலிருந்து விலகிய பின்னால் குற்றக்குழு கூட்டுறவு சங்கம் நகரின் அவனது இடத்தை நிரப்புகிறது.\n\nSection::::தாக்கம்.\nSection::::விமர்சக எதிர்வினை.\n\"தி வயர்\" இன் முதல் பருவம் சாதகமான விமர்சனங்களைப் பெற்றது. எச்பிஓ தொலைக்காட்சியின் முன்னணித் தொடர்களான \"சிக்ஸ் ஃபீட் அண்டர்\", \"தி சொப்ரானோஸ்\" ஆகியவற்றை விட இதுவொரு சிறந்த நாடகத் தொடர் என்று சில விமர்சகர்கள் கருதினர். டேவிட் சைமனின் முந்தையத் தொடர்களின் பல கூற்றுகள் தி வயரிலும் காணப்படுவதாக ஒரு விமர்சகர் கருதினார். எனினும் போதைப் பொருள் வர்த்தகத்தின் மீதான அரசின் போரை ஆவணப்படுத்துவதால் மிகவும் பயனுள்ளது என்று கூறினார். மேலும் ஒரு விமர்சகர் இத்தொடரின் மெதுவான கதை நகர்வும், தாராளமான வசைச்சொல் பயன்பாடும் இதன் வெற்றி வாய்ப்புகளைப் பாதிக்கலாம் என்று கருதினார்.\n\nவிமர்சர்களிடம் பெரும் பாராட்டைப் பெற்றாலும் நீல்சன் பார்வையாளர் தரவரிசையில் \"தி வயர்\" மிகவும் பின்தங்கியே இருந்தது. இதற்குக் காரணமாகச் சைமன் கூறுபவை: மிகவும் ஆழமான கதைக்களம், தொலைக்காட்சிப் பார்வையாளர்கள் குறைவாக இருந்த நேரத்தில் ஒளிபரப்பட்டமை, பால்ட்டிமோர் நகர வழக்கு மொழியினை அதிகமாகப் பயன்படுத்தியமை மற்றும் அதிக எண்ணிக்கையில் ஆப்பிரிக்க அமெரிக்க நடிகர்கள் நடித்திருந்தமை. பார்வையாளர்களின் பொறுமையை சோதிக்கும் வண்ணம் கதைக்களம் அமைந்திருந்ததாகச் சில விமர்சகர்கள் கருதினர். மேலும் முன்னரே எஃப்.எக்ஸ் தொலைக்காட்சியில் இதே போன்ற கதைக்களம் உடைய \"தி ஷீல்ட்\" என்னும் நிகழ்ச்சியும் ஒளிபரப்பாகிக் கொண்டிருந்ததால் \"தி வயர்\" தவறான நேரத்தில் வெளியானதாகவும் கருதினர். ஆனால் புகழ்பெற்ற பொழுதுபோக்கு இதழான \"எண்டெர்டெய்ன்மெண்ட் வீக்லி\" இல் \"தி வயர்\" இன் முதல் பருவ இறுவட்டு வெளியீட்டுக்கு அதிகமான எதிர்பார்ப்பு இருந்தது.\n\nமுதல் பருவத்தைக் காட்டிலும் இரண்டாம் பருவம் தாக்கம் மிகுந்ததென்று ஐக்கிய இராச்சியத்தின் \"தி கார்டியன்\" இதழ் எழுதியது. மையக் கதைக்களத்தை ஆழ்ந்து ஆராயும் அதே வேளை புதிய கதைக்களங்களை அறிமுகப்படுத்தியதைப் புகழ்ந்தது. மூன்றாம் பருவமும் விமர்சகர்களால் பெரிதும் பாராட்டப்பட்டது. \"எண்டெர்டெய்ன்மெண்ட் வீக்லி\" இதழ் \"தி வயர்\" நிகழ்ச்சியை 2004 ஆண்டின் சிறந்த தொலைக்காட்சித் தொடராக அறிவித்தது. தொலைக்காட்சித் தொடர்களில் மிகவும் “அறிவார்ந்த, ஆழமான, தாக்கமிக்க” தொடர் என்று \"தி வயர்\" ஐப் புகழ்ந்தது. குறைவான பார்வையாளர் எண்ணிக்கையால் இந்நிகழ்ச்சி நிறுத்தப்பட்டு விடும் என்று அஞ்சிய \"பால்ட்டிமோர் சிட்டி பேப்பர்\" இதழ், அது தொடர்ந்து ஒளிப்பரப்பாகப் பத்து காரணங்களை வெளியிட்டது. ஆழமான பாத்திரப்படைப்பு, ஓமார் லிட்டில், நிஜ உலகின் அப்பட்டமான பிரதிபலிப்பு, பால்ட்டிமோர் நகரின் பொருளாதாரத்துக்கு பாதிப்பு ஆகியவை அவற்றில் சில. மூன்றாம் பருவம் முடியும் தருவாயிலும் கூடப் பார்வையாளர்களை அதிக எண்ணிக்கையில் ஈர்க்கத் திணறியது \"தி வயர்\". இதனால் அதை எச்பிஓ நிறுவனம் நிறுத்தக்கூடிய வாய்ப்பு உருவானது. தி சோப்ரானோசின் வெற்றிக்குப் பின்னர் எச்பிஓ நாடகத் தொடர்களின் மீதான பார்வையாளர் எதிர்பார்ப்பு மாறிவிட்டதென்றும், \"டெஸ்பரேட் ஹவுஸ்வைவ்ஸ்\" தொடரின் போட்டியும் பார்வையாளர் எண்ணிக்கையைக் குறைத்து விட்டதென்றும் டேவின் சைமன் கூறினார்.\n\nமூன்றாம் பருவம் முடிந்து ஈராண்டுகளுக்குப் பின் நான்காம் பருவம் ஒளிபரப்பானது. அப்போது \"சான் பிரான்சிஸ்கோ குரோனிக்கிள்\" இதழில் டிம் குட்மேன் \"தி வயர்\" அமெரிக்காவின் போதைப் பொருள் வர்த்தகப் போரைச் சித்தரிப்பதுடன் இனம், வறுமை, அமெரிக்க பாட்டாளி வர்க்கத்தின் அழிவு, ஏழை மக்களை அரசியல் முறை கைவிட்டமை, நம்பிக்கையிழப்பின் கொடுமை போன்றவற்றை எடுத்துரைப்பதாகக் குறிப்பிட்டார். மேலும் அமெரிக்க நகர்ப்புற ஏழைகளின் பாட்டைத் தொலைக்காட்சி வரலாற்றில் முன்னெப்போதும் இல்லாத அளவுக்கு ஆழமாகப் படம்பிடித்திருப்பதாகவும் பாராட்டினார். அதுவரை வெளிவந்த பருவங்களுள் நான்காவதே மிகச் சிறந்ததென \"நியூயார்க் டைம்ஸ்\" கூறியது. \"சிக்காகோ சன்-டைம்ஸ்\" இதழின் டக் எல்ஃப்மேன் \"தி வயர்\" மிக அதிகமான குறிக்கோள் கொண்டதென்று குறிப்பிட்டாலும், மெதுவான கதை நகர்வு, அளவுக்கதிகமான கதையாழம் போன்றவற்றை குறை கூறினார். \"லாஸ் ஏஞ்செல்ஸ் டைம்ஸ்\" இந்நிகழ்ச்சியைப் பற்றி ஒரு தனித் தலையங்கமே எழுதியது. பார்வையாளர்களைச் சிந்திக்கத் தூண்டும் அறிவார்ந்த நாடகங்களின் பொற்காலமெனக் கருதக்கூடிய இக்காலகட்டத்தில் கூடத் \"தி வயர்\" தனித்து நிற்பதாகப் பாராட்டியது. \"டைம்\" இதழ் நிகழ்ச்சியின் நான்காம் பருவத்தைப் பாராட்டுகையில் “இது போல எந்தவொரு நகரும் ஒரு நகரைக் காதலித்ததில்லை, கண்டித்ததுமில்லை, காவியமாக்கியதுமில்லை” என்று குறிப்பிட்டது. விமர்சனங்களைத் தொகுத்து மதிப்பெண் அளிக்கும் மெடாகிரிட்டிக் இணைய தளத்தில் இந்நிகழ்ச்சி 98% மதிப்பெண் பெற்றுள்ளது. தொலைக்காட்சி வரலாற்றில் இது இரண்டாவது அதிகமான மதிப்பெண் ஆகும்.\n\nதொலைக்காட்சி வரலாற்றில் இது தான் மிகச் சிறந்த தொடர் என்று பல இதழ்களின் தொலைக்காட்சி விமர்சகர்கள் கூறியுள்ளனர். \"டைம்\", \"எண்டெர்டெய்ன்மெண்ட் வீக்லி\", தி \"சிக்காகோ டிரிபுயூன்\", \"ஸ்லேட்\", \"சான் பிரான்சிஸ்கோ குரோனிக்கிள்\", \"ஃபிலடெல்ஃபியா டெய்லி நியூஸ்\" \"தி கார்டியன்\", பிபிசி ஆகியவை அவற்றுள் ஒரு சில. அமெரிக்கக் குடியரசுத் தலைவர் பராக் ஒபாமா \"தி வயர்\" தான் தனக்கு மிகவும் பிடித்த தொலைக்காட்சித் தொடரெனக் குறிப்பிட்டுள்ளார்.\n\nSection::::விருதுகள்.\n\"தி வயர்\" நிகழ்ச்சி நிறைய விருதுகளுக்குப் பரிந்துரைக்கப்பட்டு அவற்றில் பலவற்றை வென்றுள்ளது. நாடகத் தொலைக்காட்சித் தொடர்களுக்கான சிறந்த எழுத்தாக்கம் எம்மி விருது இதில் மிகவும் குறிப்பிடத்தக்கது. மேலும் குற்றப்புனைவு விருதுகள், அமெரிக்க திரைப்படத் தொகுப்பாளர் விருதுகள் (எட்டி விருதுகள்), அமெரிக்கத் திரைப்பட இயக்குனர் சங்க விருதுகள், ஐரியத் திரைபபட மற்றும் தொலைக்காட்சி விருதுகள் போன்றவற்றையும் வென்றுள்ளது. இது தவிர என்.ஏ.ஏ.சி.பி. வழங்கும் சிறந்த பிம்பம் விருது, தொலைக்காட்சி விமர்சகர் விருதுகள், அமெரிக்க எழுத்தாளர் சங்க விருதுகள் போன்ற விருதுகளுக்கும் பல முறை பரிந்துரைக்கபப்ட்டது. இந்நிகழ்ச்சி வென்ற பெரும்பாலான விருதுகள் அதன் நான்காவடு மற்றும் ஐந்தாவது பருவங்களுக்கு வழங்கப்பட்டன. அமெரிக்க இசையமைப்பாளர்கள், எழுத்தாளர்கள் மற்றும் பதிப்பாளர்கள் சங்கத்தின் விருதும், பீபாடி விருதும், ஆர்ட்டியோஸ் விருதும் இரண்டாம் பருவத்துக்குக் கிடைத்தன. நிகழ்ச்சியின் நான்காம் பருவம் புராட்காஸ்டிங் அன்ட் கேபிள் அமைப்பின் விமர்சகர் விருதையும், முதலாம் மற்றும் மூன்றாம் பருவங்கள் டைம் இதழ் விமர்சகர் விருதினை வென்றன.\n\nSection::::கல்வியிலும் ஆய்வுலகிலும்.\n\"தி வயர்\" நிகழ்ச்சியின் ஒளிபரப்பு முடிந்த பின்னர் ஜான்ஸ் ஹாப்கின்ஸ், புரவுண், ஹார்வர்ட் போன்ற பல பல்கலைகழகங்களும் கல்லூரிகளும் இந்நிகழ்ச்சி தொடர்புடைய பல பாடங்களை அறிமுகம் செய்தன. சமூகவியல் முதற்கொண்டு திரைப்பட ஆய்வு வரை பல துறைகளில் இப்பாடங்கள் நடத்தப்பட்டன. மாசச்சூசெட்ஸ் மாநிலத்தில் உள்ளா பிலிப்ஸ் அகாடெமி என்னும் உயர்நிலைப் பள்ளியிலும் இது போன்ற ஒரு பாடம் கற்பிக்கப்படுகிறது. டெக்சஸ் பல்கலைக்கழகம், சான் அண்டோனியோவில் கற்பிக்கப்படும் ஒரு பாடத்தில் \"தி வயர்\" ஒரு புனைவுப் படைப்பாகக் கற்பிக்கப்படுகிறது. மேலும் பாரிசிலுள்ள நாந்தெர் பல்கலைக்கழகத்தில் ஒரு பெரும் ஆய்வரங்குத் தொடரின் பகுதியாகக் கற்பிக்கப்படுகிறது.\n\nஹார்வர்ட் பல்கலைக்கழகம் ஏன் நகர்ப்புற ஏற்றத்தாழ்வுகள் பாடத்தில் \"தி வ்யர்\" நிகழ்ச்சியைப் பாடத்திட்டப் பகுதியாகக் கருதுகிறது என்பதை \"வாஷிங்க்டன் போஸ்ட்\", இதழில் வெளியான ஒரு கட்டுரையில் அன்மோல் சத்தா மற்றும் வில்லியம் ஜூலியஸ் வில்சன் ஆகியோர் பின்வருமாறு விளக்குகின்றனர்.\n\nயோர் பல்கலைக்கழகத்தின் சமூகவியல் துறைத் தலைவர் ரோஜர் பர்ரோஸ் \"தி இண்டிபெண்டெண்ட்\" இதழில் \"தி வயர்\" குறித்து ”சமகால நகர்ப்புறவியலின் புரிதலுக்கு இந்நிகழ்ச்சி அற்புதமாக உதவுகிறது” என்றும் “இதே பொருள்பற்றி ஏராளமான பணச்செலவில் செய்யப்படும் வறட்டு, சுவாரஸ்யமற்ற ஆய்வுகளிலிருந்து இது வேறுபட்டு நிற்கிறது” என்றும் கூறியுள்ளார்.\n\nSection::::ஒளிப்பரப்பாளர்கள்.\n\"தி வயர்\" இன் ஐந்து பருவங்களும் எச்பிஓ தொலைக்காட்சியில் 2002, 2003, 2004, 2006, மற்றும் 2008, ஆண்டுகளில் ஒளிபரப்பாகின. பொதுவாக வாரம் ஒரு முறை ஒரு புதிய அத்தியாயம் ஒளிபரப்பப்பட்டது. அமெரிகக நகைச்சுவைத் தொலைக்காட்சி அலைவரிசை பிஈடி இலும் \"தி வயர்\" ஒளிபரப்பானது. ஐக்கிய இராச்சியத்தில் எஃப்.எக்ஸ் தொலைக்காட்சியிலும் பிபிசி 2 தொலைக்காட்சியிலும் ஒளிபரப்பானது. அயர்லாந்தில் டிஜி4 மற்றும் 3ஈ, ஆஸ்திரேலியாவில் ஏபிசி2, போலந்தில் டிவிஎன், சுவீடனில் எஸ்விடி, நார்வேயில் என்.ஆர்.கே, இஸ்ரேலில் எக்ஸ்ட்ரா ஹாட் மற்றும் யெஸ் ஆக்‌ஷன், கனடாவில் தி மூவி நெட்வொர்க் மற்றும் மூவி செண்ட்ரல், பின்லாந்தில் சப் டிவி மற்றும் எம்டிவி3, ஜெர்மனியில் ஃபாக்ஸ்சேனல், ஆசியாவில் சினிமாக்ஸ், மத்திய கிழக்கு நாடுகளில் எம்பிசி ஆக்‌ஷன் போன்ற தொலைக்காட்சி அலைவரிசைகளில் \"தி வயர்\" ஒளிபரப்பானது.\n\nSection::::இறுவட்டு வெளியீடுகள்.\nஇந்த இறுவட்டு வெளியீடுகள் நல்ல வரவேற்பைப் பெற்றன. எனினும் அவற்றில் சிறப்பாம்சங்கள் இல்லாமையை சில விமர்சகர்கள் குறை கூறினர்.\n\n"}
{"id": "161875", "url": "https://ta.wikipedia.org/wiki?curid=161875", "title": "லோட்டஸ் நியூஸ்", "text": "லோட்டஸ் நியூஸ்\n\nலோட்டஸ் நியூஸ் (\"Lotus News\") இந்தியாவின் முதன்மையான தமிழ் மொழி 24 மணி நேரச் செய்தி நிகழ்ச்சிகளை ஒளிபரப்பும் செயற்கைக்கோள் தொலைக்காட்சி சேவைகளில் ஒன்றாகும். இது கோயம்புத்தூரைத் தலைமையகமாகக் கொண்டு இயங்குகிறது. \"உண்மை மலரட்டும்\" என்னும் நோக்கத்தை இத்தொலைக்காட்சி முன்வைத்துள்ளது.\nSection::::நிகழ்ச்சிகள்.\nலோட்டஸ் நியூஸ் தொலைகாட்சியில் ஒளிபரப்பப்படும் நிகழ்ச்சிகளில் சில:\n\n"}
{"id": "161893", "url": "https://ta.wikipedia.org/wiki?curid=161893", "title": "மேல் மாகாண பேருந்து வழிகள் (இலங்கை)", "text": "மேல் மாகாண பேருந்து வழிகள் (இலங்கை)\n\nSection::::கொழும்பு மாநகர வழிகள்.\nகவனிக்க: குணசிங்கபுரம் மற்றும் மத்திய பேருந்து நிலையத்திலிருந்து புறப்படுபவை புறக்கோட்டையை குறிக்கும் சேவைகள்.\n"}
{"id": "161902", "url": "https://ta.wikipedia.org/wiki?curid=161902", "title": "சிறுநீர்த்தொகுதி", "text": "சிறுநீர்த்தொகுதி\n\nசிறுநீர்த்தொகுதி (Urinary system) எனப்படுவது சிறுநீரை உற்பத்தியாக்கி, சேமித்து உடலில் இருந்து வெளியேற்றும் ஒரு உறுப்புத் தொகுதியாகும். மனிதரில் சிறுநீர்த்தொகுதியானது சிறுநீரை உற்பத்தியாக்கும் இரு சிறுநீரகங்கள், அவற்றைக் கொண்டு செல்லும் இரு சிறுநீர்க்குழாய்கள், சிறுநீரைத் தற்காலிகமாக சேமிக்க உதவும் ஒரு சிறுநீர்ப்பை, அதனை உடலிலிருந்து வெளியேற்றும் ஒரு சிறுநீர்வழி ஆகிய உறுப்புக்களை உள்ளடக்கியதாகும். ஆண், பெண் சிறுநீர்த்தொகுதிகள் பொதுவாக ஒரே மாதிரியாக இருப்பினும், ஆணின் சிறுநீர்வழியை விடச் சிறிய சிறுநீர்வழியே பெண்ணின் சிறுநீர்த்தொகுதியில் காணப்படும்.\n\nசிறுநீர்த்தொகுதியே உடலின் மிக முக்கியமான கழிவுத்தொகுதியாகும். இதனால், சிலசமயம் சிறுநீர்த்தொகுதியையே கழிவுத்தொகுதி எனவும் அழைப்பதுண்டு.\n\nSection::::சிறுநீர்த்தொகுதியின் உடலியக்கவியல்.\nSection::::சிறுநீரகம்.\nசிறுநீர்த்தொகுதியில் கழிவுப்பொருளான சிறுநீர் உற்பத்தியாகும் இடம் சிறுநீரகமாகும். மனிதரில் வயிற்றுக் குழியில் அவரை வித்து வடிவிலான இரு சிறுநீரகங்கள் காணப்படுகின்றன. வெளியேறும் சிறுநீரின் அளவு, வெவ்வேறு சூழ்நிலைகளில் வேறுபடுமாயினும், சாதாரண வளர்ந்த மனிதனில், அமைதியான நிலையில், முக்கிய நீர் வெளியேற்றமாக நாளொன்றுக்கு சராசரியாக 1500 மி.லீ. சிறுநீர் வெளியேற்றப்படுகின்றது.\n\n"}
{"id": "161905", "url": "https://ta.wikipedia.org/wiki?curid=161905", "title": "தற்கொலை முறைகள்", "text": "தற்கொலை முறைகள்\n\nதற்கொலை முறைகள் என்பது ஒரு நபர் தானாக விரும்பி தற்கொலை செய்து கொள்ளும் முறையாகும். தற்கொலை முறைகள் இருவகைப்படும். ஒன்று உடல் சேதப்படுத்தும் தற்கொலை மற்றொன்று இரசாயனங்களை பயன்படுத்துவது. மூச்சுக்காற்று மற்றும் நரம்புகளுக்கு ஊறு விளைவிக்கும் செயல்கள் உடலை சேதப்படுத்தும் முறையிலும், உயிர்மங்களின் சுவாசத்தை தடுத்தல்(cellular respiration) அல்லது பிற இரசாயன மாறுதல்களால் இறப்பதும் உள்ளடங்கும்.\n\nSection::::குருதிப்போக்கு.\nஅதிகமான குருதி உடலில் இருந்து வெளியேற்றி தற்கொலை செய்யும் முறை. இஃது இதயம், சிறுநீரகம் உள்ளிட்டவைகளுக்குத் தேவையான இரத்தத்தின் அளவு குறைவதால் ஏற்படும் மரனம்.\nஒன்று அல்லது அதற்கும் மேற்பட்ட காயங்கள் ஏற்படுத்தி அதன்மூலமாக இரத்தத்தை வெளியேற்றுவதால் தற்கொலை செய்யப்படுகிறது.\n\nSection::::மணிக்கட்டை வெட்டிக்கொள்ளுதல்.\nமணிக்கட்டை வெட்டிக்கொள்ளுதல் காரணமாக அதிக இரத்தத்தினை வெளியேற்றுதல் இம்முறையாகும். பெரும்பாலான தற்கொலை முயற்சி தோற்றுப்போகின்றது. அவ்வாறு நிகழும்போது அதிக காயங்களுடன் உயிர்பிழைத்தாலும், சதைப்பகுதி மிகவும் புதையுண்டு காட்சியளிக்கும்.\n\nSection::::நீரில் அமிழ்தல்.\nநீரில் மூழ்கி உயிரிழத்தல் முறையில் நீரில் அல்லது ஏதேனும் ஒரு திரவத்தில் மூழ்குதால் மூச்சு விடுவது நின்று உயிர்விடும் செயலாகும். மூளைக்குத் தேவையான ஆக்சிஜன் கிடைக்காததால் இவ்வகையான மரணம் நிகழ்கிறது.\n\nSection::::மூச்சடைத்தல்.\nமூச்சுத்திணறல் என்பது ஆக்சிஜன் வாயுவை சுவாசிப்பதை நிறுத்துதலில் இருந்து மாறுபட்டு இருக்கிறது. ஹீலியம், ஆர்கன், நைட்ரஜன் மற்றும் பிற வாயுக்களை சுவாசிப்பதன் மூலமாக இவ்வகையான மரணம் நேருகிறது.\n\nSection::::உடல் வெப்பத்தைக் குறைத்தல்.\nசெயற்கையான முறையில், உடல் வெப்பத்தினை குறைத்து தற்கொலை செய்துகொள்ளும் முறையாகும். இம்முறையான தற்கொலையில் முதலில் உடல் நடுக்கம் ஏற்படும், பிறகு சித்தப்பிரமை, மாயத்தோற்றம், பின்னர் மனதில் ஒருங்கிணைப்பு இல்லாமல் போகும்; உடலில் போதுமான வெட்பம் இல்லாததால் இறுதியில் மரணம் நிகழும்.\n\nSection::::மின்பாய்த்து இறத்தல்.\nமின்சாரத்தை உடலில் பாய்ச்சி அதன் மூலமாக தற்கொலை செய்து முறை. உடலில் மின்சாரம் பாய்வதால், இதயத்தில் ஏற்படும் இரத்த ஓட்டம் தடைபெற்று, உயிரிழப்பு நிகழும். உடலில் செலுத்தப்படும் மின்சாரத்தின் அளவினைப் பொருத்து, உடலில் தீக்காயம்க்கள் ஏற்படும்.\n\nSection::::உயரத்தில் இருந்து குதித்தல்.\nஅதிகமான உயரமுள்ள மலை, கட்டிடம், அனை, பாலம், வீடு உள்ளிட்டவைகளில் இருந்து குதித்தலால் இவ்வகையான தற்கொலை முறையாகும்.\n\n2006-ம் ஆண்டில் ஹாங்காங் பகுதியில், உயரத்தில் இருந்து குதித்து தற்கலை செய்யும் முறையை 52.1% கடைபிடித்துள்ளனர்.\n\nSection::::சுடுகலன்கள்.\nதற்கொலை செய்வதற்கு பொதுவான முறையாக சுடுகலன்களைப் பயன்படுத்தப்பட்டு வருகிறது. நெற்றிப்பொட்டிலோ அல்லது தலையின் பக்கவாட்டிலோ அல்லது வாயிலோ அல்லது கழுத்திலோ சுட்டுக்கொள்வது இத்தற்கொலை முறையாகும். ஆஸ்திரேலியாவில் இவ்வகையான தற்கொலைகள் 10% சதவிகிதமாக உள்ளது. அமெரிக்காவில் 53.7% தற்கொலையை செய்து கொள்பவர்கள் இம்முறையை கையாண்டுள்ளனர்.\n\nSection::::தூக்கில் தொங்குதல்.\nதூக்கில் தொங்குதல், என்பது கயிறு அல்லது சேலை போன்றவைகளை உத்திரத்தில் அல்லது மரத்தில் அல்லது உயரமான இடத்தில் கட்டி அதில் கழுத்தை மாட்டிக்கொள்ளுதல் ஆகும். இதன் காரணமாக நாக்கு வெளியில் வருதல், பக்கவாதம் அல்லது இறப்பு வருவதற்கான வாய்ப்புகள் உள்ளது.\n\nதூக்கில் தொங்கும் வழக்கம், நகரங்களில் விட கிராமங்களில் மிகவும் அதிகமாக உள்ளது.\n\nSection::::வண்டியில் தாக்கிக்கொள்ளல்.\nவண்டியின் முன்பு பாய்ந்து உயிரை இழக்கும் முறை இதுவாகும். புகை வண்டி அல்லது வேகமாக செல்லும் தானுந்து அல்லது சரக்கு வண்டி முன்பு பாய்ந்து தற்கொலை செய்து கொள்ளும் முறையாகும்.\n\nSection::::தொடர் வண்டி.\nபுகை வண்டி முன்பு பாய்தலால் 90% வரை தற்கொலை நிகழ்கிறது, இது மிகவும் அபாயகரமான தற்கொலை முறையாகும். இவ்வாறு தற்கொலை முயற்சி செய்து, அதில் தோல்வி அடையும் போது பெரிய அளவிலான புண், எலும்பு முறிவு, மற்றும் மூளை பாதிப்பு மற்றும் உடல் ஊனமுறுதல் போன்றவை நிகழ அதிக வாய்ப்பு ஊள்ளது.\n\nSection::::நஞ்சு அருந்துதல்.\nநஞ்சு அருந்துதல் விரைவாக தற்கொலை செய்துகொள்ள உதவும் ஒரு முறையாகும். சையனைடு (hydrogen cyanide) அல்லது நச்சுத்தன்மை கொண்ட பொருட்களை உட்கொள்ளுவதால் மரணம் நிகழும். 1978-ம் ஆண்டு ஜோன்ஸ்டவுனில் ஜிம் ஜோன்ஸ் என்ற மதத் தலைவரின் கீழ் நடைபெற்ற பெருந்தற்கொலை(mass suicide) நிகழ்வில் சையனைடு அருந்தி அதிகமானோர் உயிரிழந்தனர்.\n\nSection::::பூச்சிக்கொல்லி.\nஉலகமுழுவதும், 30% மக்கள் பூச்சிக்கொள்ளி மருந்துகளை அருந்துதல் மூலமாக தற்கொலை செய்துகொள்கின்றனர். ஐரோப்பிய பகுதிகளில் 4% மக்களும், பசிபிக் பகுதிகளில் 50% மேற்பட்டவர்கள் இம்முறையை தற்கொலை செய்துகொள்வதற்காகப் பயன்படுத்துகின்றனர்.\n\nSection::::அளவுமீறிய மருந்து.\nமருந்துகளை அளவுக்கு அதிகமாக பயன்படுத்தும்போது மரணம் நிகழ்கிறது. இவ்வகையான மருந்து நோய்தீர்க்க உதவும் மருந்தின் அளவுக்கதிகமான பயன்பாடாகவோ அல்லது போதை தரக்கூடிய அல்லது தூக்கமளிக்கக்கூடிய மருந்தின் அளவுக்கதிகமான பயன்பாடாகவோ இருக்கலாம்.\n\nSection::::கார்பன் மோனாக்சைடு.\nகுறிப்பிட்ட அளவிற்கு மேல் நச்சுவாயுக்களை சுவாசிக்கும் போது மரணம் நிகழ்கிறது. பெரும்பாலும், தானுந்தில் இருந்து வெளிவரும் நச்சுவாயு கார்பன் மோனாக்சைடு கல்நதிருக்கும், இதனை அளவுக்கு அதிகமாக சுவாசிக்கும் போது மரணம் நிகழ்கிறது. தற்போது வருகின்ற புதிய தானுந்துகளில் 99% கார்பன் மோனாக்சைடு நீக்கப்பட்டுள்ளது.\n\nSection::::உயிர் தியாகம் செய்தல்.\nஉயிர் தியாகம் செய்தல், ஒரு சமய முறையாகவே இருந்துவந்துள்ளது. அஸ்டெக் நாகரிகம் மற்றும் மாயா நாகரிகம் இரண்டிலும், துறவிகளும் அரசர்களும் உயிர்தியாகம் செய்தல் ஓவியங்களில் பிற கலைவேடுப்பாடுகளிலும் காணப்படுகிறது. பெரும்பாலும், இவ்வகையான தியாகத்தில் கத்தில் அல்லது கோடரி மூலமாக தலையை வெட்டுதல் நடைபெறும்.\n\nSection::::உண்ணாநிலைப் போராட்டம்.\nஉண்ணாநிலைப் போராட்டம் மரணத்திற்கு வழிவகுக்க அதிகவாய்ப்புள்ளது. இவ்வகையான போராட்டங்கள் அரசியல் காரணங்களுக்காக நடக்கின்றது.\n\nSection::::நீர்ப்போக்கு.\nஇம்முறை தற்கொலையில் இறப்பு சில வாரங்களில் அல்லது பல நாட்களில் நிகழலாம். இம்முறையில் தற்கொலை செய்து கொள்ளும்போது அவர்கள் தங்களுடைய சுயநினைவை இழந்து பின்னர் இறக்கின்றனர். அதிகமான நீர் பருகாதபோது, தாகம் ஏற்படுகிறது. பின்னர், நா வரண்டு விடுகிறது. உடலில் நீர் வீக்க கோளாறு (edema) உள்ளவர்கள் தங்களுடைய உடலில் அதிக நீர் வருவதால் நீர் அல்லது திரவ உணவு உணவுகள் அதிகம் பருகாமல் இவ்வகையில் இறக்கிறார்கள்.\n\nSection::::தற்கொலை தாக்குதல்.\n\"தற்கொடைத் தாக்குதல்\" தன்னை தானே விருப்புடன் சாவைத் தளுவி மேற்கொள்ளும் துணிகரத் தாக்குதலை குறிக்கும். செப்டம்பர் 11, 2011-ம் ஆண்டு அமெரிக்காவின் இரட்டை கோபுரத்தின் மீது நடைபெற்ற தாக்குதலும் இவ்வகையைச் சேர்ந்தவையே.\n\n"}
{"id": "161909", "url": "https://ta.wikipedia.org/wiki?curid=161909", "title": "பொற்றாசியம் பரமங்கனேற்று", "text": "பொற்றாசியம் பரமங்கனேற்று\n\nபொற்றாசியம் பரமங்கனேற்று (Potassium permanganate) ஒரு ஆய்வுகூடங்களில் பொதுவாகப் பயன்படுத்தப்படும் ஒரு இரசாயனப் பொருளாகும். இது பளிங்கு வடிவில் ஊதா நிறத்தில் காணப்படும். இதன் குறியீடு KMnO4. இது ஒற்றை நேரேற்ற பொற்றாசிய அயனையும் (K+) ஒற்றை மறையேற்ற மங்கனேற்று அயனையும் (MnO4−) கொண்ட ஓர் உப்பு வகையாகும். இது வலுவான ஒக்சியேற்றும் பொருளாகும். 2000 ஆம் ஆண்டில் இவ்வேதிப் பொருள் 30000 தொன்கள் உற்பத்தி செய்யப்பட்டது. இவ்வுப்பு நீரில் இலகுவாகக் கரையும். ஆய்வு கூடங்களில் கற்பித்தல் செயற்பாட்டை செயன்முறையூடாகக் காட்டுவதற்கு இது பல்வேறு சந்தர்ப்பங்களில் பயன்படுத்தப்படுகின்றது.\n"}
{"id": "161920", "url": "https://ta.wikipedia.org/wiki?curid=161920", "title": "பொன். சந்திரமோகன்", "text": "பொன். சந்திரமோகன்\n\nபொன். சந்திரமோகன் என்பவர் ஒரு தமிழக எழுத்தாளர். தேனி மாவட்டம் வடபுதுப்பட்டி எனும் ஊரைச் சேர்ந்த இவர் விகடன் குழுமத்தில் புகைப்படக்காரராகப் பணியைத் தொடங்கினார். இன்று விகடன் குழுமத்தில், புத்தகப் பதிப்புப் பணிகளை மேற்கொள்ளும் விகடன் பிரசுரத்தில் பொறுப்பாசிரியராக இருந்து வருகிறார். இவர் விகடன் குழுமப் பத்திரிகைகளில் பொன்ஸீ, வடவீர பொன்னையா போன்ற புனைப்பெயர்களில் எழுதி வந்தார்.\n\n"}
{"id": "161923", "url": "https://ta.wikipedia.org/wiki?curid=161923", "title": "மகராசன்", "text": "மகராசன்\n\nமகராசன் என்பது 1993 ஆம் ஆண்டு வெளியான தமிழ்த் திரைப்படம்.\nSection::::வகை.\nகுடும்பத் திரைப்படம்\n\nSection::::கதை.\nகுப்பத்தில் நல்லது செய்து வாழும் கதாநாயகனின் தங்கை பணக்காரரின் மகனை மணமுடிக்கிறாள். பணக்காரரின் ஜோதிட நம்பிக்கையால் விளைந்த வாரிசுக் குழப்பத்தில் இருக்கிறது அவ்வீடு. உண்மையான வாரிசைக் கண்டுபிடித்துக் குடும்பத்துடன் இணைவதே இப்படத்தின் கதை.\n"}
{"id": "161924", "url": "https://ta.wikipedia.org/wiki?curid=161924", "title": "திருமதி பழனிச்சாமி", "text": "திருமதி பழனிச்சாமி\n\nதிருமதி பழனிச்சாமி, 1992 ஆம் ஆண்டு வெளியான தமிழ்த் திரைப்படம்.\n\nSection::::வகை.\nசமூகத் திரைப்படம்\n\nSection::::கதை.\nபழனிச்சாமி ஒரு ஆசிரியரைத் திருமணம் செய்து கொள்ள விரும்பும் ஒரு படிக்காத மனிதர்; அம்சவேணி ஒரு ஆசிரியர் தான். அம்சவேணி பழனிச்சாமியைத் திருமணம் செய்து கொள்ள ஒரு நிபந்தனையுடன் ஒப்புகொள்கிறார். திருமணத்திற்குப் பின் தனது வீட்டில் வாழ பழனிச்சாமி சம்மதித்தால் மட்டுமே திருமணம் என்பதே அது.அந்த நிபந்தனையைப் பழனிச்சாமி ஒப்புக்கொண்டால், அதனால் அவள் வயதான தந்தையைக் கவனித்து கொள்ளலாம். நல்ல பொருத்தம் என ஊர் மெச்ச மணம் புரியும் அவர்களின் ஜோடி, திருமண இரவு வரை மட்டுமே அவ்வாறு எனத் தெரிகிறது. பழனிச்சாமி தங்கள் ஒப்பந்தத்தின் விதிமுறைகளை மாற்றும் போது, அம்சவேணிக்குக் கோபம் ஏற்படுகிறது. அவர், அம்சவேணியின் தந்தை இல்லாமல், தனது சொந்த ஊரான கிராமத்திற்கு அம்சவேணியை அழைத்துச் செல்கிறார். அவரது மர்மமான நடவடிக்கைகளை என்னவென்று கண்டறியும் வரை கோபப்படும் அம்சவேணி, பின்னால் பழனிச்சாமியின் கோரிக்கைகளை உணர்ந்து அவரது இலட்சியத்தை நிறைவேற்றத் துணை புரிவதாகக் கதை நகர்கிறது.\n"}
{"id": "161925", "url": "https://ta.wikipedia.org/wiki?curid=161925", "title": "எங்க சின்ன ராசா", "text": "எங்க சின்ன ராசா\n\nஎங்க சின்ன ராசா, 1987 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பத் திரைப்படம்\n\nSection::::கதை.\nஒரு கிராமத்தில் வெகுளியாக வாழும் ஒரு வாலிபன் தன் மாற்றாந்தாயாலும் அவளது உறவினர்களாலும் ஏமாற்றப்பட்டு இருப்பதையும், அதை அவனுக்கு உணர்த்தும் மனைவியையும் சுற்றி பின்னப்பட்ட ஒரு குடும்பக் கதை.\n"}
{"id": "161937", "url": "https://ta.wikipedia.org/wiki?curid=161937", "title": "கில்லார்ட் சூக்கர்மன்", "text": "கில்லார்ட் சூக்கர்மன்\n\nகில்லார்ட் சூக்கர்மன் (ஆங்கிலம்: Ghil'ad Zuckermann; எபிரேயம்: גלעד צוקרמן‎; பிறப்பு சூன் 1, 1971, டெல் அவீவ், இசுரேல்) (D.Phil., ஆக்சுபோர்டு பல்கலைக்கழகம்; Ph.D., கேம்பிரிச்சுப் பல்கலைக்கழகம்) என்பவர் அறியப்பட்ட இசுரேலிய மொழியியலாளர். இவர் மொழி உயிர்பித்தல், தொடர்பு மொழியியல், பண்பாட்டு மொழியியல் ஆகிய துறைகளில் பணிபுரிகிறார். இவர் அடிலெயிட் பல்கலைக்கழகத்தில் மொழியியல் மற்றும் அழிவுநிலை மொழிகளுக்கான பேராசிரியாராகப் பணிபுரிகிறார். அசுத்திரேலிய ஆய்வுக் கழக ஆய்வாளார் பணியிலும், செயற்திட்டம் 211 வருகை பேராசிரியராகவும் உள்ளார்.\n\n\n"}
{"id": "161966", "url": "https://ta.wikipedia.org/wiki?curid=161966", "title": "கனோஜி ஆங்கரே", "text": "கனோஜி ஆங்கரே\n\nகனோஜி ஆங்கரே(Kanhoji Angre or Conajee Angria or Sarkhel Angre ; மராத்தி: कान्होजी आंग्रे,ஆகஸ்ட் 1669 – 4 ஜூலை 1729) 18 ஆம் நூற்றாண்டில் மராத்திய பேரரசின் கப்பற் படைத் தளபதியாகப் பதவி வகித்தார். இவர் பின்னாளில் மராத்தியக் கப்பற் படைத் தலைமைத் தளபதியாகப் பதவி வகித்ததால் 'சார்க்கெல் ஆங்கரே' (Sarkhel Angre) என்றும் அழைக்கப்பட்டார். இந்திய விடுதலைக்காக, காலனி ஆதிக்கத்தை எதிர்த்து இறுதி வரைப் போராடி, அவர்களுக்குப் பல சேதங்களை ஏற்படுத்தி, பாரதத்திற்கு வெற்றிகள் பல தேடித் தந்த தலைசிறந்த மாவீரர்.\n\nSection::::இளமை.\nகனோஜி ஆங்கரே மராத்திய மாநிலத்தில் தெற்குக் கடற்கரைப் பிரதேசத்தின் கொங்கணப் பகுதியிலுள்ள ரத்னகிரி மாவட்டத்தின் கர்னே (Harne) என்ற கிராமத்தில் 1669 ஆம் ஆண்டு ஆகஸ்டில் பிறந்தார். இவர் குடும்பத்தினர் கொங்கன் பிரதேசத்திலுள்ள வீர ராணா சன்க் என்ற சிறிய மாகாணத்தைப் பொறுப்பேற்று ஆட்சி செய்து வந்ததால், இவர்கள் 'சங்கபால் குடும்பத்தினர்'(Sankapal) (தற்சமயம் Bhilare குடும்பம்) என்றழைக்கப்பட்டனர். இவர் தாயின் பெயர் அம்பா பாய். தந்தை துகோஜி. இவர்களுக்கு வெகு நாட்களாக பிள்ளைகளில்லாமலிருந்து 'கனிபா நாத்' என்ற தெய்வத்திடம் அம்பா பாய், \"உங்கள் எரிக்கப்பட்ட புனித மரச் சாம்பலின் (Angara) மகிமையால் நான் தாய்மையடைந்தால், அந்தக் குழந்தைக்கு ஆங்கரே (Angare) எனப் பெயரிடுகிறேன் என்று வேண்டிக்கொண்டார். எனவே இவருக்குக் கனோஜி ஆங்கரே எனப் பெயரிடப்பட்டது. ஆங்கரேயின் தந்தை, மராட்டியப் பேரரசர் சத்ரபதி சிவாஜியின் தளபதிகளில் ஒருவராக இருந்தார். இதனால் கனோஜி ஆங்கரே குழந்தைப் பருவத்தை 'சுவர்ண துர்க்கைக்' கோட்டையிலேயே கழித்தார். இவர் தன் இளமைப் பருவத்திலேயே கடலில் சில வீரச் செயல்களில் ஈடுபட்டார். கனோஜி பிரித்தானிய கிழக்கு இந்தியக் கம்பெனியின் வணிகக் கப்பல்களைத் தாக்கிப் புகழ்பெற்றார்.\n\nSection::::கப்பல் படைத் தளபதி.\nஇவர் ஆரம்பத்தில் சதாராவை ஆண்ட தலைவரால் 1698 ல் அறிவில் சிறந்த கப்பல் படை ஆலோசகராக (Darya - Saranga) நியமிக்கப்பட்டார். இந்த அதிகாரத்தினால், மும்பையிலிருந்து வின்கோரியா (Vingoria, இப்பொழுது Vengurla) வரையுள்ள மேற்கு கடற்கரை சார்ந்த பகுதிக்கு தலைவராக விளங்கினார்.\n\n1700களில் மராத்திய சிம்மாசனத்திற்கு வாரிசுரிமைப் போட்டிகள் ஏற்பட்டன. சிவாஜிக்கு போட்டியாக தாராபாய் என்பவரும் மராத்திய சிம்மாசனத்திற்கு உரிமை கோரினார். அவருக்கு ஆதரவாக ஆங்கரே செயல்பட்டார். இச்சமயத்தில் சிவாஜி மராத்திய சாம்ராஜ்யத்தின் தலைமைக்கு உயர்ந்தபோது, பாலாஜி விஸ்வநாத் பட் என்பவரைத் தளபதியாக (Senakarta) நியமித்து அவர் மூலமாக 1707 ல் ஆங்கரேயிடம் ஒரு ஒப்பந்தம் ஏற்படுத்திக் கொண்டார். இது மராத்திய சாம்ராஜ்யத்தின் சிம்மாசனத்திற்குப் போட்டியாகப் போராடி வரும் தாராபாய்க்கு ஆதரவாக இருந்துவரும் ஆங்கரேயைச் சமாளிக்கத் தேவைப்பட்டது. இந்த ஒப்பந்தப்படி, ஆங்கரே மராத்திய கப்பற் படையின் தலைமைத் தளபதியாக்கப்பட்டார். மொகலாயச் சக்கரவர்த்தி ஔரங்கசீப்பின் தக்காணப்பிரதேசப் படையெடுப்பின் போதும் மராத்தியர்களுடனான முரண்பாடுகளின் போதும் கனோஜி ஆங்கரே முக்கியப் பங்காற்றினார்.\n\n\n\n\n\nSection::::வெற்றிகள்.\nகனோஜி ஆங்கரே 1702 லிருந்து 1723 வரை பிரிட்டிஷாரிடமும், போர்ச்சுகீசியரிடமும் பல முறை போர் செய்து கப்பல்கள், கோட்டைகள், தீவுகளையும் கைப்பற்றினார். இவர் மராத்திய கப்பற்படையின் மிக முக்கிய தலைமைத் தளபதியாக இருந்து, ஆங்கிலக் காலனி ஆதிக்கத்தினர்க்கு பல இழப்புகளை ஏற்படுத்தினார்.\n\nஇவரால் நாசப்படுத்தப்பட்ட பிரித்தானியா மற்றும் பிற நாட்டுக் கப்பற்படைத் தலைவர்கள், இவர் முறையாக மராத்தியக் கப்பற்படைத் தளபதியாக நியமிக்கப்பட்டவர் என்பதை அறியாமல், இவரை 'கடற் கொள்ளைக்காரன்' என அறிவித்தார்கள். சட்ட வல்லுனர் வில்லியம் ஹால்(William Hall) என்பவர், 'ஆங்கரே மராத்தியக் கப்பல் படைத் தளபதியாக முறையாக நியமிக்கப்பட்டவர், கடற் கொள்ளைக்காரன் அல்ல ' என்பதை உறுதி செய்கிறார்.\n\nகனோஜி ஆங்கரே தீர்க்க தரிசனத்துடன் நீலக் கடல் படை(Blue Water Navy) என்று நிறுவி, பகைவர்களை கடற்கரையை நெருங்க விடாமல் தடுத்தார். அவருக்கு உதவியாக ஒரு நேரத்தில் சில ஐரோப்பியர்களையும் தன் படையில் சேர்த்திருந்தார். ஒரு டச்சுக்காரரை தன் தளபதியாகவும் ஆக்கியிருந்தார். இவர் தன் செல்வாக்கின் உச்ச கட்டத்தில் இருந்தபோது நூற்றுக்கணக்கான போர்க்கப்பல்களை நிர்வகித்து வந்தார்.\n\nSection::::இறுதிக் காலம்.\nபிரிட்டிஷ் கப்பற் படையால் மராத்திய கப்பற் படையை ஒன்றும் செய்ய முடியவில்லை. ஆங்க்ரே 1729 ஜூலை 4 ஆம் தேதி இறந்த தருணத்தில், அரபிக் கடலின் சூரத்திலிருந்து தெற்கு கொங்கன் வரை அவர் ஆதிக்கத்திலிருந்தது. ஆங்கரேயைப் பணிய வைக்கும் முயற்சியில், பிரிட்டிஷ் மற்றும் டச்சுக்காரர்களால் ஆங்கரேயின் ஆயுட் காலம் வரை வெற்றிபெற முடியவில்லை. அவரது கல்லறை ஞாபகச் சின்னமாக மகாராஷ்ட்ராவின் அலிபாக் நகரில் இருக்கிறது.\n\nSection::::சிறப்புகள்.\nதெற்கு மும்பையின் கப்பல் தொழிற்சாலை வளாகத்தில் உள்ள பழைய பம்பாய்க் கோட்டையில் (Old Bombay Castle) ஆங்கரேயின் உயரமான சிலை நிறுவப்பட்டிருக்கிறது. அங்கு கோட்டையிருந்த இடத்தில் தற்போது மேற்கு கடற்படையின் தலைமை ஆணையகம் (Indian Naval Ship Angre - INS Angre) அமைந்திருக்கிறது. \nஇது மராத்தியத்தின் தீரமிகு கடற்படைத் தளபதிக்கு மரியாதை செய்யும் பொருட்டு, 1951 செப்டம்பர், 15 ஆம் தேதி \" ஐஎன்எஸ் ஆங்கரே (INS Angre)\" எனப் பெயரிடப்பட்டது.\n\n1999, ஏப்ரலில் இந்திய தபால் துறை, ஆங்கரேயின் கப்பற்படை பயணம் செய்யும் கப்பல் படத்தைப் பொறித்து 3 ரூபாய் தபால் தலை வெளியிட்டது.\n\nமும்பைத் துறைமுகத்தின் தெற்கு எல்லையாக விளங்கும் கந்தேரித்தீவிலுள்ள (Khanderi) கலங்கரை விளக்கம் (Kennery Light House) 'கனோஜி ஆங்கரே கலங்கரை விளக்கம்' எனப் பெயர் மாற்றம் செய்யப்பட்டுள்ளது.\n\nஅலிபாக்கிலுள்ள ராஷ்ட்ரிய கெமிக்கல்ஸ் & பெர்டிலைசர்ஸ் குடியிருப்பு வளாகம் 'சார்க்கெல் கனோஜி ஆங்க்ரே நகர்' எனப்படுகிறது.\n\n1995-ல், மால்வானி ஜத்ரோத்சவம் (Malvani Jatrotsav) திருவிழாவின்போது, சார்லசு பூன் (Charles Boon) தலைமையேற்ற பிரிட்டிஷ் கப்பற்படைக்கும், ஆங்கரேயின் கப்பற் படைக்கும் நடந்த போரினைப் போன்ற ஒத்திகை, ஒலி ஒளியுடன் முப்பரிமாணக் காட்சியாக மும்பை அணிவகுப்பினரால் 10 நாட்களுக்கு மும்பையில் நடத்திக் காட்டப்பட்டது. அதனை ஆயிரக் கணக்கான மும்பை மக்கள் கண்டு களித்தனர்.\n\nSection::::புதினங்கள்.\nதமிழில் சாண்டில்யன் எழுதிய ஜல தீபம், கடல் புறா என்ற வரலாற்றுப் புதினங்களில் கனோஜி ஆங்கரே ஒரு முக்கிய கதாபாத்திரமாகக் காட்டப்பட்டுள்ளார்.\n\n\nSection::::மேற்கோள்கள்.\n<references>\n"}
{"id": "162002", "url": "https://ta.wikipedia.org/wiki?curid=162002", "title": "சுவஸ்திக் கிணறு", "text": "சுவஸ்திக் கிணறு\n\nசுவஸ்திக் கிணறு (சுவஸ்திக் குளம்) கிபி எட்டாம் நூற்றாண்டில் கம்பன் அரையன் என்ற மன்னனால் கட்டப்பட்டது. சுவசுத்திக்கா வடிவில் அமைக்கப்பட்டுள்ள இந்தக் கிணறு திருச்சிராப்பள்ளியில் இருந்து துறையூர் செல்லும் வழியில் திருவெல்லாறை என்ற ஊரில் அமைந்துள்ளது. இந்தக் கிணற்றில் இறப்பிலா வாழ்க்கையைப் பற்றிய பாடல் வரிகள் கல்வெட்டாகப் பொறிக்கப்பட்டுள்ளது என்று நம்பப்படுகிறது. இந்த கிணற்றை \"மற்பிடுகு பெருங்கிணறு\" என்றும் கூறுகின்றனர்.\n\nசுவஸ்திக் வடிவில் அமைந்துள்ளதால் இதில் ஒரு துறையில் நீராடுபவர்கள் அடுத்த துறையில் இருப்போரைக் காண முடியாத சிறப்பான அமைப்பாக உள்ளது.\n\n"}
{"id": "162022", "url": "https://ta.wikipedia.org/wiki?curid=162022", "title": "நடமாடும் சேவை", "text": "நடமாடும் சேவை\n\nயாதாயினும் ஒரு செயற்பாட்டை அது தேவைப்படும் இடத்திற்குச் சென்று ஆற்றுவது நடமாடும் சேவை ஆகும். நடமாடும் வியாபார நடவடிக்கைகள் வியாபாரத்தை ஊக்குவிக்கும் முகமாக நடைபெறுவதுண்டு.\n\nSection::::இலங்கையில் நடமாடும் அரசசேவைகள்.\nஇலங்கையில் அரசசேவைகள் மக்களுக்கு சிறப்பாக சென்றடைவதையும் உடனடியான தீர்வுகள் கிட்டுவதையும் உறுதிப்படுத்துவதற்காக நடமாடும் அரச சேவைகள் நடாத்தப்படுகின்றன. கிராமங்களுக்கு அரச நிறுவனங்களின் கட்டமைப்பை முகாமிட்டு மக்களுக்கு அதே இடத்தில் சேவையை வழங்குவது இதன் நோக்கமாகும்."}
{"id": "162033", "url": "https://ta.wikipedia.org/wiki?curid=162033", "title": "இன்னிசை அளபெடை", "text": "இன்னிசை அளபெடை\n\nஅளபெடை என்பது எழுத்தின் ஒலிக்கு மாத்திரை கூட்டுதல். இன்னிசை அளபெடை என்பது செய்யுளை இனிமையாக இசைப்பதற்காக ஒத்த இசையெழுத்து கூட்டி எழுதப்படுவது. \n\nசெய்யுளிசை, சொல்லிசை அகிய இரு காரணங்களும் இல்லாமல் வெறுமனே இனிய இசைக்காக இது கூட்டி எழுதப்படும்.\n\nகாட்டு\nஇந்தத் திருக்குறள்\nஎன அமைந்திருப்பினும் வெண்டளை இலக்கணத்தில் பிழை நேராது. அப்படி இருக்கையில் அளபெடை கூட்டப்பட்டிருப்பது இன்னிசைக்காக என்பதை உணரலாம்.\n"}
{"id": "162034", "url": "https://ta.wikipedia.org/wiki?curid=162034", "title": "நினைத்தேன் வந்தாய்", "text": "நினைத்தேன் வந்தாய்\n\nநினைத்தேன் வந்தாய் 1998-ம் ஆண்டு ஏப்ரல் 10-ம் நாள் வெளியான தமிழ்த் திரைப்படமாகும். விஜய், ரம்பா மற்றும் தேவயானி உள்ளிட்டோர் முக்கிய கதாபாத்திரங்களிலும், மணிவண்ணன், சார்லி உள்ளிட்டோர் துணைப் பாத்திரங்களிலும் நடித்திருந்த இத்திரைப்படத்தை கே. செல்வ பாரதி இயக்கியிருந்தார்.\n\nSection::::கதைக்கரு.\nகோகுல கிருஷ்ணன்(விஜய்) ஒரு இசைக் கலைஞர், தன்னுடைய கனவில் ஒரு பெண்ணைப் பார்க்கிறார்; அப்பெண்ணுடைய முகத்தினைப் பார்க்காமல் காதலிக்கவும் துவங்குகிறார். அப்பெண்ணிற்கு அடையாளம், அவளுடைய இடுப்பில் உள்ள மச்சம். அந்தப் பெண்ணை தன்னுடைய மாமா(மணிவண்ணன்) மற்றும் உறவினர்களின் உதவியுடன் நிஜத்தில் தேடுகிறார். இதற்கிடையில் இவருடைய தந்தை, சந்தனக்கவுண்டர் (வினுசக்ரவர்த்தி) கிராமத்துப் பெண்ணான சாவித்ரியை (தேவையானி) நிச்சயம் செய்கிறார். வேறுவழியின்றி கோகுலும் ஒப்புக்கொள்கிறார், சாவித்ரி கோகுலை விரும்ப ஆரம்பிக்கிறார். இதற்கிடையில் வேறொரு திருமணமொன்றில் தன்னுடைய கனவுதேவதையான சுவப்னாவை (ரம்பா) பார்க்கிறார். சுவப்னாவிற்கு இசை கற்றுக்கொடுக்கும் ஆசிரியராகவும் இருக்கிறார் கோகுல். இருவரும் காதல் வயப்படுகின்றனர்.\n\nதன்னுடைய அப்பா செய்த நிச்சயத்தை நிறுத்த முயன்று தோற்றுப்போகிறார் கோகுல், அதை சுவப்னா அறிந்து கொள்கிறார். சுவப்னாவும், சாவித்ரியும் சகோதிரிகள். தன்னுடைய சகோதிரிக்காக சுவப்னா தன்னுடைய காதலைத் தியாகம் செய்கிறார். இதைக் கடைசியில் தெரிந்து கொள்ளும் சாவித்ரி சுவப்னாவையும், கோகுலையும் ஒன்றுசேர்த்து வைக்கிறார்.\n\n\nSection::::பாடல்கள்.\nஇத்திரைப்படத்திற்கான இசையமைப்பளர் தேவா.\n"}
{"id": "162045", "url": "https://ta.wikipedia.org/wiki?curid=162045", "title": "அனுராதா ஸ்ரீராம்", "text": "அனுராதா ஸ்ரீராம்\n\nஅனுராதா ஸ்ரீராம் (பிறப்பு: 9 ஜூலை 1970), தமிழகத்தைச் சார்ந்த இந்தியத் திரைப்படப் பின்னணிப் பாடகி மற்றும் கருநாடக இசைக் கலைஞர் ஆவார். இவர் 90-க்கும் மேற்பட்ட தமிழ், தெலுங்கு, மலையாளம், கன்னடம் மற்றும் இந்தித் திரைப்படங்களில் பாடியுள்ளார். அனுராதா ஸ்ரீராம், மீனாட்சி சுந்தரம் -ரேணுகா தேவி தம்பதியின் மகளாகப் பிறந்தார். அம்மா பின்னணிப் பாடகியாக இருந்தவர். ‘கந்தன் கருணை’யில் ‘ஆறுமுகமான பொருள்...’ பாடலில் சூலமங்கலம் ராஜலட்சுமியுடன் இணைந்து ஒலிக்கும் குரல் அவருடையதுதான். அனுராதா தனது 6வது வயதிலேயே இசைப்பயிற்சியைத் தொடங்கிவிட்டார். இவர். ‘காளி’ திரைப்படத்தில் குழந்தை நட்சத்திரமாக நடித்திருக்கிறார் இவர். 12 வயது வரை இந்தியாவின் பல பகுதிகளிலும், அமெரிக்காவிலும் இசை நிகழ்ச்சிகள் மற்றும் வானொலி, தொலைக்காட்சிகளில் கச்சேரி செய்தார். தஞ்சாவூர் எஸ். கல்யாணராமன், டி. பிருந்தா, பண்டிட் மணிக்பா தாகூர்தாஸ் ஆகியோரிடம் சங்கீதம் கற்றவர் இவர். நியூயார்க்கில் பேராசிரியர் ஷிர்லி மீயரிடம் ஓபெரா இசையைக் கற்றார். சென்னை ராணி மேரி கல்லூரியில் இளங்கலை மற்றும் முதுகலைப் படிப்பின்போது தங்கப்பதக்கம் வாங்கியவர்.\n\nSection::::திரைப்படத்துறை.\nஅனுராதா ஸ்ரீராம் தமிழ் திரைப்படத்துறையின் வாயிலாக அறிமுகமானார். இவர் 1995-ம் ஆண்டு ஏ. ஆர். ரகுமான் இசையமைத்த [மலரோடு மலர் இங்கு\" என்ற பாம்பே திரைப்படத்தின் வாயிலாக அறிமுகமானார். இவர் இந்திரா திரைப்படத்தில் \"இனி அச்சம் அச்சம் இல்லை\" என்ற பாடலை முதன்முதலில் தனித்துப்பாடினார். அதன்பிற்கு மின்சார கனவு திரைப்படத்தில் \"அன்பென்ற மழையிலே\" பாடல், ஜீன்ஸ் திரைப்படத்தில் \"அன்பே அன்பே\" பாடல் உள்ளிட்ட பல்வேறு பாடல்களை பாடியுள்ளார்.தேவா இசையில் ‘வாலி’ படத்தில் இவர் பாடிய ‘நிலவைக் கொண்டு வா...’ பாடல் மெல்லிசையும் துள்ளலும் கைகோர்த்த இசைக்குரல் வடிவமாக அமைந்தது. ‘வெற்றிக்கொடி கட்டு’ படத்தில் பாடிய ‘கறுப்பு தான் எனக்குப்பிடிச்ச கலரு...’\nபாடல், கறுப்பாக இருப்பதை தாழ்வு மனப்பான்மையோடு உணரும் கோடிக்கணக்கான ரசிகர்களின் பாராட்டையும் நன்றியையும் அனுராதாவுக்கு வாங்கிக் கொடுத்தது. ‘குஷி’ படத்தில் ஹரிஹரனுடன் இணைந்து பாடிய ‘ஒரு பொண்ணு ஒண்ணு நான் பாத்தேன்...’, இளையராஜா இசையில் ‘கண்ணுக்குள் நிலவு’ படத்தில் ஜேசுதாசுடன் பாடிய ‘ஒருநாள் ஒரு கனவு...’, ‘ஹரிஹரனுடன் பாடிய ‘ரோஜா பூந்தோட்டம்...’,\n‘சொக்கத்தங்கம்’ படத்தில் ‘என்ன நெனச்சே நீ என்ன நெனச்சே...’, ‘கில்லி’யில் ‘அப்படிப்போடு போடு...’, தினா இசையில் ‘திருப்பாச்சி’ படத்தில் புஷ்பவனம் குப்புசாமியுடன் இணைந்து பாடிய ‘அப்பன் பண்ணுன தப்புல...’, இமான் இசையில் ‘கிரி’ படத்தில் ‘டேய் கைய வச்சுக்கிட்டு சும்மா இருடா...’, பரத்வாஜ் இசையில் ‘ஜெமினி’ படத்தில் ‘ஓ போடு ஓ போடு...’, ‘ஆதி’ படத்தில் ‘ஒல்லி ஒல்லி இடுப்பே ஒட்டியாணம் எதுக்கு...’,போன்ற பிரபலமான பாடல்களைப் பாடியுள்ளார். இவருடைய கணவர் ஸ்ரீராமுடன் இணைந்து \"பைஃவ் ஸ்டார்\" திரைப்படத்திற்கு இசை அமைத்துள்ளார்.\n\n\nSection::::இசை தொகுப்புகள்.\nஅனுராதா ஸ்ரீராம், 1997இல் \"சென்னை கேர்ள்\" என்கிற இசைத் தொகுப்பினை வெளியிட்டார்.\n\nSection::::சொந்த வாழ்க்கை.\nஅனுராதா ஸ்ரீராம், பாடகரான ஸ்ரீராம் பரசுராம் என்பவரை மணந்து கொண்டார். இவர்களுக்கு, ஜயந்த் மற்றும் லோகேஷ் என்கிற இரண்டு மகன்கள் உள்ளனர்.\n\nSection::::பாடியுள்ள பாடல்கள்.\nஅனுராதா திரைப்பட பாடல்கள் மட்டுமின்றி கர்நாடக இசைக் கச்சேரிகளையும் நடத்தி வருகிறார். இவர் இதுவரை 1000-க்கும் மேற்பட்ட இசைக் கச்சேரிகள் நடத்தியுள்ளார். இவர் அனைத்து மொழிகளிலும் சேர்த்து சுமார் 4000 பாடல்கள் பாடியுள்ளார்.\n\n1995-ம் ஆண்டு முதல் பாடிவருகிறார் இவர் பாடிய பாடல்களின் பட்டியல் கீழே தரப்பட்டுள்ளது.\n\n"}
{"id": "162052", "url": "https://ta.wikipedia.org/wiki?curid=162052", "title": "தமிழ்நாட்டில் வேளாண்மைக் கல்வி", "text": "தமிழ்நாட்டில் வேளாண்மைக் கல்வி\n\nஇந்திய மாநிலமான தமிழ்நாட்டின் முதன்மை வேளாண்மைக் கல்வி நிறுவனமாக தமிழ்நாடு வேளாண்மைப் பல்கலைக்கழகம் செயல்படுகிறது. வேளாண்மை கல்லூரிகள் மூலம் வேளாண்மை பட்ட படிப்புகளை வழங்கி வருகிறது. இதன்படி இப்பல்கலைகழகத்தின் கீழ் 4 அரசு வேளாண்மை கல்லூரிகளும் சில தனியார் வேளாண்மை கல்லூரிகளும் இயங்கி வருகின்றன. அரசு வேளாண்மை கல்லூரிகளில் சேர பன்னிரெண்டாம் வகுப்பு தேர்வு பெற்றிருக்க வேண்டும்.\n"}
{"id": "162056", "url": "https://ta.wikipedia.org/wiki?curid=162056", "title": "ரொசெட்டா திட்டம்", "text": "ரொசெட்டா திட்டம்\n\nரொசெட்டா திட்டம் (\"Rosetta Project\"), லாங் நௌ பவுண்டேசன் என்னும் நிறுவனத்தால் தொடங்கப்பட்டு இயங்கிவரும் ஒரு திட்டம். உலக மொழிகளின் முக்கிய செய்திகளைச் சேமித்து வைப்பதே இத்திட்டத்தின் முக்கிய குறிக்கோள் ஆகும். உலக மொழியியலாளர்களும் மொழிகளைத் தாய்மொழியாகப் பேசுவோரையும் உதவியாகக் கொண்டு இத்திட்டம் வளர்ந்து வருகிறது. உலக மொழிகளில் 1,500 மொழிகளை ஆய்வு செய்ததில், இவற்றில் பல மொழிகளை ஆயிரத்திற்கும் குறைவானவர்களே பேசுகின்றனர் என்று தெரிய வந்துள்ளது. உலகமயமாதலின் விளைவாகவும் ஆங்கிலம் மற்றும் பிற மொழிகளின் ஆதிக்கத்தாலும் இத்தகைய மொழிகள் அழிந்து வருகின்றன.\n\nரொசெட்டா திட்டத்தின் குறிக்கோள்களுள் முக்கியமான ஒன்று, 13,000 நுண்பக்கங்களைச் சேமித்து வைக்கக்கூடிய 3-அங்குல ரொசெட்டா குறுந்தட்டு ஆகும். அனைத்து மொழிகளையும் ஆராய்ந்து, ஒப்பிட்டு. கல்விக்கும், பிற தொடர்புகளுக்கும் உதவுவதை முதன்மை நோக்காகக் கொண்டு இத்திட்டம் செயல்பட்டு வருகிறது. சிறிய அளவிலான நிக்கல் குறுந்தட்டு, ஆய்வு மேற்கோள் நூல், வளர்ந்து வரும் இணைய சேமிப்பகம் என இத்திட்டம் மூன்று ஊடகங்களில் தகவல்களைச் சேமிக்கிறது.\n\nSection::::திட்டம்.\nஐம்பது முதல் தொண்ணூறு விழுக்காடு மொழிகள் (ஏறத்தாழ சில ஆயிரம் மொழிகள்)அடுத்த நூற்றாண்டுக்குள் அழிந்துவிடக் கூடும் என ஆய்வுகள் தெரிவிக்கின்றன. இவற்றில் பல மொழிகளில் தகவல்கள் ஆவணமாக சேமித்து வைக்கப்படவில்லை. அழியக் கூடிய இவற்றை மீட்டு புத்துயிர்ப்பது கடினமான செயலாகும். குறைந்த அளவிலான பேச்சாளர்களைக் கொண்டுள்ள மொழிகளைப் பற்றிய ஆய்வுகள் தனிப்பட்ட ஆய்வாளர்களிடமும், சில நூலகங்களிலும் இருக்கின்றன. இவற்றைத் தொகுத்துப் பன்மொழிச் சூழலை பாதுகாப்பதற்காக, 1500 மொழிகளை இணைய வழியாக சேமித்து வழங்க லாங் நௌ பவுண்டேசன் திட்டமிட்டது.\n\nஇத்திட்டத்தின் நோக்கங்கள்:\nசெய்தல்\n\nஇத்திட்டத்தின் முதல் செயல்பாடாக, ரொசெட்டா குறுந்தட்டில் 1500 மொழிகளைப் பற்றிய பத்து தகவல்கள் இடம்பெற்றுள்ளன. திறந்த மூல மொழிக் கட்டமைப்பை ஏற்படுத்துவதன் மூலம் உலக அறிஞர்களும், தாய்மொழிப் பேச்சாளர்களும் இத்திட்டத்தில் இணைந்து உதவி வருகின்றனர், இத்திட்டத்தினை ஸ்டான்ஃபோர்டு, யேல், பெர்க்கிலி பல்கலைக்கழகங்களிலும் முக்கிய ஆய்வகங்களிலும் அறிமுகப்படுத்தி தகவல்களை ஆவணப்படுத்துகின்றனர். இத்தகவல்கள் இணைய வழி சேமிப்பகம், கலைக் களஞ்சிய ஆய்வு நூல், நீண்ட ஆயுளைக் கொண்ட குறுந்தட்டு ஆகியவற்றின்மூலம் வெளியிடப்படுகின்றன.\n\nஇவற்றைப் பெற்று பயன்படுத்த விரும்பும் தன்னார்வலர்க்கும், நிறுவனங்களுக்கும் இவற்றை வழங்கத் திட்டமிடப்பட்டுள்ளது. குறுந்தட்டின் முதல் பதிப்பு நவம்பர் 3, 2008 அன்று வெளியிடப்பட்டது. இக்குறுந்தட்டு நுண்ணோக்கியின் வழியாகப் பார்த்து படிக்கக் கூடிய வகையில் 13,000 பக்கங்கள் சேமிக்கப்பட்டிருந்தன.\n\nSection::::மேலும் பார்க்கவும்.\nதொடர்புடைய கட்டுரைகள்:\n\n"}
{"id": "162075", "url": "https://ta.wikipedia.org/wiki?curid=162075", "title": "ஐக்கிய நாடுகளின் பொறுப்பாட்சிகள்", "text": "ஐக்கிய நாடுகளின் பொறுப்பாட்சிகள்\n\nஐக்கிய நாடுகளின் பொறுப்பாட்சிகள் (\"United Nations trust territories\") என்பது உலக நாடுகள் சங்கம் 1946 ஏப்ரலில் கலைக்கப்பட்ட போது, அவ்வமைப்பின் கடைசி உரிமைக்கட்டளைப் பிராந்தியங்களாக இருந்த நாடுகளின் நிருவாக அமைப்பாகும். இப்பொறுப்பாட்சியின் கீழிருந்த அனைத்துப் பிராந்தியங்களும் ஐநா பொறுப்பாட்சி மன்றத்தினூடாக நிருவகிக்கப்பட்டு வந்தன. இவற்றில் தென்-மேற்கு ஆப்பிரிக்கா மட்டும் உலக நாடுகள் சங்க உரிமைக்கட்டளையின் நிருவாகத்திலேயே தொடர்ந்திருந்தது. ஐநா பொறுப்பாட்சிக்கு உட்பட்ட பிரதேசங்கள் விடுதலைக்கு, மற்றும் பெரும்பான்மையினரின் ஆட்சிக்குத் தயாராக வேண்டும் என்பது அவ்வமைப்பின் ஒரு முக்கிய வழிமுறையாகும். இதனால் தென்-மேற்கு ஆப்பிரிக்காவை ஐநா பொறுப்பாட்சியின் கீழ் நிருவகிக்க தென்னாப்பிரிக்கா ஆட்சேபித்து இருந்தது. எனினும் தென்-மேற்கு ஆப்பிரிக்கா 1990 ஆம் ஆண்டில் நமீபியா என்ற பெயரில் விடுதலை அடைந்தது.\n\nSection::::ஐநா பொறுப்பாட்சிப் பிராந்தியங்கள்.\nSection::::முன்னாள் செருமன் காப்பு நாடுகள்.\nஇவை அனைத்தும் முன்னர் உலக நாடுகள் சங்க உரிமைக்கட்டளைகளாக இருந்தவை.\nSection::::முன்னாள் செருமன் அல்லது சப்பானியக் குடியேற்றங்கள்.\nகீழ்வரும் பிராந்தியங்களும் உலக நாடுகள் சங்க உரிமைக்கட்டளைகளாக இருந்தவை:\n\n\nSection::::முன்மொழியப்பட்ட பொறுப்பாட்சிகள்.\nஇரண்டாம் உலகப்போர்க்காலத்தில் இடம்பெற்ற பேச்சுவார்த்தைகளின் போது, பிராங்க்ளின் ரூசவெல்ட் கொரியாவை ஐக்கிய அமெரிக்கா, மற்றும் சோவியத் ஒன்றியத்தின் பொறுப்பில் நிருவகிக்கப்பட வேண்டும் என பிராங்க்ளின் ரூசவெல்ட் பரிந்துரைத்திருந்தார். 1945 ஏப்ரல் 12 இல் ரூசவெல்ட் இறந்ததை அடுத்து இப்பரிந்துரைப்பு கைவிடப்பட்டது. ஆனாலும், 1945 டிசம்பரில் மாஸ்கோவில் இடம்பெற்ற மாநாட்டில் இக்கருத்து எதிரொலித்ததை அடுத்து, கொரியாவில் இதனை எதிர்த்துப் பல ஆர்ப்பாட்டங்கள் இடம்பெற்றன.\n\n"}
{"id": "162082", "url": "https://ta.wikipedia.org/wiki?curid=162082", "title": "நீல. பாண்டியன்", "text": "நீல. பாண்டியன்\n\nநீல. பாண்டியன் (பிறப்பு: சூன் 25, 1952) என்பவர் ஒரு தமிழ் எழுத்தாளர். தேனி மாவட்டம் மேல்மங்கலம் எனும் ஊரில் பிறந்த இவர், தமிழ்நாடு அரசின் பொதுப்பணித் துறையில், பணி ஆய்வாளராகப் பணியாற்றி ஓய்வு பெற்றவர். இவர் தமிழ்நாட்டில் வெளியாகும் அச்சிதழ்களில் கட்டுரைகள், சிறுகதைகள் போன்றவற்றை எழுதி வருகிறார். \n\n\n"}
{"id": "162083", "url": "https://ta.wikipedia.org/wiki?curid=162083", "title": "சியிங்", "text": "சியிங்\n\nசியிங், சீனாவின் கின் முடியாட்சியின் கடைசி அரசர் ஆவார். இப்பேரரசின் மூன்றாவது அரசராகவும் கருதப்படுகிறார். கிமு 207 ஆம் ஆண்டின் இறுதியில் அரியணை ஏறி, 46 நாட்கள் ஆட்சி செய்த இவர், கிமு. 206 ஆம் ஆண்டின் தொடக்கத்தில் இறந்தார். இவருக்கு இரண்டு மகன்கள் இருந்ததாகவும் ஃபுசு அரசரின் மகனாகவும் இருக்கக் கூடும் என வரலாற்றாசிரியர்கள் கருதுகின்றனர்.\n"}
{"id": "162086", "url": "https://ta.wikipedia.org/wiki?curid=162086", "title": "கவா (செடி)", "text": "கவா (செடி)\n\nகவா (\"Kava\") மேற்கு பசிபிக் பகுதியில் விளையும் செடியாகும். இப்பெயர் தோங்க மொழியில் இருந்து பெறப்பட்டது ஆகும். இச்செடியின் வேரில் இருந்து பெறப்படும் சாறு உடலுக்கு உகந்தது எனக் கருதப்படுகிறது. இச்செடி பசிபிக் மாக்கடல் பகுதியைச் சுற்றிய பாலினேசியத் தீவுகளான ஹவாய், வானுவாட்டு, மைக்ரோனேசியா ஆகிய நாடுகளின் பண்பாட்டில், உணவுப் பழக்கத்தில் முக்கியத்துவம் பெற்றது. தொண்டை வலியைப் போக்கக் கூடியது எனவும் நல்ல மனநிலையைத் தரக் கூடியது எனவும் கூறப்படுகிறது.\n"}
{"id": "162087", "url": "https://ta.wikipedia.org/wiki?curid=162087", "title": "இளையாங்கண்ணி", "text": "இளையாங்கண்ணி\n\nஇளையாங்கண்ணி வேலூர் மறை மாவட்டத்தில் உள்ள ஒரு கிறிஸ்தவ பங்கு ஆகும்.\nSection::::பங்கின் வரலாறு.\nகி.பி 1905ல் மையனூரில் இருந்து மொன்னான் குடும்பத்தை சார்ந்த தாவீது என்பவர் தனியாக வந்து நான்கு மாதங்களாக குறவர்களோடுதங்கியிருந்தார். பிறகு அப்பு கவுண்டர் என்பவர் அவருடன் வந்து சேர்ந்தார். அதன் பிறகு மேமாலூர் விரியூர் எறையூர் \nபோன்ற ஊர்களிலிருந்து சில கிறிஸ்துவ குடும்பங்கள் இளையாங்கண்ணியில் தங்கி விவசாயம் செய்ய தொடங்கியுள்ளனர். தங்களின் \nவழிபாட்டிற்காக ஒரு கோயில் கட்டினர். இங்கு வந்த சில ஆண்டுகளில் பாஸ்கா நாடகம் நடத்தினர். \n\nஇருதயம்பட்டு பங்கின் கிளைபங்காக இருந்த இளையாங்கண்ணியில் 1911-ல் ஒரு நல்ல ஆலயம் கட்டப்பட்டு \n1938ல் அருட்பணி பி.ஜெ.ஜேக்கப் என்பவரால் புதுப்பிக்கப்பட்டது. பங்கு இல்லமும் உருவானது.கிராமத்தான் குடும்பத்தை சார்ந்த \nஅப்பாவு என்பவர் ஆலயத்திற்கு நிலத்தை வழங்கினார்.\n\n1953-ல் அருட்பணி ஜே.சி.ராயன் பொறுப்பில் இளையாங்கண்ணி தனிப் பங்காக உருவானது. . 1958-ல் பலவித \nஎதிர்ப்புகளையும் தாண்டி தலித் கிறிஸ்துவர்களை ஆலயத்தில் சமமாக பங்கேற்க செய்தார்கள். பங்குத்தந்தை மிகவும் கண்டிப்புடன் இருந்ததால் மக்கள் எதிர்ப்பின் காரணமாக மைக்கேல்புரத்தில் தங்கி பணி செய்தார். மலைக்கோவில் உள்ள இடத்தில் \nசின்ன கூரைக்கோவில் கட்டி மக்கள் நம்பிக்கையுடன் செபித்து வந்துள்ளனர்.\n\nஅருட்பணி அ.கரோப் ஆநுP இளையாங்கண்ணியில் மூன்று நாட்கள் மைக்கேல்புரத்தில் மூன்று நாட்கள் என \nதங்கி பணி செய்தார். மக்களின் தேவைக்காக சிமென்ட் ஓடு போட்ட சமுதாய கூடம் கட்டினார்.\n1970-ல் வேலூர் மறைமாவட்டத்துடன் இளையாங்கண்ணி பங்காக இணைந்தது. 16.03.1970 பங்கின் பொறுப்பை \nஅருட்பணி கே.பி. குரியன் ஏற்றார்.\n\nதந்தை அவர்களின் முயற்சியால் மேரி மக்கள் கன்னியர்கள் பங்கிற்கு வந்து இல்லம் அமைத்தனர். மக்களின் நலனுக்காக அருமையான பல வசதிகளுடன் கூடிய மருத்துவமனை உருவானது. பேருந்து வசதி இல்லாததால் மருத்துவமனை சரியாக செயல்படாமல் மினி ஹெல்த் சென்டராக மட்டும் செயல்படுகிறது. டி.எம் சகோதரிகள் கல்விப்பணி ஆலய சமுதாய பணி மருத்துவபணிகளை செய்கின்றனர். ஆர்வமுடன் வீடுகளை சந்திக்கின்றனர். ஆரம்பப்பள்ளி நடுநிலைப்பள்ளியாக மாறியது. பெருந்துறைப்பட்டு கரும்பலூர் தானிப்பாடி ஆலயங்கள் கட்டப்பட்டன. மறைபோதகபணி சிறப்பாக நடந்துள்ளது. குறிப்பாக தானிப்பாடியில் மனமாற்றம் நடந்துள்ளது. மக்கள் சிறப்பாக குடும்ப செபம் செய்ய ஊக்குவிக்கப்பட்டது. மாலையில் எல்லா வீடுகளிலும் குடும்ப செபமாலை சொல்வது அழகாக இருக்கும்.\n\n7.08.1982-28.07.1991 அருட்பணி பிலோமின்ராஜ் பங்குதந்தையாக சிறப்பாக பணி செய்தார். மலைக்கோவில் அழகாக கட்டப்பட்டது. மற்றும் மலைக்கோவிலுக்கு படிக்கட்டுகள் கட்டப்பட்டன. ஓவ்வொரு சனிக்கிழமைகளிலும் அதிக எண்ணிக்கையில் மக்கள் வந்தார்கள். மக்கள் நம்பிக்கையுடன் பிற நாட்களிலும் வந்து செபித்து நலன்களை பெற்றார்கள். இன்றும் பெற்று வருகிறார்கள்.\n\n15.12.1990 தற்போது உள்ள அழகிய ஆலயம் திறக்கப்ட்டது. அருட்தந்தை பிலோமின்ராஜ் அவர்களின் பெரு முயற்சியினாலும் மக்களின் ஒத்துழைப்பினாலும் கட்;டப்பட்டது. இதற்கு இந்து சகோதரர்களும் பெரிதும் உதவி செய்திருக்கின்றனர். 1986 1991 மலையடிவாரத்தில் புதிய பள்ளி கட்டிடங்கள் உருவாயின. பாஸ்கா மேடையாக அமைய கட்டிடம் கட்டப்பட்டுள்ளது. பாஸ்கா ஒளி ஒலி காட்சி சிறப்பாக தயாரிக்கப்பட்டு விளம்பரம் செய்து நடத்தப்பட்டது. பல்லாயிரக்கணக்கில் மக்கள் வந்து பார்க்கின்றனர். ஒளி ஒலி காட்சி ஊருக்கே பெருமை சேர்க்கும் ஒன்றாக அமைந்துள்ளது.அருட்தந்தை அமிர்தநாதன் (27.07.1991-13.08.1993) ஆலய மேற்கோபுரம் திருத்தி அமைத்தார்,கல்லறைகள் வரிசையாக அமைத்து ஒழுங்கு செய்தார். அருட்தந்தை வனத்தையன் (21.07.94-20.07.95) 1995ல் உயர்நிலைப்பள்ளி உருவானது 21.04.1995ல் நாவக்கொல்லை ஆலயம் திறக்கப்பட்டது. அருட்தந்தை பங்கிராஸ் (21.07.1995-20.08.1997) ஆலயத்திற்கு மின்விசிறிகள் அமைக்கப்பட்டன. அருட்தந்தை எல்.சூசைநாதன் (20.08.1997-14.06.2004) கல்வி வளர்ச்சிக்காக 9.07.2001ல் மேல்நிலைப்பள்ளியும் இதற்கான கட்டிடங்களும் வசதிகளும் ஏற்பாடு செய்யப்பட்டன. அருமையான மூன்று மாடி கட்டிடம் மாணவர்கள் தங்கி படிக்கக் கட்டபட்டது. கல்வி உதவித் தொகை மாணவர்களுக்கு அதிக அளவில் தந்தை அவர்களால் செய்யப்பட்டுள்ளது. பங்கில் அதிக அளவு மாணவர்கள் படிக்க பங்குதந்தையின் முயற்சி பாராட்டதக்கது. மக்கள் பெருக்கத்தினால் சூசைநகர் உருவாகி அங்கு சலேத் மாதா ஆலயமும் கட்டப்பட்டது. அருட்தந்தை ஐ. ஆரோக்கிய சாமி 15.06.2004ல் பொறுப்பெடுத்து 21.05.2005 வரை பங்குதந்தையாக செயல்பட்டார். இவர் காலத்தில் புனித ஆரோக்கிய அன்னை கெபி கட்டி திறக்கப்பட்டு மாதத்தின் இரண்டாவது சனிகிழமை திருப்பலி கொண்டாடபடுகிறது. அருட்தந்தை ரா. மரியதாசன் (22.05.2005-25.05.2008)பங்குதந்தையாக பணியாற்றினார். மக்களின் நீண்ட நாள் விருப்பமான கார்மேல் அன்னை திருத்தலம் இளையாங்கண்ணியில் மக்கள் குடியேறி 100 ஆண்டுகள் நிறைவாக ஊர்காரியகாரர்கள் மற்றும் இறைமக்களின் தாராள நிதி உதவியோடு ஆலயமானது புதுப்பிக்கப்பட்டு பேரருட்திரு தந்தை மா. ஜோ. லூர்துசாமி அவர்களால் 15.07.2005 அன்று அர்ச்சிக்கபட்டது. ஆரம்பபள்ளிக்கென்று போதிய கட்டிட வசதி இல்லாததால் நான்கு வகுப்பறைகள் கொண்ட மாடி கட்டிடம் கட்டப்பட்டுள்ளது. \n\nSection::::திருவிழாக்கள்.\n1. பாஸ்கா ஒளி ஒலி காட்சி உயிர்த்த ஆண்டவரின் தேர் திருவிழா\n2. ஜூலை 16 கார்மேல் அன்னை பெருவிழா பங்கின் திருவிழா\n3. மே மாதம் 3-வது சனிக்கிழமை சலேத் அன்னையின் தேர்திருவிழா\n4. செப்டம்பர் 8 ஆரோக்கிய அன்னை திருவிழா நாவக்கொல்லை கிளைப்பங்கு.\n5. மே 24 சகாய அன்னை திருவிழா சகாய அன்னை கெபி.\n"}
{"id": "162088", "url": "https://ta.wikipedia.org/wiki?curid=162088", "title": "எஜமான்", "text": "எஜமான்\n\nஎஜமான், 1993-ம் ஆண்டு வெளியான தமிழ்த் திரைப்படமாகும். இத்திரைப்படத்தில் ரஜினிகாந்த், மீனா உள்ளிட்டோர் முக்கிய கதாபாத்திரங்களிலும், நம்பியார், மனோரமா, நெப்போலியன் உள்ளிட்டோர் துணைப்பாத்திரங்களிலும் நடித்திருந்தனர்.\n\nSection::::கதைக்கரு.\nவானவராயன் (ரஜினிகாந்த்) ஊருக்கு எஜமான் (ஊர்த்தலைவர்), மக்களின் அன்பைப் பெற்றவர். தன்னுடைய தாத்தா பாட்டியுடன் வசித்து வருகிறார். இவருடைய ஆலோசனைப்படி, ஊர்மக்கள் பொதுத்தேர்தலைப் புறக்கணிக்கின்றனர், அதனால் இவருடைய பங்காளியான வல்லவராயனின் (நெப்போலியன்) பகையைப் பெறுகிறார். வானவராயன், இருவருக்கும் முறைப்பெண் ஆன வைதீஸ்வரியை (மீனா) மணப்பதால் இப்பகை மேலும் வலுப்பெறுகிறது. இதன் காரணமாக வைதீஸ்வரிக்கு நச்சு கலந்து கொடுக்க, அவருடைய கருப்பை பாதிப்புக்குள்ளாகி மலட்டுத்தன்மை உருவாகின்றது.\n\nவானவராயனை மகிழ்ச்சிப்படுத்துவதற்காக தான் கர்ப்பமாக இருப்பதாக பொய் கூறி நடிக்கும் வைதீஸ்வரி, ஒரு கட்டத்திற்குமேல் நஞ்சு உண்டு தற்கொலை செய்து கொள்கிறார். இறக்கும்போது பொன்னியை (ஐஸ்வர்யா) திருமணம் செய்துகொள்ளுமாறு வாக்குறுதி வாங்கிக்கொண்டு உயிரிழக்கிறார். அதன்பிறகு வல்லவராயனை எவ்வாறு எதிர்கொள்கிறார், மக்களின் மனதில் திரும்பவும் எஜமானனாக எவ்வாறு திகழ்கிறார் என்பதை காட்சிப்படுத்தியுள்ளார் இயக்குனர்.\n\nவானவராயன் பொன்னியை மணந்து கொள்வது போலவும், அவர்களுக்கு பிறக்கும் மகளுக்கு வைதீஸ்வரி என்று பெயர் வைப்பதாகவும், டிவிடி குறுந்தட்டில் பதிவு செய்யப்பட்டுள்ளது.\n\n"}
{"id": "162091", "url": "https://ta.wikipedia.org/wiki?curid=162091", "title": "லிங்கி", "text": "லிங்கி\n\nலிங்கி, மலேசியா, நெகிரி செம்பிலான் மாநிலத்தில் இருக்கும் ஒரு சிறு நகரம். மலேசிய வரலாற்றில் புகழ் பெற்ற இடங்கில் இதுவும் ஒன்று. இந்த நகரின் வரலாற்று முக்கியத்துவம், அண்மைய காலங்களில் மறைந்து போய் வருகிறது. இந்த நகரின் அருகாமையில் லிங்கி ஆறு செல்கிறது. இந்த நகரம் மிகவும் அமைதியான நகரம் ஆகும்.\n\nஇந்த ஆற்றின் வழியாகத்தான் பிரித்தானியர்கள் மலாயாவில் காலடி எடுத்து வைத்தனர். மலாக்கா சுல்தானகம் உருவாகிய காலத்தில், லிங்கி கிராமம் மிகவும் புகழ் பெற்று விளங்கியது. \n\nமலாக்காவை 1400களில் உருவாக்கிய பரமேஸ்வரா, சில ஆண்டுகள் இங்கே தங்கி உள்ளார். சுமத்திராவின் மினாங்கபாவ் மக்களுடன் பழகி இருக்கிறார். முன்பு காலத்தில் லிங்கி ஒரு வர்த்தக மையமாகவும் விளங்கி உள்ளது. 1840ஆம் ஆண்டுகளில் ஈயம் கண்டுபிடிக்கப்பட்டதும், நெகிரி செம்பிலான் மாநிலத்திற்கு, இந்த நகரம் வர்த்தகப் போக்குவரத்துகளின் ஓர் இடைத் தரகராகவும் விளங்கியது. \n\nலிங்கி நகரின் ஆற்றில் நிறைய முதலைகள் உள்ளன. மலேசியாவில் வேறு எங்கும் இல்லாத அளவிற்கு இங்குதான முதலைகள் அதிகமாகக் காணப்படுகின்றன.\n"}
{"id": "162095", "url": "https://ta.wikipedia.org/wiki?curid=162095", "title": "தொல்காப்பியத்தில் எண்தொகை", "text": "தொல்காப்பியத்தில் எண்தொகை\n\nதொல்காப்பியத்தில் எண்தொகை\nதொல்காப்பியத்தில் சில பொருட்பகுதிகள் இத்தனை என வரையறுக்கப்பட்டுத் தொகுத்துச் சொல்லப்பட்டுள்ளன. அவையே தொல்காப்பியத்தில் எண்தொகை. அவற்றில் குறிப்பிடத் தக்க சில. \n\n"}
{"id": "162098", "url": "https://ta.wikipedia.org/wiki?curid=162098", "title": "சிங்காநல்லூர்", "text": "சிங்காநல்லூர்\n\nசிங்காநல்லூர் நகராட்சி\n\nதமிழ்நாட்டில் கோயம்புத்தூர் மாநகராட்சிக்கு உட்பட்ட ஓர் நகராட்சி ஆகும். கோயம்புத்தூர் மாநகராட்சியானது 4 பெரு நகராட்சிகளை உள்ளடக்கியது.அவற்றுள் இதுவும் ஓர் நகராட்சி ஆகும். கோவை மாநகராட்சிட்குள் உள்ள நகராட்சிகளுள் இதுவே பெரிய நகராட்சி ஆகும். மேலும் சிங்காநல்லூர் (சட்டமன்றத் தொகுதி) ஆகும்.இது கோயம்புத்தூர் மக்களவை தொகுதிக்கு உட்பட்டதாகும். முன்னாள் முதலமைச்சர் திரு.கருணாநிதி அவர்கள் சிங்காநல்லூரில் சிறிது காலம் வசித்தது குறிப்பிடத்தக்கது.\n\nSection::::சிங்காநல்லூர் குளம்.\nதமிழக முதலமைச்சர் செல்வி ஜெயலலிதா ஆட்சியில் தான் இந்த குளம் பராமரிப்பு செலவு அதிகம் நிதி ஒதுக்கீடு செய்யப்பட்டது.மேலும் இந்த குளம் 120 ஏக்கருக்கு மேல் விரிவாக்கம் செய்து ஆணை பிறப்பித்தவர் முதலமைச்சர் செல்வி ஜெயலலிதா ஆவார். பின் இந்த குளத்தின் அருகில் கோவையில் 19ம் நூற்றாண்டு பிற்பகுதியில் ப்ளேக் நோய் என்னும் கொடிய காய்ச்சல் பரவியது. இதனால் அந்த நோயை தீர்க்கும் விதத்தில் ப்ளேக் மாரியம்மன் திருக்கோயில் இக்குளத்தின் அருகிலேயே அமைந்துள்ளது.\n\nSection::::மக்கள் தொகை.\n2001ம் ஆண்டு இந்திய மக்கள் தொகை கணக்கெடுப்பு படி சிங்காநல்லூர் நகராட்சியில் 5,43,871 பேர் வசிக்கின்றனர். இவற்றில் ஆண்கள் 53% பேரும் 47% பேர் பெண்களும் இருக்கின்றனர்.மேலும் இது 1991ம் ஆண்டு தேசிய மக்கள் தொகை கணக்கெடுப்பு விட 43.02% அதிகம். மேலும் கோவை மாநகராட்சியின் மொத்த மக்கள் தொகை 42,24,107 பேர் என்பது மாநகராட்சி இணையதளம் குறிப்பிடுகிறது.\n\nSection::::பேருந்து நிலையம்.\nகோயம்புத்தூர் மாநகராட்சியில் அமைந்துள்ள 10 பேருந்து நிலையங்களில் இதுவும் ஒரு பேருந்து நிலையம் ஆகும். இங்கிருந்துதான் தமிழகத்தின் புறநகர் பேருந்துகள் செல்கிறது. இங்கு\nஎன தமிழக போக்குவரத்து சார்பில் பேருந்துகள் இயக்கப்படுகின்றன.மேலும் உள்ளூர் சேவைகளை மாநகர் போக்குவரத்து கழகம்-கோவை வழங்குகிறது. சிங்காநல்லூர் பேருந்து நிலையத்தில் இருந்து நாகர்கோவில், கன்னியாகுமரி, மார்த்தாண்டம், திருநெல்வேலி, தூத்துக்குடி, திருச்செந்தூர், கோவில்பட்டி, ஏர்வாடி, வள்ளியூர் குற்றாலம், ராஜபாளையம், விருதுநகர், ராமேஸ்வரம், ராமநாதபுரம், மதுரை,மேலூர்,உசிலம்பட்டி, தேனி,வத்தலக்குண்டு,செம்பட்டி, தாராபுரம், பல்லடம், காங்கேயம், வெள்ளகோவில், கரூர், குளித்தலை,திருச்சி, தஞ்சாவூர், கும்பகோணம்,வேளாங்கண்ணி, திருவாரூர், நாகப்பட்டினம், அரியலூர், ஜெயம் கொண்டம், துறையூர், புதுக்கோட்டை, பரமக்குடி, காரைக்குடி,பெரியகுளம், சிவகங்கை, மணப்பாறை, குமுளி, கம்பம் என தமிழக தென்பகுதிகளுக்கு பல பேருந்துகள் இயக்கப்படுகின்றன.\n"}
{"id": "162099", "url": "https://ta.wikipedia.org/wiki?curid=162099", "title": "வோ இங்குயென் கியாப்", "text": "வோ இங்குயென் கியாப்\n\nவோ கியென் கியாப் (\"Võ Nguyên Giáp\", 25 ஆகத்து 1911 – 4 அக்டோபர் 2013) வியட்னாமைச் சேர்ந்த மக்கள் இராணுவ அதிகாரியும் அரசியல்வாதியும் ஆவார். முதலாம் இந்தோ- சீனப் போரில் இராணுவத் தளபதியாகப் பணியாற்றியவர். முக்கியமான வியட்னாமியப் போர்களிலும் இரண்டாம் உலக்ப் போரிலும் பங்காற்றியுள்ளார்.. இதழாளராகவும், 1946 - 1947 ஆம் ஆண்டுகளில் வியட்னாமின் இராணுவ அமைச்சராகவும் பணியாற்றியுள்ளார். வியட்னாமிய அரசு முக்கியமான இராணுவ விருதுகளை வழங்கி சிறப்பித்தது.\n\nSection::::வாழ்க்கை வரலாறு.\nவேளாண் குடும்பத்தில் பிறந்தவர் வோ கியென் கியாப். ஹனோய் பல்கலைக்கழகத்தில் அரசியல், பொருளாதாரம், சட்டம் ஆகியவற்றில் பட்டம் பெற்றவர். பள்ளிக்கூட ஆசிரியர். 'தீன் டாங்' என்ற பத்திரிகைக்குக் கட்டுரைகளும் எழுதி வந்தார்.\n\nவியத்நாம் அப்போது பிரெஞ்சு காலனி நாடாக இருந்தது. காலனி ஆதிக்க எதிர்ப்புணர்வால், வியத்நாமின் கம்யூனிஸ்ட் கட்சியில் சேர்ந்தார்.\n\nபிரெஞ்சு ஆதிக்கத்துக்கு எதிரான மக்கள் போராட்டத்தில் பங்கேற்றதற்காக விதிக்கப்பட்ட 13 மாதச் சிறைத் தண்டனை பெற்றார். விடுதலையான பிறகு வியத்நாமிய மொழியிலும் பிரெஞ்சு மொழியிலும் இரு பத்திரிகைகளை நடத்தினார். வியத்நாமில் கம்யூனிஸ்ட் கட்சிக்குத் தடை விதிக்கப்பட்டதும் சீனத்துக்குத் தப்பினார் வோ. ஹோ சி மின்னுடன் இணைந்தார். 1944-ல் மீண்டும் வியத்நாமுக்கு வந்தார்.\n\nSection::::ராணுவ தளபதி.\n1954-ல் தீன் பீன் பு என்ற இடத்தில் தாக்குதல் நடத்தி பிரெஞ்சு ராணுவம் வீழ்த்த்ப்பட்ட பிறகு வியத்நாமுக்குச் சுதந்திரம் கிடைத்தது. பிறகு தெற்கு வியத்நாமில் அமெரிக்க ஆதரவில் நடைபெற்ற அரசையும், 1975 ஏப்ரலில் வோ கியான் கியாப் தலைமையிலான 'மக்கள் சேனை' போரில் வென்றது.\n\nவியத்நாம் விடுதலைப் போர் நடந்த காலங்களில் பெரும்பாலும் ராணுவ அமைச்சராக 'வோ'தான் பதவி வகித்தார். அவரே ராணுவத் தலைமைத் தளபதியாகவும் இருந்தார்.\n\n1979-ல் அவரிடமிருந்து ராணுவத் துறை பறிக்கப்பட்டது. மூன்று ஆண்டுகளுக்குப் பிறகு அரசியல் தலைமைக் குழுவிலிருந்தும் நீக்கப்பட்டார். 1991-ல் துணைப் பிரதமர் பதவியிலிருந்து அவராகவே விலகிக் கொண்டார்.\n\nSection::::102-வது வயதில் இறப்பு.\nமுதுமை, உடல் நலிவு காரணமாக கடந்த நான்கு ஆண்டுகளாகவே ஒடுங்கிவந்த வோ தன்னுடைய 102-வது வயதில் ஹனோய் நகரில் உள்ள ராணுவ மருத்துவமனையில் அக்டோபர் 4, 2013 அன்று மரணம் அடைந்தார்.\n"}
{"id": "162100", "url": "https://ta.wikipedia.org/wiki?curid=162100", "title": "சுங்கை ஊஜோங்", "text": "சுங்கை ஊஜோங்\n\nசுங்கை ஊஜோங் என்பது நெகிரி செம்பிலான் மாநிலத்தில் இருக்கும் ஒரு மாவட்டம் ஆகும். வரலாற்றின் பின்னணியில் நெடும் காலமாக, சுங்கை ஊஜோங்நெகிரி செம்பிலான் மாநிலத், ஒரு மாநிலமாகவே கருதப்பட்டு வந்தது. முன்னூறு ஆண்டுகளுக்கு முன்னால், அது ஒரு தனி அரசாங்கமாகவும் இயங்கி வந்தது. சுங்கை ஊஜோங் மிகப் பழமையான வரலாற்றுப் பின்னணிகளைக் கொண்டது. \n\n1760ஆம் ஆண்டுகளில் இருந்து, 11 ஆளுநர்கள் அந்த மாவட்டத்தை ஆட்சி செய்து உள்ளனர். அந்த ஆளுநர்களை ’உண்டாங்’ என்று அழைப்பார்கள். நெகிரி செம்பிலான் மாநிலத்தில் நான்கு உண்டாங்குகள் இருக்கின்றனர். இந்த நால்வரில் ஓர் உண்டாங்தான், நெகிரி செம்பிலான் மாநிலத்தின் சுல்தானாக தேர்வு செய்யப்பட்டு, ஆட்சி செய்வார். \n\nஇந்த மாநிலத்தின் தலைவரைச் சுல்தான் என்று அழைப்பது இல்லை. அவரை யாங்-டி-பெர்த்துவான் பெசார் \"(Yang di-Pertuan Besar)\" என்று அழைப்பார்கள். \"டத்தோ கிளானா பெட்ரா ஸ்ரீ ஜெயா\" எனும் ஆளுமைப் பெயர், 1769ஆம் ஆண்டு ஜொகூர் சுல்தானிடம் இருந்து கிடைக்கப் பெற்றதாகும்.\n\nமுன்பு, நெகிரி செம்பிலான் மாநிலத்தை, சுங்கை ஊஜோங் என்று அழைத்தார்கள்.\n"}
{"id": "162101", "url": "https://ta.wikipedia.org/wiki?curid=162101", "title": "சிச்சியுசுபலு", "text": "சிச்சியுசுபலு\n\nசிச்சியுசுபலு (), அங்கேரியின் பெசர் பகுதியில் அமைந்துள்ள ஊராகும். உசுபலு என்றால் அங்கேரிய மொழியில் (மகியார்) புதிதாகக் கண்டுபிடிக்கப்பட்ட குடியிருப்பு என்று பொருள். 1997 ஆம் ஆண்டு இப்பகுதிக்கு விடுதலையளிக்கப்பட்டது. இவ்வூரில் ஏறத்தாழ ஆயிரம் பேர் வசிக்கிறார்கள்.\n"}
{"id": "162103", "url": "https://ta.wikipedia.org/wiki?curid=162103", "title": "ரசல்-ஐன்ஸ்டைன் கொள்கை விளக்க அறிக்கை", "text": "ரசல்-ஐன்ஸ்டைன் கொள்கை விளக்க அறிக்கை\n\nரசல்-ஐன்ஸ்டைன் கொள்கை விளக்க அறிக்கை (\"Russell–Einstein Manifesto\") என்பது அமெரிக்காவுக்கும் சோவியத் ஒன்றியத்துக்கும் இடையே பனிப்போர் நிலவி வந்த காலகட்டத்தில், 1955 சூலை 5-ம் தேதி, அணு ஆயுதங்களால் ஏற்படக்கூடிய விபத்துக்களை உலக மக்களுக்கு தெரிவிக்கும் வகையில் பெர்ட்ரண்டு ரசல் வெளியிட்ட அறிக்கையாகும். இவ்வறிக்கையை எழுதித் தயாரித்தது ரசல் என்றாலும் அவ்வறிக்கையின் முக்கிய அம்சங்கள் பெரும்பாலானவை ஐன்ஸ்டைனின் பரிந்துரைகளே..\nஐன்ஸ்டைன் இறந்த சில நாட்களில் இந்த கொள்கை விளக்க அறிக்கையை அவர் கையெழுத்திட்டு வெளியிட்டார். ரசல், ஐன்ஸ்டைன் உட்பட அறிவியல் மற்றும் அரசியல் துறைகளைச் சேர்ந்த 11 பிரபலங்களும் இவ்வறிக்கையில் கையெழுத்திட்டனர்.\n\nஇந்த அறிக்கை வெளியிடப்பட்ட பிறகு தான் அறிவியல் மற்றும் உலக விவகாரங்களுக்கான முதல் மாநாடு கனடாவில் நடைபெற்றது. அணு ஆயுதங்கள் உலகில் மாந்தர்களின் எதிர்காலத்தையே அழித்து விடக்கூடும் என அச்சம் தெரிவிக்கும் இவ்வறிக்கையில், பிரச்சினைகளுக்கு பேச்சுவார்த்தைகளின் மூலம் சுமூகமான தீர்வு காணப்பட வேண்டும் என உலகத் தலைவர்களிடம் வேண்டுகோள் விடுக்கப்பட்டுள்ளது.\n"}
{"id": "162115", "url": "https://ta.wikipedia.org/wiki?curid=162115", "title": "கலியுக வரதராஜ பெருமாள் கோவில்", "text": "கலியுக வரதராஜ பெருமாள் கோவில்\n\nகலியுக வரதராஜ பெருமாள் கோவில் (Kaliyuga Varadaraja Perumal Temple) என்பது அரியலூர் மாவட்டத்தில், அரியலூரிலிருந்து ஐந்து கிலோ மீட்டர் தொலைவிலுள்ள கல்லங்குறிச்சி என்ற ஊரில் அமைந்துள்ள ஒரு பெருமாள் கோயிலாகும். 250 வருடங்கள் பழமை வாய்ந்த இத்திருத்தலத்தில் ஆண்டுதோறும் ராமநவமி அன்று அதிகாலை கொடியேற்றத்துடன் தொடங்கி, தொடர்ந்து 10 நாட்கள் பெருவிழா நடைபெறுகிறது. இந்தப் பெருவிழாவின் போது தோ்த் திருவிழா முக்கியமானதாக உள்ளது.. இங்கு புரட்டாசி சனிக்கிழமைகளில் சிறப்பு பூசைகள் நடத்தப்படுகிறன. மகா சிவராத்திரி அன்று திருமாலுக்குச் சிறப்பு அபிஷேகம் செய்யப்படுகிறது.\n\nஇந்க் கோயிலில் உள்ள பெருமாள் கம்பத்தில் நாமத்தோடு உருவம் இல்லாமல் அருள்பாலிக்கிறார். அந்தக் கம்பத்தின் கீழே ஆஞ்சநேயர் இருக்கிறார். இந்த ஆஞ்சநேயர் ருத்ர அம்சம் கொண்டவராக விளங்குகிறார். இவர் கதை இல்லாமல் வடக்குமுகம் பார்த்த ஒரு கண் ஆஞ்சநேயராக உள்ளார்.\n\nSection::::கோயில் பற்றிய கதை.\n1751ஆம் ஆண்டு காலகட்டத்தில் அரியலூர் மாவட்டம் கோப்பிலியன்குடிக்காடு கிராமத்தைச் சேர்ந்த மங்கான் என்னம் விவசாயி இருந்தார். அவர் நிறைய மாடுகளைக் கொண்டிருந்தார். அவற்றில், சினைமாடு ஒன்று மேய்ச்சலுக்குச் சென்று திரும்பிவராமல் போனது. அவர் அந்த மாட்டை பல இடங்களில் தேடிப்பார்தும் கிடைக்கவில்லை. இந்நிலையில் அவரது கனவில் வந்த பெரியவர் ஒருவர், \"காணாமல் போன பசு இரண்டு மைல் தொலைவில் உள்ள ஆலமரத்துக்கும், மாவிலங்கை மரத்துக்கும் இடையில் உள்ள சங்கு இலைப் புதரில் கன்றுடன் உள்ளது\" என்று கூறி மறைந்தார்.\n\nமறுநாள் காலை, கனவில் சொல்லப்பட்ட இடத்துக்குச் சென்றார் மங்கான். அங்கு கன்றுடன் நின்றிருந்த பசு அங்கு சாய்ந்துகிடந்த ஒரு கல் கம்பத்தின்மீது தானாகவே பாலைச் சொரிந்திருந்தது. அதன் பின், ஏழாவது நாள் இரவு மீண்டும் மங்கான் கனவில் தோன்றிய பெரியவர், கல் கம்பத்தை நிலைநிறுத்தி நாளும் வணங்குமாறு கூறினார். மேலும் அவர் கலியுகத்தார் கவலையை நீக்கவே தோன்றியதாகவும் தானே கலியுக வரதராசப் பெருமாள் எனக் கூறி மறைந்தார். பின்னர், மங்கானால் அந்த 12 அடி உயரமுள்ள கல்கம்பம் கல்லங்குறிச்சி கிராமத்தில் நிலைநிறுத்தப்பட்டு இந்தக் கோயில் கட்டப்பட்டது.\n\n"}
{"id": "162118", "url": "https://ta.wikipedia.org/wiki?curid=162118", "title": "யோக தட்சிணாமூர்த்தி", "text": "யோக தட்சிணாமூர்த்தி\n\nயோக தட்சிணாமூர்த்தி, அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். யோக நிலையைப் பிரம்ம குமாரர்களுக்குக் கற்பித்து அத்தகைய யோக நிலையில் இருந்துக் காட்டிய உருவமே யோக தட்சிணாமூர்த்தியாகும்.\n\nSection::::திருவுருவக் காரணம்.\nபிரம்ம தேவரின் மகன்களான சனகாதி முனிவர்கள் நால்வருக்கும் தட்சிணாமூர்த்தியாக சிவபெருமான் உபதேசித்துக் கொண்டிருந்தார். அப்போது யோக நிலையைப் பற்றியும் எடுத்துரைக்க வேண்டினர் நால்வரும். அவர்களின் வேண்டுதல்களை ஏற்று யோகம் பற்றியும் அதன் உட்கருத்துப்பற்றியும் சிவபெருமான் எடுத்துரைத்தார். யோகத்தினை புரிந்துகொள்ள யோகநிலையில் இருந்துகாட்டினார். இவ்வாறு சிவபெருமான் தட்சிணாமூர்த்தியாக யோக நிலையில் இருந்த தருணத்தினை யோக தட்சிணாமூர்த்தி என்று வழங்குகின்றனர்.\n\n"}
{"id": "162167", "url": "https://ta.wikipedia.org/wiki?curid=162167", "title": "அமுதசாகரர்", "text": "அமுதசாகரர்\n\nஅமுதசாகரர் (கி.பி. 1070-1120) என்பவர் ஓர் யாப்பிலக்கணப் புலவர். இவரை அமிர்தசாகரர் எனவும் கல்வெட்டுகள் குறிப்பிடுகின்றன. இவரது பெயர் அமிழ்தக்கடல் என்னும் பொருளைத் தரும்.\n\nஇவரால் இயற்றப்பட்ட நால்கள் மூன்று. அவை கால வரிசையில் இவ்வாறு அமையும்.\n"}
{"id": "162168", "url": "https://ta.wikipedia.org/wiki?curid=162168", "title": "மரக்கலம்", "text": "மரக்கலம்\n\nபண்டைய தமிழர் கடல் வாணிகத்துக்குப் பயன்படுத்திய கப்பலைக் கலம் என்றனர். இது மரத்தால் செய்யப்பட்டிருந்ததால் பிற்காலத்தவர் பொருள் விளங்கும் வகையில் மரக்கலம் எனக் குறிப்பிடலாயினர். வங்கம் என்னும் சொல்லும் இதனைக் குறிக்கும். கடலில் மீன் பிடிப்போரின் மிதவைகளையும் கலம் என்றனர். ஆற்றைக் கடக்க உதவும் மிதவைகளைத் தோணி, பரிசல் படகு என்றெல்லாம் குறிப்பிட்டனர்.\n\n"}
{"id": "162173", "url": "https://ta.wikipedia.org/wiki?curid=162173", "title": "அலோர் ஸ்டார்", "text": "அலோர் ஸ்டார்\n\nஅலோ ஸ்டார், மலேசியா, கெடா மாநிலத்தின் தலைநகரம் ஆகும். இது கோத்தா ஸ்டார் மாவட்டத்தில் இருக்கிறது. தொழில்துறை உற்பத்திப் பொருட்களின் பரிவர்த்தனை மையமாகவும், விவசாயப் பொருட்களின் ஏற்றுமதி மையமாகவும் விளங்குகிறது. கெடா சுல்தானின் அரண்மனையும் இங்குதான் உள்ளது. \n\nமலேசியாவில் மிகவும் பழமை வாய்ந்த நகரங்களில் இதுவும் ஒன்றாகும். இந்த நகரம் ஜோர்ஜ் டவுன்வில் இருந்து 93 கி.மீ. தொலைவில் இருக்கிறது. தாய்லாந்து எல்லையில் இருந்து 45 கி.மீ. தொலைவிலும் இருக்கிறது.\n\nமலேசியாவின் இரு பிரதமர்கள் பிறந்த ஊர் எனும் பெருமையும் இந்த நகரத்திற்கு உண்டு. முதல் பிரதமர் துங்கு அப்துல் ரஹ்மான், நான்காவது பிரதமர் துன் டாக்டர் மகாதீர் முகமது இருவரும் இந்த நகரில்தான் பிறந்தனர். 2003 ஆம் ஆண்டு டிசம்பர் மாதம் 21ஆம் தேதி, இந்த நகரம் மாநகர் அந்தஸ்தைப் பெற்றது.\n\nSection::::வரலாறு.\nகெடா மாநில சுல்தானகம் 1136ஆம் ஆண்டு உருவானதாக வரலாற்றில் சொல்லப்படுகிறது. இருப்பினும் அதற்கான சரியான சான்றுகள் கிடைக்கவில்லை. முறையான சுல்தானகம் 1735ஆம் ஆண்டு சுல்தான் முகமட் ஜீவா சைனல் அபிடின் முஷாம் ஷா என்பவரால் தோற்றுவிக்கப்பட்டது. 1770 ஆம் ஆண்டில் கெடா சுல்தானகம், சுமத்திராவின் பூகிஸ்காரர்களால் தாக்கப்பட்டது. பின்னர், 1821இல் சியாம்காரர்களால் தாக்கப்பட்டு பெரும் சேதமுற்றது.\n"}
{"id": "162177", "url": "https://ta.wikipedia.org/wiki?curid=162177", "title": "உண்கலம்", "text": "உண்கலம்\n\nஉணவு உண்ணவும், உணவு சமைக்கவும் உதவும் பாத்திரங்களை உண்கலம் என்கிறோம்.\n"}
{"id": "162179", "url": "https://ta.wikipedia.org/wiki?curid=162179", "title": "அருங்கலம்", "text": "அருங்கலம்\n\nஅருங்கலம் என்னும் இலக்கிய வழக்குச் சொல்லை நாம் அணிகலன் என்று வழங்கிவருகிறோம். 'கலம்' என்னும் சொல் பண்டபாத்திரங்கள் அனைத்தையும் உணர்த்தும் பொதுச்சொல். 'கலம் செய் கோ' என்னும் தொடரில் 'கலம்' என்னும் சொல் குயவன் செய்யும் மண்பாண்டத்தை உணர்த்துவதைக் காணமுடிகிறது. இது சாதாரண பாண்டம் அல்லது பண்டம். அருங்கலம் என்பது அரிய பண்டம். இவை அணிகலன்கள். பொன்னும் மணியும் புனைந்து செய்யப்பட்டவை. அருங்கலம் செய்வோரைக் 'கலம் செய் கம்மியர்' என்பர்.\n\nஇந்தத் தொடரைக்கொண்டு உருவாக்கப்பட்ட நூல் அருங்கலச் செப்பு\n"}
{"id": "162181", "url": "https://ta.wikipedia.org/wiki?curid=162181", "title": "உன்னைப்போல் ஒருவன்", "text": "உன்னைப்போல் ஒருவன்\n\n"}
{"id": "162182", "url": "https://ta.wikipedia.org/wiki?curid=162182", "title": "ஆயுதம்", "text": "ஆயுதம்\n\nஆயுதம் () அல்லது படைக்கலம் என்பது ஒருவரை காயப்படுத்தவோ, கொல்லவோ அல்லது ஒரு பொருளினை அழிக்கவோ, சேதப்படுத்தவோ பயன்படும் ஒரு கருவி ஆகும். ஆயுதங்கள் தாக்கவோ, அல்லது தடுக்கவோ, அச்சமூட்டவோ, தற்காத்துக் கொள்ளவோ பயன்படலாம். மேலோட்டமாக, சேதத்தை ஏற்படுத்தக் கூடிய எதனையும் ஆயுதம் எனலாம். ஆயுதம் என்பது சாதாரண தடியில் இருந்து கண்டம் விட்டுக் கண்டம் பாயும் ஏவுகணை வரை எதுவாகவும் இருக்கலாம்.\n\nஇத்தகு படைக்கருவிகளை இலக்கியங்கள் கலம் என்னும் சொல்லாலேயே குறிப்பிட்டுவந்தன. \n\nSection::::சங்க கால ஆயுதங்கள்.\nசங்க கால மக்கள் இரும்பினைக் கொண்டு பெரும்பான்மையாகப் பல்வேறு வகையான ஆயுதங்களையே செய்தனர். வில், அம்பு, வேல், அரிவாள், ஆண்டலையடுப்பு, ஈர்வாள், உடைவாள், கதிரருவாள், கதை, கவை, கல்லிடு கூடை, கணையம், கழுகுப்பொறி, கவசம், குத்துவாள், கைவாள், கொடுவாள், கோல், சிறுவாள், தகர்ப்பொறி, தொடக்கு, பிண்டிபாலம், ஞாயில், மழுவாள், விளைவிற்பொறி, அரிதூற்பொறி, இருப்பு முள், எரிசிரல், கழு, கருவிலூகம், கல்லமிழ் கவண், கற்றுப்பொறி, கழுமுள், குந்தம், கூன்வாள், கைபெயர், கோடாரி, சதக்கணி, தண்டம், தூண்டில், தோமரம், புதை, நாராசம், வச்சிரம் , போன்ற கருவிகளை கொல்லர்கள் செய்து கொடுத்தனர் . இதனால் ,கொல்லரின் அடிப்படைத்தொழில் இரும்பாலான ஆயுதங்களைச் செய்தல் என்பது புலனாகிறது .\n\nSection::::தமிழரின் போர்க்கருவிகள்.\nதொல்காப்பிய காலம் முதலாக தமிழர் மூன்று போர்க்கருவிகளை முதன்மையானதாகக் கையாண்டு வந்துள்ளனர், அவை வாள், வில், வேல் என்பனவாகும். வில்லும் வேலும் வாளுமே இவரது முந்திய ஆயுதங்கள். இவற்றுள் வாள் என்னும் போர்க்கருவி நெருங்கி நின்று போர் செய்கையில் பயன்படுத்தப் படுவதாக இருந்துள்ளது, வில்லும் வேலும் பகைவரை தூரத்தில் இருந்து தாக்கப் பயன்பட்டுள்ளது, இம்முப்போர்க்கருவிகள் பற்றிய பல குறிப்புகள் தொல்காப்பியததிிலும், சங்கஇலக்கியங்களிலும் காணப்படுகின்றன.\n\nSection::::வாள்.\nவாள் என்னும் போர்க்கருவி சங்க கால இலக்கியங்களில் பலவாறாக கூறப்பட்டு உள்ளது . தொல்காப்பியத்தில் தும்பை திணை , பாடண்திணை, போன்றவற்றிலும் புறநானுற்று பாடல்களிலும் இடம்பெற்றுஉள்ளது . வாள் என்பது ஆண்களுக்கு மிகுதியும் பயன்படும் போர்க்கருவி என்றாலும் அதனைப் பெண்களும் கையாண்டுள்ளமை புறநானூற்றுப்பாடல்வழி அறியமுடிகிறது .\n\nSection::::வேல்.\nவேல் முருகக் கடவுளின் கருவியாக சங்க இலக்கியத்தில் குறிக்கப்பட்டுள்ளது, வேல் என்னும் கருவியை மக்கள் போற்றியுள்ளனர் . தொல்காப்பியத்திலும் , புறநானூற்று பாடல்களிலும் வேல் பற்றிய செய்திகள் இடம் பெற்று உள்ளன. சிறிய வயதின் போதே வேல் என்னும் போர்க் கருவி தாயால் மகனுக்கு அறிமுகப்படுத்தப் பெற்று தரப்பெற்றமை புறநானூறு பாடலால் அறியமுடிகிறது . வேலின் உயரம்கூட இல்லாத சிறுவனுக்கு வேல் என்னும் கருவியைத் தந்து அதனைப் பயன்படுத்தக் கற்றுத்தரும் வீரஉணர்வு இங்கு குறிப்பிடத்தக்கது .\nSection::::வில்.\nவில், அம்பு, அம்பறாத்தூணி இவை மூன்றும் அமைந்த கூட்டுக் கருவியாக தமிழர்கள் வில்லைப் பயன்படுத்தியுள்ளனர். வில் பற்றிய செய்திகள் தொல்காப்பியத்திலும் முல்லைப்பாட்டிலும் , புறநானுற்று பாடல்களிலும் குறிப்பிடப்பட்டுள்ளன . மேலும் , அகநானூறும் வில் பற்றி எடுத்து இயம்புகிறது. சங்ககாலத் தமிழரால் வாள் , வேல் , வில் என்ற இந்த மூன்று கருவிகளும் பயன்படுத்தப்பட்டதை ஒவ்வையார் பாடல் வழி அறிந்துகொள்ளலாம் . \n\nSection::::தற்கால ஆயுதங்கள்.\nநாகரிகம் வளர்ச்சியடைந்த பிறகு , புதிய நவீன கண்டுபிடிப்புகளால் நவீன ஆயுதங்கள் தற்காலத்தில் பயன்படுத்தபடுகிறது . \n\nSection::::உந்துகணை.\nஉந்துகணை (Rockets) என்பது சக்தி மீளுதைப்புத் (Energy Reaction) தத்துவத்தின் அடிப்படையில் இயங்கும் விண்ணூர்திகளாகும். உந்துகணைத் தொழிநுட்பமானது வானவேடிக்கை, ஏவுகணை, விண்வெளிப்பயணம் போன்ற பல்வேறுபட்ட தேவைகளுக்காகப் பயன்படுத்தப்படுகின்றன. உந்துகணைகள், அவற்றிற் பயன்படுத்தப்படும் எரிபொருளின் அடிப்படையில் பிரதானமாக இரண்டுவகையாகப் பிரிக்கப்படுகின்றன.\nதிண்ம எரிபொருள் உந்துகணைகள் (Solid Propellant Rocket), திரவ எரிபொருள் உந்துகணைகள் (Liquid Propellant Rocket)\nபெரும்பாலும் குறுந்தூரத்திற்கு ஏவுவதற்குப் பயன்படுத்தப்படும் ஏவுகணைகள், திண்ம எரிபொருள் உந்துகணைகளையே பயன்படுத்துகின்றன. நெடுந்தூர ஏவுகணைகள் மற்றும் விண்வெளிப் பயண ஊர்திகள் போன்றவற்றிற் பயன்படுத்தப்படும் உந்துகணைகள் திரவ எரிபொருள் உந்துகணைகளைப் பயன்படுத்துகின்றன. உந்துகணைகளின் வரலாறு, கி.மு. 1232 இல் சீனர்களால் மொங்கோலியர்களுடனான யுத்தத்தில் பயன்படுத்தப்பட்ட உந்துகணைகளுடன் ஆரம்பமாகின்றது. உந்துகணைகள் பலகாலமாக போர்கள், கடல்சார் மீட்புப்பணிகள், சமிக்கை வழங்குதல் மற்றும் வானவேடிக்கை போன்றவற்றிற் பயன்படுத்தப்பட்டுவந்த போதிலும் அவற்றின் அடிப்படைத் தத்துவ விளக்கம் 20 ஆம் நூற்றாண்டிலேயே தெளிவாகப் புரிந்துகொள்ளப்பட்டதுடன் அதன்பின்னரே அவை தொழிநுட்ப மற்றும் பயன்பாட்டுரீத்தில் பாரியளவில் வளர்ச்சியடையத் தொடங்கின. அதன் தொடர்ச்சியாக விண்வெளிப் பயணங்கள் தொடர்பான ஆராய்ச்சிகளும் விண்வெளி தொடர்பான விஞ்ஞான ஆராய்ச்சிகளும் வேகம்பெற்றன.\nஆரம்பகால திண்ம எரிபொருள் உந்துகணைகளில் எரிபொருளாக கரிமருந்தே (Gun Powder) பயன்படுத்தப்பட்டது. உலகின் முதலாவது திரவ எரிபொருள் உந்துகணை Robert Goddard இனால் 1926 ஆம் ஆண்டு ஏவப்பட்டது. 1920 ஆம் ஆண்டுகளில் பல உந்துகணை ஆராய்ச்சி நிறுவனங்கள் தோற்றம் பெற்றன. 1920 களின் நடுப்பகுதியில், ஜெர்மனிய விஞ்ஞானிகள் திரவ எரிபொருளைப் பயன்படுத்தி உச்ச வலுவைப் பெறக்கூடிய உந்துகணைகளை வடிவமைக்கும் ஆய்வில் ஈடுபட்டனர். இதனைத்தொடர்ந்து பலதரப்பட்ட ஆய்வுகள் பல நாடுகளிலும் நடத்தப்பட்டன . \n\nSection::::எறிகணை.\nஎறி கணை என்பது தொலைதூரத்தில் உள்ள இலக்கை குறிவைத்து தாக்கும் கருவியாகும் . இது ராணுவத்தில் பயன்படுத்தப்படுகிறது .\n\nSection::::ஏவுகணை.\nஇன்றைய காலத்தில் ஏவுகணையை ஒவ்வொரு நாடுகளும் போட்டிபோட்டுக்கொண்டு தயாரித்து வருகின்றது . எதிரி நாட்டு இலக்கை அழிக்கும் வகையில் , கண்டம் விட்டு கண்டம் பாயும் ஏவுகணை , அணு ஆயுதம் எடுத்துச்செல்லும் ஏவுகணை, எதிரி நாட்டு ஏவுகணையினை வானிலேயே தாக்கும் ஏவுகணை என்று பல வகைகளில் இன்று தயாரிக்கப்படுகிறது . ஒரு நாட்டின் ராணுவப்பலத்தை நிரூபிக்க இந்த மாதிரியான ஏவுகணைகள் பயன்படுகின்றது .\n\nSection::::துப்பாக்கி.\nதனி நபர் ஆயுதமாக துப்பாக்கி , கைத்துப்பாக்கி ,சிறு கைத்துப்பாக்கி , போன்றவைகள் பயன்படுத்தப்படுகிறது , இது பாதுகாப்பு படையில் உள்ள வர்களுக்கும் பாதுகாப்பு பணியில் ஈடுபடும் காவல்துறையினருக்கும் வழங்கப்பட்டு உள்ளது . \nதுப்பாக்கி வகைளில் இலகுரக துப்பாக்கி, இயந்திரத் துப்பாக்கி, சுழல் துப்பாக்கி போன்றவைகள் ராணுவத்தில் போர் காலத்தில் அதிகம் பயன்படுத்தப்படுகிறது .\n\nSection::::இயந்திரத்துப்பாக்கி.\n1884இல் ஹிரம் ஸ்டீவன் மாக்சிம் என்பவர் இயந்திரத்துப்பாக்கியைக் கண்டுபிடித்தார். சுடப்பட்ட தோட்டாக்களின் கூடுகள் தானாகவே வெளியே விழும் வகையிலும் புதிய தோட்டாக்கள் நிரப்பப்படும் வகையிலும் இது உருவாக்கப்பட்டது. ஒரு நிமிடத்திற்கு 600 தோட்டாக்களைச் சுடும் ஆற்றல் உள்ளது. எடை குறைவாகவும் எடுத்துச் செல்ல எளிதாகவும் அமைந்துள்ளதால் அய்ரோப்பிய ராணுவங்களில் மிகவும் பயன்படுத்தப்படுகிறது. முதல் உலகப் போரில் பயன்படுத்தப்பட்டது. \nSection::::பீரங்கி.\nபீரங்கி என்பது ஈய வெடிகுண்டுகளை செலுத்தும் ஆயுதம் ஆகும் . ஒரு நாட்டின் தரைப் பாதுகாப்பிற்கும், ராணுவ பலத்தை எடுத்துக்காட்டுவதற்கும் பீரங்கிகள் மிக முக்கிய பங்கு வகிக்கின்றன. எந்தவொரு சாலை களிலும் சிறப்பாகவும், விரைவாகவும் சென்று தாக்குதல் நடத்துவதுதற்கு ஏற்ற சிறப்பம்சங்களுடன் பீரங்கிகள் வடிவமைக்கப்படுகின்றன. பாதுகாப்பு வசதிகள், விரைவாக செல்லும் திறன், வெடிகுண்டுகளை ஏவும் திறன் போன்றவற்றை வைத்து பீரங்களின் வல்லமை நிர்ணயிக்கப்படுகிறது. போர் நடைபெறும்போது தரை வழித்தாக்குதலில் மிக முக்கிய பங்கு வகிப்பது பீரங்கிகள்தான். குறிப்பாக, நாட்டின் எல்லைகளின் பாதுகாப்பை உறுதி செய்வதில் தரைப்படையினருக்கு மிக முக்கிய கருவியாக பீரங்கிகள் விளங்குகின்றன. இந்த நிலையில், தற்காப்பு, தாக்குதல் திறன், வேகம், இலக்கை தாக்கும் துல்லியம் போன்றவற்றில் நவீனமான பீரங்கிகளை முதன்மை போர் பீரங்கிகள் என்று குறிப்பிடுகின்றனர். \n\nSection::::மிதிவெடி.\nகண்ணிவெடி என்பது மண்ணில் புதைத்தும் , புதைக்காமலும் அதை பயன்படுத்தலாம் . எதிரியை தாக்குவதற்கு இதை ராணுவத்தில் பயன்படுத்துவர் .\n\nSection::::குண்டு விமானம்.\nகுண்டு விமானம் என்பது குண்டுகளை தன்னுடன் எடுத்து சென்று தாக்கும் விமானம் ஆகும் . இது அணு குண்டுகளையும் எடுத்து சென்று எதிரி நாட்டை தாக்க கூடியது . ராணுவத்தில் பயன்படுத்தப்படுகிறது .\n\nSection::::போர்க் கப்பல்.\nபோர்க் கப்பல் என்பது போர் புரிவதற்காகச் சிறப்பாகக் கட்டப்படும் கப்பல் ஆகும். இவை வணிகக் கப்பல்களைவிட வேறுபட்ட முறையில் பெரிய அளவில் அமைக்கப்படுகின்றன. ஆயுதங்களைக் கொண்டிருப்பது மட்டுமன்றி இவை, சேதங்களைத் தாங்கக் கூடியவையாகவும், வேகமாகச் செல்லத்தக்க வகையிலும், இலகுவாகத் திசைமாற்றத்தக்க வகையிலும் உருவாக்கப்படுகின்றன. போர்க் கப்பல்கள், பொதுவாக ஆயுதங்கள், அவற்றுக்குத் தேவையான வெடிபொருட்கள், போர் வீரர்களுக்குத் தேவையான உணவுப் பொருட்கள் போன்றவற்றைக் கொண்டு செல்கின்றன. போர்க் கப்பல்கள் பொதுவாக ஒரு நாட்டின் கடற்படைக்குச் சொந்தமானவையாக இருக்கின்றன. தனியாரும், நிறுவனங்களும் கூடச் சில வேளைகளில் போர்க் கப்பல்களை தயாரிப்பதுண்டு .\n\nSection::::நீர்மூழ்கிக் கப்பல்.\nநீர்மூழ்கிக் கப்பல் என்பது நீரினுள் மூழ்கி செல்லக்கூடியது . இது , போர்களில் ஒற்றர்களைப்போல செயல்படுபவை. கடலின் உள்ளே நீண்ட தூரம் வரை செல்லக்கூடியவை. புஷ்வெல் என்பவர் நீழ்மூழ்கிக் கப்பலைக் கண்டுபிடித்தார். சில வருடங்களுக்கு முன்னால் சிறிய அளவில் செய்யப்பட்டன. தற்போது 400 அடி நீளம் வரை உள்ளன. நீர்மூழ்கிக் கப்பலில் 2 என்ஜின்கள் உள்ளன. நீர்மட்டத்திற்கு மேலே ஒரு என்ஜின் உள்ளது.\nஇது கப்பல் செல்லும்போது நீராவியால் இயக்கப்படும். இன்னொன்று, கப்பல் நீரில் மூழ்கிச் செல்லும்போது மின்சாரத்தால் இயக்கப்படும். தற்போதுள்ள புதிய கப்பல்கள் 12,000 மைல் தூரம்வரை நிற்காமல் செல்லக்கூடியவை. 60 மணிநேரம் மின்சார ஆற்றலும் செயல்படுத்தக்கூடிய வகையில் அமைக்கப்பட்டுள்ளன. காற்று வாங்க மேடை ஒன்று இருக்கும். மேலே பீரங்கி இருக்கும். கடலின் உள்ளே செல்லும்போது பீரங்கியை உள்ளே இழுத்துக் கொள்ளும் வசதி உள்ளது. மேடையின்மீது ஒரு சிறிய கோபுரம் அமைந்திருக்கும். கோபுர உச்சியில் பெரிஸ்கோப் (Periscope) இரட்டைக் கண்ணாடி 2 அல்லது 3 பொருத்தப்பட்டிருக்கும். ஒன்று சரியாகத் தெரியாவிட்டாலும் இன்னொன்று உதவும். இந்தக் கண்ணாடியில் நான்கு திசைகளிலும் திருப்பிப் பார்க்கும் வசதியும் உள்ளது. எனவே, நீரினுள் இருக்கும்போது கண்ணாடியின் உதவியால் மாலுமி மேலே நடைபெறும் செயல்களைப் பார்த்துத் தெரிந்து கொள்ளலாம். பெரிஸ்கோப் செயல்படவில்லையெனில் கப்பலுக்கு வழி தெரியாது. எனவே, நீர்மூழ்கிக் கப்பலின் கண்கள் அழைக்கப்படுகிறது. \n\n\n\n\n\n\n\n"}
{"id": "162193", "url": "https://ta.wikipedia.org/wiki?curid=162193", "title": "த பேர்சுயிட் ஒப் கப்பினஸ்", "text": "த பேர்சுயிட் ஒப் கப்பினஸ்\n\nத பேர்சுயிட் ஒப் கப்பினஸ் (\"The Pursuit of Happyness\") என்பது \"கிரிஸ் கார்னர்\" கிட்டத்தட்ட ஒரு வருடம் வீடற்று கடுந்துயரப்பட்டதை அடிப்படையாகக் கொண்டு உருவாக்கப்பட்டடு 2006 இல் வெளியாகிய ஓர் அமெரிக்கத் திரைப்படம். வில் சிமித் வீடற்று வியாபாரம் செய்பவராக இருந்து பங்குதாரராக மாறியதை இத்திரைப்படம் கதையாகக் கொண்டது.\n\n"}
{"id": "162197", "url": "https://ta.wikipedia.org/wiki?curid=162197", "title": "பீஸ்புல் வொரியர்", "text": "பீஸ்புல் வொரியர்\n\nபீஸ்புல் வொரியர் (\"Peaceful Warrior\") என்பது \"டான் மில்மன்\" எழுதிய \"வே ஒப் த பீஸ்புல் வொரியர்\" எனும் புதினத்தை அடிப்படையாகக் கொண்டு தயாரிக்கப்பட்டு 2006 இல் வெளியாகிய திரைப்படம். பெர்க்லி, கலிபோர்னியா பல்கலைக்கழகத்தில் காட்சியமைக்கப்பட்ட இத்திரைப்படம், குழப்பமும் திறமையும் உள்ள உடற்பயிற்சி வல்லுனர் ஆன்மீக வழிகாட்டலை சந்திப்பது பற்றி அமைந்துள்ளது.\n\n"}
{"id": "162200", "url": "https://ta.wikipedia.org/wiki?curid=162200", "title": "செந்துறை வட்டம்", "text": "செந்துறை வட்டம்\n\nசெந்துறை வட்டம், தமிழ்நாட்டின் அரியலூர் மாவட்டத்தில் உள்ள 4 வட்டங்களில் ஒன்றாகும். இந்த வட்டத்தின் தலைமையகமாக செந்துறை நகரம் உள்ளது. இந்த வட்டத்தின் கீழ் 28 வருவாய் கிராமங்கள் உள்ளன.\n\nஅவைகள் ஆழத்தியூர், ஆனந்தவாடி, ஆசாவீரன்குடிக்காடு, ஆதனக்குறிச்சி, அயந்தத்தனூர், இரும்புளிக்குறிச்சி, குளிமாளிகை, கிளிமங்கலம், குளுமூர், முனக்கடயான், மனப்பத்தூர், சித்துடையார்,மருவத்தூர், நாகல்குழி, நக்கம்பாடி, நமங்குலம், புராணம், பெரியாக்குறிச்சி, பிலாக்குறிச்சி, பொன்பரப்பி, சன்னாசினல்லூர், செந்துறை, கிரகடம்பூர், சிறுகளத்தூர், தளவாய் வடக்கு, தளவாய் தெற்கு, துளார், உச்சினி, வஞ்சினாபுரம் ஆகும்.\n\nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இவ்வட்டத்தின் மொத்த மக்கள்தொகை 1,11,891 ஆகவுள்ளது.. தாழ்த்தப்பட்டோர் 32,887\nஆகவும், பட்டியல் பழங்குடியினர் 1,344 ஆகவும் உள்ளனர். எழுத்தறிவு 68.14% ஆகவுள்ளது. பாலின விகிதம் ஆயிரம் ஆண்களுக்கு, 1,021 பெண்கள் வீதம் உள்ளனர்.\n"}
{"id": "162208", "url": "https://ta.wikipedia.org/wiki?curid=162208", "title": "அனுமந்தக்குடி", "text": "அனுமந்தக்குடி\n\nஅனுமந்தக்குடி அல்லது ஹனுமந்தகுடி என்ற சிற்றூர் தமிழ்நாட்டின் சிவகங்கை மாவட்டம், தேவக்கோட்டை வட்டத்தில் தேவகோட்டையிலிருந்து சுமார் 8 கிலோமீட்டர் தொலைவில் உள்ளது. 2011 ஆம் ஆண்டின் மக்கள்தொகைக் கணக்கின்படி 881 குடும்பங்களைச் சேர்ந்த 3573 மக்கள் இவ்வூரில் வாழ்கின்றனர்.\n"}
{"id": "162214", "url": "https://ta.wikipedia.org/wiki?curid=162214", "title": "சோமன் கோட்டை", "text": "சோமன் கோட்டை\n\nசோமன்கோட்டை தாராபுரத்திற்கு அருகில் உள்ள சிற்றூர். இவ்வூர் மூலனூரில் இருந்து மேற்கே மூன்று கி மீ தொலைவிலும் தாராபுரத்தில் இருந்து கிழக்கே இருபது கி மீ தொலைவிலும் உள்ளது. \nவிநாயகர் வழிபாடும், வஞ்சி அம்மன் வழிபாடும் நடைபெறுவதுண்டு.\nஇன வாரியாக கொங்கு வெள்ளாளக் கவுண்டர்கள் அதிகம் வாழ்வதாகக் கூறுப்படுகிறது மக்களின் முக்கியத் தொழிலாக விவசாயம் விளங்குகிறது. இளையதலைமுறையினர் விவசாயம் தவிர்த்த பிற தொழில்களை செய்கின்றனர்.\n"}
{"id": "162229", "url": "https://ta.wikipedia.org/wiki?curid=162229", "title": "பங்குபற்றி அவதானித்தல்", "text": "பங்குபற்றி அவதானித்தல்\n\nபங்குபற்றி அவதானித்தல் (\"Participatory observation\") சமூக ஆய்வுகளில் தரவு சேகரித்தல் முறைகளில் முக்கியமான ஒன்றாகும். உலகில் தினமும் வாழ்வில் எம்மைச் சுற்றி பல விடயங்கள் நிகழ்ந்த வண்ணம் உள்ளது. இவ்வாறு இடம்பெறும் விடயங்களைப் பல தேவைகளுக்காக நாம் அறியவேண்டி உள்ளது. மக்கள் குழுக்களின் நடவடிக்கைகளை அறிந்து கொள்ள பயன்படும் அவதான முறையானது பங்குபற்றி அவதானித்தல் மற்றும் பங்கு பற்றாமல் அவதானித்தல் என பிரதானமாக இரு வகைப்படும். அவதானிக்கப்படும் நபர் அல்லது குழுக்களோடும் அவர்களின் நடத்தைகளோடும் தீவர ஈடுபாடுதல் ஊடாக நெருங்கிய பழக்கத்தை அல்லது புரிதலை பெறுவதே பங்குபற்றி அவதானித்தலின் நோக்கம் ஆகும்.\n\nபங்குபற்றி அவதானித்தல் முறை பண்பாட்டுத் தொல்பொருளியலில் முதன்மையாகப் பயன்படுகிறது. சமூகவியல், தொடர்பாடல் துறை, சமூக உளவியல் போன்ற துறைகளிலும் இது பயன்படுத்தப்படுகிறது.\n"}
{"id": "162239", "url": "https://ta.wikipedia.org/wiki?curid=162239", "title": "இந்தியத் தொழிற்சாலைகள் சட்டம் 1948", "text": "இந்தியத் தொழிற்சாலைகள் சட்டம் 1948\n\nஇந்தியத் தொழிற்சாலைகள் சட்டம் 1948 என்பது இந்தியத் தொழிற்சாலைகளில் வேலை நேரத்தை முறைப்படுத்தவும், அங்கு பணிபுரியும் தொழிலாளர்களின் வேலை நிலைமைகளை மேம்படுத்தவும், தொழிலாளர்களுக்கான பாதுகாப்பையும், நல்வாழ்வையும் உறுதி செய்வதற்காகவும் கொண்டு வரப்பட்ட ஒரு சட்டமாகும்.\n\nSection::::வரலாறு.\nதொழிற்சாலைகளில் வேலை நேரத்தை முறைப்படுத்தவும், தொழிலாளர்களின் வேலை நிலைமைகளை மேம்படுத்தவும் 1872 ஆம் ஆண்டு மேஜர் மூர் என்பவர் அளித்த அறிக்கையை அடிப்படையாகக் கொண்டு 1881 ஆம் ஆண்டு தொழிற்சாலைகள் சட்டம் இயற்றப்பட்டது. அதன் பிறகு, அரசு ஆணைக்குழுவின் பரிந்துரைகளின்படி தொழிற்சாலைகள் சட்டம் 1934 கொண்டு வரப்பட்டது. இந்தியாவின் சுதந்திரத்திற்குப் பின்பு, இதிலுள்ள குறைபாடுகளைக் களையும் நோக்கத்துடன் “இந்தியத் தொழிற்சாலைகள் சட்டம் 1948” கொண்டு வரப்பட்டது.\n"}
{"id": "162244", "url": "https://ta.wikipedia.org/wiki?curid=162244", "title": "கடலை அசுவுணி", "text": "கடலை அசுவுணி\n\nகடலை அசுவுணி(Acyrthosiphon pisum), அசுவுணிக் குடும்பத்தைச் சேர்ந்த சாற்றை உறிஞ்சிக் குடிக்கும் அசுவுணி ஆகும். இது அவரைக் குடும்பத்தாவரங்களான கடலை, ஆல்பால்பா முதலான தாவரங்களின் சாற்றை உறிஞ்சுகின்றன. கடலை அசுவுணிகள் பச்சையவுருமணிகளைக் கொண்டிருப்பதால் சூரியனில் இருந்து நேரடியாக சக்தியைத் தன்வயப்படுத்துகின்றன என அண்மையில் மேற்கொள்ளப்பட்ட ஆய்வுகள் காட்டுகின்றன.\n"}
{"id": "162252", "url": "https://ta.wikipedia.org/wiki?curid=162252", "title": "வீணா தட்சிணாமூர்த்தி", "text": "வீணா தட்சிணாமூர்த்தி\n\nசிவபெருமான் நாரத முனிவருக்கும், சுக்ரமுனிவர்களுக்கும் இசையைப் பற்றி கற்பித்த உருவம் வீணா தட்சிணாமூர்த்தி என்று அழைக்கப்படுகிறது. இத்தோற்றத்தில் வீணையைக் கையில் ஏந்தியவராகத் தட்சிணாமூர்த்தி காட்சி தருகிறார்.\n\nசாம வேதத்தினை வீணையில் இசைத்திட விரும்பிய நாரத முனிவரும், சுக்ர முனிவர்களும் சிவபெருமானை வேண்டிக் கொண்டனர். அவர்களின் கோரிக்கையை ஏற்று சிவபெருமான் இசை ஞானத்தினையும், சாம வேதத்தின் இசையையும் அவர்களுக்குக் கற்பித்தார். வீணையை உருவாக்குவது பற்றியும், அதனை முறையாக இசைப்பது பற்றியும் வீணா தட்சிணா மூர்த்தியாகிய சிவபெருமான் எடுத்துரைத்தார்.\n\nவீணையை இசைத்தும், பாடியும் கற்பித்த வீணா தட்சிணாமூர்த்தி திருச்சிராப்பள்ளி மாவட்டம் லால்குடியில் காட்சியளிக்கிறார்.\n\n\n"}
{"id": "162264", "url": "https://ta.wikipedia.org/wiki?curid=162264", "title": "சித்திரவதைக்கு உட்படா உரிமை", "text": "சித்திரவதைக்கு உட்படா உரிமை\n\nசித்திரவதைக்கு உட்படா உரிமை (ஆங்கிலம்: Freedom from torture) என்பது அடிப்படை மனித உரிமைகளில் ஒன்றாகும். சித்திரவதை, மனிதத்தன்மையற்ற அல்லது அவமானப்படுத்தும் செயல்கள் ஆகியவை குடிசார் மற்றும் அரசியல் உரிமைகளைப் பெரிதும் பாதிப்பதால் இவை மிகவும் கடுமையாக அனைத்துலகச் சட்டங்களில் தடைசெய்யப்பட்டுள்ளன. எந்தச் சந்தர்ப்பங்களிலும் இவை ஏற்றுக் கொள்ளப்படுவதில்லை.\n"}
{"id": "162266", "url": "https://ta.wikipedia.org/wiki?curid=162266", "title": "சங்ககாலக் கடல் வாணிகம்", "text": "சங்ககாலக் கடல் வாணிகம்\n\nசங்ககாலத் தமிழர் நாவாய், வங்கம் என்னும் கப்பல்களைப் பயன்படுத்தி வெளிநாடுகளுக்குச் சென்று வாணிகம் செய்து தமக்கு வேண்டிய போர்க்குதிரை முதலான பொருள்களை வாங்கிவந்து இறக்குமதி செயதுகொண்டனர். \n\nநாவாய் என்பது கடல் வாணிகம் செய்யப் பயன்படுத்தப்பட்ட மரக்கலம். வாயில் இருக்கும் நாக்குப் போன்ற அடியமைப்பினைக் கொண்டு விளங்குவதால் இதனை நாவாய் என்றனர். சங்ககாலத் தமிழர் பயன்படுத்திய நாவாய், வங்கம் ஆகியவை பற்றிய குறிப்புகள் சங்க இலக்கியங்களில் உள்ளன. \n\n\n"}
{"id": "162281", "url": "https://ta.wikipedia.org/wiki?curid=162281", "title": "கூர்ம சம்ஹார மூர்த்தி", "text": "கூர்ம சம்ஹார மூர்த்தி\n\nகூர்ம சம்ஹார மூர்த்தி, அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். கூர்மம் என்றால் ஆமை என்று பொருள். கூர்ம வடிவெடுத்து வந்த விஷ்ணுவை அழித்த சிவபெருமானின் திருவுருவம் கூர்ம சம்ஹார மூர்த்தி என்று அழைக்கப்படுகிறது.\n\nSection::::உருவக் காரணம்.\nஅமிர்தம் கிடைக்க வேண்டி அரக்கர்களும், தேவர்களும் பாற்கடலைக் கடைந்த போது, மந்திர மலையைத் தாங்கியபடி ஆமை ரூபத்தில் விஷ்ணு நின்றார். அப்பணி முடிந்ததும், கடல் உயிரினங்கள் அனைத்தையும் தின்ற ஆமை, நீரையும் குடித்தது. தேவர்களும், மனிதர்களும் அஞ்சினார்கள். சிவபெருமானிடம் தங்களைக் காக்க வேண்டிக் கொண்டார்கள். அவர்களுக்கு உதவும் பொருட்டு ஆமையை தன்னுடைய சூலத்தினால் குத்தி அதிலிருந்த சதைகளை எடுத்தெறிந்தார். ஆமையோட்டினைத் தன்னுடைய கழுத்திலிருந்த மாலையில் இணைத்துக் கொண்டார்.\n\nஇந்த திருவுருவக் கோலம் கூர்ம சம்ஹார மூர்த்தி என்று வழங்கப்படுகிறது.\n\n"}
{"id": "162283", "url": "https://ta.wikipedia.org/wiki?curid=162283", "title": "சக்ரதான மூர்த்தி", "text": "சக்ரதான மூர்த்தி\n\nசக்ரதான மூர்த்தி, அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். இவ்வடிவம் சக்ரதானர் என்றும் அழைக்கப்படுகிறது.\n\nSection::::திருவுருவக் காரணம்.\nவிஷ்ணு செய்த ஆயிரம் தாமரை மலர்கள் அர்ச்சனையில் மகிழ்ந்திருந்தார் சிவபெருமான். அத்தருணத்தில் ஆயிரம் மலர்களுக்கு ஒரு மலர் குறைவதை அறிந்த விஷ்ணு தன்னுடைய கண்ணைத் தாமரை மலராகக் கொண்டு அர்ச்சித்தார். இதனால் மகிழ்ச்சியுற்ற சிவபெருமான் தான் ஜலந்திரன் என்ற அசுரனைக் கொல்லப் பயன்படுத்திய சுதரிசனம் என்ற சக்கராயுதத்தினை விஷ்ணுவிற்கு கொடுத்தார். இந்த தருணத்தினை விளக்கும் திருவுருவம் சக்ரதான மூர்த்தியாகும். சக்கரத்தினைப் பெற்றுக் கொண்டமையினால் விஷ்ணு சக்கரபாணி எனவும் அழைக்கப்படுகிறார்.\n\n"}
{"id": "162288", "url": "https://ta.wikipedia.org/wiki?curid=162288", "title": "சைவத் திருமுறைகளில் குறிப்பிடப்படும் இசைக்கருவிகள்", "text": "சைவத் திருமுறைகளில் குறிப்பிடப்படும் இசைக்கருவிகள்\n\nசைவத் திருமுறைகளான பன்னிரண்டு திருமுறைகளிலும் பலவிதமான இசைக்கருவிகள் பற்றிக் குறிப்பிடப்பட்டுள்ளன. இந்த இசைக் கருவிகள் பழந்தமிழர் இசைக்கருவிகளாகும். இவற்றில் பல இசைக்கருவிகள் கோவில்களிலும், அருங்காட்சியகத்திலும் மட்டுமே உள்ளன. \n\n\nSection::::மேற்கோள்கள்.\n \n"}
{"id": "162309", "url": "https://ta.wikipedia.org/wiki?curid=162309", "title": "ஓரோலோச்சியம்", "text": "ஓரோலோச்சியம்\n\nஓரோலோச்சியம் (\"Horologium\", ஹோரோலோஜியம்) என்பது தென் பகுதியில் காணப்படும் ஒரு சிறிய, மங்கலான விண்மீன் கூட்டமாகும். இலத்தீன் மொழியில் இதற்குக் கடிகார ஊசல் என்று பொருள்.\n\n18 ம் நூற்றாண்டில் பிரான்சு நாட்டின் வானவியலாளரான 'அபே நிக்கோலஸ் லூயிஸ் டி லாகாலே' என்பவர், ஊசல் கடிகாரத்தைக் கண்டுபிடித்த கிறிஸ்டியன் ஹைஜென்ஸ் என்பவரைப் பெருமைப்படுத்தும் முகமாக இதற்கு ஹோரோலோஜியம் ஆசிலிடோரியம் என்று பெயரிட்டார். இது காலப் போக்கில் சுருக்கி ஹோரோலோஜியம் ஆனது.\n\nஇது எரிடானஸ் வட்டாரத்திலுள்ள பிரகாசமான் ஆர்செர்னர் விண்மீனுக்கும், கரினா வட்டாரத்திலுள்ள பிரகாசமான கனோபஸ் விண்மீனுக்கும் இடையில் அமைந்துள்ளது. இது ஒரு ஊசலாடும் குண்டுபோலக் கற்பனை செய்யப்பட்டுள்ளது. இதில் பிரகாசமிக்க ஆல்பா கோரோலோஜி, ஊசலின் அலைவு தானத்தில் உள்ள நிறைமிக்க குண்டு போல அமைந்துள்ளது. மொத்தம் 20 விண்மீன்கள் இவ்வட்டாரத்தில் அமைந்திருக்கலாம் என கண்டறிந்துள்ளனர். இதிலுள்ள R ஹோரோலோஜி சீடெஸ் வட்டாரத்திலுள்ள மீரா விண்மீன் போல ஒரு பெருஞ் சிவப்பு மாறொளிர் விண்மீனாக உள்ளது. இதன் தோற்ற ஒளிப்பொலிவெண் பெரும நிலையில் 5 லிருந்து, சிறும நிலையில் 14 வரை, சுமார் 13 மாத கால நெடுக்கையில் மாற்றத்திற்கு உள்ளாகிறது.\n\nஒளிப்பொலிவெண்ணில் மிக அதிக வேறுபாட்டுடன் கூடிய மாறொளிர் விண்மீன் இதுவே ஆகும்.\nஇப்பகுதியில் AM 1 என்று குறிப்பிடப்படும் கோளகக் கொத்து விண்மீன் கூட்டம் உள்ளது. இக் கூட்டமே, பால் வெளி அண்டத்திலிருந்து வெகு தொலைவு தள்ளி இருக்கும் கூட்டமாகும். இது 3,98,000 ஒளி ஆண்டுகள் தொலைவில் உள்ளதாக அறிந்துள்ளனர்.\n\n\n"}
{"id": "162320", "url": "https://ta.wikipedia.org/wiki?curid=162320", "title": "தொல்காப்பியம் சுட்டும் அளவைப்பெயர்கள்", "text": "தொல்காப்பியம் சுட்டும் அளவைப்பெயர்கள்\n\nசொல்லோடு சொல் புணரும்போது அளவைப் பெயர்கள் எவ்வாறு புணரும் என்பதை விளக்கும்போது தொல்காப்பியம் அளவைப் பெயர்களை அளவுப்பெயர், நிறைப்பெயர், எண்ணுப்பெயர் என மூன்றாகப் பகுத்துக்கொள்கிறது. அளவு என்பதில் நீட்டலளவும், பருமனளவும் அடங்கும். நீள அகல உயரங்களை அளப்பது நீட்டல் அளவு. முகந்து அல்லது பெய்து நிறைகட்டியும், நிறுத்துக்கட்டியும் அளப்பது நிறையளவு. முழுமையான பொருள்களை எண்ணுவதும், முழுமைப்பொருளின் சிதைவைப் பகுத்து எண்ணுவதும் எண்-அளவு. \n\nSection::::தொல்காப்பியம் சுட்டிக்காட்டும் அளவைப் பெயர்கள்.\nஅளவை, நிறை ஆகியவற்றைக் குறிக்கும் சொறகள் ஒன்பது எழுத்துக்களை முதல் எழுத்தாகக் கொண்டு வரும் என்பது தொல்காப்பிய வரையறை. தொல்காப்பியம் தொகைமரபு 28 அவை க, ச, த, ப, ந, ம, வ, அ, உ என்பன. \n\nஇவற்றிற்கு இளம்பூரணர் எடுத்துக்காட்டும் பெயர்கள் \n\nஇவற்றையும் பிற நூற்பாக்களுக்குக் காட்டப்பட்டுள்ள மேற்கோள் அளவைப் பெயர்களையும் தொகுத்து அகர வரிசைப்படுத்திக் காணும்போது இளம்பூரணரின் கி.பி. 12ஆம் நூற்றாண்டு வரையில் இருந்த அளவைப்பெயர்கள் இவை என உணரமுடிகிறது. \n\n<poem>\nஅகல்\nஅத்தை (நிறை)\nஇதழ் (நில-அளவு)\nஉரி\nஉழக்கு \nஐயவி (கடுகு அளவு)\nஐயவி (நிறை)\nகஃசு (நிறை)\nகலம் \nகழஞ்சு (நிறை)\nகா (நிறை)\nகொள் (நிறை) \nசாடி, \nசீரகம் (நிறை)\nதூணி\nதூதை, \nதொடி (நிறை)\nநாடுரி\nநாழி, \nநிறை (நிறை), \nபதக்கு\nபலம் (நிறை)\nபனை\nபானை, \nமண்டை, \nமா (நிறை), \nமா (நில-அளவு)\nமுழம்\nவட்டி, \nவரை (நிறை), \nவேலி (நில-அளவு)\n</poem>\nSection::::எண்ணுப்பெயர்.\nமுழு எண்\nபின்னோக்கிச் செல்லும் பின்னம்\n"}
{"id": "162321", "url": "https://ta.wikipedia.org/wiki?curid=162321", "title": "அனைத்துவகை இனத்துவ பாகுபாட்டையும் ஒழிப்பதற்கான அனைத்துலக உடன்படிக்கை", "text": "அனைத்துவகை இனத்துவ பாகுபாட்டையும் ஒழிப்பதற்கான அனைத்துலக உடன்படிக்கை\n\nஅனைத்துவகை இனத்துவ பாகுபாட்டையும் ஒழிப்பதற்கான அனைத்துலக உடன்படிக்கை (The International Convention on the Elimination of All Forms of Racial Discrimination (ICERD)) என்பது இனத்தின் அடிப்படையில் கல்வி, தொழில்வாய்ப்பு, அரசு போன்ற அனைத்து துறைகளிலும் பாகுபாட்டை ஒழிப்பதை நோக்கக் கொண்ட ஓர் ஐக்கிய நாடுகள் உடன்படிக்கை ஆகும். இதன் உறுப்பு நாடுகள் பாகுப்பாட்டை ஒழிப்பதற்கும், இனங்களுக்கிடையே புரிதலை ஏற்படுத்துவதற்கும் உறுதிதர வேண்டும். மேலும், வெறுப்புப் பேச்சைத் தடை செய்ய வேண்டும், இனவாத அமைப்புகளில் உறுப்பினராக இருப்பதை குற்றச்செயலாக்க வேண்டும். இந்தக் கடைசி நிபந்தனைகள் கடும் விவாதத்துக்கு உள்ளானவை.\n"}
{"id": "162322", "url": "https://ta.wikipedia.org/wiki?curid=162322", "title": "பெண்களுக்கு எதிரான அனைத்து பாகுபாடுகளையும் ஒழிப்பதற்கான உடன்படிக்கை", "text": "பெண்களுக்கு எதிரான அனைத்து பாகுபாடுகளையும் ஒழிப்பதற்கான உடன்படிக்கை\n\nபெண்களுக்கு எதிரான அனைத்து பாகுபாடுகளையும் ஒழிப்பதற்கான உடன்படிக்கை (ஆங்கிலம்: The Convention on the Elimination of all Forms of Discrimination against Women (CEDAW)) என்பது 1979 இல் ஐக்கிய நாடுகள் பொது அவையால் ஏற்றுக் கொள்ளப்பட்ட ஓர் அனைத்துலக உடன்படிக்கை ஆகும். பெண்கள் உரிமைகளுக்கான சட்டங்களை கொண்டதாக விபரிக்கப்பட்ட இந்த உடன்படிக்கை 1981 இல் அமுலுக்கு வந்தது. இந்த உடன்படிக்கையை ஏற்றுக்கொள்ளும் உறுப்புநாடுகள் பால் சமத்துவத்தை உறுதிப்படுத்தும் வண்ணம் தமது உள்நாட்டு சட்டங்களை வடிவமைக்க வேண்டும், பால் அடிப்படையிலான பாகுப்பாட்டைக் கொண்ட சட்டங்களை ரத்துச் செய்ய வேண்டும், பெண்களுக்கு எதிரான பாகுப்பாட்டை தடுக்கும் வண்ணம் புதிய ஏற்பாடுகள் செய்ய வேண்டும்.\n"}
{"id": "162348", "url": "https://ta.wikipedia.org/wiki?curid=162348", "title": "நள தமயந்தி (2003 திரைப்படம்)", "text": "நள தமயந்தி (2003 திரைப்படம்)\n\nநள தமயந்தி 2003 ஆம் ஆண்டு வெளிவந்த தமிழ்த் திரைப்படமாகும். மௌலியின் இயக்கத்தில் வெளிவந்த இத்திரைப்படத்தில் மாதவன், கீது மோகந்தாஸ், ஸ்ருதிகா, அனுஹாசன், ஸ்ரீமன் மற்றும் பலர் நடித்துள்ளனர். இப்படத்தின் கதை மற்றும் திரைக்கதையை கமலஹாசன் எழுதி தயாரித்துள்ளார். பாடல்களை வாலி மற்றும் பிரதீப் கோவிந்த் ஆகியோர் இயற்றியுள்ளார்கள். இயக்கத்துடன் வசனமும் மௌலி செய்துள்ளார். தகவல் தொடர்பாக லோலோ!! நிறுவனம் இருந்துள்ளது.\n\n"}
{"id": "162368", "url": "https://ta.wikipedia.org/wiki?curid=162368", "title": "தற்கால கட்டடக்கலை", "text": "தற்கால கட்டடக்கலை\n\nகட்டடக்கலையி்ல் அறிமுகம் ஆகியுள்ள புதிய முறைகள் தற்கால கட்டடக்கலை. (Contemporary architecture). இதை இருபத்தி முதலாம் நூற்றாண்டின் கட்டடக்கலை என்றும் அழைப்பதுண்டு. தற்கால கட்டடக்கலைக்குப் பல்வேறு பிரிவுகள் உள்ளன. \n\n"}
{"id": "162375", "url": "https://ta.wikipedia.org/wiki?curid=162375", "title": "எங்கிருந்து வந்தது சதுரம் (புதிர்)", "text": "எங்கிருந்து வந்தது சதுரம் (புதிர்)\n\nஎங்கிருந்து வந்தது ஒரு சதுரம்? (\"Missing Square puzzle\") என்பது ஒரு காட்சி மயக்க விளைவாகும் கணித வகுப்புக்களில் மாணவர்களுக்கு கேத்திர கணித உருக்களின் பண்புகளை தர்க்க ரீதியான சிந்தனை மூலம் விளங்கி கொள்ள பயன்படுத்தப்படுகின்ற ஒரு பிரசினமாகும். இங்கு இரண்டு செங்கோண முக்கோணங்கள், இரண்டு ஒழுங்கற்ற அறுகோணிகள் என நான்கு கேத்திர கணித உருக்கள் எடுத்துக் கொள்ளப்பட்டுள்ளன. இந்த நான்கு உருக்களையும் கொண்டு ஒரே அளவிலான (13 x 5) ஆனால் இரு வெவ்வேறு விதங்களில் இணைக்கப்பட்ட செங்கோண முக்கோணங்களாகத் தோற்றமளிக்கும் வடிவங்கள் ஒழுங்கமைக்கப்பட்டுள்ளன. ஆனால் அவற்றில் இரண்டாவதில் 1 x 1 எனும் ஒரு சதுரம் எஞ்சுகின்றது.\n\nSection::::தீர்வு.\nஇந்த புதிருக்கான தீர்வுக்கு அடிப்படையாக அமைவது யாதெனில் இரண்டு 13 x 5 'செங்கோண முக்கோணங்களும்' உண்மையில் முக்கோணங்கள் இல்லை. ஏனெனில் அவற்றின் செம்பக்கங்கள் நேர்கோடுகளாக இல்லாமல் வளைவாக உள்ளன. சுருக்கமாகச் சொல்வதானால் நமது கண்களிற்கு 13 x 5 முக்கோணத்தின் சாய்வு ஒரே சீரானதாக இருப்பதாகத் தோன்றினாலும் உண்மையில் 13 x 5 முக்கோணத்தின் சாய்வு ஒரே சீரானதாக இல்லை. ஒரு 13 x 5 முக்கோணமானது மேற்படி அளவுகளில் உருவாக்கப்பட முடியாது.\n\nநான்கு வடிவங்களின் (மஞ்சள், சிவப்பு, நீலம், பச்சை வண்ண வடிவங்கள்) உண்மையான மொத்தப் பரப்பு 32 சதுர அலகுகள்.\n\n\nமொத்தப்பரப்பு = 12 + 5 + 7 + 8 = 32.\n\nஆனால் நம் கண்களுக்கு 13 x 5 அளவில் செங்கோண முக்கோணமாகத் தோற்றமளிக்கும் வடிவின் பரப்பு:\n\nநீல நிற செங்கோண முக்கோணத்தின் பக்க விகிதம் 5:2 (=2.5:1),\n\nசிவப்பு நிற செங்கோண முக்கோணத்தின் பக்க விகிதம் 8:3 (≈2.667:1),\n\nஇவ்விரண்டு விகிதங்களும் சமமில்லை.\n\nஎனவே எடுத்துக்கொள்ளப்பட்ட நான்கு வடிவங்களைக் கொண்டு அமைக்கப்பட்ட இருவிதமான அமைப்புகளிலும் செங்கோண முக்கோணங்களாகத் தோன்றும் வடிவங்களின் செம்பக்கங்கள் நேர்கோடாக இல்லாமல் உண்மையில் வளைவுடன் அமைகிறது.\n\nஇந்த வளைவின் அளவு கிட்டத்தட்ட ஒரு அலகில் 1/28 பங்காக (1.245364267°) இருக்கும். இதனால்தான் இந்த வளைவு கண்களுக்குத் தெரிவதில்லை.\n\nபடத்திலிருந்து இருவிதமான அமைப்பிலும், நீல மற்றும் சிவப்பு செம்பக்கங்கள் இரண்டும் ஒன்றின் மேலாக (அல்லது கீழாக) மற்றது என அமைகிறன. இதனால் கிடைக்கும் மெல்லிய இணைகரத்தைப் படத்தில் காணலாம். இந்த இணைகரத்தின் பரப்பு சரியாக, இரண்டாவது அமைப்பில் காணாமற்போன சதுரத்தின் (ஒரு கட்டம்) பரப்புக்குச் சமமாக இருக்கும்.\n\nகணிதம் மற்றும் அறிவியல் எழுத்தாளரான \"மார்ட்டின் கார்டனரின்\" (அமெரிக்கா) கருத்துப்படி, 1953 இல் நியூயார்க் நகர பொழுதுபோக்கு மந்திரவாதியான \"பால் கர்ரி\" என்பவரால் இப்புதிர் கண்டறியப்பட்டது. எனினும் 16 ஆம் நூற்றாண்டின் தொடக்கத்திலேயே கூறிடல் முரண்பாடு அறியப்பட்டிருந்தது.\n\nஇப்புதிரில் வரக்கூடிய முழு எண் அளவுகள் 2, 3, 5, 8, 13 ஃபிபனாச்சி எண்கள். வேறு பல கூறிடல் புதிர்கள், ஃபிபனாச்சி எண்களின் எளிய பண்புகளின் அடிப்படையில் அமைந்துள்ளன.\n\nSection::::ஒத்த புதிர்கள்.\nSection::::புதிர்-1.\nமேலே தரப்பட்டதைப் போன்ற மற்றுமொரு புதிர் இது. நான்கு சர்வசம நாற்கரங்களையும் ஒரு சிறு சதுரத்தையும் கொண்டு அமைக்கப்பட்ட ஒரு பெரிய சதுரத்தைக் கொண்டுள்ளது. நாற்கரங்களை அவற்றின் மையங்களைப் பொறுத்து சுழற்ற அவை நான்கும் சேர்ந்து நடுவிலுள்ள சிறு சதுரத்தையும் சேர்த்து அடைத்துக் கொண்டது போலத் தோற்றமளிக்கின்றன. எனவே நடுவில் அமைந்திருந்த சிறிய சதுரம் காணாமல் போய்விட்ட மாதிரி ஒரு மாயத் தோற்றம் ஏற்படுகிறது.\n\nஇதற்குக் காரணம் சுழற்சிக்கு முன்பும் பின்னரும் உள்ள பெரிய சதுரங்களின் பரப்பளவுகள் சமமாக உள்ளது போல் தோன்றினாலும், உண்மையில் சுழற்சிக்குப் பின் அமையும் பெரிய சதுரத்தின் பரப்பு முன்னதன் பரப்பைவிட சற்றே குறைவானதாக இருக்கும்.\n\nபெரிய சதுரத்தின் பக்கம் \"a\", ஒவ்வொரு நாற்கரத்தின் எதிரெதிர் பக்கங்களுக்கு இடையேயுள்ள கோணம் \"θ\" எனில்:\n\nசுழற்சிக்கு முன்னும் பின்னும் உள்ள பெரிய சதுரங்களின் பரப்பளவுகளின் ஈவு sec\"θ\" − 1. \"θ\" = 5° எனில், இதன் மதிப்புத் தோராயமாக 1.00765. எனவே இரு சதுரங்களின் பரப்பளவுகளுக்கு இடையேயுள்ள வித்தியாசம் 0.8% ஆக அமையும்.\n\nSection::::புதிர்-2.\nமுதலிலுள்ள சதுர அமைப்பின் சிறு பகுதிகளைக் கொண்டு, இரண்டு வெவ்வேறுவிதமாக வடிவங்கள் உருவாக்கப்படுகின்றன. அவற்றில் பெரியதாக உள்ள அமைப்பில் பகுதிகளுக்கு இடையேயுள்ள இடைவெளிகள், மூலச் சதுர அமைப்பின் இடைவெளிகளைவிட ஒரு அலகு சதுரப் பரப்பளவை அதிகமாகவும், இரண்டாவது அமைப்பில் ஒன்று குறைவாகவும் கொண்டுள்ளதே இப்புதிரின் முரண்பாடு.\n\n"}
{"id": "162383", "url": "https://ta.wikipedia.org/wiki?curid=162383", "title": "மாலொருபாகன்", "text": "மாலொருபாகன்\n\nமாலொருபாகன், அறுபத்து நான்கு மற்றும் இருபத்துநான்கு சிவத் திருவுருவங்களில் ஒன்றாகும். சைவ - வைணவ நெறிகளுக்கிடையிலான ஒற்றுமைக்கு இத்திருவுருவம் சான்றாகின்றது.இந்தத் திருவுருவத்தை \"சங்கர நாராயணன்\" , \"கேசவார்த்த மூர்த்தம்\" \"அரியர்த்த மூர்த்தம்\" என்றெல்லாம் அழைப்பதுண்டு.\n\nSection::::தோற்றம்.\nவலப்புறம் சிவனின் அம்சங்களும் இடப்புறம் திருமாலின் அம்சங்களும் இத்திருமேனியில் காணப்படும். வலப்புறம் வெண்ணிறம், வெண்ணிலா, வெண்ணீறு, உருத்திராக்கம், அஞ்சேல், மான் ஏந்திய கரங்கள் என்பன அலங்கரிக்க, இடப்புறம் கார்வண்ணம், மஞ்சளாடை, நகைகள், சங்கமும் கதையும் தாங்கிய திருக்கரங்கள் எனக் காணப்படும். எனினும், மாறுபட்ட வடிவங்கள் இந்தியாவெங்கணும் கிட்டுகின்றன.\n\nSection::::வரலாறு.\nமாலொருபாகன் வடிவத்துக்கான தோற்றம், குசாணர் காலத்திலேயே ஆரம்பித்துவிட்டது என்பதற்கு, சக்கரம் தாங்கிய சிவன் பொறிக்கப்பட்ட குசாணரின் பொற்காசைக் குறிப்பிடலாம். பிற்கால வட இந்திய, தென்னிந்திய ஆலயங்களிலெல்லாம் இம்மூர்த்தியின் சிற்பத்தைக் காணமுடிகின்றது.\n\nஈசனின் மாலொருபாகன் பற்றி வாமனபுராணம், இலிங்கபுராண முதலான பல புராணங்கள் குறிப்பிடுகின்றன. சைவ வழக்கில் தேவியின்ன் ஆண் வடிவே திருமால் எனவும் சிவனின் நான்கு சக்தியரில் திருமாலும் ஒருவரென்றும் சொல்லப்படுகின்றது. சிவனின் தேவி என்பதாலேயே, பசுமாசுர வதத்திலும், பாற்கடல் கடைந்தபோதும், தாருகாவன முனிவரின் செருக்கடக்கிய போதும், திருமால், மோகினி அவதாரம் எடுத்து, ஈசனின் தேவியாகத் தோன்றமுடிந்தது.\n\nSection::::கோயில்கள்.\nதமிழநாட்டின் சங்கரன் கோவிலில் அமைந்த சங்கரநாராயணன் கோவிலும், கர்நாடகத்தின் கரிகர் ஊரிலுள்ள அரிகரேசுவரர் கோயிலும் ஈசனின் இத்திருமூர்த்தத்துக்காக அமைக்கப்பட்டவை ஆகும். சென்னகேசவர் கோயில், பேளூர், மீனாட்சியம்மன் கோவில் போன்ற பழம்பெருமை வாய்ந்த இந்தியத் திருத்தலங்களிலெல்லாம் இம்மூர்த்தியின் சிற்பங்கள் உண்டு.\n"}
{"id": "162391", "url": "https://ta.wikipedia.org/wiki?curid=162391", "title": "இடக்கை", "text": "இடக்கை\n\nகேரளாவின் பாரம்பரிய இசைக்கருவிகளில் ஒன்று இடக்கை (). இக்கருவி ஒரு தோல் வாத்தியம் என்றாலும் கேரள இசையில் இது தாள வாத்தியம் ஆக மட்டும் அல்லாமல் சுருதிக்காகவும் பயன்படுத்தப்பட்டு வருகிறது. \nபிற வாத்தியங்களுக்கு \"இடையே\" வாசிக்க பயன்படுத்தப்படுவதால் தான் இதற்கு \"இடக்கை\" என்று பெயர் சூட்டப்பட்டதாக கருதப்படுகிறது. ரத்த சந்தனம், வரிக்கை பலா மரம் போன்ற மரங்களை பயன்படுத்தி இடக்கை தயாரிக்கப்படுகிறது. கேரளாவில் பொதுவாக மாரார், பொதுவாள் போன்ற இனத்தார் இடக்கை வித்வான்களாக உள்ளனர். கோவில்களின் மூலஸ்தானத்தில் அல்லது கர்ப கிருகத்தில் பயன்படுத்தப்படும் அபூர்வமான இசைக்கருவிகளில் ஒன்று இடக்கை. \n\nஉடுக்கைவிட சற்று பெரிய அளவிலானது இடக்கை. இக்கருவியின் நடுப்புறத்தைவிட, பக்கவாட்டில் உள்ள வளைய முகங்களின் விட்டம் அதிகமாக இருக்கும். \n\nஇடக்கையின் நடுப்பகுதியில் கட்டப்பட்டுள்ள கயிற்றை கையால் அழுத்தி, சிறிய வளைந்த கம்புகளை பயன்படுத்தி ஒலியை கட்டுப்படுத்தலாம். இடக்கை மீது கம்பளத்தாலான அறுபத்தி நான்கு நூல் உருண்டைகள் உள்ளன. இவை அறுபத்தி நான்கு கலைகளைக் குறிக்கும்.\n\nஇடக்கையின் இரு முகங்களில் ஒன்று ஜீவாத்மாவையும், ஒன்று பரமாத்மாவையும் குறிக்கும். வளையத்தில் உள்ள ஆறு ஓட்டைகள் ஆறு வேதங்களை குறிக்கிறது. \n\n"}
{"id": "162393", "url": "https://ta.wikipedia.org/wiki?curid=162393", "title": "ஜேக்கப் சகாயகுமார் அருணி", "text": "ஜேக்கப் சகாயகுமார் அருணி\n\nஜேக்கப் என்ற 'ஜேக்கப் சகாயகுமார் அருணி (சூன் 4, 1974 - நவம்பர் 4, 2012), சென்னையைச் சேர்ந்த சமையல் கலை நிபுணர். ஆ. ப. ஜெ. அப்துல் கலாம் உள்ளிட்ட பலருக்கும் உணவு சமைத்து கொடுத்துள்ளார். பல்வேறு பெரிய உணவங்களுக்கும் தலைமை சமையற்காரராக பணி புரிந்துள்ள இவர், சங்கரா வணிகவியல் மற்றும் அறிவியல் கல்லூரியில் கேட்டரிங்க் துறையின் இயக்குனராக இருந்தார்.\n\nSection::::இளமைக் காலம்.\nஇவர் தேனி மாவட்டம், உத்தமபாளையத்தைச் சேர்ந்தவர். இவர் நான்கு வயதில் தாய், மருத்துவர் விமலா அருணியிடமிருந்து சமையல் கலை கற்றுக்கொண்டதாகவும், 14-வயதில் இருந்து சமையல் பயிற்சி பெற்றதாகவும் பல்வேறு கருத்து நிகழ்கிறது.\nஇவர் மதுரை, அமெரிக்கன் கல்லூரியில் இயற்பியல் துறையில் பட்டம் பெற்றவர்.\n\nSection::::கின்னஸ் விருது.\nகடந்த 2010–ம் ஆண்டு மார்ச் மாதம் 24 மணி நேரத்தில் 485 வகையான உணவுகளை தயார் செய்து கின்னஸ் சாதனை படைத்தவர்.\n\n\nSection::::நிகழ்ச்சிகள்.\nசன் தொலைக்காட்சியில், ஆஹா என்ன ருசி என்ற சமையல் தொடரில் தன்னுடைய சமையல் தொடர்பான நிகழ்ச்சியில் பங்களித்து வந்தார்.\n\nSection::::இறப்பு.\nமாரடைப்புக் காரணமாக தனியார் மருத்துவமணையில் அனுமதிக்கப்பட்டு, சிகிச்சை பலனின்றி 05,நவம்பர்,2012 அன்று காலமானார்.\n"}
{"id": "162396", "url": "https://ta.wikipedia.org/wiki?curid=162396", "title": "வரவு எட்டணா செலவு பத்தணா", "text": "வரவு எட்டணா செலவு பத்தணா\n\nவரவு எட்டணா செலவு பத்தணா 1994 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பத் திரைப்படம் , சமூகத் திரைப்படம்\n\nSection::::கதை.\nஎளிய நிலையில் உள்ள ஒரு குடும்பம் வரவுக்கு மீறிய ஆடம்பரமாக வாழ எண்ணித் தவறான வழியில் பணம் சம்பாதித்து பணக்கார வாழ்க்கை அடைகிறது. குடும்ப ஒற்றுமை குலைந்து துயரங்களுக்கு ஆளாகின்றனர். கணவன் தீய பழக்கங்களுக்கு ஆட்படுகின்றான். மக்களின் சாபங்கள் அக்குடும்பத்தைப் பாதிக்கிறது. இறுதியில் அக்குடும்பத்தினர் தம் தவறுகளை உணர்ந்து திருந்தி சிக்கன வாழ்வின் அருமையை உணர்கின்றனர். உழைத்துச் சேர்க்கும் பணமே நிலைக்கும், மற்றதெல்லாம் ஆபத்தைத் தான் விளைவிக்கும் என்னும் கருத்தை விளக்கும் குடும்பச்சித்திரம் இது.\n"}
{"id": "162399", "url": "https://ta.wikipedia.org/wiki?curid=162399", "title": "கூடி வாழ்ந்தால் கோடி நன்மை (2000)", "text": "கூடி வாழ்ந்தால் கோடி நன்மை (2000)\n\nகூடி வாழ்ந்தால் கோடி நன்மை (Koodi Vazhnthal Kodi Nanmai) 2000 ஆம் ஆண்டு வெளியான தமிழ்த் திரைப்படம். இத்திரைப்படத்தை வி.சேகர் எழுதி, இயக்கினார். இத்திரைப்படத்தில்நாசர், குஷ்பூ, கரண், ரோஜா, விவேக், வடிவேலு, கோவை சரளா மற்றும் பலர் நடித்துள்ளனர். 15 ஜூலை 2000 அன்று வெளியான இப்படத்திற்கு இசை அமைத்தவர் தேவா ஆவார்.\n\n\nSection::::கதைச்சுருக்கம்.\nநடுத்தர வர்க்கத்தை சேர்ந்த தங்கராஜ் (நாசர் (நடிகர்)) அவரது மனைவி மீனாட்சி (குஷ்பூ) மற்றும் மகள் பத்மா (கவிதா) ஆவர். தங்கராஜின் தம்பி பாக்ஸர் கிருஷ்ணன் (வடிவேலு (நடிகர்)) அரசியலில் பகல் கனவு காணும் ஒரு பொறுப்பற்ற ஆசாமி. கிருஷ்ணனின் மனைவி கனகவல்லி (கோவை சரளா) . நன்கு படித்த மற்றொரு தம்பியான சிவராமனும் (கரண்) தங்கராஜும், வள்ளுவதாசனின் (விஜயகுமார்) சொந்த நிறுவனத்தில் வேலை செய்து வருகிறார்கள்.\n\nஇவர்கள் அனைவரும் கூட்டுக்குடும்பமாக ஒரே வீட்டில் வாழ்ந்து வருகிறார்கள். சிவராமனை தன் சொந்த பிள்ளையை போலவே வளர்த்தனர். சிவராமன் நன்கு வருமானம் பெறுவதால், அக்குடுன்பத்தின் பொருளாதார நிலை உயர்ந்தது. சிவராமனின் குணத்தையும், கூட்டுகுடும்பத்தையும் பார்த்து வள்ளுவர்தாசன் தனது மகளான தமிழ்ச்செல்வியை (ரோஜா) சிவராமனுக்கு மணமுடித்து வைக்கிறார்.\n\nபணக்கார வீட்டை சேர்ந்தவளாக இருந்தாலும் கனிவுடனும் பணிவுடனும் நடந்துகொள்கிறாள் தமிழ்செல்வி. அதேசமயம், தான் அதிகம் வருமானம் ஈட்டுவதால் வீட்டில் இருக்கும் அனைவரும் தன் பேச்சை கேட்கவேண்டும் என்று நினைக்கிறான் சிவராமன். கிருஷ்ணன் வேலையில்லாமல் அரசியல் பகல் கனவு காணுவதால், இவர்களுக்கிடையே அவ்வப்பொழுது வாக்குவாதம் நடக்கிறது.\n\nதங்கராஜின் வீட்டருகில் இருக்கும் தண்டபாணி (விவேக்) பத்மாவை விருப்புவது தெரியவந்து, மணமுடிக்க நினைக்கிறார் தங்கராஜ். ஆனால், தண்டபாணியின் தந்தையோ மிகவும் அதிக வரதட்சணை கேட்கிறார். எப்படியும் சிவராமன் பணத்தை கொடுப்பான் என்று எண்ணி தங்கராஜ் ஒப்புக்கொள்கிறார். ஆனால், பணம் தர சிவராமன் மறுக்க, குடும்பத்தில் பிரச்சனைகள் வெடிக்கின்றன. சிவராமனின் நோக்கம் முழுவதும் பணத்தை நோக்கியே இருப்பதாக எண்ணிய மீனாட்சியும், சிவராமனும் வீட்டைவிட்டு வெளியிருக்கிறார்கள்.\n\nகூட்டுககுடும்பம் சிதறியதால், அதை இணைக்க முயல்கிறாள் தமிழ்செல்வி. தண்டபாணிக்கும் பத்மாவிற்கும் திருமணம் ஆனதா? சிவராமன் பணம் கொடுத்தானா? உடைந்த குடும்பம் ஒன்று சேர்ந்ததா? என்ற கேள்விகளுக்கு விடை காணுதலே மீதி கதையாகும்.\n\nSection::::இசை.\nஇந்த திரைப்படத்தின் இசையமைப்பாளர் தேவா (இசையமைப்பாளர்) ஆவார். முத்துலிங்கம், காளிதாசன், காமகோடியன் மற்றும் பழனி பாரதி இப்படத்தின் பாடல்களை எழுதினர்.\n\nSection::::விமர்சனங்கள்.\n\"இந்து.காம் எஸ்.ஆர்.அசோக்குமார்\" \"படத்தின் துவக்கம் பிரகாசமாகவே இருந்தாலும், இரண்டாம் பகுதி சுமாராகவே இருந்தது\" என விமர்சனம் செய்தார்.\n"}
{"id": "162400", "url": "https://ta.wikipedia.org/wiki?curid=162400", "title": "விரலுக்கேத்த வீக்கம்", "text": "விரலுக்கேத்த வீக்கம்\n\nவிரலுக்கேத்த வீக்கம் 1999 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பத் திரைப்படம்\n\nSection::::கதை.\nஒரே நிறுவனத்தில் வேலை செய்யும் மூன்று நண்பர்கள், ஆடம்பர விரும்பிகளாக , ஊதாரித்தனமாக செலவழிப்பவர்களாக இருக்கிறார்கள். கடன் வாங்கியும் , பொய் சொல்லியும் செலவு செய்கிறார்கள். கடன் தொல்லை பொறுக்க முடியாத அந்த நண்பர்களின் மனைவிமார் மூவரும் தங்கள் கணவர் பேச்சை மீறி வேலைக்குச் செல்கிறார்கள். நண்பர்களின் பணித்திறன் இன்மையால் நிறுவனத்திலும் வேலை போகிறது. தங்கள் மனைவிகளைத் தங்கள் கட்டுப்பாடில் கொண்டு வர என்ன முயற்சி செய்யலாம் என்று போராடுகிறார்கள் அந்த நண்பர்கள். ஆடம்பர ஆசைகளை உதறிவிட்டு இருக்கும் தகுதிக்கேற்ப சிக்கனமாய் இருந்தாலே வாழ்வு சிறக்கும் என்பதை நகைச்சுவையுடன் விளக்கும் குடும்பச்சித்திரம் இது.\n"}
{"id": "162401", "url": "https://ta.wikipedia.org/wiki?curid=162401", "title": "ஸ்ரீவில்லிபுத்தூர் பால்கோவா", "text": "ஸ்ரீவில்லிபுத்தூர் பால்கோவா\n\nஸ்ரீவில்லிபுத்தூர் பால்கோவா மிகவும் பிரசித்தி பெற்ற ஸ்ரீ ஆண்டாள் கோவில் அமைந்துள்ள ஊரில் கிடைக்கும் ஒரு இனிப்புப் பலகாரம். இதன் தனிச்சிறப்பு இதன் சுவையேயாகும். இங்குள்ள பசுக்களின் பால் தரும் ருசி இந்த இனிப்பின் தரத்தை உயர்த்துகிறது. மேற்குத்தொடர்ச்சி மலையின் அடிவாரத்தில் இவ்வூர் அமைந்துள்ளதால் இவ்வூரின் பசுக்களின் பால் சுவைமிக்கதாக இருக்கலாம். \n\nபால்கோவா இங்குள்ள கூட்டுறவு பால் பண்ணையின் மூலம் உற்பத்தி செய்யப்பட்டு, இந்தியாவின் பிற மாநிலங்களுக்கு அனுப்பப்பட்டு வருகிறது. மேலும்,வெளிநாடுகளுக்கும் ஏற்றுமதி செய்யப்படுகிறது.\n"}
{"id": "162404", "url": "https://ta.wikipedia.org/wiki?curid=162404", "title": "செகராசசேகரப் பிள்ளையார் கோயில்", "text": "செகராசசேகரப் பிள்ளையார் கோயில்\n\nசெகராசசேகரப் பிள்ளையார் கோயில் இலங்கையின் வட பகுதியில், யாழ்ப்பாண நகரத்துக்கு அண்மையில் உள்ள இணுவில் என்னும் ஊரில் அமைந்துள்ள ஒர் கோயில். 13 ஆம் நூற்றாண்டு முதல் 1620 ஆம் ஆண்டு வரை யாழ்ப்பாண இராச்சியத்தை ஆண்ட ஆரியச் சக்கரவர்த்தி வம்சத்து அரசர்களின் சிம்மாசனப் பெயர்களில் ஒன்றான \"செகராசசேகரன்\" என்னும் பெயரைத் தழுவிய பெயர் கொண்ட இக் கோயில், தொடக்கத்தில் அக்கால மன்னர்களில் ஒருவரால் கட்டப்பட்டதாக நம்பப்படுகிறது. இக் கோயிலுக்குப் பருத்தியடைப்புப் பிள்ளையார் கோயில் என்ற பெயரும் வழங்கி வருகிறது.\n\nSection::::வரலாறு.\nசெகராசசேகர மன்னனால் கட்டப்பட்டதாகக் கருதப்படும் இக்கோவில், யாழ்ப்பாண இராச்சியத் தொடக்க காலத்தில் இணுவில் பகுதித் தலைவனான பேராயிரவரும், அவர் வழிவந்தவர்களும் வழிபாடாற்றி வந்ததாகத் தெரிகிறது. 1620 ஆம் ஆண்டு யாழ்ப்பாணத்தைக் கைப்பற்றிய போத்துக்கேயர் அங்கிருந்த எல்லா இந்துக் கோயில்களையும் இடித்துவிட்டனர். அப்போது யாழ்ப்பாண மன்னர்கள் கட்டுவித்த செகராசசேகரப் பிள்ளையார் கோவிலும் அழிந்துவிட்டது. ஏறத்தாழ இரண்டரை நூற்றாண்டுகள் கழிந்த பின்னர் இலங்கையைப் பிரித்தானியர் ஆண்ட காலத்தில் இக் கோயில் மீளக் கட்டப்பட்டது. சென்ற நூற்றாண்டுத் தொடக்கத்தில் சிறிய அளவிலான சாந்துக் கட்டிடமாக இருந்த இக் கோயில் இப்போது பொழிகற்களால் கட்டப்பட்ட அர்த்த மண்டபம், மகா மண்டபம், வசந்த மண்டபம் என்பவற்றை உள்ளடக்கியதாக அமைந்துள்ளது.\n\nSection::::பாடல்கள்.\nசெகராசசேகரப் பிள்ளையார் மேல் வித்துவான் இ. திருநாவுக்கரசு ஒரு திருவூஞ்சற் பதிகம் ஒன்றைப் பாடியுள்ளார்.\n\n"}
{"id": "162409", "url": "https://ta.wikipedia.org/wiki?curid=162409", "title": "நான் பெத்த மகனே", "text": "நான் பெத்த மகனே\n\nநான் பெத்த மகனே 1995 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பப்படம்\n\nSection::::கதை.\nரவி (நிழல்கள் ரவி) ஆண்டாள் என்னும் பெண்மணியின் (மனோரமா) ஒரே மகன். ஆண்டாள் ரவியின் வாழ்க்கை மீது மிகவும் அக்கறை கொண்டு இருப்பவர். அவர் தனது மகனுக்குத் திருமணம் செய்விக்க நல்ல குணம், அம்சம் மற்றும் சாதுவான பெண்ணைத் தேடுகிறார். ஏனென்றால் ரவிக்கு வரப்போகும் மனைவி சாதுவாக இல்லாவிட்டால், அவள் அவனைக் கட்டுப்பாடு விதித்தோ, அச்சுறுத்தல் செய்தோ தன்னிடம் இருந்து பிரித்து விடுவாள் என்ற பயம் அவருக்கு இருக்கிறது. அவர் சாந்தமான வேலைக்காரி உமா மகேஸ்வரி (ஊர்வசி) என்ற பெண்ணைத் தேடிப்பிடித்து தனது மகன் ரவிக்குத் திருமணம் செய்கிறார். எப்பொழுதும் அவர்கள் வீட்டில் ஆண்டாள் அம்மாவின் அதிகாரமே ஆதிக்கம் செலுத்துகிறது. உமா தன் மனதை வெளிக்காட்டத் தொடங்கும் போது, ஆண்டாள் தனது கண்டிப்பைக் கட்டுகிறார். திடீர் என்று உமா தற்கொலை செய்கிறாள். அவளது தற்கொலைக்கு ஆண்டாள் தான் காரணம் என்று கைது செய்யபடுகிறார். ஆனால் உண்மையில் தான் எதுவும் உமாவைச் செய்யவில்லை என்று ஆண்டாள் கூறுவதை ரவி கூட நம்பவில்லை. உண்மையான காரணம் வெளிப்படுவதும், அவர் குற்றவாளியில்லையென இறுதியில் நீதிமன்றத்தால் விடுதலை செய்யப்படுவதும் எவ்வாறு என்று தாய் தனது மகன் மேல் கொண்ட அதீத பாசத்தைக் காட்டும் திரைச் சித்திரம் இது.\n"}
{"id": "162410", "url": "https://ta.wikipedia.org/wiki?curid=162410", "title": "காலம் மாறிப்போச்சு (1996 திரைப்படம்)", "text": "காலம் மாறிப்போச்சு (1996 திரைப்படம்)\n\nகாலம் மாறிப் போச்சு 1996 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பத் திரைப்படம், சமூகத் திரைப்படம்\n\nSection::::கதை.\nநான்கு பெண்கள் பெற்ற தகப்பனார் அம்மூன்று பெண்களையும் சுமையாகவும் செலவாகவும் கருதுகிறார். தான் பெற்ற ஒரே மகன்தான் தனது ஆஸ்திக்குரிய ஒரே வாரிசு என்று வாழ்கிறார். தனது பெண்களுக்கு விருப்பமில்லாத மணமகன்களை அவர்களுக்கு மணமுடித்து வைக்கிறார். துளி கூட தனது விருப்பத்திற்கு மதிப்பில்லாமல் தந்தை மணமுடித்த விரக்தியில் புகுந்த வீடு செல்கின்றனர் அப்பெண்கள். சொந்த தொழில் செய்வதற்காக மாமனாரிடம் கடன் பெற்று வர அப்பெண்களை கட்டாயப் படுத்துகிறார்கள் அவர்களின் கணவன்மார். தந்தையோ திருமணத்தோடு தனது பொறுப்பு முடிந்தது என்று மகன் பெயரில் தனது சொத்துகளை எழுதி வைக்கிறார். வசதியான வீட்டுப் பெண்ணைத் தேடி மணமுடித்தும் வைக்கிறார். அவனோ தனது தங்கையின் திருமணத்துக்குக் கூட பணம் தர மறுத்து தந்தையை வீட்டை விட்டே துரத்துகிறான். நடுத்தெருவில் நிற்கும் மாமனாரின் கௌரவத்தைக் காக்க திருமணம் நடத்தித்தர உதவுகிறார்கள் பெண்களும் அவரின் மாப்பிள்ளைகளும். பெண் குழந்தை ஆண் குழந்தை என்று பேதம் பாராட்டிய தந்தை மனம் மாறுகிறார். ஆணும் பெண்ணும் சமம், இரு குழந்தைகளையும் சமமாக நடத்த வேண்டும் என்று பெற்றோருக்குச் செய்தி சொல்லும் திரைச்சித்திரம் இது.\n"}
{"id": "162411", "url": "https://ta.wikipedia.org/wiki?curid=162411", "title": "வடிவுக்கரசி", "text": "வடிவுக்கரசி\n\nவடிவுக்கரசி (பிறப்பு: சூலை 7, 1962) ஒரு திரைப்பட மற்றும் தொலைக்காட்சி நடிகை ஆவார். அவர் தமிழ், தெலுங்கு, கன்னடம் மற்றும் மலையாளம் மொழிகளில் 350 க்கும் மேற்பட்ட திரைப்படங்களில் மற்றும் 10 தொலைக்காட்சித் தொடர்களில் நடித்துள்ளார். இவர் நடித்த முதல் தமிழ்த் திரைப்படம் \"கன்னிப் பருவத்திலே\". இத்திரைப்படத்தில் இவர் நடிகர் ராஜேஷுடன் கதாநாயகியாக அறிமுகமானார். இவர் தொடக்கக் காலங்களில் கதாநாயகியாகவும், பின்னர் முன்னணி நடிகர்கள் பலருடனும் தாய், சகோதரி போன்ற கதாபாத்திரங்களும் ஏற்று நடித்திருக்கிறார். மேலும், சில திரைப்படங்களில் எதிர்மறையான பாத்திரங்களும் ஏற்று நடித்து உள்ளார். இவர் முன்னாள் இயக்குநர் ஏ. பி. நாகராஜனின் உறவினர் ஆவார்.\n\n"}
{"id": "162412", "url": "https://ta.wikipedia.org/wiki?curid=162412", "title": "கழிவுத்தொகுதி", "text": "கழிவுத்தொகுதி\n\nகழிவுத்தொகுதி (Excretory system) எனப்படுவது உயிரினங்களின் உடலில் இருந்து தேவையற்றதாகவும், மேலதிகமானதாகவும் கருதப்படும் பொருட்களை வெளியேற்றும் ஒரு உயிரியல் தொழிற்பாட்டிற்கான உடல் உறுப்புக்களின் தொகுதியாகும். இந்தத் தொகுதி உடலில் ஒரு சீரான சமநிலையைப் பேண உதவும்.\n\nபொதுவாக உடலில் இருந்து கழிவுகளை வெளியேற்றும் அனைத்து உடல் உறுப்புக்களும் கழிவுத்தொகுதியினுள் அடங்குமாயினும், சிறுநீர்த்தொகுதியே மிக முக்கியமான கழிவுத்தொகுதியாகக் கருதப்படுகின்றது. இதனால், சிலசமயம் சிறுநீர்த் தொகுதியையே கழிவுத்தொகுதி எனவும் அழைப்பதுண்டு.\n\nவளர்சிதைமாற்றத்தில் உருவாகும் கழிவுப் பொருட்கள், வேறும் உடலிற்குத் தேவையற்ற, அல்லது மேலதிகமான திண்ம நீர்ம, வளிமப் பொருட்கள் அனைத்தும் உடலில் இருந்து வெளியேற்றப்படுவதற்கு இந்த கழிவுத்தொகுதி உதவுகின்றது. உடலின் அனைத்து உறுப்புக்களும் வளர்சிதைமாற்றத் தொழிற்பாட்டில் பங்குகொண்டாலும், கழிவுகளை வெளியேற்றுவதில் பங்களிக்கும் உறுப்புக்களே கழிவுத் தொகுதியில் இணைக்கப்படுகின்றன.\n\nSection::::கழிவுத்தொகுதி உறுப்புக்கள்.\nஉடலின் உள்ளே உருவாகும் கழிவுகள் உடலில் இருந்து வெளியேற்றப்படாவிட்டால், அவை உடலுக்கு நச்சுப்பொருளாக மாறி உடல்நிலையைப் பாதிக்கவோ, அல்லது மிக அதிகளவில் கழிவுகள் தேங்கினால் இறப்பை ஏற்படுத்தவோ கூடும்.\n\nSection::::சிறுநீர்த்தொகுதி உறுப்புக்கள்.\nமுக்கியமான கழிவுத்தொகுதி உறுப்புக்களாக சிறுநீர்த்தொகுதியின் உறுப்புக்களே கருதப்படுகின்றன. பெரிய மூலக்கூறுகளான புரதங்கள் வளர்சிதைமாற்றத்துக்கு உட்படும்போது யூரியா என்னும் கழிவுப்பொருளை முக்கிய பக்கவிளைவுப் பொருளாகத் தருகின்றது. யூரியா, மற்றும் உடலில் உள்ள மேலதிக நீர், வேறும் சில கழிவுப் பொருட்கள் சேர்ந்து சிறுநீராக வெளியேற சிறுநீரகமும் அதனுடனிணைந்து தொழிற்படும் ஏனைய உறுப்புக்களும் உதவுகின்றன.\n\nSection::::சுவாசத்தொகுதி உறுப்புக்கள்.\nவெளிமூச்செறிதலின்போது, உடலில் இருந்து காபனீரொக்சைட்டு, நீராவி போன்ற பொருட்கள் வெளியேற்றப்படுவதனால், சுவாசத் தொகுதியில் உள்ள நுரையீரலும், அதனோடிணைந்த ஏனைய உறுப்புக்களும் கழிவுத்தொகுதியில் பங்கெடுக்கின்றன.\n\nSection::::சமிபாட்டுத் தொகுதி.\nஉடலில் உணவுப் பொருட்கள் சமிபாட்டுக்கு உட்படும்போது, சமிபாடடையாத கழிவுப் பொருட்கள் திண்மக் கழிவான மலமாக சமிபாட்டுத் தொகுதியின் முடிவில் உள்ள உறுப்பான குதத்தினூடாக மலம் கழித்தல் செயல்முறை மூலம் வெளியேற்றப்படும்.\n\nSection::::தோல்.\nஉடலின் வெளிப்புறமாக இருக்கும் தோலும் கழிவுத்தொகுதியின் ஒரு அங்கமாகும். தோலினூடாக வெளியேற்றப்படும் வியர்வையும் கழிவுப் பொருட்களான மேலதிக நீர், சிறிய அளவிலான யூரியா, மற்றும் சில உப்புக்களைக் கழிவாகக் கொண்டிருக்கும்.\n"}
{"id": "162414", "url": "https://ta.wikipedia.org/wiki?curid=162414", "title": "ஜேக்கப்", "text": "ஜேக்கப்\n\nஜேக்கப் (\"Jacob\") அல்லது யாக்கோபு என்ற பெயரில் உள்ள கட்டுரைகள்:\n\n\n\n\n\n\n"}
{"id": "162417", "url": "https://ta.wikipedia.org/wiki?curid=162417", "title": "இறைச்சி (இலக்கணம்)", "text": "இறைச்சி (இலக்கணம்)\n\nஅகப்பொருள் பாகுபாடு புணர்ச்சி, ஆற்றியிருத்தல், ஊடல், இரங்கல், பிரிதல் என்னும் ஆண் பெண் உறவுகளை (உரிப்பொருளை) மையமாகக் கொண்டது. இதற்கு முதற்பொருளும், கருப்பொருளும் துணையாக அமையும். இவற்றை ஐந்திணை என்பர். \n\nஇவற்றில் இறைச்சி என்பது கருப்பொருள். கரு வளரும் பொருள். இறைச்சி அழுகும் பொருள். கரு உயிரோட்டம் உள்ளது. இறைச்சி உயிரோட்டம் இல்லாதது. பாட்டில் சொல்லப்படும் கருப்பொருள்களிலிருந்து பாட்டால் சொல்லப்படும் பொருளை உய்த்துணர்ந்துகொள்வதை இலக்கண நூலார் இறைச்சி எனக் குறிப்பிடுகின்றனர்.\n\nதொல்காப்பியத்தில் சில நூற்பாக்கள் இதனைத் தெளிவுபடுத்துகின்றன. \nநிலத்தினும் பெரிதே வானினும் உயர்ந்தன்று\nSection::::விளக்கம்.\nSection::::உட்பொருளைப் புறத்தே காட்டல்.\nநீரினும் ஆர் அளவு இன்றே சாரல்\nகருங்காற் குறிஞ்சிப் பூக்கொண்டு\nபெருந்தேன் இறைக்கும் நாடனொடு நட்பே \n\n\nSection::::உள்ளக் கிடக்கை காட்டல்.\nஒன்றேன் அல்லென் ஒன்றுவென் குன்றத்து\nபொருகளிறு மிதித்த நெரிதாள் வேங்கை\nகுறவர் மகளிர் கூந்தற் கொய்மார்\nநின்றுகொய மலரும் நாடனொடு\nஒன்றேன் தோழி ஒன்றினானே. \n\n\nSection::::அன்பின்மையில் அன்பைக் காட்டல்.\nஅடிதாங்கும் அளவின்றி அழல் அன்ன வெம்மையால்\nகடியவே கனங்குழாய் காடு என்றார் அக் காட்டுள்\nதுடியடிக் கயந்தலை கலக்கிய சின்னீரை\nமிடி ஊட்டிப் பின் உண்ணும் களிறு எனவும் உரைத்தனரே \n"}
{"id": "162423", "url": "https://ta.wikipedia.org/wiki?curid=162423", "title": "த. நமசிவாயம்", "text": "த. நமசிவாயம்\n\nதம்பிப்பிள்ளை நமசிவாயம் ஈழத்துத் திரைப்பட நடிகர். ஜெயகாந்த் என்ற பெயரில் நடித்தவர். புலம் பெயர்ந்து சுவிட்சர்லாந்தில் வாழும் இவர் அந்நாட்டின் இலவுசான் மாநகரசபை உறுப்பினராக உள்ளார்.\n\nயாழ்ப்பாணம் அச்சுவேலியைப் பிறப்பிடமாகக் கொண்ட நமசிவாயம் சிறுவயது முதலே திரைப்பட ஆர்வம் கொண்டிருந்தவர். 'பாராவழலு' என்ற சிங்களத் திரைப்படத்தில் நடித்தபோது தனது பெயரினை, ‘ஜெயகாந்த்’ என்று வைத்துக் கொண்டார். ஈழத்தில் தயாரான குத்துவிளக்கு தமிழ்த்திரைப்படத்தில் ‘சோமு’ என்ற முக்கிய பாத்திரத்தில் நடித்தவர்\n"}
{"id": "162427", "url": "https://ta.wikipedia.org/wiki?curid=162427", "title": "தொல்காப்பியம் பொருளியல் செய்திகள்", "text": "தொல்காப்பியம் பொருளியல் செய்திகள்\n\nபொருளியல் என்பது தொல்காப்பியம் பொருளதிகாரத்தில் ஐந்தாவதாக வரும் ஓர் இயல். இதற்கு முன் சொல்லப்பட்ட நான்கு இயல்களுக்கும், பின் சொல்லப்போகும் நான்கு இயல்களுக்கும் பொதுவான செய்திகள் இதில் கூறப்பட்டுள்ளன. பாட்டின் உட்பொருளை இவ்வாறு உணர்ந்துகொள்ள வேண்டும் என்பதற்கான விளக்கங்களும் இதில் உள்ளன. இதனை ஒழிபியல் என்று எடுத்துக்கொண்டாலும் பொருந்தும் என்று இளம்பூரணர் தெரிவிக்கிறார். \n\n\n\n\nSection::::அடிக்குறிப்பு.\nவெறுமனே தரப்பட்டுள்ள எண்கள் இவ்வியலில் உள்ள நூற்பா எண்ணைக் குறிக்கும்.\n"}
{"id": "162446", "url": "https://ta.wikipedia.org/wiki?curid=162446", "title": "எம். தம்பிராஜா", "text": "எம். தம்பிராஜா\n\nடான் ஸ்ரீ, டத்தோ, டாக்டர் எம். தம்பிராஜா (M.Thambirajah பிறப்பு: \"டிசம்பர் 2, 1942\") மலேசிய இந்தியர்கள் கல்வித் துறையில் சிறந்து விளங்க வேண்டும் என்று போராடி வருபவர். ஸ்ரீ முருகன் நிலையம் எனும் சமூகக் கல்வி மையத்தை உருவாக்கியவர். கடந்த 30 ஆண்டுகளில், மலேசியாவில் 16,000 இந்தியப் பட்டதாரிகள் உருவாவதற்கு மூல காரணமாக இருந்தவர்.\n\nஒவ்வோர் ஆண்டும், பத்துமலையில் பல இலட்சம் இந்திய மாணவர்களை ஒன்று திரட்டி கல்வி யாத்திரை எனும் ஓரணித் தியான வழிமுறைகளை விதைத்து வருகின்றவர். மலேசியாவில் இந்தியச் சமுதாயம் ஒதுக்கப்பட்ட ஒரு சமுதாயமாக மாறிவிடக்கூடாது. அரசியல், பொருளாதாரத் துறைகளில் முன்னுக்கு வர வேண்டும் என்றால், மலேசிய இந்தியர்கள் கல்வித் துறையில் சிறந்து விளங்க வேண்டும் என்று ஸ்ரீ முருகன் நிலையத்தை உருவாக்கியவர்.\n\nகல்விதான் மலேசிய இந்தியர்களின் ஆயுதம், ஒவ்வொரு வீட்டிலும் ஒரு பட்டதாரி இருக்க வேண்டும் எனும் கொள்கையை முன் வைத்துப் போராடி வருகிறார். மலாயாவிற்குச் சஞ்சிக் கூலிகளாக வந்த இந்தியர்களின் பிள்ளைகள், கூலிகளாகவே இருந்து விடக்கூடாது என்று மலேசிய இந்தியர்களிடம் கல்வி விழிப்புணர்வுகளை ஏற்படுத்தி வருகின்றவர்.\n\nதொலைதூரங்களில் வாழும் ஏழை இந்திய மாணவர்கள் தங்கிப் படிப்பதற்கு ஆசிரமங்களையும், கல்வி மையங்களையும் கட்டி வருகின்றார். அந்த ஆசிரமங்களில் தங்கிப் படிக்கும் மாணவர்கள் உள்ளூர், வெளிநாட்டுப் பல்கலைக்கழகங்களில் படிப்பதற்குத் தயார் படுத்தப்படுகின்றனர். அவருக்கு உதவியாக பல நூறு பட்டதாரி மாணவர்கள் ஆயுள்காலச் சேவைகளை வழங்கி வருகின்றனர்.\n\nSection::::வாழ்க்கைச் சுருக்கம்.\nடாக்டர் தம்பிராஜா 1942ஆம் ஆண்டு டிசம்பர் மாதம் 2-ஆம் தேதி, புக்கிட் தெங்ஙா, செபராங் பிறையில், ஓர் எளிமையான குடும்பத்தில் பிறந்தவர். தகப்பனாரின் பெயர் முனியாண்டி. தாயாரின் பெயர் ஆரம்மா.\n\nஇவருக்கு மு. துரைவேல், மு. புஷ்பராஜா, மு. பன்னீர் செல்வம் என மூன்று சகோதரர்கள். மு. சரோஜினி, மு. தேவி, மு. ஜோதிமணி, மு. செல்வமணி என நான்கு சகோதரிகள். இவர்களில் பன்னீர் செல்வம் என்பவர் ஒரு மருத்துவர்.\n\nSection::::கல்வி வாழ்க்கை.\nதம்பிராஜா தன்னுடைய தொடக்கக் கல்வியைத் தமிழ், ஆங்கிலப் பள்ளிகளில் பயின்றார். உயர்நிலைக் கல்வியை, 1958ஆம் ஆண்டு, புக்கிட் மெர்தாஜாம் உயர்நிலைப் பள்ளியில் முடித்துக் கொண்டார். 1960இல் இங்கிலாந்தில் லிவர்பூலில் உள்ள கிர்க்பி ஆசிரியர் பயிற்சிக் கல்லூரியில் ஆசிரியர் பயிற்சியைத் தொடங்கி இரண்டு ஆண்டுகளில் முடித்தார்.\n\n1950களில் மலாயாவில் பெரும்பாலான ஆங்கிலமொழி ஆசிரியர்கள், கிர்க்பி அல்லது பிரின்ஸ்பர்ட் கல்லூரிகளில் பயிற்சி பெற்றவர்கள் ஆகும். மலாயாவில் ஆங்கில மொழிக்கு என்று தனிப் பயிற்சிக் கல்லூரிகள் அப்போது இல்லை. 1963ஆம் ஆண்டுதான் உள்நாட்டு ஆங்கிலமொழிப் பயிற்சிக் கல்லூரிகள் தொடங்கப்பட்டன.\n\nSection::::கிர்க்பி ஆசிரியர் பயிற்சிக் கல்லூரி.\nமலேசியாவிற்கு, கிர்க்பி கல்லூரி இதுவரை 1500 ஆசிரியர்களையும், 405 ஆசிரியர் பயிற்றுநர்களையும் உருவாக்கி உள்ளது. இந்த ஆசிரியர் பயிற்றுநர்கள்தான் பின் நாளில் மலாயா ஆசிரியர்ப் பயிற்சிக் கல்லூரிகளின் விரிவுரையாளர்களாகச் சேவை செய்தார்கள். பல ஆயிரம் மொழி ஆசிரியர்களை உருவாக்கினார்கள். நூற்றுக் கணக்கான இந்தியர்கள் ஆங்கிலமொழி ஆசிரியர்களாகப் பணிகளில் அமர்த்தப்பட்டனர்.\n\n1962ஆம் ஆண்டு, மலாயாவுக்குத் திரும்பிய தம்பிராஜா, சுங்கை பட்டாணியில் உள்ள இப்ராஹிம் உயர்நிலைப் பள்ளிக்கு அனுப்பப் பட்டார். அங்கு ஓர் ஆண்டு காலம் பணி புரிந்தார். பின்னர், 1963ஆம் ஆண்டு, கூலிம் நகரில் உள்ள சுல்தான் பாட்லிஷா பள்ளிக்கு மாற்றலாகிப் போனார். 1966ஆம் ஆண்டு வரை கெடாவில் ஆசிரியராகப் பணி புரிந்தார்.\n\nSection::::பட்டப்படிப்பு.\n1969ஆம் ஆண்டு, மலாயா பல்கலைக்கழகத்தில் சேர்ந்து வரலாற்றுத் துறையில் பட்டம் பெற்றார். மேலும் படிக்க வேண்டும் என்று ஆசைப்பட்ட அவர், 1971 ஆம் ஆண்டு, அமெரிக்காவில் உள்ள வாசிங்டன் பல்கலைக்கழகத்திற்குச் சென்று அங்கே முதுகலைப் படிப்பை முடித்துக் கொண்டார்.\n\n1972ஆம் ஆண்டு மலாயா பல்கலைக்கழகத்தில் வரலாற்றுத் துறை விரிவுரையாளராகப் பணியாற்ற வாய்ப்பு கிட்டியது. உருசியப் புரட்சி, சோவியத் வரலாறு, சோவியத் வெளியுறவுக் கொள்கை, தென்கிழக்கு ஆசியாவில் இடதுசாரியினரின் கொள்கை போன்ற பாடங்களில் விரிவுரைகள் ஆற்றினார்.\n\n1974இல் தான் படித்த அதே வாசிங்டன் பல்கலைக்கழகத்திற்கு மீண்டும் சென்று, முனைவர் பட்டத்தையும் படித்து முடித்தார்.\n\n1980களில் மலேசிய உயர்நிலைப் பள்ளிகளில் இவர் எழுதி வெளியிட்ட \"Malaysia Dalam Sejarah\" எனும் வரலாற்றுப் பாட நூல் பயன்படுத்தப்பட்டது. அவர் சட்டம் பயில இங்கிலாந்து செல்வதற்கு முன் அந்தப் பாட நூல் எழுதப்பட்டது. மலேசியாவில் உள்நாட்டு ஆவண அமைப்பில் எழுதப்பட்ட முதல் நூல் எனும் பெருமையும் அதற்கு உண்டு. அதைத் தவிர \"History for Primary Schools\" எனும் பாட நூலையும் அவர் எழுதியுள்ளார்.\n\nSection::::ஸ்ரீ முருகன் நிலையம்.\nஇந்தக் கால கட்டத்தில்தான் ஸ்ரீ முருகன் நிலையம் உருவாவதற்கான அடித்தளம் போடப்பட்டது. ஒரு சமுதாயம் உயர்ந்து வளர்வதற்கும், தாழ்ந்து போவதற்கும் கல்விதான் அஸ்திவாரம் என்பதை தம்பிராஜா முழுமையாக நம்பினார். எதிர்காலத்தில் இந்தியர்கள் பின் தள்ளப்படும் அவலநிலை மலேசியாவில் ஏற்படலாம் என்று சந்திக்கின்ற எல்லா இந்தியர்களிடம் சொல்லி வந்தார்.\n\nகல்வி இல்லை என்றால் ஒரு சமுதாயம் முன்னேற முடியாது. அந்தச் சமுதாயம் ஓரங்கட்டப்பட்டு விடும் என்பதைத் தமிழ்க் கல்வியாளர்களிடம் வலியுறுத்தி வந்தார். அரசியல் தலைவர்களிடமும் அழுத்தம் திருத்தமாய்ச் சொன்னார். சிலர் உதவிகள் செய்ய முன்வந்தனர். பலர் அவரை விட்டு விலகிச் சென்றனர். அப்போது தம்பிராஜாவுக்கு மனதில் இனம் புரியாத இறுக்கம் ஏற்பட்டது.\n\nSection::::1969 மே கலவரம்.\nஅந்தச் சமயத்தில், அதாவது 1970 – 1980களில் மலேசிய இந்தியச் சமுதாயம் பொருளாதாரத் துறையில் மிக மிகப் பின் தங்கிய நிலையில் இருந்தது. 1969 மே மாத கலவரத்திற்குப் பிறகு, மலேசியாவில் இருந்த பல இந்தியச் செல்வந்தர்களுக்கு இரண்டும் கெட்டான் நிலை ஏற்பட்டது. இருக்கிற நிலபுலன்களை, முடிந்த வரையில் விற்றுவிட்டு தாயகம் திரும்பினர். சிலர் தங்கள் நிலங்களை மிகக் குறைந்த விலைக்கு விற்றனர்.\n\nமலாயாவில் வாழ்ந்த இந்தியர்கள் 1969-1970களில் ஏறக்குறைய 450 மில்லியன் ரிங்கிட் மதிப்புள்ள நிலங்களை மலேசியச் சீனர்களுக்கு விற்றுச் சென்றுள்ளனர். அப்போது 450 மில்லியன் ரிங்கிட் என்பது பெரிய பணத்தொகை ஆகும். மலேசியாவில் இந்தியர்களின் பொருளாதார மூலதனம் குறைந்து போனதற்கு அதுவும் ஒரு காரணம் என்று சொல்லப்படுகிறது. அந்தக் கட்டத்தில் பல ஆயிரம் சீனர்களும் சீனாவிற்குத் திரும்பிச் சென்றனர்.\n\nSection::::மலேசிய இந்தியர்களின் பின்னடைவுகள்.\n1969 மே மாத கலவரத்திற்குப் பிறகு, மலேசியாவின் அரசியல் நிர்வாகம் முழுமையாக மலாய்க்காரர்களின் கைவசம் மாறியது. சீனர்களிடம் பொருளாதார பலம் இருந்தது. 1890-1900களில் இந்தியாவில் இருந்து பிரித்தானியர்களால் கொண்டு வரப்பட்ட தென்னிந்தியர்கள், காலம் காலமாக ரப்பர் தோட்டங்களையும், பொது மராமத்துக் கடைநிலைப் பணிகளை மட்டுமே நம்பி வாழ்ந்து வந்தனர்.\n\nமலேசிய இந்தியச் சமூகத்தவரின் பிள்ளைகளுக்கு உயர்க் கல்விகளுக்கான வாய்ப்புகள் முழுமையாக வழங்கப்படவில்லை. ஒவ்வொரு தோட்டத்திலும் தமிழ்ப்பள்ளிகள் இருந்தாலும் ஆறாம் வகுப்பிற்கு மேல் படிக்க வசதிகள் ஏற்படுத்தித் தரப்படவில்லை. மலேசிய இந்தியச் சமுதாயத்தின் பின்னடைவுகளுக்கு அதுவும் ஒரு முக்கிய காரணமாகும். மலேசிய இந்தியச் சமூகத்தவர் புறக்கணிக்கப்படுகின்றனர் என்பதை மையமாகக் கொண்டு, 2007 நவம்பர் மாதம், கோலாலம்பூரில் ஒரு பெரிய பேரணியும் நடைபெற்றது.\n\nSection::::சமுதாய விழிப்புணர்வு.\n1960களில், மலேசிய இந்தியச் சமூகத்தின் மூன்றாம் தலைமுறையினர் தலையெடுத்தனர். அவர்களில் ஒரு சிலர் உயர்க் கல்வி பெற்றவர்களாகவும் இருந்தனர். பெரும்பாலும் தோட்டப்புறங்களில் இருந்து நகர்ப்புறங்களுக்குப் புலம்பெயர்ந்தவர்களின் பிள்ளைகள்தான் படித்தவர்களாக இருந்தார்கள். அவர்கள்தான் தங்களுடைய சமூகத்திற்கு ஏற்பட்டு வரும் அவலநிலைகளைக் கண்டறிந்தனர். ஒரு விழிப்புணர்வு ஏற்பட்டது.\n\nதங்களுடைய சமுதாயத்தை எப்படியாவது காப்பாற்றியாக வேண்டும் எனும் இலட்சியத்தை உருவாக்கிக் கொண்டனர். அந்த வகையான விழிப்புணர்வும், இந்திய சமூகத்திற்கு கல்வித் துறையில் ஏதாவது செய்ய வேண்டும் எனும் எண்ணமும் தம்பிராஜாவிடம் மேலோங்கி நின்றது. பல்கலைக்கழகத்தில் பாடம் நடத்திக் கொண்டு இருக்கும் போது, இந்திய மாணவர்களிடம் அதைப் பற்றியே நிறைய பேசினார். அவர்களிடம் விவாதமும் செய்தார்.\n\nSection::::மலாயா பல்கலைக்கழகத் தமிழ் மொழிக் கழகம்.\nதம்பிராஜாவிடம் பயின்ற மாணவர்களிடையே சமுதாய விழிப்புணர்வுகள் மிளிரத் தொடங்கின. சில மாணவர்களுக்கு உணர்வுகள் துடித்தன. ஒரு நாள், மலாயா பல்கலைக்கழகத்தின் 42 மாணவர்கள் ஒன்று கூடினர். மாணவர்கள் அனைவரும் மலாயா பல்கலைக்கழகத்தின் தமிழ் மொழிக் கழகத்தைச் சேர்ந்தவர்கள்.\n\nஅப்போது மலாயா பல்கலைக்கழகத் தமிழ் மொழிக் கழகத்தின் தலைவராக டத்தோ ஆ. தெய்வீகன் இருந்தார். இவர் தற்சமயம், மலேசியா,சிலாங்கூர் மாநிலக் காவல் துறையின் துணைத் தலைவர் ஆகும். மலேசியக் காவல் துறையின் மிக உயரிய பதவிகளில் பணியாற்றும் தமிழர்களில் இவரும் ஒருவர் ஆவார். அந்த மாணவர்கள் அனைவரும் தெய்வீகன் தலைமையில் டாக்டர் தம்பிராஜாவைப் போய்ப் பார்த்தனர்.\n\nSection::::டத்தோ ஆ. தெய்வீகன்.\nதம்பிராஜாவிற்கு உதவியாக மற்றும் ஒரு விரிவுரையாளர் டாக்டர் எம். இராஜேந்திரன் என்பவர் இருந்தார். இருவருமே மலாயா பல்கலைக்கழகத்தின் வரலாற்றுத் துறை விரிவுரையாளர்கள். மாணவர்களும் விரிவுரையாளர்களும் கலந்துரையாடினர்.இந்திய சமுதாயத்தைக் கல்வியின் வழி, எப்படி உயர்த்திக் காட்டுவது என்று கருத்துகளைப் பரிமாறிக் கொண்டார்கள்.\n\nஅந்தச் சந்திப்பு நிகழ்ச்சியின் உறைகலனாக அமைந்ததுதான் ஸ்ரீ முருகன் நிலையம். தெய்வத்தின் பெயரிலேயே ஒரு கல்விக் கோயிலை உருவாக்கினார்கள். 1982 செப்டம்பர் மாதம் 22ஆம் தேதி, மலாயா பல்கலைக்கழக ‘டி’பயிலரங்கில் ஸ்ரீ முருகன் நிலையம் தோற்றுவிக்கப்பட்டது.\n\nSection::::எஸ்.டி.பி.எம். பயிற்சி மையம்.\nமலேசிய இந்தியர்களின் வரலாற்றில் ஒரு முக்கியமான நாள் என்று சொல்லப்படுகிறது. அதன் பின்னர் ஆயிரக் கணக்கான இந்திய ஏழை மாணவர்கள் பட்டதாரிகளானார்கள்.\n\nஅடுத்து வந்த ஆறு மாதங்களில் விரிவுரைக் கூறுகள், தேர்வு வழிகாட்டிகள், பயிற்சி உபகரணங்கள் தயாரிக்கப்பட்டன. அவர்களின் முதல் இலக்கு \"STPM\" தேர்வு எழுதும் மாணவர்கள்தான். STPM என்றால் Sijil Tinggi Pelajaran Malaysia. மலேசிய உயர்க்கல்விச் சான்றிதழ் என்று பொருள். பல்கலைக்கழகத்தில் படிப்பதற்கு முன்னால் மாணவர்கள் இரு ஆண்டுகள் உயர்க்கல்வி பயில வேண்டும். அதைத்தான் எஸ்.டி.பி.எம். என்பார்கள்.\n\nSection::::ஸ்ரீ முருகன் கற்பித்தல் திட்டங்கள்.\nஅவர்கள் எஸ்.டி.பி.எம். பயிற்சி மையத்தைத் தொடங்குவதற்கு காரணங்கள் உள்ளன. 1970, 1980களில் எஸ்.டி.பி.எம். மாணவர்களின் அடைவு நிலைகள் மிகவும் பின் தங்கிய நிலையில் இருந்தன. உள்நாட்டுப் பல்கலைக்கழகங்களில், இந்திய மாணவர்களுக்கு ஒதுக்கப்பட்ட இடங்களை நிறைவு செய்யவே மாணவர்கள் இல்லாமல் போய்விட்டனர்.\n\nஒவ்வொரு எஸ்.டி.பி.எம். பாடத்திற்கும் 25 பாடம் கற்பித்தல் திட்டங்கள். பாடத் திட்டங்களைப் பல்கலைக்கழக மாணவர்களும், விரிவுரையாளர்களும், அனுபவம் வாய்ந்த ஆசிரியர்களும் சேர்ந்து தயாரித்தார்கள். தம்பிராஜா தலைமை ஆலோசகராக இருந்தார்.\n\nSection::::வேலை செய்பவர்கள்தான் வேண்டும்.\nபாடத் திட்டங்களில் பயிற்சிகள், பயிலரங்குகள், முன்மாதிரி விடைகள், பழைய தேர்வுத் தாட்கள், பதில் நுட்பக் கூறுகள், உத்திகள், குறிப்புகள், சுயமாகப் பயிலும் திட்டங்கள், ஊக்குவிப்பு உரைகள் போன்றவையும் அடங்கும். We need workers not talkers என்பதே அவர்களின் தலையாய நோக்கமாகவும் இருந்தது. ‘எங்களுக்கு வேலை செய்பவர்கள்தான் வேண்டும். பேசுபவர்கள் அல்ல’என்பதே அதன் பொருளாகும்.\n\nமுதல் எஸ்.டி.பி.எம். வகுப்பு செப்டம்பர் 1982 லிருந்து 1983 ஏப்ரல் வரை நடைபெற்றது. பெட்டாலிங் ஜெயா ஜாலான் 12/19இல், ஒரு வீடு வாடகைக்கு எடுக்கப்பட்டு வகுப்பு நடத்தப்பட்டது. அதே 1983ஆம் ஆண்டில், பெட்டாலிங் ஜெயா, செந்தூல், கிள்ளான், சிரம்பான் ஆகிய நகரங்களில் வகுப்புகள் திறக்கப்பட்டன. அப்படியே படிப்படியாக வளர்ந்து வந்ததுதான், இப்போது உலகமே வியந்து பார்க்கும் ஸ்ரீ முருகன் நிலையம். ஸ்ரீ முருகன் நிலையத்தில் கல்வி பயின்ற மாணவர்கள் பலர், அரசு தேர்வுகளில் பல சாதனைகளைப் படைத்துள்ளனர்.\n\nSection::::16,000 பட்டதாரிகள்.\nஸ்ரீ முருகன் நிலையத்திற்கு இப்போது 200க்கு மேற்பட்ட கல்வி மையங்கள் உள்ளன. அவற்றில் 20,000 மாணவர்கள் பயில்கின்றனர். ஸ்ரீ முருகன் நிலையத்தில் படித்து, இதுவரையில் 16,000 பேர் பட்டதாரிகளாக வெளி வந்துள்ளனர். ஓர் ஆண்டிற்கு ஏறக்குறைய 800 பட்டதாரிகளை, ஸ்ரீ முருகன் நிலையம் உருவாக்கி வருகிறது. இது ஒரு பெரிய சாதனை. அது மலேசிய இந்தியர்களின் கல்வித் தரத்தை உலகளாவிய நிலையில் அறியச் செய்யும் சாதனை.\n\nஇது தவிர, ஆண்டுதோறும் ஒரு சிறந்த தாயாரைத் தேர்ந்து எடுத்து அவரைக் கௌரவிப்பும் செய்கிறது. மலேசிய அரசாங்கமும், மாநில அரசாங்கங்களும் ஸ்ரீ முருகன் நிலையத்திற்கு, பல வகைகளில் நிதியுதவிகள் செய்து வருகின்றன.\n\nSection::::பிரகாஷ் ராவ்.\nஸ்ரீ முருகன் நிலையத்தின் ஜீவநாடிகளாக அதன் துணை இயக்குநர்கள் இயங்கி வருகின்றனர். அவர்களில் ஒருவர் டாக்டர் பிரகாஷ் ராவ். தற்சமயம் மலேசியத் துணையமைச்சர் டத்தோ டத்தோ எஸ்.கே. தேவமணியின் அரசியல் செயலாளராகவும் பணியாற்றி வருகிறார். மேலும் இருவர் துணை இயக்குநர்களாக அரிய சேவைகளைச் செய்து வருகின்றனர். மலேசியக் கல்வியாளர்கள் எல். கிருஷ்ணன், கே. சுரேந்திரன் ஆகிய இருவரும் ஸ்ரீ முருகன் நிலையத்தின் துணை இயக்குநர்கள். டத்தோ எஸ்.கே. தேவமணியும் மூத்த துணை இயக்குநர் ஆகும்.\n\nநூற்றுக்கணக்கான பட்டதாரிகள், நாடளாவிய நிலையில், ஸ்ரீ முருகன் நிலையத்தில் தன்னார்வத் தொண்டுகள் செய்து வருகின்றனர். அவர்களில் எம். தமிழ்ச்செல்வம், எம். புகனேஸ்வரி போன்றவர்களின் சேவைகள் பாராட்டத் தக்கவை. இவர்கள் மலேசியப் பல்கலைக்கழகங்களில், மிகவும் அரிதாகக் கிடைக்கும் \"1st Class Honors\" பெற்றவர்கள்.\n\nஸ்ரீ முருகன் நிலையத்தைத் தோற்றுவித்த பின்னர் தம்பிராஜா, சட்டம் பயில இங்கிலாந்து சென்றார். 1987இல் லண்டன் பல்கலைக்கழகத்தில் எல்.எல்.பி. பட்டம் பெற்றார். \"Certificate of Legal Practice\" என்று அழைக்கப்படும் வழக்கறிஞர்த் தொழில் செய்வதற்கான சான்றிதழை, 1988ஆம் ஆண்டு மலாயா பல்கலைக்கழகத்தில் இருந்தும் பெற்றார்.\n\nமலேசியாவில் உள்ள காவல் துறைக் கல்லூரிகளில், விரிவுரையாளராகப் பணியாற்றிய அனுபவம் தம்பிராஜாவுக்கு உண்டு. 1976 ஆம் ஆண்டில் இருந்து 1989 ஆம் ஆண்டு வரை, மலேசியக் காலாட் படை அதிகாரிகள் கல்லூரியிலும், கோலாகுபு பாரு காவல் துறைக் கல்லூரியிலும் இவர் விரிவுரைகள், பயிலரங்குகள், மாநாடுகளை நடத்தியுள்ளார்.\n\nSection::::விருதுகள்.\nஇவருடைய சேவைகளைப் பாராட்டி சிலாங்கூர் சுல்தான் 1999 ஆம் ஆண்டு SMS விருதையும், பினாங்கு கவர்னர் 2001 ஆம் ஆண்டு DPMS எனும் டத்தோ விருதையும், மாட்சிமை தங்கிய பேரரசர் PSM எனும் டான்ஸ்ரீ விருதையும் வழங்கி கௌரவித்துள்ளனர்.\n\nஇவருடைய மனைவியின் பெயர் இந்திராணி அருணாசலம். இவர் ஓய்வு பெற்ற ஓர் ஆசிரியர். இரண்டு பிள்ளைகள். மூத்தவர் டாக்டர் சுமித்ரா. இளையவர் ஆனந்த். மருமகனின் பெயர் டாக்டர் கௌரவ் குப்தா. ஒரே ஒரு பேத்தி. பெயர் லைலா.\n\nஸ்ரீ முருகன் நிலையத்தின் சேவைகள் பாராட்டுக்குரியவை. மலேசிய இந்திய சமூகத்திற்காகப் போராடி வருகிறது. அவர்களின் ஒழுங்கு முறைகள் உலக மக்களை வியக்க வைக்கிறது. தன்னார்வத்தையும் தாண்டி நிற்கும் சமூகத் தொண்டுகள். மலேசிய அரசாங்கம் பல வகைகளில் ஸ்ரீ முருகன் நிலையத்திற்கு உதவிகள் செய்து வருகிறது.\n\nSection::::காணொளிகள்.\nகல்வி யாத்திரை http://www.youtube.com/\n\nபிரதமர் நஜீப் http://www.youtube.com/watch?v=2CFoxAXjjfA&feature=relmfu/\n\nஆண்டு விழா http://www.youtube.com/watch?v=2hNvrPfxA_c&feature=related\n\n"}
{"id": "162453", "url": "https://ta.wikipedia.org/wiki?curid=162453", "title": "ரேஸ் 2", "text": "ரேஸ் 2\n\nரேஸ் 2 இத்திரைப்படம் 2008 ஆம் ஆண்டு வெளிவந்த ரேஸ் என்ற பாலிவுட் திரைப்படத்தின் தொடர்ச்சியாக அப்பாஸ் ஹுசேன்\n\nஇயக்கத்தில் வரவிருக்கும் படம்.2013 ஜனவரி 25-ஆம் தேதி வெளியிடவிருக்கும் இத்திரைப்படத்தின் படப்பிடிப்பு தற்போது மும்முரமாக நடைபெற்று வருகிறது. 2008-ஆம் ஆண்டு வெளியிடப்பட்ட முதல் பாகத்தில் வரும் ரண்வீர் சிங் மற்றும் இன்ஸ்பெக்டர் ராபர்ட் டிசூசா ஆகிய கதாபாத்திரங்களாக ரேஸ் 2-வில் சயீப் அலி கான் மற்றும் அனில் கபூர் ஆகியோர் நடிக்கின்றனர்.\n\n"}
{"id": "162462", "url": "https://ta.wikipedia.org/wiki?curid=162462", "title": "காந்தியம்", "text": "காந்தியம்\n\nகாந்தியவாதம் அல்லது காந்தியம் (\"Gandhism\") என்று மோகன்தாசு கரம்சந்த் காந்தியின் வாழ்நாள் பணி, கருத்தாக்கம் மற்றும் உள்ளூக்கத்தால் பெறப்பட்ட கொள்கைகளையும் கருத்துகளையும் உள்ளடக்கிக் கூறப்படுகின்றது. முக்கியமாக அகிம்சைப் போராட்டம் குறித்த அவரது கருத்துக்களும் செயல்முறைகளும் இவ்வாறு குறிப்பிடப்படுகின்றன. \n\n'காந்தியம்' என்ற கருத்தாக்கத்தில் உலகெங்கும் உள்ள மக்களுக்கான காந்தியின் உரைகளும் செயல்பாடுகளும் மற்றும் அவர்களது மேம்பாட்டிற்காக அவரது வழிகாட்டுதல்களும் உள்ளடக்கப்படுகிறது. மேலும் இது தனிமனிதச் சூழலுக்கும் அரசியல் சாரா சூழலுக்கும் பொருந்துவதாகவும் உள்ளது. காந்தியத்தைப் பின்பற்றுபவர்கள் \"காந்தியவாதிகள்\" எனப்படுகின்றனர். காந்தியை இருபதாம் நூற்றாண்டின் புத்தராக ராம்ஜி சிங் என்ற அறிஞர் கருதுகிறார்.\n\nஇருப்பினும் காந்தி 'காந்தியத்தை' அங்கீகரிக்கவில்லை:\n\n\n"}
{"id": "162472", "url": "https://ta.wikipedia.org/wiki?curid=162472", "title": "தமிழ்நாட்டு ஊர்களின் சிறப்புப் பெயர்ப் பட்டியல்", "text": "தமிழ்நாட்டு ஊர்களின் சிறப்புப் பெயர்ப் பட்டியல்\n\nஊர்களும் நகரங்களும் பல இருந்தாலும் சில ஊர்கள் மட்டும், தனித்தன்மைகளுடன் பிற ஊர்களிலிருந்து வேறுபட்டு சிறப்புப் பெயர்களைப் பெற்றிருக்கின்றன. தமிழ்நாட்டிலுள்ள சில ஊர்களும், அவற்றின் சிறப்புப் பெயர்களும் கொண்ட பட்டியல் இது. \n\n"}
{"id": "162483", "url": "https://ta.wikipedia.org/wiki?curid=162483", "title": "அச்சன் உறங்காத வீடு (திரைப்படம்)", "text": "அச்சன் உறங்காத வீடு (திரைப்படம்)\n\nஅச்சன் உறங்காத வீடு (ஆங்கிலம்:Achanurangatha_Veedu), (மலையாளம்: അച്ഛനുറങ്ങാത്ത വീട്) லால் ஜோஸ் இயக்கத்தில் மற்றும் பாபு ஜனார்தனன்\nஎழுதி சனவரி 6 2006 ஆம் ஆண்டு வெளிவந்த மலையாளத் திரைப்படம் ஆகும்.\n\nSection::::விளக்கங்கள்.\nஇத்திரைப்படம் 1996 செப்டம்பரில் கேரளத்தின் இடுக்கி மாவட்டம் சூரியநெல்லியில் ஒரு பள்ளிச் சிறுமியையை காதலிப்பது போல் ஆசை காட்டி பள்ளி பேருந்து நடத்துநர் தன்னுடன் கடத்திச் சென்று தான் அனுபவித்தப் (பாலியல்) பின் அச்சிறுமியை கேரளத்தின் மிக முக்கிய அரசியல் வாதிகள் மற்றும் பெரிய பணக்கரரிடம் விற்றிருக்கிறான். இவர்கள் கேரளா முழுக்க அந்தப் பெண்ணை மிரட்டி ஊர் ஊராகப் கூட்டிச் சென்று அனுபவித்த பின் 40 நாட்களுக்குப் பிறகு அந்தச் சிறுமியை மிரட்டி வெளியே விட்டிருக்கிறார்கள். இச்சம்பவம் வெளியே கசிந்து பின் வழக்காக மாறியது. மொத்தம் 42 பேர்கள் மீது வழக்கு தொடரப்பட்டு, முக்கிய குற்றவாளிகள் கைது செய்யப்பட்டனர். இந்த உண்மைச் சம்பவத்தை அடிப்படையாகக் கொண்டு இத் திரைப்படம் உருவாக்கப்பட்டு சனவரி 6 - 2006 ஆம் ஆண்டு அன்று வெளிவந்தது.\n\n\n"}
{"id": "162484", "url": "https://ta.wikipedia.org/wiki?curid=162484", "title": "நிகழ்வியல்வு", "text": "நிகழ்வியல்வு\n\nபேயஸியன் பகுவியலில் நிகழ்வியல்வைக் கொண்டு துணையலகுகளைக் கண்டறியலாம். நிகழ்வியல்வுச் சார்பின் தொகையீடு ஒன்றல்ல. துணையலகுகளைக் கண்டறிய கட்டுப்பாட்டிற்குட்பட்ட எதிர்வுப் பெறுமதியைப் பெற்று, அதன் மீப்பெருமதிப்பை தேர்ந்தெடுக்கவும். இவ்வாறு பல முறை செய்து ஒருங்கல் நிபந்தனையைச் சரி பார்க்கவும்.\n"}
{"id": "162485", "url": "https://ta.wikipedia.org/wiki?curid=162485", "title": "திருப்புகழ்மாலை", "text": "திருப்புகழ்மாலை\n\nதிருப்புகழ்மாலை அல்லது கட்டளை செபம் (இலத்தீன்: \"Liturgia Horarum\", ஆங்கிலம்:Liturgy of the Hours அல்லது Divine Office அல்லது canonical hours) என்பது கத்தோலிக்க திருச்சபையின் இறைவேண்டல் தொகுப்பு ஆகும். இது துறவிகளாலும், துறவற சபையினராலும், பொது நிலையினராலும் பயன்படுத்தப்படலாம். இதில் பெரும் பகுதி திருப்பாடல்களும், அதனோடு விவிலிய வசனங்களும், பிற பக்திப்பாடல்களும் இடம்பெறுகின்றன. திருப்பலியோடு சேர்ந்து இதுவே கத்தோலிக்க திருச்சபையின் வெளிப்படையான செப வாழ்வாகக் கருதப்படுகின்றது. திருப்புகழ்மாலையை வேண்டுவதில், குறிப்பிட்ட மணிக்கு உரிய உண்மையான நேரத்தை, இயன்றவரைக் கடைப்பிடிக்கவேண்டும்.\n\nஒருவர் திருப்பட்டம் பெற்றப்பின், கத்தோலிக்க திருச்சபையின் சட்டப்படி கட்டாயம் இச்செபத்தை தினமும் செபிக்க வேண்டும். கத்தோலிக்க குருக்களும் குருத்துவத்தை விரும்பும் திருத்தொண்டர்களும் உரிய மற்றும் அங்கீகரிக்கப்பட்டுள்ள திருவழிபாட்டு நூல்களுக்கு ஏற்ப ஒவ்வொரு நாளும் திருப்புகழ்மாலையை நிறைவேற்றக் கடமைப்பட்டுள்ளனர்; எனினும் நிரந்தர திருத்தொண்டர்கள் ஆயர் பேரவையால் நிர்ணயிக்கப்பட்டுள்ள அளவிற்கு அதை நிறைவேற்ற வேண்டும். இச்செபமே, துறவற இல்லங்களின் அடிப்படை செபமாகக் கருதப்படுகின்றது. அர்ப்பண வாழ்வுச் சபை மற்றும் மறைத்தூதுப்பணி வாழ்வுச் சமூகங்களின் உறுப்பினர்கள், அவர்களின் அமைப்புச்சட்டங்களின் விதிமுறைக்கேற்பக் இச்செபத்தை செபிக்க கடமைப்பட்டுள்ளனர். மற்றக் கத்தோலிக்க விசுவாசிகளும், சூழ்நிலைக்கேற்ப, திருப்புகழ்மாலையில், அது திருச்சபையின் செயல் என்றளவில், பங்கேற்க அழைக்கப்படுகின்றனர்.\n\nகிழக்கு மரபுவழி திருச்சபை, ஆங்கிலிக்கம், லூதரனியம் மற்றும் பல திருச்சபைகளிலும் இதனை ஒத்த பழக்கம் உண்டு.\n\nSection::::உரோமைத்திருப்புகழ்மாலை மன்றாடப்படும் நேரங்கள்.\nகீழ்வரும் நேரங்களில் திருப்புகழ்மாலை செபிப்பது வழக்கம்:\n\n"}
{"id": "162486", "url": "https://ta.wikipedia.org/wiki?curid=162486", "title": "எல்லாமே என் பொண்டாட்டிதான்", "text": "எல்லாமே என் பொண்டாட்டிதான்\n\nஎல்லாமே என் பொண்டாட்டிதான் 1998 ஆம் ஆண்டு வெளியான தமிழ்த் திரைப்படம்.\n\nSection::::வகை.\nகுடும்பப்படம்\n\nSection::::கதை.\nஎல்லாமே தனது மனைவிதான் என்று மனைவியின் பேச்சைக் கேட்டு நடக்கும் ஒரு அப்பாவி மனிதனின் கதை. அம்மனிதனின் வாழ்வில் வரும் பிரச்சனைகளையும் மனைவியின் துணைகொண்டு அதை சமாளிப்பதையும் நகைச்சுவையுடன் விவரிக்கும் குடும்பச் சித்திரம்.\n"}
{"id": "162487", "url": "https://ta.wikipedia.org/wiki?curid=162487", "title": "பெல்லின் சமன்பாடு", "text": "பெல்லின் சமன்பாடு\n\nபெல்லின் சமன்பாடு (\"Pell's equation\") கீழ்க்கண்டவாறு அமைந்துள்ள ஏதாவதொரு முழுவெண் கெழு சமன்பாடு ஆகும்.\nஇங்கு formula_2 ஒரு வர்க்கமல்லாத முழு எண்ணும், formula_3 முழு எண்களும் ஆகும். கார்ட்டீசியன் ஆள்கூறுகளில், இச்சமன்பாடு ஒரு அதிபரவளைவு வடிவத்தைக் குறிக்கிறது. இவ்வளைவு x, y என்பன முழு எண்களாக இருக்கும் புள்ளிகளூடாகச் செல்லும்போது x, y என்பவற்றுக்கான தீர்வு கிடைக்கிறது. \"x\" = 1, \"y\" = 0 என்பது இவ்வாறான ஒரு எளிமையான தீர்வு. ஜோசப் லூயி லாக்ராஞ்சி என்பவர் \"n\" என்பது நிறைவர்க்கமாக இல்லாதிருக்கும்வரை பெல் சமன்பாட்டுக்கு முடிவில்லாத அளவு பல வெவ்வேறான முழு எண் தீர்வுகள் இருக்கும் என நிறுவினார். இத்தீர்வுகளை, \"n\" இன் வர்க்கமூலத்தை x/y என்னும் வடிவத்திலான விகிதமுறு எண்ணால் துல்லியமாக அண்ணளவாக்குவதற்குப் பயன்படுத்தலாம்.\n\nஇந்தச் சமன்பாடு தொடர்பான ஆய்வு யோன் பெல் என்பவரால் செய்யப்பட்டது என லெனார்ட் ஆய்லர் பிழையாக எண்ணியதாலேயே \"பெல் சமன்பாடு\" என்னும் பெயர் ஏற்பட்டது. இச்சமன்பாட்டுக்கான பொதுத் தீர்வைக் கண்டறிந்த முதல் ஐரோப்பியர் புரூங்கர் பிரபுவே என ஆய்லர் அறிந்திருந்த போதும், இது விடயத்தில் அவர் புரூங்கரையும், பெல்லையும் குழப்பிக்கொண்டார் எனத் தெரிகிறது.\n\nSection::::வரலாறு.\nதோராயமாக கி.மு. 400 ஆம் ஆண்டுகளில் இந்திய மற்றும் கிரேக்க நாடுகளில் பெல் சமன்பாட்டின் n = 2 ஆக இருக்கும்,\n\nஎன்னும் நிலை மீதும், இதோடு நெருக்கமாகத் தொடர்புடைய,\n\nஎன்பதன் மீதும், ஆய்வுகள் இடம்பெற்றன. இவ்விரு சமன்பாடுகளும் 2 இன் வர்க்கமூலத்துடன் தொடர்புள்ளதாக இருந்ததாலேயே இவை ஆராயப்பட்டன. \"x\" உம் \"y\" உம் இச் சமன்பாட்டுக்குப் பொருத்தமாக அமையும் நேர் முழுஎண்களாக இருந்தால், x/y என்பது √2இன் அண்ணளவாக்கம் ஆகும். இந்த அண்ணளவாக்கத்தில் வரும் எண்கள் \"x\" உம், \"y\" உம் பைதகோரியக் கணிதவியலாளர்களுக்குத் தெரிந்திருக்கிறது.\n"}
{"id": "162490", "url": "https://ta.wikipedia.org/wiki?curid=162490", "title": "திணை கொள் நெறி", "text": "திணை கொள் நெறி\n\nதமிழ் இலக்கியங்களில் வரும் அகத்திணைப் பாடல் இன்ன திணையைச் சேர்ந்தது எனக் கொள்வது எப்படி எனத் தொல்காப்பியத்தில் விளக்கப்பட்டுள்ளது. \nஆகையால் திணையைக் குறிப்பதற்கு நிலத்தை அடிப்படையாய்க் கொள்ளாமல் உரிப்பொருள் நிகழ்வுகளை அடிப்படையாய்க் கொள்வது நெறி.\n"}
{"id": "162495", "url": "https://ta.wikipedia.org/wiki?curid=162495", "title": "பல்லவி", "text": "பல்லவி\n\nகருநாடக இசையில் பயின்று வரும் உருப்படிகள் பலவற்றுள் காணப்படும் உறுப்புக்களுள் பல்லவி என்பதும் ஒன்று. அனுபல்லவி, சரணம் என்பன பொதுவாகக் காணப்படும் ஏனைய இரண்டு உறுப்புக்கள். கருநாடக இசையின் உருப்படிகளான கீர்த்தனை, கிருதி, பதம், சுரசதி, சதிசுரம், வண்ணம் முதலிய இசைப் பாடல்களில் இவ்வுறுப்புக் காணப்படுகிறது. கருநாடக இசை உருப்படிகளில் மட்டுமன்றித் தற்காலத்தில் மெல்லிசைப் பாடல்கள், பக்திப் பாடல்கள், திரைப் பாடல்கள் போன்றவற்றிலும் பல்லவி என்னும் உறுப்பு உள்ளது. பொதுவாக மேற்குறிப்பிட்ட உருப்படிகளில் பல்லவி முதல் உறுப்பாக வரும். இதனாலேயே தமிழில் இதை எடுப்பு, முதல்நிலை, முகம் ஆகிய சொற்களால் குறிப்பிடுவர். இந்துத்தானி இசையில் இதை ஸ்தாயி என்பர்.\nஒரு இசைக்கலைஞரின் கற்பனையை பல்லவி தெளிவுபடுத்தும்.\n\nபல்லவி பாடல்களில் முதல் உறுப்பாக வரும் அதேவேளை, அனுபல்லவி, சரணம் ஆகிய உறுப்புக்களுக்குப் பின்னரும் திரும்பத் திரும்பப் பாடப்படுவது உண்டு. பல்லவி பொதுவாக ஒரு தாள வட்டணை (ஆவர்த்தம்) நீளம் கொண்டதாக இருக்கும். இரண்டு அல்லது நான்கு தாள வட்டணைகளைக் கொண்டு அமைவதும் உண்டு. பக்கவாத்தியம் வாசிப்பவர்கள், எடுத்துக்கொண்ட தாளத்தின் தன்மையை அறிந்துகொள்ள இது உதவியாக உள்ளது. பாடும்போது, பல்லவியை இரண்டு தடவைகள் அல்லது அதற்கு மேற்பட்ட தடவைகள் பாடுவதும் உண்டு. \n\nSection::::எடுத்துக்காட்டு.\nஅலைபாயுதே ... என்று தொடங்கும் கீர்த்தனையில் முதல் இரண்டு வரிகள் பல்லவி ஆகும். \n\nபல்லவி\n\nஅனுபல்லவி\n\nசரணம்\n\n\nSection::::இதையும் காண்க.\nஇராகம் தானம் பல்லவி\n"}
{"id": "162506", "url": "https://ta.wikipedia.org/wiki?curid=162506", "title": "யாழ்ப்பாண விசுவகம்மாளர்", "text": "யாழ்ப்பாண விசுவகம்மாளர்\n\nயாழ்ப்பாணம் விஸ்வகுலம் எனப்படும் சாதி கொல்லர், தட்டார், கண்ணார், கட்சிப்பர், தச்சர் ஆகிய உட்பிரிவுகளை கொண்டதாகும். இவர்கள் சைவர்கள் ஆவர். தீட்சை எடுத்து பூநூல் அணிவது கட்டாயமாகும். ஆசாரங்களையும், சைவ வழிபாடுகளையும் முறையாகப் பின்பற்றுபவர்கள். திருமணம் தங்களுக்குள்ளும், தங்கள் உட்பிரிவுகளுக்குள்ளும் செய்து கொள்கின்றனர். இவர்கள் யாழ்ப்பாணத்தில் தட்டார் தெரு, கன்னாதிட்டி, நல்லூர், பெருமாள்கோவிலடி, நாச்சிமார்கோவிலடி, கேசாவில் பிள்ளையார் கோவிலடி, காளி கோவிலடி, சிவன் கோவிலடி, வண்ணார்பண்ணை, செட்டித்தெரு, சங்கத்தானை போன்ற இடங்கள் இவர்களின் பூர்விகமாகும்.\n\n"}
{"id": "162507", "url": "https://ta.wikipedia.org/wiki?curid=162507", "title": "வெப் மாஸ்டர்", "text": "வெப் மாஸ்டர்\n\nவெப் மாஸ்டர் (webmaster) வலை இயக்குனரும் மேலாளரும் வடிவமைப்பாளரும் ஆவார். இவரது பணி வலை கண்காணித்தல், வலை இயக்கம், வெப் இயக்குதல் போன்றவை அறிதல் அவசியம். இவர் ஜாவாஸ்கிரிப்ட், பி.எச்.பி மற்றும் பேர்ள் ஆகிய மொழிகளை அவசியம் அறிந்திருக்க வேண்டும். இவர் தள உருவாக்கத்திலும், நிர்வகிப்பது மட்டுமின்றி, உள்ளடக்கத்தை தொகுத்தல், விளம்பரங்களைச் சேர்த்தல் போன்ற பணிகளையும் செய்வார். இவரின் முக்கியப் பணிகள் தளத்தில் ஒவ்வொருவருக்கும் அணுக்கங்களை (அதிகாரம்) நிர்வகிப்பது, தளத்தின் வடிவமைப்பை மாற்றுவது ஆகியன. இவரின் பணிகளில் வலைதளத்தில் உள்ளடக்கத்தைச் சேர்ப்பதும் ஒன்று. பெரிய தளங்களின் வெப் மாஸ்டர்கள் தளங்கள் தொடர்பான அதிகளவிலான மின்னஞ்சல்களையும் நிர்வாகிப்பார்கள்.\n"}
{"id": "162511", "url": "https://ta.wikipedia.org/wiki?curid=162511", "title": "தெற்காசிய முஸ்லிம் தேசியம்", "text": "தெற்காசிய முஸ்லிம் தேசியம்\n\nதெற்காசியாவில் முஸ்லிம் தேசியம் என்று தெற்கு ஆசியாவின் முஸ்லிம்களால் இசுலாமியக் கொள்கைகளையும் அடையாளத்தையும் முன்னிலைப் படுத்தி வெளிப்பட்ட அரசியல் மற்றும் பண்பாட்டு தேசிய இயக்கங்கள் குறிப்பிடப்படுகின்றன.\n\nதெற்காசியாவில் நிலவிய பல்வேறு இசுலாமியப் பேரரசுகளின் தாக்கத்தில் துவங்கிய இத்தேசிய உணர்வு இருபதாம் நூற்றாண்டிலும் இருபத்தியோராம் நூற்றாண்டிலும் நிகழ்ந்த நிகழ்வுகளால் வலுப்பட்டு இந்தியா, பாக்கித்தான் மற்றும் வங்காளதேசம் ஆகிய நாடுகளில் பரவலாக உள்ளது.\nSection::::வரலாற்றுப் பின்னணி.\nவட இந்தியாவில் தில்லி சுல்தானகமும் முகலாயப் பேரரசும் ஆண்ட காலத்திலேயே முசுலிம் தேசிய சிந்தனைகள் வேரூன்றத் துவங்கின. வலிமை மிக்கதாக அமைந்திருந்த அவர்களின் படைகளாலும் மத்திய கிழக்கு, பெர்சியா மற்றும் நடுவண் ஆசியாவிலிருந்து குடிபெயர்ந்த முசுலிம் மக்களாலும் இந்தியர்களிடையே இசுலாமிய சமயம் தழைத்தோங்கியது. \nSection::::கருத்தாக்கப் பின்னணி.\nமுதல் இசுலாமிய எதிர்ப்பாக 1766இல் முசுலிம் மன்னன் திப்பு சுல்தானின் மைசூர் ஆயுதப் போராட்டம் அமைந்தது. இதுவே பிரித்தானிய ஆட்சிக்கெதிரான இந்திய விடுதலை இயக்கத்திற்கு செயலூக்கியாகவும் அமைந்தது. தொடர்ந்து முசுலிம் அறிஞர்களும் சீர்திருத்தவாதிகளுமான சையது அகமது கான், சையது அமீர அலி மற்றும் ஆகா கான் போன்றோர் பிரித்தானிய ஆட்சிக்கெதிரான இயக்கங்களில் முக்கிய பங்காற்றினர். முசுலிம்களுக்கானத் தனிநாடு மற்றும் பிரிவினைக்கானக் கருத்துகள் கவிஞரும் தத்துவவியலாளருமான சர் அல்லாமா முகமது இக்பால் மற்றும் அரசியல்வாதி சௌத்தரி ரகமது அலி போன்றோரால் உருவானது. \n"}
{"id": "162522", "url": "https://ta.wikipedia.org/wiki?curid=162522", "title": "திமோதி டால்டன்", "text": "திமோதி டால்டன்\n\nதிமோதி டால்டன் ( பிறப்பு 21 மார்ச் 1946) இவர் புகழ்பெற்ற ஜேம்ஸ் பாண்டு திரைப்படங்களில் நடித்தவர் ஆவர். இவர் தந்தை இங்கிலாந்து மற்றும் தாய் அமெரிக்காவை சேர்த்தவர்.\n"}
{"id": "162532", "url": "https://ta.wikipedia.org/wiki?curid=162532", "title": "நூற்றெட்டு சிவதாண்டவங்கள்", "text": "நூற்றெட்டு சிவதாண்டவங்கள்\n\nநூற்றியெட்டு சிவதாண்டவங்கள் என்பவை சிவபெருமான் பரதநாட்டியத்தின் கரணங்களான 108 கரணங்களையும் ஆடியதாகும். ஆணின் நடனம் தாண்டவம் என்று பெயர் பெறுவதால், இந்தக் கரண நடனங்கள் நூற்றியெட்டு தாண்டவங்கள் என்று அழைக்கப்படுகின்றன. \n\nஇது நூற்றெட்டுத் தாண்டவபேதங்கள் என்றும் அழைக்கப்படுகிறது.\n\nSection::::தொன்மம்.\nநடன கலையில் தலைவனாக இருந்து பரத முனிவருக்கு பரதநாட்டியம் கற்பித்தார் சிவபெருமான். அப்போது ஆனந்த தாண்டவத்திற்கும், பிரளய தாண்டவத்திற்கும் இடையே நூற்றியெட்டு தாண்டவங்களை ஆடுகிறார். \n\nSection::::சிற்பத் தொகுப்புகள்.\nசிதம்பரம் நடராஜர் கோயிலின் ஆடல் வல்லான் கோபுரம் எனப்படும் கிழக்கு கோபுரத்தில் இந்த நூற்றியெட்டு தாண்டவங்களையும் ஆடும் பெண் சிற்பங்கள் காணப்படுகின்றன. தஞ்சை பெரிய கோயிலில் இந்த நூற்றியெட்டு தாண்டவங்களில் என்பத்து ஒரு தாண்டவங்கள் காணப்படுகின்றன.\n\nதிருவதிகை வீரட்டனேசுவரர் கோயில் கதவில் 108 கரணச் சிற்பங்கள் செதுக்கப்பட்டுள்ளன.\n\n\nSection::::கருவி நூல்.\nசிவ தாண்டவம் - இரா. இராமகிருட்டிணன்\n"}
{"id": "162543", "url": "https://ta.wikipedia.org/wiki?curid=162543", "title": "இணுவில் அண்ணமார் கோயில்", "text": "இணுவில் அண்ணமார் கோயில்\n\nஇணுவில் அண்ணமார் கோயில் இலங்கையின் வட மாகாணத்தில் அமைந்துள்ள இணுவில் என்னும் ஊரில் அமைந்துள்ள ஒரு கோயில். இணுவிலில் இருந்து உரும்பிராய் நோக்கிச் செல்லும் கருணாகரப் பிள்ளையார் கோயில் வீதியில் காங்கேசன்துறை வீதியில் இருந்து ஏறத்தாழ அரைக் கிலோமீட்டர் தொலைவில் இக் கோயில் உள்ளது. யாழ்ப்பாணத்தின் பிற இடங்கள் சிலவற்றிலும் காணப்படும் அண்ணமார் கோயில்களைப் போலவே இதுவும் தாழ்த்தப்பட்டவர்களான \"பள்ளர்\" வகுப்பினருக்கு உரிய கோவிலாக உள்ளது. பனை மரம் ஒன்றைச் சுற்றி வளர்ந்த ஆலமரம் ஒன்றுக்குக் கீழே, கட்டிட அமைப்புக்கள் எதுவும் இன்றி, மரபு வழிச் சின்னங்களுடன் நாட்டார் வழிபாட்டு முறைகளைப் பின்பற்றி இயங்கிவந்த இக் கோயில் அண்மைக் காலத்தில் கட்டிடங்களுடன் கூடிய கோயிலாக மாறியுள்ளது. அத்துடன், சமசுக்கிருதமயமாக்கத்தின் விளைவாக இது வேணுகோபால சுவாமி கோயில் எனப் பெயர் மாற்றம் அடைந்துள்ளதுடன், விக்கிரகங்களையும் வைத்து வணங்குகின்றனர்.\n\nSection::::தோற்றம்.\nஇக் கோயிலின் தோற்றம் குறித்த கதை ஒன்று உள்ளூரில் நிலவுகின்றது. எனினும், இக் கதை பல வேறுபாடுகளுடன் சொல்லப்படுகின்றது. உயர்குடி எனக் கருதப்படும் வெள்ளாளர் சமூகத்தைச் சேர்ந்த ஒருவர் அல்லது இருவர் புளிய மரம் ஒன்றில் ஏறி விண்ணுலகம் சென்றதும், அவர்களின் கீழ் பணிபுரிந்த பள்ளர் வகுப்பைச் சேர்ந்த ஒருவர் அவர்களைத் தொடர்ந்து அருகில் இருந்த பனை மரம் ஒன்றில் ஏறி விண்ணுலகம் சென்றதும், கதைக்கான அடிப்படை. அவ்வாறு விண்ணுலகம் சென்றவர்களை அவரவர் சமூகத்தைச் சேர்ந்தவர்கள் கடவுளராக வழிபட்டனராம். வெள்ளாளர் ஏறிய புளிய மரத்தடியில் இளந்தாரி வழிபாடும், பனை மரத்தடியில் அண்ணமார் வழிபாடும் தோன்றின என்கின்றனர். எனினும், சம்பந்தப்பட்டவர்களின் அடையாளம், அவர்களின் எண்ணிக்கை, மரங்களில் ஏறி விண்ணுலகம் சென்றமைக்கான காரணம் என்பவை தொடர்பில் வேறுபாடுகள் காணப்படுகின்றன.\n\nஒல்லாந்தர் காலத்தில் எழுந்த \"பஞ்சவன்னத் தூது\" என்னும் நூல் வெள்ளாளர் குடிப்பிறந்த இளந்தாரி எனப்படும் கைலாயநாதன் இணுவில் பேரூரின் ஆட்சியாளன் என்றும், அண்ணமார் எனப்படுவோர் அவனுக்குக் கீழே பணிபுரியும் வீரர்கள் என்றும் கூறுகிறது. இதைத் தழுவிப் பிற்காலத்தில் நூல் எழுதியோர் சிலர் அண்ணமார் கைலாயநாதனின் மெய்க்காப்பாளன் எனக் குறிப்பிடுகின்றனர். கள ஆய்வில் பெற்ற வாய்வழிச் செய்திகளை அடிப்படையாகக் கொண்டு சண்முகலிங்கன் இன்னொரு வேறுபாடான கதையைக் கூறுகிறார். இக் கதையின் படி புளியில் ஏறிய கைலாயநாதன், காலிங்கராயன் என்னும் இருவர் வெள்ளாள இனத்தைச் சேர்ந்த உடன்பிறந்தோராகவும், பனையில் ஏறிய பள்ளர் வகுப்பைச் சேர்ந்த இளைஞன் அவர்களுடன் குடிமை உறவு கொண்டவனாகவும் கொள்ளப்படுகின்றனர்.\n\nSection::::வழிபாட்டு முறை.\nSection::::பழைய மரபு.\nயாழ்ப்பாணத்தில் அண்ணமார் வழிபாட்டு முறைகளை ஆய்வு செய்த சண்முகலிங்கன், பழைய மரபுப்படி அண்ணமார் கோயில்களில், கல், பொல்லு, சூலம் போன்றவற்றுள் ஒன்றை அல்லது இரண்டை புனிதப் பொருளாகக் கருதி வழிபட்டு வந்ததாகக் கூறுகிறார். இணுவில் அண்ணமார் கோயிலிலும் அண்மைக்காலம் வரை கல்லும் பொல்லும் வைத்து வழிபட்டதாகத் தெரிகிறது. அண்ணமார் கோயில்களின் மரபுக்கு ஏற்ப பள்ளர் சமூகத்தைச் சேர்ந்த ஒருவரே இக் கோயிலிலும் பூசாரியாக இருப்பது வழக்கம். ஆண்டுக்கு ஒரு முறை அயலில் உள்ள இளந்தாரி கோயிலில் பொங்கல் வைத்துப் படைக்கும்போது அண்ணமாருக்கும் படையல் வைப்பது வழக்கமாக இருந்தது. பள்ளர் சமூகத்தினர் அண்ணமார் கோயிலடியில் பொங்கல் வைத்து, அசைவ உணவு வகைகளையும் படைத்து வழிபடுவர்.\n\nSection::::சமசுக்கிருதமயமாக்கமும் வழிபாட்டு முறைகளும்.\nஅண்மைக்காலத்தில் யாழ்ப்பாணச் சமூகத்தில் ஏற்பட்ட மாற்றங்களும், சாதி அடிப்படையிலான சமூக உறவுகள் தளர்ந்து வருவதாலும், தாழ்த்தப்பட்ட சமூகத்தினர் பொருளாதார அடிப்படையில் உயர்வதற்கான வாய்ப்புகள் கிடைத்ததாலும், அண்ணமார் வழிபாட்டிலும் மாற்றங்கள் ஏற்படலாயின. 1998 ஆம் ஆண்டில், கட்டிடம் எதுவும் இல்லாதிருந்த இவ்வழிபாட்டிடத்துக்கு அருகே கட்டிடம் அமைக்கப்பட்டது. வேணுகோபாலசுவாமி கோயில் எனப் பெயர் கொடுத்து விக்கிரகம் ஒன்றும் வைத்ததுடன் குடமுழுக்கும் செய்தனர். அண்ணமார் கோயில் ஆலமரம் புதிய கோயிலின் தலவிருட்சம் ஆனது. ஆல மரத்தைச் சுற்றித் தடுப்புச் சுவர் அமைத்து அதோடு சேர்ந்ததாக ஒழுங்கையை நோக்கியதாக அண்ணமாருக்கும் சிலை அமைக்கப்பட்டுள்ளது. தற்போது இக் கோயிலுக்குத் தினமும் இரண்டு காலப் பூசைகளும் நடைபெறுகின்றன. ஆண்டுதோறும் 15 நாட்கள் அலங்கார உற்சவங்களும் இடம்பெற்று வருகின்றன. 14 ஆம் நாள் தேர்த் திருவிழாவும், 15 ஆவது நாளில் தீர்த்தத் திருவிழாவும், 16 ஆவது நாளில் திருக்கல்யாணமும் இடம்பெறுகின்றன. தேர்த் திருவிழாவுக்காகப் புதிய தேரும், அதற்குப் பாதுகாப்பாக ஒரு தேர்முட்டியும் இக் கோயிலில் அமைந்துள்ளன.\n\n\nSection::::இவற்றையும் பார்க்கவும்.\nவட இலங்கையில் அண்ணமார் வழிபாடு\n"}
{"id": "162546", "url": "https://ta.wikipedia.org/wiki?curid=162546", "title": "மலரிடுகை", "text": "மலரிடுகை\n\nமலரிடுகை என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இத்தாண்டவம் தாளபுஷ்பபுடம் என்றும் அழைக்கப்படுகிறது. பரதநாட்டியத்தில் இடம்பெறுகின்ற நூற்றியெட்டு கரணங்களில் இதுவே முதல் கரணமாகும்.\n\nஇடது பக்கத்து மார்பிற்கு நேராக, புஷ்பபுட முத்திரை பிடித்து கால் நுனிகளால் சஞ்சரிப்பவராக சிறிது வணங்கிய பக்கத்தையுடையவராக நடிப்பது புஷ்பபுடத்தோடு இடதுப் பக்கமாக இருப்பதால் இது தலபுஷ்பபுடம் என்னும் பெயர்பெற்றது.\n\n\n\n"}
{"id": "162554", "url": "https://ta.wikipedia.org/wiki?curid=162554", "title": "ஒண்ணா இருக்க கத்துக்கணும்", "text": "ஒண்ணா இருக்க கத்துக்கணும்\n\nஒண்ணா இருக்க கத்துக்கணும், 1992 ஆம் ஆண்டு வெளியான தமிழ்த் திரைப்படம்.\n\nSection::::வகை.\nசமூகத் திரைப்படம்\n\nSection::::கதை.\nதன் கிராமத்தில் உள்ள தாழ்த்தப்பட்ட மக்களை ஆடு மாடுகள் போன்று நடத்துகிறார் அந்த ஊர் பண்ணையார். கல்வியறிவு இல்லாத அந்த மக்கள் தங்களை அறியாமலே அந்த அடிமைத்தனத்தில் வாழ்கின்றனர். ஊருக்குப் புதிதாக வரும் பள்ளிகூட வாத்தியார் அம்மக்களின் குழந்தைகளின் கல்விக்கு உதவுகிறார். அம்மக்களுக்கும் அவர்களது அறியாமையையும் அதன் காரணமாய் அவர்கள் முன்னேறாமல் இருப்பதையும் பண்ணையாரால் சுரண்டப்படுவதையும் உணர்த்துகிறார். தன்னிலை உணரும் மக்களின் நிலை என்ன, அந்த பண்ணையாரின் நிலை என்ன என்பதை விளக்கும் அருமையான திரைச்சித்திரம். நாட்டில் உள்ள பல ஊர்களில் புரையோடிப்போய் இருக்கும் சாதிகொடுமைகளைக் காட்டும் சமூகத் திரைப்படம் இது.\n"}
{"id": "162555", "url": "https://ta.wikipedia.org/wiki?curid=162555", "title": "பார்வதி என்னை பாரடி", "text": "பார்வதி என்னை பாரடி\n\nபார்வதி என்னை பாரடி (Parvathi Ennai Paradi) வி. சேகர் இயக்கத்தில் 1993 ஆம் ஆண்டு வெளியான இந்தியத் தமிழ்த் திரைப்படம். சரவணன், புதுமுகம் ஸ்ரீபார்வதி, ஸ்ரீவித்யா, ஜனகராஜ், சார்லி, வாசுவிக்ரம், காஜா ஷெரிப், லலிதாகுமாரி மற்றும் பலர் நடித்திருந்தனர். கே. ஆர். கங்காதரன் தயாரிப்பில், இளையராஜா இசை அமைத்து 23 ஜூலை 1993 ஆம் தேதி இப்படம் வெளியானது.\n\nSection::::வகை.\nகாதல்படம்\n\nSection::::நடிகர்கள்.\nசரவணன், புதுமுகம் ஸ்ரீபார்வதி, விஜயகுமார், ஸ்ரீவித்யா, ஜனகராஜ், சார்லி, வாசுவிக்ரம், காஜா ஷெரிப், லலிதாகுமாரி, கோவை பாபு, எல்.ஐ.சி. நரசிம்மன், இடிச்சபுளி செல்வராஜ், பசி நாராயணன், தங்கராஜ், சிங்கமுத்து.\n\nSection::::கதைச்சுருக்கம்.\nசெல்வந்தரான ராஜதுரை (விஜயகுமார்), ஊரில் மிகவும் மதிக்கத்தக்க நபராவார். அவரின் குறும்புக்கார மகள் பார்வதி (ஸ்ரீபார்வதி) . ராஜதுரையின் ஊரில் உள்ள கல்லூரிக்கு தமிழ் ஆசிரியராக வருகிறார் வெங்கடராமன் (ஜனகராஜ்). வேங்கடராமனிடம் தனிப்பாடம் பயில்கிறாள் பார்வதி. வேங்கடராமனின் மனைவி காயத்ரி (ஸ்ரீவித்யா) மற்றும் மகன் சிவா (சரவணன்).\n\nஅநீதியை தாங்க முடியாத, முன் கோபம் கொண்டவன் சரவணன். கல்லூரியில் படிக்கும் பொழுது, மந்திரியின் மகனை சரவணன் அடித்ததால், அவன் கல்லூரியில் இருந்து விலக்கப்பட்டான். பின்னர், செய்தித்தாள் நிறுவனத்தில் வேலை செய்கிறான் சரவணன். அந்த நிறுவனத்தின் முதலாளியுடன் மோதல் ஏற்பட்டு, சரவணனுக்கு சிறை செல்ல நேரிடுகிறது\n\nமீண்டும் ஊர் திரும்பும் சிவா, தன் பெற்றோரிடம் செல்கிறான். முதலில் பார்வதியுடன் மோதல் ஏற்பட்டு. பின்னர் அதுவே காதலாக மாறுகிறது. ராஜதுரையின் உருவினார் ரமேஷ் (வாசு விக்ரம்) பார்வதியை திருமணம் செய்ய விரும்புகிறான். இறுதியில் பார்வதியை யார் மணந்தார் எனபதே மீதிக் கதையாகும்.\n\nSection::::ஒலிப்பதிவு.\nஇப்படத்தில் மொத்தம் 8 பாடல்கள் உள்ளன. வாலி, கங்கை அமரன், பிறைசூடன் எழுதிய பாடல் வரிகளுக்கு இளையராஜா இசை அமைத்தார்.\n\nSection::::வரவேற்பு.\nஇப்படம் எதிர்மறையான விமர்சனத்தை பெற்றது.\n"}
{"id": "162558", "url": "https://ta.wikipedia.org/wiki?curid=162558", "title": "நீங்களும் ஹீரோதான்", "text": "நீங்களும் ஹீரோதான்\n\nநீங்களும் ஹீரோதான் 1990 ஆம் ஆண்டு வெளியான தமிழ்த் திரைப்படம்.\n\nSection::::வகை.\nசமூகத் திரைப்படம், நகைச்சுவைப்படம்\n\nSection::::கதை.\nகிராமத்திற்கு வரும் திரைப்படப் படப்பிடிப்புக் குழுவினரும், அந்த கிராமத்துவாசிகளும் சந்திக்கையில் நிகழும் சம்பவங்கள் தான் இப்படத்தின் கதை. சினிமா மோகத்தில் சினிமாவில் சேர்ந்து புகழும் பணமும் பெற நினைக்கும் கிராமத்துக் கலைஞர்களுக்கு உண்மையான சினிமா என்றால் என்ன என்பதைப் புரிய வைக்கும் நகைச்சுவைச் சித்திரம். 'பாவாடைசாமி' என்னும் பெயரில் கவுண்டமணியின் வித்வான் கதாப்பாத்திரம் எல்லாராலும் ரசிக்கப்பட்ட பாத்திரம்.\n"}
{"id": "162564", "url": "https://ta.wikipedia.org/wiki?curid=162564", "title": "தலைத்தோப்பு", "text": "தலைத்தோப்பு\n\nதலைத்தோப்பு, இராமநாதபுரம் மாவட்டத்தில் உள்ள காரான் பஞ்சாயத்தைச் சேர்ந்த ஒரு கடற்கரையோர கிராமம் ஆகும். இந்தக் கிராமத்தில் \nசுமார் 110 குடும்பங்கள் வசிக்கின்றன. இந்த கிராமத்தைச் சேர்ந்த ஆண்கள் பெரும்பாலும் மீன்பிடித்தொழில் செய்கின்றனர். பெண்கள் \nகூலிவேலைக்குச் செல்கின்றனர். இந்த ஊரில் ஒரு சிறிய தொடக்கப்பள்ளி மட்டுமே உள்ளது. உயர்கல்விக்காக ஐந்து கிலோமீட்டர் தொலைவிலுள்ள தனியார் பள்ளியை நாடிச் செல்கின்றனர். கல்லூரிக்குச் செல்லும் முதல் தலைமுறை மாணவர்களைக் கொண்ட இந்த கிராமத்தில் உயர்கல்வி என்பது இன்னும் எட்டாக்கனியாகவே உள்ளது.\n"}
{"id": "162565", "url": "https://ta.wikipedia.org/wiki?curid=162565", "title": "உள்ளுறை உவமம்", "text": "உள்ளுறை உவமம்\n\nதமிழில் உள்ள அகத்திணைப் பாடல்களுக்கு உரிய திணையைத் தீர்மானிப்பதற்குத் திணை கொள் நெறி எனத் தனி இலக்கண நெறி ஒன்று உண்டு. அது உரிப்பொருளை அடிப்படையாகக் கொண்டது. \nஉரிப்பொருளானது பாடலில் வெளிப்படையாகப் புலப்படுவதோடு மட்டுமன்றி இறைச்சி உள்ளுறை உவமம் ஆகியவற்றாலும் வெளிப்படும். \nஅகத்திணையில் உட்பொருள் வரின் அது உள்ளுறை உவமம் என்று கூறப்படும். புறத்திணையில் உட்பொருள் வரின் அது ஒட்டணி (பொருள் ஒட்டிக்கொண்டிருக்கும் அணி) என்னும் பிறிதுமொழிதல் அணி என்று கூறப்படும்.\n\nSection::::உள்ளுறை உவம வகைகள்.\nஉள்ளுறை உவமத்தில் ஐந்து வகை உண்டு. \nSection::::உடனுறை உள்ளுறை உவமம்.\nவிளையாடு ஆயமொடு வெண்மணல் அழுத்தி\nமறந்தனம் துறந்த கால்முளை அகைய\nநெய் பெய் தீம்பால் பெய்து இனிது வளர்ப்ப\n‘நும்மினும் சிறந்தது நுவ்வை ஆகும்’ என்று\nஅன்னை கூறினள் புன்னையது சிறப்பே\nஅம்ம நாணுதும் நும்மொடு நகையே \n\nSection::::உவம உள்ளுறை உவமம்.\nவெறிகொள் இனச்சுரும்பு மேய்ந்ததோர் காவிக்\nகுறைபடுதேன் வேட்டுக் குறுகும் – நிறைமதுச்சேர்ந்து\nஉண்டாடும் தன்முகத்தே செவ்வி உடையதோர்\nவண்டா மரைப்பிரிந்த வண்டு. \n\nSection::::சுட்டு உள்ளுறை உவமம்.\nதொடி நோக்கி மென் தோளும் நோக்கி, அடி நோக்கி\nஅஃது ஆண்டு அவள் செய்த்து \n\nSection::::நகை உள்ளுறை உவமம்.\nஅசையியற்கு உண்டு ஆண்டு ஒர் ஏஎர் யான் நோக்கப்\nபசையினள் பைய நகும் \n\nSection::::சிறப்பு உள்ளுறை உவமம்.\nஉள்ளுறையில் சிறப்பு உள்ளுறை பெரிதும் போற்றப்படும் சிறப்பு மிக்கது.\nஅந்தம் இல் சிறப்பின் ஆகிய இன்பம்\nதன்வயின் வருதலும் வகுத்த பண்பே. \n\nநுண் எழில் மாமைச் சுணங்கு அணி ஆகம் தம்\nகண்ணொடு தொடுத்து என நோக்கியும் அமையார் என்\nஒண் நுதல் நீவுவர் காதலர் மற்று அவர்\nஎண்ணுவது எவன்கொல் அறியேன் என்னும் \n"}
{"id": "162571", "url": "https://ta.wikipedia.org/wiki?curid=162571", "title": "கிளாமங்கலம்", "text": "கிளாமங்கலம்\n\nகிளாமங்கலம் கிராமம் இந்தியாவின் தமிழ்நாடு மாநிலத்தில் அமைந்துள்ள தஞ்சாவூர் மாவட்டத்தில் ஒரத்தநாடு வட்டத்தில் உள்ள கிராமம். \n2001 மக்கட்தொகைக் கணக்கெடுப்பின்படி கிளாமங்கலத்தின் மொத்த மக்கள் தொகை 2372 பேர், 1140 ஆண்களும் 1232 பெண்களும் உள்ளனர்.\n\nSection::::தெருக்கள்.\nகிளாமங்கலம் கிராமம் கீழ்க்காணூம் தெருக்களை உள்ளடக்கியது,\n\nSection::::கோவில்கள்.\nகிளாமங்கலம் கிராமம் தெற்குத் தெருவில் உள்ள குருந்தையனார் கோவில் பிரசித்தி பெற்றது. அக்கோவிலில் ஐய்யனார், வீரனார், கருப்பு சாமி, முனி, காளி போன்ற தெய்வங்கள் உள்ளன.\n\nகிளாமங்கலம் கிராமம் வடக்குத் தெருவில் உள்ள ஆக்கமுடைய ஐயனார் கோவில் பிரசித்தி பெற்றது,\nஅக்கோவிலில் ஐய்யனார், வீரனார், கருப்பு சாமி,செம்முனி, காளி போன்ற தெய்வங்கள் உள்ளன.\n\nகுஞ்சான் தெருவில் அரங்கநாதர் ஸ்வாமி திருக்கோவில் உள்ளது\n\nSection::::தொழில்.\nகிளாமங்கலம் விவசாயத்தை அடிப்படையாகக் கொண்ட கிராமம். இங்கு நெல், தென்னை, கரும்பு, நிலக்கடலை முதலியவை பயிரிடப்படுகின்றன.\n\nSection::::கல்விக் கூடங்கள்.\nஒரு அரசு உயர்நிலைப்பள்ளியும் மூன்று அரசு தொடக்கப்பள்ளிகளும் உள்ளன."}
{"id": "162575", "url": "https://ta.wikipedia.org/wiki?curid=162575", "title": "ராமசுப்ரமணியம்", "text": "ராமசுப்ரமணியம்\n\nராம சுப்ரமணியம் (எ) ராம் ஒரு தமிழ்த் திரைப்பட இயக்குனர் ஆவார். இவர் சென்னை கிறித்துவ கல்லூரியில் தமிழ் முதுகலைப் பட்டம் பெற்றவர். பின்பு இயக்குனர் தங்கர் பச்சான் அவர்களின் சில படங்களில் உதவி இயக்குனராக பணி செய்துள்ளார். அது மட்டும் இன்றி ராஜ்குமார் சந்தோஷி மற்றும் கோவிந்த் நிஹிலானி போன்ற இந்தி திரைப்பட இயக்குனர்களிடமும் உதவி இயக்குனராக பணி செய்துள்ளார். 2007ம் ஆண்டு வெளியான இவரின் முதல் படைப்பான கற்றது தமிழ் நல்ல விமர்சனத்தைப் பெற்றாலும் வசூலில் வெற்றி பெறவில்லை. அத்திரைப்படம் ஜீவாவிற்கும் அஞ்சலிக்கும் குறிப்பிடத்தக்க பெயரைப் பெற்றுக் கொடுத்தது.\n\n2013 இல் , இவர் கௌதம் வாசுதேவ் மேனன் தயாரிப்பில் , இயக்கிய \"தங்க மீன்கள்\" என்ற படம் வெளியானது. இந்திய சர்வதேச திரைப்பட விழா மற்றும் குழந்தைகளுக்கான சர்வதேச திரைப்பட விழாக்களில் 'தங்க மீன்கள்' திரைப்படம் திரையிடப்படவுள்ளது. இந்த படத்திற்கு மத்திய அரசு மூன்று \"தேசிய விருதுகளை\" வழங்கியுள்ளது.\n\n"}
{"id": "162577", "url": "https://ta.wikipedia.org/wiki?curid=162577", "title": "இந்தியாவில் சோசலிசம்", "text": "இந்தியாவில் சோசலிசம்\n\nஇந்தியாவில் சமவுடைமை அல்லது சோசலிசம் பேரரசுவாதத்திற்கு எதிரான போராட்டத்தின்போதே நிலைபெற்று நீண்ட வரலாற்றை உடையது; நாட்டின் அரசியல் மரபுடைமை வரலாற்றில் பெரும் பங்கு கொண்டது.\n\nSection::::வரலாறு.\nஉருசியப் புரட்சியின் போதே இந்தியாவிலும் சமவுடைமை இயக்கம் உருவாகத் துவங்கியது. இருப்பினும், 1871இலேயே கொல்கத்தாவைச் சேர்ந்த ஒரு குழு அனைத்துலக தொழிலாளர்களின் ஒன்றியத்தின் இந்தியக் கிளையைத் துவங்க கார்ல் மார்க்சை அணுகினர். ஆனால் அது ஈடேறவில்லை. மார்க்சையும் ஏஞ்செல்சையும் குறிப்பிட்டு இந்தியாவில் வெளியான முதல் ஆங்கிலக் கட்டுரை மார்ச் 1912இல் மாடர்ன் ரிவ்யூ என்ற கொல்கத்தா சஞ்சிகையில் வெளியானது. இதில் செருமனியில் வாழ்ந்த இந்தியப் புரட்சியளர் லாலா ஹர் தயாள் எழுதிய \"கார்ல் மார்க்சு – நவீன இருடி\" என்ற குறும் வாழ்க்கை வரலாறு வெளியானது. கார்ல் மார்க்சின் வாழ்க்கை வரலாறு முதன்முதலாக ஓர் இந்திய மொழியில் வெளியானது 1914இல் ஆர். இராமகிருஷ்ணப் பிள்ளையால் எழுதப்பட்டதாகும்.\n\nஇந்திய ஊடகங்களில் உருசியப் புரட்சியின் பெரும் தாக்கம் காணப்பட்டது. அனைத்து நாடுகளுக்கும் தங்களை வரையரைத்துக் கொள்ளும் உரிமையை போல்ஷ்விக் கொள்கை முன்னிறுத்தியது இந்தியர்களைக் கவர்ந்தது. புதிய உருசிய ஆட்சியையும் லெனினையும் பாராட்டிய பிரபல இந்தியர்களில் பிபின் சந்திரப்பாலும் , பால கங்காதர திலக்கும் முதன்மையானவர்கள். உருசியப் புரட்சியைக் குறித்து அறிந்தவுடனேயே அப்துல் சத்தர் கைரியும் அப்துல் சபார் கைரியும் மாசுகோ சென்று லெனினை சந்தித்து தங்கள் வாழ்த்துகளைத் தெரிவித்தனர். \n\nஇந்தியாவில் பொதுவுடமைக் கருத்துக்கள் பரவ கிலாபத் இயக்கமும் பெரும் பங்காற்றியது. கலீபகத்தை காப்பாற்ற பல இந்திய முசுலிம்கள் இந்தியாவை விட்டு வெளியேறினர். அவர்களில் பலர் சோவியத் ஒன்றியத்தில் பயணம் புரிந்தவேளையில் பொதுவுடமைக் கொள்கையால் கவரப்பட்டனர். இவர்களுடன் பல இந்துக்களும் சோவியத்தின் பல பகுதிகளுக்கு வருகை பரிந்தனர்.\n\nலெனினின் பொதுவுடைமை (போல்ஷ்விக்) கொள்கைகளுக்கு வளர்ந்துவந்த ஆதரவினால் கவலையடைந்த குடியேற்றவாத அரசு இக்கொள்கை இசுலாமிற்கு எதிரானதாக ஃபத்வா வெளியிடச் செய்தனர். இந்தியாவிற்குள் மார்க்சியப் புத்தகங்கள் இறக்குமதியாவதை சுங்கத்துறையினர் தடுத்தனர். உள்துறை அமைச்சில் பொதுவுடமைக் கொள்கைகளின் தாக்கத்தை கண்காணிக்கத் தனிப்பிரிவு ஏற்படுத்தப்பட்டது. இக்கொள்கைகளுக்கு எதிரானப் பல நூல்கள் வெளியாயின.\n\nமுதல் உலகப் போரின் முடிவில் இந்தியாவில் தொழில்துறை விரைவாக முன்னேறியது. அதேநேரத்தில் அத்தியாவசியப் பொருட்களின் விலைகள் ஏற்றமடைந்தன. இக்காரணங்களால் இந்தியாவில் தொழிலாளர் சங்கங்கள் உருவாகத் துவங்கின. பெருநகரப் பகுதிகளில் உருவான இச்சங்கங்கள் வேலைநிறுத்தங்களிலும் ஈடுபட்டன. 1920இல் அனைத்திந்திய தொழிற்சங்கக் காங்கிரசு உருவானது.\n\n"}
{"id": "162603", "url": "https://ta.wikipedia.org/wiki?curid=162603", "title": "அரசியல் யாப்பு நீதிமன்றம்", "text": "அரசியல் யாப்பு நீதிமன்றம்\n\nஅரசியல் யாப்பு நீதிமன்றம் (\"constitutional court\") என்பது நாடொன்றின் அரசியலமைப்புக் குறித்த சட்டங்களை ஆராயும் ஓர் உச்ச நீதிமன்றம் ஆகும். நாடாளுமன்றங்களில் சமர்ப்பிக்கப்படும் சட்ட மூலங்கள் அரசியலமைப்புக்கு ஏற்றதா அல்லது முரணானதா என்பதை அரசியல் யாப்பு நீதிமன்றம் தீர்மானிக்கும்.\n\nஉலகின் பெரும்பாலான நாடுகள் தனியான அரசியல் யாப்பு நீதிமன்றம் ஒன்றைக் கொண்டிருப்பதில்லை, பதிலாக அந்நாட்டின் உச்ச நீதிமன்றமே அரசியலமைப்பு முரண்பாடுகளை விசாரணை செய்து தீர்ப்பளிக்கும். ஆஸ்திரியாவே முதன் முதலாக தனியானதொரு அரசியல் யாப்பு நீதிமன்றத்தை நிறுவியது. 1920 ஆம் ஆண்டில் நிறுவப்பட்ட இந்நீதிமன்றம் 1945 ஆம் ஆண்டில் கலைக்கப்பட்டது. அரசியல் யாப்பு நீதிமன்றம் ஒன்றை அமைக்கும் தீர்மானத்தை செக்கோசிலோவாக்கியாவே முதன் முதலாக தனது நாடாளுமன்றத்தில் 1920 பெப்ரவரி 2 ஆம் நாள் நாள் நிறைவேற்றியது, ஆனாலும் அதன் நீதிமன்ற 1921 நவம்பரிலேயே நிறுவப்பட்டது. அதற்கு முன்னர் ஐக்கிய அமெரிக்கா, நோர்வே, கனடா, மற்றும் ஆஸ்திரேலியா ஆகிய நாடுகள் தமது உச்சநீதிமன்றங்களின் ஊடாக அரசியல் யாப்புகளின் நீதிமுறை மேலாய்வுகளை மேற்கொண்டன.\n\nஇலங்கையில் 1972 - 1978 காலப்பகுதியில் தனியானதொரு அரசியல் யாப்பு நீதிமன்றம் நடைமுறையில் இருந்தது.\n\nSection::::பட்டியல்.\nதனியானதொரு அரசியல் யாப்பு நீதிமன்றம் உள்ள நாடுகள்:\n"}
{"id": "162613", "url": "https://ta.wikipedia.org/wiki?curid=162613", "title": "பாலியல் நாட்டம்", "text": "பாலியல் நாட்டம்\n\nபாலியல் நாட்டம் (\"sexual orientation\") என்பது ஒருவர் யாருடன் நீடித்த உணர்வுபூர்வமான, காதல் வயப்பட்ட மற்றும்/அல்லது பாலியல் நோக்கிலான ஈர்ப்புக் கொள்கிறார்கள் என்பதைப் பொறுத்து அமைகிறது. இது ஒருவரின் அடையாளம், நடத்தைகள், சமூக உறுப்பாண்மையுடனும் தொடர்புடையது. பாலியல் நாட்டம் என்பது பல்வேறு பாலின அடையாளங்களோடு ஒரு தொடர்மத்தில் அமைகிறது. பொதுவாக எதிர்பால் நாட்டம், தற்பால் நாட்டம், இருபால் நாட்டம், நாட்டம் தொடர்பாக தெளிவற்ற நிலை, நாட்டம் இன்மை என்று வகைப்படுத்தப்பட்டு கருத்தாடப்படுகின்றன. செய்சுவல் ஓறியன்ரேசன் (Sexual orientation) என்ற ஆங்கிலச் சொல்லுக்கு இணையாகத் தமிழில் பாலியல் ஒருங்கிணைவு அல்லது பாலியல்பு என்றும் பயன்படுத்தப்படுகிறது.\n\n"}
{"id": "162635", "url": "https://ta.wikipedia.org/wiki?curid=162635", "title": "பஞ்சவன்னத் தூது", "text": "பஞ்சவன்னத் தூது\n\nபஞ்சவன்னத் தூது என்பது, யாழ்ப்பாணத் தமிழ் அரசர் காலத்தில், இணுவில் பகுதியின் ஆட்சியாளனாக இருந்த கைலாயநாதன் என்பவனைப் பாட்டுடைத் தலைவனாகக் கொண்டு எழுந்த ஒரு தூது வகை சார்ந்த சிற்றிலக்கியம் ஆகும். கைலாயநாதனை \"இளந்தாரி\" என்றும் அழைப்பர். பாட்டுடைத் தலைவனின் பெயரால் இந்நூல், \"கைலாயநாதன் பஞ்சவனத் தூது\" எனவும், \"இளந்தாரி பஞ்சவன்னத் தூது\" எனவும் பெயர் பெறுவது உண்டு. இந்நூலை எழுதியவர் யாழ்ப்பாண இராச்சியத்தை ஒல்லாந்தர் ஆண்ட காலத்தில் இணுவிலில் வாழ்ந்த சின்னத்தம்பிப் புலவர் ஆவார்.\n\nSection::::பெயர்.\nஒரு பொருளையே தூதாக அனுப்புவதாகக் கொண்டு அமைவதே பெரும்பாலான தூது இலக்கியங்களின் நடைமுறை. பஞ்சவன்னத் தூது நூலில், தலைவி தலைவனிடம் தூது செல்வதற்கு ஐந்து பொருட்களை அணுகுகிறாள். இதனாலேயே இந்நூலுக்குப் \"பஞ்சவன்னத் தூது\" என்னும் பெயர் ஏற்பட்டது.\n\nSection::::பாட்டுடைத் தலைவன்.\nபாட்டுடைத் தலைவனான கைலாயநாதன், தமிழ்நாட்டின் திருக்கோவிலூர் பகுதியைச் சேர்ந்தவனும், இணுவில் பேரூரின் ஆட்சியாளனாக இருந்தவனுமான \"காலிங்கராயன்\" என்பவனின் மகன் என்கிறது இந்நூல். 13 ஆம் நூற்றாண்டின் தொடக்கத்தை அண்டி இலங்கையின் வடபகுதி பாண்டியரின் கட்டுப்பாட்டில் இருந்தபோது இணுவிலுக்கான அவர்களின் பிரதிநிதியாகக் காலிங்கராயன் இருந்திருக்கலாம் என்பது சில ஆய்வாளர்கள் கருத்து. காலிங்கராயனுக்குப் பின்னர் கைலாயநாதன் ஆட்சியாளன் ஆனான். நல்லரசு புரிந்து வந்த அவன் ஒரு நாளில் தனது மாளிகைக்கு அயலில் இருந்த புளிய மரம் ஒன்றில் ஏறி விண்ணுலகம் சென்றானாம். அதைக் கண்ட அவனது குடிமக்கள் வருந்தித் துதித்தபோது. கைலாயநாதன் அவர்களுக்குக் காட்சி கொடுத்து, அவர்களுக்கு என்றும் உறுதுணையாக இருப்பதாக உறுதியளித்து மீண்டான் என்பது கதை. மக்களும் அவனுக்குக் கோயில் அமைத்து இளந்தாரி என்னும் பெயரால் வழிபட்டு வந்தனர். இந்த வழிபாடு இப்போதும் இப் பகுதியில் நிலவிவருகின்றது.\n\nகைலாயநாதன் வீதி உலா வரும்போது அவனைக் கண்ட சந்திரமோகினி என்பவள் அவன் மீது காதலுற்று வெண்ணிலா, தென்றல், கிளி, அன்னம் ஆகியவற்றைத் தூதனுப்ப முயல்கிறாள். பின்னர் தனது தோழியைத் தூதாக அனுப்புகிறாள். தோழி சந்திரமோகினியின் நிலைமையைக் கைலாயநாதனுக்கு உரைத்து அவனது சம்மதம் பெறுவதே நூற்பொருளாக உள்ளது.\n\nSection::::நூல் அமைப்பு.\nபஞ்சவன்னத் தூது நூலில், வெவ்வேறு நீளங்களில் அமைந்த 44 பாடல்கள் உள்ளன. இவற்றுள் முதல் எட்டுப் பாடல்கள் கடவுள் வாழ்த்தாக அமைந்துள்ளன. இறுதியில் 11 பாடல்கள் இளந்தாரி துதியாகவும், தொடர்ந்து வரும் இரண்டு பாடல்கள் வாழ்த்துப் பாடல்களாகவும் அமைந்துள்ளன. 9 ஆம் பாடல் முதல் 31 ஆம் பாடல் வரையிலான 23 பாடல்களே தூது நூல் வகையுள் அடங்குவன.\n\nகடவுள் வாழ்த்துப் பாடல்கள் இணுவிலில் கோயில் கொண்டிருக்கும் கடவுளரைத் துதித்துப் பாடியவை. இக்கடவுளர், பரராசசேகரப் பிள்ளையார், சிவகாமியம்மை, சுப்பிரமணியர், வைரவர், பத்திரகாளி என்போர். இவர்களுடன் இளந்தாரிக்கும் துதிப் பாடல் ஒன்று உள்ளது. பரராசசேகரப் பிள்ளையார், சிவகாமியம்மன் ஆகிய கடவுளரின் துணை வேண்டி இரண்டு காப்புப் பாடல்களும் இடம் பெற்றுள்ளன.\n\nநூலில் பின்வரும் தலைப்புக்களில் பாடல்கள் அமைக்கப்பட்டுள்ளன:\n\n\nபொதுவான தூது நூல்களில் இருப்பதைப் போலன்றி இந்நூலில் பல பாடல்கள் இசையுடன் பாடத் தக்கனவாக உள்ளன. இப் பாடல்களுக்கு இராகங்களும், தாளங்களும் கொடுக்கப்பட்டுள்ளன. அத்துடன், நூல் கட்டியக்காரன் தோற்றத்தோடு தொடங்குவதால் இது நாடகப் பாங்கு கொண்டதாகவும் அமைந்திருக்கிறது. இதனால், இயல், இசை, நாடகம் ஆகிய மூன்று தமிழும் இந்நூலில் உள்ளன.\n\nSection::::இளந்தாரி வழிபாடும் பஞ்சவன்னத் தூதும்.\nஇணுவிலில் இளந்தாரி வழிபாட்டில் பஞ்சவன்னத் தூது முக்கியமான இடம் பெறுகிறது. இளந்தாரி வழிபாட்டில் சித்திரைப் புத்தாண்டை அடுத்து வரும் முதல் செவ்வாய்க்கிழமை பொங்கல் பொங்கி மடை வைத்துச் சிறப்பாக வழிபடுவர். இரவில் பஞ்சவன்னத் தூது நூல் படித்தல் இடம்பெறும். இது இத் திருவிழாவின் முக்கியமான ஒரு நிகழ்வாக விளங்குகிறது. இதை மக்கள் கூடியிருந்து கேட்பர். சிறப்புப் பூசை நிகழ்த்தி, சடங்கு முறையாகப் படிப்பைப் பூசகர் தொடங்கி வைப்பார். முற்காலத்தில் படிப்பதற்காகப் பஞ்சவன்னத் தூது நூல் பனையோலை ஏட்டில் எழுதிக் கோயிலில் வைத்துப் பாதுகாத்து வந்தனர். அக்காலத்தில், கோயிலில் படிப்பதற்கான நூல்களை வீட்டில் வைத்துப் படிக்கலாகாது என நம்பினர். இதனால், எவரும் இதைப் படியெடுத்து வீட்டில் வைத்திருக்கும் வழக்கம் இருக்கவில்லை. இப் படிப்பின்போது பாடல்கள் இராகம், தாளத்தோடு இசைக் கருவிகளும் முழங்கப் பாடப்படுவதால் அடியார்களின் ஆட்டமும் இடம்பெறுவது உண்டு.\n\n\n\n"}
{"id": "162642", "url": "https://ta.wikipedia.org/wiki?curid=162642", "title": "ஸ்ரீ முருகன் நிலையம்", "text": "ஸ்ரீ முருகன் நிலையம்\n\nஸ்ரீ முருகன் நிலையம் என்பது மலேசியாவில் இயங்கி வரும் ஒரு கல்வி மையம் ஆகும். 1982 செப்டம்பர் 24ஆம் தேதி கோலாலம்பூர் மலாயா பல்கலைக்கழகத்தில் தோற்றுவிக்கப்பட்டது. இந்தக் கல்வி மையம் உருவாவதற்கு மூலகர்த்தாவாக இருந்தவர் டான் ஸ்ரீ எம். தம்பிராஜா. இவருடன், மலாயா பல்கலைக்கழகத்தின் மேலும் 42 தமிழ்மொழிக் கழகப் பட்டதாரி மாணவர்கள் இணைந்து, அந்த மையத்தை உருவாக்கினார்கள். இந்த மையம், மலேசியாவில் இதுவரை 16,000 இந்தியப் பட்டதாரிகளை உருவாக்கியுள்ளது.\n\nஓர் ஆண்டிற்கு ஏறக்குறைய 800 பட்டதாரிகளை, ஸ்ரீ முருகன் நிலையம் உருவாக்கி வருகிறது. மலேசிய இந்தியர்களின் கல்வித் தரத்தை உலகளாவிய நிலையில் அறியச் செய்யும் சாதனை. இது தவிர, ஆண்டுதோறும் ஒரு சிறந்த தாயாரைத் தேர்ந்து எடுத்து அவரைக் கௌரவிப்பும் செய்கிறது. மலேசிய அரசாங்கமும், மாநில அரசாங்கங்களும் ஸ்ரீ முருகன் நிலையத்திற்கு, பல வகைகளில் நிதியுதவிகள் செய்து வருகின்றன.\n\nSection::::வரலாறு.\nமலேசிய இந்தியச் சமுதாயம் கல்வித் துறையில் முன்னேறவில்லை என்றால், எதிர்காலத்தில் அந்தச் சமுதாயம் பின் தள்ளப்பட்டு விடும் என்பதை மலேசிய இந்தியக் கல்வியாளர்கள் புரிந்து கொண்டனர். அதனால் கல்வியின் அவசியம் வலியுறுத்தப்பட்டு வந்தது. அரசியல் தலைவர்களும் அதையே வலியுறுத்தி வந்தனர்.\n\n1970 - 1980களில் இந்திய சமுதாயம் பொருளாதாரத் துறையில் மிகவும் பின் தங்கிய நிலையில் இருந்தது. இந்தக் கட்டத்தில், மலேசிய இந்திய சமூகத்தின் கல்வி முன்னேற்றத்திற்கு, மாற்று வழிமுறைகளை உருவாக்க வேண்டும் எனும் எண்ணம் எம். தம்பிராஜாவிற்கு ஏற்பட்டது. அப்போது அவர், மலாயா பல்கலைக்கழகத்தில் வரலாறுப் பாட விரிவுரையாளராக இருந்தார்.\n\nSection::::சமுதாய விழிப்புணர்வு.\nதன்னிடம் பயின்ற இந்திய மாணவர்களிடம் அதைப் பற்றி நிறைய பேசினார். அவர்களிடம் விவாதமும் செய்தார். இந்திய மாணவர்களிடம் சமுதாய விழிப்புணர்வுகள் ஏற்பட்டன. மலாயா பல்கலைக்கழகத்தின் 42 மாணவர்கள் ஒன்று கூடினர். மாணவர்கள் அனைவரும் மலாயா பல்கலைக்கழகத்தின் தமிழ் மொழிக் கழகத்தைச் சேர்ந்தவர்கள்.\n\nஅப்போது தமிழ் மொழிக் கழகத்தின் தலைவராக டத்தோ ஆ. தெய்வீகன் இருந்தார். இவர் இப்போது, சிலாங்கூர் மாநில காவல் துறையின் துணைத் தலைவராக இருக்கிறார். மாணவர்கள் அனைவரும் டாக்டர் தம்பிராஜாவிடம் சென்று பேசினர். தம்பிராஜாவிற்கு உதவியாக மற்றும் ஒரு விரிவுரையாளர் டாக்டர் எம். இராஜேந்திரன் என்பவர் இருந்தார். அவரும் மலாயா பல்கலைக்கழகத்தின் வரலாற்றுத் துறை விரிவுரையாளர் ஆகும்.\n\nSection::::42 மாணவர்கள்.\nஅந்த 42 மாணவர்களின் பட்டியலில் டத்தோ எஸ்.கே. தேவமணி, டாக்டர் அருள்செல்வன், திருமதி. கோமதி தெய்வீகன், டாக்டர் பிரேமளா, பேராசிரியர் எம்.கிருஷ்ணன், பேராசிரியர் புவனேஸ்வரி, எஸ். ரகுநாதன், பரம் எட்டிக்கன், குப்பு ரெட்டி, மோகன், செல்லதுரை, ரத்னேஸ்வரி, மோகன கிருஷ்ணன், எஸ்.சேகரன் போன்றவர்கள் குறிப்பிடத் தக்கவர்கள். மேலும் பலர் உள்ளனர்.\n\nஇந்திய சமுதாயத்தைக் கல்வியின் வழி, எப்படி உயர்த்திக் காட்டுவது என்று கருத்துகளைப் பரிமாறிக் கொண்டார்கள். அந்தச் சந்திப்பு நிகழ்ச்சியின் உறைகலனாக அமைந்ததுதான் ஸ்ரீ முருகன் நிலையம். இந்து தெய்வத்தின் பெயரிலேயே ஒரு கல்வி மையம் உருவாக்குவது என்று முடிவு செய்யப்பட்டது.\n\nSection::::முதல் இலக்கு.\nஅவர்களின் முதல் இலக்கு STPM தேர்வு எழுதும் மாணவர்கள்தான். எஸ்.டி.பி.எம். பயிற்சி மையத்தைத் தொடங்குவதற்கு காரணங்கள் உள்ளன. 1970, 1980களில் எஸ்.டி.பி.எம். மாணவர்களின் அடைவு நிலைகள் மிகவும் பின் தங்கிய நிலையில் இருந்தன. உள்நாட்டுப் பல்கலைக்கழகங்களில், இந்திய மாணவர்களுக்கு ஒதுக்கப்பட்ட இடங்களை நிறைவு செய்யவே மாணவர்கள் போதாமல் போய்விட்டனர்.\n\nதொடர்ந்து ஆறு மாதங்களில் விரிவுரைக் கூறுகள், தேர்வு வழிகாட்டிகள், பயிற்சி உபகரணங்கள் தயாரிக்கப்பட்டன. அவர்களின் முதல் இலக்காக \"STPM\" தேர்வு எழுதும் மாணவர்கள்தான் இருந்தனர். STPM என்றால் Sijil Tinggi Pelajaran Malaysia. மலேசிய உயர்க்கல்விச் சான்றிதழ் என்று பொருள்படும்.\n\nSection::::எஸ்.டி.பி.எம். தேர்வு.\nஒரு மாணவர் பல்கலைக்கழகத்தில் சேர்ந்து படிப்பதற்கு முன்னால் இரு ஆண்டுகள் உயர்க்கல்வி பயில வேண்டும். பல்கலைக்கழகத்தில் சேர்வதற்கான தயார்நிலைக் கல்வி. அதைத்தான் எஸ்.டி.பி.எம். என்று மலேசியாவில் அழைக்கிறார்கள்.\n\nஒவ்வொரு எஸ்.டி.பி.எம். பாடத்திற்கும் 25 பாடம் கற்பித்தல் திட்டங்கள் உருவாக்கப்பட்டன. பாடத் திட்டங்களைப் பல்கலைக்கழக மாணவர்களும், அனுபவம் வாய்ந்த ஆசிரியர்களும், விரிவுரையாளர்களும் ஒன்றாக இணைந்து தயாரித்தார்கள். அந்தப் பாடத் தயாரிப்புகளுக்கு, தம்பிராஜா தலைமை ஆலோசகராக இருந்தார்.\n\nSection::::முதல் வகுப்பு.\nபாடத் திட்டங்களில் பயிற்சிகள், பயிலரங்குகள், முன்மாதிரி விடைகள், பழைய தேர்வுத் தாட்கள், பதில் நுட்பக் கூறுகள், உத்திகள், குறிப்புகள், சுயமாகப் பயிலும் திட்டங்கள், ஊக்குவிப்பு உரைகள் போன்றவை அடங்கும்.\n\nமுதல் எஸ்.டி.பி.எம். வகுப்பு செப்டம்பர் 1982 லிருந்து 1983 ஏப்ரல் வரை நடைபெற்றது. பெட்டாலிங் ஜெயா ஜாலான் 12/19இல், ஒரு வீடு வாடகைக்கு எடுக்கப்பட்டு வகுப்பு நடத்தப்பட்டது.\n\nSection::::மூன்று கோட்பாடுகள்.\nஅதே 1983ஆம் ஆண்டில், பெட்டாலிங் ஜெயா, செந்தூல், கிள்ளான், சிரம்பான் ஆகிய நகரங்களில், மேலும் எஸ்.டி.பி.எம். வகுப்புகள் திறக்கப்பட்டன. அப்படியே படிப்படியாக ஸ்ரீ முருகன் நிலையம் வளர்ந்து வந்தது. ஸ்ரீ முருகன் நிலையத்தின் மூன்று கோட்பாடுகள்.\n\n\nபல வெளிநாட்டுக் கல்வி மையங்களும் ஸ்ரீ முருகன் நிலையத்தின் கல்விக் கோட்பாட்டைப் பின்பற்றி, அவர்கள் நாட்டிலும் அதைச் செயல்படுத்தி வருகின்றன.\n\nSection::::ஸ்ரீ முருகன் நிலைய பட்டதாரிகள்.\nஅதன்பின்னர், தொடக்கப் பள்ளி, உயர்நிலைப் பள்ளி மாணவர்களுக்கான வகுப்புகள் திறக்கப்பட்டன. ஸ்ரீ முருகன் நிலையத்திற்கு இப்போது 200க்கு மேற்பட்ட கல்வி மையங்கள் உள்ளன. அவற்றில் ஏறக்குறைய 20,000 மாணவர்கள் பயில்கின்றனர். ஸ்ரீ முருகன் நிலையத்தில் படித்து, இதுவரையில் 16,000 பேர் பட்டதாரிகளாக வெளி வந்துள்ளனர்.\n\nஅந்தப் பட்டதாரிகளில் பலர் மருத்துவர்களாக, வழக்கறிஞர்களாக, விரிவுரையாளர்களாக, தொழில்துறை வல்லுநர்களாக, விமானிகளாக, அரசதந்திரிகளாக, நிபுணத்துவ ஆலோசகர்களாக, ஆசிரியர்களாக, கணினி நிபுணர்களாகப் புகழ்பெற்று விளங்குகின்றனர். நூற்றுக் கணக்கானோர் அரசாங்க உயர்மட்டப் பணிகளில் இருக்கின்றனர். சிலர், சொந்தமாகத் தகவல் தொழிநுட்ப நிறுவனங்களையும் நடத்த வருகின்றனர்.\n\nSection::::கல்வி யாத்திரை.\nஒவ்வோர் ஆண்டும் பல இலட்சம் மாணவர்கள் கல்வி யாத்திரை எனும் புனிதப் பயணத்தை மேற்கொள்கின்றனர். மலேசியாவின் எல்லாப் பகுதியில் இருந்தும் மாணவர்களும் பெற்றோர்களும் ஒன்று திரண்டு கல்விப் பிரார்த்தனை செய்கின்றனர். கோலாலம்பூர் பத்துமலை, ஈப்போ கல்லுமலைக் கோயில், பினாங்கு பாலதண்டாயுதபாணி ஆலயம், காஜாங் ஸ்ரீ பத்ரகாளியம்மன் ஆலயம், பந்திங் ஸ்ரீ மகா மாரியம்மன ஆலயம், மூவார் நாகமலை ஆலயம், தம்பின் வைதீஸ்வரர் ஆலயம் போன்ற சன்னிதானங்களில், கல்வி யாத்திரைகள் மேற்கொள்ளப்படுகின்றன. இந்த யாத்திரைகள் பெரும்பாலும் ஆகஸ்டு மாதங்களில் நடைபெறுகின்றன. அதிகாலை ஏழு மணிக்கு மாணவர்கள் கூடத் தொடங்கிவிடுகின்றனர்.\n"}
{"id": "162646", "url": "https://ta.wikipedia.org/wiki?curid=162646", "title": "இரா. ரெங்கசாமி", "text": "இரா. ரெங்கசாமி\n\nஇரா. ரெங்கசாமி (பிறப்பு: செப்டம்பர் 3, 1953) என்பவர் ஒரு தமிழக எழுத்தாளர். மதுரை மாவட்டக் கூட்டுறவு வங்கியில் பணிபுரிந்து ஓய்வு பெற்ற இவர் தமிழ்நாட்டில் வெளியாகும் பல அச்சிதழ்களில் கதை, கவிதை, நாடகம் போன்றவைகளை எழுதியிருக்கிறார். இவர் தமிழில் பல நூல்களை எழுதி வெளியிட்டிருக்கிறார்.\n\nSection::::வெளியான நூல்கள்.\nநாவல்கள்\n\n\nசிறுகதைகள்\n\nகட்டுரைகள்\n\n\nகவிதை\n\nநாடகம்\n\n\nசிறுவர் நாவல்கள்\n\nசிறுவர் புதிர்கள்\n\nகுழந்தைப் பாடல்கள்\n\nகேள்வி - பதில்\n\n\nபிற\n\n"}
{"id": "162692", "url": "https://ta.wikipedia.org/wiki?curid=162692", "title": "தமிழிசை வரலாறு", "text": "தமிழிசை வரலாறு\n\nமுத்தமிழ் என்பது இயல், இசை, நாடகம் என்னும் மூன்றாகும். இதில் இயற்றமிழ் பண்ணோடு புணர்ந்து தாளத்தோடு நடைபெறும்போது அது இசைத்தமிழாக உருவெடுக்கிறது. அத்தகைய தமிழிசை, தமிழனின் வாழ்வியலோடு பண்டு முதல் பின்னிப் பிணைந்து வந்திருக்கிறது. \n\nSection::::சங்க காலம்.\nபழந்தமிழ் மக்கள் நுட்பமான இசைப்புலமையும், இசை இலக்கண அறிவும் பெற்றிருந்தனர். கி.பி. 3 ஆம் நூற்றாண்டுக்கு முன்னர் எழுந்த நூல்களான தொல்காப்பியம், எட்டுத்தொகை, பத்துப்பாட்டு, சிலப்பதிகாரம் ஆகிய நூல்கள் இது பற்றிக் கூறுகின்றன.\n\nபழந்தமிழ் மக்கள் இயற்கையில் எழும் ஒலிக் கூறுகளை நுண்மையாக ஆராய்ந்தனர். அதனை ஒட்டி இனிமையான ஓர் இசை முறையை உருவாக்கினர். படிப்படியாகப் பண்படுத்திய அந்த இசை முறையைப் \"பண்\" என்று அழைத்தனர். வாழும் நிலத்திற்கேற்பப் பண்களை வகைப்படுத்தினர். நேரத்திற்குப் (காலத்திற்குப்) பொருந்த பண்கள் பாடினர். சுவைக்குத் தகுந்த பண்கள் பாடினர். பண்கள் 103 என்றும் வகுத்தனர்.\n\nSection::::கலைஞர்கள்.\nசெயல்முறைத் தகைமைக்கு ஏற்பக் கலைஞர்கள் வெவ்வேறு வகுப்பினராகத் தொழில்பட்டனர். பாட்டுப் பாடியவர்கள் பாணர். கூத்து ஆடியோர்கள் கூத்தர். கருவி இசைத்தோர் யாழ்ப்பாணர், பறையர், துடியர், கிணைஞர் என்றவாறு அவரவர் கருவிப் பெயர் கொண்ட வகுப்பினர் ஆயினர். மேலும் இசைப் பொழிவுக் கலைஞர், குரலிசைக் கலைஞர், கொன்னக்கோல் கலைஞர், குழலிசைக் கலைஞர் ஆகியயோரும், இசை வளர்த்த நங்கையர்களும் இருந்துள்ளனர்.\n\nSection::::இசைக்கருவிகள்.\nநரம்புக் கருவி, காற்றுக் கருவி, தோற்கருவி ஆகியவற்றை முறையே யாழ், குழல், முழவு எனப் பொதுப்படக் கூறினர். இவை ஒவ்வொன்றிற்கும் உரிய பல்வேறு வகைக் கருவிகளை உருவாக்கினர். இசையின் பரிணாம வளர்ச்சிக்கு இவை உதவின.\n\nSection::::இசை நூல்கள்.\nமுதுநாரை, முதுகுருகு, களரியாவிரை, சிற்றிசை, பேரிசை, பரிபாடல், பெருநாரை, பெருங்குருகு, பஞ்சமரபு, பஞ்சபாரதீயம், தாளசமுத்திரம், சச்சபுட வெண்பா, இசைநுணுக்கம், தாளவகையோத்து, இசைத்தமிழ்ச் செய்யுள்துறைக் கோவை முதலான பண்டைய இசைத் தமிழ் நூல்களாகும். இவற்றுள் சில காலத்தால் அழிந்துபட்டன.\n\nSection::::சிலப்பதிகாரம் (காப்பிய காலம் ).\nகுரலானது, துத்தம், கைக்கிளை, உழை, இளி, விளரி, தாரம் என ஏழு நிலைகளாகத் தமிழிற் சுட்டப்படுகிறது. சிலப்பதிகாரம் தமிழிசை இலக்கண நூல் என்றே போற்றப்படுகிறது. அதற்குரிய அரும்பதவுரையும், அடியார்க்கு நல்லாருரையும் இசை ஆராய்ச்சிக்குப் பெருந்துணை புரிகின்றன.\n\nSection::::பக்தி இலக்கிய காலம்.\nஇடைக்காலத்தில் இசையோடு தமிழ் பாடிய ‘தேவார திருவாசகம்’ தமிழிசை வளர்ச்சியைக் காட்டக் கூடியனவாகும். திருநீலகண்ட யாழ்ப்பாணரும், அவர் மனைவியார் மதங்க சூளாமணியாரும் தேவாரத்திற்குரிய பண்களை வகுத்து அவற்றை அதன்படி பாடி, நாடெங்கும் பரப்பி வந்துள்ளனர். பரிபாடலும், தேவாரமும் இங்ஙனம் பண்முறைப் படி தொகுக்கப்பட்டுள்ளன. அருணகிரிநாதர் திருப்புகழ் பாடி இசைத்தமிழை வளர்த்தார். ஆயிரத்தெட்டு மேளகர்த்தாப் பண்களுக்கும் அவர் திருப்புகழ் பாடினார்.\n\nSection::::தற்காலம்.\nஇசைத்தமிழ் வளர்ச்சிக்கு தொண்டாற்றியோர்:\n\n\nSection::::தமிழிசை இயக்கம்.\nஅண்ணாமலை அரசர் 1943-இல் தமிழிசை இயக்கத்தைத் தொடங்கித் தமிழிசை வளர்ச்சிக்குப் புத்துயிர் அளித்தார். சர்.ஆர்.கே. சண்முகம் செட்டியாரும், கோவை சி.எஸ். இரத்தினசபாபதி முதலியாரும், இரசிகமணி டி.கே.சியும், கல்கியும் தமிழிசை இயக்கத்தை முன்னின்று செயல்படுத்தினார்கள்.\n"}
{"id": "162693", "url": "https://ta.wikipedia.org/wiki?curid=162693", "title": "தீவிரவாதியாய் இருந்த சீமோன்", "text": "தீவிரவாதியாய் இருந்த சீமோன்\n\nதீவிரவாதியாய் இருந்த சீமோன் (\"Simon the Zealot\") அல்லது புனித சீமோன் என்பவர் இயேசுவின் பன்னிரு திருத்தூதர்களுள் ஒருவர். இவரைப் பற்றி விவிலியத்தில் லூக்கா நற்செய்தி 6:15 மற்றும் அப்போஸ்தலர் பணி 1:13 இல் காணக்கிடைக்கின்றது. இயேசு கிறித்துவின் திருத்தூதர்களிலேயே மிகவும் குறைவான செய்தி இருப்பது இவரைப்பற்றிதான். இவரின் பெயரைத் தவிற விவிலியத்தில் இவரைப்பற்றி வேறு எதுவும் இல்லை. புனித ஜெரோம் எழுதிய புனிதர்களின் வரலாற்று நூலிலும் கூட இவரைப்பற்றி குறிப்பிடவில்லை.\n\nஇவர் இரம்பத்தால் இரண்டாக அறுக்கப்பட்டு மறைசாட்சியாய் மரித்தார் என்பர்.\n\nஇவரின் திருப்பண்டங்கள் புனித பேதுரு பேராலயத்தில் இடப்பக்கம் உள்ள புனித யோசேப்பு பீடத்தின் அடியில் புனித யூதா ததேயுவின் கல்லரையினோடு வைக்கப்பட்டிருக்கின்றது.\n"}
{"id": "162694", "url": "https://ta.wikipedia.org/wiki?curid=162694", "title": "சிறிய திருமடல்", "text": "சிறிய திருமடல்\n\nசிறிய திருமடல் மடல் என்னும் சிற்றிலக்கிய வகையைச் சேர்ந்த ஒரு தமிழ் நூல். இதனை இயற்றியவர் திருமங்கையாழ்வார். இது நாராயணனைப் பாட்டுடைத் தலைவனாகக் கொண்டது. மடல் இலக்கியவகையின் முன்னோடி நூல்களில் ஒன்றாகக் காணப்படும் இந்நூல் நாலாயிர திவ்வியப் பிரபந்தத்தின் (பாசுரம்: 2673 - 2712) பகுதியாகும். பெண்கள் மடலூர்தல் இல்லை என்ற பழைய மரபை மாற்றி இயற்றப்பட்டுள்ளது இந்நூல்.\n\nதலைவன் “நாராயண”னின் பெயருக்கு ஏற்ப நூலின் ஒவ்வொரு அடியிலும் எதுகை அமைந்துள்ளது.\n\n<poem>\nநீரார் நெடுங்கயத்தைச் சென்றலைக்க நின்றுரப்பி\nஓரா யிரம்பணவெங் கோவியல் நாகத்தை\nவாராய் எனக்கென்று மற்றதன் மத்தகத்து\nசீரார் திருவடியால் பாய்ந்தான். \n</poem>\n\n\n"}
{"id": "162699", "url": "https://ta.wikipedia.org/wiki?curid=162699", "title": "மல்லாரி", "text": "மல்லாரி\n\nமல்லாரி என்பது தமிழிசையில் இசைக்கப்படும் ஓர் இசை உருப்படியாகும். மங்கல இசைக் குழுவிற்குரிய நாதசுர இசை உருப்படியாக மல்லாரி அமைந்துள்ளது. இசைப் பரிமாணத்திற்குரிய உருப்படியாக இது அமையும். இதனால் இலயக் கருவியான தவிலின் பங்கு இதில் மிகுதியாக இருக்கும். இறைவன் வீதி உலா எழுந்தருளும் பொழுது மல்லாரியை இசைப்பர். இது போல ஆலயச் செயற்பாட்டின் ஒவ்வொரு நிலையிலும் அச்செயலுக்கேற்ற மல்லாரி இசைக்கப்படுவதுண்டு. மல்லாரி பெரும்பாலும் கம்பீரநாட்டை இராகத்தில் இசைக்கப்படும். மேலும் கான பஞ்ச இராகங்களான நாட்டை, கௌளை, ஆரபி, வாராளி, ஸ்ரீஇராகம் ஆகியவற்றிலும் அமையும். தோடியிலும் சில வேளைகளில் இசைக்கப்படுவதுண்டு \n\nSection::::பெயர்க்காரணம்.\nமயில்+ ஆரி மயிலாரி என்பது மரூவி மல்லாரி என ஆனது. ஆரி என்பது பாடுதல், ஒலியெழுப்புதல் என்ற பொருள்படும்.மயில் நீட்டிக் கூவுதல்தான் அகவுதல் என்பது. இந்த மயில் அகவுதலும் ஆரியும் சேர்ந்து - மயில் ஆரி - மல்லாரி ஆனது.\n\n\n\n\n\nSection::::இசைக்குமிடங்கள்.\nமல்லாரி இசை அமைதிகளைக் கொண்டு ஆலயத்தில் நடைபெறும் செயற்பாடுகளை அறியலாம். ஆலயப் பெருந்திருவிழாவின் இறுதி நாளன்று பெரும்பாலும் மல்லாரி இசைப்பதில்லை. மற்ற நாட்களில் இறைவன் வீதியுலா முடிந்ததும் அலங்காரம் களைந்து பள்ளியறைக்குச் செல்லும்பொழுது ஊஞ்சல் பாட்டு இசைப்பர். இது முடிந்ததும் கதவு தாளிடுவர். தாளிட்டதும் மல்லாரியைக் கொஞ்ச நேரம் இசைக்க வேண்டும். இம்மரபு முறைகள் முறையான கல்வி மற்றும் பயிற்சியின் மூலம் இசை மாணவர்களுக்கு ஆசிரியரால் அளிக்கப்படுகிறது.\n"}
{"id": "162700", "url": "https://ta.wikipedia.org/wiki?curid=162700", "title": "ரிதுபர்னோ கோஷ்", "text": "ரிதுபர்னோ கோஷ்\n\nரிதுபர்னோ கோஷ் ( \"Ritupôrno Ghosh\", 31 ஆகத்து 1963 – 30 மே 2013) ஒரு வங்காள மொழி திரைப்பட இயக்குனர் ஆவார். இவர் 11 நாடளவிலான திரைப்பட விருதுகளையும், பல உலகளாவிய திரைப்பட விருதுகளையும் பெற்றுள்ளார். பொருளியலில் பட்டம் பெற்ற கோஷ் ஒரு விளம்பர நிறுவனத்தில் படைப்புத்திறமிக்க கலைஞராக தமது பணிவாழ்வைத் துவங்கினார். அவரது முதல் திரைப்படமாக \"ஹைரர் அங்க்டி\" 1992இல் வெளியானது. 1994இல் வெளியான அவரது அடுத்த திரைப்படம் \"உன்னிசே ஏப்ரல்\" சிறந்த திரைப்படமாக தேசியத் திரைப்பட விருது பெற்றது.\n\nகோஷ் தம்மை சத்யஜித் ராய் இரசிகராக அறிமுகப்படுத்திக் கொண்டார். இருபது ஆண்டுகள் விரிந்த அவரது திரைவாழ்வில் 12 தேசிய விருதுகளையும் சில உலகளாவிய விருதுகளையும் பெற்றுள்ளார். பெரும் மாரடைப்பு காரணமாக மே 30, 2013 அன்று கொல்கத்தாவில் கோஷ் உயிரிழந்தார்.\n\nSection::::ஆரம்ப வாழ்க்கை & பின்புலம்.\nரிதுபர்னோ கோஷ் கொல்கத்தாவில் பிறந்து வளர்ந்தவர் ஆவார். இவருடைய பெற்றோர்கள் இருவரும் திரைப்படம் சம்மந்தமுடையவர்கள், இவர் தந்தை ஓர் ஆவணப்படம் உருவாக்குபவர் ஆவார். இவர் தன் பள்ளி கல்வியை சவுத் பாயிண்ட் உயர்நிலை பள்ளியில் பயின்றார். மேலும் இவர் தன் உயர் கல்வியை கொல்கத்தாவில் உள்ள ஜாதவ்பூர் பல்கலைக்கழகத்தில் பொருளியல் பயின்றார்.\n"}
{"id": "162701", "url": "https://ta.wikipedia.org/wiki?curid=162701", "title": "பிறிதுமொழிதல் அணி", "text": "பிறிதுமொழிதல் அணி\n\nபிறிது மொழிதல் அணியைத் தண்டியலங்காரம் என்னும் நூல் ஒட்டணி என்று குறிப்பிடுகிறது. அது குறிப்பிடும் 35 அணிகளில் இது ஒன்று. புலவர் தான் சொல்ல விரும்பும் கருத்து தன் பாடலில் ஒட்டிக்கொண்டிருக்கும்படி பிறிதொன்றைக் கூறுவது ஒட்டணி. இதனை நுவலா நுவற்சி, தொகைமொழி என்றும் குறிப்பிடுவர். \n\nஅகப் பாடல்களில் இப்படிப் பொருள் ஒட்டவைக்கப்படுமாயின் அது உள்ளுறை உவமம் எனப்படும். இது தொல்காப்பியம் கூறும் தமிழ்நெறி. \nபீலி பெய் சாகாடும் அச்சு இறும் அப்பண்டம்\nசால மிகுத்துப் பெயின் \nகடலோடா கால்வல் நெடுந்தேர் கடலோடும்\nநாவாயும் ஓடா நிலத்து \nSection::::தண்டியலங்காரம்.\nதமிழ்நூல் தண்டியலங்காரம் வடநூல் தண்டியலங்காரத்தைப் பின்பற்றியது. இது இந்த அணியை விளக்குவது புதுவரவு.\nஇந்த அணியில் நான்கு வகை உண்டு. \nஇவற்றிற்குப் பழைவுரை தரும் மேற்கோள் பாடல்கள், உரையாசிரியரால் எழுதிச் சேர்க்கப்பட்டனவாகவும், அகத்துறைப் பாடல்களாகவும் உள்ளன. \n"}
{"id": "162702", "url": "https://ta.wikipedia.org/wiki?curid=162702", "title": "ரோஷன் சேத்", "text": "ரோஷன் சேத்\n\nரோஷன் சேத் இந்தியாவை பிறப்பிடமாக கொண்ட பிரித்தானிய நடிகர், இவர் பிரதானமாக பிரித்தானிய மற்றும் அமெரிக்க திரைப்படங்களில் நடிப்பார். மேலும் காந்தி, மிஸ்ஸிஸிப்பி மசாலா, நாட் விதௌட் மை டாட்டர், மை பயுதிபுள் லன்றேட்டே, இந்தியானா ஜோன்ஸ் மற்றும் டெம்பிள் ஆஃப் டூம் மற்றும் ஒரு நீண்ட பயணம் ஆகிய திரைப்படங்களில் சிறப்பாக நடித்ததற்காக விமர்சிக்கப்பட்டு அறியப்பட்டவர்\n\nSection::::ஆரம்ப காலம்.\nசேத் இந்தியாவின் பீகார் தலைநகரான பட்னாவில் பிறந்தவர், இவரது தந்தை உயிர்வேதியியல் பேராசிரியர் ஆவார்\n\n"}
{"id": "162706", "url": "https://ta.wikipedia.org/wiki?curid=162706", "title": "அடி (யாப்பிலக்கணம், எழுத்தெண்ணிக்கை)", "text": "அடி (யாப்பிலக்கணம், எழுத்தெண்ணிக்கை)\n\nநாம் அடியெடுத்து நடந்து ஓர் இடத்தை அடைகிறோம். அதுபோலப் பாட்டு அடியெடுத்து நடந்து ஒரு பொருளைத் தரும். நாம் நடக்கும் தப்படிகள் நீண்டும் குறைந்தும் இருக்கும். அதுபோலப் பாட்டின் அடிகளும் இருக்கும். \n\nSection::::எழுத்தெண்ணிக்கை அளவுகோல்.\nதொல்காப்பியம் ஒவ்வோர் அடியிலும் உள்ள எழுத்துக்களின் எண்ணிக்கையை அடிப்படையாகக் கொண்டு அடிகளுக்குப் பெயர் சூட்டியுள்ளது. அவற்றை 17 வகையான நிலம் எனக் குறிப்பிடுகிறது.\n\nSection::::17 நில அடிகள்.\nSection::::குறளடி.\nகுறளடி 4 முதல் 6 எழுத்துக்களைக் கொண்டது. எடுத்துக்காட்டுகள்:\nதேர்ந்து தேர்ந்து சார்ந்து சார்ந்து\nநேர்ந்து வாமனை நினைமின்\nசேர்ந்த வல்வினை தேய்ந்தக லும்மே\nகுன்று கொண்டு நின்ற மாடு\nபொன்ற வந்த மாரி\nசென்று காத்த திறலடி தொழுமே\nஆறு சூடி நீறு பூசி\nஏறும் ஏறும் இறைவனை\nகூறு நெஞ்சே குறைவிலை நினக்கே\n\nSection::::சிந்தடி.\n7 முதல் 9 எழுத்துக்கள் கொண்டது சிந்தடி.\nபோது சாந்தம் பொற்ப வேந்தி\nஆதி நாதர் சேர்வோர்\nசோதி வானம் துன்னு வாரே. \nதடந்தோள் நான்கின் ஒன்று கைம்மிகூம்\nகளிறுவளர் பெருங்கா டாயினும்\nஒளிபெரிது சிறந்தன் றளியவென் நெஞ்சே\n9 எழுத்து அடி - கொங்குதேர் வாழ்க்கை அஞ்சிறைத் தும்பி \n\nSection::::நேரடி.\n10 முதல் 14 எழுத்து அமைந்த அடி நேரடி\n\nSection::::நெடிலடி.\n15 முதல் 17 எழுத்து அமைந்த அடி நெடிலடி \n\nSection::::கழிநெடில் அடி.\n18 முதல் 20 எழுத்து அமைந்த அடிகளைக் கொண்டது கழிநெடிலடி.\n\nSection::::சீர் எண்ணிக்கை அளவுகோல்.\nஅமுதசாகரர் எனவும், அமிர்தசாகரர் எனவும் குறிப்பிடப்படும் ஆசிரியர் (காலம் 1070-1120) தமது யாப்பருங்கலம், யாப்பருங்கலக் காரிகை ஆகிய நூல்களில் ஒவ்வோர் அடியிலும் அமந்துள்ள சீர்களின் எண்ணிக்கையை அடிப்படையாகக் கொண்டு அடிகளுக்குப் பெயர் சூட்டியுள்ளார். இவரே தாம் முதலில் எழுதிய அமுதசாகரம் என்னும் யாப்பிலக்கண நூலில் தொல்காப்பியத்தை நெறியில் பாடல் அடி ஒவ்வொன்றிலும் உள்ள எழுத்துக்களின் அளவுகோலாகக் கொண்டு அடிகளுக்குப் பெயர் சூட்டியுள்ளார்.\n"}
{"id": "162713", "url": "https://ta.wikipedia.org/wiki?curid=162713", "title": "பிளாண்டர் புலத்தில்", "text": "பிளாண்டர் புலத்தில்\n\nபிளாண்டர் புலத்தில் (\"In Flanders Fields\") என்பது முதலாம் உலகப் போர்க் காலத்தில் கனடிய போர் மருத்துவர் லெப்டினன்ட் கேணல் சோன் மக்கிரே என்பவரால் எழுதப்பட்ட ஒரு போர்க் கவிதை ஆகும். இக்கவிதை மே மாதம் மூன்றாம் நாள் 1915இல் தனது நண்பனும் சக படைவீரருமான அலெக்சிசு கெல்மர் என்பவரது இழப்பின் உத்வேகத்தால் உருவாகியது. டிசம்பர் எட்டாம் நாள் இலண்டனில் வெளியாகிய பஞ்ச் பத்திரிகையில் வெளிவந்தது.\n\nமுதலாம் உலகப்போரில் படைவீரர்களிடையே மிகவும் பிரபலம் பெற்றதும் அடிக்கடி கூறப்படுவதுமான கவிதையாக இது விளங்கியது. இதன் திடீர்ப் பிரசித்தி காரணமாக, கவிதையின் சிலவரிகள் போருக்கு பணம், படைபலம் திரட்ட உதவியது. இக்கவிதையில் போரில் உயிரிழந்த வீரர்களைப் புதைத்த இடங்களில் வளரும் பொப்பிச் செடிகள் பற்றிக் குறிப்பிடப்பட்டுள்ளது, அதுவே நினைவுறுத்தும் நாளின் சின்னமாக இன்று விளங்குகின்றது. இக்கவிதையும் பொப்பிச் சின்னமும் பொதுநலவாய நாட்டு மக்களிடையே, குறிப்பாக கனடாவில், பிரபல்யமானவையாக உள்ளன.\n\nSection::::கவிதை.\n<poem>\nIn Flanders fields the poppies blow\nScarce heard amid the guns below.\n\nWe are the Dead. Short days ago\nWe lived, felt dawn, saw sunset glow,\n\nTake up our quarrel with the foe:\nTo you from failing hands we throw\nWe shall not sleep, though poppies grow\n\nSection::::கவிதையின் தமிழாக்கம்.\n<poem>\nபிளாண்டர் புலத்தில் பொப்பிகள் மலரும் \nசிலுவைகள் இடையே, தொடர் தொடராக,\nஎங்கள் இடமே அதுவென சுட்டும், அந்த\nவானத்தில் வானம்பாடிகள் பறக்கும், \nஅவை வீரகானங்கள் மௌனமாய் இசைக்கும்,\nதுப்பாக்கி ஓசைகள் கீழேயோங்க – கானமோ\nஅரிதாய்ச் செவிதன்னில் மோதும்.\n\nநாம்தான் சாவைக் கண்டவர்கள். \nநாட்கள் சில முன்னர்\nஉயிருடன் இருந்தோம், \nஉணர்ந்தோம் வைகறை அழகை\nகண்ணுற்றோம் ஒளிரும் அந்திநேரம்,\nகாதலுற்றோம் காதல் பெற்றோம்,\nஇன்றோ பிளாண்டர் புலத்தில் \nதுயில்கின்றோம்.\n\nஎதிரியுடன் எங்கள் சமரை உமதாக்குங்கள்:\nவீழ்ந்து கொண்டிருக்கும் கைகளில் இருந்து\nதீவர்த்திதனை உமக்காக எறிகின்றோம்;\nஉயரத்தில் நீங்கள் தாங்கிக்கொள்ள.\nவீரமரணித்த எம்முடன் உம்\nநம்பிக்கை உடைந்தால்\nநாங்கள் துயிலமாட்டோம்,\nபிளாண்டர் புலத்தில் பொப்பிகள் \nவளர்ந்தாலும் கூட..</poem>\nநிகழ்ந்து கொண்டிருக்கும் போரைத் தொடர்ந்து கொண்டு செல்லுங்கள் என்று இறந்த ஒரு வீரன் கூறுவதுபோன்று இக்கவிதை அமைந்துள்ளது. இறுதி வரியில் \"நாங்கள் துயிலமாட்டோம், பிளாண்டர் புலத்தில் பொப்பிகள் வளர்ந்தாலும் கூட..\" என்பது சோன் மக்கிரே ஒரு மருத்துவர் என்பதை நினைவுபடுத்துகின்றது. ஒருவகை பொப்பிச் செடிகள் மற்றும் அவற்றின் விதைகள் மருத்துவத்தில் தூக்கத்தை உண்டாக்கப் பயன்படுத்தப்படுகின்றன. அபினி அல்லது அபின் எனும் போதையூட்டுகிற, வலிநீக்கி மருந்துப்பொருள் ஒரு பொப்பி வகை அபினிச் செடியில் (Papaver somniferum L. அல்லது paeoniflorum) இருந்து பெறப்படுகின்றது. பிளாண்டர் புலத்தில் வளர்ந்த பொப்பிகள் பப்பாவேர் ரோயியாசு (Papaver rhoeas) எனும் இனத்தைச் சார்ந்தவை.\n"}
{"id": "162714", "url": "https://ta.wikipedia.org/wiki?curid=162714", "title": "ஆரோகணம் (திரைப்படம்)", "text": "ஆரோகணம் (திரைப்படம்)\n\nஆரோகணம் 2012ல் வெளிவந்த தமிழ்த் திரைப்படமாகும். இதை எழுதி இயக்கியிருப்பவர் லட்சுமி இராமகிருஷ்ணன். இப்படத்தில் விஜி சந்தரசேகர், உமா பத்மநாபன், மாரிமுத்து, ஜெயப்பிரகாசு போன்றோர் நடித்துள்ளனர். இருமுனையப் பிறழ்வினால் பாதிக்கப்பட்ட தாயை அடிப்படையாக கொண்டு இப்படம் எடுக்கப்பட்டுள்ளது.\n"}
{"id": "162721", "url": "https://ta.wikipedia.org/wiki?curid=162721", "title": "நீங்கா நினைவு", "text": "நீங்கா நினைவு\n\nநீங்கா நினைவு (; ( என்பது சால்வதோர் தாலீ (Salvador Dalí) என்னும் புகழ்மிக்க எசுப்பானியக் கலைஞர் 1931இல் வரைந்த எழில்மிகு ஓவியம் ஆகும்.\n\nஅந்த ஓவியம் முதன்முறையாக \"ஷூலியேன் லேவி\" கலைக்கூடத்தில் 1932இல் காட்சிப்படுத்தப்பட்டது. பின்னர் 1934இலிருந்து நியூயார்க்கில் உள்ள \"தற்காலக் கலைப்பொருள்கள் காட்சியகத்தில்\" வைக்கப்பட்டுள்ளது. \n\nஎளிதில் அடையாளம் காணக்கூடிய இந்த ஓவியம் மக்கட்கலை ஊடகங்களில் அடிக்கடி இடம்பெறுகிறது.\n\nSection::::ஓவியத்தின் விவரிப்பு.\nமெதுவாக உருகி வழிகின்ற சட்டப்பைக் கடிகாரம் (\"pocket watch\") இந்த ஓவியத்தில் மைய இடம் பெறுகிறது. இந்த ஓவியம் அடிமன வெளிப்பாட்டியம் (\"Surrealism\") என்ற பெயரில் 1930களில் ஐரோப்பாவில் எழுந்த புரட்சி இயக்கத்தின் ஒரு சான்றாக உள்ளது. \n\nமென்மை, கடுமை என்னும் இரு பண்புகளும் ஒன்றோடொன்று தொடர்புகொள்ளும்போது என்ன நிகழும் என தாலீ இந்த ஓவியத்தில் காட்ட விழைகிறார். பிரபஞ்சத்தில் நிலையான ஒழுங்கு உண்டு என்று நினைக்கின்ற மனது \"கடுமை\"யைக் குறிக்கிறது என்று கொண்டால், அந்த ஒழுங்கு உருகி இளகுவது \"மென்மை\"யைக் குறிக்கிறது. காலம், இடம் இரண்டுமே நெகிழ்ச்சி கொண்டவை என்பது அடிமன அனுபவம். \n\nஅந்த அனுபவம் ஓவியமாக தாலீயின் கைகளில் உருவெடுக்கிறது என்பது ஒரு விளக்கம். \n\nஇருப்பினும், ஆல்பர்ட் ஐன்ஸ்டைன் பொதுச் சார்புக் கோட்பாடு என்ற பெயரில் வெளியிட்ட இயற்பியல் கொள்கையை சால்வதோர் தாலீ ஓவியமாக்கினாரா என்ற கேள்விக்கு ஓவியர்தாமே அளித்த பதில்: \"சூரிய வெப்பத்தில் மென் பாலடைக்கட்டி உருகுவதுதான் கடிகாரம் உருகுவதாகக் காட்டும் இந்த ஓவியத்துக்கு அடிமன விளக்கம் என்னும் அடிப்படையாக அமைந்தது.\"\n\nசிக்மண்ட் பிராய்ட் என்னும் உளநிலைப் பகுப்பாய்வு அறிஞர் எடுத்துரைத்த அடிமனக் கொள்கை சால்வதோர் தாலீயின் ஓவியத்தின் அடிப்படையாக உள்ளது. 1945இல் சப்பான் நாட்டின் மீது அணுகுண்டு வீச்சு நிகழ்ந்ததைத் தொடர்ந்து, தாலீ இந்த ஓவியப் பாணிக்கு மெருகூட்டினார்.\n\nSection::::ஓவியத்தில் காணும் பொருள்களும் அவற்றின் விளக்கமும்.\nகனவு நிலையில், காலமும் இடமும் தாண்டிய விதத்தில், ஓவியத்தின் நடுப்பகுதியில் ஒரு மனித உரு உள்ளது. அது விசித்திரமான முறையில் முகங்குப்புற புழுதியில் விழுந்துகிடக்கிறது. இந்த உருக்குலைந்த மனித உருவை தாலீ தாம் வரைந்த பல ஓவியங்களில் சேர்த்துள்ளார். அது மனிதரைப் பொதுவாகவும், தம்மைக் குறிப்பாகவும் சுட்டுவதாக அவரே விளக்கியுள்ளார்.\n\nஓவியத்தின் பின்புலத்தில் ஒரு மலைத்தொடர் உள்ளது. அது மட்டுமே \"நிலை\"யாக உள்ளது. பிற பொருள்கள் நெகிழ்ச்சியுற்றும், வழிந்து சென்றும், உருக்குலைந்தும் தோற்றமளிக்கின்றன. மனித அடிமனத்தில் காலமும் இடமும் வேறுபாடு இன்றி ஒன்றோடொன்று தொடுகின்றன. காலமே உருக்குலைந்து போகிறது. மரக்கிளையில் பச்சை இல்லை, மாறாக அது பட்டுப்போய் காலத்தைச் சுமந்து, சாவு தவிர்க்க இயலாது என உணர்த்துகிறது.\n\nஓவியத்தின் கீழ்ப்பகுதியில் இளஞ்சிவப்பு நிறத்தில் ஒரு சட்டைப்பைக் கடிகாரம் உள்ளது. அது அழுகியதுபோலவும், அதன் மேல் எறும்புகள் ஊர்வதுபோலவும் ஓவியம் காட்டுகிறது. காலம் என்பது நிலையற்றது என்னும் கருத்து ஆங்கே துலங்குகிறது. எறும்புகளைச் சாவுக்கும் பிறப்பைக் காட்டும் பெண்குறிக்கும் அடையாளமாகச் சித்தரிப்பது தாலீயின் பாணி ஆகும். \n\nகனவு நிலையிலும் அடிமன நிலையிலும் எதார்த்தம் என்பது உறுதியாக நிலைகொள்ளாமல் இளகுநிலையில் உள்ளதை ஓவியத்தின் நடுவிலுள்ள மனித உரு காட்டுகிறது. அந்த முகப்பகுதியில் ஒரு கண் மூடியிருக்கிறது. கண்ணின் இமையில் முடிவரிசை அடர்த்தியாக உள்ளது. அந்த மனித உருவும் கனவு நிலையில் உள்ளது. ஒருவேளை இந்த ஓவியமே சால்வதோர் தாலீ அனுபவித்த ஒரு கனவின் சித்திரமாக இருக்கலாம். கனவு காணும்போது காலம் கடந்துசெல்வது எப்படித் தெரிகிறது என்பதன் சித்திரமாகவும் இருக்கலாம்.\n\nநினைவு என்பது காலத்தின் நீட்சி என்று கொண்டால், அந்த நினைவு நிலையாக இருப்பதில்லை, மாறாக நெகிழ்ச்சியோடு நீள்கிறது. எனவே \"நீங்கா நினைவு\" கனவிலும் கனவிலி நிலையிலும் நீடிக்கிறது. \n\nSection::::ஓவியத்தின் நிலப்பகுதி.\nஎசுப்பானியா நாட்டின் கத்தலோனியா பிரதேசத்தில் உள்ள க்ரூசு முனை (Cap de Creus) என்னும் இடத்தில் அமைந்த பாறைத் தொகுப்புதான் தாலீயில் ஓவியத்தில் பின்னணியாக, வலது மேற்புறத்தில் காட்டப்படுகிறது. தாலீ தாம் பிறந்து வளர்ந்த கத்தலோனியா நிலப்பகுதியைத் தம் ஓவியங்களில் காட்டுவது வழக்கம். ஓவியத்தின் முன்னணியில் இருள்போலப் படர்ந்து கருமையாகத் தோற்றமளிப்பது பானி என்னும் மலையின் தோற்றம் ஆகும்.\n\nSection::::ஓவியத்தின் பிற பதிப்புகள்.\nதாலீ இந்த ஓவியத்தின் கருத்தைத் தழுவி வேறு படைப்புகளையும் உருவாக்கினார். அவ்வாறு உருவாக்கிய ஓர் ஓவியம் \"நீங்கா நினைவு கலைதல்\" (\" The Disintegration of the Persistence of Memory\") என்னும் 1954 ஆண்டு சித்திரம் ஆகும். \n\nஅந்த ஓவியத்தில் \"நீங்கா நினைவு\" ஓவியத்தில் காணும் பொருள்கள் சிதைவதாகவும், அவற்றிற்குக் கீழே அடிமன நிலையில் சதுரப் படிகங்கள் வைக்கப்பட்டு அப்படிகங்களின் இடை வழியே நோக்கும்போது அடிமட்டத்தில் வேறு பொருள்கள் தோன்றுவதாகவும் சித்திரம் உள்ளது. இதிலும் அடிமன வெளிப்பாட்டுக் கொள்கை தெரிகிறது. அந்த ஓவியம் ஐக்கிய அமெரிக்க நாடுகளின் புளோரிடா மாநிலத்தின் செயின்ட் பீட்டர்ஸ்பர்க் நகரக் காட்சியகத்தில் பார்வைக்கு உள்ளது.\n\nகல்படிம முறையிலும் கல்லோவிய முறையிலும் தாலீ \"நீங்கா நினைவு\" ஓவியத்தில் உள்ள சட்டைப்பைக் கடிகார நெகிழ்ச்சி உருவகத்திற்கு உருக்கொடுத்து, படைப்புகளை ஆக்கியுள்ளார். அவை \"நீங்கா நினைவு கல்லோவியம்\" (\"Persistence of Memory\"), \"காலத்தின் மேன்மை\" (\"Nobility of Time\"), \"காலத்தின் முகத்தோற்றம்\" (\"Profile of Time\"), \"நடனமாடும் மூன்று கடிகாரங்கள்\" (\"Three Dancing Watches\") என்பவை ஆகும்.\n\n"}
{"id": "162723", "url": "https://ta.wikipedia.org/wiki?curid=162723", "title": "சிருஷ்டி", "text": "சிருஷ்டி\n\nசிருஷ்டி மதுரை () மதுரையில் இயங்கும் பால்புதுமையினர் மற்றும் மாற்று பாலினத்தவருக்கான தமிழகத்தின் முதல் இலக்கியம் மற்றும் ஆராய்ச்சி வட்டமாகும்.இதன் தனித்துவம் என்னவெனில், இது முழுக்க முழுக்க மாணவர்களால் நடத்தப்படும் அமைப்பு சாரா, நிறுவனம் சாரா வட்டமாகும்.\n\nSection::::சிருஷ்டியின் வரையறை.\nசிருஷ்டி மதுரை என்பது இயற்கை, சமூகம் மற்றும் மனிதர்களுக்கு இடையில் இருக்கும் நுண்ணிய தொடர்புகளில் பன்மை சார்ந்த ஒன்றுக்கொன்று தொடர்புடைய உன்னதத்தை வெளிக்காட்டும் எல்லையற்ற ஒரு பிரபஞ்ச வெளி.\n\nSection::::சிருஷ்டியின் நோக்கம்.\n\"பாலினம் மற்றும் பாலியல் சார்ந்த பிரச்சினைகளை, சமூக பார்வையோடு அணுகி, அனைவருக்கும் இது குறித்த விழிப்புணர்வினை உருவாக்குவதே ஸ்ருஷ்டி-யின் நோக்கமாகும்\" என்று இவர்கள் தமது வலைத்தளத்தில் கூறியுள்ளார்கள். ஸ்ருஷ்டி செப்டம்பர் 2 2011 மதுரையில் துவக்கப்பட்டது.மதுரை மற்றும் அதை சுற்றி உள்ள கிராமங்களை சேர்ந்த பள்ளி மற்றும் கல்லூரி மாணவ - இளைங்கர்களுக்கு பாலினம் தொடர்பான வகுப்புகளை மிகுந்த போராட்டத்துடன் நடத்தி வருகிறது, 2012 ஜூலை 29 மதுரையின் முதல் வானவில் திருவிழா அலன் டூரிங் நினைவாக துரிங் வானவில் திருவிழா மற்றும் ஆசியாவின் முதல் பால் புதுமையினர் விழா என்று கொண்டாடப்பட்டது, ஆண், பெண் தவிர்த்து இருபதுக்கும் மேற்பட்ட பாலினங்களுக்கு தமிழில் பெயர் சூட்டியது இந்த அமைப்பு. இவர்கள் மாணவர்கள் மத்தியிலும் பொதுமக்கள் மத்தியிலும் பல்வேறு விழிப்புணர்வு நடவடிக்கைகளில் ஈடுபட்டுள்ளார்கள். ஆங்கிலத்தை அடுத்து தமிழில் மட்டும் தான் ஆண், பெண் , திருனர் தவிர்த்து இருபத்தைந்துக்கும் மேற்பட்ட பாலினங்கலான பால் புதுமையருக்கு வழக்கு மொழி சொற்கள் உள்ளன இவை மற்றும் தமிழில் கோணல் கோட்பாடு , பால்புதுமையர் பற்றி விரிவாக எழுதியவர் ஸ்ருஷ்டியின் நிறுவனர் கோபி ஷங்கர் மதுரை மற்றும் ஜான் ஆவர்.\n\nஸ்ருஷ்டி மதுரை கல்வி பொறுப்பாட்சி குழும ஆலோசனை வாரியத்தின் கவுரவ தலைவர் அஞ்சலி கோபாலன் ஆவர். \"பொதுவாக நான் இதைப் போன்ற அமைப்புகள் நடத்தும் நிகழ்ச்சிகளில் கலந்துகொள்வதில்லை. ஆனால், சிருஷ்டி நடத்திய விழாவில் கலந்துகொண்டது தனிப்பட்ட முறையில் மகிழ்ச்சியளிக்கிறது.சிருஷ்டி அமைப்பு சாராத, நிறுவனம் சாராத மாணவர்கள் வட்டம் என்பது ஒரு காரணம். உலகில் முதல் முறையாக இருபதுக்கும் மேற்பட்ட பாலின வகைகளை வெளிக்காட்டிய பெருமை அந்த மாணவர்களுக்கு கிடைத்துள்ளது.மாணவர்களின் பங்களிப்பை ஊக்குவிக்க, திருநங்கை ரேவதி போன்றவர்களுடன் ஒரு அம்மாவாக நானும் அங்கு சென்றேன். மனநிறைவாக இருந்தது. மதுரை போன்ற ஓரிடத்தில் இத்தகைய விழிப்புணர்வு விழாக்கள் நடக்கும் என்று நான் எதிர்பார்க்கவே இல்லை. நான் மதுரைக்கு முதன்முதலாக அப்போதுதான் வந்தேன். என் ஓய்வு காலத்தை மதுரையில் கழிக்கும் ஆசையை உண்டாக்கிவிட்டது அழகிய மதுரை மாநகரம்.\"\nSection::::சிருஷ்டியின் IPC 377 அறிக்கை.\nகடந்த 2013 டிசம்பர் உச்சநீதிமன்றத்தின் இந்திய தண்டனைச் சட்டம், 377 ஆவது பிரிவு குறித்து வெளியான தீர்ப்பை சிருஷ்டி நடுநிலையாக பார்க்கிறது என்று மத்திய அரசுக்கு அறிக்கை வெளியிட்டது மேலும் இந்த பிரச்சனையை அறிவியல்,மருத்துவம் மற்றும் உளவியல் ஆராய்ச்சிகள்மூலம் கிடைக்கும் முடிவுகளை வைத்துதான் ஒருபால் ஈர்ப்புடையவர்கள் விஷயத்தில் தீர்வு காணப்படவேண்டும். கலாசாரம் அல்ல, அறிவியலே சட்டத் தீர்வுக்கான பின்னணியாக இருக்கவேண்டும். ஒரு தனி மனிதனுக்கு அரசு அளிக்கும் அத்தனை பாதுகாப்புகளும் ஒரு பால் ஈர்ப்புடையவர்களுக்கும் அளிக்கப்படவேண்டும். அவர்கள்மீதான தாக்குதல்கள் நிறுத்தப்படவேண்டும். மனிதாபிமானத்துடன் அவர்களை அணுகவேண்டும். உச்ச நீதிமன்றம் இந்தச் சட்ட பிரிவை மறு பரிசீலனை செய்யவேண்டும் என்ற கருத்தை பிற பாலின பாலியல் அமைப்புகளிடம் இருந்து வேறுபட்ட அறிக்கையை வெளியிட்டது.\nSection::::சிருஷ்டி மதுரை கல்வி பொறுப்பாட்சி குழுமம்.\n24 டிசம்பர் 2013 சிருஷ்டி மதுரை ஒரு கல்வி பொறுப்பாட்சி குழுமமாக பதிவுசெய்யப்பட்டு தெனிந்தியாவில் முதல் முறையாக உளநிலைப் பகுப்பாய்வு, பாலினம், பாலின ஒரிங்கினைவு, மெய்யியல், யோகா உட்பட பதிமூன்று ஆராய்ச்சி பள்ளியை நிறுவி இலவச கல்வி சேவையை பல்வேறு சர்வதேச கல்வி அறிஞர்களை நியமித்து வழங்குகிறது.இதற்கான வலைதளத்தை திருமிகு,செவாலியர் அஞ்சலி கோபாலன் மற்றும் முனைவர் பிராக எத்திங்கர்() மதுரையில் தொடங்கி வைத்தனர்.\n\nSection::::பேஸ்புக்கில் எதிரொலி.\nசிருஷ்டி மதுரை முயற்சியால் தற்போது ஆண், பெண் தவிர இந்த 25 வகைப் பாலினங்களில் ஒன்றைத் தேர்வு செய்யும் வசதி ஃபேஸ்புக்கிலும் ஏற்படுத்தப்பட்டுள்ளது.\n\nSection::::ஜவஹர்லால் நேரு பல்கலைக்கழக விண்ணப்பப் படிவ பிரச்சனை.\nமதுரை அமெரிக்கன் கல்லூரியில் இளங்கலைப் பட்டம் முடித்ததும் டெல்லி ஜவஹர்லால் நேரு பல்கலைக்கழகத்தில் அழகியல் மற்றும் நுண்கலை பட்டப்படிப்பில் சேர முடிவெடுத்த கோபி ஷங்கர், அதற்கான முயற்சியில் இறங்கினார்.\n\nஅப்போது விண்ணப்பப் படிவத்தில் ஆண், பெண் என்று மட்டுமே இருந்துள்ளது. பால்புதுமையாரான இவர், தன்னுடைய அடையாளத்தை மறைத்துப் படிப்பில் சேர விரும்பவில்லை.ஜவஹர்லால் நேரு பல்கலைக்கழக மாணவர்களுடன் நட்பு ஏற்பட்டது.தொடர்ந்து அந்தப் பல்கலைக்கழக மாணவர் பேரவை தலைவர் அக்பர் சௌத்ரி, செயலாளர் பிரவின் ஆகியோரைத் தொடர்புகொண்டார் கோபி. தமிழகத்தில் பெரும்பாலான பல்கலைக்கழகங்களில் மூன்றாம் பாலினத்தவரைச் சேர்க்க 4 ஆண்டுகளுக்கு முன்பே அரசாணை வந்துவிட்ட நிலையைச் சுட்டிக்காட்டினார். நாட்டின் தலைநகரில் அமைந்துள்ள ஒரு மத்தியப் பல்கலைக்கழகத்தில் இன்னமும் 3-ம் பாலினத்தவருக்கான உரிமை மறுக்கப்படுவது வேதனை தருகிறது என முறையிட்டார். பிரச்சினையின் வீரியத்தை உணர்ந்த மாணவர் பேரவை நிர்வாகிகள், பல்கலைக்கழக கல்விக் குழுவிடம் எடுத்துரைத்துள்ளனர். அதன் பின்னரும், கோரிக்கை நிறைவேறாததால் மாணவர் பேரவை சார்பில் உள்ளிருப்புப் போராட்டம் நடத்தினார்கள்.அதைத் தொடர்ந்து இந்த (2015–16) கல்வியாண்டு முதல் விண்ணப்பப் படிவத்தில் ஆண், பெண்ணைத் தவிர, பிறர் என்ற வசதியையும் ஏற்படுத்திக் கொடுத்துள்ளது பல்கலைக்கழக நிர்வாகம். இதன் காரணமாக,பல மாணவர்கள் தங்கள் பாலினத்தை வெளிப்படையாக அறிவித்து படிப்பில் சேர வாய்ப்பு ஏற்பட்டுள்ளது.\n\nSection::::மாநிலங்களவை அழைப்பு.\nகடந்த ஏப்ரல் 24 2015 இல் மாநிலங்களவை உறுப்பினர் திருச்சி சிவா சிருஷ்டி மதுரையின் நிர்வாகத்தினரை \"மாற்று பாலினத்தவர் உரிமைகள் மசோதா 2014\" தாக்கல் செய்ய சாட்சியாகவும், ஆதரவளிக்கவும் அழைப்பு விடுத்தார், சிருஷ்டி மதுரை சார்பில் ஐநாவின் ஆனந்தி யுவராஜ், கமாலினி முகர்ஜி மற்றும் கோபி ஷங்கர் மாநிலங்களவையில் சாட்சியாக ஆதரவு அளித்தனர்.\n\nSection::::பால்புதுமையருக்கு வழக்கு மொழி சொற்கள்.\nகடந்த 2011 பாலினம் சார்ந்த பிராந்திய மொழி சொற்களை மொழியியலாளர் மற்றும் உயிரியலாளர் ஜான் மார்ஷல் , கோபி ஷங்கர் மற்றும் முனைவர் அருணாச்சலம் ஆகியோர் மதுரை அமெரிக்கன் கல்லூரி கலந்தாய்வில் உருவாக்கினர்.\n\nஅவர்கள் தமிழில் உருவாக்கிய சொற்கள்:\n\n\n\n"}
{"id": "162725", "url": "https://ta.wikipedia.org/wiki?curid=162725", "title": "உனக்காக எல்லாம் உனக்காக", "text": "உனக்காக எல்லாம் உனக்காக\n\nஉனக்காக எல்லாம் உனக்காக, 1999-ம் ஆண்டு வெளியான தமிழ்த் திரைப்படமாகும். சுந்தர் சி. எழுதி இயக்கிய இத்திரைப்படத்தில், கார்த்திக் மற்றும் ரம்பா முக்கிய கதாபாத்திரத்தில் கவுண்டமணி, வினு சக்ரவர்த்தி, விவேக் உள்ளிட்டோர் துணை கதாபாத்திரங்களிலும் நடித்துள்ளனர். 1999-ம் ஆண்டு செப்டம்பர் 24-ம் நாள் வெளியான இத்திரைப்படத்திற்கு யுவன் சங்கர் ராஜா இசையமைத்துள்ளனர்.\n\n\nSection::::பாடல்கள்.\nயுவன் சங்கர் ராஜா இத்திரைப்படத்திற்கு 5 பாடல்களுக்கு இசையமைத்துள்ளார்.\n\n"}
{"id": "162726", "url": "https://ta.wikipedia.org/wiki?curid=162726", "title": "அனிருத்தன் வாசுதேவன்", "text": "அனிருத்தன் வாசுதேவன்\n\nஅனிருத்தன் வாசுதேவன் சென்னை, தமிழகத்தைச் சேர்ந்த ஒரு தமிழ் ஆங்கில எழுத்தாளர், கலைஞர், செயற்பாட்டாளர். இவர் தனது பாலினம், பாலியல்பு தொடர்பான விழிப்புணர்வு செயற்பாடுகளுக்காவும் எழுத்துக்காவும் அறியப்படுகிறார். இவர் இவ் விடயங்கள் தொடர்பாக செயற்படும் சக்தி வள நடுவம் (The Shakti Resource Center) என்ற இலாப நோக்கமற்ற அமைப்பின் நிறுவனரும் ஆவார்.\n\n"}
{"id": "162735", "url": "https://ta.wikipedia.org/wiki?curid=162735", "title": "ஏ. எல். அப்துல் மஜீத்", "text": "ஏ. எல். அப்துல் மஜீத்\n\nஏ. எல். அப்துல் மஜீத் (நவம்பர் 15, 1933 - நவம்பர் 13, 1987) கிழக்கிலங்கையின் அரசியல்வாதியும், முன்னாள் இலங்கை நாடாளுமன்ற உறுப்பினரும் ஆவார்.\n\nSection::::வாழ்க்கைச் சுருக்கம்.\nஅப்துல் மஜீத் திருகோணமலை மாவட்டம், மூதூரில் முகமது சுல்தான் அப்துல் லத்தீப் விதானையாருக்கு மகனாகப் பிறந்தவர் மஜீத். தனது ஆரம்பக் கல்வியை பெரிய கிண்ணியா ஆண்கள் வித்தியாலயத்தில் பெற்றார். பின்னர் மட்டக்களப்பு சிவானந்தா வித்தியாலயத்திலும் திருகோணமலை இந்துக் கல்லூரியிலும் கற்றார். உயர்ப்படிப்புக்காக இந்தியா சென்று திருச்சி ஜமால் கல்லூரி, பூனா வாதியா கல்லூரி, சென்னை மாநிலக் கல்லூரிகளில் பட்டப்படிப்பை முடித்துக் கொண்டு திருகோணமலை மாவட்டத்தின் முதலாவது முஸ்லிம் பட்டதாரியாக நாடு திரும்பினார். கிண்ணியா மத்திய கல்லூரியில் குறுகிய காலம் பதில் அதிபராகப் பணியாற்றினார்.\n\nSection::::அரசியலில்.\nமார்ச் 1960 இல் இடம்பெற்ற நாடாளுமன்றத் தேர்தலில் மூதூர் இரட்டை அங்கத்தவர் தொகுதியில் தையல் இயந்திரச் சின்னத்தில் சுயேட்சை வேட்பாளராகப் போட்டியிட்டுத் தோல்வி கண்டார். அதே ஆண்டு சூலை மாதம் நடந்த பொதுத் தேர்தலில் சிறீலங்கா சுதந்திரக் கட்சியில் இணைந்து போட்டியிட்டு நாடாளுமன்றம் சென்றார். அன்றில் இருந்து 1977 வரை மூதூர் தொகுதி நாடாளுமன்ற உறுப்பினராக இருந்தார். இக்காலத்தில் அவர் தகவல் மற்றும் ஒலிபரப்புத்துறைப் பிரதி அமைச்சராகவும் பணியாற்றியிருந்தார்.\n\nSection::::சுட்டுக் கொலை.\nஅப்துல் மஜீத் 1987, நவம்பர் 13 ஆம் நாளன்று இனந்தெரியாதோரால் மூதூரில் சுட்டுக் கொல்லப்பட்டார். இவரது மகன் நஜீப் அப்துல் மஜீத் திருகோணமலைத் தொகுதி நாடாளுமன்ற உறுப்பினராக இருந்தவர். தற்போது கிழக்கு மாகாணசபையின் முதலமைச்சராக இருந்தவர்.\n"}
{"id": "162736", "url": "https://ta.wikipedia.org/wiki?curid=162736", "title": "அப்துல் மஜீத்", "text": "அப்துல் மஜீத்\n\nஅப்துல் மஜீத் என்ற பெயரில் உள்ள கட்டுரைகள்:\n\n"}
{"id": "162738", "url": "https://ta.wikipedia.org/wiki?curid=162738", "title": "பொம்மலாட்டம் (2008 திரைப்படம்)", "text": "பொம்மலாட்டம் (2008 திரைப்படம்)\n\nபொம்மலாட்டம் 2008 ஆம் ஆண்டு வெளிவந்த தமிழ்த் திரைப்படமாகும்.\n\n\n"}
{"id": "162746", "url": "https://ta.wikipedia.org/wiki?curid=162746", "title": "மூட்டுறை திரவம்", "text": "மூட்டுறை திரவம்\n\nமூட்டுறை திரவம் (Synovial fluid) நீர்ம மூட்டு குழிகளில் காணப்படும் நியூட்டன் வகையிலாப் பிசுப்பு திரவமாகும். அசையும்போது நீர்ம மூட்டுக் குருத்தெலும்புகளுக்கிடையில் ஏற்படும் உராய்வினைக் குறைப்பதே மூட்டுறை திரவத்தின் முக்கியமான பணியாகும்.\n\nSection::::வகைப்பாடு.\nமூட்டுறை திரவத்தை சாதாரணமானவை, அழற்சியல்லாலாதவை, அழற்சியானவை, சீழ் பிடிப்பவை, இரத்தக்கசிவானவை என்று வகைப்படுத்தலாம் :\n\nSection::::நோயியல்.\nபல்வேறு மூட்டுறை திரவ வகைகளும் குறிப்பிடத்தக்க நோயறிதல்களுடன் பிணைக்கப்பட்டுள்ளன:\n\n\n"}
{"id": "162748", "url": "https://ta.wikipedia.org/wiki?curid=162748", "title": "தநாமிவா நிறுவனம்", "text": "தநாமிவா நிறுவனம்\n\nதநாமிவா நிறுவனம் (தமிழ்நாடு மின்சார வாரியம் நிறுவனம்) (Tamil Nadu Electricity Board - TNEB Limited) சூலை 01, 2010 இல் மின்சார சட்டம், 2003 இன் கீழ் அந்நாளைய அரசின் தமிழ் நாடு மின்சார வாரியத்தை மறுசீரமைத்து தமிழ்நாடு மின்சார வாரியத்தின் நிர்வாக அமைப்பை கரு அமைப்பாக கொண்டு தநாமிவா வரையறை (தமிழ்நாடு மின்சார வாரியம் வரையறை) என்ற ஓர் தமிழ்நாடு அரசின் பொதுத்துறை நிறுவனமாக அமைக்கப்பட்டது. இது தமிழக அரசின் ஆற்றல் துறையின் கீழ் இயங்குகிறது. இந்த நிறுவனத்தின் கீழ் தமிழ்நாடு அரிசின் முன்னாள் தமிழ்நாடு மின்சார வாரியத்தின் மின் தொடரமைப்பு பிரிவை கருவாக அமைப்பாக கொண்ட ஓர் தனி துணை நிறுவனமாகவும், மின் உற்பத்தி மற்றும் பகிர்மான பிரிவை கருவாக அமைப்பாக கொண்ட ஓர் தனி துணை நிறுவனமாகவும் பின் வரும் வடிவில் உருவாக்கப்பட்டு இரண்டு ஆண்டுகளுக்கு மேலாக இயங்கி கொண்டிருகிறது:\n\n\n\nSection::::வரலாறு.\nIn October 2008, the Government of Tamil Nadu has decided to split TNEB into three companies. On 1 November 2010, TNEB Limited became a holding company with two subsidiaries, தமிழ்நாடு மின்சார வாரியம் (TANGEDCO) and தமிழ்நாடு மின்சார வாரியம் (TANTRANSCO).\n\n"}
{"id": "162756", "url": "https://ta.wikipedia.org/wiki?curid=162756", "title": "பூர்ணிதா", "text": "பூர்ணிதா\n\nபூர்ணிதா என்கின்ற கல்யாணி (பிறப்பு: 23 நவம்பர், 1990) ஒரு தென்னிந்திய திரைப்பட மற்றும் தொலைக்காட்சித் தொடர் நடிகை. குழந்தை நட்சத்திரமாக பல திரைப்படங்களிலும் நாடகங்களிலும் நடிக்க ஆரம்பித்த இவர், \"அள்ளித்தந்த வானம்\" திரைப்படத்தின் மூலமாக பிரபலமானார்.\n\nSection::::பெயர் மாற்றம்.\nஇவர் தன்னுடைய பெயரை \"பூர்ணிதா\" என்று மாற்றிக்கொண்டு \"மறந்தேன் மெய்மறந்தேன்\" திரைப்படத்தில் கதாநாயகியாக அறிமுகமானார். அதன்பிறகு \"பிரதி ஞாயிறு 9.30 டூ 10.00\" திரைப்படத்திலும், மலையாளம் மற்றும் தெலுங்குத் திரைப்படங்களிலும் நடித்தார். விஜய் தொலைக்காட்சியில் நிகழ்ச்சி தொகுப்பாளராக சேர்ந்த பிறகு தன்னுடைய உண்மையான பெயரான \"கல்யாணி\" என்று மாற்றிக்கொண்டார். இவர் தற்போது பிரிவோம் சந்திப்போம் என்ற விஜய் தொலைக்காட்சித் தொடரில் நடித்து வருகிறார்.\n\n"}
{"id": "162758", "url": "https://ta.wikipedia.org/wiki?curid=162758", "title": "போடா போடி", "text": "போடா போடி\n\nபோடா போடி என்பது 2012-ம் ஆண்டு வெளிவந்த தமிழ்த் திரைப்படமாகும். அறிமுக இயக்குனர், விக்னேஷ் சிவன் இயக்கத்தில் சிலம்பரசன் மற்றும் வரலக்‌ஷ்மி சரத்குமார் முக்கிய கதாபாத்திரங்களில் நடித்திருந்தனர். இத்திரைப்படத்திற்கு தரன் குமார் இசையமைத்திருந்தார். 2008-ம் ஆண்டு முதல் தயாரிப்பில் இருந்த இத்திரைப்படம், 2012-ம் ஆண்டு தீபாவளியன்று வெளியானது.\n\n\nSection::::தயாரிப்பு.\nவிக்னேஷ் சிவன் மற்றும் இசையமைப்பாளர் தரன்குமார் குறும்படமொன்றை எடுத்து தயாரிப்பாளர்களிடமும், சிலம்பரசனிடமும் காண்பிக்கப்பட்டு, அது பிடித்திருந்த காரணத்தால் திரைப்படமெடுக்க ஒப்பந்தம் செய்யப்பட்டனர்.\n\nSection::::பாடல்கள்.\nஇத்திரைப்படத்தில் சிலம்பரசன் இரண்டு பாடல்களும், யுவன் சங்கர் ராஜா ஒரு பாடலையும் பாடியுள்ளார்.\n"}
{"id": "162768", "url": "https://ta.wikipedia.org/wiki?curid=162768", "title": "தகவல் சுதந்திரம்", "text": "தகவல் சுதந்திரம்\n\nதகவல் சுதந்திரம் அல்லது தகவலுக்கான உரிமை என்பது கருத்துவெளிப்பாடுச் சுதந்திரத்தின் நீட்சியாக அடிப்படை மனித உரிமையாக அனைத்துலக சட்டங்களால் உறுதிசெய்யப்பட்டுள்ளது. குறிப்பாக அரசுகளிடம் இருக்கும் தகவல்களைப் பெறுதல், தனிநபர் அந்தரங்கம், இணையம் ஊடாகக் தகவல் பகிர்வு ஆகியவை தொடர்பான உரையாடல்களிலும் சட்டங்களிலும் தகவல் சுதந்திரம் அல்லது உரிமை முக்கியம் பெறுகிறது.\n\nSection::::தகவல் உரிமைச் சட்டங்கள்.\nஅரசுகளிடம் இருக்கும் தகவல்களை மக்கள் பெறுவதற்கு தகவல் சுதந்திரமே சட்ட அடிப்படையாக அமைகிறது. கடந்த பத்தாண்டுகளில் பல நாடுகள் தகவல் உரிமைச் சட்டங்களை நிறைவேற்றி உள்ளன.\n\nஅந்தரங்கம் தொடர்பான உரிமைகளை உறுதி செய்யவும் தகவல் சுதந்திரம் பயன்படுகிறது. அதாவது அரசுகள் தமது தரவுத்தளங்களில் நபர்கள் பற்றி வைத்திருக்கக் கூடியத் தகவல்களைப் பெறுவதற்கும், அரசுகள் எவ்வாறான தனிநபர் பற்றிய தகவல்களைச் சேகரிக்கலாம், எவ்வாறு பயன்படுத்தலாம் என்பதைக் கட்டுப்படுத்தவும் வெளிப்படுத்தவும் தகவல் சுதந்திரம் உதவுகிறது. எ.கா யார் கைதிகளாக வைக்கப்பட்டுள்ளார்கள், அவர்கள் எவ்வாறு நடத்தப்படுகிறார்கள் போன்ற தகவல்களைப் பெறுவதற்கு, இணையப் பயன்பாடு தொடர்பான அரசுகள் என்ன தரவுகளைத் திரட்டுகின்றன என்பதை அறிவதற்குத் தகவல் சுதந்திரம் உதவுகிறது.\n\nSection::::இணையம், தகவல் தொழில்நுட்பம்.\nஇணையம் ஊடாகக் தடையின்றி தகவல்களைப் பகிர்வதற்கு அடிப்படையாக தகவல் சுதந்திரம் பார்க்கப்படுகிறது.\n\n"}
{"id": "162772", "url": "https://ta.wikipedia.org/wiki?curid=162772", "title": "உணவுக்கான உரிமை", "text": "உணவுக்கான உரிமை\n\nஉணவுக்கான உரிமை என்பது மக்கள் உணவை உற்பத்திசெய்து, அல்லது கொள்வனவுசெய்து மானத்துடன் உண்பதற்கான உரிமை ஆகும். இது அனைத்துலகச் சட்டங்களில் உறுதிசெய்யப்பட்ட ஒர் அடிப்படை மனித உரிமை ஆகும். இந்த உரிமையின் நீட்சியாக மக்கள் தம்மால் உச்சகட்டமாக முடிந்தளவு போதிய சத்தான உணவை உற்பத்தி செய்ய அல்லது கொளவனவுசெய்யத்தக்க சூழலை ஏதுவாக்குவது அரசுகளின் கடமை ஆகும். சிறப்பாக, இந்த உரிமை மக்கள் போரால் அல்லது இயற்கை அனர்த்தங்களால் பாதிக்கப்பட்டு இருக்கும் போது, தடுத்து வைக்கப்பட்டு இருக்கும் அரசுகள் உணவு வழங்கவேண்டும் என்பதை வலியுறுத்துகிறது.\n"}
{"id": "162774", "url": "https://ta.wikipedia.org/wiki?curid=162774", "title": "சிலுவையின் புனித யோவானின் கிறித்து (ஓவியம்)", "text": "சிலுவையின் புனித யோவானின் கிறித்து (ஓவியம்)\n\nசிலுவையின் புனித யோவானின் கிறித்து (\"Christ of Saint John of the Cross\") என்பது எசுப்பானியக் கலைஞரான சால்வதோர் தாலீ (1904–1989) என்பவர் 1951இல் உருவாக்கிய புகழ்மிக்க ஓவியம் ஆகும்.\n\nSection::::தனிப் பண்புடைய ஓவியத்தின் பின்னணி.\nஇந்த ஓவியம் சிலுவையில் தொங்கும் இயேசு கிறித்துவை ஒரு தனிப் பார்வையில் சித்தரிக்கிறது. இயேசு தொங்குகின்ற சிலுவை மேலே உயர்த்தப்பட்டுள்ளது. அதன் கீழே ஒரு நீர்த்தேக்கம், அதில் மீனவர்களோடு கூடிய ஒரு படகு, மேலே இருண்ட வானம்.\n\nஇயேசு சிலுவையில் தொங்குவதைத் தாம் ஒரு கனவில் கண்டதாக தாலீ கூறியுள்ளார். அக்கனவில் அவர் கண்ட இயேசு முழுமையாகத் தமது மனிதத் தன்மையோடு தோன்றியதால், தாலீ இயேசுவின் உடலைச் சிலுவையில் அறைந்துவைக்க ஆணிகள் உள்ளதாகத் தம் சித்திரத்தில் காட்டவில்லை. இயேசு இரத்தம் சிந்துவதாகவோ, அவருடைய தலையில் முள்முடி உள்ளதாகவோ சித்தரிக்கவில்லை.\n\nமேலும், இயேசுவும் அவர் தொங்குகின்ற சிலுவையும் நேரே செங்குத்தாக இல்லாமல் கீழே சாய்ந்து விழுவதுபோன்று மிகைப்படுத்திய ஒரு கோணத்தில் காட்டப்படுவதும் தாலீ கனவில் கண்டதாகக் கூறுகிறார்.\n\nSection::::ஓவியத்தின் பெயர்த் தோற்றம்.\n16ஆம் நூற்றாண்டில் வாழ்ந்த கார்மேல் சபைத் துறவியான சிலுவையின் புனித யோவான் என்னும் புனிதர், இயேசு சிலுவையில் தொங்குவதை ஒரு வரைபடமாக ஆக்கினார். அதில் இயேசுவின் உடல் சிலுவையோடு ஒட்டியிராமல் தனியே பிரிந்து நிற்பதுபோலக் காட்டப்பட்டது. இதுவே தாலீயின் ஓவியத்துக்கு ஒரு தூண்டுதலாயிற்று.\n\nதாலீ வரைந்த ஓவியத்தில் ஒரு முக்கோணமும் ஒரு வட்டமும் தெளிவாகத் தெரிகின்றன. இயேசுவின் விரிந்த இரு கைகளும் வீழ்கின்ற தலையும் மூன்று கோணங்களைக் காட்டுகின்றன. இயேசுவின் தலை ஒரு வட்டமாக உள்ளது. மூன்று கோணங்கள் கடவுள் மூவொரு இறைவனாக உள்ளார் என்பதை அடையாள முறையில் குறிப்பதாகவும், வட்ட வடிவில் உள்ள இயேசுவின் தலை, பிளேட்டோ குறிப்பிடுகின்ற முழுமையின் அடையாளமான வட்டம் என்னும் வடிவமாக இருக்கக்கூடும் எனவும் ஒரு விளக்கம் உள்ளது.\n\nSection::::தாலீ ஓவியமும் அவர் கண்ட கனவும்.\nஇந்த ஓவியத்தை உருவாக்குவதற்குத் தூண்டுதலாக அமைந்தவற்றைக் குறிப்பிட்டபோது தாலீ பின்வருமாறு கூறினார்:\n\"1950இல் நான் ஒரு கனவு கண்டேன். அது ஒரு பிரபஞ்சக் கனவு. அதில் நான் இயேசு சிலுவையில் தொங்குகின்ற காட்சியை நிறங்களில் கண்டேன். அது எனது கனவில் அணுவின் கருவாகத் தோன்றியது. அக்கரு பின்னர் மீஇயற்பு விரிவில் பரந்தது. அதை நான் பரந்து விரிந்த இப்பிரபஞ்சத்தின் ஒன்றிப்பாகக் கண்டேன். அதுவே அகண்ட கிறித்துவாக உருப்பெற்றது\"\n\nSection::::கிறித்து தொங்கும் வீழ்கோணம்.\nதாலீ உருவாக்கிய கிறித்து சிலுவையிலிருந்து கீழே விழுவதுபோன்று தொங்குகிறார். தாம் கண்ட கனவுக்காட்சி அதுவே என்று தாலீ கருதியதால் அந்த வீழ்கோணத்தைச் சரியாகக் கற்பனை செய்வதற்காக ஹாலிவுட் வீரசாகச நடிகர் ரசல் சோண்டர்சு (\"Russell Saunders\") என்பவரின் உதவியை நாடினார். தலைக்குமேல் உயர்த்தி எழுப்பப்பட்ட உத்தரத்தில் மேலிருந்து கீழ்நோக்கி அந்த நடிகர் தொங்கவிடப்பட்டார். அவ்வாறு தொங்கிய மனித உருவத்தைப் பொருத்தமான கோணத்திலிருந்து நோக்கிய தாலீ அந்தக் கோணத்திலேயே இயேசு சிலுவையில் தொங்குவதாக ஓவியத்தில் காட்டுகிறார்.\n\nSection::::ஓவியத்தின் பின் வரலாறு.\nதாலீ வரைந்த கிறித்து ஓவியத்தையும் அதற்கான உடைமை உரிமையையும் கிளாசுகோ நகரக் கலைகூடத்தின் இயக்குநர் டாம் ஹனிமேன் (\"Tom Honeyman\") என்பவர் 1950களில் வாங்கினார். அதற்கு அவர் கொடுத்த விலை 8,200 பவுண்டுகள் ஆகும். பட்டியலில் குறிக்கப்பட்ட விலையாகிய 12,000 பவுண்டை விடவும் அவர் கொடுத்த விலை குறைவாக இருந்த போதிலும், அது அதிகமாகவே கருதப்பட்டது. ஆனால், உடைமை உரிமையும் கூடவே வாங்கப்பட்டதால், பின்வந்த ஆண்டுகளில் கிளாசுகோ கலைக்கூடம் செலவழித்த பணத்தைவிட பன்மடங்கு பணத்தை இலாபமாக ஈட்டியது.\n\nதாலீயின் ஓவியம் விலைக்கு வாங்கப்பட்டது சர்ச்சைக்கு உள்ளாகியது. கிளாசுகோ நகர் கலைப் பள்ளியைச் சார்ந்த மாணவர்கள், அந்த ஓவியத்தை வாங்குவதற்காக ஒதுக்கப்பட்ட பணத்தைத் தமது பகுதியைச் சார்ந்த கலைஞர்களின் படைப்புகளைக் காட்சிப்படுத்தப் பயன்படுத்துவதே முறை என்று கூறி புகார் கொடுத்தார்கள்.\n\nஇதனால் எழுந்த சர்ச்சை தொடர்பாக ஹனிமேனும் தாலீயும் கடிதத் தொடர்புகொண்டு நண்பர்கள் ஆனார்கள். அக்கடிதத்தொடர்பு ஓவியச் சர்ச்சைக்குப் பிறகு பல ஆண்டுகளாக நீடித்தது.\n\nகிளாசுகோ நகரில் கெல்வின்க்ரோவ் கலைக்கூடத்தில் தாலீயின் கிறித்து ஓவியம் 1952, சூன் 23ஆம் நாள் முதன்முறையாகக் காட்சிப்படுத்தப்பட்டது.\n\n1961இல் ஓவியத்தைப் பார்வையிடச் சென்ற ஒருவர் அதைக் கல்லால் தாக்கி, ஓவியம் வரையப்பட்டிருந்த துணிப்பரப்பைக் கையால் கிழித்துவிட்டார். கலைக்கூடக் கைவினைஞர்கள் அந்த ஓவியத்துக்கு ஏற்பட்ட சேதத்தை மிகக் கவனமாகச் சரிசெய்தனர். பல மாதங்களுக்குப் பிறகு தாலீயின் கிறித்து ஓவியம் மீண்டும் பார்வைக்கு வைக்கப்பட்டது. I\n\n1993இல் தாலீயின் கிறித்து ஓவியம் \"புனித மங்கோ சமய வாழ்வு மற்றும் கலை சார்ந்த காட்சியகம்\" (\"St Mungo Museum of Religious Life and Art\") என்னும் கலைகூடத்துக்குச் சென்றது. 2006, சூலை மாதம் கெல்வின்க்ரோவ் கலைக்கூடம் மீண்டும் திறக்கப்பட்டபோது தாலீயின் கிறித்து ஓவியம் திரும்பி வந்தது.\n\nஇசுக்காத்துலாந்தின் மிகப்புகழ்பெற்ற ஓவியம் தாலீயின் கிறித்து ஓவியமே என்று 2006இல் 29% பேர் தீர்ப்பளித்தனர்.\n\nSection::::ஓவியம் பற்றிய விமரிசனங்கள்.\nசால்வதோர் தாலீ வரைந்த \"சிலுவையின் புனித யோவானின் கிறித்து\" என்னும் ஓவியம், கிறித்துவைச் சிலுவையில் சித்தரிக்கின்ற மரபு ஓவியங்களிலிருந்து மாறுபட்டது என்பதால் அதுபற்றிப் பல விமரிசனங்கள் எழுந்தன. தாலீ ஏற்கெனவே அடிமன வெளிப்பாட்டியம் (\"Surrealism\") என்னும் கலைப்பாணியில் நீங்கா நினைவு போன்ற பல ஓவியங்களை உருவாக்கியிருந்ததால், அவர் சமயம் தொடர்பான ஒரு படைப்பை உருவாக்கியது அதிர்ச்சியாக இருந்ததாக சில கலை விமர்சகர்கள் கூறினர்.\n\n2009இல், \"கார்டியன்\" (\"The Guardian\") என்னும் இலண்டன் நகர நாளிதன் கலை விமர்சகரான ஜானத்தன் ஜோன்சு (\"Jonathan Jones\") என்பவர் தாலீயின் கிறித்து ஓவியம் \"கீழ்த்தரமான, கலையழகற்ற\" படைப்பு என்றார். ஆயினும், \"நல்லதாயினும் தீயதாயினும், அந்த ஓவியம் கிறித்து சிலுவையில் தொங்கும் காட்சியாக 20ஆம் நூற்றாண்டில் வரையப்பட்ட ஓவியங்களுள் நீடித்த புகழ்கொண்டதாக உள்ளது\" என்று கூறினார்.\"\n\nSection::::ஓவியத்தை விலைக்கு வாங்க எசுப்பானிய முயற்சி.\nஎசுப்பானியக் கலைஞராகிய சால்வதோர் தாலீயின் தலைசிறந்த படைப்பாகிய கிறித்து ஓவியம் மீண்டும் எசுப்பானிய நாட்டுக்குத் திரும்புவதே முறை என்று எண்ணிய எசுப்பானிய அரசு அந்த ஓவியத்தை விலைக்கு வாங்கும் முயற்சியில் ஈடுபட்டது.\n\n127 மில்லியன் டாலர் கொடுத்து ஓவியத்தை விலைக்குக் கேட்டது எசுப்பானிய அரசு. ஆனால் எசுக்காத்துலாந்து நாட்டுக் கலைக்கூடம் அதை விற்க முடியாது என்று கூறிவிட்டது.\n"}
{"id": "162776", "url": "https://ta.wikipedia.org/wiki?curid=162776", "title": "அம்மாவின் கைப்பேசி (திரைப்படம்)", "text": "அம்மாவின் கைப்பேசி (திரைப்படம்)\n\nஅம்மாவின் கைப்பேசி (English :Mothers Mobile) தங்கர் பச்சான் இயக்கத்தில் கே. பாக்கியராஜின் மகனும் நடிகருமான சாந்தனு மற்றும் இனியா நடித்து நவம்பர் 13, 2012 அன்று வெளிவந்த தமிழ்த் திரைப்படமாகும்.\n\nSection::::விளக்கம்.\nதங்கர் பச்சான், தான் எழுதிய அம்மாவின் கைப்பேசி என்ற நாவலை திரைப்படத்திற்கு ஏற்றார் போல் அமைத்துள்ளார். மேலும் இத்திரைப்படத்தின் கதாநாயகனாக சாந்தனு நடிக்க, செல்வி எனும் கதாபாத்திரத்தில் இனியா நடிக்கிறார். இதில் முக்கிய கதாபாத்திரமான அம்மா வேடத்தில் நடித்துள்ளவர் காக்கும் கரங்கள் மற்றும் தனிப் பிறவி ஆகிய படத்தில் நடித்த ரேவதி என்ற பழம்பெரும் நடிகை. இத் திரைப்படத்தின் கதைக்கு ஏற்ப ஒரு காட்சியில் சாந்தனுவை இனியா நெருங்கி உதட்டுடன் உதடு சேர்த்து முத்தம் கொடுப்பது போல் படமாக்கப்பட்டுள்ளது.\n\n\nSection::::ஒலிச்சுவடுகள்.\nஅம்மாவின் கைப்பேசி திரைப்படத்தின் இசை புதுமுக இசையமைப்பாளர் ரோஹித் குல்கர்னி மூலம் அமைக்கப்பட்டது. மேலும் சென்னை சத்தியம் சினிமாவில் அக்டோபர் 1 2012 ஆம் தேதி அன்று ஒலிதம் (Audio) வெளியிடப்பட்டது. மற்றும் பல புகழ்பெற்ற தமிழ்த் திரைப்பட நடிகர்களும் கலந்து கொண்டனர். அந் நிகழ்வில் ””என்ன செஞ்சிப் போற...” என்ற பாடலின் முன்னோட்டம் காட்டப்பட்டு நல்ல வரவேற்பு கிடைத்தது.\n\nபாடல் வரலாறு பட்டியல்\n"}
{"id": "162780", "url": "https://ta.wikipedia.org/wiki?curid=162780", "title": "புகலிட உரிமை", "text": "புகலிட உரிமை\n\nஒரு நாட்டில் அரசியல் நோக்கில் துன்புறுத்தப்படும், வாழ்வுக்கு அச்சுறுத்தல் செய்யப்படும் ஒருவர் இன்னொரு நாட்டுக்குச் சென்று வாழ்வதற்கான உரிமையே புகலிட உரிமை (Right of Asylum or Political Asylum) ஆகும். இது உலக மனித உரிமைகள் சாற்றுரையில் உறுப்புரை 14 இலும், அகதிகளின் நிலை தொடர்பான ஐக்கிய நாடுகள் உடன்படிக்கை ஊடாகவும், ஜெனீவா உடன்படிக்கை ஊடாகவும், பல்வேறு நாடுகளின் சட்டங்களின் ஊடாகவும் நிலைநாட்டப்படும் ஒர் அடிப்படை மனித உரிமை ஆகும்.\n\nஇந்த உரிமை கடந்த சில பத்தாண்டுகளாக ஐரோப்பா, வட அமெரிக்கா, அசுத்திரேலியா, இந்தியா ஆகிய இடங்களில் மதிக்கப்பட்டு வந்தாலும், அண்மைக் காலமாக புகலிடம் கோரும் அகதிகள் எண்ணிக்கையைக் குறைக்கும் வண்ணம் இங்கு புகலிட உரிமையை மட்டுப்படுத்தும் சட்டங்கள் இயற்றப்பட்டுவருகின்றன.\n"}
{"id": "162786", "url": "https://ta.wikipedia.org/wiki?curid=162786", "title": "சிறு வீடு இயக்கம்", "text": "சிறு வீடு இயக்கம்\n\nசிறு வீடு இயக்கம் (Small house movement) என்பது சிறிய வீடுகளைப் பரிந்துரைக்கும் ஒரு கட்டிடக்கலை, வடிவமைப்பு, சமூக இயக்கம் ஆகும். சிறிய பரப்பளவில், குறைந்த பொருட் செலவில் உச்சபட்ச பயன்பாட்டைப் பெறக் கூடியவாறான கட்டிடக்கலை மற்றும் உள்ளக வடிவமைப்பு கொண்ட வீடுகள் விரும்பப்படுகின்றன.\n\nபொருளாதார கட்டாயம் காரணமாகவும், விருப்பத் தெரிவாகவும் சிறிய வீடுகள் நாடப்படுகின்றன. ஐக்கிய அமெரிக்காவில் இந்த இயக்கம் வலுப்பெற்றுவருகிறது. யப்பானில் இடச் சிக்கல் காரணமாக சிறிய வீடுகள் பயன்படுகின்றன.\n\n"}
{"id": "162789", "url": "https://ta.wikipedia.org/wiki?curid=162789", "title": "தமிழ்நாடு அமைச்சரவை", "text": "தமிழ்நாடு அமைச்சரவை\n\nதமிழக அமைச்சரவை தமிழ் நாட்டின் அரசு நிர்வாகத்தை செயல்படுத்தும் செயலாட்சியர்கள். முதலமைச்சர் தலைமையில் இயங்கும் செயலாட்சியர்கள் அடங்கிய குழு அமைச்சரவை எனப்படும். சட்டமன்றத் தேர்தலில் பெரும்பான்மை தொகுதிகளில் வெற்றி பெற்ற கட்சியின் சட்டமன்ற உறுப்பினர்கள் குழுவின் தலைவராகத் தேர்வு செய்யப்பட்டவர் ஆளுநரால் ஆட்சிப் பொறுப்பேற்கும்படி அழைக்கப் பெறுகிறார். அதன்படி குழுவின் தலைவருக்கு முதலமைச்சர் பதவி ஏற்பும் இரகசியம் (கமுக்கம்) காப்பு உறுதிமொழி ஏற்பும், அத்தலைவரால் பரிந்துரைக்கப்பட்டவர்கள் துறைகள் வாரியாக அமைச்சர்களாகவும் ஆளுநரால் பதவி ஏற்பும் செய்யப் பெற்றதற்குப் பின் ஆட்சி நிர்வாகத்தில் பங்கு கொள்கின்றனர். சட்டமன்றத் தேர்தலில் தனிப் பெரும்பான்மை கிடைக்காத நிலையில் பிற கட்சிகளுடன் இணைந்து அக்கட்சியின் சட்டமன்ற உறுப்பினர்களைச் சேர்த்துக் கொண்டு புதிதாக ஒரு குழுவை அமைக்கின்றனர். இந்தக் குழுவின் தலைவராகத் தேர்வு செய்யப்படுபவர் முதலமைச்சராகவும், அவரது பரிந்துரைப்படி பிற துறைகளுக்கான அமைச்சர்களும் பொறுப்பேற்கிறார்கள்.\n"}
{"id": "162791", "url": "https://ta.wikipedia.org/wiki?curid=162791", "title": "இறுதி இராவுணவு அருட்சாதனம் (ஓவியம்)", "text": "இறுதி இராவுணவு அருட்சாதனம் (ஓவியம்)\n\nஇறுதி இராவுணவு அருட்சாதனம் (\"The Sacrament of the Last Supper\") என்பது எசுப்பானியக் கலைஞரான சால்வதோர் தாலீ (1904-1989) வரைந்த ஒரு புகழ்மிக்க ஓவியம் ஆகும். ஒன்பது மாதங்கள் உழைப்புக்குப் பின் உருவான இந்த ஓவியம் 1955இல் நிறைவுற்றது. \n\nஐக்கிய அமெரிக்க நாடுகளின் தலைநகராகிய வாஷிங்டனில் அமைந்துள்ள தேசிய கலைக்கூடத்தில் இந்த ஓவியம் 1956இல் வைக்கப்பட்டது. அதுவரையிலும் அந்த கலைக்கூடத்தில் பெரும்பான்மை மக்களால் போற்றப்பட்ட ஓவியமாக இருந்தது பியேர் ஓகுஸ்த் ரெனுவா (\"Pierre-Auguste Renoir\") என்னும் கலைஞரின் படைப்பாகிய \"பூவாளி பிடித்த சிறுமி\" (\"A Girl with a Watering Can\") என்னும் ஓவியமே. அதன் இடத்தை தாலீயின் ஓவியம் பிடித்துக்கொண்டது. இன்று தேசிய கலைக்கூடத்தில் மக்கள் போற்றும் முதன்மை ஓவியமாக \"இறுதி இராவுணவு அருட்சாதனம்\" ஓவியம் விளங்குகிறது.\n\nSection::::புதுக் கலைப்பாணி.\nசால்வதோர் தாலீ அடிமன வெளிப்பாட்டியம் என்னும் புரட்சிக் கலைப்பாணியில் ஓவியங்களை வரைந்தார். அதன்பின் பண்டைச் செவ்விய கிறித்தவ கருத்துருக்களை நவீனத்தோடு அவர் இணைக்கத் தொடங்கினார். அதன் பயனாக, உருவான படைப்புகளுள் சில:\n\nSection::::கணித விகிதப் பாணி.\nதாலீ உருவாக்கிய \"இறுதி இராவுணவு அருட்சாதனம்\" என்னும் ஓவியத்தில் பொன் விகிதம் என்னும் கணித வாய்பாடு செயலாக்கம் பெறுகிறது. \n\nதாலீ வரைந்த இந்த ஓவியத்தின் நீளமும் அகலமும் பொன் விகிதத்தின்படி அமைந்துள்ளன. மேலும், இயேசுவும் அவருடைய நண்பர்களும் அமர்ந்திருக்கின்ற உணவு மேசையைச் சூழ்ந்து குவிந்துள்ள அமைப்பு பன்னிருகோணம் (\"dodecahedron\") ஆகும். பன்னிருகோண வடிவத்தின் பண்புகளை விவரித்த பிளேட்டோ என்னும் பண்டைய மெய்யியலார் \"வான வெளியில் (பன்னிரு) கிரகத் தொகுப்புகளைச் சூழ்ந்து அணிசெய்ய கடவுளே பயன்படுத்திய வடிவம் அது\" என்று கூறியுள்ளார். பன்னிருகோண வடிவும் பொன் விகிதத்தோடு நெருங்கிய தொடர்புடையது. குறுக்கும் நெடுக்குமாகச் செல்கின்ற மூன்று பொன் விகித செங்கோண முக்கோணங்கள் பன்னிருகோண வடிவத்தை உருவாக்குகின்றன.\n\nSection::::விமர்சனங்கள்.\nதாலீ வரைந்த இந்த ஓவியத்தில் குறைகண்டோருள் பிரான்சிசு ஷேஃபர் (\"Francis Schaeffer)\", பவுல் டில்லிக் (\"Paul Tillich\") என்னும் இறையியலாரும் அடங்குவர். ஷேஃபர் கூறியது:\n\"தெளிவில்லாத இருப்பியல்வாத அடிப்படையில் இந்த ஓவியம் வரையப்பட்டுள்ளது. இதில் காணும் கிறித்து புலன்களுக்கு எட்டாதவராக உள்ளார். அவருடைய சீடர்கள் தெளிவாக, திடப்பொருள்முறையில் உள்ளார்கள். சால்வதோர் தாலீ, திடப்பொருள் காட்சியைவிடத் தெளிவற்ற, கலக்கமான காட்சியைச் சக்தியாகக் கருதி உள்ளார்ந்த அர்த்தம் வாழ்வுக்குக் கிடைப்பதாகக் கூறுகிறார். அந்த அர்த்தத்தைக் கொடுப்பதற்காக மேலே ஒரு கூரையை அமைத்துள்ளார். இங்கே கிறித்தவப் பார்வை மறைந்துவிட்டது.\"\n\nபவுல் டில்லிக் என்னும் இறையியலாரும் தாலீயின் ஓவியத்தைக் குறைகூறினார். சமய எழுச்சி என்ற பெயரில் தாலீ தரும் ஓவியம் பொருளற்றதாக, வெறும் குப்பையாகவும் (\"\"simply junk!\"\") உள்ளது என்பது அவரது கருத்து.அப்படத்தில் இருக்கின்ற இயேசு \"அமெரிக்காவின் அடிப்பந்தாட்ட வீரர் போல, திடகாத்திரமான உடலோடு காட்டப்பட்டுள்ளார். அது தவறு\" என்றார் டில்லிக். இயற்கையை மகிமைப்படுத்தும் இந்த முயற்சி வெறுக்கத்தக்கது என்பது அவரது பார்வை.\n\nSection::::எதிர் விமர்சனம்.\nமேலே கூறிய இரு இறையியலாரும் தாலீயின் ஓவியத்தைத் தவறாகப் புரிந்துகொண்டார்கள் என்று வேறு விமர்சகர்கள் கூறுகின்றனர்.\n\nஅவர்கள் கருத்துப்படி, தாலீயின் ஓவியத்தை லியொனார்டோ டா வின்சி வரைந்த இறுதி இராவுணவு ஓவியத்தை முற்றிலும் ஒத்ததாகக் கருதுவது தவறு. இயேசுவைச் சூழ்ந்து பன்னிரண்டு பேர் அமர்ந்து இருப்பது அத்தோற்றத்தைத் தரக்கூடும். ஆனால் தாலீ தரும் பொருள் அதைவிட ஆழமானது.\n\nSection::::சால்வதோர் தாலீயின் கத்தோலிக்க சமய நம்பிக்கை வெளிப்படுதல்.\nஇந்த ஓவியத்தை தாலீ வரைந்தபோது (1955) அவர் கத்தோலிக்க சமயத்திற்குத் திரும்பிவிட்டிருந்தார். அவருடைய மனமாற்றம் நிகழ்ந்தது 1949இல் ஆகும். அதற்கு முன்னோடியாக அமைந்தது தாலீ எசுப்பானியப் புனிதரான சிலுவையின் புனித யோவான் என்பவருடைய இறையியல் கவிதைகளால் கவரப்பட்டு, கிறித்தவ சமயத்தைச் சார்ந்த பொருள்கள் குறித்து கலையாக்கம் செய்யத்தொடங்கியது ஆகும். வெளிப்படையாகக் கிறித்தவப் பொருள்பற்றி தாலீ 1946இல் வரைந்த முதல் ஓவியம் \"புனித வனத்து அந்தோனியார் சோதிக்கப்படுதல்\" (\"The Temptation of St. Anthony\"). கத்தோலிக்க சமய நம்பிக்கையை வெளிப்படையாகத் தழுவிய காலத்திலிருந்து, தாம் அடிமன வெளிப்பாட்டியத்தின் கூறுகளோடு, செவ்வியம் மற்றும் மறுமலர்ச்சிக் காலக் கலைக்கூறுகளையும் இணைத்துக் கலையாக்கம் செய்ய உறுதிபூண்டார்.\n\nSection::::அறிவியலும் சமயமும் முரணாகா.\nசால்வதோர் தாலீ நவீன கால அறிவியல் முன்னேற்றங்களைத் தம் கலையாக்கத்தில் இணைப்பதில் எப்போதுமே ஆர்வம் காட்டினார். அணுக்கரு இயற்பியல் (\"nuclear physics\") மனித அறிவுக்குக் கொணர்ந்த இயற்கை இரகசியங்களை ஆன்மிக உண்மைகளை வெளிப்படுத்தப் பயன்படுத்தினார். எனவே, அவருடைய பார்வையில் சமயமும் அறிவியலும் ஒன்றுக்கொன்று முரணானவை அன்று. மெய்யியல் துறை, அறநெறித் துறை, கலைத்துறை, உயிரியல் துறை ஆகியவற்றின் எந்தவொரு கண்டுபிடிப்புமே கடவுள் மறுப்புக்கு இட்டுச்செல்வதில்லை என்பது அவருடைய கருத்து.\n\nசிக்மண்ட் பிராய்டின் உளநிலைப் பகுப்பாய்வு, கனவு வெளிப்பாடுகள் போன்றவற்றைக் கைவிடாமலே அவர் கிறித்தவக் கருத்துகளையும் நவீன கலைப்பாணியையும், குறிப்பாக அடிமன வெளிப்பாடுகளையும் இணைக்கின்ற வழியைத் தம் கலைப்படைப்புகளில் கையாண்டார். \nSection::::ஓவியத்தின் விளக்கம்.\nதாலீயின் \"இறுதி இராவுணவு அருட்சாதனம்\" என்ற ஓவியத்தைத் துல்லியமாக ஆய்ந்தால் பல ஆழ்ந்த சமய உண்மைகளைக் கண்டுகொள்ளலாம்:\n\"அப்போது பிலிப்பு, இயேசுவிடம், 'ஆண்டவரே, தந்தையை எங்களுக்குக் காட்டும்; அதுவே போதும்' என்றார். இயேசு அவரிடம் கூறியது: 'பிலிப்பே, இவ்வளவு காலம் நான் உங்களோடு இருந்தும் நீ என்னை அறிந்துகொள்ளவில்லையா? என்னைக் காண்பது தந்தையைக் காண்பது ஆகும். அப்படியிருக்க, \"தந்தையை எங்களுக்குக் காட்டும்\" என்று நீ எப்படிக் கேட்கலாம்? நான் தந்தையினுள்ளும் தந்தை என்னுள்ளும் இருப்பதை நீ நம்புவதில்லையா? நான் உங்களுக்குக் கூறியவற்றை நானாகக் கூறவில்லை. என்னுள் இருந்துகொண்டு செயலாற்றுபவர் தந்தையே...\" (யோவான் 14:8-10)\n\"ஆண்டவர் மோசேயிடம், 'என் முகத்தையோ உன்னால் பார்க்க இயலாது. ஏனெனில், என்னைப் பார்த்த எவரும் உயிரோடிருக்க முடியாது' என்றார்\" (விடுதலைப் பயணம் 33:20)\n\nSection::::நற்கருணையில் கிறித்துவின் உடனிருப்பு ஓவியத்தின் கருப்பொருள் ஆதல்.\nசால்வதோர் தாலீ வரைந்த ஓவியம் லியொனார்டோ டா வின்சி என்னும் பேர்போன கலைஞர் வரைந்த இயேசுவின் இறுதி இராவுணவு ஓவியத்தைப் போன்று, இயேசு தம் சீடர்களோடு அமர்ந்து உணவருந்தியதைக் குறிப்பது அல்ல. மாறாக, தாலீயின் ஓவியம் நற்கருணையில் இயேசு உண்மையாகவே உடனிருக்கிறார் என்னும் உண்மையைக் கலைவடிவில் காட்டுகிறது. \n\nஇயேசு அப்ப இரச வடிவத்தில் உண்மையாகவே நற்கருணையில் உள்ளார் என்பது கத்தோலிக்கரின் ஆழ்ந்த நம்பிக்கை. அந்த உடனிருப்பின் உட்பொருள் என்னவென்பதை தாலீ கலைவடிவில் வெளிக்கொணர்கிறார். நற்கருணை என்பது ஒரு அருட்சாதனம். அருட்சாதனம் என்றால், \"புலனாகா எதார்த்தத்தைப் புலனாக்கும் அடையாளம்\" என்று பொருள். \n\nதாலீயின் ஓவியத்தில் பீடத்தைக் குறிக்கும் மேசையின்மீது அப்பமும் இரசமும் உள்ளன. அவற்றின்முன்னே புலனாகா விதத்தில் (ஒளிபுகு நிலையில்) இயேசு கிறித்து உள்ளார். அவரே \"கடவுளின் அருட்சாதனம்\" என்னும் வகையில் தந்தையாம் கடவுளை உலகுக்கு வெளிப்படுத்துகிறார். \n\nநற்கருணைக் கொண்டாட்டம் என்று அழைக்கப்படுகின்ற திருப்பலியின்போது என்ன நிகழ்கிறது என்பதை சால்வதோர் தாலீ ஓவியமாகச் சித்தரிக்கிறார். மண்ணகத்தில் நிகழும் நற்கருணை வழிபாடு, விண்ணக எதார்த்தத்தை மண்ணகத்துக்குக் கொணர்கிறது என அவர் ஓவியத்தில் காட்டுகிறார். இயேசு நற்கருணையில் உண்மையாகவே உள்ளார் என்னும்போது இயேசு வெளிப்படுத்துகின்ற தந்தையாம் கடவுளும் அங்குள்ளார். குழுவாக இணைந்து வழிபடுகின்ற திருச்சபை தூய ஆவியின் உடனிருப்புக்குச் சான்றாக உள்ளது.\n\nமூவொரு கடவுள் எங்கு உள்ளாரோ அங்கே விண்ணகம் உள்ளது. அது புறக்கண்களுக்குத் தெரிவதில்லை, ஆனால் இறைவேண்டலில் ஈடுபட்டு வழிபடுகின்றோருக்கு அது உள்ளார்ந்த விதத்தில் புலனாகின்றது. இதுவே சால்வதோர் தாலீ வரைந்த \"இறுதி இராவுணவு அருட்சாதனம்\" என்னும் ஓவியத்தின் உட்பொருள். \n\n"}
{"id": "162799", "url": "https://ta.wikipedia.org/wiki?curid=162799", "title": "மு. ச. செல்லச்சாமி", "text": "மு. ச. செல்லச்சாமி\n\nமுத்து சங்கரலிங்கம் செல்லச்சாமி (\"Muthu Sangaralingam Sellasamy\", பிறப்பு: நவம்பர் 13, 1926) இலங்கை அரசியல்வாதியும், முன்னாள் நாடாளுமன்ற உறுப்பினரும், முன்னாள் இலங்கை அமைச்சரும் ஆவார்.\n\nSection::::அரசியலில்.\nஇலங்கை தொழிலாளர் காங்கிரஸ் தலைவர் செளமியமூர்த்தி தொண்டமானின் தலைமையில் தன்னை தொழிற்சங்கத் துறையில் ஈடுபடுத்திக்கொண்டார். தொழிலாளர் காங்கிரசில் 35 ஆண்டு காலமாக பொதுக் காரியதரிசியாக சேவை புரிந்தார். 1977 ஆம் ஆண்டு நடைபெற்ற பொதுத் தேர்தலில் இலங்கை தொழிலாளர் காங்கிரஸ் வேட்பாளராக சேவல் சின்னத்தில் மத்திய கொழும்பில் முதன் முதலில் போட்டியிட்டு 24,969 வாக்குகளைப் பெற்று தோல்வியடைந்தார். பின்னர் முதல் முறையாக அறிமுகப்படுத்தப்பட்ட விகிதாசார தேர்தல் முறையில் கொழும்பு மாவட்ட அபிவிருத்தி சபைத் தேர்தலில் 1981 ஆம் ஆண்டு ஐக்கிய தேசிய கட்சியில் போட்டியிட்டு வெற்றி பெற்றார். கொழும்பு மாவட்ட அபிவிருத்தி சபையில் போக்குவரத்து அமைச்சராக நியமனம் பெற்றார்.\n\n1989ஆம் ஆண்டு பொதுத் தேர்தலில் இலங்கைத் தொழிலாளர் காங்கிரசின் சார்பில் கொழும்பு மாவட்டத் தேர்தல் தொகுதியில் போட்டியிட்டு 36,820 வாக்குகளைப் பெற்று வெற்றி பெற்றார். அன்றைய அரசாங்கத்தில் சிறு கைத்தொழில்துறை அபிவிருத்தி ராஜாங்க அமைச்சராக நியமனம் பெற்றார். இந்நிலையில் இலங்கை தொழிலாளர் காங்கிரஸ் இரண்டாகப் பிளவு பட்டது. செல்லச்சாமி இலங்கை தேசிய தொழிலாளர் காங்கிரஸ் என்ற தொழிற்சங்கத்தைத் தொடங்கினார்.\n\n1994 பொதுத்தேர்தலில் சந்திரிக்கா குமாரதுங்கவின் பொது சன ஐக்கிய முன்னணியின் சார்பில் கொழும்பு மாவட்டத்தில் போட்டியிட்டு 15,000 வாக்குகளைப் பெற்று தோல்வியடைந்தார். அதன் பின்னர் மீண்டும் இலங்கை தொழிலாளர் காங்கிரசில் இணைந்து அதன் பிரதித் தலைவர் ஆனார். அக்கட்சியின் தேசியப் பட்டியல் மூலம் நாடாளுமன்றம் சென்றார்.\n"}
{"id": "162810", "url": "https://ta.wikipedia.org/wiki?curid=162810", "title": "யோவான் கிறிசோஸ்தோம்", "text": "யோவான் கிறிசோஸ்தோம்\n\nபுனித யோவான் கிறிசோஸ்தோம் அல்லது புனித பொன்வாய் அருளப்பர் (சுமார். 347–407, ), காண்ஸ்டாண்டிநோபுளின் ஆயராக இருந்தவர். இவர் மிக முக்கியமான திருச்சபைத் தந்தையர்களுல் ஒருவராவார். இவர் பெரிய எழுத்தாளர், மறையுரையாளர், விவிலிய விரிவுரையாளர். இறையியலாளர். இவரால் திருச்சபையில் பல சீர்திருத்தங்கள் ஏற்பட்டன. இவரது மறை உரையின் மேன்மையினை உனர்த்தும் விதமாக மக்கள் இவரை \"பொன்வாய்\" என்னும் பொருள்படும்படி கிரேக்கத்தில் \"கிறிசோஸ்தோமோஸ்\" என அழைத்தனர். இதுவே பிற்காலத்தில் இவரின் பெயர் ஆயிற்று.\n\nSection::::வரலாறு.\nகி.பி.347ம் ஆண்டில் ரோமானியப் படைத் தளபதிக்கும், கிரேக்கப் பெண்மணிக்கும் மகனாகப் அந்தியோக்கியாவில் பிறந்த கிறிஸ்சோஸ்தம் நல்ல கிறிஸ்தவராக வளர்க்கப்பட்டார். இவருக்கு 23 வயதாகும்போது, அதுவரை பயின்று வந்த கிரேக்கப் பாடங்களிலிருந்து மாற்றி, விவிலியத்தைப் படிக்க இவரைத் தூண்டினார் இவரது நண்பரான புனித பாசில். தவவாழ்வு நடத்த விரும்பி 375ம் ஆண்டில் அந்தியோக்கியாவுக்கு அருகிலிருந்த மலைக்குச் சென்றார். ஆயினும், உடல்நலம் பாதிக்கப்பட்டதால் 386ம் ஆண்டில் அந்தியோக்கியா திரும்பி வந்து குருப்பட்டம் பெற்றார்.\n\nSection::::கான்ச்டண்டிநோப்புளின் ஆயராக.\n397ம் ஆண்டில் பேரரசர் ஆர்கேடியஸ், யாருக்கும் தெரியாமல் இவரைக் கான்ச்டண்டிநோப்புளுக்கு வரவழைத்து இவரை ஆயராக நியமித்தார். திருமறை அதிகாரிகளின் கட்டாயத்தின்பேரில் இப்பொறுப்பை ஏற்றார். ஆயரானதும் சீர்திருத்தப்பணிகளில் இறங்கினார். ஆயர் இல்லத்தில் ஆடம்பரச் செலவுகளைக் குறைத்தார். ஆயர் இல்லத்தின் ஆடம்பர வாழ்வை முற்றிலும் மாற்றினார். அடிக்கடி விருந்துகள் வைப்பதைத் தவிர்த்தார். இவரே படிக்கட்டுகளைச் சுத்தம் செய்யத் தொடங்கினார். ஆயர் இல்லத்தில் பெண்கள் வேலை செய்வதை முதலில் நிறுத்தினாலும், பின்னர் அவ்வாறு வேலை செய்யும் பெண்கள் கன்னிமை வாக்குறுதியைக் கொடுக்கச் செய்தார். இவர் ஆயராகப் பொறுப்பேற்றபோது கான்ஸ்டான்டிநோபிள் நகரில் எண்ணற்ற துறவிகள் இருந்தனர். இவர்களில் துறவிக்குரிய வாழ்க்கை வாழாமல் வீணாக ஊர் சுற்றிக் கொண்டிருந்தவர்களைத் துறவு மடங்களுக்கு அனுப்பி வைத்தார். ஆடம்பர வாழ்வு வாழ்ந்து பிறருக்குத் கெட்ட எடுத்துக்காட்டாக இருந்த குருக்களைக் கண்டித்தார். கொலை மற்றும் விபச்சாரக் குற்றம் புரிந்த குருக்களை குருத்துவநிலையிலிருந்து விலக்கினார்.\nஇவரது மறை போதனைகளும், இவர் எழுதியப் புத்தகங்களும் பலரையும் நல வழிப் படுத்தியதாகக் கூறப்படுகின்றது. பணக்காரர்களின் அர்த்தமற்ற ஆடம்பரச் செலவுகளைக் கண்டித்தார். பணக்காரப் பெண்களின் வீண்பெருமையைச் சாடினார். அவர்கள் உடை அணிவதில் அடக்கத்தை வலியுறுத்தினார். ஏழைகள்மீது அக்கறை காட்டினார். இதுபோன்ற பல நடவடிக்கைகளால் அலெக்சாந்திரியா முதுபெரும் தலைவர் தெயோபிலஸ் உட்பட சில திருச்சபையின் அதிகாரிகள் மற்றும் உயர் பதவியிலிருந்தவர்கள் இவருக்கு எதிரிகளானார்கள். இவர்களில் யுடோக்சியா என்ற பேரரசி இவருக்குக் கடும் எதிரியானார். இவரின் மறையுரைகள் இந்தப் பேரரசிக்குப் பிடிக்கவில்லை. இவரைப் பழிவாங்கும் நோக்கத்தில் பலக் குற்றச்சாட்டுக்களை முன்வைத்தார் பேரரசி. அதனால் அரன் இவரை நாடு கடத்த ஆனையிட்டான். இதைக் கேள்விப்பட்ட மக்கள் வேகுண்டேழுந்ததைக் கண்டு இந்த முயற்சி கைவிடப் பட்டது.\n\nSection::::இறப்பு.\nஇவரின் கத்தீடிரலுக்கு வெளியே அரிசி யுடோக்சியாவின் வெள்ளி சிலை நிருவப்பட்டு அதன் திரப்பு விழாவுக்கு இவர் அழைக்கப்பட்டர். ஆனால் இவர் அரசியின் ஆடம்பரசெயலை கடுமையாக சாடினார். அதனால் இவரை அர்மேனியாவுக்கு நாடு கடத்தினர். அப்போதைய திருத்தந்தை முதலாம் இன்னசெண்ட் இவருக்கு ஆதரவாக இருந்தது அரசனின் செயலை வன்மையாக கண்டித்தார்.\n\nஅவரை அந்தப் பேரரசின் கடைகோடியிலிருந்த பைதியுசுக்கு மீண்டும் நாடு கடத்தினர். அவ்விடத்துக்கு இரண்டு படைவீரர்களால் நடக்க வைத்தே அழைத்துச் செல்லப்பட்டார். இரவில் குளிரிலும், பகலில் வெயிலிலும் மழையிலும் நீண்டதூரம் நடக்க வைக்கப்பட்டார். ஏற்கனவே நலிந்திருந்த இவரது உடல் தாங்கவில்லை. கி.பி.407ம் ஆண்டு செப்டம்பர் 14ம்தேதி இவரால் நடக்கவே முடியவில்லை. இனிமேல் நடக்க முடியாது என அந்தப் படைவீரர்களிடம் கூறியும், அவர்கள் அதற்கு இணங்காமல் மீண்டும் ஆயரைக் கட்டாயப்படுத்தி நடக்க வைத்தனர். அவரது உடல்நிலை மோசமாகவே கோமனாவுக்கு அழைத்துச் செல்லப்பட்டார். அங்கே அதே நாளில் தனது 52வது வயதில் இறந்தார். \"எல்லாவற்றிலும் கடவுளுக்கு மகிமை உண்டாவதாக\" என்ற வார்த்தைகளைச் சொல்லி இவர் காலமானார்.\n\nஇந்தப் புனிதர் இறந்து 31 ஆண்டுகள் கழித்து, பேரரசி யுடோக்சியாவின் பிள்ளைகளான அரசி புனித புல்கேரியாவும், அரசர் 2வது தியேடோசியசும் தம் பெற்றோரின் செயல்களூக்கு மனம் வருந்தி தவம் செய்தனர். புனிதரின் உடலை கி.பி.438ம் ஆண்டு சனவரி 27ம் நாளன்று மிக ஆடம்பரமாக கான்ச்டண்டிநோப்புளின் திருத்தூதர் ஆலயத்துக்கு எடுத்துச் சென்று அங்கே அடக்கம் செய்தனர். ஊர்வலத்தில் சவப்பெட்டியை இவர்கள் தாங்கிச் சென்றனர்.\n\nஇவர் கத்தோலிக்கத் திருச்சபையில் புனிதராகவும், திருச்சபையின் மறைவல்லுனராகவும் கருதப்படுகிறார். கத்தோலிக்க திருச்சபையில் இவரின் விழா நாள் 13 செப்டம்பர். கிழக்கு மரபுவழி திருச்சபையில், இவர் காண்ஸ்டாண்டிநோபுளின் ஆயராக திருப்பொழிவு செய்யப்பட்ட நாளான 13 நவம்பரில் இவரின் விழா நாளை நினைவு கூர்கின்றனர்.\n\nSection::::படைப்புகள்.\nஜான் கிறிஸ்சோஸ்தம், தொடக்க காலத் திருச்சபையின் மாபெரும் போதகர் என்று அறியப்படுகிறார். கிரேக்கத் திருச்சபையின் தந்தையர்களுள் இவரைப் போன்று யாரும் போதிக்கும் ஆற்றல் கொண்டிருக்கவில்லை எனச் சொல்லப்படுகிறது. விவிலியத்தில் தொடக்கநூல் பற்றி 67 மறையுரைகள், திருப்பாடல்கள் பற்றி 59 மறையுரைகள், மத்தேயு நற்செய்தி பற்றி 90 மறையுரைகள், யோவான் நற்செய்தி பற்றி 88 மறையுரைகள், திருத்தூதர்பணிகள் பற்றி 55 மறையுரைகள் என இவர் ஆற்றிய மறையுரைகள் ஏராளம், ஏராளம். புதிய ஏற்பாடு மற்றும் பழைய ஏற்பாடு நூல்கள் பற்றி நூற்றுக்கணக்கான விளக்கவுரைகளை எழுதியிருக்கிறார். இவரது மறையுரைகள் கேட்பவரது வாழ்க்கையை நேரிடையாகத் தொட்டன. இதனால் இவரது மறையுரைகளைக் கேட்கும் மக்கள் அவற்றை எழுதி அரசர் முதல் அனைவருக்கும் அனுப்பி வைத்தனர்.\n"}
{"id": "162819", "url": "https://ta.wikipedia.org/wiki?curid=162819", "title": "ஷோபார்", "text": "ஷோபார்\n\nஷோபார் (\"shofar\", உச்சரிப்பு: , , ) என்பது யூத சமய நோக்கங்களுக்காக பாரம்பரியமாக செம்மறியாட்டின் கொம்பிலிருந்து பாவிக்கப்படும் ஒன்றாகும். ரோஷ் ஹஷானா, யோம் கிப்பூர் ஆகிய திருநாட்களில் யூத தொழுகைக் கூடங்களில் ஷோபார் ஊதப்படும். இது வேறுபட்ட அளவுகளில் கிடைக்கின்றன.\n\nSection::::விவிலிய, யூத போதக இலக்கியம்.\nஷோபார் பற்றி அடிக்கடி யூத வேதாகமத்திலும், தல்மூட்டிலும், யூத போதக இலக்கியத்திலும் குறிப்பிடப்பட்டுள்ளது. சீனாய் மலையில் தடித்த மேகத்திலிருந்து வெளிப்பட்ட ஷோபார் சத்தம் இசுரேலியர்களை திகிலால் அச்சமடையச் செய்தது (யாத்திரையாகமம் 19:16).\n\n\n"}
{"id": "162820", "url": "https://ta.wikipedia.org/wiki?curid=162820", "title": "ஷிட்சிஸ்", "text": "ஷிட்சிஸ்\n\nஷிட்சிஸ் (\"tzitzit\") () எனப்படும் எபிரேய பெயர்ச்சொல் சமய அனுசரிப்பு யூதர்களால் அணியப்படும் முடிச்சு போடப்பட்ட சமய ஆராரிப்பு குஞ்சம் ஆகும். இது தலிட்டின் நான்கு மூலைகளிலும் இணைக்கப்பட்டிருக்கும்.\n\n"}
{"id": "162824", "url": "https://ta.wikipedia.org/wiki?curid=162824", "title": "திஃபிலின்", "text": "திஃபிலின்\n\nதிபிலின் அல்லது டிஃபிலின் (\"Tefillin\"; ; ) என்பது தோரா வசனங்கள் தோலில் பொறிக்கப்பட்ட ஒரு சிறிய கருப்பு தோலிலானான ஓர் பெட்டியாகும். இது சமய ஒழுங்கை பின்பற்றும் யூதர்களினால் கிழமை நாட்களின் காலை வேண்டுதலில் அணியப்படும். திஃபிலின் என்னும் சொல் பன்மைச் சொல்லாகும். ஆனாலும், ஒருமைச் சொல்லாகவும் பாவிக்கப்படும். \n\n"}
{"id": "162827", "url": "https://ta.wikipedia.org/wiki?curid=162827", "title": "அரையுயிர்க் குற்றியலுகரம்", "text": "அரையுயிர்க் குற்றியலுகரம்\n\nகுற்றியலுகரம் என்பது வல்லின உகர எழுத்துக்களில் முடியும் ஆறு வகையான சொற்கள். இவை அனைத்தும் மொழியிறுதிக் குற்றியலுகரங்கள். தொல்காப்பியர் மொழிமுதல் குற்றியலுகரம் என 'நுந்தை' என்னும் முறைப்பெயரைக் குறிக்கிடுகிறார். இவற்றுடன் தொல்காப்பியர் காலம் முதல் இன்று வரையில் தமிழில் புழக்கத்தில் உள்ள குற்றியலுகரம் இந்த அரையுயிர்க் குற்றியலுகரம்.\n\nமெய்யெழுத்துக்களில் வ, ய ஆகிய இரண்டையும் இக்கால மொழியியலாளர்கள் அரையுயிர் எனக் குறிப்பிடுகின்றனர். இலக்கண நூல்கள் இவற்றை உடம்படுமெய் எனக் காட்டுகின்றன. உயிர் முன் உயிர் வந்து புணரும்பொது உடம்படுமெய் தோன்றும். \n\nவெண்பா யாப்பானது நாள், மலர், காசு, பிறப்பு என்னும் வாய்பாடு கொண்டு முடியும். திருக்குறளில் 10 படல்கள் அறிவு என்னும் சொல்லைக்கொண்டு முடிகின்றன. இப்படிப் பார்க்கும்போது அறிவு என்னும் சொல் பிறப்பு என்னும் வாய்பாடுதானே? பிறப்பு என்பது குற்றியலுகரம் அல்லவா? \n\nகதவைத் திற என்கிறோம். இதில் கதவு + ஐ = கதவை எனக் குற்றியலுகரம் போலப் புணர்ந்துள்ளதைக் காண்கிறோம். \"அறிவற்றம் காக்கும் கருவி\" திருக்குறள் 421 என்னும்போது அறிவு என்னும் சொல் குற்றியலுகரம் புணர்வது போலப் புணர்ந்துள்ளது அல்லவா? \nஇந்தகைய நிலை 'வு' எழுத்துக்கு எதனால் நேர்ந்தது? அரையுயிர் என்பதனால் நேர்ந்தது. \n"}
{"id": "162828", "url": "https://ta.wikipedia.org/wiki?curid=162828", "title": "உடம்படுமெய்", "text": "உடம்படுமெய்\n\nதமிழ் மொழியில் சொல்லோடு சொல் சேர்வதைப் புணர்ச்சி என்கிறோம். உயிர் எழுத்தில் முடியும் சொல்லோடு உயிரெழுத்தை முதல் எழுத்தாகக் கொண்ட சொல் வந்து சேரும்போது இடையே ய, வ ஆகிய இரண்டு எழுத்துக்களை ஆசாகக் கொள்ளும். \nஇவை இரண்டையும் அரையுயிர் என இலக்கண நூலார் குறிப்பது வழக்கம். \nSection::::ஒலி இயல்பு.\nஅண்மைக் காலம் வரையில் திண்ணைப் பள்ளிகளில் எழுத்துக்களை ஓசையுடன் கற்பித்துவந்தனர். அவற்றில் இந்த உடம்படுமெய் பிறப்பதைக் காணலாம்.\n\nஅ - ஆனா\nஆ - ஆவன்னா\nஇ - ஈனா\nஈ - ஈயன்னா\nஉ- ஊனா\nஊ - ஊவன்னா\nஎ - ஏனா\nஏ - ஏயன்னா\nஐ - ஐயன்னா\nஒ - ஓனா\nஓ - ஓவன்னா\nஔ - ஔவன்னா\n\nஇவற்றில் நெடில் எழுத்துக்களோடு இணைந்துள்ள எழுத்துக்களைக் கழுத்தில் கொண்டு நன்னூல் உடம்படுமெய் எழுத்துக்களைப் பாகுபாடு செய்து காட்டுகிறது.\n\n\n"}
{"id": "162829", "url": "https://ta.wikipedia.org/wiki?curid=162829", "title": "அரையுயிர்", "text": "அரையுயிர்\n\nதமிழில் உயிரெழுத்துக்கள் 12. இவை ஒலிக்கும் கால அளவு ஒரு மாத்திரை. மெய்யெழுத்து 18. இந்தப் பதினெட்டில் வ, ய ஆகிய இரண்டு எழுத்துக்களையும் மொழியியலாளர்கள் அரையுயிர் எனக் குறிப்பிடுவர். இலக்கண நூலார் இவற்றை உடம்படுமெய் எனக் காட்டுவர்.\n\nஇரண்டு உயிரெழுத்துக்களுக்கு இடையே தோன்றும் மெய்யெழுத்தை உடம்படுமெய் என்கிறோம்.\n\nகிளி என்னும் சொல் [இ]-ல் முடிகிறது.\nஅழகு என்னும் சொல் [அ]-ல் தொடங்குகிறது.\nஇரண்டும் ஒன்று சேரும்போது [கிளி அழகு], [கிளி ய் அழகு] கிளியழகு என வருகிறது.\n\nபா என்னும் சொல் [ஆ]-ல் முடிகிறது.\nஇனிது என்னும் சொல் [இ]-ல் தொடங்குகிறது.\nஇரண்டும் ஒன்று சேரும்போது [பா இனிது]. [பா வ் இனிது] பாவினிது என வருகிறது.\n\nதமிழில் இந்த இரண்டு மெய்யெழுத்தொலிகள் மட்டுமே இவ்வாறு வருகின்றன. ய, ர, ல, வ, ழ, ள என்னும் ஆறும் இடையின எழுத்துக்கள். இவற்றில் [ய], [வ] என்னும் இரண்டு எழுத்துக்கள் மட்டுமே இயல்பெழுத்துக்கள். ஏனையவை நாவின் சுழற்சியால் பிறப்பவை. எனவே இந்த இரண்டு எழுத்துக்கள் மட்டுமே அரையுயிர்களாக வருகின்றன.\n\nஅறிவு என முடியும் திருக்குறள் பாடல்கள் உள்ளன. இச்சொல் அறிவுடைமை எனக் குற்றியலுகரம் போலப் புணர்வதை அறிவோம். காரணம் [வ] எழுத்தின் அரையுயிர்த் தன்மையே.\n\nஇ, ஈ, ஏ - என்பன பல்லெழுத்துக்கள். எனவே இவை பல்லெழுத்து அல்லாத [ய] என்னும் அரையுயிரைச் சேர்த்துக்கொள்கின்றன.\nஅ, ஆ, உ, ஊ, ஒ, ஓ, - என்பனவற்றில் பல்லொலி இல்லை. எனவே இவை [வ] பல்லெழுத்தை அரையுயிராக இணைத்துக்கொள்கின்றன.\n\nபிற மொழிகளிலும் இந்த நிலை உண்டு.\n"}
{"id": "162836", "url": "https://ta.wikipedia.org/wiki?curid=162836", "title": "உல்ம் மினிஸ்டர்", "text": "உல்ம் மினிஸ்டர்\n\nஉல்ம் மினிஸ்டர் (\"\"Ulm Minster\"\", ) என்பது செருமனியில் உல்ம் எனும் இடத்தில் அமைந்துள்ளள லூதரனிய தேவாலயம். இதனுடைய பாரிய அளவு காரணமாக சில வேளைகளில் இது உல்ம் பேராலயமாகவும் கருதப்படுகின்றது. ஆயரின் இருப்பிடம் இல்லாததால் இது பேராலயம் அல்ல.\n\nஉல்ம் மினிஸ்டர் கோல்ன் கதீட்ரல் போன்று கோதிக் கட்டிடக்கலை காலத்தில் ஆரம்பிக்கப்பட்டு 19ம் நூற்றாண்டின் இறுதி பூர்த்தியடையாமல் இருந்தது. இது உலகிலுள்ள மிகவும் உயரமான தேவாலயமும், 20ம் நூற்றாண்டுக்கு முன் வரை நான்கவது உயரமான கட்டடமாகவும், கோபுரத்துடன் 768 படிகளுடன் காணப்படுகின்றது.\n\n"}
{"id": "162837", "url": "https://ta.wikipedia.org/wiki?curid=162837", "title": "கேட்வே ஆர்ச்", "text": "கேட்வே ஆர்ச்\n\nகேட்வே ஆர்ச் (\"Gateway Arch\") அல்லது கேட்வே டு த வெஸ்ட் (\"Gateway to the West\"), என்பது செயின்ட் லூயிஸ், மிசூரியில் உள்ள ஜெபர்சன் தேசிய பரந்த வெளி நூதனசாலையின் முக்கிய மேல்வளைவு ஆகும். உயரமுடைய இது அமெரிக்காவில் உயரமான மனிதனால் செய்யப்பட்ட நினைவுச் சின்னமாகும். \n\n\n"}
{"id": "162840", "url": "https://ta.wikipedia.org/wiki?curid=162840", "title": "அரிசிபோ வானிலை ஆய்வுக்கூடம்", "text": "அரிசிபோ வானிலை ஆய்வுக்கூடம்\n\nஅரிசிபோ வானிலை ஆய்வுக்கூடம் (\"Arecibo Observatory\") என்பது புவேர்ட்டோ ரிக்கோவின் அரிசிபோ எனுமிடத்திலுள்ள வானொலி அதிர்வெண் தொலைநோக்கி ஆகும். இந்த ஆய்வுக்கூடம் தேசிய அறிவியல் நிறுவனத்துடனான கூட்டு உடன்படிக்கையின் கீழ் எஸ்.ஆர்.ஐ பன்னாடு நிறுவனத்தினால் இயக்கப்படுகின்றது.\n\nஅரிசிபோ வானிலை ஆய்வுக்கூடத்தில் இருந்து தான் மிகப்பெரிய நட்சத்திரக் கூட்டமான Messier 13 (M13) – விற்கு வேற்று கிரக வாசிகளை நோக்கி முதன் முதலாக அரிசிபோ தகவல் அனுப்பப்பட்டது.\n\n"}
{"id": "162854", "url": "https://ta.wikipedia.org/wiki?curid=162854", "title": "பூட்டுச் செம்பு", "text": "பூட்டுச் செம்பு\n\nபூட்டுச் செம்பு அல்லது தூக்குச் செம்பு என்பது இறுக்கமாகப் பூட்டிப் பயன்படுத்தக் கூடியதாகவும், தூக்கிக் கொண்டு போகக் கூடியவாறும் வடிவைமைக்கப்பட்ட ஒரு செம்பு ஆகும். பானங்கள் ஒன்றோடு ஒன்று கலக்காத வகையிலும் அதே நேரம் வெளித்தெரியாத வகையிலும் தூக்கிச் செல்ல இலகுவான முறையிலும் தனித்துவமான வடிவிலும் அமைந்த இவ் வகைச் செம்புகள் பழந் தமிழரின் வாழ்க்கைத் தரத்தையும் நுட்பத் திறனையும் ரசனை உணர்வையும் ஒருங்கே வெளிப்படுத்தி நிற்பன.\n\nSection::::வடிவமைப்பு.\nபித்தளையினால் ஆன செம்பு வகையைச் சார்ந்த இப்பாவனைப் பொருள் மூன்று பகுதிகளைக் கொண்டிருக்கிறது. செம்பு (அடிப்பகுதி), குவளை, மூடி என்பவையே அவையாகும். செம்பின் வாய் பகுதியோடு உள்ளார்ந்து இணைக்கத்தக்க விதமாக குடிக்கும் குவளையை உள்ளடக்கி அது வெளியே தெரியாத விதமாகவும் வெளியே திரவ பதார்த்தங்கள் சிந்தாத விதமாகவும்\n7- 8 புரிகள் கொண்ட மூடி அமைந்திருப்பது இதன் சிறப்பம்சம் எனலாம்.\n\nSection::::பயன்பாடு.\nதற்போது வழக்கொழிந்து போய் விட்ட இப்பாவனை பொருள் பயணங்களும் வசதிகளும் தற்போது போல இலகுவற்றிருந்த காலங்களில் தம் நீண்ட வழிப்பயணத்துக்காக பானங்களை இதில் இட்டு நிரப்பி எடுத்துச் செல்ல பயன்பட்ட ஒரு சாதனமாகும்.\n"}
{"id": "162858", "url": "https://ta.wikipedia.org/wiki?curid=162858", "title": "டப்ளின் தூபி", "text": "டப்ளின் தூபி\n\nடப்ளின் தூபி (\"Spire of Dublin\"), உத்தியோகபூர்வமாக \"வெளிச்ச நினைவுச் சின்னம்\" என தலைப்பிடப்பட்ட (\"Monument of Light\") (), பெரியதும், துருப்பிடிக்காத உருக்கால் உருவாக்கப்பட்டதும், குண்டூசி போன்றதுமான நினைவுச் சின்னம். 121.2 மீட்டர் (398 அடி) உயரம் உடைய இது அயர்லாந்து குடியரசின் டப்ளினில் அமைந்துள்ளது.\n\n"}
{"id": "162859", "url": "https://ta.wikipedia.org/wiki?curid=162859", "title": "பொருட்புணர்ச்சி", "text": "பொருட்புணர்ச்சி\n\nதொல்காப்பியம் புணர்ச்சியைச் சொற்புணர்ச்சி என்றும் பொருட்புணர்ச்சி என்றும் பாகுபடுத்திக் காட்டுகிறது. சொல்லில் உயர்திணை, அஃறிணைப் பாகுபாடுகள் சொல்லின் ஒலி நோக்கியவை அல்ல. சொல்லின் பொருள் நோக்கியவை. மற்றும் சில பொருள்நோக்குப் புணர்ச்சிகளையும் தொல்காப்பியம் குறிப்பிடுகிறது. இந்தப் புணர்ச்சிகளை நன்னூல் இலக்கணமும் வழிமொழிகிறது. அவை இங்குத் தொகுத்துப் பார்க்கப்படுகின்றன.\nSection::::உயர்திணை, அஃறிணை.\nஉயர்திணைச்சொல் எல்லா வழியும் இயல்பாக வருதல் வேண்டும். \n\n\nSection::::மரப்பெயர்.\nஇப்படிப் பல.\n"}
{"id": "162860", "url": "https://ta.wikipedia.org/wiki?curid=162860", "title": "சீயோனிசம்", "text": "சீயோனிசம்\n\nசீயோனிசம் (\"Zionism\", , \"Tsiyonut\") என்பது இசுரேலிய தேசம் எனும் வரையறுக்கப்பட்ட இடமான யூத அரசுக்கு உதவும் யூதர் மற்றும் யூத பண்பாடு தேசியவாதத்தின் ஓர் வடிவமாகும். சீயோனிசம் யூதர்கள் அவர்கள் அடையாளத்தை காக்கவும், ஏனைய சமூகங்களிலும் அவர்கள் உள்வாங்கப்படுதலை எதிர்த்தும், யூத எதிர்ப்பு, வெளியேற்றப்படல், துன்புறுத்தல் போன்றவற்றிலிருந்து யூதர்களை இசுரேலுக்கு திரும்பச் செய்வதற்கு பரிந்து பேசல் ஆகியவற்றுக்கு இது உதவுகின்றது.\n\n"}
{"id": "162862", "url": "https://ta.wikipedia.org/wiki?curid=162862", "title": "பெரிய இசுரேல்", "text": "பெரிய இசுரேல்\n\nபெரிய இசுரேல் (\"Greater Israel\") என்பது பல காலமாக உள்ள சில வேறுபட்ட விவிலிய மற்றும் அரசியல் அர்த்தம் உடைய ஒரு வாதத்திற்கு இடமான தெரிவிப்பாகும்.\n\nதற்போது, இசுரேல் மற்றும் பாலஸ்தீன பகுதி உட்பட்ட நிலப்பகுதிகளை வரையறுக்கும் பதமாக பொதுவாகக் காணப்படுகின்றது. 1923இற்குப் பின்னான மறுநோக்கு சீயோனிசத்தின் விருப்பின் முன்னைய வரையறுப்புக்கள், பிரித்தானிய ஆட்சி பாலஸ்தீனம் மற்றும் திரான்ஸ்யோர்டான் உட்பட்ட அல்லது உட்படாத நிலப்பரப்புக்களையும் உள்ளடக்கியதாகவிருந்தது. ஏனைய சமய பார்வையில், இது இசுரேல் தேசம் எனப்படும் விவிலிய குறிப்பின் ஒன்றாகப் பாவிக்கப்படுகின்றது. இது விவிலியத்தின் ஆதியாகமமம் 15:18-21, உபாகமமம் 11:24, உபாகமம் 1:7, எண்ணிக்கை 34:1-15 அல்லது எசேக்கியேல் 47:13-20 ஆகிய இடங்களில் காணப்படுகின்றது.\n\n"}
{"id": "162864", "url": "https://ta.wikipedia.org/wiki?curid=162864", "title": "வாக்களிக்கப்பட்ட நாடு", "text": "வாக்களிக்கப்பட்ட நாடு\n\nவாக்களிக்கப்பட்ட நாடு () என்பது கடவுளால், எபிரேய விவிலியமான டனாக்கின்படி யாக்கோபின் சந்ததியினரான இசுரேலியர்களுக்குக் கொடுக்கப்பட்டது. வாக்குறுதி முதலில் ஆபிரகாமுக்கும் (ஆதியாகமம் 15:18-21), பின்பு அவருடைய மகன் ஈசாக்குடனும் அவருடைய மகன் யாக்கோபுடனும் புதுப்பிக்கப்பட்டது (ஆதியாகமம் 28:13)). வாக்களிக்கப்பட்ட நாடு எகிப்து நதியிலிருந்து புராத்து ஆறு வரை என விபரிக்கப்பட்டுள்ளது (யாத்திரையாகமம் 23:31).\n\nSection::::ஆபிரகாமின் சந்ததியினர்.\nயூதப் பாரம்பரியத்தின்படியும், பல கிறித்தவ விளக்கவுரையாளர்களின் விளக்கத்தின்படியும், ஆபிரகாமின் சந்ததியினர் எனப்படுபவர்கள் ஆபிரகாமின் மகனாகிய ஈசாக்கு, அவருடைய பேரன் யாக்கோபு என்பவர்கள் ஊடானது மாத்திரமேயாகும். இது இஸ்மவேல், ஏசா என்பவர்களை உட்படுத்தவில்லை.\n"}
{"id": "162865", "url": "https://ta.wikipedia.org/wiki?curid=162865", "title": "எருசலேம் சின்னம்", "text": "எருசலேம் சின்னம்\n\nஎருசலேம் சின்னம் 1950-51 இல் யூத தேசிய எலியானு நிதியின் இயக்குனர் கொரனினால் வடிவமைக்கப்பட்டு, பின்பு மேம்படுத்தப்பட்டது. சிங்கம் யூதாவின் சிங்கத்தையும், பின்னணி மேற்குச் சுவரையும், ஒலிவக் கிளை சமாதானத்தையும் பிரதிநிதித்துவப்படுத்துகின்றது. இவற்றின் மேல் எருசலேம் (\"யெருசலைம்\") என்னும் எபிரேயச் சொல் பதிக்கப்பட்டுள்ளது.\n\n"}
{"id": "162871", "url": "https://ta.wikipedia.org/wiki?curid=162871", "title": "அரசினர் கீழ்த்திசைச் சுவடிகள் நூலகம்", "text": "அரசினர் கீழ்த்திசைச் சுவடிகள் நூலகம்\n\nசென்னை அரசினர் கீழ்த்திசைச் சுவடிகள் நூலகம் என்பது சென்னைப் பல்கலைக்கழக வளாகத்தில் உள்ள ஒரு நூலகமாகும். முழுக்க முழுக்க மாநில அரசு நிறுவனமான இதற்கும் சென்னைப்பல்கழகத்திற்கும் யாதொரு தொடர்பும் இல்லை. சென்னைப்பல்கலைக்கழக வளாகத்தில் இச் சுவடி நூலகத்திற்கு இடம் தரவேண்டும் என ஆணையிட்டு அதற்காக ஒரு தொகையையும் அப்போதைய ஆங்கில அரசு உத்தரவிட்டது.\nஉலகிலேயே அதிகமான தமிழ்ச் சுவடிகள் இந்த நூலகத்தில்தான் உள்ளது. இங்கு, 26 லட்சம் ஓலைச்சுவடிகளை கொண்ட, 72,748 சுவடி கட்டுகளும், 25,373 ஆய்வு நூல்களும் உள்ளன.\nஇந் நூலகம் ஆராய்ச்சிக் கருவூலமாகத் திகழ்வதைக் கருத்திற்கொண்டு முனைவர் சு.சௌந்தரபாண்டியனின் முயற்சியால் ’அரசினர் கீழ்த்திசைச் சுவடிகள் நூலகம் மற்றும் ஆய்வு மையம்’ என்று பெயர் மாற்றப்பட்டுத் தற்போது இப்பெயரிலேயே இது இயங்கிவருகிறது.\n\nஇம் மையத்தில் தற்போது தமிழ், வடமொழி, தெலுங்கு, கன்னடம், மலையாளம், பாரசீகம், அரபு, உருது, சிங்களம் ஆகிய மொழிகளிற் சுவடிகள் உள்ளன. சுவடிகளில் ஓலைச்சுவடிகளும் தாட் சுவடிகளும் அடங்கும்.\n\nகாலின் மெக்கன்சி (1754-1821), லேடன் (Dr.LeYdan), சி.பி.பிரௌன் (Mr.C.P.Brown) ஆகிய மூவரின் தொகுப்புக்களே இந் நூலகம் உருவாவதற்கு ஆதாரமாகும். இம்மையத்தில் இலக்கியம், இலக்கணம், வரலாறு, தத்துவம், அறிவியல், வானியல் முதாலன பிரிவுகளைச் சேர்ந்த சுவடிகள் உள்ளன. தமிழ்நாடு, ஆந்திர மாநில வரலாறுகளைக் கூறும் கைபீதுகளும் (Kaifyats) இருக்கின்றன.\n\n"}
{"id": "162872", "url": "https://ta.wikipedia.org/wiki?curid=162872", "title": "துள்ளி எழுந்தது காதல் (திரைப்படம்)", "text": "துள்ளி எழுந்தது காதல் (திரைப்படம்)\n\nதுள்ளி எழுந்தது காதல், என்பது \"தகிட தகிட\" என்ற தெலுங்குத் திரைப்படத்தின் தமிழ் மொழிமாற்றுத் திரைப்படம் ஆகும். \"தகிட தகிட\" ஸ்ரீஹரி நானு இயக்கத்தில் 2010-ம் ஆண்டு வெளியான திரைப்படமாகும். இத்திரைப்படம், துள்ளி எழுந்தது காதல் என்ற பெயரில் தமிழில் மொழிமாற்றம் செய்யப்பட்டு வெளியானது.\n\n"}
{"id": "162882", "url": "https://ta.wikipedia.org/wiki?curid=162882", "title": "எருசலேம் கொடி", "text": "எருசலேம் கொடி\n\nஎருசலேம் கொடி இசுரேலிய தேசியக் கொடியை அடிப்படையாகக் கொண்டது. இது தலிட்டினை அல்லது யூத வேண்டுதல் போர்வையினை நினைவூட்டும் இரு கிடையான நீலக் கோடுகளைக் கொண்டது. நடுவில் எருசலேம் சின்னத்தினைக் கொண்டுள்ளது. செங்குத்தான கொடி சிலவேளைகளில் சடங்கு விழாக்களில் பாவிக்கப்படும்.\n\nஇக் கொடி 1949 இல் இசுரேல் உருவாக்கிய (நகரின் மேற்குப் பகுதியில்) எருசலேம் மாநகர அரசு நடத்திய போட்டியினைத் தொடர்ந்து எடுத்துக்கொள்ளப்பட்டது. இது 1967 ஆறு நாள் போர் போரைத் தொடர்ந்து ஐக்கிய எருசலேமின் கொடியாகியது.\n"}
{"id": "162883", "url": "https://ta.wikipedia.org/wiki?curid=162883", "title": "கரூர் கல்யாணபசுபதீசுவரர் கோயில்", "text": "கரூர் கல்யாணபசுபதீசுவரர் கோயில்\n\nகல்யாணபசுபதீசுவரர் கோயில் என்பது தமிழ்நாட்டில் கரூர் நகரில் அமைந்துள்ள சிவாலயமாகும். இச்சிவாலயம் தேவாரப் பாடல் பெற்ற தலங்களில் கொங்கு நாட்டுத் தலங்களில் ஒன்றாகும். இத்தலம் காமதேனு வழிபட்ட தலமாகும். இச்சிவாலயத்தினை திருஞானசம்பந்தர், கருவூரார், அருணகிரிநாதர் போன்றோர் பாடியுள்ளனர். இச்சிவாலயத்தில் சித்தர் கரூவூராருக்கு தனி ஆலயம் உள்ளது.\n\nஇத்தலத்தின் புகழ்ச்சோழ நாயனார் அரசாண்டதாகவும், எறிபக்த நாயனார் தொண்டு செய்ததாகவும் தலவரலாறு கூறுகிறது.\n\nSection::::சன்னதிகள்.\nமூலவர் பசுபதீசுவரர் சுயம்பு லிங்கமாக உள்ளார். இந்த லிங்கத்தின் ஆவுடையார் சதுரமாக உள்ளது. மாசி மாதத்தின் ஐந்து நாட்கள் மூலவரின் மீது சூரிய ஒளி படுகிறது. மூலவரின் இடதுபக்கத்தில் அலங்காரவல்லி , சௌந்தரநாயகி சன்னதிகள் உள்ளன.\n\nமூலவரின் நேராக அமைந்துள்ள நந்திக்கு அருகேயுள்ள தூண்களில் புகழ்ச்சோழர் சிவபக்தரின் தலையோடு உள்ள சிலையும், முசுகுந்த சக்கரவர்த்தியின் சிலையும் உள்ளன. வெளிச்சுற்றுபிரகாரத்தில் கருவூரார் சன்னதியும், ராகு கேது பாம்பு சிலைகளும் உள்ள சன்னதியும் உள்ளது.\n\nபுகழ்ச்சோழர் மண்டபம், நூறுகால் மண்டபம் ஆகியவை இச்சிவாலயத்தில் அமைந்துள்ளன.\n\nSection::::அமைவிடம்.\nகரூர் மாவட்டத்தின் தலைமையிடமாக அமராவதி ஆற்றங்கரையில் அமைந்துள்ள கரூரில், நகரின் மையப் பேருந்து நிலையத்துக்கு மிக அருகாமையில் இக்கோவில் அமைந்துள்ளது.\n\nSection::::கோவில் அமைப்பு.\nஇக்கோவிலின் கொடிமரம் கருங்கல்லால் ஆனது. கொடி மரத்தின் ஒரு புறத்தில் தலையைத் தட்டில் வைத்து கையில் ஏந்தியவாறமைந்த புகழ்ச்சோழ நாயனாரின் சிற்பமும் மறுபுறம் சிவலிங்கமும் சிவலிங்கத்தை நாவால் நக்குகின்ற பசுவும் அமைந்துள்ளன.\n\nஇக்கோவிலின் பெருமான் கல்யாண பசுபதீஸ்வரர். பசுபதிநாதர், பசுபதீஸ்வரர், ஆநிலையப்பர், பசுபதி என்றும் அழைக்கப்படுகிறார். இங்கு சிவன், சதுரமான ஆவுடையாரின் மீது அமைந்துள்ள லிங்க வடிவிலுள்ளார். அம்மன் அலங்காரவல்லி.\n\nதமிழ்நாட்டின் பழம்பெரும் சிவத்தலங்களில் இது ஒன்றாகும். கொங்கு நாட்டின் ஏழு சிவத்தலங்களில் ஒன்றாகும்.\n\nஇக்கோயில் கட்டடக்கலைச் சிறப்பு மிக்கது. இங்குள்ள நூற்றுக்கால் மண்டபத்திற்கு இங்கு 1960 ஆம் ஆண்டு குட முழுக்கு விழா நடைபெற்றபொழுது ’புகழ்ச் சோழர் மண்டபம்\" என்று பெயரிடப்பட்டுள்ளது.\n\nகோவிலின் தென்மேற்கு மூலையில் பதினெட்டு சித்தர்களில் ஒருவரான கரூவூராரின் சன்னிதி உள்ளது. இச்சித்தர் ஆநிலையப்பரோடு ஐக்கியமானதால் கருவறையில் சுயம்புலிங்கமாக உள்ள பெருமான் சற்றே சாய்ந்த நிலையில் உள்ளார்.\n\nSection::::கோயிலின் கட்டடக்கலை அம்சங்கள்.\nஇக்கோயில் திராவிடக் கட்டடக்கலை அம்சத்தை கொண்டுள்ளது. திராவிடக்கலை என்பது தென்னிந்திய கோயில் கலை பாணியாகும். இக்கோயிலின் அமைப்பு மிகச் சிறப்பானது. கோயிலின் மையப் பகுதியில் அமைந்திருப்பது கருவறையாகும். இப்பகுதி தான் முதன் முதலில் கட்டப்பட்ட பகுதியாகும். இக்கருவறை சதுரவடிவில் அமைக்கப்பட்டுள்ளது. கருவறையின் மேல் விமானம் அமைக்கப்பட்டுள்ளது. அவ்விமானம் வட்டவடிவில் அமைக்கப்பட்டுள்ளது. அதற்கு மேல் கலசம் அமைக்கப்பட்டுள்ளது. இந்த அமைப்பே ஆரம்பகாலத்தில் கோயில் கட்டும் முறையாக இருந்தது.\n\nகருவறையை அடுத்து இருப்பது அா்த்தமண்டபம் ஆகும். இந்த முறை பிற்காலகட்டத்தில் தோன்றியதாக கருதப்படுகிறது. பெரும்பாலும் இந்து கோயில்கள் கருவறை , அதை ஒட்டி அமைந்திருக்கும் அா்த்தமண்டபம் இந்த அமைப்பை கொண்டே கட்டப்பட்டிருக்கின்றன. அா்த்தமண்டபத்தை அடுத்து மகா மண்டபம் அமைக்கப்பட்டுள்ளது. இந்த மகாமண்டபங்கள் பிற்காலத்தில் ஏற்படுத்தப்பட்டதாகும். இந்த மண்டபங்கள் அதிகப்படியான கற்றூண்களை கொண்டதாக அமைத்தனா்.\n\nகருவறையை சுற்றி பிரகாரம் அமைக்கப்பட்டுள்ளது. இதுவும் பொரும்பாலும் எல்லா இந்து கோயில்களிலும் காணப்படும் அமைப்பாகும். இப்பிரகாரத்தை அடுத்து கோயிலின் இடது, பின், வலது புறங்களில் சுற்றிலும் திண்ணையோடு கூடிய சிறு மண்டபம் போன்ற அமைப்பு காணப்படுகின்றது. இது பெரும்பாலும் பாடசாலையாவோ வேதபாராயணம் செய்யும் இடமாகமவோ இருந்திருக்க வேண்டும்.\n\nகருவறையின் தெற்கு புறசுவற்றில் தட்சினாமூா்த்தியும், மேல்புற சுவற்றில் லிங்கோத்பவரும், வடபுற சுவற்றில் பிரம்மாவும் துா்க்காதேவியும் பிரதிஸ்டை செய்யப்பட்டுள்ளது. இது சைவ குறிப்பாக சிவன் கோயிலின் கட்டடக்கலைப் பாங்கின் அடிப்படையில் அமைக்கப்பட்டுள்ளது.\n\nகருவறையின் தென்புற திண்ணையில் நாயன்மாா்கள் காட்சியளிக்கிறன்றனா். பின்புறத்தில் ஈசான விநாயகா், முருகன், கஜலட்சுமி போன்ற சைவ கோயில் அமைப்பின் அம்சத்துடன் அமைக்கப்பட்டுள்ளது.\n\nகருறையின் வடபுறத்தில் சண்டிகேசுவரா் அமைக்கப்பட்டுள்ளது. இதுவும் சைவ கோயிலின் அம்சத்தை கொண்டு விளங்குகிறது. இக்கோயில் பெரும்பாலும் கிரானைட் கற்களால் கட்டப்பட்டுள்ளது. அழகிய சிற்பவேளைபாடுகளுடன் தூண்கள் அமைக்கப்பட்டுள்ளன. இத்தூண்கள் மற்றும் பிற கட்டடஅமைப்பை உற்று நோக்கும் போது புதிதாக கட்டப்பட்டது என்ற எண்ணம் தோன்றும். மிக புராதனமான இக்கோயில் இத்தனை காலம் எவ்வித பாதிப்பும் இல்லாமல் இருந்திருக்க வாய்ப்பில்லை. \n\nஇக்கோயில் சோழா்காலத்தில் கட்டப்பட்டு சேர, பாண்டியா், கொங்கு சோழா், நாயக்கா் காலங்களில் படிப்படியாக வளா்ந்து பெரிய கோயிலாக உருவாயிருக்க வேண்டும். பிற்காலத்தில் ஏற்பட்ட இஸ்லாமியா் ஆட்சிகாலத்தில் கவனிப்பாரற்று சிதைவடைந்த நிலையை அடைந்திருக்க வேண்டும். எனவே தான் ஆங்கிலேயா் ஆட்சி காலத்தில் கரூரில் வசித்த நாட்டுக்கோட்டை செட்டியாா்கள் 1905 ல் இக்கோயிலை இடித்து கட்டப்பட்டதாக கல்வெட்டு கூறுகிறது. அதன் பிறகு தான் இன்றைய நிலையில் இருக்கும் கோயிலின் அமைப்பை காணமுடிகிறது. ஆக நாட்டுக்கோட்டை செட்டியாா்கள் முடிந்தவரை பழமை மாறாமல் கட்ட நினைத்தாா்கள் போலும். அதனால் தான் இக்கோயில் மிக சமீபத்தில் கட்டியது போன்று புதுப் பொலிவுடன் காட்சி அளிக்கிறது. \n\nமகா மண்டபத்தை அடுத்து சுற்று சுவருடன் கூடிய கோபுற நுழைவாயில் அமைப்பப்பட்டுள்ளது. இந்நுழைவாயில் பாண்டியா் கலைப்பாணியில் கட்டப்பட்டதாக கருதப்படுகிறது. அதனைத் தொடாந்து வெறிப்புறம் சுற்றுசுவருடன் கூடிய கோபுறம் காணப்படுகின்றது. இது நாயக்கா் கட்டடக்கலை பாணியை சோ்ந்ததாக கருதப்படுகிறது.\n\nஇக்கோயில் மிக சமீபத்தில் கட்டப்பட்டது என்பதற்கு இன்னொரு சான்று தற்போது புகழ் சோழா் மண்டபம் என அழைக்கப்படும் மண்டபமாகும். இதை காணும் போது காலப்போக்கினால் ஏற்பட்ட பாதிப்பு நன்கு தெரிகிறது. தூண்கள் மற்றும் கட்டடங்களில் இருக்கும் நோ்த்தி மழுங்கி போயிருப்பதை காணலாம். ஆனால் கோயிலின் தூண்கள் மற்றும் கட்டடங்கள் முனை மழுங்காமல் மிக நோ்த்தியாக இருப்பதையும் அழகுற இருப்பதையும் காணலாம்.\n\nஇக்கோயில் ஆகம விதிகளின் படியும் வாஸ்த்து சாஸ்த்திரத்தின் படியும் சைவ சிந்தாந்த நெறிப்படியும் கட்டப்பட்டிருப்பது விளங்கும்.\n\nSection::::தல வரலாறு.\nபடைப்புத் தொழில் குறித்து பிரம்ம தேவன் அடைந்த கர்வத்தை அடக்குவதற்காக சிவன் நடத்திய விளையாடலால் உண்டான தலம் இது. சிவனை அடைய விருப்பம் கொண்டிருந்த காமதேனுவிடம் நாரதர் சென்று, பூலோகத்திலுள்ள வஞ்சிவனத்தில் தவம் செய்தால் அவர் எண்ணம் ஈடேறும் என்று கூறுகிறார். அதன்படி வஞ்சி வனமாகிய கரூர் சென்று அங்கு ஒரு புற்றுள் இருந்த லிங்கத்திற்கு தன் பாலைச் சொரிந்து திருமஞ்சனம் செய்து வழிபட, மகிழ்ச்சியடைந்த சிவனும் காமதேனுவுக்கு விரும்புவற்றைப் படைக்கக்கூடிய ஆற்றலை அளிக்கிறார். காமதேனுவுக்குக் கிடைத்த படைப்பாற்றலால் அஞ்சிய பிரம்மா, தனது தவறை உணர்ந்து சிவனிடம் போய் தஞ்சம் அடைந்தார். சிவனும் அவரை மன்னித்து படைப்புத் தொழிலை அவருக்கேத் திரும்ப அளித்து காமதேனுவை இந்திரனிடம் அனுப்பி வைத்தார்.\n\nகாமதேனு வழிபட்டதால் இக்கோவிலில், சிவன் பசுபதீஸ்வரர் என்றும் ஆநிலையப்பர் என்றும் அழைக்கப்படுகிறார்.\n\nSection::::பாடல் பெற்ற தலம்.\nஎறிபத்த நாயனார் தோன்றியதும் புகழ்ச்சோழ நாயனார் ஆண்டதும் இத்தலமாகும். கொங்கு நாட்டில் அமைந்துள்ள பாடல் பெற்ற சிவத்தலங்களுள் இதுவும் ஒன்று. திருவிசைப்பா பாடிய கருவூர்த் தேவர் பிறந்தது இவ்வூரில்தான். இது திருஞான சம்பந்தரால் தேவாரத்திலும் அருணகிரிநாதரால் திருப்புகழிலும் பாடப் பெற்றுள்ளது.\n\nSection::::திருவிழாக்கள்.\nஇங்கு பங்குனி உத்திரம், ஆருத்தரா தரிசனம் சிறப்பாகக் கொண்டாடப்படுகிறது.\n\nSection::::ஆதாரங்கள்.\nகரூர் ஸ்ரீபசுபதீஸ்வரர் திருக்கோவில் தினமணி, நவம்பர் 02, 2012\n\nSection::::கருவிநூல்.\nதமிழ்நாட்டின் தல வரலாறுகளும் பண்பாட்டுச் சின்னங்‌களும் - v.கந்தசாமி, எம்.ஏ, எம்.எட். - இரண்டாம் பதிப்பு 2006\n\n"}
{"id": "162886", "url": "https://ta.wikipedia.org/wiki?curid=162886", "title": "தமிழிசை ஆய்வுகள்", "text": "தமிழிசை ஆய்வுகள்\n\nதமிழிசை ஆய்வுகள் என்பது தமிழிசை குறித்து ஆய்வு செய்தோர் மற்றும் ஆய்வு நூல்களையும் குறிக்கும். ஒரு காலகட்டத்தில் தமிழ் மொழிக்கு இசைமரபு இல்லை என்றும், தமிழ்மொழியில் இசைநூல்கள் இல்லை என்றும், பிற மொழியிலிருந்து தமிழன் பெற்றவையே மிகுதி என்றும் கூறப்பட்டு வந்தது. இக்கருத்துகளுக்கு முடிவு தரும் நிலையிலும் இசைத்தமிழின் வளர்ச்சியையும், நுட்பங்களையும் எடுத்துரைக்கும் வகையிலும் உ.வே.சாமிநாதையர் 1892-இல் சிலப்பதிகாரத்தை அச்சில் பதிப்பித்து வெளியிட்டார். இந்நூலும் இந்நூலுக்கு எழுந்த அரும்பத உரை, அடியார்க்கு நல்லார் உரை ஆகியவையும் இசைத்தமிழ் வளங்களையெல்லாம் நமக்கு எடுத்துணர்த்தின. சிலப்பதிகாரத்தையும் அதன் அரும்பத உரை, அடியார்க்கு நல்லார் உரையையும் மையமாகக் கொண்டு இசைத்தமிழ் ஆய்வுகள் தோன்றலாயின. சில ஆய்வு நூல்கள்:\n\n\n\n\nSection::::தஞ்சை மு. ஆபிரகாம் பண்டிதர்.\n1892-இல் உ.வே.சாமிநாதையர் சிலப்பதிகாரத்தை வெளியிட்டார். இந்நூல் வாயிலாகவும் இந்நூலுக்கு எழுந்த உரைகள் வாயிலாகவும் தமிழ்க் கலைச் செல்வங்கள் பற்றி பலர் ஆராய முற்பட்டனர் இவ்வகையில் இசைத்தமிழ் ஆய்வினைத் தொடங்கி வைத்தவர் தஞ்சை மு. ஆபிரகாம் பண்டிதர். இவர் எழுதி வெளியிட்ட கருணாமிர்த சாகரம் என்ற நூல் தமிழிசை பற்றிய ஆய்வுகளுக்கு முன்னோடி நூலாக விளங்குகிறது. இசைத்தமிழ் ஆய்வினைத் தொடங்கி வைத்ததோடு தமிழில் இசைப் பயிற்சி நூல்கள் இல்லை என்ற குறையை நீக்கும் பொருட்டு, தமிழில் பயிற்சிப் பாடல்கள் அடங்கிய கருணாமிர்த சாகரத் திரட்டு என்ற நூலையும் வெளியிட்டார். தஞ்சையில் இசைத்தமிழ் ஆய்வு மாநாடுகளை நடத்தி, இசைத்தமிழ் வளங்களையெல்லாம் உலகறியச் செய்தார்.\n\nSection::::எம். கே. எம். பொன்னுச்சாமி.\nமதுரையைச் சேர்ந்த எம். கே. எம். பொன்னுச்சாமி தாம் எழுதிய இசைத் தமிழ் ஆய்வு நூலிற்கு பூர்வீக சங்கீத உண்மை என்று பெயரிட்டார். சங்க இலக்கியங்களிலும், சிலப்பதிகாரத்திலும் நிலவிய இசை பற்றிய உண்மைகளை மீண்டும் கொண்டு வருவதே இந்நூலின் நோக்கம் என்றும், இதனால் இதற்குப் 'பூர்வீக சங்கீத உண்மை' என்று பெயரிடப்பட்டது என்றும் குறிப்பிட்டுள்ளார். இந்நூல் நூன் மரபு, கர்த்தா ராகத்தின் நிர்ணயம், மூர்ச்சை பிரசுதாரம், கர்த்தா இராகங்களும் அனுபவத்திலிருக்கிற ஜன்ய இராகங்களும், இசை நுணுக்கம் என்னும் சுதிபேத ராக சூட்சுமம் ஆகிய ஐந்து பகுதிகளைக் கொண்டது. எம். கே. எம். பொன்னுச்சாமி அகமதாபாத்தில் நடைபெற்ற அகில இந்திய இசை மாநாட்டுக்கு மைசூர் மன்னரின் உதவியோடு சென்று அம்மாநாட்டில் கலந்து கொண்டார். இம்மாநாட்டில் இவர் கூறிய \"தாய் இராகம் 32\" என்கிற கொள்கை விவாதிக்கப்பட்டு ஏற்றுக் கொள்ளப்பட்டது.\n\nSection::::விபுலானந்த அடிகளார்.\nவிபுலானந்த அடிகள் பதினான்கு ஆண்டுகள் மேற்கொண்ட தமிழிசை ஆய்வின் அடிப்படையிலும், சிலப்பதிகாரத்தில் யாழ் பற்றிய குறிப்புகள் அடிப்படையிலும் யாழ்நூல் என்ற இசைத் தமிழாய்வு நூலை எழுதியுள்ளார். யாழ்நூல் பாயிரவியல், யாழ் உறுப்பியல், இசை நரம்பியல், பாலைத் திரியியல், பண்ணியல், தேவார இயல், ஒழிபியல் என்ற ஏழு இயல்களைக் கொண்டு அமைந்துள்ளது.\nஇந்நூலில் இசை இலக்கணங்கள் பற்றிய செய்திகள் உள்ளன; இந்நூல் இசை இலக்கிய ஆய்வாகவும் அமைந்துள்ளது. தேவார இயலில் 103 பண்களில் தேவாரப் பாடலில் காணப்படும் பண்கள், கட்டளை விவரங்களை விபுலானந்தர் குறிப்பிட்டுள்ளார். பழந்தமிழிசை மரபிற்கும் வடநாட்டிசை மரபிற்கும் அமைந்த தொடர்பு நிலையையும் இதில் விளக்கியுள்ளார்.\n\nSection::::பிற ஆய்வாளர்கள்.\nஇசைத் தமிழ் ஆய்வில் பலர் ஈடுபட்டுள்ளனர். இவர்களில் \n\nபோன்றோர் குறிப்பிடத்தக்கவர்கள் ஆவார்.\n"}
{"id": "162896", "url": "https://ta.wikipedia.org/wiki?curid=162896", "title": "புனிதர்கள் கோஸ்மாஸ் மற்றும் தமியான்", "text": "புனிதர்கள் கோஸ்மாஸ் மற்றும் தமியான்\n\nபுனிதர்கள் கோஸ்மாஸ் மற்றும் தமியான் () (இறப்பு சுமார் 287), இரட்டைப் பிள்ளைகளான இவர்கள், அரேபியாவைச் சேர்ந்த கிறிஸ்தவர்கள். துருக்கி நாட்டுச் சிசிலியா கடற்கரையருகே இலவசமாக பணம் வாங்காமல் மருத்துவத் தொண்டில் ஈடுபட்டிருந்தனர். இதனால் இவர்கள் \"காசுபணம் இல்லாதவர்கள்\" என்று அழைக்கப்பட்டனர். இவர்களின் தியாகங்கள், புனித வாழ்க்கை, குணமளிக்கும் சக்தி ஆகியவற்றினால் பலர் கிறிஸ்தவர்கள் ஆனார்கள் என்பர். பேரரசன் தியோக்கிளேசியன் கிறிஸ்தவர்களை துன்புறுத்திய போது இவர்கள் சிறையில் அடைக்கப்பட்டு சித்ரவதைப்படுத்தப்பட்டு தலைவெட்டப்பட்டு இறந்தனர்.\n\nபுனிதர்கள் கோஸ்மாஸ் தமியான் பெயரால் கிழக்கிலும் மேற்கிலும் பல ஆலயங்கள் உள்ளன.\n"}
{"id": "162897", "url": "https://ta.wikipedia.org/wiki?curid=162897", "title": "திரிபு", "text": "திரிபு\n\n"}
{"id": "162899", "url": "https://ta.wikipedia.org/wiki?curid=162899", "title": "திரிபு (இலக்கணம்)", "text": "திரிபு (இலக்கணம்)\n\nதமிழில் சொல்லோடு சொல் இணையும் புணர்ச்சியில் சொற்களில் மாற்றம் உண்டாவதைத் திரிபு என வழங்குவர். இந்த மாற்றங்களைத் தொல்காப்பியம் மெய் பிறிதாதல், மிகுதல், குன்றல் என மூவகையாகப் பாகுபாடு செய்துகொள்கிறது. நன்னூல் திரிதலை விகாரம் எனக் குறிப்பிடுகிறது. இதன் பாகுபாடுகளைத் தோன்றல், திரிதல், கெடுதல் எனக் குறிப்பிடுகிறது. \n"}
{"id": "162901", "url": "https://ta.wikipedia.org/wiki?curid=162901", "title": "செய்யுள் விகாரம்", "text": "செய்யுள் விகாரம்\n\nவிகாரம் என்பது இயல்பு மாற்றம்.\n\nசெய்யுளில் எதுகை,மோனைகளுக்காகச் சில சொற்கன் தன் இயல்பு மாற்றத்தோடு கையாளப்படும். ஓசை ஒத்திசைவுக்காக இவை இவ்வாறு வருகின்றன. \n"}
{"id": "162907", "url": "https://ta.wikipedia.org/wiki?curid=162907", "title": "பதம்", "text": "பதம்\n\n"}
{"id": "162908", "url": "https://ta.wikipedia.org/wiki?curid=162908", "title": "பதம் (சொல் விளக்கம்)", "text": "பதம் (சொல் விளக்கம்)\n\nபதம் என்னும் சொல் பல பொருள்களை உணர்த்தும். அவை பதம் செழ்தலோடு தொடர்புடையவை.\n"}
{"id": "162917", "url": "https://ta.wikipedia.org/wiki?curid=162917", "title": "சீ சின்பிங்", "text": "சீ சின்பிங்\n\nசீ சின்பிங் (\"Xi Jinping\", பின்யின்: \"Xí Jìnpíng\"; பிறப்பு 1 சூன் 1953) சீன மக்கள் குடியரசின் அரசுத்தலைவரும். சீனப் பொதுவுடமைக் கட்சியின் பொதுச் செயலரும் சீன மக்கள் குடியரசு மைய இராணுவ ஆணையத்தின் தலைவரும் ஆவார்.\n\nபொதுவுடமை முதுவர் ஜீ சோங்ஷூன்னின் (1913–2002) மகனான ஜிங்பிங் துவக்கத்தில் பெரும்பாலும் ஃபுஜியன் மாகாணத்தில் பணிபுரிந்து வந்தார். பின்னதாக இவர் அடுத்திருந்த ஜீசியாங் மாகாணத்தின் கட்சித் தலைவராகவும் சாங்காய் நகர கட்சித் தலைவராகவும் நியமிக்கப்பட்டார். ஊழலுக்கு எதிரானவராகவும் அரசியல் மற்றும் வணிகப் பொருளாதார நிலைகளில் திறந்த மனதுடையவராகவும் அறியப்படுகிறார்.\n\n"}
{"id": "162918", "url": "https://ta.wikipedia.org/wiki?curid=162918", "title": "அகபு", "text": "அகபு\n\nபுனித அகபு அல்லது புனித அகபுஸ் () என்பவர் ஆதி கிறித்தவ திருச்சபையின் முதல் சீடர்களுள் ஒருவர். இவரை இறைவாக்கினர் என அப்போஸ்தலர் பணி குறிக்கின்றது. லூக்கா நற்செய்தி இல் குறிப்பிடப்படும் கிறித்துவின் எழுபது சீடர்களுள் இவரும் ஒருவர் என நம்பப்படுகின்றது.\n\nதிருத்தூதர் பணிகள் இன் படி இவர் எருசலேமிலிருந்து அந்தியோக்கியாவுக்கு வந்த இறைவாக்கினர்களுள் ஒருவர். இவர் தூய ஆவியாரால் ஏவப்பட்டு உலகமெங்கும் கொடிய பஞ்சம் ஏற்படப்போகிறது என்று முன்னுரைத்தார். அது கிளாதியு பேரரசர் காலத்தில் ஏற்பட்டது.\n\nமேலும் திருத்தூதர் பணிகள் இன் படி, இவர் மற்ற சீடர்களிடம் சென்று திருத்தூதர் பவுலின் இடைக் கச்சையை எடுத்து தம் கைகளையும் கால்களையும் கட்டிக் கொண்டு, இந்தக் கச்சைக்குரியவரை எருசலேமில் யூதர்கள் இவ்வாறு கட்டிப் பிற இனத்தாரிடம் ஒப்புவிப்பார்கள் என எச்சரித்தார். இருப்பினும் பவுல் எருசலேமுக்கு சென்றார்.\nஇவர் பல கிறித்தவப்பிரிவுகளில் புனிதர் என ஏற்கப்படுகின்றார். கத்தோலிக்க திருச்சபையில் இவரின் விழா நாள் பிப்ரவரி 13 ஆகும்.\n\nபாரம்பரியப்படி இவர் அந்தியோக்கியாவில் மறைசாட்சியாக இறந்தார் என்பர்.\n\n"}
{"id": "162923", "url": "https://ta.wikipedia.org/wiki?curid=162923", "title": "ஆம்பல் (அணிகலன்)", "text": "ஆம்பல் (அணிகலன்)\n\nஆம்பல் என்பது சங்ககாலத் தமிழ்ப் பெண்கள் அணியும் ஒருவகை வளையல் ஆகும். இந்த அணிகலன் இயற்கையாக மலர்ந்த ஆம்பல் மலரால் ஆனதாக இருந்திருக்கலாம். ஆம்பல் அணிகலனாகிய (வள்ளி) வளையலை அணிந்த மகளிர் குன்றுகளில் ஏறி நீரில் பாய்ந்து விளையாடியதை பரணர் என்ற சங்கப்புலவர் \n\nஎனப் புறநானூறில் பாடியுள்ளார்.\n"}
{"id": "162924", "url": "https://ta.wikipedia.org/wiki?curid=162924", "title": "எம். பகீரதி", "text": "எம். பகீரதி\n\nஎம். பகீரதி\n\nஆளுமை: பகீரதி, மோசேஸ் (1975.07.03) மட்டக்களப்பு, சித்தாண்டியை பிறப்பிடமாகக் கொண்ட பகீரதி 1990 களில் இடம்பெயர்ந்து மட்டக்களப்பில் வாழ்ந்து வருகிறார். இவரது தந்தை கனகரெத்தினம், இவரது தாய் பாக்கியம். இவர் தனது ஆரம்பக் கல்வியை சித்தாண்டி இராமகிரு~;ண மிசன் தமிழ் கலவன் பாடசாலையிலும் இடைநிலை மற்றும் உயர்நிலைக் கல்வியினை மட்டக்களப்பு வின்சென்ட் மகளிர் தேசிய கல்லூரியிலும் கற்றார். கிழக்குப்பல்கலைக்கழகத்தில் சமூகவியலும் மானிடவியலும் துறையில் விசேட பட்டப்படிப்பை மேற்கொண்டு இரண்டாம் தர மேற்பிரிவில் சித்தியடைந்து, திறந்த பல்கலைக்கழகத்தில் பட்டப்பின் கல்வி பட்டயக்கல்வியை பூர்த்தி செய்து, அதன் பின்னர் யாழ்ப்பாணப் பல்கலைக்கழகத்தில் முதுதத்துவமாணியை பூர்த்தி செய்தார். கொழும்புப் பல்கலைக்கழகத்தில் ‘உயர்கல்வி போதனை திறன் விருத்தி கற்கையை’ மேற்கொண்டு சித்தியடைந்துள்ளார்.\n\nகிழக்குப்பல்கலைக்கழகத்தின் கலை கலாசார பீட உறுப்பினர், பீடத்தின் ஊழியர் மதிப்பீட்டு குழு உறுப்பினர், பல்கலைக்கழக ஊழியர் அபிவிருத்தி நிலையத்தின் இணைப்பாளர், பல்கலைக்கழக பாலின சமத்துவத்திற்கான கல்விப்பிரதிநிதி, பீடத்தின் கல்வித் தர உத்தரவாத செயற்குழு உறுப்பினர் என பல்கலைக்கழகத்தின் பல மட்டங்களிலும் தனது பங்களிப்பை வழங்கி வருவதோடு, சமூகவியல்துறை இணைப்பாளர், பீடத்தின் மாணவ ஆலோசகர் என்ற பதவி நிலைகளிலும் பணியாற்றியுள்ளார்.\n\nகிழக்குப்பல்கலைக்கழகத்தின் சமூகவியல் முதுநிலை விரிவுரையாளராக பணியாற்றி வரும் இவர்  சமூக ஆய்வாளர், எழுத்தாளர், வளவாளர், ஆலோசகர் போன்ற அடையாளங்களையும் பெற்றுள்ளார்.\n\nஇந்தியா, மலேசியா போன்ற நாடுகளின் பல்கலைக்கழக மட்டத்திலான ஆய்வு மாநாடுகளில் வெளியிடப்படும் ஆய்வேடுகளில் பல ஆய்வுக் கட்டுரைகளை சமர்ப்பித்துள்ள இவர் சமூகவியலின் பன்முகப் பார்வையிலான பல நூல்களையும் வெளியிட்டுள்ளார்.\n\nபல்வேறுபட்ட கருத்தரங்குகள், பேருரைகள் என்பவற்றுக்கான செயற்குழு உறுப்பினராகவும், பல்கலைக்கழக ஆராய்ச்சி மாநாடுகளின் நடுவராகவும் செயற்பட்டுள்ளார்.\n\nவிருதுகள்:\n\nபல்கலைக்கழக மட்டத்திலான சர்வதேச ஆய்வரங்குகள் பலவற்றில் பல ஆய்வுக்கட்டுரைகளை சமர்ப்பித்துள்ளார். கடந்த 2016ஆம் ஆண்டு தென்கிழக்கு பல்கலைக்கழகத்தில் இடம்பெற்ற ஆறாவது சர்வதேச ஆய்வரங்கில் இவரால் சமர்ப்பிக்கப்பட்ட சமூக ஆய்வுக்கு ;சிறந்த ஆய்வு வழங்குனர் விருது’ வழங்கப்பட்டது.\n\nசமூகவியல், மானிடவியல், கல்வியியல், ஊடகவியல், வெகுஜன தொடர்பியல் என பல்துறை அறிவும் சிந்தனை ஆற்றலும் கொண்ட எம்.பகீரதியின் ‘இலங்கையில் தொலைக்காட்சி –நிகழ்ச்சிகள் ஊடான சமூகவியல் பார்வை’ என்ற ஒரே நூல் நான்கு தேசிய விருதுகளைப் பெற்றுள்ளமை சிறப்பம்சமாகும். கலாசார அமைச்சும் கலாசார திணைக்களமும் இணைந்து வழங்கிய தொலைக்காட்சி ஆய்வு நூலுக்கான தேசிய விருது, இலங்கை இலக்கியப் பேரவை வழங்கிய ஆய்வு நூலுக்கான விருது, கிழக்கு மாகாண கலாசார அமைச்சு வழங்கிய ஆய்வு நூலுக்கான சாகித்திய விருது, தேசிய நூலக மற்றும் ஆவணவாக்கல் சேவைகள் சபையின் வெளியீட்டுக்கான தரம் வாய்ந்த நூல் பரிசு என்பவை கிடைக்கப்பெற்றன.\n\nஇவரால் கதை, கதை வசனம் எழுதப்பட்டு இலங்கை தேசிய தொலைக்காட்சியினரால் தயாரிக்கப்பட்ட ‘புதுமைப்பெண்’ என்ற தொலைக்காட்சி நாடகத்திற்கு 2012ஆம் ஆண்டுக்கான சிறந்த தொலைக்காட்சி நாடகம் என்ற விருது கிடைக்கப் பெற்றுள்ளது. \n\nஇவரது பிரதியாக்கத்தில் இலங்கை தேசிய தொலைக்காட்சியினரால் தயாரிக்கப்பட்ட ‘வீதியும் வீடும்’ என்ற விவரண நிகழ்ச்சிக்காண தேசிய விருது 2007 ஆம் ஆண்டு கிடைத்தது.\n\nதேசிய மட்டத்திலான பங்களிப்பு\n\nஇலங்கை தொலைக்காட்சித் துறையில் காத்திரமான பல பங்களிப்புகளை வழங்கிவரும் இவரது பல எழுத்தாக்கங்கள் தொலைக்காட்சி நிகழ்ச்சிகளாகவும் தயாரிக்கப்பட்டுள்ளன. குறிப்பாக 2012 ஆம் ஆண்டு முதல் இன்று வரை கடந்த ஏழு வருடங்களாக இலங்கை தேசிய தொலைக்காட்சியில் தயாரிக்கப்பட்டு வரும் ‘இப்படிக்கு சட்டம்’ என்ற சமூகம் சார் சட்ட நிகழ்ச்சிக்கான ஆராய்ச்சிப் பிரதிகளை எழுதி வருவதோடு குறித்த நிகழ்ச்சிக்கான ஆலோசகராகவும் விளங்கி வருகிறார்.\n\nஇலங்கை ஊடக அமைச்சின் தகவல் திணைக்களத்தின் வெளியீடான ‘திங்கள்’ சஞ்சிகை, தேசிய தொலைக்காட்சியின் ‘செலலிஹினி வத’, கலாசார அமைச்சின் ‘ரூபவாஹினி சமீக்சா’ மற்றும் ‘இலக்கியம்’, பெண்கள் கல்வி ஆய்வு நிறுவனத்தின் ‘நிவேதினி’ போன்ற சஞ்சிகைகளில் எழுதி வருகிறார்.\n\nஇலங்கையின் தேசிய தமிழ் பத்திரிகைகளான வீரகேசரி, தினகரன், தினக்குரல் போன்ற பத்திரிகைகளில் சமூகம் சார்ந்த பல கட்டுரைகளை எழுதிவரும் இவர் எக்ஸ்பிரஸ் நியூஸ் பேப்பர் லிமிட்டட்டின் ‘கேசரி இயர் வுக் - 2011’ என்ற தகவல் களஞ்சியத்திற்காக  இலங்கையில் தொலைக்காட்சி வரலாறு என்ற பகுதியை எழுதினார்.    \n\nதேசிய மட்டத்திலான பல்வேறுபட்ட நிறுவனங்களுக்கும் தனது பங்களிப்பை செய்து வருகிறார். குறிப்பாக, இலங்கை தகவல் திணைக்களத்தின் ‘திங்கள்’ சஞ்சிகையின் ஆலோசகர், தகவல் திணைக்களத்தின் ‘தகவல் அறியும் உரிமைச் சட்ட’ வளவாளர், இலங்கை சட்டத்தரணிகள் சங்கத்தின் வளவாளர், கூட்டுறவுக் கல்லூரியின் வளவாளர், கிருசி வெளியீட்டகத்தின் ஆலோசகர் என பல பங்களிப்புகளை செய்து வருகிறார்.\n\nதேசிய மட்டத்திலான ஊடகம் சார் பங்களிப்பினை செய்து வருகிறார். குறிப்பாக இலங்கை தேசிய தொலைக்காட்சியின் ‘இப்படிக்கு சட்டம்’ என்ற வாராந்த சமூக நிகழ்ச்சிக்கான ஆலோசகராக கடந்த ஏழு வருடங்களாக பணியாற்றி வரும் இவர் அதற்கான ஆராய்ச்சிப் பிரதிகளையும் எழுதி வருகிறார். ‘எமது பூமி’ என்ற சமூகம் சார் விவரண நிகழ்ச்சிக்கான இணைப்பாளராகவும் கடமையாற்றியுள்ளார். ‘தடம்’ என்ற சமூக சஞ்சிகை நிகழ்ச்சிக்கான ஆலோசகராக பணியாற்றியுள்ளார். ‘விடியல்’ என்ற விவரண நிகழ்ச்சிக்கான பிரதிகளையும் எழுதியுள்ளார்.       \n"}
{"id": "162925", "url": "https://ta.wikipedia.org/wiki?curid=162925", "title": "பகுபத உறுப்புகள்", "text": "பகுபத உறுப்புகள்\n\nதனிச்சொல்லை மொழியியல் நோக்கில் நன்னூல் பதவியல் என்னும் பகுதியில் அணுகுகிறது. பொருள் தரும் தனிச் சொல்லை அந்த நூல் பதம் எனக் குறிப்பிடுகிறது. பதத்தை அது பகுபதம், பகாப்பதம் என இரு பகுதிகளாக்கிக்கொண்டுள்ளது. பகுதி, விகுதி, இடைநிலை, சாரியை, சந்தி, விகாரம் என்பன பகுபத உறுப்புக்கள்.\n\nSection::::திருக்குறள் சொற்கள்.\nSection::::1.\nஅகரம் முதல எழுத்து எல்லாம் ஆதி பகவன் முதற்றே உலகு\nஇதனால் தெரியவரும் பிழிவு.\n\nSection::::2.\nகற்றதனால் ஆய பயன் என் கொல் வால் அறவன் நல் தாள் தொழாஅர் எனின். \n\nஇந்தச் சொல்லமைதி விளக்கத்தால் பெறப்படும் பிழிவு.\n"}
{"id": "162935", "url": "https://ta.wikipedia.org/wiki?curid=162935", "title": "வீ. ரேணுகாதேவி", "text": "வீ. ரேணுகாதேவி\n\nவீ. ரேணுகாதேவி (பிறப்பு: ஆகஸ்ட் 14, 1954) என்பவர் ஒரு தமிழகக் கல்வியாளர் மற்றும் எழுத்தாளர் ஆவார். விருதுநகர் மாவட்டம், அருப்புக்கோட்டையில் பிறந்த இவர் மதுரை காமராசர் பல்கலைக்கழகத்தில் மொழியியல்துறைத் தலைவராகப் பணியாற்றி வருகிறார். தமிழ், மொழியியல் ஆகிய துறைகளில் முதுகலைப்பட்டமும், மொழியியலில் முனைவர் பட்டமும், தெலுங்கு மொழியில் பட்டயமும் பெற்றிருக்கிறார். தேசிய அளவிலான 15 பணிமனைகள் மற்றும் கருத்தரங்குகளை இவர் நடத்தியுள்ளார். அகில இந்திய வானொலியில் 15 முறை இவர் உரையாற்றியுள்ளார். கல்வி தொடர்பான பன்னாட்டு இதழ்களில் இவரது 78 கட்டுரைகள் வெளியாகியுள்ளன. மொழியியல் தொடர்பான சில நூல்களையும் எழுதியுள்ளார்.\n\n\nSection::::பல்கலைக்கழகக் கல்விக்குழு உறுப்பினர்.\nஇவர் இந்தியாவிலுள்ள சில பல்கலைக்கழகங்களில் கல்விக்குழு உறுப்பினராக நியமிக்கப்பட்டுப் பணியாற்றி வருகிறார்.\n\nSection::::தேர்வுக்குழு உறுப்பினர்.\nஇவர் கீழ்க்காணும் பல்கலைக்கழகம் மற்றும் தன்னாட்சிக் கல்லூரிகளில் தேர்வுக்குழு உறுப்பினராகப் பணியாற்றி இருக்கிறார்.\n\n\n\nSection::::ஆட்சிக்குழு உறுப்பினர்.\nஇவர் மதுரை காமராசர் பல்கலைக்கழகத்தின் பிரதிநிதியாக சில கல்லூரிகளின் ஆட்சிக்குழு உறுப்பினராகப் பணியாற்றி வருகிறார்.\n"}
{"id": "162936", "url": "https://ta.wikipedia.org/wiki?curid=162936", "title": "ஆம்பல் (மருந்து)", "text": "ஆம்பல் (மருந்து)\n\nஆம்பல் என்பது சங்க காலத்தில் பயன்படுத்தப்பட்ட ஒரு மருந்து ஆகும். ஆம்பல் மலரின் இதழ், விதை, தண்டு, கிழங்கு என்பன அக்காலத்தில் மருந்தாகப் பயன்படுத்தப்பட்டன போர்களின் போது போர் வீரர்களுக்கு ஏற்பட்ட வெட்டுக் காயத்திற்கு கருங்குழம்பைப் பூசி, நெருப்பில் கடுகையும் ஆம்பல் இதழ்களையும் இட்டு வரும் புகையை ஊதியதாகப் புறநானூற்றில் குறிப்புகள் காணப்படுகின்றன. \n\nஇன்றும் நம் நாட்டு மருத்துவத்தில் தென்னங் குருத்து, வேம்பு, புளி, நெல்லி இவற்றின் இலைகளும், அல்லி, தாமரை, குவளை, செவ்வாழைப் பூக்களும் சிரங்கு, கரப்பன், தொழுநோய் (குட்டம்) போன்ற பல தோல் நோய்களுக்கும் புண்களுக்கும் இவற்றின் புகை ஊதப்படுகிறது. இவற்றின் புகை கெட்ட ஆவிகளைப் போக்கும் என்ற நம்பிக்கையும் அக்காலத்தே இருந்துள்ளது.\n"}
{"id": "162938", "url": "https://ta.wikipedia.org/wiki?curid=162938", "title": "ஆம்பல் குழல் (இசைக்கருவி)", "text": "ஆம்பல் குழல் (இசைக்கருவி)\n\nஆம்பல் குழல் என்பது சங்க இலக்கியங்கள் குறிப்பிடும் ஒருவகை காற்றிசைக் கருவியாகும். மூங்கிலையும் ஆம்பல் என்று பண்டைய நூல்கள் குறிக்கின்றன. ஆம்பல் பண்ணை இசைத்த குழலை ஆம்பல் குழல் எனவும் அழைத்திருக்கலாம். எனவே ஆமபல் என்பது ஆம்பலின் தண்டில் செய்த குழல் அல்லது மூங்கிலால் செய்த குழலைக் குறிக்கலாம். \n\nசிலப்பதிகாரம், நற்றிணை, ஐங்குறுநூறு, குறிஞ்சிப்பாட்டு ஆகிய சங்க இலக்கியங்களில் ஆம்பல் குழல் பற்றிய குறிப்புகள் காணப்படுகின்றன. சங்க இலக்கியத்தில் ஒன்றான குறிஞ்சிப்பாட்டு அழகிய ஆம்பல் குழல் தெளிவான இசையை வெளிப்படுத்தும் என்பதை\n\n“ஆம்பல் அம் தீங்குழல் தெள்விளி பயிற்ற” \nஎனக் கூறுகின்றது.\n\nசிலப்பதிகாரம் ஆய்ச்சியர் குரவையில்,\n\nஆம்பல் தண்டு நடுவே துளையுடையது. அதனை\n\n\"நீர்வளர் ஆம்பல் தூம்பு திரள் கால்\"\n\nஎன நற்றிணை சொல்வதால் அறியலாம். \n\nஐங்குறுநூறு ஆம்பல் பண் இனிமையாய் ஒலிப்பதை\n\n“தீங்குழல் ஆம்பலின் இனிய இமிரும்”\nஎனச் சொல்வதால் அறியலாம்.\n"}
{"id": "162939", "url": "https://ta.wikipedia.org/wiki?curid=162939", "title": "ஆம்பல் பண்", "text": "ஆம்பல் பண்\n\nஆம்பல் பண் என்பது ஒருவகைப் பண்ணாகும்[இராகம்]. சங்க இலக்கியங்களில் இப்பண்ணைப் பற்றிய செய்திகள் காணப் பெறுகின்றன. முல்லை நில மக்களாகிய கோவலர்கள் ஆம்பல் பண்ணை இசைக்கின்றனர். தட்டை, தண்ணுமை போன்ற தாள இசைக்கருவிகளுடன் மாலைக் காலத்தில் ஆம்பல் பண்ணை இசைத்து மகிழ்கின்றனர் என நற்றிணை கூறுகிறது.\n\nபசுக்களை ஓட்டி வரும் இடையர்களின் ஆம்பல் பண்ணுடன் சேர்ந்து யாழில் செவ்வழிப் பண்ணுக்கு மெருகூட்டினார்கள் என்பதை \n\nஎன்று அகநானூறு குறிப்பிடுகின்றது. மேலும் ஐங்குறுநூறு (215 : 3-5), குறிஞ்சிப்பாட்டு (221-222)ஆகியவற்றிலும் சிலப்பதிகாரத்திலும் ஆம்பல் பண் பற்றிய குறிப்புகள் காணப்படுகின்றன.\n"}
{"id": "162940", "url": "https://ta.wikipedia.org/wiki?curid=162940", "title": "ஆம்பல் (எண்)", "text": "ஆம்பல் (எண்)\n\nஆம்பல் (எண்) என்பது அளவு காட்டாமல் மிகுதியைக் குறிப்பிடும் எண்ணுப்பெயர்களுள் ஒன்றாகும். இதனை அல்பெயர் எண் எனத் தொல்காப்பியம் குறிப்பிடுகிறது. பதினைந்து இலக்கம் கொண்ட பேரெண் சங்கத்தமிழர்களால் ஆம்பல் என அழைக்கப்பட்டது. அதாவது நூறு திரிலியனை ஆம்பல் என அழைத்தனர். (ஆம்பல் = 100,000,000,000,000 = 1014 = நூறு திரில்லியன்)\n\nசேரலாதன் ஈழத்தின் மாந்தை நகரில் இருந்த அவனது அரண்மனை முற்றத்தில் ஆம்பல் மதிப்பிலான (நூறு திரிலியன்) பொருளை நிலம் தின்னக்(அழிந்து போகுமாறு) கைவிட்டான் என்பதை மாமூலனார் என்ற புலவர் அகநானூற்றில் குறிப்பிடுகிறார்.\n\nபதிற்றுப்பத்து என்ற இலக்கியம் செல்வக்கடுங்கோ வாழியாதன் என்ற மன்னனைக் கபிலர் வாழ்த்துவதாக \n\" இலைகளால் சூழப்படாத பூக்கள் அல்லாத பல ஆம்பல் என்னும் பேரெண்ணும, அதனை ஆயிரத்தால் பெருக்கிய வெள்ளம் என்னும் பேரெண்ணும் சேர்ந்த எண்ணிக்கை கொண்ட பல \nஊழிக்காலம் நீ வாழ்வாயாக!\"எனக் குறிப்பிடுகிறது.\n"}
{"id": "162944", "url": "https://ta.wikipedia.org/wiki?curid=162944", "title": "ஆம்பல்", "text": "ஆம்பல்\n\n"}
{"id": "162948", "url": "https://ta.wikipedia.org/wiki?curid=162948", "title": "பால் உணர்த்தும் ஈறுகள்", "text": "பால் உணர்த்தும் ஈறுகள்\n\nபால் உணர்த்தும் ஈறுகளைப் பாலறி கிளவி எனத் தொல்காப்பியம் குறிப்பிடுகிறது. அவற்றை அது ன், ள், ர், ப, மார், து, று, டு, அ, ஆ, வ என்னும் 11 எழுத்துக்கள் என வரையறுத்துச் சுட்டிக் காட்டுகிறது. உயர்திணையில் ஆண்பால், பெண்பால், பலர்பால், அஃறினையில் ஒன்றன்பால், பலவின்பால் என்பன தமிழ் மொழியில் உள்ள ஐந்து பால்கள்.\n\nபெயரும் வினையுமாக வாக்கியம் அமையும்போது பெயரில் தோன்றும் பாலறி கிளவியும், வினையில் தோன்றும் பாலறி கிளவியும் மயக்கமின்றி (முரண்படாமல்)வருதல் நெறி. \n\nநன்னூல் இவற்றை விகுதி என்று பதத்தின் பகுதியாகக் காட்டுகிறது.\n"}
{"id": "162951", "url": "https://ta.wikipedia.org/wiki?curid=162951", "title": "பெரிய ஆல்பர்ட்", "text": "பெரிய ஆல்பர்ட்\n\nபுனித பெரிய ஆல்பெர்ட், O.P. ( 1200க்கு முன்பு – நவம்பர் 15, 1280), பெரியவர் ஆல்பெர்ட் என்றும் கொலோனின் ஆல்பெர்ட் என்றும் அழைக்கப்பட்டவர், ஒரு கத்தோலிக்க முனிவர் (புனிதர்) ஆவார்.இவர் செருமானியத் தொமினிக்கத் துறவியும் ஆயரும் ஆவார். இவர் தம் வாழ்நாளில் \"அகற்பொது முனைவர்\" என்றும் \"புலவாண்மை முனைவர்\" என்றும் பாராட்டப்பட்டவர். வாழ்நாள் இறுதியில் தன்பெயருக்கு முன் புனித என்பது மட்டுமன்றி \"பெரியவர்\" என்ற பெருமையையும் பெற்றவர். ஜேம்சு ஏ.விஷீப்பிள், ஜோச்சிம் ஆர்.சோடர் போன்ற புலமையாளர்கள் இவரை இடைக்காலத்தின் மாபெரும் மெய்யியலாளராகவும் இறையியலாளராகவும் மதித்தனர். கத்தோலிக்கத் திருச்சபை இவரை திருச்சபை (மறையியல்) முனைவராக தகைமையீந்து பெருமதிப்பு தந்தது. இதுபோல திருச்சபையின் தகைமை பெற்றவர் 36 பேரே என்பது குறிப்பிடத் தக்கதாகும்.\n\nஉலக அளவில் பெரிய மேதையாக அறியப்பட்ட இவரின் ஆர்வம் அறிவியல், மெய்யியல், இறையியல் என பரந்து விரிந்ததாய் இருந்தது. ஆர்சனிக் என்ற தனிமத்தை கண்டுபிடித்தவர் இவரே. அத்துடன் வெள்ளி நைத்திரேட்டு போன்ற ஒளியுணர் வேதிப் பொருட்களை ஆராய்ந்தவர்.\n\nSection::::வாழ்க்கை.\nஆல்பெர்ட் போலிசுதாத் என்பவரின் மகனாகப் பிறந்தார்.\n1280இல் இவர் இறந்தபோது இவருக்கு 80 அகவை எனக்கூறப்படுவதால், இவர் 1200க்கு முன்பே பிறந்துள்ளார். ஒன்றுக்கும் மேற்பட்ட தக்க சான்றுகளின்படி இறக்கும்போது 87 அகவை முடிந்திருந்ததாக அறியப்படுவதால், இவர் 1193இல் பிறந்ததாகப் பொதுவாக ஏற்கப்படுகிறது. ஆல்பெர்ட் (இப்போது பவாரியா எனப்படும்) இலௌவிங்கெனில் பிறந்திருக்கலாம். ஏனெனில் இவர் தன்னை இலௌவிங்கெனின் ஆல்பெர்ட் என அழைத்துக்கொண்டார். அல்லது அது வெறுமனே அவர் குடும்பப் பெயராகவும் இருக்கலாம்.\n\n1280ஆம் ஆண்டு நவம்பர் 15 இறந்த ஆல்பர்ட், 1931ஆம் ஆண்டு திருத்தந்தை பதினொன்றாம் பயஸினால் புனிதராகவும், மறைவல்லுனராகவும் உயர்த்தப்பட்டார். திருத்தந்தை பன்னிரண்டாம் பயஸ் இவரை இவ்வுலகு சார்ந்த அறிவியல்களின் பாதுகாவலராக அறிவித்தார்.\n\n\n\n\n"}
{"id": "162952", "url": "https://ta.wikipedia.org/wiki?curid=162952", "title": "விகுதி", "text": "விகுதி\n\nநன்னூல் வகுத்துக் காட்டும் பகுபத உறுப்புகளில் ஒன்று விகுதி. தொல்காப்பியம் இதனைப் பாலறி கிளவி எனக் குறிப்பிடுகிறது. தொல்காப்பியத்தில் 11 எழுத்துக்கள் பாலறி கிளவிகளாகக் காட்டப்பட்டுள்ளன. \n\nSection::::நன்னூல் குறிப்பிடும் விகுதிகள்.\nSection::::வினைச்சொல் விகுதிகள்.\nநன்னூல் இலக்கணம் வினைச்சொல் விகுதிகளைக் குறிப்பிடுகிறது.\n\nஎன்பவும் பிறவும் எனக் குறிப்பிடுகிறது. \n\nSection::::பெயர்சொல் விகுதிகள்.\nஅ\n"}
{"id": "162958", "url": "https://ta.wikipedia.org/wiki?curid=162958", "title": "இசுரேல் தேசம்", "text": "இசுரேல் தேசம்\n\nஇசுரேல் தேசம் (, \"Land of Israel\") என்பது \"தென் மத்தியதரைக் கடலின் கிழக்கோர நிலப்பகுதியினால்\" சூழப்பட்ட பிரதேசத்தினைக் குறிக்கப்பயன்படும் பெயராகும். இது கானான், பாலஸ்தீனம், வாக்களிக்கப்பட்ட நாடு, அல்லது புனித பூமி எனவும் அழைக்கப்படும். சமய நம்பிக்கையுள்ள யூதர்கள் இப் பகுதி கடவுளால் யூத மக்களுக்கு உடைமையாக்கிக் கொள்ள கொடுக்கப்பட்டது என, தோராவின் அடிப்படையில், குறிப்பாக ஆதியாகமம், யாத்திரையாகமம் மற்றும் இறைவாக்கினர்களின் நூல்களின் அடிப்படையில் நம்புகின்றனர். ஆதியாகமத்தின்படி, கடவுளினால் ஆபிரகாமுக்கும், அவருடைய மகன் ஈசாக்குக்கும், அவருடைய மகன் யாக்கோபுக்கும், அவர்களின் சந்ததியினரான இசுரேலியர்களுக்குக் அத் தேசம் வாக்களிக்கப்பட்டது. \n"}
{"id": "162959", "url": "https://ta.wikipedia.org/wiki?curid=162959", "title": "தாவீதின் நகர்", "text": "தாவீதின் நகர்\n\nதாவீதின் நகர் (\"City of David\", , ) என்பது எருசலேம் பகுதியில் அமைந்த புராதன குடியேற்ற இடமும் விவிலிய எருசலேம் அடையாளத்தின்படி பாரிய தொல்பொருள் இடமும் ஆகும். இது கோவில் மலையிலிருந்து தெற்கே செல்லும் குறுகிய நிலக்கூம்பு ஆகும். இது வெண்கல யுகத்தில் சுவர் கொண்ட நகராகவும், பாரம்பரியத்தின்படி தாவீது அரசர் இங்கு தன் அரண்மனையினை கட்டி தன் தலைநகரை நிறுவிய இடமாகவும் உள்ளது. தாவீதின் நகர் இயற்கையாகவே மேற்கில் தைரோபன் பள்ளத்தாக்கு, தெற்கில் கின்னம் பள்ளத்தாக்கு, கிழக்கில் கிதரோன் பள்ளத்தாக்கு மற்றும் வழுக்கும் பள்ளத்தாக்கினால் பாதுகாப்பப்பட்டது.\n\n"}
{"id": "162960", "url": "https://ta.wikipedia.org/wiki?curid=162960", "title": "எருசலேம் புனித பூமியின் மாதிரி", "text": "எருசலேம் புனித பூமியின் மாதிரி\n\nஎருசலேம் புனித பூமியின் மாதிரி என்பது இரண்டாம் கோவில் கால எருசலேம் நகரின் 1:50 அளவு மாதிரியாகும். இம் மாதிரி அதன் மூல இடத்திலிருந்து இஸ்ரேல் அருங்காட்சியகத்திற்கு சூன் 2006 நகர்த்தப்பட்டது.\n\n"}
{"id": "162966", "url": "https://ta.wikipedia.org/wiki?curid=162966", "title": "பெருமகிழ்ச்சிமாலை", "text": "பெருமகிழ்ச்சிமாலை\n\nபெருமகிழ்ச்சிமாலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். பெண்களுடைய அழகு, குணம், ஆக்கம், சிறப்பு முதலியவற்றைக் கூறுவது பெருமகிழ்ச்சி மாலையாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162967", "url": "https://ta.wikipedia.org/wiki?curid=162967", "title": "கவரா", "text": "கவரா\n\nகவரா (Kavara) அல்லது கவரா நாயுடு என்று அழைக்கப்படுவோர் இந்தியாவில் உள்ள ஒரு சாதிப் பிரிவினர். 1909 இல், சென்னை மாகாணத்திற்காக மக்கள் தொகைக் கணக்குகளை ஆய்வு செய்த எட்கர் துர்ச்டன், அரசுக்கு சமர்ப்பித்த அறிக்கையில், நாயுடு என்ற அடைமொழியை பயன்படுத்திய சாதியினர் பலிஜா, பேஸ்த, போயர், எக்காரி, கவரா, கொல்லா, கலிங்கி, காப்பு, முத்துராஜா மற்றும் வேலம ஆகியோர் எனக் கூறியுள்ளார். மேலும் துர்ஸ்டன் நாயுடு தமிழில் நாயக்கர் அல்லது நாயக்கன் என்றழைக்கப்படும் எனவும் கூறியுள்ளார்.\n\nபோயர்கள் (Bhoyar/Boyar/Bhoir), கவரா (Kavara) மற்றும் கோஹர்யா என்பன கோழி (Kohli ) இனத்திலிருந்து பூர்வ வழியாக வந்த இனமாகும்.\n\nகோழி (koli) எனும் இனத்தவர்களும் கிராத் (kirat) இனத்தவர்களான இராமாயணம் எழுதிய வால்மீகி முனிவரின் இனமும் ஒன்றே எனவும் மேலும் இவர்கள் சூரிய குலத்தினை சார்ந்தவர்கள் என்றும் புராணங்கள் வாயிலாக அறிய முடிகின்றது.\n\nஅஹீர் (Ahir)எனும் ராஜபுத்திர இனம் கவரா இனமே அவ்வினத்தினை கோலி (Gaoli), கோள (Guala),கோளகர் (Golkar),கோலன் (Gaolan), ரவட் (Rawat),கஹ்ர (Gahra), மகாகுல் (Mahakul) என்கின்றனர்.\n\nகோளகர் Golkars தெலுங்கிலிருந்து மருவிய கொல்லர் (Gollars) என்கின்ற வார்த்தையாகும். (The Golkars of Chanda may be derived from the Telugu Gollars or graziers)\n\nஅஹீர் எனும் இனத்தவரான கோழி இனத்தவரே நேபாளின் அரசராக இருந்துவருகின்றனர். \n\nஅஹிரின் துணை சாதிகளாக அஹீர் சுனார்,சூத்திர,லஹர்ஸ்,சிம்பி,செயில், குரோ மற்றும் கோழி. ( In many castes there is a separate division of AhIrs, such as the Ahir Sunars, Sutars, Lohars, Shimpis, Sails, Guraos and Kolis)\n\nகடவுளின் அவதாரமான ஸ்ரீ கிருஷ்ணர் பிறந்தது அஹீர் இனமே, மேலும் யாதவ அரசனான இவர் பாண்டவர்களின் உறவினரும் ஆவார், மேலும் அஹீர் இனத்தின் ஒரு துணை பிரிவினரே கௌரவர்கள் (Gowara) மேலும் கென்ட் கவரா Gond- Gowaris அழைக்கபடுவர். (In Chanda the Gowaris are admittedly descended from the unions of Gonds and Ahirs, and one of their subcastes, the Gond- Gowaris)\n\nஇவர்கள் நாயக்கர்,நாயுடு,ராயர்,ராயுடு மற்றும் ராவ் பட்டங்களை பயன்படுத்துகின்றனர். இச்சமூக மக்கள் வடதமிழகத்தில் திருவள்ளூர்,சென்னை,வேலூர்,திருவண்ணாமலை,கிருஷ்ணகிரி,தருமபுரி,கடலூர்,சேலம், திருச்சி ஆகியவற்றிலும் கொங்குநாட்டுபகுதிகளான கோயம்புத்தூர்,திருப்பூர்,ஈரோடு,நாமக்கல் மற்றும் கரூர் மாவட்டங்களிலும், தென்மாவட்டங்களில் பெருபான்மையாக மதுரை,தேனி,விருதுநகர்,திருநெல்வேலி மற்றும் தூத்துக்குடி மாவட்டங்களிலும்,டெல்டா மாவட்டங்களான திருச்சி,தஞ்சாவூர்,புதுக்கோட்டை,நாகப்பட்டினம்,காரைக்கால் மாவட்டங்களில் வசித்து வருகின்றனர்.இதில் டெல்டா மாவட்டங்களான தஞ்சாவூர் மற்றும் திருச்சியில் அதிகமாக வசித்து வருகின்றனர்\n\nவரலாறு:-\n\n\"கவரா\" சமூகமக்கள் அனைவரும் பலிஜாவின் ஒரு பிரிவினரே. இவர்களை வடதமிழகத்தில் பலிஜா என்றும், தென்தமிழகத்தில் கவரா என்றும் அழைக்கின்றனர். கவரா சமூகமக்களின் வர்ணம் சத்திரியர்கள் மற்றும் மக்களை காப்பதே குலத்தொழிலாக கொண்ட மக்கள்.\n\nகவரகுலத்தோர் (அ) கௌரவகுலத்தோர் \n"}
{"id": "162968", "url": "https://ta.wikipedia.org/wiki?curid=162968", "title": "தண்டகமாலை", "text": "தண்டகமாலை\n\nதண்டகமாலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். வெண்பாவினால் முந்நூறு செய்யுட் கூறுவது தண்டக மாலையாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162970", "url": "https://ta.wikipedia.org/wiki?curid=162970", "title": "காஞ்சிமாலை (பாட்டியல்)", "text": "காஞ்சிமாலை (பாட்டியல்)\n\nகாஞ்சிமாலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். பகைவருடைய ஊர்ப் புறத்தில் காஞ்சிப் பூமாலை சூடி ஊன்றலைக் கூறுவது காஞ்சிமாலையாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162972", "url": "https://ta.wikipedia.org/wiki?curid=162972", "title": "நொச்சிமாலை (பாட்டியல்)", "text": "நொச்சிமாலை (பாட்டியல்)\n\nநொச்சிமாலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். ஊருக்குப் புறத்தே நிலை பெற்ற பகைவர் ஊருக்குள் நுழையாமல் நொச்சிப் பூமாலை சூடித் தன் மதில் காக்குந் திறங்கூறுவது நொச்சிமாலையாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162973", "url": "https://ta.wikipedia.org/wiki?curid=162973", "title": "உழிஞைமாலை (பாட்டியல்)", "text": "உழிஞைமாலை (பாட்டியல்)\n\nஉழிஞைமாலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். பகைவர் ஊருக்குப் புறத்தே சூழ்ந்திருக்க உழிஞைப்பூமாலை சூடிப் படைகொண்டு சுற்றி வளைப்பதைக் கூறுவது உழிஞைமாலையாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162975", "url": "https://ta.wikipedia.org/wiki?curid=162975", "title": "கங்கவார்", "text": "கங்கவார்\n\nகங்கவார் எனப்படுபவர் கங்கவார் நாயுடு என்று அழைக்கபடுவர் மேலும் இவர்கள் போய நாயக்கர்களின் ஒரு பிரிவே ஆவர். இவ்வேட குடும்பம் இராமாயணம் எழுதிய கிராத் (Kirat ) எனும் வம்சாவளியான வால்மீகி முனிவரின் குலத்தினை சார்ந்தவர்களாவர். நாயக் (Nayak) எனும் பெயர், மலைமீது வேட்டையாடும் போயர் என்றழைக்கபடும் வேடர்களின் பரம்பரை பட்டமாகும், மேலும் ஓடும் நீரில் மீன்களை வேட்டையாடும் இனமான வால்மீகி மக்கள் என அழைக்கப்படும். போய பாளையக்காரர்கள் ஒரு பிரிவே முத்துராஜா எனப்படும் ராஜூ நாயக்கராவார். முடிராஜ் இனத்தினை முத்தராசி , தேனுகோல்லு, முத்துராசன், முத்திராஜுலு, நாயக், பாண்டு, தெலுகுடு, தெலுகா, தலாரி, கோழி என்று அந்திரப் பிரதேசதிலும், கங்கவார்,கங்கமதா,பேஸ்த, போய, கபீர், காபல்கார், கங்கைபுத்திரர், மற்றும் கோழி என்றும் கருநாடகத்தில் அழைக்கபடுவர். தமிழகத்தில் முத்திரையர் மற்றும் முத்தரையர்,முத்துராஜா என்றழைப்பர் மேலும் இம்மக்களை இந்தியாவின் வடமாநிலங்களில் கோலி (Koli) என்றும் அழைப்பர். இன்றைய ஆந்திரப் பிரதேசத்தின் சில பகுதிகளையும், முழுமையான கருநாடகப் பகுதிகளையும் தமிழ்நாட்டின் ஒருசில பகுதிகளையும் போய நாயக்கர்கள் பாளையங்களாக பிரித்து அரசாண்டது வரலாற்றுச்சுவடுகள் மூலம் அறியப்படுகின்றது .\n"}
{"id": "162977", "url": "https://ta.wikipedia.org/wiki?curid=162977", "title": "வாகைமாலை (பாட்டியல்)", "text": "வாகைமாலை (பாட்டியல்)\n\nவாகைமாலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். பகைவரை வென்று புகழ்படைத்து வாகைப் பூமாலை சூடுவதை\nஆசிரியப்பாவாற் கூறுவது வாகை மாலை யாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162983", "url": "https://ta.wikipedia.org/wiki?curid=162983", "title": "வி. மி. ஞானப்பிரகாசம்", "text": "வி. மி. ஞானப்பிரகாசம்\n\nவண. வி. மி.ஞானப்பிரகாசம் அடிகளார் தமிழறிஞரும், தமிழ்ப் பேராசிரியரும், கத்தோலிக்கத் துறவியும் ஆவார்.\n\nSection::::வாழ்க்கைக் குறிப்பு.\nஞானப்பிரகாசம் திருச்சிராப்பள்ளி வளனார் மேனிலைப் பள்ளியில் பயின்று, பின்னர் திருச்சிராப்பள்ளி தூய வளனார் கல்லூரியில் இளங்கலைப் படிப்பையும் சென்னைப் பச்சையப்பன் கல்லூரியில் முதுகலைப் படிப்பையும் நிறைவேற்றினார். சென்னைப் பல்கலைக்கழகத்தில் பேராசிரியர் மு. வரதராசனாரின் வழிகாட்டுதலில் வீரமாமுனிவர் பற்றி ஆய்வை மேற்கொண்டு முனைவர் பட்டம் பெற்றார். கத்தோலிக்கத் துறவிக்குரிய குருத்துவக் கல்வியைச் செண்பகனூரிலும், புனேயிலும் நிறைவு செய்தார்.\n\n1957 முதல் 1973 வரை, சென்னை இலயோலா கல்லூரியில் தமிழ்ப் பேராசிரியாகப் பணியாற்றினார். பின், 1973 முதல் 1974 வரையும், பின், 1977 முதல் 1985 வரையும், பாளையங்கோட்டை சவேரியார் கல்லூரியில் பேராசிரியாகப் பணியாற்றினார். 1974 முதல் 1977 வரையில் அருளானந்தர் கல்லூரியில் பணியாற்றியுள்ளார்.\n\nசெண்பகனூர் ஆவணக் காப்பக ஒருங்கிணைப்பாளராக, 1985 முதல் 1988 வரை பொறுப்பேற்றுப் பணி புரிந்துள்ளார். 1988-ல் மதுரை காமராசர் பல்கலைக்கழகக் கிறித்துவ இயல்துறைப் பேராசிரியராகவும் பணியாற்றியுள்ளார். \n\nகோலாலம்பூரிலும், பாரிசிலும் நிகழ்ந்த உலகத் தமிழ் மாநாட்டில் கலந்து கொண்டு, கட்டுரை வழங்கிய இவர், வெளிநாட்டு நூலகங்களில் உள்ள பழம் நூல்களைப் பார்வையிட, பிரான்சு, இங்கிலாந்து, உரோம் முதலிய நாடுகளுக்கும் சென்றுள்ளார்.\n\nதவத்திரு தனிநாயகம் அடிகளார், தமிழ்ப் பண்பாடு என்ற பெயரில் தொடர்ந்து நடத்தி வந்த முத்திங்கள் இதழ், ஒரு சமயத்தில் நிறுத்தப்பட வேண்டிய சூழல் தோன்றியது. அப்போது இலயோலாவில் பணியாற்றிய ஞானப்பிரகாச அடிகளார், பேராசிரியர் க. ப. அறவாணன் போன்றோர் துணையுடன், அந்த இதழ் தொடர்ந்து வெளிவரப் பெரிதும் துணை நின்றார். கருத்தரங்குகள் நிகழ்ந்தன. இதழ்கள் சிலவும் வெளிவந்து, சில காலத்திற்குப்பின் நின்றும் போயின. இந்தக் காலகட்டங்களில், Tamil Culture Academy உறுப்பினராகவும், பின் செயலராகவும் ஞானப்பிரகாச அடிகளார் தொண்டாற்றினார்.\n\n"}
{"id": "162985", "url": "https://ta.wikipedia.org/wiki?curid=162985", "title": "கண்படைநிலை", "text": "கண்படைநிலை\n\nகண்படைநிலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். அரசரும் அரசரைப் போன்றவர்களும் சபையில் நீண்ட நேரம் இருக்கும்போது, மருத்துவர் மந்திரிமார் முதலியோர்க்கு கண் துயில் கொள்வதைக் கருதிக் கூறுவது கண்படை நிலையாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162986", "url": "https://ta.wikipedia.org/wiki?curid=162986", "title": "விளக்குநிலை", "text": "விளக்குநிலை\n\nவிளக்குநிலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். வேலும் வேற்றலையும் விலங்கா தோங்கியவாறு போலக் கோலொடு விளக்கு மொன்றுபட் டோங்குமா றோங்குவதாகக் கூறுவது விளக்கு நிலையாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162988", "url": "https://ta.wikipedia.org/wiki?curid=162988", "title": "புங்குடுதீவு சண்முகநாதன் மகா வித்தியாலயம்", "text": "புங்குடுதீவு சண்முகநாதன் மகா வித்தியாலயம்\n\nபுங்குடுதீவு சண்முகநாதன் மகா வித்தியாலயம் இலங்கையின் வடக்கே புங்குடுதீவு கிழக்கு, வல்லன் மாவுதிடல் பகுதியில் அமைந்துள்ள பாடசாலை.\n\nSection::::வரலாறு.\nஇந்த பகுதி பெரியவரும் சைவத் தொண்டருமான மார்க்கண்டு சோதிநாதர் தனது சொந்த காணியில் இந்த பாடசாலையை 1925 ஆம் ஆண்டில் ஆரம்பித்தார். தொடர்ந்து யாழ்ப்பாணம் சைவ வித்தியா அபிவிருத்தி சங்கத்தினால் நடத்தப்பட்டது. 1970 இல் பெற்றோர் கல்வி அமைச்சுடன் தொடர்பு கொண்டு இடப் பற்றாகுறையப் போக்குமுகமாக புதிய கட்டிடம் ஒன்றை கோரி இருந்தனர். அதற்கிணங்க புதிய கட்டிடம் ஒன்று அமைக்கப்பட்டது. இங்கு அறிவியல் கூடம் தொடங்கப்பட்டது. \n\n1972 இல் ஆரம்பப் பாடசாலையாக இருந்து வந்த இது தரம் உயர்த்தப்பட்டு உயர்தர வகுப்புகள் ஆரம்பிக்கப்பட்டன. இதன் பின்னர் சண்முகநாதன் கனிட்ட மகா வித்தியாலயமாகப் பெயர் மாற்றம் பெற்றது. 1991 அக்டோபரில் புங்குடுதீவு மக்களின் இடப்பெயர்ச்சி காரணமாக இப்பாடசாலை தொடர்ந்து இயங்காமல் இருக்கிறது. இடம்பெயர்ந்த மக்களின் கல்வி தேவை கருதி தென்மராட்சியில் இந்த பாடசாலை தற்காலிகமாக இயங்கியது. அங்கே அதிபராகப் பணியாற்றிய செ.சண்முகவடிவு கிழாலிக் கடலில் அகால மரணமாக இப்பாடசாலை மேற்கொண்டு அங்கேயும் இயங்காமல் போனது. புங்குடுதீவின் ஐந்து பாடசாலைகள் மீண்டும் இயங்கத் தொடங்கினாலும் இந்த பாடசாலை இன்னும் திறக்கப் படவில்லை.\n\n1973இல் நடைபெற்ற யாழ் மாவட்ட பாடசாலைகளுக்கு இடையிலான சங்கீத நடன நாடகப் போட்டிகளில் சாம்ராட் அசோகன் என்னும் நாடகம் இரண்டாம் இடத்தை பெற்றது. அதே ஆண்டில் காவலூர் பாடசாலைகளின் மெய் வல்லுநர் போட்டிகளில் 13 வயது பிரிவில் பெண்களுக்கான வெற்றிக்கிண்ணத்தையும் பெற்றது.\n\nஇப்பாடசாலையின் அதிபர்களாக லோரன்ஸ் சேதுபதி செல்லையா, வை. கந்தையா, த. கனகரத்தினம் பொன்னுத்துரை, க. சீவரத்தினம், மூ. நடராசா, நாகரத்தினம், இ. நடராசா, சண்முகவடிவு ஆகியோர் பணியாற்றினர்.\n"}
{"id": "162989", "url": "https://ta.wikipedia.org/wiki?curid=162989", "title": "இடைநிலை", "text": "இடைநிலை\n\nதனிச்சொல்லில் பகுதி முதலிலும், விகுதி இறுதியிலும் நிற்கும். இந்தப் பகுப்புக்குப் பின்னர் இடையில் நிற்பது இடைநிலை. வினைச்சொல்லில் இது காலம் காட்டும். பெயர்ச்சொல்லில் ந், ஞ் முதலான எழுத்துக்களாய் வரும். தொல்காப்பியம் இதனைக் காலம் காட்டும் இடைச்சொல் என்று குறிப்பிடுகிறது. நன்னூல் இதனைப் பகுபத உறுப்புக்களில் ஒன்றாகக் காட்டுகிறது.\n\n\n\n"}
{"id": "162990", "url": "https://ta.wikipedia.org/wiki?curid=162990", "title": "புறநிலை", "text": "புறநிலை\n\nபுறநிலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். நீ வணங்குந் தெய்வம் உன்னைப் பாதுகாக்கட்டும், உன்னுடைய வம்சம் பெருகட்டும் எனக் கூறுவது புற நிலையாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162992", "url": "https://ta.wikipedia.org/wiki?curid=162992", "title": "புறநிலைவாழ்த்து", "text": "புறநிலைவாழ்த்து\n\nபுறநிலைவாழ்த்து என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். வழிபடுகின்ற தெய்வம் உன்னைப் புறத்திருந்து காப்பாற்ற, குற்றமில்லாத செல்வத்தோடு சிறப்பாக வளமுடன் வாழ்வாய் என்று மருட்பாவால் வாழ்த்துவது புறநிலைவாழ்த்தாகும் எனப் பாட்டியல் நூல்கள் இலக்கணம் வகுத்துள்ளன.\n\n\n"}
{"id": "162993", "url": "https://ta.wikipedia.org/wiki?curid=162993", "title": "வாயுறைவாழ்த்து", "text": "வாயுறைவாழ்த்து\n\nவாயுறைவாழ்த்து என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். வேப்பங்காயும் கடுக்காயும் போலக் கசப்பான சொற்கள், முதலில் தாங்க முடியாதவையாக இருந்தாலும் பின்னர் பெரிதும் பயன் தரும் என, மருட்பாவால் கூறுவது வாயுறை வாழ்த்தாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "162994", "url": "https://ta.wikipedia.org/wiki?curid=162994", "title": "இயன்மொழி வாழ்த்து", "text": "இயன்மொழி வாழ்த்து\n\nஇயன்மொழிவாழ்த்து என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். இக்குடியிற் பிறந்தவர்களுக்கு எல்லாம் இந்தக் குணம் இயல்பானது என்றும், அவற்றை நீயும் இயல்பாகக் கொண்டிருக்கிறாய் என்றும், இன்னோர் போல நீயும் இயல்பாகக் கொடை அளி என்றும், உயர்ந்தோர் ஒருவனை வாழ்த்துவதாகக் கூறுவதும் இயன்மொழி வாழ்த்தாகும் எனப் பாட்டியல் நூல்கள் இலக்கணம் வகுத்துள்ளன.\n\n\n"}
{"id": "162996", "url": "https://ta.wikipedia.org/wiki?curid=162996", "title": "வல்வை ந. அனந்தராஜ்", "text": "வல்வை ந. அனந்தராஜ்\n\nநடராஜா அனந்தராஜ் என்ற இயற்பெயரைக் கொண்ட வல்வை ந. அனந்தராஜ் இலங்கையின் வடக்கே வல்வெட்டித்துறையைப் பிறப்பிடமாகக் கொண்ட எழுத்தாளர். தற்போது வல்வெட்டித்துறை நகரசபைத்தலைவராக சேவையாற்றுகின்றார்\n\nSection::::வாழ்க்கைச் சுருக்கம்.\nநடராஜா குணலக்சுமி தம்பதியினரின் மூத்த புதல்வகனாகப் பிறந்த இவர் தனது ஆரம்பக் கல்வியை வல்வெட்டித்துறை அமெரிக்கன் தமிழ் கலவன் பாடசாலையிலும் உயர்தரக் கல்வியை உடுப்பிட்டி அமெரிக்கன் மிசன் கல்லுரியிலும் கற்றவர். கல்லூரியில் கற்ற காலத்திலேயே இலக்கியத்துறை மற்றும் நாடகம், சாரணியம் போன்றவற்றில் ஈடுபாடு கொண்டிருந்தார். இருபத்தி மூன்று வயதில் ஆசிரியராகத் தனது கல்விச் சேவையை ஆரம்பித்த அனந்தராஜ் பின்னர் அதிபராக, கொத்தணி அதிபராக, உதவிக் கல்விப் பணிப்பாளராகப் பல்வேறு பரிமாணங்களில் பணியாற்றினார். பின்னர் உலக வங்கியின் பாடசாலை மேம்பாட்டுத் நிகழ்ச்சித் திட்டத்திற்கான வடமாகாண நிபுணத்துவ ஆலோசகராக பாடசாலைகளின் முகாமைத்துவத்தை மேம்படுத்துவதற்கான பல்வேறு வேலைத்திட்டங்களை முன்னெடுத்தார். கிழக்குப் பல்கலைக்கழகத்தின் திருகோணமலை வளாகத்தில் ஊடகப் பட்டபடிப்பு மாணவர்களுக்கான வருகைதரு விரிவுரையாளராகவும் பணியாற்றினார். கலைமாணி, முதுமாணி, பட்டப்பின் கல்வி டிப்ளோமா, ஊடகத்துறையில் பட்டப்பின் கல்வி டிப்ளோமா, மற்றும் ஊடகத்துறையில் முதுமாணிப் பட்டம் ஆகியவற்றில் சிறப்புப் பட்டங்களையும், கல்வி முகாமைத்தவத் துறையில் முதலாம் தர அதிபர் சேவை, மற்றும் இலங்கை கல்வி நிர்வாக சேவையையும் பெற்றவர்.\n\nSection::::எழுத்தாளராக.\nசிறுகதைத் தொகுப்பு நூல்கள், அறிவியல் நூல்கள், நாட்டார் இலக்கியங்கள், முகாமைத்துவம், கல்வி, ஆய்வு நூல்கள், சமய இலக்கியங்கள் மற்றும் வரலாற்றுச் சம்பவங்கள் என சுமார் 15 க்கும் மேற்பட்ட நூல்களை எழுதியுள்ளார்.\n\n\n\n"}
{"id": "163000", "url": "https://ta.wikipedia.org/wiki?curid=163000", "title": "வாதோரணமஞ்சரி", "text": "வாதோரணமஞ்சரி\n\nவாதோரணமஞ்சரி என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். யானையை வயப்படுத்தி அடக்கினவருக்கும், எதிர்த்த யானையை\nவெட்டி அடக்கினவருக்கும், பற்றிப் பிடித்துச் சேர்த்தவருக்கும் வீரப்பாட்டின் சிறப்பை வஞ்சிப்பாவால் தொகுத்துப் பாடுவது வாதோரண மஞ்சரியாகும் எனப் பாட்டியல் நூல்கள் இலக்கணம் வகுத்துள்ளன. \n\n\n"}
{"id": "163006", "url": "https://ta.wikipedia.org/wiki?curid=163006", "title": "விந்தையர்", "text": "விந்தையர்\n\nவிந்தையர் என்பவர் தென்காசி பெரிய கோயிலில் ஜீவ சமாதி அடைந்த சித்தராவார்.\n\nSection::::கதை.\nஇவரைப் பற்றிய கதை தென்காசி பகுதிகளில் பின்வருமாறு கூறப்படுகிறது.\n\nஇவரின் ஊர் விந்தன்கோட்டை ஆகும். இந்த விந்தன்கோட்டை முதலாம் சடையவர்மன் குலசேகரன் ஆட்சியில் கட்டப்பட்டது. கோட்டை கட்டப்பட்டவுடன் அதற்கான பாண்டிய அமைச்சர்களுக்கு (சில சமயம் பாண்டிய வேந்தனின் சகோதரர்கள் அல்லது நேரடி உறவினர்களே இவ்வூரின் அமைச்சராக இருப்பர்) குருவாக இருப்பதற்குச் சிலர் நியமிக்கப்பட்டனர். அந்த வம்சத்தில் வந்தவரே விந்தையர் ஆவார். இவர் முதுமை அடைந்ததும் அகத்தியர் மூலம் சித்து நிலை அடைந்து செண்பகப்பொழில் பகுதியில் தவம் செய்து வந்தார்.\n\nசடையவர்மன் பராக்கிரம பாண்டியன் (கி.பி. 1422 - 1463) தென்தமிழகப் பகுதிகளை ஆண்ட போது அவருக்கு தென்காசி பெரிய கோயிலை அகத்தியர் கூறும் நெறிமுறைப்படி கட்டுமாறு சிவன் கனவில் ஆணையிட்டார். அதன்படி பாண்டியன் அகத்தியரை வேண்ட அவர் தன் சீடர்களில் ஒருவனான விந்தையரிடம் பாண்டியனை அனுப்பினார். அவரின் ஆணைப்படியே இந்த கோயில் கட்டப்பட்டது. சடையவர்மன் பராக்கிரம பாண்டியன் விந்தையரையே தன் குருவாகவும் ஏற்றுக் கொண்டான். சில காலம் கழித்து விந்தையர் சமாதி நிலை எய்த அவருக்குத் தென்காசி கோயிலிலேயே சமாதியும் கட்டுவித்தான். தன் குருவை எப்போதும் தரிசித்தபடி தென்காசி பெரிய கோயிலில் இருக்கும் விந்தையர் சமாதியின் முன் தனது சிற்பத்தையும் அமைத்துக் கொண்டான்.\n"}
{"id": "163010", "url": "https://ta.wikipedia.org/wiki?curid=163010", "title": "அடுத்தது", "text": "அடுத்தது\n\nஅடுத்தது, தக்காளி சி சீனிவாசன் தயாரித்து, இயக்கி 2012-ம் ஆண்டு வெளியான திகில் தமிழ்த் திரைப்படம். நாளைய மனிதன், அதிசய மனிதன் உள்ளிட்ட திரைப்படங்களைத் தயாரித்த தக்காளி சி சீனிவாசன் இயக்கத்தில் வெளிவந்த இத்திரைப்படத்தில், ஸ்ரீமன், இளவரசு, ஆர்த்தி, வையாபுரி, நாசர் உள்ளிட்ட பலர் நடித்துள்ளனர்.\n"}
{"id": "163012", "url": "https://ta.wikipedia.org/wiki?curid=163012", "title": "துயிலெடை நிலை", "text": "துயிலெடை நிலை\n\nதுயிலெடை நிலை என்பது, தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் வழங்கும் பாட்டியல் வகைகளுள் ஒன்று ஆகும். மன்னனை உறக்கத்திலிருந்து எழும்படி வேண்டுவதாகப் பாடப்படுவது துயிலெடை நிலை எனப் பாட்டியல் நூல்கள் இலக்கணம் வகுத்துள்ளன. தொல்காப்பியக் காலத்தில் மன்னனைக் குறித்துப் பாடப்படும் இது ஒரு துறையாக இருந்தது. பின்னர் பக்திக் காலத்தில் இறைவனைத் துயில் எழுப்புவதாகப் பாடும் வழக்கம் ஏற்பட்டதுடன், தனியான ஒரு சிற்றிலக்கியமாகவும் உருவானது. இக்காலத்தில் இச் சிற்றிலக்கியம் பள்ளியெழுச்சி என்றும் அழைக்கப்படுவது உண்டு.\n\n\n"}
{"id": "163013", "url": "https://ta.wikipedia.org/wiki?curid=163013", "title": "மூன்றாம் கோவில்", "text": "மூன்றாம் கோவில்\n\nமூன்றாம் கோவில் அல்லது எசேக்கியேலின் தேவாலயம் () என்பது எசேக்கியேல் நூலில் குறிப்பிடப்பட்டுள்ள வருங்காலஎருசலேம் கோவிலும், எல்லா மக்களும் பலி செலுத்தி விண்ணப்பம் செய்யும் வீடும் ஆகும். எருசலேமின் கோவில் மலையின் நிரந்தரமாக யாவே வாசம் பண்ணும் எல்லையற்ற வாசல் தளமாக எசேக்கியேல் இதை குறிப்பிட்டுள்ளார்.\n\n"}
{"id": "163014", "url": "https://ta.wikipedia.org/wiki?curid=163014", "title": "வைகுண்டநாதர் கோவில், ஸ்ரீவைகுண்டம்", "text": "வைகுண்டநாதர் கோவில், ஸ்ரீவைகுண்டம்\n\nவைகுண்டநாதர் கோவில், 108 திவ்ய தேசங்களுள் ஒன்று. இத்தலம் நவதிருப்பதிகளில் ஒன்றாகவும் உள்ளது. 12 ஆழ்வார்களால் பாடப்பெற்ற நவதிருப்பதிகளில் முதல் திருப்பதியாகக் கருதப்படும் இத்தலம், நவக்கிரகங்களில் சூரியனுக்குரியது.\nSection::::அமைவிடம்.\nஇந்தியாவின் தமிழ்நாடு தூத்துக்குடி மாவட்டத்தில் உள்ள ஸ்ரீவைகுண்டத்தில் இக்கோவில் அமைந்துள்ளது. இவ்வூர் திருநெல்வேலி-திருச்செந்தூர் சாலையில் திருநெல்வேலியிலிருந்து சுமார் 30 கிமீ தூரத்திலுள்ளது.\n\nSection::::கோவில் அமைப்பு.\n9 நிலைகளும் 110 அடி உயரமும் கொண்டுள்ளது இக்கோவிலின் ராஜகோபுரம். மூலவர் வைகுண்டநாதர்; கோவிலுக்குள் இவர் சந்திர விமானத்தின் கீழ், ஆதிசேஷன் குடைபிடிக்க, நான்கு கரங்களுடன், மார்பில் மகாலட்சுமியுடன் நின்ற கோலத்தில் கிழக்கு நோக்கி காட்சி தருகிறார். தாயார் வைகுண்டநாச்சியார்.\n\nஉற்சவர் சோரநாதர் (கள்ளபிரான்) பூதேவி, ஸ்ரீதேவியுடன் காட்சி தருகிறார்; தாயார் சோர நாச்சியார். இரண்டு தாயார்களுக்கும் தனித்தனி சன்னிதியும், நரசிம்மர் சன்னிதி, கோதண்டர் சன்னிதியும் உள்ளன.\n\nதலவிருட்சம் பவளமல்லி.\n\nSection::::தல புராணம்.\nபிரம்ம தேவனிடமிருந்து அசுரன் சோமுகன் வேதங்களைத் திருடிச் சென்றுவிட, பிரம்மா விஷ்ணுவிடம் உதவி வேண்டுகிறார். தாமிரபரணிக்கரையில் உள்ள கலசதீர்த்தத்தில் நீராடி வைகுண்டத்திலுள்ள நாராயணனை நோக்கி அவர் தவம்புரிய, நாராயணனும் வேதங்களை மீட்டு அவருக்கு உதவும்பொருட்டு, அதே தலத்தில் வைகுண்டநாதராய் எழுந்தருளினார் என்கிறது இக்கோவிலின் தலபுராணம்.\n\nSection::::பெயர்க் காரணம்.\nஉற்சவர் சோரநாதன், கள்ளபிரான் என அழைக்கப்படுவதற்கும் காரணம் தரும் மரபுவழிச் செய்தியும் உள்ளது.\n\nஸ்ரீவைகுண்டம் நகரில் திருட்டுத் தொழில் செய்துவந்த காலதூஷகன் என்ற திருடன், வைகுண்டநாயகரை வழிபட்டுப் பின் தனது தொழிலைத் தொடங்குவதை வழக்கமாய்க் கொண்டிருந்தான். கிடைத்த பொருளில் பாதியைப் பெருமாளுக்கு காணிக்கையாகச் செலுத்திவிட்டு மீதியைத் தன் தோழர்களுக்கும் ஏழை எளியவர்களுக்கும் தானம் செய்து வந்தான். ஒருமுறை அரண்மனைக்குத் திருடச் சென்றபோது இவனுடன் சென்றவர்கள் மாட்டிக்கொள்ள இவன் மட்டும் தப்பிவிட்டான். அரசன் இவனைப் பிடித்துவர காவலாளிகளை அனுப்பினான். காலதூஷகன் வைகுண்டநாதரிடம் வேண்ட அவனுக்காகப் பெருமாள், காலதூஷகன் உருவில் அரசவைக்குச் சென்றார். அரசனிடம், அவன் குடிமக்களைச் சரிவர காக்கத் தவறியதை உணர்த்தி, அரசனுக்கும் காலதூஷகனுக்கும் காட்சிதந்து அருளினார். திருடனாக வந்தமையால் பெருமாள் இங்கு கள்ளபிரான் என்றும் சோரநாதர் என்றும் அழைக்கப்படுகிறார்.\n\nSection::::சிறப்பு.\nஇத்தலம் 108 திவ்யதேசங்களுள் ஒன்றாகவும் நவதிருப்பதிகளில் முதன்மையானதாவும் உள்ளது. நாலாயிர திவ்வியப் பிரபந்தத்தில் நம்மாழ்வார் ஸ்ரீவைகுண்டத்தை வைப்புத் தலமாகப் பாடியுள்ளார். இக்கோவிலில் உள்ள திருவேங்கடமுடையான் சந்நிதியில் நாயக்கர் காலத்தைச் சேர்ந்த அற்புதமான சிற்பங்கள் உள்ளன. சித்திரை , ஐப்பசி மாதங்களில் 6 ஆம் நாளன்று சூரிய ஒளி வைகுண்டநாதர் மீது விழுகின்றது. அதற்கு ஏற்றாற்போல கொடிமரம் சற்றே விலகி உள்ளது. ஆங்கிலேயருக்கு எதிராகக் கட்டபொம்மன் நடத்திய விடுதலைப் போரில் இக்கோவில் கோட்டையாகப் பயன்படுத்தப்பட்டது.\n\nSection::::திருவிழாக்கள்.\nஇங்கு நடைபெறும் திருவிழாக்களுள் முக்கியமானது \"கருடசேவைத் திருவிழா\" ஆகும். இவ்விழா தமிழ் மாதமான வைகாசியில் ஒவ்வொரு ஆண்டும் நடைபெறுகிறது. விழாவில் நவதிருப்பதிகளிலும் உள்ள 9 உற்சவப் பெருமாளும் கருடவாகனத்தில் எழுந்தருளுவதைக் காணலாம். நம்மாழ்வாரின் உற்சவர் திருவுருவச் சிலை அன்னவாகனத்தில் ஒவ்வொரு நவதிருப்பதிக்கும் எடுத்துச் செல்லப்பட்டு அந்தந்த தலங்களில், அந்தந்த தலங்கள் குறித்து அவர் பாடிய பாடல்கள் பாடப்படும்.\n\n"}
{"id": "163015", "url": "https://ta.wikipedia.org/wiki?curid=163015", "title": "வரலட்சுமி சரத்குமார்", "text": "வரலட்சுமி சரத்குமார்\n\nவரலட்சுமி சரத்குமார் (பிறப்பு: 5 மார்ச் 1985), ஒரு தமிழ்த் திரைப்பட நடிகை ஆவார். இவர் சிலம்பரசனுடன் இணைந்து நடித்த போடா போடி திரைப்படம் வாயிலாக அறிமுகமானார்.\n\nSection::::சொந்த வாழ்க்கை.\nவரலட்சுமி, நடிகரும், பத்திரிக்கையாளரும், அரசியல்வாதியுமான சரத்குமாருக்கும் இவரது முதல் மனைவியான சாயாவிற்கும் பிறந்த மகள் ஆவார்.\n"}
{"id": "163016", "url": "https://ta.wikipedia.org/wiki?curid=163016", "title": "திமிலை", "text": "திமிலை\n\nதிமிலை என்பது தமிழர் இசைக்கருவிகளுள் ஒன்றாகும். இது மரத்தினால் செய்யப்பட்டு தோலினால் கட்டப்பட்ட தோற்கருவியாகும். இது பாணி எனவும் அழைக்கப்படுகிறது. மணற்கடிகார வடிவில் இருக்கும் திமிலை இசைக்கருவியானது கேரளா மற்றும் தென்னிந்தியக் கோவில்களில் இசைக்கப்படுகிறது. நன்கு செப்பம் செய்யப்பட்ட பலா மரத்தில் செய்யப்பட்டு கன்றின் தோலால் (குறிப்பாக 1-2 ஆண்டேயான கன்றின் தோல்) மூடப்பட்ட இருமுக முழவுக்கருவிகளுள் ஒன்று. இக்கருவி பஞ்சவாத்தியம் எனப்படும் கருவிகளுள் ஒன்றாக கேரளா மாநிலக் கோவில்களில் இசைக்கப்படுகிறது.\nபெரிய புராணத்தில் திமிலை பற்றிக் குறிப்பிடப்படுகிறது.\n"}
{"id": "163023", "url": "https://ta.wikipedia.org/wiki?curid=163023", "title": "விகாரம் (பகுபத உறுப்பு)", "text": "விகாரம் (பகுபத உறுப்பு)\n\nவிகாரம் என்பது இயல்பு மாற்றம்.\n\nதனிச்சொல்லில் உள்ள உறுப்புக்களைப் பகுபத உறுப்புக்கள் என்று நன்னூல் பகுத்துக் காட்டுகிறது. அது காட்டும் ஆறு உறுப்புக்களில் ஒன்று விகாரம். இயல்பு மாற்றத்தை விகாரம் என்பர். \n\nபகுபத உறுப்புக்கள் ஆறில் பகுதி, சந்தி, இடைநிலை ஆகிய மூன்று உறுப்புக்களில் நிகழும்.\n"}
{"id": "163026", "url": "https://ta.wikipedia.org/wiki?curid=163026", "title": "பண்புப்பெயர் மாற்றங்கள்", "text": "பண்புப்பெயர் மாற்றங்கள்\n\nதமிழ் இலக்கணம் பெயர்ச்சொல்லை ஆறு வகையாகப் பகுத்துப் பார்க்கிறது. அவை பொருள், இடம், காலம், சினை, குணம், தொழில் என்பன.\n\nதொல்காப்பியம், நன்னூல் முதலான இலக்கண நூல்கள் இந்த முறையைப் பின்பற்றுகின்றன. \n\nநன்னூல் பண்புப் பெயர்கள் சிலவற்றைத் தொகுத்துச் சுட்டி, அவை எத்தகைய மாற்றங்களைக் கொள்ளும் எனத் தொகுத்துக் காட்டுகிறது.\n\nசெம்மை சிறுமை சேய்மை தீமை\nவெம்மை புதுமை மென்மை மேன்மை\nதிண்மை யுண்மை நுண்மை யிவற்றெதிர்\nஇன்னவும் பண்பிற் பகாநிலைப் பதமே (நன்னூல் 135)\n\nஈறு போதல் இடையுகர மிய்யாதல்\nஆதி நீட லடியகர மையாதல்\nதன்னொற் றிரட்டன் முன்னின்ற மெய்திரிதல்\nஇனமிக லினையவும் பண்பிற் கியல்பே (நன்னூல் 136)\n"}
{"id": "163034", "url": "https://ta.wikipedia.org/wiki?curid=163034", "title": "இடப்பெயர்", "text": "இடப்பெயர்\n\nஇடத்தை உணர்த்தும் சொற்களை இடப்பெயர் என்கிறோம். ஊர்களின் பெயர்களும் ஊரில் உள்ள நிலப்பிரிவுகளின் பெயர்களும் இடப்பெயர்கள் ஆகும். நிலம், மலை, காடு, ஆறு, கடல் முதலானவை இடப்பெயர்கள். வானம் என்னும் வெளியைத் தமிழர் இடம் என்றே கொண்டனர். இக்கால அறிவியல் வெளியைப் பொருள்களைத் தாங்கும் ஓர் ஆற்றலாகப் பார்க்கிறது.\n\nபெயர்கள் ஆறு வகையாகப் பகுக்கப்படும்போது, அவற்றில் ஒன்றாக அமைவது இடப்பெயர்.\n"}
{"id": "163035", "url": "https://ta.wikipedia.org/wiki?curid=163035", "title": "நிலவு மறைப்பு, நவம்பர் 28, 2012", "text": "நிலவு மறைப்பு, நவம்பர் 28, 2012\n\nபுறநிழல் நிலவு மறைப்பு ஒன்று நவம்பர் 28, 2012 அன்று நிகழ்ந்தது. இது இவ்வருடத்தில் நிகழ்ந்த இரண்டாவது சந்திரகிரகணம் ஆகும்.\n\nSection::::தோற்றுதல்.\n<BR>உச்ச மறைப்பின் போது நிலவின் மையத்திலிருந்து புவியின் நிலை\n"}
{"id": "163036", "url": "https://ta.wikipedia.org/wiki?curid=163036", "title": "காலப்பெயர்", "text": "காலப்பெயர்\n\nதமிழ் மொழி பெயர்களை ஆறு வகைகளாகப் பகுத்துக்கொண்டுள்ளது. இந்த ஆறு பாகுபாடுகளில் ஒன்று காலப்பெயர். வாழ்நாள் முதலானவற்றை அளக்கக் காலப்பெயர் உதவும். ஞாயிறு தோன்றி மறையும் காலம் நாள். பூமி ஞாயிற்றை ஒருமுறை சுற்றிவரும் காலம் ஆண்டு. நிலா ஒருமுறை வளர்ந்து தேயும் காலம் மாதம். சூரிய ஒளியில் உள்ள ஏழு வண்ணங்களைக் கண்டறிந்த முன்னோர் வாரம் என்னும் ஏழுநாள் சுழலை வகுத்துக்கொண்டனர். இவற்றின் ஒவ்வொரு அலகுக்கும் தனித்தனிப் பெயரிட்டு வழங்கி வருகின்றனர்.\n\n"}
{"id": "163038", "url": "https://ta.wikipedia.org/wiki?curid=163038", "title": "2012 நவம்பர் 13 சூரிய கிரகணம்", "text": "2012 நவம்பர் 13 சூரிய கிரகணம்\n\n2012 நவம்பர் 13-14 இல் ஒரு முழு சூரியகிரகணம் நிகழ்ந்தது. கிரகணம் அதன் ஆரம்பத்தில் பன்னாட்டு நாள் கோட்டைத் தாண்டியதால் நேரக்கோட்டின் மேற்கில் நவம்பர்14ந் திகதி வட அவுத்திரேலியாவிலும் நவம்பர் 13ந் திகதி தேதிக்கோட்டின் கிழக்கான தென்னமெரிக்காவிலும் தோன்றியது.\n"}
{"id": "163039", "url": "https://ta.wikipedia.org/wiki?curid=163039", "title": "தொழிற்பெயர்", "text": "தொழிற்பெயர்\n\nதமிழ் மொழி பெயர்களை ஆறு வகைகளாகப் பகுத்துக்கொண்டுள்ளது. இவற்றில் செயல்பாட்டை உணர்த்தும் பெயரைத் தொழிற்பெயர் என்கிறோம். தமிழ்மொழி பெயர்களை உயர்திணை, அஃறிணை எனப் பாகுபடுத்திக்கொண்டதோடு மட்டுமன்றி, பொருள், இடம், காலம், சினை, குணம், தொழில் என்னும் இந்த ஆறாகவும் பகுத்துக்கொண்டுள்ளது. அவற்றில் ஒன்றுதான் இந்தத் தொழிற்பெயர்.\n\nசெயல், செய்கை, செய்தல், செயற்கை என்றெல்லாம் வருவன் தொழிற்பெயர்.\n\nசொல்லோடு சொல் புணரும்போது தொழிற்பெயர் புணர்ச்சி எழுத்துப் புணர்ச்சி முறைமையில் புணர்வதுடன் சில புதிய மரபுகளையும் கொண்டு விளங்கும், இவற்றைப் பொருட்புணர்ச்சி எனலாம்.\n\nசொற்புணர்ச்சியில் தொழிற்பெயரை இரு வகையாகப் பகுப்பர்.\nமுதனிலையை நோக்கி\n"}
{"id": "163040", "url": "https://ta.wikipedia.org/wiki?curid=163040", "title": "நடிகைகளின் கதை", "text": "நடிகைகளின் கதை\n\nநடிகைகளின் கதை, ஆர். டி. எ(க்)ஸ் என்பவரால் எழுதப்பட்ட நூலாகும். புதுமுக நடிகைகள், திரைப்படங்களில் ஒரு நிலையான இடத்தைப் பெறவும், புகழ் பெறவும் எவ்வளவு பிணக்குகளைச் சந்திக்க வேண்டியுள்ளது, எத்தனை பேரிடம் ஏமாற வேண்டி இருக்கிறது, எத்தனை பேரை திருப்திபடுத்த வேண்டி இருக்கிறது என்பதை உண்மைச் சம்பவங்களின் அடிப்படையில் கட்டுரைகளாக எழுதப்பட்டுள்ளன. சம்பந்தப்பட்டவர்களின் பெயர்கள் எதுவும் கொடுக்கப்படவில்லை. ஊகித்துக் கொள்ளும்படி சில அடிப்படைத் தகவல்களை கொடுத்திருக்கிறார்கள்.\n\nதிரைப்படத்துறையின் மறுபக்கத்தைக் காட்டும் நூல்.\n"}
{"id": "163043", "url": "https://ta.wikipedia.org/wiki?curid=163043", "title": "தேங்காய் சீனிவாசன்", "text": "தேங்காய் சீனிவாசன்\n\nதேங்காய் சீனிவாசன் (21 அக்டோபர் 1937 – 9 நவம்பர் 1988) 1970-களிலும், 1980-களிலும் பிரபலமாக இருந்த தமிழ் நடிகர் ஆவார். இவர் \"கல் மணம்\" என்னும் நாடகத்தில் தேங்காய் வியாபாரியாக நடித்ததால் தேங்காய் ஸ்ரீநிவாசன் என்று பரவலாக அறியப்பட்டார். இவர் நகைச்சுவை கதாபாத்திரங்களிலும், கதையின் நாயகனாக, எதிர் நாயகனாக, குணசித்திரக் கதாபாத்திரங்களிலும் நடித்தார்.\n\nSection::::வாழ்க்கைக் குறிப்பு.\nதேங்காய் ஸ்ரீநிவாசன், சென்னையைச் சேர்ந்த இராஜவேல் முதலியார் என்பவருக்கும், தூத்துக்குடி மாவட்டத்திலுள்ள திருவைகுண்டத்தைச் சேர்ந்த சுப்பம்மாள் என்பவருக்கும் மகனாக 1937-ம் ஆண்டு அக்டோபர் 21-ம் நாள் பிறந்தார். தன்னுடைய தந்தையைப் போல தானும் நடிகராக வேண்டுமென்ற ஆசையுடன் அதற்கான முயற்சி செய்து வந்தார். அவருடைய தந்தை எழுதிய 'கலாட்டா கல்யாணம்' மேடை நாடகத்தில் அறிமுகமானார். அதற்குப்பிறகு, ரவிந்தர், கே. கண்ணன் உட்பட பல்வேறு எழுத்தாளர்களின் பல்வேறு நாடகங்களில் நடித்தார். இவர் கே. கண்ணனின் \"கல் மணம்\" நாடகத்தில், தேங்காய் வியாபாரியாக சிறப்பாக நடித்திருந்தார். அதற்காக அந்நாடகத்தைப் பார்க்க வந்திருந்த கே. ஏ. தங்கவேலு, இவரை \"தேங்காய் ஸ்ரீநிவாசன்\" என்றே எல்லாரும் அழைக்க வேண்டும் என்று கூறினார்; அவ்வாறே அழைக்கப்பட்டார்.\n\nSection::::திரைத்துறை.\nதேங்காய் ஸ்ரீநிவாசன், \"ஒரு விரல்\" திரைப்படத்தின் மூலமாக திரைத்துறையில் அறிமுகமானார். இவர் ம. கோ. இராமச்சந்திரன், சிவாஜி கணேசன், ரஜினிகாந்த், கமல்ஹாசன் உள்ளிட்ட பல முன்னணி நடிகர்களுடன் இணைந்து பணியாற்றி உள்ளார். சுமார் 900 படங்களுக்கு மேல் நடித்துள்ள இவர், சிவாஜி கணேசன் நடித்த \"கிருஷ்ணன் வந்தான்\" என்ற திரைப்படத்தைத் தயாரித்தார்.\n\nSection::::மண வாழ்க்கை.\nஸ்ரீநிவாசன் லக்‌ஷ்மி என்பவரை மணந்து கொண்டார். இவர்களுக்கு கீதா, ராஜேஸ்வரி என்று இரு மகள்களும், சிவசங்கர் என்ற மகனும் உள்ளனர். கீதாவுடைய மகன் யோகி / சுவரூப்பும், சிவசங்கரின் மகள் ஸ்ருதிகாவும் திரைத்துறையில் நுழைந்தனர்.\n\nSection::::இறப்பு.\nதேங்காய் ஸ்ரீநிவாசன் தன்னுடைய உறவினரின் ஈமச் சடங்கிற்காக பெங்களூருவிற்குச் சென்றபோது, மூளை குருதிப்பெருக்கு காரணமாக மருத்துவமனையில் அனுமதிக்கப்பட்டார். சிகிச்சைப் பலனின்றி, 50-ம் அகவையில் 1987-ம் ஆண்டு நவம்பர் 9-ம் நாள் உயிரிழந்தார்.\n\n\n"}
{"id": "163046", "url": "https://ta.wikipedia.org/wiki?curid=163046", "title": "மரியா கொரெற்றி", "text": "மரியா கொரெற்றி\n\nபுனித மரியா கொரெற்றி (\"Maria Goretti\", அக்டோபர் 16, 1890 – சூலை 6, 1902) இத்தாலிய அர்பனிக்கப்பட்ட கன்னியரும் கத்தோலிக்க திருச்சபையின் மறைசாட்சியும், கத்தோலிக்க திருச்சபையில் அதிகார்ப்பூர்வமாய் புனிதர் பட்டம் பெற்றவர்களுள் மிக இளையவரும் ஆவார். தன்னை வன்கலவியால் அடைய முனைந்தவனுக்கு மறுப்பு தெரிவித்ததால், அவனாலேயே கத்தியால் பல முறை குத்தப்பட்டு இவர் இறந்தார்.\n\nSection::::வரலாறு.\nகல்வி கற்குமளவுக்கு வசதி இல்லாத ஏழைகுடும்பத்தில் பிறந்தவர் மரியா. 12 வயதில் இவருக்குப் புது நன்மை கொடுக்கப்பட்டது. புது நன்மை வாங்கிய ஐந்து வாரங்களுக்கு பின், அலெக்சாண்ட்ரோ செரனெல்லா என்ற 18 வயது இளைஞன் வன்கலவியால் மரியாவை அடைய முனைந்தான். மரியா அதற்கிணங்க மறுத்ததால் அவரின் உடலைப் பலமுறை கத்தியால் குத்திக் கிழித்தான். \"இது பாவம், இதற்காக நீ நரகத்திற்குப் போவாய்”, என்று மரியா அவனை எச்சரித்தும் பயனில்லை. குற்றுயிராய் விடப்பட்ட மரியா மருத்துவ மனையில் 24 மணி நேரம் கழித்து உயிர் நீத்தார் . “மன்னித்துவிட்டேன் அவரை”, என்று சொல்லிவிட்டு மரித்தார்.\n\nகொலை செய்ததற்காக அலெக்சாண்ட்ரோவுக்கு 30 ஆண்டுகள் சிறைத்தண்டனை அளிக்கப்பட்டது. பலகாலமாக மனந்திரும்ப மனமி்ல்லாதிருந்த அலெக்சாண்ட்ரோ, மரியா கொரற்றி விண்ணினின்று மலர்களை தன் கை நிறையக் கொடுத்ததாகக் கனவு கண்டதாகவும் அதனால் மனமாற்றம் அடைந்ததாகவும் அறிவித்தான். 27 ஆண்டுகளுக்குப் பின்னர் அவன் சிறையிலிருந்து விடுதலை பெற்றான். அப்போது மரியாவின் தாயிடம் சென்று மன்னிப்புக் கேட்டான். அலெக்சாண்ட்ரோ தம் இறுதி நாட்களில் கப்புச்சின் 3 ஆம் சபைத் துறவியாக வாழ்ந்து கி.பி. 1970 காலமானார்.\n\nமரியா இறந்து 45 ஆண்டுகளுக்குள் மரியாவுக்கு திருத்தந்தை பன்னிரண்டாம் பயஸ் புனிதர் பட்டம் அளித்தார். இந்த நிகழ்வுக்கு மரியாவின் தாயும், இரண்டு சகோதரிகளும், ஒரு சகோதரரும், அலெக்சாண்ட்ரோவும் வந்திருந்தனர். இவரது புனித பட்டமளிப்பு விழாவுக்கு உலகில் பல பகுதிகளிலிருந்தும் 2,50,000 மக்கள் உரோமைக்கு வருகை தந்தனர்.\n\nஇவர் 20 ஆம் நூற்றாண்டின் புனித ஆக்னஸ் என அழைக்கப்படுகிறார். இவரின் விழா நாள் சூலை 6 ஆகும்.\n"}
{"id": "163047", "url": "https://ta.wikipedia.org/wiki?curid=163047", "title": "ஐந்தாம் யோவான் (திருத்தந்தை)", "text": "ஐந்தாம் யோவான் (திருத்தந்தை)\n\nதிருத்தந்தை ஐந்தாம் யோவான் (; 635 – 2 ஆகஸ்ட் 686) என்பவர் கத்தோலிக்க திருச்சபையின் திருத்தந்தையாக 12 ஜூலை 685 முதல் 686இல் தனது இறப்பு வரை இருந்தவர் ஆவார். பைசாந்தியப் பேரரசரின் அனுமதியில்லாமல் பதவியேற்ற பத்து திருத்தந்தையருள் இவர் முதலாமவர் ஆவார். இவரின் ஆட்சியில் உரோமை நகருக்கும் பைசாந்தியப் பேரரசுக்கும் இடையே ஒற்றுமை நிலவியது.\n\nஇவர் ஆந்தியோக்கியாவில் பிறந்த ஒரு சிரியன் கிறிஸ்தவர் ஆவார். இவருடைய கிரேக்க மொழியின் புலமையால் மூன்றாம் ஆயர்களின் பேரவைக்கு அப்போதைய திருத்தந்தையின் பிரதிநிதியாக கான்ஸ்டாண்டிநோபிலுக்கு அனுப்பப்பட்டார்.\n"}
{"id": "163056", "url": "https://ta.wikipedia.org/wiki?curid=163056", "title": "பெங் லியென்", "text": "பெங் லியென்\n\nபெங் லியென் (Peng Liyuan, ; பிறப்பு : நவம்பர் 20, 1962) புகழ்பெற்ற சீன நாட்டார் இசைப் பாடகரும் தற்போதைய துணை அரசுத் தலைவர் சீ சின்பிங்கின் இரண்டாவது துணைவியாரும் ஆவார். சீனப் புத்தாண்டு நிகழ்ச்சியாக சீனத் தொலைக்காட்சியில் காட்டப்பட்டு வந்த சிறப்பு நிகழ்ச்சிகளில் பங்கேற்று புகழ்பெற்றவர். நாடெங்கும் நடந்த இசைப்போட்டிகளில் பங்கேற்று பல வெற்றிகளைப் பெற்றவர்.\n\nசின்பிங் சியாமென் நகர துணை மேயராக இருந்த போது, லி யென்னைத் திருமணம் செய்து கொண்டார். சீனாவின் மக்கள் விடுதலைப் படையில் குடிசார் உறுப்பினராக உள்ள இவருக்கு மேஜர் ஜெனரலுக்கு இணையானப் பதவி வழங்கப்பட்டுள்ளது.\n\n"}
{"id": "163058", "url": "https://ta.wikipedia.org/wiki?curid=163058", "title": "மன்னார் தேர்தல் தொகுதி", "text": "மன்னார் தேர்தல் தொகுதி\n\nமன்னார் தேர்தல் தொகுதி (\"Mannar Electorate\") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், மன்னார் மாவட்டத்தில் மன்னார், அதனைச் சுற்றியுள்ள பகுதிகளையும் உள்ளடக்கியதாகும்.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் மன்னார் தேர்தல் தொகுதி வன்னித் தேர்தல் மாவட்டத்தில் உள்ளடக்கப்பட்டது.\n\nSection::::1947 தேர்தல்கள்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\n\nSection::::1952 தேர்தல்கள்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\n\nSection::::1956 தேர்தல்கள்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\n\nSection::::1960 (மார்ச்) தேர்தல்கள்.\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\n\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\nவி. அழகக்கோன் 1973 நவம்பர் 25 இல் காலமானார்.\n\nSection::::1974 இடைத்தேர்தல்.\nவி. ஏ. அழகக்கோன் காலமானதை அடுத்து மன்னார் தேர்தல் தொகுதிக்கு 1974, பெப்ரவரி 25 இல் இடைத்தேர்தல் நடைபெற்றது. இதன் முடிவுகள் வருமாறு:\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\n\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் பி. எஸ். சூசைதாசன் மன்னார்த் தொகுதிக்கான நாடாளுமன்ற இருக்கைகயை இழந்தார்.\n\n"}
{"id": "163063", "url": "https://ta.wikipedia.org/wiki?curid=163063", "title": "வி. அ. அழகக்கோன்", "text": "வி. அ. அழகக்கோன்\n\nவிராசிப்பிள்ளை அல்பர்ட் அழகக்கோன் (\"Virasipillai Albert Alegacone\", 19 மார்ச் 1903 - 25 நவம்பர் 1973) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார்.\n\nSection::::ஆரம்ப வாழ்க்கை.\nஅழகக்கோன் 1903 ஆம் ஆண்டு மார்ச் 19 இல் பஸ்தியாம்பிள்ளை விராசிப்பிள்ளை சின்னையா, அன்னம்மா ஆகியோருக்குப் பிறந்தார். மன்னார் புனித சேவியர் ஆண்கள் கல்லூரியில் கல்வி கற்ற இவர், சட்டக் கல்வி பயின்று மன்னாரில் வழக்கறிஞராகப் பணியாற்றினார். இவர் மன்னார், மற்றும் யாழ்ப்பாண மறைமாவட்டப் பேரவைத் தலைவராகப் பல ஆண்டுகள் சேவையாற்றினார்.\n\nபஸ்தியாம்பிள்ளை அரசரத்தினம் எனபவரின் மகள் மேரி செபஸ்தியம்மா என்பவரைத் திருமணம் புரிந்தார். இவர்களுக்கு அருந்ததி, தேவதாசன், பாலேந்திரா, சத்தியவன், அரிச்சந்திரன் என ஐந்து பிள்ளைகள்.\n\nSection::::அரசியலில்.\n1940களில் அழகக்கோன் மன்னார் நகரசபை உறுப்பினராகத் தெரிவானார். 1947 முதல் 1956 வரை நகரசபைத் தலைவராகப் பணியாற்றினார்..\n\n1952 நாடாளுமன்றத் தேர்தலில் அழகக்கோன் சுயேட்சை வேட்பாளராக மன்னார் தேர்தல் தொகுதியில் போட்டியிட்டுத் தோல்வியடைந்தார். பின்னர் அவர் இலங்கைத் தமிழரசுக் கட்சியில் சேர்ந்து அக்கட்சி சார்பாக 1956 தேர்தலில் போட்டியிட்டு வெற்றி பெற்று நாடாளுமன்றம் சென்றார். பின்னர் அவர் 1960 மார்ச், 1960 சூலை, 1965, 1970 தேர்தல்களில் போட்டியிட்டு வெற்றி பெற்றார்.\n\nSection::::மறைவு.\nஅழகக்கோன் 1973 நவம்பர் 25 இல் காலமானார்.\n"}
{"id": "163066", "url": "https://ta.wikipedia.org/wiki?curid=163066", "title": "சொற்புணர்ச்சி", "text": "சொற்புணர்ச்சி\n\nதமிழில் சொல்லோடு சொல் புணரும் புணர்ச்சியானது சொற்புணர்ச்சி என்றும், பொருட்புணர்ச்சி என்றும் பாகுபடுத்திக் காணுமாறு அமைந்துள்ளது. புணரும் சொற்களிலுள்ள ஓசைகளின் ஒத்திசைவோடு புணர்வதைச் சொற்புணர்ச்சி என்கிறோம். தொல்காப்பியத்திலுள்ள புணரியல், தொகைமரபு, உருபியல் ஆகிய இயல்கள் இவற்றை விரிவாக விளக்குகிறது. ஓசை இசைவுக்கு மாறுபட்டு நிலைமொழி, வருமொழி ஆகியவற்றில் உள்ள பெயரின் பொருள் தன்மைக்கு ஏற்பப் புணர்வது பொருட்புணர்ச்சி.\n\nஎடுத்துக்காட்டு\nபொருட்புணர்ச்சியோடு இதனை ஒப்பிட்டு உணர்ந்துகொள்ளுதல் வேண்டும்.\n"}
{"id": "163067", "url": "https://ta.wikipedia.org/wiki?curid=163067", "title": "சான் ஓசே பல்கலைக்கழகம்", "text": "சான் ஓசே பல்கலைக்கழகம்\n\nசான் ஓசே பல்கலைக்கழகம் (\"San Jose State University\"), அமெரிக்காவின் கலிபோர்னியா மாநிலத்தில் சான் ஓசே நகரத்தில் அமைந்துள்ள ஒரு பொதுப் பல்கலைக்கழகம் ஆகும். இப்பல்கலைக்கழகம் 1857-ஆம் ஆண்டில் துவங்கப்பட்டது. 154 ஏக்கர் பரப்பளவு கொண்டுள்ள இப்பல்கலைக்கழகத்தில், முப்பதாயிரத்திற்கு மேலான மாணவர்கள் இளங்கலை மற்றும் முதுகலை பயின்று வருகின்றனர்.\n\nஅருகிலுள்ள சிலிகான் பள்ளத்தாக்கு (மென்பொருள்) நிறுவனங்கள் இங்கே பயிலும் மாணவர்களுக்கு வேலை வாய்ப்பு கொடுத்துள்ளார்கள். இந்தப் பல்கலைக்கழகத்திற்கு இரண்டு வளாகங்கள் சொந்தமாகும். தெற்கு வளாகத்தில் உடற்பயிற்சிக் கூடம் மற்றும் விளையாட்டு அரங்கம் அமைந்து மாணவர்களுக்குப் பயன்படுகிறது.\n\nஇந்தப் பல்கலைக்கழகத்தில் அறிவியல், வேதியியல், இயற்பியல், சமூகவியல், விலங்கியல், தாவரவியல், பொறியியல் (மென்பொருள் மற்றும் பல), கலைக் கல்லூரி, இலக்கியம் மற்றும் இதழியல் சம்பந்தப்பட்ட படிப்பைக் கற்கலாம். இங்கே 70களில் புகழ்பெற்ற நடிகர் குர்த்வூத் ஸ்மித் படித்தார்.\n"}
{"id": "163081", "url": "https://ta.wikipedia.org/wiki?curid=163081", "title": "பாண்டியன் அறிவுடைநம்பி", "text": "பாண்டியன் அறிவுடைநம்பி\n\nபாண்டியன் அறிவுடைநம்பி சங்ககாலப் பாண்டிய மன்னர்களில் ஒருவன். இவன் தன் குடிமக்களை வருத்தி வரி வாங்கியிருக்கிறான். புலவர் பிசிராந்தையார் இவனை நேரில் கண்டு பக்குவமாக எடுத்துக் கூறித் திருத்தியிருக்கிறார். \n\nவயலில் விளைந்த நெல்லை அறுத்து அடித்துக் குற்றி அரிசியாக்கிப் பொங்கிக் கவளமாக்கி யானைக்கு ஊட்டினால் விளைந்த நெல் பல நாட்களுக்கு உதவும். இதே விளைச்சல் வயலில் யானை மேய்ந்தால் அது உண்ணுவதை விட, அதன் காலால் மிதிபட்டு அழிவது மிகுதியாகும். எனவே அரசன் குடிமக்களிடம் விளைச்சலில் புகுந்த யானை போல் வரி தண்டக்கூடாது என எடுத்துரைத்தார். அரசன் திருந்தினான்.\n"}
{"id": "163089", "url": "https://ta.wikipedia.org/wiki?curid=163089", "title": "காய்சின வழுதி", "text": "காய்சின வழுதி\n\nகாய்சின வழுதி என்பவன் சங்கநூல் வரலாற்றுக் காலத்துக்கு முந்தைய தொல்பழங்காலப் பாண்டியன். இறையனார் களவியல் உரையில் மட்டும் இவனைப் பற்றிய குறிப்புகள் காணப்படுகின்றன. முதற்சங்கம் பேணிய 89 அரசர்களில் இவன் முதல்வன். இக்குறிப்பின்படி காய்சின வழுதி தமிழ்ச்சங்கம் தோற்றுவித்தவன் ஆகிறான். இவன் தலைச்சங்கத்தை நிறுவிய இடம் கடல் கொள்ளப்பட்ட மதுரை. \n\nவழுதி என்னும் பெயர் பூண்ட பாண்டிய அரசர்கள் பலர் இருந்தனர். அவர்களில் பாண்டியன் கூடகாரத்துத் துஞ்சிய மாறன்வழுதி என்பவன் சினப்போர் வழுதி எனப் போற்றப்பட்டுள்ளான். இவன் கடைச்சங்க காலத்து மன்னன். காய்சின வழுதி தலைச்சங்க காலத்து அரசன்.\n"}
{"id": "163091", "url": "https://ta.wikipedia.org/wiki?curid=163091", "title": "எருசலேம் - முக்கிய வரலாற்று நிகழ்வுகள்", "text": "எருசலேம் - முக்கிய வரலாற்று நிகழ்வுகள்\n\nஎருசலேம்: முக்கிய வரலாற்று நிகழ்வுகள் (\"Timeline of Jerusalem\") என்பது உலகத்தில் பல மதங்களுக்கு முக்கியத்துவம் வாய்ந்த நகராக விளங்குகின்ற எருசலேம் வரலாற்றில் சந்தித்த முக்கிய நிகழ்ச்சிகளின் தொகுப்பு ஆகும். \nSection::::எருசலேம் நகரின் வரலாற்று முதன்மை.\nஎருசலேமின் நீண்டகால வரலாற்றின்போது அந்நகரம் இருமுறை அழித்துத் தரைமட்டமாக்கப்பட்டது; 23 தடவை முற்றுகையிடப்பட்டது; 52 தடவை தாக்குதலுக்கு உள்ளானது; 44 தடவை கைப்பற்றப்பட்டது. நகரத்தின் பழைய பகுதியில் கி.மு. 4ஆம் ஆயிரமாண்டிலிருந்தே மக்கள் குடியேற்றம் இருந்துவந்துள்ளது. இவ்வாறு எருசலேம் உலகப் பழம் நகரங்களுள் ஒன்றாக எண்ணப்படுகிறது. மதில்சுவர்களைக் கொண்ட பழைய எருசலேம் \"உலகப் பாரம்பரியச் சொத்து\" (World Heritage) என்று வகைப்படுத்தப்பட்டுள்ளது. இது நான்கு குடியிருப்புகளை உள்ளடக்கியது. அவை: அர்மீனியக் குடியிருப்பு, கிறித்தவக் குடியிருப்பு, யூத குடியிருப்பு, முஸ்லிம் குடியிருப்பு என்பனவாகும்.\n\nSection::::கால வரிசையில் முக்கிய நிகழ்வுகள்.\nஎருசலேமின் வரலாற்றில் பல நிகழ்வுகள் உண்டு. அவற்றுள் முக்கியமானவை கீழே தரப்படுகின்றன .\n\n\n\n\n\n\n\n\n\n\n\n\n\n\n\n"}
{"id": "163094", "url": "https://ta.wikipedia.org/wiki?curid=163094", "title": "நல்லிசை வஞ்சி", "text": "நல்லிசை வஞ்சி\n\nநல்லிசை வஞ்சி என்பது புறநானூற்றுப் பாடல் ஒன்றுக்குச் சுட்டப்பட்டுள்ள துறை. இது வஞ்சித்திணையின் பகுதியாக வருகிறது.\n\nபடையெடுத்துச் சென்ற தலையாலங்கானத்துச் செருவென்ற நெடுஞ்செழியன் படையிலுள்ள யானைகள் பகைநாட்டுக் குடிநீர்த் துறைகளைக் கலக்கிப் பாழாக்கினவாம். முருகனின் படைவீரர்கள் போன்று இவனது படையிலிருக்கும் வில்லாளிக் கூளியர் வேண்டியதை எடுத்துக்கொண்டு வீசிய மிச்சில் காடெங்கும் இறந்துகிடந்தனவாம். காவல்மரம் வெட்டப்படும் ஓசை கேட்டு ஊர் நடுங்கிக்கொண்டிருந்த்தாம். இப்படியெல்லாம் வெற்றிச் சிறப்புகள் போற்றப்படுவதால் இது நல்லிசை வஞ்சி.\n\nஅரசனின் விறலை (வெற்றியை)க் கூறுவது நல்லிசை வஞ்சி எனப் புறப்பொருள் வெண்பாமாலை குறிப்பிடுகிறது.\n\nபகைவனை அழிக்கப் படையெடுத்துச் செல்வது வஞ்சித்திணை என்று குறிப்பிடும் தொல்காப்பியம் இந்தத் துறையைத் தனியே குறிப்பிடவில்லை.\n"}
{"id": "163096", "url": "https://ta.wikipedia.org/wiki?curid=163096", "title": "விக்கிப்பீடியர் சமூகப் பரப்பு", "text": "விக்கிப்பீடியர் சமூகப் பரப்பு\n\nவிக்கிப்பீடியா சமூகம் (\"Wikipedia Community\") என்பது இணையக் கலைக்களஞ்சியமான விக்கிப்பீடியாவுக்குப் பங்களிக்கும் தன்னார்வலர் வலையமைப்பைக் குறிக்கும். இவர்கள் விக்கிப்பீடியர்கள் என்றும் அழைக்கப்படுகிறார்கள்.\n\nSection::::சமூகப் பரப்பு.\nதொடக்கக் காலங்களில் விக்கிப்பீடியாவுக்குப் பங்களித்த தன்னார்வலர்களின் அளவு மிகவேகமாக கூடினாலும், 2009ன் பிற்பாடான அண்மைய காலப்பகுதிகளில் புதுப்பயனர்களின் சேர்க்கை வெகுவாகக் குறைந்துவருகின்றது. நவம்பர் 2011 காலப்பகுதியில் மேற்கொள்ளப்பட்ட ஆய்வின்படி, அனைத்து மொழி விக்கிப்பீடியா பதிப்புகளையும் சேர்த்து, ஏறத்தாழ 31.7 மில்லியன் பேர் விக்கிப்பீடியாவில் பயனர் கணக்கு கொண்டுள்ளனர். இவர்களில் 2,70,000 பேர் ஒவ்வொரு மாதமும் செயற்பாட்டில் உள்ளனர்.\n\n2008ஆம் ஆண்டு, எழுத்தாளரும் விரிவுரையாளருமான கிளே செர்க்கியும் கணினி அறிவியலாளருமான வாட்டன்பர்கும் இணைந்து நடத்திய ஆய்வில், விக்கிப்பீடியாவை உருவாக்குவதற்கு தோராயமாக 100 மில்லியன் மணி நேர மனித உழைப்பு செலவாகியிருக்கும் என்று கணக்கிட்டனர்.\n"}
{"id": "163097", "url": "https://ta.wikipedia.org/wiki?curid=163097", "title": "உருப்பெருக்கம்", "text": "உருப்பெருக்கம்\n\nஒரு பொருளின் உருவத்தை தோற்றத்தில் மாத்திரம் பெருப்பிப்பதே உருப்பெருக்கம் எனப்படும். எனவே உருப்பெருக்கத்தின் மூலம் பொருளின் பௌதிக அளவு பெருப்பிக்கப்படாது. எம் கண்களுக்கு மாத்திரம் பெரிதாகத் தென்படும். உதாரணமாக உருப்பெருக்கமானது உயிரியலில் சிறிய நுண்ணங்கிகளை நுணுக்குக்காட்டி மூலம் அவதானிக்கப் பயன்படும்.\n\n"}
{"id": "163100", "url": "https://ta.wikipedia.org/wiki?curid=163100", "title": "ஆவியாதல்", "text": "ஆவியாதல்\n\nதிரவங்களின் மேற்பரப்பிலிருந்து அத்திரவம் வாயு நிலையை அடைதல் ஆவியாதல் எனப்படும். திரவம் வாயுவாகும் செயற்பாடான கொதித்தலிலிருந்து இது மாறுபட்டது. கொதித்தல் என்பது முழுத்திரவமும் ஒன்றாக தமது கொதிநிலை வெப்பநிலையை அடைந்தவுடன் வாயு நிலைக்கு மாறுதல் ஆகும். கொதித்தலுக்கு கொதிநிலை அவசியமானாலும் ஆவியாதலுக்கு அது தேவையில்லை.\n\nஆவியாதலானது நீர்வட்டத்தின் ஓர் அவசியக் காரணியாகும். தேவையானளவு இயக்கசக்தியை மேற்பரப்பிலுள்ள துணிக்கைகள் அடையும் போது அவை திரவ நிலையிலிருந்து வாயு நிலையை அடையும்.\n"}
{"id": "163101", "url": "https://ta.wikipedia.org/wiki?curid=163101", "title": "கதிரவேலு சிற்றம்பலம்", "text": "கதிரவேலு சிற்றம்பலம்\n\nகதிரவேலு சிற்றம்பலம் (\"C. Sittampalam\", சி. சிற்றம்பலம், செப்டம்பர் 13, 1898 - பெப்ரவரி 3, 1964), இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார். விடுதலை பெற்ற இலங்கையின் முதலாவது அமைச்சரவையின் அஞ்சல், தொலைத்தொடர்பு அமைச்சராகவும் இருந்தவர்.\n\nSection::::ஆரம்ப காலம்.\nசிற்றம்பலம் 1898 செப்டம்பர் 13 ஆம் நாள் பிறந்தவர். யாழ்ப்பாணத்தின் பிரபலமான குடும்பம் ஒன்றில்பிறந்தவர். இவரது தந்தை ஆறுமுகம் கதிரவேலு குற்றவியல், மற்றும் மாவட்ட நீதிபதியாக இருந்தவர். இந்து சாதனம் பத்திரிகையின் ஆசிரியராக இருந்தவர். தந்தையின் சகோதரர் ஆறுமுகம் கனகரத்தினம் யாழ்ப்பாணத்தின் முதல் நகரசபைத் தலைவராக இருந்தவர். கனகரத்தினம் மகா வித்தியாலயத்தைத் தோற்றுவித்தவர். சிற்றம்பலத்தின் தந்தைவழிப் பாட்டனார் விஸ்வநாதர் காசிப்பிள்ளை முடிக்குரிய வழக்கறிஞராகப் பணியாற்றியவர், யாழ்ப்பாணம் இந்துக் கல்லூரியைத் தோற்றுவித்தவர்களில் ஒருவர். சிற்றம்பலத்தின் சகோதரர் சி. பொன்னம்பலம் யாழ்ப்பாண நகரின் முதலாவது முதல்வராக இருந்தவர்.\n\nஆரம்பக் கல்வியை கொழும்பு ரோயல் கல்லூரியில் கற்றார். ரோயல் கல்லூரியில் பயின்ற போது கல்லூரி இதழின் ஆசிரியராகவும், இலக்கியக் கழகத்தின் செயலாளராகவும் சேவையாற்றினார். கேம்பிரிட்சுப் பல்கலைக்கழகத்தில் கணிதத்தில் பட்டமும் பெற்றார். இங்கிலாந்து மிடில் டெம்பிலில் பாரிஸ்டரானார்.\n\nசிற்றம்பலம் கமலாம்பிகை சுப்பிரமணியம் என்பவரைத் திருமணம் புரிந்தார். தேவலட்சுமி பாலசுந்தரம், புஷ்பலக்சுமி, அர்ச்சுனா, யோகலக்சுமி, மல்லிகாலக்சுமி ஆகியோர் இவர்களுக்குப் பிறந்தவர்கள்.\n\nSection::::அரசியலில்.\nஇலங்கையில் மாவட்ட நீதிபதியாகவும், பின்னர் மாத்தறை, அம்பாந்தோட்டை ஆகிய இடங்களுக்கு அரச அதிபராகவும் பணியாற்றினார். அரசுப் பணியில் இருந்து ஓய்வு பெற்ற பின்னர் மன்னார் தேர்தல் தொகுதியில் 1947, 1வது நாடாளுமன்றத் தேர்தலில் சுயேட்சையாகப் போட்டியிட்டு வெற்றி பெற்றார். 1948 இல் அன்றைய டொன் ஸ்டீபன் சேனாநாயக்கவின் முதலாவது அரசில் அஞ்சல், தொலைத்தொடர்பு அமைச்சராக நியமிக்கப்பட்டார். சிறிது காலம் தொழிற்துறை, மற்றும் மீன்பிடித்துறை அமைச்சராகவும் பணியாற்றினார். 1952 தேர்தலிலும் சுயேட்சையாகப் போட்டியிட்டு வெற்றி பெற்றார். 1956 தேர்தலில் மன்னார் தொகுதியில் போட்டியிட்டு இலங்கைத் தமிழரசுக் கட்சி வேட்பாளர் வி. ஏ. அழகக்கோனிடம் தோற்றார்.\n\nசிற்றம்பலம் தகவல்தொடர்பு அமைச்சராக இருந்த போது பல முக்கிய வானொலி நிகழ்ச்சிகளை அறிமுகப்படுத்தினார். இவற்றில் பௌத்த மக்களுக்காக பிரித் ஓதும் நிகழ்வை வானொலியில் அறிமுகப்படுத்தியமையைக் குறிப்பிடலாம். பல கிராமங்களில் உப அஞ்சல் நிலையங்களை ஆரம்பித்தார்.. சிற்றம்பலத்தின் நினைவாக 2004 ஆம் ஆண்டில் இலங்கை அரசு அஞ்சல்தலையை வெளியிட்டுக் கௌரவப்படுத்தியது.\n\n"}
{"id": "163105", "url": "https://ta.wikipedia.org/wiki?curid=163105", "title": "வாதநோய் எதிர்ப்பு மருந்து", "text": "வாதநோய் எதிர்ப்பு மருந்து\n\nவாதநோய் எதிர்ப்பு மருந்துகள் அல்லது நோய் தணிக்கும் வாதநோய் எதிர்ப்பு மருந்துகள் [Disease-modifying antirheumatic drugs (DMARDs)] என்பவை முடக்குவாத நோய் தீவிரமடைவதைத் தடுக்க உபயோகிக்கப்படும், வேறுவகையில் தொடர்பற்ற, மருந்துகளின் பகுப்பாகும். வாதநோய் எதிர்ப்பு மருந்துகள் என்னும் சொல், இஸ்ட்டீராய்டு கலக்கப்படாத அழற்சி மருந்துகள் (அழற்சி உருவாவதற்கானக் காரணங்களைத் தணிக்காமல், அதனால் ஏற்படும் விளைவுகளைத் தணிக்கும் வேதிப்பொருள்கள்), இஸ்ட்டீராய்டுகள் (நோய் தீவிரமடைவதைத் தடுக்க இயலாத, ஆனால் நோயெதிர்ப்பு வினைகளைத் தணிக்கக்கூடியவை) ஆகியவற்றை குறிக்க, முரண்பாடாக உபயோகப்படுத்தப்படுகிறது.\n\nஇதுபோன்ற ஒரேமாதிரியான சூழல்களில் மருந்தின் விளைவுகளைக் குறிப்பிடாமல், வாதநோய் எதிர்ப்பு என்னும் சொல் பயன்படுத்தப்படலாம்.\n"}
{"id": "163108", "url": "https://ta.wikipedia.org/wiki?curid=163108", "title": "பாங்காக் மாரியம்மன் கோயில்", "text": "பாங்காக் மாரியம்மன் கோயில்\n\nதாய்லாந்தின் தலைநகரான பாங்காக்கில் அமைந்துள்ள மாரியம்மன் கோயில் திராவிடக் கட்டிடக்கலையில் கட்டப் பெற்றதாகும். உள்ளூர்வாசிகள் இதை வட் கீட் என்று அழைக்கின்றனர். இங்கு குடியேறிய தமிழர்கள் பத்தொன்பதாம் நூற்றாண்டில் இக்கோவிலைக் கட்டினார்கள். இக்கோவில் தமிழ்க் கடவுளான மாரியம்மனைச் சிறப்பு தெய்வமாகக் கொண்டு கட்டப் பெற்றது. பாங்காக்கில் உள்ள புத்த சமயம் சாராத வழிபாட்டுத்தலங்களில் இதுவும் ஒன்று. இக்கோயிலில் பிற இந்து தெய்வங்களின் சிலைகளும் உள்ளன. உள்ளூர்வாழ் தமிழர்களும், தாய்லாந்து மக்களும் விழாக்காலங்களின்போது வழிபட வருகிறார்கள். நவராத்திரி போன்ற விழாக்கள் சிறப்பாகக் கொண்டாடப்படுகின்றன.\n"}
{"id": "163113", "url": "https://ta.wikipedia.org/wiki?curid=163113", "title": "பிரியா ஆனந்து", "text": "பிரியா ஆனந்து\n\nபிரியா ஆனந்து தமிழ், தெலுங்கு, இந்தி திரைப்பட நடிகையாவார். தெலுங்கில் வெளியான லீடர் மற்றும் தமிழில் வெளியான வாமனன் திரைப்படத்தில் கதாநாயகியாக நடித்துள்ளார்.\n\nSection::::இளமைப் பருவம்.\nதமிழ் பேசும் தந்தைக்கும் தெலுங்கு மற்றும் மராத்தி பேசும் தாய்க்கும் பிறந்ததாலும், ஐதராபாத்து, சென்னை மயிலாடுதுறை ஆகிய இடங்களில் வளர்ந்ததாலும், தமிழ், தெலுங்கு ஆகிய இரண்டு மொழிகளையும் சரளமாகப் பேசுகிறார். ஆங்கிலம், வங்காள மொழி, இந்தி, மராத்தி, எசுப்பானியம் ஆகிய மொழிகளையும் பேசுகிறார். அமெரிக்க அல்பேனி பல்கலைக்கழகத்தில் இதழியல் பயின்று பின்னர் சென்னை திரும்பினார். இதுவரை பன்னிரண்டு தெலுங்கு, இந்தி மற்றும் தமிழ் மொழித் திரைப்படங்களில் நடித்துள்ளார்.மேலும் மூன்று தமிழ் படங்களிலும் நடித்துவருகிறார்.\n"}
{"id": "163115", "url": "https://ta.wikipedia.org/wiki?curid=163115", "title": "பதார்த்த குண சிந்தாமணி", "text": "பதார்த்த குண சிந்தாமணி\n\nபதார்த்த குண சிந்தாமணி தேரையர் என்னும் சித்தரால் இயற்றப்பட்ட ஒரு மருத்துவ நூலாகும். தமிழ் மருத்துவ நூலான பதார்த்த குண சிந்தாமணியில் ஒவ்வொரு பொருளிலும் அடங்கியுள்ள மருத்துவக் குணங்கள் எடுத்துரைக்கப்பட்டுள்ளது. ‘பதார்த்தம்’ என்பது தாவரங்களின் உறுப்புகளான வேர், பட்டை, பிசின், சாறு, இலை, பூ, காய், விதை ஆகிய எட்டுப் பொருள்களையும் குறிப்பதாகும். இப்பொருள்கள் கசப்பு, உவர்ப்பு, இனிப்பு, கார்ப்பு, புளிப்பு, துவர்ப்பு ஆகிய அறுவகைச் சுவைகளைக் குணமாகக் கொண்டிருக்கும். இவ்வகைப் பதார்த்தங்களைச் சிந்தாமணியாய்த் தொகுத்து உரைப்பதே பதார்த்த குண சிந்தாமணியாகும்.\n"}
{"id": "163120", "url": "https://ta.wikipedia.org/wiki?curid=163120", "title": "100 பொருட்களில் உலக வரலாறு", "text": "100 பொருட்களில் உலக வரலாறு\n\n100 பொருள்களில் உலக வரலாறு (A History of the World in 100 Objects) என்பது, பிபிசி ரேடியோ 4, பிரித்தானிய அருங்காட்சியகம் ஆகியவை இணைந்து செயற்படுத்திய ஒரு திட்டம். இத்திட்டத்தில் பிரித்தானிய அருங்காட்சியகத்தின் பணிப்பாளர் நீல் மக்கிரெகர் எழுதி வழங்கிய 100 பகுதிகளைக் கொண்ட ஒரு வானொலித் தொடர் நிகழ்ச்சியும் அடங்கும். ரேடியோ 4ல் ஒலிபரப்பான இந்த 15 நிமிட தொடர் நிகழ்ச்சியில், உலக வரலாற்றை விளக்குவதற்காக பிரித்தானிய அருங்காட்சியகத்தில் உள்ள கலை, தொழிற்துறை, தொழில்நுட்பம், படைக்கலங்கள் போன்றவை அடங்கிய 100 பொருட்களைப் பயன்படுத்தினர். நான்கு ஆண்டுகள் எடுத்துக்கொண்ட இத்திட்டம், முதலாவது நிகழ்ச்சியை 18 சனவரி 2010ல் தொடங்கி 20 வாரங்கள் ஒலிபரப்பியது. \"100 பொருள்களில் உலக வரலாறு\" (\"A History of the World in 100 Objects\" என்னும் பெயர்கொண்ட துணை நூலொன்றும் (ஆங்கிலத்தில்) வெளியிடப்பட்டது. இதையும் நீல் மக்கிரெகரே எழுதியிருந்தார்.\n\nSection::::உள்ளடக்கம்.\nஒரு முக்கியமான திட்டம் என விபரிக்கப்பட்ட இந்த நிகழ்ச்சித் தொடர், உலகின் எல்லாப் பகுதிகளில் இருந்தும் பெறப்பட்டனவும், பிரித்தானிய அருங்காட்சியகத்தில் உள்ளனவுமான 100 பொருட்களின் ஊடாகச் சொல்லப்பட்ட மனித குலத்தின் வரலாறு எனப்பட்டது. இந்த நிகழ்ச்சித் தொடரின் தொடக்கத்தில் மக்கிரெகர் அதனைப் பின்வருமாறு அறிமுகப்படுத்தினார்.\n\n\"இரண்டு மில்லியன் ஆண்டுகளுக்கு மேலாக, மனிதர்களாகிய நாம், எவ்வாறு எமது இந்த உலகத்தை உருவாக்கி இருக்கிறோம் என்றும், உலகத்தால் நாம் எவ்வாறு உருவாகியிருக்கிறோம் என்றும் அறிந்துகொள்வதற்காக இந்த நிகழ்ச்சிகளில், நான் காலத்தின் ஊடாகப் பின்நோக்கிப் பயணம் செல்கிறேன். மனிதரால் உருவாக்கப்பட்ட பொருட்களின் ஊடாகவே இக்கதையை நான் சொல்லப்போகிறேன். இப்பொருட்கள் பல விதமானவை, கவனமாக வடிவமைக்கப்பட்டு ரசிக்கப்பட்டவை, பாதுகாத்து வைக்கப்பட்டவை அல்லது பயன்படுத்தப்பட்டவை, உடைத்து எறியப்பட்டவை. சமைக்க உதவும் பானையில் இருந்து கப்பல்கள் வரையும், கற்காலக் கருவிகளில் இருந்து கடன் அட்டை வரையும் என, நாம் பயணம் செய்துவந்த பாதையின் பல்வேறு கட்டங்களில் இருந்து நான் 100 பொருட்களை மட்டும் தெரிவு செய்துள்ளேன்.\" \n\n\"எகிப்திய மம்மிகளாக இருக்கலாம் அல்லது ஒரு கடன் அட்டையாக இருக்கலாம், அத்தகைய பொருட்கள் மூலம் வரலாற்றைக் கூறுவதற்காகவே அருங்காட்சியகங்கள் இருக்கின்றன. அத்துடன், பிரித்தானிய அருங்காட்சியகம் உலகம் முழுவதிலும் இருந்து பொருட்களைச் சேகரித்து வைத்திருப்பதால் உலக வரலாற்றைக் கூறுவதற்கு இது ஒரு தகுதியற்ற இடம் அல்ல. உண்மையில் இது உலகின் \"ஒரு\" வரலாறுதான், இதுதான் உலகின் வரலாறு அல்ல. அருங்காட்சியகத்துக்கு வரும் மக்கள் தாங்களே சில பொருட்களைத் தெரிந்து கொண்டு அவற்றினூடாக இந்த உலகத்தை வலம் வருகிறார்கள். ஆனாலும் அவர்களுடைய இந்த வரலாறு மற்றவர்களுடைய வரலாறுகளுடன் பொதுவான பண்புகளைக் கொண்டிருப்பதைக் காண்பார்கள் என எண்ணுகிறேன்.\" \n\nSection::::பொருட்கள்.\nSection::::நாம் மனிதர் ஆனது (கிமு 2,000,000 – 9,000).\n\"நம்மை மனிதராக வரையறுத்த மிகப் பழைய பொருட்களை நீல் மக்கிரெகர் வெளிப்படுத்தினார்.\" முதல் ஒலிபரப்பு வாரம் 18 சனவரி 2010ல் தொடங்கியது.\nSection::::பனிக்கட்டிக் காலத்தின் பின்: உணவும் பாலுணர்வும் (கிமு 9,000 – 3,000).\n\"வேளாண்மை தொடங்கியதற்கான காரணம் என்ன? அக்காலத்தவர் விட்டுச் சென்ற பொருட்களில் பதிலுக்கான தடயங்கள் உள்ளன.\" 25 சனவரி 2010ல் ஒலிபரப்பு வாரம் தொடங்கியது.\nSection::::முதல் நகரங்களும் நாடுகளும் (கிமு 4,000 – 2,000).\n\"மக்கள் ஊர்களிலிருந்து நகரங்களுக்குச் சென்றபோது நடந்தது என்ன? ஐந்து தொல்பொருட்கள் கூறும் கதை.\" 1 பெப்ரவரி 2010ல் ஒலிபரப்பு வாரம் தொடங்கியது.\nSection::::அறிவியல், இலக்கியம் என்பவற்றின் தொடக்கம் (கிமு 1500 – 700).\n\"4,000 ஆண்டுகளுக்கு முன், சமூகங்கள், தொன்மங்கள், கணிதம், நினைவுச் சின்னங்கள் என்பவற்றினூடாகத் தம்மை வெளிப்படுத்தத் தொடங்கின.\" 8 பெப்ரவரி 2010ல் ஒலிபரப்பு வாரம் தொடங்கியது.\nSection::::பழைய உலகம், புதிய ஆதிக்க சக்திகள் (கிமு 1100–300).\n\"உலகின் பல பாகங்களில் புதிய ஆட்சிகள் தமது மேலாண்மையை நிலைநாட்டுவதற்காகப் புதிய பொருட்களை உருவாக்கினர்.\" 15 பெப்ரவரி 2010ல் ஒலிபரப்பு வாரம் தொடங்கியது.\nSection::::கான்பியூசியசு காலத்து உலகம் (கிமு 500–300).\n\"சான்றோர்களின் எழுத்துக்களைப் போல மறைந்திருக்கும் உண்மைகளை அலங்காரப் பட்டைகளும், குவளைகளும் எமக்குக் கூற முடியுமா?\" 22 பெப்ரவரி 2010ல் ஒலிபரப்பு வாரம் தொடங்கியது.\nSection::::பேரரசுகளைக் கட்டியெழுப்பியோர் (கிமு 300 – கிபி 1).\n\"பொருட்களூடாக உலக வரலாறு கூறுவதை நீல் மக்கிரெகர் தொடர்கிறார். இவ்வாரம் 2000 ஆண்டுகளுக்கு முன்னர் வாழ்ந்த மிகப்பெரிய ஆட்சியாளர்களைப் பற்றிக் கூறுகிறார்\" 17 மே 2010ல் ஒலிபரப்பு வாரம் தொடங்கியது.\nSection::::பண்டைக்காலக் கேளிக்கைகள், தற்கால வாசனைப் பொருட்கள் (கிபி 1 – 600).\n\"2000 ஆண்டுகளுக்கு முன் மக்கள் எவ்வாறு இம்பம் துய்த்தனர் என்பது குறித்து நீல் மக்கிரெகர் ஆராய்கிறார்.\" 24 மே 2010ல் ஒலிபரப்பு வாரம் தொடங்கியது.\nSection::::உலக சமயங்களின் எழுச்சி (கிபி 200 – 600).\n\"பல பெரும் சமயங்கள் தொடர்பான படிமங்கள் எப்பொழுது, எவ்வாறு புழக்கத்துக்கு வந்தன என்பது குறித்து நீல் மக்கிரெகர் ஆராய்கிறார்.\" 31 மே 2010ல் ஒலிபரப்பு வாரம் தொடங்கியது.\nSection::::பட்டுச் சாலையும் அதற்கு அப்பாலும் (கிபி 400 – 700).\n\"பிரித்தானிய அருங்காட்சியகத்தில் உள்ள ஐந்து பொருட்கள், பண்டங்களும் எண்ணக்கருக்களும் ஓரிடத்தில் இருந்து இன்னோரிடத்துக்குக் கொண்டு செல்லப்படுவது தொடர்பான கதைகளைக் கூறுகின்றன.\" 7 யூன் 2010ல் ஒலிபரப்பு வாரம் தொடங்கியது.\nSection::::அரண்மனைக்குள்: அரசவை இரகசியங்கள் (கிபி 700 – 950).\n\"1200 ஆண்டுகளுக்கு முன் ஆளும் உயர்குடியினரின் வாழ்க்கை குறித்த விபரங்களைத் தருகிறார்.\" 14 யூன் 2010ல் ஒலிபரப்பு வாரம் தொடங்கியது.\nSection::::யாத்திரிகர், படையெடுப்பாளர், வணிகர் ஆகியோர் (கிபி 900 – 1300).\n\"1000 ஆண்டுகளுக்கு முன் வணிகம், போர், சமயம் என்பன பொருட்களை இடத்துக்கிடம் கொண்டு சென்ற விதம்.\" 21 யூன் 2010ல் ஒலிபரப்பு வாரம் தொடங்கியது.\nSection::::தகுதிக் குறியீடுகள் (கிபி 1200–1400).\n\"தகுதிசார் இயல்புகளைக் கொண்டனவும், உற்பத்தி செய்வதற்குக் கூடிய திறமை தேவை உள்ளவையுமான பொருட்கள் பற்றி நீல் மக்கிரெகர் ஆய்வு செய்கிறார்.\" 28 யூன் 2010ல் ஒலிபரப்பு வாரம் தொடங்கியது.\nSection::::Meeting the gods (AD 1200–1400).\n\"பிரித்தானிய அருங்காட்சியகத்தில் உள்ள பொருட்கள் நம்பிக்கையாளர் எவ்வாறு கடவுளருக்கு அருகில் கொண்டுவரப்பட்டனர் என்பதைக் காட்டுகின்றன.\" 05 யூலை 2010ல் ஒலிபரப்பு வாரம் தொடங்கியது.\nSection::::நவீன உலகுக்கான மாறுநிலைக் காலம் (கிபி 1375–1550).\n\"நவீன காலகட்டத்துக்கு மாறும் நிலையில் உலகின் பெரிய பேரரசுகள் பற்றி நீல் மக்கிரெகர் ஆராய்கிறார்.\" 13 செப்டெம்பர் 2010ல் ஒலிபரப்பு வாரம் தொடங்கியது.\nSection::::முதல் உலகப் பொருளாதாரம் (கிபி 1450–1600).\n\"1450 இலிருந்து 1600 வரையான காலப்பகுதியில் பயணம், வணிகம், நாடுகளைக் கைப்பற்றல் என்பவற்றின் தாக்கங்கள் குறித்து மக்கிரெகர் ஆராய்கிறார்.\" 20 செப்டெம்பர் 2010ல் ஒலிபரப்பு வாரம் தொடங்கியது.\nSection::::பொறுதியும் பொறுதியின்மையும் (கிபி 1550–1700).\n\"16ம் 17ம் நூற்றாண்டுகளில் பெரிய சமயங்கள் எவ்வாறு ஒன்றாக வாழ்ந்தன என்பது குறித்து நீல் மக்கிரெகர் கூறுகிறார்.\" 27 செப்டெம்பர் 2010ல் ஒலிபரப்பு வாரம் தொடங்கியது.\nSection::::புத்தாய்வுப் பயணங்களும், சுரண்டலும், அறிவொளியும் (கிபி 1680–1820).\n\"வெவ்வேறு உலகங்கள் மோதும்போது ஏற்படக்கூடிய தப்பபிப்பிராயங்கள் குறித்து மக்கிரெகர் பேசுகிறார்.\" 4 அக்டோபர் 2010ல் ஒலிபரப்பு வாரம் தொடங்கியது. \nSection::::பேரளவு உற்பத்தியும், பேரளவு தூண்டுதலும் (கிபி 1780–1914).\n\"எவ்வாறு தொழில்மயமாக்கம், மக்கள் அரசியல், பேரரசு நோக்கம் என்பன உலகை மாற்றின என்பது குறித்து.\" 11 அக்டோபர் 2010ல் ஒலிபரப்பு வாரம் தொடங்கியது.\nSection::::நமது உலகம் (கிபி 1914–2010).\n\"அண்மைக்காலத்துப் பாலியல், அரசியல், பொருளாதார வரலாற்றின் அம்சங்கள் பற்றி நீல் மக்கிரெகர் ஆராய்கிறார்.\" 18 அக்டோபர் 2010ல் ஒலிபரப்பு வாரம் தொடங்கியது.\n"}
{"id": "163123", "url": "https://ta.wikipedia.org/wiki?curid=163123", "title": "யோசேபைன் பசுரிகா", "text": "யோசேபைன் பசுரிகா\n\nயோசேஃபைன் அகோசுடா பசுரிசா (Josephine Acosta Pasricha), பிலிப்பைன்சு நாட்டின் இந்தியவியலாளர் ஆவார். சமற்கிருதத்தில் எழுதப்பட்ட இராமசரிதமானசா என்ற நூலை பிலிப்பினிய மொழியில் மொழிபெயர்த்தார். இவர் யுவான் பிரான்சிசுக்கோ என்னும் இந்தியவியல் பேராசிரியரின் மாணவியாவார். இராமாயணத்தையும் மகாபாரதத்தையும் நன்கறிந்த இவர், [[தில்லிப் பல்கலைக்கழகம்|தில்லிப் பல்கலைக்கழகத்தில் ஆய்வு மாணவராகவுள்ளார். [[மணிலா]]வில் மனிதவியல் கற்பித்து வருகிறார். பிலிப்பினிய மொழியில் வெளியான காமசூத்திரத்தை தொகுத்தவர்களில் இவரும் ஒருவர்.\n\n[[பகுப்பு:1945 பிறப்புகள்]]\n[[பகுப்பு:வாழும் நபர்கள்]]\n[[பகுப்பு:இந்தியவியலாளர்கள்]]"}
{"id": "163124", "url": "https://ta.wikipedia.org/wiki?curid=163124", "title": "யுவான் பிரான்சிசுக்கோ", "text": "யுவான் பிரான்சிசுக்கோ\n\nயுவான் பிரான்சிசுக்கோ (Juan R. Francisco), பிலிப்பைன்சு நாட்டைச் சேர்ந்த இந்தியவியலாளர் ஆவார். இவர் பிலிப்பைன்சுத் தீவிற்கு உரிய மரனவோ இராமாயணத்தைக் கண்டறிந்து, ஆங்கிலத்திற்கு மொழிபெயர்த்தார். மணிலாவில் உள்ள பிலிப்பைன்சுப் பல்கலைக்கழகத்தில் பேராசிரியராகப் பணியாற்றுகிறார். பிலிப்பைன்சின் மூத்த இந்தியவியலாளரும் இவரே. சென்னைப் பல்கலைக்கழகத்தில் சமற்கிருதம் படித்து முனைவர் பட்டம் பெற்றார்.\n"}
{"id": "163126", "url": "https://ta.wikipedia.org/wiki?curid=163126", "title": "உக்ரைனில் உருசிய மொழி", "text": "உக்ரைனில் உருசிய மொழி\n\nஉருசிய மொழி (உருசியம்) உக்ரைன் நாட்டின் உள்ளூர் மொழிகளில் ஒன்று. தொன்பசு, கிரிமியா ஆகிய பகுதிகளில் அதிகம் பேசப்படும் மொழியாகவும், உக்ரைனின் கிழக்கு, தெற்குப் பகுதிகளில் ஆதிக்க மொழியாகவும் உள்ளது. உக்ரைன் நாட்டின் ஒரே ஆட்சி மொழியாக உக்ரேனிய மொழி அமைக்கப்பட்டுள்ளது. இருப்பினும் உருசிய மொழிக்கு உள்ளூர் ஆட்சிமொழி என்ற நிலை புதிய சட்டமொன்றின் மூலம் வழங்கப்பட்டது. உக்ரைனிய மொழிப் பள்ளிகள் உட்பட அனைத்துப் பள்ளிகளிலும் உருசிய மொழி முக்கியப் பாடங்களில் ஒன்றாக கற்பிக்கப்படுகிறது. பெரும்பான்மையான ஊடகங்கள் உருசிய மொழியிலேயே உள்ளன. எண்ணிக்கை அளவில் குறைவானவர்கள் பேசினாலும், உருசிய மொழி ஆதிக்க மொழியாகவும் முக்கிய மொழியாகவும் திகழ்கிறது.\n\nஉருசிய மொழியும், உக்ரைனிய மொழியும் சிரில்லிக் எழுத்துக்களால் எழுதப்படுகின்றன. இவ்விரு மொழிகளும் ஒரே மொழிக்குடும்பத்தைச் சேர்ந்தவை என்பதால், பல சொற்களும், இலக்கணமும் இருமொழிகளுக்கும் பொதுவாக இருக்கின்றன. இதனால் இவ்விரு மொழி பேசுபவர்களும் ஒருவர் மொழியை மற்றொருவர் ஓரளவேனும் புரிந்துகொள்வர்.\n\nSection::::உக்ரைனில் உருசிய மொழியின் வரலாறு.\nகிழக்கு சிலேவிய மொழிகள் ரசு என்னும் பெரும்பகுதியில் பேசப்பட்டன. இப்பகுதி பிரிக்கப்பட்ட போது வெவ்வேறு பகுதிகளில் பேசப்பட்ட மொழி வழக்குகள் தனி மொழிகளாயின.\n\nமசுக்கோ (மாஸ்கோ) பகுதியினர் பேசிய மொழி தற்கால உருசிய மொழியாக உருவெடுத்தது, லிதுவேனிய பகுதியினர் பேசிய மொழி பெலாருசிய மொழியாகவும், தெற்கு போலந்துப் பகுதியில் பேசப்பட்ட மொழி உக்ரைனிய மொழியாகவும் ஆயின. உக்ரைன் என்ற பெயரே தற்காலத்தில் வழங்கப்படுவதுதான். முற்காலத்தில் உக்ரைன், பெலாருசியப் பகுதிகள் “சிறிய”, “வெள்ளை” ருசியப் பகுதிகள் எனவும், ருசியா நாடு “பெரிய ருசியா” எனவும் அழைக்கப்பட்டன.\nஉருசிய, உக்ரைனிய மொழி பேசிய மக்கள் கலந்து வாழ்ந்திருந்தனர். நிலத்தில் எல்லைகள் மொழிவாரியாகப் பிரிக்கப்படவில்லை. பின்னர், தாங்கள் வாழும் பகுதியில் இருந்த அரசுகளின் ஆணைக்கேற்ப தங்கள் மொழியின் நிலைபெற்ற வடிவத்தைப் பின்பற்றத் தொடங்கினர்.\n\nஉருசிய மொழி உக்ரைனில் பேசப்படுவதற்கு இரு காரணங்கள் உள்ளன. ஒன்று, உருசிய மொழி பேசியவர்கள் உக்ரைன் நாட்டிற்கு குடிபெயர்ந்தது. இன்னொன்று, உக்ரைன் நாட்டு மக்கள் உருசிய மொழியைப் பேசத் தொடங்கியது. பத்தொன்பதாம் நூற்றாண்டில் பல உருசியர்கள் உக்ரைனில் குடியேறினர். உக்ரைனில் உள்ள அனைத்து பெரிய நகரங்களிலும் உருசிய மொழி பேசியவர்களே பெரும்பான்மையினராக இருந்தனர்.\nஎடுத்துக்காட்டாக,\n\nஇப்பகுதிகளில் குடியேறிய உக்ரைன் மக்கள் உருசிய மொழி ஆட்சி மொழியாக செயல்பட்டதால், அம்மொழியை ஏற்க வேண்டிய நிலைக்குத் தள்ளப்பட்டனர்.\n\nSection::::உக்ரைனிய மொழிக்கு கீழ்நிலை.\nஉருசிய அரசு, உருசிய மொழியின் பரவலுக்கும், வளர்ச்சிக்கும் உதவியது. உக்ரைனிய மொழி இலக்கியங்கள் மசுக்கோவிலும், புனித பீட்டர்ஸ்பர்க்கிலும் அச்சடிக்கப்பட்டன.\nஉக்ரைனிய மொழி எழுச்சியைக் கண்ட உருசிய அமைச்சர், உக்ரைனிய மொழியில் எழுதப்பட்ட சமய நூல்களுக்குத் தடை விதித்ததார். பின்னர் வந்த அமைச்சர்களும் உக்ரைனிய மொழி நாடகங்கள், உரைகளுக்குத் தடை விதித்தனர்.\nஉருசியாவில் ஆட்சி மொழி இல்லையென்றாலும், உருசிய மொழியே நாடெங்கிலும் பேசப்பட்டது. உக்ரைனிய மொழிக்கு அரசு வளர்ச்சி நிதி வழங்கினாலும், மக்களிடையே தாழ்வான நிலையைப் பெற்றிருந்தது. எனவே, மக்கள் உக்ரைனிய மொழியில் பேசுவது குறைத்துக் கொண்டனர்.\n\n1960களில் அனைத்து நூல்களும் மசுக்கோவில், உருசிய மொழியில் சமர்ப்பிக்கப்பட வேண்டும் என்ற அரசாணை வெளியானது. இதனால் அனைத்து அறிவியல் ஆக்கங்களும் உருசிய மொழியிலேயே எழுதப்பெற்றன. பள்ளிகளிலும் உருசிய மொழி கட்டாயப் பாடமாகக் கற்பிக்கப்பட்டது. இதனால் உருசிய மொழி பெரிதும் வளர்ச்சியுற்றது.\n\nSection::::மக்கட்தொகைக் கணக்கெடுப்பு.\n2001 ஆம் ஆண்டுக் கணக்கெடுப்பின்படி, 14,273,000 மக்கள் (30 விழுக்காட்டினர்) உருசிய மொழியைத் தாய்மொழியாகப் பேசுகின்றனர். இவர்களில் 56 விழுக்காட்டினர் உருசிய இனத்தவராகவும், பிறர் உருசிய மொழி பேசும் வேற்று இனத்தவர்களாகவும் உள்ளனர். உருசிய மொழியைப் பேசுகின்ற வேற்று இனத்தவர்களின் மக்கட்தொகை:\n\nஉக்ரைனில் ஆட்சி மொழியாக இல்லாத அதிகம் பேசப்படும் மொழியாக உருசிய மொழி உள்ளது. உருசியர்கள் உருசியாவிற்கு அடுத்தபடியாக உக்ரைனில்தான் அதிகம் பேர் வாழ்கிறார்கள்.\n\nSection::::வாக்கெடுப்புகள்.\nஉக்ரைனில் உருசிய மொழி தொடர்பான வாக்கெடுப்புகள் நடத்தப்பட்டன.\nSection::::தாய்மொழி.\nஒரு ஆய்வில், உருசிய மொழியைத் தாய்மொழியாகப் பேசுகிறவர்களின் எண்ணிக்கையைவிட அதிகம் பேர் வீட்டில் உருசிய மொழி பேசுகின்றனர் எனக் கண்டறிந்துள்ளனர்.\n\nஉக்ரைனில் ஏறத்தாழ பாதிபேர் உருசிய மொழி பேசியதாக ஆய்வு முடிவுகள் தெரிவித்தன. தெற்கு. கிழக்கு மாநிலங்களில் உருசிய மொழி ஆதிக்க மொழியாக உள்ளது குறிப்பிடத்தக்கது. உக்ரைனின் தலைநகரான கீவ் பகுதியிலும் பொது வழக்கில் பேசப்படும் மொழி உருசிய மொழியே.\n\nSection::::வீட்டில் பேசும் மொழி.\nதாய்மொழியாக இன்றி, வீட்டில் பேசப்படும் மொழிகளைக் கணக்கிட்டபோது கிடைத்த முடிவுகள் கீழே தரப்பட்டுள்ளன.\n\nSection::::இரண்டாம் ஆட்சி மொழியா.\nஉக்ரைனில் மூன்றில் ஒருவர் உருசிய மொழி பேசுபவராக உள்ளார். எனவே, உருசிய மொழியை ஆட்சி மொழியாக ஏற்கலாமா வேண்டாமா என்பது குறித்த ஆய்வு நடத்தப்பட்டது. இதில் 39 விழுக்காட்டினர் உருசிய மொழியும் ஆட்சி மொழியாக வேண்டும் என்றும் 38 விழுக்காட்டினர் எதிர்ப்பு தெரிவித்திருந்தனர்.\n\nமற்றொரு ஆய்வின் முடிவுகள் கீழே தரப்பட்டுள்ளன.\nகேட்கப்பட்ட கேள்வி, “நீங்கள் உருசிய மொழியை ஆட்சி மொழியாக ஏற்பீர்களா?”\n\nSection::::இணையதளங்கள்.\nஉக்ரைனிய அரசு இணையதளங்கள் அனைத்தும் உக்ரைனிய மொழியில் இருக்கின்றன என்றாலும் உக்ரைன் நாட்டில் பெரும்பாலான இணையதளங்கள் உருசிய மொழியிலேயே இருக்கின்றன. உதாரணமாக, உருசிய விக்கிப்பீடியா, உக்ரைனிய விக்கிப்பீடியாவைக் காட்டிலும் ஐந்து மடங்கு பிரபலமானதாக இருக்கின்றது. கூகுள் தேடலில் \"авто\" (அவ்டோ/auto, \"வண்டி\") எனத் தட்டச்சிட்டால், முதலில் வரும் பத்து முடிவுகளில் ஒன்பது முடிவுகள் உருசிய மொழியிலேயே உள்ளன.\n\nSection::::அரசியலில் உருசிய மொழி.\nஉக்ரைனில் உருசிய மொழி ஆட்சி மொழியல்ல, தேசிய சிறுபான்மையினர் மொழியாகும்.\nஉக்ரைனிய அரசியலமைப்புச் சட்டத்தில், “உருசிய மொழியும், பிற சிறுபான்மையினர் மொழிகளும் பயன்படுத்தப்படவும் பாதுகாக்கப்படவும் வேண்டும்” என்று இயற்றப்பட்டுள்ளது.\nஇச்சட்டம், உக்ரைனிய மொழியை ஆட்சி மொழியாகக் கொண்டிருந்தாலும், பிற மொழிகளுக்கு பாதுகாப்பு வழங்குகிறது.\n\nசோவியத் ஒன்றியத்தின் பிற நாடுகள் உருசிய மொழியை தொடர்பு மொழியாகக் கொண்டிருந்தாலும், உக்ரைன் உக்ரைனிய மொழியையே தொடர்பு மொழியாகக் கொண்டிருந்தது.\n\nசிறுபான்மை மொழிகளுக்கு பாதுகாப்பு வழங்குவதற்கான சட்டத்தை ஐரோப்பிய ஒன்றியம் செயற்படுத்தினாலும், உக்ரைன் ஐந்து ஆண்டுகள் கழித்தே இச்சட்டத்தை நிறைவேற்றியது.\nஉருசிய மொழியை ஆட்சி மொழியாக்க சட்டங்கள் இயற்றப்படும் என்று கூறியே தேர்தல்களில் வெற்றி பெறுகிறார்கள் அரசியல்வாதிகள்.\n2006 ஆம் ஆண்டில் கார்கிவ் நகரம் உருசிய மொழியை ஆட்சி மொழியாக ஏற்றுக்கொண்டது. இதைத் தொடர்ந்து பல தெற்கு, கிழக்கு மாநிலங்கள் உருசிய மொழியை ஆட்சி மொழியாக ஏற்றுக்கொண்டன.\n\nSection::::உருசிய மொழியில் கல்வி.\nஉக்ரைன் நாட்டுக் கல்விச் சட்டம், உக்ரைனில் வாழும் குடும்பத்தினர் தங்கள் தாய்மொழியில் கல்வி கற்கலாம் எனத் தெரிவிக்கிறது. தற்போதுவரை அனைத்துப் பள்ளிகளிலும் (உக்ரைனிய மொழிப் பள்ளிகள் உட்பட) உருசிய மொழி கட்டாய மொழியாகக் கற்பிக்கப்படுகிறது. அதே போல், உருசிய மொழிப் பள்ளிகளில் உக்ரைனிய மொழி கட்டாயமாக கற்பிக்கப்படும் மொழியாகும்.\n\nSection::::உள்ளூர் ஆட்சிமொழி.\nஆகஸ்டு 2012 இல் இயற்றப்பட்ட சட்டத்தில், ஒரு பகுதியில் குறைந்தது 10 விழுக்காட்டினர் பேசும் மொழி அப்பகுதியின் ஆட்சி மொழியாக ஏற்றுக்கொள்ளப்பட வேண்டும் எனக் கூறப்பட்டுள்ளது. இதன்படி தெற்கு, கிழக்கு மாநிலங்களின் பல பகுதிகளில் உருசிய மொழி உள்ளூர் ஆட்சி மொழியாக ஏற்கப்பட்டது.\n\nSection::::நீதிமன்றங்களில் உருசிய மொழி.\nசனவரி 1, 2010 ஆம் நாளிலிருந்து, நீதிமன்றங்களில் உருசிய மொழியில் வழக்காடலாம் என்று அரசாணை தெரிவித்துள்ளது. உக்ரைனிய மொழியிலோ, உருசிய மொழியிலோ பேசத் தெரியாதவர்கள் தங்கள் தாய்மொழியிலேயே பேசலாம் அல்லது மொழிபெயர்ப்பாளரின் உதவியை நாடலாம் என்று தெரிவித்துள்ளது.\n\n"}
{"id": "163130", "url": "https://ta.wikipedia.org/wiki?curid=163130", "title": "1785", "text": "1785\n\n1785 (MDCCLXXXV) ஒரு சனிக் கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் புதன்கிழமையில் ஆரம்பமான ஒரு சாதாரண ஆண்டாகும்.\n\n\n\n"}
{"id": "163133", "url": "https://ta.wikipedia.org/wiki?curid=163133", "title": "1784", "text": "1784\n\n1784 (MDCCLXXXIV) ஒரு வியாழக் கிழமையில் ஆரம்பமான ஒரு கிரிகோரியன் நெட்டாண்டு ஆண்டாகும். பழைய ஜூலியன் நாட்காட்டியில் திங்கட்கிழமையில் ஆரம்பமான ஒரு நெட்டாண்டு ஆண்டாகும்.\n\n\n\n"}
{"id": "163134", "url": "https://ta.wikipedia.org/wiki?curid=163134", "title": "கருவேலம்பூக்கள் (திரைப்படம்)", "text": "கருவேலம்பூக்கள் (திரைப்படம்)\n\nகருவேலம் பூக்கள் () என்பது 1997 ஆம் ஆண்டில் வெளிவந்த தமிழ்த் திரைப்படம் ஆகும். பூமணியின் இயக்கத்தில், இளையராஜா இசையமைத்துள்ளார். இத்திரைப்படத்தை இந்திய தேசியத் திரைப்பட வளர்ச்சிக் கழகமும் தூர்தர்ஷன் தொலைக்காட்சி நிறுவனமும் கூட்டாகத் தயாரித்தன.\n\nSection::::கதைச் சுருக்கம்.\nகருவேலம்பூக்கள் கரிசல்குளம் என்னும் ஊரில் குழந்தைகளை தீப்பெட்டி மற்றும் பட்டாசு தொழிலுக்கு அனுப்புவதும், சிற்றூரில் பருவ மழை தாமதமானால் விவசாயிகளின் வாழ்க்கை எப்படி இருக்கும் என்பது இப்படத்தில் சித்தரிக்கப்பட்டுள்ளது. நல்லமுத்துவாக நாசர், அவரது மனைவி வடிவாக ராதிகா தம் குழந்தைகளை வேலைக்கு அனுப்பக்கூடாது என உறுதியாக இருக்கிறார்கள். படிக்க வைப்பதில் உறுதியாகவுள்ளனர். மாரியப்பனாக சார்லி அதே ஊரைச் சேர்ந்த ஆண்களை மூளைச் சலவை செய்து வேளைக்கு ஆள் பிடிக்கும் தரகராக நடித்துள்ளார். குழந்தைகள் மற்றும் பெண்கள் அதிகாலை ஜந்து மணிக்கு தூக்கக் கலக்கத்தில் பேருந்தில் ஏறிச் செல்லும் காட்சியுடன் அழகாக படமாக்கப்பட்டுள்ளது. இத்திரைப்படத்தை தமிழ் இலக்கிய எழுத்தாளரான பூ. மாணிக்கவாசகம் என்னும் இயற்பெயர் கொண்ட பூமணி என்பவர் இயக்கியுள்ளார். தங்கர் பச்சான் ஒளிப்பதிவில் இளையராஜா இசையமைத்து 1997 ஆம் ஆண்டு வெளியானது. இத்திரைப்படத்தை இந்தியா தேசிய திரைப்பட வளர்ச்சிக் கழகம், மற்றும் தூர்தர்ஷன் ஆகிய அரசு சார் நிறுவனங்கள் மூலம் தயாரிக்கப்பட்டது.\n\nSection::::விருதுகள்.\nSection::::சர்வதேச திரைப்பட விழாக்கள்.\nஇந்த திரைப்படம் பின்வரும் சர்வதேச திரைப்பட விழாக்களில் திரையிடப்பட்டது:\n\n"}
{"id": "163143", "url": "https://ta.wikipedia.org/wiki?curid=163143", "title": "அவுட்லுக் (இதழ்)", "text": "அவுட்லுக் (இதழ்)\n\nஅவுட்லுக் என்பது இந்தியாவில் விற்பனையாகும் ஆங்கில வார இதழ்களில் ஒன்றாகும். இவ்விதல் 1995-ம் ஆண்டு அக்டோபர் முதல் வெளியாகிறது.\n\n"}
{"id": "163144", "url": "https://ta.wikipedia.org/wiki?curid=163144", "title": "1779", "text": "1779\n\n1779 (MDCCLXXIX) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் செவ்வாய்க்கிழமையில் ஆரம்பமான ஒரு சாதாரண ஆண்டாகும்.\n\n\n\n"}
{"id": "163147", "url": "https://ta.wikipedia.org/wiki?curid=163147", "title": "சிந்து சமவெளி (திரைப்படம்)", "text": "சிந்து சமவெளி (திரைப்படம்)\n\nசிந்து சமவெளி 2010-ம் ஆண்டு வெளிவந்த தமிழ்த் திரைப்படமாகும். இத்திரைப்படத்தை சாமி இயக்கியிருந்தார். இத்திரைப்படத்தில் அமலா பால் மற்றும் ஹரிஷ் கல்யாண் அறிமுகமானார்கள். செப்டம்பர் 3-ம் தேதி வெளியான இத்திரைப்படத்திற்கு \"வயதுவந்தவர்களுக்கு மட்டும்\" சான்றிதழ் வழங்கப்பட்டது.\n\n"}
{"id": "163148", "url": "https://ta.wikipedia.org/wiki?curid=163148", "title": "சாமி (இயக்குநர்)", "text": "சாமி (இயக்குநர்)\n\nசாமி ஒரு தமிழ்த் திரைப்பட இயக்குனர். இவர் இயக்கிய அனைத்து திரைப்படங்களும் ஏதாவதொரு பிணக்குகளில் சிக்குவதை வழக்கமாகக் கொண்டிருக்கின்றன. இவர் மிருகம் திரைப்பட படப்பிடிப்பின் போது நடிகை பத்மபிரியா உடனான மோதலால் மிகவும் பிரபலமானார்.\n\n"}
{"id": "163156", "url": "https://ta.wikipedia.org/wiki?curid=163156", "title": "ஒலியும் ஒளியும் (தொலைக்காட்சி நிகழ்ச்சி)", "text": "ஒலியும் ஒளியும் (தொலைக்காட்சி நிகழ்ச்சி)\n\nஒலியும் ஒளியும், 1980-களில் வெள்ளிக்கிழமை தோறும் மாலை ஆறு மணிக்கு, பொதிகை தொலைக்காட்சியில் ஒளிபரப்பான புதிய திரைப்படப் பாடல்களின் தொகுப்பாகும். அன்றைய காலகட்டத்தில், இந்நிகழ்ச்சி பெரும் வரவேற்பைப் பெற்றது. 1990-களிலும் இந்நிகழ்ச்சி பரவலாக காணப்பட்டது. அதன்பிறகு தனியார் தொலைக்காட்சிகளின் போட்டியால் வழமையான நிகழ்ச்சியாக தற்போது இரவு 7:30 மணி முதல் 8:00 வரை ஒளிபரப்பாகி வருகிறது.\n\n\n"}
{"id": "163157", "url": "https://ta.wikipedia.org/wiki?curid=163157", "title": "அல்போன்ஸ் மரிய லிகோரி", "text": "அல்போன்ஸ் மரிய லிகோரி\n\nபுனித அல்போன்ஸ் மரிய லிகோரி (செப்டம்பர் 27, 1696 – ஆகஸ்ட் 1, 1787) என்பவர் ஒரு இத்தாலிய கத்தோலிக்க ஆயரும், ஆன்மீக எழுத்தாளரும், இடைக்கால மெய்யியலாளரும், இறையியலாளரும், உலக இரட்சகர் சபையின் நிறுவனரும் ஆவார். இவருக்கு திருத்தந்தை பதினாறாம் கிரகோரி 1839இல் புனிதர் பட்டம் அளித்தார். 1871இல் திருத்தந்தை ஒன்பதாம் பயஸால் இவர் திருச்சபையின் மறைவல்லுநர் என அறிவிக்கப்பட்டார்.\n\nSection::::வரலாறு.\nஇத்தாலியின் இன்றைய நாபொலி நகருக்கு அருகிலுள்ள மரியனெல்லா என்ற ஊரில் 1696ம் ஆண்டு செப்டம்பர் 27ம் தேதி பிறந்தவர் அல்போன்ஸ் மரிய லிகோரி. 16 வயதில் சட்டம் பயின்று வழக்குரைஞரானார். இவர் எடுத்து நடத்திய வழக்குகள் எல்லாமே வெற்றியடைந்தன. 27 வது வயதில் நேப்பிள்ஸ் மாநில வழக்கறிஞர் அமைப்பு ஒன்றுக்குத் தலைவராகவும் இருந்தார். ஆனால் 1723ம் ஆண்டில் நேப்பிள்ஸ் பிரபு ஒருவருக்கும், டஸ்கன் பிரபு ஒருவருக்கும் இடையே இருந்த சொத்து வழக்கில் அல்போன்ஸ், தனது எட்டு வருட வழக்குரைஞர் வாழ்க்கையில், முதல் முறை தோல்வி அடைந்தார். இந்தத் தோல்வி அவரை வெட்கித் தலைகுனிய வைத்தது. “உலகே, உன்னைத் தெரிந்து கொண்டேன், நீ இனிமேல் என்னைப் பார்க்க மாட்டாய்” என்று சொல்லி நீதிமன்றத்தைவிட்டுக் கிளம்பினார். மூன்று நாள்கள் சாப்பிட மறுத்துவிட்டார். இந்தத் தலைகுனிவானது, இவர் தனது உலகப் பெருமைகளை உதறி இறைவனைப் பற்றிக்கொள்வதற்கு அவரிடமிருந்து அனுப்பப்பட்ட இகழ்ச்சியாக உணர்ந்தார். 27வது வயதில் தனது வழக்கறிஞர் தொழிலை விட்டுவிட்டு செபத்திலும் பிறரன்புப் பணிகளிலும் ஈடுபட்டார். மிகவும் வறிய நிலையிலிருந்த ஏழைகளுக்கு மறைப்பணியாற்றிய \"நேப்பிள்ஸ் பிரச்சாரம்\" என்ற அருட்பணியாளர்கள் அமைப்பால் கவரப்பட்டு அவர்களுக்கு உதவினார். 1726ம் ஆண்டில் அல்போன்ஸ் குருவானார். “அடுத்தவருடைய ஆன்மீகத் தேவைகளை நிறைவேற்றுவதில் ஆர்வமாய் இருப்பதே மிகவும் நேர்த்தியான பிறரன்பு” என்று இவர் சொல்வதுண்டு.\n\n1732ம் ஆண்டு நவம்பர் 9ம் தேதி உலக இரட்சகர் சபையைத் தொடங்கினார். சுமார் 20 வருடங்கள் நேப்பிள்ஸ் மாநிலத்தில் பயணம் செய்து எண்ணற்ற மக்களை மனந்திருப்பினார். 1752ம் ஆண்டுக்குப் பின்னர் எழுதுவதில் தன்னை அர்ப்பணித்தார். இவர் படித்தவை, எழுதியவை அனைத்தும் எளிய மக்களும் எளிதில் புரிந்து கொண்டு ஆன்ம வாழ்வில் முன்னேற வேண்டுமென்ற ஆவலைத் தூண்டியது என்பர்.\n\nஅல்போன்ஸ் நேப்பிள்ஸ் மாநிலத்தில் புனித ஆகத்தா தெய்கோத்தி என்ற மறைமாவட்டத்தின் ஆயராக நியமிக்கப்பட்டார். இதற்கு இவர் இணங்க மறுத்ததால், திருத்தந்தை இவரை கீழ்ப்படிதல் வாக்குறிதியைக்கொண்டு கட்டாயப்படுத்தி ஆயராக்கினார். 13 வருடங்கள் பனியாற்றி தனது மறைமாவட்டத்தைச் சீர்படுத்தினார். ஜான்சனிசத் தப்பறைக் கொள்கையைப் பெருமளவில் கட்டுப்படுத்தினார்.\n\nSection::::இறப்பு.\nஇவர் ஆயர் பணியாற்றிக்கொண்டிருக்கும் போதே கடும் காய்ச்சல் வந்து பக்கவாதத்தால் தாக்கப்பட்டார். திருத்தந்தை பதின்மூன்றாம் கிளமெண்ட் மற்றும் அவருக்கு பின் திருத்தந்தையான திருத்தந்தை பதினான்காம் கிளமெண்ட் ஆகியோர் இவரை நோயுற்றிருப்பினும் ஆயர் பதவியில் இருக்க கட்டயப்படுத்தினர். 1775இல் தனது 79வது வயதில் செவித்திறனை இழந்தார். கண்பார்வையையும் இழந்தார். இவருக்கு குழாய் வழியாகவே உணவு கொடுக்க வேண்டியிருந்தது. ஆதனால் மே, 1775இல் திருத்தந்தை ஆறாம் பயஸ் இவர் ஓய்வு பெற அனுமதியளித்தார். இவரின் இறுதிநாட்களில் இவர் துவங்கிய சபையினில் பெரும் சிக்கலும் பிளவும் ஏற்பட்டன. இவரின் இறப்புக்குப் பின்னும் அவை நீடித்தன.\n\nஇவர் 1787ம் ஆண்டு ஆகஸ்ட் முதல் தேதி நொச்சேரா தெ பகானி என்ற ஊரில் இறந்தார்.\n\nSection::::புனிதர் பட்டமளிப்பு.\nசெப்டம்பர் 15, 1816இல் இவருக்கு திருத்தந்தை ஏழாம் பயஸ் அருளாளர் பட்டம் அளித்தார். திருத்தந்தை பதினாறாம் கிரகோரி 1839ம் ஆண்டு மே 26ம் தேதி இவருக்குப் புனிதர் பட்டம் அளித்தார். 1871ம் ஆண்டு மார்ச் 23ம் தேதி திருத்தந்தை ஒன்பதாம் பயஸ் இவரை திருச்சபையின் மறைவல்லுநர் என அறிவித்தார்.\n\nஆகஸ்ட் 1ஆம் தேதி அல்போன்ஸ் மரிய லிகோரியின் திருவிழா ஆகும்.\n\nSection::::படைப்புகள்.\nஅறநெறி இறையியல் பற்றி இவர் எழுதியவை, “அறநெறி இறையியலாளர்களின் இளவரசர்” என்ற பட்டத்தை இவருக்கு தேடித் தந்தது. இன்றும் உரோமையில் அறநெறி இறையியல் கல்விக்கு இவரது உலக இரட்சகர் சபை நடத்தும் நிறுவனமே புகழ்பெற்றது.\n\nஇவர் நற்கருணை மற்றும் அன்னை மரியா மீதும் மிகுந்த பக்தி கொண்டிருந்தார். மரியாவின் பெருமை, திருநற்கருணை சந்திப்பு, கிறிஸ்துவின் உண்மையான மணவாட்டி, சிலுவைப்பாதை போன்ற இவரது நூல்கள் புகழ் பெற்றவை. இவர் 111 நூல்களை எழுதியுள்ளார். அவை 60 மொழிகளில் மொழி பெயர்க்கப்பட்டு 4000த்துக்கும் மேற்பட்ட பதிப்புக்களும் இடம்பெற்றுள்ளன.\n"}
{"id": "163158", "url": "https://ta.wikipedia.org/wiki?curid=163158", "title": "மோர்", "text": "மோர்\n\nமோர் என்பது பாலில் இருந்து பெறப்படும் நீர்மப் பொருட்களில் ஒன்று. தயிரிலிருந்து வெண்ணெயை அகற்றிய பின் கிடைக்கும் நீர்மப்பொருள் மோர் ஆகும்.\n\nமோருடன் தேவைக்கேற்ப சிறிது உப்பு கலந்து குடிக்கலாம். இது சமையலுக்கும் பயன்படுத்தப்படுகிறது. சோடா ரொட்டி தயாரிப்பில் இதில் உள்ள அமிலம், சோடியம் பைகார்பனேட்டுடன் வினைபுரிந்து, கார்பனீராக்சைடை வெளியிடுகிறது. இதனால் ரோட்டி மிருதுவாக உள்ளது. மேலும், மோர் கோழிக் கறி மற்றும் பன்றி இறைச்சியில் சேர்க்கப்படுகிறது. இதனால், இதில் உள்ள லாக்டிக் அமிலம் இறைச்சியை மென்மையாகவும் ஈரப்பதத்தை தக்க வைத்துக் கொள்ளவும் உதவுகிறது. மற்றும் கூடுதல் சுவைகளை இறைச்சியில் ஊடுருவ அனுமதிக்கிறது.\n\nSection::::பாரம்பரிய மோர்.\nமுதலில், மோர் என்பது வெண்ணெய் எடுக்கப்படும் போது மீதியாக உள்ள திரவத்தை குறிக்கிறது. பாரம்பரியமாக, நன்கு காய்ச்சிய பாலை நன்கு ஆற வைத்து அதில் சிறிது தயிர் ஊற்றி சில மணிநேரம் மூடி வைப்பார்கள். இந்த நேரத்தில், பாலில் இயற்கையாக உள்ள லாக்டிக் அமிலம் உற்பத்தி செய்யும் பாக்டீரியாக்கள் பாலை புளிக்கவைகின்றன. இதன் மூலமாக கெட்டித் தயிர் கிடைக்கிறது. தயிரின் மேல் படர்ந்திருக்கும் பாலாடைகளைச் சேகரித்தும் வெண்ணெய் எடுப்பதுண்டு. . இது வெண்ணெய் எடுக்கும் செயல்முறையை எளிதாக்குகிறது, ஏனெனில் குறைந்த பி.எச் கொண்ட கிரீம் கொழுப்பு புதிய கிரீமை விட எளிதாக இணைகிறது. தீங்கு விளைவிக்கும் நுண்ணுயிரிகள் வளர்வதைத் தடுக்க இந்த அமில சூழல் உதவுகிறது. தயிரை கடைந்து நீர் சேர்த்தால் குடிக்கும் பானமான பாரம்பரிய மோர் கிடைக்கிறது.\n\nபாரம்பரிய மோர் இன்றளவும் இந்தியா, நேபாளம் மற்றும் பாகிஸ்தான் குடும்பங்களில் தயாரிக்கப்பட்டு பயன்படுத்தப்படுகிறது. ஆனால் மேற்கு நாடுகளில் அரிதாகவே காணப்படுகிறது. நேபாளத்தில் மோர் \"மோகி\" என்று கூறப்படுகிறது. நேபாள வீடுகளில் மோர் என்பது பொதுவான ஒரு திரவ உணவாகவும், குடும்ப உறுப்பினர்கள் மற்றும் விருந்தினர்களுக்கு பரிமாறப்படும் உணவு அல்லது சிற்றுண்டியுடன் தரும் ஒரு பக்க உணவாகவும் உள்ளது. மேலும், இது நிறைய குடும்பங்களில் மக்காச்சோள மாவில் தயாரித்த ரொட்டியுடன் பரிமாறப்படுகிறது.\n\nSection::::அமிலப்படுத்தப்பட்ட மோர்.\n\"அமிலப்படுத்தப்பட்ட மோர்' என்பது வினிகர் அல்லது எலுமிச்சை சாறு போன்ற உணவு தர அமிலத்தை பாலில் சேர்ப்பதன் மூலம் தயாரிக்கப்படும் ஒரு மாற்றாகும். 1 தேக்கரண்டி (0.5 அமெரிக்க திரவ அவுன்ஸ், 15 மில்லி) அமிலத்தை 1 கப் (8 அமெரிக்க திரவ அவுன்ஸ், 240 மில்லி) பாலுடன் கலந்து, 10 நிமிடங்கள் வரை, அது கரையும் வரை இருக்க விடலாம். பால் மூலப்பொருளின் கொழுப்பு உள்ளடக்கம் எந்த அளவிலும் பயன்படுத்தப்படலாம், ஆனால் முழு பால் பொதுவாக பேக்கிங்கிற்கு பயன்படுத்தப்படுகிறது. பன்னீர் தயாரிக்க பயன்படும் செயல்பாட்டில், அத்தகைய அமிலமயமாக்கல் வெப்பத்தின் முன்னிலையில் செய்யப்படுகிறது.\n\nSection::::ஊட்டச்சத்து.\nமோர் கலோரி மற்றும் கொழுப்பின் அடிப்படையில் வழக்கமான பாலுடன் ஒப்பிடத்தக்கது. ஒரு கப் (237 மில்லி) முழு பாலில் 157 கலோரிகளும் 8.9 கிராம் கொழுப்பும் உள்ளன. ஒரு கப் முழு மோர் 152 கலோரிகளையும் 8.1 கிராம் மொத்த கொழுப்பையும் கொண்டுள்ளது. குறைந்த அளவு கொழுப்பு கொண்ட மோரும் கிடைக்கிறது. மோரில் வைட்டமின்கள், பொட்டாசியம், கால்சியம் மற்றும் பாஸ்பரஸின் தடயங்கள் உள்ளன.\n\n\n"}
{"id": "163163", "url": "https://ta.wikipedia.org/wiki?curid=163163", "title": "ஆயுர்வேதம்", "text": "ஆயுர்வேதம்\n\nஆயுர்வேதம் () (\"Ayurveda\", ) என்பது, இந்தியத் துணைக்கண்டத்துக்கு உரிய மரபுவழி மருத்துவ முறை ஆகும். இது இப்பகுதிக்கு வெளியில் உள்ள பல நாடுகளிலும் கூட ஒரு மாற்று மருத்துவ முறையாகப் பயன்பாட்டில் உள்ளது. \"ஆயுள்வேதம்\" என்னும் சொல் \"ஆயுர்வேத\" என்னும் சமசுக்கிருதச் சொல்லின் தமிழ் வடிவம் ஆகும். சமசுக்கிருதத்தில் \"ஆயுர்\" என்னும் சொல் \"நீண்ட வாழ்வு\" என்பதையும், \"வேத\" என்பது \"கல்வி தொடர்பானது\" அல்லது \"அறிவுத்துறை\" என்று பொருள்படக்கூடியது.\n\nஎனவே \"ஆயுர்வேதம்\" என்பது \"நீண்ட வாழ்வுக்கான அறிவுத்துறை\" என்ற பொருள் தருவது. நீண்டகால வரலாறு கொண்ட இம் மருத்துவ முறை தெற்காசிய நாடுகளில் மிகவும் செல்வாக்குப் பெற்ற ஒரு மருத்துவ முறை. இந்திய மருத்துவ நடைமுறைகள் குறித்த மிகப் பழைய நூல்கள் வேதகாலத்தில் தோன்றின. சுஸ்ருத சம்கிதை, சரக சம்கிதை என்பன அக்காலத்துக்கு உரிய முக்கியமான மருத்துவ நூல்கள். தொடர்ந்து வந்த காலங்களில், ஆயுர்வேத மருத்துவர்கள், பல்வேறு நோய்களைக் குணமாக்குவதற்கான மருந்துகளையும், அறுவை மருத்துவ முறைகளையும் உருவாக்கியுள்ளனர்.\n\nமேற்கத்திய மருத்துவத்தில், ஆயுள்வேதம் ஒரு ஈடுசெய் மருத்துவ முறையே அன்றி மேற்கத்திய முறையைப் பதிலீடு செய்யத்தக்க முறை அல்ல என்ற கருத்து நிலவுகிறது.\n\nSection::::மேலோட்டம்.\nதிருமாலின் அவதாரமாக கருதப்படும் தன்வந்திரிக்கு மருந்துகளுக்கும், உடல் மற்றும் மனநலத்துக்கும் இறைவனாவான். ருத்ரன் தேவர்களின் மருத்துவனாகப் பேசப்படுகிறான். தேக ஆரோக்கியத்தையும் உயிரோட்டத்தின் ஒழுங்கையும் காப்பதில் அஸ்வினிகளுக்கு முக்கிய பங்குள்ளது.\n\nசரகர், சுஸ்ருதர் மற்றும் வாக்பட்டர் ஆகிய முனிவர்கள் ஆயுர்வேத மருத்துவமுறையின் தலைசிறந்து விளங்கியவர்கள்.\n\nசத்வம், ரஜஸ், தமஸ் ஆகிய முக்குணங்களுக்கு, ஆயுர் வேதத்தில் வாதம், பித்தம், கபம் என்ற மூன்று குணங்கள் இணையாகக் கூறப்படுகின்றது. வாதம் உடல் நலத்தை சமன்படுத்துவதுடன் ஏனைய இரண்டின் உந்துவிசையாகவும் இருக்கிறது. பித்தம் உடலுக்கு வெம்மையளித்து இயக்குகிறது. கபம் ஜடத்தன்மை கொண்டது.\n\n\nSection::::ஆயுர்வேதத்தின் அங்கங்கள்.\nஜோதிடமும், ஆயுர்வேதமும் ஒன்றோடொன்று தொடர்புடையவை. ஜோதிடம் போன்றே ஆயுர்வேதமும் வேதத்தின் ஓர் அங்கம்.\n\n"}
{"id": "163165", "url": "https://ta.wikipedia.org/wiki?curid=163165", "title": "இந்துக் கலைக்களஞ்சியம்", "text": "இந்துக் கலைக்களஞ்சியம்\n\nஇந்துக் கலைக்களஞ்சியம் என்பது இலங்கையில் இந்துக் கலாசார திணைக்களத்தால் இந்து சமயம் பற்றி தமிழில் வெளியிடப்பட்டுவரும் கலைக்களஞ்சியம் ஆகும். இதுவரை பத்துத் தொகுதிகள் வெளிவந்துள்ளன. இவற்றில் மொத்தம் 2258 கட்டுரைகள் உள்ளன. இதன் முதல் தொகுதி 1990 இலும் பத்தாம் தொகுதி 2009 இலும் வெளிவந்தன. இவற்றின் ஒன்பது தொகுதிகளுக்கு சிவசுப்பிரமணியம் பத்மநாதன் அவர்கள் தொகுப்பாளாராக இருந்துள்ளார்.\n\nSection::::உள்ளடக்கம்.\nஇக் கலைக்களஞ்சியம் இந்து சமய வரலாறு, தத்துவம், பண்பாடு, சமயப் பெரியவர்கள், நூல்கள், கோயில்கள், நோன்புகள் தொடர்பான விளக்கங்களைக் கொண்டிருக்கிறது. \n\n"}
{"id": "163166", "url": "https://ta.wikipedia.org/wiki?curid=163166", "title": "புங்குடுதீவு மடத்துவெளி பாலசுப்பிரமணியர் கோவில்", "text": "புங்குடுதீவு மடத்துவெளி பாலசுப்பிரமணியர் கோவில்\n\nமடத்துவெளி பாலசுப்பிரமணியர் கோவில் இலங்கையின் வடக்கே புங்குடுதீவில் மடத்துவெளி கிராமத்தில் அமைந்துள்ள ஒரு முருகன் கோயில் ஆகும். இது உள்ளூர் மக்களால் சின்ன நல்லூர் என அழைக்கப்படுகிறது.\n\nSection::::அமைவிடம்.\nபுங்குடுதீவினுள் நுழைந்ததும் முதலில் வரும் கிராமம் மடத்துவெளி. இக்கிராமத்தினுள் நுழைந்ததும் பிரதான வீதியின் வலது புறம் நெடுகிலும் உள்ள நெல் வயல்களின் நடுவே கிழக்கு நோக்கி இக்கோவில் அமைந்துள்ளது.\n\nSection::::வரலாறு.\nஇளந்தாரி நாச்சிமார் கோவில் என்ற தொன்மைப் பெயரைக் கொண்ட இக்கோவில் சுமார் நானூறு ஆண்டுகள் பழமை வாய்ந்ததாகும். நானூறு ஆண்டுகளுக்கு முன்னே வள்ளி நாச்சியார் அயல் கிராமத்தில் இருந்து மடத்துவெளி கிராமத்தைச் சேர்ந்தவரை திருமணம் செய்தார். மணமகளான நாச்சியார் மணமகன் வீட்டில் மூன்று நாள் தங்கி வழமைப்படி இருந்தார். மூன்றாம் நாள் காலை நாச்சியார் முன் புறம் உள்ள வயலில் இறங்கிய போது வயலின் உரிமையாளர் \"நீர் புகுந்த வீடு எம்மோடு சேர்ந்து வாழும் தகுதி அற்றது,\" என்று ஏளனம் செய்தார். இதனைக் கேட்டு கவலையுற்ற நாச்சியார் அதே இடத்திலேயே தனது தாலியைக் கழற்றி அந்த வயல் வரம்பில் ஒரு கல்லின் மீது வைத்து சிரட்டையால் மூடி விட்டுத் தனது பிறந்த வீட்டுக்கு சென்று விட்டார். இதனை கண்ட இவரது கணவர் அன்று முதல் அதே இடத்தில அந்த கல்லை வைத்து ஒரு கோவிலை உருவாக்கி வழிபட்டு தானும் மறுமணம் செய்து வாழ்ந்து வந்தார். வள்ளி நாச்சியார் தனது பிறந்த ஊருக்கு சென்று அங்கே உள்ள இழுப்பண்ணை என்னும் இடத்தில் ஒரு ஆலயத்தை வைத்து வழிபட்டார். அந்த ஆலயம் வல்லன் இழுப்பண்ணை நாச்சிமார் கோவில் என் இப்போதும் அழைக்கப்படுகின்றது. \n\nமடத்துவெளி நாச்சிமார் கோவிலின் தெற்கில் ஒரு அரசமரம் நின்றது. அங்கே ஒரு பாம்பு ஒன்று வாழ்ந்து வந்ததாகவும் கூறப்படுகின்றது. இந்த அரச மரத்தின் வேரானது நீளமாக பக்கத்தில் இருந்த சுண்ணாம்பினால் ஆன மடப்பள்ளி அடிப்பக்கம் வரை ஒரு மனித கை கால் உருவில் படர்ந்திருந்ததகவும் வரலாறு கூறுகிறது.\n\nஇவ்வாலயம் 1960களில் புனரமைக்கப்பட்டு அதன் உரிமையாளராக வேலுப்பிள்ளை சபாபதி என்பவர் இருந்து வந்தார். இவரது வறுமை காரணமாக தொடர்ந்து இவ்வாலயத்தை வர்த்தகர் வி.அருணாசலம் பொறுப்பேற்ற பின்னர் முற்று முழுதாக ஆலயம் புனரமைக்கப்பட்டது. கருவறையின் உள்ளே வேலாயுதமும் வடமேற்கு மூலையில் நாச்சியாரின் விக்கிரகமும் பிரதிட்டை செய்யப்பட்டு ஆலயத்தின் பெயரும் பாலசுப்ரமணியர் கோவில் என்றும் மாற்றப்பட்டது. அருணாசலத்தைத் தொடர்ந்து வர்த்தகர் வி. இராமநாதன் பொறுப்பேற்றார். இவரது முயற்சியில் இவ்வாலயத்தில் 1970களின் ஆரம்பத்தில் புங்குடுதீவிலேயே முதன் முதலாக முறையான முற்றிலும் சித்திர வேலைப்பாட்டில் முடி வரை அமையப்பெற்ற சித்திரத் தேர் கட்டப்பட்டு வீதியுலா வந்தது. அத்தோடு அழகான தேர்முட்டியும் அமைக்கப்பட்டது. மடத்துவெளி வர்ததகர் அண்ணாமலை மாணிக்கம் தனது மனைவி நினைவாக ஒரு அன்னதான மண்டபத்தை அமைத்து கொடுத்துள்ளார். திருவிழாக் காலத்தில் இங்கே அன்னதானம் நடைபெறும்.\n\nSection::::திருவிழாக்கள்.\nஇவ்வாலயத்தின் திருவிழாக்கள் மிக கட்டுப்பாட்டுடன் முறையான சைவ விதிமுறைக்கு ஏற்ப நடைபெறுவது வழக்கம். திருவிழா தினமும் பகலும் இரவும் பன்னிரண்டு மணிக்கே முற்றாக முடிவுறும். அத்தோடு சமய கொள்கைகளுக்கு உட்படாத திரைப்படப் பாடல்களைக் கொண்ட நிகழ்ச்சிகள் கேளிக்கை, வேடிக்கை நிகழ்ச்சிகள் தடை செய்யப்பட்ட நிலையிலேயே திருவிழா நடைபெறும்.\n\nகொடியேற்றம், எட்டம் திருவிழா, பூங்காவனம், தீர்த்தம் உட்படச் சிறப்பான சித்திரத் தேரோட்டம் வெகுவிமரிசையாக நடைபெறும். அன்றைய தினம் பச்சை சாத்தும் நிகழ்ச்சியும் இடம்பெறும். மேலும் சூரன் போர் வாழை வெட்டு, கந்தசட்டி, திருவெம்பாவை போன்ற விழாக்களும் சிறப்பாக இடம்பெறும்.\n\nSection::::அண்மை காலநிலை.\n1991 காலப் பகுதியில் இராணுவம் உட்புக பெரும்பாலான மக்கள் இடம்பெயர ஆலயம் பொலிவிழந்து போனது. பின்னர் புதிய பரிபாலன சபையும் உருவாகியது. 2002 முதல் மீண்டும் தினசரி நைவேத்தியக் கிரியைகள் நடைபெற்று வருகின்றன.\n"}
{"id": "163174", "url": "https://ta.wikipedia.org/wiki?curid=163174", "title": "பரீனா லை", "text": "பரீனா லை\n\nபரீனா லை (\"Farina Lai\") இலங்கைத் திரைப்பட, மற்றும் நடன நடிகையும் ஆவார். தமிழ், சிங்களத் திரைப்படங்களில் நடித்தவர். ஐம்பதிற்கும் மேற்பட்ட சிங்களப் படங்களில் நடனமாடியுள்ளார்.\n\nSection::::திரைப்படத் துறையில்.\nமலாய் முசுலிம் இனத்தைச் சேர்ந்த பரீனா லை, 1970 ஆம் ஆண்டு வெளியான மஞ்சள் குங்குமம் என்ற தமிழ்த் திரைப்படத்தில் முதன்முதலில் நடனமாடியதன் மூலம் திரைப்படத்துறைக்கு அறிமுகமானார். தொடர்ந்து பல சிங்களப் படங்களில் நடனக் காட்சிகளில் தோன்றினார். மேலும் இரவுக் கேளிக்கை விடுதிகளில் பாடகர் எம். எஸ். பெர்னாந்துவுடன் இணைந்து நடனமாடினார்.\n\n1975 ஆம் ஆண்டில் வெளியான புதிய காற்று திரைப்படத்தில் வி. பி. கணேசனுடன் இணைந்து கதாநாயகியாக நடித்தார். சிங்கள் நடிகர் காமினி பொன்சேகா தயாரித்த \"சருங்கலே\" (1979), \"உதுமானெனி\" (1979) போன்ற சிங்களப் படங்களில் காமினி பொன்சேகாவின் தங்கையாக நடித்தார். இலங்கை, இந்திய கூட்டுத்தயாரிப்பான நங்கூரம் படத்தில் நடிகை லட்சுமியின் தங்கையாக நடித்தார். பிற்காலத்தில் குணசித்திர நடிகையாக நடித்தார். நெஞ்சுக்கு நீதி, அவள் ஒரு ஜீவநதி திரைப்படங்களில் நடனமாடி நடித்திருந்தார்.\n\nசில்லையூர் செல்வராசனின் மகன் திலீபன் செல்வராஜன் கதாநாயகனாக நடித்த \"ஆதரகதாவ\" என்ற சிங்களத் திரைப்படத்தில் திலீபனின் சகோதரியாகத் தமிழில் பேசி நடித்தார். இவர் கடைசியாக \"அலிபாபா ஹொரு ஹதலிய\" எனும் சிங்களப் படத்தில் ரொபின் பெர்னாந்துவுக்குச் சோடியாக நடித்தார்.\n\n\n\n"}
{"id": "163176", "url": "https://ta.wikipedia.org/wiki?curid=163176", "title": "நியாமான நீதிவிசாரணைக்கான உரிமை", "text": "நியாமான நீதிவிசாரணைக்கான உரிமை\n\nநியாமான நீதிவிசாரணைக்கான உரிமை என்பது சட்டத்தை மதித்து ஆட்சி நடக்கும் நாடுகளில் மிக முக்கியாமன ஒரு அடிப்படை மனித உரிமை ஆகும். இத உலக மனித உரிமைகள் சாற்றுரை, அனைத்துலக குடிசார் மற்றும் அரசியல் உரிமைகள் உடன்படிக்கை உட்பட்ட பல்வேறு அனைத்துலக உடன்படிக்கைகளாலும் சட்டங்களாலும் உறுதிசெய்யப்பட்ட உரிமை ஆகும். நீதி முறையாக வழங்கப்படுகிறது என்பதை உறுதிசெய்வதே நியாமான நீதிவிசாரணைக்கான உரிமையின் நோக்கமாகும்.\n\nSection::::நியாய நீதிவிசாரணை உரிமைகள்.\nபின்வரும் உரிமைகள் நியாய நீதிவிசாரணை உரிமைகளில் அடங்கும்:\n"}
{"id": "163179", "url": "https://ta.wikipedia.org/wiki?curid=163179", "title": "எருசலேம் பற்றிய நிலைப்பாடுகள்", "text": "எருசலேம் பற்றிய நிலைப்பாடுகள்\n\nஎருசலேம் பற்றிய நிலைப்பாடுகள் (\"Positions on Jerusalem\") என்பது யூதம், கிறித்தவம் மற்றும் இசுலாம் ஆகிய மதங்களின் வரலாற்றோடு பின்னிப்பிணைந்து, சிறப்புடைய பழம்பெரும் நகராகிய எருசலேம் எந்த நாட்டின் அல்லது ஆளுகையின் கீழ் வரவேண்டும் என்பது குறித்து, பன்னாட்டளவில் நிலவுகின்ற சட்டரீதியான மற்றும் அரசியல் ரீதியான கருத்து வேறுபாடுகளைக் குறிக்கும். பன்னாட்டுச் சட்டத்தின்கீழ் எருசலேம் எந்நிலை பெறவேண்டும் என்பது குறித்து நாடுகளிடையேயும் வல்லுநர்களிடையேயும் கருத்து ஒற்றுமை இல்லை. \nபெரும்பான்மையான உலக நாடுகள் எருசலேம் நகரை இசுரயேல் நாட்டின் தலைநகராக ஏற்பதில்லை. பல நாடுகள் எருசலேம் நகர் இசுரயேலுக்கு உரிமைப்பட்டதல்ல என்று கூறுகின்றன. ஐ.நா.வின் பெரும்பான்மையான நாடுகள், எருசலேம் பன்னாட்டு நிலை கொண்ட நகராக இருக்கவேண்டும் என்று ஐ.நா. அளித்த பரிந்துரையை ஏற்கின்றன.\n\nSection::::சர்ச்சையின் அடிப்படை.\n1967இல் நடைபெற்ற ஆறு நாள் போர் என்று அழைக்கப்படுகின்ற சண்டையின்போது இசுரயேல் கிழக்கு எருசலேமை ஆக்கிரமித்துக்கொண்டது. அது சட்டத்துக்கு முரணானது என்று ஐ.நா. அவையின் பெரும்பான்மை உறுப்பினர் நாடுகள் கருதுகின்றன. \"ஒன்றுபட்ட, முழுமையான எருசலேம்\" இசுரயேலின் தலைநகராக இருக்கும் என்று இசுரயேல் 1980இல் அறிக்கை விடுத்தது. அதையும் பெரும்பான்மை நாடுகள் ஏற்பதில்லை. என்றாலும், மேற்கு எருசலேம் இசுரயேலின் கட்டுப்பாட்டுக்குள் உள்ளதுபற்றிப் பெரும்பான்மை நாடுகள் ஆட்சேபம் தெரிவிக்கவில்லை. இவ்வாறு, வெளிநாட்டுத் தூதரகங்கள் இசுரயேல் நாட்டில் டெல் அவீவ் (\"Tel Aviv\") நகரிலும் அதைச் சூழ்ந்த பகுதிகளிலும் அமைந்துள்ளன.\n\nSection::::சிக்கலின் தன்மையும் பன்னாட்டு நிலைப்பாடும்.\nபாலத்தீன ஆட்சியமைப்பும் (\"Palestinian National Authority\") இசுரயேலும் எருசலேமின் நிலைபற்றிப் பேச்சுவார்த்தை நடத்தி முடிவுக்கு வரவேண்டும் என்னும் பரிந்துரை இன்னும் நிறைவேறவில்லை. பாலத்தீன ஆட்சியமைப்பின்படி, எருசலேம் (அல்-குட்சு - \"Al Quds\") வருங்கால பாலத்தீன தன்னுரிமை நாட்டின் தலைநகர் ஆகும்.\n\nஆனால், இசுரயேலின் பிரதமரான பென்யமின் நெத்தன்யாகு இறுகிய நிலைப்பாடு வெளியிட்டார். அவர் கருத்துப்படி, \"எருசலேம் யூத மக்களுக்கு உரிமைப்பட்டது. அது நித்திய காலமும் இசுரயேலின் இறையாண்மைக்கு உட்பட்டே இருக்கும்.\" \"\n\nபிற நிறுவனங்களும் நாட்டு சமூகங்களும் எருசலேம் நகரம் பன்னாட்டு நிலை கொண்ட நகரமாக விளங்கவேண்டும் என்று கருத்துத் தெரிவிக்கின்றன.\n\nSection::::பின்னணி.\n1517ஆம் ஆண்டிலிருந்து எருசலேம் ஓட்டோமான் பேரரசின் பகுதியாக இருந்தது. 1830இலிருந்து எருசலேமில் யூதர் பெரும்பான்மையினராக இருந்துள்ளனர்.\n\n19ஆம் நூற்றாண்டில், ஐரோப்பிய அரசுகள் எருசலேமில் தம் செல்வாக்கைப் பரப்பத் தொடங்கின. அவற்றுள் சில நாடுகள் எருசலேமின் கிறித்தவ புனிதத் தலங்களுக்குப் பாதுகாப்பு அளித்துப் பராமரிக்கத் தொடங்கின. பல நாடுகள் எருசலேமில் அரசுத் தூதரக அலுவலகங்களை ஏற்படுத்தின.\n\nமுதலாம் உலகப் போருக்குப்பின், 1917இல் பிரித்தானிய அரசு எருசலேமைத் தன் கட்டுப்பாட்டுக்குள் கொண்டுவந்தது. நேச நாடுகளின் முக்கிய உறுப்பு நாடுகள் எருசலேம் நகரம் ஆபிரகாமிய மதங்களுக்கு (யூதம், கிறித்தவம், இசுலாம்) முக்கியத்துவம் வாய்ந்தது என்பதை உணர்ந்து, அது \"மனித நாகரிகத்துக்குப் புனிதமான அறக்கட்டளை\" போல உள்ளது என்று ஏற்றுக்கொண்டு, எருசலேம் நகர் குறித்து ஏற்கெனவே நடைமுறையில் இருந்த உரிமைக் கோரிக்கைகளும், உடைமைக் கோரிக்கைகளும் மதித்து ஏற்றுக்கொள்ளப்படும் வகையில் பன்னாட்டு உத்தரவாதம் அமைய வேண்டும் என்று ஒத்துக்கொண்டன.\n\nஎருசலேமைத் தன் கட்டுப்பாட்டிலிருந்து விடுவிக்குமுன், 1948 மே மாதத்தில், பிரித்தானிய அரசு பாலத்தீனப் பகுதி குறித்து அரபு மக்களுக்கும் யூத மக்களுக்கும் இடையே நிலவிய உடைமைக் கோரிக்கையைத் தீர்த்துவைக்குமாறு ஐக்கிய நாடுகள் அவையைக் கேட்டுக்கொண்டது. 1947, நவம்பர் மாதம் ஐ.நா. \"181ஆம் தீர்மானம்\" என்னும் முடிவை வெளியிட்டது. அதன்படி, பாலத்தீனப் பகுதி அரபு நாடு என்றும் யூத நாடு என்றும் இரு நாடுகளாகப் பிரிக்கப்பட வேண்டும். எருசலேம் நகரம் \"தனி நிலப்பகுதி\" (\"corpus separatum\") என்னும் சட்ட நிலை, அரசியல் நிலை பெறவேண்டும். அது ஐ.நா. அவையால் நிர்வகிக்கப்படும். அது 1947இல் வெளியிடப்பட்ட \"பாலத்தீனத்தைப் பிரிப்பது பற்றிய ஐ.நா. திட்டம்\" என்னும் ஆவணத்தின்படி அரபு நாடு மற்றும் யூத நாடு ஆகியவற்றின் கட்டுப்பாட்டுக்கு உட்படாவகையில் அமையும். இதுவே ஐ.நா. வெளியிட்ட \"181ஆம் தீர்மானம்\" என்னும் முடிவின் சுருக்கம்.\n\nயூதர்களின் தரப்பைச் சார்ந்த பிரதிநிதிகள், அரபு மக்கள் மேற்கூறிய தீர்மானத்தை ஏற்பதாக இருந்தால் தாங்களும் அதை ஏற்பதாக ஒத்துகொண்டனர். ஆனால் அரபு பிரதிநிதிகளும் அரபு நாடுகளும் ஐ.நா. தீர்மானம் சட்ட முரணானது என்று கூறி அதை நிராகரித்தன.\n\nஇசுரயேல் தன்னை முழு இறையாண்மை கொண்ட நாடாக 1948 மே மாதம் அறிவித்து விடுதலைப் பிரகடனம் செய்தது. அதைத் தொடர்ந்து அண்டைய அரபு நாடுகள் இசுரயேல் மீது படையெடுத்தன. இவ்வாறு, எருசலேம் குறித்து ஐ.நா. வெளியிட்ட தீர்மானம் செயல்படாமல் மடிந்தது. 1949இல் போர்முடிவு ஒப்பந்தம் ஏற்பட்டது. அதன்படி, எருசலேம் நகரின் கீழ்ப்பகுதி யோர்தான் நாட்டின் கட்டுப்பாட்டுக்குள்ளும், எருசலேம் நகரின் மேற்குப் பகுதி இசுரயேல் நாட்டின் கட்டுப்பாட்டுக்குள்ளும் வந்தன. இரு தரப்பினரும் ஒருவர் மற்றொருவர் நடைமுறையில் கட்டுப்பாட்டுக்குள் கொணர்ந்த பகுதிகளை ஏற்றனர். எருசலேம் நகரம் பன்னாட்டுக் கட்டுப்பாட்டுக்குள் கொண்டுவரப்பட வேண்டும் என்று ஐ.நா. வெளியிட்டிருந்த தீர்மானத்தைப் பொறுத்தமட்டில், இசுரயேலுக்கும் யோர்தானுக்கும் இடையே ஏற்பட்ட போர்முடிவு ஒப்பந்தம் பன்னாட்டுச் சட்ட முறைமை கொண்டதாக ஏற்கப்படவில்லை.\n\nஉடனடியாக இசுரயேல், \"எருசலேம் நகரம் இசுரயேல் நாட்டுக்கே உரித்தான பகுதி என்னும் வகையில் அது நித்திய காலத்துக்கும் இசுரயேலின் தலைநகராகவே இருக்கும்\" என்று அறிக்கையிட்டது. 1950 இல் யோர்தான் கிழக்கு எருசலேமை தன்னுடன் இணைத்துக் கொண்டது. ஐக்கிய இராச்சியம் மற்றும் பாக்கிஸ்தான் நாடு ஆகியவை இதனை ஏற்றுக் கொண்டன. வேறு எந்த உலக நாடும் யோர்தானோ அல்லது இசுரயேலோ எருசலேமில் ஆட்சி செய்வதை சட்டரீதியாக ஏற்கவில்லை.\n\n\nSection::::ஐக்கிய நாடுகள் அவையின் நிலைப்பாடு.\nஐக்கிய நாடுகளின் பொதுப்பேரவை கீழ்வருமாறு கூறியுள்ளது: \"எருசலேம் நகரம் தனிப்பட்ட ஆன்மிக, சமயம் சார்ந்த மற்றும் கலாச்சாரக் கூறுகளைக் கொண்ட நகரம் என்பதால் அவற்றைப் பாதுகாக்கும் வகையில் பன்னாட்டு சமூகம் வழியாகச் செயல்படுகின்ற உரிமை ஐ.நா.வுக்கு உண்டு.\" இந்த ஐ.நா. நிலைப்பாட்டுக்கு அடிப்படையாக அமைவது 1947, நவம்பர் 29ஆம் நாள் ஐ.நா. பொதுப்பேரவை வெளியிட்ட \"181ஆம் தீர்மானம்\" ஆகும். அது கூறியது: \"எருசலேம் நகரம் ஒரு தனி நிலப்பகுதியாக ஏற்படுத்தப்பட வேண்டும். அது பன்னாட்டு நிர்வாகத்தின் கீழ் ஐ.நா. நிறுவனத்தால் நிர்வகிக்கப்படும்.\"\n\nஇந்த நிலைப்பாட்டை ஐ.நா. பொதுப்பேரவை, 1948ஆம் ஆண்டு அரபு-இசுரேலி போருக்குப் பின்னரும் அறிவித்தது (ஐ.நா. பொதுப்பேரவையின் 303ஆம் தீர்மானம்). மேலும், 1979இல் வெளியிடப்பட்ட ஐ.நா. அறிக்கையும் இந்த நிலைப்பாட்டை வலியுறுத்துவதாகத் தெரிகிறது.\n\nஇசுரயேல் எருசலேம் நகரைத் தனது தலைநகராக அறிவித்தது சட்டபூர்வமாகச் செல்லாது என்பது ஐ.நா. பொதுப்பேரவையின் நிலைப்பாடு ஆகும். அது ஐ.நா. பொதுப்பேரவையின் 2009ஆம் ஆண்டு தீர்மானம் 63/30 என்னும் அறிவிப்பிலிருந்து தெரிகிறது. அந்த தீர்மானம் பின்வருமாறு கூறுகிறது: \"ஆக்கிரமிப்பு நாடாகிய இசுரயேல் எருசலேம் திருநகரின்மீது தனது சட்டங்கள், சட்ட உரிமை, நிர்வாகம் சார்ந்தவற்றைத் திணிப்பது சட்டப்படி செல்லாது. இத்தகைய சட்டமுரணான, தன்னிச்சையான செயல்களில் ஈடுபடுவதை நிறுத்துமாறு இசுரயேல் கேட்டுக்கொள்ளப்படுகிறது.\"<ref name=\"GA63/30\"></ref>\n\nஇதுவரை, ஐ.நா. பாதுகாப்பு சபையின் ஆறு தீர்மானங்கள் இசுரயேல் எருசலேமைக் கையகப்படுத்தியது சட்டத்துக்கு முரணானது என்று அறிவித்துள்ளன. பாகுபடாத எருசலேம் இசுரயேலின் தலைநகராக நித்திய காலமும் இருக்கும் என்று இசுரயேல் 1980இல் அறிவித்ததைத் தொடர்ந்து, அந்த அறிவிப்பு பன்னாட்டுச் சட்டத்தை மீறியது ஆகும் என்றும், அதனால் எருசலேமிலிருந்து பன்னாட்டுத் தூதரகங்கள் இடம்பெயர்வதே நல்லது என்றும் ஐ.நா. பாதுகாப்பு சபை தனது 1980ஆம் ஆண்டு தீர்மானம் 478இல் அறிவித்தது.\n\n\nSection::::இசுரயேல் நாட்டின் நிலைப்பாடு.\nஎருசலேம் நகரின் மேற்குப்பகுதியைத் 1948ஆம் ஆண்டில் தனக்கு உரியதாகப் பெற்றதால், அதன் மீது இறையாண்மை தனக்கு உண்டு என்று இசுரயேல் நாடு உரிமைபாராட்டுகிறது. பாலத்தீனக் குடியேற்றத்தை விட்டுவிட்டு பிரித்தானிய நாடு சென்றதால், போர்க்காலத்தின்போது எருசலேம் பகுதி எந்தவொரு இறையாண்மையின் கீழும் இருக்கவில்லை. அப்போது இசுரயேல் அங்கு நுழைந்து அதைத் தன் கட்டுப்பாட்டுக்குள் கொணர்ந்தது.\n\n1967இல் ஆறு நாள் போர் என்னும் சண்டையின்போது, இசுரயேல் கிழக்கு எருசலேமைக் கைப்பற்றி அங்கு தனது ஆட்சியையும் நிர்வாகத்தையும் நிறுவி, புதிய நகராட்சி எல்லைகளையும் வரையறுத்தது. எருசலேம் நகரில் அமைந்துள்ள புனித தலங்களுக்குப் பயணியர் சென்றுவருவதற்கான பாதுகாப்பையும் இசுரயேல் அளித்தது. அச்சமயத்தில் இசுரயேல் ஐ.நா.வுக்குக் கொடுத்த தகவலில், தான் கிழக்கு எருசலேமை ஆக்கிரமித்துப் பிடித்துக்கொள்ளவில்லை என்றும், நிர்வாகத்தின் பொருட்டும் நகராட்சி எல்லைகளை வரையறுக்கும் பொருட்டும் நடவடிக்கை எடுத்ததைத் தவிர வேறொன்றும் செய்யவில்லை என்றும் கூறியது. ஆனால், இசுரயேலின் உச்ச நீதி மன்றம் பின்னர் அளித்த தீர்ப்புகளின் அடிப்படையில் பார்க்கும்போது, இசுரயேல் கிழக்கு எருசலேமைத் தனது இறையாண்மைக்கு உட்பட்ட பகுதியாகக் கருதிச் செயல்பட்டது தெளிவாகவே தெரிந்தது.\n\nஇசுரயேல் தனது நிலைப்பாட்டைக் கீழ்வருமாறு வெளியிட்டது: \"யோர்தான் நாடு எருசலேம் நகரின் கிழக்குப் பகுதியை ஆக்கிரமித்து 1948இல் கையகப்படுத்திக்கொண்டது. எனவே அதற்கு இறையாண்மை கோர முடியாது. ஆனால் இசுரயேலோ 1967இல் தற்காப்புப் போரில் ஈடுபட்டு அப்பகுதியைப் பெற்றுக்கொண்டதால், அப்பகுதியின்மீது அதிக வன்மையோடு உரிமைபாராட்ட முடியும்.\"\n\n1980 சூலை மாதத்தில் இசுரயேலிய நாடாளுமன்றமான கினேசட், நாட்டின் அடிப்படைச் சட்டத்தின் ஓர் அம்சமாக \"எருசலேம் சட்டம்\" என்றொரு சட்டம் இயற்றி, \"ஒன்றுபட்ட எருசலேம் இசுரயேலின் தலைநகர் ஆகும்\" என்று அறிக்கையிட்டது. இசுரயேலின் நாட்டுத்தலைவர் அலுவலகம், நாடாளுமன்றம் மற்றும் நீதிமன்றம் எருசலேமில் அமைந்துள்ளன.\n\n2010, நவம்பர் மாதத்தில் இசுரயேலிய நாடாளுமன்றம் மற்றுமொரு சட்டத்தை இயற்றியது. கிழக்கு எருசலேம் சார்பான மற்றும் கோலான் நிலப்பகுதி தொடர்பான உடைமையுரிமையை இசுரயேல் விட்டுக்கொடுக்க வேண்டும் என்றால் அதற்குமுன் பொதுமக்களின் கருத்துக் கணிப்பு நடத்த வேண்டும் என்றும், நாடாளுமன்றத்தின் 60 உறுப்பினரின் இசைவு பெறப்பட்டிருக்கவேண்டும் என்றும் அச்சட்டம் கூறுகிறது.\n\nஐ.நா. அவை \"எருசலேம் பன்னாட்டு நிர்வாகத்தின்கீழ் இருக்கவேண்டும்\" என்று தீர்மானம் இயற்றியதற்குப் பன்னாட்டுச் சட்டமுறையில் எந்த ஆதாரமும் இல்லை என்று இசுரயேல் கருதுகிறது. மேலும், ஐ.நா.வின் நிலைப்பாடு எந்த நாட்டையும் கட்டுப்படுத்தாத ஒரு பரிந்துரை மட்டுமே. அப்பரிந்துரையின் செயல்படு காலமும் கடந்துவிட்டது. அதாவது, அரபு நாடுகள் ஐ.நா.வின் 181ஆம் தீர்மானத்தை மீறி, இசுரயேல் நாட்டின்மீது சட்டமுரணாகப் படையெடுத்த நேரத்திலிருந்து ஐ.நா.வின் பரிந்துரை மடிந்துபட்டது. இது இசுரயேலின் நிலைப்பாடு. எருசலேமைத் \"தனிப்பகுதி\" (\"corpus separatum\") என்று கருதுவதற்கான பன்னாட்டு ஒப்பந்தமோ, உடன்படிக்கையோ, புரிதலோ எக்காலத்திலும் இருந்ததில்லை என்று இசுரயேல் கூறுகிறது.\n\nஇசுரயேலில் ஆட்சிசெய்த அரசுகள் மாறியபோது, எருசலேம் பற்றி அந்த அரசுகள் கொண்டிருந்த நிலைப்பாடும் அவ்வப்போது மாறிவந்துள்ளது. இசுரயேலி பிரதமராய் இருந்த இட்சாக் ரபீன் (\"Yitzhak Rabin\") ஓஸ்லோ உடன்படிக்கையில் (\"Oslo Accords\") கையெழுத்திட்டார். அதில் எருசலேமின் வருங்கால சட்டநிலை கருத்துப்பரிமாற்றத்தின் அடிப்படையில் நிர்ணயிக்கப்படும் என்றுள்ளது. ஆனால், அதே நேரத்தில் ராபின், \"எருசலேம் நகரை ஒருபோதும் பிரிக்கப்போவதில்லை\" என்றும் கூறினார். பின்னர், 1995இல் பள்ளிச் சிறுவர் குழுவினரிடம் பேசும்போது ராபின், \"இசுரயேலின் இறையாண்மையின் கீழ் இருக்கின்ற ஒன்றுபட்ட எருசலேமைக் கைவிட்டால் அமைதி ஏற்படும் என்று யாராவது கூறினால், அதற்கு நாம் அளிக்கின்ற பதில், 'அப்படிப்பட்ட அமைதி எங்களுக்கு வேண்டாம்' என்பதே\" என்று கூறினார்.\n\nபிரதமர் ராபினுக்குப் பின் பதவி ஏற்ற பிரதமர் பென்யமின் நெத்தன்யாகு என்பவரும் மேற்கூறிய நிலைப்பாடு கொண்டவராகவே இருந்தார். அவருக்குப் பின் பதவியேற்ற பிரதமர் ஏகுட் பாராக் என்பவர், தேர்தல் பரப்புரையில் கொடுத்த வாக்குறுதிக்கு மாறாக, \"எருசலேம் பிரிக்கப்படுவது தேவை என்றால் அதற்கும் அணியமாய் இருக்கிறோம்\" என்று கூறினார். இவ்வாறு விட்டுக்கொடுக்கும் மனநிலையோடு பேசிய முதல் இசுரயேலி பிரதமர் பாராக் மட்டுமே. பின்னர் பதவியேற்ற பிரதமர் ஆரியேல் ஷாரோன் (\"Ariel Sharon\") \"எருசலேம் எக்காலத்திற்கும் யூத மக்களின் பிளவுபடாத தலைநகராக இருக்கும்\" என்று சூளுரைத்தார். பின் பதவியேற்ற பிரதமர் ஏகுட் ஓல்மெர்ட் என்பவர், தற்போது இசுரயேலி இறையாண்மையின் கீழ் உள்ள அரபு குடியேற்றங்களைப் பிரித்துக் கொடுக்கவும், கோவில் மலை பகுதியைப் பன்னாட்டு அறக்கட்டளை ஒன்றின்கீழ் கொணரவும் ஆதரவு தெரிவித்தார்.\n\nஆனால், அதன் பின் பிரதமரான பென்யமின் நெத்தன்யாகு கடினப்போக்கு கொண்டவர். அவர் கூற்றுப்படி, \"ஒன்றுபட்ட, முழுமையான எருசலேம் நகரம் நித்திய காலத்துக்கும் இசுரயேலின் தலைநகராகவே இருக்கும். எந்த சமயத்தைச் சார்ந்தவர்களும் எருசலேமுக்கு வந்து போகலாம்.\"\n\nSection::::பாலத்தீனிய ஆட்சியமைப்பின் நிலைப்பாடு.\nகிழக்கு எருசலேம் இசுரயேல் நாட்டினால் ஆக்கிரமித்துக் கைப்பற்றப்பட்ட பகுதி என்று ஐ.நா. பாதுகாப்பு அவை தனது 242ஆம் தீர்மானத்தில் கூறியிருப்பதைப் பாலத்தீனிய ஆட்சியமைப்பு தன் நிலைப்பாடாகக் கொண்டுள்ளது. பாலத்தீன நாட்டின் தலைநகரம் கோவில் மலை உட்பட்ட கிழக்கு எருசலேம் முழுவதும் ஆகும் என்றும், மேற்கு எருசலேம் எந்நிலையது என்பதற்கு குறித்துப் பேச்சுவார்த்தையின்படி முடிவுசெய்யலாம் என்பதும் பாலத்தீனிய நிலைப்பாடு. இருந்தாலும், \"எருசலேமைத் 'திறந்த நகர்' (\"open city\") என்று கொள்வது, அல்லது வேறு தீர்வுகளைக் காண்பது எப்படியென்று பேச்சுவார்த்தை நடத்துவது தனக்கு ஏற்புடையதே என்றும் பாலத்தீனம் கூறுகிறது.\n\n1988ஆம் ஆண்டு பாலத்தீனிய விடுதலை இயக்கம் (\"PLO\") வெளியிட்ட \"பாலத்தீனிய விடுதலைப் பிரகடனத்தில்\" (\"Palestinian Declaration of Independence\") எருசலேம் பாலத்தீன நாட்டின் தலைநகரம் ஆகும் என்று கூறப்பட்டுள்ளது. 2000 ஆம் ஆண்டில் பாலத்தீனிய ஆட்சியமைப்பு, எருசலேமைத் தன் தலைநகராக அறிவித்துச் சட்டம் இயற்றியது. அச்சட்டம் யாசிர் அரபாத்தால் 2002இல் அமலாக்கப்பட்டது. காண்க:\n\nபாலத்தீனிய நாட்டு ஆட்சியமைப்பின் அதிகாரப்பூர்வமான நிலைப்பாடு இது: \"எருசலேம் 'திறந்த நகராக' இருக்கும். அது தனித்தபகுதிகளாகப் பிரிக்கப்படாமல் இருக்கும். சமயம் தொடர்பான இடங்களைப் பாதுகாத்தல், அவற்றைச் சந்தித்து வழிபாடு நடத்தவரும் பயணிகளுக்குப் பாதுகாப்பு அளித்தல், அதற்கான சுதந்திரம் வழங்கல் அனைத்திற்கும் பாலத்தீன அரசு பொறுப்பு ஏற்கும்.\"\n\n\nSection::::ஐரோப்பிய ஒன்றியத்தின் நிலைப்பாடு.\nஒரு நிலப்பகுதியை வன்முறையால் கையகப்படுத்துவது சட்ட முரணானது என்னும் கொள்கையின் அடிப்படையிலும், ஐ.நா. பாதுகாப்பு அவையின் 242ஆம் தீர்மானத்தின் அடிப்படையிலும் ஐரோப்பிய ஒன்றியம், பேச்சுவார்த்தைகளின் விளைவாக எருசலேமின் நிரந்தர நிலை பற்றிய தீர்வு ஏற்படுவதற்குத் தடையாக அமையக்கூடுமான நடவடிக்கைகளை எதிர்க்கிறது. சம்பந்தப்பட்ட தரப்பினர் ஒத்துக்கொண்டாலன்றி, எருசலேம் தொடர்பான எல்லை வரையறைகள் 1967க்கு முந்திய நிலைப்படி அமைய வேண்டும் என்பதும் ஐரோப்பிய ஒன்றியத்தின் நிலைப்பாடு.\n\nஐரோப்பிய ஒன்றியத்தின் கோரிக்கைகளுள் பின்வருவனவும் அடங்கும்: கிழக்கு எருசலேமில் பாலத்தீன ஆட்சியமைப்பு தனது நிறுவனங்களை மீண்டும் ஏற்படுத்த வழி திறக்கப்பட வேண்டும். குறிப்பாக, \"கிழக்கு இல்லம்\" (\"Orient House\"), வர்த்தக இல்லம் (\"Chamber of Commerce\") ஆகியவை இந்த நிறுவனங்களுள் அடங்கும். வேலைக்கு அனுமதி வழங்கல், கல்வி மற்றும் மருத்துவ வசதி பெற வாய்ப்புகள், கட்டடங்கள் எழுப்ப அனுமதி, வீடுகள் தகர்த்தல், வரிவிதிப்பு, செலவினங்கள் போன்ற துறைகளைப் பொறுத்தமட்டில் கிழக்கு எருசலேமில் பாலத்தீனியருக்கு எதிராகச் செயல்படாதிருக்க வேண்டும் என்று இசுரயேலி அரசு கேட்டுக்கொள்ளப்படுகிறது.\"\n\n2010, மார்ச்சு 21ஆம் நாள், ஐரோப்பிய ஒன்றியத்தின் வெளியுறவு மற்றும் பாதுகாப்புக் கொள்கைத் துறை பிரதிநிதியான காதரின் ஆஷ்லி (\"Catherine Ashley\") என்பவர் பின்வருமாறு கூறினார்:\n\n\"ஐரோப்பிய ஒன்றியம் தனது கொள்கையை சென்ற திசம்பர் மாதம் அறிக்கையிட்டது. அதன்படி, அமைதியும் பாதுகாப்பும் நிலவுகின்ற பாலத்தீனம் மற்றும் இசுரயேல் என இரு நாடுகள் அருகருகே உருவாகும் தீர்மானத்தை அது ஆதரிக்கிறது. 1967இல் இருந்த எல்லைக் கோட்டின்படி, கிழக்கு எருசலேம் மற்றும் காசா நிலப்பகுதி ஆகியவற்றை உள்ளடக்கி மேற்குக் கரையில் செயல்படக்கூடுமான பாலத்தீன நாடு உருவாக வேண்டும். எருசலேம் நகரம் பாலத்தீனம் மற்றும் இசுரயேல் ஆகிய இரு நாடுகளுக்கும் உரிய தலைநகராக மாறக்கூடிய விதத்தில் வழி காணப்பட வேண்டும்.\"\n\n\n\nSection::::ஐக்கிய அமெரிக்க நாடுகளின் நிலைப்பாடு.\n\"எருசலேம் நகரம்\" எந்த எல்லைகளைக் கொண்டதாக ஐக்கிய நாடுகள் அவை வரையறுத்து, அந்நகரை ஒரு \"தனிநிலமாக\" (\"corpus separatum\") அறிவித்ததோ, அதையே ஐக்கிய அமெரிக்கா நாடுகளும் குறிப்பிடுகிறது. அதன்படி, \"சட்டப்பூர்வமாக\" (\"de jure\") எருசலேம் நகரம் \"பாலத்தீன நில ஆட்சியை\" (\"Palestine Mandate\") சார்ந்தது; அதன்பின் அந்நகரம் வேறு எந்த இறையாண்மைகொண்ட நாட்டின் ஆளுகையின்கீழும் வந்ததில்லை. 1989-1993 ஆண்டுகளில் அமெரிக்க குடியரசுத் தலைவராக இருந்த ஜோர்ஜ் எச்.டபிள்யூ. புஷ் (\"George H. W. Bush\") பின்வருமாறு கூறினார்: \"கிழக்கு எருசலேமில் புதிய குடியேற்றங்கள் கட்டப்படுவது சரி என்று அமெரிக்க ஐக்கிய நாடுகள் கருதவில்லை\" மேலும், எருசலேம் பிளவுபடுவதையும் தான் விரும்பவில்லை என்று அவர் கூறினார்.\n\n2008ஆம் ஆண்டு, சூன் மாதம் ஆற்றிய உரையில் குடியரசுத் தலைவர் பதவிக்குப் போட்டியிட்ட பராக் ஒபாமா பின்வருமாறு கூறினார்: \"எருசலேம் இசுரயேலின் தலைநகராகத் தொடர்ந்து இருக்கும். அது பிளவுபடாமலும் இருக்கவேண்டும்.\" கிழக்கு எருசலேமில் வாழ்ந்த பாலத்தீனியரைப் பாதிக்கும் விதத்தில் ஜீலோ மற்றும் ராமத் ஷ்லோமோ பகுதிகளில் இசுரயேலி குடியேற்றம் விரிக்கப்படுவதையும், மக்கள் வீடுகளிலிருந்து அகற்றப்படுவதையும், வீடுகள் தரைமட்டமாக்கப்படுவதையும் ஒபாமா அரசு கண்டனம் செய்துள்ளது.\n\n\n\n\nSection::::வெளிநாட்டுத் தூதரகங்கள் அமைவிடம்.\nஐ.நா. பாதுகாப்பு அவை 478ஆம் தீர்மானத்தை நிறைவேற்றியதைத் தொடர்ந்து, எருசலேமில் தங்கள் தூதரகங்களை அமைத்திருந்த 13 நாடுகள் அங்கிருந்து தம் தூதரகங்களை இடம்பெயர்த்து, முக்கியமாக டெல் அவீவ் நகருக்குக் கொண்டுசென்றன. அவ்வாறு எருசலேமிலிருந்து தூதரகங்களை அகற்றிய நாடுகள் இவை:\nமேற்கூறிய நாடுகளுள் கோஸ்ட்டா ரிக்கா மற்றும் எல் சால்வடோர் ஆகிய நாடுகள் 1984இல் தங்கள் தூதரகங்களை மீண்டும் எருசலேமுக்கு மாற்றின. பின்னர் 2006இல் கோஸ்ட்டா ரிக்கா தன் தூதரகத்தை மீண்டும் ஒருமுறை டெல் அவீவ் நகருக்குக் கொண்டுசென்றது. ஒரு சில வாரங்களுக்குப் பின் எல் சால்வடோர் நாடும் அவ்வாறே தனது தூதரகத்தை டெல் அவீவுக்கு மாற்றியது. தற்போது பன்னாட்டுத் தூதரகம் எதுவும் எருசலேமில் இல்லை. பராகுவாய் மட்டும் எருசலேமுக்கு மேற்கே 10 கி.மீ தூரத்திலுள்ள மெவாசரெத் சீயோன் என்னும் இடத்தில் தன் தூதரகத்தைக் கொண்டுள்ளது. பொலீவியாவும் அவ்வாறே செய்தது, ஆனால் 2009இல் இசுரயேலோடு தூதரக உறவுகளை முறித்துக்கொண்டது.\nஉலக நாடுகளுள் பல 1940களிலும் 1950களிலும் இசுரயேலை இறையாண்மை கொண்ட தனி நாடாக ஏற்றன. ஆனால் மேற்கு எருசலேம் மீது இசுரயேல் நாட்டுக்கு இறையாண்மை உண்டு என்று அவை ஏற்கவில்லை. \"Consular Corps of the Corpus Separatum\" என்னும் பெயர்கொண்ட பன்னாட்டு \"தனிநிலப்பகுதி துணைத் தூதரகம்\" ஒன்று எருசலேமில் அமைந்துள்ளது.\n\nசில நாடுகள் எருசலேமில் \"துணைத் தூதரகங்கள்\" (\"consulates\") அமைத்துள்ளன. அந்த நிறுவனங்கள் பிரித்தானியக் கால பாலத்தீனத்தின் சட்டநிலை கொண்டவை (\"Mandate Palestine\") என்றும், அந்த நிலப்பகுதி எந்தவொரு நாட்டின் இறையாண்மைக்கும் உட்படவில்லை என்றும் மேற்கூறிய நாடுகள் கூறுகின்றன.\n\nநெதர்லாந்து அரசு எருசலேமில் ஓர் அலுவலகத்தை நடத்துகிறது. அது முக்கியமாக இசுரயேலி குடிமக்களுடைய தேவைகளுக்காக உள்ளது. எருசலேமில் துணைத் தூதரகம் அமைத்துள்ள பிற நாடுகள் இவை:\n\nஇசுரயேலின் குடியரசுத் தலைவர் எருசலேமில் தங்கியிருப்பதாலும், அங்குதான் அவர் அயல்நாட்டுத் தூதர்களின் பதவி ஆவணத்தைப் பெறுவதாலும், அயல்நாட்டுத் தூதர்கள் டெல் அவீவ் நகரிலிருந்து பயணம் செய்து எருசலேம் வந்து அங்கு தம் ஆவணத்தைச் சமர்ப்பிக்கிறார்கள்.\n\nSection::::ஐக்கிய அமெரிக்க நாடுகளின் தூதரகம்.\nஐக்கிய அமெரிக்க நாடுகளின் தூதரகம் டெல் அவீவ் நகரிலும், துணைத் தூதரகம் \"தனிப்பகுதி\" நிலைப்படி (\"Consular Corps of the Corpus Separatum\") எருசலேமிலும் உள்ளது.\nஅமெரிக்காவின் நாட்டுச் சட்டப்படி, ஒரு நிலப்பகுதியில் அன்னிய இறையாண்மையை ஏற்று ஒப்புதல் அளிக்கும் பொறுப்பு அமெரிக்க முதல்வருக்கு மட்டுமே உரிய பொறுப்பு ஆகும். அமெரிக்க நாடாளுமன்றம் (\"Congress\") ஒன்றுபட்ட எருசலேம் நகரத்தை இசுரயேலின் தலைநகராக ஏற்பது பொருத்தம் என்றும், அமெரிக்க தூதரகத்தை எருசலேமில் நிறுவுவது பொருத்தம் என்றும் தீர்மானங்கள் நிறைவேற்றியுள்ளது. அத்தீர்மானங்கள் அமெரிக்க நாடாளுமன்றத்தின் மேலவை மற்றும் கீழவை தம் விருப்பத்தைத் தெரிவிப்பதாக அமைகின்றனவே ஒழிய, கட்டுப்படுத்தும் திறன் (\"binding effect\") கொண்டவை அல்ல.\n\n1995இல் பாராளுமன்றம் நிறைவேற்றிய \"எருசலேம் தூதரகச் சட்டம்\" (\"Jerusalem Embassy Act\") என்னும் தீர்மானம் இவ்வாறு உள்ளது: \"எருசலேம் இசுரயேலின் தலைநகராக ஏற்றுக்கொள்ளப்பட வேண்டும். ஐக்கிய அமெரிக்க நாடுகளின் இசுரயேல் தூதரகம் எருசலேமில் 1999, மே 31ஆம் நாளுக்கு முன் நிறுவப்பட வேண்டும்.\" இத்தீர்மானம் அமெரிக்க முதல்வரின் அதிகாரத்தில் தலையீடுபோல் அமையக்கூடும் என்பதால் சட்டத்திற்கு முரணானது என்று அமெரிக்க நீதித்துறை கூறியது.\n\nடெல் அவீவ் போன்ற ஒரு நகரத்தில் அமெரிக்க தூதரகம் அமைந்துள்ளது என்னும் ஒரே காரணத்தின் அடிப்படையில் அந்த நகரைத் தலைநகராக அமெரிக்கா கருதுகிறது என்று பொருளாகாது. வெளியுறவுச் சட்ட வல்லுநர்கள் கூற்றுப்படி, அமெரிக்க நாடாளுமன்றம் எருசலேமில் தூதரகம் அமைக்கவேண்டும் என்று வற்புறுத்துவதாக இருந்தால், அமெரிக்க அரசு எருசலேமில் இன்னொரு தூதரகத்தை அமைத்துவிட்டு, அதே நேரத்தில் எருசலேமை இசுரயேலின் தலைநகராகக் கருதவில்லை என்று வாதாட முடியும். அமெரிக்கா தனது துணைத் தூதரகத்தை எருசலேமின் பகுதியாகிய டால்பியோட் (\"Talpiot\") என்னுமிடத்திற்கு மாற்றி, அங்கு எருசலேமிலும் பாலத்தீன நிலப்பகுதிகளிலும் வாழும் குடிகளுக்கு நுழைவுரிமை வழங்கல், வர்த்தகம் மேம்படுத்தல் போன்ற அரசு சேவைகளில் ஈடுபட்டுள்ளது.\nSection::::வெளி இணைப்புகள்.\nJewish Virtual Library:\n\n\"\"The area known as 'Greater' Jerusalem usually refers to an approximately space surrounding the Old City of Jerusalem. This area includes both West and East Jerusalem, including the adjacent neighborhoods outside of the municipal boundaries of the city. ... Regarding the route of Israel's security fence in the Jerusalem area, there have been a few competing strategies: to reinforce the municipal boundaries of the city, to alter the demographics in Israel's favor, and to permanently draw the lines for 'Greater' Jerusalem.\"\"\n\n\"\"The Israeli proposal included the following main points: 1. Jewish areas outside Jerusalem's municipal boundaries would be annexed to the city, including such population centers as Givat Ze'ev, Ma'aleh Adumim and Gush Etzion. (Gush Etzion is a major settlement block just south of Jerusalem, and is not shown on the map).\"\"\nIRIS.org (Information Regarding Israel's Security).\n\nMap Centre of OCHA oPt (United Nations Office for the Coordination of Humanitarian Affairs – occupied Palestinian territory): \n\nPalestinian Academic Society for the Study of International Affairs (PASSIA). Jerusalem maps section: \n\n"}
{"id": "163181", "url": "https://ta.wikipedia.org/wiki?curid=163181", "title": "ஈற் டிரிங்க் மான் வுமன்", "text": "ஈற் டிரிங்க் மான் வுமன்\n\nஈற் டிரிங்க் மான் வுமன் (, தமிழில்: \"உண் குடி ஆண் பெண்\") என்பது 1994 இல் வெளிவந்த, ஆங் லீ ஆல் இயக்கப்பட்ட ஒரு தாய்வான் நாட்டுத் திரைப்படம் ஆகும். ஒரு தகப்பனுக்கும், அவரின் மூன்று மகள்களுக்கும் இருக்கும் உறவையும், அவர்களின் வாழ்வோட்ட நிகழ்வுகளையும் தகப்பனின் சமையல் கலையோடு பிணைத்துக் கதையாக இத் திரைப்படம் கூறுகிறது. இத் திரைப்படம் 1994 க்கான சிறந்த வேற்று மொழித் திரைப்படத்துக்கான அகாதமி விருதைப் பெற்றது.\n"}
{"id": "163187", "url": "https://ta.wikipedia.org/wiki?curid=163187", "title": "லீ கெச்சியாங்", "text": "லீ கெச்சியாங்\n\nலீ கெச்சியாங் (\"Li Keqiang\", பின்யின்: \"Lĭ Kèqiáng\", பிறப்பு 1 சூலை 1955) சீன மக்கள் குடியரசின் துணைப் பிரதமர்களில் முதலாமவரும் மாநிலங்களவையின் துணை கட்சித் தலைவரும் சீனப் பொதுவுடமைக் கட்சியின் அரசாய நிலைக்குழுவில் இரண்டாமிடத்தில் உள்ளவரும் ஆவார். இவரை சீனப் பிரதமராக வென் ஜியாபாவோவை அடுத்து சீனப் பொதுவுடமைக் கட்சி தேர்ந்தெடுத்துள்ளது.\n\n"}
{"id": "163193", "url": "https://ta.wikipedia.org/wiki?curid=163193", "title": "அலாரிப்பு (நடனம்)", "text": "அலாரிப்பு (நடனம்)\n\nபரதநாட்டியக் கலைஞர்கள் கற்கும் நடனத்தின் முதல் அசைவு அலாரிப்பு (\"alarippu\") எனப்படுகிறது. கடவுள், குரு, மற்றும் காண்போரையும் வணங்கும் பொருட்டு இதைச் செய்கின்றனர்.. நட்டுவனார் துணை கொண்டு இவ்வசைவு செய்யப்படும். நடனக் கலைஞரின் உடலை இலகுவாக்க உதவும். அலாரிப்பு என்றால் உடலும் மனமும் மலர்தல் என்று பொருள். இவ்வசைவு நான்கு அல்லது ஐந்து நிமிடங்கள் தொடரும்.\n"}
{"id": "163195", "url": "https://ta.wikipedia.org/wiki?curid=163195", "title": "அண்ணா மேம்பாலம்", "text": "அண்ணா மேம்பாலம்\n\nஅண்ணா மேம்பாலம் (ஜெமினி மேம்பாலம்), சென்னையின் மையப் பகுதியில் அமைந்துள்ள மேம்பாலம் ஆகும், 1973 ஆம் ஆண்டு கட்டி முடிக்கப்பட்ட இது சென்னையில் கட்டப்பட்ட முதல் மேம்பாலமும், இந்தியாவிலேயே மூன்றாவதாக கட்டப்பட்டதும் ஆகும். இது கட்டப்பட்ட போது இந்தியாவிலேயே நீண்ட பாலமாகத் திகழ்ந்தது. ஜெமினி ஸ்டூடியோஸ் இங்கு அமைந்திருந்ததால், இப்பகுதி ஜெமினி \nசர்க்கிள் எனவும் மேம்பாலம் ஜெமினி மேம்பாலம் எனவும் அழைக்கப்பட்டன. குதிரைப் பந்தயத்தைத் தடை செய்ததை நினைவுகூரும் வகையில் குதிரையைக் கட்டுப்படுத்தும் மனிதன் சிலைகள் அமைக்கப்பட்டிருக்கின்றன. ஒரு மணி நேரத்தில் ஏறத்தாழ 20,000 வாகனங்கள் இப்பாலத்தின்வழி செல்கின்றன. ஏர்செல் செல்லுலர் நிறுவனம் இப்பாலத்தைப் பராமரிக்கத் திட்டமிட்டது. பாலத்தில் ஒளி விளக்குகளை நிறுவி பராமரிக்கிறது.\n"}
{"id": "163197", "url": "https://ta.wikipedia.org/wiki?curid=163197", "title": "வியட்நாமில் இந்தியர்", "text": "வியட்நாமில் இந்தியர்\n\nவியட்னாமில், வியட்னாமிய போருக்கு முன்பிருந்தே இந்தியர்கள் குழுக்களாக வாழ்கின்றனர். குறிப்பாக தமிழ்ச் செட்டியார்கள் அதிக அளவில் வசித்தார்கள். சுற்றுலாத் தலமான ஹோ சி மின் நகரில் உள்ள மாரியம்மன் கோயிலை இவர்கள் நிர்வகித்து வருகிறார்கள். சம்ப அரச குடும்பத்தின் வம்சாவழியினரான சாம் மக்கள் இந்தியாவுடன் நீண்ட வரலாற்றுத் தொடர்பைக் கொண்டிருக்கிறார்கள். இந்தியாவிலிருந்து வந்த புத்த சமயத்தையே வியட்னாமில் பெரும்பான்மையினர் கடைபிடிக்கின்றனர்.\n"}
{"id": "163198", "url": "https://ta.wikipedia.org/wiki?curid=163198", "title": "மோரே, இந்தியா", "text": "மோரே, இந்தியா\n\nமோரே, மியான்மர் நாட்டின் எல்லைக்கருகில் அமைந்துள்ள மணிப்பூர் மாநிலத்திலுள்ள இந்திய நகரமாகும். இங்கு குக்கி எனப்படும் இன மக்கள் வசிக்கின்றனர். குறிப்பிடத்தக்க அளவில் தமிழர்களும், நேபாளிகளும், மெய்தெய் இன மக்களும் வாழ்கின்றனர். இந்தியா - மியான்மர் நாடுகளுக்கிடையே நடைபெறும் வர்த்தகங்களில் பெரும்பான்மை இவ்வூரிலேயே நடைபெறுகின்றன. இவ்வூர் தென்கிழக்காசியாவின் வாசல் என்றழைக்கப்படுகிறது. மியான்மரிலிருந்து நாடு திரும்பிய தமிழர்கள் பலர் இங்கு வாழ்கின்றனர். அதனால் தமிழ்ப் பண்பாட்டுக் கூறுகளையும் இங்கு காணமுடியும். புதிதாக தொடங்கப்படவிருக்கும் ஆசிய இரயில் போக்குவரத்து மூலம் சரக்குகளை தரைவழியாக சிங்கப்பூரிலிருந்து ஐரோப்பாவிற்கு கொண்டு செல்லலாம். இந்த இரயில் பாதை மோரே வழியாக செல்லும்.\n"}
{"id": "163199", "url": "https://ta.wikipedia.org/wiki?curid=163199", "title": "பர்மிய இந்தியர்", "text": "பர்மிய இந்தியர்\n\nபர்மாவில் வசிக்கும் இந்திய துணைக்கண்டத்தின் மக்கள் பர்மிய இந்தியர் (மியான்மர் இந்தியர்) ஆவர். பல நூற்றாண்டுகளாக இந்தியர்கள் பர்மாவில் வசித்து வந்தாலும், பெரும்பான்மையினர் பிரித்தானிய ஆட்சிக் காலத்தில் சென்று குடியேறியவர்கள். ஏறத்தாழ ஒன்பது இலட்சம் இந்தியர்கள் பர்மாவில் வசிப்பதாகக் கூறப்படுகிறது. இவர்களில் பலர் ரங்கூன், மாண்டலே ஆகிய இருநகரங்களிலேயே வாழ்கிறார்கள். அரசு, இராணுவப் பணிகளில் இந்தியர்கள் அதிகளவில் பணியாற்றினார்கள். இரண்டாம் உலகப் போர் காலத்தில் ரங்கூனில் இந்தியர்களே அதிகளவில் வசித்தனர். பல தொழில்களில் இந்தியர்கள் ஆதிக்கம் செலுத்தினர். இவர்களில் தமிழர், இந்திக்காரர்கள், வங்காளிகள், பஞ்சாபியர்கள், குசராத்தியர்கள் ஆகியோர் அதிக எண்ணிக்கையில் இருந்தனர். பர்மா அரசு இந்திய மொழிகளுக்குத் தடை விதித்ததால், பெரும்பாலான இந்தியர்கள் பர்மிய நீரோட்டத்தில் கலந்து விட்டார்கள். இருப்பினும் பலர் தங்கள் குடும்பப் பெயர்களைச் சூட்டிக் கொண்டும், தம் பண்பாட்டைப் பேணியும், இந்திய மொழிகளைப் பேசியும் வாழ்கின்றனர்.\n\n"}
{"id": "163201", "url": "https://ta.wikipedia.org/wiki?curid=163201", "title": "கடவுச்சொல் பலம்", "text": "கடவுச்சொல் பலம்\n\nஒரு கடவுச்சொல் எந்த அளவிற்கு பாதுகாப்பானது என்பதை கடவுச்சொல் பலம் (\"Password strength\") என்கிறார்கள். பொதுவாக குறிப்பிட வேண்டுமென்றால், கடவுச்சொல்லை கண்டுபிடிக்க முயல்பவர் எத்தனை தடவைகளில் கடவுச்சொல்லைக் கண்டுபிடிப்பார் என்பதை அளவிடுதலாகும். பலமிகுந்த கடவுச்சொலைப் பயன்படுத்துதல் பாதுகாப்பானதாகும். எனவே மின்னஞ்சல் நிறுவனங்களும், வங்கிகளும் பாதுகாப்பான கடவுச்சொல்லைப் பயன்படுத்துமாறு பயனர்களை வேண்டுகின்றன.\n\nSection::::பாதுகாப்பான கடவுச்சொல்.\nவெறும் சொற்களை மட்டும் கொண்டிருக்கும் கடவுச்சொற்கள் பாதுகாப்பானவை அல்ல. கடவுச்சொல்லைக் கண்டுபிடிக்க முயல்பவர், அகராதியில் உள்ள அனைத்துச் சொற்களையும் பிரபலமான சொற்களையும் உள்ளிட்டு சோதிப்பார். எனவே இத்தகைய சொற்களைத் தவிர்க்க வேண்டும். கடவுச்சொல் பாதுகாப்பானதாக இருக்க வேண்டுமென்றால், எழுத்துக்களுடன் எண்களையும் குறியீடுகளையும் சேர்க்க வேண்டும். எடுத்துக்காட்டாக, a1brS, ve4Op' \n\nகடவுச்சொற்களை கண்டுபிடிக்க தற்போது ஏராளமான கருவிகள் கண்டுபிடிக்கப்பட்டுள்ளன. நிமிடத்திற்கு ஆயிரம் கடவுச்சொற்கள் என, அகராதியில் உள்ள அனைத்துச் சொற்களையும் உள்ளிட்டு எளிதில் கண்டுபிடிக்கும் செயலிகளும் உள்ளன. இத்தகைய கருவிகள், பத்து எழுத்துருக்களைக் கொண்ட கடவுச்சொல்லை ஒரே நாளில் கண்டுபிடிக்கக்கூடியவை.\n"}
{"id": "163210", "url": "https://ta.wikipedia.org/wiki?curid=163210", "title": "மார்க் வா", "text": "மார்க் வா\n\nமார்க் வா (ஆங்கிலம்: Mark Waugh, பிறப்பு ஜூன் 2, 1965), முன்னாள் ஆஸ்திரேலிய துடுப்பாட்ட வீரர், முன்னாள் ஆஸ்திரேலிய துடுப்பாட்ட அணியின் தலைவர் ஸ்டீவ் வாவுடன் (Steve Waugh) இரட்டையராகப் பிறந்தவர், வலது கை ஆட்டக்காரரான இவர் தேர்வுத் துடுப்பாட்டப் போட்டிகளில் 4-ம் எண் வரிசையிலும் ஒருநாள் போட்டிகளில் தொடக்க ஆட்டக்காரராகவும் களம் இறங்கியவர், பிரமாதமான ஸ்லிப் பீல்டரான இவர் ராகுல் டிராவிட்டுக்கு அடுத்த படியாக அதிகமாக 181 பிடிகளை எடுத்தவர்.\n\nSection::::ஆரம்பகால வாழ்க்கை.\nமார்க் வா, நியூ சவுத் வேல்ஸிலுள்ள கேம்ப்சியின் காண்டெர்ப்யூரி மருத்துவமனையில் 1965 ஆம் ஆண்டு ஜூன் இரண்டாம் தேதி அன்று பிறந்தார். இவர் ரோட்கெர் மற்றும் பெவர்லி வா இரட்டையருக்குப் பிறந்த இரட்டை ஆண் குழந்தைகளில் ஒருவராவார். இவரது தந்தை வங்கி அதிகாரி, தாயார் நியூ சவுத் வேல்ஸ் கல்வித் துறையில் ஆசிரியராக இருந்தார். அவரது குடும்பம் மேற்கு சிட்னியின் புறநகரான பனானியாவில் குடியமர்ந்தது. இரட்டையர்களுக்கு மேலும் இரு சகோதரர்கள் டீன் மற்றும் டானி பிறந்தனர். துவக்கக்காலத்திலிருந்தே பெற்றோர்கள் குழந்தைகளை விளையாட்டிற்கு அறிமுகப்படுத்தினர். ஆறு வயதை அடைந்தபோது இரட்டையர்கள் ஒழுங்குமுறைப்படுத்தப்பட்ட காற்பந்தாட்டம் (சாக்கர்), டென்னிஸ் மற்றும் கிரிக்கெட் ஆகியவற்றை விளையாடினர். அவர்களின் முதல் கிரிக்கெட் போட்டியில், சகோதரர்கள் இருவரும் ஓட்டங்கள் இன்றி ஆட்டமிழந்தனர்.\n\nஇவர்கள் குடும்பத்தில் பலர் ஏற்கனவே விளையாட்டு வீரர்களாய் இருந்தனர். இவர்களது தந்தை வழிப் பாட்டனாரான எட்வர்ட் ஓட்டப்பந்தய நாய் பயிற்சியாளராக இருந்தவர். வடக்கு கடற்கரை நகரான பங்காலோவில் வளர்ந்த எட்வர்ட், ரக்பி லீக் போட்டிக்கு நியூ சவுத் வேல்ஸ் கண்ட்ரி அணிக்காகக் தேர்வு செய்யப்பட்டார். ஆனால் நியூ சவுத் வேல்ஸ் ரக்பி லீக்கின் ஈஸ்டர்ன் சபர்ப்ஸ் அணியில் இணையும் சமயத்தில் குடும்ப காரணங்களுக்காக அவரது தொழில் வாழ்க்கையை விட்டுக் கொடுக்க வேண்டியிருந்தது. எட்வர்ட்சின் ஒரே மகன் ரோட்கெர், உறுதியளிக்கும் டென்னிஸ் ஆட்டக்காரர். அவர் ஆஸ்திரேலியாவின், இளநிலை- தரவரிசையில் எட்டாவதாகவும் 14 வயதிற்கு கீழான நிலையில் மாகாண சாம்பியனாகவும் இருந்தார். தாய்வழியைச் சேர்ந்த பெவ், டென்னிஸ் விளையாட்டில் 14 வயதிற்கு கீழான தென் ஆஸ்திரேலியன் ஒற்றையர் ஆட்டத்தில் சாம்பியன் பட்டம் வென்றவர். பெவ்வின் மூத்த சகோதரர் டியோன் பர்னே ஒரு துவக்க ஆட்டக்காரராக சிட்னி கிரேட் கிரிக்கெட்டில் பாங்ஸ்டவுன்னிற்காக விளையாடியவர். இப்பொழுதும் அக்குழுமத்தின் வரலாற்றில் முன்னணி ஓட்ட எண்ணிக்கையாளராக அவர் நிலைபெற்றிருக்கிறார்.\n\nஎட்டு வயதில் பாங்க்ஸ்டவுன் மாவட்டத்தின் பத்து வயதிற்கு கீழான அணிக்கு தேர்வு செய்யப்பட்டதுதான் இரட்டையர்களின் முதல் நுழைவு ஆகும். 1976 ஆம் ஆண்டில், இவர்கள் நியூ சவுத் வேல்ஸ்சின் துவக்கப்பள்ளி காற்பந்தாட்ட (சாக்கர்) அணிக்கு தேர்ந்தெடுக்கப்பட்ட போது அந்த அணியின் வரலாற்றிலேயே, அணியில் பங்குபெற்ற மிகவும் இளம் வயதினராக இருந்தனர். தாங்கள் படித்துக் கொண்டிருந்த பனானியா துவக்கப் பள்ளிக்காக விளையாடி, தங்கள் பள்ளிக்கு உம்ப்ரோ பன்னாட்டுக் கேடயத்தை பெற்றுத் தந்தனர். அந்த மாநிலம் தழுவிய நாக்-அவுட் கால்பந்து (சாக்கர்) போட்டியின் இறுதியாட்டத்தில் அணியின் அனைத்து மூன்று கோல்களையும் இட்டனர். அவர்கள் பள்ளி தொடர்ச்சியாக மூன்றுமுறை மாநில கிரிக்கெட் சாம்பியன் பட்டம் பெற்றதற்கும் பள்ளி இறுதி ஆண்டில் பள்ளியின் டென்னிஸ் அணி மாநில அளவில் இரண்டாவதாக வெற்றி பெற்றதற்கும் முக்கிய காரணமாக இருந்தனர். பள்ளி இறுதி ஆண்டில் மார்க் வா, டென்னிஸ் மற்றும் கிரிக்கெட் அணித் தலைவனாக இருந்து இரண்டிலும் தேசிய அளவில் சாம்பியன் பட்டங்களைப் பள்ளிக்குப் பெற்றுத் தந்தார்.\n"}
{"id": "163225", "url": "https://ta.wikipedia.org/wiki?curid=163225", "title": "சேந்தியம்பலம்", "text": "சேந்தியம்பலம்\n\nசேந்தியம்பலம், இந்தியாவின் தமிழ்நாடு மாநிலத்தில் தூத்துக்குடி மாநகராட்சிக்கு உட்பட்ட சேர்வைகாரன்மடம் ஊராட்சிக்குட்பட்ட சிற்றூர். தூத்துக்குடியிலிருந்து ௨௦ கி.மீ ​​தொலைவில் உள்ளது. \n\nஊரின் வடப்புறம் பரந்து விரிந்து கிடக்கும் ​தேரிப்பகுதி. அத்​தேரி எங்கும் மரங்கள் அடர்ந்து காணப்படுகின்றன. இவ்வூரில் ​அதிமான நெசவாளர்கள் வசிக்கிறார்கள். இக்கிராமத்தின் ​தெருக்கள் அனைத்தும் சமமாக, கிரமமாக, சீராக அ​​மைக்கப்பட்டிருக்கக் காணலாம். இத்​தெருக்கள் பாவாத்து சந்தி எனவும் அ​​ழைக்கப்படுகின்றன.\n\n"}
{"id": "163228", "url": "https://ta.wikipedia.org/wiki?curid=163228", "title": "சித்தியவான்", "text": "சித்தியவான்\n\nசித்தியவான் (\"Sitiawan\") மலேசியாவின் பேராக் மாநிலத்தில், துரிதமாக வளர்ச்சி பெற்று வரும் ஒரு நகரம் ஆகும். இது மஞ்சோங் மாவட்டத்தில் இருக்கிறது. 1900களில், சீனாவில் ஏற்பட்ட வறுமையின் காரணமாக சில நூறு சீனர்கள், இங்கு குடியேறினார்கள். ஒரு கால கட்டத்தில், சீனாவின் குத்தியான், பூசோவ் மாநிலத்தில் இருந்து வந்து குடியேறிய சீனர்களினால் இந்த நகரம் ஆதிக்கம் பெற்று இருந்தது. \n\nரப்பர் தோட்டங்களினால் சூழப்பட்டு இருந்த சித்தியவான் இப்போது வெகு துரிதமாக வளர்ச்சி பெற்று வருகிறது. அரச மலேசிய கப்பல் படைத் தளம், இந்த நகருக்கு அருகாமையில் இருக்கும் லூமுட் நகரில் உருவாக்கப்பட்டுள்ளது. இந்த நகரம் சரித்திரப் புகழ் வாய்ந்தது. நூறு ஆண்டுகளுக்கு முன்னால் நாடோடிகளாக வந்த இரு சீனச் சமயத் தலைவர்கள், இங்கு இரு சீனக் கோயில்களைக் கட்டினர். பளிங்குக் கற்களால் உருவாக்கப்பட்ட சிலைகள் இன்று வரை ஆயிரக்கணக்கான சுற்றுலாப் பயணிகளைக் கவர்ந்து வருகின்றன. \n\nசித்தியவான் நகரில் அதிகமாக இந்தியர்களைக் காண முடியும். 1900களில் ரப்பர் தோட்டங்களில் வேலை செய்ய வந்த அவர்களில் பலர், சமூக அரசியல் நிலைகளில் உயர்ந்து காணப்படுகின்றனர். மலாயா கம்யூனிஸ்டு கட்சியை உருவாக்கிய சின் பெங் என்பவர் இங்குதான் பிறந்தார்.\n\nSection::::வரலாறு.\nநாட்டுப்புறக் கதைகளில் சித்தியவான் நகரம் ‘கம்போங் சுங்கை காஜா மத்தி’என்று அழைக்கப்படுகிறது. 'இறந்து போன யானையின் ஆற்றுக் கிராமம்' என்று பொருள்படும். ஈய மூட்டைகளைச் சுமந்து செல்லும் போது, இரண்டு யானைகள் டிண்டிங்ஸ் ஆற்றின் சேற்றுப் பகுதியில் சிக்கிக் கொண்டன. ஒரு யானை மூழ்கி அங்கேயே இறந்து போனது. \n\nஒரு யானை தப்பித்துக் கொண்டது. உயிரோடு இருந்த யானையைக் கரைக்கு கொண்டு வர பல முயற்சிகள் செய்யப்பட்டன. இருந்தாலும் அந்த யானை கரைக்கு வர மறுத்தது. கடைசி வரை இறந்து போன யானையுடன் இருந்து, அதுவும் இறந்து போனது. நட்பின் திடமான விசுவாசத்திற்காக அந்த இடத்திற்கு,’செத்தியா காவான்’ என்று வேறு ஒரு பெயரும் வைக்கப்பட்டது.\n\nSection::::ஈய மூட்டைகள்.\n19ஆம் நூற்றாண்டில் ஈயமும், ரப்பரும் பிரதான உற்பத்திப் பொருட்களாக இருந்தன. ஈய மூட்டைகள் யானைகளின் மீது ஏற்றப்பட்டு, லூமுட் கடல்கரையில் அணைந்து இருந்த நீராவிக் கப்பல்களுக்கு கொண்டு செல்லப்பட்டன. பின்னர், அந்தக் கப்பல்கள் ஈய மூட்டைகளை பினாங்குத் தீவிற்கு கொண்டு சென்றன.\n\n1870களில் சித்தியவான் பகுதியைப் பெரியம்மை நோய் தாக்கியது. இறந்து போன யானைகளினால்தான் பெரியம்மை அந்த நகரைத் தாக்கியதாகச் சீனர்கள் நம்பினர். அதனால், அந்த யானைகளைச் சாந்தப் படுத்த ’கம்போங் சுங்கை காஜா மத்தி’ எனும் நகரின் பெயரை, செத்தியா காவான் என்று பெயர் மாற்றம் செய்தார்கள். \n\nஇந்தச் செத்தியா காவான் எனும் பெயர்தான் காலப் போக்கில் ‘சித்தியவான்’ என்று மாறிப் போனது. இப்போது சித்தியவான் என்றும் அழைக்கப்படுகிறது.\n\nSection::::கம்போங் கோ.\n1903ஆம் ஆண்டு செப்டம்பர் மாதம் சீனாவின் பூஜியான் மாநிலத்தில் இருந்து 360 கிறிஸ்துவச் சீனர்கள் சித்தியவானில் குடியேறினார்கள். அப்பொழுது சீனாவில் வறுமையும் பஞ்சமும் ஏற்பட்டு இருந்தன. அவற்றில் இருந்து தப்பிக்க அந்தக் கிறிஸ்துவச் சீனர்கள், இங்கு வந்து குடியேறினர். \n\nகம்போங் கோ எனும் ஒரு புதிய கிராமத்தை உருவாக்கினார்கள். இந்த கம்போங் கோ, தற்சமயம் மிளகாய்ச் சுவைச் சாறு தயாரிப்பதில் மலேசியாவிலேயே புகழ்பெற்று விளங்குகிறது.\n\nSection::::பழமை வாய்ந்த கிணறுகள்.\nசித்தியவானில் குடியேறிய சீனர்கள் ரப்பர் தோட்டங்களிலும், ஈயச் சுரங்கங்களிலும் வேலை செய்தனர். அவர்கள் சித்தியவானில் நான்கு கிணறுகளைத் தோண்டினர். 1930களில் இரு கிணறுகளும், 1950களில் இரு கிணறுகளும் தோண்டப்பட்டன. பழமை வாய்ந்த அந்தக் கிணறுகள் இன்றும் உள்ளன. இருப்பினும் இன்றைய காலத்தில் அவை பயன்படுத்தப் படவில்லை.\n\nSection::::இராமசாமி பழனிச்சாமி.\nபேராசிரியர் இராமசாமி பழனிச்சாமி மலேசியாவின் பினாங்கு மாநிலத் துணை முதல்வரர் ஆவார். ராமசாமி மே 10 , 1949 அன்று சித்தியவானில் பிறந்தார். தனது தந்தை பழனிசாமி மற்றும் தாயார் பழனியம்மாள் தோட்டங்களில் வேலை செய்வதற்காக தமிழ்நாட்டில் இருந்து 1920 ல் மலாயா குடிபெயர்ந்தனர்.\n"}
{"id": "163232", "url": "https://ta.wikipedia.org/wiki?curid=163232", "title": "ஆய்க்குடி பாலசுப்பிரமணிய சுவாமி கோவில்", "text": "ஆய்க்குடி பாலசுப்பிரமணிய சுவாமி கோவில்\n\nஆய்க்குடி பாலசுப்பிரமணிய சுவாமி கோவில், தமிழ்நாட்டில் அமைந்துள்ள முருகன் கோவில்களில் ஒன்றாகும். இக்கோவில் அனுமன் நதிக்கரையில் அமைந்துள்ளது.\n\nSection::::அமைவிடம்.\nஇக்கோவில் தமிழ்நாட்டில் திருநெல்வேலி மாவட்டத்திலுள்ள ஆய்க்குடி பேரூராட்சியில் அமைந்துள்ளது. தென்காசியிலிருந்து மதுரை செல்லும் சாலையில் தென்காசியிலிருந்து 5 கிமீ தொலைவில் உள்ள நான்முனைச் சாலையின் வலப்புறத் திருப்பத்தில் இருந்து 6 கிமீ தூரத்தில் ஆய்க்குடி கிராமம் உள்ளது. செங்கோட்டையிலிருந்து 13 கிமீ தொலைவில் இவ்வூர் அமைந்துள்ளது.\n\nSection::::கோவில் அமைவு.\nஇந்து சமயக் கடவுளான முருகனை முதன்மைக் கடவுளாக கொண்டமைந்த கோவில் இது. மூலவர் பாலசுப்பிரமணிய சுவாமி, பாலகனாக ஒரு முகத்துடனும் நான்கு கரங்களுடனும் பத்மபீடத்தில் தாமரைப் பூவின் மீது அமர்ந்த கோலத்தில் காட்சி தருகிறார். இவர் அருகில் உள்ள மயிலின் முகம் இடப்புறம் பார்த்தபடி உள்ளது. மூலவருக்கு ஹரிராம சுப்பிரமணியர் என்ற பெயரும் உண்டு. மூலவரைப் போலவே அமைந்த உற்சவர் முத்துக்குமார சுவாமி மயில் வாகனத்தில் நின்ற கோலத்தில் உள்ளார். \n\nSection::::தலவிருட்சம்.\nஅரசு, வேம்பு, கறிவேப்பிலை, மாதுளை, மாவிலங்கு ஆகிய ஐந்து விருட்சங்கள் சேர்ந்த பஞ்ச விருட்சம் இக்கோவிலின் தலவிருட்சமாக உள்ளது. ஐந்து விருட்சங்களும் ஐந்து கடவுளருக்குரியதாகக் கருதப்படுகிறது.\n\nSection::::பஞ்ச தேவர்கள்.\nமூலவருக்கு வலப்புறம் மகாதேவன், மகாவிஷ்ணு, அம்பிகை, கணேசரும் இடப்புறம் சூரியனும் உள்ளனர். பஞ்ச தேவர்கள் சூழ பஞ்ச விருட்சங்களின் கீழ் மூலவர் அமைந்துள்ளார்.\n\nSection::::தல தீர்த்தம்.\nஅனுமன் நதி இக்கோவிலின் தல தீர்த்தமாகும். \n\nஇக்கோவிலில் அரச இலை திருநீற்றுப் பிரசாதம் வழங்கப்படுகிறது.\n\nSection::::தல புராணம்.\nஆய்க்குடிக்கு அருகிலுள்ள மல்லிபுரம் என்னும் ஊரில் ஒரு குளத்தைத் தூர்வாரும் போது ஒரு முருகன் சிலை கண்டெடுக்கப்பட்டது. பக்தர் ஒருவர் அச்சிலையைத் தன் வீட்டு ஆட்டுத்தொழுவத்தின் அருகே கொட்டகை அமைத்து அதில் வைத்து வழிபட்டு வரலானார். அரசும் வேம்பும் இணைந்து உள்ள இடத்தில் தன்னைக் கொண்டுபோய் வைத்து வழிபடும்படியும் அவ்விடத்தை ஆடு ஒன்று அடையாளம் காட்டும் பக்தரின் கனவில் தோன்றி. முருகன் கூறினார். அதன்படியே செம்மறி ஆடொன்று அரசும் வேம்பும் உள்ள ஒரு இடத்துக்குச் செல்ல, பக்தரும் அந்த இடத்தில் ஓலைக் கீற்றால் குடிசை அமைத்து முருகர் சிலையைப் பிரதிஷ்டை செய்து வழிபடலானார். பிற்காலத்தில் அவ்வூரை ஆண்ட அரசர்களால் இக்கோவில் மேம்படுத்தப்பட்டது.\n\nமதுரையில் வாழ்ந்த பட்டு வணிகர் ஒருவர் குழந்தை வரம் வேண்டிப் பல கோவில்களுக்குச் சென்று, இறுதியாக ஆய்க்குடிக் கோவிலுக்கு வந்து பாலசுப்பிரமணிய சுவாமியைத் தனக்குக் குழந்தை பிறந்தால் முருகனுக்கு வைரவேல் சாற்றுவதாக வேண்டிக் கொண்டார். அவருக்குக் குழந்தைப் பேறு கிடைத்தது. ஆனால் அவர் தனது வேண்டுதலை மறந்து போனார். முருகன் வணிகரின் மனைவியின் கனவில் தோன்றி வேண்டுதலை மறந்து போனதை நினைவுறுத்தினார். தன் மறதிக்கு வருந்தி கடவுளிடம் மன்னிப்புக் கோரிய வணிகர் தன் வேண்டுதலை நிறைவேற்றும் முகமாக, வைரவேலை முருகருக்குச் சாற்றி ஆண்டுதோறும் படிப்பாயசம் நிவேதனம் செய்தார். இன்றும் இக்கோவிலில் பக்தர்கள் வேண்டிக்கொண்டு படிப்பாயசம் நிவேதனம் செய்யும் வழக்கம் உள்ளது.\n\nSection::::திருவிழாக்கள்.\nகந்த சஷ்டி, தைப்பூசம், மாசி மகம், வைகாசி விசாகம் ஆகியவை இக்கோவிலில் நடக்கும் முக்கிய விழாக்கள் ஆகும்.\n\nகந்த சஷ்டி விழா, ஐப்பசி மாதம் (நவம்பர் 15 -டிசம்பர் 15, தோராயமாக) அதாவது துலா மாதத்தில், அமாவாசைக்கு அடுத்த நாள் கொடியேற்றத்துடன் தொடங்கி 7 நாட்கள் நடைபெறும். ஆறாம் நாள் சூரசம்ஹாரமும் 7 ஆம் நாள் திருக்கல்யாணமும் நடைபெறும்.\n\nSection::::இவற்றையும் பார்க்கவும்.\nஆய்க்குடி\n\n\n"}
