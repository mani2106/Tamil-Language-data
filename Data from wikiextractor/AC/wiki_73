{"id": "210213", "url": "https://ta.wikipedia.org/wiki?curid=210213", "title": "இந்திய மொழிகளில் உள்ள தமிழ்ச் சொற்கள்", "text": "இந்திய மொழிகளில் உள்ள தமிழ்ச் சொற்கள்\n\nஒரு இனத்தின் மொழியில் உள்ள ஒவ்வொரு சொல்லிற்குப் பின்னும் அவ்வினத்தின் நீண்டகால வரலாறு அடங்கியிருக்கும். அப்படி தமிழரின் வரலாற்றைத் தன்னுள்ளே பொதிந்து வைத்திருக்கும் தமிழ் மொழியில் உள்ள பல சொற்களை, சமஸ்கிருதச் சொற்கள் என தற்காலத்தில் பலர் பயன்படுத்துவதில்லை. தமிழ் மொழியில் உள்ள சொற்கள் காரணப்பெயர்கள் என்பதால், ஒன்றைக் குறிக்கப் பல சொற்களை உருவாக்க முடியும். இச்சிறப்பு தமிழ் மொழிக்கு இருப்பதனால், சமஸ்கிருதச் சொற்கள் என ஒதுக்கப்பட்ட பல சொற்களுக்கு இணையான தமிழ்ச் சொற்கள் உருவாக்கம் செய்யப்பட்டு தற்காலத்தில் பயன்படுத்தப்பட்டு வருகின்றன. அப்படி உருவாக்கப்பட்டபொழுது,\n\n\nசமஸ்கிருதச் சொற்கள் என ஒதுக்கப்பட்ட சொற்களுள் பல தமிழ் மொழியிலிருந்து ஈராயிரம் ஆண்டுகளில் சமஸ்கிருத மொழிக்குச் சென்றவை. அப்படிச் சென்ற சொற்கள் பல காலப்போக்கில் பேச்சுவழக்கில் பல்வேறு திரிபுகளுடன் பிறமொழிகளில் வழங்கப்படுகின்றன. அச்சொற்களின் தொகுப்புப் பட்டியல்.உ\n\nSection::::தமிழ்ச் சொற்களின் திரிபுகளின் வகைகள்.\nSection::::தோன்றல்.\nSection::::சொல்லின் முதலெழுத்தில் ஸ்(S) சேர்த்து ஒலிப்பது.\nகுறிப்பு: மக்கள் தாங்கள் வாழ்ந்த இடத்தின் தட்பவெப்ப நிலைக்கு ஏற்ப சொற்களை உச்சரிக்கும் தன்மை(இயல்பு) பெறுவர். இதனால் தான், ஆங்கிலத்தில் மற்ற எழுத்துக்களைவிட S எனும் எழுத்தில் தொடங்கும் சொற்கள் அதிகம்.\nSection::::உடம்படுமெய்யுடன் சென்ற சொற்கள்.\nகுறிப்பு:இவ்வகைச் சொற்கள் பெரும்பாலும் ஒரு மொழியிலிருந்து இன்னொரு மொழிக்கு நூல்களை மொழிபெயர்க்கும் பொழுது பொருள் மற்றும் இலக்கணம் தெரியாமல் செல்வன.\n"}
{"id": "210217", "url": "https://ta.wikipedia.org/wiki?curid=210217", "title": "எய்சேபியோ", "text": "எய்சேபியோ\n\nஎய்சேபியோ , (Eusébio da Silva Ferreira; 25 சனவரி 1942 – 5 சனவரி 2014) , மொசாம்பிக்கில் பிறந்த போர்த்துகீசிய கால்பந்து வீரர். கால்பந்து வரலாற்றில் ஒரு சகாப்தம் என்று அறியப்பட்டார் .\n\nSection::::தொழில்முறை போட்டிகள்.\nஆப்ரிக்க நாடான மொசாம்பிக், போர்ச்சுகலின் ஆதிக்கத்தின் கீழ் இருந்த காலப்பகுதியில், அவர் போர்த்துகல் அணிக்காக விளையாட தேர்ந்தெடுக்கப்பட்டார்.சுமார் பத்தாயிரம் டாலர்கள் அளவுக்கு பணம் கொடுத்து தமது அணிக்காக விளையாட ஃபென்ஃபிகா அணி அவரை ஒப்பந்தம் செய்தது. போர்ச்சுகல் அணிக்காக 64 போட்டிகளில் விளையாடிய அவர் அந்நாட்டுக்காக 41 கோல்களை அடித்துள்ளார்.\n\nSection::::சிறப்புகள்.\n1962 ஆம் ஆண்டு ஃபென்ஃபிகா அணி ஐரோப்பிய கால்பந்து கோப்பையை வென்றதில் அவரது பங்களிப்பு மிகப்பெரியது. இவர் 1966 ஆம் ஆண்டு உலகக் கோப்பை கால்பந்துப் போட்டியில் மிக அதிக அளவில் கோல்களை அடித்த வீரர் என்கிற பெருமையைப் பெற்றவர் .தனது கால்பந்து வாழ்க்கையில் தொழில்முறை ரீதியில் அவர் விளையாடிய 745 போட்டிகளில் அவர் 733 கோல்களை அடித்துள்ளார். காலில் சக்கரத்தைக் கட்டிக் கொண்டு ஓடுபவர், கறுஞ்சிறுத்தை என்று அவர் வெகுவாகப் புகழப்பட்டார் .\n\nSection::::இறப்பு.\nஇதயம் மற்றும் நுரையீரல் நோயினால் பாதிக்கப்பட்டிருந்த அவர் , தனது 71 ஆவது வயதில் சனவரி 5 , 2014இல் காலமானார். அவரது மரணத்தை முன்னிட்டு போர்த்துகல் நாட்டு அரசு மூன்று நாள் அரசுமுறை துக்கம் அறிவித்தது.\n"}
{"id": "210223", "url": "https://ta.wikipedia.org/wiki?curid=210223", "title": "இரசாயன முனைவுத்தன்மை", "text": "இரசாயன முனைவுத்தன்மை\n\nஒரு பங்கீட்டு வலு மூலக்கூற்றில் மூலக்கூற்றுக் கட்டமைப்பு காரணமாக மூலக்கூற்றில் ஏற்றங்கள் பிரிவடைந்து இரண்டு அல்லது இரண்டுக்கு மேற்பட்ட ஏற்றமுடைய பிரதேசங்கள் உருவாகின்றமை இரசாயன முனைவுத்தன்மை (\"Chemical polarity\") எனப்படும். இருமுனைவு-இருமுனைவு இடைத்தாக்கங்கள் மூலமும் ஐதரசன் பிணைப்பு மூலமும் முனைவு மூலக்கூறுகள் இடைத்தாக்கங்களில் ஈடுபடும். மூலக்கூற்றுக் கட்டமைப்பு சமச்சீரற்றதாகவும், அணுக்களுக்கிடையில் மின்னெதிர்த்தன்மையில் வித்தியாசமுள்ளதாகவும் காணப்பட்டால், இரசாயன முனைவுத்தன்மையுள்ள முனைவாக்கப்பட்ட மூலக்கூறு உருவாகும். நாம் அன்றாடம் பயன்படுத்தும் நீர் ஒரு இரசாயன் முனைவுத்தன்மையுள்ள சேர்மமாகும். உருகு நிலை, கொதிநிலை, மேற்பரப்பு இழுவிசை, கரையுந்தன்மை போன்ற முக்கிய பௌதீகப் பண்புகளில் இரசாயன முனைவுத்தன்மை செல்வாக்கு செலுத்துகின்றது.\n\nSection::::இரசாயன பிணைப்புகளில் முனைவாக்கம்.\nபொதுவாக சகப்பிணைப்பில் ஈடுபட்டுள்ள அணுக்களுக்கிடையில் இலத்திரன்கள் சமமாகப் பகிரப்படுவதில்லை. அதிக மின்னெதிர்த்தன்மை உள்ள அணுவிற்கருகில் அதிக இலத்திரன்களும், குறைந்த மின்னெதிர்த்தன்மை உள்ள அணுவிற்கருகில் குறைவான இலத்திரன்களும் காணப்படும். எனவே மூலக்கூற்றின் ஒரு பகுதி சிறிதளவான நேரேற்றத்தையும், மற்றைய பகுதி சிறிதளவான மறையேற்றத்தையும் கொண்டிருக்கும். இவ்வாறு இரண்டு எதிரெதிர் ஏற்றப்பகுதிகள் காணப்பட்டால் அம்மூலக்கூறு இரு முனைவு மூலக்கூறு எனப்படும். இவ்வாறு பல ஏற்றப் பிரதேசங்கள் இருந்தால் அம்மூலக்கூறு பல் முனைவு மூலக்கூறு எனப்படும்.\n\nமூலக்கூறில் குறை நேரேற்றமுடைய பிரதேசம் δ+ எனவும் குறை மறையேற்றமுடைய பிரதேசம் δ− எனவும் குறிப்பிடப்படும்.\n\nSection::::மூலக்கூறுகளின் முனைவுத்தன்மை.\nSection::::முனைவுத்தன்மையுடைய மூலக்கூறுகள்.\nபல சேர்மங்கள் முனைவுத்தன்மையைக் காட்டுகின்றன. நீரில் (HO) ஐதரசன் அணுக்கள் ஒவ்வொன்றும் ஒவ்வொரு குறை நேரேற்றத்தைக் கொண்டுள்ளன. ஒக்சிசன் அணு இரு குறை மறையேற்றங்களைக் கொண்டுள்ளது. இவ்வாறு நீர் முனைவுத்தன்மையைக் கொண்டிருப்பதால், முனைவுத்தன்மையுடைய பங்கீட்டு வலு சேர்மங்களும், அயன் சேர்மங்களும் இலகுவாக நீரில் கரைகின்றன. இவை இருமுனைவு-இருமுனைவு மற்றும் அயன்-இருமுனைவு இடைத்தாக்கங்களால் நீரில் இலகுவாகக் கரைகின்றன. இதனாலேயே முனைவுத்தன்மையற்ற பெட்ரோலியப் பொருட்கள் நீரில் கரைவதில்லை; அதே வேளை OH குழுக்களுடைய சீனி (சுக்ரோசு) முனைவாக்கத்தோடிருப்பதால் நீரில் கரைகின்றது. \nஐதரசன் ஃபுளோரைட்டு (HF) மூலக்கூறில் அதிக மின்னெதிர்த்தன்மையுடைய ஃபுளோரின் அணுவை நோக்கி இலத்திரன்கள் செல்வதால் புளோரீன் பக்கம் குறை மறையேற்றமும், ஐதரசன் பக்கம் குறை நேரேற்றமும் உள்ளது.\n\nஅமோனியா (NH) மூலக்கூறில் பிணைப்பில் ஈடுபடாத இரு இலத்திரன்களின் மின்னியல் விசை காரணமாக இம்மூலக்கூறின் ஒழுக்குகள் ஒரு நான்முகியின் வடிவை அடைகின்றது. அமோனியா மூலக்கூறு கூம்பக வடிவை அடைகின்றது. இவ்வடிவம் சமச்சீரற்ற வடிவமென்பதால் நைதரசனின் அதிக மின்னெதிர்த்தன்மையால் ஏற்படும் மறையேற்றம் நிவர்த்தி செய்யப்படுவதில்லை. இதனால் அமோனியா முனைவாக்கமுடைய சேர்வையாக உள்ளது.\n\nSection::::முனைவுத்தன்மையற்ற மூலக்கூறுகள்.\nமூலக்கூற்றில் அணுக்களிடையே மின்னெதிர்த்தன்மையில் வித்தியாசம் காணப்பட்டாலும், அம்மூலக்கூறு சமச்சீரான மூலக்கூற்றுக் கட்டமைப்பைக் கொண்டிருந்தால், எதிரெதிரே உருவாகும் குறை மின்னேற்றங்கள் ரத்து செய்து கொள்வதால் முனைவுத்தன்மையற்ற மூலக்கூறுகளே உருவாகும்.\n\nஉதாரணமாக BF, CH (மெதேன்) போன்ற மூலக்கூறுகளில் அனைத்து அச்சுகளிலும் சமச்சீரான கட்டமைப்பு இருப்பதால், இவை முனைவற்றதாக உள்ளன.\n\nO மூலக்கூறில் இரு அணுக்களும் ஒரே அளவான மின்னெதிர்த்தன்மையுடன் இருப்பதால் இது போன்ற மூலக்கூறுகள் முனைவற்றவையாகும்.\n\nSection::::மூலக்கூற்று முனைவுத்தன்மையை எதிர்வுகூறல்.\nசாதாரண எதிர்வுகூறலை சுருக்கமாக ஒரு அட்டவணையால் விளக்கலாம்.\n"}
{"id": "210229", "url": "https://ta.wikipedia.org/wiki?curid=210229", "title": "பிரம்மன் (திரைபடம்)", "text": "பிரம்மன் (திரைபடம்)\n\nபிரம்மன் Bramman (2014) ஒரு அதிரடி மற்றும் காதல் தமிழ்த் திரைப்படம். சசி குமார், சந்தானம், தன்சிகா, லவண்யா நடித்து, கமலஹாசன் உதவியாளரான சாக்ரெட்டீசு இயக்கி வெளி வந்த திரைப்படம்.இப்படத்தின் தயாரிப்பாளர் லக்சுமி மஞ்சு.\n\n\nSection::::தயாரிப்பு.\nஉத்தரகண்ட் மாநில முன்னாள் அழகி லாவண்யா திரிபாதி முன்னணிக் கதாப்பாத்திரத்தில் நடிக்கிறார் \"சந்தானம் இப்படத்தில் நடிக்கிறார்; இப்படம் சசிகுமார் நடித்த முந்தைய படத்தை போன்ற ஒரு தீவிர படமாக இருக்க முடியாது\" என்று கூறினார். சூரி இப்படத்தில் ஒரு பகுதியாக நடிக்கிறார், முன்பு இவர் சந்தானத்திற்குப் பதிலாக நடிப்பார் என தவறாகச் செய்திகள் வெளியாகின. யுவன் ஷங்கர் ராஜா இசையமைக்கிறார் என்று அறிவிக்கப்பட்டது, ஆனால் இசை அமைப்பாளர் தேவி ஸ்ரீ பிரசாத் கையெழுத்திட்டார். படப்பிடிப்பு பெரும்பாலும் கோயம்புத்தூரில் நடந்தது. இப்படப்பிடிப்பு ஏப்ரல் 2013 இல் பாரதியார் பல்கலைக்கழகத்திலும் நடைபெற்றது. அக்டோபர் மாதம், இயக்குநர் சாக்ரடீஸ், எம் சசிகுமார், லாவண்யா, நடன ராஜூ சுந்தரம் கொண்ட அணி ஒரு 40 உறுப்பினர் குழுவினர் இரு பாடல்களைப் படம் பிடிப்பதற்காக இத்தாலி, வெனிஸ் மற்றும் சுவிச்சர்லாந்து சென்றார். இந்தியாவுக்கு வெளியே எடுக்கும் முதல் சசிகுமாரின் திரைப்படம் ஆகும்.\n\nSection::::கதை சுருக்கம்.\nதிரைப்படத்தின் மீது தீராத காதல் கொண்ட சிவா குத்தகைக்கு கிடைத்த ஒரு திரையரங்கை திருமண மண்டபமாகவோ, வணிக வளாகமாகவோ உருமாறிவிடாமல் பார்த்துக்கொள்கிறார். அத்திரையரங்கில் பழைய படங்கள் மட்டுமே வெளியிடப்பட்டதால் ரூ ஐந்து இலட்சத்துக்கு கடனாளியாகிறார். தன் பழைய நண்பன் குமார் பெரிய இயக்குநராக இருப்பது அறிந்து உதவி கேட்க சென்னை வருகிறார். அங்கு சிவாவிற்கு எதிர்பாராத நல்லூழ் மூலம் பணம் கிடைக்கிறது. நண்பனை சந்திக்கிறார், ஆனால் குமாருக்கு சிவாவை தெரியவில்லை. அடுத்தடுத்து நடக்கும் சம்பவங்களால் சிவா பெரும் இழப்புக்கு ஆளாகிறார். சிவாவின் நண்பனுக்கு உண்மை தெரியவரும்போது சிவா அதை எப்படி எதிர்கொள்கிறார்? என்பதை இயக்குநர் சுவையாக சொல்லியுள்ளார்.\n"}
{"id": "210233", "url": "https://ta.wikipedia.org/wiki?curid=210233", "title": "மகாநாகன் (உருகுணை)", "text": "மகாநாகன் (உருகுணை)\n\nமகாநாகன் என்பவன் மகாவம்சத்தின் படி இலங்கையின் தென்பகுதியான உருகுணை இராச்சியத்தை தொடங்கி வைத்தவன் என அறியப்படுகிறான். ஆனால் தாதுவம்சம் நூலின் படி உருகுணையை ஆண்டவர்கள் தமிழர்கள் என்பது ஆய்வாளர்கள் கருத்து.\n\nSection::::அநுராதபுரத்தில் இருந்து தப்புதல்.\nதேவநம்பிய தீசன் அநுராதபுரத்தில் ஆட்சி செய்த போது மகாநாகன் இளவரசனாய் இருந்தான். தேவநம்பிய தீசனின் பின் அவரது சகோதரனான மகாநாகனே அனுராதபுரத்தின் ஆட்சியாளனாக வரவேன்டும். ஆனாலும் அரச பட்டத்து இராணி தன் மகனுக்கு ஆட்சியை வழங்க எண்ணினாள். மகாநாகனைக் கொல்ல பல சூழ்ச்சிகள் செய்தாள். ஒருமுறை ஒரு மாம்பழத்தில் விசத்தைக் கலந்து அதனை மாம்பழக் கூடையில் வைத்து மகாநாகனுக்கு அனுப்பினாள். இதனை அரசியின் மகன் உண்டு மரணமடைந்தான். இந்தச்சம்பவத்தால் பயந்த மகாநாகன் உருகுணைக்கு தப்பி வந்து அங்கிருந்த தமிழ் அரசர்களிடம் தஞ்சமடைந்தான். பின்னர் யட்டால என்ற இடத்தில் அவனுக்கு என்றொரு மகன் பிறந்தான். அவன் யட்டால தீசன் என அழைக்கப்பட்டான். மகாநாகனுக்கு கோதாபயன் என்ற தத்து மகனும் உண்டு.\n"}
{"id": "210241", "url": "https://ta.wikipedia.org/wiki?curid=210241", "title": "மின்மறுப்பு", "text": "மின்மறுப்பு\n\nஒரு மின்னுறுப்பு அதன் வழியே பாயும் மின்னோட்டமோ அல்லது குறுக்கே உள்ள மின்னழுத்தமோ மாறுபடும்போது அதன் மின்தூண்டம் அல்லது தேக்கம் காரணமாகத் தரக்கூடிய எதிர்வினைப்பே அவ்வுறுப்பின் மின்மறுப்பு அல்லது மாறுதிசை மறிமம் எனப்படும். ஒரு உறுப்பில் உருவான மின்புலமானது அவ்வுறுப்பின் குறுக்கே உள்ள மின்னழுத்தம் மாறுவதை எதிர்க்கிறது, காந்தப்புலமானது உறுப்பின் வழியே பாயும் மின்னோட்டம் மாறுவதை எதிர்க்கிறது.\n\nமின்மறுப்பு, மின்தடையை ஒத்து இருப்பது போல் தோன்றினாலும் பல விதங்களில் வேறுபடுகிறது. ஒரு நல்லியல்பு மின்தடையத்தின் மின் மறுப்பு சுழியம் ஆகும். ஆனால் நல்லியல்பு கொண்ட மின்தூண்டிக்கும் மின்தேக்கிக்கும் மின்தடையம் சுழியம் ஆகும். அவற்றில் கண்டிப்பாக மின் மறுப்பு காணப்படும்.\n\nஒரு மின்தூண்டியின் மின்மறுப்பின் அளவு அலைவெண்ணிற்கு நேர்த்தகவில் இருக்கும். மின்தேக்கியுடைய மின்மறுப்பின் அளவு அலைவெண்ணிற்கு எதிர்த்தகவில் காணப்படும்.\n\nSection::::பகுப்பாய்வு.\nகட்டப் பகுப்பாய்வில், மின்னுறுப்பின் மாறுதிசை(சைன்) மின்னோட்டத்தின் அல்லது மின்னழுத்தத்தின் அளவையும் அலைமுகத்தையும் அறிவதற்கு மின்மறுப்பு உதவுகிறது. formula_1 என்கிற சொல்லால் மின்மறுப்பு குறிப்பிடப்படுகிறது.\n\nமின்தடையும்formula_2 மின்மறுப்பும்formula_1 மின்னெதிர்ப்பின்formula_4 அங்கங்களாகும்.\n\n\nமொத்த மின்மறுப்புformula_1, தூண்ட மின்மறுப்பையும்formula_11 தேக்க மின்மறுப்பையும்formula_12 உடையது ஆகும்.\n\n\nஎனவே,\n\n\nஇருப்பதாகக் கருதப்படும்.\n\nSection::::தேக்க மின்மறுப்பு.\nஒரு மாறுதிசை மின்னியக்கு விசைமூலத்தின் மின்னியக்கு விசை, formula_23 என்கிற மின்தேக்குதிறன் கொண்ட மின்தேக்கிக்குக் குறுக்கே இணைக்கப்படுகிறது எனக் கொள்வோம். மின்தேக்கி, முடிவிலாத (அதிகமான) மின்தடையைக் கொண்டிருப்பதாகக் கொள்வோம். இம்மின்தேக்கி முதலில் ஒரு திசையிலும் பின்னர் மறு திசையிலும் மின்னேற்றம் அடைகிறது.\n\nமூல மாறுதிசை(சைன்) மின்னியக்கு விசையின் சராசரி வர்க்கமூல(r.m.s) அளவு formula_24 ஆகவும் அதன் அதிர்வெண் formula_25 ஆகவும் இருப்பின், மின்தேக்கியின் வழியே பாயும் சராசரி மின்னோட்டம்,\n\nஇங்கு,\n\nஒரு மின்னுறுப்பு அதன் குறுக்கே உள்ள மின்னழுத்தம் மாறுபடுவதற்குத் தரும் எதிர்ப்பு தேக்க மின்மறுப்பு(formula_12) ஆகும். தேக்க மின்மறுப்பு சைன் மின்னலையின் அதிர்வெண்(formula_25) அல்லது கோண அதிர்வெண்ணிற்கும்(ω) அவ்வுறுப்பின் மின்தேக்குதிறனிற்கும்(formula_23) எதிர்த்தகவில் இருக்கும்.\n\nஒரு மின்தேக்கி நேர்த்திசை மின்னோட்டத்திற்கு(d.c) முடிவிலா மின்மறுப்பைத் தரும். நேர்த்திசை மின்னோட்டத்தின் அதிர்வெண் சுழியம் என்பதாலும், தேக்க மின்மறுப்பு அதிர்வெண்ணிற்கு எதிர்த்தகவில் உள்ளதாலும் மின்மறுப்பு மிகவும் அதிகமாகிறது. எனவே நேர்த்திசை மின்சாரத்தைத் தடுத்து ஒரு திறந்த மின்பாதை போல் மின்தேக்கி செயல்படுகிறது.\n\nSection::::தூண்ட மின்மறுப்பு.\nஒரு மாறுதிசை மின்னியக்கு விசைமூலத்தின் மின்னியக்கு விசை, formula_31 என்கிற தன்மின் தூண்டலெண் கொண்ட தூய மின்தூண்டிக்குத் தரப்படுகிறது எனக் கொள்வோம். அம்மின்தூண்டி, புறக்கணிக்கத்தக்க அளவு குறைந்த மின்தடையைக் கொண்டிருப்பதாகக் கொள்வோம்.\n\nமூல மாறுதிசை(சைன்) மின்னியக்கு விசையின் சராசரி வர்க்கமூல(r.m.s) அளவு formula_24 ஆகவும் அதன் அதிர்வெண் formula_25 ஆகவும் இருப்பின், மின்தூண்டியின் வழியே பாயும் சராசரி மின்னோட்டம்,\n\nஆகும்.\n\nஇங்கு,\n\nஒரு உறுப்பு அதன் வழியே செல்லும் மின்னோட்டம் வேறுபடுவதற்குத் தரும் எதிர்ப்பு தூண்ட மின்மறுப்பு ஆகும். தூண்ட மின்மறுப்பு சைன் மின்னலையின் அதிர்வெண்(formula_25) அல்லது கோண அதிர்வெண்ணிற்கும்(ω) அவ்வுறுப்பின் மின்தூண்டத்திற்கும்(formula_31) நேர்த்தகவில் இருக்கும்.\n\nமூல மாறுதிசை மின்னியக்கு விசை சதுர அலையாகவும், சராசரி வர்க்கமூல(r.m.s) அளவு formula_24 ஆகவும் அதன் அதிர்வெண் formula_25 ஆகவும் இருப்பின், மின்தூண்டியின் வழியே பாயும் சராசரி மின்னோட்டம்,\n\nஇதன்மூலம், சதுர மின்னலைக்கு தூண்ட மின்மறுப்பு,\n\nformula_41 எனக் கொள்ளலாம்.\n\nஒரு மின்தூண்டி நேர்த்திசை(d.c) மின்னோட்டத்திற்கு மின்மறுப்பைத் தருவதில்லை. நேர்த்திசை மின்னோட்டத்தின் அதிர்வெண் சுழியம் என்பதாலும், தூண்ட மின்மறுப்பு அதிர்வெண்ணிற்கு நேர்த்தகவில் உள்ளதாலும், அது சுழியத்திற்கு சமமாகி விடுகிறது. எனவே நேர்த்திசை மின்சாரத்தைக் கடத்துவதில் ஒரு குறுக்கிணைப்பு மின்பாதை போன்று மின்தூண்டி செயல்படுகிறது.\n\nSection::::அலைமுகத் தொடர்பு.\nஒரு உறுப்பில் மொத்த மின்னெதிர்ப்பும் மின்மறுப்பாக இருக்கும்பொழுது,\n\n\nஆக, ஒரு நல்லியல்பு மறுப்பு உறுப்பில், அவ்வுறுப்பிற்குக் குறுக்கே உள்ள மாறுதிசை சைன் மின்னழுத்தமும் அதன் வழியே செல்லும் மாறுதிசை சைன் மின்னோட்டமும் கால்வட்டக்(formula_42) கட்ட மாறுபாட்டில் காணப்படும்.\n\nமறுப்பு உறுப்பு மின் ஆற்றலை மின்சுற்றிலிருந்து மாற்றி மாற்றி எடுத்துக்கொள்ளவும் திருப்பித்தரவும் செய்கிறது. எனவே ஒரு தூய மின்மறுப்பில் மின்திறன் விரயம் இல்லை. இங்கு மின்திறன் விரயம் சுழியம் ஆகும்.\n\n"}
{"id": "210243", "url": "https://ta.wikipedia.org/wiki?curid=210243", "title": "கொரே அண்டர்சன்", "text": "கொரே அண்டர்சன்\n\nகொரே அண்டர்சன் (Corey Anderson) 13 திசம்பர் 1990இல் பிறந்த , நியுசிலாந்தை சேர்ந்த துடுப்பாட்ட வீரர். சர்வதேச துடுப்பாட்டபோட்டிகளில் மிகக் குறைந்த பந்துகளில் சதம் அடித்த சாதனையை 2014இல் செய்தார்.மேற்கிந்தியத் தீவுகளுக்கு எதிராக குயின்ஸ்லாண்டில் நடைபெற்ற ஒரு நாள் போட்டியில் 36 பந்துகளில் கொரே அண்டர்சன் சதம் அடித்தார் . அதற்கு முன்பு 1996 ஆம் ஆண்டில் பாகிஸ்தானின் சாகித் அஃபிரிடி 37 பந்துகளில் அடித்த சதமே உலக சாதனையையாக இருந்தது.ஆட்ட நேர முடிவில் அண்டர்சன் 131 ஓட்டங்கள் எடுத்து ஆட்டமிழக்காமல் இருந்தார் . அதில் 14 சிக்சர்களையும், 6 பவுண்டரிகளையும் அடித்தார்.\n"}
{"id": "210244", "url": "https://ta.wikipedia.org/wiki?curid=210244", "title": "விவேகம் (வேதாந்தம்)", "text": "விவேகம் (வேதாந்தம்)\n\nவிவேகம் எனில் பரம்பொருள் ஒன்றே என்ற உண்மையானது அறிந்து கொள்வதுடன் நம் கண்களால் பார்க்கும் இவ்வுலகம், அனுபவிக்கும் பொருட்கள் அனைத்தும் தற்காலிக தோற்றம் கொண்டதேயன்றி என்றும் நிலையற்றது (மித்யா/பொய்) என்று உணரும் அறிவுதான் விவேகம் ஆகும். சாத்திரங்கள் விதித்துள்ள கர்மங்களையும், வழிபாட்டுமுறைகளையும் மேற்கொண்டு, மனத்தை தூய்மை செய்து கொள்ள வேண்டும். மனத்தூய்மை அடைந்த பிறகு விவேகம், வைராக்கியம், மனவடக்கம், புலனடக்கம், பொறுமை, அகிம்சை, சமாதானம், மனநிறைவு, தியாகம் முமுச்சுத்துவம் எனும் பிரம்மத்தை அறியும் ஆவல் போன்ற வழிமுறைகளை பின்பற்றவேண்டும்.\n\n"}
{"id": "210251", "url": "https://ta.wikipedia.org/wiki?curid=210251", "title": "புலந்தசகர் மாவட்டம்", "text": "புலந்தசகர் மாவட்டம்\n\nபுலந்தசகர் மாவட்டம் இந்திய மாவட்டங்களில் ஒன்று. இது உத்தரப் பிரதேசத்தில் உள்ளது. இதன் தலைநகரம் புலந்தசகர் நகரம். இது மீரட் கோட்டத்திற்கு உட்பட்டது, மாநில சட்டசபைக்கான உறுப்பினர், புலந்தசகர் சட்டமன்றத் தொகுதியில் இருந்து தேர்ந்தெடுக்கப்படுவார். இதன் பரப்பளவு 3,719 சதுர கி.மீ. இங்குள்ள மக்களின் கல்வியறிவு தேசிய சராசரியை விட அதிகம். இந்த மாவட்டம் புலந்தஷகர் மக்களவைத் தொகுதிக்கு உட்பட்டது.\n\n"}
{"id": "210253", "url": "https://ta.wikipedia.org/wiki?curid=210253", "title": "புலந்தசகர்", "text": "புலந்தசகர்\n\nபுலந்தசகர் இந்திய நகரங்களில் ஒன்று. இது உத்தரப் பிரதேசத்தின் புலந்தசகர் மாவட்டத்தில் உள்ளது. இந்தியாவில் சிறுபான்மையினர் நிறைந்து வாழும் பகுதிகளில் இதுவும் ஒன்று. இந்தியாவின் தலைநகரமான புது டெல்லி தோராயமாக 80 கி.மீ தொலைவில் உள்ளது. இங்கு இந்துக்களும், முசுலீம்களும் வாழ்கின்றனர்.\n\n"}
{"id": "210257", "url": "https://ta.wikipedia.org/wiki?curid=210257", "title": "இடிப்பஸ்", "text": "இடிப்பஸ்\n\nகிரேக்கத் தொன்மக் கதைகளில் சிலவற்றை சாஃபக்கிளீசு (Sophocles) மேடையில் நடிக்கத்தக்க நாடகங்களாகப் படைத்தார். அவரது படைப்புகளில் மூன்று நாடகங்கள் ஒரே தொன்மக் கதையை மையமாக வைத்து இயற்றப்பட்டன. அம்மூன்று நாடகங்களுக்கும் கதாநாயகன் தீபெஸ் நாட்டின் அரசன் இடிப்பஸ் என்பவன் ஆவான். \n\nஅம்மூன்று நாடகங்களாவன:\n\nSection::::கதைகளின் சுருக்கம்.\nவெகு காலத்திற்கு முன்பு தீபெஸ் (Thebes) என்ற நாட்டை ஓர் அரசன் ஆண்டு வந்தான். அவனுக்கு ஒரு மகன் பிறந்தான். அவன் பெயர்தான் இடிப்பஸ். அக் குழந்தை தன் தந்தையைக் கொன்று தாயை மணப்பான் என்று அசரீரி கூறிற்று. அரசன் மிகவும் மனவருத்தப்பட்டான். எனவே அக் குழந்தையைக் காட்டிற்கு எடுத்துச் சென்று கொன்றுவிட்டு வரும்படி ஆட்களுக்கு ஆணையிட்டான். ஆனால் காட்டில் அக்குழந்தை ஒரு இடையனால் காப்பாற்றப்படுகிறது. அடுத்த நாட்டு அரண்மனைக்கு எடுத்துச் செல்லப்பட்டு அங்கு வளர்க்கப்படுகிறான். தன் பிறப்பை அறியாத நிலையிலேயே வளர்ந்து பெரியவனானான். ஆனால் எப்படியோ ஒரு சமயம் அவனும் அவனுடைய தந்தை கேட்ட அசரீரியையே கேட்க வேண்டியவனானான். அசரீரி வாக்குப்போல் ஏதும் நடந்துவிடக் கூடாது என்பதற்காக நாட்டை விட்டுக் காட்டுக்குப் போனான். காட்டில் சுற்றித் திரிந்து கொண்டிருக்கையில் தீபெஸ் நாட்டின் அரசனைச் சந்திக்கிறான். அவனோடு பகை ஏற்படுகின்றது. இருவருக்கும் ஏற்பட்ட சண்டையில் தன் உண்மைத் தந்தைதான் தீபெஸ் நாட்டு அரசன் என்பதனை அறியாமல் இடிப்பஸ் கொன்றுவிடுகிறான். கொன்ற பின்னும் அவன், தான் கொன்றது தந்தைதான் என அறியவில்லை. பிறகு தீபெஸ் நாட்டிற்குச் சென்று, அங்கு சிபிங்ஸ் புதிரை விடுவித்து அந் நகரைப் பிடித்திருந்த தீமையினின்றும் அதை விடுவிக்கிறான். அப்புதிரை விடுவிப்பவர் அந்நாட்டின் அரசனாவார் என்ற விதிப்படி தீபெஸ் நாட்டின் அரசனாகிறான். அந்நாட்டின் அரசியையும் மணந்துகொள்கிறான். இடிப்பசுக்கும் அவன் மனைவிக்கும் நான்கு குழந்தைகள் பிறக்கின்றன. பிறகு ஒருநாள் இடிப்பஸ் மன்னனுக்கு உண்மை புலப்படுகின்றது. காட்டில் தன்னால் கொல்லப்பட்ட அரசனே தன் தந்தை என்றும், தான் மணந்துகொண்டவள் தன் தாய்தான் என்றும் அறிகிறான். இக்கொடிய செயலைத் தாங்காத இடிப்பஸ் தன்னுடைய கண்களைத் தானே குத்திக்கொள்கிறான்.\n\nகண்ணை இழந்த இடிப்பஸ், கலோனியஸ் என்னும் நாட்டில் பாவப்பட்ட மனிதனாகவும், இழித்துரைக்கப்படும் மனிதனாகவும் வாழ்ந்து வருகிறான். அவனது குற்ற உணர்வு அவனை வருத்திக் கொண்டிருந்தது. தான் தந்தையைக் கொன்றதும் (Parricide), தாயை மணந்ததும் (incest) மிகப்பெரும் தவறு என்பதை இடிப்பஸ் உணர்ந்தான். அதனால் இழித்துரைக்கும் மக்களிடம் எந்தவித எதிர்ப்புணர்வையும் காட்டவில்லை.\n\nஇவ்வாறு வருந்தியவண்ணம் ஆண்டிகான் என்னும் பெயரில் கிரியான் (Creon) என்பவனுடன் தன் குற்றம் பற்றி விவாதிக்கிறான். அங்கிருந்த மக்கள் அவனது வரலாற்றைக் கேட்டும், அவனது இழிநிலையைக் கண்டும் வருந்தினர். குற்றத்திற்குரிய தண்டனையை அவன் உணர்ந்துவிட்டானாகையால் அவன் தூய்மையடைந்தான் என மக்கள் நினைக்கின்றனர். எனவே அவனைத் தெய்வத்திற்கு ஈடாக வைத்துப் போற்றுகின்றனர்.\n\nதந்தையைக் கொன்றதும் தாயை மணந்ததும் இடிப்பஸ் தெரிந்து, புரிந்து செய்த செயலன்று. எனினும் கதையில் இடிப்பஸ் மன்னனுக்குக் கிடைக்க வேண்டிய தண்டனைக்குப் பதிலாக அவன் தெய்வமாக்கப் பட்டுள்ளான். இந்நிகழ்வு மனித மனத்தின் விசித்திரமான செயல்பாடாகும். ஆனால் இந்த இயல்பு ஒவ்வொருவரிடமும் இருக்கின்றது என்பது ஃபிராய்டின் கருத்து. ஃபிராய்ட் இடிப்பஸ் கதையின் வெளித்தோற்றத்தை மட்டும் எடுத்துக்கொண்டார். இதை அடிப்படையாகக் கொண்டுதான் மனக் கோளாற்றின் அடிப்படை குழந்தைப் பருவத்து விழைவுகளிலிருந்து தொடங்குகின்றது என்று அவர் திடமாக நம்பினார்.\n"}
{"id": "210259", "url": "https://ta.wikipedia.org/wiki?curid=210259", "title": "எச்சம் (சொல்)", "text": "எச்சம் (சொல்)\n\nஎச்சம் என்னும் சொல் எஞ்சிநிற்கும் பொருளை உணர்த்தும். அது பயன்படுத்தியது போக மிச்சமாக இருக்கும் ஒன்று. திருக்குறளில் இச்சொல் பல்வேறு பொருளைக் குறிக்கும் வகையில் பயன்படுத்தப்பட்டுள்ளது.\nபுகழ்-இகழ், தக்கார்-தகவிலார் போன்றவை \n\nமக்கள்\n\nகழிவுப்பொருள்\n"}
{"id": "210260", "url": "https://ta.wikipedia.org/wiki?curid=210260", "title": "உடத்தலவின்னை", "text": "உடத்தலவின்னை\n\nஉடத்தலவின்னை (\"Uda Talawinna\") என்பது இலங்கையின் மத்திய மாகாணத்திலுள்ள கண்டி மாவட்டத்தில் அமைந்துள்ள ஒரு சிறிய நகரமாகும். உடத்தலவின்ன கண்டி மாவட்டத் தலைநகரான கண்டி நகரில் இருந்து 8.6 கி.மீ. வடக்கே அமைந்துள்ளது. அரசியல் உள்ளூராட்சி பாததும்பறை பிரதேச சபையாலும் மேற்கொள்ளப்படுகிறது. நகரசபை மற்றும் பிரதேசசபை என்பன கூட்டாக பாததும்பறை பிரதேச செயளாலார் நிர்வாகப் பிரிவில் அடங்குகின்றன. இது கண்டி நகரத்தில் இருந்து வடக்குத் திசையில் அமைந்துள்ளது.\n\n\n\nSection::::புவியியலும் காலநிலையும்.\nஉடத்தலவின்னை மத்திய மலைநாடு என அழைக்கப்படும் இலங்கையின் புவியியல் பிரிவில் அமைந்துள்ளது. கடல் மட்டத்துக்கு மேல் சுமார் 485 மீற்றர் உயரத்தில் காணப்படுகிறது.\n\nஇங்கு வருடாந்த சராசரி வெப்பநிலை 24 பாகை செல்சியஸ் ஆகும். பெரும்பாலான மழைவீழ்ச்சி தென்மேற்கு பருவக்காற்று மூலம் கிடைக்கிறது. 2500-3000 மி.மீ. வருடாந்த சராசரி மழைவீழ்ச்சியை பெறுகின்றது.\n\nSection::::மக்கள்.\nஇது முஸ்லிம்களைப் பெரும்பான்மையாக கொண்ட ஒரு பிரதேச செயலாளர் பிரிவு ஆகும். இங்குள்ள மக்களில் பெரும்பான்மையினர் இஸ்லாம் சமயத்தைச் சேர்ந்தவராவர்.\n\n\n"}
{"id": "210272", "url": "https://ta.wikipedia.org/wiki?curid=210272", "title": "அஹம் பிரம்மாஸ்மி என்ற மகாவாக்கியம்", "text": "அஹம் பிரம்மாஸ்மி என்ற மகாவாக்கியம்\n\nஅஹம் பிரம்மாஸ்மி என்ற மகாவாக்கியம் (Aham Brahmasmi)(சமசுகிருதம்:अयम् आत्मा ब्रह्म) எனில் `நான் பரம்பொருளாக இருக்கிறேன்` என்று பொருள் (பிரகதாரண்யக உபநிடதம் (1.4.10). அத்வைத மரபில் தத்துவமசி என்ற மகாவாக்கியம் உபதேச வாக்கியம் என்றும், `அஹம் பிரம்மாஸ்மி` என்ற மகாவாக்கியம் அனுபவ வாக்கியம் என்றும் அத்வைத வேதாந்திகள் கூறுகின்றனர்.\n\nஇங்கும் அஹம் என்பது சீவ சைதன்னியத்தையும், பிரம்மம் என்பது பிரம்ம சைதன்னியத்தையும் குறிப்பிடுவதால் அவைகளின் ஒருமையை பாகலட்சணையின் மூலம் விசாரணை செய்து தத்துவமசி என்ற மகாவாக்கியத்தின் விசயத்தில் விவரித்து இருப்பதை போன்றே `அஹம் பிரம்மாஸ்மி` என்ற மகாவாக்கியத்தின் பொருளை அறிந்து கொள்ளவேண்டும். துறவற வாழ்வை மேற்கொள்ளும் துறவிகளுக்கு மகா வாக்கியங்களின் கருத்து விரிவாக விளக்கப்படுகிறது.\n\n\n\n"}
{"id": "210275", "url": "https://ta.wikipedia.org/wiki?curid=210275", "title": "தேரப்பெறா வடிவம்", "text": "தேரப்பெறா வடிவம்\n\nகணிதத்தில் தேரப்பெறா வடிவம் (\"indeterminate form\") என்பது சார்புகளின் எல்லை காணும்பொழுது கிடைக்கும் இயற்கணித கோவைகளாகும். அடிப்படை இயற்கணிதச் செயல்களைக் கொண்ட எல்லைகளின் மதிப்புகளைக் காணும் போது, அவற்றிலுள்ள உட்கோவைகளின் எல்லை மதிப்புகளைப் பிரதியிடப்படுகின்றன. இவ்வாறு பிரதியிட்ட பின் கிடைக்கும் கோவையால் மூல எல்லையின் மதிப்பைத் தீர்மானிப்பதற்கான விவரத்தைத் தர இயலவில்லை எனில் அது தேறப்பெறா வடிவம் எனப்படும்.\n\nதேரப்பெறா வடிவங்கள்:\n\nSection::::விளக்கம்.\nதேரப்பெறா வடிவத்திற்கு ஒரு முக்கிய எடுத்துக்காட்டு: \n\"x\" இன் மதிப்பு 0 ஐ நெருங்கும்போது கீழ்க்காணும் மூன்று விகிதங்களின் மதிப்புகள்: \n\nஆனால் ஒவ்வொன்றிலும் தொகுதி மற்றும் பகுதிகளின் எல்லைகளைத் தனித்தனியே கண்டுபிடித்துப் பிரதியிட மூன்று விகிதங்களின் மதிப்புகளும் 0/0 என ஆகும். எனவே 0/0 இன் மதிப்பு 0 அல்லது 1 அல்லது formula_1 ஆகிய மூன்றில் எதுவாகவும் இருக்கலாம். இதனால் தான் 0/0 தேரப்பெறா வடிவம் என்று அழைக்கப்படுகிறது.\n\n\"x\" இன் மதிப்பு ஏதேனுமொரு \"c\" ஐ நெருங்கும்போது, சார்புகள் \"f\" மற்றும் \"g\" ஆகிய இரு சார்புகளின் மதிப்பும் பூச்சியமாகும் என்பதைக் கொண்டு,\n\nSection::::மதிப்புக் காணல்.\nSection::::லாபிதாலின் விதி.\n0/0 மற்றும் ∞/∞ வடிவங்களுக்கு லாபிதாலின் விதி பயன்படுத்தப்படுகிறது.\n\nஇவ்விதியின் கூற்று:\n\nஇதில் \"f<nowiki>'</nowiki>\" , \"g<nowiki>'</nowiki>\" இரண்டும் முறையே \"f\" , \"g\" இன் வகைக்கெழுக்கள்.\n\nஏனைய தேரப்பெறாத வடிவங்களுக்கும் முறையான மாற்றங்கள் மூலம் இவ்விதியைப் பயன்படுத்த முடியும்.\n\nஎடுத்துக்காட்டு: 0 வடிவம்:\n\nவலது புறமுள்ள வடிவம் ∞/∞ என்பதால், லாபிதாலின் விதியைப் பயன்படுத்தலாம்.\n\nSection::::தேரப்பெறா வடிவங்களின் பட்டியல்.\nதேராப்பெறா வடிவங்களும் லாபிதாலின் விதியைப் பயன்படுத்தத் தக்க மாற்றங்களும்:\n\n"}
{"id": "210282", "url": "https://ta.wikipedia.org/wiki?curid=210282", "title": "பீடபதம் (சிற்பநூல்)", "text": "பீடபதம் (சிற்பநூல்)\n\nஇந்தியச் சிற்ப மரபில் பீடபதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒன்பது பதங்களைக் (நிலத்துண்டு) கொண்டது. இந்த அமைப்பில், கிழக்குப் பக்கம் ஆதித்தனுக்கும் (சூரியன்), தெற்குப் பக்கம் யமனுக்கும், மேற்குப் பக்கம் வருணனுக்கும், வடக்குப் பக்கம் சந்திரனுக்கும் உரியது. இவர்களைவிடச் சிவன் வடகிழக்குப் பகுதிக்கும், அக்கினி தென்கிழக்குக்கும், காற்றுக் கடவுளான பவனன் தென்மேற்குக்கும், ஆகாயத்துக்கு உரிய கடவுள் ககனன் வடமேற்குக்கும் உரிய கடவுளர் எனவும் மானசாரத்தில் சொல்லப்பட்டிருக்கிறது. மையத்தில் உள்ள பதம் \"பிரிதிவி\" அல்லது \"புவி\"க் கடவுளுக்கு உரியது.\n\n\n"}
{"id": "210283", "url": "https://ta.wikipedia.org/wiki?curid=210283", "title": "சஷ்மே சாகி", "text": "சஷ்மே சாகி\n\nசஷ்மே சாகி அல்லது சஷ்ம சாகி (\"Chashme Shahi\") என்பது முகலாயர் காலத்தில் காஷ்மீரத்தில் அமைக்கப்பட்ட ஒரு அழகிய தோட்டமாகும். ஒரு சுத்தமான இயற்கை நீரூற்றைச் சுற்றி அமைக்கப்பட்டுள்ள இத்தோட்டம் முகலாய பாதுஷா ஷாஜஹான் அவர்களால் நியமிக்கப்பட்ட ஆளுநர் 'அலி மர்தன்' என்பவரால் கி.பி.1632 ஆம் ஆண்டு கட்டப்பட்டது. \n\nஇத்தோட்டம் 'ஜபர்வான்' மலைப்பகுதியில் ,தற்போதைய ஆளுநர் மாளிகைக்கு அருகிலும், 'தால்' ஏரிக்கு எதிர்ப்புறமாகவும் அமைந்துள்ளது.\n\nபெயர் வரலாறு : காஷ்மீரின் பெண் ஞானியான 'ரூபா பவானி' என்பவர் காஷ்மீர் பண்டிட் வம்சத்தில் 'சாஹிப்' பிரிவில் தோன்றியவர். இவரால் கண்டுபிடிக்கப்பட்டு அறிமுகப்படுத்தப்பட்டதால் இவர் குலப்பெயரான 'சாஹிப்'பில் இருந்து இந்த நீரூற்று 'சஷ்மே சாஹிப்பி' என்று பெயர் பெற்றது. காலப்போக்கில் இது திரிந்து 'சஷ்மே ஷாகி' என்று பெயர் பெற்றதாம்.\n\nநிறுவிய வரலாறு : முகலாய மன்னரின் ஆளுநர் அலி மர்தன் என்பவரால் கி.பி.1632 இல், ஒரு அதிசய நீரூற்றைச் சுற்றி இந்த சஷ்மெ ஷாகி தோட்டம் நிறுவப்பட்டது. மன்னர் ஷாஜஹான் தன் மூத்த மகன் 'தாரா சீக்கோ'வுக்காக இதை நிறுவச்செய்தார்.\n\nசஷ்மெ ஷாகி தோட்டத்தின் கிழக்கில் 'பரி மகல்' மாளிகை அமைந்துள்ளது. இங்குதான் இளவரசர் தாரா சீக்கோ சோதிடம் கற்றுக்கொள்வாராம். பின்னால் அவரது இளைய சகோதரர் அவுரங்கசீப்பினால் அவர் கொல்லப்பட்டதும் இந்த பரிமகலில் தான்.\n\nதோட்டம் 108 மீ நீளமும், 38 மீ அகலமும் கொண்டது. ஏறத்தாழ 1 ஏக்கர் பரப்பளவு கொண்டது. ஸ்ரீநகரில் உள்ள மூன்று மொகல் தோட்டங்களில் இதுவே சிறியதாகும். 'ஷாலிமார் பூங்கா' மிகப்பெரியதாகும்; 'நிஷாத் பூங்கா' இரண்டாவது பெரிய பூங்கா. பின்னணியில் ஜபர்வான் மலைத்தொடர் காணப்பட, இந்த 3 பூங்காக்களும் தால் ஏரியின் இடதுபுறமாக அமைந்துள்ளன.\nநீரூற்றும் அதன் கட்டமைப்பும் : \nமுகலாய கட்டடக்கலை அம்சத்தை இப்பூங்கா கொண்டுள்ளது. ஈரானிய கலை அம்சத்துடன், பாரசீக தோட்டங்களின் அமைப்பையும் ஒத்துள்ளது.\n\nரூபா பவானி என்ற பெண் ஞானியால் கண்டு பிடிக்கப்பட்ட இயற்கை நீரூற்றைச் சுற்றி இந்த தோட்டம் அமைக்கப்பட்டுள்ளது. தோட்டத்தின் நடுவே ஊற்று நீர் சரிவுகளில் வழிந்து செல்லுமாறு அழகுற அமைந்துள்ளது. சரிவான நில அமைப்பு இத்தோட்டம் உருவாக ஏதுவாக இருந்திருக்கிறது. பூங்காவின் முக்கிய பகுதியே அடுக்கடுக்காக பாயும் நீரைத் தரும் ஊற்றுதான். \n\nநீரூற்று 3 பாகமாக அமைந்துள்ளது : 1. நீரூற்று 2. நீர் வீழ்ச்சி 3. நீர் செல்லும் பாதை.\nநீரூற்று, பூங்காவின் முதல் அடுக்கில் இருந்து உருவாகிறது. இந்த முதல் அடுக்கில்தான், ஒரு அழகிய இருநிலை காஷ்மீர் குடில் அமைந்துள்ளது. முதல் அடுக்கிலிருந்து கீழ்நோக்கி சரிவான பாதையில் நீர் வழிந்து இரண்டாம் அடுக்கை நோக்கிப் பாய்கிறது. இரண்டாவது அடுக்கில் குளம் போல் நீர் தேங்கி நிற்கிறது. அங்கிருந்து நீர் வழிந்து வடிவமைக்கப்பட்ட பாதை வழியாக 3வது அடுக்கிற்கு வந்து சதுர வடிவில் நீர்த்தேக்கமாக அமைகிறது. இது பூங்காவின் நுழைவாயிலுக்கு அருகே அமைந்துள்ளது.\n\nபூங்காவின் மேல் அடுக்குகளுக்கு செல்ல இரு பக்கங்களிலும் படிக்கட்டுகள் உள்ளன; இது நீரூற்றுப்பகுதி வரை செல்கின்றன.\n\nஆங்கில எழுத்தாளரும், பயணியுமான, ‘அல்டூஸ் ஹக்ஸ்லே’, “இந்த சிறிய சஷ்மே ஷாஹி, அமைப்பு ரீதியாக, ஸ்ரீநகரின் பூங்காக்களிலேயே மிகவும் ரம்மியமானதாகும்” என்று தன் கட்டுரையில் குறிப்பிடுகின்றார்.\n\nஇந்த ஊற்று நீரில் சில மருத்துவ குணங்கள் உள்ளதாக நம்பப்படுகிறது. இந்தியாவின் முன்னாள் பிரதமர் ஜவஹர்லால் நேரு தனக்காக இந்த ஊற்று நீரை தில்லிக்கு தருவித்தாராம்.\n\nஅடையும் வழி : ஸ்ரீநகர் விமான நிலையத்தின் வட கிழக்கே சுமார் 14 கி.மீ. தொலைவில், ஸ்ரீநகர் எல்லைக்குள்ளாகவே, ஆளுநர் மாளிகைக்கு அருகில் சஷ்மெ ஷாகி உள்ளது. தால் ஏரி கரை வழியாகச் செல்லும் ‘பூலேவார்டு’ சாலை இப்பூங்காவை இணைக்கிறது. பூங்காவுக்கு அருகிலேயே நிறைய உணவு விடுதிகளும், தங்கும் விடுதிகளும் உள்ளன.\n\nமார்ச் மாதம் முதல் நவம்பர் மாதம் வரை, சுற்றுல்லாப் பயணிகளுக்காக பூங்கா, திறந்திருக்கும். பூங்காவைக்காண சிறந்த காலம் ஏப்ரல் முதல் அக்டோபர் வரை ஆகும். மே மற்றும் ஜூன் மாதங்களில் பூங்கா பூத்துக்குலுங்கும்.\n"}
{"id": "210285", "url": "https://ta.wikipedia.org/wiki?curid=210285", "title": "டான் தமிழ் ஒளி", "text": "டான் தமிழ் ஒளி\n\nடான் தமிழ் ஒளி இலங்கையில் 2009ம் ஆண்டு தொடக்கம் ஒளிபரப்பாகும் ஒரு தனியார் தொலைக்காட்சி நிறுவனமாகும். இந்த ஒளிபரப்பு சேவையின் ஒரு சகோதர சேவை டான் யாழ் ஒளி எனும் பெயரில் யாழ்ப்பாணத்திற்கான சேவையை வழங்கி வருகின்றது.உலக அளவில் இணைய வழியாகவும், செய்மதியூடாகவும் தமது சேவையை வழங்கி வருகிறது.\n\nஉரையாடல் நிகழ்ச்சிகள், சினிமா மற்றும் தொலைக்காட்சி நாடகங்கள் போன்றன இத்தொலைக்காட்சியில் ஒளிபரப்பப்படுகின்றது.\n\n"}
{"id": "210286", "url": "https://ta.wikipedia.org/wiki?curid=210286", "title": "லுபுண்டு", "text": "லுபுண்டு\n\nலுபுண்டு (Lubuntu ) என்பது, உபுண்டு இயங்குதளத்தினை அடிப்படையாகக் கொண்டு, உருவாக்கப்பட்ட வழங்கல்களில் ஒன்றாகும். குறைந்த அளவு திறனுள்ள கணினிகளை, திறம்பட இயக்கவல்ல ஒரு இயக்குதளமாக இது திகழ்கிறது.இதில் அடங்கியுள்ள அனைத்து மென்பொருட்களும் கட்டற்ற, திறந்த மூலநிரல் மென்பொருட்களாகும். இவ்வழங்கல் முற்று முழுதாக இலவசமாக கிடைக்கிறது. இது எல். எக்சு. டி. இ (LXDE) என்ற கணித்திரைப் புலத்தை இயல்பிருப்பாக கொண்டது ஆகும். இது கணினியின் ஆற்றல் வளங்களை(குறிப்பாக மின்கலத்தின் மின்ஆற்றலை) குறைந்த அளவே பயன்படுத்தி, சிறப்பாக செயல்படுவது நிரூபிக்கப்பட்டுள்ளது. இக்கணித்திரைப் புலத்தின் பெரும்பகுதி சி மொழியில் எழுதப்பட்டதாகும். மற்ற சிறுபகுதி மட்டுமே, பைத்தான் மொழியில் எழுதப்பட்டுள்ளது குறிப்பிடத்தகுந்த செய்தியாகும்.\n"}
{"id": "210288", "url": "https://ta.wikipedia.org/wiki?curid=210288", "title": "பார்சிலோனா கால்பந்துக் கழகம்", "text": "பார்சிலோனா கால்பந்துக் கழகம்\n\nபார்சிலோனோ கால்பந்துக் கழகம், (\"F.C. Barcelona\") பார்செலோனாவிலுள்ள ஓர் காட்டலான்/எசுப்பானிய கால்பந்தாட்டக் கழகம். இவர்கள் 2010/11 யூஈஎஃப்ஏ வாகையர் கூட்டிணைவு போட்டி வெற்றியாளர்கள். லா லீகா, \"கோப்பா டெல் ரே\" மற்றும் யூஈஎஃப்ஏ வாகையர் கூட்டிணைவை ஒரே ஆண்டில் வென்ற கால்பந்துக் கழகம் இதுவே ஆகும். இவர்களது முதன்மை எதிர்க் கழகமாக ரியல் மாட்ரிட் கால்பந்துக் கழகம் உள்ளது. பல போட்டிகளை வென்று பார்செலோனா கால்பந்துக் கழகம் உலகின் தலைசிறந்த அணிகளில் ஒன்றாக விளங்குகிறது.\n\nஜோஆன் கேம்பார் என்பவர் வழிநடத்துதலின்படி சில சுவிட்சர்லாந்து, ஆங்கிலேய மற்றும் காட்டலோனிய கால்பந்து வீரர்களால் பார்சிலோனா கால்பந்துக் கழகம் 1899-ஆம் ஆண்டு ஆரம்பிக்கப்பட்டது. காட்டலோனிய பண்பாடு மற்றும் இனவுணர்வுகளின் சின்னமாக இக்கழகம் விளங்குகிறது; அதன் காரணமாகவே கழகத்தின் தாரக மந்திரம் ஒரு கழகத்தினும் மேலானது ( \"Més que un club\"- More than a club) என்பதாக இருக்கிறது. பெரும்பாலான மற்ற கால்பந்துக் கழகங்களைப் போலன்றி, பார்சிலோனா கால்பந்துக் கழகம் அதன் ஆதரவாளர்களால் நிர்வகிக்கப்படுகிறது, உரிமையாளர்களாக இருக்கின்றனர். ஆண்டுக்கு $613 மில்லியன் வரவு-செலவுடன், உலகின் இரண்டாவது பணக்கார கால்பந்துக் கழகமாகத் திகழ்கிறது; மேலும், $2.6 பில்லியன் மதிப்புடன் உலகின் மூன்றாவது மிகப்பெரும் மதிப்புமிக்க விளையாட்டு அணியாக இருக்கிறது.\n\nபார்சிலோனா அணி, எசுப்பானியாவிலேயே அதிக வெற்றிகளை ருசித்த அணியாகும்; மொத்தமாக 83 வாகையர் பதக்கங்களை வென்றுள்ளனர். திசம்பர்-31, 2009, அன்று \"பன்னாட்டு கால்பந்து வரலாறு மற்றும் புள்ளிவிபர கூட்டமைப்பின்\" \"அனைத்துலக கழக தரவரிசை\"யில் முதல் இடம் பெற்றனர்; மேலும், தற்போதைய ஐரோப்பிய கால்பந்துக் கூட்டமைப்பின் கழக தரவரிசையிலும் முதல் இடத்தில் இருக்கின்றனர். எசுப்பானியாவின் உள்நாட்டுப் போட்டிகளில் பார்சிலோனா அணியினரின் வெற்றி வரலாறு பின்வருமாறு: 22 லா லீகா, 26 கோபா டெல் ரே, 11 எசுப்பானிய உன்னதக் கோப்பை, 3 ஈவா துயர்த்தே கோப்பை (உன்னதக் கோப்பையின் முன்னோடி), 2 லா லீகா கோப்பை (எசுப்பானிய கூட்டிணைவுக் கோப்பை). பன்னாட்டு கழக கால்பந்துப் போட்டிகளில் பார்சிலோனாவின் வெற்றி வரலாறு பின்வருமாறு: 4 யூஈஎஃப்ஏ வாகையர் கூட்டிணைவு, 4 யூஈஎஃப்ஏ கோப்பை வெற்றியாளர்கள் கோப்பை (இதுவே அதிகபட்ச வெற்றி சாதனை), 4 யூஈஎஃப்ஏ உன்னதக் கோப்பை, 3 நகர்களிடை காட்சிப் போட்டிக் கோப்பை (அதிகபட்ச சாதனை), மற்றும் அதிகபட்ச சாதனையாக 2 ஃபிஃபா கழக உலகக் கோப்பைகளையும் வென்றுள்ளனர். பார்சிலோனா அணியினருக்கும் ரியல் மாட்ரிட் அணியினருக்கும் பெரும் வரலாறு கொண்ட போட்டித் தன்மை உள்ளது; இவ்விறு அணிகளுக்கும் இடையிலான போட்டி \"எல் கிளாசிகோ\" (\"El Clásico\") என்றழைக்கப்படுகிறது.\n\nஉலக அளவில் பெரும் ஆதரவு கொண்ட விளையாட்டு அணிகளில் பார்சிலோனா ஒன்றாக விளங்குகிறது; சமூக வலைதளங்களில் மிகப்பெரும் இரசிகர் பலம் கொண்ட விளையாட்டு அணியாக பார்சிலோனா இருக்கிறது ( ஃபேஸ்புக்கில் 52 மில்லியனுக்கும் அதிகமான இரசிகர்கள், டுவிட்டரில் கிட்டத்தட்ட 11 மில்லியன் பின்பற்றுவோர், கூகுள்+-இல் 6 மில்லியனுக்கும் அதிகமான இரசிகர்கள்). பார்சிலோனா அணி வீரர்களே அதிகமுறை பாலோன் தி'ஓர் விருதையும் (10 முறை) மற்றும் ஃபிஃபா ஆண்டின் உலகளவில் சிறந்த வீரர் விருதையும் (7 முறை) வென்றுள்ளனர். 2010-ஆம் ஆண்டில் உலகின் சிறந்த வீரர்களின் முதல் மூவராக பார்சிலோனா கழகத்தின் இளையோர் பயிற்சிக் கழகத்தில் பயிற்றுவிக்கப்பட்ட லியோனல் மெஸ்ஸி, ஆந்த்ரெ இனியஸ்தா, க்சாவி ஆகியோர் தேர்ந்தெடுக்கப்பட்டது வரலாறாகும்; மூவரும் 2010-ஆம் ஆண்டு ஃபிஃபா பாலோன் தி'ஓர் விருது நிகழ்ச்சியில் முதல் மூன்று இடங்களைக் கைப்பற்றினர். இவ்வாறு ஒரே கால்பந்துப் பயிற்சிப் பள்ளியில் கற்ற மூவரும் ஓராண்டில் உலகின் சிறந்த வீரர்களாக அங்கீகரிக்கப்பட்டது இதுவே முதல் நிகழ்வாகும்.\n\n1955-ஆம் ஆண்டு முதல் அனைத்து வருடங்களிலும் ஐரோப்பிய கால்பந்துப் போட்டிகளில் பங்கேற்ற மிகச்சில கால்பந்துக் கழகங்களில் பார்சிலோனாவும் ஒன்றாகும். லா லீகாவிலிருந்து இரண்டாம் நிலை கூட்டிணைவுக்குத் தரம் குறைக்கப்படாத மூன்று கழகங்களில் இது ஒன்றாகும் (மற்ற இரண்டு தரம் குறைக்கப்படாத கழகங்கள்: அத்லெடிக் பில்பாஓ, ரியல் மாட்ரிட் ஆகியன). 2009-ஆம் ஆண்டில் லா லீகா, கோபா டெல் ரே மற்றும் யூஈஎஃப்ஏ வாகையர் கூட்டிணைவு ஆகிய மூன்றையும் வென்றது; இங்ஙனம் அம்மூன்றையும் ஒரே பருவத்தில் வென்ற முதல் எசுப்பானிய கால்பந்துக் கழகம் பார்சிலோனாவாகும். மேலும், அதே ஆண்டில் அது பங்கேற்ற ஆறு கோப்பைப் போட்டிகளையும் வென்று வாகை சூடிய முதல் அணியாக வரலாறு படைத்தது; மேற்சொன்ன மூன்று கோப்பைகளோடு, எசுப்பானிய உன்னதக் கோப்பை, யூஈஎஃப்ஏ உன்னதக் கோப்பை, மற்றும் ஃபிஃபா கழக உலகக் கோப்பை ஆகியவற்றையும் வென்றது. 2011-ஆம் ஆண்டில் மீண்டும் ஐரோப்பிய வாகையர் பட்டம் வென்றார்கள். அவ்வாண்டில் பார்சிலோனா 5 பட்டங்களை வென்றது; கோபா டெல் ரே மட்டும் வெல்லவில்லை - அதில் இரண்டாம் இடம் பிடித்தனர். இந்த அனைத்தையும் வெல்லும் பார்சிலோனா அணி தொடர்ச்சியாக 6 யூஈஎஃப்ஏ வாகையர் கூட்டிணைவு-இல் அரையிறுதியை எட்டியது; 4 ஆண்டுகளில் 14 கோப்பைகளை வென்றது. பெப் கார்டியோலாவினால் பயிற்சியளிக்கப்பட்ட இந்த அணி, பல்வேறு பயிற்சியாளர்கள், விளையாட்டு வீரர்கள் மற்றும் நிபுணர்களால், வரலாற்றின் சிறந்த கால்பந்து அணிகளில் ஒன்றாகக் கருதப்படுகிறது.\n\n"}
{"id": "210292", "url": "https://ta.wikipedia.org/wiki?curid=210292", "title": "சேவியர் எர்னாண்டசு", "text": "சேவியர் எர்னாண்டசு\n\nஇக்சாவி (\"Xavi\", ஜனவரி 25, 1980) என்று பரவலாக அறியப்படும் சேவியர் \"இக்சாவி\" எர்னாண்டசு இ கிரெயசு (\"Xavier Xavi Hernández i Creus\" ) எசுப்பானியக் கால்பந்தாட்ட விளையாட்டு வீரர். இவர் பார்செலோனாவிற்கும் எசுப்பானியாவிற்கும் ஆடுகிறார். 2008ஆம் ஆண்டு ஐரோப்பிய கால்பந்தாட்டப் போட்டியில் இவருக்கு போட்டிகளின் சிறந்த விளையாட்டு வீரர் என்ற விருது கிடைத்தது.\n"}
{"id": "210295", "url": "https://ta.wikipedia.org/wiki?curid=210295", "title": "ஆந்த்ரெ இனியஸ்தா", "text": "ஆந்த்ரெ இனியஸ்தா\n\nஆந்த்ரெ இனியஸ்தா லூயான் (\"Andrés Iniesta Luján\", , பிறப்பு மே 11, 1984) எசுப்பானியத் தேசிய அணிக்கும் பார்சிலோனா கால்பந்துக் கழகத்திற்கும் விளையாடும் எசுப்பானிய கால்பந்தாட்ட தொழில்முறை விளையாட்டாளர் ஆவார்.\n"}
{"id": "210297", "url": "https://ta.wikipedia.org/wiki?curid=210297", "title": "செம்பனார்கோயில் எஸ். ஆர். டி. வைத்தியநாதன்", "text": "செம்பனார்கோயில் எஸ். ஆர். டி. வைத்தியநாதன்\n\nசெம்பனார்கோயில் எஸ். ஆர். டி. வைத்தியநாதன் (15 மார்ச் 1929 - 18 நவம்பர் 2013) தமிழகத்தைச் சேர்ந்த நாதசுவர இசைக் கலைஞர் ஆவார்.\n\nSection::::ஆரம்ப கால வாழ்க்கை.\nதமிழ்நாட்டில் நாகப்பட்டினம் மாவட்டத்தில், மயிலாடுதுறையில் பிறந்தவராகிய வைத்தியநாதன், செம்பனார் கோயில் எனும் ஊரினைச் சேர்ந்த இசைக் குடும்பத்தின் வழிவந்தவர். இவரின் தாத்தா இராமசாமிப் பிள்ளையின் இசையினை His Master’s Voice எனும் நிறுவனம் ஒலிப்பதிவு செய்தது. இவரின் தந்தை தக்சிணா மூர்த்தியின் இசையினை Colombia நிறுவனம் ஒலிப்பதிவு செய்தது.\nநாதசுர இசையினை மாயவரம் ராமைய்யா பிள்ளையிடமும், வாய்ப்பாட்டினை விழுந்தூர் ஏ. கே. கணேச பிள்ளை, மதுரை மணி ஐயர் ஆகியோரிடமும் கற்றார்.\n\nSection::::தொழில் வாழ்க்கை.\nதர்மபுரம் ஆதீனம், திருவாவடுதுறை ஆதீனம், திருப்பனந்தாள் ஆதீனம் எனும் அமைப்புகளால் ஆதீன வித்துவானாக அங்கீகரிக்கப்பட்டவர். சிதம்பரம் அண்ணாமலைப் பல்கலைக்கழகத்தில் ரீடராகவும், சென்னை தமிழ் இசைச் சங்கத்தில் ஓய்வுப்பெற்ற ரீடராகவும் பணிபுரிந்தவர்.\n\n\n"}
{"id": "210299", "url": "https://ta.wikipedia.org/wiki?curid=210299", "title": "பயனர் இடைமுகம்", "text": "பயனர் இடைமுகம்\n\nஇடைமுக வடிவமைப்பியல் (User Interface) பயனர் இடைமுகம், மனித இயந்திரம் தொடர்பான தொழில்துறை வடிவமைப்பு துறையில், மனிதர்கள் மற்றும் இயந்திரங்களுக்கு இடையேயான தொடர்பு ஏற்படும் இடத்தில் உள்ள வடிவமைப்பியல் ஆகும். இந்த இடைமுக வடிவமைப்பியல் பயனர் இலகுவாக இயந்திரத்தை தொடர்பு கொள்ளவும் மற்றும் இயந்திர கட்டுப்பாட்டின் மூலம் எளிதாக செயல்பாட்டு முடிவுகளை எடுக்கும் உதவுகிறது.\n"}
{"id": "210302", "url": "https://ta.wikipedia.org/wiki?curid=210302", "title": "மென்பொறியாளர்", "text": "மென்பொறியாளர்\n\nமென்பொருள் பொறியாளர்கள் கணிணி மென்பொருள் சார்ந்த வடிவமைப்பு, வளர்ச்சி, பராமரிப்பு, சோதனை தொடர்பான பொறியியல் கொள்கைகளை பயன்படுத்தி கணிணி மென்பொருள் உருவாக்கத்தில் பங்குபெறுபவர்கள் ஆவர்.\n\n1960கள் வரை மென்பொறியாளர்கள் தங்களை நிரலாளர் அல்லது மென்பொருள் உருவாக்குநர் என்ற அழைத்தனர்.\n"}
{"id": "210304", "url": "https://ta.wikipedia.org/wiki?curid=210304", "title": "பேய்க் கோபுரம்", "text": "பேய்க் கோபுரம்\n\nபேய்க் கோபுரம் (\"Devils Tower\", லகோட்டா மொழி: Matȟó Thípila (\"கரடி வீடு\") அல்லது Ptehé Ǧí (\"கறுப்பு எருமைக் கொம்பு\") (அரபாகோ மொழி: \"Wox Niiinon\" ) என்பது தென்கிழக்கு வயோமிங்கின் குறூக் கவுண்டியில் அமைந்துள்ள ஓர் தீப்பாறை குவிவளை முகடு ஆகும். இது 1,267 அடி (386 மீ) உயரத்திற்கு சூழவுள்ள நிலப்பிரதேசத்திலிருந்து உயர்ந்தும், கடல் மட்டத்திலிருந்து இதன் சிகரம் 5,114 அடி (1,559 மீ) உயரத்திலும் உள்ளது.\n\nபேய்க் கோபுரம் முதன் முதலில் ஐக்கிய அமெரிக்கா தேசிய நினைவுச்சின்னமாக அந்நாட்டதிபர் தியொடோர் ரோசவெல்ட்டினால் செப்டம்பர் 24, 1906 அன்று அறிவிக்கப்பட்டது. இந்நினைவுச்சின்னத்தின் எல்லை 1,347 ஏக்கர் (545 கெ) பரப்பைக் கொண்டது.\n\nகடந்த வருடங்களில், இதன் வருடாந்த 400,000 வருகையாளர்களின் கிட்டத்தட்ட 1% பேர் இதன்மீது பாரம்பரிய மலையேற்ற நுட்பத்தினைப் பயன்படுத்தி ஏறுகின்றனர்.\n\n"}
{"id": "210319", "url": "https://ta.wikipedia.org/wiki?curid=210319", "title": "உலகம் (தீவுக்கூட்டம்)", "text": "உலகம் (தீவுக்கூட்டம்)\n\nஉலகம் அல்லது உலகத் தீவுகள் (\"The World\" / \"World Islands\") என்பது ஐக்கிய அரபு அமீரகத்தின் துபாய் கடற்கரையிலிருந்து 4.0 கி.மீ (2.5 மைல்) தூர கடற்பகுதியில், உலக வரைபட வடிவில் பல்வேறு சிறு தீவுகளினால் அமைக்கப்பட்டுள்ள ஓர் செயற்கையான தீவுக்கூட்டம் ஆகும்.\n"}
{"id": "210321", "url": "https://ta.wikipedia.org/wiki?curid=210321", "title": "ஜெயப்பிரகாஷ் நாராயண் (லோக் சட்டா)", "text": "ஜெயப்பிரகாஷ் நாராயண் (லோக் சட்டா)\n\nநாகபைரவ ஜெயப்பிரகாஷ் நாராயணன் (ஆங்கிலம்: Nagabhairava Jayaprakash Narayan)(பிறப்பு: 14 ஜனவரி 1956) ஜேபி(JP) என்றும் அறியப்படும் இவர் ஒர் இந்திய அரசியல்வாதி, அரசியல் சீர்திருத்தவாதி மற்றும் பத்திரிக்கையாளர் ஆவார். லோக் சட்டா என்கிற கட்சியை உருவாக்கியவரும் அதன் தற்போதைய தலைவருமான இவர், ஆந்திர மாநில சட்டசபை உறுப்பினரும் ஆவார். மேலும், இவர் முன்னாள் இந்திய ஆட்சிப்பணியாளரும் ஆவார். தேர்தல் சீர்திருத்தங்கள், தகவல் பெறும் உரிமைச் சட்டம் ஆகியவற்றில் இவரின் பங்களிப்பிற்காகவும் மிகவும் அறியப்படுகிறார். டைம்ஸ் ஆஃப் இந்தியா, தி இக்கனாமிக்ஸ் டைம்ஸ், தி ஃபினாசியல் எக்ஸ்பிரஸ், தி இந்து போன்ற பல பத்திரைக்களிலும் இவர் பத்திகளை எழுதி வருகிறார்.\n"}
{"id": "210323", "url": "https://ta.wikipedia.org/wiki?curid=210323", "title": "எச்சில் (கோட்பாடு)", "text": "எச்சில் (கோட்பாடு)\n\nஎச்சில் என்பது உமிழ்நீர். உணவு செரிமானத்துக்காக வாயில் ஊறும் உமிழ் வாயில் போட்டுக்கொள்ளும் புகையிலை போன்ற நச்சுப் பொருள்களால் உமிழ வேண்டிய தீய பொருளாக மாறிவிடும். அன்றியும் உடல் நோய்வாய்ப் படும்போது கோழையாக மாறி உமிழவேண்டிய ஒன்றாக ஆகிவிடும். இந்த நிலையில் இது வேண்டாத அருவருக்கத் தக்க எச்சில். இது எச்சப் பொருள். வேண்டாத எச்சப் பொருளை, தகாத பொருளை 'எச்சில்' என்றனர். ஆசாரக்கோவை என்னும் நீதிநூல் எச்சில் பற்றிச் சில செய்திகளைக் குறிப்பிடுகிறது.\n\nஒதுக்கத் தக்க எச்சில் எனத் தமிழ் மக்கள் நானகினைக் கொண்டனர். அவை உடல் கழிவுகளான சிறுநீர், மலம். ஆண்-பெண் உடல் உறவின்போது வெளிப்படும் விந்து, நாதப் பசைகள், வாயில் வரும் கோழை என்பவை. \nஇந்த நான்கு வகையான எச்சிலைத் தூய்மைப்படுத்திக் கொள்ளா முன்னர் மேதைகள் பாடங்களை வாய்விட்டுப் படிக்கமாட்டார்கள். பிறரோடு பேசிக்கொண்டிருக்க மாட்டார்கள். படுக்கையில் படுத்து உறங்கமாட்டார்கள். \n\nஎச்சில் பட்டுத் தூய்மைப்படுத்திக்கொள்ளாத நிலையில் இருப்பவர்கள் பசுவையோ, பார்ப்பாரையோ, (சமையல், விளக்குத்)தீயையோ, தெய்வத் திருமேனிகளையோ, தன் உச்சந்தலையையோ தொடக்கூடாது. \n\nஇவர்கள் கண்ணால் பார்க்கத் தகாதனவும் உண்டு. அவை ஐந்து. 1 புலால்-உணவு, 2 வானத்து நிலா, 3 வளர்க்கும் நாய், 4 தோன்றும் ஞாயிறு, 5 வானத்தில் எரிந்து விழும் மீன் (எரிகல்) என்பன. \n"}
{"id": "210325", "url": "https://ta.wikipedia.org/wiki?curid=210325", "title": "குளோரோபுளோரோகார்பன்", "text": "குளோரோபுளோரோகார்பன்\n\nகுளோரோபுளோரோகார்பன் (\"chlorofluorocarbon\", CFC) எனப்படுவது கரிமம், புளோரின் மற்றும் குளோரின் ஆகிய தனிமங்களை மட்டும் உள்ளடக்கிய கரிமச் சேர்வைகளின் தொகுதியாகும். இவை மெத்தேன், எத்தேன் ஆகியவற்றிலிருந்து உற்பத்தி செய்யப்படுகின்றது. உலகில் அதிகம் பயன்படுத்தப்பட்ட சேர்மம் டைக்குளோரோடைபுளோரோமெத்தேன் (CClF) ஆகும். இது R-12 அல்லது Freon-12 என்ற வணிகப் பெயரில் விற்பனை செய்யப்பட்டது. குளோரோபுளோரோகார்பன்கள் படை மண்டலத்திலுள்ள ஓசோன் வளிமத்துக்குப் பாதிப்பை ஏற்படுத்தியதால், புவி வாழ் உயிரினங்களுக்கு புற ஊதாக்கதிர்களுக்கு எதிரான பாதுகாப்புக் குறைவடைந்தது. எனவே மொண்ட்ரியால் ஒப்பந்தப்படி குளோரோபுளோரோகார்பன்களின் பயன்பாடு பல நாடுகளில் தடை செய்யப்பட்டது. அது வரை குளிராக்கிகளிலும், பீச்சிகளிலும், பரவலாக குளோரோபுளோரோகார்பன்கள் பயன்படுத்தப்பட்டன. பின்னர் படிப்படியாக R-410A போன்ற மாற்றீடுகள் அறிமுகப்படுத்தப்பட்டு குளோரோபுளோரோகார்பன்களின் பயன்பாடு பெருமளவில் குறைக்கப்பட்டு விட்டது.\n\nSection::::வேதியியல்.\nஎளிய அல்கேன்களைப் போல CFCக்களும் நான்முகி வடிவான மூலக்கூற்றுக் கட்டமைப்புடையவை. எனினும் குளோரோபுளோரோகார்பன்களின் கொதிநிலை எளிய அல்கேன்களை விட அதிகமாகும். CFCக்களில் வெவ்வேறு தனிமங்களின் அணுக்கள் இருப்பதால் இங்கு முனைவாக்கத்தன்மை அதிகமாகும். எனவே மூலக்கூறுகளுக்கிடையே மின்னியல் கவர்ச்சி காரணமாக இவற்றின் கொதிநிலை சிறிது அதிகமாக உள்ளது. இதனாலேயே எளிய அல்க்கேனான மெத்தேன் -161 °C இல் கொதிக்க, CClF -29.8 °C இல் கொதிக்கின்றது. சில CFCக்களின் கொதிநிலை இதனிலும் அதிகமாகும். இவ்வாறு அதிக வெப்பநிலையை உள்ளடக்கும் தன்மை காரணமாக குளோரோபுளோரோகார்பன்கள் குளிரூட்டிகளில் அதிகளவில் பயன்படுத்தப்பட்டது. \nகுளோரோபுளோரோகார்பன்கள் பொதுவாக பின்வரும் முறையில் உற்பத்தி செய்யப்படுகின்றன.\n\nபின்னர் ஐதரசனுக்குப் பதிலாக புளோரின் அல்லது குளோரின் பதிலிடப்படும். குளோரோபுளோரோகார்பன்களிடையே அடர்த்தியும் கொதிநிலையும் பரவலாக வேறுபடும்.\n\nSection::::பயன்பாடு.\nகுளோரோபுளோரோகார்பன்களின் குறைந்த நச்சுத்தன்மை, குறைவாக எரிபற்றல், குறைவாக தாக்கத்திலீடுபடல் காரணமாக இவை பரவலாகப் பல துறைகளிலும் பயன்படுத்தப்படுகின்றன. டெஃப்லோன் தயாரிப்பில் மூலப்பொருளாகத் தற்போதும் பயன்படுத்தப்படுகின்றது (எனவே வாயு வெளியேற்றப்படுவதில்லை). தடை செய்யப்படும் முன்னர் அதிகளவில் குளிரூட்டிகளில் பயன்படுத்தப்பட்டது.\n\nSection::::மாற்றீடுகள்.\nCFCக்களுக்கான மாற்றீடுகள் 1970களிலிருந்து உருவாக்கப்பட்டு வருகின்றன. முதலாவதாக முன்வைக்கப்பட்டு பயன்படுத்தப்பட்ட மாற்றீடு HCFC ஆகும். HCFCயின் நிலைப்புத்தன்மை குறைவென்பதால் அது படை மண்டலத்தை அடைய முன் மாறன் மண்டலத்திலேயே அழிவடைந்து விடும் என எதிர்பார்க்கப்பட்டது. எனினும் எதிர்பார்த்ததை விட அதிகளவான HCFC படை மண்டலத்தை அடைந்து ஓசோன் படைக்கு அழிவேற்படுத்தியதால், வேறு பல ஓசோனுக்கு பாதிப்பை ஏற்படுத்தாத மாற்றீடுகள் அறிமுகப்படுத்தப்பட்டுள்ளன.\n\nSection::::சூழல் பாதிப்புகள்.\nஓசோன் படை நலிவடைதலுக்கு குளோரோபுளோரோகார்பன்களே முக்கிய காரணமாகும். இவை படை மண்டலத்தை அடையும் போது புற ஊதாக் கதிர்களின் தாக்கத்தினால் பிரிகையடைந்து குளோரின் அணுவை வெளியேற்றும்.\n\nஇந்த குளோரின் அணு அதிக தாக்குதிறன் உடையது. இது ஊக்கியாகத் தொழிற்பட்டு (எனவே தாக்கத்தில் விரயமாகாது) ஓசோன் வாயுவை ஒக்சிசனாக மாற்றும். இத்னால் அதிக புற ஊதாக் கதிர்கள் புவியை அடைந்து உயிர்ச்சூழலின் சமநிலை பாதிப்ப்டைய வாய்ப்புள்ளது.\n\nகுளோரோபுளோரோகார்பன்கள் பச்சை வீட்டு வாயுக்களுமாகும். எனவே இவை புவி வெப்பமடைதலுக்கும் பங்களிப்பனவாகும்.\n"}
{"id": "210328", "url": "https://ta.wikipedia.org/wiki?curid=210328", "title": "கோபுரப் பாலம்", "text": "கோபுரப் பாலம்\n\nகோபுரப் பாலம் (\"Tower Bridge\") (கட்டப்பட்டது 1886–1894) என்பது இலண்டனிலுள்ள தேம்சு ஆற்றுக்கு குறுக்காக எடைக்கட்டுப் மற்றும் தொங்கு பாலம் இணைந்த ஓர் பாலமாகும். இலண்டன் கோபுரத்திற்கு அருகில் காணப்படும் இது இலண்டன் கோபுரத்தின் பெயரைக் எடுத்துக்கொண்டு, இலண்டனின் முக்கியத்துவ அடையாளமாக விளங்குகிறது.\n\n"}
{"id": "210332", "url": "https://ta.wikipedia.org/wiki?curid=210332", "title": "தைவான் தமிழ்ச் சங்கம்", "text": "தைவான் தமிழ்ச் சங்கம்\n\nதைவான் தமிழ்ச் சங்கம் தமிழ் ஆர்வலர்களால் தைவானில் 2013-ஆம் ஆண்டு துவங்கப்பட்டது. ஒவ்வொரு ஆண்டும் பொங்கல் விழாவைக் கொண்டாடுகின்றனர். தமிழர்களின் பொங்கல் கலாச்சாரத்தை வெளிப்படுத்தும் வகையில் சித்திரங்கள் வரைந்துப் பார்வைக்கு வைக்கப்பட்டன. மேலும் கவிதை எழுதுதல், வாசித்தல், சீன மொழியில் திருக்குறள் ஒப்புவித்தல் போன்ற போட்டிகளும் நடத்தப்பட்டன. பறையாட்டம், பரதநாட்டியம், மழலைத் தமிழ்ப் பேச்சு, பலகுரல் நிகழ்ச்சி, திரையிசைப்பாடல்கள் பாடுவது, குழு நடனங்கள் போன்ற கலை நிகழ்ச்சிகள் இடம்பெற்றன.\n\nSection::::திருக்குறள் மொழிபெயர்ப்பு.\nஇந்தியாவின் முன்னாள் குடியரசுத் தலைவராக இருந்த அப்துல் கலாமின் வேண்டுகோளுக்கிணங்கி, சீனக் கவிஞர் முனைவர். யூசி திருக்குறளை சீன மொழியில் மொழிபெயர்த்தார். தமிழ் வளர்ச்சி அறநிலையங்கள், செய்தித்துறையின் செயலாளர் முனைவர் ம. இராஜாராம் இ. ஆ. ப., மொழிபெயர்ப்பு இயக்குனர் முனைவர் ந. அருள், தமிழ்ப் பல்கலைக்கழக துணைவேந்தர் முனைவர் ம. திருமலை ஆகியவர்களின் முயற்சியினால் பாரதியார் மற்றும் பாரதிதாசனின் தேர்ந்தெடுக்கப்பட்ட கவிதைகளை முனைவர். யூசி சீன மொழியில் மொழிபெயர்த்துள்ளார். முனைவர். யூசியின் சீனக்கவிதைகள் சில தமிழில் மொழிபெயர்க்கப்பட்டிருக்கின்றன. திருக்குறளை சீன மொழியில் மொழிபெயர்த்ததால் கவிஞர் யூசிக்கு, இந்த ஆண்டுக்கான (2014) \nதிருவள்ளுர்வர் விருதினை தமிழக முதல்வர் ஜெயலலிதா அளித்தார்.\n"}
{"id": "210341", "url": "https://ta.wikipedia.org/wiki?curid=210341", "title": "ஆர்க் டே ரியோம்ப்", "text": "ஆர்க் டே ரியோம்ப்\n\nஆர்க் டே ரியோம்ப் (\"Arc de Triomphe de l'Étoile\") என்பது பாரிசிலிலுள்ள மிகவும் புகழ்பெற்ற நினைவுச்சின்னங்களில் ஒன்று. இது \"பலஸ் சாள்ஸ் டே கேல்\" எனுமிடத்தின் மத்தியில் உள்ளது. \"ஆர்க் டே ரியோம்ப்\" (\"வெற்றி வளைவு\" என்பது பொருள்) பிரெஞ்சுப் புரட்சிப் போர்கள், நெப்போலியப் போர்கள் ஆகிய போர்களில் பிரான்சுக்காக சண்டையிட்டு இறந்தவர்களை புகழ்வதற்காக, இதன் வெளிப்புற மேற்பரப்பில் முழு பிரான்சிய வெற்றியாளர்கள் மற்றும் தளபதிகளின் பெயர்கள் பதிக்கப்பட்டு அமைக்கப்பட்டுள்ளது. இதன் கீழே முதலாம் உலகப்போரின் \"அறியப்படாத போர் வீரன்\" கல்லறை உள்ளது.\n\n"}
{"id": "210347", "url": "https://ta.wikipedia.org/wiki?curid=210347", "title": "ஆசியா பீபி தெய்வ நிந்தனை நிகழ்வு", "text": "ஆசியா பீபி தெய்வ நிந்தனை நிகழ்வு\n\nஆசியா நோரீன் (Aasiya Noreen, உருது மொழி: آسیہ نو رین, பிறப்பு: 1971) பொதுவாக \"ஆசியா பீபி\" என்று அறியப்படுபவர். இவர் பாக்கிஸ்தானைச் சார்ந்தவர். இவர் இஸ்லாத்தின் முகம்மது நபியைப் பற்றி 2009 ஆம் ஆண்டு ஜூன் மாதம் சக பெண்களிடம் அறுவடையின் போது தவறாகப் பேசியதாகக் குற்றம் சாட்டப்பட்டவர். இவருக்கு மரணதண்டனை என்று பாகிஸ்தான் நீதிமன்றத்தால் 2010 ஆம் ஆண்டு நவம்பர் மாதம் தீர்ப்பு வழங்கப்பட்டது. இவர் பாகிஸ்தானின் பஞ்சாப் மாகாணத்தில் ஷேய்க்குப்புரா மாவட்டத்தில் பிறந்தவர். இவரது தண்டனை நிறைவேற்றப்பட்டால் பாகிஸ்தானில் \nதெய்வ நிந்தனைக்காக சட்டத்தின் மூலம் கொல்லப்பட்ட முதல் பெண்மணி இவர் ஆவார். இவரது மரண தண்டனையை எதிர்த்து உலகம் முழுவதிலுமிருந்து கண்டனங்கள் தெரிவிக்கப்பட்டது.\n"}
{"id": "210349", "url": "https://ta.wikipedia.org/wiki?curid=210349", "title": "சேய்க்குப்புரா மாவட்டம்", "text": "சேய்க்குப்புரா மாவட்டம்\n\nசேய்க்குப்புரா மாவட்டம் (Sheikhupura District உருது மொழி: ضِلع شَيخُوپُور‎) பாக்கிஸ்தானின் பஞ்சாப் மாகாணத்தில் அமைந்துள்ளது. ஷேய்க்குப்புரா என்பது இம்மாவட்டத்தின் தலைநகரம் ஆகும். பாக்கிஸ்தானின் 1998 ஆம் ஆண்டின் மக்கட் தொகைக் கணக்கெடுப்பின் படி இம்மாவட்டத்தின் மக்கட் தொகை 33,21,029 ஆகும். இதில் 25.45% பேர் நகர்ப்புறத்தில் வசிக்கின்றனர். இம்மாவட்டம் 5 தாலுகாகளைக் கொண்டது.\n"}
{"id": "210351", "url": "https://ta.wikipedia.org/wiki?curid=210351", "title": "சேய்க்குப்புரா", "text": "சேய்க்குப்புரா\n\nசேய்க்குப்புரா (Sheikhupura, உருது மொழி: شَيخُوپُورہ‎) நகரம் சேய்க்குப்புரா மாவட்டத்தின் தலைநகரம் ஆகும். இது பாகிஸ்தானின் பஞ்சாப் மாகாணத்தில் அமைந்துள்ளது. இது ஒரு முக்கிய தொழில் நகரம் ஆகும். லாகூர் நகருக்கு வடகிழக்கே 35 கிலோமீட்டர்கள் தொலைவில் அமைந்துள்ளது. இந்நகரம் வரலாற்றுச் சிறப்புமிக்க இடங்களுள் ஒன்றாகும். இந்நகரம் பொதுவாக \"கிலா சேய்க்குப்புரா\" (Qila Sheikhupura) என்று அழைக்கப்படுகிறது. ஏனெனில் முகலாய மன்னர் ஜஹாங்கீர் கட்டிய கோட்டை ஒன்று இந்நகரில் அமைந்துள்ளது. \"சேய்க்குப்புரா\" என்பது \"ஜஹாங்கீரின்\" மற்றுமொரு பெயரான \"ஷேய்க்கு\" (Sheikhu) என்பதிலிருந்து வந்தது. \"ஜஹாங்கீரின்\" தந்தையான அக்பர் இப்பெயரைச் சொல்லியே \"ஜஹாங்கீரை\" அழைப்பார்.\n"}
{"id": "210355", "url": "https://ta.wikipedia.org/wiki?curid=210355", "title": "ரூபோசு ஓர்நீரோ", "text": "ரூபோசு ஓர்நீரோ\n\nரூபோசு ஓர்நீரோ (\"Rufous Hornero\" (Furnarius rufus)) என்னும் பறவை நடுத்தர அளவிலான ஒரு பறவை வகையாகும். இது Furnariidae என்னும் இனத்தை சார்ந்தது.இது தென் அமெரிக்காவின் கிழக்கு பகுதியில் காணப்படுகிறது. இப்பறவை அர்ஜென்டீனா மற்றும் உருகுவே நாட்டின் தேசிய பறவையாகும். சிவப்பு அமெரிக்க பறவை என்றும் அழைக்கின்றனர்.\n\nஇப்பறவையை பொதுவாக மேய்ச்சல் மற்றும் விவசாய நிலங்களில் காணலாம். இதன் எல்லை தென்கிழக்கு (southeastern ),தெற்கு பிரேசில்(southern Brazil),பொலிவியா(Bolivia),பராகுவே (Paraguay),உருகுவே(Uruguay),வடக்கு (northern),மத்திய அர்ஜென்டீனா(central Argentina) மற்றும் மேலும் விரிவடைந்து வடக்கு படகோனியா (northern Patagonia) வரை காணப்படுகிறது.இப்பறவையின் இனம் பராகுவே மற்றும் அர்ஜென்டீனா நாட்டில் காணப்படும் முடி ஹோர்நீரோ என்னும் பறவை இனத்தோடு நெருங்கிய தொடர்புடையது. இதில் நான்கு துணை இனங்களும் உள்ளது.\n\nருபௌஸ் ஹோர்நீரோ( Rufous Hornero ) பறவை நடுத்தர அளவிலும், சதுர வால் மற்றும் சற்று வளைந்த அலகுடனும் காணப்படும். இதன் இறகு பார்பதற்கு சிவப்பு நிறத்திலும், பழுப்பு நிற கிரீடமும் மற்றும் தொண்டை வெள்ளை நிறத்திலும் காணப்படும்.\n\nவேறுபாடின்றி இப்பறவைகள் ஒன்று போலவும்,இளம் பறவைகள் சற்று வெளிர்(ஏனென்றால் அவை சுத்தமானவை) நிறத்திலும் காணப்படும்.இவை தரையில் நடக்கும் பொழுது பூச்சிகள், பாம்புகுட்டிகளை உணவாக உட்கொள்கின்றன.\nRufous Hornero பறவைகளின் பாடல்கள் துணை இனங்களுக்கு இடையே வேறுபட்டவை. பொதுவாக ஆண் பறவையின் பாடல் வேகமாகவும்,பெண் பறவையின் பாடல் மெதுவாகவும் மற்றும் இரண்டும் இணைந்து பாடும் பொழுது ஒரே விகிதத்தில் தாங்கள் இறகுகளை அடித்துக்கொள்ளும். \n\nபெரிய மற்றும் சிறிய Rufous Hornero பறவைகள் கழுகு, சிறிய பாலூட்டிகள், உள்நாட்டு பூனைகள்,பாம்புகள் மற்றும் பெரிய பல்லிகளுக்கு இரையாகின்றன. எனினும் இதன் கூடு முடப்பற்றிப்பதால் வேட்டையாடி உண்ணும் விலங்குகளிடமிருந்து தன்னை காத்து கொள்கிறது .\n\nஇவை ஆகஸ்ட் மற்றும் டிசம்பர் இடையே முட்டைகள் இடுவதற்கு கோடை காலங்கள் முதலே கூடுகளை எழுப்ப தொடங்கி விடும். அவை இனப்பெருக்க பருவம் வரை தாங்கள் பிறந்த பிரதேசத்தில் இருக்கக்கூடும். இப்பறவைகளின் கூடுகள் களிமண் கொண்டு காட்டப்படும். இவற்றை மரம்,வேலி பதிவுகள்,தொலைபேசி கம்பங்கள் அல்லது கட்டிடங்களில் காணலாம் .\n\nஆண் பறவையும், பெண் பறவையும் இணைந்து இக்கூடின் சுவர்களை எழுப்புகின்றன.சிறிய அளவிலான இக்கூட்டை கட்டுவதற்கு 5 நாட்கள் போதும். ஆனால் இக்கூட்டை கட்டி முடிப்பதற்கு மாதங்கள் எடுத்துக் கொள்கின்றன. \n\nஇப்பறவைகள் இரண்டு முதல் நான்கு முட்டைகள் வரை இடும். இரண்டு பறவைகளும் இணைந்து முட்டைகளை அடைகாக்கும். முட்டைகளில் இருந்து குஞ்சுகள் வெளிவருவதற்கு 14-18 நாட்கள் ஆகும். குஞ்சுகளின் இறகுகள் வளர்வதற்கு 23-26 நாட்கள் ஆகும். இவை வளர்ந்து 6 மாதங்கள் வரை தன் பெற்றோர் பிரதேசத்தில் இருக்கும்.\n\nஇப்பறவைகள் பழைய கூடுகளை பயன் படுத்துவது இல்லை.ஆதலால் ஒரு கூடுக்கு அருகில் மற்றொரு கூடு இருப்பதை காணலாம். எனினும் இப்பறவைகள் பயன்படுத்தாத கூடுகளை மற்ற பறவைகள் இனப்பெருக்கத்திருக்க புதுப்பித்து கொள்ளலாம்.\n\nமனித சுழலின் மாற்றங்களால் Rufous Hornero பறவைகள் பயனடைந்தனர்.இதையொட்டி பயன்படுத்தபடாத கூடுகளினால் மற்ற இனப் பறவைகளுக்கு நன்மையாக இருக்க கூடும். குங்குமப்பூ பின்ச் (Saffron Finch ) என்னும் இனம் பழைய ஓவன் பறவைகளின் கூடுகளை பயனபடுதிக் கொண்டிருக்கலாம் .இப்பறவைகளின் வாழ்விடங்கள் நமக்கு பரிச்சியமாக இருப்பதால் அர்ஜென்டீனா மற்றும் உருகுவே நாட்டின் தேசிய பறவையாக ஏற்றுக் கொள்ளப்பட்டது.\n\nமனிதர்களின் அச்சுறுத்தல்களின் மூலம் இப்பறவைகளை கவலை குறைந்த இனம் என்று IUCN.[1] பட்டியலிட்டுள்ளது \n"}
{"id": "210358", "url": "https://ta.wikipedia.org/wiki?curid=210358", "title": "கோதாபயன் (உருகுணை)", "text": "கோதாபயன் (உருகுணை)\n\nகோதாபயன் என்பவன் உருகுணையை ஆண்ட சிங்கள அரசனாவான்.\n\nSection::::இரு வேறு ஆதாரங்கள்.\nஇவன் மகாவம்சத்தின் படி உருகுணை அரசை தொடங்கி வைத்தவனான மகாநாகனின் இரண்டாம் மகனாவான். இவனுக்கு அட்டாலய திச்சன் தமையன் ஆவான்.\n\nஆனால் தாதுவம்சம் என்னும் நூலின் படி இவன் உருகுணை அரசை ஆண்ட தமிழர் அரசை அழித்து அதில் இருந்த பத்து சகோதர அரசர்களைக் கொன்று ஆட்சியைப் பிடித்தவன். அந்த பாவத்தைப் போக்க இவன் பல பௌத்த விகாரைகளை அமைத்ததாக தாதுவம்சம் நூல் குறிப்பிடுகிறது.\n"}
{"id": "210361", "url": "https://ta.wikipedia.org/wiki?curid=210361", "title": "எம். சந்திரசேகரன்", "text": "எம். சந்திரசேகரன்\n\nஎம். சந்திரசேகரன் (M. Chandrasekaran பி: டிசம்பர் 11, 1937) தமிழகத்தைச் சேர்ந்த ஒரு கருநாடக இசை வயலின் வாத்தியக் கலைஞரும், வாய்ப்பாட்டு கலைஞரும் ஆவார்.\n\nSection::::சிறு வயதில்.\nஇரண்டு வயதில் செங்கண்மாரி (jaundice) நோய் காரணமாக பார்வையை இழந்தார். \"மாத்ரு தேவோ பவ\" என்பதே இவரது தாரக மந்திரம். தெய்வத்திற்கு அடுத்தபடியாக தாயார் மீது பக்தி வைத்துள்ளார். அவரது தாயார் சாருபாலா மோகன் இவரை எல்லா விதத்திலும் வழிநடத்தி இன்றைய நிலைக்குக் கொண்டு வந்தார். வயலின், வாய்ப்பாட்டு என்பவற்றுடன் பிரெயில் முறையையும் கற்றுக்கொடுத்தார். சந்திரசேகரன் தமிழ், ஆங்கிலம், சமசுகிருதம், தெலுங்கு ஆகிய மொழிகளை படிக்கவும் எழுதவும் கற்றிருக்கிறார்.\n\nSection::::இசைப் பயிற்சி.\nமன்னார்குடி சாம்பசிவ பாகவதர், கும்பகோணம் எஸ். விசுவநாத ஐயர் (கும்பகோணம் சகோதரர்களில் ஒருவர்), வித்யால நரசிம்ம நாயுடு, டி. ஜயம்மாள் ஆகியோரிடம் இசை பயின்றார்.\n\nSection::::இசைப் பயணம்.\nஇவரது முதலாவது மேடை நிகழ்ச்சி வயலின் பக்கவாத்திய கலைஞராக மே 5, 1949ல் சென்னை மயிலாப்பூர் தியாகராஜ வித்வத் சமாஜத்தில் நடைபெற்றது.\n\n1950ல் மியூசிக் அகாதெமி (சென்னை) நடாத்திய வயலின் போட்டியொன்றில் முதலாவது பரிசு பெற்றார்.\n\nஇசை உலகில் புகழ் பெற்ற வித்துவான்களாகிய ஜி. என். பாலசுப்பிரமணியம், மகாராஜபுரம் விசுவநாத ஐயர், முசிரி சுப்பிரமணிய ஐயர், டி. ஆர். மகாலிங்கம் (புல்லாங்குழல் கலைஞர்), மதுரை மணி ஐயர், செம்பை வைத்தியநாத பாகவதர், மதுரை எஸ். சோமசுந்தரம் , டி. கே. ரங்காச்சாரி, இராமநாதன் கிருஷ்ணன், மகாராஜபுரம் சந்தானம், முனைவர் எஸ். இராமநாதன், செம்மங்குடி சீனிவாச ஐயர், பாலமுரளி கிருஷ்ணா, கே. வீ. நாராயணசாமி, நேதுநூரி கிருஷ்ணமூர்த்தி, டி. என். சேசகோபாலன், டி. வீ. சங்கரநாராயணன், முனைவர் என். ரமணி, திருச்சூர் வி. இராமச்சந்திரன் ஆகியோருக்கு பக்கவாத்தியமாக வயலின் வாசித்துள்ளார்.\n\nபக்கவாத்தியமாக வயலின் வாசிக்கும்போது பிரதான கலைஞரின் செயல்பாட்டை மதிப்பீடு செய்து, அதனை தனக்குள் உள்வாங்கி, பின்னர் தான் தொடர்ந்து வயலின் வாசிக்கும் போது கால்பங்கு நேரத்துக்குள் அதன் சாரத்தை குழைத்து கொடுப்பார்.\n\nஅவ்வப்போது வாய்ப்பாட்டு கச்சேரியும் செய்வார். தனி வயலின் கச்சேரி செய்யும் போது இடையிடையே சில கீர்த்தனைகளை வயலின் இசையோடு சேர்ந்து தானும் பாடுவார்.\n\nநாதசுவரத்தில் இராக ஆலாபனம் செய்யும் நுட்பம் இவருக்கு மிகவும் பிடிக்கும். டி. என். ராஜரத்தினம் பிள்ளை, காருகுறிச்சி அருணாசலம் ஆகியோரின் நாதசுவர இசையை விரும்பிக் கேட்பார். தனது திருமணத்தின் போது டி. என். ராஜரத்தினம் பிள்ளை நாதசுவரம் வாசித்ததையும் அப்போது ராஜரத்தினம் பிள்ளை இவரையும் வயலின் வாசிக்கச் சொன்னதையும் இவர் வாசித்த கதனகுதூகல இராக ஆலாபனையை இராஜரத்தினம் பிள்ளை வெகுவாகப் பாராட்டி இவரை ஆசீர்வதித்ததையும் பெருமையுடன் நினைவு கூருகிறார் சந்திரசேகரன்.\n\nமேலும் இரண்டு நிகழ்ச்சிகளை இவர் விரும்பி நினைவில் வைத்திருக்கிறார். முதலாவது வயலின் மேதை துவாரம் வேங்கடசுவாமி நாயுடுவுடன் சேர்ந்து வயலின் வாசித்தது. மற்றது முன்னாள் குடியரசுத் தலைவர் முனைவர் சர்வபள்ளி இராதாகிருஷ்ணன் இல்லத்தில் நடைபெற்ற எம். டி. இராமநாதனின் இசைக் கச்சேரிக்கு பக்கவாத்தியமாக வயலின் வாசித்தது.\n\nஇந்தியாவின் பல இடங்களிலும் அமெரிக்கா, இங்கிலாந்து, கனடா, மலேசியா, சிங்கப்பூர் ஆகிய நாடுகளிலும் இசைக் கச்சேரிகள் செய்துள்ளார்.\n\nSection::::இசையாளராக.\nசந்திரசேகரன் வெவ்வேறு மொழிகளில் வர்ணங்களும் கிருதிகளும் இயற்றியிருக்கிறார்.\nபாலக்காட்டில் உள்ள இசைக் கல்லூரியின் வருகை பேராசிரியராக பணியாற்றி உள்ளார்.\n\n\nSection::::நிதியம்.\n1998ல் சந்திரசேகரன் தனது தாயாரின் நினைவாக \"சாருபாலா மோகன் ட்ரஸ்ட்\" (ஆங்கிலம்: Charubala Mohan Trust) என ஒரு நிதியம் தொடங்கி ஒவ்வொரு வருடமும் வாய்ப்பாட்டு, வாத்திய கலைஞர்களுக்கு விருது வழங்கி கெளரவித்து வருவதோடு இசை அரங்குகளையும் நடாத்தி வருகிறார்.\n\nSection::::இசைப் பரம்பரை.\nஇவரது மகள் பாரதி ஒரு வாய்ப்பாட்டு, வயலின் மற்றும் நாட்டியக் கலைஞர். மகன் முரளி ஒரு புல்லாங்குழல் கலைஞர்.\n\n"}
{"id": "210362", "url": "https://ta.wikipedia.org/wiki?curid=210362", "title": "புராகுமின்", "text": "புராகுமின்\n\nபுராகுமின் (Burakumin) ஜப்பானில் உள்ள தீண்டத்தகாத, தாழ்த்தப்பட்ட சமூகமாகும். இச்சமூகத்துடன் பிற ஜப்பானிய மக்கள் எவ்வகையிலும் தொடர்பு கொள்வதில்லை. குறிப்பாக திருமண உறவுகள் வைத்துக் கொள்வதில்லை. இந்த புராகுமின் சமூக மக்களின் பாரம்பரியத் தொழில், தோல் பதனிடுதல், ஆடு மாடுகளை வெட்டுதல், கசாப்பு கடை நடத்துதல், தோல் காலணி வணிகம் செய்தல், பொதுக் கழிப்பிடங்களை சுத்தம் செய்தல் ஆகும். புராகுமின் சமூக மக்கள் மற்ற ஜப்பானிய சமூக மக்களுடன் கலந்து வாழாமல் தனி குடியிருப்புகளில் கூட்டமாக வாழ்கின்றனர். இரண்டாம் உலகப் போருக்குப் பின் ஜப்பானில் தீண்டாமை சட்டப்படி ஒழிக்கப்பட்டாலும், ஜப்பானிய சமூகத்தில் மறைமுகமாக தீண்டாமை கடைபிடிக்கப்பட்டு வருகிறது. \n\nபுராகுமின் சமூகத்தில் பிறந்தவரும், அச்சமூகத் தலைவரும், புராகுமின் விடுதலை லீக் (BLL) எனும் இயக்கத்தின் தலைவரும் ஆன ஜீச்ஹிரோ மதுமோட்டா (Jiichiro Matumoto 1887-1966) எனும் அரசியல் தலைவர் புராகுமின் சமூகத் தந்தை எனப் போற்றப்படுகிறார். \n\nஜப்பானிய அரசர் மொய்ஜி காலத்தில் தீண்டாமை முறையை 1871-ல் ஜப்பானில் கடைபிடிப்பதை நீக்கி உத்தரவிட்டார். புராகுமின் சமூக மக்களும் மற்ற ஜப்பானிய சமூக மக்களுக்கு இணையாக சமூக உரிமை பெற்றவர்கள் என அறிவித்தார். இதனால் புராகுமின் சமூக மக்கள் காலப்போக்கில் சமூக, பொருளாதர ம், கல்வி மற்றும் தொழில் துறைகளில் முன்னேற்றம் கண்டனர்.\n\nஇரண்டாம் உலகப் போருக்குப் பின் புராக்குமின் சமூகம் படிப்படியாக முன்னேற்றம் கண்டது. 1969-இல் ஜப்பானிய அரசு புராகுமின் சமூக முன்னேற்றத்திற்காக நிதி ஒதுக்கீடு செய்தது. தற்போது பத்து விழக்காடு புராகுமின் சமூக மக்கள் பிற ஜப்பானிய சமூகத்துடன் திருமண உறவுகள் வைத்துள்ளனர். ஜப்பானில் தீண்டாமை பற்றி பேசுவதும், கடைப்பிடிப்பதும் குற்றச்செயலாகும் என்று அரசு அறிவித்துள்ளது.\n"}
{"id": "210368", "url": "https://ta.wikipedia.org/wiki?curid=210368", "title": "சித்தோர்கார் கோட்டை", "text": "சித்தோர்கார் கோட்டை\n\nசித்தூர் கோட்டை (Chittorgarh Fort) (இந்தி: चित्तौड़ दुर्ग - \"Chittor Durg\") இந்தியாவின் பெருங்கோட்டைகளில் ஒன்றாகும். மேலும் உலகப் பாரம்பரியக் களங்களில் ஒன்றாகும். மேவார் நாட்டின் தலைநகராகவும் சித்தூர் கோட்டை விளங்கியது. சித்தூர் கோட்டை \nமேவார் பகுதியின் சித்தோர்கார் மாவட்டத்தின் தலைமையிடமான சித்தோர்கார் நகரத்தில் அமைந்துள்ளது.\n\n7ஆம் நூற்றாண்டு முதல் சூரிய குல இராசபுத்திர குகிலோத்தி மன்னர்களாலும், பின்னர் சிசோதியா குல மன்னர்களால், 1567இல் அக்பர் சித்தூர் கோட்டை கைப்பற்றும் வரை ஆளப்பட்டது. \n180 மீட்டர் உயரத்தில், 280 ஹெக்டர் பரப்பளவில், மலைப்பாங்கான இடத்தில் சித்தூர் கோட்டை அமைந்துள்ளது. இதனடியில் பெரோச் ஆறு பாய்கிறது. இக்கோட்டையினுள் அரண்மனைகள், கோயில்கள், கோபுரங்கள், வாயில்கள் அமைந்துள்ளது. சித்தூர் கோட்டை இராஜஸ்தான் மாநிலத்தின் முக்கிய சுற்றுலாத் தலமாகும்.\n\nசித்தூர் கோட்டை பல முறை குஜராத் சுல்தானகம், தில்லி சுல்தானகம் மற்றும் முகலாயர்களால் கைப்பற்றப்பட்ட்டது. இக்கோட்டை எதிரிகளால் கைப்பற்றும் நிலையில் இருக்கும் போது, கோட்டையில் உள்ள இராசபுத்திரப் பெண்களும், அரண்மனை மகளிரும், எதிரிகளின் கையில் சிக்கிச் சீரழியாத வகையில் கூட்டுத் தீக்குளிப்பு விழா நடத்தி தங்கள் உயிர்களை மாய்த்துக் கொள்ளும் வழக்கம் இருந்தது.\nசித்தூர் கோட்டையை கி பி 1303இல் அலாவுதீன் கில்சி, மேவார் மன்னர் ராணா ரத்தன் சிங்கை வென்று கைப்பற்றினான். 1535இல் குஜராத் சுல்தான் பகதூர் ஷா விக்கிரம் சித் சிங்கை வென்று கைப்பற்றினான். கி பி 1567இல் அக்பர், மகாராணா இரண்டாம் உதய்சிங்கை வென்று சித்தூர் கோட்டை கைப்பற்றினான்.\n\nசித்தூர் கோட்டையை எதிரிகளிடமிருந்து காக்கும் போரில் 1303இல் ராணி பத்மினியும், 1507இல் \"ராணி கர்ணாவதி\"யும் உயிர் துறந்தனர்.\nஇராஜஸ்தான் மாநிலத்தின் ஐந்து கோட்டைகளுடன் சித்தூர் கோட்டையும் உலகப் பாரம்பரியக் களங்களில் ஒன்றாக யுனேஸ்கே நிறுவனம் 2013இல் அறிவித்தது.\n\nSection::::அமைவிடம்.\nஇராஜஸ்தான் மாநிலத்தின் மேவார் பகுதியில் சித்தோகார் மாவட்டத்தின் தலைநகரான சித்தோர்கார் நகரத்தில் சித்தூர் கோட்டை அமைந்துள்ளது. தில்லி - மும்பை நெடுஞ்சாலையில், அஜ்மீர் நகரத்திலிருந்து 233 கிலோ மீட்டர் தொலைவில் உள்ளது. தேசிய நெடுஞ்சாலை எண்கள் 76 மற்றும் 79 சித்தூர் கோட்டை வழியாக செல்கிறது. \n\nSection::::பண்பாடு.\nசித்தூர் கோட்டையும், சித்தூர் நகரமும் இராசபுத்திரர்களின் பெரும் விழா எனப்படும் கூட்டுத் தீக்குளிப்பு விழாவிற்கு பெயர் பெற்றது.\n\nஇராஜஸ்தான் மாநிலத்தின் ஆறு மலைக் கோட்டைகளான ஆம்பர் கோட்டை, சித்தூர் கோட்டை, காக்ரோன் கோட்டை, ஜெய்சல்மேர் கோட்டை, கும்பல்கர்க் கோட்டை மற்றும் ரந்தம்பூர் கோட்டைகள் உலகப் பாரம்பரியக் களங்களில் ஒன்றாக யுனேஸ்கே நிறுவனம் 2013இல் அறிவித்தது.\n\n\n\n"}
{"id": "210369", "url": "https://ta.wikipedia.org/wiki?curid=210369", "title": "நார்த் 24 காதம் (திரைப்படம்)", "text": "நார்த் 24 காதம் (திரைப்படம்)\n\nநார்த் 24 காதம் (North 24 Kaatham) என்பது மலையாளத் திரைப்படம் ஆகும். இத்திரைப்படத்தின் தலைப்பிற்கு தமிழில் \"வடக்கு 24 மைல்\" என்று பெயர். இத்திரைப்படத்தை இயக்கியவர் \"அனில் ராதாகிருஷ்னன் மேனன்\" ஆவார். இத்திரைப்படத்தில் ஃபகத் பாசில், நெடுமுடி வேணு மற்றும் சுவாதி ரெட்டி ஆகியோர் முக்கியக் கதாப்பாத்திரத்தில் நடித்திருக்கின்றனர்.\nஇத்திரைப்படம் 2013 ஆம் ஆண்டு செப்டம்பர் 15 ஆம் தியதி ஓணம் பண்டிகையின் போது வெளியிடப்பட்டது. இத்திரைப்படத்தின் இசையமைப்பாளராக \"கோவிந்த மேனன்\" மற்றும் \"ரெக்ஸ் விஜயன்\" பணியாற்றியுள்ளனர். இத்திரைப்படத்தை சி. வி. சாரதி என்பவர் தயாரித்திருந்தார்.\n"}
{"id": "210373", "url": "https://ta.wikipedia.org/wiki?curid=210373", "title": "பகத் பாசில்", "text": "பகத் பாசில்\n\nஃபகத் பாசில் (Fahadh Faasil) இந்தியாவைச் சேர்ந்த திரைப்பட நடிகர் ஆவார். இவர் மலையாளத் திரைப்படத் துறையில் நடித்து வருகிறார். இவரது தந்தையான ஃபாசில் மலையாளத் திரைப்பட இயக்குனர் ஆவார். இவர் 2002 ஆம் ஆண்டு இவரது தந்தை \"ஃபாசில்\" இயக்கிய \"கையெத்தும் தூரத்து\" எனும் திரைப்படத்தில் அறிமுகமானார். இவர் 2011 ஆம் ஆண்டு கேரளா மாநில அரசின் இரண்டாவது சிறந்த நடிகர் எனும் விருதினைப் பெற்றார்.\n\n"}
{"id": "210376", "url": "https://ta.wikipedia.org/wiki?curid=210376", "title": "நெடுமுடி வேணு", "text": "நெடுமுடி வேணு\n\nநெடுமுடி வேணு (Nedumudi Venu, மலையாளம்: നെടുമുടി വേണു, பிறப்பு: 22 மே 1948) இந்தியாவின் கேரளாவைச் சார்ந்த திரைப்பட நடிகர் ஆவார். இவர் மலையாளத் திரைப்படத்துறையில் பணியாற்றுகிறார். இவரது இயற்பெயர் கே. வேணு கோபால் (K. Venu Gopal) ஆகும். நாடகத்தில் நடித்த பெயரான நெடுமுடி வேணு என்றே பெரும்பாலும் அறியப்படுகிறார். இவர் திரைக்கதையும் எழுதியுள்ளார் மற்றும் ஒரு மலையாளத் திரைப்படத்தையும் இயக்கியுள்ளார். இவர் \"கேரளா\" மாநிலத்தின் ஆலப்புழையில் பிறந்தவர். திரைப்படத்துறைக்கு வருவதற்கு முன்னர் கலாகெளமுதி பத்திரிகையில் பணியாற்றினார். இவரது பெற்றோர் பி. கே. கேசவன், பி. குஞ்ஞிக்குட்டியம்மா ஆவர். இவரது மனைவியின் பெயர் டி. ஆர். சுசீலா. இவருக்கு \"உன்னி\" கண்ணன்\" என இரு மகன்கள் உள்ளனர்.\n"}
{"id": "210377", "url": "https://ta.wikipedia.org/wiki?curid=210377", "title": "உத்ரயாணம் (திரைப்படம்)", "text": "உத்ரயாணம் (திரைப்படம்)\n\nஉத்ரயாணம் 1974 ஆம் ஆண்டு வெளிவந்த மலையாளத் திரைப்படம் ஆகும். இத்திரைப்படத்தை அரவிந்தன் இயக்கியிருந்தார். இத்திரைப்படம் பல்வேறு விருதுகளைப் பெற்றது.\n\nSection::::விருதுகள்.\nஇத்திரைப்படம் கீழ்க்கண்ட விருதுகளைப் பெற்றது. \n"}
{"id": "210378", "url": "https://ta.wikipedia.org/wiki?curid=210378", "title": "வெண்முரசு (புதினம்)", "text": "வெண்முரசு (புதினம்)\n\nவெண்முரசு மொத்த மகாபாரதத்தையும் மறுபுனைவு செய்து தமிழ் எழுத்தாளர் ஜெயமோகனால் எழுதப்பட்டுவரும் நவீன தமிழ் நாவல் வரிசை. ஜெயமோகனால் அவரது இணையதளத்தில் 2014ம் ஆண்டு அறிவிக்கப்பட்டு, தினமும் ஒரு அத்தியாயம் வீதம் வெளிவந்து கொண்டிருக்கிறது.\n\nஇதற்கான அறிவிப்பில் ஜெயமோகன், இந்நாவல் ஐந்நூறு பக்கங்கள் கொண்ட பத்து நாவல்கள் உடையது இது எனச் சொல்லியிருந்தார். அதை பத்தாண்டுகள் எழுதுவேன் எனவும் கூறியிருந்தார். ஆனால் நாவல் எழுத ஆரம்பித்த பிறகு மகாபாரதத்தின் விரிவு காரணமாக, நூல் எண்ணிக்கை 25லிருந்து 30வரை செல்லலாம் என்று தற்போது கூறியிருக்கிறார். அப்படி எழுதி முடிக்கப்படும் நாவல் 25000பக்கங்கள் கொண்டிருக்கும் என்றும் சொல்கிறார்.இதன்படி நிறைவடையும் பொழுது வெண்முரசு, உலக இலக்கியத்தின் மிகப்பெரிய நாவல் வரிசையாகி இருக்கும். \n\nவியாசரின் மகாபாரதத்தை மட்டும் ஆதாரமாகக் கொள்ளாமல், மகாபாரதக் கதைகளையும் கதை மாந்தர்களையும் வெவ்வேறு விதமாக மொழிந்துள்ள அனைத்துப் புராண, நவீன மற்றும் நாட்டார் பிரதிகளையும் கணக்கில் கொண்டு சொல்வது இது . \n\nஇந்நாவல் தினந்தோறும் அவரது இணையத்தளத்தில் ஒரு நாளின் தொடக்கத்தில் பதிவேற்றப்படுகிறது. இந்நாவலுக்கென்றே தனியாக ஓவியத்தை வரைபவர் ஓவியர் ஷண்முகவேல் ஆவார். கிழக்கு பதிப்பகம் ஜெயமோகன் எழுதும் மகாபாரத நாவலான வெண்முரசின் அனைத்து நாவல்களையும் சாதாரணப் பதிப்பாகவும் சேகரிப்பாளர்கள் பதிப்பு எனும் செம்பதிப்பாகவும் வெளியிடுகிறது. \n\nஇந்தப் பெருநாவல், பதிமூன்று நூல்கள் கடந்து , பதினான்காவது நாவலான நீர்க்கோலம் ஜெயமோகன் தளத்தில் இப்போது வெளிவந்து கொண்டிருக்கிறது.\n\nSection::::பின்னணி.\nஜெயமோகனின் மகாபாரத அறிமுகம் பெரும்பாலான இந்தியர்களைப் போல மிக இளம் வயதிலேயே கிடைத்த ஒன்று. தனது அம்மா மலையாளத்தின் துஞ்சத்து எழுத்தச்சனின் மகாபாரதம் கிளிப்பாட்டை வாசித்த முறையும் சடங்குகளும் ஒரு தொடக்கமாக அவருக்கு அமைந்தது . ஒட்டுமொத்த கதையை அறிந்தபிறகு அவர் வாழ்க்கையின் தொடக்க காலங்களை கழித்த திருவட்டாரில், கோயிலின் முன்னிருக்கும் கதகளி மண்டபத்தில் அரங்கேறிய கதகளி காட்சிகள் அடுத்த கட்ட வளர்ச்சி. அங்கு அந்த மேடையில் அவர் கண்ட துரியோதன, குந்தி, கர்ண கதாப்பாத்திரங்கள் அவரை உலுக்கிய கவர்ந்த விதங்களை விரிவாகவே அவர் கட்டுரைகளில் காணலாம் . வியாசரை பற்றிய உரையில், “\"அவனுக்கு கொடுக்கும் அளவிற்கு எவருடைய கையும் உயரம் கிடையாது. எல்லாரும் சின்ன மனிதர்கள். சின்ன மனிதர்களின் நடுவே பெரிய கால்களுடனும் பெரிய சிந்தனைகளுடனும் நிமிர்ந்த தலையுடனும் சென்ற ஒரு மனிதனைப் பார்த்து நான் அழுதிருக்கிறேன், ஐந்து வயதில்...\"” என்று கர்ணனைப் பற்றி நெகிழ்ந்து அவர் கூறுவது குறிப்பிடத்தக்கது.\n\nதனது இளமையில் அவர் வீட்டை விட்டு வெளியேறிச் சென்றபோது, கன்னியாகுமரியில் தொடங்கி இந்தியாவின் அனைத்து எல்லைகளுக்கும் பயணிக்கலானார். பல்வேறு வண்ணங்கள் கொண்டிருந்த இந்திய நிலங்களின் பண்பாட்டின் வழியே செல்லும்போது மகாபாரதமும் அதன் பிற பரிமாணங்களும் மேலும் வளர்ந்தன. வாசிப்போடு மட்டுமல்லாமல் அதை நேரடியாக காணும் தருணங்களும் அவருக்கு அப்பயணங்கள் வழியே கிடைத்தது .\n\nபின்னர் ஊர் திரும்பி, எழுத்தாளராகி தனது குருவாகிய நித்ய சைதன்ய யதியை கண்டுகொண்ட பிறகு இந்திய தத்துவ மரபுகளிலும் அதன் நூல்களிலும் ஆழ்ந்த பயிற்சியும் விரிவான விவாதங்களும் ஜெயமோகனுக்கு அமைந்தன . அங்கு அவர் விரிவாக பயின்ற நூல்களில் “பகவத் கீதை”யும் அடங்கும்.\n\nஅவர் சிறுகதைகள் எழுதி தமிழ் இலக்கிய உலகில் அறிமுகமாகியிருந்த 1980-90களிளும் பல்வேறு விதமான கதைகளை எழுதியிருக்கிறார். தனது முதல் பெருநாவலான விஷ்ணுபுரம் எழுதிக்கொண்டிருந்த இதே வேளையில், இடையில் \"திசைகளின் நடுவே, பத்மவியூகம், நதிக்கரையில்\" போன்ற கதைகளை எழுதி பிரசுரித்துள்ளார். \"காவியம்,இறுதிவிஷம்\" போன்ற குறுநாவல்கள், \"களம், அதர்வம்\" போன்ற சிறுகதைகள், \"வடக்குமுகம், பதுமை\" போன்ற நாடகங்கள் அனைத்தும் மகாபாரதப் பின்னணியில் அமைந்தவை.எழுத வந்த தொடக்க காலகட்டம் முதலே ஜெயமோகனின் எழுத்துக்களில் மகாபாரதம் சார்ந்த புனைவு முயற்சிகளையும், பிற குறிப்புகள் நிகழ்வுகள் போன்றவற்றையும் தொடர்ந்து வருவதை காணமுடியும். மகாபாரதம் தொடர்பான முயற்சிகளை கண்டுகொள்வதோடு அவற்றை தமிழில் அறிமுகப் படுத்துவதையும் செய்து வந்துள்ளார்..\n. ஒரு யுகத்தின் முடிவு, பருவம், இரண்டாம் இடம், இனி நான் உறங்கட்டும் போன்ற நூல்களை தொடர்ந்து சுட்டி காட்டுவதோடு, சமகால எழுத்தாளரான எஸ்.ராமகிருஷ்ணனின் மகாபாரத பின்னணியில் அமைந்த நவீன நாவலான உப பாண்டவத்திற்கு இவர் எழுதிய விமர்சனமும் குறிப்பிடத்தக்கது .\n\nஒரு உரையாடலில், கேரள எழுத்தாளர் பி.கே.பாலகிருஷ்ணனிடம் தான் பாரதத்தை முழுதாக நாவலாக எழுதப்போகிறேன் என விளையாட்டாக சொன்னபோது, மிகுந்த ஆவலுடன் தான் நிச்சயம் எழுதுவேன் என அவர் சொன்னதையும் தனது கட்டுரையில் குறிப்பிட்டுள்ளார்.\n\n2013ல் இலங்கை தமிழ் எழுத்தாளர் தெளிவத்தை ஜோசப்பிற்கு அளிக்கப்பட்ட விஷ்ணுபுரம் விருது விழா முடிந்து வீடு திரும்பி, தன் குழந்தைகளுடன் தற்செயலாக மகாபாரதம் குறித்து பேசிக்கொண்டிருக்கும்போது இந்நாவல் பற்றிய எண்ணம் தோன்றியது. இது தன்னுடைய பல ஆண்டு கனவென்றும், பெரிய முயற்சி என்பதால் ஒத்திப் போடப்பட்டதாகவும், இப்போது தன் மகள் சைதன்யா கேட்டதுடன் சிறு திட்டத்தோடு தொடங்குவதாகவும் அறிவிப்பில் கூறியிருந்தார். நாவல் ஜெயமோகனால் 2013 கிறிஸ்துமஸ் அன்று தொடங்கப்பட்டு, 2014 ஜனவரி முதல் தேதி முதல் அவரது இணையதளத்தில் முதல் நாவலான முதற்கனல் வெளியானது. இந்நாவலில் அத்தியாயத்திற்கு ஒரு ஓவியமென முடிவு செய்யப்பட்டு, ஓவியர் ஷண்முகவேலின் கற்பனை மிகுந்த ஓவியங்களோடு வெளிவந்துகொண்டிருக்கிறது . இணையத்தில் எழுதப்படும் ஒரு தமிழ் நாவல் அதெற்கென பிரத்தியேகமான ஓவியங்களுடன் வெளிவருவது இதுவே முதல் முறை.\n\nSection::::நூல்களும் வெளியீடும்.\nஜெயமோகன் தளத்தில் ஒவ்வொரு நாவலும் தினமும் ஒரு அத்தியாயமென வெளிவரும். ஒவ்வொரு நாவல்களுக்கு இடையிலும் ஆசிரியர் அடுத்த நாவலுக்கு ஆயத்தமாகும் இடைவெளி ஒன்றும் தொடரும்.\n\n\nஇவை அனைத்தும் இணையத்தில் வெளியான நாட்களை குறிப்பவை. வெண்முரசை முதலில் பதிப்பித்த பதிப்பகம் \"நற்றிணை பதிப்பகம்\" ஆகும். அது வெண்முரசின் முதல் நான்கு நாவல்களை வெளியிட்டது. முதல் ஆண்டின் இறுதியில் நீலம் வரையிலான நான்கு நாவல்களுக்கு வெளியீட்டு விழா சென்னை எக்மோர் அரங்கத்தில் நடைபெற்றது. அவ்விழாவில் அசோகமித்திரன், இளையராஜா, கமல்ஹாசன், பிரபஞ்சன், நாஞ்சில் நாடன், பி.ஏ.கிருஷ்ணன் ஆகியோர் கலந்து கொண்டு இம்முயற்சியை வாழ்த்தினர் .மேலும் மகாபாரதத்தை தங்கள் வாழ்நாள் முழுதும் பிரசங்க வடிவிலும் கூத்து வடிவிலும் வழங்கி வரும் கலைஞர்கள் ஐந்து பேர் விழாவில் கௌரவிக்கபட்டனர் .நவம்பர் 9, 2014 அன்று நடந்த இவ்விழாவை விஷ்ணுபுரம் இலக்கிய வட்டம் ஒருங்கிணைத்தது.\n\nநற்றினைக்கு பின் இப்புத்தகத்தின் முந்தைய, அடுத்த பாகங்களை கிழக்கு பதிப்பகம் கொண்டுவரத் தொடங்கியது. வெண்முரசின் வெளியீடு, அதன் சிறப்பு வாசகர்களுக்கான கெட்டி அட்டையும் வண்ணப்படங்களும் கொண்ட செம்பதிப்பாகவும், சந்தைகளில் விற்கும் சாதாரண அட்டை பதிப்பாகவும் வெளிவருகிறது.\n\nSection::::கதைச்சுருக்கம்.\nமுதல் நாவலான முதற்கனல், மொத்த கதையோட்டத்திற்கான ஒரு முன்வரைவை அளித்து தொடங்குகிறது. ஆஸ்திகன் என்ற முனிமைந்தன் தன் அன்னையிடம் கதை கேட்பதாக தொடங்கும் நாவல், ஜனமேஜயனின் வேள்வியை இடைமறித்து வியாசரை வரவழைத்து தீர்வு கேட்பதிலிருந்து மைய கதையோட்டத்தை வந்தடைகிறது. வியாசர் தன் ‘ஜய’ எனும் காப்பியத்தை அவையில் அரங்கேற்றுகிறார். அஸ்தினபுரியின், குரு வம்சத்தின் கதையாக வளரும் இன்னொரு கதைச்சரடு, பீஷ்மரை வெல்லமுடியாத அம்பையின் அனல் சிகண்டியாக உருமாறி பீஷ்மரிடமே இறுதியில் வரும் இடத்தில் முடிகிறது. \n\nமழைப்பாடல், அம்பிகை அம்பாலிகை சத்யவதி ஆகியோரின் கதாப்பாத்திரச் சித்தரிப்பை விரிவாக நிகழ்த்திச் செல்லும் இப்பெருநாவல், அவர் மைந்தரான திருதராஷ்டிரன் பாண்டு ஆகியோரின் இளமை பருவங்களையும் அவர்களின் சுயம்வரங்களையும் விரிவான பண்பாட்டு வரலாற்று சித்தரிப்புடன் வரைகிறது. பாண்டவர் பிறப்பிற்கு பின் இறுதியில் விளக்கமுடியாத கவித்துவச் சித்தரிப்புடன் முடியும் இந்நாவல், மகாபாரதத்தை, ஆடி தொடங்குபவர்களான குந்தி, சகுனி, விதுரர் ஆகியோரின் விழைவுகளையும் நெய்தெடுப்பது.\n\nவண்ணக்கடல், சங்க பாணனாகிய இளநாகன் பாரத நிலத்தில் ஒரு முனையில் தொடங்கி மறுமுனை வரும்வரை, குரு வம்சத்தின் கதைகளை கேட்டு அறிந்து வருவதாய் உள்ளது ஒரு சரடென்றால் பிறிதொன்று பாண்டவகௌரவர்களின் இளமையை தொட்டுசெல்வது. துரோணர், பரசுராமர், ஏகலைவன், துரியோதனன் போன்ற கதாப்பாத்திரங்கள் எழுந்து வருவதோடு கர்ணனின் ஒளிமிக்க சித்திரத்தையும் இந்நாவல் காட்டுகிறது. குலக்கதைகள், நிலச்சித்தரிப்புகள், திருவிழாக்கள், இந்திய ஞான மரபுகள் என இதன் வண்ணங்கள் முடிவிலாதவை.\n\nநீலம், தனியொரு கவித்துவமும் பித்தும் கலக்கும் மொழியில் கண்ணனின் பிறப்பையும் கல்விக்கு முந்தைய இளமை வாழ்வையும் சொல்லும் தனி நாவல். ராதையில் பிரேமையாகவும் கம்சனில் பகையாகவும் கண்ணன் வெளிப்படுகிறான். வெண்முரசு வரிசையில் இதுவே பக்க அளவில் சிறியது.\n\nபிரயாகை, திரௌபதியின் பிறப்பு வளர்ச்சி சுயம்வரத்தையும் சித்தரிக்கும் இந்நாவலின் ஒரு சரடு, ஒருங்கே கிருஷ்ணனின் அரசியல் தொடக்கத்தையும் முதற்போரையும் துவாரகை அமையும் விதத்தையும் கூறிச் செல்கிறது.\n\nவெண்முகில் நகரம், இந்திரபிரஸ்தம் அமைந்த வழிகளை தொடர்ந்து செல்லும் கதை. திரௌபதியின் திருமணத்திற்கு பின் பாண்டவர்கள் தங்களுக்கென அமைக்க விரும்பும் ஒரு நகரத்தின் வழியே அவர்களின் உள ஆழங்களை சித்தரிக்கிறது இந்நாவல். பூரிசிரவஸ் , சாத்யகி ஆகியோர் இதன் மையக்கதபாத்திரங்கள். அரசியலும் அதற்கு அப்பால் மனிதர்களும் என செல்லும் கதை.\n\nஇந்திரநீலம், துவாரகை அமைந்த பிறகு, கிருஷ்ணனுக்கு தன் எட்டு மனைவியருடன் அமைந்த காதலை சொல்லும் கதை. இந்திரநீலம் என்பது சியமந்தக மணி எனும் அருமணி.அது கதை மாந்தர்களிடையே உண்டாக்கும் மாற்றத்தையும் அதற்கேற்ப ஒவ்வொருவரும் மாறும் சித்தரிப்பையும் இந்நாவல் வழங்குகிறது. அனைத்திற்கும் மையமாக இருப்பது கிருஷ்ணன். அரசியல் உதவி கேட்டுவரும் திருஷ்டதுய்மனின் பார்வையில் கதை செல்கிறது.\n\nஎட்டாவது நூலாகிய காண்டீபம், இந்திரபிரஸ்தத்திலிருந்து அர்ஜுனன் கிளம்பிச் செல்லும் பயணம். தந்து பயணத்தினூடே பிற மனைவியரையும் உறவுகளையும் கண்டடைகிறான். கிருஷ்ணனின் உறவாக அறிமுகமாகும் அரிஷ்டநேமியின் குணச்சித்திரம், அர்ஜுனின் சாகசங்கள், சுபத்திரையின் வரவு என விரிவடைகிறது.\n\nவெய்யோன், கர்ணனின் இளமை நினைவுகள், உறவுகள், இந்திரபிரஸ்தம் அமைந்த பிறகான மனது என செல்கிறது. கதை தொடங்கும்போதே துரியோதனனால் நாடளிக்கப்பட்ட சூதர் பாடும் அங்க தேசத்து மன்னனாகத்தான் இருக்கிறான். அவன் அன்னையுடனான உறவின் ஆழங்களும், காண்டவ வனத்தை அர்ஜுனனும் கிருஷ்ணனும் அழித்து இந்திரபிரஸ்தம் அமைந்த விதமும், ஜராசந்தன் போன்ற பிற அரசர்களும் அறிமுகமகுவது போன்ற கலவையான மொழிபுகளும் ஓட்டமும் அமைந்த கதை.\n\nபத்தாம் நாவலான பன்னிரு படைக்களம், நகர் அமைந்து பாண்டவர் ராஜசூயம் வேட்டு செய்யும் வேள்வியும், அதன் காரணமாக எதிராக அமையும் அரசியல் காரணங்களும், திரௌபதி பாண்டவரின் அஸ்தினபுரியின் வருகையும் நாற்கள ஆடலும் சித்தரிக்கப்படுகிறது. ஜராசந்தன் சிசுபாலன் ஆகியோரின் கொலைக்குப் பிறகு உக்கிரமாக உருமாறும் துரியோதனின் சித்திரத்தையும் அளிக்கிறது. இதுவரையிலான மொத்த கதையோட்டதிற்கும் ஒரு திருப்பம் போல அமைந்த நாவல்.\n\nபதினோராம் நாவலான சொல்வளர்காடு, நாடிழந்து வனவாசம் செல்லும் பாண்டவரின் கதையின் தொடக்கத்தை கூறுகிறது. ஒவ்வொரு வேதகால கல்விநிலைகள் வழியாக அதன் தத்துவங்களை கடந்து செல்லும் ஒரு பயணமாக அமையும் நாவல். கிருஷ்ணனின் குணசித்திரத்தின் முதல் மாறுதலையும், முதன்மையாக யுதிஷ்டிரன் அடையும் உச்சத்தையும் சொல்லும் நாவல்.\n\nகிராதம், பன்னிரண்டாவது நாவல் இவ்வரிசையில். மீண்டும் கிளம்பிச் செல்லும் அர்ஜுனின் வேறொரு பயணம். இருண்மையும், ஆன்மீகமும், கலந்த சைவப் பின்னணியில் அமைந்த நாவல். இதுவரை வந்த வெண்முரசு வரிசையிலேயே மிகுபுனைவு அதிகம் கலந்தது. நான்கு திசைதேவர்களையும் வென்று அஸ்திரங்கள் பெற்று, இறுதியில் சிவனிடம் போரிட்டு பாசுபதம் பெற்ற கதையைச் சொல்கிறது. கிருஷ்ணனின் இருண்ட பக்கங்களை சித்தரிக்கும் சரடு குறிப்பிடத்தக்கது.\n\nநூல் பதிமூன்று, மாமலர், பீமன் கல்யாண சௌகந்திக மலரை தேடிச் செல்லும் பயணம் பற்றியது. குலாந்தகனாகிய பீமனுக்கு குருகுலத்தின் மூதன்னையரின் கதைகள் சொல்லப்படுகின்றன. பாரதநிலத்தின் முதல் பேரரசியான தேவயானியின் வாழ்வு திரௌபதியின் வாழ்விற்கு இணை வைக்கப்படுகிறது. அனைத்து மெய்மைகளையும் கைவிட்டும் காதலின் அழியா மலராகிய கல்யாண சௌந்திகத்தை அடைந்ததன் மூலம் பீமன் முழுமையடைந்த நிகழ்வு சித்தரிக்கப்பட்டுள்ளது..\n\nநூல் பதினான்கு, நீர்க்கோலம் பாண்டவர்களின் ஓராண்டு தலைமறைவு வாழ்க்கையை பற்றியது. விராட நாட்டில் பாண்டவர்கள் ஐவரும் திரௌபதியுடன் வெவ்வேறு பணிகளில் அமர்ந்து தங்களை ஒளித்துக் கொள்கிறார்கள். இதோடு நள தமயந்தி கதையும் மிக விரிவாக இதற்கு இணையாக கூறப்படுகிறது. தங்கள் ஆழ்மன பிம்பத்தையே மாற்றுருவாக அடைகிறார்கள்.\n\nநூல் பதினைந்து எழுதழல் கெளரவ பாண்டவ மைந்தர்கள் பற்றியது இந்நூல். போருக்கு முந்தைய அணிசேரல் அணிமாறல் உள்ளிட்ட அரசியல் நிகழ்வுகளை உள்ளடக்கியது. அடுத்த தலைமுறை மைந்தரைப் பற்றிய சித்திரம் மிக விரிவாக இடம்பெறுகிறது.\n\nநூல் பதினாறு குருதிச்சாரல் இளைய யாதவர் பாண்டவர்களுக்காக போருக்கு முன் தூது போவது இதில் இடம் பெறுகிறது. மூன்று முறை பாண்டவர் சார்பாக தூது போகிறார் . அது தவிர குந்தியால் அபிமன்யுவும் இளைய யாதவரால் சாத்யகியும் துரியனால் அஸ்வத்தாமனும் தூது அனுப்பப்டுகிறார்கள் வெவ்வேறு இடங்களுக்கு. போருக்கு முன்பாக அன்னையரின் உள நிலையை பேசும் நூல் இது.\n\nபதினேழாவது நாவல் இமைக்கணம், அர்ஜுனனுக்கு கீதை உரைக்கப்பட்ட கதையைக் கூறுகிறது. மொத்த மஹாபாரதத்தையும் வேதங்களுக்கு இடையிலான மோதலாகச் சித்தரிக்கும் வெண்முரசு, எழப்போகும் புதிய வேதத்தை இளைய யாதவருக்கும் வெண்முரசின் முக்கிய கதைமாந்தர்களுக்குமான விவாதம் மூலம் விளக்குகிறது.\n\nபதினெட்டாவது நாவலான செந்நாவேங்கை, அன்னைப் புலியென குருஷேத்ரம் காத்திருந்ததைச் சித்தரிக்கிறது. இளைய யாதவரின் தூது முறிந்தபின் இருதரப்பும் போருக்கெழுவதையும் இளமைந்தரின் போருக்கான மனநிலையையும் அவர்களின் மணங்களையும் விவரிக்கும் இந்நாவல், அன்னையரின் அச்சத்திற்கேற்ப முதல்நாள் போரிலேயே மைந்தர்கள் களம்படுவதுடன் முடிகிறது.\n\nபத்தொன்பதாம் நாவலான திசைதேர் வெள்ளம், இரண்டாம்நாள் முதல் பத்தாம்நாள் வரையிலான போரினை விவரிக்கிறது. பீஷ்மரைக் காக்க கங்கையின் ஆணைப்படி அவருடலில் எழும் எட்டுவசுக்களும் ஒவ்வொருவராக அவரைவிட்டு நீங்க, பத்தாம்நாள் போரில் தனித்து நிற்கும் பீஷ்மர் சிகண்டியாலும் அர்ஜுனனாலும் களத்தில் வீழ்வதைச் சித்தரிக்கிறது இந்நாவல்.\n\nஇருபதாம் நாவலான கார்கடல், பீஷ்மரின் வீழ்ச்சிக்குப்பின் கர்ணன் களம்புகுவதையும், அபிமன்யு, கடோத்கஜன் மற்றும் துரோணர் ஆகியோர் வீழ்வதையும் சித்தரிக்கிறது இந்நாவல்.\n\nஇருபத்து ஒன்றாம் நாவலான இருட்கனி, கர்ணன் களத்தலைமை ஏற்ற பின்னரான போரையும், கர்ணனின் மாபெரும் கொடைகளையும், கர்ணன் வீழ்வதையும் விவரிக்கிறது.\n\nஇருபத்து இரண்டாம் நாவலான தீயின் எடை, துரியோதனன் வீழ்வதையும், பாண்டவர்களின் வெற்றியையும், பாண்டவர்களின் மைந்தர்கள் கொல்லப்படுவதையும் உள்ளடக்கிய நாவல்.\n\nஇருபத்து மூன்றாம் நாவலான நீர்ச்சுடர், போருக்குப் பிந்தைய நிகழ்வுகளில் ஆரம்பித்து நகர்ந்துகொண்டிருக்கும் நாவல் [அத்தியாயங்கள் தினசரி பிரசுரிக்கப்படுகின்றன].\n\nSection::::விமர்சனம்.\nநாவல் குறித்தான விவாதங்கள் வாசகர்களால் எழுதப்படும் கடிதங்கள் இணையத்திலே வெளியாகின்றன. அவை தனிவலைப்பூவில் தொகுக்கப்பட்டுள்ளன. எழுதப்படுகின்ற போதே அதிகம் பேரால் படிக்கப்படும் தமிழ் நாவலாக வெண்முரசு உள்ளது.\n\n"}
{"id": "210379", "url": "https://ta.wikipedia.org/wiki?curid=210379", "title": "ஞானி", "text": "ஞானி\n\nஞானி கர்ம யோகத்தைப் பயின்று மனத்தூய்மை அடைந்தவன், அதன் பின் ஞான யோகத்தை பயின்று ஞானத்தில் நிலை பெற்றவனை பகவான் இங்கு ஞானநிஷ்டன் என்று ஞானியை சிறப்பாக குறிப்பிடுகிறார்.\nஎவன் தன்னிடத்திலேயே தான் மகிழ்வாக இருக்கின்றானோ அவனே (Happy with Himself) ஞானி ஆவான். தன்னை அறிந்து தன்னிடத்தில் தான் நிலை பெற்று, மனநிறைவு அடைந்தவனே ஞானி ஆவான். வைராக்கியம், விவேகம், மனவடக்கம், புலனடக்கம், தியாகம், அமைதி, சமாதானம், பொறுமை, அகிம்சை, முமுச்சுத்துவம் போன்ற நற்குணங்கள் பெற்றவனையே ஞானியின் இலக்கணமாக கூறப்படுகிறது. \n\nஇந்த ஆத்ம ஞானத்தை அறிந்த ஞானி மரணத்திற்கு முன் சீவ முக்தியும், உடல் அழிந்த பின்பு பிரம்ம நிர்வானம் எனும் விதேக முக்தியும் அடைகிறான். விதேக முக்தி அடைந்த ஞானிக்கு மறுபிறவி இல்லை.\n\n"}
{"id": "210380", "url": "https://ta.wikipedia.org/wiki?curid=210380", "title": "ஆத்ம ஞானி", "text": "ஆத்ம ஞானி\n\nஆத்ம ஞானி என்பவன் கர்ம யோகம், பக்தி யோகம், மற்றும் ஞான யோகம் பயின்று ஆத்ம ஞானத்தை அடைந்து தன்னிடத்திலேயே தான் மகிழ்வாக இருப்பவனையே (Happy with Himself) ஆத்ம ஞானி ஆவான். தன்னை அறிந்து தன்னிடத்தில் தான் நிலை பெற்று, மனநிறைவு அடைந்தவனே ஆத்ம ஞானி ஆவான். விவேகம், வைராக்கியம், மனவடக்க்ம், புலனடக்கம், தியாகம், அமைதி, சமாதானம், பொருமை, அகிம்சை, சத்துவ குணம், சமாதி மற்றும் ஆத்ம தத்துவத்தை அறிய வேண்டும் என்ற இடைவிடாத ஆர்வம் எனும் முமுச்சுத்துவம் போன்ற நற்குணங்கள் பெற்றவன், சிரவணம், மனனம் மற்றும் நிதித்யாசனம் எனும் மூன்று படிகளில் பிரம்ம தத்துவத்தை அறிந்தவனையே ஆத்ம ஞானியின் இலக்கணமாக கூறப்படுகிறது. \n\nSection::::அடைந்த ஞானத்தினால் ஆத்ம ஞானி பெறும் பலன்கள்.\nஆத்ம ஞானம் அடைந்த ஆத்ம ஞானி தான் வாழும் காலத்திலேயே சீவ முக்தி எனும் மனநிறைவு பெறுகிறான். பின் தன் சட உடலை விட்டு நீங்கிய பின் (இறந்த பின்) மறு பிறப்பு இல்லாமை எனும் விதேக முக்தி அடைகிறான்.\n\n\nSection::::வெளி இணைப்புகள்.\nபகவத் கீதை, இரண்டாம் அத்தியாயம் \n\n"}
{"id": "210392", "url": "https://ta.wikipedia.org/wiki?curid=210392", "title": "திருத்தந்தையின் ஆலோசனைக்குழு", "text": "திருத்தந்தையின் ஆலோசனைக்குழு\n\nதிருத்தந்தையின் ஆலோசனைக்குழு () என்பது திருத்தந்தையின் ஆணையால் அவரது தலைமையில் கர்தினால்கள் ஒன்றுகூடும் கூட்டமாகும்; இக்கூட்டங்கள் சாதாரணமானவையாகவோ அசாதாரணமானவையாகவோ இருக்கலாம்.\n\nகனமான ஆயினும் அடிக்கடி நிகழும் காரியங்களில் ஆலோசனை பெறுவதற்காக அல்லது புதிய கர்தினால்களை நியமிப்பது போன்ற மிகச் சிறப்பான ஒரு சில செயல்களை நிறைவேற்றுவதற்காக அனைத்துக் கர்தினால்களும் குறைந்த அளவு உரோமை நகரில் உள்ளவர்கள், ஒரு \"சாதாரண ஆலோசனைக்குழுவுக்கு\" அழைக்கப்படுகின்றனர். இத்தகைய சாதாரண ஆலோசனைக்குழு மட்டுமே பகிரங்கமாக இருக்க முடியும்; அதாவது, இக்குழுவுக்குக் கர்தினால்களுடன், மேல்நர்கள், அரசு சமூகங்களின் பிரதிநிதிகள் மற்றும் அழைக்கப்பட்ட மற்றவர்கள் அனுமதிக்கப்படுகின்றனர். \n\nதிருச்சபையின் சிறப்பான தேவைகள் அல்லது அதிகக்கனமான ஆய்வுக்குரிய காரியங்கள் தூண்டும் போது நடைபெறுகின்ற ஓர் \"அசாதாரண ஆலோசனைக் குழு\"வுக்கு அனைத்துக் கர்தினால்களும் அழைக்கப்படுகின்றனர்.\n\nஇத்தகையக்குழு கூட்டத்தில், திருத்தந்தையால் அங்கீகரிக்கப்பட்ட விருப்பத்தேர்வு மூலம் கர்தினால்கள் குருக்கள் அணியிலிருந்து மற்றோர் உரிமைத்தகுதிக்கு மாறலாம்; திருத்தொண்டர் அணியிலிருந்து திருத்தொண்டர்களின் மற்றொரு வட்டத்தொகுதிக்கு மாறலாம்; அவர்கள், திருத்தொண்டர்கள் அணியில் முழுமையான பத்து ஆண்டுகள் நிலைத்திருந்திருப்பின், குருக்கள் அணிக்கும்கூட மாறலாம்.\n"}
{"id": "210398", "url": "https://ta.wikipedia.org/wiki?curid=210398", "title": "வெப்பவியல்", "text": "வெப்பவியல்\n\nவெப்ப இயல் () என்பது வெப்பப் படவியலின் ஒரு துறை. மருத்துவத்தில் பயன்படும் அகச்சிவப்புக் கதிர் படமாக்கலின் மூலம் உடலில் வெப்பம் பரவியுள்ள முறையினை அறிந்துகொள்ளப் பயன்படும் ஒரு தொடாநிலை படமாக்க முறையாகும். இந்த படமாக்க முறை உடல் வெப்ப நிலையினைப் பயன்படுத்தி புற்றுநோயினை அறிந்து கொள்ள உதவுகின்றது எனினும் இது ஒரு சிறப்பான மருத்துவக் கண்டறி முறையல்ல என அமெரிக்க அரசால் அறிவுறுத்தப்பட்டுள்ளது.\nSection::::வெப்பப் படவியல்.\nவெப்பப் படயியலில், அதிக வெப்பமான இடங்கள் வெண்மையாகவும் குளிர்ந்த இடங்கள் கருமையாகவும் காட்சியளிக்கும். (எதிர்மறையாகக் காட்டும் கருவிகளும் உள்ளன). நோயற்ற உடலில் காணப்படும் வெப்பப் பரவல் ஒரு வகையாகவும் நோயுள்ள திசுப் பகுதியில் வெப்பப் பரவல் முறை வேறுவகையாகவும் இருக்கும். இவ்வாறு மாறுபட்டுக் காணப்படும் உடல் வெப்பநிலை நோயினைக் காட்டவல்லது.\n\nவெப்பக் கடத்தல், வெப்பச்சலனம் மற்றும் கதிர் வீச்சின் மூலம் வெப்பமானது ஓரிடத்திலிருந்து பிறிதொரு இடத்திற்குப் பரவுகிறது. எல்லா வெப்பமுடைய பொருட்களும் மின்காந்த அலைகளை வெளியிடுகின்றன. \nஎக்சு-கதிர், அணுக்கரு, மீயொலி போன்றவற்றைப் போலவே இம்முறையிலும் எந்த இயற்பியல் கருவியும் பொருளைத் தொடுவதில்லை. பொருளில் இருந்து வெளிப்படும் இயற்கையான கதிர் வீச்சினையே பயன்படுத்துகின்றது. கிடைக்கப் பெறும் முடிவு, பொருளில் அகச்சிகப்புக் கதிர்கள் எவ்வாறு பரவியுள்ளது என்பதையுணர்த்தும்.\n\nSection::::அகச்சிகப்பு கதிர்களின் செறிவு.\nI = KT என்று கொடுக்கப்படுகிறது..\n\nஅதாவது \nI என்பது வெளிப்படும் அகச்சிகப்பு கதிர்களின் செறிவு \nT என்பது தனிவெப்பநிலை \nK என்பது பொருளுக்குப் பொருள் மாறுபடும் ஒரு நிலையான எண்\n\nகரும்பொருளுக்கு இது உச்ச அளவாக உள்ளது. உடல்பரப்பு ஓர் உன்னதமான கரும்பொருளாகச் செயல்படுகிறது. இம்மூறையில் பயன்படுத்தப்படும் முக்கிய கருவி உடலிலிருந்து வரும் அகச்சிவப்புக் கதிர்களை உணரும் கருவியாகும். இக்கருவியும் அகச்சிவப்புக் கதிர்களை உமிழுகிறது.\n\nSection::::அளவிடு முறை.\nசீரான வெப்பநிலையுடைய ஓர் அறையில் எல்லாமே ஒரே வெப்பநிலையில் இருப்பதால் உணர்கருவி எந்த சமிக்ஞையினையும் பெறாது (எடுத்துக்காட்டாக இறந்த மனித உடல்). மாறாக உயிருள்ள ஒரு மனிதன் இருந்தால், உணர்கருவியினைவிட மனிதனின் உடல்வெப்ப நிலை சற்று அதிகமாக இருக்கும். உடலை இப்போது கதிர்ப்படப்பதிவு செய்தால் வெப்பநிலைக்கு ஏற்றவாறு குறியீடுகள் பெறப்படும். தோலின் வெப்பநிலையினைப் பொறுத்து அமையும் இது திரையில் பெறப்படுகிறது. சரியான கருவியுடன் நிரந்தரமான படமும் பெறலாம்.\n\nநடைமுறையில், பெறப்படும் குறிகள் குறைந்த செறிவுடன் காணப்படுவதால், இரைச்சல் (Noise) சிக்கலைத் தோற்றுவிக்கும். இதனைக்குறைக்க உணர்கருவியின் வெப்பநிலை நீர்மநிலை நைட்ரசன் மூலம் குறைக்கப்படுகிறது. 40,000 தனிப்பட்ட அளவீடுகளை 30 வினாடிகளில் செய்யும் நுட்மான கருவிகள் உள்ளன.\n\nஆய்விற்கு முன் 10 நிமிடங்கள் திறந்த மேனியுடன் 70 முதல் 76 டிகிரி பாரன்கீட் வெப்பநிலையில் முன் குளிர்வித்தல் உடலுக்குத் தேவை. மார்புப் படம் எடுக்கும்போது குறுக்காக வெப்பம் பாய்வதனைத் தடுக்கக் கைகளை அகல விரித்து வைத்திருக்க வேண்டும். சிறிய அலுமினியத் தகடுகளை உடற்பகுதி குறிகளாகப் பயன்படுத்தலாம்.\n\nSection::::பயன்பாடு.\nமருத்துவ ரீதியாக இன்னும் அதிகப் பயன் பாட்டில் இல்லை. எனினும் பின்வரும் ஆய்வுகளுக்கு இது பயன்படுகிறது\n"}
{"id": "210399", "url": "https://ta.wikipedia.org/wiki?curid=210399", "title": "கூகிள் தொடு வில்லை", "text": "கூகிள் தொடு வில்லை\n\nகூகிள் தொடு வில்லை எனப்படுவது கூகிள் நிறுவனத்தால் வெளியிடப்பட்டுள்ள தொழில்நுட்ப விருத்திகளுடன் கூடிய ஒரு தொடு வில்லையாகும். உலகின் 19 நபர்களில் ஒருவருக்கு ஏற்பட்டுள்ளதான நீரிழிவு நோயினைக் கண்காணிக்க இந்த தொடு வில்லையைப் பயன்படுத்த முடியும் என்று கூகிள் நிறுவனம் அறிவித்துள்ளது.\n\nஉடலில் உள்ள சர்க்கரையின் அளவை அளவிடப் குருதி, கண்ணீர் பல்வேறு உடற்திரவங்கள் பயன்படுகின்றன. வைத்தியர்கள் தற்போது கண்ணீரின் மூலம் உடலில் உள்ள சர்க்கரையின் அளவை அளவிட முயல்கின்றனர். ஆயினும் இந்த முறை மிகவும் கடினமானதாகும். இதற்கான முக்கியமான காரணம், கண்ணீர் இலகுவில் குருதிபோல் கண்ணில் இருந்து நினைத்த நேரத்தில் எடுக்க முடியாமையே. இந்தப் பிரச்சனையைத் தீர்க்கவே கூகிள் தொடு வில்லை உள்ளமைந்த இலத்திரனியல் சுற்றுக்களுடன் வெளியிடப்பட்டுள்ளது. இந்த வில்லையில் உள்ள இலத்திரனியல் சுற்றுக்கள் தலைமுடியைவிட மெல்லியவை என்பதைக் குறிப்பிடவேண்டும்.\n\nஇந்த கூகிள் தொடு வில்லை மூலம் ஒரு செக்கனுக்கு ஒருதடவை உடலின் சர்க்கரை நிலையை கம்பியில்லாத் தொழில்நுட்பம் மூலம் கண்காணிக்கக்கூடியதாக உள்ளமை சிறப்பாகும். ஆயினும் இந்த வில்லைகள் இன்னும் ஆரம்பநிலையிலேயே உள்ளதாக கூகிள் அறிவித்துள்ளது.\n"}
{"id": "210415", "url": "https://ta.wikipedia.org/wiki?curid=210415", "title": "ஹிரூ ஒனோடா", "text": "ஹிரூ ஒனோடா\n\nSection::::ஆரம்ப வாழ்க்கை.\nஒனாடா 1922இல் சப்பானில் உள்ள கமேகாவா எனும் கிராமத்தில் பிறந்தார். தனது 17ம் வயதில் தொழில் நிமிர்த்தமாக டஜிமா யோகோ ட்ரேடிங் கம்பனி எனும் நிறுவனத்தில் வேலை பார்த்தார். அவரது 20ம் வயதில் சப்பானிய இராணுவத்தில் இணைத்துக்கொள்ளப்பட்டார்.\n\nSection::::இராணுவ சேவை.\nஇராணுவத்தில் இணைந்த ஹிரூ ஒனோடா உளவு பார்க்கும் பிரிவில் சேர்க்கபட்டார். அதில் சிறப்புப்படையணிக்கான பயிற்சிகளும் இவரிற்கு வழங்கப்பட்டது. மேலும் மறைந்திருந்து கெரில்லாத் தாக்குதல்களை நடத்துதல் சம்பந்தமான பயிற்சிகளும் இவரிற்கு வழங்கப்பட்டது. டிசம்பர் 26, 1944 இல் லுபாங் தீவுகள், பிலிப்பைன்ஸிற்கு இவர் இராணுவப் பணிகளைத் தொடங்க அனுப்பி வைக்கப்பட்டார். இவரிற்கு வழங்கப்பட்ட பணிகளில் குறிப்பிடத்தக்கவை எதிரி விமானங்கள் தரையிறங்காது விமான ஓடுபாதைகளை சேதப்படுத்துதல், கப்பல்கள் வந்திறங்கும் இறங்குதுறைகளை சேதப்படுத்துதல் போன்றவையாகும். அத்துடன் இவரிற்கு எக்காரணம் கொண்டும் எதிரியிடம் சரணடைதலோ அல்லது தனது உயிரை மாய்த்துக்கொள்ளுதலோ கூடாது என்று இவருடைய நேரடி அதிகாரிகளினால் உத்தரவு வழங்கப்பட்டிருந்தது. அத்துடன் எப்படியான பிரைச்சனை வந்தாலும் உங்களை மீட்டுப்போக நாங்கள் மீண்டும் வருவோம் என்றும் இவரிற்கு அறிவுறுத்தல் வழங்கப்பட்டது.\n\nஆயினும் லுபாங் தீவுகளில் இருந்த ஏனைய படைவீரர்கள் இவர் தனது செயற்பாடுகளை செவ்வனே செய்யவிடாது இடையூறு செய்தனர். இதன் காரணமாக மிக இலகுவாக பெப்ரவரி 28, 1945இல் இந்த தீவை அமெரிக்கப் படைகள் கைப்பற்ற ஏதுவாயின. அமெரிக்கப் படைகள் தீவைக் கைப்பற்றிய வேளையில் அங்கே இருந்த சப்பானிய படைவீரர்கள் அனைவரும் ஒன்று சரணடைந்தனர் அல்லது இறந்துபோயினர். உயிர் பிழைத்த பல சப்பானிய வீரர்கள் சிறு சிறு குழுக்களாகப் பிரிந்து போயினர். சுமார் நான்கு அல்லது ஐந்து பேர் கொண்ட குழுக்களாய் இவர்கள் பிரிந்து காட்டினுள் தங்கியிருந்தனர். இந்தக் குழுக்களில் பலர் காலப்போக்கில் அழிக்கப்பட்டுவிட்டாலும் ஒனோடாவின் குழு நீண்டநாட்கள் காடுகளில் தப்பிப்பிழைத்து வாழ்ந்தனர். உயிர் பிழைத்த ஒனோடா மற்றும் மூன்று சப்பானியப் படைவீரர்கள் ஒனோடா கட்டளைப்படி அண்மையில் இருந்த குன்றுகளுக்குச் சென்றனர்.\n\nSection::::மறைந்திருந்து நடவடிக்கை.\nகாடுகளுக்குள் மறைந்திருந்த ஓடோடாவும் சக சப்பானிய வீரர்களும் அந்த தீவின் மக்கள் சுமார் 30 பேர் வரை இறக்ககாரணமாக இருந்தனர். அத்துடன் உள்ளூர் காவல் துறையுடனும் துப்பாக்கிச்சூட்டு சண்டைகளில் ஈடுபட்டனர்.\n\n1945இல் முதன் முறையாக ஒரு பரப்புரைக் காகிதம் ஒன்றைக் கண்டனர். அக் காகிதத்த்தின் படி யுத்தம் முடிவடைந்துள்ளது என்று குறிப்பிடப்பட்டிருந்தது. ஆயினும் ஓனோடா மற்றும் அவரது குழுவினர் இது ஒரு திட்டமிட்ட சதி என்று எண்ணி அந்த பரப்புரைக் காகிதத்தை நம்ப மறுத்தனர். 1945ன் இறுதியில் சப்பானிய கட்டளை அதிகாரிகளின் குறிப்புடன் மறுபடியும் அப்பிரதேசங்களில் பரப்புரைக் காகிதங்கள் தூவப்பட்டன. அவற்றை கூர்ந்து கவனித்த ஓனோடா மற்றும் குழுவினர் மீண்டும் இது அமெரிக்கப் படைகளில் திட்டமிட்ட சதி, யுத்தம் இன்னும் முடிவடையவில்லை என்று நம்பினர்.\n\nநான்கு பேர்களிள் ஒருவரான யூய்சி அகாட்சு எனும் போர் வீரன் 1949இல் இவர்களிடம் இருந்து பிரிந்து தனியாகச் சென்று பின்னர் 1950ல் பிலிப்பைன்ஸ் படையினரிடம் சரணடைந்தான். இந்த நிகழ்வை ஓனோடா குழுவினர் பாதுகாப்புப் பிரச்சனையாகப் பார்த்ததுடன் 1952இல் போடப்பட்ட பல்வேறு பரப்புரைக் காகிதங்களை நம்ப மறுத்தனர். குறிப்பாக குடும்ப படங்கள், கடிதங்கள் போன்றன போடப்பட்டும் அவற்றை இவர்கள் நம்ப மறுத்தனர். 1953 இல் ஷிமாடா எனும் ஒரு வீரன் உள்ளூர் மீனவர்களுடன் ஏற்பட்ட துப்பாக்கி சண்டையில் காயமடைந்தான். ஆயினும் ஓனோடா அவனை குணப்படுத்தினார். 1954 இல் ஷிமாடா இவர்களைத் தேடிய ஒரு குழுவிடம் சிக்கி பலியானார். கோசுகா என்னும் இன்னுமொரு படைவீரன் 1972ல் உள்ளூர் பொலீசார் நடத்திய துப்பாக்கிச்சூட்டில் பலியானார். இதன் மூலம் ஒனாடோ தனித்துவிடப்பட்டார். ஆரம்பத்தில் 1959இல் ஒனாடோ இறந்துவிட்டதாக அறிவிக்கப்பட்டாலும் இந்தச் சம்பவம் மூலம் ஒனாடோ உயிருடன் இருக்கலாம் என்று எண்ணப்பட்டது. இவரைத் தேடி காட்டினுள் சென்ற எந்தக் குழுவிற்கும் வெற்றி கிடைக்கவில்லை.\n\nபெப்ரவரி 20, 1974 இல் சப்பானில் இருந்து ஒனோடோவைத் தேடி நொரியோ சுசூகி எனும் வாலிபர் வந்தார். அவர் காடுகளில் தேடி அலைந்து சுமார் நான்கு நாட்களின் பின்னர் ஒனோடாவை காட்டினுள்ளே கண்டுபிடித்தார். சப்பானியர்கள் இருவரும் நல்ல நண்பர்களாயினர். ஆயினும் சுசூகியின் வேண்டுகோளுக்கு இணங்க சரணடைய முடியாது என்று குறிப்பிட்டுவிட்டார். தனது உயர் அதிகாரிகள் வந்து பணியிலிருந்து தன்னை விடுவித்தால் அன்றி தான் இந்த இடத்தை விட்டு அசையப்போவதுமில்லை என்று ஒனாடோ குறிப்பிட்டார். சப்பான் திரும்பிய சுசூகி தான் ஒனாடோவுடன் எடுத்த புகைப்படங்களை வெளியிட்டார். அத்துடன் சப்பானிய அரசும் ஓனாடோவின் அக்காலத்து கட்டளை அதிகாரியும் பிற் காலத்து புத்தக வியாபாரியுமான யோஷிமி டனிகுசி என்பவரை கண்டுபிடித்தது. மார்ச் 9, 1974ல் இவர் லுபாங் சென்ற இவர் ஒனோடோவை சரணடையுமாறு பணித்தார்.\n\nஉள்ளூரில் பல பொதுமக்களை கொலை செய்திருந்தாலும் அக்காலத்தின் தேவைகருதி பிலிப்பைன்ஸ் அதிபர் பேர்டினார்ட் மார்க்கோஸ் அவர்கள் ஹிரூ ஒனோடாவிற்கு பொது மன்னிப்பு வழங்கினார்.\n\nSection::::யுத்தத்தின் பின்னர்.\nசப்பான் திரும்பிய ஹிரூ ஒனோடா பெரும் செல்வாக்குடையவரானார். மக்கள் இவரைப் பெரும் மரியாதையுடன் போற்றிப் புகழ்ந்தனர். தாய் நாடு திரும்பிய ஹிரூ ஒனோடா தன்னுடைய 30 வருட கெரில்லா யுத்தம் பற்றி நோ சரண்டர் : மை தேர்ட்டி இயர் வோர் எனும் புத்தகத்தை எழுதினார். இதேவேளை பிலிப்பைன்சில் எடுக்கப்பட்ட ஒரு ஆய்வின்படி ஹிரூ ஒனோடா தனது 30 வருட நடவடிக்கையின் போது பல பொது மக்களைக் கொலை செய்துள்ளார் எனும் செய்தியை வெளியிட்டது. சப்பானிய அரசு மற்றும் பொது நலன் விரும்பிகள் இவர் நாடுதிரும்பியதும் இவரிற்குப் பெரும் தொகைப் பணத்தை வழங்கினர். ஆயினும் அனைத்தையும் ஹிரூ ஒனோடா மறுத்துவிட்டார். மிகக் கட்டாயப்படுத்தப்பட்ட வேளைகளில் அந்தப் பணத்தை யசூகுனி ஸ்ரைனிற்கு வழங்கினார். யசூகுனி ஸ்ரைன் எனப்படுவது சப்பானிய அரசாட்சிக் காலத்தில் போரிட்டு மாய்த போர்வீர்களுக்கான ஞாபகார்த்த நினைவிடம்.\n\nசப்பான் திரும்பிய ஹிரூ ஒனோடாவிற்கு சப்பானின் புதிய போக்கும் அதன் மக்களின் மேலைத்தேயம் சார் நடவடிக்கைகளும் அவ்வளவாக விருப்பைத் தரவில்லை. ஆகவே 1975 இல் தன் சகோதரன் வழியில் பிரேசில் நாட்டிற்குச் சென்று அங்கு கால்நடை வளர்ப்பில் ஈடுபட்டார். மேலும் 1976 இல் திருமணம் செய்துகொண்டதுடன் பிரேசில் நாட்டில் உள்ள சப்பானிய குடியேற்றக்காரர் மத்தியில் பெரும் செல்வாக்குடன் விளங்கினார். ஆயினும் ஓனோடா 80களில் மீளவும் சப்பான் திரும்பிவந்தார். குறிப்பாக ஒனோடா ஷிசென் ஜூகு எனும் இளவயதினர்க்கான பயிற்சிப் பட்டறையை நடத்துவதில் ஆர்வம் காட்டினார்.\n\n1996இல் ஹிரூ ஒனோடா லுபாங் தீவை மீளச் சென்றடைந்தார். அங்குள்ள பாடசாலை ஒன்றிற்கு சுமார் 10,000 அமெரிக்க டாலர்கள் பெறுமதியான அன்பளிப்பை வழங்கினார்.\n\nசனவரி 16, 2014 இல் இதய செயலிழப்பு காரணமாக ஹிரூ ஒனோடா உயிரிழந்தார்.\n"}
{"id": "210418", "url": "https://ta.wikipedia.org/wiki?curid=210418", "title": "சிவகோரி", "text": "சிவகோரி\n\nசிவகோரி (Shivkhori) எனும் மலை குகைக்கோயில் சம்மு காசுமீர் மாநிலத்தின், ரியாசி மாவட்டத்தில் இமயமலையில் அமைந்துள்ள சிவ லிங்க கோயில் ஆகும்.\nSection::::அமைவிடம்.\nசிவகோரி சிவலிங்கக்கோயில் இமயமலையில் மலைகள் சூழ்ந்த அடர்ந்த காட்டுப் பகுதியில், சம்மு காசுமீர் மாநிலத்தில் ரியாசி மாவட்டத்தில், பெளனி பஞ்சாயத்து ஒன்றியத்தில் உள்ள ரன்சூ எனும் மலை கிராமத்தில் அமைந்துள்ளது. ஜம்மு நகரத்திலிருந்து 140 கீ. மீ., தொலைவிலும், உதம்பூர் நகரத்திலிருந்து 120 கி. மீ., தொலைவிலும், வைஷ்ணவ தேவி அம்மன் கோயில் அமைந்துள்ள கட்ரா நகரத்திலிருந்து 80 கீ. மீ., தொலைவிலும் இக்கோயில் அமைந்துள்ளது. பேருந்துகள் சிவகோரி மலைக்கோயிலின் அடிவார கிராமமான ரன்சூ வரை செல்கிறது. அதன்பின் ரன்சூ கிராமத்திலிருந்து மூன்று கிலோ மீட்டர் தொலைவு வரை மலை மீது நடந்து சென்று பின் சிவகோரி குகையில் அமைந்துள்ள சிவலிங்கத்தை வழிபட வேண்டும்.\n\nSection::::சிவகோரி கோயிலின் விவரம்.\n`கோரி` எனும் காஷ்மீர மொழிச் சொல்லுக்கு `குகை` என்று பொருள். எனவே சிவகோரி எனில் சிவன் குகை எனப் பொருளாகும். இயற்கையாக அமைந்துள்ள இந்த சிவகோரிக் குகைக்கோயில் 200 மீட்டர் நீளமும், ஒரு மீட்டர் அகலமும், இரண்டு அல்லது மூன்று மீட்டர் உயரம் கொண்டது. சிவகோரி சிவலிங்கம் சுயம்பு வடிவானது. (தான்தோன்றி) சிவகோரி சிவன் குகைக்கோயிலின் வெளிப்புறம் அகலமாகவும் உட்புறம் குறுகலாகவும் அமைந்துள்ளது. வைஷ்ணவ தேவி கோயிலுக்கு வரும் பக்தர்களும், அமர்நாத் புனித யாத்திரை காலத்தில் அமர்நாத் யாத்திரை செல்லும் பக்தர்களும் சிவகோரி குகைக்கோயிலுக்கும் சென்று சிவலிங்கத்தை வழிபடுகின்றனர். மேலும் இக்குகைக் கோயிலில் பார்வதி, ஐந்து தலை பிள்ளையார், முருகன், இராமர், சீதை ஆகிய கடவுளர்களின் திருவுருவச்சிலைகளும் திரிசூலமும் அமைந்துள்ளன.\n\nSection::::கோயில் நிர்வாகம்.\nஇக்கோயில் நிர்வாகத்தை சிவகோரி தேவஸ்தான வளர்ச்சிக் குழு கவனித்துக் கொள்கிறது.\n\n\n"}
{"id": "210420", "url": "https://ta.wikipedia.org/wiki?curid=210420", "title": "தாஜ்மகால் (திரைப்படம்)", "text": "தாஜ்மகால் (திரைப்படம்)\n\nதாஜ்மகால் 1999 ஆம் ஆண்டு வெளிவந்த தமிழ்த் திரைப்படமாகும். தனது மகனான மனோஜ் கதாநாயகனாகவும், ரியா சென் கதாநாயகியாகவும், நடித்த இப்படத்தை பாரதிராஜா இயக்கினார்.\n\nSection::::திரைக்கதை.\nதனக்குள்ளே உட்பகையையும், பழிவாங்கலையும் கொண்டு விளங்கும் இரு கிராமங்களிடையே, திரைக்கதை நடக்கிறது. இத்தகைய கிராமம் ஒன்றில் கதாநாயகனும், கதாநாயகி மற்றொரு கிராமத்திலும் வாழ்கின்றனர். 'கண்டதும் காதல்' என்ற அடிப்படையில் இவர்களிடையே காதல் மலர்கிறது. இக்காதலை, அவர்களின் பெற்றோர் கடுமையாக எதிர்கின்றனர். இச்சூழலில் கதாநாயகியின் அண்ணன், பார்த்த வேறொரு மாப்பிள்ளையை கதாநாயகி மணக்கிறாரா? என்பதே கதை. வியப்புடனான முடிவுடன் கதை முடிகிறது.\n\nSection::::திரைப்பாத்திரங்கள்.\nகதாநாயகனான மனோஜின், அப்பாவாக மணிவண்ணன் நடிக்கிறார். அம்மாவாக ரேவதி நடிக்கிறார். ரஞ்சிதா அண்ணியாகவும், ராதிகா மணிவண்ணின் உடன்பிறந்தவளாகவும் நடிக்கின்றனர்.\n\n"}
{"id": "210422", "url": "https://ta.wikipedia.org/wiki?curid=210422", "title": "ஃபிஃபா ஆண்டின் உலகளவில் சிறந்த வீரர்", "text": "ஃபிஃபா ஆண்டின் உலகளவில் சிறந்த வீரர்\n\nபன்னாட்டுக் கால்பந்து சங்கங்களின் கூட்டமைப்பு ஆண்டின் உலகளவில் சிறந்த வீரர் என்பது ஒவ்வொரு ஆண்டும் சிறந்த கால்பந்து வீரருக்கு ஃபிஃபாவினால் வழங்கப்படும் பரிசாகும். இது 1991இல் உலகின் சிறந்த ஆண் கால்பந்து விளையாட்டு வீரர்களுக்காக நிறுவப்பட்டது. இது உலகளவில் பல்வேறு பயிற்றுனர்களாலும் பன்னாட்டு அணித்தலைவர்களாலும் வாக்களிப்பு மூலம் தேர்ந்தெடுக்கப்படுகிறது. ஒவ்வொரு பயிற்றுனருக்கும் முறையே ஐந்து, மூன்று ஒரு புள்ளிகள் மதிப்புள்ள மூன்று வாக்குகள் தரப்படுகின்றன;வெற்றி பெற்றவர்கள் தாங்கள் பெற்ற மொத்த புள்ளிகளின் அடிப்படையில் வரிசைப்படுத்தப்படுகிறார்கள். \n\nஐரோப்பாவில் வாழும் பிரேசிலிய விளையாட்டாளர்களே இந்த விருதை 18இல் 8 முறை பெற்றுள்ளனர். அடுத்ததாக பிரான்சு மூன்று முறை வென்றுள்ளது. தனிநபர்களைப் பொறுத்தவரை பிரேசில் நாட்டு வீரர்கள் ஐந்து முறையும் இத்தாலியும் போர்த்துக்கல்லும் தலா இருமுறையும் வென்றுள்ளன.\n\nஇந்த விருது பெற்ற மிக இளைய விளையாட்டாளராக ரொனால்டோ உள்ளார். இவர் 1996இல் தமது 20வது அகவையில் வென்றார். ரொனால்டோ மீண்டும் 1997இலும் 2002இலும் வென்றுள்ளார். இவரும் ரொனால்டினோவும் அடுத்தடுத்து இருமுறை வென்றுள்ளனர். ரோனால்டோவும் ஜீனடின் ஜிதேனும் மூன்று முறை வென்றுள்ளனர். இந்த விருதைப் பெற்ற மிகவும் முதிய விளையாட்டாளராக பாபியோ கன்னவரோ உள்ளார். இவர் 2006இல் தமது 33வது அகவையில் இவ்விருதை வென்றார்.\n\n2010இல் \"ஃப்ரென்ச் கால்பந்தின்\" பாலோன் தி'ஓர் மற்றும் ஃபிஃபா உலகின் சிறந்த வீரர் ஆகிய இரண்டு விருதுகளும் ஒன்றிணைத்து ஒவ்வொரு ஆண்டும் உலகின் சிறந்த ஆண் விளையாட்டாளருக்கு ஃபிஃபா பாலோன் தி'ஓர் வழங்கப்படுகிறது.\n\n2001ஆம் ஆண்டில் மகளிருக்கான விருதுசேர்க்கப்பட்டது. மகளிரில் தனிநபர் விருது பெற்றவர்கள் மிகக் குறைவே. இதுவரை ஆறு பேருக்கு —இரு அமெரிக்கர்கள், இரு செருமானியர்கள், ஒரு பிரேசிலியர், ஒரு சப்பானியர்—இவ்விருது வழங்கப்பட்டுள்ளது. 2011இல் ஓமரெ சவாவிற்கும் 2012இல் அபி வாம்பாச்சிற்கும் 2013இல் நதீன் அங்கெரருக்கும் வழங்கப்பட்டுள்ளது. முன்னதாக மார்த்தா ஐந்து முறை அடுத்தடுத்து வென்றுள்ளார். பிர்கிட் பிரின்சு மூன்று முறை அடுத்தடுத்தும் மியா ஆம் அடுத்தடுத்து இருமுறையும் வென்றுள்ளனர். மிகவும் முதிய அகவையில் வென்றவராக 35 அகவையில் வென்ற அங்கெரர் உள்ளார்; ஒரு கோல் காப்பாளராக இவ்விருதைப் பெறுவதும் இவரே ஆவார். மிகவும் இளைய அகவையில் மார்த்தா 2006இல் தமது 20வது அகவையில் வென்றுள்ளார். \n"}
{"id": "210424", "url": "https://ta.wikipedia.org/wiki?curid=210424", "title": "கழனியூரன்", "text": "கழனியூரன்\n\nஎம். எஸ். அப்துல் காதர் (1954 - 2017 சூன் 27) தமிழக எழுத்தாளர் ஆவார். இவர் கழனியூரன் என்னும் புனைப்பெயரில் கவிதை, கதை, கட்டுரைகள் எழுதியவர். கரிசல்காட்டு எழுத்தாளரான கி. இராசநாராயணனின் தொடர்பால் நாட்டார் வழக்காற்றுத் துறையில் ஈடுபாடு கொண்டார். திருநெல்வேலி மாவட்ட நாட்டார் கதைகளைத் தொகுத்ததாலும் அப்பகுதியின் வழக்காறுகளை தன்னுடைய படைப்புகளில் வெளிப்படுத்துவதாலும் இவரை தமிழிலக்கிய உலகம் இவரை செவக்காட்டு கதைசொல்லி என்கிறது.\n\nSection::::வாழ்க்கைக் குறிப்பு.\nகழனியூரன் என்னும் அப்துல் காதர், திருநெல்வேலி மாவட்டத்தில் உள்ள கழுநீர்குளம் என்னும் சிற்றூரில் 1954 ஆம் ஆண்டில் பிறந்தவர். கழனியூரன் இடைநிலை ஆசிரியர் பயிற்சியும் முதுகலை, ஆய்வியல் நிறைஞர், முனைவர் ஆகிய பட்டங்களையும் பெற்றிருக்கிறார். கழனியூரில் உள்ள தொடக்கப்பள்ளியில் ஆசிரியராகப் பணியாற்றி ஓய்வுபெற்றார்.\n\nSection::::எழுதிய நூல்கள்.\nகழனியூரன் எழுதியவையும் தொகுத்தவையும் பின்வரும் நூல்களாக வெளிவந்துள்ளன:\n\n\n\nSection::::மறைவு.\nகழனியூரன் 2017 சூன் 27ஆம் சென்னையில் உடல்நலம் குன்றி மரணமடைந்தார்.\n"}
{"id": "210425", "url": "https://ta.wikipedia.org/wiki?curid=210425", "title": "மகாபீடபதம் (சிற்பநூல்)", "text": "மகாபீடபதம் (சிற்பநூல்)\n\nஇந்தியச் சிற்ப மரபில் மகாபீடபதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒவ்வொரு பக்கமும் நான்காகப் பிரிக்கப்பட்டு மொத்தம் பதினாறு (4 x 4) பதங்களைக் (நிலத்துண்டு) கொண்டது. இந்த அமைப்பில், நடுவில் வரக்கூடிய நான்கு பதங்களும் பிரம்மாவுக்கு உரியவை. மீதியுள்ள பன்னிரண்டு பதங்கள் ஒவ்வொன்றும் இரண்டிரண்டு தேவர்களுக்கு உரியவையாகப் பிரிக்கப்பட்டுள்ளது. பிரமனுக்கு உரிய பகுதியின் எல்லைகளுக்கு வெளியே உட்புறச் சுற்றாக எட்டுத் தேவர்களுக்கு உரிய பகுதிகள் உள்ளன. வெளிப்புறச் சுற்றில் 16 தேவர்களுக்கான பகுதிகள் உள்ளன. உட்சுற்றில் வடகிழக்கில் இருந்து தொடங்கி மணிக்கூட்டுத் திசையாக ஆபவத்சன், ஆரியகன், சாவித்திரன், விவசுவதன், இந்திரன், மித்திரகன், உருத்திரன், பூதரன் ஆகியோருக்குரிய இடங்கள் உள்ளன. வெளிச்சுற்றில் வடகிழக்கில் தொடங்கி மணிக்கூட்டுத் திசையாக ஈசன் (சிவன்), சயந்தன், ஆதித்தன், பிராசன், அக்கினி, விததன், யமன், பிருங்கராசன், பிதிர், சுக்கிரீவன், வருணன், சோசன், மாருதன், முக்கியன், சோமன், அதிதி ஆகிய தேவர்களுக்கு உரிய இடங்கள் காணப்படுகின்றன. \n\n\n"}
{"id": "210429", "url": "https://ta.wikipedia.org/wiki?curid=210429", "title": "சிபு சோரன்", "text": "சிபு சோரன்\n\nசிபு சோரன் (Shibu Soren) (பி) ஜனவரி 11, 1944 இவர் ஒரு இந்திய அரசியல்வாதி, சார்க்கண்ட் மாநில முன்னாள் முதலமைச்சர் ஆவார். இந்திய மக்களவை உறுப்பினரும் ஆவார்.\n\nஇவர் ஜார்க்கண்டின் ஹசாரிபாக் மாவட்டத்தில் உள்ள நேம்ரா என்ற ஊரில் பிறந்தார். ஏழாவது மக்களவை, ஒன்பதாவது மக்களவை, பத்தாவது மக்களவை, பதினோராவது மக்களவை, பதின்மூன்றாவது மக்களவை, பதினான்காவது மக்களவை, பதினைந்தாவது மக்களவை, பதினாறாவது மக்களவை ஆகிய மக்களவைகளில் உறுப்பினராக இருந்தார்.\n\nஇவர் மக்களவைக்கு ஏழு முறை சார்க்கண்ட் மாநிலத்தின் தும்கா மக்களவைத் தொகுதியிலிருந்து ஜார்க்கண்ட் முக்தி மோர்ச்சா கட்சியின் சார்பாகத் தேர்தெடுக்கப்பட்டார்.\nஇவர் ஜார்க்கண்ட் முக்தி மோர்ச்சா கட்சியின் தலைவராக உள்ளார்\n\nஇவர், இவரது செயலாளர் கொலை வழக்கில் குற்றம் சாட்டப்பட்டு 1998 இல் கைது செய்யப்பட்டார்.\nஇவர் 2006 இல் ஐக்கிய முற்போக்குக் கூட்டணி அரசின் அமைச்சரவையில் நிலக்கரிதுறை அமைச்சராக இருந்தார்.\n\n"}
{"id": "210435", "url": "https://ta.wikipedia.org/wiki?curid=210435", "title": "படிமுறையியல் வணிகம்", "text": "படிமுறையியல் வணிகம்\n\nபடிமுறையியல் வர்த்தகம் என்பது எந்த ஓரு மனித தலையிடுதல் இல்லாமல் நேரம், விலை, காலம் போன்ற மாறிகள் மூலம் வர்த்தகம் ஆணைகளை மின்னணு தளத்தில் செயல்படுத்துவதாகும். சந்தையின் பாதிப்புகளையும் இடர்களையும் நீக்க முதலீட்டு வங்கிகள், ஓய்வூதிய நிதிகள், பரஸ்பர நிதிகள், மற்றும் பிற நிறுவன வணிகர்களால் பயன்படுத்தப்படுகிறது. நிதி சந்தைகளில் பரிவர்த்தனை முடிவெடுப்பது குறித்து மிகவும் மேம்பட்ட கணித மாதிரிகள் பயன்படுத்தும் ஒரு வர்த்தக அமைப்பாகும்.\n\nSection::::இந்தியாவில் படிமுறையியல் வர்த்தகம்.\nஇந்தியாவில் படிமுறையியல் வர்த்தகம் 2008ஆம் ஆண்டு அனுமதிக்கப்பட்டது. அதன் பின்னர் அதன் பயன்பாடு பன்மடங்கு அதிகரித்துவிட்டது.\n"}
{"id": "210437", "url": "https://ta.wikipedia.org/wiki?curid=210437", "title": "கணினியியல் தத்துவம்", "text": "கணினியியல் தத்துவம்\n\nகணினியியல் தத்துவம் என்பது கணினியியல் துறை சாரந்த தத்துவார்த்த கேள்விகள் நிரலாக்கம் மட்டுமல்லாமல் கணினியியல் துறை சார்ந்த வளர்ச்சிக்கும் மேம்பாட்டுக்கும் தொடர்புடையதாகும்.கணினியியல் தத்துவம் பெரும்பாலும் இயல்பு, விவரக்குறிப்பு, வடிவமைப்பு மற்றும் கட்டுமான பற்றிய ஆய்வுகளை கொண்டுள்ளது. கணினியியலுக்கு இயற்கையாக அமைந்த கோட்பாட்டு ரீதியிலான விடயங்கள் மற்றும் தொழில்நுட்பம் தத்துவங்கள் அனைத்தும் கணிதம் மற்றும் கணக்கீடு குறித்து பல விவாதங்களை முன் வைக்கின்றன.\n\n\n"}
{"id": "210440", "url": "https://ta.wikipedia.org/wiki?curid=210440", "title": "சதாசிவம் விசாரணை ஆணையம்", "text": "சதாசிவம் விசாரணை ஆணையம்\n\nசதாசிவம் விசாரணை ஆணையம் (\"Sadasivam Commission\") தமிழ்நாட்டில், சத்தியமங்கலம், மேட்டூர், தாளவாடி, மாதேஸ்வரன் மலை உள்ளிட்ட காட்டுப் பகுதிகளில் முகாமிட்டு சந்தனக் கடத்தல் வீரப்பன் தேடுதலில் ஈடுபட்ட அதிரடிப்படையினரின் அத்துமீறல் நடவடிக்கைகள் குறித்து விசாரிக்க தேசிய மனித உரிமை ஆணையத்தால் நீதிபதி சதாசிவம் தலைமையில் அமைக்கப்பட்ட ஓர் ஆணையம் ஆகும்.\n\nSection::::பின்னணி.\nகடந்த 1993ம் ஆண்டு சந்தனக் கடத்தல் வீரப்பனைத் தேடிப்பிடிப்பதற்காக அமைக்கப்பட்டத் தமிழக மற்றும் கர்நாடக அதிரடிப்படைகளின் தீவிரத் தேடுதல் நடவடிக்கைகள் தொடங்கின. இந்த நடவடிக்கைகளின் போது அப்பகுதிகளில் வாழ்ந்த மக்களைக் கற்பழிப்பு, சித்திரவதை, கடத்தல் மற்றும் கொலை செய்துள்ளதாக அதிரடிப்படையினரின் மீது குற்றம் சாட்டப்பட்டது. அக்குற்றங்கள் குறித்து இந்த ஆணையம் இரு மாநிலங்களிலும் விசாரணை நடத்தியது. 2000 ஆம் ஆண்டு தொடங்கப்பட்ட விசாரணையின் இறுதி அறிக்கை 2003 இல் சமர்ப்பிக்கப்பட்டது.\n"}
{"id": "210454", "url": "https://ta.wikipedia.org/wiki?curid=210454", "title": "2018 உலகக்கோப்பை காற்பந்து", "text": "2018 உலகக்கோப்பை காற்பந்து\n\n2018 பீஃபா உலகக்கோப்பை (\"2018 FIFA World Cup\") பன்னாட்டுக் கால்பந்து சங்கங்களின் கூட்டமைப்பு நடத்திய ஒரு பன்னாட்டு காற்பந்தாட்டப் போட்டியாகும். 21வது முறையாக நடக்கும் இந்த உலகக்கோப்பை காற்பந்து போட்டி உருசியாவில் சூன் 14, 2018 முதல் சூலை 15, 2018 வரை நடைபெற்றது. இந்தப் போட்டியை உருசியா ஏற்று நடத்துவது இதுவே முதல் முறையாகும்.\n\n2010 திசம்பர் 2 இல் இப்போட்டிகளை உருசியா நடத்தும் என அறிவிக்கப்பட்டது. 2006 ஆம் ஆண்டிற்குப் பின்னர் ஐரோப்பாவில் நடைபெற்ற முதலாவது காற்பந்து உலகக்கோப்பை இதுவாகும். கிழக்கு ஐரோப்பாவில் நடைபெற்ற முதல் உலகக்கோப்பை இதுவாகும். ஒரு ஆட்டம் தவிர ஏனையவை உருசியாவின் ஐரோப்பியக் கண்டப் பகுதியில் நடைபெற்றன. உலகக்கோப்பை வரலாற்றில் முதல் தடவையாக காணொளி உதவி நடுவர்கள் பணியாற்றினார்கள்.\n\nஇறுதிச் சுற்றில் 32 நாடுகள் பங்கேற்றன. இவற்றில் 31 அணிகள் தகுதிநிலைப் போட்டிகளில் இருந்து தெரிவு செய்யப்பட்டன. உருசியா போட்டிகளை நடத்தும் நாடாக தகுதி பெற்றது. 32 அணிகளில், ஐசுலாந்து, பனாமா ஆகிய நாடுகள் முதன் முதலாக உலகக்கோப்பையில் விளையாடத் தகுதி பெற்றன. உருசியாவின் 11 நகரங்களில் 12 அரங்குகளில் மொத்தம் 64 ஆட்டங்கள் இடம்பெற்றன.\n\nநடப்பு உலகக்கோப்பை வாகையாளர் செருமனி குழுநிலை ஆட்டங்களில் தோல்வியடைந்து வெளியேறியது. 1938 ஆம் ஆண்டிற்குப் பின்னர் முதல் தடவையாக செருமனி அணி இரண்டாம் கட்டத்திற்கு முன்னேறவில்லை. கடந்த ஐந்து உலகக்கோப்பைப் போட்டிகளில் நடப்பு வாகையாளர்கள் இவ்வாறு குழுநிலை ஆட்டத்திலேயே வெளியேறியது இது நான்காவது முறையாகும். முன்னதாக பிரான்சு 2002 இலும், இத்தாலி 2010 இலும், எசுப்பானியா 2014 இலும் வெளியேறின. பலம் வாய்ந்த அணிகளாகக் கருதப்பட்ட எசுப்பானியா, போர்த்துகல், அர்கெந்தீனா அணிகள் 16-அணிகளின் சுற்றின் முடிவில் வெளியேற்றப்பட்டன. பலம் குன்றியதாகக் கருதப்பட்ட போட்டி நடத்தும் நாடு காலிறுதிக்கு முன்னேறியது. 1934, 1966, 1982, 2006 இற்குப் பின்னர் முதல் தடவையாக காலிறுதிகளில் ஐரோப்பிய அணிகள் மட்டும் விளையாடின.\n\nஇறுதிப் போட்டி சூலை 15 இல் மாஸ்கோவில் லூசினிக்கி அரங்கில் பிரான்சு, குரோவாசிய அணிகளுக்கிடையே நடைபெற்றது. பிரான்சு 4–2 என்ற கோல் வேறுபாட்டில் வென்று தமது இரண்டாவது உலகக்கோப்பையை வென்றது. அடுத்தடுத்த நான்கு உலகக்கோப்பைப் போட்டிகளில் ஒரே கண்டத்தைச் சேர்ந்த நாடுகள் (இத்தாலி 2006, எசுப்பானியா 2010, செருமனி 2014) கோப்பையை வென்றுள்ளன.\n\nஉலகக்கோப்பையில் வெற்றி பெற்ற பிரான்சு அணி 2021 பிபா கூட்டமைப்புக்களின் கோப்பைப் போட்டியில் விளையாடத் தகுதி பெற்றது.\n\nSection::::போட்டி நடத்தும் நாடு தேர்வு.\n2018, 2022 உலகக் கோப்பைகளை நடத்துவதற்கான நாடுகளைத் தெரிவு செய்வதற்கான நடவடிக்கைகள் 2009 சனவரியில் ஆரம்பமாயின. இதற்கான விண்ணப்பங்கள் 2009 பெப்ரவரி 2 வரை ஏற்றுக் கொள்ளப்பட்டன. ஆரம்பத்தில் ஒன்பது நாடுகள் விண்ணப்பித்திருந்தன, ஆனால் மெக்சிக்கோ பின்னர் விலகிக் கொண்டது. இந்தோனேசியாவின் விண்ணப்பம் அந்நாட்டு அரசின் ஆதரவுக் கடிதம் கிடைக்காததால் 2010 பெப்ரவரியில் நிராகரிக்கப்பட்டது. ஐரோப்பிய நாடுகளல்லாத ஆத்திரேலியா, சப்பான், ஐக்கிய அமெரிக்கா ஆகிய நாடுகள் பின்னர் படிப்படியாக விலகிக் கொண்டன. இதனால் 2022 ஆம் ஆண்டுக்கான தெரிவுகளில் ஐரோப்பிய நாடுகள் ஏற்றுக் கொள்ளப்படவில்லை. இறுதியில் 2018 ஆம் ஆண்டுக்கான போட்டிகளை நடத்துவதற்கு இங்கிலாந்து, உருசியா, நெதர்லாந்து/பெல்ஜியம், போர்த்துகல்/எசுப்பானியா ஆகிய நாடுகள் எஞ்சியிருந்தன.\n\n2010 திசம்பர் 2 இல் சூரிக்கு நகரில் 22-உறுப்பினர் கொண்ட பீஃபா பேரவை வாக்களிக்கக் கூடியது. இரண்டாவது கட்ட வாக்களிப்பில் உருசியா 2018 போட்டிகளை நடத்தத் தேர்ந்தெடுக்கப்பட்டது.\n\nவாக்களிப்பு முடிவுகள் வருமாறு:\n\nSection::::அணிகள்.\nSection::::தகுதிநிலை.\nஉலகக்கோப்பை வரலாற்றில் முதல் தடவையாக அனைத்துத் தகுதியுள்ள நாடுகளும் – 209 உறுப்பு நாடுகள் தகுதிநிலைக்குத் தேர்ந்தெடுக்கப்பட்டன. ஏற்று நடத்தும் நாடாக, உருசியா தானியக்கமாக போட்டியில் பங்கேற்க தகுதி பெற்றது. சிம்பாப்வே, இந்தோனேசியா ஆகியன தமது முதல் தகுதிகாண் போட்டிகளை விளையாடுவதற்கு முன்னரே தகுதியிழந்தன. ஆனால், 2016 மே 13 இல் பீஃபா அமைப்பில் இணைந்த ஜிப்ரால்ட்டர், கொசோவோ ஆகியன தகுதிகாண் சுற்றுகளில் விளையாட அனுமதிக்கப்பட்டன. முதலாவது தகுதிகாண் போட்டி கிழக்குத் திமோர், டிலி நகரில் 2015 மார்ச் 12 இல் நடந்தது. இறுதிச் சுற்றில் விளையாடத் தகுதி பெறும் நாடுகளை அறிவிக்கும் முக்கிய நிகழ்வு சென் பீட்டர்ஸ்பேர்க் நகரில் 2015 சூலை 25 இல் நடைபெற்றது.\n\n2018 இறுதிப் போட்டிகளில் பங்குபற்றத் தேர்ந்தெடுக்கப்பட்ட 32 நாடுகளில், 20 நாடுகள் 2014 போட்டியில் பங்குபற்றியிருந்தன. ஐசுலாந்து, பனாமா ஆகிய நாடுகள் முதல் தடவையாகப் போட்டியிடுகின்றன. எகிப்து 28 ஆண்டுகளுக்குப் பின்னரும், பெரு 36 ஆண்டுகளுக்குப் பின்னரும் பங்குபற்றுகின்றன. முதல் தடவையாக மூன்று நோர்டிக் நாடுகள் (தென்மார்க்கு, ஐசுலாந்து, சுவீடன்), நான்கு அரபு நாடுகள் (எகிப்து, மொரோக்கோ, சவூதி அரேபியா, துனீசியா) உலகக் கோப்பைக்குத் தகுதி பெற்றன.\n\nநான்கு முறை உலகக் கோப்பையை வென்ற இத்தாலி (1958 இற்குப் பின்னர் முதல் தடவையாக), மூன்று முறை இரண்டாம் இடத்தை வென்ற நெதர்லாந்து ஆகியன தேர்ந்தெடுக்கப்படாத முக்கிய அணிகள் ஆகும். 2017 ஆப்பிரிக்கக் கோப்பை வெற்றியாளரான கமரூம், இரண்டு தடவை கோப்பா அமெரிக்காவை வென்ற சிலி, மற்றும் நியூசிலாந்து, ஐக்கிய அமெரிக்கா ஆகிய நாடுகளும் தகுதி பெறவில்லை.\n\n\n\n\n\n\nSection::::இறுதிக் குலுக்கல்.\nஇறுதிக் குலுக்கல் 2017 திசம்பர் 1 இல் மாஸ்கோவில் அரச கிரெம்லின் மாளிகையில் இடம்பெற்றது. 32 அணிகள் நான்கு அணிகளாக எட்டுக் குழுக்களில் தேர்ந்தெடுக்கப்பட்டன.\n\nஇறுதிக் குலுக்கலின் போது, 2017 அக்டோபர் பிஃபா உலகத் தரவரிசையின் படி அணிகள் நான்கு தொட்டிகளில் இடப்பட்டன. முதலாவது தொட்டியில் உருசியா (போட்டியை நடத்தும் நாடு) ஏ1 நிலைக்கும், சிறந்த ஏழு அணிகள் இடம்பெற்றன. இரண்டாம் தொட்டியில் அடுத்த சிறந்த எட்டு அணிகளும், இவ்வாறு 3-ஆம், 4-ஆம் தொட்டிகளும் நிரப்பப்பட்டன. இக்குலுக்கல் முன்னைய போட்டிகளில் இடம்பெற்ற குலுக்கல் முறையை விட வேறுபட்டது.\n\nSection::::அரங்குகள்.\nஉலகக்கோப்பைப் போட்டிகளை நடத்தும் நகரங்களினதும் அரங்குளினதும் இறுதித் தேர்வு 2012 செப்டம்பர் 29 இல் இடம்பெற்றன. 12 அரங்குகள் தெரிவாகின. இவற்றுள் லூசினிக்கி, எக்கத்தரீன்பூர்க், சோச்சி ஆகிய மூன்றும் முற்றிலுமாகப் புனரமைக்கப்பட்டன. ஏனைய 9 அரங்குகளும் புதிதாக அமைக்கப்பட்டன. $11.8 பில்லியன் இதற்காக செலவழிக்கப்பட்டது.\n\n12 அரங்குகளில், உருசியாவின் மிகப் பெரிய இரண்டு அரங்குகள் (லூசினிக்கி, சென் பீட்டர்சுபர்க் அரங்கு ஆகியன) ஒவ்வொன்றிலும் 7 ஆட்டங்கள் இடம்பெறுகின்றன. சோச்சி, கசான், நீசுனி நோவ்கோரத், சமாரா ஆகியவற்றில் ஒவ்வொன்றிலும் (ஒரு காலிறுதி ஆட்டம் உட்பட) ஆறு ஆட்டங்கள் இடம்பெறுகின்றன. மாஸ்கோவின் அத்கிறீத்தியே அரங்கு, ரசுதோவ்-நா-தனு ஆகியன ஒவ்வொன்றிலும் (ஒரு 16-ஆம் சுற்று ஆட்டம் உட்பட) 5 ஆட்டங்கள் இடம்பெறுகின்றன. வோல்கோகிராத், கலினின்கிராத், எக்கத்தரீன்பூர்க், சரான்சுக் ஆகியன ஒவ்வொன்றிலும் 4 ஆட்டங்கள் இடம்பெறுகின்றன.\n\nSection::::கால அட்டவணை.\nமுழுமையான கால அட்டவணை 2015 சூலை 24 இல் அறிவிக்கப்பட்டது. உருசியா குழு நிலையில் ஏ1 நிலைக்கு வைக்கப்பட்டது. சுற்றின் முதலாவது போட்டியில் உருசியா சவூதி அரேபியாவுடன் சூன் 14 இல் மாஸ்கோ லூசினிக்கி அரங்கில் விளையாடவுள்ளது. லூசினிக்கி அரங்கில் சூலை 11 இல் இரண்டாவது அரையிறுதி ஆட்டமும், சூலை 15 இல் இறுதி ஆட்டமும் இடம்பெறுகின்றன. சென் பீட்டர்ஸ்பேர்க் நகரில் கிரெஸ்தோவ்சுக்கி அரங்கில் சூலை 10 இல் முதலாவது அரையிறுதி ஆட்டமும், சூலை 14 இல் மூன்றாம் இடத்துக்கான போட்டியும் இடம்பெறும்.\n\nSection::::நடுவர்கள்.\nபீஃபா உலகக்கோப்பை ஒன்றில் முதற்தடவையாக நிகழ்படக் கண்காணிப்பு நடுவர்கள் இம்முறை அனுமதிக்கப்பட்டாரக்ள்.\n\n2018 மார்ச் 29 இல், பன்னாட்டுக் காற்பந்துச் சங்கங்களின் கூட்டமைப்பு 2018 உலகக்கோப்பைக்கு 36 நடுவர்கள் மற்றும் 63 உதவி நடுவர்கள் பட்டியலை அறிவித்தது. 2018 ஏப்ரல் 30 இல், 13 நிகழ்பட நடுவர்களின் பட்டியல் அறிவிக்கப்பட்டது. 2018 மே 30 இல், சவூதி அரேபிய நடுவர் பகாத் அல்-மிர்தாசி ஆட்டமுடிவை முன்கூட்டியே நிர்ணயித்த குற்றச்சாட்டில் பட்டியலில் இருந்து நீக்கப்பட்டார். கென்யாவின் உதவி நடுவர் மார்வா ராஞ்சி என்பவர் ஊழல் குற்றச்சாட்டில் சிக்கியதை அடுத்து நடுவர் பணியில் இருந்து விலகினார்.\n\n2018 சூன் 15 இல், போர்த்துகலுக்கு எதிரான டியேகோ கொஸ்டாவின் கோல் நிகழ்பட உதவியுடன் தீர்மானிக்கப்பட்ட முதலாவது கோல் ஆகும். நிகழ்பட உதவியுடன் தீர்மானிக்கப்பட்ட முதலாவது தண்ட உதை சூன் 16 இல் ஆத்திரேலியாவுக்கு எதிராக அந்துவான் கிரீசுமன் போட்ட கோல் ஆகும்.\n\nSection::::ஆரம்ப விழா.\nஆரம்ப விழா 2018 சூன் 14 வியாழக்கிழமை மாஸ்கோவில் லூசினிக்கி அரங்கில் இடம்பெற்றது. தொடர்ந்து உருசிய அணிக்கும் சவூதி அரேபிய அணிக்கும் இடையில் முதல் போட்டி இடம்பெற்றது\n\nபிரேசிலின் முன்னாள் வீரர் ரொனால்டோ சிறுவன் ஒருவனுடன் \"உருசியா 2018\" மேலாடை அணிந்து அரங்கினுள் நுழைந்தார். அதன் பின்னர் ஆங்கிலேயப் பாப் பாடகர் ரொபி விக்ல்லியம்சு, உருசியாவின் ஐடா கரிஃபுலீனாவுடன் இணைந்து ஒரு பாடலையும், தனித்து இரண்டு பாடல்களையும் பாடினார். இவர்களுடன் மேலும் பலர் கலந்து கொண்டனர். போட்டியில் கலந்து கொண்ட 32 அணிகளின் தேசியக் கொடிகளையும் பெயர்களையும் தாங்கியவண்ணம் பெண்களும் ஆண்களுமாக அரங்கினுள் வந்தனர்.\n\n2018 உலக்கோப்பையின் அதிகாரபூர்வமான கால்பந்துடன் ரொனால்டோ வந்தார். இப்பந்து அனைத்துலக விண்வெளி நிலையத்திற்கு 2018 மார்ச் மாதத்தில் எடுத்துச் செல்லப்பட்டு, பூமிக்கு சூன் ஆரம்பத்தில் திரும்பியிருந்தது.\n\nSection::::குழு நிலை ஆட்டம்.\nகுழு நிலையில் முன்னிலைக்கு வரும் இரண்டு அணிகள் அடுத்த சுற்றுக்கு (சுற்று 16) முன்னேறும்.\n\nஅனைத்து நேரங்களும் உள்ளூர் நேரத்தில் குறிப்பிடப்பட்டுள்ளன.\n\nகுழுவிலுள்ள ஓவ்வொரு அணிகளின் தரவரிசை பின்வருமாறு உறுதி செய்யப்படும்:\n\nSection::::குழு ஏ.\nமுதல் ஆட்டம் 2018 சூன் 14 இல் நடைபெற்றது. மூலம்: FIFA\n\n(ந) நடத்தும் நாடு.\n\nSection::::குழு பி.\nமுதல் ஆட்டம் 2018 சூன் 15 இல் நடைபெற்றது. மூலம்: FIFA\n\nSection::::குழு சி.\nமுதல் ஆட்டம் 2018 சூன் 16 இல் நடைபெற்றது. மூலம்: பீஃபா\n\nSection::::குழு டி.\nமுதல் ஆட்டம் 2018 சூன் 16 இல் நடைபெற்றது. மூலம்: பீஃபா\n\nSection::::குழு ஈ.\nமுதல் ஆட்டம் 2018 சூன் 17 இல் நடைபெற்றது. மூலம்: பீஃபா\n\nSection::::குழு எஃப்.\nமுதல் ஆட்டம் 2018 சூன் 17 இல் நடைபெற்றது. மூலம்: பீஃபா\n\nSection::::குழு ஜி.\nமுதல் ஆட்டம் 2018 சூன் 18 இல் நடைபெற்றது. மூலம்: பீஃபா\n\nSection::::குழு எச்.\nமுதல் ஆட்டம் 2018 சூன் 19 இல் நடைபெற்றது. மூலம்: பீஃபா\n\nSection::::ஆட்டமிழக்கும் நிலை.\nஆட்டமிழக்கும் நிலைகளில், வழமையான நேரத்தில் ஆட்டம் சமநிலையில் முடியுமானால், 30 நிமிடங்கள் கூடுதல் நேரம் (ஒவ்வொன்றும் 15 நிமிடங்களாக இரண்டு பகுதிகள்) ஒதுக்கப்படும். தேவைப்படின், சமன்நீக்கி மோதல் மூலம் வெற்றியாளர் தீர்மானிக்கப்படுவர்.\n\nஆட்டம் ஒன்றுக்குக் கூடுதல் நேரம் ஒதுக்கப்படின், ஒவ்வோர் அணிக்கும் நான்காவது மாற்றீடு செய்ய அனுமதிக்கப்படும். உலகக்கோப்பை போட்டி ஒன்றில் முதல் தடவையாக இவ்வாறு விளையாட அனுமதிக்கப்படுகிறது.\n\nSection::::புள்ளிவிபரம்.\nSection::::கோல் அடித்தவர்கள்.\n64 ஆட்டங்களில் 169 கோல்கள் எடுக்கப்பட்டன, சராசரியாக ஓர் ஆட்டத்திற்கு 169/64 round 2 கோல்கள்.\n\n\n\n\n\n\n\n<section end=Goalscorers />\n\nSection::::விருதுகள்.\nபோட்டிகளின் இறுதியில் பின்வரும் விருதுகள் வழங்கப்பட்டன. தங்க காலணி, தங்கப் பந்து, தங்கக் கையுறை அனைத்தையும் அடிடாஸ் நிறுவனம் வழங்கியது.\n\nSection::::பணப்பரிசு.\nஅக்டோபர் 2017 இல் பணப்பரிசுத் தொகை அறிவிக்கப்பட்டது.\n\nSection::::சந்தைப்படுத்தல்.\nSection::::நற்றாளி.\n2018 உலகக்கோப்பைக்கான நற்றாளி (சின்னம்) 2016 அக்டோபர் 21 அன்று வெளியிடப்பட்டது. பல்கலைக்கழக மாணவர்களுக்கிடையே நடத்தப்பட்ட வடிவமைப்புப் போட்டி மூலம் தெரிவு செய்யப்பட்டது. ஒரு பூனை, ஒரு புலி, ஒரு ஓநாய் ஆகிய மூன்று தெரிவுகளில் இருந்து இறுதித் தெரிவு பொது மக்கள் வாக்கெடுப்பு மூலம் தெரிவு செய்யப்பட்டது. ஏறத்தாழ மொத்தம் ஒரு மில்லியன் வாக்குகளில் 53% வாக்குகளுடன் உருசியத் தேசிய அணியின் வண்ணங்களுடனான மேலணியுடன் சபிவாக்கா என்ற மாந்தவுரு ஓநாய் தேர்ந்தெடுக்கப்பட்டது.\n\nSection::::நுழைவுச் சீட்டுகள்.\nமுதற்கட்ட நுழைவுச் சீட்டு விற்பனை 2017 செப்டம்பர் 17 இல் ஆரம்பமாகி, அக்டோபர் 12 வரை இடம்பெற்றன. போட்டிகளில் பங்குபற்றுவோருக்கும், பார்வையாளர்களுக்கும் வழக்கமான நுழைவாணை விதிகள் தளர்த்தப்பட்டன. எந்த நாட்டுக் குடியுரிமையானாலும், பார்வையாளர்கள் நுழைவாணையின்றி உருசியா வர அனுமதிக்கப்பட்டது. ஆனாலும், பார்வையாளர்கள் தங்கள் புகைப்படத்துடன் கூடிய \"இரசிகர் அடையாள அட்டை\" ஒன்றைப் பெறவேண்டும். ஆட்டங்களைப் பார்ப்பதற்கு அவர்களிடம், நுழைவுச்சீட்டு, அடையாள அட்டை, ஏற்புடைய கடவுச்சீட்டு ஆகியவை வைத்திருக்க வேண்டும். பார்வையாளர்கள் அடையாள அட்டைகளைப் பயன்படுத்தி பொதுப் போக்குவரத்துகளில் (பேருந்து, தொடருந்துகளில்) பயணச்சீட்டின்றி இலவசமாகப் பயணம் செய்ய முடியும்.\n\nSection::::ஆட்டப் பந்து.\n2018 உலகக்கோப்பைக்கான அதிகாரபூர்வமான பந்து \"டெல்ஸ்டார் 18\" என அழைக்கப்படுகிறது. இதன் வடிவமைப்பு 1970 ஆம் ஆண்டின் முதலாவது அடிடாஸ் உலகக்கோப்பை பந்தின் பெயரில் இருந்தும், வடிவமைப்பில் இருந்தும் பெறப்பட்டது. இப்பந்து 2017 நவம்பர் 9 இல் அறிமுகப்படுத்தப்பட்டது.\n\nகுழுநிலை ஆட்டங்களின் பின்னர், ஆட்டமிழக்கும் நிலைக்கான போட்டிகளில் \"டெல்ஸ்டார் மிச்தா\" என்ற பெயருள்ள பந்து பயன்படுத்தப்படும். \"மிச்தா\" () என்பது உருசிய மொழியில் \"கனவு\" அல்லது \"குறிக்கோள்\" எனப் பொருள்.\n\nSection::::அதிகாரபூர்வப் பாடல்.\n\"லிவ் இட் அப்\" (\"Live It Up\") என்ற பாடல் போட்டிகளுக்கான உத்தியோகபூர்வ பாடலாகும். இதனை வில் சிமித், நிக்கி ஜாம், எரா இஸ்ரெபி ஆகியோர் பாடி, 25 மே அன்று வெளியிட்டிருந்தனர். பீஃபா உலகக்கோப்பை உத்தியோகபூர்வ இசைக் காணொளி 8 சூன் அன்று வெளியிடப்பட்டது.\n\n\n"}
{"id": "210456", "url": "https://ta.wikipedia.org/wiki?curid=210456", "title": "மன்னார் மனிதப் புதைகுழி", "text": "மன்னார் மனிதப் புதைகுழி\n\nமன்னார் மனிதப் புதைகுழி (\"Mannar mass grave\") என்பது இலங்கையின் வட மாகாணத்தில் மன்னார் மாவட்டத்தில், மாந்தை சந்தியில் இருந்து 75 மீட்டர்கள் தொலைவில் திருக்கேதீச்சரம் செல்லும் வழியில் கண்டுபிடிக்கப்பட்ட ஒரு மனிதப் புதைகுழி ஆகும். 2014 பெப்ரவரி 24 வரை மொத்தம் 80 எலும்புக்கூடுகள் கண்டுபிடிக்கப்பட்டுள்ளன. இப்பகுதி 1990 ஆம் ஆண்டு முதல் ஈழப்போர் முடிவடைந்த 2009 ஆம் ஆண்டு வரை இலங்கைப் படைத்துறையின் கட்டுப்பாட்டில் இருந்து வந்துள்ளது. \n\nபாடல்பெற்ற தலமாகிய திருக்கேதீச்சரம் கோவில் சூழலில் 2013 டிசம்பர் 20 ஆம் நாள் குடிநீர்த் திட்டத்திற்காக நீர்க்குழாய்கள் புதைக்கும் பணியில் ஈடுபட்டிருந்த பணியாளர்கள் நிலத்தைத் தோண்டிய போது, மனித எலும்புக்கூட்டு எச்சங்கள் இருந்தமை கண்டுபிடிக்கப்பட்டது. இதனையடுத்து அந்த இடத்தைப் பார்வையிட்ட மன்னார் நீதிபதி ஆனந்தி கனகரத்தினத்தின் உத்தரவுக்கமைய அந்த இடத்தைத் தோண்டும் பணிகள் ஆரம்பிக்கப்பட்டன. பத்து மண்டையோடுகளும் மனித எலும்புக்கூட்டு எச்சங்களும் முதல் நாளன்று கண்டுபிடிக்கப்பட்டன. நீதிமன்ற உத்தரவுக்கமைய அவைகள் வேதிப் பகுப்பாய்வுக்காக அனுப்பப்பட்டன. புதைகுழி தோண்டும் பணியைப் பார்வையிட்ட வட மாகாண சபை மீன்பிடித்துறை அமைச்சர் பா. டெனீஸ்வரன் எலும்புக்கூடுகளில் சித்திரவதை செய்யப்பட்ட தடயங்கள் காணப்படுவதாகத் தெரிவித்தார். மன்னார் நீதிபதி, சட்ட வைத்திய அதிகாரிகள் மற்றும் காவல்துறையினர் முன்னிலையில் இப்படுகுழி தோண்டும் நடவடிக்கைகள் முன்னெடுக்கப்பட்டு வருகின்றன.\n\nSection::::மேலும் எலும்புக்கூடுகள் கண்டுபிடிப்பு.\n2014 சனவரி 3, 4 ஆம் நாட்களிலும், 2014 சனவரி 6, 7 ஆம் நாட்களிலும், 2014 சனவரி 16, 17 ஆம் நாட்களிலும் புதைகுழி தோண்டும் பணிகள் மன்னார் நீதிபவான் ஆனந்தி கனகரட்ணம், சட்ட வைத்திய நிபுணர் டி.எல். வைத்திய்ரட்ண் மற்றும் காவல்துறையினர் போன்றவர்களின் முன்னிலையில் நடைபெற்றன.\n\n30.01.2013 ஆம் திகதி வரையில் இங்கு மொத்தமாக 55 எலும்புக்கூடுகள் கண்டுபிடிக்கப்பட்டுள்ளன. இவை மன்னார் பொது வைத்தியசாலையில் பாதுகாப்பாக வைக்கப்பட்டுள்ளன.\n\n10.02.2014 ஆந் திகதியன்று மன்னர் நீதவான் ஆனந்தி கனகரத்தினத்தின் முன்னிலையில் மீண்டும் 20ஆவது தடவையாக புதைகுழி தோண்டப்பட்டபோது மேலும் மூன்று எலும்புக்கூடுகள் கண்டுபிடிக்கப்பட்டன. அத்துடன் மொத்தமாக 58 எலும்புக்கூடுகள் கண்டுபிடிக்கப்பட்டுள்ளன. எனினும் இறுதியில் இது ஒரு சாதாரண மயானம் எனக்கூறப்பட்டது.\n\nமனிதப் புதைகுழிக்கருகில் கிணறு இருந்தது கண்டுபிடிக்கப்பட்டிருப்பதால் இது தொடர்பான விசாரணையில் திருப்பம் ஏற்பட்டுள்ளது.\n"}
{"id": "210457", "url": "https://ta.wikipedia.org/wiki?curid=210457", "title": "1950 உலகக்கோப்பை கால்பந்து", "text": "1950 உலகக்கோப்பை கால்பந்து\n\n1950 ஃபிஃபா உலகக்கோப்பை, 1950ஆம் ஆண்டு சூன் 24 முதல் சூலை 16 வரை பிரேசிலில் நடைபெற்ற நான்காவது உலகக்கோப்பை காற்பந்து போட்டியாகும். 1938ஆம் ஆண்டிற்கு பிறகு இரண்டாம் உலகப் போரால் 1942இலும் 1946இலும் நடைபெற திட்டமிடப்பட்டிருந்த உலகக்கோப்பை போட்டிகள் நடைபெறவில்லை. எனவே 12 ஆண்டுகளுக்குப் பிறகு நடைபெற்ற முதல் உலகக்கோப்பை போட்டியாக இது அமைந்தது. இந்தப் போட்டியில் உருகுவே கால்பந்தாட்ட அணி இறுதிப் போட்டியில் 2-1 என்ற கோல்கணக்கில் போட்டி நடத்திய பிரேசில் நாட்டு அணியை வென்று கோப்பையை கைப்பற்றிது. இந்தப் போட்டியின்போது தான் உலகக்கோப்பை போட்டி வெற்றியாளருக்கு வழங்கப்படும் கோப்பைக்கு ஃபிஃபா தலைவராக 25 ஆண்டுகள் பணியாற்றியதைப் பாராட்டும் விதமாக ஜூல்சு ரிமெட் கோப்பை என பெயரிடப்பட்டது.\n\n"}
{"id": "210458", "url": "https://ta.wikipedia.org/wiki?curid=210458", "title": "இயேசு தோற்றம் மாறுதல்", "text": "இயேசு தோற்றம் மாறுதல்\n\nஇயேசு தோற்றம் மாறுதல் () என்பது புதிய ஏற்பாட்டின்படி ஒரு மலையின்மீது இயேசு கிறித்து தோற்றம் மாறிய நிகழ்வினைக்குறிக்கும். ஒத்தமை நற்செய்தி நூல்கள் (, , ) மூன்றிலும் இந்நிகழ்வு குறிக்கப்பட்டுள்ளது. மேலும் பேதுரு எழுதிய இரண்டாம் திருமுகத்திலும் இது பற்றிய குறிப்பு உள்ளது ()\n\nஇவ்விவரிப்புகளின்படி இயேசு பேதுருவையும் யாக்கோபையும் யோவானையும் அழைத்து, ஓர் உயர்ந்த மலைக்கு தனிமையாகக் கூட்டிக்கொண்டு போனார். அங்கே அவர்கள்முன் அவர் தோற்றம் மாறினார். அவருடைய ஆடைகள் வெள்ளை வெளேரென ஒளிவீசின. அவரது முகம் கதிரவனைப் போல் ஒளிர்ந்தது. அப்போது எலியாவும் மோசேயும் அவர்களுக்குத் தோன்றினர். இருவரும் இயேசுவோடு உரையாடிக் கொண்டிருந்தார்கள். அப்போது இயேசுவின் திருமுழுக்கின்போது நிகழ்ந்ததுபோலவே தந்தையாம் கடவுள் மேகத்தினின்று, ″இவரே என் மைந்தர்; நான் தேர்ந்து கொண்டவர் இவரே. இவருக்குச் செவிசாயுங்கள்″ என்று கூறியதாக விவரிக்கப்பட்டுள்ளது.\n\n\"இயேசு தோற்றம் மாறுதல்\" நிகழ்வு நற்செய்திகளில் விவரிக்கப்படுள்ள இயேசுவின் புதுமைகளில் ஒன்றாக கருதப்படுகின்றது. ஆயினும் இது இயேசுவிலேயே நிகழ்வதால் நற்செய்திகளின் பிற புதுமைகளைக்காட்டிலும் இது மாறுபட்டதாகும். தாமஸ் அக்குவைனஸ் இந்நிகழ்வை \"இயேசுவின் மிகப்பெரும் புதுமை\" என விவரித்துள்ளார். மேலும் அவர் இந்நிகழ்வு இயேசுவின் திருமுழுக்கின் நிறைவு என்றும் கிறித்தவ வாழ்வின் இலக்கான விண்ணகத்தின் முழுமையான எடுத்துக்காட்டு என்றும் கூறியுள்ளார். இயேசுவின் தோற்றம் மாறும் நிகழ்வும் அவருடைய திருமுழுக்கு, சாவு, உயிர்ப்பு மற்றும் விண்ணேற்றம் ஆகியவற்றொடு சேர்த்து அவரின் இவ்வுலக வாழ்வில் நடந்த மிக முக்கிய நிகழ்வாக கருதப்படுகின்றது. \n\nகிறித்தவ இறையியலின்படி இந்நிகழ்வு இயேசுவின் இறைத்தன்மையினை வெளிப்படுத்துவதாகவும், மனிதத்தையும் இறைவனையும் ஒன்றுபடுத்தும் பாலமாக இயேசு இருப்பதை எடுத்தியம்புவதாகவும் நம்பப்படுகின்றது.\n\nSection::::புதிய ஏற்பாட்டில் இயேசுவின் உருமாற்றம் பற்றிய பாடங்கள்.\nமத்தேயு, மாற்கு, லூக்கா ஆகிய நற்செய்திகளை உள்ளடக்கிய ஒத்தமை நற்செய்திகளில் இயேசு தோற்றம் மாறிய நிகழ்ச்சி நடுப்பகுதியில் விவரிக்கப்படுகிறது. காண்க:\n\nஅந்த நிகழ்ச்சி ஒத்தமை நற்செய்திகளில் ஒரு மைய நிகழ்ச்சியாக அமைக்கப்பட்டுள்ளது. அந்நிகழ்ச்சிக்குச் சற்று முன்னர்தான் மற்றொரு முக்கிய நிகழ்ச்சி நடந்திருந்தது. அதில் திருத்தூதர் பேதுரு “நான் யார்?” என்று இயேசு கேட்ட கேள்விக்குப் பதில்மொழியாக “நீர் மெசியா” என்று அறிக்கையிட்டிருந்தார். காண்க: மத்தேயு 16:16; மாற்கு 8:29; லூக்கா 9:20.\n\nஇயேசு தோற்றம் மாறிய நிகழ்ச்சி, அவர் யார் என்பதை வெளிப்படுத்துகின்ற மற்றொரு நிகழ்ச்சியாக உள்ளது. இயேசு உண்மையிலேயே “கடவுளின் மகன்” என்று அந்நிகழ்ச்சியின்போது திருத்தூதர்களுக்கு வெளிப்படுத்தப்பட்டது.\nநற்செய்திகள் தருகின்ற தகவல்படி, இயேசு மூன்று சீடர்களை, அதாவது பேதுரு, யோவான், யாக்கோபு ஆகிய மூவரையும் அழைத்துக்கொண்டு ஒரு மலைக்கு ஏறிச் செல்கிறார். மலையின் பெயர் குறிப்பிடப்படவில்லை. அங்கே அம்மலையில் இயேசு தம் சீடர்கள் முன்னிலையில் “தோற்றம் மாறுகிறார்” (மத்தேயு 17:2). அப்போது “அவரது முகம் கதிரவனைப் போல் ஒளிர்ந்தது. அவருடைய ஆடைகள் ஒளிபோன்று வெண்மையாயின”. அந்நேரத்தில் பழைய ஏற்பாட்டு வரலாற்றில் சிறப்புமிகு தலைவர்களாயிருந்த மேசே, எலியா ஆகிய இருவரும் தோன்றி இயேசுவோடு உரையாடியதை சீடர்கள் காண்கின்றார்கள்.\n\nலூக்கா நற்செய்தியில் இயேசுவின் தோற்றம் மாறியபோது, சீடர்கள் இயேசுவின் “மாட்சியை” கண்டதாகக் குறிக்கப்படுகிறது (லூக்கா 9:32).\n\nஇயேசுவின் தோற்றம் மாறிய காட்சியின்போது தோன்றிய மோசே, எலியா ஆகியோர் சீடர்களின் கண்களிலிருந்து மறையும் வேளையில் பேதுரு இயேசுவை நோக்கி, அவர்கள் தங்கியிருக்க கூடாரங்கள் அமைக்கலாமா என்று வினவுகின்றார். இயேசுவோடு பேசிக்கொண்டிருந்த மோசே, எலியா ஆகியோர் மேலும் சிறிது காலம் தங்கியிருக்கலாமே என்ற எண்ணத்தில் அவர் கேட்டதாகத் தெரிகிறது. ஆனால் அதற்கிடையில் ஒளீமயமான ஒரு மேகம் அவர்கள் மேல் நிழலிட்டது. அந்த மேகத்திலிருந்து ஒரு குரல் வெளிப்பட்டது: “என் அன்பார்ந்த மைந்தர் இவரே. இவர்பொருட்டு நான் பூரிப்படைகிறேன். இவருக்குச் செவிசாயுங்கள்.” இதைத் தொடர்ந்து சீடர்கள் முகங்குப்புற விழுந்தார்கள் அவர்களைப் பேரச்சம் மேற்கொண்டது. ஆனால் இயேசு அவர்களை அணுகிச் செல்கிறார். அவர்களைத் தொட்டு, “எழுந்திருங்கள், அஞ்சாதீர்கள்” என்றார். சீடர்கள் நிமிர்ந்து பார்க்கின்றனர். ஆனால் இப்போது அவர்கள் இயேசுவை மட்டுமே காண்கின்றனர்; மோசே, எலியா ஆகியோர் மறைந்துவிட்டனர் (மத்தேயு 17:5-8).\n\nஇயேசுவும் சீடர்களும் மலையிலிருந்து கீழே இறங்குகிறார்கள். இயேசு அவர்களைப் பார்த்து, “மானிட மகன் இறந்து உயிருடன் எழுப்பப்படும்வரை இக்காட்சியைப் பற்றி எவருக்கும் சொல்லக்கூடாது” என்று கட்டளையிடுகிறார். “இறந்து உயிர்த்தெழுதல்” என்பதன் பொருள் என்னவென்று விளங்காமல் சீடர்கள் ஒருவர் ஒருவரோடு பேசிக்கொண்டார்கள் என்று மாற்கு குறிப்பிடுகிறார் (மாற்கு 9:10).\n\nமேலே தரப்பட்ட ஒத்தமை நற்செய்திகள் பகுதிகள் தவிர புதிய ஏற்பாட்டின் வேறு இடங்களிலும் இயேசுவின் தோற்ற மாற்றம் பற்றிய குறிப்புகள் உள்ளன. 2 பேதுரு 1:16-18: \"நம் ஆண்டவர் இயேசு கிறித்துவின் வல்லமையையும் வருகையையும் பற்றி நாங்கள் உங்களுக்குத் தெரிவித்தபோது சூழ்ச்சியாகப் புனைந்த கதைகளை ஆதாரமாகக் கொண்டு பேசவில்லை. நாங்கள் அவரது மாண்பை நேரில் கண்டவர்கள். 'என் அன்பார்ந்த மைந்தர் இவரே. இவர் பொருட்டு நான் பூரிப்படைகிறேன்' என்று மாட்சிமிகு விண்ணகத்திலிருந்து அவரைப்பற்றிய குரல் ஒலித்தபோது, தந்தையாகிய கடவுளிடமிருந்து மதிப்பும் மாட்சியும் பெற்றார். தூய மலையில் அவரோடு இருந்தபோது விண்ணிலிருந்து வந்த இக்குரலொலியை நாங்களே கேட்டோம்.\"\nயோவான் நற்செய்தியில் 1:14: \"வாக்கு மனிதர் ஆனார்; நம்மிடையே குடிகொண்டார். அவரது மாட்சியை நாங்கள் கண்டோம். அருளும் உண்மையும் நிறந்து விளங்கிய அவர் தந்தையின் ஒரே மகன் என்னும் நிலையில் இம்மாட்சியைப் பெற்றிருந்தார்\" என்னும் பகுதியும் இயேசுவின் \nதோற்ற மாற்றத்தைக் குறிப்பதாகக் கொள்ளப்படுகிறது.\n\nபுதிய ஏற்பாட்டின் பிற பகுதிகளில் வரும் குறிப்புகளைக் கீழ்வருமாறு காட்டலாம். தூய பவுல் கொரிந்தியருக்கு எழுதிய இரண்டாம் திருமுகத்தில் \"இப்போது நாம் அனைவரும் முக்காடு இல்லா முகத்தினராய் ஆண்டவரின் மாட்சியைப் பிரதிபலிக்கிறோம். இவ்வாறு மேன்மேலும் மாட்சிபெற்று, அவர் சாயலாக மாற்றமடைகிறோம். இவையெல்லாம் ஆவியாம் ஆண்டவரின் செயலே\" (3:18) என்று கூறுகிறார். இயேசு கிறித்துவில் நம்பிக்கை கொண்டோர் \"தோற்ற மாற்றம்\" அடைவர் என்பது இங்கே குறிக்கப்படுகிறது. மேலும் அவர்கள் \"ஆண்டவரின் மாட்சியைப் பிரதிபலிப்பர்.\" இயேசு தோற்றம் மாறியது, நம்பிக்கை கொண்டோர் தோற்றம் மாறுவதற்கு அடித்தளம் ஆகிறது.\n\nமத்தேயு 17ஆம் அதிகாரத்தில், இயேசுவின் தோற்ற மாற்றத்தின்போது யோவான் கூட இருந்ததாகக் கூறப்படுகிறது. எனினும், யோவான் நற்செய்தியில் அக்குறிப்பு இல்லை.\n\nஇதிலிருந்து சிலர் யோவான் நற்செய்தியை எழுதியவர் யோவான் அல்ல என்ற முடிவுக்கு வருகின்றனர். வேறு சிலர் பல்வேறு விளக்கங்கள் தருகின்றனர். எடுத்துக்காட்டாக, நான்காம் நூற்றாண்டு கிறித்தவ ஆசிரியரான செசரியா யூசேபியஸ் என்பவர் விளக்கப்படி, யோவான் நற்செய்தியானது, பிற மூன்று நற்செய்திகளில் வரும் தகவல்களை அப்படியே மீண்டும் எடுத்துக் கூறவில்லை. மாறாக, அந்த மூன்று நற்செய்திகளிலும் காணப்படாத சிலபல விவரங்களை யோவான் தருகின்றார். \n\nமேலும், இயேசு இறுதி இராவுணவின்போது நற்கருணை ஏற்படுத்திய தகவல் யோவானில் இல்லை. மற்ற மூன்று நற்செய்திகளும் அதுபற்றி விரிவான தகவல்கள் தருகின்றன. இதிலிருந்து யோவான் ஓர் இறையியல் அளவீட்டைக் கொண்டு தம் நற்செய்தி நூலை அமைத்தார் என்றும், ஒரு சில மையக் கருத்துகளை வலியுறுத்த விரும்பினார் என்றும் தெளிவாகத் தெரிகிறது. \n\nSection::::இறையியல் விளக்கம்.\nஇயேசு தோற்றம் மாறிய நிகழ்ச்சிக்கு கிறித்தவ இறையியல் மிகுந்த முக்கியத்துவம் அளிக்கிறது. அந்நிகழ்ச்சி நடந்த இடம் ஒரு \"மலை\". கடவுளும் மனிதரும் சந்திக்கும் இடமாக \"மலை\" கருதப்பட்டது. மலைமீது இயேசு தோற்றம் மாறினார் என்பது கடவுளுக்கும் மனிதருக்கும் இடையே இயேசு பாலமாக உள்ளார் என்பதைக் காட்டுகிறது.\n\nஇயேசு யார் என்னும் கேள்விக்கு அவருடைய தோற்ற மாற்ற நிகழ்ச்சி பதிலிறுக்கிறது. அதாவது, இயேசு \"கடவுளின் மகன்\" என்னும் செய்தி வானிலிருந்து வந்ததோடு, \"இவருக்குச் செவிசாயுங்கள்\" என்னும் கட்டளையும் தரப்பட்டது. இதை ஒத்த விதத்தில் இயேசுவின் திருமுழுக்கு நிகழ்ச்சியும் அமைந்தது கவனிக்கத் தக்கது.\n\nஇயேசு தோற்றம் மாறிய நிகழ்ச்சியின்போது மோசே மற்றும் எலியா ஆகியோர் உடனிருந்தனர் என்னும் செய்தியிலும் இறையியல் அர்த்தம் உள்ளது. பழைய ஏற்பாட்டில் கடவுளின் செய்தியை மக்களுக்கு வழங்கிய தலைவர் மோசே. அதுபோலவே, எலியா என்னும் இறைவாக்கினரும் மக்களுக்கு இறைவனின் வார்த்தையை எடுத்துக் கூறிய தலைசிறந்த இறைவாக்கினராக இருந்தவர். அவர்களைவிடவும் மேலானவராக இயேசு வந்தார். ஏனென்றால் இயேசு உண்மையிலேயே \"கடவுளின் மகன்\". அந்த நிகழ்ச்சி இயேசுவின் மாட்சிமையையும் மதிப்பையும் வெளிப்படுத்தியது என்று 2 பேதுரு கூறுகிறது (காண்க: 2 பேதுரு 1:16-18)\n\nஇறப்புக்குப் பின்னரும் மனிதர் இயேசுவோடு மகிமை பெறுவர் என்னும் கருத்தும் இந்த நிகழ்ச்சியின் வழி தெரிகிறது. இறந்துபோன மோசே மற்றும் எலியா ஆகியோர் இயேசுவோடு மகிமை பெற்றதுபோல எல்லா மனிதரும் பேறு பெறுவர் என்னும் கருத்து இங்கே உள்ளடங்கியுள்ளது.\n\nSection::::இறையியல் வரலாற்றில்.\nதிருச்சபையின் தொடக்க காலத்திலிருந்தே இயேசுவின் தோற்ற மாற்றம் இறையியல் பார்வையில் சிந்திக்கப்பட்டு வந்துள்ளது. இரண்டாம் நூற்றாண்டுத் திருச்சபைத் தந்தையான புனித இரனேயு என்பவர் பின்வருமாறு கூறுகிறார்: \"கடவுளுக்கு மாட்சியாக அமைவது உயிரோட்டம் கொண்ட மனிதரே. உண்மையான மனித வாழ்வு கடவுளைக் காண்பதில் அடங்கும்.\" \n\nபண்டைய திருச்சபைத் தந்தையருள் ஒருவரான ஓரிஜென் என்பவரின் இறையியல் சிந்தனை மிகுந்த தாக்கம் கொணர்ந்தது.இயேசு தம் சீடரை நோக்கி, \"மனுமகன் இறந்தோரிடமிருந்து உயிர்பெற்றெழுகின்ற வரையிலும் நீங்கள் கண்ட காட்சியை யாரிடமும் கூறவேண்டாம்\" என்று கூறியதிலிருந்து இயேசுவின் உயிர்த்தெழுதலுக்கும் அவருடைய தோற்ற மாற்றத்திற்கும் இடையே ஒரு தொடர்பு உளதை அறியலாம் என்று ஓரிஜென் கூறினார்.\n\nஇயேசுவின் தோற்ற மாற்றத்தின்போது அவர் ஒளிமயமாகத் தோன்றினார் என்னும் கருத்தின் அடிப்படையில் அந்த \"ஒளி\" எப்பொருளைக் குறிக்கிறது என்ற விளக்கம் பாலைநிலத் தந்தையர் () என்னும் தொடக்க கால இறையியலாரால் வழங்கப்பட்டது. இதிலிருந்து \"ஒளி இறையியல்\" என்னும் கருத்தாக்கம் உருவானது.இந்த இறையியல் பார்வையின் அடிப்படையில் இயேசுவின் தோற்ற மாற்றத்தைச் சித்தரிக்கின்ற திருவோவியங்கள் எழுந்தன. சீனாய் மலையில் உள்ள புனித கத்தரீனா துறவியர் இல்லத்தில் உள்ள திருவோவியம் இப்பாணியைச் சார்ந்ததே.\nஇந்த திருவோவியம் மேலதிக இறையியல் விளக்கத்திற்கு அடிப்படையாக அமைந்திருக்கலாம்.\n\nஇயேசு தோற்றம் மாறிய வேளையில் அவருடைய ஒளிமிகு தோற்றத்தைக் கண்டு அதை உள்வாங்கும் வகையில் சீடர்களின் புலன்களும் ஒருவிதத்தில் ஒளிமயமாகி, உருமாற்றம் பெற்றன என்று புனித மாக்சிமுசு (Saint Maximus the Confessor) கூறுகிறார்.\"இப்போது நாம் அனைவரும் முக்காடு இல்லா முகத்தினராய் ஆண்டவரின் மாட்சியைப் பிரதிபலிக்கிறோம். இவ்வாறு மேன்மேலும் மாட்சிபெற்று, அவர் சாயலாக மாற்றமடைகிறோம். இவையெல்லாம் ஆவியாம் ஆண்டவரின் செயலே\" (2 கொரிந்தியர் 3:18) என்று புனித பவுல் கூறுவதை ஒட்டி, தொடக்க கால இறையியலார் \"இயேசு கிறித்துவை நம்பி ஏற்போர் கடவுள் பற்றிய அறிவைப் பெறுவர். அதுவே அவர்களுடைய உருமாற்றத்திற்கு அடித்தளம் ஆகும்\" என்று விளக்கம் அளித்தனர்.\n\nமேற்குத் திருச்சபை இயேசுவின் சிலுவைச் சாவை வலியுறுத்துவதாகவும், கீழைத் திருச்சபை இயேசு தோற்றம் மாறிய நிகழ்ச்சியை வலியுறுத்துவதாகவும் பொதுவாகக் கருதப்பட்டாலும், இரு திருச்சபைகளும் மேற்கூறிய இரு நிகழ்ச்சிகளுக்கும் முக்கியத்துவம் கொடுத்துள்ளன என்பதே உண்மை. என்றாலும், மேற்குத் திருச்சபை மரபைச் சார்ந்த புனிதர்களான புனித பிரான்சிசு, பியட்ரல்சினாவின் பியோ போன்றவர்கள் இயேசுவின் காயங்களைத் தம் உடலில் அடையாளமாகப் பெற்றதாக நம்பப்படுகிறது. ஆனால் கீழை மரபில், புனித செராபிம், சிலூவான் போன்றோர் உள்ளொளியால் உருமாற்றம் பெற்றனர் என்று நம்பப்படுகிறது. முதல் மரபு சிலுவையின் பொருளையும், இரண்டாம் மரபு உருமாற்ற ஒளியின் பொருளையும் ஏற்பது தெரிகிறது.\n\nSection::::இயேசு தோற்றம் மாறிய இடம்.\nஇயேசு தோற்றம் மாறிய இடமாக, 3ஆம் நூற்றாண்டிலிருந்தே அடையாளம் காட்டப்படுவது தாபோர் மலை ஆகும்.\n\nஅம்மலை பல நூற்றாண்டுகளாகவே ஒரு திருத்தலமாக இருந்துவந்துள்ளது. எனினும் இயேசுவின் தோற்ற மாற்றம் நிகழ்ந்த இடமாக வேறு இடங்களும் அடையாளம் காட்டப்பட்டுள்ளன.\n\nSection::::இயேசு தோற்றம் மாறிய நிகழ்ச்சித் திருவிழா.\nபல கிறித்தவ திருச்சபைக் குழுக்கள் இயேசு தோற்றம் மாறிய விழாவைச் சிறப்பிக்கின்றன. 9ஆம் நூற்றாண்டளவில் இவ்விழா வெவ்வேறு வடிவங்களில் இருந்துவந்தது. ஆகத்து 6ஆம் நாள் அவ்விழாவைக் கொண்டாடுமாறு திருத்தந்தை மூன்றாம் கலிஸ்து பணித்தார். அந்நாள் பெல்கிரேட் முற்றுகையின் (1456) நினைவாக நிர்ணயிக்கப்பட்டது.கத்தோலிக்க திருச்சபை, சிரிய மரபுவழி சபை, கிழக்கு மரபுவழி சபைகல், ஆங்கிலிக்க சபை போன்றவை இவ்விழாவை ஆகத்து 6ஆம் நாள் கடைப்பிடிக்கின்றன.\n\nஉரோமன் கத்தோலிக்க சபையில், இயேசு தோற்றம் மாறிய நிகழ்ச்சியை விவரிக்கின்ற நற்செய்திப் பகுதி தவக்காலத்தின் இரண்டாம் ஞாயிற்றுக் கிழமை அறிக்கையிடப்படுகிறது.\n\n"}
{"id": "210463", "url": "https://ta.wikipedia.org/wiki?curid=210463", "title": "உட் கருவம்", "text": "உட் கருவம்\n\nபுவிநடுக்கவியலின் படி (Seismology),புவியின் கருவம் (core) இரண்டு பாகங்களை கொண்டது , இதில் புவியின் மிக உள்ளார்ந்த பகுதி புவியின் உள்ளகம் அல்லது உட் கருவம்(Inner core) ஆகும், இது சுமார் 1,220 கிமீ (760 மைல்) ஆரம் கொண்ட ஒரு திடப்பந்து. இது நிலாவின் 70 % அளவு ஆகும் . இது ஒரு இரும்பு-நிக்கல் உலோகக்கலவையாக இருக்கலாம் என நம்பப்படுகிறது. இது சூரியனின் மேற்பரப்புக்கு இணையான 5700 கெல்வின் (5430 ° செல்சியஸ்) வெப்பமுடையதாக இருக்கும்.\n\nSection::::கண்டுபிடித்தல்.\n1936 ல், புவியின் கருவத்திற்கு(core) திரவ வெளி கருவத்திலிருந்து(outer core) முற்றிலும் மாறுபட்ட ஒரு திடமான உட்கருவும் உண்டு என்பது Inge Lehmann ஆல் கண்டுபிடிக்கப்பட்டது. பூமியின் நிலநடுக்கம் மூலம் உருவாகும் நில அதிர்ச்சி அலைகள்(seismic waves) புவியின் உட் கருவத்தின் எல்லையில் பிரதிபலிக்கப்பட்டு பூமியின் மேற்பரப்பை அடையும். இவர் இந்த அதிர்வு அலைகளை நில அதிர்வு வரைபடங்கள்(seismographs) மூலம் கண்காணித்து புவியின் உட் கருவத்தை உறுதிப்படுத்தினார். புவியின் உட் கருவத்தின் எல்லை புல்லன் தொடர்பின்மை என்று கூறப்படுகிறது. ஒரு சில ஆண்டுகளுக்கு பின்னர், 1940 ல், இந்த புவியின் உட் கருவம் திட இரும்பிலானது என அனுமானிக்கப்பட்டு , 1971 ஆம் ஆண்டு உறுதி செய்யப்பட்டது.\n\nபுவியினுள் அமுக்க அலைகளை(compressional waves) செலுத்தும் போது, அவை வெளி கருவத்தை(outer core) ஊடுருவிச் செல்கிறது, எனவே, வெளி கருவம் திரவ நிலையில் உள்ளது என உறுதிப்படுத்தப்பட்டது. புவியின் உட் கருவம் என்ற ஒரு திடமான பந்து நிலையை மேலும் ஆராய்வது சற்று கடினம், ஏனெனில், மீள் பெயர்ச்சி அலைகள்(shear waves)புவி உட் கருவத்தில் பட்டு வெளிவரும் பொழுது அது வெளி கருவத்தால் தடைபட்டு மிக பலவீனமாக பூமியை அடைகிறது , எனவே நில அதிர்வு வரைபடங்கள் சரியாகக் கிடைக்கவில்லை.\n\nSection::::கலவை.\nநமது சூரிய குடும்பத்தில் உள்ள தனிமங்கள், கோள்களின் உருவாக்கம் பற்றிய கோட்பாடு மற்றும் பூமியின் முழுவதும் உள்ள வேதியியல் இரசாயன கூறுகளின் அடிப்படையில், புவியின் உட் கருவத்தின் பெரும்பான்மையான பகுதி இரும்பு-நிக்கல் உலோகக்கலவையினால் (nickel-iron alloy) ஆனது என அறியப்படுகிறது. இரும்பு-நிக்கல் உலோகக்கலவை என்பது இரும்பு (iron) மற்றும் நிக்கல் (Ni) இந்த இரண்டு தனிமங்கள் கலந்த கலவை ஆகும் .இதன் அடர்த்தி (12.8 ~ 13.1) கி/செ.மீ3 என்று அளவீடு செய்யப்பட்டுள்ளது. இரும்பு-நிக்கல் உலோகக்கலவை தவிர புவியின் உட் கருவத்தின் கருப்பகுதியில் தங்கம் , பிளாட்டினம் , இரும்புநாட்டத் தனிமங்களும் (siderophile element), இருக்கலாம் என நம்பப்படுகிறது. இவற்றை பூமியின் மேலே எடுத்து வந்து ஊற்றினால் இது மொத்த பூமியையும் 0.45 மீ (1.5 அடி) அளவு கொண்ட மேல் பூச்சு பூச முடியும். பூமியின் மேற்பரப்பில் அரிதான தனிமங்கள் எனக் கருதப்படும் பல தனிமங்கள், கருப் பகுதியில் ஏராளமாக உள்ளது.\n\nSection::::வெப்பநிலை மற்றும் அழுத்தம்.\nபுவியின் உட் கருவத்தின் எல்லைப் பகுதியில் அழுத்தம் 300 ஜிகாபேஸ்கல்ஸ் (GPa) ஆகும். இந்த அழுத்தத்தில், மாசுபட்ட தூய்மையற்ற இரும்பு உருக தேவையான வெப்பநிலையைக் கொண்டு, அங்கு 5,700 கெல்வின் (5,430 ° செல்சியஸ்; 9,800 ° பாரன்ஃகைட்) வரை வெப்பநிலை இருக்கலாம் எனக் கருத்தில் மதிப்பிடப்பட்டுள்ளது.\nவெளி மற்றும் உள் கருவத்திற்கு இடையே எல்லைப் பகுதியில் அழுத்தம் சற்று அதிகமாக உள்ளது.\nஇது 330 முதல் 360 ஜிகாபேஸ்கல்ஸ் (GPa) (3,300,000 36,00,000 atm) வரை இருக்கிறது.\nஇந்த உயர் வெப்பநிலையில் கூட இரும்பு-நிக்கல் கலவை உருகாமல் திடமாக இருக்க இந்த வியத்தகு அழுத்தம் காரணமாக அமைகிறது (அதித அழுத்தம் காரனமாக இரும்பு தனது அணு பிணைப்பை விடுவித்து உருக முடியவில்லை).\n\nSection::::இயக்கம்.\nபூமி சூரியனிலிருந்து பிரிந்து வந்ததிலிருந்து இன்று வரை படிப்படியாக குளிர்வடைந்து கொண்டு தான் இருக்கிறது(பில்லியன் ஆண்டுகளுக்கு சுமார் 100 டிகிரி செல்சியஸ்). இதனால், வெளிக் கருவத்திற்கும் உள் கருவத்திற்கும் இடையே உள்ள எல்லைப் பகுதி குளிர்வடைவதால் அப்பகுதி உறைந்து திட நிலையை அடையும். இதனை புவி உள் கருவம் வளர்வதாகக் கருதுகிறார்கள்.\nஆய்வாளர்களின் கருத்துப்படி இந்த புவி உள்கருவம் முதலில் ஒரு சிறிய படிகமாகத்தான் இருந்திருக்க வேண்டும். புவி குளிர்வடைவதால் படிப்படியாக வளர்ந்து இந்த அளவைப் பெற்றது எனக் கூறுகிறார்கள். ஆனால், இது நிரூபிக்கப்படவில்லை.\nபுவி உட்கருவத்தின் அனைத்துப் பகுதிகளும் சீரானதாக இல்லை. பல இடங்களில் நில அதிர்ச்சி அலைகள் (seismic waves) அதிக தூரம் உள்ளே செல்கிறது. கூடுதலாக, புவி உள் கருவம் 1 கிமீ தூரத்திற்கு ஒருமுறை பரப்பில் மாற்றம் பெற்றுள்ளதாக அறிந்துள்ளனர். உட்கருவம் 250-400 கி.மீ வரை ஒரு மண்டலமாக பிரிக்கப்பட்ட அடுக்குகளால் ஆனது என சமீபத்திய கண்டுபிடிப்புகள் கூறுகின்றன.\nஇந்தக் கருவம் மூடகத்தால்(mandle) சரியாக இறுகப் பிடிக்கப் படாததால் இது சில நேரங்களில் புவி சுழலும் வேகத்தை விட வேகமாக சுழலுகிறது. நில அதிர்ச்சி அலைகளின் (seismic waves) பண்புகளில் மாற்றம் ஏற்படுவதின் மூலம் இதை அறியலாம்.\n\nSection::::புவியின் காந்தப்புலம்.\nசூடான இரும்பு அணுக்கள் தொடர்ச்சியாக நகரும் பொது காந்தப்புலம் உருவாகிறது. அதே போல புவியின் அடியில் சூடான இரும்பு(வெளிக் கருவம்) திரவ நிலையில் சுழல்வதால் புவியின் காந்தப்புலம் உருவாகிறது.\nஉட் கருவம் விரிவடைவதால் இந்த புவியின் காந்தப்புலம் உருவாதல் பாதிப்புக்கு உள்ளாகிறது.\n"}
{"id": "210465", "url": "https://ta.wikipedia.org/wiki?curid=210465", "title": "தமிழ் சூழ் நிலம்", "text": "தமிழ் சூழ் நிலம்\n\nதமிழ் நிலம் என்பது செந்தமிழ் நிலம், அதனைச் சூழ்ந்திருக்கும் செந்தமிழ் சேர்ந்த பன்னிரு நிலம் ஆகியவற்றைத் தன்னகத்தே கொண்டது. இந்தத் தமிழ் நிலத்தைச் சூழ்ந்திருந்த நிலங்களாக நன்னூல் உரையாசிரியர் மயிலைநாதர் காலத்தில் இருந்த நிலங்கள் 17. இவை தமிழ்சூழ் பதினேழ் நிலம் என ஒரு பாடலில் குறிப்பிடப்பட்டுள்ளது. \n"}
{"id": "210467", "url": "https://ta.wikipedia.org/wiki?curid=210467", "title": "தமிழ் நிலம்", "text": "தமிழ் நிலம்\n\nதமிழ் நிலம் என்பது தமிழ் வழங்கும் நிலம் ஆகும். தமிழ் நாடு என்பது அரசியல் பிரிவாலான நாட்டுப் பகுதியைக் குறிக்கும் சொல்லாட்சி. தமிழ் நிலம் என்பது தமிழ்மொழி தோன்றிப் பேசப்பட்டுவரும் நாட்டுப்பகுதி. தமிழ் மொழி தோன்றிய நிலம் தமிழகம். இதனைச் சூழ்ந்துள்ள நிலம் தமிழ் சூழ் நிலம்\n"}
{"id": "210468", "url": "https://ta.wikipedia.org/wiki?curid=210468", "title": "கிருமியழித்தல்", "text": "கிருமியழித்தல்\n\nபொருட்களின் (உணவு, திரவ உணவு, மருத்துவ உபகரணங்கள், வேறு பல பொருட்கள்) மேற்பரப்பில் உள்ள அனைத்து வகை நுண்ணங்கிகளையும் அழிக்கும் அனைத்து முறைகளும் கிருமியழித்தல் (\"sterilization\") என அழைக்கப்படும். கிருமியழித்தல் மூலம் பக்டீரியா, பூஞ்சை, புரொட்டிஸ்டுக்கள், வைரசுக்கள் உட்பட அனைத்துக் கிருமிகளும் இல்லாதொழிக்கப்படுகின்றன. அதிக வெப்பநிலைக்கு சூடாக்கல், இரசாயனங்களைப் பயன்படுத்தல், அதிக அமுக்கத்தை வழங்கல், கதிர்ப்பைப் (x கதிர்கள், காமா கதிர்கள்) பயன்படுத்தல், நுண் துளைகளூடாக வடிகட்டல் மூலம் கிருமியழித்தலை மேற்கொள்ள முடியும்.\n\nSection::::பயன்பாடு.\nSection::::உணவில்.\nஉணவின் மூலம் பரவும் நோய்களைத் தடுக்க உணவுப் பொருட்கள் கிருமியழிக்கப்படுகின்றன. பொதுவாக உணவுகளைக் கிருமியழிக்க வெப்பமேற்றும் முறையே பயன்படுத்தப்படுகின்றது. ஏனைய முறைகள் உணவை உண்பவருக்குப் பாதிப்பை ஏற்படுத்தலாம். எனினும் உணவைக் கிருமியழிப்பதால் உணவின் சுவை குன்றுவதுடன், சில முக்கிய வைட்டமின்கள் அழிகின்றன.\n\nSection::::மருத்துவ உபகரணங்களில்.\nவைத்தியசாலைகளில் சத்திர சிகிச்சைக்கு முன்னர் சத்திர சிகிச்சை உபகரணங்கள் முழுமையாக கிருமியழிக்கப்படுகின்றன. பழங்கால ரோமில் சத்திர சிகிச்சை உபகரணங்கள் நெருப்பில் வாட்டப்பட்ட பின் உபயோகிக்கப்பட்டதாகக் கூறப்படுகின்றது. தற்காலத்தில் பாச்சர்முறை மூலம் சில வகை கிருமிகளை மாத்திரம் கொல்லுதலும் கையாளப்படுகின்றது.\n\nSection::::கிருமியழித்தலின் வினைத்திறனை அளவிடல்.\nஇவ்வாய்ப்பாடு முன்னரிலும் ({N_0}) பார்க்க குறிப்பிட்ட நேரத்தில் (t) எத்தனை மடங்கு கிருமிகள் குறைவடைந்துள்ளன (N) என்பதைக் கணிப்பதாகும். இங்கு D எனும் மாறிலி பயன்படுத்தப்பட்டுள்ளது. இம்மாறிலி பயன்படுத்தப்படும் கிருமியழித்தல் முறைக்கேற்பவும், நுண்ணுயிரின் வகைக்கேற்பவும் மாறுபடும். \n\nகிருமியழித்தலுக்கு ஆகக்குறைவாக ஒரு மில்லியன் மடங்காவது (formula_2) நுண்ணுயிர்களின் எண்ணிக்கை குறைவடைய வேண்டும். ஊசி மூலம் மருந்தேற்றலுக்கு இவ்வெண்ணிக்கையிலும் பத்து மடங்கு குறைவாக (formula_3) நுண்ணுயிர்கள் குறைக்கப்பட வேண்டும். தொற்று நீக்கல் செயன்முறைக்கு (formula_4) போதுமானதாகும். எனினும் முழுமையாக அனைத்து நுண்ணுயிர்களையும் அழித்தல் பொதுவாக சாத்தியமற்றது.\n\n\n"}
{"id": "210470", "url": "https://ta.wikipedia.org/wiki?curid=210470", "title": "செந்தமிழ் நிலம்", "text": "செந்தமிழ் நிலம்\n\nசெந்தமிழ் நிலம் என்பது இயற்சொல் வழங்கும் நிலப்பகுதி ஆகும். இந்த நிலப்பகுதியின் எல்லையைக் குறிப்பிடுவதில் பழங்கால இலக்கண உரையாசிரியர்களின் கருத்தில் மாறுபாடுகள் உள்ளன. \n"}
{"id": "210471", "url": "https://ta.wikipedia.org/wiki?curid=210471", "title": "பயணப்பிணி", "text": "பயணப்பிணி\n\nபயணப்பிணி (\"Motion sickness\", \"Travel sickness\") பயணத்தினால் ஏற்படும் ஓர் உடல்நலக்குறைவு.\n\nமக்களில் மூன்றில் ஒருவருக்கு பயணம் செய்யும் பொழுது, பயணம் ஒவ்வாத உடல்நலக் குறைவு ஏற்பட்டு பாதிக்கப் படுகிறார்கள். கொந்தளிப்பு, ஆட்டம், குலுக்கல் நிறைந்த பயணங்கள் சிலரை மிகவும் பாதிக்கும். இப்பாதிப்பு கப்பல், ஊர்திகள், விமானமப் பயணங்களிலும் ஏற்படுவதால் இந்த பயணப்பிணி முறையே seasickness, car sickness, airsickness என்றும் ஆங்கிலத்தில் தனித்தனியாகக் குறிப்பிடப் படுவதும் உண்டு. இவ்வாறு பயணங்கள் மட்டும் அல்லாது இராட்டினம் போன்ற கேளிக்கை விளையாட்டிலும், வேகமாக பயணிக்கும் திரைப்படக் காட்சிகளைக் காண்பதிலும் கூடப் பயணப்பிணி உடல்நலக் குறைவு ஏற்படுவதுண்டு.\n\nஇந்நோய் ‘கின்னட்டோசிஸ்’ (kinetosis) என்று மருத்துவர்களால் அழைக்கப்படுகிறது. பயணப்பிணி ஏன் ஏற்படுகிறது என்ற சரியான விடையை இன்னமும் உறுதியாகச் சொல்ல முடியாத நிலையில் பல காரணங்களும் ஆராயப்பட்டு வருகிறது.\n\nSection::::அறிகுறிகள்.\nகுமட்டல் (nausea), வாந்தி (vomiting), தலைசுற்றல் (dizziness), மயக்கம் (fainting) , தலைவலி (headache), சோர்வு (fatigue) ஆகியவற்றை பயணப்பிணியினால் பாதிக்கபட்டோர் உணரும் அறிகுறிகளாகக் குறிப்பிடுவர்.\n\nSection::::நோய்க்காரணி.\nபொதுவாகக் கருதப்படும் காரணம்; தனக்குக் கிடைக்கும் முரணான சமிக்கைகளை மூளை கையாளும் விதமே பயணப்பிணி தோன்றக் காரணம். நாம் ஓர் ஊர்தியில் பயணிக்கும் பொழுது, நமது புலன்கள் முரணான சமிக்கைகளை மூளைக்கு அனுப்புவதால், குழப்பமடைந்த மூளையின் எதிர்விளைவு பயணப்பிணியாக உருவெடுக்கிறது. நமது பயணத்தின் போது திசை, இயக்கம், அசைவு பற்றிய தகவல்களை மைய நரம்பு மண்டலதிற்கும், மூளைக்கும் அனுப்பும் புலனுறுப்புகள் கண், காது மற்றும் தோலின் திசுக்கள் ஆகியன .\n\nகண் பார்வை மூலம் காணும் காட்சியின் வழி திசை மற்றும் இயக்கத்தையும், காதில் உள்ள உட்செவியின் உள்ள ‘செவி முன்றில்’ (vestibular system) உதவியால் சமநிலை, அசைவு ஆகியவற்றையும், தோலின் கீழ் உள்ள தசைகளில் பொதிந்துள்ள உணர்வு நரம்புகள் ஈர்ப்புவிசை, வேகம் போன்ற தகவல்களையும் உள்வாங்கி புலனுறுப்புகள் மூளைக்குத் தெரியப்படுத்துகின்றன. பயண ஊர்தியில் பயணிக்கும் பொழுது நமது கண்ணானது நாம் அறையில் அசையாமல் அமர்ந்திருப்பது போன்ற தகவலை மூளைக்கு அனுப்புகிறது, ஆனால் காதின் சமநிலைக்குக் காரணமான செவிமுன்றில் நாம் வேகமாகப் பயணிப்பதாகத் தகவல் அனுப்புகிறது. முரண்பட்ட இச்சமிக்கைகளால் மூளை குழப்பமடைந்து பயணப்பிணி தோன்றுகிறது. அது குமட்டலாக, வாந்தி வரும் உணர்வாக மாறுகிறது (Motion sickness caused by motion that is felt but not seen). திரைப்படத்தில் தோன்றும் பயணக் கட்சிகளும் இவ்வாறே குழப்பத்தைத் தரும். ஆனால் அது சற்று மாறுபட்ட வகையில் செயல்படுகிறது. கண் பார்வை திரையில் தோன்றும் வேகமாகப் பயணிக்கும் தகவலை மூளைக்கு அனுப்பும் பொழுது, காது அது போன்ற இயக்கம் ஏதும் நிகழவில்லை என்ற தகவலை மூளைக்கு அனுப்பும், இதன் விளைவாகவும் சிலர் எதிர் கொள்வது பயணப் பிணியைத்தான்\n\nSection::::பக்க விளைவுகள்.\nஇவ்வாறு வயிற்றினைப் பாதிக்கும் குமட்டலுக்கும் வாந்திக்கும் காரணம் பரிணாம வளர்ச்சியின் அடிப்படையில் விளக்கப்படுகிறது. விரைவுப் பயணங்கள் வரலாற்றில் நிகழ்வது சில ஆயிரக்கணக்கான ஆண்டுகளில்தான். அதற்குமுன் மனிதர்களின் இயக்கம் பல்லாயிரக்கனக்கான ஆண்டுகளாக மாற்றமின்றி இருந்தது. இயற்கையில் மனிதர்கள் நச்சினை உண்டுவிட்டால், உடல் மனித உயிரைக் காக்கும் பொருட்டு குமட்டல், வாந்தி எடுப்பதன் மூலம் உடலில் இருந்து அவற்றை வெளியேற்றி மனித உயிரைக் காக்கும். அது போலவே, முரணான தகவல்களையும் நரம்புமண்டலம் நச்சுப் பொருள் என்ற வகையிலேயேக் கையாண்டு, குமட்டல், வாந்தி மூலம் நச்சை வெளியேற்றுவது போன்ற நடவடிக்கையை எடுக்கிறது. குமட்டல், வாந்தி என்ற பயணப்பிணியின் முக்கியமானப் பக்க விளைவுகளைக் கொண்டே இந்த விளக்கம் பிறந்ததுள்ளது. ஆனாலும் இக்கூற்று பல விளக்கங்களைத் தருவதில் தவறிவிடுகிறது. எதனால் பார்வையற்ற பயணிகளுக்கும் இந்த பாதிப்பு ஏற்படுகிறது? எதனால் ஆடவரைவிட மகளிர் அதிகம் பயணப்பிணியினால் பாதிக்கபடுகிறார்கள்? வண்டி ஓட்டுனரைக் காட்டிலும் பயணிகள் பெரும்பாலும் பாதிப்படைவது ஏன்? போன்ற கேள்விகளுக்கு சரியான விளக்கங்கள் இதுவரை கிடைக்கப் பெறவில்லை.\n\nபழக்கமற்ற சூழ்நிலைகளிலும், இடங்களிலும் நம் உடல் சமநிலையில் இருக்கமுடியாததால் ஏற்படும் கோளாறு இவ்வாறு பயணப்பிணியாக வெளிப்படுகிறது என்றும் மற்றொரு விளக்கமும் கொடுக்கப்படுகிறது. பற்பல அறிவியல் முன்னேற்றங்கள் நிகழ்ந்துவிட்ட பொழுதும் எவ்வாறு சளி பிடிப்பதை தவிர்க்க முடியாத நிலையில் உள்ளோமோ அது போலவே பயணப்பிணியும் மனித குலத்திற்கு ஒரு சவாலாகவே இருந்து வருகிறது.\n\nSection::::மருந்தும் சிகிச்சையும்.\nமூளைக்குக் குழப்பம் தரும் இயக்கம் நின்று போனாலும், அல்லது நாம் அதைத் தவிர்க்கும் பொழுதும் பயணப்பிணி நிலைமை பெரும்பாலும் மாறிவிடும். மேலும் இப்பிணியைத்தவிர்க்க, பயணிக்கும் பொழுது தொடுவானத்தில் பார்வையை நிலை நிறுத்தவும், அல்லது பயணம் செல்வதற்கு எதிர்திசையை நோக்கி அமர்ந்து பயணிப்பதைத் தவிர்க்கவும் ஆலோசனைகள் வழங்கப் படுகிறது .\n\nபயணங்களில் இஞ்சியை மெல்லுவதும் உதவுவதாக அனுபவபூர்வமான அறிவுரைகள் கொடுக்கப்படுகிறது, பேருந்து நிலையங்களில் நம்மூரில் ‘இஞ்சி மொரப்பா’ மிட்டாய்கள் விற்கப்படும் காரணமும் இதனால்தான்.\n\nசீனமருத்துவமான ‘அக்யூபங்க்ச்சர்’ (Acupuncture) முறையில் கண்டுணரப்பட்ட சிகிச்சைக்கான அதே உடற் பாகங்களிலேயே கொடுக்கப்படும் அழுத்தங்கள் (acupressure) உதவுவதாகவும் நம்பப்படுவதால் அந்த முறை சிகிச்சையினை அடிப்படையாகக் கொண்டு கைக்காப்பு போன்ற பட்டைகளும் சிலரால் கை மணிக்கட்டில் அணியப்படுகிறது.\n\n"}
{"id": "210477", "url": "https://ta.wikipedia.org/wiki?curid=210477", "title": "மதப் போர்கள்", "text": "மதப் போர்கள்\n\nமதப் போர்கள் (Religious war) என்பவை மதங்களுக்கு இடையே மதத்தின் காரணமாய் நடக்கும் போர்கள் ஆகும். பதினாறாம் மற்றும் பதினேழாம் நூற்றாண்டுகளில் ஐரோப்பியப் பிராந்தியங்களில் அதிக அளவு நடந்தன. \n"}
{"id": "210482", "url": "https://ta.wikipedia.org/wiki?curid=210482", "title": "வாஷிங்டனில் திருமணம் (நூல்)", "text": "வாஷிங்டனில் திருமணம் (நூல்)\n\nவாஷிங்டனில் திருமணம் என்பது எழுத்தாளர் சாவியால் எழுதப்பட்ட ஒரு நகைச்சுவைக் கதை. இந்தக் கதையானது ஒரு நகைச்சுவைத் தொடராக ஆனந்த விகடனில் வாரந்தோறும் வெளியானது. வாரம் ஒரு அத்தியாயம் எனும் கணக்கில் மொத்தம் பதினோரு அத்தியாயங்களாக வெளியானது.\n\nஇந்தக் கதையை நர்மதா பதிப்பகம் நூல் வடிவில் வெளியிட்டுள்ளது.\n\nSection::::கதைச் சுருக்கம்.\n\"ராக்பெல்லர்\" எனும் அமெரிக்கத் தம்பதிகள் தென்னிந்திய திருமணம் ஒன்றை வாசிங்டன் நகரில் நடத்திப் பார்க்க ஆசைப்படுகின்றனர். திருமணம் நடத்திட தேவைப்படும் அனைத்துச் செலவுகளையும் இத்தம்பதியினரே செய்கின்றனர். திருமணம் எப்படி நடத்தப்பட்டது என்பதனை சாவி நகைச்சுவையாக எழுதியிருந்தார். \n\n\n\n"}
{"id": "210489", "url": "https://ta.wikipedia.org/wiki?curid=210489", "title": "உபபீடகம் (சிற்பநூல்)", "text": "உபபீடகம் (சிற்பநூல்)\n\nஇந்தியச் சிற்ப மரபில் உபபீடகம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒவ்வொரு பக்கமும் ஐந்தாகப் பிரிக்கப்பட்டு மொத்தம் இருபத்தைந்து (5 x 5) பதங்களைக் (நிலத்துண்டு) கொண்டது. இந்த அமைப்பில், நடுவில் வரக்கூடிய ஒரு பதம் பிரம்மாவுக்கு உரியது. மீதியுள்ள இருபத்துநான்கு பதங்கள் ஒவ்வொன்றும் ஒவ்வொரு தேவருக்கு உரியவை. பிரமனுக்கு உரிய பதத்தைச் சுற்றியுள்ள உட்புறச் சுற்றில் எட்டுத் தேவர்களுக்கு உரிய பதங்கள் உள்ளன. வெளிப்புறச் சுற்றில் 16 தேவர்களுக்கான பதங்கள் உள்ளன. உட்சுற்றில் வட கிழக்கில் இருந்து தொடங்கி மணிக்கூட்டுத் திசையாக ஆபவத்சன், ஆரியகன், சாவித்திரன், விவசுவதன், இந்திரன், மித்திரகன், உருத்திரன், பூதரன் ஆகியோருக்குரிய பதங்களும், வெளிச்சுற்றில் வடகிழக்கில் தொடங்கி மணிக்கூட்டுத் திசையாக ஈசன் (சிவன்), சயந்தன், ஆதித்தன், பிராசன், அக்கினி, விதாதன், யமன், பிருங்கராசன், பிதிர், சுக்கிரீவன், வருணன், சோசன், மாருதன், முக்கியன், சோமன், அதிதி ஆகிய தேவர்களுக்கு உரிய இடங்களும் காணப்படுகின்றன. \n\nஇந்த உபபீடகமும், 16 பதங்களைக் கொண்ட மகாபீடமும் ஏறத்தாழ ஒரே மாதிரியான அமைப்புள்ளவை. தேவர்களிலும், அவர்களது எண்ணிக்கையிலும், சார்பு நிலைகளிலும் மாற்றங்கள் எதுவும் இல்லை. பிரமனுக்கும் ஏனைய தேவர்களுக்கும் ஒதுக்கப்பட்டுள்ள பதங்களின் எண்ணிக்கையில்லேயே வேறுபாடுகள் உள்ளன. மகாபீடத்தில் பிரமனுக்கு நான்கு பதங்களும், ஏனைய தேவர்களுக்கு அரைப் பதமும் உதுக்கப்பட்டிருக்க உபபீடகத்தில் எல்லாத் தேவர்களுக்குமே ஒவ்வொரு பதம் ஒதுக்கப்பட்டுள்ளது. \n\n\n"}
{"id": "210497", "url": "https://ta.wikipedia.org/wiki?curid=210497", "title": "டுஸ்க்-இ-ஜகாங்கீரி", "text": "டுஸ்க்-இ-ஜகாங்கீரி\n\nடுஸ்க்-இ-ஜகாங்கீரி (\"Tuzuk-e-Jahangiri\" அல்லது \"Tuzuk-i-Jahangiri\"; பாரசீக மொழி: تزک جهانگیری ‎) என்பது முகலாய மன்னர் ஜஹாங்கீரின் வாழ்க்கை வரலாற்றுப் புத்தகமாகும். இப்புத்தகம் \"ஜஹாங்கீர் நாமா\" என்றும் குறிப்பிடப்படுகிறது. இப்புத்தகம் பாரசீக மொழியில் எழுதப்பட்டது. இவரது குல முன்னோரான பாபர் தனது வாழ்க்கை வரலாற்றை பாபர் நாமா என்று எழுதி இப்பழக்கத்தைத் தொடங்கியதின் தொடர்ச்சியாய் இவர் இப்புத்தகத்தை இழுதியுள்ளார். இதில் தனது மதத்தின் வரலாறு, தனது குடும்பம், தனது கலை மற்றும் அரசியல் செயல்பாடுகளைப் பற்றி குறிப்பிட்டுள்ளார்.\n\n"}
{"id": "210498", "url": "https://ta.wikipedia.org/wiki?curid=210498", "title": "தீபிகா சாம்சன்", "text": "தீபிகா சாம்சன்\n\nதீபிகா சாம்சன் (\"Dipika Kakar\") ஒரு தொலைக்காட்சி நடிகை. இவர் இமாஜின் தொலைக்காட்சியில் ஒளிப்பரப்பான \"நீர் பாரே தேரே நைநா தேவி\" எனும் தொலைக்காட்சித் தொடரின் மூலம் அறிமுகமானார். பின்னர், ஜீ டிவியில் ஒளிப்பரப்பான \"அக்லே ஜானம் மொஹே பிட்டியா ஹி கி ஜோ\" என்னும் தொடரில் நடித்தார். தற்போது, கலர்ஸ் தொலைக்காட்சியின் ஸசுரால் சிமர் கா என்ற தொடரில் சிமர் என்ற கதாபாத்திரத்தில் நடித்ததன் மூலம் பரவலாக அறியப்பட்டார்.\n\nSection::::இளமைக் காலம்.\nதீபிகா சாம்சனின் தந்தை ஒரு இராணுவ வீரர் ஆவார். இவர் குடும்பத்தின் மூன்றாவது பெண் பிள்ளை ஆவார்.\nதீபிகா சாம்சன் நடிக்க வருவதற்கு முன்னால் விமான பணிப் பெண்ணாக பணிபுரிந்தார். பின், நடிப்பின் மீது கொண்ட ஆர்வத்தால் பணியை விடுத்து நடிக்க வந்துவிட்டார். இவர் விமான துறையில் பணிபுரியும் தன் காதலரான \"ரவுணக் சாம்சன்\" என்பவரை 2009ம் ஆண்டு சனவரி மாதம் திருமணம் செய்து கொண்டார்.\n\n\nSection::::மூன்று முடிச்சு.\nகலர்ஸ் தொலைக்காட்சியின் \"சாசுரல் சிமர் கா\" என்னும் தொடர், தமிழில் மூன்று முடிச்சு என்ற பெயரில் மொழிமாற்றம் செய்யப்பட்டு ஒளிப்பரப்பப்படுகிறது. தீபிகா சாம்சன் இதில் \"சீமா\" என்னும் கதாபாத்திரத்தில் வருகிறார்.\n\n"}
{"id": "210499", "url": "https://ta.wikipedia.org/wiki?curid=210499", "title": "அப்துல் ரஹீம் கான்-இ-கானா", "text": "அப்துல் ரஹீம் கான்-இ-கானா\n\nabdur rahim also created dohas. in1627 he do war with Jahangir. His grand daughter was married by shah Jahan\nஅப்துல் ரஹீம் கான்-இ-கானா (Abdul Rahim Khan-e-Khana ,இந்தி: अब्दुल रहीम ख़ान-ए-ख़ाना, உருது: عبدالرحيم خانخان, () முகலாய அரசர் அக்பரின் அரசவையில் இருந்த முக்கியமான அமைச்சர் ஆவார். அக்பரின் அரசவையில் இருந்த ஒன்பது அமைச்சர்கள் \"நவரத்தினங்கள்\" என்று அழைக்கப்பட்டனர். அவர்களுள் ஒருவர் இவர். இவரை \"ரஹீம்\" என்றும் அழைத்தனர். இவர் அவரது இரட்டை வரி ஹிந்திக் கவிதைகளுக்காகவும் வானியல் தொடர்பான புத்தகங்களுக்காகவும் அறியப்பட்டவர். இவரது காலத்திற்குப் பின்னர் இவரது பெயரில் \"கான்கானா\" எனும் கிராமத்திற்கு பெயர் சூட்டப்பட்டது. இக்கிராமம் இந்தியாவின் பஞ்சாப் மாநிலத்தின் \"நவான்ஷாக்ர்\" மாவட்டத்தில் அமைந்துள்ளது.\n"}
{"id": "210501", "url": "https://ta.wikipedia.org/wiki?curid=210501", "title": "தலாய் மாவட்டம்", "text": "தலாய் மாவட்டம்\n\nதலாய் மாவட்டம், இந்திய மாவட்டங்களில் ஒன்று.\n. இது திரிபுரா மாநிலத்தின் நான்கு மாவட்டங்களிலேயே குறைந்த மக்கள் தொகையைக் கொண்டது. இதன் தலைமையகம் ஆம்பாசா நகரில் உள்ளது.\nஇதன் பரப்பளவு 2523 சதுர கி.மீ. பொருளாதார அளவில், தங்கிய மாவட்டங்களில் இதுவும் ஒன்று. மக்கள் அடர்த்திக் கணக்கின்படி, சதுர கி.மீக்கு 157 பேர் வாழ்கின்றனர். இங்குள்ள மக்களின் கல்வியறிவு தேசிய சராசரியை விடவும் அதிகம்.\n\nSection::::அரசியல்.\nஇந்த மாவட்டம் கிழக்கு திரிபுரா மக்களவைத் தொகுதியில் உள்ளது. இந்த மாவட்டத்தில் ரைமா வேலி, கமல்பூர், சுர்மா, ஆம்பாசா, கரம்சரா, சாவ்மனு ஆகிய சட்டமன்றத் தொகுதிகள் உள்ளன.\n"}
{"id": "210502", "url": "https://ta.wikipedia.org/wiki?curid=210502", "title": "வடக்கு திரிப்புரா மாவட்டம்", "text": "வடக்கு திரிப்புரா மாவட்டம்\n\nவடக்கு திரிப்புரா மாவட்டம், இந்திய மாவட்டங்களில் ஒன்று.. இது திரிப்புரா மாநிலத்தில் அமைந்துள்ளது. இதன் தலைமையகம் தர்மநகரில் உள்ளது. இதன் பரப்பளவு 2821 சதுர கி,மீ, இங்கு ஏறத்தாழ ஆறு லட்சம் மக்கள் வசிக்கின்றனர். இது கஞ்சன்பூர், கைலாசாகர், தர்மநகர் என மூன்று பிரிவுகளாகப் பிரிக்கப்பட்டுள்ளது. இங்குள்ள மக்களின் கல்வியறிவு தேசிய சராசரியை விடவும் அதிகம். இங்கு ரோவா வனவிலங்கு சரணாலயம் உள்ளது.\n\nSection::::அரசியல்.\nசட்டசபைக்கு இந்த மாவட்டத்தில் இருந்து பதினோரு பேர் தேர்ந்தெடுக்கப்படுவர். இது கிழக்கு திரிபுரா மக்களவைத் தொகுதிக்கு உட்பட்டது.\n\n"}
{"id": "210505", "url": "https://ta.wikipedia.org/wiki?curid=210505", "title": "வடக்கு கோவா மாவட்டம்", "text": "வடக்கு கோவா மாவட்டம்\n\nவடக்கு கோவா மாவட்டம் (ஆங்கிலம்: North Goa )இந்தியாவில் கோவா மாநிலத்தின் இரு மாவட்டங்களில் ஒன்று. இதன் பரப்பளவு 1736 சதுர கி.மீ. இதன் தலைமையகம் பனாஜியில் உள்ளது. அதன் எல்லைகளாக வடக்கே மகாராட்டிரம் மாநில சிந்துதுர்க் மாவட்டம், கிழக்கே கருநாடகம் மாநிலத்தின் பெல்காம் மாவட்டம், தெற்கு கோவா மாவட்டம் தெற்கிலும், அரபிக்கடல் மேற்கிலும் கொண்டுள்ளது. கொங்கன் எனப்படும் பகுதியின் பெரும்பங்கை ஆக்கிரமிக்கிறது. இங்கு எட்டு லட்சத்திற்கும் அதிகமான மக்கள் வாழ்கின்றனர். இங்கு வாழும் மக்களின் தாய்மொழி கொங்கணி. சிலர் மராத்தியும் பேசுகின்றனர். ஆங்கிலம், இந்தி ஆகிய மொழிகளையும் புரிந்துகொள்கின்றனர். சிறுபான்மையினர் போர்த்துகீசிய மொழியிலும் பேசுகின்றனர்.\n\nSection::::கோவாவில் போர்த்துகீசியம் (1510-1961).\nSection::::போர்த்துகீசியர்களின் வருகை (1498).\nகண்டுபிடிப்பின் சிலிர்ப்பால் ஈர்க்கப்பட்டு, கிறிஸ்தவர்களையும் மசாலாப் பொருட்களையும் தேடுவதற்கான வாய்ப்பால் போர்த்துக்கல் ஓரியண்ட் என்ற நிறுவனம் ஆபத்தான பயணங்களை மேற்கொண்டது, இது நம்பிக்கை முனையைச் சுற்றியுள்ள பார்தலோமெவ் டயஸின் பயணத்தில் உச்சக்கட்டத்தை அடைந்தது. இந்த அற்புதமான திருப்புமுனை புதிய கதவுகளைத் திறந்தது. ஒரு தசாப்தத்திற்குப் பிறகு வாஸ்கோ டா காமா கிழக்கு நோக்கி புறப்பட்டு 1498 இல் கோழிக்கோட்டில் தரையிறங்கி வர்த்தகத்தின் அரபு ஏகபோகத்தை உடைத்தார்.\n\nSection::::புனித பிரான்சிஸ் சேவியர் (1542-1552).\n1542 ஆம் ஆண்டில் ஒரு இளம் ந்சுப்பானிய பிரபுக்களின் வருகை, யேசுயிட்டைத் திரும அழைத்தது, கல்விக் கற்றலின் ஒரு சிறந்த பின்னணியுடன், ஒரு தாக்கத்தை உருவாக்கியது மிகப்பெரியது. பலவீனமான மற்றும் தாழ்த்தப்பட்டோருக்கான அவரது இரக்கம், அவரது ஆற்றல்மிக்க வைராக்கியம் மற்றும் அவரது உள்ளார்ந்த புனிதத்தன்மை ஆகியவை பலரை மேம்படுத்தின. 1552 இல் அவர் இறந்து இரண்டு ஆண்டுகளுக்குப் பிறகு, புனிதரின் தவறான உடல் கோவாவில் பொறிக்கப்பட்டுள்ளது. இது இன்றுவரை உலகம் முழுவதிலுமிருந்து யாத்ரீகர்களை ஈர்த்தது.\n\nSection::::இந்தியத் தலையீடுகள் (1946-1961).\nSection::::ஜெய் ஹிந்த் இயக்கம்(1946).\nசுதந்திரத்தின் ஒளிரும் ஜோதியை தீவிரப்படுத்த, இந்திய சோசலிசத் தலைவர் டாக்டர் ராம் மனோகர் லோஹியா, 1946 ஜூன் 18 அன்று கோவாவில் நடந்த ஒரு மகத்தான கூட்டத்தில் உரையாற்றியதால் கைது செய்யப்பட்டார். ஆகஸ்ட் 1946 இல், எல்லையில் உள்ள லண்டாவில், கோன் தேசியவாத தொழிலாளர்களின் வெகுஜனக் கூட்டம் அகிம்சை நடவடிக்கைக்கான திட்டத்தை பட்டியலிட்டது. மக்கள் சுதந்திரத்திற்கான ஏக்கத்தை வெளிப்படுத்த, போர்த்துகீசிய பகுதிகளின் வெவ்வேறு பகுதிகளில் ஆண்டு முடிவடையும் வரை சத்தியாக்கிரகங்கள் தொடங்கப்பட்டன, இதன் விளைவாக 1500 கோயர்கள் சிறையில் அடைக்கப்பட்டனர் மற்றும் முக்கியத் தலைவர்கள் நாடு கடத்தப்பட்டனர்.\n\nSection::::கோவா நடவடிக்கைக் குழு (1953).\nஇந்தியாவில் இருந்து பிரான்சு விலகிய பின்னர், போர்த்துக்கல்லுடன் கோவாவை அமைதியாக இந்திய ஒன்றியத்திற்கு மாற்றுவதற்காக இந்திய அரசு பேச்சுவார்த்தை நடத்த ஒரு பயனற்ற முயற்சி மேற்கொள்ளப்பட்டது. இதன் விளைவாக, நாட்டிலும் வெளிநாட்டிலும் அதன் காரணத்திற்காக அனுதாபத்தை எழுப்ப கோவா நடவடிக்கைக் குழு பம்பாயில் அமைக்கப்பட்டது.\n\nSection::::ஆபரேஷன் விஜயா(1961).\n1958 ஆம் ஆண்டில் பேராசிரியர் அலோசியஸ் சோரேஸ் தலைமையில் கோன் அரசியல் மாநாட்டின் பதாகையின் கீழ் அனைத்து கட்சிகளும் ஒன்றிணைக்கப்பட்டன. ஆயுதப்படைகளின் கவனமாக திட்டமிடப்பட்ட நடவடிக்கையில், இந்திய அரசு கோவாவிற்குள் நுழைந்தது. குறைவான எதிர்ப்பு எழுந்தது மற்றும் டிசம்பர் 1961 இல் எந்தவொரு இழப்புகளும் இல்லாமல், கோவா இந்தியாவில் வெளிநாட்டு ஆதிக்கத்தின் கடைசி இடங்களை அகற்றி போர்த்துகீசியர்களிடமிருந்து விடுவிக்கப்பட்டது.\n\nSection::::நிலவியல்.\nஅதன் புவியியல் நிலை 15o 48 ’00 \"N முதல் 14o 53’ 54 \"N அட்சரேகைகளாலும் 73o E முதல் 75o E தீர்க்கரேகைகளாலும் குறிக்கப்பட்டுள்ளது\n\nSection::::நிர்வாகம்.\nமாவட்டத்தின் நிர்வாக தலைமையகம் கோவா மாநிலத்தின் தலைநகரான பன்ஜிம் ஆகும். இந்த மாவட்டம் கொங்கன் என்று அழைக்கப்படும் ஒரு பெரிய பிராந்தியத்தின் ஒரு பகுதியாகும். இந்திய நிர்வாக சேவையின் நிலா மோகனன் மாவட்ட ஆட்சியர் இந்திய ஆட்சிப் பணி ஆவார். இது பனாஜி, மபுசா, பிசோலிம், போன்டா என நான்கு பிரிவுகளாகப் பிரிக்கப்பட்டுள்ளது. பர்னேம், பார்தேசு (மாபுசா), பிசோலிம், சத்தாரி (வல்போய்), திஸ்வாடி (பணஜீ) உள்ளிட்ட வட்டங்கள் இதன் கீழ் உள்ளன.\n\nSection::::மக்கள் தொகை.\n2011 இந்திய மக்கள் தொகை கணக்கெடுப்பின்படி, வடக்கு கோவாவின் மக்கள் தொகை 818,008 ஆகும், இது கொமொரோசு நாட்டிற்கோ அல்லது அமெரிக்க மாநிலமான தெற்கு டகோட்டாவிற்கோ சமமானதாகும். இது இந்தியாவில் 480 வது இடத்தைப் பெறுகிறது (மொத்தம் 640 இல்). மாவட்டத்தில் ஒரு சதுர கிலோமீட்டருக்கு (1,220 / சதுர மைல்) 471 மக்கள் அடர்த்தி உள்ளது. 2001-2011 தசாப்தத்தில் அதன் மக்கள் தொகை வளர்ச்சி விகிதம் 7.8% ஆக இருந்தது. வட கோவாவில் ஒவ்வொரு 1000 ஆண்களுக்கும் 959 பெண்கள் பாலின விகிதமும், கல்வியறிவு விகிதம் 88.85% ஆகவும் உள்ளது.\n\nSection::::மொழி.\nகொங்கனி வட கோவா மாவட்டத்தில் வாழும் பெரும்பான்மையான மக்களின் தாய்மொழி ஆகும்.மராத்தி கணிசமான எண்ணிக்கையிலான மக்களால் பேசப்படுகிறது. ஆங்கிலம் மற்றும் இந்தி ஆகியவை பெரும்பான்மையான மக்களால் புரிந்து கொள்ளப்படுகின்றன. போர்த்துகீசியம் ஒரு சிறிய எண்ணிக்கையிலான மக்களால் பேசப்படுகிறது மற்றும் புரிந்து கொள்ளப்படுகிறது.\n\n2011 இந்திய மக்கள் தொகை கணக்கெடுப்பின் போது, மாவட்டத்தில் 65.86% மக்கள் கொங்கனி, 14.36% மராத்தி, 8.65% இந்தி, 3.62% கன்னடம், 2.39% உருது, 0.86% ஆங்கிலம், 0.80% மலையாளம், 0.68% தெலுங்கு, 0.47 % தமிழ், 0.46% குஜராத்தி மற்றும் 0.43% பெங்காலி அவர்களின் முதல் மொழியாக இருக்கிறது.\n\nSection::::சுற்றுலா.\nவடக்கு கோவா முக்கியமாக அஞ்சுனா கடற்கரை, கண்டோலிம் கடற்கரை, மாண்ட்ரெம் கடற்கரை, கலங்குட் கடற்கரை, அரம்போல் கடற்கரை மற்றும் ஒரு சில கடற்கரைகளுக்கு பிரபலமானது. மற்ற சுற்றுலா தளங்கள் அகுவாடா கோட்டை, மே டி டியூஸ் தேவாலயம் மற்றும் போக்தேஸ்வரர் கோயில் ஆகியவை அடங்கும்.\n\n"}
{"id": "210506", "url": "https://ta.wikipedia.org/wiki?curid=210506", "title": "தெற்கு கோவா மாவட்டம்", "text": "தெற்கு கோவா மாவட்டம்\n\nதெற்கு கோவா மாவட்டம் (ஆங்கிலம்: South Goa district) மேற்கு இந்தியாவில் கொங்கண் மண்டலம் என அழைக்கப்படும் பிராந்தியத்திற்குள் கோவா மாநிலத்தின் இரு மாவட்டங்களில் ஒன்றாகும். இது முற்காலத்தில் போர்த்துகீசியரின் ஆதிக்கத்திற்கு உட்பட்டிருந்தது. இதன் தலைமையகம் மார்கோவாவில் உள்ளது.\n\nகொங்கன் என்று அழைக்கப்படும் பிராந்தியத்திற்குள். இது வடக்கே வடக்கு கோவா மாவட்டம், கிழக்கு மற்றும் தெற்கே கருநாடக மாநிலத்தின் வடகன்னட மாவட்டம், அரபிக்கடல் அதன் மேற்கு கடற்கரையை உருவாக்குகிறது.\n\nஇதில் முர்முகாவோ, சால்சேட், கியூபேம் என்ற மூன்று பிரிவுகளை உடையது. முர்முகாவோ, சால்சேட், கியூபெம், கானகோனா, சங்குயெம் உள்ளிட்ட வட்டங்களைக் கொண்டுள்ளது,\n\nஇங்குள்ள மக்களின் கல்வியறிவு வீதம் தேசிய சராசரியை விடவும் அதிகம். இங்கு வாழும் மக்கள் கொங்கணி பேசுகின்றனர். சிலர் மராத்தியும் கன்னடமும் பேசுகின்றனர். இந்தி, ஆங்கிலம் ஆகிய மொழிகளைப் புரிந்துகொள்கின்றனர். சிறுபான்மையினர் போர்த்துகீசிய மொழியில் பேசுகின்றனர்.\n\nSection::::வரலாறு.\nபோர்த்துகீசியர்கள் 1510 ஆம் ஆண்டில் கோவாவில் ஒரு காலனியை நிறுவி 17 மற்றும் 18 ஆம் நூற்றாண்டுகளில் காலனியை அதன் தற்போதைய எல்லைகளுக்கு விரிவுபடுத்தினர். கோவா இந்தியாவுடன் டிசம்பர் 19, 1961 இல் இணைக்கப்பட்டது. கோவா மற்றும் இரண்டு முன்னாள் போர்த்துகீசிய குடியிருப்புகள் கோவா, டாமன் மற்றும் டையு ஆகியவற்றின் யூனியன் பிரதேசமாக மாறியது, மேலும் 1965 ஆம் ஆண்டில் கோவா ஒரே மாவட்டமாக ஒழுங்கமைக்கப்பட்டது. மே 30, 1987 அன்று கோவா மாநில நிலையை அடைந்தது ( தமனும் தியூவும் ஒரு தனி யூனியன் பிரதேசமாக மாறியது), மற்றும் கோவா வடக்கு கோவா மற்றும் தெற்கு கோவா என இரண்டு மாவட்டங்களாக மறுசீரமைக்கப்பட்டது.\n\nSection::::நிர்வாகம்.\nஇந்திய ஆட்சிப் பணி, அதிகாரியான அஜித் ராய், தெற்கு கோவாவின் ஆட்சியர் மற்றும் மாவட்ட நீதிபதியும் ஆவார். ஒவ்வொரு வட்டத்திற்கும் துணை ஆட்சியர்கள் மற்றும் மம்லதார்கள் உள்ளனர்.\n\nஅஜித் ராய், இந்திய ஆட்சிப் பணி, புதிய மாவட்ட ஆட்சியாளர்.\n\nமாவட்டத்தின் தலைமையகம் மட்காவ்.\n\nSection::::பிரிவுகள்.\nமாவட்டத்தின் நிர்வாக தலைமையகம் மட்காவ்.\n\nஒரு விசாலமான மாவட்ட நிர்வாக தலைமையகம் (ஆட்சியர் அலுவலகம்) மட்காவ், அருகே புறநகரில் அமைந்துள்ளது, இது நகரங்களுக்கு இடையேயான பேருந்து நிலையத்தை ஒட்டியுள்ளது. இதற்கு முன்னாள் அமைச்சரும் சமூக ஆர்வலருமான மாத்தனி சல்தான்ஹா பெயர் வைக்கப்பட்டுள்ளது.\n\nஇம்மாவட்டம் ஐந்து பிரிவுகளாகவும், ஐந்து உட்பிரிவுகளையும் கொண்டுள்ளது. போன்டா, மர்மகோவா (வாஸ்கோட காமா), [மர்மகோவா, கிய்ய்பெம், மற்றும் தர்பந்தோரா; மற்றும் ஏழு வட்டங்கள் – போன்டா, மர்மகோவா, சால்சியேட், (மட்காவ்), கியூபெம், மற்றும் சனகோனா (சௌதி), சாங்க்யும், மற்றும் தர்பந்தோரா\n\nபோண்டா வட்டம் ஜனவரி 2015 இல் வடக்கு கோவாவிலிருந்து தெற்கு கோவாவுக்கு மாற்றப்பட்டது.\n\nSection::::போக்குவரத்து.\nமார்காவோ மற்றும் வடக்கு கோவா இடையே அடிக்கடி பேருந்துகள் கிடைக்கின்றன.\n\nSection::::மக்கள் தொகை.\n2011 இந்திய மக்கள் தொகை கணக்கெடுப்பின்படி, தென் கோவாவின் மக்கள் தொகை 640,537 ஆகும். இது மொண்டெனேகுரோ அல்லது அமெரிக்க மாநிலமான வெர்மான்ட் மாநிலத்திற்கு சமமானதாகும். இது இந்தியாவில் 640 இல் 515 வது இடத்தைப் பெறுகிறது. மாவட்டத்தில் சதுர கிலோமீட்டருக்கு 326 மக்கள் அடர்த்தி (840 / சதுர மைல்) உள்ளது. 2001-2011 தசாப்தத்தில் அதன் மக்கள் தொகை வளர்ச்சி விகிதம் 8.63% ஆகும். தென் கோவாவில் ஒவ்வொரு 1000 ஆண்களுக்கும் 980 fபெண்கள் பாலின விகிதம் உள்ளது, மேலும் கல்வியறிவு விகிதம் 85.53% ஆகும்.\n\nதென் கோவா மாவட்டத்தில் வாழும் பெரும்பான்மையான மக்களின் தாய்மொழி கொங்கனி. மராத்தி கணிசமான எண்ணிக்கையிலான மக்களால் பேசப்படுகிறது. ஆங்கிலம் மற்றும் இந்தி ஆகியவை பெரும்பான்மையான மக்களால் புரிந்து கொள்ளப்படுகின்றன. போர்த்துகீசியம் ஒரு சிறிய எண்ணிக்கையிலான மக்களால் பேசப்படுகிறது மற்றும் புரிந்து கொள்ளப்படுகிறது.\n\n2011 இந்திய மக்கள் தொகை கணக்கெடுப்பின் போது, ​​மாவட்டத்தில் 66.44% மக்கள் கொங்கனி, 12.38% இந்தி, 6.45% மராத்தி, 5.98% கன்னடம், 3.39% உருது, 1.00% மலையாளம், 0.86% தெலுகு, 0.55% பெங்காலி, 0.49 % தமிழ், 0.49% குஜராத்தி, 0.44% ஒடியா மற்றும் 0.42% ஆங்கிலம் அவர்களின் முதல் மொழியாகும்.\n\n"}
{"id": "210509", "url": "https://ta.wikipedia.org/wiki?curid=210509", "title": "தெற்கு திரிப்புரா மாவட்டம்", "text": "தெற்கு திரிப்புரா மாவட்டம்\n\nதெற்கு திரிப்புரா மாவட்டம், இந்திய மானிலமான திரிப்புராவில் உள்லது. இதன் பரப்பளவு 2152 சதுர கி.மீ. இதன் தலைமையகம் பெலோனியாவில் உள்ளது. பெலோனியா, சபுரூம், சந்திர்பசார் உள்ளிட்ட மூன்று பிரிவுகளை உடையது. இது திரிப்புரா மேற்கு, திரிப்புரா கிழக்கு என இரண்டு சட்டசபைத் தொகுதிகளை உள்ளடக்கியது.\nஇங்கு எட்டே முக்கால் லட்சம் பேர் வசிக்கின்றனர். இங்கு வாழும் மக்களின் கல்வியறிவு தேசிய சராசரியை விடவும் அதிகம்.\nஇங்கு திரிஷ்னா வனவிலங்கு சரணாலயம் உள்ளது. கும்தி வனவிலங்கு சரணாலயமும் இங்குள்ளது.\n"}
{"id": "210510", "url": "https://ta.wikipedia.org/wiki?curid=210510", "title": "மேற்கு திரிப்புரா மாவட்டம்", "text": "மேற்கு திரிப்புரா மாவட்டம்\n\nமேற்கு திரிப்புரா மாவட்டம், இந்திய மாநிலமாகிய திரிப்புராவில் உள்ளது.. முற்காலத்தில் இது அரசப் பகுதியாக இருந்தது. இது மலைப்பிரதேசம் ஆகும். இங்கு காபி விளைவிக்கின்றனர். இது சதர், பெலோனியா, பிஷால்கர், சோனாமுரா, கோவாய், தெலியமுரா ஆகிய பிரிவுகளைக் கொண்டிருந்தது. இது மேற்கு திரிபுரா மக்களவைத் தொகுதிக்கு உட்பட்டது. இங்கு அதிகளவிலான இந்துக்கள் வாழ்கின்றனர். தேசிய கல்வியறிவு சராசரியை விடவும் இங்குள்ள மக்களின் சராசரி அதிகம். இந்த மாவட்டத்தின் கோவாய் வட்டம், தெலியமுரா வட்டம் ஆகிய பகுதிகள் சேர்க்கப்பட்டு, கோவாய் மாவட்டம் உருவாக்கப்பட்டுள்ளது. மேலும், சில பகுதிகள் பிரிக்கப்பட்டு, சிபாகிஜாலா மாவட்டம் உருவாக்கப்பட்டது.\n\nSection::::அரசியல்.\nஇது கிழக்கு திரிபுரா மக்களவைத் தொகுதிக்கு உட்பட்டது.\n\n"}
{"id": "210512", "url": "https://ta.wikipedia.org/wiki?curid=210512", "title": "மிகையழுத்த உருக்கியிணைப்பு", "text": "மிகையழுத்த உருக்கியிணைப்பு\n\nமிகையழுத்த உருக்கியிணைப்பு (\"hyperbaric welding\") என்பது உயர்ந்த அழுத்தங்களில் நடத்தப்படும் உருக்கியிணைப்பு முறை. இது பொதுவாக நீருக்கடியில் நடத்தப்படும் ஒரு செயல்முறையாகும். மிகையழுத்த உருக்கியிணைப்பு பொதுவாக நீருக்கடியில் ஈரத்தன்மையுள்ள சூழலில் நடத்தப்படலாம், அல்லது நீருக்கடியில் சிறப்பாக வடிவமைக்கப்பட்ட நேரழுத்த உறையினுள்ளே \"உலர்\" சூழலில் நடத்தப்படலாம். பெரும்பாலும் நீருக்கடியில் உலர் சூழலில் பயன்படுத்தப்படும் போது \"மிகையழுத்த உருக்கியிணைப்பு\" என்றும், ஈரமான சூழலில் நடத்தப்படும் போது நீருக்கடியில் உருக்கியிணைப்பு (\"underwater welding\") என்றும் அழைக்கப்படுகிறது. மிகையழுத்த உருக்கியிணைப்பு கப்பல்கள், கரையோர எண்ணெய்த் தளங்கள், குழாய்கள், போன்றவற்றைத் திருத்துவதற்கு பெரும்பாலும் பயன்படுத்தப்படுகிறது. உருக்கியிணைப்பதற்கு எஃகு பொதுவாகப் பயன்படுத்தப்படுகிறது.\n\nமிகையழுத்த உருக்கியிணைப்பு 1932 ஆம் ஆண்டில் உருசிய உலோகவியல் வல்லுநர் கொன்ஸ்டன்டீன் கிரெனோவ் என்பவரால் முதன் முதலில் கண்டுபிடிக்கப்பட்டது.\n"}
{"id": "210518", "url": "https://ta.wikipedia.org/wiki?curid=210518", "title": "அலைக்குறி", "text": "அலைக்குறி\n\nஅலைக்குறி ( ~ ) (ஆங்கிலம்:\"tilde\") என்பது பல மொழிகளில் பயன்பாட்டில் உள்ள அழுத்தற் குறியீடுகளில் ஒன்று. பெரும்பாலும் எசுப்பானியத்திலும் போர்த்துக்கேய மொழியிலும் பயன்படுத்தப்படுகிறது.\n\nSection::::பயன்பாடு.\nஎசுப்பானியத்தில், அலைக்குறி, N எழுத்துருவின் மீது இடப்பட்டால் ( Ñ ), அதனை [n] போலன்றி [ɲ] போல உச்சரிக்க வேண்டும்.\n\nபோர்த்துக்கேயத்தில் \"a\" (ã) மற்றும் \"o\" (õ) உயிரெழுத்து ஒலிகளை மூக்கின் மூலமாக வெளியிட குறிக்கும் குறியாகப் பயன்படுத்தப்படுகிறது. \n\nயுனிக்சு இயக்குதளத்தில், அலைக்குறி பயனரின் \"தாயக\" தரவுத் தொகுப்பைக் குறிக்கிறது.\n\nமேலும் ஏதாவது மதிப்பீடு \"ஏறத்தாழ\" உள்ளது என்று பொருள்பட அலைக்குறிப் பயனாகிறது. காட்டாக ~24 என்பது ஏறத்தாழ 24, சுமார் 24 எனப் பொருள்படும்.\n"}
{"id": "210520", "url": "https://ta.wikipedia.org/wiki?curid=210520", "title": "தியாகம்", "text": "தியாகம்\n\nதியாகம் எனில் துறத்தல் அல்லது கைவிட்டுவிடுதல் என்று பொருள் படும். நாடு, இனம், சமூகம், மொழி மற்றும் கலாச்சாரம் போன்றவைகளின் உரிமைக்கான போராட்டத்தில் தன் உடல், பொருள், உயிர் ஆகியவைகளை ஒருவன் துறத்தலே தியாகம் ஆகும். \n\nSection::::இந்து சமய நோக்கில் தியாகம்.\nஅனைத்து இல்லற இன்பங்களை துறந்தவனை துறவி என்பர். தியாகம் முக்குணத் தன்மை உடையது. முக்குணங்கள் அடிப்படையில் தியாகத்தை மூன்றாக பிரித்து பகவான் ஸ்ரீகிருஷ்ணர், பகவத் கீதையில் பதினெட்டாவது அத்தியாயத்தில் விரிவாக விளக்குகிறார்.\n\nSection::::தாமசத் தியாகம்.\nஒருவனுக்கு விதிக்கப்பட்ட செயலை (கர்மத்தை) முற்றிலும் துறந்துவிடுவது முறையல்ல. அவ்வாறு தாமச குணத்துடன், மதிமயக்கத்தினால் செயலை துறப்பது தாமசத் தியாகம் ஆகும்.\n\nSection::::ராஜசத் தியாகம்.\nஒரு செயல் செய்வதால் துக்கத்தைத் தருமென்று நினைத்து, உடலை வருத்த வேண்டி இருக்குமோ என்ற பயத்தால் அந்த கருமத்தை செய்யாது விட்டால் அத்தியாகம், இராட்சத குணத்துடன் தொடர்புடைய ராஜசத் தியாகம் ஆகும். \n\nSection::::சாத்வீக தியாகம்.\nஒருவனுக்கு விதிக்கப்பட்ட கர்மத்தை (செயலை) தான் செய்தே ஆக வேண்டும் என்ற முனைப்புடன், பற்றுதலையும் கர்மத்தால் உண்டாகும் பலனையும் துறந்து செயலைச் செய்தால் அவ்வகையான தியாகம் சாத்வீக தியாகம் ஆகும். சத்துவ குணம் நிறைந்தவனும், அறிவாளியும், ஐயம் நீங்கிய தியாகியானவன், ஒரு செயலை நல்லது அல்ல என்று வெறுப்பதும் இல்லை. ஒரு செயலை நல்லது என்று அதில் நாட்டம் கொள்வதும் இல்லை. \n\nஉடலைத் தாங்குபவன் எவனும் செயல்களை துறந்து விடுவது என்பது முடியாத செயல். ஆகவே செயல்கள் செய்வதனால் உண்டாகும் புண்ணியம்-பாவம் எனும் கர்மபலன்களைத் தியாகம் (கைவிட்டுவிடுபவன்) செய்வனே தியாகி எனப் போற்றப்படுவான்.\n\nSection::::தியாக பலன்கள்.\nதாமச தியாகம் அல்லது ராஜசத் தியாகம் செய்தவர்கள், தாம் இறந்த பின் இதமான, அல்லது இதமற்ற, அல்லது இரண்டும் கலந்த கர்ம பலனைகளை அனுபவிப்பார்கள். ஆனால் சாத்வீகத் தியாகம் செய்தவர்கள் அதைவிட மேலான பலனை அடைவார்கள்.\n\n"}
{"id": "210521", "url": "https://ta.wikipedia.org/wiki?curid=210521", "title": "லகர்பூர்", "text": "லகர்பூர்\n\nலகர்பூர் (Laharpur) நகரம் இந்தியாவின் உத்திரப் பிரதேசம் மாநிலத்தில் \"சீதப்பூர்\" மாவட்டத்தில் அமைந்துள்ளது.\nSection::::அமைவிடம்.\nஇதன் அமைவிடம் . ஆகும்.\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மக்கட்தொகை 50,080 ஆகும். இதில் ஆண்கள் 52%, பெண்கள் 48% ஆகும். இந்நகரின் கல்வியறிவு 41% ஆகும். ஆண்களின் கல்வியறிவு 47% பெண்களின் கல்வியறிவு 34%. இந்நகரின் மக்கட்தொகையில் 19% பேர் ஆறு வயதிற்கும் குறைவான வயதுடைய குழந்தைகள்.\n\nSection::::சமயம்.\nஇந்நகரில் முஸ்லீம்கள் 66%, இந்துகள் 32%, சமணர்கள் 1.4% மற்றும் பிற மதத்தவர்கள் 0.6% பேர் வசிக்கின்றனர்.\n"}
{"id": "210522", "url": "https://ta.wikipedia.org/wiki?curid=210522", "title": "உக்கிரபீடம் (சிற்பநூல்)", "text": "உக்கிரபீடம் (சிற்பநூல்)\n\nஇந்தியச் சிற்ப மரபில் உக்கிரபீடம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒவ்வொரு பக்கமும் ஆறாகப் பிரிக்கப்பட்டு மொத்தம் முப்பத்தாறு (6 x 6) பதங்களைக் (நிலத்துண்டு) கொண்டது. உண்மையில் இது உபபீடக அமைப்பின் கிழக்கு - மேற்கு, வடக்கு - தெற்கு ஆகிய அச்சுக்கள் பற்றி இழுத்து விரிவாக்கிய ஒரு வடிவம் ஆகும். இரு திசைகளிலும் அச்சை அண்டிய பதங்கள் இரண்டு மடங்காக்கப்பட்டுள்ளன. இந்த அமைப்பில், நடுவில் வரக்கூடிய நான்கு பதங்கள் பிரம்மாவுக்கு உரியவை. மீதியுள்ள முப்பத்து ஐந்து பதங்களுள் சில பதங்கள் ஒவ்வொன்றும் ஒவ்வொரு தேவருக்கு உரியவை. முதன்மைத் திசை அச்சுக்களை அண்டி அமையும் தேவர்களுக்கு இரண்டிரண்டு பதங்கள் ஒதுக்கப்பட்டுள்ளன. \n\nபிரமனுக்கு உரிய பதத்தைச் சுற்றியுள்ள உட்புறச் சுற்றில் எட்டுத் தேவர்களுக்கு உரிய பதங்கள் உள்ளன. வெளிப்புறச் சுற்றில் 16 தேவர்களுக்கான பதங்கள் உள்ளன. உட்சுற்றில் வட கிழக்கில் இருந்து தொடங்கி மணிக்கூட்டுத் திசையாக ஆபவத்சன், ஆரியகன், சாவித்திரன், விவசுவதன், இந்திரன், மித்திரகன், உருத்திரன், பூதரன் ஆகியோருக்குரிய பதங்களும், வெளிச்சுற்றில் வடகிழக்கில் தொடங்கி மணிக்கூட்டுத் திசையாக ஈசன் (சிவன்), சயந்தன், ஆதித்தன், பிராசன், அக்கினி, விதாதன், யமன், பிருங்கராசன், பிதிர், சுக்கிரீவன், வருணன், சோசன், மாருதன், முக்கியன், சோமன், அதிதி ஆகிய தேவர்களுக்கு உரிய இடங்களும் காணப்படுகின்றன. இவர்களுள் ஆரியகன், விவசுவதன், மித்திரன், பூதரன், ஆதித்தன், யமன், வருணன், சோமன் ஆகிய தேவர்கள் ஒவ்வொருவரும் இரண்டு பதங்களுக்கு அதிபதிகளாக உள்ளனர்.\n\n\n"}
{"id": "210523", "url": "https://ta.wikipedia.org/wiki?curid=210523", "title": "தண்டிலம் (சிற்பநூல்)", "text": "தண்டிலம் (சிற்பநூல்)\n\nஇந்தியச் சிற்ப மரபில் தண்டிலம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒவ்வொரு பக்கமும் ஏழாகப் பிரிக்கப்பட்டு மொத்தம் நாற்பத்தொன்பது (7 x 7) பதங்களைக் (நிலத்துண்டு) கொண்டது. உண்மையில் இது உபபீடக அமைப்பின் கிழக்கு - மேற்கு, வடக்கு - தெற்கு ஆகிய அச்சுக்கள் பற்றி இழுத்து விரிவாக்கிய ஒரு வடிவம் ஆகும். இரு திசைகளிலும் அச்சை அண்டிய பதங்கள் மூன்று மடங்காக்கப்பட்டுள்ளன. இந்த அமைப்பில், நடுவில் வரக்கூடிய ஒன்பது பதங்கள் பிரம்மாவுக்கு உரியன. மீதியுள்ள நாற்பத்து எட்டுப் பதங்களுள் சில பதங்கள் ஒவ்வொன்றும் ஒவ்வொரு தேவருக்கு உரியவை. முதன்மைத் திசை அச்சுக்களை அண்டி அமையும் தேவர்களுக்கு மும்மூன்று பதங்கள் ஒதுக்கப்பட்டுள்ளன. \n\nபிரமனுக்கு உரிய பதத்தைச் சுற்றியுள்ள உட்புறச் சுற்றில் எட்டுத் தேவர்களுக்கு உரிய பதங்கள் உள்ளன. வெளிப்புறச் சுற்றில் 16 தேவர்களுக்கான பதங்கள் உள்ளன. உட்சுற்றில் வட கிழக்கில் இருந்து தொடங்கி மணிக்கூட்டுத் திசையாக ஆபவத்சன், ஆரியகன், சாவித்திரன், விவசுவதன், இந்திரன், மித்திரகன், உருத்திரன், பூதரன் ஆகியோருக்குரிய பதங்களும், வெளிச்சுற்றில் வடகிழக்கில் தொடங்கி மணிக்கூட்டுத் திசையாக ஈசன் (சிவன்), சயந்தன், ஆதித்தன், பிராசன், அக்கினி, விதாதன், யமன், பிருங்கராசன், பிதிர், சுக்கிரீவன், வருணன், சோசன், மாருதன், முக்கியன், சோமன், அதிதி ஆகிய தேவர்களுக்கு உரிய இடங்களும் காணப்படுகின்றன. இவர்களுள் ஆரியகன், விவசுவதன், மித்திரன், பூதரன், ஆதித்தன், யமன், வருணன், சோமன் ஆகிய தேவர்கள் ஒவ்வொருவரும் மூன்று பதங்களுக்கு அதிபதிகளாக உள்ளனர்.\n\n\n"}
{"id": "210524", "url": "https://ta.wikipedia.org/wiki?curid=210524", "title": "தியாகம், பகவத்கீதை", "text": "தியாகம், பகவத்கீதை\n\nதியாகம் எனில் துறத்தல் அல்லது கைவிட்டுவிடுதல் என்று பொருள். எனவே அனைத்தையும் துறந்தவனை துறவி என்பர். தியாகம் முக்குணத் தன்மை உடையது. முக்குணங்கள் அடிப்படையில் தியாகத்தை மூன்றாக பிரித்து பகவான் ஸ்ரீகிருஷ்ணர், பகவத் கீதையில் பதினெட்டாவது அத்தியாயத்தில் விரிவாக விளக்குகிறார்.\n\nSection::::தாமசத் தியாகம்.\nஒருவனுக்கு விதிக்கப்பட்ட செயலை (கர்மத்தை) முற்றிலும் துறந்துவிடுவது முறையல்ல. அவ்வாறு மதிமயக்கத்தினால் செயலை துறப்பது தாமசத் தியாகம் ஆகும்.\n\nSection::::ராஜசத் தியாகம்.\nஒரு செயல் செய்வதால் துக்கத்தைத் தருமென்று நினைத்து, உடலை வருத்த வேண்டி இருக்குமோ என்ற பயத்தால் அந்த கருமத்தை செய்யாது விட்டால் அது ராஜசத் தியாகம் ஆகும். \n\nSection::::சாத்வீக தியாகம்.\nஒருவனுக்கு விதிக்கப்பட்ட கர்மத்தை (செயலை) தான் செய்தே ஆக வேண்டும் என்ற முனைப்புடன், பற்றுதலையும் கர்மத்தால் உண்டாகும் பலனையும் துறந்து செயலைச் செய்தால் அவ்வகையான தியாகம் சாத்வீக தியாகம் ஆகும். சத்துவ குணம் நிறைந்தவனும், அறிவாளியும், ஐயம் நீங்கிய தியாகியானவன், ஒரு செயலை நல்லது அல்ல என்று வெறுப்பதும் இல்லை. ஒரு செயல் நல்லது என்று அதில் நாட்டம் கொள்வதும் இல்லை. \n\nஉடலைத் தாங்குபவன் எவனும் செயல்களை துறந்து விடுவது என்பது முடியாத செயல். ஆகவே செயல்கள் செய்வதனால் உண்டாகும் புண்ணியம்-பாவம் கர்மபலன்களைத் தியாகம் (துறப்பது) செய்வனே தியாகி எனப் போற்றப்படுவான்.\n\nSection::::தியாகம் செய்வதால் உண்டாகும் பலன்கள்.\nதாமசத்தியாகம் மற்றும் ராஜசத் தியாகம் செய்தவர்கள் தாம் இறந்த பின், இதமற்ற,அல்லது இதமான அல்லது இரண்டும் கலந்த கர்ம பலனைகளை அனுபவிப்பார்கள். ஆனால் சாத்வீகத் தியாகம் செய்தவர்கள் அத்தகைய பலனை அடையாது அதைவிட மேலான பலனை அடைவார்கள்.\n"}
{"id": "210525", "url": "https://ta.wikipedia.org/wiki?curid=210525", "title": "ஹர்தோய் மாவட்டம்", "text": "ஹர்தோய் மாவட்டம்\n\nகார்தோய் மாவட்டம் (Hardoi disctrict, இந்தி: हरदोइ ज़िला, உருது: ہردوئی ضلع‎) இந்தியாவின் உத்திரப் பிரதேசம் மாநிலத்தில் அமைந்துள்ளது. கார்தோய் நகரம் இம்மாவட்டத்தின் தலைநகரம் ஆகும். இம்மாவட்டம் லக்னோ பகுதியின் கீழ் வகைப்படுத்தப்பட்டுள்ளது.\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின் படி இம்மாவட்டத்தின் மொத்த மக்கள்தொகை 40,91,380 ஆகும் . இது லெபனான் நாட்டின் மக்கட்தொகைக்குச் சமம் ஆகும். இம்மாவட்டத்தின் மக்கள் அடர்த்தி ஒரு சதுர கிலோமீட்டருக்கு 683 நபர்கள் ஆகும். மக்கட்தொகைப் பெருக்கம் 20.39% ஆகும். இம்மாவட்டத்தில் 1000 ஆண்களுக்கு 856 பெண்கள் எனும் வீதத்தில் உள்ளனர். கல்வியறிவு 68.89% ஆகும். இம்மாவட்டத்தில் 5 தாலுகாக்கள் உள்ளன.\n"}
{"id": "210526", "url": "https://ta.wikipedia.org/wiki?curid=210526", "title": "வைக்கம் விஜயலட்சுமி", "text": "வைக்கம் விஜயலட்சுமி\n\nவைக்கம் விஜயலட்சுமி (பிறப்பு: 7 அக்டோபர் 1981) காயத்ரிவீணை எனும் அரியதோர் இசைக்கருவி இசைப்பதில் தேர்ந்தவரும் திரைப்படப் பின்னணிப் பாடகியும் ஆவார். செல்லுலாய்டு என்னும் மலையாளத் திரைப்படத்தின் மூலமாக இவர் திரைத்துறையில் அறிமுகமானார்.\n\n1981 ஆம் ஆண்டில் விஜயதசமி நாளன்று முரளீதரன், விமலா இணையருக்கு ஒரே மகளாய்ப் பிறந்தவர் விஜயலட்சுமி. இவர் பிறந்த இரண்டொரு நாட்களுக்குப் பிறகு இவரது பெற்றோருக்குத் தங்கள் மகள் தீர்க்கவியலாப் பார்வைக் குறைபாடு பெற்றிருப்பது தெரிய வந்தது. பின்னர் இவர்களது குடும்பம் சென்னைக்கு இடம் பெயர்ந்தது. மிகச்சிறுவயதிலேயே ஒலிநாடாக்களில் வரும் பாடல்களை அப்படியே இராகம் தாளம் பிறழாமல் பாடும் விஜயலட்சுமியின் திறனைக் கண்ட அவர் தந்தை எம்.எஸ். அம்மா, ஜேசுதாஸ், மகாராஜபுரம் சந்தானம் ஆகியோரின் செவ்வியல் ஒலிநாடாக்களைக் கேட்கும்படிச் செய்தார்.\n\nசிறுவயதில் கிடைத்தவொரு வீணையில் பாட்டு வாசிக்கப் படித்தார் விஜயலட்சுமி. பின்னர் இவரது தந்தை ஒற்றைக் கம்பி வீணை ஒன்றை அமைத்தளித்தார். இதன் காரணமாக இவருக்கு ஒற்றக்கம்பி வீணை காயத்ரி என்ற பெயர் கிட்டியது. குன்னக்குடி வைத்தியநாதன் அவர்களே இந்த வீணைக்கு காயத்ரிவீணை என்னும் பெயரை அளித்தவர்.\n\nஜே. சி. டேனியல் குறித்து வெளியான மலையாளத் திரைப்படமான செல்லுலாய்டில் இவர் பாடிய காட்டே காட்டே (காற்றே காற்றே..) எனும் பாடல் இவரைப் பலரறியச் செய்தது.\n"}
{"id": "210528", "url": "https://ta.wikipedia.org/wiki?curid=210528", "title": "கார்தோய்", "text": "கார்தோய்\n\nகார்தோய் (Hardoi, இந்தி: हरदोई உருது: ہردوئی‎) நகரம் ஒரு நகராட்சி ஆகும். இது இந்தியாவின் உத்திரப் பிரதேசம் மாநிலத்தில் அமைந்துள்ளது. இது கார்தோய் மாவட்டத்தின் தலைநகர் ஆகும்.\nSection::::அமைவிடம்.\nஇந்நகரின் அமைவிடம் . ஆகும்.\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின் படி இந்நகரின் மொத்த மக்கட்தொகை 1,70,314 ஆகும். இதில் 54% பேர் ஆண்கள், 46% பேர் பெண்கள். சராசரிக் கல்வியறிவு 68.89% ஆகும். இந்நகரின் மக்கட்தொகையில் 13% பேர் ஆறு வயதிற்கும் குறைவான வயதுடைய குழந்தைகள்.\n"}
{"id": "210537", "url": "https://ta.wikipedia.org/wiki?curid=210537", "title": "உறுதிபார்த்தல்", "text": "உறுதிபார்த்தல்\n\nஉறுதிபார்த்தல் என்பது இந்து சமய திருமணங்களில் நடத்தப்படும் முதல் சடங்காகும். வயதுக்கு வந்த ஒரு ஆணுக்கும் பெண்னுக்கும்\nநடக்கப் போகும் திருமணத்திற்கு மணமகன் மற்றும் மணமகள் வீட்டார்களும், அவர்களின் உறவினர்களும் சம்மதம் தெரிவித்த பிறகு, அதனை உறுதி செய்ய தாம்பூலத்தினை (வெற்றிலை, பாக்கு, பூ போன்ற மங்கலப் பொருட்களை) மாற்றிக் கொள்கின்றனர். இவ்வாறு தாம்பூலத்தினை மாற்றி நிச்சயம் செய்து கொள்வதால் இந்த சடங்கிற்கு நிச்சய தாம்பூலம் என்றும் பெயருண்டு. இந்த சடங்கிற்குப் பிறகு அந்த பெண் மணமகளாக ஊராருக்கு அறிவிக்கப்படுகிறார்.\n\nSection::::வேறு பெயர்கள்.\nஇந்த உறுதிபார்த்தல் சடங்கிற்கு எண்ணற்ற பெயர்கள் வழக்கில் உள்ளன.\n\n\nமுத‌ன்முதலாக மணப்பெண்ணும் மணமகனும் சந்திக்கும் நிகழ்வுக்குப் பிறகு, உறுதிபார்த்தல் என்னும் இச்சடங்கு நடைபெறும்.\n\n\n\n"}
{"id": "210557", "url": "https://ta.wikipedia.org/wiki?curid=210557", "title": "குத்தூசி குருசாமி", "text": "குத்தூசி குருசாமி\n\nகுத்தூசி குருசாமி என அழைக்கப்படும் சா. குருசாமி (23 ஏப்பிரல் 1906 - 11அக்டோபர் 1965) விடுதலை இதழில் குத்தூசி என்ற புனைபெயரில் பல அறிவார்ந்த கூர்மையான கட்டுரைகளை எழுதி வந்தவர். 1927 முதல் 1965 வரை பெரியார் ஈ. வே. ராவின் சுயமரியாதை இயக்கத்தில் முன்னணியில் இருந்து செயல்பட்டார்.\n\nSection::::இளமையும் கல்வியும்.\nதஞ்சாவூர் மாவட்டம் குருவிக்கரம்பையில் சைவக் குடும்பத்தில் சாமிநாதன், குப்பு அம்மையார் ஆகியோருக்கு மகனாகப் பிறந்தார். 1923 இல் திருச்சிராப்பள்ளி தேசியக் கல்லூரியில் இடைநிலைப்படிப்பில் சேர்ந்தார். தேசியக்கல்லூரி சூழ்நிலை குருசாமிக்கு அறிவுப் பசியைத் தூண்டியது. 1925 இல் காந்தி அடிகளைக் கல்லூரிக்கு அழைத்து பணமுடிப்பு அளித்து சிறப்புச் செய்தார். இளங்கலை வரை தேசியக் கல்லூரியில் பயின்றார். சைமன் குழு புறக்கணிப்புக்குத் தலைமைத் தாங்கி கல்லூரி மாணவர்களைத் திரட்டி ஊர்வலம் நடத்தினார்.\n\nSection::::பொது வாழ்க்கை.\nபெரியார் ஈ.வெ.ரா தொடங்கிய சுயமரியாதை சங்கத்தின் பத்திரிகையான குடியரசு இதழைப் படித்து சமயம், சாதி முதலிய பாகுபாடுகளையும் மூடப் பழக்க வழக்கங்களையும் எதிர்த்தார். 1927 இல் ஈரோட்டில் பெரியாரைச் சந்தித்து சுயமரியாதை இயக்கத்தில் சேர்ந்தார். குடியரசு ஏட்டில் கட்டுரைகளும் அவ்வப்போது தலையங்கங்களும் எழுதினார். பகுத்தறிவுப் பரப்புரையும் செய்தார். அவருடைய எழுத்திலும் பேச்சிலும் கிண்டல் கேலி \nஇருக்கும். அவருடைய கருத்துகள் தெளிவாகவும் தக்கச் சான்றுகளுடன் விளங்கும். அவர் ஒரு பகுத்தறிவாளர் மட்டும் அல்லாமல் பொதுவுடைமைவாதியாகவும் இருந்தார்.\n\nSection::::படைப்புகள், சாதனைகள்.\n\"நான் ஏன் கிறித்தவன் அல்லன்\" என்னும் பெர்ட்ரண்டு ரசல் எழுதிய நூலைத் தமிழில் மொழிபெயர்த்தார். ஜீன் மெஸ்லியர் என்பவர் எழுதிய மரண சாசனம் என்னும் தலைப்பில் மொழிபெயர்ப்புக் கட்டுரைகள் எழுதினார். விடுதலை ஏட்டில் 'பலசரக்கு மூட்டை' என்னும் தலைப்பில் குத்தூசி என்னும் புனைபெயரில் 16 ஆண்டுகள் சுமார் 5000 கேலிக் கட்டுரைகள் எழுதினார்.\n\nதமிழகத்தில் முதன் முதலில் சுயமரியாதைத் திருமணம் செய்து சாதி மறுப்புத் திருமணத்திற்கும் வழிகாட்டியவர். வேறு எவ்வித சடங்கும் இல்லாமல் தாலி மட்டும் கட்டி திருமணம் நடைபெற்றது. அவருடைய மனைவி குஞ்சிதம் குருசாமி கொள்கை வழியிலும் இல்லறத்திலும் சிறந்தவராக விளங்கினார்.தாலி பெண்களை அடிமைப் படுத்துவதன் அடையாளம் என்ற தன்மான இயக்கக் கருத்தினைக் கேட்டு திருமணமாகி சில ஆண்டுகளுக்குள் தாலியைக் கழற்றிவிட்டார்.\n\n1935 இல் எழுத்துச் சீர்திருத்தத்தைச் செயல்படுத்தினார். அறிஞர்கள் சாக்ரடீசு, காரல் மார்க்சு, காந்தியடிகள், டால்சுடாய், லெனின், அன்னி பெசண்டு, செல்லி பிராட்லா, ஸ்டாலின் ஆகியோரின் வரலாற்றை எழுதினார். குடியரசு, விடுதலை, புதுவை முரசு, ரிவோல்ட்டு, குத்தூசி , அறிவுப்பாதை (வார இதழ்), திராவிடன், பகுத்தறிவு ஆகிய இதழ்களில் பல கட்டுரைகள் எழுதியுள்ளார்.\n\nSection::::புனை பெயர்கள்.\nகுத்தூசி , சி.ஐ டி, காலி மணிபர்ஸ், தெப்பக்குளம், பாட்மிண்டன், குகு, சம்மட்டி, சிவப்பழம், தமிழ்மகன், தராசு, கிறுக்கன், மதுரைவீரன், குமி, பென்சில், விடாக்கண்டன், தொண்டைமண்டலம், ஸ்பெக்டேட்டர், பிளைன் ஸ்பீக்கர், எஸ் ஜி; ஆகியன குருசாமியின் புனை பெயர்கள் ஆகும்.\n\nSection::::மரணக் குறிப்பு.\nமேதை பெட்ராண்ட் ரசலைப் பின்பற்றி குருசாமியும் தன்மரணக் குறிப்பை 1959இல் எழுதினார். ஆனால் அவர் 11-10-1965 அன்று இறந்தார்.\n\n\n\n"}
{"id": "210561", "url": "https://ta.wikipedia.org/wiki?curid=210561", "title": "நிகோபார் மாவட்டம்", "text": "நிகோபார் மாவட்டம்\n\nநிகோபார் மாவட்டம், இந்தியாவின் ஒன்றியப் பகுதியான அந்தமான் நிக்கோபார் தீவுகளின் மூன்று மாவட்டங்களில் ஒன்று. இதன் தலைமையகம் கார் நிகோபார் நகரத்தில் உள்ளது. இதன் பரப்பளவு 1841 சதுர கி.மீ . இந்த மாவட்டத்தை துணை ஆணையர் ஆள்வார். இந்திய அளவில், மிகக் குறைந்த மக்கள் தொகையைக் கொண்ட மாவட்டங்களில் இதுவும் ஒன்று\n\nஅந்தமான் மாவட்டத்திலிருந்து பிரிக்கப்பட்டு ஆகஸ்டு 1, 1974 அன்று உருவாக்கப்பட்டது.. இங்கு முப்பத்து ஆறாயிரத்திற்கும் அதிகமான மக்கள் வசிக்கின்றனர். இவர்களின் கல்வியறிவு தேசிய சராசரியை விட அதிகம். இங்கு வாழும் மக்கள் பழங்குடியினர் ஆவார்.\n\nSection::::பிரிவுகள்.\nஇது மூன்று கோட்டங்களாகப் பிரிக்கப்பட்டுள்ளது. ஏழு மாவட்டங்களை உள்ளடக்கியது.\n\nSection::::சுற்றுலா.\nSection::::டகாங்.\nடகாங் என்கிற விலங்கு ஒரு கடல் பாலூட்டியாகும். இது கடலில் மட்டும் வாழக்கூடிய விலங்காகும். இதனைக் கடல் பசு (Sea cow), கடல் பன்றி, கடல் ஒட்டகம், கடல் கன்னி எனவும் அழைக்கின்றனர். இது பசுவைப் போன்ற தோற்றமும், பயந்த சுபாவமும் கொண்ட விலங்கு என்பதால் இதனைக் கடல் பசு என்கின்றனர். மீனவர்கள் இதனை ஆவுளியா என்கின்றனர். இதன் விலங்கியல் பெயர் டகாங் டகான் (Dugong dugon) என்பதாகும். இதனை அந்தமான் மற்றும் நிக்கோபர் மாநிலத்தின் விலங்காக அறிவித்துள்ளனர். இந்த கடல் பசுக்கள் 3 மீட்டர் நீளமும், 400 கிலோ எடை என்கிற அளவிற்கு வளர்ச்சி பெரும். சுமார் 70 ஆண்டுகள் வரை உயிர் வாழும். கடலில் உள்ள தாவரங்களை மட்டுமே உண்ணும். மேலும் தாவரங்களின் வேர்களையும் உண்ணும். ஒரு நாளைக்கு சுமார் 45 கிலோ எடை கொண்ட தாவரங்களைச் சாப்பிடும். பிறந்த குட்டியானது 3 அடி நீளமும் 30 கிலோ எடையும்\nகொண்டிருக்கும். இது 6 நிமிடத்திற்கு ஒரு முறை நீர் மட்டத்திற்கு வந்து மூச்சுவிட்ட பிறகு மீண்டும் கடலுக்குள் செல்லும். இதற்கு முதுகு துடுப்பு இல்லாத காரணத்தால் தண்ணீருக்கு வெளியே தாவ முடியாது. கடல் பசுவின் இறைச்சி சுவை மிக்கது. ஆகவே இதனை அதிகம் வேட்டையாடுகின்றனர். எண்ணெய், இறைச்சி, தோல் போன்றவற்றிற்காக இதனைப் பிடிக்கின்றனர். இதன் தோலை் உரித்து செருப்பு செய்கின்றனர். மருந்திற்குப் பயன்படுகிறது எனக் கூறி இதனை அதிகம் வேட்டையாடுகின்றனர். இதனால் இவ்விலங்கு மிக வேகமாக அழிந்து வருகிறது. இதனைப் பாதுகாக்கும் நடவடிக்கையில் அரசு ஈடுப்பட்டு வருகிறது.\n\nSection::::பவளப் பாறை வகைகள்.\nபவளப்பாறைகளில் பல்வேறு வகைகள் உள்ளன. அவற்றிற்கு அமைப்பு மற்றும் தோற்றத்தின் அடிப்படையில் பெயரிடப்பட்டுள்ளது. அவற்றில் விரல் பவளம், தட்டு பவளம், காளான் பவளம், மான் கொம்பு பவளம், மூளைப்பவளம் என்பவை முக்கிய வகைகளாகும். மேலும் நீலக் கோரல், சிவப்புக் கோரல், பயர் கோரல், ஹெல்மெட் கோரல், மார்பிள் கோரல், போல்டர் கோரல் போன்றவையும் உள்ளன. விரல் பவளம் என்பது கைவிரல் போன்ற அமைப்பு கொண்டது. தட்டு பவளம் (Plate coral) என்பது பல தட்டுகள் போல் இருக்கும். காளான் பவளம் என்பது காளான் (Mushroom) வடிவைக் கொண்டது. மான் கொம்பு (Staghorn) பவளம் என்பது பல கிளைகளைக் கொண்டது. பார்ப்பதற்கு மானின் கொம்பு போன்ற வடிவத்தில் தெரியும். இவை உடைந்தால் கூட மீண்டும்\nகிளை விட்டே வளரும். மூளைப் பவளம் (Brain coral) மிக அழகானது. ஆச்சரியமான வடிவம் கொண்டது. பார்ப்பதற்கு மனிதனின் மூளை போன்ற தோற்றமுடையது.\n\nSection::::நிபா பனை.\nநிபா என்னும் பனை மட்டுமே சதுப்பு நிலத்தில் வளர்கிறது. இது மாங்குரோவ் காடுகளில் மட்டுமே வாழ்கிறது. ஆகவே இதனை மாங்குரோவ் பனை (Mangrove palm) என அழைக்கின்றனர். நிபா என்னும் பேரினத்தில் புருட்டிகேன்ஸ் (Nypa fruticans) என்னும் சிற்றினம் மட்டுமே உள்ளது. இது அரிதான பனை. அந்தமான் தீவுகளின் கடற்கரை ஓரங்களில் உள்ள சதுப்பு நிலத்தில் இதனைக் காணலாம். இதன் மரப்பகுதி சேற்றில் புதைந்துள்ளது. மிருதுவான சேற்றில் இது காணப்படுகிறது. இதன் இலை கீற்று 30 அடி நீளம் கொண்டது. இதில் இருந்து எத்தனால் தயாரிக்கிறார்கள். இதன் கீற்று கூரை மேயவும், கூடைகள் பின்னவும் பயன்படுகிறது. பதநீரைக் கொண்டு இனிப்பு வகைகளும் செய்கின்றனர்.\n\n"}
{"id": "210562", "url": "https://ta.wikipedia.org/wiki?curid=210562", "title": "கார் நிகோபார்", "text": "கார் நிகோபார்\n\nகார் நிகோபார் என்பது நிக்கோபார் தீவுகளின் வடதிசையில் அமைந்துள்ளது. நிக்கோபார் தீவுகளில் அமைந்துள்ள இரு நிர்வாகப்பிரிவுகளுள் இதும் ஒன்றாகும்.இது மிகச் சிறிய தீவு ஆகும். இதில் சில கிராமங்களே உள்ளன. இங்குள்ள மக்கள் எண்ணிக்கை இருபத்தொன்பதாயிரத்திலும் அதிகமாகும்.\n"}
{"id": "210567", "url": "https://ta.wikipedia.org/wiki?curid=210567", "title": "சாகித் பகத் சிங் நகர் மாவட்டம்", "text": "சாகித் பகத் சிங் நகர் மாவட்டம்\n\nசாகித் பகத் சிங் நகர் மாவட்டம் (Shahid Bhagat Singh Nagar district) முன்பு \"நவான்ஷாகர்\" மாவட்டம் (Nawanshahr district) என்று அழைக்கப்பட்டது. இது இந்தியாவின் பஞ்சாப் மாநிலத்தில் அமைந்துள்ளது. இம்மாவட்டத்தில் மூன்று சட்டமன்றத் தொகுதிகள் அடங்கியுள்ளன. இவை \"அனந்த்புர்\" மக்களவைத் தொகுதியின் கீழ் வகைப்படுத்தப்பட்டுள்ளது. 2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டம் பஞ்சாபின் மூன்றாவது குறைவான மக்கட்தொகை கொண்ட மாவட்டமாகும்.\n\nSection::::அமைவிடம்.\nஇம்மாவட்டத்தின் அமைவிடம் . ஆகும். இதன் பரப்பளவு 1,258 சதுர கிலோமீட்டர்கள் ஆகும்.\n\nSection::::மக்கட்தொகை.\n2001 ஆம் ஆண்டின் கணக்கின்படி,\n\n"}
{"id": "210569", "url": "https://ta.wikipedia.org/wiki?curid=210569", "title": "மோகா", "text": "மோகா\n\n\"மோகா\" (Moga) நகரம் இந்தியாவின் பஞ்சாப் மாநிலத்தில் அமைந்துள்ளது. இந்நகரம் மோகா மாவட்டத்தின் தலைநகரம் ஆகும். இந்நகரம் தேசிய நெடுஞ்சாலை 95-ன் அருகில் அமைந்துள்ளது.\n\nSection::::அமைவிடம்.\nஇந்நகரின் அமைவிடம் . ஆகும். இந்நகரானது கடல் மட்டத்திலிருந்து 217 மீட்டர்கள் உயரத்தில் அமைந்துள்ளது.\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டத்தின் மக்கட்தொகை 1,59,897 ஆகும். இதில் ஆண்கள் 84,808 பெண்கள் 75,089 ஆவர். இந்நகரின் கல்வியறிவு 81.42% ஆகும்.\n"}
{"id": "210584", "url": "https://ta.wikipedia.org/wiki?curid=210584", "title": "பரித்கோட் மாவட்டம்", "text": "பரித்கோட் மாவட்டம்\n\nபாரிட்கோட் மாவட்டம் (Faridkot district, பஞ்சாபி: ਫਰੀਦਕੋਟ) இந்தியாவின் பஞ்சாப் மாநிலத்தில் அமைந்துள்ளது. இம்மாவட்டத்தின் மொத்தப் பரப்பளவு 1,469 சதுர கிலோமீட்டர்கள் ஆகும்.\n\nSection::::மக்கட்தொகை.\n2011 ஆம் ஆண்டின் மக்கட்தொகைக் கணெக்கடுப்பின்படி இம்மாவட்டத்தின் மொத்த மக்கட்தொகை 6,18,808 ஆகும். இது சாலமன் தீவுகளின் மக்கட்தொகைக்குச் சமம் ஆகும். மக்கள் அடத்தி சதுர கிலோமீட்டருக்கு 424 பேர்கள் ஆகும் . மக்கட்தொகை வளர்ச்சி (2001-2011) 12.18% ஆகும் . ஆண் பெண் விகிதம் 1000 ஆண்களுக்கு 889 பெண்கள் ஆகும் . இம்மாவட்டத்தின் கல்வியறிவு 70.6% ஆகும் .\n"}
{"id": "210586", "url": "https://ta.wikipedia.org/wiki?curid=210586", "title": "பட்டிண்டா மாவட்டம்", "text": "பட்டிண்டா மாவட்டம்\n\nபட்டிண்டா மாவட்டம் (Bathinda district) இந்தியாவின் பஞ்சாப் மாநிலத்தில் அமைந்துள்ளது. இம்மாவட்டத்தின் மொத்தப் பரப்பளவு 3,344 சதுர கிலோமீட்டர்கள் ஆகும். இம்மாவட்டத்தின் எல்லைகளாக, வடக்கே பரித்கோட் மாவட்டமும் மோகா மாவட்டமும், மேற்கே முக்த்சர் சாகிப் மாவட்டமும், கிழக்கே பர்னாலா மாவட்டமும் மான்சா மாவட்டமும், தெற்கே அரியானாவும் உள்ளன.\n\nSection::::மக்கட்தொகை.\n2011 ஆம் ஆண்டின் மக்கட்தொகைக் கணெக்கடுப்பின்படி இம்மாவட்டத்தின் மொத்த மக்கட்தொகை 13,88,859 ஆகும். இது சுவாசிலாந்து நாட்டின் மக்கட்தொகைக்குச் சமம் ஆகும். மக்கள் அடத்தி சதுர கிலோமீட்டருக்கு 414 பேர்கள் ஆகும். மக்கட்தொகை வளர்ச்சி (2001-2011) 17.37% ஆகும். ஆண் பெண் விகிதம் 1000 ஆண்களுக்கு 865 பெண்கள் ஆகும். இம்மாவட்டத்தின் கல்வியறிவு 69.6% ஆகும்.\n"}
{"id": "210587", "url": "https://ta.wikipedia.org/wiki?curid=210587", "title": "பரித்கோட்", "text": "பரித்கோட்\n\nபரித்கோட் \"(Faridkot)\" இந்தியாவின் பஞ்சாப் மாநிலத்திலுள்ள ஓர் அரசு மற்றும் வரலாற்று சிறப்பு மிக்க நகராட்சி ஆகும். இந்நகரம் பரித்கோட் மாவட்டத்தின் தலைநகரமுமாகும். பட்டிண்டா மற்றும் மான்சா மாவட்டங்களை உள்ளடக்கிய பரித்கோட்டை தலைநகரமாக கொண்டு பரித்கோட் கோட்டம் நிறுவப்பட்டது.இம்மாவட்டத்தின் மொத்தப் பரப்பளவு 1,475.70 சதுர கிலோமீட்டர்கள் ஆகும். இம்மாவட்டத்தில் 8 தாலுகாகளும் 9 உப தாலுகாகளும் உள்ளன.\n\nSection::::பெயர்க்காரணம்.\n13 ஆம் நூற்றாண்டின் புகழ்பெற்ற சூஃபி துறவியான பாபா பரித்தின் நினைவாக இந்த நகரம் பரித்கோட் எனப் பெயரிடப்பட்டுள்ளது. அவருடைய சன்னதி பாக்கித்தானின் பாக்பட்டானில் அமைந்துள்ளது. பரித்கோட் நகரம் இந்த நூற்றாண்டில் மொகல்கார் என்ற பெயரில் ராசத்தானின் மன்னர் மொகல்சியால் நிறுவப்பட்டது. இவர் ராசத்தானின் அனுமன்கார் நகரின் தலைவரான ராச் முஞ்சின் பெயரன் ஆவார். பாபா பரித் மொகல்கார் நகரத்திற்கு பார்வையிட வந்ததற்குப் பின்னர் அந்த நகரின் பெயரை பரித்கோட் என்று பெயர் மாற்றினார் என்பதாக ஒரு பிரபலமான நாட்டுப்புறக் கதை கூறுகிறது. . மொகல்சியின் மகன் செயிர்சி மற்றும் வையிர்சு ஆட்சிக்காலத்திலிருந்து இந்நகரம் தலைநகராக இருந்து வருகிறது. \n\nSection::::வரலாறு.\nசுதந்திரத்திற்கு முன்னர், மாவட்டத்தின் பெரும்பகுதி பரித்கோட் மகாராசாவின் ஆட்சியில் இருந்தது, பின்னர் அது 1948 ஆம் ஆண்டில் பாட்டியாலா மற்றும் கிழக்கு பஞ்சாப் மாநில ஒன்றியத்தின் ஒரு பகுதியாக மாறியது.. முந்தைய பட்டிண்டா மாவட்டம் மற்றும் பெரோசுபூர் மாவட்டம் ஆகிய பகுதிகளில் இருந்து சில பகுதிகளைப் பிரித்து 1972 ஆம் ஆண்டு ஆகத்து மாதம் 7 ஆம் தேதி பரித்கோட் ஒரு தனி மாவட்டமாக உருவாக்கப்பட்டது. மேலும், 1995 ஆம் ஆண்டு நவம்பர் மாதத்தில் பரித்கோட் மாவட்டம் மூன்று மாவட்டங்களாகப் பிரிக்கப்பட்டது. முக்சார் மற்றும் மோகா என்ற இரண்டு துணை நகரங்களும் தனி மாவட்டம் என்ற தகுதியை பெற்றன. முக்சாரின் முதல்வர் அர்சரன்சிங் பிரார் தலைமையில் இந்த மாவட்டங்கள் பிரிப்பு நிகழ்வு நடைபெற்றது.\n\n.== அரசு அமைப்பு ==\n\nபரித்கோட் நகராட்சி மன்றம் 1948 ஆம் ஆண்டில் நடைமுறைக்கு வந்தது, தற்போது இந்நகராட்சி முதல் நிலை தரத்துடன் செயல்படுகிறது. நகராட்சியின் தற்போதைய தலைவராக உமா குரோவர் பதவியில் இருக்கிறார். இந்திய தேசிய காங்கிரசின் குசால்தீப் சிங் தில்லான் 2017ஆம் ஆண்டு இந்நகரத்திலிருந்து சட்டமன்ற உறுப்பினராகத் தேர்ந்தெடுக்கப்பட்டு பதவியில் இருந்து வருகிறார்.\n\nSection::::புவியியல்.\nபரித்கோட் நகரம் கடல் மட்டத்திலிருந்து சராசரியாக 196 மீட்டர் (643 அடி) உயரத்தில் பஞ்சாப் சமவெளியில் அமைந்துள்ளது, பஞ்சாப் சமவெளி பெரும் நிலப்பரப்பாக இருந்த மகா சட்லச்சு கங்கை சமவெளியின் ஒரு பகுதியாகும். இது ஒரு தாழ்வான தட்டைப்பகுதியாகும். மாவட்டத்தின் மேற்பரப்பு ஒரு படிநிலை சமவெளி ஆகும், இது இந்த சமவெளிகளில் பாயும் ஆறுகளை மட்டுப்படுத்துவதன் மூலம் உருவாக்கப்பட்டுள்ளது. சிர்கிந்து பீடர் மற்றும் இந்திரா காந்தி கால்வாய் முதலியன இம்மாவட்டம் வழியாக செல்கின்றன. மாவட்டத்தின் நிலப்பரப்பு ஒரு சமவெளியாகும் அதன் பரப்பளவில் 1.4% மட்டுமே காடுகள் காணப்படுகின்றன. \n\nSection::::மக்கள் தொகை.\n2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டத்தின் மொத்த மக்கட்தொகை 6,18,008 ஆகும். இது பஞ்சாப் மாநிலத்தின் மொத்த மக்கட்தொகையில் 2% ஆகும். இம்மக்கட்தொகையில் ஆண்கள் 3,27,121 பேரும் பெண்கள் 2,90,887 பேரும் அடங்குவர். இம்மாவட்டத்தின் மக்கள் அடர்த்தி சதுர கிலோமீட்டருக்கு 242 நபர்கள் ஆகும். இம்மாவட்டத்தின் கல்வியறிவு சதவீதம் 70.6% ஆகும். இதில் ஆண்களின் கல்வியறிவு சதவீதம் 75.9%, பெண்களின் கல்வியறிவு சதவீதம் 64.8% ஆகும்.\n\nSection::::தட்பவெப்பநிலை.\nபரித்கோட் மாவட்டத்தின் காலநிலை பெரும்பாலும் வறண்ட காலநிலையாகும். மிகவும் வெப்பமான கோடையும் குறுகிய மழைக்காலம் மற்றும் குளிர்காலம் ஆகியவை இக்காலநிலையின் அம்சங்களாகும். நவம்பர் முதல் மார்ச்சு மாதம் வரை குளிர் காலமும். அதைத் தொடர்ந்து கோடை காலம் சூன் இறுதி வரையிலும் நீடிக்கும்.. சூலை முதல் செப்டம்பர் நடுப்பகுதி வரையிலான காலம் தென்மேற்கு பருவமழை காலமாகும். . செப்டம்பர் மற்றும் அக்டோபர் மாதத்தின் பிற்பகுதி பருவமழைக்கு பிந்தைய அல்லது பருவநிலை மாற்ற காலமாகும். மார்ச் இறுதி முதல் சூன் வரை இங்கு வெப்பநிலை விரைவாக அதிகரிக்கிறது, இம்மாதங்கள் தான் இங்கு அதிக வெப்பமான மாதங்களாகும். சராசரி தினசரி அதிகபட்ச வெப்பநிலை 41 ° செல்சியசு என்றும் சராசரி தினசரி குறைந்தபட்சம் 26.5 ° செல்சியசு என்றும் பதிவாகிறது. இந்த காலகட்டத்தில் வெப்பநிலை தீவிரமாக உயர்ந்து . அதிகபட்ச வெப்பநிலையாக 47 பாகை செல்சியசுக்கு அப்பாலும் செல்லலாம்.. சூன் மாத இறுதியில் அல்லது சூலை தொடக்கத்தில் பருவமழை தொடங்கியவுடன், பகல் வெப்பநிலையில் கணிசமான வீழ்ச்சி காணப்படுகிறது. அக்டோபருக்குப் பிறகு, பகல் மற்றும் இரவு வெப்பநிலை சனவரி வரை வேகமாக குறைகிறது, இது மிகவும் குளிரான மாதமாகும். சனவரி மாதத்தில் சராசரி தினசரி அதிகபட்ச வெப்பநிலை சுமார் 20 செல்சியசு ஆகும். மற்றும் சராசரி தினசரி குறைந்தபட்சம் 4.5 ° செல்சியாக இருக்கிறது.\n\nமாவட்டத்தில் சராசரி ஆண்டு மழை 433 மி.மீ;ஆகும். ஆண்டு மழையில் 71 சதவீதம் சூலை முதல் செப்டம்பர் வரையிலான மழைக்காலங்களில் பெறப்படுகிறது. மழைக்காலத்திற்கு முந்தைய மாதங்களில் சிறிதளவு மழை பெரும்பாலும் இடியுடன் கூடிய மழையாக பொழியும்.. மழைக்காலங்களில் வானிலை மிதமானதாக இருக்கும். ஆண்டின் பிற்பகுதியில் வானம் பெரும்பாலும் தெளிவாக இருக்கும். காற்றின் வேகம் பொதுவாக மெதுவாகவும், வடக்கிலிருந்து வடமேற்கிலும், சில முறை தென்கிழக்கு திசையிலும், ஆண்டு முழுவதும் வீசுகிறது. \n\n"}
{"id": "210589", "url": "https://ta.wikipedia.org/wiki?curid=210589", "title": "புன்வெற்றிடம்", "text": "புன்வெற்றிடம்\n\nஅனைத்து தாவர மற்றும் பூஞ்சை உயிரினங்களின் உயிரணுக்களிலும் காணப்படும் மென்சவ்வால் சூழப்பட்ட ஒரு புன்னங்கமே புன்வெற்றிடம் (\"Vacuole\") ஆகும். விலங்குக் கலங்களில் இடையிடையே சிறிய அமைப்பாகத் தோன்றுவதுடன், சில அதிநுண்ணுயிரி மற்றும் பாக்டீரியா போன்ற உயிரினங்களின் கலங்களிலும் இது உள்ளது. ஒளி நுணுக்குக்காட்டியில் ஒன்றுமில்லாத வெற்றிடம் போலத் தோற்றமளிக்கும். இதனாலேயே இப்புன்னங்கத்திற்கு இப்பெயர் வந்தது. எனினும் இது வெற்றிடமல்ல. புன்வெற்றிட மென்சவ்வுள் நீர், சேதன மற்றும் அசேதன மூலக்கூறுகள் மற்றும் நொதியங்கள் கரைசல் வடிவில் காணப்படுகின்றது. சிலவேளைகளில் உள்ளெடுக்கப்பட்ட திண்மத்துகள்களும் காணப்படலாம். சிறிய நுண்குமிழிகள் ஒன்று சேர்ந்து புன்வெற்றிடம் உருவாவதாகக் கருதப்படுகின்றது. புன்வெற்றிடத்திற்கென்றொரு குறித்த வடிவம் காணப்படுவதில்லை. புன்வெற்றிடத்தின் வடிவம் ஒவ்வொரு கலத்தின் வடிவத்துக்கும் தேவைக்குமேற்றபடி வேறுபடும். விலங்குக் கலங்களில் புன்வெற்றிடம் அவ்வளவாக முக்கியத்துவம் வாய்ந்த புன்னங்கம் அல்ல. தாவரங்களிலும், பூஞ்சைகளிலும், சில அதிநுண்ணுயிரிகளிலும் புன்வெற்றிடம் அதி முக்கியத்துவம் வாய்ந்த புன்னங்கங்களில் ஒன்றாக உள்ளது.\n\nSection::::புன்வெற்றிடத்தின் தொழில்கள்.\nதாவர மற்றும் பூஞ்சைக் கலங்களில் பொதுவாக பின்வரும் தொழில்களை புன்வெற்றிடம் மேற்கொள்ளும்:\n\n\nதாவரங்களிலும், பூஞ்சைகளிலும் விலங்குகளில் இருப்பதைப் போல முறையான கழிவகற்றும் தொகுதி காணப்படாமையால் அனுசேபத்தின் போது வெளியிடப்படும் கழிவுகள் கலத்தினுள்ளேயே சேமிக்க வேண்டும். இவ்வடிப்படையில் தாவர மற்றும் பூஞ்சைக் கலங்களில் புன்வெற்றிடம் மிகவும் முக்கியமானதாகும்.\n\nSection::::தாவரக் கலத்தில் புன்வெற்றிடம்.\nவிருத்தியடைந்த தாவரக் கலத்தில் 30% தொடக்கம் 80%க்கும் மேற்பட்ட கனவளவை புன்வெற்றிடம் உள்ளடக்கியிருக்கும். இதன் கனவளவே இதன் முக்கியத்துவத்தை எடுத்துக் காட்டுகின்றது. தாவரப் புன்வெற்றிடத்தை உருவாக்கும் மென்சவ்வு இழுவிசையிரசனை எனப்படுகின்றது. இதனைப் புன்வெற்றிட மென்சவ்வு எனவும் அழைப்பர். கலச்சாற்றிலிருந்து புன்வெற்றிடத்திற்கு கலத்தின் அமிலத்தன்மையைக் குறைப்பதற்காக H அயன்கள் கடத்தப்படுவதால் புன்வெற்றிடச் சாறு குறைவான pH பெறுமானத்தைக் கொண்டிருக்கும். இவ்வமிலத்தன்மை நொதியங்களை அழிக்கப் பயன்படுத்தப்படுகின்றது; கரையங்களைக் கடத்தவும் பயன்படுகின்றது. பொதுவாக முதிர்ச்சியடைந்த தாவரக் கலத்தில் அதிக கனவளவைப் பிடித்திருக்கும் ஒரு தனி புன்வெற்றிடம் காணப்படும். வளர்ந்து கொண்டிருக்கும் முதிர்ச்சியடையாத தாவரக் கலத்தில் பல சிறிய புன்வெற்றிடங்கள் காணப்படலாம்.\n\nபுன்வெற்றிடத்தில் சேமிக்கப்பட்டிருக்கும் நீர் கலச்சுவருக்கு எதிராக நீர்நிலையியல் அமுக்கத்தைக் கொடுக்கின்றது. இவ்வமுக்கம் தாவரத்தை வாடாமல் விறைப்புத்தன்மையுடன் பேண உதவுகின்றது. இதனாலேயே நீரூற்றப்படாத தாவரங்களும், பிரசாரணம் மூலம் நீரகற்றப்பட்ட தாவரங்களும் புன்வெற்றிடம் மூலம் கொடுக்கப்படும் அமுக்கம் குறைவடைவதால் வாட்டமடைகின்றன.\n\nSection::::விலங்குக் கலத்தில் புன்வெற்றிடம்.\nவிலங்குக் கலங்களின் தொழிற்பாட்டில் புன்வெற்றிடங்கள் அவ்வளவாகப் பங்களிப்பதில்லை. விலங்குகளில் கழிவகற்றவும், பிரசாரண அமுக்கத்தைப் பேணவும் பல்வேறு தொகுதிகளும் அங்கங்களும் காணப்படுவதால் புன்வெற்றிடங்கள் விலங்குக் கலத்தில் தேவைப்படுவதில்லை. அவ்வப்போது தற்காலிகமாக புன்வெற்றிடங்கள் விலங்குக் கலத்தில் தோன்றி மறையும். அகக்குழியமாதல் மற்றும் புறக்குழியமாதல் ஆகிய செயற்பாடுகளில் இவை உதவுகின்றன. விலங்குக் கலங்களில் புன்வெற்றிடங்கள்- \"புடகங்கள்\" என்றே அழைக்கப்படுகின்றன. சில விலங்குக் கலங்களில் எந்தவொரு புன்வெற்றிடமும் இருப்பதில்லை.\n\nSection::::பூஞ்சைகளில் புன்வெற்றிடம்.\nபூஞ்சைகளிலுள்ள புன்வெற்றிடம் தாவரப் புன்வெற்றிடம் புரியும் தொழிலையே புரிகின்றது. பிரசாரணச் சீராக்கம், pH சீராக்கம், அமினோ அமிலங்கள், பொசுபேற்றுக்களின் சேமிப்பு, விஷத்தன்மையான ஈயம், கோபால்ட், ஸ்ட்ரோன்டியம் \nஆகிய உலோகங்களின் அயன்களை குழியவுருவிலிருந்து வேறாகப் பிரித்து சேமித்தல் ஆகிய தொழில்களைப் பூஞ்சைக் கலங்களிலுள்ள புன்வெற்றிடங்கள் புரிகின்றன.\n"}
{"id": "210590", "url": "https://ta.wikipedia.org/wiki?curid=210590", "title": "செபு அரசகம்", "text": "செபு அரசகம்\n\nசெபு அரசகம் (\"Rajahnate of Cebu\", செபு மொழி: \"கரடியஹன் ச சுக்போ\"; மலாய்: \"கெர்ஜான் சுக்போ\") ஸ்பானியர்கள் வெற்றி கொள்வதற்கு முந்தைய பிலிப்பீன்சு மாநிலமாகும். சுமாத்ராவை வெற்றி கொண்ட சோழ வம்சாவளியைச் சார்ந்த ஸ்ரீ லுமாய் அல்லது இளவரசர் லுமயாவால் இந்த அரசாங்கம் தோற்றுவிக்கப்பட்டது.\n\nமகாராஜாவால் துணைப்படைகளுக்கான ஒரு தளத்தை விரிவாக்க அனுப்பப்பட்ட அவன் தனக்கென்று ஒரு சுதந்திர அரசை அமைத்துக் கொண்டான்.\n\nSection::::சுருக்கம்.\nவிசயன் குலவரலாற்றின்படி, ஸ்ரீ லுமாய் சுமாத்ராவிலிருந்து விசயாஸில் குடியேறிய சேர்ந்த மலாய் தமிழ் கலப்பினத்தவன். அவனுக்கு பல மகன்கள் உண்டு. செபுவின் தெற்குப் பகுதியில் இருக்கும் தற்போதைய சார்சர் மற்றும் சண்டாண்டர் பகுதிகளை உள்ளடக்கிய சையலோ பிராந்தியத்தை ஸ்ரீ லுமாயின் மகன்களில் ஒருவனாகிய ஸ்ரீ அல்ஹோ ஆண்டுவந்தான். தற்போதைய கன்சோலேசியன், லிலொயன், கம்போஸ்டெலா, டன, கேர்மென் பண்ட்யான் ஆகிய நகரங்களை உள்ளடக்கிய நஹலின் அரசாங்கத்தை ஸ்ரீ உகோப் ஆண்டுவந்தான்.\n"}
{"id": "210591", "url": "https://ta.wikipedia.org/wiki?curid=210591", "title": "மோட்டிலின்", "text": "மோட்டிலின்\n\nமோட்டிலின் (Motilin) என்பது மோட்டிலின் புரதக் குடும்பத்தைச் சேர்ந்த 22-அமினோ அமிலங்களைக் கொண்ட பல்புரதக்கூறுகளாலான இயக்குநீராகும். மனிதர்களில் இஃது எம்.எல்.என். (MLN) என்னும் மரபணுவால் குறியீடுச் செய்யப்படுகிறது.\n\nமோட்டிலின், சிறுகுடலில் (குறிப்பாக முன்சிறுகுடல், நடுச்சிறுகுடல் பகுதிகளில்) காணப்படும் எண்ணிறந்த குழிகளில் உள்ள நாளமில்லா \"எம்\" செல்களால் (பேயரின் நிணநீர் முண்டுகளில் உள்ள \"எம்\" செல்கள் அல்ல) சுரக்கப்படுகிறது. மனிதர்களில் உணவு செரிமானமாகும் நிலையில், 100 நிமிட இடைவெளிகளில், மோட்டிலின் பொதுச் சுற்றோட்டத்தில் வெளியிடப்படுகிறது. இந்த இயக்குநீரானது, உணவுப்பாதையில் உணவு செல்வதற்காகச் சுருங்கி விரியும் பணியைக் கட்டுபடுத்தும் ஒரு முதன்மையானக் காரணியாக விளங்குகிறது. மேலும், மோட்டிலின் கணையச் சுரப்புகளை அகச்சுரப்பாக வெளியிடத் தூண்டுகிறது. அமினோ அமிலத் தொடரின்படி, மோட்டிலின் பிற இயக்குநீர்களிலிருந்து பெருமளவு வேறுபடுகிறது. அசையும் இரையகச் செயற்பாடுகளைத் தூண்டுவதால் \"மோட்டிலின்\" என்ற பெயரைக் கொண்டுள்ளது. மனிதர்களைத் தவிர மோட்டிலின் ஏற்பிகள் பன்றி, எலி, பசு, பூனை ஆகிய விலங்குகளின் இரையகக் குடல்பாதைகளிலும், முயலின் மைய நரம்பு மண்டலத்திலும் காணப்படுகின்றன.\n"}
{"id": "210662", "url": "https://ta.wikipedia.org/wiki?curid=210662", "title": "சென்டினல் மக்கள்", "text": "சென்டினல் மக்கள்\n\nசென்டினல் மக்கள் (\"Sentinelese, Sentineli, Senteneli, Sentenelese\") தெற்கு அந்தமானில் உள்ள வடக்கு சென்டினல் தீவில் ஒரு சிறு கிராமத்தில் வாழ்ந்துவரும் பழங்குடியின மக்கள். வெளி உலகத் தொடர்பின்றி, வெளி உலக மக்களையும் பார்க்க விரும்பாமல் அந்தமான் தீவின் அடர்ந்த காடுகளில் வாழ்கின்றனர்.\n\nஇப் பழங்குடிமக்கள் வில் அம்புகளுடன் காட்டு விலங்குகளை வேட்டையாடி உண்டு வாழ்கின்றனர். செண்டினல் பழங்குடியின மக்கள் வெளி உலக மக்களிடம் தொடர்பு கொள்வதை மிகவும் வெறுக்கிறார்கள். 2004-ஆம் ஆண்டில் ஏற்பட்ட சுனாமி பேரலையால் இம்மக்கள் பாதிக்கப்படவில்லை. 2004-இல் மேற்கொள்ளப்பட்ட ஹெலிகாப்டர் மூலம் நடத்திய ஆய்வில் தற்போது செண்டினல் பழங்குடி மக்கள் 250 முதல் 500 வரை உள்ளதாக இந்திய அரசு கணக்கிட்டுள்ளது.\n\nசென்டினல் பழங்குடி மக்கள் அறுபதாயிரம் ஆண்டுகளுக்கு முன்னரே அந்தமானில் வாழ்ந்து வருவதாக ஆய்வாளர்கள் கூறுகின்றனர். செண்டினல் பழங்குடி மக்கள் பேசு மொழி, மற்ற அந்தமான் பழங்குடி மக்கள் பேசும் மொழிகளுக்கும் அதிக வேறுபாடு உள்ளது. செண்டினல் இன மக்கள் ஆப்பிரிக்காவின் கருப்பின மக்களைப் போல உருவமும் நிறமும் கொண்டுள்ளனர். செண்டினல் மக்களை இந்திய அரசு பழங்குடி மக்கள் பட்டியலில் வைத்துள்ளது.\n\nஉலகில் உள்ள 6 அதி பயங்கர பழங்குடிகளில் இவர்கள் முக்கிய இடம் பிடிக்கிறார்கள்.\n\nSection::::தொடர்புகள்.\nSection::::மதப்பரப்புனரின் இறப்பு (2018).\n2018 நவம்பரில் ஜான் அலென் சா என்ற 26-வயது அமெரிக்க மதப்பரப்புனர் சென்டினல் மக்களுடன் தொடர்புகளை ஏற்படுத்தவும் அவர்களைக் கிறித்தவத்திற்கு மதம் மாற்றவும் உள்ளூர் மீனவர்களின் துணையுடன் வடக்கு சென்டினல் தீவுக்கு சட்டவிரோதமாக செல்ல முயற்சி செய்தார். நவம்பர் 14 இல், இத்தீவிற்கு தன்னைக் கொண்டு செல்வதற்காக செல்வதற்கு போர்ட் பிளேர் நகர மீனவர்களுக்கு ₹25,000 பணத்தைக் கொடுத்துள்ளார். அதிகாரிகளின் கவனத்தைத் திசை திருப்பும் பொருட்டு, இவர் தனது பயணத்தை இரவிலேயே வைத்துக் கொண்டார்.\n\nநவம்பர் 15 இல், கரையில் இருந்து 500-700 மீட்டர்கள் தொலைவில் அவரை மீனவர்கள் கடலில் இறக்கி விட்டனர். மீனவர்கள் அவரை அங்கு செல்லவேண்டாம் என வற்புறுத்தியும், அவர் ஒரு சிறிய படகில் தான் கொண்டு வந்திருந்த விவிலிய நூலுடனும், சிறிய அன்பளிப்புப் பொருட்களுடனும் கரைக்குச் சென்றார். அங்கு அவரை தீவு மக்கள் அம்புகள் கொண்டு தாக்கியதை அடுத்து, மீனவர்களின் படகிற்கு அவர் திரும்பினார். சில கிறித்தவப் பாடல்களை அவர் பாடியதாகவும், தீவு மக்கள் கோபமடைந்தார்கள் எனவும் அவர் எழுதியுள்ளார். அடுத்த நாள் அவர் அங்கு சென்ற போது, அவரது சிறிய படகையும் உடைத்து விட்டார்கள், அவர் நீந்தி வந்து படகை அடைந்தார்.\n\nநவம்பர் 17 இல், தான் தீவில் இருந்து திரும்ப வரமாட்டேன் எனவும், மீனவர்களை சென்று விடுமாறும் கூறி, மூன்றாம் தடவையாகத் தீவுக்குச் சென்றார். தீவு மக்கள் அவரது கழுத்தைச் சுற்றி கயிறைக் கட்டி, அவரது உடலை இழுத்துச் சென்றதைத் தாம் கண்டதாகத் தெரிவித்த மீனவர்கள், பின்னர் அங்கிருந்து திரும்பி விட்டதாகவும் தெரிவித்தனர். அடுத்தநாள் அவர்கள் அங்கு திரும்பிச் சென்ற போது, ஜானின் உடல் கரையில் இருந்ததைப் பார்த்ததாகத் தெரிவித்தனர். இதனை அடுத்து, தடை செய்யப்பட்ட தீவுக்கு ஜானைக் கூட்டிச் சென்ற குற்றத்திற்காக காவல்துறையினர் ஏழு மீனவர்களைக் கைது செய்தனர்.\n\n\n"}
{"id": "210666", "url": "https://ta.wikipedia.org/wiki?curid=210666", "title": "அவிகா கோர்", "text": "அவிகா கோர்\n\nஅவிகா கோர் (\"Avika Gor\") ஒரு தொலைக்காட்சி நடிகை மற்றும் விளம்பர மாடல் ஆவார். இவர் இமாஜின் தொலைக்காட்சியில் ஒளிப்பரப்பான 'ராஜ்குமார் ஆர்யன்' எனும் தொலைக்காட்சித் தொடரின் மூலம் அறிமுகமானார். மேலும், 'மெரி ஆவாஸ் கோ மில் கயி ரோஷினி', 'சல்தி கா நாம் கடி', 'கராம் அப்னா அப்னா' போன்ற தொடர்களில் சிறு வேடங்களில் நடித்தார். பின்பு, 'தேஸ்', 'பாடசாலா', 'மார்னிங் வாக்' போன்ற இந்திப் படங்களிலும் நடித்தார். 2013 ஆம் ஆண்டில் 'உய்யாலா ஜம்பாலா' என்ற தெலுங்கு படத்தில் இவர் நடித்தார்.\n\nSection::::ஆனந்தி.\nதற்போது கலர்ஸ் தொலைக்காட்சியில் 1500 பாகங்களை தாண்டி ஓடிக்கொண்டிருக்கும் 'பாலிக வது' என்னும் தொடரின் ஆரம்பத்தில், அதன் கதாநாயகியாக நடித்தார். குழந்தை திருமணத்தைப் பதிவு செய்யும் இத்தொடரில் 'ஆனந்தி' என்னும் கதாபாத்திரமாக இவர் நடித்திருந்தார். இத்தொடரில் இவரது நடிப்பிற்காக இவருக்கு பல விருதுகள் கிடைத்தது.\n\nSection::::ரோலி/ரோகிணி.\nகலர்ஸ் தொலைக்காட்சியின் பிரபலமான தொடர் \"சாசுரல் சிமர் கா\"வில் இவர் ரோலி என்னும் கதாபாத்திரத்தில் நடித்துக் கொண்டிருக்கிறார். குடும்ப வாழ்க்கை முறையையும் அதன் முக்கியத்துவத்தையம் கூறும் தொடர் இது.\n\nஇத்தொடர், தமிழில் \"மூன்று முடிச்சு\" என்றும், தெலுங்கில் \"மூடூ முல்லு\" என்றும் மொழிமாற்றம் செய்யப்பட்டு ஒளிப்பரப்பப்படுகிறது. இதில் இவரது பெயர் \"ரோகிணி\" என மாற்றப்பட்டுள்ளது. தமிழ் பதிப்பு பாலிமர் தொலைக்காட்சியிலும், தெலுங்குப் பதிப்பு \"மா கோல்ட் தொலைக்காட்சி\" இலும் ஒளிப்பரப்பப்படுகிறது.\n\nSection::::உய்யாலா ஜம்பாலா.\n2013ம் ஆண்டு இவர் நடிப்பில் வெளியான 'உய்யாலா ஜம்பாலா' திரைப்படம் பெரும் வெற்றி பெற்றது. \"சின்னரி பெல்லி கூத்துரு\" மூலம் இவர் ஆந்திர ரசிகர்களுக்கு முன்பே அறிமுகமாயிருந்தார். அதனால், இவரை \"ஆனந்தி\" என்றே அறிமுகப்படுத்தினர்.\n\n\n"}
{"id": "210699", "url": "https://ta.wikipedia.org/wiki?curid=210699", "title": "எம்பசிஸ்", "text": "எம்பசிஸ்\n\nஎம்பசிஸ் என்பது தகவல் தொழில்னுட்பத் துறையைச் சார்ந்த நிறுவனம். இது ஹெவ்லட்-பேக்கர்ட் நிறுவனத்திற்குச் சொந்தமானது. எம்பசிஸ் மென்பொருள் தொடர்பான பல்வேறு சேவைகளை வழங்குகிறது.\nஇந்தியாவின் முன்னணி நிறுவனங்களில் இதுவும் ஒன்று.\nஇது 19 நாடுகளில் 30 கிளைகளைக் கொண்டுள்ளது. இந்தியாவில் சென்னை, பாண்டிச்சேரி, பெங்களூர், புனே, மும்பை, அகமதாபாத், புவனேசுவர், மங்களூர், இந்தூர், வடோதரா உள்ளிட்ட நகரங்களில் கிளைகள் உள்ளன. இதில் நாற்பதாயிரத்திற்கும் அதிகமானோர் பணி புரிகின்றனர்.\n2013 ஆம் ஆண்டு நவம்பர் மாதம் வரையில், இதன் நிகர லாபம் 190 கோடி ரூபாய் ஆகும்.\n"}
{"id": "210728", "url": "https://ta.wikipedia.org/wiki?curid=210728", "title": "காவல் தெய்வம்", "text": "காவல் தெய்வம்\n\nகாவல் தெய்வம் என்பது ஒரு ஊரையோ, நிலப்பரப்பையோ, நபரையோ, வம்சத்தையோ, நாட்டையோ, பண்பாட்டையோ, தொழிலையோ காப்பதாக, புரப்பதாக அல்லது இவற்றில் எதற்காவது பொறுப்பானதாகக் கருதப்படும் சிறுதெய்வம் அல்லது அணங்கு ஆகும்.\n\nஒருவரின் தனிப்பட்ட சிறுதெய்வமான \"ஜீனியஸ்\", ஒருவரின் பிறப்புதொட்டு இறப்பு வரையில் தொடரும் \"டேய்மன்\" முதலியவை மேற்கத்திய காவல் தெய்வ வகைகளுள் சிலவாகும். தமிழர் பண்பாட்டிலும் இலக்கியங்களிலும் காணலாகும் ஐயனார், பல வகை அம்மன், சதுக்கப் பூதம் முதலியன காவல் தெய்வங்களுக்கான எடுத்துக்காட்டுகளாகும்.\n\n\n"}
{"id": "210741", "url": "https://ta.wikipedia.org/wiki?curid=210741", "title": "கிருஷ்ணா லட்டு தின்ன ஆசையா", "text": "கிருஷ்ணா லட்டு தின்ன ஆசையா\n\n\"\n\nகிருஷ்ணா லட்டு தின்ன ஆசையா புதுயுகம் தொலைக்காட்சியில் திங்கள் முதல் வெள்ளி வரை இரவு 9:30 மணிக்கு ஒளிபரப்பான ஒரு நகைச்சுவைத் தொலைகாட்சித் தொடர் ஆகும். \n\n\n\n"}
{"id": "210746", "url": "https://ta.wikipedia.org/wiki?curid=210746", "title": "சிசுபாலன் (மகாபாரதம்)", "text": "சிசுபாலன் (மகாபாரதம்)\n\nசிசுபாலன் ( மகாபாரத இதிகாசத்தில் வரும் ஒரு கதாபாத்திரம். கிருஷ்ணனின் அத்தை மகன். \n\nSection::::சிசுபாலன் பிறப்பு.\nசிசுபாலன் பிறக்கும் பொழுதே நான்கு கைகளையும் மூன்று கண்களையுமுடையனாயிருந்தான். அப்பொழுது அனைவரும் இது என்னவென்று வியக்கும்போது ஆகாயவாணியார், யார் இவனைத் தொடுகையில் இவனது கைகளிரண்டும் மூன்றாம் விழியும் மறையுமோ, அவனால் இவனுக்கு மரணம் என்று கூறிற்று. அவ்வாறே பலரும் தொடுகையில் மறைபடாத கைகளும் கண்ணும் கண்ணபிரான் தொட்டதும் மறைந்தன, அதனால் ‘இவனைக் கொல்பவன் கண்ணனே’ என்றறிந்த சிசுபாலனின் தாய், யாது செய்யினும் என் மகனைக் கொல்லலாகாது’ என்று கண்ணனை வேண்ட, அந்த அத்தையின் நன்மொழிக்கு இணங்கிய கண்ணன் ‘இவன் எனக்கு நூறு பிழைசெய்யுமளவும் இவன் பிழையை நான் பொறுப்பேன் என்று கூறியருளினன். \n\nSection::::கண்ணனுடன் பகைமை.\nபின்பு சிசுபாலன், தனக்குக் கண்ணன் எதிரி என்பதை இளமையிலேயே அறிந்து பகைமையைப் பாராட்டி, எப்பொழும் கண்ணனை நிந்திப்பதே தொழிலாக இருந்தான். இவனுக்கு மணஞ்செய்து கொடுப்பதென்று நிச்சயித்துவைத்திருந்த ருக்மிணியைக் கண்ணன் வலியக் கவர்ந்து மணஞ்செய்துகொண்டது முதல் இவன் கண்ணனிடத்து மிக்க பகைமை வைரங்கொண்டனன்.\n\nபின்பு இந்திரப்பிரஸ்தத்தில்  நாரதர் சொன்னாற்போல ராஜசூய யாகம் இனிதே நடந்தது. வந்தவர்களுக்கு மரியாதை செய்யும் நிகழ்ச்சி ஆரம்பித்தது. யாருக்கு முதல் மரியாதை செய்வது என்ற கேள்வி எழுந்தது. பீஷ்மர் மற்றும் சான்றோர்கள் கூடி ஆலோசித்து கண்ணனுக்கு முதல் மரியாதை என்று தீர்மானிக்க. அதன்படி சகாதேவன் கண்ணனுக்கு பாத பூஜை செய்தான்.\n\nSection::::சிசுபாலன் இறப்பு.\nஇதையெல்லாம் பார்த்துக்கொண்டிருந்த சிசுபாலன் தன் அதிருப்தியைக் காட்ட கண்ணனை பலவாறு இகழ்ந்தான். ஆத்திரத்தில் பீஷ்மர் மற்றும் தர்மரின் மனதைப் புண்படுத்தினான். ஆடு மாடுகளை மேய்க்கும் யாதவர் குலத்தைச் சேர்ந்தவன் என்றும் இடையன் என்றும் கண்ணனை ஏசினான். \nகங்கை மைந்தன் பீஷ்மரை வேசிமகன் என்று ஏசினான். (கங்கையில் பலரும் நீராடுவதால் கங்கையை பொதுமகள் என்று ஏசினான்) சிசுபாலனின் அவமானங்களை பொறுத்துக்கொண்டிருந்த கண்ணன் ஒரு கட்டத்தில் அவனின் மரணம் நெருங்கி வருவதை உணர்ந்து அவன் மீது சக்கராயுதத்தை செலுத்தினார். அது சிசுபாலனின் தலையை உடலிலிருந்து அறுத்தெறிந்தது.\n\n"}
{"id": "210754", "url": "https://ta.wikipedia.org/wiki?curid=210754", "title": "செக்கிரெடின்", "text": "செக்கிரெடின்\n\nசெக்கிரெடின் (Secretin) என்னும் இயக்குநீரானது இரைப்பை மற்றும் கணையத்தின் சுரப்புகளைக் கட்டுபடுத்துவதன்மூலம் முன்சிறுகுடல் நிகழ்வுகளையும், உடல் முழுவதும் நீர்ச்சம நிலையையும் ஒழுங்குப்படுத்துகிறது. முன்சிறுகுடலில், லிபெர்குஹ்ன் (Lieberkühn) குழிகளில் உள்ள \"எஸ்\" செல்களினால் செக்கிரெடின் உருவாக்கப்படுகிறது. மனிதர்களில் இப் புரதக்கூறு எஸ்.சி.டி (SCT) என்னும் மரபணுவால் குறியீடு செய்யப்படுகிறது முதன்முதலாகக் கண்டுபிடிக்கப்பட்ட இயக்குநீர் செக்கிரெடின் ஆகும் .\n\nஇரப்பையின் சுவர்ஒட்டிய செல்களால் சுரக்கப்படும் அமிலத்தைத் தடுப்பதின் மூலமாகவும், கணையத்திலுள்ள அசினார் உயிரணுக்கள் மற்றும் இடையில் இணைவுற்ற நாளங்களிலிருந்து உருவாகும் இருகாபனேற்று உற்பத்தியைத் தூண்டுவதன் மூலமாகவும், முன்சிறுகுடலில் அமிலக்காரத்தன்மையை ஒழுங்குபடுத்துவதில் செக்கிரெடின் துணைப்புரிகின்றது.\n\nஐப்போதலாமசு, கபச் சுரப்பி, சிறுநீரகம் ஆகியவற்றின் மீது செயற்பட்டு சவ்வூடுபரவற்சீராக்கல் பணியினைச் செக்கிரெடின் செய்வதாகக் 2007-ஆம் ஆண்டுக் கண்டறியப்பட்டது.\n"}
{"id": "210757", "url": "https://ta.wikipedia.org/wiki?curid=210757", "title": "வானொலி ஆர்வலர்", "text": "வானொலி ஆர்வலர்\n\nவானொலி ஆர்வலர்கள் (Radio Enthusiasts) எனப்படுவோர் பூமிப் பந்தின் பல்வேறு நாட்டு வானொலி நிலையங்களிலிருந்து ஒலிபரப்பாகும் நிகழ்ச்சிகளை செவிமடுத்து (DXing), அந்தந்த வானொலி நிலையங்களுடன் தொடர்பு கொண்டு நிகழ்ச்சிகள் பற்றி கருத்துப் பரிமாறுவோர், ஒலிபரப்பின் தொழிநுட்ப தரம் பற்றி அறிக்கைகள் சமர்ப்பித்து அங்கீகாரம் பெறுவோர் (DXers), வானலைகளூடாக இருவழித் தொடர்பு ஏற்படுத்தி உரையாடுவோர் (HAM Radio) என பலதிறப்பட்ட, வானொலி பயன்பாட்டில் துடிப்புள்ள, பயனர்களாவர்.\n\nSection::::இளைய தலைமுறையினருக்கு.\nஇருபத்தோராம் நூற்றாண்டின் இளவயதினர் வானொலி பற்றி அறிந்தது பண்பலை, இணையம் என்பவற்றில் வரும் எண்ணியல் தொழிநுட்பத்துடன் கூடிய இசை வழங்கும் நிலையங்களே. இந்த நிலையங்கள் பெரும்பாலும் செய்திகளையோ, தகவல்களையோ அளிப்பதில்லை.\nஆனால் 1920 களிலிருந்து 1990 வரை வானொலி கேட்டல் மக்களின் அன்றாட அலுவல்களில் ஒன்றாக இருந்தது. வானொலி நிலையங்களும் செய்திகளையும் பல்வேறு தகவல்களையும் ஒலிபரப்பின. மாணவர்கள், அலுவலர்கள், விவசாயிகள், மாதர்கள், விளையாட்டு வீரர்கள், நோயாளிகள், உல்லாச பயணம் போவோர் என பலதரப்பட்ட மக்களுக்கும் தேவையான நிகழ்ச்சிகள் ஒலிபரப்பாகின. பாரம்பரிய இசை, சாஸ்திரீய இசை, மெல்லிசை, வாத்திய இசை, திரை இசை, நாட்டுப் பாடல்கள் என பலவகையான இசை நிகழ்ச்சிகளையும் வானொலி நிலையங்கள் ஒலிபரப்பின. இவற்றுடன் அரசியல், சமூகம், பண்பாடு, விளையாட்டு ஆகிய துறைகள் பற்றிய செய்திகளும் ஒலிபரப்பாகின.\nசிற்றலை ஒலிபரப்புகள் (shortwave broadcasts) மூலம் நாடுகளின் எல்லைகளைத் தாண்டி ஒலிபரப்புகள் மக்களை சென்றடைந்தன. இதன் மூலம் ஒரு நாட்டில் நடக்கும் சம்பவங்கள் பற்றி அந்த நாட்டிலிருந்தே ஏனைய இடங்களிலுள்ள மக்கள் கேட்கக் கூடியதாக இருந்தது.\nஇங்கிலாந்திலே இரண்டு கவுன்டி அணிகளுக்கிடையே ஒரு கால்பந்தாட்ட போட்டி நடந்தால் அதை உள்ளூர் வானொலி நிலையம் வர்ணனை செய்ய இந்தியாவில் உள்ள ஒரு கால்பந்தாட்ட ஆர்வலர் அதைக் கேட்க முடியும். இலத்தீன் அமெரிக்க இசையை திரினிடாடிலுள்ள ஒரு வானொலி நிலையம் ஒலிபரப்பினால் தாய்லாந்தில் உள்ள ஒரு இசைப் பிரியர் அதனைக் கேட்க முடியும்..\nஇப்போது இணையத்திலும், திறன்பேசிகளிலும் (Smart Phone) இந்த வசதி ஓரளவு உள்ள போதிலும் அதற்காகும் செலவை கணக்கிட்டுப் பார்க்க வேண்டும். வானொலியில் எத்தனை மணி நேரம் கேட்டாலும் எல்லாம் இலவசமே. வானொலிக் கருவியை பயன்படுத்த தேவைப்படும் மின்வலுவுக்கு ஆகும் செலவு மிக மிக சொற்பமே.\n\nSection::::வானொலி ஒலிபரப்புகளின் இன்றியமையாமை.\nமுதலாம் உலகப் போரின் போது சிறிதளவிலும், இரண்டாம் உலகப் போரின் போது பெருமளவிலும் வானொலி பயன்படுத்தப் பட்டது. சாதாரண காலங்களிலும் கடலில் செல்லும் கப்பல்கள், வானில் பறக்கும் விமானங்கள் என்பவற்றின் சரியான தடத்துக்கும் பாதுகாப்புக்கும் வானொலி மட்டுமே உதவியது.\n\nSection::::வானொலி ஆர்வலர்களின் சேவை.\nஇயற்கை பேரிடர்கள் நிகழ்ந்து மற்ற எல்லா விதமான தொடர்புகளும் துண்டிக்கப்பட்ட நிலையில் Ham radio ஆர்வலர்கள் (வானலை ஊடாக இருவழித் தொடர்பு கொள்வோர்) மக்களுக்கும் அதிகாரிகளுக்கும் பேருதவியாக இருந்திருக்கிறார்கள்.\n1978ஆம் ஆண்டு இலங்கை மட்டக்களப்பு நகரை சூறாவளி தாக்கியது. பெருமளவு மரங்கள் வீழ்ந்து போக்குவரத்து துண்டிக்கப்பட்டது. வீடுகள் மட்டுமன்றி கடைகளினதும் மேற்கூரைகள் பிய்த்துக் கொண்டு போனதால் பொருட்கள் எல்லாம் மழையில் நனைந்து மக்கள் உணவுக்கே திண்டாடிய நிலை. ஆனால் தலைநகர் கொழும்புவுக்கு தகவல் அனுப்ப எந்த தொடர்பும் இல்லை. அந்த நேரத்தில் ஒரு வானொலி ஆர்வலரே மின் ஆக்கியிலிருந்து வலு பெற்று வானொலிக் கருவி மூலம் தலைநகருடன் தொடர்பு ஏற்படுத்தினார். தனது குடும்பத்தினரை படைத்தவன் பொறுப்பில் ஒப்படைத்துவிட்டு மூன்று நாட்கள் அவர் தொடர்ந்து தகவல் பரிமாற்றம் செய்ததால் பல ஆயிரம் மக்கள் பயனடைந்தனர். புனரமைப்பு நடைபெற்ற போது எல்லா அரச நிறுவனங்களுக்கும் வானொலி தொடர்பு சாதனங்கள் வழங்கப்பட்டன.\nஉலகம் முழுவதிலும் இதுபோன்ற எண்ணற்ற சந்தர்ப்பங்களில் வானொலி ஆர்வலர்கள் தங்கள் சொந்த நலனைப் புறக்கணித்து பணியாற்றியிருக்கிறார்கள்.\n\nSection::::வானொலி ஒலிபரப்பு ஆர்வலர்கள்.\nSection::::நிகழ்ச்சி ஆர்வலர்கள்.\nஅப்போதைய காலகட்டத்தில் ஏறக்குறைய எல்லா மக்களுமே வானொலி ஒலிபரப்புகளை கேட்டு வந்தார்கள். உள்நாட்டு ஒலிபரப்புகளைக் கேட்டதோடு அயல் நாடுகளிலிருந்து தமது மொழியில் ஒலிபரப்பாகும் நிகழ்ச்சிகளைக் கேட்பதில் ஆர்வம் காட்டினார்கள். தமிழ் ஒலிபரப்புகள் இந்தியா, இலங்கை நாடுகளிலிருந்து ஒலிபரப்பாகின. இந்தியாவில் இலங்கை வானொலி மிகப் பிரபலமாக இருந்தது. அதே போல இலங்கையில் இருந்த கருநாடக மற்றும் நாதசுவர இசை விரும்பிகள் திருச்சிராப்பள்ளி, சென்னை வானொலி நிலையங்களை விரும்பிக் கேட்டார்கள்.\nஇலங்கையில் 1983ல் இன அழிப்பு கலவரம் நடைபெற்றபோது அங்குள்ள தமிழ் மக்கள் செய்திகளை அறிய அகில இந்திய வானொலி, பிரித்தானிய ஒலிபரப்பு கூட்டுநிறுவனத்தின் தமிழ் ஒலிபரப்பு போன்ற தமிழ் ஒலிபரப்புகளை செய்தி நேரத்துக்காக காத்திருந்து கேட்டனர். ஆனால் இவர்களைப் பொறுத்தவரை வானொலி கேட்டல் ஒருவழிப் பாதையாகவே இருந்தது. துடிப்புள்ள சில வானொலி ஆர்வலர்கள் அதை இருவழிப் பாதையாக மாற்றினர். \nநிகழ்ச்சிகள் பற்றி கருத்துத் தெரிவித்தும் விமரிசனம் செய்தும் வானொலி நிலையங்களுக்கு அவர்கள் கடிதம் எழுதுவார்கள். வானொலி நிலையத்தினர் அதற்கென தனியாக ஒரு நிகழ்ச்சி ஏற்படுத்தி, அக்கடிதங்களைப் படிப்பதுடன் தேவையான போது பதில் அளித்தும் வந்தார்கள். இடைவிடா ஆர்வலர்களின் ஆக்கபூர்வமான ஆலோசனைகள் பெரும்பாலும் ஏற்கப் பட்டு நிகழ்ச்சிகளில் மாற்றங்கள் செய்யப்படுவதுண்டு. இதனால் கேட்போர் அனைவருக்கும் பயன் விளையும்.\nSection::::தொழிநுட்ப ஆர்வலர்கள்.\nஇந்த இருவழிப் பாதையில் இன்னும் சில ஆர்வலர்கள் ஒலிபரப்புகளின் தொழிநுட்ப தரம் பற்றி வானொலி நிலையங்களின் தொழிநுட்ப பிரிவினருக்கு தெரிவிப்பார்கள். இத்தகைய ஆர்வலர்களுக்கு உதவும் பொருட்டு வானொலி நிலையங்கள் ஒரு குறியீட்டு முறையை அறிமுகம் செய்தன. இதன்படி வானொலி ஆர்வலர்கள் ஒலிபரப்பின் தொழிநுட்ப தரம் தங்கள் பகுதியில் எவ்வாறு இருக்கிறது என மதிப்பீடு செய்து அறிக்கையாக வானொலி நிலையத்துக்கு அனுப்பி வைப்பார்கள்.\nஇதனை SINFO எனக் கூறுவார்கள். S=Signal Strength (அலை வலு), I=Interference (குறுக்கீடு), N=Noise (இரைச்சல்), F=Fading (ஒலி ஏற்றத் தாழ்வு), O=Overall performance (ஒட்டுமொத்த செயல்திறன்). சிலர் SINPO என்றும் கூறுவார்கள். இதில் F=Fading என்பது P=Propagation (பரப்பல் அல்லது செலுத்துகை) என வரும். இவை ஒவ்வொன்றுக்கும் ஒன்று தொடக்கம் ஐந்து வரை மதிப்பீடு கொடுக்க வேண்டும். ஒன்று மிக மோசம், ஐந்து மிகச் சிறந்தது. 55555 என்றால் மிகச் சிறந்த தொழிநுட்பத் தரம். \nஇந்த அறிக்கையில் மதிப்பீட்டுடன் தாங்கள் ஒலிபரப்பைக் கேட்ட இடம், திகதி, நேரம் மற்றும் தாங்கள் பயன்படுத்திய வானொலி வாங்கியின் தொழிநுட்ப விபரம் என்பவற்றையும் குறிப்பிடுவார்கள். தாங்கள் ஒலிபரப்பை கேட்டதை உறுதிப் படுத்த ஒலிபரப்பான நிகழ்ச்சியிலிருந்து சில குறிப்புகளை அறிக்கையில் சேர்த்துக் கொள்வார்கள். மொழி தெரியாத சந்தர்ப்பங்களில் நிகழ்ச்சியில் இடங்களின் அல்லது நபர்களின் பெயர்கள் ஒலிபரப்பாகி இருந்தால் அவற்றை எழுதுவார்கள். இல்லையெனில் அந்த மொழியில் முடிந்தவரை ஒன்றிரண்டு சொற்களை எழுதுவர். இந்த அறிக்கை Reception Report (பெறுதல் அறிக்கை) எனப்படும்.\nஉள்ளூர் வானொலி நிலையங்களை விட தொலைவில் உள்ள வானொலி நிலையங்கள் இந்த பெறுதல் அறிக்கைகளை பெரிதும் வரவேற்றன. \nபிற்காலத்தில் அவை வேறு வழிகளைக் கையாண்ட போதிலும் தொடக்க காலத்தில் வானொலி நிலையங்கள் தங்கள் ஒலிபரப்பு குறிப்பிட்ட பிரதேச மக்களை சரியாகச் சென்றடைகின்றனவா என்பதை அறிய வானொலி ஆர்வலர்களின் பெறுதல் குறிப்பையே பெரிதும் நம்பியிருந்தன.இந்த ஆர்வலர்களின் சேவையின் பயனாக எல்லா மக்களும் ஒலிபரப்புகளை நல்ல திறனுடன் கேட்க முடிந்தது. ஆனாலும் அந்த மக்களில் மிகப் பெரும்பாலானோர் இந்த ஆர்வலர்களின் சேவை பற்றி அறிந்திருக்கவில்லை.\n\nSection::::கியூ எஸ் எல் அட்டைகள்.\nஅதனால் இத்தகைய வானொலி ஆர்வலர்களை ஊக்குவிக்க வானொலி நிலையங்கள் பெறுதல் அறிக்கையை பெற்றுக் கொண்டதற்கு அடையாளமாக வண்ண அட்டைகளை அந்தந்த ஆர்வலருக்கு அனுப்பின. அந்த அட்டையில் ஆர்வலரின் பெயர், முகவரியோடு அவர் ஒலிபரப்பைக் கேட்டார் என உறுதி செய்யப் பட்டிருக்கும். இந்த அட்டையை QSL அட்டை என்பார்கள். நூற்றுக்கணக்கில், ஆயிரக் கணக்கில் இந்த அட்டைகளை சேகரித்த வானொலி ஆர்வலர்களும் உண்டு.சில வானொலி நிலையங்கள் காலத்துக்குக் காலம் ஒரு கருப்பொருளை மையமாக (எ-கா: காடு வளர்த்தல், அருகி வரும் விலங்கினங்களை காப்பாற்றுதல்) வைத்து அட்டைகளை ஒரு தொடராக அனுப்புவார்கள். வேறு சில நிலையங்கள் தங்கள் நாட்டின் கலைச் செல்வங்கள் பற்றிய அட்டைகளை வெளியிடுவார்கள்.\nபெரிய வானொலி நிலையங்கள் தொடர்ந்து பெறுதல் அறிக்கை அனுப்பும் ஆர்வலருக்கு கிறிஸ்மஸ், புதுவருடம் சமயங்களில் பரிசுப் பொருட்களை அனுப்பும். பல வானொலி நிலையங்கள், அநேகமாக ஆங்கில மொழி ஒலிபரப்புகள், வானொலி ஆர்வலர்களுக்கென்றே தனியாக நிகழ்ச்சிகளை ஒலிபரப்பினார்கள்.\n\nSection::::ஆர்வலர் சங்கங்கள்.\n1950 களிலும் 1960 களிலும் பல ஆசிய ஆபிரிக்க நாடுகள் ஏகாதிபத்திய நாடுகளிடமிருந்து விடுதலை அடைந்தபோது தமக்கென வானொலி நிலையங்களை நிறுவின. அதனால் வானொலி நிலையங்களின் எண்ணிக்கை அதிகரித்தது. அதற்கேற்ப வானொலி ஆர்வலர்களின் எண்ணிக்கையும் அதிகரித்தது.\nவானொலி ஆர்வலர்கள் பலர் ஒன்றுகூடி சங்கங்கள் அமைத்தார்கள். அமெரிக்காவிலும், ஐரோப்பாவிலும் அங்கங்கு இயங்கும் சங்கங்களை இணைக்கும் ஒன்றியங்கள் அமைக்கப் பட்டன. இவை ஒவ்வொரு வருடமும் மகாநாடுகள் நடத்தி சிறந்த ஒலிபரப்பு நிலையம், சிறந்த ஒலிபரப்பாளர்கள் என வாக்கெடுப்பு மூலம் தெரிவு செய்து பரிசு வழங்கினார்கள். இதனால் வானொலி நிலையங்கள் மேலும் மேலும் நல்ல நிகழ்ச்சிகளை ஒலிபரப்பின. ஒலிபரப்பாளர்களும் மக்களைக் கவரும் வகையில் புதிய உத்திகளைக் கையாண்டு நிகழ்ச்சிகளை வழங்கினார்கள். ஒலிபரப்புகளை கேட்பவர்களை துடிப்புள்ளவர்களாக மாற்ற இந்த சங்கங்கள் பல வகையான போட்டிகளை அறிவித்து நடத்தின. இந்த போட்டிகளில் பங்குபற்ற QSL அட்டைகள் தேவை என்பதால் ஒலிபரப்புகளைக் கேட்டவர்கள் பெறுதல் அறிக்கை அனுப்பி அட்டைகளை சேகரிப்பதில் ஆர்வம் காட்டினார்கள். ஒரு குறிப்பிட்ட இடத்துக்கு சுற்றுலா செல்வது தொடக்கம் பலவிதமான பரிசுகள் வழங்கப்பட்டன. இவை எல்லாம் வானொலி ஆர்வலர்கள் தங்கள் சொந்தப் பணத்தை சேர்த்து செய்தார்கள். \n\nSection::::வெளியீடுகள்.\nவானொலி ஆர்வலர்களுக்குத் தேவையான தகவல்களையும், உலகின் பல்வேறு வானொலி நிலையங்களின் ஒலிபரப்பு அலைவரிசை, ஒலிபரப்பு நேரங்கள் போன்ற விபரங்களையும் தாங்கிய புத்தகங்கள், பத்திரிகைகள் மற்றும் செய்திக் கடிதங்கள் என்பனவும் வெளிவந்தன. இவற்றுள் பழமையானதும் அதிக தகவல்களைக் கொண்டதும் உலக வானொலி தொலைக்காட்சி கையேடு (World Radio TV Handbook) ஆகும்.\n\nSection::::தமிழ் ஒலிபரப்பு சார்ந்த சங்கங்கள்.\nதமிழகத்தில் ஒரு வானொலி ஆர்வலர் சங்கம் பல ஆண்டுகளாக செயற்பட்டு வருகிறது. ஆர்டிக் (ARDIC DX CLUB) என்ற இந்த அமைப்பு ஆங்கிலத்தில் DXers Guide என்ற இதழையும், சர்வதேச வானொலி என்ற தமிழ் இதழையும் வெளியிடுகின்றது.இலங்கையில் 1980களில் தமிழ் ஒலி வானொலி நேயர் மன்றம் என ஒரு மன்றம் செயற்பட்டு தமிழ் ஒலி என்ற இதழை வெளியிட்டு வந்தது.\n\nSection::::ஆர்வலர் அநுபவம்.\nஅனைத்துலக வானொலி ஒலிபரப்புகளை தொடர்ந்து கேட்கும் ஒருவர் புதிய அநுபவத்தைப் பெறுகிறார். அதுவரை தனது நாடு, தனது மொழி என்ற வட்டத்துக்குள் பழகி வந்தவர் அந்த வட்டத்திற்கு வெளியே வந்து உலகைக் காண்கிறார். அவரின் சிந்தனைகள் புதிய பரிமாணத்தை பெறுகின்றன. தெளிந்த சிந்தனை, பலநோக்கு பார்வை, மக்கள் நேயம், இயற்கையை பாதுகாப்பதில் ஆர்வம் என பல விதங்களில் அவரின் செயற்பாடுகள் மற்றவர்களைவிட மாறுபடுகின்றன. எந்த ஒரு விடயத்திலும் ஒரு குறிப்பிட்ட சமூகம், மொழி, நாடு என்றில்லாமல் அனைத்து உலகு, அனைத்து உயிர்கள் என்ற வகையில் சிந்திக்கிறார். செய்திகளின் நீள, அகலம் மட்டுமன்றி அவற்றின் ஆழத்தையும் புரிந்து கொள்ள அவரால் முடிகிறது. \n\nSection::::இன்றைய நிலை.\nதொலைக்காட்சி, இணையம், திறன்பேசி என்பவற்றின் பரம்பலால் வானொலிப் பயன்பாடு அருகிவிட்டது. ஆனாலும் வானொலியின் தேவை இன்னும் அவசியமாகவே இருக்கிறது. முன்னைய மூன்றும் அலைகளைக் கடத்துவதற்கு செயற்கைக் கோள்கள், கோபுரங்கள் போன்ற அமைப்புகளை நம்பி இருப்பவை. ஆனால் வானொலி இயற்கையின் அயன் வலையத்தைப் பயன்படுத்தி அலைகளைக் கடத்துகிறது. அதனால் எங்கும் எப்போதும் செயற்படும் தன்மை கொண்டது. \nமின்தடை ஏற்படும்போதும், பயணங்களின் போதும் இன்றைக்கும் வானொலி நிலையங்களையே சாதாரணமாக மக்கள் நாடுகிறார்கள்.அனைத்துலக வானொலி ஒலிபரப்புகளைக் கேட்கும் ஆர்வலர்களும், வானலை வழியாக ஒருவரையொருவர் தொடர்பு கொண்டு உரையாடும் ஆர்வலர்களும் இன்றைக்கும் இருக்கிறார்கள். \n"}
{"id": "210764", "url": "https://ta.wikipedia.org/wiki?curid=210764", "title": "மணி மாலை", "text": "மணி மாலை\n\nமணிமாலை 1941 ஆம் ஆண்டு வெளிவந்த தமிழ்த் திரைப்படமாகும். பிரேம் சேத்னா இயக்கத்தில் வெளிவந்த இத்திரைப்படத்தில் பி. வி. ரங்காச்சாரி, கே. கே. ஆதிலட்சுமி மற்றும் பலரும் நடித்துள்ளனர்.\n\n"}
{"id": "210767", "url": "https://ta.wikipedia.org/wiki?curid=210767", "title": "தமிழில் சிற்றிலக்கியங்கள்", "text": "தமிழில் சிற்றிலக்கியங்கள்\n\nசிற்றிலக்கிய வகைகள் மொத்தம் 96 வகைகள் உள்ளன ‌. சிற்றிலக்கியம் என்பது கீழ்காணும் அடிப்படைகளைக் கொண்டுள்ளது.\n\n\nஇவ்வகையில் தூது, உலா, பிள்ளைத்தமிழ், கலம்பகம், கோவை, குறவஞ்சி போன்ற பலவகை இலக்கியங்கள் சிற்றிலக்கியம் என்ற வகைமையுள் அடங்கும். சிற்றிலக்கியங்கள் வடமொழியில் பிரபந்தங்கள் எனப்படுகின்றன. பிரபந்தம் என்பது இலக்கிய வகைகள் பலவற்றைக் குறிக்கும் ஒரு பொதுப்பெயர் ஆகும். சமக்கிருதத்தில் பிரபந்தம் என்னும் சொல், \"கட்டப்பட்டது\" எனப் பொருள்படும்.\n\nSection::::சிற்றிலக்கியங்களின் எண்ணிக்கை.\nசிற்றிலக்கியவகைகளின் எண்ணிக்கை தொன்னூற்றாறு என மரபாக கூறப்படுகிறது. இந்த தொன்னூற்றாறு வகைகளையும் தாண்டி பலவகை சிற்றிலக்கியங்கள் வளர்ந்தும் விரிந்தும் தொன்னூற்றாறு என்ற எண்ணிக்கைக் கடந்து பிற்காலத்தில் கூடிவிட்டது. இதன் எண்ணிக்கைக் குறித்து அறிஞர்களிடையே எண்ணிக்கை மாறுபாடு உள்ளது. இந்த எண்ணிக்கையானது குறைந்தபட்சம் 186 என்றும், 417 என அதிகப்பட்சமாகவும் கூறப்படுகிறது.\n\n\nSection::::சிற்றிலக்கிய வகைகள்.\nமற்றும்\nபோன்றனவும் உண்டு\n\n"}
{"id": "210780", "url": "https://ta.wikipedia.org/wiki?curid=210780", "title": "ஃபரூக்காபாத் மாவட்டம்", "text": "ஃபரூக்காபாத் மாவட்டம்\n\nஃபரூக்காபாத் மாவட்டம் (Farrukhabad district) இந்தியாவின் உத்தரப் பிரதேசம் மாநிலத்தில் அமைந்துள்ளது. இம்மாவட்டத்தின் தலைநகர் \"ஃபரூக்காபாத்\" ஆகும். இம்மாவட்டம் கான்பூர் பகுதியின் கீழ் வகைப்படுத்தப்பட்டுள்ளது. இம்மாவட்டத்தின் மொத்தப் பரப்பளவு 2,279 சதுர கிலோமீட்டர்கள் ஆகும். இம்மாவட்டத்தில் மூன்று தாலுகாகள் உள்ளன.\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின் படி இம்மாவட்டத்தின் மொத்த மக்கட்தொகை 18,87,577 ஆகும். இம்மாவட்டத்தின் மக்கள் அடர்த்தி சதுர கிலோமீட்டருக்கு 865 நபர்கள் ஆகும். மக்கட்தொகை வளர்ச்சி (2001-2011) 20.2% ஆகும். ஆண் பெண் விகிதம் 1000 ஆண்களுக்கு 874 பெண்கள் ஆகும். கல்வியறிவு 70.57% ஆக உள்ளது.\n"}
{"id": "210792", "url": "https://ta.wikipedia.org/wiki?curid=210792", "title": "சிவயோகமலர் ஜெயக்குமார்", "text": "சிவயோகமலர் ஜெயக்குமார்\n\nசிவயோகமலர் ஜெயக்குமார் (இறப்பு: 16 சனவரி 2014) ஈழத்துப் பெண் எழுத்தாளர். \"அடிமையின் காதலி\" என்ற சரித்திரப் புதினத்தை எழுதியவர்.\n\nSection::::இளமைக் காலமும் பணியும்.\nஅரச அதிகாரியாக இருந்து ஓய்வு பெற்ற இவர் பருத்தித்துறை, அல்வாய் மேற்கு, திக்கம் என்ற ஊரில் சின்னத்தம்பியார் கணேசு, சின்னம்மா ஆகியோருக்கு மூத்த பெண்ணாகப் பிறந்தவர். இவர் திக்கம் மெதடித்த மிசன் பாடசாலையிலும், பின்னர் பருத்தித்துறை மெதடித்த மகளிர் உயர்தரப் பாடசாலையிலும், மருதனாமடம் இராமநாதன் மகளிர் கல்லூரியிலும் கல்வி கற்றார். பல்கலைக்கழகத்தில் இணைந்து இளங்கலைப் பட்டம் பெற்று, ஆசிரியத் தொழிலில் இணைந்தார். பின்னர் தேர்தல் திணைக்களம், யாழ். தேசிய வீடமைப்புத் திணைக்களம் ஆகியவற்றில் பணியாற்றி அரச நிருவாக சேவையில் இருந்து ஓய்வு பெற்றார். இவர் கணக்காளரும், ஊடகவியலாளருமான எஸ். ஜே. ஜெயக்குமார் என்பவரைத் திருமணம் புரிந்து கொழும்பு, வெள்ளவத்தையில் வசித்து வந்தார்.\n\nSection::::எழுத்துலகில்.\n1984 இல் இவரின் முதல் சிறுகதை 'மகன் தேடிய வீடு' சிந்தாமணி வாரப் பத்திரிகையில் பிரசுரமானது. தொடர்ந்து இவரது சிறுகதைகள், குறுநாவல்கள், தொடர்கதைகள், இலங்கைப் பத்திரிகைகளில் வெளிவரத் தொடங்கின. இவர் எழுதிய அடிமையின் காதலி சரித்திரப் புதினத்தை தினகரன் வாரமஞ்சரியில் 1999 இல் தொடராக வெளியிட்டது. பின்னர் இது நூலாக வெளிவந்தது. இவரது இலக்கியப் படைப்புகள் சப்பிரகமூவ பல்கலைக்கழக சமூக விஞ்ஞானவியல் பீடத்தின் பட்டதாரி (சிறப்பு) மாணவர்களால் ஆய்வு செய்யப்பட்டு “திக்கம் சிவயோகமலரின் இலக்கிய முயற்சிகள் பற்றிய ஆய்வு” என்ற நூலாக வெளியிடப்பட்டது.\n\n"}
{"id": "210794", "url": "https://ta.wikipedia.org/wiki?curid=210794", "title": "லக்கிம்பூர் கேரி மாவட்டம்", "text": "லக்கிம்பூர் கேரி மாவட்டம்\n\nலக்கிம்பூர் கெரி (Lakhimpur Kheri) மாவட்டம் இந்தியாவின் உத்திரப் பிரதேசம் மாநிலத்தில் அமைந்துள்ளது. இது அம்மாநிலத்தின் மிகப்பெரிய மாவட்டமாகும். இம்மாவட்டம் நேபாள நாட்டின் எல்லையில் அமைந்துள்ளது. இதன் தலைநகரம் \"லக்கிம்பூர்\" ஆகும். இம்மாவட்டம் லக்னோ பகுதியின் கீழ் வகைப்படுத்தப்பட்டுள்ளது. இம்மாவட்டத்தின் மொத்தப் பரப்பளவு 7,680 கிமீ ஆகும்.\n\nலக்கிம்பூர் கெரி மாவட்டம் லக்னோ பிரிவின் ஒரு பகுதியாகும். இந்த மாவட்டத்தின் மொத்த பரப்பளவு 7,680 சதுர கிலோமீட்டர் (2,970 சதுர மைல்) ஆகும்.  2001 ஆம் ஆண்டின் தேசிய சனத் தொகை கணக்கெடுப்பு தரவுகளின் அடிப்படையில் லக்கிம்பூர் கெரி சிறுபான்மை செறிவூட்டப்பட்ட மாவட்டமாகும்.\n\nதுத்வா தேசிய பூங்கா லக்கிம்பூர் கெரியில் அமைந்துள்ளது. உத்தரபிரதேசத்தின் ஒரே தேசிய பூங்கா இதுவாகும்.  புலிகள், சிறுத்தைகள், சதுப்பு மான் , ஹிஸ்பிட் முயல்கள் மற்றும் வங்காள புளோரிகன் உள்ளிட்ட பல அரிய மற்றும் அழிவாய்ப்புக் கூடிய உயிரினங்களின் தாயகமாகும்.\n\nSection::::புவியியல்.\nஇமயமலையின் அடிவாரத்தில் உள்ள தெராய் தாழ்நிலப்பகுதிகளில் இந்த மாவட்டம் அமைந்துள்ளது. இங்கு ஏராளமான ஆறுகள் மற்றும் பசுமையான தாவரங்கள் காணப்படுகின்றன. இந்த மாவட்டம் சுமார் 7,680 சதுர கிலோமீற்றர் (2,970 சதுர மைல்) பரப்பளவைக் கொண்டது. தோராயமாக முக்கோண வடிவத்தில் காணப்படுகிறது. இந்த மாவட்டம் கடல் மட்டத்திலிருந்து சுமார் 147 மீட்டர் உயரத்தில் அமைந்துள்ளது.  லக்கிம்பூர் கெரியை வடக்கில் மோகன் நதி நேபாளத்தில் இருந்து பிரிக்கும் எல்லையாகவும், கிழக்கில் கவ்ரியாலா ஆறு பஹ்ரைச்சிலிருந்தும் பிரிக்கும் எல்லையாகவும் அமைந்துள்ளது. தெற்கில் சீதாபூர் மற்றும் ஹார்டோய் என்பன எல்லைகளாகவும் மேற்கில் பிலிபிட் மற்றும் ஷாஜகான்பூர் எல்லைகளாகவும் காணப்படுகின்றன.  \n\nSection::::காலநிலை.\nஇந்த மாவட்டம் மழைக்காலங்களைத் தவிர ஆண்டு முழுவதும் வெப்பமான காலநிலையை கொண்டிருக்கும். கோடையில் (மார்ச் முதல் ஜூன் வரை) வெப்பநிலை 40 °C (104 °F) க்கு அதிகமாகவும் மற்றும் குளிர்காலத்தில் (அக்டோபர் முதல் பிப்ரவரி வரை) 4 °C (39 °F) வரை குறைவாகவும் காணப்படும். குளிர்காலத்தில் இரவுகள் மிகவும் குளிராக இருக்கும். இந்த பருவத்தில் மூடுபனி மிகவும் பொதுவானது. லக்கிம்பூர் கெரியில் ஆண்டு சராசரி மழை 1,500.3 மில்லிமீற்றர் (59.07 அங்குலம்) ஆகும். சூலை முதல் செப்டம்பர் வரையிலான காலம் மழைக்காலமாகும்.\n\nSection::::நதிகள்.\nலக்கிம்பூர் முழுவதும் ஏராளமான ஆறுகள் பாய்கின்றன. இவற்றில் சில ஷார்தா , காக்ரா , கோரியலா, உல், சாராயண், சவ்கா, கோம்தி , கதனா, சாராயு மற்றும் மோகனா என்பன சிலவாகும்.\n\nSection::::பொருளாதாரம்.\nதற்போது பின்தங்கிய பிராந்திய மானிய நிதி திட்டத்திலிருந்து (பி.ஆர்.ஜி.எஃப்) நிதி பெறும் உத்தரபிரதேசத்தின் 34 மாவட்டங்களில் இதுவும் ஒன்றாகும்.\n\nSection::::விவசாயம்.\nகோதுமை, அரிசி, மக்காச்சோளம், பார்லி மற்றும் பருப்பு வகைகள் என்பன முக்கிய உணவுப் பயிர்கள் ஆகும். அண்மையில் விவசாயிகள் மாவட்டத்தில் புதினா பயிர்ச் செய்கையை தொடங்கினர். இது தெராய் பிராந்தியமாக இருப்பதால் புதினா சாகுபடிக்கு ஏற்றது. சர்க்கரை முக்கியமாக பெரும்பாலான விவசாயிகளால் உற்பத்தி செய்யப்படுகிறது.  கரும்பு மற்றும் எண்ணெய் வித்துக்கள் உணவு அல்லாத முக்கிய பயிர்கள் ஆகும். இந்த மாவட்டத்தில் கரும்பு பயிரிச் செய்கை பொருளாதாரத்தில் முக்கிய பங்கு வகிக்கின்றது.\n\nSection::::பிற தொழில்கள்.\nஇந்தியாவின் இரண்டாவது மிகப் பெரிய சீனித் தொழிற்சாலையான பஜாஜ் இந்துஸ்தான் லிமிடெட் நிறுவனம் இந்த மாவட்டத்தின் கோலா கோகரநாத்திலும் பாலியா கலானிலும் அமைந்துள்ளன. பஜாஜ் இந்துஸ்தான் லிமிடெட் (பிஎச்எல்) சர்க்கரை ஆலைகள், கும்பியில் உள்ள பால்ராம்பூர் சீனித் தொழிற்சாலைகள் என்பன ஆசியாவின் மூன்று பெரி சீனித் தொழிற்சாலைகள் ஆகும்.\n\n2008 ஆம் ஆண்டில் ஸ்டீல் ஆணையம் ஆஃப் இந்தியா லிமிடெட் (SAIL) லக்கிம்பூரின் பெஹ்ஜாமில் ஒரு பெரிய எஃகு பதப்படுத்தும் தொழிற்சாலையை நிர்மாணிப்பதாக அறிவித்தது. கட்டுமானப் பணிகளை 2013 ஆம் ஆண்டில் முடிக்க திட்டமிடப்பட்டது.\n\nலக்கிம்பூரில் குடிசைக் கைத்தொழிலாக தூபங்கள் உற்பத்தி செய்யப்படுகின்றன.\n\nSection::::புள்ளி விபரங்கள்.\n2011 ஆம் ஆண்டின் கணக்கின்படி,\n\n2011 இந்திய மக்கள் தொகை கணக்கெடுப்பின் போது, ​​மாவட்டத்தில் 94.80% வீதமான மக்கள் இந்தி மொழியையும் , 3.10% உருது மொழியையும் 1.83% பஞ்சாபி மொழிகளை முதன்மை மொழிகளாக கொண்டிருந்தனர்.\n"}
{"id": "210816", "url": "https://ta.wikipedia.org/wiki?curid=210816", "title": "தேக்கா நிலையம்", "text": "தேக்கா நிலையம்\n\nதேக்கா நிலையம் (ஆங்கிலம்:Tekka Centre) என்பது சிங்கப்பூரின் லிட்டில் இந்தியா பகுதியில் உள்ள பேரங்காடி. இதில் உணவகங்களும், பிற கடைகளும் உள்ளன. இது புக்கிட் திமா சாலையும், செராங்கூன் சாலையும் இணையும் இடத்தில் அமைந்துள்ளது. லிட்டில் இந்தியா பகுதியில் நிறுவப்பட்ட முதல் பேரங்காடி இது. இங்கு வட இந்திய, தென்னிந்திய, இலங்கையின் பாரம்பரிய உணவு வகைகளும், ஆடைகளும் கிடைக்கும். சீன, மலாய் உணவுகள் விற்கும் கடைகளும் உண்டு. இதற்கு அருகில் லிட்டில் இந்தியா தொடருந்து நிலையம் உள்ளது.\n"}
{"id": "210818", "url": "https://ta.wikipedia.org/wiki?curid=210818", "title": "ஜான்சி மாவட்டம்", "text": "ஜான்சி மாவட்டம்\n\nஜான்சி மாவட்டம் (Jhansi District) இந்தியாவின் உத்திரப் பிரதேசம் மாவட்டத்தில் அமைந்துள்ளது. இது ஜான்சி கோட்டத்தின் நிர்வாகத்தின் கீழ் வருகிறது. இம்மாவட்டத்தின் தலைநகர் ஜான்சி நகரம் ஆகும். இம்மாவட்டம் புந்தேல்கண்ட் புவியியல் பகுதியில் அமைந்துள்ளது.\nSection::::மக்கட்தொகை.\n2011 ஆம் ஆண்டின் கணக்கின்படி,\n"}
{"id": "210820", "url": "https://ta.wikipedia.org/wiki?curid=210820", "title": "லலித்பூர் மாவட்டம்", "text": "லலித்பூர் மாவட்டம்\n\nலலித்பூர் மாவட்டம் (Lalitpur District இந்தி: ललितपुर जिला) இந்தியாவின் உத்திரப் பிரதேசம் மாநிலத்தில் அமைந்துள்ளது. இது ஜான்சிக் கோட்டத்தின் நிர்வாகத்தின் கீழ் வருகிறது. லலித்பூர் நகரம் இம்மாவட்டத்தின் தலைநகரம் ஆகும். இம்மாவட்டத்தின் மொத்தப் பரப்பளவு 5,039 கிமீ ஆகும். இம்மாவட்டம் புந்தேல்கண்ட் புவியியல் பகுதியில் அமைந்துள்ளது.\n\nலலித்பூர் மாவட்டம் ஜான்சி பிரிவின் ஒரு பகுதியாகும். இது 1974 ஆம் ஆண்டில் ஒரு மாவட்டமாக நிறுவப்பட்டது. லலித்பூர் மாவட்டம் அட்சரேகை 24 ° 11 'மற்றும் 25 ° 14' (வடக்கு) மற்றும் தீர்க்கரேகை 78 ° 10 'மற்றும் 79 ° 0' (கிழக்கு) ஆகியவற்றுக்கு இடையில் அமைந்துள்ளது. மற்றும் வடக்கில் ஜான்சி மாவட்டமும், மத்திய பிரதேச மாநிலத்தின் சாகர் மற்றும் டிக்காம்கர் மாவட்டங்கள் கிழக்கிலும் அமைந்துள்ளது. மத்தியப் பிரதேசத்தின் அசோக்நகர் மாவட்டம் மேற்கில் பெத்வா நதியால் பிரிக்கப்பட்டுள்ளது. 2011 ஆம் ஆண்டு சனத்தொகை கணக்கெடுப்பின்படி மாவட்டத்தில் 1,218,002 வசிக்கின்றனர்.\n\nஇந்த மாவட்டத்தில் தேவ்கர், சீரோன்ஜி, பாவகிரி , தேவமாதா, பாலியில் நீல்காந்தேஸ்வர்,  போன்ற வரலாற்று மற்றும் கலாச்சார இடங்கள் காணப்படுகின்றன. லலித்பூர் நகரத்தில் இந்து மற்றும் சமண கோவில்கள் பல்வேறு இடங்களில் அமைந்துள்ளன.  ரகுநாத்ஜி (பட மந்திர்), சிவாலே, பூதே பாபா (ஹனுமன்ஜி),  துவான் மந்திர் & பட மந்திர், சமார்களுக்கான அடா மந்திர் மற்றும் க்ஷேத்ரபால்ஜி ஆகியவை இந்துக்களுக்கான பிரபலமான கோயில்கள் ஆகும்.\n\nSection::::புவியியல்.\nஇந்த மாவட்டத்தின் புந்தல்கன்ட் என்ற மலைநாட்டின் ஒரு பகுதியை தெற்கே விந்திய மலைத்தொடரின் வரம்புகளும், வடக்கே யமுனை ஆற்றின் கிளை நதிகளினாலும் உருவாக்கப்படுகிறது. பெத்வா ஆறு மாவட்டத்தின் வடக்கு மற்றும் மேற்கு எல்லையை உருவாக்குகிறது. மேலும் மாவட்டத்தின் பெரும்பகுதி அதன் நீர்நிலைகளுக்குள் அமைந்துள்ளது. பெத்வாவின் துணை நதியான ஜம்னி நதி கிழக்கு எல்லையை உருவாக்குகிறது. தாசன் நதி மாவட்டத்தின் தென்கிழக்கு எல்லையை உருவாக்குகிறது. மேலும் மாவட்டத்தின் தென்கிழக்கு பகுதி அதன் நீர்நிலைக்குள் அமைந்துள்ளது.\n\nSection::::காலநிலை.\nலலித்பூர் மாவட்டம் துணை வெப்பமண்டல காலநிலையை கொண்டது. இது மிகவும் வெப்பமான வறண்ட கோடை மற்றும் குளிர்ந்த குளிர்காலத்தால் வகைப்படுத்தப்படுகிறது. புந்தெல்கந்த் பிராந்தியத்தின் பிற மாவட்டங்களைப் போலவே, இந்த மாவட்டமும் ஒரு வருடத்தில் நான்கு தனித்துவமான பருவங்களைக் கொண்டுள்ளது. கோடை காலம் மார்ச் முதல் சூன் நடுப்பகுதி வரையும், தென்மேற்கு பருவமழை சூன் நடுப்பகுதி முதல் செப்டம்பர் வரை ஆகும். குளிர்காலம் டிசம்பர் முதல் பிப்ரவரி வரையிலும் நீடிக்கும்.\n\nSection::::வரலாறு.\nஇன்றைய லலித்பூர் மாவட்டத்தின் பிரதேசம் சாந்தேரி மாநிலத்தின் ஒரு பகுதியாகும். இது 17 ஆம் நூற்றாண்டில் ஒரு புந்தேலா ராஜபுத்திரரால் நிறுவப்பட்டது. 18 ஆம் நூற்றாண்டில் சாந்தேரி, புந்தல்கண்டின் பெரும்பகுதியுடன் இணைந்து  மராத்திய மேலாதிக்கத்தின் கீழ் வந்தது. 1812 ஆம் ஆண்டில் அண்டை நாடான குவாலியரைச் சேர்ந்த தவ்லத் ராவ் சிந்தியா சாந்தேரி மாநிலத்தை இணைத்தார். 1844 ஆம் ஆண்டில் முன்னாள் சாந்தேரி மாநிலம் பிரித்தானியரிடம் ஒப்படைக்கப்பட்டு சாந்தேரி மாவட்டமாக மாறியது. லலித்பூர் நகரம் மாவட்ட தலைநகராக இருந்தது. 1857 ஆம் ஆண்டில் இந்திய கிளர்ச்சியில் ஆங்கிலேயர்கள் மாவட்டத்தை இழந்தனர். அது 1858 ஆம் ஆண்டின் பிற்பகுதி வரை மீட்கப்படவில்லை. 1861 ஆம் ஆண்டில், சந்தேரி உட்பட பெத்வாவின் மேற்கே மாவட்டத்தின் பகுதி குவாலியர் மாநிலத்திற்குத் திரும்பியது. மீதமுள்ளவை லலித்பூர் மாவட்டம் என மறுபெயரிடப்பட்டது. இது 1891 முதல் 1974 வரை ஜான்சி மாவட்டத்தின் பகுதியாக மாறியது. 1974 ஆம் ஆண்டில் இந்த மாவட்டம் ஜான்சி மாவட்டத்திலிருந்து பிரிக்கப்பட்டது.\n\nSection::::பொருளாதாரம்.\n2006 ஆம் ஆண்டில் பஞ்சாயத் ராஜ் அமைச்சகம் நாட்டின் பின்தங்கிய மாவட்டங்களில் ஒன்றாக லலித்பூரை பெயரிட்டது. தற்போது பின்தங்கிய பிராந்திய மானிய நிதி திட்டத்திலிருந்து (பி.ஆர்.ஜி.எஃப்) நிதி பெறும் உத்தரபிரதேசத்தின் 34 மாவட்டங்களில் இதுவும் ஒன்றாகும்.\n\nSection::::பிரிவுகள்.\nலலித்பூர் மாவட்டம் லலித்பூர், மெஹ்ரோனி, தல்பேஹாட், மடவாரா மற்றும் பாலி ஆகிய நான்கு தெஹ்சில்களாக பிரிக்கப்பட்டுள்ளது. நான்கு நகரங்களும் 754 கிராமங்களும் உள்ளன. இந்த மாவட்டத்தில் லலித்பூர் மற்றும் மெஹ்ரோனி ஆகிய இரண்டு உத்திரபிரதேச விதான் சபா தொகுதிகள் உள்ளன.\n\nSection::::புள்ளி விபரங்கள்.\n2011 ஆம் ஆண்டில் சனத்தொகை கணக்கெடுப்பின்படி உத்தர பிரதேச லலித்பூர் மாவட்டத்தில் 1,218,002 மக்கள் வாழ்கின்றனர். சனத்தொகை அடிப்படையில் இந்தியாவின் 640 மாவட்டங்களில் 391 வது இடத்தைப் பெறுகிறது. மாவட்டத்தில் சதுர கிலோமீட்டருக்கு (630 / சதுர மைல்) 242 மக்கள் அடர்த்தி உள்ளது. 2001-2011 வரையான காலப்பகுதியில் சனத்தொகை வளர்ச்சி வீதம் 24.57% ஆகும். மக்களின் கல்வியிறிவு விகிதம் 64.95% ஆகும். 2011 ஆம் ஆண்டு இந்திய சனத்தொகை கணக்கெடுப்பின் போது மாவட்டத்தில் 99.18% மக்கள் இந்தி மொழியையும், 0.58% மக்கள் உருது மொழியையும் முதன்மை மொழியாக பேசினார்கள்.\n\nSection::::போக்குவரத்து.\nரயில்வே மற்றும் சாலை போக்குவரத்து மூலம் நகரம் நன்கு இணைக்கப்பட்டுள்ளது. இந்தியாவின் மிகப்பெரிய தேசிய நெடுஞ்சாலை காஷ்மீரிலிருந்து கன்னியாகுமரி என்.எச் -44 லலித்பூர் வழியாக சென்று இந்தியாவின் முக்கிய நகரங்களை இணைக்கிறது.\n"}
{"id": "210821", "url": "https://ta.wikipedia.org/wiki?curid=210821", "title": "ஜாலவுன் மாவட்டம்", "text": "ஜாலவுன் மாவட்டம்\n\nஜலாவுன் மாவட்டம் (Jalaun District இந்தி:जालौन) இந்தியாவின் உத்திரப் பிரதேசம் மாநிலத்தில் அமைந்துள்ளது. இம்மாவட்டம் ஜான்சி கோட்டத்தின் நிர்வாகத்தின் கீழ் வருகிறது. இம்மாவட்டத்தின் தலைநகரம் ஒராய் நகர் ஆகும். இம்மாவட்டத்தின் மொத்தப் பரப்பளவு 4,565 கிமீ ஆகும்.\nSection::::மக்கட்தொகை.\n2011 ஆம் ஆண்டின் கணக்கின்படி,\n"}
{"id": "210822", "url": "https://ta.wikipedia.org/wiki?curid=210822", "title": "தமிழ் மொழியில் உள்ள பேச்சு வழக்கில் திரிந்த தமிழ்ச் சொற்கள்", "text": "தமிழ் மொழியில் உள்ள பேச்சு வழக்கில் திரிந்த தமிழ்ச் சொற்கள்\n\nதமிழ் மொழியில் உள்ள சில சொற்கள் காலப்போக்கில் பேச்சு வழக்கில் பொருள் திரிந்து எழுத்துக்கள் திரிந்து உள்ளன. அவற்றின் தொகுப்பு.\n"}
{"id": "210823", "url": "https://ta.wikipedia.org/wiki?curid=210823", "title": "இராமகிருஷ்ண மடம், சென்னை", "text": "இராமகிருஷ்ண மடம், சென்னை\n\nஇராமகிருஷ்ண மடம், சென்னை பத்தொன்பதாம் நூற்றாண்டில் வங்காளத்தில் வாழ்ந்த மகான் இராமகிருஷ்ண பரமஹம்சர் [1836-1886] நினைவாக சென்னை, மைலாப்பூரில் கட்டப்பட்டது இராமகிருஷ்ண மடம். இம்மடம், கொல்கத்தாவில் உள்ள ஸ்ரீ இராமகிருஷ்ண மடத்தின் தலைமையகமான பேலூர் மடத்தின், தென்னிந்தியாவில் அமைந்துள்ள முதல் கிளை மடம் ஆகும். இம்மடம், ஸ்ரீஇராமகிருஷ்ணரின் நேரடி சீடரான சுவாமி இராமகிருஷ்ணானந்தரால் தொடங்கப்பட்டது.\n\nSection::::வரலாறு.\nSection::::துவக்கம்.\nபிப்பிரவரி மாதம், 1897ஆம் ஆண்டு, சுவாமி விவேகானந்தர் மேற்குலக நாடுகளில் ஆன்மீகப் பயணம் முடித்து கொல்கத்தாவிற்கு திரும்புகையில் சென்னையில் சில நாட்கள் தங்கினார். அவ்வமயம் ஸ்ரீஇராமகிருஷ்ணரின் பக்தர்கள், சென்னையில் இராமகிருஷ்ண பரமஹம்சர் நினைவாக ஒரு நிலையான மடம் கட்ட கோரிக்கை வைத்தனர். பக்தர்களின் கோரிக்கையை ஏற்ற சுவாமி விவேகானந்தர், மார்சு மாதம், 1897-இல் ஸ்ரீஇராமகிருஷ்ணரின் நேரடி சீடரான சுவாமி இராமகிருஷ்ணானந்தரை தென்நாட்டு தூதராக ஸ்ரீஇராமகிருஷ்ண மடத்தை கட்டுவதற்கு சென்னைக்கு அனுப்பி வைத்தார்.\n\nSection::::ஐஸ் ஹவுசில் முதல் மடம்.\nசென்னை கடற்கரை ஓரத்தில், திருவல்லிக்கேணியில் உள்ள ஐஸ் ஹவுஸ் எனும் (தற்பொழுது விவேகானந்தர் இல்லம்) மூன்று மாடி கட்டிடத்தில் ஸ்ரீஇராமகிருஷ்ணரின் மடம் உருவாகியது. இக்கட்டிடத்தின் உரிமையாளர் பிலிகிரி அய்யங்கார், இராமகிருஷ்ணரின் தீவிர பக்தர். தனது மூன்று மாடி கட்டிடத்தை ஸ்ரீஇராமகிருஷ்ண மடத்தின் கிளை மடமாக பயன்படுத்திக் கொள்ள தர முன்வந்தார். அக்கட்டிடத்தில் சுவாமி இராமகிருஷ்ணானந்தரின் முயற்சியால் துவக்கப்பட்ட ஆதரவற்ற மாணவர்களுக்காக மாணவர் இல்லம், இன்று ஸ்ரீஇராமகிருஷ்ண மிஷின் மாணவர் இல்லம், மைலாப்பூர் என்ற பெயரில் விவேகானந்தர் இல்லத்தில் இயங்கி வருகிறது.\n\nSection::::1907-இல் மைலாப்பூரில் ஸ்ரீ இராமகிருஷ்ண மடம்.\nஐஸ் ஹவுஸ் கட்டிடத்தில் செயல்பட்டுக் கொண்டிருந்த இராமகிருஷ்ண மடம், கட்டிட உரிமையாளரான பிலிகிரி அய்யங்கார் 1902-இல் இறந்து போன பிறகு, அக்கட்டிட உரிமையாளர்களுக்கு நிதித்தட்டுப்பாடு ஏற்பட்டதின் காரணமாக, அக்கட்டிடம் 1906 ஏலத்திற்கு வந்தது. எனவே, அக்கட்டிடத்தின் வெளிப்புற அறையில் (அவுட் ஹவுஸ்) மடத்தின் பணிகளை தொடர்ந்து செய்து கொண்டு வந்தார். பின் மைலாப்பூரில் பக்தர் ஏ.கொண்டைய செட்டியார் கொடையாக வழங்கிய நிலத்தில் கட்டிடம் கட்டி இராமகிருஷ்ண மடத்தை 17-11-1907-இல் , சென்னை மைலாப்பூருக்கு மாற்றினார். இரண்டு ஆண்டுகளுள் காண்டிராக்டரின் ஏமாற்று வேலை காரணமாக மைலாப்பூர் மடத்தின் கட்டிடம் பல இடங்களில் விரிசல் கண்டது.1912-இல் சுவாமி இராமகிருஷ்ணானந்தாவிற்கு பின் இந்த மடத்தை கவணிக்க வந்த சுவாமி சர்வானந்தா, கட்டிடத்தை முழுமையாக இடித்துவிட்டு, இரண்டு மாடிகள் கொண்ட விசாலமான புதிய கட்டிடத்தை நிர்மாணித்தார்.\n\nSection::::1907 முதல் 2000 வரை ஸ்ரீ இராமகிருஷ்ண மடத்தின் வளர்ச்சி.\nஸ்ரீஇராமகிருஷ்ண பரமஹம்சரின் நேரடி சீடரும், ஸ்ரீஇராமகிருஷ்ண பரம்பரையின் தலைவரும், ஸ்ரீஇராமகிருஷ்ணரின் தலைமை மடத்தின் தலைவருமான சுவாமி பிரம்மானந்தா, இரண்டாம் முறையாக சென்னைக்கு வந்து மைலாப்பூர் இராமகிருஷ்ண மடத்தை விரிவாக்கம் செய்ய 04-08-1916-இல் அடிக்கல் நாட்டினார். 27-04-1917-இல் விரிவாக்கப்பட்ட கட்டிட திறப்பு விழா நடைபெற்றது. ஸ்ரீஇராமகிருஷ்ண பரமஹம்சரின் நினைவாக அக்கட்டிடத்திற்கு ஸ்ரீஇராமகிருஷ்ண மடம் என பெயர் சூட்டப்பட்டது. 2000-ஆம் ஆண்டு முதல் ஸ்ரீஇராமகிருஷ்ணருக்கு ஒரு புதிய பிரபஞ்சக் கோயில் கட்ட முடிவு எடுத்து கட்டிடப்பணி துவக்க 01-12-1977-இல் அடிக்கல் நாட்டப்பட்டது. 07-02-2000-ஆம் ஆண்டில் பிரபஞ்சக் கோயில் திறப்பு விழா நடைபெற்றது.\n\n\nமேற்படி பிறந்தநாள் விழாக்களும், சிறப்பு பூஜைகளும் வேள்விகளுடனும், தோத்திரங்கள் பாடியும், இசை நிகழ்ச்சிகளுடனும், சொற்பொழிவுகளுடனும் சிறப்பாக நடைபெறுகிறது.\n\nSection::::மடத்தின் நடவடிக்கைகள்.\nSection::::நூல் வெளியீடுகள் & ஆன்மீக சொற்பொழிவுகள்.\nஸ்ரீஇராமகிருஷ்ண பரமஹம்சரின் பரம்பரையில் அமைந்த மடங்களில் சென்னை மடம் அதிக அளவில் அனைத்து ஆன்மீக நூல்கள், குழந்தைகளுக்கான் நன்னெறி கதை நூல்கள் தமிழ், தெலுங்கு, கன்னடம், மலையாளம், சமசுகிருதம் மற்றும் ஆங்கில மொழிகளில் குறைந்த விலையில் வெளியிட்டு வருகிறது. மேலும் ஸ்ரீஇராமகிருஷ்ண பரமஹம்சர் மற்றும் சுவாமி விவேகானந்தரின் சொற்பொழிவுகளை நூல் வடிவில் வெளியிட்டும் வருகின்றனர்.\nசென்னை இராமகிருஷ்ண மடம், வேதாந்த கேசரி எனும் ஆங்கில மாத இதழும், இராமகிருஷ்ண விஜயம் எனும் மாத இதழும் முறையே 1914 மற்றும் 1921 ஆண்டு முதல் வெளியிட்டு வருகிறது. மடத்தில் வாரந்திர ஆன்மீக சொற்பொழிவுகள் நடத்துகின்றனர்.\n\n1944-2006க்கு இடைபட்ட காலத்தில் ஸ்ரீ ராமகிருஷ்ண பிரபா என்ற தெலுங்கு மாத இதழும் அனைத்துத் தெலுங்கு நூல்களும் சென்னை மடமே வெளியிட்டது குறிப்பிடதக்கதாகும். 2006 டிசம்பரில் ஸ்ரீ ராமகிருஷ்ண மடத்தின் தெலுங்கு பதிப்பகம் சென்னையில் இருந்து ஹைதராபாதுக்கு இடம் மாற்றம் செய்யப்பட்டது.\n\nSection::::கல்வித்துறையில் இராமகிருஷ்ண மடம்.\nஆதரவற்ற அனாதை குழந்தைகள் தங்கிப் படிக்கும் உறைவிடப் பள்ளிக்கூடம் திருவல்லிக்கேனியில் 16-05-1917-இல் இராமகிருஷ்ண மடம் சார்பில் இன்று வரை நன்கு செயல்படுகிறது.\n\nசென்னை, ஜார்ஜ் டவுனில் இருந்த சென்னை நேசனல் பெண்கள் பள்ளியின் நிர்வாகம் 1921-ஆம் ஆண்டு முதல் சென்னை இராமகிருஷ்ண மடத்தின் கீழ் வந்த்து. 1932-இல் ஆண்கள் பள்ளிக்கூடம் ஒன்று தியாகராய நகரில் துவக்கப்பட்டது. சென்னை தியாகராயநகரில் செயல்பட்டு கொண்டிருந்த ஸ்ரீசாரதா பெண்கள் பள்ளிக்கூடம் 1938-இல் சென்னை இராமகிருஷ்ண மடத்தின் நிர்வாகத்தின் கீழ் வந்தது. சூன் மாதம், 1946-ஆம் ஆண்டில் மைலாப்பூரில் துவக்கப்பட்ட இராமகிருஷ்ணா மிஷன் விவேகானந்தா கல்லூரி மடத்தின் நிர்வாகத்தின் கீழ் துவக்கப்பட்டது. மடத்தின் கல்வி நடவடிக்கைகள் அதிகரிக்கவே, அந்நிறுவனங்களை வழிநடத்திச் செல்ல பல குழுக்கள் அமைக்கப்பட்டது. சென்னை இராமகிருஷ்ண மட்த்தின் நிர்வாகத்தின் கீழ் செயல்படும் இதர கல்வி நிறுவனங்கள்:\n\n\n\nSection::::நிவாரணப் பணிகள் மற்றும் புனர்வாழ்வு மையங்கள்.\n1928 மற்றும் 1948-ஆம் ஆண்டுகளில் மைலாப்பூரில் குடிசைபகுதிகள் எரிந்த பொழுது, இராமகிருஷ்ண மடம், சென்னை சார்பில் பாதிக்கப்பட்ட 100 குடும்பங்களுக்கு, அரசிடமிருந்து நிலம் பெற்று இராமகிருஷ்ணபுரம் எனும் குடியிருப்பை இலவசமாக கட்டி வழங்கியது. சென்னை, இராமகிருஷ்ண மடத்தின் சார்பில் மேற்கொள்ளப்பட்ட முக்கிய நிவாரணப்பணிகள்;\n\n\n\n\n"}
{"id": "210826", "url": "https://ta.wikipedia.org/wiki?curid=210826", "title": "ஒராய்", "text": "ஒராய்\n\nஒராய் (Orai) நகரானது இந்தியாவின் உத்திரப் பிரதேசம் மாநிலத்தில் ஜலாவுன் மாவட்டத்தில் அமைந்துள்ளது. இது ஜலாவுன் மாவட்டதின் தலை நகரம் ஆகும். இது ஓர் நகராட்சியாகும். தேசிய நெடுஞ்சாலை 25-ல் ஜான்சிக்கும் கான்பூருக்கும் நடுவே இந்நகர் அமைந்துள்ளது. இது ஜான்சி கோட்டத்தில் அமைந்துள்ளது. \nSection::::அமைவிடம்.\nஇந்நகரின் அமைவிடம் ஆகும்.\nSection::::மக்கட்தொகை.\n2011 ஆம் ஆண்டின் மக்க்ட்தொகை கனக்கெடுப்பின் படி இந்நகரின் மக்கட்தொகை 1,90,625 ஆகும். இதில் ஆண்கள் 1,01,434 பேர், பெண்கள் 89,191 பேர் ஆவர். இந்நகரின் கல்வியறிவு 83.35% ஆகும்.\nSection::::சமயம்.\nஒராய் நகர மக்களின் மத விவரங்கள் கீழே,\n"}
{"id": "210827", "url": "https://ta.wikipedia.org/wiki?curid=210827", "title": "வளிம வண்ணப்படிவுப் பிரிகை", "text": "வளிம வண்ணப்படிவுப் பிரிகை\n\nவளிம வண்ணப்படிவுப் பிரிகை (Gas chromatography) என்பது வண்ணப்படிவுப் பிரிகையின் பொதுவான ஒரு வகை ஆகும். இது பகுப்பாய்வு வேதியியலில், சிதைவடையாமல் ஆவியாகக் கூடிய சேர்வைகளைப் பிரித்துப் பகுப்பாய்வு செய்வதற்குப் பயன்படுகிறது. குறித்த பொருளொன்றின் தூய்மையைச் சோதித்தல், ஒரு கலவையில் உள்ள வேறுபட்ட கூறுகளைப் பிரித்து எடுத்தல் போன்றவற்றுக்கு வண்ணப்படிவுப் பிரிகை முறை பயன்படுத்தப்படுகின்றது. சில வேளைகளில் சேர்வையை அடையாளம் காண்பதற்கும் இந்த முறை பயன்படுவதுண்டு. முன்னொருக்க வண்ணப்படிவுப் பிரிகை முறையில் கலப்புள்ள சேர்வையிலிருந்து தேவையான அளவுக்குத் தூய்மையான சேர்வையைத் தயாரிப்பதற்கும் இம்முறையைப் பயன்படுத்துகின்றனர்.\n\n\n"}
{"id": "210829", "url": "https://ta.wikipedia.org/wiki?curid=210829", "title": "லலித்பூர்", "text": "லலித்பூர்\n\nலலித்பூர் (Lalitpur இந்தி: ललितपुर, உருது: للت پور‎) நகர் இந்தியாவின் உத்திரப் பிரதேசம் மாநிலத்தில் அமைந்துள்ளது. இது ஒரு நகராட்சி ஆகும். இது லலித்பூர் மாவட்டத்தின் தலைநகர் ஆகும். \n\nSection::::அமைவிடம்.\nஇந்நகரம் கடல் மட்டத்திலிருந்து 428 மீட்டர்கள் உயரத்தில் அமைந்துள்ளது.\n\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 1,33,041 ஆகும். இதில் ஆண்கள் 69,548 பேரும், பெண்கள் 63,493 பேரும் அடங்குவர். இந்நகரின் கல்வியறிவு 83.96 % ஆகும்.\n"}
{"id": "210832", "url": "https://ta.wikipedia.org/wiki?curid=210832", "title": "டிண்டோரி", "text": "டிண்டோரி\n\nதின்தோரி (Dindori) நகர் இந்தியாவின் மத்தியப் பிரதேசம் மாநிலத்தில் தின்தோரி மாவட்டத்தில் அமைந்துள்ளது. இந்நகரம் தின்தோரி மாவட்டத்தின் தலைநகரம் ஆகும்.\nSection::::அமைவிடம்.\nஇந்நகரின் அமைவிடம் . ஆகும். இந்நகரம் கடல் மட்டத்திலிருந்து 640 மீட்டர்கள் உயரத்தில் அமைந்துள்ளது.\nSection::::மக்கட்தொகை.\n2001 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 5,80,730 ஆகும். இதில் ஆண்கள் 52% பேரும், பெண்கள் 48% பேரும் அடங்குவர்.இந்நகரின் கல்வியறிவு 71% ஆகும். \n"}
{"id": "210833", "url": "https://ta.wikipedia.org/wiki?curid=210833", "title": "டிண்டோரி மாவட்டம்", "text": "டிண்டோரி மாவட்டம்\n\nடிண்டோரி மாவட்டம் (Dindori District) இந்தியாவின் மத்தியப் பிரதேசம் மாநிலத்தில் அமைந்துள்ளது. டிண்டோரி நகரம் இதன் தலைநகரம் ஆகும். இம்மாவட்டம் ஜபல்பூர் கோட்ட நிர்வாகத்தின் கீழ் வருகிறது. இம்மாவட்டத்தின் மொத்தப் பரப்பளவு 6,128 கிமீ\n\nSection::::மக்கட்தொகை.\n2011 ஆம் ஆண்டின் மக்கட்தொகை கணக்கெடுப்பின்படி இம்மாவட்டத்தின் மொத்த மக்கட்தொகை 7,04,218 ஆகும். மக்கள் அடர்த்தி 94/கிமீ. மக்கட்தொகை வளர்ச்சி 21.26% ஆகும். ஆண் பெண் விகிதம் 1000 ஆண்களுக்கு 1004 பெண்கள் ஆகும். இம்மாவட்டத்தின் கல்வியறிவு 65.47%.\n\n\n\n\n"}
{"id": "210835", "url": "https://ta.wikipedia.org/wiki?curid=210835", "title": "பாலாகாட் மாவட்டம்", "text": "பாலாகாட் மாவட்டம்\n\nபாலாகாட் மாவட்டம் (Balaghat District, இந்தி: बालाघाट ज़िला) இந்தியாவின் மத்தியப் பிரதேசம் மாநிலத்தில் அமைந்துள்ளது. பாலாகாட் நகர் இம்மாவட்டத்தின் தலைநகரம் ஆகும். கன்ஹா தேசியப் பூங்காவின் பகுதிகள் இம்மாவட்டத்தில் அமைந்துள்ளது.\n\nSection::::அமைவிடம்.\nஇம்மாவட்டம் ஜபால்பூர் கோட்டத்தில் அமைந்துள்ளது. இம்மாவட்டத்தின் மொத்தப் பரப்பளவு 9,245 சதுர கிலோமீட்டர்கள் ஆகும்.\n\nSection::::உட்பிரிவுகள்.\nபைஹர், லாஞ்சி, பரஸ்வாடா, பாலாகாட், வாராசேவ்னி, கட்டங்கி\n\nSection::::மக்கட்தொகை.\n2011 ஆம் ஆண்டின் மக்கட்தொகை கணக்கெடுப்பின்படி,\n"}
{"id": "210836", "url": "https://ta.wikipedia.org/wiki?curid=210836", "title": "சிந்த்வாரா மாவட்டம்", "text": "சிந்த்வாரா மாவட்டம்\n\nசிந்த்வாரா மாவட்டம் (Chhindwara district, இந்தி: छिन्दवाड़ा जिला) இந்தியாவின் மத்தியப் பிரதேசம் மாநிலத்தில் அமைந்துள்ளது. இது ஜபல்பூர் கோட்டத்தின் கீழ் உள்ளது. இம்மாவட்டத்தின் தலைநகர் சிந்துவாடா ஆகும்.\n\n\n\n\nSection::::உட்பிரிவுகளும் அரசியலும்.\nசிந்துவாடா, தாமியா, பராசியா, ஜுன்னார்தேவ், அமர்வாடா, சவுரை, சவுன்சர், பாண்டுர்ணா, பிச்சுவா\n\n"}
{"id": "210837", "url": "https://ta.wikipedia.org/wiki?curid=210837", "title": "ஜபல்பூர் மாவட்டம்", "text": "ஜபல்பூர் மாவட்டம்\n\nஜபல்பூர் மாவட்டம் (Jabalpur District) இந்தியாவின் மத்தியப் பிரதேசம் மாநிலத்தில் அமைந்துள்ளது.\nஜபல்பூர் நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது.\n\nபாட்டன், பர்கி, ஜபல்பூர் கிழக்கு, ஜபல்பூர் வடக்கு, ஜபல்பூர் கன்டோன்மெண்ட், ஜபல்பூர் மேற்கு, பனாகர், சிஹோரா\n\n\n\n"}
{"id": "210838", "url": "https://ta.wikipedia.org/wiki?curid=210838", "title": "கட்னி மாவட்டம்", "text": "கட்னி மாவட்டம்\n\nகட்னி மாவட்டம் (Katni district, இந்திi: कटनी जिला) இந்தியாவின் மத்தியப் பிரதேசம் மாநிலத்தில் அமைந்துள்ளது. கட்னி நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது. இந்நகரின் மொத்தப் பரப்பளவு 4,949.59 சதுர கிலோமீட்டர்கள் ஆகும்.\n\n\n"}
{"id": "210839", "url": "https://ta.wikipedia.org/wiki?curid=210839", "title": "மண்டலா மாவட்டம்", "text": "மண்டலா மாவட்டம்\n\nமாண்ட்லா மாவட்டம் (Mandla District District) இந்தியாவின் மத்தியப் பிரதேசம் மாநிலத்தில் அமைந்துள்ளது. மாண்ட்லா நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது. இம்மாவட்டத்தின் பரப்பளவு 8,771 சதுர கிலோமீட்டர்கள் ஆகும். கன்ஹா தேசியப் பூங்காவின் பகுதிகள் இம்மாவட்டத்தில் அமைந்துள்ளது.\n"}
{"id": "210840", "url": "https://ta.wikipedia.org/wiki?curid=210840", "title": "நர்சிங்பூர் மாவட்டம்", "text": "நர்சிங்பூர் மாவட்டம்\n\nநர்சிங்பூர் மாவட்டம் (Narsinghpur District) இந்தியாவின் மத்தியப் பிரதேசம் மாநிலத்தில் அமைந்துள்ளது. நர்சிங்பூர் நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது. நரசிங்கப்பூர் நகரம் இந்த மாவட்டத்தின் தலைநகரமாகும். 2001 ஆம் ஆண்டு மத்திய பிரதேசத்தின் கல்வியறிவு கூடிய மாவட்டம் இதுவாகும்.\n\nSection::::புவியியல்.\nநரசிங்கபூர் மாவட்டத்தின் பரப்பளவு 5,125.55 கி.மீ ஆகும். இந்த மாவட்டம் ஜபல்பூர் பிரிவின் ஒரு பகுதியாகும். இதன் வடக்கில் சாகர் மற்றும் தாமோ மாவட்டங்களும், கிழக்கில் ஜபல்பூர் மாவட்டமும், தென்கிழக்கில் சிவனி மாவட்டம், தெற்கில் சிந்த்வாரா மாவட்டமும், மேற்கில் ஹோசாங்காபாத் மாவட்டமும், வட மேற்கில் ரைசன் மாவட்டமும் அமைந்துள்ளது. இதன் நிர்வாக நகரம் நரசிங்கபூர் ஆகும்.\n\nஇந்த மாவட்டம் நர்மதா ஆற்று படுகையில் அமைந்திருக்கிறது. இதன் வடக்கு எல்லையை விந்திய மலையின் வரம்புகளும், மாவட்டத்தின் தெற்கு எல்லையை சத்புத்ரா மலைத்தொடரின் வரம்புகளும் உருவாக்குகின்றன. இது சராசரியாக கடல் மட்டத்திலிருந்து 359.8 மீற்றர் உயரத்தில் உள்ளது.\n\nSection::::வரலாறு.\nநர்சிங்பூர் மாவட்டம் 19 ஆம் நூற்றாண்டின் ஆரம்பத்தில் நாக்பூரின் மராத்தா போன்ஸ்லே மகாராஜாக்களின் வசம் இருந்தது. மேலும் இது \"கடரியா கெடா\" என்று அழைக்கப்பட்டது. பின்னர் ஜாத் தலைவர் ஒருவர் இந்த இடத்தை ஆக்கிரமித்து அதில் நரசிம்மருக்கான கோயில் ஒன்றை கட்டினார். இதனால் இப்பகுதி நர்சிங்பூர் என்று பெயர் பெற்றது. பின்னர் 1818 ஆம் ஆண்டில் இந்த மாவட்டம் பிரித்தானியர் வசம் சென்றது. நர்சிங்பூர் மாவட்டம் மத்திய மாகாணங்ள் மற்றும் பெராரின் நர்மதா பிரிவின் ஒரு பகுதியாக இருந்தது. 1947 ஆம் ஆண்டின் இந்தியாவின் சுதந்திரத்திற்கு பின் மத்திய பிரதேசத்தின் பகுதியாக மாறியது.\n\nSection::::புள்ளி விபரங்கள்.\n2011 ஆம் ஆண்டின் சனத்தொகை கணக்கெடுப்பின் படி நரசிங்கபூர் மாவட்டத்தில் 1,091,854 மக்கள் வாழ்கின்றனர். இந்த தொகை சைப்பிரசு தேசத்தின் அல்லது அமெரிக்க மாநிலமான தீவின் சனத்தொகைக்கு சமமானதாகும். சனத்தொகை அடிப்படையில் இந்தியாவின் 640 மாவட்டங்களில் 418 ஆவது இடத்தைப் பெறுகின்றது. நரசிங்கபூர் மாவட்டத்தில் ஒரு சதுர கிலோமீட்டருக்கு (550 / சதுர மைல்) 213 மக்கள் அடர்த்தி உள்ளது. 2001 - 2011 வரையான காலப்பகுதியில் இம்மாவட்டத்தின் சனத்தொகை அதிகரிப்பு விகிதம் 14.04% ஆகும். இங்கு வாழும் மக்களின் கல்வியறிவு 76.79% வீதம் ஆகும். நரசிம்மபூரில் ஒவ்வொரு 1000 ஆண்களுக்கும் 917 பெண்கள் உள்ளனர். 2011 ஆம் ஆண்டின் சனத்தொகை கணக்கெடுப்பின் போது இந்த மாவட்டத்தில் 99.57% மக்கள் இந்தி மொழியை முதன்மை மொழியாக பேசினர்.\n\nSection::::போக்குவரத்து.\nமும்பையில் இருந்து கல்கத்தா வரையிலான பிரதான புகையிரத பாதை நர்மதா பள்ளத்தாக்கை தொடர்ந்து மேற்கில் இருந்து கிழக்கு நோக்கி செல்கிறது. புகையிரத நிலையத்தை அண்மித்து பேருந்து நிலையம் காணப்படுகிறது. நகரம் தேசிய நெடுஞ்சாலை-26 ஐ சுற்றி அமைந்துள்ளது.\n\n\nSection::::கல்வி.\nஅரசு பல்நோக்கு மேல்நிலைப்பள்ளி\n\nஅரசு முதுகலை கல்லூரி\n\nசவர வித்யா பீத் பள்ளி\n\nநரசிங் பொதுப் பள்ளி\n\nகேந்திரியா வித்யாலயா\n\nசரஸ்வதி பள்ளி\n\nலாரல்ஸ் ஆங்கில நடுத்தர உயர்நிலைப்பள்ளி\n\nசியால் சர்வதேச பள்ளி\n\nSection::::முக்கிய நபர்கள்.\nமகர்ஷி மகேஷ் யோகி\n\nஅசுதோஷ் ராணா\n\nபவானி பிரசாத் மிஸ்ரா\n\nஎஸ் எச் ராசா\n\nஸ்ரீ ஷியாம் சுந்தர் ராவத்\n"}
{"id": "210841", "url": "https://ta.wikipedia.org/wiki?curid=210841", "title": "சிவனி மாவட்டம்", "text": "சிவனி மாவட்டம்\n\nசியோனி மாவட்டம் (Seoni District) இந்தியாவின் மத்தியப் பிரதேசம் மாநிலத்தில் அமைந்துள்ளது. சிவனி நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது. இம்மாவட்டத்தின் மொத்தப் பரப்பளவு 8,758 சதுர கிலோமீட்டர்கள் ஆகும்.\n\n\n\n"}
{"id": "210884", "url": "https://ta.wikipedia.org/wiki?curid=210884", "title": "குருகு", "text": "குருகு\n\n"}
{"id": "210889", "url": "https://ta.wikipedia.org/wiki?curid=210889", "title": "அவதானக் குறை மிகையியக்கம் குறைபாடு", "text": "அவதானக் குறை மிகையியக்கம் குறைபாடு\n\nஅவதானக் குறை மிகையியக்கம் குறைபாடு அல்லது கவனக் குறைவால் மிகை செயல்பாடு கோளாறு சுருக்கமாக ஏடிஎச்டி (ADHD; Attention deficit hyperactivity disorder) என்பது அவதானக்குறைவு, அளவுக்கு மீறிய இயக்கம் ஆகிய இரு பரந்த அறிகுறிகளைக் கொண்ட சிறு வயதில் ஏற்படும் ஒரு உளவியல் நோய் ஆகும். ஒரு குறிப்பிட்ட செயற்பாட்டில் முழுமையான கவனத்தைக் குவிக்க முடியாமல் பராக்குப் பார்ப்பது போன்ற சூழ்நிலை மற்றும் வயதுக்கு மீறிய இயக்கம், உத்வேகம் (அளவுக்கு மீறிய துறுதுறுப்பு) என்பன இக்குறைபாட்டில் தோன்றுபவை. ஆரம்ப காலத்திலேயே சிறுவரின் மிகையான இயக்கத்தைக் கண்காணிப்பதன் மூலம் இக்குறைபாடு ஏற்படலாம் என்பதை அறிய முடிகின்றது. இக்குறைபாடு உள்ளது என்று அறுதியிட, ஏழு வயதுக்கு முன்னர் இக்குறைபாட்டின் பதினெட்டு அறிகுறிகளில் குறைந்த பட்சம் பன்னிரண்டாவது ஆறு மாத காலத்துக்கு தோன்றியிருக்கவேண்டும். இதில் ஆறு அறிகுறிகள் அவதானக்குறைவு சம்பந்தப்பட்டதாகவும், ஏனைய ஆறு அறிகுறிகள் மிகை இயக்கம் சம்பந்தப்பட்டதாகவும் அமைதல் தேவை என்று உளவியநோய்களுக்கான அறுதியிடல் மற்றும் புள்ளிவிவரக் கையேட்டின் நான்காவது உரைதிருத்தப் பதிப்பு (DSM-IV-TR) குறிப்பிடுகின்றது. பாடசாலை செல்லும் சிறார்களின் பெறுபேறுகள் கவனமின்மையால் குறைகின்றது.\n\nசிறுவர் உளநோய்களில் மிகவும் பொதுவானதாகவும் அடிக்கடி அறுதியிடுவதாகவும் இந்தக் குறைபாடு விளங்கினாலும் இதற்குரிய முழுமையான காரணங்கள் அறியப்படவில்லை. இக்குறைபாடுடைய சிறார்களைக் கட்டுப்படுத்துவது கடினமான செயலாக இருக்கும். வீட்டின் ஒரு அறையில் இருந்து மற்றொன்றுக்கு அடிக்கடி ஓட்டமாகச் செல்லுவது, மேசையில் இருக்கும் பொருட்களை இழுத்து வீழ்த்துவது, வீட்டிற்கு வந்திருக்கும் விருந்தாளிகளின் பையைத் திறந்து பார்ப்பது, வீட்டுக்கு வெளியே யாரும் பார்க்காத சமயத்தில் ஓடிச்செல்வது, வீதியைக் கடக்கும் போது இருபுறமும் பார்க்காமல் செல்வது, விளையாட்டுப் பொருட்களைத் தொலைப்பது அல்லது உடைப்பது, தாமதமாகத் துயிலுக்குச் சென்று முன்னதாகவே துயிலில் இருந்து எழும்புவது போன்ற செயல்கள் நான்கு வயதுக்கும் ஆறு வயதுக்கும் இடைப்பட்ட குறைபாடு உள்ளவர்களின் செயற்பாடாக இருக்கின்றது.\n\nஇக்குறைபாடு வயது போகப்போகச் சீர்நிலைக்குத் திரும்புமாயினும் சிலருக்கு முதிர்பருவத்திலும் நிலைத்துநிற்க வாய்ப்புண்டு. சிறுவயதில் அவதானக் குறை மிகையியக்கம் குறைபாடு உள்ளதென அறுதியிடப்பட்ட மாந்தரில் ஏறக்குறைய 30–50% உடையோருக்கு குறைபாட்டின் அறிகுறிகள் தொடர்ந்தும் முதிர்பருவத்தில் காணப்படுவது அவதானிக்கப்பட்டது.\n\nஅவதானக் குறை மிகையியக்கம் குறைபாடு மற்றும் அதனது நோய் அறுதியிடலும் சிகிச்சையும் 1970களில் இருந்து ஒரு முரண்பாடாகவே இருந்து வருகின்றது. மருத்துவர்கள், ஆசிரியர்கள், கொள்கை வகுப்பவர், பெற்றோர், ஊடகங்கள் என்பன முரண்பாடுகளில் பங்கெடுத்துக்கொண்டுள்ளன. அவதானக் குறை மிகையியக்கம் குறைபாடு உருவாகுவதற்கான காரணிகள் மற்றும் அதன் சிகிச்சைக்கு வழங்கப்படும் உளத்தூண்டல் மருந்துகள் இம்முரண்பாடுகளின் தலைப்பாக இருக்கின்றன. பெரும்பான்மையான நலவாழ்விய சிகிச்சையாளர்கள் அவதானக் குறை மிகையியக்கத்தை ஒரு குறைபாடாக ஏற்றுக்கொண்டாலும் அதனை அறுதியிடலிலும் அதற்குச் சிகிச்சையளிப்பதிலும் அறிவியல் சமூகத்தில் விவாதங்கள் தொடர்ந்தவண்ணமே உள்ளன.\nSection::::நோய் அறிகுறிகள்.\nஅவதானக்குறைவும் மிகை இயக்கமும் உத்வேகமும் இக்குறைபாட்டின் முதன்மையான அறிகுறிகள். பொதுவாகவே சிறுவயதினர் துடினம் உடையவர்களாகவும் சொல்வதைக் கேட்காத போக்குக் கொண்டவர்களாகவும் இருப்பது வழமை. ஆனால் இக்குறைபாட்டில் இந்தத் தன்மை மிதமிஞ்சி இருக்கும். இக்குறைபாடு உள்ளது என்று கண்டறிவதற்கு இக்குறைபாட்டில் தோன்றக்கூடிய பதினெட்டு அறிகுறிகளில் குறைந்த பட்சம் பன்னிரண்டாவது ஆறு மாத காலத்துக்கு தோன்றியிருக்கவேண்டும். அத்துடன் இவை சிறுவர்களின் ஏழு வயதுக்கு முன்னர் ஏற்பட்டு இருக்கவேண்டும். \n\nமூன்று வகைகள் இக்குறைபாட்டில் உள்ளன. அவையாவன:\nஅவதானக்குறைவால் ஏற்படக்கூடிய அறிகுறிகள்:\n\nமிகை இயக்கத்தால் ஏற்படும் அறிகுறிகள்:\n\nஉத்வேகத்தால் ஏற்படும் அறிகுறிகள்: \n\nஅவதானக் குறை மிகையியக்கம் குறைபாட்டால் பாதிக்கப்பட்டவர்கள் அடுத்தவருடன் நெருங்கிப்பழகுவது, உரையாடுவது, நண்பர்களை ஏற்படுத்திக்கொள்வது போன்ற சமூகத்திறன்களைக் கொண்டிருப்பதில் பின்தங்கி இருப்பார்கள்.  10–15% குறைபாடற்ற சிறார்கள், பதின்மவயதினருடன் ஒப்பிடுகையில் ஏறக்குறைய அவதானக் குறை மிகையியக்கம் குறைபாட்டைக்கொண்ட அரைவாசிச் சிறார்களும் பதின்மவயதுடையவர்களும் தமது சகாக்களால் ஏற்றுக்கொள்ளப்படுவதில்லை. சமூகத்தில் பழகுவது, உரையாடுவது என்பது இவர்களுக்குச் சிக்கல் நிறைந்ததாகக் காணப்படுகின்றது. இவர்களால் மொழிமூலமான, அசைவு மூலமான உரையாடலை ஏற்படுத்துவதில் இயலாமை இருக்கின்றது.\n\nகோபத்தைக் கட்டுப்படுத்துவதும் இக்குறைபாட்டைக் கொண்டுள்ளவர்களுக்குச் சிக்கல் நிறைந்ததாக இருக்கின்றது. இதைவிட இவர்களின் கையெழுத்து சீராக இருப்பதில்லை எனவும் அறியப்பட்டுள்ளது.மேலும் இவர்கள் பேசும் பருவத்தில் பேசத்தொடங்குவதில்லை. இவ்வகைக் குறைபாடுகள் இருந்தும் இவர்களால் தமக்கு விருப்பமான செயல்களில் அக்கறையுடன் கவனம் செலுத்தி ஈடுபட முடிவதுண்டு.\n\nSection::::இணைந்து வரக்கூடிய குறைபாடுகள்.\nபொதுவாக இவ்வகையான உளக்குறைபாடுகள் வேறு உளகுறைபாடுகளுடன் இணைந்து வருவதுண்டு. அவ்வகையில் கீழ்க்காணும் குறைபாடுகள் அவதானக் குறை மிகையியக்கம் குறைபாட்டுடன் இணைந்துவரக்கூடியவை.\n\n\nSection::::காரணிகள்.\nபெரும்பான்மையான குறைபாட்டு நிகழ்வுகளுக்குக் காரணங்கள் அறியப்படவில்லை. எனினும், புறச்சூழல் மற்றும் மரபியல் மூலகாரணிகளுக்கு இடையேயான இடைவினைகளாக இருக்கலாம் என்று நம்பப்படுகின்றது. முன்னர் ஏற்பட்ட தொற்றுடன் அல்லது மூளையில் ஏற்பட்டிருக்கக்கூடிய காயத்துடன் சில நிகழ்வுகள் தொடர்புடையனவாக உள்ளன.\n\nSection::::மரபியல் காரணிகள்.\nஇக்குறைபாடு பெற்றோரில் இருந்து மகவுக்கு பரம்பரையாக மரபியல் சார்பில் கடத்தப்படுகின்றது என்பதை இரட்டையர்ப் படிப்புகள் (Twin studies) குறிப்பிட்டுக் காட்டுகின்றன.அவதானக் குறை மிகையியக்கம் குறைபாடு இளவயது தாண்டியும் தொடர்ந்து நிலைக்குமா என்பதையும் மரபியல் மூலகாரணிகள் தீர்மானிக்கலாம் என்று நம்பப்படுகின்றது.\n\nசில குறிப்பிட்ட வகை மரபணுக்கள் அவதானக் குறை மிகையியக்கம் குறைபாட்டுடன் தொடர்புடையனவாக உள்ளன. இவற்றில் பெரும்பான்மையானவை டோபாமின் நரம்புக்கடத்துகையை நேரடியாகப் பாதிக்கின்றன. டோபாமினுடன் தொடர்பு கொண்டுள்ள மரபணுக்கள்: DAT1, DRD4, DRD5, TAAR1, MAOA, COMT, DBH இக்குறைபாட்டுடன் தொடர்புடைய ஏனைய மரபணுக்கள்: 5HTT, HTR1B, SNAP25, GRIN2A, ADRA2A, TPH2, BDNF\n\nSection::::புறச்சூழல்.\nபுறச்சூழல் காரணிகள் குறைந்தளவிலேயே தாக்கத்தை ஏற்படுத்துவதாக நம்பப்படுகின்றது. கர்ப்பத்தின் போது மதுபான வகைகள் அருந்துவது முதிர்க்கரு மதுமியத் தொடர்ப் பிறழ்ச்சிகளைத் (fetal alcohol spectrum disorder) தோற்றுவிக்கக்கூடும், இவற்றில் ஏடிஎச்டியின் அறிகுறிகள் காணப்படுகின்றன.கர்ப்பிணித் தாய்மார்கள் புகையிலையின் புகைப்பிடித்த வளியை நுகருவதால் சிசுவுக்கு மைய நரம்புத் தொகுதியின் விருத்தியில் தடைகள் ஏற்படலாம், இது அவதானக் குறை மிகையியக்கம் குறைபாடு உண்டாவதற்குரிய இடர்க்காரணியாகத் திகழ்கின்றது. புகைப்பிடித்தலால் பாதிக்கப்படும் சிறார்களில் ஏடிஎச்டி தோன்றுவதில்லை அல்லது அவர்களில் குறைந்தளவு அறிகுறிகளே தென்படுகின்றன, இவை ஏடிஎச்டிக்கான அறுதியிடல் எல்லையைத் தொடுவதில்லை. ஈயம், பல்குளோரினேற்ற இருபீனைல்கள் ஆகியனவற்றின் வெளிப்பாட்டால் பாதிக்கப்பட்ட சிறார்களில் ஏற்படும் அறிகுறிகள் ஏடிஎச்டியை ஒத்திருக்கின்றன.\n\nSection::::நோய் உடற்செயலியல்.\nSection::::மூளையின் அமைப்பு.\nஅவதானக் குறை மிகையியக்கம் குறைபாட்டின் நோய் உடற்செயலியல் வெவ்வேறு ஒன்றுக்கொன்று சவாலான விளக்கங்களின் மத்தியில் தெளிவாக வரையறுக்கப்படவில்லை. இக்குறைபாட்டில் சிறுவரின் மூளையின் கொள்ளளவு பொதுவாகக் குறைந்தும் விகிதாசாரப்படி மூளையின் இடதுபுற முன்-நுதல் புறணியின் ( prefrontal cortex) கொள்ளளவு மிகவும் குறைந்தும் காணப்படுகின்றது\n"}
{"id": "210890", "url": "https://ta.wikipedia.org/wiki?curid=210890", "title": "சியோனி", "text": "சியோனி\n\nசியோனி (Seoni, இந்தி: सिवनी) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இந்நகரம் ஒரு நகராட்சி ஆகும். இது சியோனி மாவட்டத்தின் தலைநகர் ஆகும்.\n\nSection::::அமைவிடம்.\nஇந்நகரின் அமைவிடம் . ஆகும். இந்நகரானது கடல் மட்டத்திலிருந்து 611 மீட்டர்கள் உயரத்தில் அமைந்துள்ளது.\nSection::::மக்கட்தொகை.\n2001 ஆம் ஆண்டின் மக்கட்தொகை கணக்கெடுப்பின்படி இந்நகரின் மக்கட்தொகை 89,799 ஆகும். இதில் ஆண்கள் 52% பேரும், பெண்கள் 48% பேரும் அடங்குவர். இந்நகரின் கல்வியறிவு 77% ஆகும். \n"}
{"id": "210892", "url": "https://ta.wikipedia.org/wiki?curid=210892", "title": "நர்சிங்பூர்", "text": "நர்சிங்பூர்\n\nநர்ஷிங்பூர் (Narsinghpur) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இந்நகருக்கும் \"நர்ஷிம்பூர்\" (Narsimhapur) என்ற பெயரும் உண்டு. இது நர்ஷிங்பூர் மாவட்டத்தின் தலைநகராகும். இந்நகரில் 18 ஆம் நூற்றாண்டில் நிர்மாணிக்கப்பட்டது \"நர்ஷிம்\" கடவுளின் கோயில் ஒன்று உள்ளது.\n\nSection::::அமைவிடம்.\nஇந்நகரின் அமைவிடம் . ஆகும். இந்நகரானது கடல் மட்டத்திலிருந்து 347 மீட்டர்கள் உயரத்தில் அமைந்துள்ளது.\nSection::::மக்க்ட்தொகை.\n2001 ஆம் ஆண்டின் மக்கட்தொகை கணக்கெடுப்பின்படி இந்நகரின் மொத்த மக்கட்தொகை 46,120 ஆகும். இதில் 52% பேர் ஆண்கள். 48% பேர் பெண்கள். இந்நகரின் கல்வியறிவு 77% ஆகும். மக்கட்தொகையில் 12% பேர் ஆறு வயதிற்குட்பட்ட குழந்தைகள் ஆவார்.\n"}
{"id": "210896", "url": "https://ta.wikipedia.org/wiki?curid=210896", "title": "மண்ட்லா", "text": "மண்ட்லா\n\nமாண்ட்லா (Mandla, இந்தி: मंडला) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இந்நகரம் மாண்ட்லா மாவட்டத்தின் தலைநகர் ஆகும். இது ஒரு நகராட்சி ஆகும். இந்நகரானது நர்மதை ஆற்றின் கிளையின் அருகே அமைந்துள்ளது. மூன்று மக்கமும் ஆறால் சூழப்பட்ட நகராகும். மாண்ட்லாவிலிருந்து \"ராம்நகர்\" வரையான 15 மைல்கள் பாறைகளினூடே நர்மதை நதி செல்கிறது. இவ்விடத்தில் நர்மதைநதி வணங்கப்படுகிறது. இங்கு அழகிய படித்துறைகள் அமைந்துள்ன. இந்நகரானது கடல் மட்டத்திலிருந்து 445 மீட்டர்கள் உயரத்தில் அமைந்துள்ளது.\nSection::::மக்கட்தொகை.\n2001 ஆம் ஆண்டின் மக்க்ட்தொகைக் கணக்கெடுப்பின்படி இந்நகரின் மொத்த மக்கட்தொகை 45,907 ஆகும். இதில் ஆண்கள் 51%, பெண்கள் 49% ஆகும். மொத்த மக்கட்தொகையில் 12% பேர் ஆறு வயதிற்குட்பட்ட குழந்தைகள் ஆவர். இந்நகரின் கல்வியறிவு 72% ஆகும். மக்கட்தொகையில் 90% இந்துகளும், 4% கிறிஸ்தவர்களும், 5% முஸ்லீம்களும் மற்றும் 1% சமணம் மற்றும் பெளவுத்த மதத்தைச் சார்தவர்கள்.\n"}
{"id": "210897", "url": "https://ta.wikipedia.org/wiki?curid=210897", "title": "கட்னி", "text": "கட்னி\n\nகட்னி (Katni) நகரம் \"முர்வாரா காத்னி\" (Murwara Katni) அல்லது முத்வாரா (Mudwara) என்றும் அழைக்கப்படுகிறது. இந்நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இது கட்னி ஆற்றங்கரையில் அமைந்துள்ளது. இந்நகரானது கட்னி மாவட்டத்தின் தலைநகர் ஆகும். இது மத்தியப் பிரதேசத்தின் \"மஹாகோஷல்\" பகுதியில் அமைந்துள்ளது. ஜபல்பூர் நகரிலிருந்து 90 கிலோமீட்டர்கள் தொலைவில் இந்நகரம் அமைந்துள்ளது. இந்நகர் கடல் மட்டத்திலிருந்து 304 மீட்டர்கள் உயரத்தில் அமைந்துள்ளது.\n\nSection::::மக்கட்தொகை.\n2001 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 2,21,875 ஆகும். இதில் 11.3% பேர் ஆறு வயதிற்குட்பட்ட குழந்தைகள் ஆவர். இந்நகரின் கல்வியறிவு 87.43% ஆகும்.\n\n"}
{"id": "210898", "url": "https://ta.wikipedia.org/wiki?curid=210898", "title": "காத்னி ஆறு", "text": "காத்னி ஆறு\n\nகாத்னி ஆறு (\"Katni River\") இந்தியாவின் மத்தியப் பிரதேச மாநிலம் வழியாகச் செல்லும் ஆறு ஆகும். இது இந்தியாவின் வட பகுதியில் உள்ளது. இந்த ஆறு காத்னி மாவட்டம் வழியாகச் செல்கிறது. காத்னி நகரம் இந்த ஆற்றங்கரையில் அமைந்துள்ளது. இந்த ஆற்றிற்கு \"கேத்திவா கோத்திர ஜாட்\" மக்களின் பெயர் சூட்டப்பட்டுள்ளது.\n\n"}
{"id": "210899", "url": "https://ta.wikipedia.org/wiki?curid=210899", "title": "கோல்-கோடு தொழினுட்பம்", "text": "கோல்-கோடு தொழினுட்பம்\n\nகாற்பந்தாட்டத்தில், கோல்-கோடு தொழினுட்பம் (\"goal-line technology\" அல்லது \"Goal Decision System\") எனப்படுவது கால்பந்து கோல்கோட்டை எப்போது முழுவதுமாகத் தாண்டியது என்பதை இலத்திரனியல் கருவிகளின் உதவியுடன் கண்டறியும் முறையாகும். இது ஆட்ட நடுவருக்கு ஆடும் அணி கோலிட்டது அல்லது கோல் இடவில்லை என அறிவிப்பதற்கு உதவி புரியும். இந்த தொழினுட்பத்தின் நோக்கம் ஆட்ட நடுவர்களின் பங்கைக் குறைப்பதில்லை; மாறாக அவர்கள் ஓர் முடிவிற்கு வரத் துணைபுரிவதாயிருக்கும். இந்தத் தொழினுட்பம் ஆட்டநடுவருக்கு பந்து முழுமையாக கோல் கோட்டை தாண்டியதா அல்லவா என்பதைக் தெளிவாக அறிவிக்கும். அதனைக் கொண்டு நடுவர் இறுதி முடிவை எடுப்பார். இங்கிலீஷ் பிரீமியர் லீக், 2010 உலகக்கோப்பை கால்பந்து மற்றும் யூரோ 2012 போட்டிகளின்போது நடுவர் முடிவுகள் குறித்து எழுந்த சர்ச்சைகளை அடுத்து இதனை எதிர்த்து வந்த பன்னாட்டுக் கால்பந்து சங்கங்களின் கூட்டமைப்பு பல்வேறு மாற்றுத் தயாரிப்புக்களை சோதனையிட்டு ஏற்கத்தக்க அமைப்பை அறிவித்துள்ளது. கோல்கன்ட்ரோல் என்ற செருமானிய நிறுவனத்தின் கோல்கன்ட்ரோல்-4D தொழினுட்பத்தைத் தேர்ந்தெடுத்துள்ளது. இது ஒவ்வொரு கோல் கம்பத்திலும் ஏழு வீதம் 14 ஒளிதப்பிடி கருவிகளை அமைக்க உள்ளது. இது 2014 உலகக்கோப்பையில் பயன்படுத்தப்பட உள்ளது.\n"}
{"id": "210903", "url": "https://ta.wikipedia.org/wiki?curid=210903", "title": "சிலா தோரணம் (திருமலை)", "text": "சிலா தோரணம் (திருமலை)\n\nசிலாதோரணம் (Silathoranam) என்பது இந்தியாவின் ஆந்திரப் பிரதேசம் மாநிலம் திருப்பதி திருமலையில் இயற்கையாக தோரண வடிவில் அமைந்துள்ள மிக பழமையான அபூர்வ பாறை ஆகும்.\n"}
{"id": "210908", "url": "https://ta.wikipedia.org/wiki?curid=210908", "title": "இரும்பு-நிக்கல் உலோகக்கலவை", "text": "இரும்பு-நிக்கல் உலோகக்கலவை\n\nஇரும்பு மற்றும் நிக்கல் ஆகிய இரண்டு தனிமங்கள் பெரும்பான்மையாகக் கலந்துள்ள கலவைக்கு இரும்பு-நிக்கல் உலோகக்கலவை அல்லது நிக்கல்-இரும்பு உலோகக்கலவை (Iron–nickel alloy) என்று பெயர். இதை இரும்பு-நிக்கல் கலப்புலோகம் எனவும் அழைக்கலாம். FeNi மற்றும் NiFe என்பது இரும்பு-நிக்கல் உலோகக்கலவையின் சுருக்கம். NiFe என்ற சொற்றொடர் நிக்கல்-இரும்பு உலோகக்கலவையில் வினையூக்கியில் ஏற்படும் வேதிவினைகளை விளக்க உதவுகிறது. மேலும், இந்த \"NiFe\" புவியியலில் புவியின் கருவம் மற்றும் கோள்களின் கருவத்தை விளக்க உதவும்.\n\nSection::::புவியியல் மற்றும் வானியல்.\nவிண்மீன்சார் அணுக்கருச் சிதைவின் போது, கடைசியாக உருவாகும் தனிமம் இரும்பும், நிக்கலும் ஆகும். இதன் காரணமாக, இந்த இரண்டு தனிமங்கள் உருவாக மீயொளிர் விண்மீன் வெடிப்பு தேவையில்லை. எனவே தான் புவியின் கருவத்திலும், விண்கற்களிலும் இந்த இரண்டு தனிமங்கள் அதிகமாக உள்ளன. நிக்கல்-இரும்பு உலோகக்கலவை புவி மற்றும் விண்கற்கள் சார்ந்த கலப்புலோகம் என்பதால் இவை புவியில் இயற்கையாகவே கிடைக்கிறது.\n\nSection::::வேதியியல் மற்றும் தொழில்நுட்பம்.\nஇரும்பு (அணு எண் 26) மற்றும் நிக்கலின் (அணு எண் 28) ஈர்ப்புத்தன்மை காரணமாக, இரும்பு-நிக்கல் உலோகக்கலவை இயற்கையாகவே நிகழ்கிறது. தொழிற் துறை கலப்புலோகம் வணிக நோக்கத்தோடு, அதிக எண்ணிக்கையில் மற்றும் தேவைக்கு ஏற்ப சிக்கலான அணுப்பிணைப்பில் வேதி வினையூக்கிகளின் உதவியுடன் தயாரிக்கப்படுகிறது.\n\nஎஃகு தொழில்நுட்பத்தில் இரும்பு மற்றும் நிக்கல் கலக்கப்பட்டு மீவலி தாழ்கரிம எஃகு (maraging steel) மற்றும் குறைக் கலவை எஃகு (low alloy steel) தயாரிக்கப்படுகிறது. மேலும், மற்ற தொழில்நுட்பத்தில் இன்வார் மற்றும் மியூவுலோகம் (mu-metal) தயாரிக்கப்படுகிறது.\n\nSection::::கண்ணோட்டம்.\nபின்வரும் அட்டவணை வெவ்வேறு இரும்பு-நிக்கல் உலோக கலவைகளின் ஒரு கண்ணோட்டம். இயற்கையாகவே உருவாகும் கலவைகள் ஒரு வகை கனிமங்கள் ஆகும். இவை இயற்கை உலோகங்கள் என அழைக்கப்படுகிறது.\nசில தனிமங்கள் ஒன்றிற்கு மேற்பட்ட படிக அமைப்புகளை கொண்டுள்ளன (எ.கா. விண்கல் இரும்பு இரண்டு படிக கட்டமைப்புகளின் கலவையாகும்).\n"}
{"id": "210912", "url": "https://ta.wikipedia.org/wiki?curid=210912", "title": "யாசின் பாத்கால்", "text": "யாசின் பாத்கால்\n\nயாசின் பாத்கால் (Yasin Bhatkal) என்று இந்திய உளவுத் துறை அமைப்புகளால் அழைக்கப்படும் \"முகம்மது அஹ்மத் சிதிபபா\" இந்தியன் முஜாகிதீன் தீவிரவாதக் குழுவைச் சார்ந்தவர். இவர் இந்தியாவில் தேடப்பட்டுவரும் குற்றவாளிகளுள் முக்கியமானவர். இவர் இந்திய நேபாள எல்லையில் பீகார் மாநிலத்தின் \"மோதிகாரி\" எனும் இடத்தில் 2013 ஆம் ஆண்டு ஆகஸ்டு மாதம் 28 ஆம் தேதி கைது செய்யப்பட்டார். இவர் தீவிரவாதச் செயல்களைச் செய்வதற்காக பாகிஸ்தானில் பயிற்சி எடுத்தவர். \nSection::::இளமை வாழ்க்கை.\n\"முகம்மது அஹ்மத் சிதிபபா\" 1983 ஆம் ஆண்டு ஜனவரி மாதம் 15 ஆம் தேதி பிறந்தவர். இவர் 10 வகுப்பு வரை படித்தவர். பத்தாம் வகுப்பு இறுதித் தேர்வை எழுதாமல் துபாய் நகருக்குச் சென்றார். அவரது குடுப்பத்தினரின் தகவலின் படி இவர் 2007 ஆம் ஆண்டு துபாயிலிருந்து காணமல் போய்விட்டார். சில வருடங்களுக்குப் பின் \"ஷாகிதா\" எனும் பெண்ணை மணந்து கொண்டு டெல்லியில் வசித்து வந்தார். அந்தப் பெண்ணிடம் தனது பெயரை \"இம்ரான்\" என்றும் லக்னோவைச் சேர்ந்தவர் என்றும் கூறியிருந்தார். \nSection::::கைது நடவடிக்கை.\nஇவர் தற்போது பீகார் காவல்துறையினரின் கட்டுப் பாட்டில் உள்ளார். இவர் இந்திய நேபாள எல்லையில் பீகார் மாநிலத்தின் \"மோதிகாரி\" எனும் இடத்தில் 2013 ஆம் ஆண்டு ஆகஸ்டு மாதம் 28 ஆம் தேதி கைது செய்யப்பட்டார்.\n\nSection::::பாகிஸ்தானில் தீவிரவாதப் பயிற்சி.\n\"யாசின் பாத்கால்\" 2006 ஆம் ஆண்டு தீவிரவாதப் பயிற்சி பெறுவதற்காக பாகிஸ்தானுக்குச் சென்றார். முறையான குடி நுழைவுச் சீட்டு இல்லாமல் பாகிஸ்தானுக்குச் சென்ரார். பின்னர் கராச்சியிலிருந்து பலூசிஸ்தான் நகருக்குச் சென்று பாகிஸ்தான் ராணுவத்திடம் ஆயுதப் பயிற்சி பெற்றார். 50 நாட்கள் பயிற்சிக்குப் பின்னர் \"துபாய்\" சென்று மீட்டும் இந்தியாவிற்கு வந்தார்.\n"}
{"id": "210931", "url": "https://ta.wikipedia.org/wiki?curid=210931", "title": "இந்திய துணைப் பிரதமர்", "text": "இந்திய துணைப் பிரதமர்\n\nஇந்திய துணை பிரதமர் இந்திய அரசின் மத்திய அமைச்சரவையில் ஒரு உறுப்பினர் ஆவார். பொதுவாக ஒரு துணை பிரதமர், உள்துறை அமைச்சகம் அல்லது நிதி அமைச்சகம் போன்ற ஒரு முக்கிய அமைச்சரவையை தன் இலாகாவாக வைத்திருப்பார். துணை பிரதம மந்திரி பதவி அதிகாரப்பூர்வமற்றது, இருப்பினும் இது ஒரு கூட்டணி அரசாங்கத்தின் போதும் அல்லது தேசிய அவசர காலங்களிலும், அரசியல் ஸ்திரத்தன்மைக்காகவும் பயன்படுத்தப்படுகிறது.\n"}
{"id": "210939", "url": "https://ta.wikipedia.org/wiki?curid=210939", "title": "மூவர் கோயில், கொடும்பாளூர்", "text": "மூவர் கோயில், கொடும்பாளூர்\n\nசங்க காலத்திலிருந்து புகழ்பெற்று விளங்கும் கொடும்பாளூரில் என்ற ஊரில் அமைந்துள்ளது மூவர் கோயில்.\n\nSection::::அமைவிடம்.\nதிருச்சியிலிருந்து மதுரை செல்லும் வழியில் விராலிமலையை அடுத்து, புதுக்கோட்டையிலிருந்து 36 கி.மீ. தொலைவிலும், திருச்சியிலிருந்து 42 கி.மீ. தொலைவிலும், கொடும்பாளூர் அமைந்துள்ளது. புதுக்கோட்டை மாவட்டத்தில் உள்ள இவ்வூர் கொடும்பை நகர் என்று அழைக்கப்பட்டது.\n\nSection::::வரலாறு.\nகொடும்பாளூரை ஆண்ட வேளிர் குல அரசனான பூதிவிக்கிரமகேசரி என்பவனால் மூவர் கோயில் கட்டப்பட்டது. பூதிவிக்கிரமகேசரிக்கு மூவர் கோயிலில் நடுக்கோயிலைத் தன் பெயராலும் மற்ற இரு கோயில்களைத் தன் தேவியரான அனுபமா, கற்றளி என்ற இருவரின் பெயராலும் எடுத்ததை நடுக்கோயிலின் சுவரில் காணப்படுகின்ற அம்மன்னனின் கல்வெட்டு மூலமாக அறியமுடிகிறது. இந்த மூன்று கோயில்களில் நடுவில் உள்ள கோயில் மட்டும் சிவலிங்கம் உள்ளது. பேரழகோடு காணப்படும் இருகோயில்களின் விமானங்களிலும் அழகான சிற்பங்கள் காணப்பெறுகின்றன. இக்கோயில் 10 ஆம் நூற்றாண்டை அதாவது சோழர்களில் இரண்டாம் சுந்தர சோழ பராந்தகன் மற்றும் இரண்டாம் ஆதித்த கரிகாலன் காலத்தில் கட்டப்பட்டது என்று இக்கோயில் கல்வெட்டுகள் குறிப்பிடுகின்றன.\n\nSection::::கோயில் அமைப்பு.\nSection::::மண்டபங்கள்.\nமூன்று கோயில்களிலும் சிவலிங்கம் அமைக்கப்பட்டுள்ளது. தெற்கும் வடக்குமாக கட்டப்பட்டுள்ள இம் மூன்று கோயில்களும் காலபோக்கில் வடக்குப் பக்கம் அமைந்திருந்த கோயில் இடிந்து போனது. மூவர் கோயில் ஒவ்வொன்றிலும் கருவறை, அர்த்த மண்டபம், துவாரபாலகர், நந்திஸ்வரர் என ஆகம விதிப்படி அமைக்கப்பட்டுள்ளது. மூன்று கோயில்களுக்கும் பொதுவாக ஒரு மகா மண்டபம் வெகு நேர்த்தியாக அமைந்திருந்தது. மகா மண்டபத்தை அடுத்து நந்தி மண்டபம், பலிபீடம் அமைந்து இருந்ததற்கான சுவடுகள் மட்டுமே எஞ்சியுள்ளன. பிரகாரச் சுற்றில் பரிவார தேவதைகளுக்காகக் கட்டப்பட்டிருந்த பதினைந்து சந்நிதிகளும் அஸ்திவாரங்கள் மட்டுமே இன்று நம் கண்ணால் காணக் கூடியவை. வடகிழக்கு ஈசான மூலையில் வட்ட வடிவில் நேர்த்தியாக அமைந்த படிக்கிணறு அமைந்துள்ளது. இக்கோயிலைச் சுற்றி பெரிய திருமதில் இருந்தற்கான தடயம் மட்டுமே எஞ்சியுள்ளது.\n\nSection::::கருவறை, விமானம்.\nகருவறை 21' X 21' என்ற அளவில் மேற்கு பார்த்து அமைக்கப்பட்டுள்ளது. விமானம் 32' உயரம் கொண்டது.கோயில் விமானத்தின் சிறப்பு என்னவெனில் விமானக் கட்டுமானக் கற்கள் ஒன்றன் மீது ஒன்றாக அடிக்கி வைக்கப்பட்டிருக்கும் நேர்த்தியே. சுண்ணாம்பு, சாந்து ஏதுமின்றி கற்கள் ஒன்றன் மீது ஒன்றாக அமைக்கப்பட்டுள்ள பாரத்தை கொண்டு விமானத்தின் உள்பகுதி கூம்பு போன்ற உள்கூடாக உருவகப்பட்டுள்ளது. இவை தமிழரின் நாகரிக வளர்ச்சியை, கலாச்சார மேன்மையை உலகத் தரத்திற்கு எடுத்துச் செல்லும் மதிப்புமிக்கவையாகும்.\n\nSection::::சிற்பங்கள்.\nதென்னிந்திய கட்டிடக் கலையையும் சிற்பக் கலையையும் நுட்பமாகக் கொண்டுள்ள இக்கோயிலில் அமைந்துள்ள களரி மூர்த்தி, கஜசம்ஹார மூர்த்தி, அர்த்தநாரீசுவரர், கங்காதர மூர்த்தி உள்ளிட்ட சிற்பங்கள் உள்ளன.\n"}
{"id": "210942", "url": "https://ta.wikipedia.org/wiki?curid=210942", "title": "முசுகுந்தேஸ்வரர் கோயில், கொடும்பாளூர்", "text": "முசுகுந்தேஸ்வரர் கோயில், கொடும்பாளூர்\n\nசங்க காலத்திலிருந்து புகழ்பெற்று விளங்கும் கொடும்பாளூரில் (தற்போதைய புதுக்கோட்டை மாவட்டம் )மூவர் கோவிலுக்கு சற்று தொலைவே மேற்கே கண்மாய்க் கரையில் அமைந்துள்ளது முசுகுந்தேஸ்வரர் கோயில்.\nSection::::வரலாறு.\nஇக்கோவிலின் எழுந்தருளியுள்ள இறைவனின் நாமம் முதுகுன்றம் உடையார் என்பதாகும். இக்கோவிலை மகிமலாய இருக்கவேள் என்கிற பராந்தக குஞ்சரமல்லன் எனும் சிற்றரசன் கி பி 921 ஆம் ஆண்டு கட்டினான். எனவே இந்தகோவிலும் தஞ்சை பெரிய கோவிலைப் போல 1000 ஆண்டு பழமையான வரலாறு கொண்ட கோவிலாகும். இக்கோவில் முழுக்க சோழர் கால கட்டிக்கலையே பின்பற்றப்பட்டுள்ளது.\n"}
{"id": "210955", "url": "https://ta.wikipedia.org/wiki?curid=210955", "title": "வெளிக் கருவம்", "text": "வெளிக் கருவம்\n\nபுவிநடுக்கவியலின்படி (Seismology), புவியின் கருவம் (core) இரண்டு பாகங்களைக் கொண்டது. அவை உட் கருவம் மற்றும் வெளிக் கருவம் (\"Outer core\") ஆகும். இந்த புவியின் வெளிக் கருவத்தின் அடுக்கு சுமார் 2,266 கிமீ (1.408 மைல்) தடித்தது. இது இரும்பு-நிக்கல் உலோகக்கவையினால் ஆனது. மேலும், இது மூடகத்திற்கும் மற்றும் உட் கருவத்திற்கும் இடையில் புவியின் மேற்பரப்பிலிருந்து சுமார் 5,150 கிமீ (3,200 மைல்) கீழே அமைந்துள்ளது.\n\nSection::::பண்புகள்.\nவெளிக் கருவத்தின் வெப்பநிலை வெளிப்பகுதிகளில் 4400 டிகிரி செல்சியஸ் (8000 °F) வரையும், உட் கருவத்தின் அருகே 6100 டிகிரி செல்சியஸ் (11000 °F) வரையும் இருக்கிறது. அதை கணினியில் மாதிரி செய்து பார்த்த போது அதன் உயர் வெப்பநிலை காரணமாக, வெளிக்கருவம் மிகக் குறைந்த கூழ்மத்தன்மை உடைய திரவ நிலையில் இருப்பது தெரிய வருகிறது. மேலும், இதனால் தான் இதற்குக் கொந்தளிப்பு தன்மையும் உள்ளது என கருதப்படுகிறது. இந்த இரும்பு-நிக்கல் உலோகக்கலவை கூழ்மத்தன்மை காரணமாக புவி சுழலும் போது வெளிக் கருவமும் சுழல்கிறது. இந்தச் சுழலோட்டம் காரணமாகத்தான் புவியின் காந்தப்புலம் உருவாகிறது என நம்பப்படுகிறது.\nஇந்தக் காந்தப்புலத்தின் வலிமை புவியின் வெளிக் கருவத்தில் 25 காஸ் (Gauss) ஆகும். இது புவியின் மேற்பரப்புடன் ஒப்பிடுகையில் 50 மடங்கு அதிகம். உட் கருவத்தில் உள்ள அதே இரும்பு-நிக்கல் உலோகக்கலவை இதிலும் இருந்த போதிலும் இதன் அழுத்தம் உட்கருவத்தின் அதீத அழுத்தத்திற்கு இணையாக இல்லை (அதீத அழுத்ததில் இரும்பு தனது அணு பிணைப்பை விடுவித்து உருக முடியாது). எனவே, வெளிக் கருவம் திரவ நிலையில் உள்ளது. கந்தகம் மற்றும் ஆக்சிசனும் இதில் இருக்கலாம்.\n\nஇதன் வெப்பம் மூடகத்தை நோக்கிச் செல்வதால் உட் கருவம் உறைந்து விரிவடைகிறது. இந்த விரிவடைதல் வருடத்திற்கு 1மி.மீ என கணக்கிடப்பட்டுள்ளது.\n\nSection::::வாழ்க்கையில் இவை எற்படுத்தும் விளைவு.\nசூடான இரும்பு அணுக்கள் தொடர்ச்சியாக நகரும் போது காந்தப்புலம் உருவாகிறது. அதே போல, புவியின் அடியில் சூடான இரும்பு (வெளிக் கருவம்) திரவ நிலையில் சுழல்வதால் புவியின் காந்தப்புலம் உருவாகிறது. இந்த புவியின் காந்தப்புலம் இல்லையென்றால் நாம் சூரியனின் காஸ்மிக் கதிர்களால் பெரும் பாதிப்புக்கு உள்ளாவோம்.\n"}
{"id": "210974", "url": "https://ta.wikipedia.org/wiki?curid=210974", "title": "பார்காத்", "text": "பார்காத்\n\nபார்காட் (Barghat) நகரம் இந்தியாவின் மத்தியப் பிரதேசம் மாநிலத்தில் சியோனி மாவட்டத்தில் அமைந்துள்ளது.\nSection::::அமைவிடம்.\nஇந்நகரின் அமைவிடம் ஆகும். இந்நகர் கடல் மட்டத்திலிருந்து 537 மீட்டர்கள் உயரத்தில் அமைந்துள்ளது.\nSection::::மக்கட்தொகை.\n2001 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மக்கட்தொகை 10,425 ஆகும். இதில் ஆண்கள் 51% பேரும், பெண்கள் 49% பேரும் அடங்குவர். இந்நகர மக்களின் கல்வியறிவு 73% ஆகும். மொத்த மக்கட் தொகையில் 13% பேர் ஆறு வயதிற்கும் குறைவான வயதுடையவர்கள்.\n"}
{"id": "210977", "url": "https://ta.wikipedia.org/wiki?curid=210977", "title": "பேதுல் மாவட்டம்", "text": "பேதுல் மாவட்டம்\n\nபேதுல் மாவட்டம் (Betul District) இந்தியாவின் மத்தியப் பிரதேசம் மாநிலத்தில் அமைந்துள்ளது. பேதுல் நகரம் இதன் தலைநகர் ஆகும். \nபேதுல் நகரம் அதன் நிர்வாக தலைமையகமாக செயல்படுகிறது. இம்மாவட்டம் \"நர்மதாபுரம்\" கோட்டத்திற்கு உட்பட்டது. போபால் மற்றும் நாக்பூர் நிலையத்திற்கு இடையில் பேதுல் ரயில் நிலையம் அமைந்துள்ளது. இந்த மாவட்டம் 8 வட்டங்களாக பிரிக்கப்பட்டுள்ளது - பைன்சுதேகி அத்னர், சிச்சோலி, பேதுல், சாப்பூர், முல்தாய், கோததோங்கரி, அம்லா ஆகியவை.\n\nSection::::மாவட்ட வரலாறு.\nகெர்லா, தியோகர், கர்ஹா-மாண்ட்லா, சாந்தா-சிர்பூர் ஆகிய நான்கு பண்டைய கோண்ட் இராச்சியங்களின் நடுவில், இது இருந்திருக்க வேண்டும் என்பதைத் தவிர மாவட்டத்தின் ஆரம்பகால வரலாறு பற்றி அதிகம் அறியப்படவில்லை. பாரசீக வரலாற்றாசிரியரான ஃபெரிஷ்டாவின் கூற்றுப்படி, இந்த ராஜ்யங்கள் 1398 ஆம் ஆண்டில் கோண்ட்வானாவும், அதன் அருகிலுள்ள நாடுகளின் அனைத்து மலைச்செல்வங்களையும் மறைக்கும் அளவு, பெரும் செல்வத்தையும் சக்தியையும் கொண்டிருந்தன. சுமார் 1418 ஆம் ஆண்டில், மால்வாவின் சுல்தான் ஹோஷாங் ஷா கெர்லா மீது படையெடுத்து, அதை ஒரு சார்புநிலை நிலவிடமாக தரம் குறைத்தார். ஒன்பது ஆண்டுகளுக்குப் பிறகு, அந்த ராஜா கிளர்ச்சி செய்தார். ஆனால், டெக்கான் பஹ்மனி மன்னர்களின் உதவியுடன், அவர் தனது சுதந்திரத்தை உறுதிப்படுத்தி, சில காலம் நிர்வகித்த போதிலும், அவர் இறுதியாக அடிபணிந்து, தனது நாட்டின் எல்லைகளை இழந்தார். 1467 ஆம் ஆண்டில், கெர்லாவை பஹ்மனி சுல்தானால் கைப்பற்றினார். ஆனால் பின்னர், அது மால்வாவுக்கு மீட்டெடுக்கப்பட்டது. ஒரு நூற்றாண்டுக்குப் பின்னர், மால்வா இராச்சியம் டெல்லி பேரரசரின் ஆதிக்கத்துடன் இணைக்கப்பட்டது. 1703 ஆம் ஆண்டில், கோண்ட் பழங்குடியினரின் ஒரு முஸ்லீம் மதமாற்றம் நாட்டைக் கைப்பற்றியது. 1743 இல் பெராரின் மராட்டிய ஆட்சியாளரான, ராகோஜி போன்ஸ்லே, இந்த நிலப்பரப்பை தனது ஆதிக்கங்களுடன் இணைத்துக் கொண்டார்.\n\n1818 ஆம் ஆண்டில் மராட்டியர்கள், இந்த மாவட்டத்தை கிழக்கிந்திய கம்பெனி குழுவினருக்கான கட்டணமாக வழங்கினர். மேலும் 1826 ஆம் ஆண்டு ஒப்பந்தத்தின் மூலம், இது முறையாக ஆங்கிலேய உடைமைகளுடன் இணைக்கப்பட்டது. 1861 ஆம் ஆண்டு வரை மத்திய மாகாணங்களில் பிரதேசங்கள் இணைக்கப்பட்ட வரை இந்த மாவட்டம் சகோர் மற்றும் நெர்புடா பிரதேசங்களின் ஒரு பகுதியாக நிர்வகிக்கப்பட்டது. பெத்துல் மாவட்டம் மத்திய மாகாணங்களின், நெர்புடா (நர்மதா) பிரிவின் ஒரு பகுதியாகயும், பெரார் ஆகவும் இருந்தது. இது 1947 இல் இந்தியாவின் சுதந்திரத்திற்குப் பிறகு இந்திய நடுப்பகுதி மாநிலமாக, பின்னர், மத்தியப் பிரதேசம் என மாறியது.\n\nமராட்டியர்களின் படைத்தளபதியான, அப்பா சாஹிப்பின் பின்வாங்கலைத் துண்டிக்க, ஆங்கிலத் துருப்புக்களின் பிரிவினர் முல்தாய், பெத்துல், ஷாப்பூரில் இடங்களில் நிறுத்தப்பட்டனர், மேலும் 1862 ஜூன் வரை, பெதுலில் ஒரு இராணுவப் படை அணியும் உருவாக்கப் பட்டது. அதற்கு முந்தைய ஆட்சியாளர்கள், பாழடைந்த நகரமான கெர்லா கோண்ட்ஸின் கீழ், அரசாங்க இருக்கையை உருவாக்கியது. எனவே, \"கெர்லா சர்க்கார்\" என்று அழைக்கப்படும் ஆங்கில ஆதிக்கங்களுடன் ,அந்நிலப்பகுதி இணைக்கப்படும் காலம் வரை, இந்த மாவட்டம் உயிர்ப்புடன் இருந்தது. முல்தாய் நகரத்தில், ஒரு செயற்கை தொட்டி உள்ளது, அதன் நடுவிலிருந்த தப்தி என்பது அதன் உயர்வு என்று கூறப்படுகிறது; எனவே அந்த இடத்தின் புகழ்பெற்ற புனிதத்தன்மையும், அதன் மரியாதைக்குரிய கோவில்களும் இங்கு கட்டமைக்கப் பட்டன.\n\n1896-1897 ஆம் ஆண்டின் பஞ்சத்தால், இந்த மாவட்டம் மிகவும் கடுமையாக பாதிக்கப்பட்டது. 1897 இல் இறப்பு விகிதம், 1000 க்கு 73 ஆக உயர்ந்தது. இது 1900 ஆம் ஆண்டில், மீண்டும் பாதிக்கப்பட்டது, மே மாதத்தில், பஞ்ச நிவாரணம் பெற்றவர்களின் எண்ணிக்கை, மொத்த மக்கள்தொகையில் மூன்றில் ஒரு பங்காக உயர்ந்து காணப்பட்டது. 1901 ஆம் ஆண்டில், மக்கள் தொகை 285,363 ஆக இருந்தது. பஞ்சத்தின் விளைவாக, பத்தாண்டுகளில் மொத்த மக்கள் தொகை 12% குறைந்தது.\n\n1901 ஆம் ஆண்டில் நகரத்தின் மக்கள் தொகை, 4,739 ஆக இருந்தது. மாவட்டத்தின் நிர்வாக தலைமையகம் வடக்கே 3 மைல் தொலைவில் உள்ள, பத்னூர் நகருக்கு மாற்றப்பட்டது. 20 ஆம் நூற்றாண்டின் தொடக்கத்தில்,இம்மாவட்டத்தின் முக்கியப் பயிர்கள் கோதுமை, திணை, பிற உணவு தானியங்கள், எண்ணெய் விதைகள், சிறிய அளவில் கரும்பும், பருத்தியும் ஆகும்.\n\nSection::::மக்கள் தொகை.\n2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டத்தின் மொத்த மக்கட்தொகை 15,82,793 இது காபோன் நாட்டிற்கு ஈடானது, அல்லது அமெரிக்க மாநில இடாஹோ என்ற பிரதேசத்திற்கு ஈடானது. இது இந்தியாவின் மொத்த மாவட்டங்களில் 640 இல் 314 வது இடத்தைப் பெறுகிறது. மக்கள் அடத்தி சதுர கிலோமீட்டருக்கு 466 2001–2011 தசாப்தத்தில் அதன் மக்கள் தொகை வளர்ச்சி விகிதம் 6.85% ஆக இருந்தது. பேதுல் ஒவ்வொரு 1000 ஆண்களுக்கும் 970 பெண்களின் பாலின விகிதத்தைக் கொண்டுள்ளது, மற்றும் கல்வியறிவு விகிதம் 70.14% கொண்டுள்ளது.\n\nமாவட்டத்தின் பரப்பளவு 10043 ஆகும்   கிமீ . 2011 மக்கள் தொகை கணக்கெடுப்பின் தற்காலிக தரவுகளின்படி, மாவட்டத்தின் மக்கள் தொகை 1,575,247 (799,721 ஆண்கள் மற்றும் 775,526 பெண்கள்) பாலின விகிதத்துடன் 1000 ஆண்களுக்கு 970 பெண்கள். மக்கள் தொகை அடர்த்தி 157 / கிமீ . மொத்த கல்வியறிவு விகிதம் 70.1% (ஆண் 78.4% மற்றும் பெண் 61.6%).\n\n2011 ஆம் ஆண்டு இந்திய மக்கள் தொகை கணக்கெடுப்பின் போது, மாவட்டத்தில் 45.88% மக்கள் இந்தி, 27.69% கோண்டி, 12.86% மராத்தி, 11.13% கோர்கு மற்றும் 1.69% பெங்காலி ஆகிய மொழிகளை தங்கள் முதல் மொழியாகப் பேசினர்.\n\nஇந்த மாவட்டம் பழங்குடியின மக்களால் நிறைந்துள்ளது. 2001 மக்கள் தொகை கணக்கெடுப்பின்படி மாவட்டத்தின் பழங்குடி மக்கள் தொகை 5,49,907 ஆகும். மாவட்டத்தில் வசிக்கும் முக்கிய பழங்குடியினர் கோண்டு மற்றும் கோர்கு . மீதமுள்ள மக்கள் மராத்தியர்கள் உட்பட மராத்தா, பவார்கள், குன்பிசுக்கள், பிராமணர்கள், சாமர்கள், மாலி, பால், பாட்டீல் மற்றும் சோனி உள்ளிட்ட சாதிகள் அடங்கும்.\n\nSection::::நிலவியல்.\nஇதன் கடல் மட்டம் சராசரி உயரம் சுமார் 2000 அடி ஆகும்.  நாட்டின் அடிப்படையில் ஒரு உயரமான பகுதி, இயற்கையாகவே மூன்று தனித்தனி பகுதிகளாகப் பிரிக்கப்பட்டுள்ளது, அவற்றின் மேலோட்டமான அம்சங்கள், அவற்றின் மண்ணின் தன்மை மற்றும் அவற்றின் புவியியல் உருவாக்கம் ஆகியவற்றில் வேறுபடுகிறது. மாவட்டத்தின் வடக்கு பகுதி மணற்கல் ஒரு ஒழுங்கற்ற சமவெளியை உருவாக்குகிறது. இது மிகவும் அரிதான மக்கள்தொகை மற்றும் குறைந்த சாகுபடி நிலம் கொண்டது. தீவிர வடக்கில் நர்மதா பள்ளத்தாக்கின் பெரிய சமவெளியில் இருந்து மலைகளின் வரிசை எழுகிறது. மையப் பாதையில் மட்டும் வளமான மண் உள்ளது, இது மச்னா நதி மற்றும் சப்னா அணை ஆகியவற்றால் வளம் பெறுகிறது. கிட்டத்தட்ட கிராமங்களால் முழுமையாக பயிரிடப்பட்டுள்ளது. .\n\nபெத்துலின் காலநிலை மிகவும் ஆரோக்கியமானது. சமவெளிகளுக்கு மேலேயுள்ள அதன் உயரமும், விரிவான காடுகளின் சுற்றுப்புறமும் வெப்பத்தை மிதப்படுத்துகின்றன, மேலும் ஆண்டின் பெரும்பகுதி முழுவதும் வெப்பநிலையை இனிமையாக்குகின்றன. குளிர்ந்த பருவத்தில் இரவில் வெப்பமானி உறைபனிக்குக் கீழே விழுகிறது; . சராசரி ஆண்டு மழையளவு 40 அங்குலம் ஆகும்.\n\nபேதுல் மாவட்டம் காடுகள் மற்றும் பல்லுயிர் பெருக்கத்தால் நிறைந்துள்ளது. பேதுல் வனத்தின் முக்கிய மர இனங்கள் தேக்கு ஆகும் . பல மருத்துவ தாவரங்கள் பேதுலின் வனப்பகுதிகளிலும் காணப்படுகின்றன. காடுகளிலிருந்து கருங்காலி இலைகள், புளிமா, ஹர்ரா, நெல்லி போன்ற வணிக ரீதியாக முக்கியமான சிறு வனப் பொருட்களும் சேகரிக்கப்படுகின்றன. ஆசியாவின் மிகப்பெரிய மரக் கிடங்கு பேதுலில் உள்ளது.\n\nமாவட்டத்தில் பாயும் முக்கிய ஆறுகள் கஞ்சால் நதி ( தபதி நதியின் துணை நதி ), மற்றும் மொரண்ட் நதி மற்றும் தவா நதி ( நர்மதா நதியின் துணை நதிகள்) ஆகும். தப்தி நதி பேதுல் மாவட்டத்தில் உள்ள முல்தாயிலிருந்து உருவாகிறது; முல்தாயின் சமசுகிருத பெயர் 'முல்தாபி' என்றால் 'தப்பி அல்லது தபதி நதியின் தோற்றம்' என்று பொருள்.\n"}
{"id": "210978", "url": "https://ta.wikipedia.org/wiki?curid=210978", "title": "உலோகக் கூரை", "text": "உலோகக் கூரை\n\nஉலோகக் கூரை (\"metal roof\") என்பது, உலோகத் தகடு, உலோக ஓடுகள் போன்றவற்றினாலான கூரையைக் குறிக்கும். முற்காலத்தில் செப்பு, ஈயம் போன்ற உலோகங்கள் கூரைகளுக்குக் கூடுதலாகப் பயன்பட்டன. தற்காலத்தில் எஃகு, நாகம்பூசிய இரும்பு, அலுமினியம் போன்ற உலோகங்கள் பெருமளவில் பயன்படுகின்றன. கூரைகளுக்கான உலோகத் தகடுகள் தட்டையானவையாக அல்லது நெளிதகடுகளாக இருக்கும். விறைப்பாக இருக்காது என்பதால், பெரிய தட்டையான தகடுகளைக் கூரைச் சட்டகத்தில் நேரடியாகத் தாங்க முடியாது. சட்டகத்தில் மரப் பலகைகளைத் தாங்க வைத்து அதன் மேல் உலோகத் தகடுகளைப் பொருத்துவர். தற்காலத்தில் பெரும்பாலும் நெளிதகடுகளாக இருப்பது வழக்கம். இத்தகடுகள் தொய்வடையாமல் சட்டகங்களின்மீது நேரடியாகவே பொருத்த முடியும். நெளிவுகள் உலோகத் தகட்டுக்கு விறைப்புத் தன்மையைக் கொடுக்கின்றன.\n\nஉலோகத் தகடுகள் கூடிய வெப்பம் கடத்துதிறன் கொண்டவை என்பதுடன், விரைவில் சூடாகவும் கூடியன ஆதலால், கடத்தல் மூலமாகவும், கதிர்வீச்சினாலும் பெருமளவு வெளிவெப்ப்ம் உள்ளே நுழைகின்றது. வெப்பக் காப்புப் பொருட்களை உலோகத் தகடுகளுக்குக் கீழே பொருத்துவதன் மூலம் உள்ளே நுழையக் கூடிய வெப்பத்தைப் பெருமளவு குறைக்க முடியும்.\n\n"}
{"id": "210980", "url": "https://ta.wikipedia.org/wiki?curid=210980", "title": "பேதுல்", "text": "பேதுல்\n\nபேதுல் (Betul) நகரம் இந்தியாவின் மத்தியப் பிரதேசம் மாநிலத்தில் பேதுல் மாவட்டத்தில் அமைந்துள்ளது. இது ஒரு நகராட்சி ஆகும். இந்நகரம் \"போபால் கோட்டத்திற்கு\" உட்பட்டது.\nSection::::அமைவிடம்.\nஇந்நகரின் அமைவிடம் . ஆகும். இந்நகரானது கடல் மட்டத்திலிருந்து 658 மீட்டர்கள் உயரத்தில் அமைந்துள்ளது.\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின் படி இந்நகரின் மொத்த மக்கட்தொகை 82,300 ஆகும். இதில் ஆண்கள் 52% பேரும் பெண்கள் 48% பேரும் அடங்குவர். இந்நகர மக்களின் கல்வியறிவு 76%. மொத்த மக்கட்தொகையில் 13% பேர் 6 வயதிற்குட்பட்டவர்கள். \n"}
{"id": "210989", "url": "https://ta.wikipedia.org/wiki?curid=210989", "title": "குருகு (குன்றம்)", "text": "குருகு (குன்றம்)\n\nகுருகு பெயர்க் குன்றம் என்பது கௌஞ்சமலை. ‘நாவலந் தண்பொழில்’ என்னும் தமிழகத்துக்கும், வடபொழில் எனப்பட்ட வட-இந்தியாவுக்கும் இடையில் இந்த மலை இது. கௌஞ்சம் என்றும், கிரவுஞ்சம் என்றும் வடசொல்லால் வழங்கப்படும் பறவை குருகு என்னும் தமிழ்ச்சொல்லால் குறிக்கப்படும். \n\nஇதனை முருகப்பெருமான் உடைத்தான் என்னும் செய்தி புராணக் கதைகளில் வருகிறது. \n"}
{"id": "210991", "url": "https://ta.wikipedia.org/wiki?curid=210991", "title": "அகிலத்துக்கு வணக்கம் (நிரல்)", "text": "அகிலத்துக்கு வணக்கம் (நிரல்)\n\nஅகிலத்துக்கு வணக்கம் நிரல் என்னும் நிரல் \"அகிலத்துக்கு வணக்கம்\" என்ற தொடரை வெளியிடும் ஓரு கணிணி நிரலாகும். இது நிரலாக்க மொழிகளில் எழுதக்கூடிய சிறிய, எளிய நிரல் ஆகும். புதிதாக ஒரு நிரல் மொழியை கற்கும் போது முதலில் எழுதப்படும் நிரலாக இதுவே உள்ளது\n\n\nSection::::தமிழ் நிரல்மொழியில்.\nஎழில் தமிழ் நிரலாக்க மொழியில் எடுத்துக்காட்டு\n\n\nபதிப்பி \"அகிலத்துக்கு வணக்கம்!\"\nபதிப்பி \"******* வருகைக்கு நன்றி! *******\"\n\nSection::::சி ஷார்ப் ( c# ) நிரல் மொழியில் அகிலத்திற்கு வணக்கம் நிரல்.\nclass HelloWorld {\nSection::::வரலாறு.\nமுதலில் ஆம் ஆண்டு பெல் ஆய்வுகூடத்தில் 'ப்ரியன் கேர்நிகான்' அவர்களின் 'சி' பயிற்றுவிப்பின் போது \"ஹலோ, வேர்ல்ட்\" அறிமுகப்படுத்தப்பட்டது."}
{"id": "210992", "url": "https://ta.wikipedia.org/wiki?curid=210992", "title": "இந்திய அரசுத் துறைகளின் பட்டியல்", "text": "இந்திய அரசுத் துறைகளின் பட்டியல்\n\nஇது அரசுத் துறைகளின் பட்டியல் ஆகும்.\n\nSection::::முன்னுரை.\nஇந்தியாவைப் பொருத்தமட்டில் எந்த ஓரு துறையும் அமைச்சகத்தின் கீழ் வருகின்றன.\n\n\n\n\n\n\n\n\n"}
{"id": "210994", "url": "https://ta.wikipedia.org/wiki?curid=210994", "title": "தேசிய பாதுகாப்பு மன்றம்", "text": "தேசிய பாதுகாப்பு மன்றம்\n\nஇந்திய தேசிய பாதுகாப்பு மன்றம் (National Security Council) இந்திய நாட்டின் அரசியல், பொருளாதாரம், எரிசக்தி மற்றும் உத்திப்பூர்வமான பாதுகாப்பு குறித்த விடயங்களை நிர்வகிக்கும் உச்ச நிறுவனம் ஆகும். முதன் முதலில் அடல் பிஹாரி வாஜ்பாய் அரசாங்கத்தால் 19 நவம்பர் 1998 அன்று நிறுவப்பட்டது. முதல் தேசிய பாதுகாப்பு ஆலோசகராக பிரிஜேஷ் மிஸ்ரா நியமிக்கப்பட்டார்.\n"}
{"id": "210995", "url": "https://ta.wikipedia.org/wiki?curid=210995", "title": "பிரிஜேஷ் மிஸ்ரா", "text": "பிரிஜேஷ் மிஸ்ரா\n\nபிரஜேஷ் சந்திர மிஸ்ரா (29 செப்டம்பர் 1928 - 2012 செப்டம்பர் 28) சிறந்த 1998 முதல் 2004 வரை இந்திய பிரதமர் அடல் பிஹாரி வாஜ்பாயின் முதன்மை செயலர் மற்றும் தேசிய பாதுகாப்பு ஆலோசகராக பணியாற்றியுள்ளார். இவர் ஒரு இந்திய தூதர் மற்றும் அரசியல்வாதியும் ஆவார். இவரது தந்தை துவராகா பிரசாத் மிஸ்ரா, மத்திய பிரதேசத்தின் முன்னாள் முதல் அமைச்சராவார்.\n"}
{"id": "210997", "url": "https://ta.wikipedia.org/wiki?curid=210997", "title": "தேசிய பாதுகாப்பு ஆலோசகர் (இந்தியா)", "text": "தேசிய பாதுகாப்பு ஆலோசகர் (இந்தியா)\n\nதேசிய பாதுகாப்பு ஆலோசகர் (\"National Security Advisor\"-NSA) தேசிய பாதுகாப்பு சபையின் (NSC) தலைமை நிர்வாகியும் மற்றும் தேசிய மற்றும் சர்வதேச பாதுகாப்பு தொடர்பான இந்தியாவின் பிரதமரின் முதன்மை ஆலோசகரும் ஆவார். உளவுத்துறை, ஆராய்ச்சி மற்றும் பகுப்பாய்வு பிரிவு மற்றும் புலனாய்வு பிரிவுகள் நேரிடையாகப் பிரதமரிடம் அல்லாமல் தேசிய பாதுகாப்பு ஆலோசகரின் கீழ் வேலை செய்கின்றன.\n"}
{"id": "210999", "url": "https://ta.wikipedia.org/wiki?curid=210999", "title": "அம்லாய்", "text": "அம்லாய்\n\nஅம்லாய் (Amlai) நகரம் இந்தியாவின் ஷாதோல் மாவட்டத்தில் அமைந்துள்ளது. இது மத்தியப் பிரதேசம் மாநிலத்தில் அமைந்துள்ள நகராகும்.\n\nSection::::அமைவிடம்.\nஇந்நகரின் அமைவிடம் ஆகும்.\nSection::::மக்கட்டொகை.\n2001 ஆம் ஆண்டின் மக்கட்டொகைக் கணக்கெடுப்பின்படி இந்நகரின் மொத்த மக்கட்டொகை 30,292 பேர் ஆகும். இதில் ஆண்கள் 53% பேரும் பெண்கள் 47% பேரும் ஆவர். இந்நகரத்தின் கல்வியறிவு 65% ஆகும். இந்நகர மக்கட்டொகையில் 15% பேர் ஆறு வயதிற்குட்பட்ட குழந்தைகள்.\n\nSection::::தொழிற்சாலைகள்.\nஇந்நகரில் காகிதத் தொழிற்சாலைகள், சணல் தொழிற்சாலைகள், நிலக்கரிச் சுரங்கங்கள் என்பன அமைந்துள்ளன.\n"}
{"id": "211000", "url": "https://ta.wikipedia.org/wiki?curid=211000", "title": "ஷட்டோல் மாவட்டம்", "text": "ஷட்டோல் மாவட்டம்\n\nசாதோல் மாவட்டம் (Shahdol District) இந்தியாவின் மத்தியப் பிரதேசம் மாநிலத்தில் அமைந்துள்ளது. ஷாதோல் நகரம் இம்மாவட்டத்தின் தலைநகரம் ஆகும். இது ஒரு கோட்டமும் ஆகும். \n\nSection::::அமைவிடம்.\nஇம்மாவட்டத்தின் அமைவிடம் ஆகும். இம்மாவட்டத்தின் மொத்தப் பரப்பளவு 5,71 கிமீ ஆகும்.\n\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டத்தின்,\n"}
{"id": "211001", "url": "https://ta.wikipedia.org/wiki?curid=211001", "title": "ஷடோல்", "text": "ஷடோல்\n\nசாதோல் (Shahdol) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இது ஷாதோல் மாவட்டத்தின் தலைநகரும் ஆகும். இந்நகரானது மத்தியப் பிரதேசத்தின் கோட்டங்களுள் ஒன்று.\nSection::::அமைவிடம்.\nஇந்நகரின் அமைவிடம் ஆகும். இந்நகரம் கடல் மட்டத்திலிருந்து 464 மீட்டர்கள் உயரத்தில் அமைந்துள்ளது.\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 1,00,565 ஆகும். இதில் ஆண்கள் 51% பேரும் பெண்கள் 49% பேரும் அடங்குவர். இந்நகரின் கல்வியறிவு 80% ஆகும். இந்நகர மக்கட்தொகையில் 12% பேர் ஆறு வயதிற்குட்பட்டவர்கள்.\n"}
{"id": "211004", "url": "https://ta.wikipedia.org/wiki?curid=211004", "title": "உமரியா", "text": "உமரியா\n\nஉமாரியா (Umaria) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இது உமாரியா மாவட்டத்தின் தலைநகரும் ஆகும். இந்நகரானது மத்தியப் பிரதேசத்தின் கோட்டங்களுள் ஒன்று.\n\nSection::::அமைவிடம்.\nஇந்நகரம் கடல் மட்டத்திலிருந்து 538 மீட்டர்கள் உயரத்தில் அமைந்துள்ளது.\n\nSection::::மக்கட்தொகை.\n2011 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 26,837 ஆகும். இதில் ஆண்கள் 53% பேரும் பெண்கள் 47% பேரும் அடங்குவர். இந்நகரின் கல்வியறிவு 69% ஆகும். இந்நகர மக்கட்தொகையில் 14% பேர் ஆறு வயதிற்குட்பட்டவர்கள். \n"}
{"id": "211005", "url": "https://ta.wikipedia.org/wiki?curid=211005", "title": "புனித அன்னை மரியா சீரோ-மலபார் மறைமாவட்டப் பெருங்கோவில் (எர்ணாகுளம்)", "text": "புனித அன்னை மரியா சீரோ-மலபார் மறைமாவட்டப் பெருங்கோவில் (எர்ணாகுளம்)\n\nபுனித அன்னை மரியா சீரோ-மலபார் மறைமாவட்டப் பெருங்கோவில் (\"St. Mary's Syro-Malabar Catholic Cathedral Basilica\") என்பது இந்தியாவின் கேரள மாநிலத்தில் எர்ணாகுளம் நகரில் அமைந்துள்ள வரலாற்றுச் சிறப்பு மிக்க ஒரு கத்தோலிக்க கோவில் ஆகும். இது சீரோ-மலபார் வழிபாட்டு முறையைச் சார்ந்தது.\n\nஇக்கோவில் 1112இல் நிறுவப்பட்டது. இது \"துறைமுகங்களின் அன்னை மரியா\"வுக்கு அர்ப்பணிக்கப்பட்டுள்ளது. இதற்கு \"நசரேனி பள்ளி\", \"அஞ்சுகைமால் பள்ளி\", \"தெக்க பள்ளி\" என்ற பெயர்களும் உண்டு.\n\nSection::::இன்றைய கோவில் கட்டடம்.\nதற்போது உள்ள கோவில் கட்டடம் இருபதாம் நுற்றாண்டின் தொடக்க காலத்தில் எழுந்தது. இதைக் கட்டுவித்தவர் ஆயர் மார் அலோசியுஸ் பழப்பரம்பில் ஆவார்.\n\nஇக்கோவிலை \"இணைப் பெருங்கோவில்\" () நிலைக்கு திருத்தந்தை ஆறாம் பவுல் 1974ஆம் ஆண்டு, மார்ச்சு 20ஆம் நாள் உயர்த்தினார். இக்கோவில் இந்தியாவில் அன்னை மரியாவுக்கு அர்ப்பணிக்கப்பட்ட முக்கியமான ஒரு திருப்பயணத் தலமும் ஆகும்.\n\nSection::::எர்ணாகுளம்-அங்கமாலி மறைமாவட்டக் கோவில்.\nஇக்கோவில் எர்ணாகுளம்-அங்கமாலி சீரோ-மலபார் கத்தோலிக்க உயர்மறைமாவட்டத்தின் தலைமை இடமாக உள்ளது.\n\nஅன்னை மரியாவுக்கு அர்ப்பணிக்கப்பட்ட இக்கோவில் மிகுந்த விரிவும் உயரமும் கொண்டது. திருத்தந்தை இரண்டாம் யோவான் பவுல் 1986ஆம் ஆண்டு பெப்ருவரி 7ஆம் நாள் இக்கோவிலின் மைய நடுப்பீடத்தில் வழிபாடு நிகழ்த்தினார். அப்பீடத்தில் இயேசு கிறித்துவின் பிறப்பு, சிலுவைச் சாவு, உயிர்த்தெழுதல் காட்சிகள் சித்தரிக்கப்பட்டுள்ளன.\n\nSection::::கோபுரங்கள்.\nகோவிலின் முன் பக்கத்தில் 68 அடி உயரத்தில் இரு கோபுரங்கள் எழுகின்றன. ஒரு கோபுரத்தின் உச்சியில் புனித பேதுரு, மற்ற கோபுரத்தின் உச்சியில் புனித பவுல் ஆகியோரின் திருச்சிலைகள் வைக்கப்பட்டுள்ளன.\n\nSection::::மணிக்கூண்டு.\nகோவிலின் மணிக்கூண்டு தனியாக உள்ளது. அது 88 அடி உயரம் கொண்டது. அந்த மணிக்கூண்டின் உச்சியில் புனித தோமா உருவச்சிலை உள்ளது. மேலும் இயேசு புனித தோமாவுக்குக் காட்சியளிக்கின்ற சித்திரமும் உள்ளது.\n\n"}
{"id": "211006", "url": "https://ta.wikipedia.org/wiki?curid=211006", "title": "சமூக தணிக்கை சங்கம்", "text": "சமூக தணிக்கை சங்கம்\n\nSection::::தமிழ்நாடு சமூக தணிக்கை சங்கம்.\n (Sasta)\nதமிழ்நாடு சங்கங்கள் 'பதிவு சட்டம், 1975 ன் கீழ், ஊரக வளர்ச்சி மற்றும் பஞ்சாயத்து ராஜ் துறை தமிழ்நாடு அரசு நிறுவப்பட்டது. Sasta மகாத்மா காந்தி தேசிய ஊரக வேலைவாய்ப்பு உத்தரவாத திட்டம் (மாநில அரசுகளுக்கு) சரியாக செயல்படுத்த உறுதி தமிழ்நாடு மாநில 12.524 கிராம ஊராட்சிகளில் கிராம சபைகள் மூலம் சமூக தணிக்கை நடத்துவதனை.\n\nதேசிய ஊரக வேலை உறுதி திட்டத்தின் மூலம் செயல்படுத்தப்படும் பணிகள் அனைத்திற்கும் சம்பந்தப்பட்ட ஊராட்சியின் கிராமசபையில் ஒப்புதல் பெறப்பட்டு வட்டார வளர்ச்சி அலுவலரால் பரிந்துரை செய்யப்பட்டு, மாவட்ட கலெக்டரால் நிர்வாக அனுமதி வழங்கப்படுகிறது. இத்திட்டத்தில் நீர்வளத்தை பாதுகாத்தல், நீர் பாசன கால்வாய்களை வெட்டுதல், நீர் நிலைகளை தூர் வாருதல், வடிகால் அமைத்தல், வெள்ள பாதுகாப்பு பணிகள், புதிய சாலைகள் அமைத்தல், சிறு பாலங்கள் அமைத்தல் மற்றும் பிற பணிகள் மேற்கொள்ளப்படுகின்றன.\n\nஇத்திட்டத்தின் பயன்கள் முழு அளவில் கிராமத்தில் உள்ள ஏழை மக்களுக்கு சென்றடைவதை உறுதி செய்வதற்கான சமூக தணிக்கை மேற்கொள்ளப்பட வேண்டும் என்று சட்டத்தில் வழிவகை செய்யப்பட்டுள்ளது. அதன் அடிப்படையில் சமூக தணிக்கை சங்கம் தோற்றுவிக்கப்பட்டுள்ளது. ஊராட்சி அளவில் மக்களிடையே திட்டம் தொடர்பான விழிப்புணர்வை ஏற்படுத்துதல், திட்ட நிதி முறையாக கையாளப்படுவதை உறுதி செய்தல் மற்றும் சமூக தணிக்கையின் மூலம் சரிபடுத்துதல் இதன் நோக்கம் ஆகும்.\n\nசமூக தணிக்கை மேற்கொள்வதற்கு வசதியாக பணியாளர்களுக்கு விண்ணப்பபதிவு மற்றும் வேலை அடையாள அட்டை வழங்கும் பதிவேடு, வரவு செலவு பதிவேடு, குடும்ப வாரியாக வேலை வழங்கும் பதிவேடு, வேலை அடையாள அட்டை இருப்பு பதிவேடு, தினசரி வருகை பட்டியல் இருப்பு பதிவேடு. சொத்துபதிவேடு, புகார் மற்றும் பார்வையாளர் பதிவேடு ஆகிய ஆவணங்கள் வழங்கப்பட வேண்டும்.\n\nஇந்த ஆவணங்களுடன் வேலை செயல்படுத்தப்பட்ட பணிகளின் மதிப்புpட, நிர்வாக அனுமதி. தனிநபர் வேலை அடையாள அட்டை, தினசரி வருகை பட்டியல். அளவீட்டு புத்தகம் மற்றும் பணிகள் தொடர்பான இதர அனைத்து ஆவணங்களும் சமூக தணிக்கைக்கு எடுத்துச் கொள்ளப்படும். சமூக தணிக்கை தொடர்பான விழிப்புணர்வு ஏற்படுத்த கிராம ஊராட்சியில் உள்ள குடியிருப்பு வாரியாக அனைத்து பகுதிகளிலும் தகவல் தெரிவிக்கப்படும். சமூக தணிக்கையினை மேற்கொள்ள வீடுதோறும் சமூக தணிக்கை குழு வரும் நேரத்தில் பயனாளிகள் தங்களின் அட்டையை சமூக தணிக்கை குழுவிடம் காண்பிக்க வேண்டும்.\n\nசமூக தணிக்கை குழு பணி நடைபெற்ற இடத்தில் பணி தொடர்பான அளவீடுகளை கூர்ந்தாய்வு செய்து ஊராட்சி அளவில் அறிக்கை தயார் செய்து சமூக தணிக்கை குழு வட்டார அளவிலான வல்லுநர்களிடம் ஒப்படைக்க வேண்டும். அதனை தகவல் பலகையில் வெளியிடுதல் வேண்டும். சிறப்பு கிராம சபை கூட்டம் கூட்டப்பட்டு சமூக தணிக்கைக்கான சிறப்பு கிராம சபையில் வட்டார அளவிலான வல்லுநர்கள், பொதுமக்கள், சமூக தணிக்கை குழு உறுப்பினர்கள், மக்கள் பிரதிநிதிகள், சிறப்பு பார்வையாளர்கள் கலந்து கொள்ள வேண்டும். பின்னர் ஒருங்கிணைக்கப்பட்ட முடிவு அறிக்கை தயார் செய்து கலெக்டரின் பார்வைக்கு வைக்க வேண்டும்.\nSection::::அறிமுகம் மற்றும் SASTA நோக்கம்.\nதமிழ்நாடு சமூக தணிக்கை சங்கம் (Sasta) தமிழ் கீழ் நிறுவப்பட்டது. நடத்துவதனை மாநில அரசு தமிழ்நாடு சங்கங்கள் 'பதிவு சட்டம் 1975 கிராம பஞ்சாயத்து கிராம சபைகள் மூலம் சமூக தணிக்கைகள். சமூகம் வசதியளிக்கும் சரியான உறுதி கிராம பஞ்சாயத்து கிராம சபைகள் மூலம் சமூக தணிக்கை நடத்த மகாத்மா காந்தி தேசிய ஊரக வேலைவாய்ப்பு உத்தரவாத திட்டத்தின் கீழ் செயல்படுத்த ஒன்றிய மற்றும் மாநில அரசாங்கங்கள் ஒப்புதல் என தமிழ்நாடு மாநில. சமூகம் மகாத்மா காந்தி சமூக தணிக்கை கால நடத்தை வழங்குகிறது வாழ்வாதார மேம்பாட்டுக்கான உறுதி தேசிய ஊரக வேலைவாய்ப்பு உத்தரவாத திட்டம், மாநில கிராமப்புற பகுதிகளில் வீடுகளில் நிலையான சொத்துக்கள், பாதுகாப்பு உருவாக்கம் தமிழ்நாடு ஒவ்வொரு உத்தரவாத ஊதிய வேலைவாய்ப்பு குறைந்தது 150 நாட்கள் வழங்குவதன் மூலம் அதன் வயது உறுப்பினர்கள் திறமையற்ற கையேடு செய்ய மேற்கொள் ஒவ்வொரு வீட்டு, நிதி ஆண்டு வேலை மற்றும் அவ்விடத்திற்கு அவற்றோடு தொடர்புபட்ட அல்லது இடை வெளிவந்து கொண்டிருக்கின்றன. Sasta முக்கிய நோக்கம் உறுதி தொடர்ச்சியான பொது லஞ்ச ஒழிப்பு ஆகிறது திட்டங்கள் சட்டங்கள் மற்றும் கொள்கைகளை செயல்படுத்த பொறுப்பு. பணிகள் நடைபெற்று திட்டம் கிராம கால கூட்டப்பட்ட கூட்டங்கள் குறிப்பிடப்படுகிறது கீழ் சபா திட்டம் விதி MGNRES தணிக்கை குறிப்பிட்ட விதிகளை ஏற்ப.\n== \n\nSection::::கூலி உயா்வு.\nஏப்ரல், 1ம் தேதி முதல், தேசிய ஊரக வேலை உறுதி திட்டத் தில், கூலித்தொகை, 148 ரூபாயில் இருந்து, 167 ரூபாயாக உயர்த்த, ஒன்றிய அரசு உத்தரவிட்டுள்ளது; மேலும், 100 நாள் வேலையை, 150 நாட்களாக அதிகரிக்கவும் திட்டமிட்டுள்ளது. ஒன்றிய அரசின், தேசிய ஊரக வேலை உறுதி திட்டம், 2005ம் ஆண்டு, ஆக., 25ல் அமல்படுத்தப்பட்டது. இது, விவசாய பணிகள் இல்லாத காலத்தில், பொதுப் பணிகள் மேற்கொள்ளும் வகையில், கிராம மக்களுக்கு, 100 நாட்கள், வேலை அளிக்கும் திட்டமாக கொண்டு வரப்பட்டது. இத்திட்டம், நல்ல வரவேற்பு பெற்றதால், 2009, அக்டோபரில், \"மகாத்மா காந்தி தேசிய ஊரக வேலை உறுதி திட்டம்' என, பெயர் மாற்றம் செய்யப்பட்டது. லோக்சபா தேர்தல் நெருங்கும் சமயத்தில், ஏப்ரல், 1ம் தேதி முதல், இத்திட்டத்தில், நாள் கூலித் தொகை, 148 ரூபாயில் இருந்து, 167 ரூபாயாக உயர்த்தி வழங்க, ஒன்றிய அரசு உத்தரவிட்டுள்ளது. மேலும், 100 நாட்கள் வேலை என்பதை, 150 நாட்களாக உயர்த்தவும் திட்டமிட்டுள்ளது.தேசிய ஊரக வேலை உறுதி திட்டம் மூலம், நீர் நிலைகள் தூர் எடுத்தல், சாலை விரிவாக்கம் உள்ளிட்ட, பொது பணிகள் மேற்கொள்ளப்படுகின்றன. துவக்கத்தில், நாள் கூலி, 80 ரூபாயும்; அதன் பின், 119 ரூபாய், 132 ரூபாய் என உயர்ந்து, தற்போது, 148 ரூபாய் வழங்கப்படுகிறது. இந்நிலையில், 2015 ஏப்ரல் முதல், 183 ரூபாய் கூலி வழங்க, ஒன்றிய அரசு உத்தரவிட்டுள்ளது.\n"}
{"id": "211028", "url": "https://ta.wikipedia.org/wiki?curid=211028", "title": "ஈரியல்பு (வேதியியல்)", "text": "ஈரியல்பு (வேதியியல்)\n\nஇரசாயனவியலில் ஒரு மூலக்கூறு அமிலமாகவும் காரமாகவும் செயற்படக்கூடிய இயல்பே ஈரியல்பு (\"Amphoterism\") எனப்படுகின்றது. பல உலோகங்கள் ஈரியல்புள்ள ஒக்சைட்டுகளை உருவாக்குகின்றன. நாகம், வெள்ளீயம், ஈயம், அலுமினியம், பெரிலியம் ஆகிய உலோகங்களின் ஒக்சைட்டுகள் ஈரியல்புள்ள பதார்த்தங்களுக்கு உதாரணங்களாகும். இவ்வீரியல்பு ஒக்சைட்டின் ஒக்சியேற்றும் நிலையில் தங்கியுள்ளது. \nஈரியல்புப் பதார்த்தங்களில் ஒக்சைட்டுகள் மாத்திரமல்லாமல் H அயன்களை ஏற்றுக்கொள்ளக்கூடிய மற்றும் வழங்கக்கூடிய பல மூலக்கூறுகளும் அடங்குகின்றன. இவற்றிற்கு புரதங்களும் அமினோவமிலங்களும் சிறந்த உதாரணங்களாகும். இவற்றிலுள்ள காபொக்சைல் செயற்பாட்டுக் குழு H அயனை வழங்கும், அமைன் குழு H அயனை ஏற்றுக்கொள்ளும். நீர் மற்றும் அமோனியா போன்ற தானாக அயனாக்கமடையும் முனைவாக்கமுடைய மூலக்கூறுகளும் ஈரியல்பைக் காட்டுகின்றன.\n\nSection::::ஈரியல்புள்ள ஒக்சைட்டுகளும், ஐதரொக்சைட்டுகளும்.\nஅமிலம், காரம் இரண்டுடனும் நாக ஒக்சைட்டு (ZnO) தாக்கமடையக்கூடியது:\n\nஅலுமினியம் ஐதரொக்சைட்டும் ஈரியல்புள்ளதாகும் (சுருக்கப்பட்ட தாக்கம்)\n\nவேறு சில ஈரியல்புச் சேர்மங்கள்:\n\nSection::::ஈரியல்புள்ள மூலக்கூறுகள்.\nபுரொன்ஸ்டட்-லௌரி கொள்கையின் படி அமிலங்கள் நேர்மின்னி வழங்குனராகவும், காரங்கள் நேர்மின்னியை ஏற்றுக்கொள்பனவாகவும் தொழிற்படுகின்றன. ஆனால் அமிலத்தன்மைக்கும், காரத்தன்மைக்கும் இடைப்பட்ட ஈரியல்புள்ள பதார்த்தங்கள் நேர்மின்னியை (அல்லது ஐதரசன் அயன்) சில சந்தர்ப்பத்தில் வழங்குகின்றன; சில சந்தர்ப்பத்தில் ஏற்றுக்கொள்கின்றன. நீர், அமோனியா, அமினோ அமிலங்கள், HCO மற்றும் HSO அயன்கள் ஈரியல்பைக் காட்டும் மூலக்கூறுகளாகும்.\n\nஐதரசன் காபனேற்று (அல்லது இருகாபனேற்று) அயன் காரமாக செயற்படலாம்:\n\nஅது அமிலமாகவும் செயற்படலாம்:\n\nஐதரசன் குளோரைட்டு போன்ற அமிலங்களுடன் தாக்கமடையும் போது நீர் காரமாகச் செயற்படும் இயல்புடையது:\n\nஅமோனியா போன்ற மென்காரத்தோடு தாக்கமடையும் போது நீர் அமிலமாகச் செயற்படுகின்றது:\n"}
{"id": "211046", "url": "https://ta.wikipedia.org/wiki?curid=211046", "title": "கிரைம் பைல்", "text": "கிரைம் பைல்\n\nகிரைம் பைல் 1999ல் வெளிவந்த மலையாளத் திரைப்படமாகும். இதனை கே. மது இயக்கியிருந்தார். இத்திரைப்படத்தில் சுரேஷ் கோபி, சங்கீதா (நடிகை) ஆகியோர் முக்கிய கதாப்பாத்திரத்தில் நடித்திருந்தனர். இத்திரைப்படம் கன்னியாஸ்திரி அபயா கொலை வழக்கினை அடிப்பைடையாகக் கொண்டு எடுக்கப்பட்டது.\n\nSection::::கதை.\nகன்னியாஸ்திரி அமலா (சங்கீதா (நடிகை)) கிணற்றொன்றில் பிணமாக கண்டெடுக்கப்படுகிறார். முதலில் இந்த மரணம் தற்கொலை என்று முடிவு செய்யப்பட்டாலும், காவல்துறை இதனை கொலையாக இருக்குமென சந்தேகம் கொள்கிறது. அதன்பின்பு சுரேஷ் கோபி இம்மரணத்தின் பின்னனி மற்றும் கொலையாளியை கண்டுபிடிக்கின்றார்\n\n"}
{"id": "211049", "url": "https://ta.wikipedia.org/wiki?curid=211049", "title": "கன்னியாஸ்திரி அபயா கொலை வழக்கு", "text": "கன்னியாஸ்திரி அபயா கொலை வழக்கு\n\nகன்னியாஸ்திரி அபயா கொலை வழக்கு என்பது கேரளா மாநிலத்தில் 27 மார்ச் 1992ல் நிகழ்ந்த கன்னியாஸ்திரி அபயாவின் கொலை குறித்த வழக்காகும். தொடக்கத்தில் தற்கொலை என முடிவு செய்து காவல்துறை இந்த வழக்கை முடித்தார்கள். ஆனால் உடனிருந்த கன்னியாஸ்திரிகளின் போராட்டத்தால், இவ்வழக்கு சிபிஐக்கு மாற்றப்பட்டது. அதன் பின்பு அபயா பாதிரியார்கள் இருவரால் வன்புணர்வு செய்யப்பட்டு கொலை செய்யப்பட்டது தெரியவந்தது. \n\nSection::::சம்பவம்.\nகேரளாவின் கோட்டயம் நகரில் 19 வயதான கன்னியாஸ்திரி அபயா 27 மார்ச் 1992 அன்று பள்ளியின் கிணற்றில் இறந்துகிடந்தது கண்டுபிடிக்கப்பட்டது. உள்ளூர் காவல்துறை இந்த மரணத்தினை தற்கொலை என்று வழக்கினை முடித்தாலும், கன்னியாஸ்திரியுடன் படித்தவர்கள் போராட்டத்தினால் வழக்கினை சி.பி.ஐ ஏற்றது.\n\nமார்ச் 1993ல் சிபியை அதிகாரியான தாமஸ் வர்கீஸ் இந்த வழக்கினை கையாண்டார். அவர் 30 டிசம்பர் 1993ல் தனது வேலையை இராஜனாமா செய்தார். பின்பு 19 ஜனவரி 1994 ல் செய்தியாளர்களைத் திரட்டி அபயா வழக்கில் அவர் தற்கொலை செய்து கொள்ளவில்லை, அது கொலை என தான் கண்டறிந்ததாகவும், ஆனால் தன்னைவிட உயர் அதிகாரிகள் இவ்வழக்கினை தற்கொலை என முடிக்க நிர்பந்தித்தால் அதனை ஏற்காமல் இராஜனாமா செய்ததையும் தெரிவித்தார்.\n\nஇதனை வழக்காக பதிவு செய்து உயரதிகாரியான தியாகராஜன் அவ்வழக்கிலிருந்து நீக்கப்பட்டார். 2008 ல் அபயாவுடன் தங்கியிருந்த ஸெபி என்ற கன்னியாஸ்திரியின் துணையுடன் தாமஸ் எம்.கொட்டூர், ஜோஸ் போத்ரிக்காயல் என்ற இரு பாதிரியார்கள் அபயாவை கற்பழித்து கொன்றதும், கிணற்றில் அவரது உடலை போட்டு தற்கொலை என நிறுவியதும் நீதிமன்றத்தில் நிறுவப்பட்டது. கன்னியாஸ்திரியையும், இரு பாதிரியார்களையும் கைது செய்தனர். \n"}
{"id": "211054", "url": "https://ta.wikipedia.org/wiki?curid=211054", "title": "இம்ரானா வன்புணர்வு வழக்கு", "text": "இம்ரானா வன்புணர்வு வழக்கு\n\nஇம்ரானா வன்புணர்வு வழக்கு என்பது இந்தியாவில் 28வது வயதான இம்ரானா தனது மாமனாரால் வன்புணர்வு செய்யப்பட்ட வழக்காகும். \n\nSection::::சம்பவம்.\nஇசுலாமியப் பெண்ணான இம்ரானா 6 ஜூன் 2005ல் இந்தியாவின் முசாபர்நகர் மாவட்டம் உத்தரப் பிரதேசத்தில் உள்ள சர்தாவால் கிராமத்தில் தன் மாமானாரான 69 வயது அலி முகமதுவால் வன்புணர்வு செய்யப்பட்டார். \n\nSection::::காலநிலை.\nஇம்ரானா வன்புணர்வு வழக்கின் காலநிலைகள்.\n\n\n\n\n\n"}
{"id": "211056", "url": "https://ta.wikipedia.org/wiki?curid=211056", "title": "ஐவிநி விண்வெளிக் கழிவுகள் தொலைநோக்கி", "text": "ஐவிநி விண்வெளிக் கழிவுகள் தொலைநோக்கி\n\nஐரோப்பிய விண்வெளி நிறுவனத்தின் விண்வெளிக் கழிவுகள் தொலைநோக்கி (The ESA Space Debris Telescope) ஸ்பெயின் நாட்டின் \"டெனிரிஃப்\" தீவில் அமைந்துள்ளது. இது விண்வெளிக் கழிவுகளைக் கண்காணிப்பதற்காக நிறுவப்பட்டுள்ளது. இக்கழிவுகள் புவிநிலை வளையப் பகுதிகளிலும் புவிநிலை மாறும் வட்டப்பாதையிலும் (Geostationary transfer orbit) உள்ள விண்வெளிக் கழிவுகளைக் கண்காணிக்கிறது. மாதம் ஒரு முறை சந்திரனை மையமாக வைத்து ஆராய்கின்றன. இவ்வகை கண்காணிப்பிற்கு அதிக நேரம் ஆகும்.\n\n\"புவிநிலை மாறும் வட்டப்பாதையில்\" உள்ள 15 சென்றிமீட்டருக்கும் அதிகமாக அளவுள்ள விண்வெளிக் கழிவுகளை இவை கண்காணிக்கின்றன.\n"}
{"id": "211058", "url": "https://ta.wikipedia.org/wiki?curid=211058", "title": "எஸ். இராமநாதன் (இசைக் கலைஞர்)", "text": "எஸ். இராமநாதன் (இசைக் கலைஞர்)\n\nடாக்டர் எஸ். இராமநாதன் (Dr. S. Ramanathan, ஏப்ரல் 8, 1917 - மார்ச்சு 19, 1988) தமிழகத்தைச் சேர்ந்த ஒரு கருநாடக இசை வாய்ப்பாட்டு, வீணை வாத்திய கலைஞரும் இசையாளரும் (musicologist), இசை ஆராய்ச்சியாளரும் ஆவார்.\n\nSection::::இளமைக் காலம்.\nசுப்பிரமணிய சாஸ்திரி, பட்டம்மாள் தம்பதியருக்கு மகனாகப் பிறந்தார்.\n\nSection::::இசைப் பயிற்சி.\nஏழாவது வயதில் இசைப் பயிற்சி தொடங்கினார். முதலில் திருக்கோயிலூர் இராமுடு பாகவதரிடமும் மணலூர்ப்பேட்டை சுப்பிரமணிய தீட்சிதரிடமும் இசை பயின்றார்\nபின்னர் டைகர் வரதாச்சாரியார், தஞ்சை க. பொன்னையா பிள்ளை, திருவையாறு சபேச ஐயர், சாத்தூர் கிருஷ்ண ஐயங்கார், மதுரை சுப்பிரமணிய ஐயர், தேவகோட்டை நாராயண ஐயங்கார் ஆகியோரிடம் இசை கற்றார்..\n\n\nSection::::இசை வழி.\nஇராமநாதன் இசைக்கச்சேரிகள் செய்யும்போது தான் பாடும் சாகித்தியத்தின் வரிகளையும் அவற்றின் முழு கருத்தையும் தெரிந்துகொண்டு பாடுவார்.\nமதுரைப் பல்கலைக்கழகத்துடன் இணைந்த ஸ்ரீ சத்குரு சங்கீத வித்தியாலயாவில் முதல்வராக பணியாற்றியுள்ளார். அமெரிக்கா கானக்டிகட் மாநில வெஸ்லியன் பல்கலைக்கழகத்தில் ஆசிரியராக பணியாற்றியுள்ளார்.\nஅவரிடம் இசை பயின்ற மாணவர்கள் ஏராளம். அவர்களில் பலர் இப்போது மிகப் பிரபலமாக இருக்கிறார்கள்.பி. உன்னிகிருஷ்ணன், எஸ். சௌம்யா, சாவித்திரி சத்தியமூர்த்தி, கீதா பென்னெட் (வீணை), சீதா நாராயணன், வசுமதி நாகராஜன், சுகன்யா இரகுநாதன் (வீணை) பானுமதி இரகுராமன் (வாய்ப்பாட்டு, வீணை), வித்யா ஹரிஹரன் (வாய்ப்பாட்டு, வீணை), வானதி இரகுராமன், பத்மா இராதாகிருஷ்ணன், பத்மா காடியர் (வீணை), மற்றும் பலர் அவரிடம் வாய்ப்பாட்டு, வீணை இசை கற்றுக்கொண்டார்கள்.\nபாடலை முழுமையாக மனனம் செய்ய வேண்டும், அவற்றின் பொருள் தெரிந்து கொள்ள வேண்டும், பாடலை இயற்றியவர் யாரென தெரியவேண்டும் என மாணவர்களுக்கு கூறுவார்.\nஅவரிடம் இசை பற்றி யார் என்ன கேட்டாலும் எந்த ஒரு புத்தகத்தையோ, குறிப்பையோ பார்க்காமல் பதில் சொல்லுவார். இசையைப் பொறுத்தவரை அவர் ஒரு நடமாடும் களஞ்சியமாகத் திகழ்ந்தார்.\nஅவரது இறுதிக் காலத்தில் ஒரு நாள் அவரது மகள் கீதா பென்னட் தான் புதிதாக கற்றுக்கொண்ட \"இக நைன நா\" என்ற புஸ்பலதிகா இராக பாடலை அவருக்குப் பாடிக் காண்பிக்க விரும்பினார். ஆனால் அப்பாடலை இயற்றியவர் யாரென அவருக்குத் தெரியவில்லை. மரணப் படுக்கையில் இருந்த தந்தையிடம் கேட்டார். அரை மயக்க நிலையிலும் இராமநாதன் மெலிதான குரலில் \"திருப்பதி நாராயணசாமி\" எனப் பதில் கூறினார்.\nசுப்பாராம தீட்சிதரின் சங்கீத சம்பிரதாய பிரதர்சினி என்ற நூலை பி. ராஜம் ஐயர் தமிழில் மொழிபெயர்த்தபோது அவருடன் சேர்ந்து பணியாற்றினார். பல நிறுவனங்களில் ஆராய்ச்சி இயக்குனராக பணியாற்றியுள்ளார். \n\n\nSection::::இறப்பு.\nஇருதய புற்றுநோயால் பாதிக்கப்பட்டு சில காலம் உடல் நலமின்றி இருந்த முனைவர் எஸ். இராமநாதன் மார்ச்சு 19, 1988 அன்று சென்னையில் காலமானார் அவரது மகள் முனைவர் வானதி இரகுராமனும், எஸ். சௌம்யாவும் பாடிய சுருட்டி இராகத்தைக் கேட்டுக் கொண்டு அவர் உயிர் பிரிந்தது. \n"}
{"id": "211059", "url": "https://ta.wikipedia.org/wiki?curid=211059", "title": "புவிநிலை வளையம்", "text": "புவிநிலை வளையம்\n\nபுவிநிலை வளையம் (geostationary ring) என்பது புவி ஒத்திணைவு வட்டப்பாதையில் அதிவேகத்தில் சுற்றிவரும் விண்வெளிக் கழிவுத் தொகுதியைக் குறிப்பதாகும். இந்தக் கழிவுகளின் அதிவேகச் சுழற்சியானது பூமி, சூரியன், சந்திரன் மற்றும் சூரியக் கதிர்வீச்சு ஆகியவற்றின் காரணமாய் ஏற்படுகிறது.\n"}
{"id": "211060", "url": "https://ta.wikipedia.org/wiki?curid=211060", "title": "நந்தவனம் (தொலைக்காட்சி தொடர்)", "text": "நந்தவனம் (தொலைக்காட்சி தொடர்)\n\nநந்தவனம் என்பது நவம்பர் 11, 2013 முதல் விஜய் தொலைக்காட்சியில் ஒளிபரப்பான மொழிமாற்றுத் தொடர் ஆகும். இந்த தொடர் திங்கள் முதல் வெள்ளி வரை மதியம் 1:30 மணிக்கு ஒளிபரப்பானது. \n\nஇது ஸ்டார் பிளஸ் தொலைக்காட்சியில் 'சசூரல் கெண்ட ஃபூல்' என்ற பெயரில் மார்ச்சு 1, 2010 முதல் ஏப்ரல் 21, 2012 வரை ஒளிபரப்பாகி 573 அத்தியாங்களுடன் நிறைவு பெற்றது. இந்த தொடர் பெங்காலி மொழியில் 'ஓகோ கெடு சுந்தரி' என்ற பெயரில் ஒளிபரப்பான தொடரின் இந்தி மொழி மறுதயாரிப்பாகும்.\n\nSection::::கதைச் சுருக்கம்.\nதிருமணம் செய்து, புகுந்த வீட்டில் உள்ள உறவுகளின் குணங்களுக்கு ஏற்ப தன்னை மாற்றிக் கொண்டு வாழ வேண்டிய நிலைக்கு ஆளாகும் பெண்ணின் கதை.\n\n\nSection::::விருதுகள்.\nஇந்த தொடரில் நடித்ததற்காக சிறந்த நடிகை, சிறந்த நடிகர், என 20 மேல் பல விருதுகளை வென்றார்கள்.\n\nSection::::மொழிமாற்றம்.\nதெலுங்கு மொழியில் ஆட்டரில்லு என்ற பெயரில் மொழிமாற்றம் செய்யப்பட்டு மா தொலைக்காட்சியில் ஒளிபரப்பானது.\n\n\n"}
{"id": "211064", "url": "https://ta.wikipedia.org/wiki?curid=211064", "title": "பருன் சொப்டி", "text": "பருன் சொப்டி\n\nபருன் சொப்டி இவர் ஒரு சின்னத்திரை நடிகர் ஆவார். இவர் 2009ம் ஆண்டு சாரதா என்ற தொடரின் மூலம் சின்னத்திரைக்கு அறிமுகமானார். இவர் தற்பொழுது இது காதலா? என்ற தொடரில் அஸ்வின் என்ற கதாபாத்திரத்தில் நடித்து வருகிறார். இந்தத் தொடர் ஸ்டார் பிளஸ் டிவியில் ஒளிபரபப்பான Iss Pyaar Ko Kya Naam Doon என்ற தொடரின் தமிழ் மொழிமாற்றத் தொடர் ஆகும்.\n\n"}
{"id": "211066", "url": "https://ta.wikipedia.org/wiki?curid=211066", "title": "பைரோகுளுட்டமிக் அமிலம்", "text": "பைரோகுளுட்டமிக் அமிலம்\n\nபைரோகுளுட்டமிக் அமிலம் (\"Pyroglutamic acid\") என்பது ஓர் அசாதாராண அமினோ அமிலம். இது குளுட்டமிக் அமிலத்தின் லாக்டம் வளைய வழிப்பெறுதியாகும். தைரோட்ரோபின் விடுவிக்கும் வளரூக்கி \"(Thyrotropin-releaing Hormone)\" உள்ளிட்ட சில புரதங்களில் பைரோகுளுட்டமிக் அமிலம் காணப்படுகிறது.\n"}
{"id": "211078", "url": "https://ta.wikipedia.org/wiki?curid=211078", "title": "சிவசங்கர் மேனன்", "text": "சிவசங்கர் மேனன்\n\nசிவசங்கர் மேனன் (\"Shivshankar Menon\", பிறப்பு: சூலை 5, 1949) இந்திய தூதரும், பிரதமர் மன்மோகன் சிங்கின் அமைச்சரவையில் தேசியப் பாதுகாப்பு ஆலோசகராகப் பணியாற்றி வந்தவரும் ஆவார். இதற்கு முன்பு அவர், பாக்கிஸ்தான் மற்றும் சீனாவிற்கான இந்தியத் தூதராக பணியாற்றியுள்ளார்.\n"}
{"id": "211084", "url": "https://ta.wikipedia.org/wiki?curid=211084", "title": "பனிமய மாதா பெருங்கோவில் (பள்ளிப்புறம்)", "text": "பனிமய மாதா பெருங்கோவில் (பள்ளிப்புறம்)\n\nபனிமய மாதா பெருங்கோவில் (பள்ளிப்புறம்) (\"Basilica of Our Lady of Snows\" Pallippuram) என்பது இந்தியாவின் கேரள மாநிலத்தில் எற்ணாகுளம் மாவட்டத்தில் கோட்டப்புறம் மறைமாவட்டத்தில் அமைந்துள்ள ஒரு இணைப் பெருங்கோவில் () ஆகும். \n\nஇக்கோவிலை 2012, ஆகத்து 27ஆம் நாள் திருத்தந்தை பதினாறாம் பெனடிக்ட் “இணைப் பெருங்கோவில்” நிலைக்கு உயர்த்தினார். கோட்டப்புறம் மறைமாவட்டத்தின் வெள்ளி ஜூபிலி விழாவின் நிறைவின்போது, அக்டோபர் 7ஆம் நாள் அதிகாரப்பூர்வ அறிவிப்பு வெளியிடப்பட்டது.\n\nSection::::வரலாறு.\nபனிமய மாதா பெருங்கோவில் மலையாளத்தில் “மஞ்ஞுமாதா தேவாலயம்” என்று அழைக்கப்படுகிறது. இக்கோவிலின் வரலாறு ஐந்து நூற்றாண்டுகளை உள்ளடக்கியது. 16ஆம் நூற்றாண்டின் தொடக்கத்தில் போர்த்துகீசியர்கள் பள்ளிப்புறத்தில் ஒரு கோட்டை கட்டி எழுப்பினார்கள். அதைத் தொடர்ந்து அன்னை மரியாவுக்கு ஒரு கோவில் கட்டி அர்ப்பணித்தார்கள்.\n\nஇக்கோவில் நிறுவப்பட்ட ஆண்டு 1503. பின்னர் 1931இல் கோவில் புதுப்பிக்கப்பட்டது. 2006ஆம் ஆண்டு பனிமய மாதா கோவில் புதிதாக மீண்டும் கட்டப்பட்டது.\n\nமுதலில் இக்கோவில் கொச்சி மறைமாவட்டத்தின் கீழ் இருந்தது. அப்போது 1577இல் பனிமய மாதா கோவில் ஒரு தனிப்பங்கு ஆனது. வராப்புழை மறைமாட்டத்திலிருந்து பிரிக்கப்பட்ட கோட்டப்புறம் மறைமாவட்டத்தின் தலைமைக் கோவிலாக இப்போது இக்கோவில் உள்ளது.\n\nஇக்கோவிலின் முன்வரலாறு பின்வருமாறு கூறப்படுகிறது: கிபி 52ஆம் ஆண்டில் இயேசுவின் சீடரான புனித தோமா பண்டைய முசிறி துறைமுகத்தின் அருகே மலியங்கரையில் வந்திறங்கினார். பெரியாறு அரபிக்கடலில் கலக்குமுன்பு மூன்று கிளைகளாகப் பிரிவதால் “முசிறி” என்ற பெயர் எழுந்தது. முசிறித் துறைமுகம் 1341இல் ஏற்பட்ட பெருவெள்ளத்தில் அழிந்து போனது. பெருவெள்ளத்தின் விளைவாக, கொச்சி அருகே வைப்பீன் தீவு வேம்பநாடு ஏரியில் உருவானது.\n\nபல இடங்களிலுமிருந்து மக்கள் அத்தீவுக்கு வந்து குடியேறினார்கள். 1503இல் போர்த்துகீசியர்கள் அங்கே ஒரு கோட்டை கட்டி எழுப்பினார்கள். ஐரோப்பிய பாணியில் இந்தியாவில் கட்டப்பட்ட முதல் கோட்டை இதுவே. அதே ஆண்டில் அவர்கள் அங்கே ஒரு கோவிலையும் கட்டினார்கள்.\n\nSection::::திப்பு சுல்தான் படையெடுப்பு.\n18ஆம் நூற்றாண்டில் மைசூரிலிருந்து திப்பு சுல்தான் கேரளத்தின்மீது படையெடுத்து வந்தார். சாலக்குடி ஆற்றின் அருகே பாளையம் இறங்கி திருவிதாங்கூரைத் தாக்க அவர் திட்டமிருந்தார். அவர் அப்பகுதிகளில் இருந்த பெரும்பாலான கிறித்தவக் கோவில்களையும் இந்துக் கோவில்களையும் தரைமட்டமாக்கினார். கிறித்தவர்கள் பனிமய மாதா கோவிலில் ஒன்றுகூடி அன்னையின் அருளை வேண்டினார்கள். அப்போது ஒரு பனிமூட்டம் ஏற்பட்டது. அது மிகவும் அடர்த்தியாக இருந்ததால் திப்பு சுல்தானின் படைகளால் கோவிலையோ சூழிடங்களையோ அடையாளம் காண முடியவில்லையாம். அது அரபிக்கடலின் பகுதியோ என்று அவர்கள் நினைத்த அவ்வேளையில் பெரியாற்றில் வெள்ளப் பெருக்கு ஏற்பட்டு மன்னன் தன் படைகளின் ஒரு பகுதியை இழந்துவிட்டு மைசூர் திரும்பினாராம்.\n\nஇந்த புதுமையான நிகழ்ச்சியைத் தொடர்ந்து மக்கள் அன்னை மரியாவை “பனிமய மாதா” (மஞ்ஞுமாதா) என்று அழைத்தனராம்.\n\nஇக்கோவிலின் 500ஆம் ஆண்டு விழா 2007இல் கொண்டாடப்பட்டது.\n\nSection::::துணைப் பெருங்கோவில்.\n2012ஆம் ஆண்டு ஆகத்து 27ஆம் நாள் பனிமய மாதா கோவில் “துணைப் பெருங்கோவில்” நிலைக்கு உயர்த்தப்பட்டது. திருத்தந்தை பதினாறாம் பெனடிக்ட் கொடுத்த அறிக்கையை அவருடைய இந்தியத் தூதர் சால்வத்தோரே பென்னாக்கியோ வாசித்தளித்தார்.\n\nSection::::கோவில் திருவிழா.\nபனிமய மாதா கோவில் திருவிழா ஆண்டுதோறும் ஆகஸ்டு 5ஆம் நாள் மிகச்சிறப்பாகக் கொண்டாடப்படுகிறது. சூலை 30 மாலையில் விழாக் கொண்டாட்டம் தொடங்கும்.\n\n"}
{"id": "211088", "url": "https://ta.wikipedia.org/wiki?curid=211088", "title": "சங்கீத சூடாமணி விருது", "text": "சங்கீத சூடாமணி விருது\n\nசங்கீத சூடாமணி விருது (Sangeetha Choodamani Award) சென்னை ஸ்ரீ கிருஷ்ண கான சபாவினால் 1971ஆம் ஆண்டு தொடக்கம் ஒவ்வொரு ஆண்டும் வழங்கப்படும் ஒரு விருதாகும். இந்த விருது சபா நடத்தும் கோகுலாஷ்டமி இசை விழாவின் தொடக்க நாளன்று இசைத் திறமை உள்ளவரும் மக்கள் நன்மதிப்பைப் பெற்றவருமான ஒரு இசைக் கலைஞருக்கு வழங்கப்படுகிறது. விருதைப் பெறும் கலைஞருக்கு சால்வை போர்த்தப்பட்டு ஒரு தங்கப் பதக்கம், 50,000 ரூபா பணமுடிப்பு, பாராட்டுப் பத்திரம் என்பன வழங்கப்படுகின்றன.\n\n"}
{"id": "211091", "url": "https://ta.wikipedia.org/wiki?curid=211091", "title": "இரா. நடராசன்", "text": "இரா. நடராசன்\n\nஆயிஷா நடராசன் எ இரா. நடராசன் , 2014 ஆம் ஆண்டிற்கான பால சாகித்திய அகாதமி விருது பெற்ற சிறுவர் இலக்கிய எழுத்தாளர் . இவர் எழுதிய ஆயிஷா எனும் சிறுகதை ஏற்படுத்திய தாக்கத்தால் இவர் ஆயிஷா நடராசன் என்ற பெயரால் அழைக்கப்படுகிறார். இந்த ஆயிஷா சிறுகதை இவருடைய இரா. நடராசன் சிறுகதைகள் என்ற தொகுப்பிலும் தனிநூலாகவும் கிடைக்கிறது. எளிய தமிழில் அறிவியல் கருத்துகளையும், சில மொழி பெயர்ப்பு நூல்களையும், மாணவர்களுக்கு உதவக்கூடிய எளிய அறிவியல் சோதனைகள் போன்ற பல நூல்களை எழுதியுள்ளார்.\n\nSection::::வாழ்க்கைக் குறிப்பு.\nஇயற்பியல், கல்வியியல் மேலாண்மை, உளவியல் ஆகிய துறைகளில் முதுகலைப் பட்டம் பெற்றவர் மற்றும் எழுத்தாளர். கடலூரில் கிருஷ்ணசாமி நினைவு மெட்ரிக் மேல்நிலைப்பள்ளியில் தலைமை ஆசிரியராக இரா,நடராசன் பணியாற்றி வருகிறார். கடந்த 12 ஆண்டுகளாக தொடர்ந்து புத்தகங்களுக்காவே வெளிவரும் 'புத்தகம் பேசுது' மாத இதழின் ஆசிரியர்.\n\nSection::::சிறுகதைகள்.\nஇவரின் சிறுகதைகள் உலகளாவிய வாசகர் கவனத்தை ஈர்த்தவை. தமிழ் மொழியில் எழுதப்பட்ட இக்கதைகளில் சில தெலுங்கு, மலையாளம், இந்தி, ஆங்கிலம், பிரஞ்சு உட்பட பல மொழிகளில் மொழியாக்கம் செய்யப்பட்டுள்ளன. உலக சிறுகதை தொகுதிகள் சிலவற்றில் இவரின் சில கதைகள் இடம் பெற்றுள்ளன. இவைகளில் நான்கு கதைகள் குறும்படங்களாக எடுக்கப்பட்டு பன்னாட்டுப் பட விழாகளில் விருதுகளைப் பெற்றுள்ளன.\n\n\nஇவை தவிர்த்து மேலும் பல புத்தகங்களை எழுதியுள்ளார்.\n\nSection::::மேலும் காண்க.\nபால சாகித்திய அகாதமி விருதுகள்\n"}
{"id": "211092", "url": "https://ta.wikipedia.org/wiki?curid=211092", "title": "சேற்றுமுட்டி செல்லியாயி கோயில்", "text": "சேற்றுமுட்டி செல்லியாயி கோயில்\n\nசேற்றுமுட்டி செல்லியாயி கோயில் அல்லது சேத்துமுட்டி செல்லியாயி கோயில் என்பது தமிழ்நாட்டில் சேலம் மாவட்டம், சங்ககிரி வட்டம், வைகுந்தம் என்னும் கிராமத்தில் ஏரிக்கரையில் அமைந்துள்ளது. இக் கோயில் தெய்வத்தை 'சேத்துமுட்டி செல்லியாயி' என்று குறிப்பிடுகின்றனர். தற்போது செல்லாண்டியம்மன் கோயில் எனவும் குறிப்பிடுகின்றனர். ஆண்டுதோறும் ஐப்பசி மாதத்தில் இக் கோயிலில் திருவிழா நடத்தப்படுகிறது. திருவிழாவின் போது இத் தெய்வத்தின் அடியவர்கள் \"முட்டி\" என்ற சிறிய மண்சட்டியுடன் ஏரியில் நீராடி, சிறிதளவுச் சேற்றை அள்ளி அம் முட்டியிலும், உடலிலும் பூசிக்கொண்டு, கோயிலை மூன்றுமுறை சுற்றிய பிறகு கோயிலின் அருகில் உள்ள மரத்தின்மேல் அம் முட்டியைப் போட்டு உடைப்பது வழக்கம்.\n"}
{"id": "211094", "url": "https://ta.wikipedia.org/wiki?curid=211094", "title": "வீரை (மரம்)", "text": "வீரை (மரம்)\n\nவீரை (\"Drypetes sepiaria\") என்பது இந்தியா, இலங்கை ஆகிய நாடுகளில் காணப்படும் ஓர் மரம். குறுங்காடுகளிலும் மழைக்காடுகளிலும் காணப்படும் இதன் செந்நிறப்பழங்கள் உண்ணக்கூடியவை. இந்த மர உள்ளமைப்பு உறுதியும் நார்த்தன்மையும் கொண்டிருப்பதால் உதிரி உபயோகங்களுக்கும், வேலிக்கும், விறகுக்கும் பயன்படுத்தப்படுகிறது. \n\n"}
{"id": "211098", "url": "https://ta.wikipedia.org/wiki?curid=211098", "title": "காங்கிரஸ் களை", "text": "காங்கிரஸ் களை\n\nகாங்கிரஸ் களை (\"Parthenium hysterophorus\") என்பது அமெரிக்க வெப்பமண்டலத்தைச் சேர்ந்த சாமந்தி குடும்ப பூக்கும் தாவரம் ஆகும். இது பொதுவாக ஆங்கிலத்தில் இருவிதமாக (\"\"Santa Maria Feverfew\"\"; \"\"Whitetop Weed\"\") அழைக்கப்படுகிறது. பொதுவாக, ஆக்கிரமிப்பு இனமான இது இந்தியா, அவுஸ்திரேலியா மற்றும் ஆப்பிரிக்காவின் பகுதிகளில் காணப்படுகின்றது. இது சிக்கல் மிகுந்த நிலங்கள், தோட்டம் உட்பட புல்வெளி மற்றும் வீதியோரங்களை ஆக்கிரமிக்கும். இந்தியாவிலும் இலங்கையிலும் இது உள்ளூர் வழக்கில் \"காங்கிரஸ் களை\" என, காங்கிரஸ் கட்சியின் அரசியல் செயற்பாட்டை உவமிப்பதனால் அறியப்படுகின்றது. இது ஒவ்வாமையைத் தூண்டும் ஒன்றாகவுள்ளது.\n\nSection::::நச்சியல்பு.\nஇத்தாவரத்தினைத் தொடுவதினால் மனிதர்களுக்கு தோல் அழற்சியும் சுவாசம் தொடர்பில் ஒழுங்கின்மையும், கால்நடை மற்றும் வீட்டு விலங்குகளுக்கு தோல் அழற்சியும் ஏற்படும்.\n\nSection::::கட்டுப்படுத்தல்.\nகளைகளை அழிக்கும் முக்கியமான கிளைபோசேட்டு எனும் களைக்கொல்லிக்கு எதிர்ப்புள்ளதாக பார்த்தீனியம் காணப்படுகின்றது. காமாக்சின் கலவை (600 லீட்டர் நீருக்கு 2 லீட்டர் கலவை) தாவரம் வளரும் இடங்களான பாதையோரங்கள் மற்றும் பயன்படுத்தும் நிலங்களில் பிரயோகிக்கலாம். பயிர்கள் உள்ள இடத்தில், இக்களை மீது கையினால் கலவையினை தேய்க்கலாம். தோட்டத்தில் குறைவாக இருந்தால், ஒவ்வொன்றாக பிடுங்கலாம். இல்லாவிட்டால், இது கட்டுப்படுத்த முடியாதளவிற்கு மிக வேகமாக பரவிவிடும். இத்தாவரம் இளமையாக இருக்கும்போது களைக்கொல்லி பயன்படுத்தப்படல் வேண்டும்.\n\nSection::::இலங்கை.\nஇந்தியப்படை இலங்கையில் நிலை கொண்டிருந்த காலத்தில் மனிதர்களுக்கும், விவசாய நிலங்களுக்கும், கால்நடை மற்றும் விலங்குகளுக்கும் ஊறு விளைவிக்க இது வட- கிழக்கில் இந்தியப்படையினால் பரப்பப்பட்டதாக குற்றச்சாட்டு இருந்தது. வவுனியாவில் மட்டும் 200 கெக்டயர் நிலம் இதனால் பாதிக்கப்பட்டு, பல பின் விளைவுகளாக களை கட்டுப்படுத்த முடியாமை மற்றும் தோல் நோய்களும் ஏற்பட்டது.\n"}
{"id": "211103", "url": "https://ta.wikipedia.org/wiki?curid=211103", "title": "நீரின் தன்னயனாக்கல்", "text": "நீரின் தன்னயனாக்கல்\n\nநீர் மூலக்கூறு தனது தூய வடிவிலோ அல்லது கரைசலொன்றிலோ ஒரு ஐதரசன் அணுவின் கருவை இழந்து ஐதரொக்சைட்டு அயனை (OH)உருவாக்கல் நீரின் தன்னயனாக்கல் எனப்படும். இழக்கப்பட்ட ஐதரசன் அயன் (H) வேறொரு நீர் மூலக்கூறொன்றுடன் இணைந்து ஐதரோனியம் அயனை (HO)உருவாக்கும். நீரின் இத்தன்னயனாக்கல் இயல்பு நீரின் ஈரியல்பைக் காட்டுகின்றது.\n\nSection::::சமநிலை மாறிலி.\nதூய நீர் மிகவும் குறைவாகவே மின்னைக் கடத்தும். இவ்வளவு 0.055 µS∙cm என கணிப்பிடப்பட்டுள்ளது. இவ்வளவு நீரின் தன்னயனாக்கத்தால் உருவாகும் அயன்களாலேயே என்க் கருதப்படுகின்றது.\n\nஅயன்களின் செறிவின் அடிப்படையில் மேற்படி தாக்கத்துக்கான சமநிலை மாறிலி பின்வருமாறு வழங்கப்படும்.\n\nநீரின் அயனாக்கல் மாறிலியை (K) நீரிலுள்ள அயன்களின் செறிவையும் சமநிலை மாறிலியையும் கொண்டு கணிக்கலாம்.\n\nஇதில் [HO] என்பது ஐதரோனியம் அயனின் செறிவையும், [OH] என்பது ஐதரொக்சைட்டு அயனின் செறிவையும் குறிக்கின்றது.\n\n25 °C வெப்பநிலையில் \"K\"இன் அளவு ஆகக் காணப்படும். இவ்வளவீட்டைக் கொண்டு நீரின் தன்னயனாக்கல் தூய நீரில் மிக அரிதாகவே நிகழ்கின்றதென அறிந்து கொள்ளலாம்.\n"}
{"id": "211104", "url": "https://ta.wikipedia.org/wiki?curid=211104", "title": "சாகிதான்", "text": "சாகிதான்\n\nசாகிதன் (Zahedan பாரசீக மொழி: زاهدان‎) என்பது ஈரானின் சிச்தான் மற்றும் பலுசிஸ்த்தான் மாகாணம் பகுதியில் அமைந்துள்ள நகரமாகும். \"சாகிதன்\" எனும் சொல்லுக்கு \"தெய்வ பக்தியுள்ள\" என்று பொருள் ஆகும். 2006 ஆம் ஆண்டின் மக்கட்தொகைக் கணக்கெடுப்பின்படி இங்கு 1,09,488 குடும்பங்கள் வசிக்கின்றனர். மொத்த மக்கட்தொகை 5,52.706 ஆகும்.\n\nSection::::அமைவிடம்.\n\"சாகிதன்\" பாக்கிஸ்தான் மற்றும் ஆப்கானிஸ்தான் ஆகிய நாடுகளின் அருகே அமைந்துள்ளது. இந்நகரம் கடல் மட்டத்திலிருந்து 1,352 மீட்டர்கள் உயரத்தில் அமைந்துள்ளது. மேலும் \"ஈரானின்\" தலைநகர் தெஹ்ரானிலிருந்து 1,605 கிலோமீட்டர்கள் தொலைவில் அமைந்துள்ளது. இந்நகரத்தின் அமைவிடம் ஆகும்.\n\n"}
{"id": "211105", "url": "https://ta.wikipedia.org/wiki?curid=211105", "title": "சீசுத்தானும் பலுச்சிசுத்தானும் மாகாணம்", "text": "சீசுத்தானும் பலுச்சிசுத்தானும் மாகாணம்\n\nசிச்தான் மற்றும் பலுசிஸ்த்தான் மாகாணம் (Sistan and Baluchestan Province, பாரசீக மொழி: استان سيستان و بلوچستان‎) ஈரானின் 31 மாகாணங்களுள் ஒன்று. இது நாட்டின் தென்கிழக்குப் பகுதியில் அமைந்துள்ளது. பாக்கிஸ்தான் மற்றும் ஆப்கானிஸ்தான் நாடுகளை எல்ல்லையாகக் கொண்டுள்ளது. இம்மாகாணத்தின் தலைநகரம் சாகிதன் நகர் ஆகும்.\nஇம்மாகாணம் \"ஈரானின்\" மிகப்பெரிய மாகாணம் ஆகும். இதன் பரப்பளவு 181,785 கிமீ ஆகும். இதன் மக்கட்தொகை 25,34,327 ஆகும். \n"}
{"id": "211115", "url": "https://ta.wikipedia.org/wiki?curid=211115", "title": "சாகிதன் விமான நிலையம்", "text": "சாகிதன் விமான நிலையம்\n\nசாகிதன் விமான நிலையம் (Zahedan Airport) ஈரானின் சிச்தான் மற்றும் பலுசிஸ்த்தான் மாகாணத்திலுள்ள சாகிதன் நகரில் அமைந்துள்ளது.\n"}
{"id": "211120", "url": "https://ta.wikipedia.org/wiki?curid=211120", "title": "கொனாரக் விமான நிலையம்", "text": "கொனாரக் விமான நிலையம்\n\nகொனாரக் விமான நிலையம் (Konarak International Airport) ஈரானின் சபாகர் நகரில் அமைந்துள்ளது. \n"}
{"id": "211121", "url": "https://ta.wikipedia.org/wiki?curid=211121", "title": "தேசிய பால்பண்ணை மேம்பாட்டு வாரியம் (இந்தியா)", "text": "தேசிய பால்பண்ணை மேம்பாட்டு வாரியம் (இந்தியா)\n\nதேசிய பால்வள மேம்பாட்டு வாரியம் (National Dairy Developement Board-NDDB) இந்திய நாடாளுமன்றச் சட்டத்தின் கீழ் அமைக்கப்பட்ட தேசிய முக்கியத்துவம் வாய்ந்த ஒரு நிறுவனம் ஆகும். இதன் தலைமை அலுவலகம் ஆனந்த், குஜராத்தில் உள்ளது. இத் தலைமை அலுவலகத்தின் தலைவர் பொறுப்பு வகிப்பவர் டாக்டர் அம்ரிதா படேல் ஆவார்.\n\nSection::::வரலாறு.\nஇது டாக்டர் வர்கீஸ் குரியன் ஆல் நிறுவப்பட்டது. தேசிய பால்பண்ணை மேம்பாட்டு வாரியம் (NDDB) 1965 ல் உருவாக்கப்பட்டது. லால் பகதூர் சாஸ்திரியின் கனவான கைரா கூட்டுறவு பால் உற்பத்தியாளர்கள் சங்கம் (அமுல்) மூலம் இந்தியா முழுவதும் பால் வழங்கும் திட்டம் தேசிய பால்பண்ணை மேம்பாட்டு வாரியம் மூலம் நிறைவானது.\n\n"}
{"id": "211122", "url": "https://ta.wikipedia.org/wiki?curid=211122", "title": "எறிபொருள் இயக்கம்", "text": "எறிபொருள் இயக்கம்\n\nபுவி மேற்பரப்புக்கு அண்மையில் எறியப்படும் ஒரு பொருளின் பரபோலா வடிவப் பாதையில் நிகழும் புவியீர்ப்பால் மாத்திரம் செல்வாக்கு செலுத்தப்படும் இயக்க வகையே எறிபொருள் இயக்கம் (\"Projectile motion\") எனப்படும். அப்பொருள் எறியப்படும் கணத்தில் மாத்திரமே வேறு விசையின் தாக்கம் காணப்படும். அதன் மீதி இயக்கம் முழுவதும் எறியப்படும் போது இருந்த ஆரம்ப வேகத்திலும், எறியப்பட்ட கோணத்திலும், புவியீர்ப்பு விசையிலுமே தங்கியிருக்கும். எனினும் அன்றாட வாழ்க்கையில் இவ்வெறிபொருள் இயக்கம் வேறு விசைகளான வளியின் இயக்கத் தடை அல்லது இழுவை விசையால் செல்வாக்கு செலுத்தப்படும். பொதுவாக கணக்குகளில் இக்காரணிகள் தவிர்க்கப்பட்டு கணக்குகள் செய்யப்படுகின்றன.\n\nSection::::ஆரம்ப வேகம்.\nஎறிபொருள் இயக்கம் ஆரம்ப வேகமொன்றுடன் (v) ஆரம்பமாகும். ஆரம்ப வேகம் இல்லாவிட்டால் எறிபொருள் இயக்கம் சாத்தியமாகாது. இவ்வாரம்ப வேகம் பின்வருமாறு காட்டப்படும்.\n\nஎறியப்படும் கோணம் \"θ\" தெரிந்திருந்தால் திரிகோண கணிதத்தைக் கொண்டு ஆரம்ப வேகத்தின் கிடை (v) மற்றும் நெட்டாங்கு (v) கூறுகளைக் கணிக்க இயலும்.\n\nஎறிபொருள் வீச்சு(R), பொருள் அடையும் அதிகூடிய உயரம்(h), எறியப்பட்ட கோணம்(\"θ\") என்பன தெரிந்திருந்தால் பின்வரும் முறை மூலம் ஆரம்ப வேகத்தைக் கணிக்க முடியும்.\n\nSection::::எறிபொருள் இயக்கத்தின் இயக்கவியல் அளவீடுகள்.\nஎறிபொருள் இயக்கத்தில் நெட்டாங்கு இயக்கமும், கிடை இயக்கமும் ஒன்றிலிருந்து ஒன்று முற்றாக சுதந்திரமானவையாகும். கிடை இயக்கக் கூறோ, நெட்டாங்கு இயக்கக் கூறோ ஒன்றில் ஒன்று செல்வாக்கு செலுத்தாது.\n\nSection::::ஆர்முடுகல்.\nஎறிபொருள் இயக்கத்தில் புவியீர்ப்பைத் தவிர வேறு விசைகள் ஈடுபடாததால் இயக்கத்தின் கிடைக்கூறில் எவ்வித ஆர்முடுகலும் காணப்படாது. வளியின் எதிர்ப்பைப் புறக்கணித்தால் கிடையியக்க வேகம் மாறிலியாகவே காணப்படும். நெட்டாங்கு இயக்கம் முழுமையாக புவியீர்ப்பால் கட்டுப்படுத்தப்படுகின்றது.\n\nSection::::வேகம்.\nஎறிபொருள் இயக்கத்தின் போது வேகத்தின் கிடைக்கூறு மாறுபடாமல் இருக்கும் (காற்றின் எதிர்ப்பைப் புறக்கணித்தால்). எனினும் வேகத்தின் நெட்டாங்குப் பகுதி எதிர்த்திசையில் பூமியை நோக்கி அதிகரித்துச் செல்லும். இவ்விரு கூறுகளையும் பைதகரசின் திரிகோண கொள்கையைப் பயன்படுத்தி இணைத்தால் பொருளின் மொத்த வேகம் பெறப்படும்.\n\nமொத்த வேகத்தின் அளவு (பைதகரசின் கொள்கையைப் பயன்படுத்தி):\n\nபொருள் அதே கிடைப் பரப்பில் விழுமெனில் புவியீர்ப்பு தவிர்ந்த வேறெந்த புற விசையும் எறியத்தில் தொழிற்படவில்லை எனக் கருத்தில் கொண்டால் எறியப்பட்ட ஆரம்ப வேகத்திலேயே பொருள் விழும். எனினும் நடைமுறை வாழ்க்கையில் வளித்தடை காணப்படுவதால் எறியப்பட்டதிலும் பார்க்க குறைந்த வேகத்துடனேயே பொருள் விழுகின்றது.\n\nSection::::இடப்பெயர்ச்சி.\nஇவ்வாய்ப்பாடுகளில் \"t\" எழுத்து நேரத்தைக் குறிக்கின்றது. கிடை மற்றும் நெட்டாங்குக் கூறுகள் பின்வருமாறு கண்டறியப்படும்.\nஇக்கிடை மற்றும் நெட்டாங்குக் கூறுகளைப் பயன்படுத்தி மொத்த இடப்பெயர்ச்சி கண்டறியப்படும்.\n\nSection::::அதியுயர் உயரம்.\nஎறியப்படும் எறியத்தின் நெட்டாங்கு/ நிலைக்குத்து வேகம் அதியுயர்ப் புள்ளியில் பூச்சியமாகும். இத்தரவையும் அதியுயர் புள்ளியை அடைய எடுக்கும் நேரத்தையும் கொண்டு அதியுயர் உயரத்தைக் கணிக்கலாம். இப்புள்ளியை அடைய எடுக்கும் நேரத்தைக் (t) கணித்து பின் அதியுயர் உயரத்தைக் (h) கணிக்க வேண்டும்.\n\nஅதியுயர் புள்ளியை அடைய எடுக்கும் நேரம்:\nஎறியம் அடையும் அதியுயர் உயரம்:\n\nSection::::எறியம் விழும் கிடைத் தூரம்.\nஎறியம் எறியப்படும் அதே கிடைப்பரப்பில் விழும் சந்தர்ப்பத்திலும், வளித்தடையைப் புறக்கணிக்கும் போதும் பின்வரும் கணிப்புகள் பொருத்தமானதாகும். நிலத்தில் மீண்டும் விழும் சந்தர்ப்பத்தில் நிலைக்குத்து இடப்பெயர்ச்சி பூச்சியமாகும். இத்தரவைக் கொண்டு பறப்பு நேரத்தைக் கணிக்கலாம். இப்பறப்பு நேரத்தை ஆரம்ப வேகத்தின் கிடைக்கூறால் பெருக்குவதன் மூலம் எறியம் விழும் கிடைத் தூரத்தைக் கண்டறியலாம்.\n\nபறப்பு நேரம்:\nநேரத்தைப் பிரதியிடுவதால் அதிகூடிய கிடைத்தூரம்:\nஎனவே\n\nஇவ்வதிகூடிய கிடைத்தூரம் பின்வரும் நிலையில் அதிகூடியதாக இருக்கும்\n\nஅல்லது\nஎனவே ஒரு பொருளை 45 பாகையில் எறியும் போதே அதிகூடிய தூரத்துக்கு அதனை எறிய முடியும்.\n"}
{"id": "211125", "url": "https://ta.wikipedia.org/wiki?curid=211125", "title": "தேசிய ஒருங்கிணைந்த பூச்சி மேலாண்மை மையம் (இந்தியா)", "text": "தேசிய ஒருங்கிணைந்த பூச்சி மேலாண்மை மையம் (இந்தியா)\n\nதேசிய ஒருங்கிணைந்த பூச்சி மேலாண்மை மையம் (\"National Centre for Integrated Pest Management\", NCIPM) 1988 பிப்ரவரியில் இந்தியாவில் நிறுவப்பட்டது. இது இந்திய வேளாண் ஆராய்ச்சி சபையின் ஓரு அமைப்பாகும். இது பூச்சிகள் மற்றும் அவற்றின் இயற்கையான எதிரிகளின் பாதுகாப்பினை கண்காணிப்பது குறித்து வலியுறுத்துகிறது. இதன் அலுவலகம் புது தில்லி தொடருந்து நிலையத்திற்கு மேற்கே 8 கி.மீ. தொலைவில் அமைந்துள்ளது.\n\n"}
{"id": "211126", "url": "https://ta.wikipedia.org/wiki?curid=211126", "title": "தேசிய தோட்டக்கலை வாரியம்", "text": "தேசிய தோட்டக்கலை வாரியம்\n\nதேசிய தோட்டக்கலை வாரியம் (\"National Horticulture Board -NHB\"), சங்கங்கள் பதிவுச் சட்டம் 1860 இன் கீழ் ஒரு தன்னாட்சிச் சங்கமாக 1984 ஆம் ஆண்டு, இந்திய அரசால் அமைக்கப்பட்டது.\n\n\n"}
{"id": "211132", "url": "https://ta.wikipedia.org/wiki?curid=211132", "title": "ராஜ்காட் விமான நிலையம்", "text": "ராஜ்காட் விமான நிலையம்\n\nராஜ்காட் விமான நிலையம் (Rajkot Airport) இந்தியாவின் குஜராத் மாநிலத்தில் அமைந்துள்ளது. இங்கு தினமும் \"ஜெட் ஏர்வேய்ஸ்\" மற்றும் \"ஏர் இந்தியா\" விமானங்கள் சேவையளிக்கின்றன. போயிங் 737 மற்றும் ஏடிஆர் 72 (ATR 72) விமானங்களை இங்கு நிறுத்தும் வசதி உள்ளது. மேலும் இவ்விமான நிலைய முனையத்தை 125 மக்கள் பயன்படுத்தும் வசதி உள்ளது.\n"}
{"id": "211135", "url": "https://ta.wikipedia.org/wiki?curid=211135", "title": "தேசிய நெடுஞ்சாலை வளர்ச்சி திட்டம் (இந்தியா)", "text": "தேசிய நெடுஞ்சாலை வளர்ச்சி திட்டம் (இந்தியா)\n\nதேசிய நெடுஞ்சாலை வளர்ச்சி திட்டம் (\"National Highways Development Project\") என்பது இந்திய அரசாங்கத்தின் ஒரு திட்டமாகும். இந்தத் திட்டம் 1998 ல் அடல் பிகாரி வாச்பாய் அரசால் கொண்டுவரப்பட்டது. தேசிய நெடுஞ்சாலைகள் என்பது மொத்த சாலை தூரங்களில் 2 % மட்டுமே ஆனால் இந்தியாவின் மொத்த போக்குவரத்தில் 40 % இந்த சாலைகள் மூலமாகவே நடைபெறுகிறது. \n\nஇந்த திட்டத்தின் நோக்கம் இந்திய நெடுஞ்சாலைகளை விரிவுபடுத்துவது, தரமுயர்த்துவது, அகலமாக்குவது போன்றவையாகும்.இத்திட்டம் இந்திய தேசிய நெடுஞ்சாலை ஆணையத்தை (NHAI) கொண்டு சாலை, நெடுஞ்சாலை மற்றும் போக்குவரத்து அமைச்சகம் மூலம் செயல்படுத்தப்படுகிறது.\n\n"}
{"id": "211136", "url": "https://ta.wikipedia.org/wiki?curid=211136", "title": "திருப்பதி விமான நிலையம்", "text": "திருப்பதி விமான நிலையம்\n\nதிருப்பதி விமான நிலையம் (Tirupati Airport) \"ரேணிகுண்டா விமான நிலையம்\" (Renigunta Airport) என்றும் அழைக்கப்படுகிறது. இவ்விமான நிலையம் இந்தியாவின் ஆந்திரப் பிரதேசம் மாநிலத்தில் சித்தூர் மாவட்டத்தில் அமைந்துள்ளது. திருப்பதி நகரிலிருந்து 14 கிலோமீட்டர்கள் தொலைவில் அமைந்துள்ளது. இரவு நேர விமானப் பயன்பாட்டிற்கு ஏற்றவாறு இவ்விமான நிலையம் தரம் உயர்த்தப்படும் என அரசால் 2012 ஆம் ஆண்டு ஜனவரி மாதம் அறிவிக்கப்பட்டு 2013 ஆம் ஆண்டு பிப்ரவரி மாதம் தரம் உயர்த்தப்பட்டது. \n"}
{"id": "211146", "url": "https://ta.wikipedia.org/wiki?curid=211146", "title": "கே. வி. நாராயணசுவாமி", "text": "கே. வி. நாராயணசுவாமி\n\nகே. வி. நாராயணசுவாமி (K. V. Narayanaswamy பி: நவம்பர் 15, 1923 - இ: ஏப்பிரல் 1, 2002) என பரவலாக அறியப்படும் பாலக்காடு கொல்லெங்கொட விசுவநாத நாராயணசுவாமி தென்னிந்தியாவைச் சேர்ந்த ஒரு கருநாடக இசை வாய்ப்பாட்டு கலைஞர்.\n\nSection::::இள வயதில்.\nதற்போது கேரள மாநிலத்தில் உள்ள பாலக்காட்டில் கொல்லெங்கொட விசுவநாத பாகவதருக்கும் முத்துலட்சுமிக்கும் மகனாகப் பிறந்தார். இவரது தந்தை விசுவநாத பாகவதர் ஒரு வயலின் வித்துவான். இவரது பாட்டனார் நாராயண பாகவதரும் கொள்ளூப்பாட்டனார் விசுவம் பாகவதரும் கேரளாவில் பிரசித்தி பெற்ற கிருஷ்ணன் ஆட்டத்தில் பாடகர்களாக இருந்தார்கள். விசுவம் பாகவதர் திருவாங்கூர் சமஸ்தானத்தை 1860 தொடக்கம் 1880 வரை ஆட்சி செய்த ஆயிலியம் திருநாள் மகாராஜாவால் கௌரவிக்கப் பட்டவர்.\nஇவர் பிற்காலத்தில் இசைத் துறையில் ஒளிர வேண்டுமென அப்போதே தீர்மானிக்கப்பட்டுவிட்ட படியால் இவரது பள்ளிப் படிப்பு ஏழாவது வகுப்புடன் நிறுத்தப் பட்டது.\nSection::::இசைப் பயிற்சி.\nதொடக்கத்தில் தனது தந்தையிடமும் பாட்டனிடமும் இசை கற்றுக் கொண்டார். குடும்ப நண்பரான பாலக்காடு மணி ஐயர் இவரை தனது மாணவனாக ஏற்றுக் கொண்டார். மணி ஐயரிடம் நிரவலும் ஸ்வரம் பாடுதலும் கற்றுக் கொண்டார். இதனால் சிறு வயதிலேயே லய கட்டுப்பாடு அவர் உள்ளத்தில் பதிந்தது. மணி ஐயரின் ஆலோசனைப்படி இடையில் சில காலம் கல்பாத்தியில் இருந்த சி. எஸ். கிருஷ்ண ஐயரிடமும் இசை கற்றார்.\n1941ல் சென்னைக்கு வந்து \"பாப்பா\" கே. எஸ். வெங்கடராமையாவிடம் இசை கற்கத் தொடங்கினார். பின்னர் 1942 தொடக்கம் அரியக்குடி iராமானுஜ ஐயங்காரிடம் குருகுல வாச முறையில் இசைப் பயிற்சி பெற்றார். அரியக்குடியாரின் கச்சேரிகளில் தம்பூரா மீட்டும் பொறுப்பு இவருக்கு கொடுக்கப் பட்டதால் கூடவே பாடி பயிற்சி பெறும் வாய்ப்பு கிடைத்தது. குருகுல வாசத்தின் போது பி. ராஜம் ஐயர், மதுரை கிருஷ்ணன் ஆகியோரும் இவருடன் கூட இருந்தனர். \nடி. பாலசரஸ்வதியின் தாயாராகிய ஜயம்மாளிடம் பதம், ஜாவளி என்பனவற்றைக் கற்றுக் கொண்டார்.\n\nSection::::இசைக்கச்சேரிகள்.\nசிறு கச்சேரிகள் செய்து வந்தவருக்கு 1947 டிசம்பர் சீசனில் சென்னை மியூசிக் அகாதமியில் கச்சேரி செய்யும் வாய்ப்பு கிடைத்தது. ஆயினும் சென்னையில் அவரது பெரிய கச்சேரி 1954ல் இடம்பெற்றது. மியூசிக் அகாதமியில் இவரது குருவின் கச்சேரி ஏற்பாடு செய்யப் பட்டிருந்தது. ஏதோ காரணத்தால் அவர் அன்று கச்சேரிக்கு வரவில்லை. மணி ஐயரின் உந்துதலுடன் இவர் அன்று கச்சேரி செய்தார். \nஅரியக்குடி பாணியை இவர் பின்பற்றி வந்தாலும் அவரது மத்திம கதியைப் போல் அல்லாது நாராயணசுவாமி விளம்பகாலம் எனப்படும் மந்தகதியில் பாடுவார். இந்த விடயத்தில் அவர் முசிரி சுப்பிரமணிய ஐயர் பாணியை பின்பற்றினார் என்று சொல்லலாம்.\nபலவித பயிற்சிகளைப் பெற்றதன் காரணமாக இவரின் கச்சேரிகள் சாதகமான எல்லா அம்சங்களையும் கொண்டிருந்தன. கச்சேரியின் கட்டமைப்பு அரியக்குடி பாணியிலேயே இருக்கும். வர்ணத்தில் தொடங்கி கீர்த்தனைகளை ஒவ்வொன்றாக பாடுவார். ஆனால் அரியக்குடியார் போல இல்லாது சற்று மந்த கதியில் பாடுவார்.\nதென்னிந்திய மொழிகள் பலவும் அவருக்குத் தெரிந்திருந்ததால் ஒவ்வொரு பாடலையும் பொருள் உணர்ந்து அவற்றின் நயம் வெளிப்படும் வகையில் பாடுவார். அவரது நிரவல்கள் பாவங்களுடன் அற்புதமாக இருக்கும். கச்சேரியின் இறுதிப் பகுதியில் கோபாலகிருஷ்ண பாரதியாரின் நந்தனார் சரித்திரத்தில் வரும் \"வருகலாமோ ஐயா\" என்ற பாடல் காலத்தால் நிலைத்து நிற்கும் ஒரு பாடலாகும்.\nசுமார் 60 ஆண்டுகள் இந்தியாவிலும் வெளிநாடுகளிலும் இசைக் கச்சேரிகள் செய்துள்ளார். அவரது முதலாவது பெரிய வெளிநாட்டுக் கச்சேரி 1965ல் \"எடின்பர்க்\" (Edinburgh) நகரில் நடந்த இசை விழாவில் இடம் பெற்றது.\n\nSection::::இசை ஆசிரியராக.\n1962ல் சென்னையில் இருந்த கருநாடக இசைக்கான மத்திய கல்லூரியில் (தற்போதைய இசைக் கல்லூரி) ஆசிரியராக சேர்ந்து பின் அதன் முதல்வராகி 1982ல் ஓய்வு பெற்றார். இடையில் 1965ல் அமெரிக்கா வெஸ்லியன் பல்கலைக் கழகத்தில் இரண்டு ஆண்டுகள் இசை ஆசிரியராக பணியாற்றினார்.\n\n\nSection::::வாழ்க்கை சரிதம்.\nபாலக்காடு கே. வி. நாரயணசுவாமியின் வாழ்க்கை சரிதையை பிரபல ஊடகவியலாளரும் இசைப் பிரியருமான நீலம் புத்தகமாக எழுதி 2001ல் வெளியிட்டுள்ளார். இந்த நூல் அதே ஆண்டில் நீதிபதி வி. ஆர். கிருஷ்ணையரால் ஆங்கிலத்தில் எழுதி வெளியிடப்பட்டது.\n\nSection::::மறைவு.\nபாலக்காடு கே. வி. நாராயணசுவாமி ஏப்பிரல் 1, 2002ல் காலமானார்.\n"}
{"id": "211157", "url": "https://ta.wikipedia.org/wiki?curid=211157", "title": "புனித வியாகுல அன்னை பெருங்கோவில் (திருச்சூர்)", "text": "புனித வியாகுல அன்னை பெருங்கோவில் (திருச்சூர்)\n\nபுனித வியாகுல அன்னை பெருங்கோவில் (\"Our Lady of Dolours Basilica\") என்பது இந்தியாவின் கேரள மாநிலத்தில் திரிசூர் நகரில் அமைந்துள்ள சீரோ-மலபார் கத்தோலிக்க திருச்சபையின் இணைப் பெருங்கோவில் ஆகும். இது ஆசியாவிலேயே மிக உயரமான கோவில் கட்டடங்களுள் ஒன்று ஆகும்.\n\nSection::::கலைப் பாணி.\nஇக்கோவில் கோத்திக் கலைப்பாணியில் அமைந்தது. இந்திய-கோத்திக் பாணிக்கு சிறந்த எடுத்துக்காட்டாக அமைந்த இக்கோவில் கட்டடம் 25,000 சதுர அடிகள் (2,300 சதுர மீட்டர்கள்) பரப்பில் உள்ளது. இக்கோவிலின் முன்புறத்தில் வானுயர எழுகின்ற மணிக்கூண்டுகள் உள்ளன. கோவிலின் நடு நீள்பகுதியை அடுத்துள்ள நீள்பகுதிகள், குறுக்குப் பகுதிகள் ஆகியவை இரு மாடி கொண்டுள்ளன. கோவிலின் நடுப் பீடம் ஒன்றும் இரு பக்கமும் ஐந்து ஐந்தாக வேறு பத்து துணைப் பீடங்களும் இக்கோவிலில் உள்ளன.\n\nஇந்தியாவிலேயே மிகப் பெரிய கோவிலான இப்பெருங்கோவிலின் உட்புறத்தில் அலங்கார வேலைப்படுகள் பல உள்ளன. சுவர் ஓவியங்களும் புனிதர் திருச்சிலைகளும் விவிலிய வரலாற்றைச் சித்தரிக்கின்ற ஓவியங்களும் கோவிலின் உள்ளே சிறப்பான விதத்தில் அமைந்துள்ளன.\n\nஇக்கோவிலின் முதல் கட்டடமும் பங்கும் 1814இல் ஏற்படுத்தப்பட்டன. இதுவே திரிசூரின் முதல் கத்தோலிக்க கோவில் ஆகும். மேலும், கத்தோலிக்க சீரோ-மலபார் திருச்சபைக்கு இக்கோவில் ஓர் தலைமை இடமாக விளங்கிவந்துள்ளது.\n\nSection::::கல்தேய ஆயர் வருகை.\n1874இல் கல்தேய கத்தோலிக்க ஆயரான எலியாஸ் மெல்லுஸ் என்பவர் இந்தியா வந்து, தம்மை ஆயராக ஏற்குமாறு கூறி, பல கத்தோலிக்கர்களைத் தம் வசம் ஈர்த்துக்கொண்டார். அந்த ஆயரை ஏற்றுக்கொண்ட குழு புனித வியாகுல அன்னைக் கோவிலை மையமாகக் கொண்டு செயல்பட்டது. படிப்படியாக, கத்தோலிக்க திருச்ச்சபையிலிருந்து பிரிந்து சென்றது. இதுவே “கல்தேய சிரிய திருச்சபை” என்ற பெயர் ஏற்றது. \n\nSection::::கத்தோலிக்கர் கட்டிய புதிய கோவில்.\nஇதைத் தொடர்ந்து, சீரோ-மலபார் கத்தோலிக்கர்கள் ஒரு புதிய கோவிலைத் தமக்கென்று 1929இல் கட்டினர்கள். முதலில் இருந்த கோவில் “மார்ட் மரியம் பெரிய கோவில்” () என்ற பெயரைப் பெற்றது. அக்கோவில் இப்போது கல்தேய சிரிய திருச்சபையில் மறைமாவட்டக் கோவிலாகத் திகழ்கின்றது.\n\n1929இல் தொடங்கிய கோவில் கட்டட வேலை பல படிகளில் நடந்து முடிந்தது. முகப்பில் உள்ள இரு பெரிய கோபுரங்களும் 146 அடி (45 மீ.), நடுக்கோபுரம் 260அடி (79 மீ.) உயரம் கொண்டவை. இவ்வாறு இக்கோவில் ஆசியாவிலேயே மிக உயர்ந்த கோவில்களுள் மூன்றாவது இடத்தில் உள்ளது (காண்க: ). \n\nSection::::தமிழகக் கட்டடக் கலைஞர்கள்.\nமிக உயர்ந்தவையான அக்கோபுரங்களைக் கட்டி எழுப்பவது பெரிய சவாலாக இருந்தது. அவற்றைக் கட்டுவதற்காக தமிழ்நாட்டிலிருந்து சில கட்டட வல்லுநர்கள் கொண்டுவரப்பட்டனர். கோவில் கட்டட வேலையை நிறைவுசெய்த கட்டட வல்லுநர் பெயர் அம்புரோசு கவுண்டர்.\n"}
{"id": "211160", "url": "https://ta.wikipedia.org/wiki?curid=211160", "title": "மண்டூகம் (சிற்பநூல்)", "text": "மண்டூகம் (சிற்பநூல்)\n\nஇந்தியச் சிற்ப மரபில் மண்டூகம் அல்லது சண்டிதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. \"மண்டூகம்\" என்பது சமசுக்கிருத மொழியில் \"தவளை\" என்னும் பொருள் தருவது. இது ஒவ்வொரு பக்கமும் எட்டாகப் பிரிக்கப்பட்டு மொத்தம் அறுபத்து நான்கு (8 x 8) பதங்களைக் (நிலத்துண்டு) கொண்டது. இந்த அமைப்பில், நடுவில் வரக்கூடிய நான்கு பதங்கள் பிரம்மாவுக்கு உரியன. மீதியுள்ள அறுபது பதங்களுள் சில பதங்கள் ஒவ்வொன்றும் ஒவ்வொரு தேவருக்கு உரியவை. சில இடங்களில் இரண்டு பதங்களைச் சேர்த்து ஒருவருக்கு உரித்தாக்கப்பட்டு உள்ளன. வேறு சில பதங்கள் ஒவ்வொன்றும் இரண்டாகப் பிரிக்கப்பட்டு ஒவ்வொரு பிரிவும் (அரைப் பதம்) வெவ்வேறு தேவர்களின் பதங்களாக அமைகின்றன. இவ்வாறு 64 பதங்களில் உருவாகும் மொத்தம் 45 பிரிவுகள் 45 தேவர்களுக்கு உரியவையாக உள்ளன.\n\n\n"}
{"id": "211161", "url": "https://ta.wikipedia.org/wiki?curid=211161", "title": "எசுப்பானியா தேசிய காற்பந்து அணி", "text": "எசுப்பானியா தேசிய காற்பந்து அணி\n\nஎசுப்பானியத் தேசிய கால்பந்து அணி () பன்னாட்டு கால்பந்துப் போட்டிகளில் எசுப்பானியாவின் சார்பாக விளையாடும் அணி ஆகும். இதனை எசுப்பானிய அரச கால்பந்துக் கூட்டமைப்பு நிர்வகித்து வருகிறது. தற்போதைய பயிற்றுனராக வின்சென்ட் டெல் பாஸ்க் இருக்கிறார். இந்த எசுப்பானிய அணியை பொதுவழக்கில் (\"சிவப்பு\"), (\"சிவப்பு வெறி\"), (\"எசுப்பானிய வெறி\") எனக் குறிப்பிடுகின்றனர். 1904இல் பன்னாட்டுக் கால்பந்து சங்கங்களின் கூட்டமைப்பில் உறுப்பினராக இணைந்தது. இதுவரை நடைபெற்ற 19 உலகக்கோப்பை காற்பந்து போட்டிகளில் பதின்மூன்றிலும் 14 ஐரோப்பியப் போட்டிகளில் ஒன்பதிலும் பங்கேற்றுள்ளது. மூத்த மற்றும் இளைய அணிகள் மொத்தம் 73 பன்னாட்டு கோப்பைகளை வென்றுள்ளன.\n\nஎசுப்பானியா 2010 உலகக்கோப்பை மற்றும் யூரோ 2012 கோப்பைகளை வென்று உலகக்கோப்பை மற்றும் ஐரோப்பியக் கோப்பைகளின் நடப்பு வாகையாளராவர். உலக எலோ தரவரிசையில் இரண்டாமிடத்தில் உள்ளனர். பிபா உலகத் தரவரிசையில் முதலாமிடத்தில் உள்ளனர். மேலும் யூரோ 2008இல் வென்றமையால் தொடர்ந்து மூன்று பன்னாட்டுக் கோப்பைகளை வென்ற ஒரே தேசிய அணியாக விளங்குகின்றனர். 29 போட்டிகளில் தொடர்ந்து தோல்வியடையாத அணியாக உள்ளனர். இவற்றால் காற்பந்து விமரிசகர்களும், வல்லுனர்களும் முன்னாள் விளையாட்டாளர்களும் தற்போதைய எசுப்பானிய அணியை எக்காலத்திலும் உலகக் கால்பந்து வரலாற்றிலேயே மிகச்சிறந்த அணியாக மதிப்பிடுகின்றனர்.\n"}
{"id": "211165", "url": "https://ta.wikipedia.org/wiki?curid=211165", "title": "பிபா கூட்டமைப்புக்களின் கோப்பைப் போட்டி", "text": "பிபா கூட்டமைப்புக்களின் கோப்பைப் போட்டி\n\nஃபிஃபா கூட்டமைப்புக்களின் கோப்பைப் போட்டி (\"FIFA Confederations Cup\") ] தேசிய அணிகளுக்கிடையே பன்னாட்டுக் கால்பந்து சங்கங்களின் கூட்டமைப்பினால் நடத்தப்படும் பன்னாட்டு காற்பந்தாட்டப் போட்டியாகும். தற்போது ஒவ்வொரு நான்காண்டுகளுக்கு ஒருமுறை இந்தப் போட்டிகள் நடைபெறுகின்றன.பிபா அமைப்பின் கீழ் ஒவ்வொரு கண்டத்திற்கும் அமைக்கப்பட்டுள்ள ஆறு கூட்டமைப்புக்களின் (ஐரோப்பிய கால்பந்து சங்கங்களின் ஒன்றியம், தென் அமெரிக்க கூட்டமைப்பு, வடக்கு மத்திய கரீபியன் கூட்டமைப்பு, ஆபிரிக்க கூட்டமைப்பு, ஆசிய கூட்டமைப்பு, ஓசியானா கூட்டமைப்பு), போட்டிகளில் வென்ற அணிகள், உலகக்கோப்பை வென்ற அணி மற்றும் போட்டி நடத்தும் நாட்டின் அணி என எட்டு அணிகள் பங்கேற்கின்றன. \n\n2005ஆம் ஆண்டிலிருந்து எந்த நாட்டில் உலகக்கோப்பைப் போட்டிகள் வரும் ஆண்டில் நடக்க உள்ளதோ, அதே நாட்டில் முந்தைய ஆண்டு நடத்தப்படுகிறது; இது உலகக்கோப்பை போட்டிகளை நடத்த ஒரு ஒத்திகையாக அமைகிறது. 2013 பிபா கூட்டமைப்புக்களின் கோப்பை போட்டியை சூன் 15 முதல் சூன் 30 வரை நடத்திய பிரேசில் இறுதி ஆட்டத்தில் எசுப்பானியாவை 3–0 என்ற கணக்கில் தோற்கடித்து கோப்பையை வென்றது.\n\nSection::::வரலாறு.\nஇந்தப் போட்டிகள் துவக்கத்தில் சவூதி அரேபியாவால் ஒருங்கிணைக்கப்பட்டு நடத்தப்பட்டு வந்தது; இதனை அரசர் ஃபாட் கோப்பை (\"கூட்டமைப்புகளில் வென்றோர் கோப்பை \" அல்லது \"கண்டங்களிடை போட்டி\") என அழைத்தனர். 1992இலும் 1995இலும் சவூதி அரேபிய தேசிய அணியும் கூட்டமைப்பு போட்டிகளில் வென்ற அணியினரும் இந்தப் போட்டிகளில் கலந்து கொண்டனர். 1997இல் இந்தப் போட்டியை ஒருங்கிணைக்கும் பொறுப்பை பன்னாட்டுக் காற்பந்துச் சங்கங்களின் கூட்டமைப்பு ஏற்றுக் கொண்டது. \"ஃபிஃபா கூட்டமைப்புக்களின் கோப்பை\" என்ற பெயரில் இரண்டாண்டுகளுக்கு ஒருமுறை இந்தப் போட்டியை நடத்தி வந்தனர்.\n\n2005ஆம் ஆண்டு முதல் இது நான்கு ஆண்டுகளுக்கு ஒருமுறை நடத்தப்படுகின்றது. ஒவ்வொரு உலகக் கோப்பைக்கும் முந்தைய ஆண்டில் எதிர்வரும் உலகக்கோப்பை போட்டிகளை ஏற்று நடத்தவுள்ள நாடு இதனை நடத்தும் பொறுப்பை பெறுகின்றது. உலகக்கோப்பைக்கு ஒரு ஒத்திகையாகக் கருத்தப்படும் இந்தப் போட்டிகள் உலகக்கோப்பைக்காக தயார் செய்யப்பட்ட விளையாட்டரங்கங்களின் எண்ணிக்கையில் பாதியை பயன்படுத்துகின்றன. இதனால் ஏற்று நடத்தும் நாட்டிற்கு உயர்நிலைப் போட்டிகளை நடத்தும் பட்டறிவு கிடைக்கின்றது. தென்னமெரிக்க, ஐரோப்பிய வாகையாளர் அணிகள் இந்தப் போட்டிகளில் கலந்து கொள்வது விருப்பத்தேர்வாக உள்ளது. \n\n"}
{"id": "211174", "url": "https://ta.wikipedia.org/wiki?curid=211174", "title": "புனித அன்னை மரியா பெருங்கோவில் (வராப்புழை மறைமாவட்டம்)", "text": "புனித அன்னை மரியா பெருங்கோவில் (வராப்புழை மறைமாவட்டம்)\n\nபுனித அன்னை மரியா பெருங்கோவில் (\"Basilica of Our Lady of Ransom, Vallarpadam-Ernakulam\") என்பது இந்தியாவின் கேரள மாநிலத்தில் வராப்புழை உயர்மறைமாவட்டத்தில் உள்ள வல்லார்பாடம் என்னும் ஊரில் அமைந்துள்ள புகழ்மிக்க கத்தோலிக்க கோவில் ஆகும். இக்கோவில் “ஈடு வழங்கும் அன்னை மரியா” (\"Our Lady of Ransom\") என்ற பெயரிலும் “வல்லார்பாடத்து அம்மா” என்றா பெயரிலும் மரியாவைச் சிறப்பிக்கும் வழிபாட்டு இடமாக உள்ளது. இங்கு பல சமயங்களைச் சார்ந்தவர்களும் திருப்பயணிகளாக வருகின்றனர்.\n\nSection::::கோவில் கட்டப்பட்ட வரலாறு.\nஇக்கோவில் போர்த்துகீசியரால் 1524இல் கட்டப்பட்டது. முதலில் இது தூய ஆவிக்கு அர்ப்பணிக்கப்பட்டிருந்தது. அக்கோவில் பெருவெள்ளம் காரணமாக 1676இல் அழிந்துபோனது.\n\nபின்னர் அக்கோவில் 1676இல் மீண்டும் கட்டப்பட்டது. அங்கு “ஈடு வழங்கும் அன்னை மரியா” திருப்படம் நிறுவப்பட்டது. திருத்தந்தை பதின்மூன்றாம் லியோ இக்கோவிலை ஒரு சிறப்பு வழிபாட்டு இடமாக 1888இல் அறிவித்து, கோவிலின் திருப்பீடத்தை “தனிச் சிறப்புடைய பீடம்” (\"altare privilegiatum\") என்னும் நிலைக்கு உயர்த்தினார். 1951இல் இந்திய அரசு இக்கோவிலை ஒரு முக்கிய திருத்தலமாக அறிவித்தது.\n\nSection::::புதுமைகள்.\n“வல்லார்பாடத்து அம்மா” பெரும் புயல்களிலிருந்து மக்களைக் காப்பாற்றியதாக வரலாறு. இங்கு வணக்கம் செலுத்தப்படுகின்ற அன்னை மரியா திருவிழா ஆண்டுதோறும் செப்டம்பர் 24ஆம் நாள் சிறப்பாகக் கொண்டாடப்படுகிறது. இக்கொண்டாட்டம் ஒரு வாரம் நீடிக்கும்.\n\nவல்லார்பாடம் தீவில் உள்ள இந்த அன்னை மரியா திருத்தலம் ஒரு தேசிய திருத்தலமாக உயர்த்தப்பட்டது. \n\n1676இல் ஏற்பட்ட பெருவெள்ளத்தில் அன்னை மரியாவின் திருப்படம் மிதந்து கொண்டிருந்ததாகவும், அதை கொச்சி இராச்சியத்தின் முதலமைச்சராக இருந்த ராமன் வலியச்சன் என்பவர் மீட்டதாகவும், அவர் கொடையாகக் கொடுத்த நிலத்தில் முதலில் ஒரு கொடிமரம் எழுந்ததாகவும் பின்னர் புதிய கோவில் கட்டப்பட்டு அங்கே அன்னையின் திருப்படம் நிலைப்படுத்தப்பட்டதாகவும் வரலாறு. மேலும் கோவிலில் அணையா விளக்கு ஒன்றுக்கு ஏற்பாடு செய்து, அதற்கான எண்ணெய் அரண்மனையிலிருந்து வழங்கப்படுவதற்கும் வலியச்சன் ஏற்பாடு செய்தாராம். \n\nSection::::அமைவிடம்.\nவல்லார்பாடம் தீவின் மேற்கே போல்காட்டி தீவு உள்ளது. புதிதாகக் கட்டப்பட்ட கோஷ்றீ பாலங்கள் அத்தீவை எற்ணாகுளத்தோடு இணைக்கின்றன. இத்தீவு வடக்கு தெற்காக . இங்கு சுமார் 10,000 மக்கள் வாழ்கின்றனர். வல்லார்பாடம் எற்ணாகுளத்திலிருந்து அரை மைல் தொலையில் உள்ளது.\n\nSection::::தல வரலாறு.\nஇக்கோவில் பற்றிய மற்றுமொரு தல வரலாறு இது: வல்லார்பாடத்தில் பள்ளியில்வீடு என்ற குடும்பத்தைச் சார்ந்த மீனாட்சியம்மா என்றொரு நாயர் குலப் பெண்மணி வாழ்ந்துவந்தார். அவர் தம் மகனோடு படகில் மட்டாஞ்சேரி சென்றுகொண்டிருந்தார். அப்போது ஏற்பட்ட புயலில் படகு கவிழ்ந்தது. மீனாட்சியம்மாவும் அவருடைய மகனும் காயலில் விழுந்து நீரில் மூழ்கிக் கொண்டிருந்தனர். அப்போது வல்லார்பாடத்து அம்மா என்ற அன்னை மரியாவிடம் வேண்டுதல் செலுத்தி தங்கள் உயிரைக் காத்தால் அந்த அன்னையின் அடியார்களாக என்றுமே வாழ்வதாக நேர்ச்சை செய்துகொண்டார். மூன்று நாட்கள் கழிந்தன. வல்லார்பாடத்து அம்மா கோவிலின் பங்குத்தந்தை ஒரு கனவு கண்டார். அதில் கொடுக்கப்பட்ட அறிவுரையைக் கேட்டு, அவர் மீனவர்களிடம் ஆற்றில் வலைவீசுமாறு கூறினார். அந்த வலையைப் பிடித்துக்கொண்டே மீனாட்சியம்மாவும் அவருடைய மகனும் உயிரோடு கரையேறினர்.\n\nஇந்த நிகழ்ச்சியானது அன்னை மரியாவின் படத்தில் சித்தரிக்கப்பட்டுள்ளது. அன்றிலிருந்து மக்கள் வல்லார்பாடத்து அம்மா கோவிலுக்குச் சென்று, படகுப் பயணம் மேற்கொள்ளும் போது தம்மை ஆபத்திலிருந்து காத்துக்கொள்ளுமாறு அன்னை மரியாவை வேண்டிக்கொள்வது வழக்கமாயிற்று.\n\nமீனாட்சியம்மாவும் அவருடைய மகனும் திருமுழுக்குப் பெற்று, மரியா மற்றும் இயேசுதாஸ் என்று புதுப்பெயர்கள் பெற்றனர். அவர்கள் கோவில் வளாகத்திலேயே வாழ்ந்துவந்தனர். அவர்களுடைய வாரிசுகள் சிலர் இன்றும் கோவில் அருகிலேயே வாழ்கின்றனர். \n\nSection::::பெருங்கோவிலாக உயர்த்தப்படுதல்.\n2004, திசம்பர் முதல் நாள் இக்கோவிலை திருத்தந்தை இரண்டாம் யோவான் பவுல் இணைப் பெருங்கோவில் () நிலைக்கு உயர்த்தினார். வராப்புழை உயர்மறைமாவட்டத்தின் பேராயர் டானியேல் ஆச்சாருப்பறம்பில் தலைமையில் 2005, பெப்ருவரி 12ஆம் நாள் விழாக் கொண்டாடப்பட்டது.\n\n"}
{"id": "211177", "url": "https://ta.wikipedia.org/wiki?curid=211177", "title": "புனித ஜோர்ஜியார் பெருங்கோவில் (அங்கமாலி)", "text": "புனித ஜோர்ஜியார் பெருங்கோவில் (அங்கமாலி)\n\nபுனித ஜோர்ஜியார் பெருங்கோவில் (\"St. George Syro-Malabar Catholic Basilica\") என்பது இந்தியாவின் கேரள மாநிலத்தில் உள்ள அங்கமாலி என்னும் இடத்தில் அமைந்துள்ள வரலாற்றுச் சிறப்புமிக்க சீரோ-மலபார் கத்தோலிக்க பெருங்கோவில் ஆகும். 24000 சதுர அடி பரப்பில் அமைந்துள்ள இக்கோவில் கேரளத்தின் மிகப் பெரிய கத்தோலிக்க கோவில்களுள் ஒன்று ஆகும்.\n\nSection::::வராலாறு.\nஅங்கமாலி என்னும் இடம் இந்தியாவில் கிறித்தவம் பரவிய தொடக்க காலத்தில் ஒரு வரலாற்று மையமாக இருந்தது. அங்கே மூன்று கிறித்தவ கோவில்கள் இருந்தன. அவற்றுள் முதல் கோவில் கி.பி. 450இல் புனித ஜோர்ஜியாருக்கு அர்ப்பணிக்கப்பட்டிருந்ததாகவும் அக்கோவிலை 1750ஆம் ஆண்டுவரை கத்தோலிக்க கிறித்தவர்களும் யாக்கோபிய (\"Jacobites\") கிறித்தவர்களும் இணக்கமாகப் பயன்படுத்தி வந்ததாகவும் கூறப்படுகிறது.\n\nஇரண்டாவது கோவில் புனித ஓர்மிஸ்தாஸ் (St. Hormisdas) என்பவருக்கு அர்ப்பணிக்கப்பட்டிருந்தது. மூன்றாவது கோவில் புனித அன்னை மரியாவுக்கு அர்ப்பணிக்கப்பட்டது. \n\nபோர்த்துகீசியர்கள் வருகைக்குப் பிறகு ஏற்கனவே இந்தியாவில் வேரூன்றியிருந்த சிரிய திருச்சபை இலத்தீன் வழிபாட்டு முறையின் தாக்கத்திற்கு உட்பட்டது. சிரிய திருச்சபையினர் கத்தோலிக்க திருச்சபையின் கொள்கைகளை முழுமையாகக் கடைப்பிடிக்கவில்லை என்ற குற்றச் சாட்டுக்கு ஆளானர்கள். இதனால் அத்திருச்சபையில் பிளவு ஏற்பட்டது. இந்தப் பிளவை முடிவுக்குக் கொணர்ந்து ஒற்றுமை கொணரும் முயற்சிகள் மேற்கொள்ளப்பட்டன.\n\nSection::::அங்கமாலி பெற்ற முதன்மை.\n1896இல் திருத்தந்தை பதின்மூன்றாம் லியோ எற்ணாகுளம் மறைமாவட்டத்தை உருவாக்கி, அதன் கீழ் அங்கமாலியைக் கொணர்ந்தார். 1923இல். திருத்தந்தை பதினொன்றாம் பயஸ் எற்ணாகுளத்தை உயர்மறைமாவட்டமாக ஏற்படுத்தினார். சீரோ-மலபார் திருச்சபையின் ஆட்சி மையமாக எற்ணாகுளம் செயல்பட்டது. \n\n1992இல் திருத்தந்தை இரண்டாம் யோவான் பவுல் சீரோ-மலபார் திருச்சபையை தலைமை உயர்மறைமாவட்ட திருச்சபையாக உயர்த்தினார்.\n\nஅதைத் தொடர்ந்து எற்ணாகுளம் உயர்மறைமாவட்டத்தின் பெயர் “எற்ணாகுளம்-அங்கமாலி உயர்மறைமாவட்டம்” என்று மாற்றப்பட்டது. இவ்வாறு “அங்கமாலி” என்ற பெயரையும் இணைத்தது வரலாற்றுப் போக்கைத் தெளிவாக வெளிப்படுத்துகின்ற ஓர் அடையாளமாக மாறியது.\n\nSection::::புதிய கோவிலின் வரலாறு.\nபுனித ஜோர்ஜியாருக்கு அர்ப்பணிக்கப்பட்ட புதிய கோவில் கட்டும் பணி 1997இல் தொடங்கியது. கர்தினால் வர்க்கி விதயத்தில் புதுக் கோவிலுக்கு 1997, நவம்பர் 16ஆம் நாள் அடித்தளம் இட்டார். கோவில் கட்டடம் 2006, திசம்பர் 31ஆம் நாள் அர்ச்சிக்கப்பட்டது. \n\nஇக்கோவிலில் 8000 பேர் ஒரே நேரத்தில் வழிபாட்டில் பங்கேற்க போதிய இடம் உண்டு. இயேசுவைத் தாங்கும் 24 அடி உயரம் கொண்ட சிலுவை இக்கோவிலின் மையப் பீடத்தின் உயரே அமைந்துள்ளது. இக்கோவிலின் குவிமாடம் கோவில் தரையிலிருந்து 185 அடி உயரத்தில் உள்ளது. அக்குவிமாடத்தின் உச்சியில் 750 கிலோ எடையுள்ள ஒரு கோளம் அமைந்துள்ளது. குவிமாடத்தைச் சுற்றியுள்ள சாளரங்களில் கண்ணாடிப் பதிகை ஓவியங்கள் உள்ளன. அவற்றில் திருத்தூதர்கள், புனிதர்கள் மற்றும் விவிலியக் காட்சிகள் சித்திரமாகப் பதிக்கப்பட்டுள்ளர். \n\n2009, சூன் 24ஆம் நாள் திருத்தந்தை பதினாறாம் பெனடிக்ட் இக்கோவிலை இணைப் பெருங்கோவில் நிலைக்கு உயர்த்தி அறிக்கை வெளியிட்டார். எற்ணாகுளம்-அங்கமாலி உயர்மறைமாவட்டத்தின் பேராயரும் சீரோ-மலபார் கத்தோலிக்க திருச்சபையின் உயர்தலைவருமான கர்தினால் வர்க்கி விதயத்தில் 2009, ஆகத்து 27ஆம் நாள் நடந்த கொண்டாட்டத்திற்குத் தலைமை தாங்கி, பெருங்கோவில் நிலைக்கு உயர்த்தப்பட்ட கோவிலைச் சிறப்பித்தார்.\n"}
{"id": "211180", "url": "https://ta.wikipedia.org/wiki?curid=211180", "title": "நியோட்டேம்", "text": "நியோட்டேம்\n\nநியோட்டேம் என்பது நியூட்ராசுவீட் என்னும் நிறுவனத்தால் உற்பத்தி செய்யப்படும் ஒரு செயற்கை இனிப்பூட்டி. இது மேசைச் சர்க்கரை எனப்படும் சுக்கிரோசை விட 7,000 முதல் 13,000 மடங்கு இனிப்பானது. ஐரோப்பிய ஒன்றிய நாடுகளில் இது E961 என்னும் \"E\" எண்ணினால் குறிக்கப்படுகிறது. இது மிதமான வெப்பநிலைப்புக் கொண்டது. விரைவில் வளர்சிதைமாற்றம் அடையக்கூடியது. அத்துடன் இது விரைவிலேயே நீக்கப்படுவதால், உடலில் தங்கிச் சேகரிக்கப்படுவது இல்லை.\n\nநியோட்டேமின் முக்கியமான வளர்சிதைமாற்றத் தடவழி, உடல் முழுவதிலும் காணப்படும் எசுத்தரேசுகளால் எற்படும் மீதைல் எசுத்தரின் நீர்ப்பகுப்பு ஆகும். இதனால், எசுத்தரிழந்த நியோட்டேமும், மெதனாலும் கிடைக்கின்றன. உணவுப் பொருட்களை இனிப்பாக்குவதற்கு மிகவும் குறைந்த அளவான நியோட்டேமே தேவைப்படுவதால் அதிலிருந்து உருவாகும் மெதனால் பொதுவான உணவுப் பொருட்களில் காணப்படுவதை விட மிகவும் குறைவானதே.\n\n\n"}
{"id": "211182", "url": "https://ta.wikipedia.org/wiki?curid=211182", "title": "பிரேசிலிய கால்பந்து கூட்டமைப்பு", "text": "பிரேசிலிய கால்பந்து கூட்டமைப்பு\n\nபிரேசிலிய கால்பந்து கூட்டமைப்பு (\"Brazilian Football Confederation\", அல்லது ) பிரேசில் நாட்டில் காற்பந்தாட்டதை கட்டுப்படுத்தும் நிர்வாக அமைப்பாகும். இது சூன் 8, 1914 இல் \"பிரேசிலிய விளையாட்டு கூட்டமைப்பு\" எனப் பொருள்படும் \"Confederação Brasileira de Desportos\" (CBD)ஆக நிறுவப்பட்டது. இதன் முதல் தலைவராக ஆல்வரோ சமீத் இருந்தார். இது பிரேசிலிய தேசியப் போட்டிகளான \"கேம்பனேடோ பிரேசிலீரோ டெ புட்பால்\" போட்டிகளையும் (நான்கு நிலைகளையும்) \"பிரேசில் கோப்பை போட்டி\"யையும் நிர்வகிக்கிறது. தவிரவும் வட்டாரப் போட்டிகளான \"கோப்பா டொ நோர்டெஸ்டெ\"வையும் நடத்துகிறது. பிரேசில் தேசிய காற்பந்து அணியையும் பிரேசில் மகளிர் தேசிய கால்பந்து அணியையும் மேலாண்மை செய்கிறது. தொழில்முறை கால்பந்து அணிகளுடைய பிரேசிலியக் கழகங்கள் இக்கூட்டமைப்பின் அங்கத்தினர்கள் ஆவர். மாநில கூட்டமைப்புகள் இந்த தேசிய கூட்டமைப்பின் கீழ் இயங்குகின்றன. \n\nஇரியோ டி செனீரோவின் புறநகரான பர்ரா டா டியூக்காவில் இதன் அலுவலகம் அமைந்துள்ளது. இக்கூட்டமைப்பிற்கான பயிற்சி மையம், கிராண்யா கோமரி, டெரெசோபோலிசில் அமைந்துள்ளது.\n\n"}
{"id": "211189", "url": "https://ta.wikipedia.org/wiki?curid=211189", "title": "துக்கான்", "text": "துக்கான்\n\nதுக்கான் (\"Dukhan\") என்பது கத்தாரில் உள்ள நகரம். இது தலைநகர் தோகாவில் இருந்து 60 கி.மீ தொலைவில் உள்ளது. இது எண்ணெய் வளம் நிறைந்த பகுதி. இந்த நகருக்குள் வருபவர் சிறப்பு அனுமதி வாங்கியிருக்க வேண்டும். துக்கான் கடற்கரை சுற்றுலாத் தலமாக விளங்குகிறது. இங்கு வாழ்பவர்கள் கத்தார் பெற்றோலிய நிறுவனத்தில் பணிபுரிகின்றனர். இங்கு பெரிய மசூதி உள்ளது.\n"}
{"id": "211191", "url": "https://ta.wikipedia.org/wiki?curid=211191", "title": "அக்கினேனி நாகேஸ்வர ராவ்", "text": "அக்கினேனி நாகேஸ்வர ராவ்\n\nஅக்கினேனி நாகேஸ்வர ராவ் (\"Akkineni Nageswara Rao\", செப்டம்பர் 20, 1924 - சனவரி 22, 2014) ஒரு தென்னிந்திய திரைப்பட நடிகரும் தயாரிப்பாளருமாவார். ஆந்திரத் திரைப்படத்துறையில், குறிப்பாகத் தெலுங்கு மொழிப் படங்களில் அதிகமாக நடித்தவர். வேளாண்துறையிலிருந்து திரைப்படத்துறைக்கு நாடகங்கள் மூலமாக வந்தடைந்தவர். தர்மபத்தினி என்ற திரைப்படத்தில் முதன்முதலாக அறிமுகமானார். தொடர்ந்து 75 ஆண்டுகளாகப் பல்வேறு வேடங்களில் பல திரைப்படங்களில் நடித்துள்ளார். மூன்று முறை தெலுங்கு மொழிக்கான பிலிம்பேரின் சிறந்த நடிகர் விருதை வென்றிருக்கிறார். இந்திய அரசின் பத்ம விபூசண், தாதாசாஹெப் பால்கே விருதுகள் இவருக்கு வழங்கப்பட்டுள்ளன.\n\nSection::::வாழ்க்கைச் சுருக்கம்.\nநாகேசுவரராவ் ஆந்திர மாநிலம் கிருஷ்ணா மாவட்டம் குடிவாடாவுக்கு அருகில் உள்ள வேங்கடராகவபுரம் (இப்போது ராமாபுரம் என அழைக்கப்படுகிறது) என்ற ஊரில் அக்கினேனி வேங்கடரத்தினம், அக்கினேனி புன்னம்மா ஆகிய தம்பதியருக்கு ஐந்தாவது கடைசி மகனாக நாகேசுவர ராவ் பிறந்தார். இவர் பிறந்த சில ஆண்டுகளிலேயே தந்தை இறந்து விட்டார். சகோதரர்களும் தந்தையின் வேளாண்மைத் தொழிலைக் கவனித்து வந்தனர்.\n\nSection::::நடிப்பு.\nநாகேசுவரராவ் தொடக்கப்பள்ளி வரையே படித்தார். பள்ளியில் ஏற்பாடு செய்யப்படும் நாடகங்களில் நடிப்பதற்கு இவருக்கு சந்தர்ப்பங்கள் கிடைத்தன. சிறு வயதில் மிக அழகாக இருப்பார். இதனால் இவருக்குப் பெண் வேடங்களே அதிகமாகக் கிடைத்தன. பள்ளிப்படிப்பில் அக்கறை கொள்ளாமல் பொழுதுபோக்காக வெளியில் நடக்கும் நாடகங்களிலும் நடித்து வந்தார். ஸ்தானம் நரசிம்மராவ் என்ற பிரபல நாடக நடிகருடன் சிறு சிறு பாகங்களை ஏற்று நடித்து வந்தார். தம்பியின் நாடக நடிப்பில் கிடைத்த புகழை எண்ணிப் பெருமைப் பட்ட அவரது தமையனார் அவரைத் திரைப்படங்களில் நடிப்பதற்கு வாய்ப்பை ஏற்படுத்தித் தர எண்ணினார்.\n\n\"தர்ம பத்தினி\" என்ற திரைப்படத்தின் காட்சிகள் சில கோலாப்பூர் நகரில் எடுக்கப்பட்டன. படப்பிடிப்பைக் காண தமையனாருடன் சென்றார் நாகேஸ்வரராவ். படத்தில் ஒரே ஒரு நிமிடம் தோன்ற ஒருவர் தேவையாக இருந்தது. கூட்டத்தில் இருந்த நாகேசுவரராவ் இதற்காகத் தெரிவு செய்யப்பட்டார். இதுவே இவர் நடித்த முதலாவது திரைப்படம் ஆகும். அடுத்ததாக, சிறீ இராஜேசுவரி பிலிம் கம்பனி தயாரித்த \"தல்லி ப்ரேமா\" என்ற படத்தில் நடிக்க ஒப்பந்தம் செய்யப்பட்டார். இதற்காக அவருக்கு சம்பளமும் கொடுக்கப்பட்டு சில காட்சிகளும் எடுக்கப்பட்டன. ஆனாலும் அவரது காட்சிகள் எதுவுமில்லாமலேயே இத்திரைப்படம் 1941 இல் வெளிவந்தது.\n\nஅரிச்சந்திரா, கனகதாரா, விப்ரநாராயணா, தெலுகு தல்லி, ஆசைஜோதி, சத்யான் வேஷணம் ஆகியன இவர் நடித்த பிரபல நாடகங்களாகும்..\n\nSection::::திரைஉலகப் பங்களிப்புகள்.\nSection::::நடிகராக.\nதெலுங்கு, தமிழ், இந்தி ஆகிய மொழிகளில் 256 படங்களில் நடித்துள்ளார். தேவதாசு, லைலா மஜுனு, அனார்க்கலி, பிரேமாபிசேகம், பிரேம நகர், மேக சந்தேசம் என்பன அவர் நடித்த பிரபல திரைப்படங்களில் சிலவாகும்.\n\nSection::::தயாரிப்பாளராக.\n1956ல் ஆந்திர மாநிலம் அமைக்கப் பட முன்னதாக தெலுங்கு மொழிப் படங்கள் அப்போதைய மதராசு மாகாணத் தலை நகராக இருந்த சென்னையிலேயே தயாரிக்கப்பட்டன. ஆந்திர மாநிலம் அமைந்த பின்னர் தெலுங்குப் படத் தயாரிப்பை ஐதராபாத்துக்கு மாற்ற வேண்டுமென பல தலைவர்கள் விரும்பினார்கள். 1963ல் நாகேசுவர ராவ் தெலுங்குப் படத் தொழிலை எவ்வாறு மேம்படுத்துவது என ஐந்து அம்ச திட்டமொன்றை ஆந்திர மாநில அரசுக்குக் கொடுத்தார். ஐதராபாத்தில் 22 ஏக்கர் பரப்பளவில் ஒரு திரைப்பட தயாரிப்பு கலைக்கூடத்தை உருவாக்கினார். அவரது மனைவி பெயரில் இந்த அன்னபூரணா ஸ்டூடியோ (Annapurna Studio) ஆகத்து 13, 1975ல் நிறுவப்பட்டது\n\n\nSection::::இறப்பு.\nதமது 90வது அகவையில் புற்றுநோய் வாய்ப்புற்றிருந்த நாகேசுவரராவ் 2014 சனவரி 22, அன்று ஐதராபாதில் காலமானார்.\n\n"}
{"id": "211194", "url": "https://ta.wikipedia.org/wiki?curid=211194", "title": "வி. பொ. பழனிவேலன்", "text": "வி. பொ. பழனிவேலன்\n\nவி. பொ. பழனிவேலன் (30-10-1909--20-12-2005) தனித்தமிழ் இயக்க முன்னோடிகளில் ஒருவர். பெரியாரியக் கருத்துகளில் முனைப்பானவர். மாணாக்கன் என்னும் மாத இதழை நடத்தி வந்தார்.திருத்துறைக்கிழார் என்னும் புனை பெயரும் இவர் கொண்டிருந்தார்.\n\nSection::::பிறப்பு,இளமை,கல்வி.\nதஞ்சை மாவட்டம், திருத்துறைப்பூண்டி வட்டம், விழல்குடி \nஎன்னும் சிற்றூரில் பிறந்தார்.\nதொடக்கக் கல்வியைப் பிறந்த ஊரிலும் உயர்கல்வியை \nராஜாமடம் என்னும் ஊரிலும் கற்றார்.\nசென்னைப் பல்கலைக் கழகத்தில் புலவர் பட்டமும் பீ. ஓ. எல்\nபட்டமும் பெற்றார் \nதஞ்சையில் ஆசிரியர் பயிற்சியில் தேர்ச்சிப் பெற்றார்.\n\nSection::::ஆசிரியர் பணி, பிற பணிகள்.\nதொடக்கப் பள்ளிகளிலும் நடுநிலைப் பள்ளிகளிலும் தலைமைஆசிரியராகப் பணி புரிந்தார்.\n1950 முதல் அரசு உயர்நிலைப் பள்ளிகளில் தமிழாசிரியராகப் பணிசெய்து 1968 இல் ஓய்வு பெற்றார்.\nமாணாக்கன் என்னும் தனித்தமிழ் மாத இதழை 1968முதல் \n1975 வரை பல இன்னல்களுக்கிடையில் தொடர்ந்து நடத்தி \nவந்தார்.\n1972இல் மறைமலையடிகள் மகளிர் தமிழ்ப் பயிற்றுக் கல்லூரி (மதுரைத் தமிழ்ச் சங்கத்தோடு இணைந்தது) தொடங்கி 1975 வரை நடத்தினார்.\nஉலகத் தமிழ்க் கழகம், தமிழியக்கம், தமிழின விடுதலைக் \nகழகம் தமிழக நல்வாழ்வு மாமன்றம் ஆகிய இயக்கங்களோடு தொடர்புகொண்டு மொழி இனம் பொதுமை நலத்திற்காகப் பாடுபட்டார்.\nதேவநேயப்பாவாணருடன் இணைந்து தமிழ்த் தொண்டு \nஆற்றினார்.\nதென்மொழி இதழில் சில காலம் இருந்தார்.\n1959 சூன் திங்களில் தலைவர் கி.ஆ.பெ.வி.யின் அழைப்புக்கு இணங்க ஆகாசவாணி எதிர்ப்புப் போராட்டத்தை மாணவர்களையும் சேர்த்து நடத்தினார்.\nசாமி.சிதம்பரனார் இவருக்கு நண்பர்.பேரா.சி.இலக்குவனார் இவருடைய ஒருசாலை மாணாக்கர்.\nகுடும்ப வாழ்விலும் பொது வாழ்விலும் கொள்கைப் பிடிப்புடன் 96 ஆண்டுகள் வாழ்ந்து மறைந்தார்.\n\nSection::::பட்டங்கள்,சிறப்புகள்.\nதனித்தமிழ் அரிமா, தமிழிசைச்செம்மல், செந்தமிழ்க் காவலர்.\nதமிழகப் புலவர் குழு உறுப்பினர்.\nஇலண்டன் தமிழ்ச் சங்கத்தின் பாராட்டும் பரிசும்.\n\n\nSection::::அச்சேறாத நூல்கள்.\nபண்டைத் தமிழ் நூல்களின் அழிவும் ஆக்கமும் \nகட்டுரைக் கோவை \nபாவரங்குகளில் பாடிய பாத்தொகுப்பு \nதமிழ் வளர்ச்சிக் கட்டுரைகள் \nசங்கத் தமிழ் அகர முதலி \n\nSection::::இதழ்களுடன் தொடர்பு.\nசெந்தமிழ்ச் செல்வி,செந்தமிழ், குறளியம், குத்தூசி,\nஅறிவுப்பாதை, பகுத்தறிவு, விடுதலை, தமிழ்ப்பாவை,\nஎழுகதிர் போன்ற இதழ்களில் தமிழ் வளர்ச்சி பகுத்தறிவு \nதொடர்பான கட்டுரைகளையும் பாடல்களையும் எழுதினார்.\n\nSection::::மேற்கோள் நூல்.\nதனித்தமிழரிமா புலவர் வி.பொ.பழனிவேலனார் (2006)\n\n(இக்குறு நூலை ஆக்கியோர்: முனைவர் தமிழ்முடி \nமுனைவர் ப.தமிழ்ப்பாவை)\n"}
{"id": "211201", "url": "https://ta.wikipedia.org/wiki?curid=211201", "title": "காரைநகர் பிரதேச செயலாளர் பிரிவு", "text": "காரைநகர் பிரதேச செயலாளர் பிரிவு\n\nகாரைநகர் பிரதேச செயலாளர் பிரிவு என்பது இலங்கையின் யாழ்ப்பாண மாவட்டத்திலுள்ள பிரதேச செயலாளர் பிரிவுகளில் ஒன்றாகும். இப்பிரிவின் கீழ் 9 கிராம அலுவலர் பிரிவுகள் உள்ளன. அவை, காரைநகர் வடக்கு, காரைநகர் வடகிழக்கு, காரைநகர் கிழக்கு, காரைநகர் தென்கிழக்கு, காரைநகர் தெற்கு, காரைநகர் தென்மேற்கு, காரைநகர் மேற்கு, காரைநகர் வடமேற்கு மற்றும் காரைநகர் மத்தி என்பனவாகும். 2012ம் ஆண்டு சனத்தொகைக் கணக்கெடுப்பின் படி இங்கு 9,547 பேர் வசிக்கின்றனர்.\n\nSection::::இன ரீதியான சனத்தொகை.\n2012ம் ஆண்டு சனத்தொகைக் கணக்கெடுப்பின் படி இப்பிரதேச செயலாளர் பிரிவு இலங்கைத் தமிழர்களைப் பெரும்பான்மையாகக் கொண்டுள்ளது.\n\nSection::::மத ரீதியான சனத்தொகை.\n2012ம் ஆண்டு சனத்தொகைக் கணக்கெடுப்பின் படி இப்பிரதேச செயலாளர் பிரிவில் இந்துக்கள் பெரும்பான்மையினராக உள்ளதோடு கிறித்தவர்களும் சிறியளவில் உள்ளனர்.\n\n\n"}
{"id": "211202", "url": "https://ta.wikipedia.org/wiki?curid=211202", "title": "பாலோன் தி'ஓர் (1956-2009)", "text": "பாலோன் தி'ஓர் (1956-2009)\n\nபாலோன் தி'ஓர் (Ballon d'Or,French pronunciation: ​[balɔ̃ dɔʁ], \"Golden Ball\" - தங்கப் பந்து) என்பது ஒவ்வொரு ஆண்டும் வழங்கப்படும் காற்பந்து வீரர்களுக்கான விருதாகும்; இது பொதுவாக ஆண்டின் சிறந்த ஐரோப்பிய கால்பந்து வீரர் என்று குறிக்கப்பட்டது. விருது வழங்கப்படும் ஆண்டுக்கு முந்தைய ஆண்டில் சிறப்பாக செயல்பட்டிருக்கிறார் என்று வாக்களிக்கப்பட்டுத் தேர்ந்தெடுக்கப்படும் வீரருக்கு இது வழங்கப்படுகிறது. ஃப்ரென்ச் கால்பந்துப் பத்திரிகையின் எழுத்தாளரான \"கேப்ரியெல் ஆனோட்\" என்பவரால் உருவாக்கப்பட்டது; அவர் தமது சக பத்திரிகையாளர்களை 1956-ஆம் ஆண்டில் ஐரோப்பாவின் சிறந்த கால்பந்து வீரர் எவரென வாக்களிக்கக் கூறினார். முதல் விருதை வென்றவர் பிளாக்பூல் கால்பந்துக் கழக (Blackpool F.C.) வீரரான ஸ்டான்லி மேத்யூ (Stanley Mathews) ஆவார்.\n\nஆரம்பத்தில், ஐரோப்பிய கால்பந்துக் கழகங்களில் விளையாடும் ஐரோப்பிய வீரர்களுக்கு மட்டுமே பத்திரைகையாளர்களால் வாக்களிக்க முடியும்; இதனால் டீகோ மரடோனா (ஐரோப்பிய கழகங்களில் விளையாடினார், ஆனால் ஐரோப்பியர் அல்லர்) மற்றும் பெலே (ஐரோப்பிய கழகங்களிலும் விளையாடவில்லை, ஐரோப்பியரும் இல்லை) போன்றோர் இவ்விருதுக்குத் தகுதி பெறவில்லை. 1995-ஆம் ஆண்டில் விருதுக்கான விதிமுறைகள் மாற்றப்பட்டு ஐரோப்பிய கால்பந்துக் கழகங்களில் விளையாடும் அனைவரும் இவ்விருதுக்குத் தகுதியானவர்களாக்கப்பட்டனர். இவ்விருதை வென்ற முதல் ஐரோப்பியர் அல்லாதவர் ஏசி மிலான் அணிவீரரான ஜார்ஜ் வியா ஆவார்; விதிமுறைகள் மாற்றப்பட்ட அவ்வாண்டே இவர் விருதைக் கைப்பற்றினார். 2007-ஆம் ஆண்டில் உலகின் எந்த வீரரும் போட்டியிடும்படி விதிமுறைகள் மாற்றப்பட்டன; வாக்களிக்கும் பத்திரிகையாளர்களின் எண்ணிக்கையும் அதிகரிக்கப்பட்டது. 2006-ஆம் ஆண்டுவரை 52 பத்திரிகையாளர்கள் வாக்களித்தனர், 2007-ஆம் ஆண்டுமுதல் உலகின் பல்வேறு நாடுகளிலிருந்து 96 பத்திரிகையாளர்கள் ஐந்து சிறந்த வீரர்களுக்கு வாக்களித்தனர்.\n\nமூன்று வீரர்கள் இவ்விருதை மூன்று முறை வென்றுள்ளனர்: யோகன் கிரையொஃப், மிச்செல் பிளாட்டினி, மார்க்கோ வான் பாஸ்டன். மூன்று ஆண்டுகளில் தொடர்ச்சியாக மூன்று முறை வென்ற ஒரே வீரர் \"மிச்செல் பிளாட்டினி\" ஆவார்; 1983-லிருந்து 1985-ஆம் ஆண்டுவரை மூன்று விருதுகளையும் இவர் வென்றார். ஐரோப்பியர் அல்லாதோர் விருதுக்குப் பரிந்துரைக்கப்படலாம் என்று விதிமுறை வந்த பிறகு, இவ்விருதை வென்ற முதல் பிரேசில் நாட்டுவீரர் ரொனால்டோ ஆவார். டச்சு மற்றும் செருமானிய வீரர்களால் பாலோன் தி'ஓர் ஏழு முறை வெல்லப்பட்டுள்ளது. இத்தாலிய கழகங்களான யுவென்டசு கால்பந்துக் கழகம் மற்றும் ஏசி மிலான் ஆகியவை முறையே அதிக பாலோன் தி'ஓர் வெற்றியாளர்களை கொண்டிருந்தன; அவற்றுக்காக விளையாடும் போது ஆறு வீரர்கள் எட்டுமுறை இவ்விருதை வென்றிருக்கின்றனர். கடைசியாக பாலோன் தி'ஓர் விருது வென்றவர் லியோனல் மெஸ்ஸி ஆவார்; இவ்விருது பெரும் மூன்றாவது அர்ஜென்டினியர் ஆவார், ஆனால் முதன்முதலில் அர்ஜென்டினா குடிமகனாக வெல்பவர் இவரே.\n\n2010-ஆம் ஆண்டில் \"பாலோன் தி'ஓர்\" விருதும் ஃபிஃபா ஆண்டின் உலகளவில் சிறந்த வீரர் விருதும் ஒன்றாக்கப்பட்டது; அதன்பிறகு, ஃபிஃபா பாலோன் தி'ஓர் விருது ஒவ்வோராண்டும் உலகின் சிறந்த ஆண் கால்பந்து வீரருக்கு வழங்கப்படுகிறது. யூஈஎஃப்ஏ-வினால் 2011-ஆம் ஆண்டு யூஈஎஃப்ஏ ஐரோப்பாவின் சிறந்த வீரர் உருவாக்கப்பட்டது; ஃபிஃபா சிறந்த வீரர் விருதோடு இணைக்கப்பட்ட பாலோன் தி'ஓர் விருதின் பழம்பெருமையை தக்கவைக்கும் வண்ணம் இப்புதிய விருது கொண்டுவரப்பட்டது.\n\n"}
{"id": "211206", "url": "https://ta.wikipedia.org/wiki?curid=211206", "title": "பெப் கார்டியோலா", "text": "பெப் கார்டியோலா\n\nபெப் கார்டியோலா (Josep \"Pep\" Guardiola i Sala ; ; பிறப்பு - சனவரி 18, 1971) என்பவர் எசுப்பானிய கால்பந்து மேலாளர் ஆவார்; இவர் தற்போது புன்டசுலீகா அணியான பேயர்ன் மியூனிக்-கின் தலைமைப் பயிற்சியாளராக இருக்கிறார். இவர் விளையாடும் நாட்களில் தடுப்பு நடுக்கள வீரராக இருந்தார்; தனது பெரும்பான்மையான தொழில்முறை ஆட்டவாழ்வை பார்சிலோனாவில் கழித்தார். இவர், ஐரோப்பியக் கோப்பையை வென்ற யோகன் கிரையொஃப்-பின் \"கனவு அணி\"-யின் முக்கியமான அங்கமாக இருந்தார். இவர் விளையாடிய மற்ற அணிகள்: இத்தாலியில் பிரெஸ்சியா மற்றும் ரோமா, கத்தார் நாட்டின் அல்-அஃகிலி, மற்றும் மெக்சிகோவின் டொரடோஸ் டி சினாலொஆ. மெக்சிகோவில் விளையாடிய காலத்தில் மேலாளருக்கான பயிற்சிப் பள்ளியில் சேர்ந்தார். பன்னாட்டுப் போட்டிகளில் ஸ்பெயின் நாட்டுக்காக ஆடினார்; காத்தலோனியா அணிக்காக நட்புமுறைப் போட்டிகளிலும் ஆடியிருக்கின்றார்.\n\nவிளையாடுதலிலிருந்து ஓய்வு பெற்ற பிறகு \"பார்சிலோனா பி\" அணிக்குப் பயிற்சியாளரானார். 2008-ஆம் ஆண்டில் ஃபிராங்க் ரைகார்டுக்குப் பிறகு பார்சிலோனா முதன்மை அணிக்கு மேலாளர் ஆனார். அவரது முதல் பருவத்தில் லா லீகா, கோபா டெல் ரே மற்றும் யூஈஎஃப்ஏ வாகையர் கூட்டிணைவு ஆகிய மூன்றையும் வென்றார்; அதன்மூலம் வாகையர் கூட்டிணைவை வென்ற மிக இளவயது மேலாளர் என்ற புகழுக்கு உரியவரானார். அதற்கடுத்த பருவத்தில், அதே ஆண்டில், எசுப்பானிய உன்னதக் கோப்பை, ஐரோப்பிய உன்னதக் கோப்பை, ஃபிஃபா கழக உலகக் கோப்பை ஆகியவற்றையும் வென்றார். இதன்மூலம் ஆறு கோப்பைகளையும் ஒரே ஆண்டில் வென்ற முதல் மேலாளர் ஆனார்; பார்சிலோனா - அவ்வாறு வென்ற முதல் அணியானது.\n\nசெப்டம்பர் 8, 2011 அன்று \"காத்தலோனியா\" பாராளுமன்றத்தால் தங்கப் பதக்கம் வழங்கப்பட்டது; காத்தலோனியாவின் உயரிய பதக்கம் இதுவாகும். சனவரி 9, 2012 அன்று ஆண்களுக்கான கால்பந்தில் \"2011 ஃபிஃபா உலகின் தலைசிறந்த பயிற்சியாளர்\" விருதினை வென்றார். நான்கு ஆண்டுகளில் 14 கோப்பைகளை வென்ற பிறகு பார்சிலோனா அணியின் மேலாளர் பணியிலிருந்து விலகினார். ஒரு வருட ஓய்வுக்குப் பிறகு ஜெர்மனியின் புன்டசுலீகா அணியான பேயர்ன் மியூனிக் அணிக்கு மேலாளராக மூன்று பருவங்கள் இருந்தார். பேயர்ன் மியூனிக்கின் மேலாளராக இருந்த மூன்று பருவங்களிலும் செருமனியின் முதல்நிலை கால்பந்துக் கூட்டிணைவுத் தொடரான புன்டசுலீகாவினை வென்றார். 2015-16-ஆம் பருவத்தின் இறுதியில், பேயர்ன் மியூனிக்குடனான தனது ஒப்பந்தம் முடிவுக்கு வந்தபிறகு, இங்கிலாந்து பிரீமியர் லீக் அணியான மான்செஸ்டர் சிட்டியின் மேலாளராக இணைந்தார்.\n\n"}
{"id": "211207", "url": "https://ta.wikipedia.org/wiki?curid=211207", "title": "தங்கக் கேடயத் திட்டம்", "text": "தங்கக் கேடயத் திட்டம்\n\nதங்கக் கேடயத் திட்டம் அல்லது சீனப் பெருந்தீச்சுவர் என்பது சீனஅரசின் பொதுமக்கள் பாதுகாப்பு அமைச்சகம் கொண்டுவந்த இணையத் தணிக்கை மற்றம் கூர்ந்தாய்வுத் திட்டமாகும். 1998 ஆம் ஆண்டில் துவங்கப்பட்ட இத்திட்டம் 2003 ஆம் ஆண்டு நவம்பர் மாதம் முதல் அமுலாக்கத்தில் உள்ளது. இதன் மூலம் வெளிநாட்டு இணையத்தொடர்புகளைத் தணிக்கை செய்யவும், தடை செய்யவும், கண்காணிக்கவும் இத்திட்டம் பயன்படுகிறது.\n\n\"காற்று வேண்டும் என்று ஜன்னலைத் திறந்தால் பூச்சிகள் உள்ளே வருவதையும் கருத்தில் கொள்ள வேண்டும்\" என்ற டங் சியாவுபிங்கின் கருத்து இத்திட்டத்திற்கான அடிப்படை எனக் கருதப்படுகின்றது. \n\nதலாய் லாமா குறித்த வலைத்தளங்கள், ஆபாச வலைத்தளங்கள், சீன மக்களாட்சிக் கட்சி, பிபிசி சீனம் உள்ளிட்ட பல தடை செய்யப்பட்ட தளங்களாகும். விக்கிப்பீடியாவும் பல முறை தடைசெய்யப்பட்டுள்ளது.\n"}
{"id": "211211", "url": "https://ta.wikipedia.org/wiki?curid=211211", "title": "அத்லெடிக் பில்பாஓ", "text": "அத்லெடிக் பில்பாஓ\n\nஅத்லெடிக் கிளப் (Athletic Club), பொதுவாக அத்லெடிக் பில்பாஓ (Athletic Bilbao) என்று அறியப்படுகின்ற, கால்பந்துக் கழகமானது ஸ்பெயின் நாட்டின் பில்பாஓ நகரில் அமைவிடமாகக் கொண்டது. இக்கழகம் எசுப்பானியாவில் பொதுவாக \"சிங்கங்கள்\" (Los Leones) என்றும் அறியப்படுகிறது. \n\n1929-ஆம் ஆண்டில் லா லீகா தொடங்கப்பட்டதிலிருந்து அதில் பங்கேற்றுவருகிறது. லா லீகா வாகையர் பட்டத்தை எட்டு முறை கைப்பற்றியுள்ளது. ஒட்டுமொத்த லா லீகா வரலாற்றில் பெற்ற புள்ளிகளின் அடிப்படையில், நான்காம் இடம் பெறும் கழகமாக இருக்கிறது. மேலும், லா லீகா-வின் ஆரம்பத்திலிருந்து அதில் பங்கேற்கும் கழகமாகவும், அதிலிருந்து தரக்குறைப்பு செய்யப்படாத மூன்று கழகங்களுள் ஒன்றாகவும் விளங்குகிறது; தகுதிக் குறைப்பு செய்யப்படாத மற்ற இரு கழகங்கள் பார்சிலோனா மற்றும் ரியல் மாட்ரிட் ஆகியவையாகும். இக்கழகம் பெண்களுக்கான அணி ஒன்றையும் கொண்டது; பெண்களுக்கான முதல்தர கால்பந்துக் கூட்டிணைவில் நான்கு முறை வாகையர் பட்டத்தை அவ்வணி கைப்பற்றியிருக்கிறது.\n\nதமது அமைவிட மக்களின் விளையாட்டு வீரர்களையே பெரும் அளவில் பயன்படுத்துவது, இக்கழகத்தின் முக்கியமான பண்புகளில் ஒன்று ஆகும்; அதாவது, இக்கழகம் பாஸ்க் இன வீரர்களையே பெருமளவில் கொண்டிருக்கும். எசுப்பானியாவின் பாஸ்க் பகுதி, மற்றும் ஃப்ரான்சின் தென் பகுதிகளில் இருக்கும் பாஸ்க் இன வீரர்களை வாங்கிப் பயன்படுத்துவது இக்கழகத்தின் வழக்கமாகும். அதைத் தவிர்த்து, தமக்கென தனியான இளையோர் பயிற்றுவிப்புக் கழகத்தையும் கொண்டிருக்கிறது. தமது இன வீரர்களைப் பயன்படுத்தும் இப்பண்பினால் அதற்குப் பெரும் ஆதரவும் உள்ளது, எதிர்ப்பும் உள்ளது. தமது பயிற்றுவிப்புக் கழக வீரர்களை முதல்தர வீரர்களாக உருவாக்குவதிலும், கழக பற்றுறுதிக்காகவும் பெருமளவு புகழப்படுகிறது. எசுப்பானியாவில் தொழில்முறை கழகங்களில் விளையாட்டு நிறுவனமாக அல்லாத நான்கு கழகங்களில் \"அத்லெடிக் கிளப்\" ஒன்றாகும்; மற்றையவை பார்சிலோனா, ரியல் மாட்ரிட் மற்றும் ஒசசூனா. இக்கழகங்களின் உறுப்பினர்கள் மற்றும் ஆதரவாளர்களே உரிமையாளர்களாகவும் நிர்வகிப்பவராகவும் இருக்கின்றனர். \n\n"}
{"id": "211212", "url": "https://ta.wikipedia.org/wiki?curid=211212", "title": "கோபா டெல் ரே", "text": "கோபா டெல் ரே\n\nகோபா டெல் ரே (Copa del Rey, அரசரின் கோப்பை) என்பது எசுப்பானிய காற்பந்து அணிகளுக்காக ஒவ்வோராண்டும் நடத்தப்படும் கால்பந்துக் கோப்பைப் போட்டியாகும். ஜப்பானின் புகழ்மிக்க பேரரசரின் கோப்பை போன்று முடியாட்சியின் பெயரைக் கொண்டிருக்கும் காற்பந்துக் கோப்பையாகும்.\n\n1903 ஆம் ஆண்டில் இக்கோப்பைப் போட்டி ஆரம்பிக்கப்பட்டது; ஆதலால், இதுவே மிகப் பழைமையான எசுப்பானிய காற்பந்துப் போட்டியாகும். பொதுவாக கோபா டெல் ரே வாகையர்கள் யூஈஎஃப்ஏ யூரோப்பா கூட்டிணைவுக்குத் தகுதிபெறுவர். கோப்பை வெற்றியாளர்கள் ஏற்கனவே யூஈஎஃப்ஏ வாகையர் கூட்டிணைவுக்குத் தகுதிபெற்றிருந்தால் இரண்டாம் இடம் பெறுவோர் யூரோப்பா கூட்டிணைவுக்குத் தகுதிபெறுவர்.\n\nஇக்கோப்பையின் தற்போதைய வெற்றியாளர்கள் அத்லெடிகோ மாட்ரிட் அணியினராவர்; இறுதிப் போட்டியில் ஒரே-நகர எதிரிகளான ரியல் மாட்ரிட் அணியினரை வென்று கோப்பையைக் கைப்பற்றினர். பார்சிலோனா அணியினரே இக்கோப்பையை வென்றிருக்கின்றனர்; அவர்கள் மொத்தமாக 26 முறையாக இதில் வாகையர் பட்டம் சூடியிருக்கின்றனர்.\n\n"}
{"id": "211214", "url": "https://ta.wikipedia.org/wiki?curid=211214", "title": "சில்சார் விமான நிலையம்", "text": "சில்சார் விமான நிலையம்\n\nசில்சார் விமான நிலையம் (Silchar Airport) இந்தியாவின் அசாம் மாநிலத்தில் உள்ளது. இவ்விமான நிலையம் 1944 ஆம் ஆண்டு ஆங்கிலேயர்களால் கட்டப்பட்டது. இவ்விமான நிலையம் \"பாரைல்\" மலைத்தொடரின் (Barail range) அடிவாரத்தில் அமைந்துள்ளது. இவ்விமான நிலையம் இந்தியாவின் வடகிழக்குப் பகுதியின் கவுகாத்தி, அகர்தலா, இம்பாலுக்கு அடுத்தபடியாக நான்காவது முக்கியமான விமான நிலையம் ஆகும். வருடத்திற்கு 2,30,000 பயணிகளைக் கையாளுகிறது.\n"}
{"id": "211217", "url": "https://ta.wikipedia.org/wiki?curid=211217", "title": "அத்லெடிகோ மாட்ரிட்", "text": "அத்லெடிகோ மாட்ரிட்\n\nஅத்லெடிகோ மாட்ரிட் (Atlético Madrid , எளிமையாக Atlético -அத்லெடிகோ ) என்பது எசுப்பானியாவின் லா லீகா கூட்டிணைவில் பங்குபெறும் கால்பந்துக் கழகமாகும். இதன் அமைவிடம் மாட்ரிட், ஸ்பெயின் ஆகும். அத்லெடிகோ மாட்ரிட் 9 முறை லா லீகா-வினை வென்றுள்ளது; 1996-ல் வென்ற இரட்டையும் இதில் அடங்கும். கோபா டெல் ரேவினை (அரசரின் கோப்பை) 10 முறை வென்றுள்ளனர். மேலும் 1 எசுப்பானிய உன்னதக் கோப்பையும் 3 ஈவா துயர்த்தே கோப்பையும் வென்றுள்ளனர். ஐரோப்பாவில், 1962-ல் யூஈஎஃப்ஏ கோப்பை வெற்றியாளர்கள் கோப்பையை வென்றுள்ளனர்; 1974-ஆம் ஆண்டு ஐரோப்பியக் கோப்பையில் இரண்டாம் இடம் பெற்றனர். மேலும், யூரோப்பா கூட்டிணைவை 2010 மற்றும் 2012 ஆகிய ஆண்டுகளில் வென்றுள்ளனர்; யூஈஎஃப்ஏ உன்னதக் கோப்பையை 2010 மற்றும் 2012-ஆம் ஆண்டுகளில் கைப்பற்றியிருக்கின்றனர்.\n\nதற்போது 54,960 பார்வையாளர்கள் கொள்ளளவு கொண்ட \"விசென்டே கால்தெரான் மைதானத்தில்\" (Vicente Calderón) தன்னிடப் போட்டிகளை ஆடி வரும் இவர்கள், 2015-ஆம் ஆண்டில் 70,000 பார்வையாளர்கள் கொள்ளளவு உடைய \"லா பெய்னேட்டா மைதானத்துக்கு\" (Estadio La Peineta) இடம்பெயர இருக்கின்றனர்.\n\nஎசுப்பானியாவில் அதிக ஆதரவாளர்கள் கொண்ட கால்பந்துக் கழகங்களில் ரியல் மாட்ரிட் மற்றும் பார்சிலோனா-வுக்கு அடுத்து அத்லெடிகோ மூன்றாமிடம் பெறுகின்றனர். மேலும் உலகிலேயே பெரும் விளையாட்டுக் கழகங்களில் ஒன்றாகவும் உள்ளது; 65,000 பேர் பருவ நுழைவுச்சீட்டு கொண்ட ஆதரவாளர்கள் உள்ளனர். \n\nஇவர்கள் இருக்கும் அதே நகரத்தில் இருக்கும் காரணத்தினால் இவர்களுக்கும் ரியல் மாட்ரிட் அணிக்கும் இடையே பெருத்த போட்டி காலாகாலமாக இருந்து வந்திருக்கிறது.\n\n"}
{"id": "211222", "url": "https://ta.wikipedia.org/wiki?curid=211222", "title": "புனித அந்திரேயா பெருங்கோவில் (ஆர்த்துங்கல்)", "text": "புனித அந்திரேயா பெருங்கோவில் (ஆர்த்துங்கல்)\n\nஆர்த்துங்கல் புனித அந்திரேயா பெருங்கோவில் (\"Arthunkal\") என்பது இந்தியாவின் கேரள மாநிலத்தில் ஆலப்புழை மறைமாவட்டத்தின் கடலோரக் கிராமமும் வட்டாரப் பங்குமான ஆர்த்துங்கல் என்னும் ஊரில் அமைந்துள்ள புகழ்பெற்ற கத்தோலிக்க வழிபாட்டு இடம் ஆகும்.\n\nஆர்த்துங்கல் என்னும் கிராமம் சேர்த்தலைக்கு மேற்கே 8 கி.மீ. தொலையிலும், ஆலப்புழை நகரிலிருந்து வடக்காக 22 கி.மீ. தொலையிலும் உள்ளது. இங்கே மீன்பிடித்தல் முக்கிய தொழில் ஆகும்.\n\nSection::::ஆர்த்துங்கல் அந்திரேயா கோவிலும் புனித செபஸ்தியாரும்.\nஆர்த்துங்கல் கிராமம் அங்கு அமைந்துள்ள கத்தோலிக்க கோவிலாகிய புனித அந்திரேயா பெருங்கோவில் காரணமாக மிகவும் புகழ்பெற்றுள்ளது. இங்கு கிறித்தவர்களும் பிற சமயத்தவர்களும் திருப்பயணிகளாக வருகின்றனர்.\n\nஇக்கோவில் புனித அந்திரேயாவுக்கு அர்ப்பணிக்கப்பட்டிருந்தாலும், இங்கு மிகச் சிறப்பாகக் கொண்டாடப்படுகின்ற விழா புனித செபஸ்தியார் திருவிழா ஆகும். புனித செபஸ்தியார் கத்தோலிக்க திருச்சபையில் ஒரு முக்கிய புனிதராகக் கருதப்படுகிறார். குறிப்பாக, கொள்ளை நோய் மற்றும் பலவிதமான நோய்நொடி உபாதைகளிலிருந்து மக்களுக்குப் பாதுகாப்பு வழங்கும் வல்லமை மிக்க புனிதராக இவரைக் கருதி மக்கள் வேண்டுதல் செலுத்துகிறார்கள்.\n\nSection::::புனித செபஸ்தியார் வரலாறு.\nகிறித்தவத் தொன்ம வரலாற்றின்படி, செபஸ்தியார் பிரான்சு நாட்டின் நார்போன் நகரில் பிறந்தார். கி.பி. 283 அளவில் அவர் உரோமை இராணுவத்தில் சேர்ந்து போர்வீரர் ஆனார். அப்போது அவர் பலரைக் கிறித்தவ மதத்தில் சேர்த்தார். பலருடைய நோய்களைப் போக்கும் வல்லமையும் அவருக்கு இருந்தது. இராணுவத்தில் அவர் பதவி உயர்வு பெற்றார். ஆனால் அவர் கிறித்தவ மதத்தைத் தழுவியிருந்தார் என்பது அரசனுக்கோ பிற அதிகாரிகளுக்கோ தெரியவில்லை.\n\nமாக்சிமியன் மன்னன் செபஸ்தியார் கிறித்தவர் என்பதைக் கண்டுகொண்டதும் அவரைக் கொல்லுமாறு ஆணையிட்டார். அவரை ஒரு மரத்தில் கட்டிவைத்து, அவர்மேல் அம்புகளை எய்து கொல்லப்பார்த்தார்கள். அவர் இறந்துபோனார் என்று நினைத்து அவரை விட்டு இராணுவத்தினர் சென்றுவிட்டனர். அப்போது அவருடைய உடலை எடுத்து அடக்கம் செய்வதற்காகச் சென்ற பெண்மணி ஒருவர் அவர் உயிரோடு இருப்பதைக் கண்டு, அவருக்கு மருத்துவ உதவி அளித்து உடல் நலம் பெறச் செய்தார்.\n\nபின்னர் செபஸ்தியார் அரசனை அணுகி, அரசன் கிறித்தவர்களைத் துன்புறுத்துவது தவறு என்று கடிந்துகொண்டார். அரசன் சினமுற்று அவரைத் தடிகளால் அடித்துக் கொல்லுமாறு ஆணையிட்டான். அவரது உடல் உரோமையின் ஆப்பியா சாலை அருகே அடக்கம் செய்யப்பட்டது.\n\nசெபஸ்தியாரை ஒரு புனிதராகக் கருதி மக்கள் வணக்கம் செலுத்தத் தொடங்கினர். அவர் அம்பு எய்துவோர், விளையாட்டு வீரர்கள், இராணுவத்தினர் போன்றோரின் பாதுகாவலராகக் கருதப்படுகிறார். கொள்ளைநோய் போன்ற கடின வியாதிகளிலிருந்து விடுதலை பெற மக்கள் அவரை நோக்கி வேண்டுவது வழக்கம்.\n\nபோர்த்துகீசியர்கள் இந்தியாவுக்கு கிறித்தவத்தைக் கொணர்ந்தபோது கேரளப் பகுதிகளில் புனித செபஸ்தியார் வணக்கமும் பரவியது. ஆர்த்துங்கல் கோவிலிலும் இந்த வணக்கம் சிறப்பாக வளர்ச்சியுற்றது.\n\nSection::::ஆர்த்துங்கல் கோவிலில் புனித செபஸ்தியார் விழா.\nகத்தோலிக்க திருச்சபையின் வழிபாட்டு நாள்காட்டிப்படி, சனவரி 20ஆம் நாள் புனித செபஸ்தியாருக்கு விழாக் கொண்டாடப்படுகிறது. ஆர்த்துங்கல் புனித அந்திரேயா கோவிலிலும் இந்த விழா சனவரி 20ஆம் நாள் சிறப்பிக்கப்படுகிறது. இது “பெருநாள்” என்று அழைக்கப்படுகிறது. “எட்டம் பெருநாள்” என்ற பெயரில் சனவரி 27ஆம் நாள் நடக்கும் நிகழ்ச்சிகளில் கலந்துகொள்ள பல்லாயிரக்கணக்கான பக்தர்கள் வந்து கூடுகின்றனர். புனித செபஸ்தியாரின் திருச்சிலையை மக்கள் ஊர்வலமாக எடுத்துச் சென்று, கடற்கரைக்குக் கொண்டு செல்வர். பின்னர் அச்சிலை கோவிலுக்குக் கொண்டுவரப்படும். அப்போது வானத்தில் கழுகு ஒன்று வட்டமிடும் என்று மக்கள் கூறுகின்றனர். அது புனித செபஸ்தியாரின் பாதுகாவல் தொடர்கிறது என்பதற்கு அடையாளம் என்பது புராதன வரலாறு.\n\nSection::::செபஸ்தியாருக்கு மக்கள் பக்தி.\nபுனித செபஸ்தியார் வழியாகப் பெற்றுக்கொண்ட வரங்களுக்கு நன்றி செலுத்தும் வகையில் பக்தர்கள் “உருளு நேர்ச்சை” என்று அழைக்கப்படும் முயற்சியைச் செய்கிறார்கள். கடலோரச் சாலையிலிருந்து கோவில் வரை முழங்காலில் ஊர்ந்து செல்வது இதில் அடங்கும். மக்கள் வழங்கும் காணிக்கைகளுள் முக்கியமானவை அம்பும் வில்லும் ஆகும். புனித செபஸ்தியார் உடலில் அம்புகள் எய்யப்பட்டதைக் குறிக்கும் விதமாக இக்காணிக்கைகள் உள்ளன.\n\nஇன்னொரு முக்கிய அம்சம், இங்கே கொண்டாடப்படுகின்ற செபஸ்தியார் விழாவுக்கும் சபரிமலை ஐயப்பனுக்கும் இடையே மக்கள் காட்டுகின்ற தொடர்பு. மக்களின் நம்பிக்கைப் படி, செபஸ்தியாரும் ஐயப்பனும் உடன்பிறப்புகளாம். இவ்வாறு ஆயிரக்கணக்கான சபரிமலை ஐயப்பன் பக்தர்கள் செபஸ்தியாருக்கும் வணக்கம் செலுத்த வருகின்றனர்.\n\nSection::::ஆர்த்துங்கல் புனித அந்திரேயா கோவில் பற்றிய குறிப்புகள்.\nா\nஆர்த்துங்கல் கிராமத்தில் புனித அந்திரேயாவுக்கு அர்ப்பணிக்கப்பட்டுள்ள கோவில் 16ஆம் நூற்றாண்டில் போர்த்துகீசியர்களால் கட்டப்பட்டது. 1584இல் கட்டப்பட்ட இக்கோவிலில் ஜாக்கொமோ ஃபெனீசியோ என்பவர் குருவாக இருந்தார். அவர் மக்களின் நோய்களைப் போக்கும் திறம் பெற்றிருந்தாராம். மக்கள் அவரை “ஆர்த்துங்கல் வெளுத்தச்சன்” (வெள்ளைக்காரத் தந்தை) என்று அழைத்தனர். அவர் 1632இல் இறந்தார். அதன் பின் எட்டு ஆண்டுகளுக்குப் பிறகு கோவில் மறுபடியும் கட்டப்பட்டது. அரபிக் கடலை நோக்கி, மேற்கு பார்த்த விதத்தில் கோவில் கட்டப்பட்டது.\n\n1647இல் இத்தாலியின் மிலான் நகரில் வார்க்கப்பட்ட புனித செபஸ்தியார் திருச்சிலை கொண்டுவரப்பட்டு, புனித அந்திரேயா கோவிலில் வணக்கத்திற்கு வைக்கப்பட்டது.\n\nSection::::பெருங்கோவில் நிலைக்கு உயர்த்தப்படுதல்.\nதிருத்தந்தை பதினாறாம் பெனடிக்ட் 2010ஆம் ஆண்டு, சூலை மாதம் 9ஆம் நாள் புனித அந்திரேயா வட்டாரக் கோவிலை “இணைப் பெருங்கோவில்” () நிலைக்கு உயர்த்தினார்.\n\nகோவிலை அடுத்துள்ள வளாகத்திலும் சாலையின் இரு ஓரங்களிலும் பல கல்விக் கூடங்கள், துறவற இல்லங்கள், மருத்துவ மனைகள் உள்ளன.\n"}
{"id": "211227", "url": "https://ta.wikipedia.org/wiki?curid=211227", "title": "இந்திய மொழிகளின் நடுவண் நிறுவனம்", "text": "இந்திய மொழிகளின் நடுவண் நிறுவனம்\n\nஇந்திய மொழிகளின் நடுவண் நிறுவனம் (En: Central Institutue of Indian Languages) இந்திய அரசின் மனிதவள மேம்பாட்டு அமைச்சகம், உயர்கல்வித் துறையின் கீழ் கர்நாடக மாநிலம், மைசூரில் செயல்படும் நிறுவனம் ஆகும். இந்திய மொழிகளின் நடுவண் நிறுவனம், 1981 முதல் இந்திய அரசு மொழிகள் மற்றும் சிறுபாண்மை மொழிகளின் மேம்பாட்டிற்காகவும் பயிற்றுவிக்கவும் செயல்படுகிறது..\n\nSection::::மண்டலங்கள்.\nஇந்திய மொழிகளின் வளர்ச்சி மற்றும் ஆய்வுப்பணிக்காக இந்நிறுவனம் இந்தியாவில் ஐந்து மண்டலங்களில் செயல்படுகிறது. இந்நிறுவனத்தின் மண்டலங்களும் பயிற்றுவிக்கும் மொழிகளும்:\nSection::::மையங்கள்.\nஇந்திய அரசு மொழிகள் மற்றும் சிறுபாண்மை மொழிகளின் வளர்ச்சிக்காக, இந்திய மொழிகள் நடுவண் நிறுவனம் ஏழு மையங்கள்களை நிறுவியுள்ளது:\n\nSection::::செம்மொழிகள் ஆய்வு மையம்.\nஇந்நிறுவனம் தமிழ், தெலுங்கு மற்றும் கன்னட செம்மொழிகளை ஆய்வு செய்வதற்கு ஒரு ஆய்வு மையம் நடத்துகிறது.\n\nSection::::இந்நிறுவனம் வழங்கும் விருதுகள்.\nசிறுபான்மை இன மக்களின் மொழி வளர்ச்சிக்காக, சிறுபாண்மை இனத்தவர் எழுதிய சிறப்பான நூல்களுக்கு பாஷா பாரதி சம்மன் எனும் பெயரில் பணத்துடன் கூடிய விருதுகள் வழங்கி சிறப்பு செய்கிறது.\n\nSection::::இணையவழிக் கல்வி.\nதமிழ் மொழி, வங்காள மொழி, மற்றும் கன்னட மொழியில் இணையவழிக் கல்வி படிப்புகள் நடத்துகிறது\n\n"}
{"id": "211231", "url": "https://ta.wikipedia.org/wiki?curid=211231", "title": "விண்ணேற்பு அடைந்த அன்னை மரியா பெருங்கோவில் (செக்கந்திராபாத்)", "text": "விண்ணேற்பு அடைந்த அன்னை மரியா பெருங்கோவில் (செக்கந்திராபாத்)\n\nவிண்ணேற்பு அடைந்த அன்னை மரியா பெருங்கோவில் (\"Basilica of Our Lady of the Assumption\") என்பது இந்தியாவின் ஆந்திரப் பிரதேசம் மாநிலத்தில் செக்கந்திராபாத் நகரில் அமைந்துள்ள சிறப்புமிக்க கத்தோலிக்க வழிபாட்டு இடம் ஆகும்.\n\nSection::::அமைவிடம்.\nஇக்கோவில் செக்கந்திராபாத் நகரில் சரோஜினி நாயுடு சாலையில் உள்ளது. இக்கோவில் கட்டப்படுவதற்கு அடித்தளம் அமைத்தவர்கள் ஆயர் காரூ என்பவரும் அருள்தந்தை டானியேல் மர்ஃபி என்பவரும் ஆவர். இக்கோவில் 1854இல் கட்டி முடிக்கப்பட்டது. முன்னாள்களில் இக்கோவில் ஐதாராபாத் உயர்மறைமாவட்டத்தின் முதன்மைக் கோவிலாக இருந்தது. ஆனால் 1886இல் இது அந்நிலையை இழந்தது.\n\n1871ஆம் ஆண்டில் சில கன்னியர் இத்தாலியின் தூரின் நகரிலிருந்து இங்கு வந்து ஒரு பள்ளிக்கூடம் தொடங்கி நடத்தினர். அது புனித அன்னா பள்ளிக்கூடம் என்று அழைக்கப்படுகிறது.\n\nSection::::பெருங்கோவில் நிலைக்கு உயர்த்தப்படல்.\nதிருத்தந்தை பதினாறாம் பெனடிக்ட் இக்கோவிலை 2008, நவம்பர் 7ஆம் நாள் இணைப் பெருங்கோவில் () என்னும் நிலைக்கு உயர்த்தினார்.\n\nSection::::கோவிலின் சிறப்புகள்.\nபுனித அன்னை மரியா கோவில் செக்கந்திராபாத் நகரில் முக்கியமான வரலாற்றுச் சின்னங்களுள் ஒன்று. இதன் கலைப்பாணி “இந்திய-கோத்திக்” ஆகும். இதன் வளைவுக் கட்டுகளும், தாங்கு தூண்களும் தனிச் சிறப்புடையன. \n\nஇக்கோவிலில் மைய பீடம் தவிர இரு பக்கங்களிலும் புனிதர்களுக்கு அர்ப்பணிக்கப்பட்ட பல துணைப் பீடங்கள் உள்ளன. மேலும் 1901இல் இத்தாலியிலிருந்து கொண்டுவரப்பட்ட மூன்று பெரிய மணிகள் இக்கோவிலுக்குச் சிறப்பூட்டுகின்றன.\n\nSection::::வெளி இணைப்புகள்.\nபுனித மரியா கோவில், செக்கந்திராபாத்\n"}
{"id": "211232", "url": "https://ta.wikipedia.org/wiki?curid=211232", "title": "யூஈஎஃப்ஏ உன்னதக் கோப்பை", "text": "யூஈஎஃப்ஏ உன்னதக் கோப்பை\n\nயூஈஎஃப்ஏ உன்னதக் கோப்பை (UEFA Super Cup) என்பது ஒவ்வொரு ஆண்டும் யூஈஎஃப்ஏ-வினால் நடத்தப்படும் போட்டியாகும்; இது அவ்வாண்டின் யூஈஎஃப்ஏ வாகையர் கூட்டிணைவு வெற்றியாளருக்கும் யூஈஎஃப்ஏ யூரோப்பா கூட்டிணைவு வெற்றியாளருக்கும் இடையே நடத்தப்படும். பொதுவாக ஐரோப்பிய நாடுகளின் கூட்டிணைவுகள் ஆரம்பிக்கும் காலத்தில், ஆகத்து மாத இறுதியில், குறிப்பாக வெள்ளிக்கிழமையன்று நடத்தப்படும்.\n\n1972-லிருந்து 1999-வரை ஐரோப்பியக் கோப்பை/யூஈஎஃப்ஏ வாகையர் கூட்டிணைவு வெற்றியாளருக்கும் ஐரோப்பிய கோப்பை வெற்றியாளர்கள் கோப்பை/யூஈஎஃப்ஏ கோப்பை வெற்றியாளர்கள் கோப்பை வெற்றியாளருக்கும் இடையே இந்த \"உன்னதக் கோப்பைப் போட்டி\" நடத்தப்பட்டது. யூஈஎஃப்ஏ கோப்பை வெற்றியாளர்கள் கோப்பை - போட்டி நடத்துவது நிறுத்தப்பட்ட பிறகு, வாகையர் கூட்டிணைவு வெற்றியாளருக்கும் \"யூஈஎஃப்ஏ கோப்பை\" வெற்றியாளருக்கும் இடையே உன்னதக் கோப்பை-போட்டி நடத்தப்பட்டது; 2009-ஆம் ஆண்டில் \"யூஈஎஃப்ஏ கோப்பை\"யானது \"யூஈஎஃப்ஏ யூரோப்பா கூட்டிணைவு\" என்று பெயர் மாற்றப்பட்டது.\n\nதற்போதைய வெற்றியாளர்கள் செருமனியின் பேயர்ன் மியூனிச் அணியாகும். ஐரோப்பிய உன்னதக் கோப்பையை அதிகமுறை வென்றவர்கள் எனும் சாதனைக்கு சொந்தக்காரர்கள் இத்தாலியின் ஏசி மிலான் அணியாகும்.\n\n"}
{"id": "211233", "url": "https://ta.wikipedia.org/wiki?curid=211233", "title": "எசுப்பானிய உன்னதக் கோப்பை", "text": "எசுப்பானிய உன்னதக் கோப்பை\n\nஎசுப்பானிய உன்னதக் கோப்பை (Supercopa de España, Supercup of Spain) என்பது எசுப்பானியாவில் நடத்தப்படும் கால்பந்துப் போட்டியாகும். இது லா லீகா வெற்றியாளருக்கும் கோபா டெல் ரே வெற்றியாளருக்கும் இடையே நடத்தப்படுகிறது.\n\nபார்சிலோனா அணி 11 முறை வென்றுள்ளது (அதிகபட்சம்), அதற்கடுத்து ரியல் மாட்ரிட் அணி 9 முறை வென்றுள்ளது.\n\nSection::::வரலாறு.\nதற்போதைய வடிவில் இப்போட்டி 1982-முதல் இருக்கிறது. 1940-க்கும் 1953-க்கும் இடையே எசுப்பானிய கூட்டிணைவு வாகையருக்கும் கூட்டிணைவுக் கோப்பை வெற்றியாளருக்கும் பலவகை பெயர்களில் போட்டிகள் நடத்தப்பட்டன.\n\n1940-இல் இதன் பெயர் \"வாகையர் கோப்பை\" (Copa de Campeones) ஆகும். ஆனால், இப்போட்டி 1945-வரை நடத்தப்படவில்லை; 1945-ஆம் ஆண்டில் அர்ஜென்டினாவின் தூதர், எசுப்பானிய இராணுவ அரசுடன் இருந்த நட்புறவின் காரணமாக \"கோபா டி ஓரோ அர்ஜென்டினா\" (Copa de oro Argentina) கோப்பையை வழங்கியதன் பின்னரே நடத்தப்பட்டது. 1947-ஆம் ஆண்டில் \"ஈவா துயர்த்தே கோப்பை\"-யென்ற (Copa Eva Duarte) பெயருடன் ஆண்டுக்கொருமுறை நடத்தப்படும் போட்டியாக செயல்பட ஆரம்பித்தது; செப்டம்பர்-திசம்பர் மாதங்களில் நடத்தப்பட்டது, இறுதிப் போட்டி ஒற்றைப் போட்டியாக நடத்தப்பட்டது.\n"}
{"id": "211234", "url": "https://ta.wikipedia.org/wiki?curid=211234", "title": "ஞானேந்திரியங்கள்", "text": "ஞானேந்திரியங்கள்\n\nஞானேந்திரியங்கள் வெளி உலக பொருட்களைக் குறித்த அறிவை நமக்கு தரும் உடல் உறுப்புகள் ஞானேந்திரியங்கள் ஆகும். கண், காது, மூக்கு, நாக்கு, மற்றும் தோல் ஆகிய உடல் உறுப்புக்களின் மூலம் வெளி உலக அறிவை நாம் அடைவதால், இந்த உடலுறுப்புக்களுக்கு சமசுகிருத மொழியில் ஞானேந்திரியங்கள் என்று அழைக்கப்படுகிறது. இந்த சட உறுப்புகளான காதின் மூலம் ஒலியும், தோல் மூலம் தொடு உணர்வும், கண் மூலம் வெளிப்புற காட்சிகளும், நாக்கின் மூலம் சுவையுணர்வும், மூக்கின் மூலம் மணம் எனும் ஐந்து உணர்வுகள் நமக்கு கிடைப்பதால் இவ்வுறுப்புக்களை ஞானேந்திரியங்கள் என்பர்.\n\n\n"}
{"id": "211235", "url": "https://ta.wikipedia.org/wiki?curid=211235", "title": "கர்மேந்திரியங்கள்", "text": "கர்மேந்திரியங்கள்\n\nகர்மேந்திரியங்கள் அல்லது செயற்கருவிகள் வாக்கு, கைகள், கால்கள், உடற்கழிவுகளை வெளியே தள்ளும் உறுப்புகள் (குதம் மற்றும் சிறுநீர் குழாய்), மற்றும் பிறப்புறுப்புக்கள் ஆகிய ஐந்தும் கர்மேந்திரியங்கள் (செயற்கருவிகள்) என சமசுகிருத மொழியில் அழைப்பர்.\n\n"}
{"id": "211236", "url": "https://ta.wikipedia.org/wiki?curid=211236", "title": "ஏசுசல்பேம் பொட்டாசியம்", "text": "ஏசுசல்பேம் பொட்டாசியம்\n\nஏசுசல்பேம் பொட்டாசியம் என்பது ஒரு கலோரியற்ற சர்க்கரைப் பதிலீடு அல்லது செயற்கை இனிப்பூட்டி ஆகும். இதை ஏசுசல்பேம் K அல்லது ஏசு K என்றும் அழைப்பது உண்டு. இங்கே K பொட்டாசியத்தின் குறியீடு ஆகும். இது \"சனெட்\" (Sunett), \"சுவீட் ஒன்\" (Aweet One) ஆகிய வணிகப் பெயர்களில் விற்பனைக்கு உள்ளது. ஐரோப்பிய ஒன்றிய நாடுகளில் E950 என்னும் E எண்ணால் இது அறியப்படுகிறது. 1967 ஆம் ஆண்டில் செருமன் வேதியியலாளரான கார்ல் கிளாசு (Karl Clauss) என்பவர் தற்செயலாக இதைக் கண்டுபிடித்தார். வேதியியல் அமைப்பில் ஏசுசல்பேம் பொட்டாசியம், 6-மீதைல்௧-1,2,3-ஒட்சாதியாசைன்-4(3H)-வன் 2,2-ஈரொட்சைடு என்னும் பொட்டாசிய உப்பு ஆகும். இது CHKNOS என்னும் மூகக்கூற்றுச் சூத்திரத்தைக் கொண்ட வெண்ணிறப் படிகத் தூள். இதன் மூலக்கூற்று நிறை 201.24கி/மோல்.\n\n\n"}
{"id": "211237", "url": "https://ta.wikipedia.org/wiki?curid=211237", "title": "பஞ்ச பிராணன்", "text": "பஞ்ச பிராணன்\n\nபிராணன் (Prana) பிராணன், அபானன், வியானன், உதானன், சமானன், ஆகியவைகளே ஐந்து பிராணன்கள் (வாயுக்கள்) ஆகும். \n\nSection::::பிராணன்.\nமேல் நோக்கிச் செல்வதும் மற்றும் மூக்கின் நுனியிலிருக்கும் வாயுவிற்குப் பிராணன் என்பர். \n\nSection::::அபானன்.\nகீழ் நோக்கிச் செல்லும் (நாபிக் கமலத்திலிருந்து) மற்றும் குதம் போன்ற இடங்களில் உள்ள வாயுவிற்கு அபானன் என்று பெயராகும். பிறப்புறுப்புக்களில் இவ்வாயு இருக்கும். நம் உடலில் கழிவுப் பொருட்கள் வெளியேற்றுவதற்கும் இந்த வாயுதான் காரணமாக உள்ளது.\n\nSection::::வியானன்.\nஉடலிருந்து எல்லாப் பக்கங்களிலிருந்து செல்கின்ற மற்றும் உடலில் எல்லாப் பக்கங்களிலும் உள்ள வாயுவிற்கு (உயிர்ச் சத்திற்கு) வியானன் என்று பெயர்.\n`எது பிராணன் – அபானன்களின் இடையே உள்ளதோ அது வியானன் எனும் வாயு ஆகும். அக்கினியை கடைதல், இலக்கை நோக்கிப் பாய்தல், உறுதியாக உள்ள வில்லை வளைத்தல் போன்ற மிகவும் முயற்சியுடன் செய்ய வேண்டியுள்ள வேறு செயல்களை மூச்சு விடாமல், மூச்சை இழுத்துக் கொள்ளாமல் செய்கிறான்` என சாந்தோக்கிய உபநிடதத்தில் (சுலோகம் 1. 3. 3 மற்றும் 5) கூறப்பட்டுள்ளது.\n\nSection::::உதானன்.\nமேல் நோக்கிச் செல்லும் மற்றும் வெளியிலும் செல்லும் தன்மையுடையது உதானன் எனும் வாயு. இது தொண்டையில் நிலை பெற்றுள்ளது. உடலைவிட்டு உயிர் பிரிந்து செல்லும் பொழுது உதவிபுரியும் (உயிர் சத்திற்கு) உதானன் என்று பெயர். \n\nமரணம் ஏற்படும் பொழுது சீவன் (உயிர்), உடலைவிட்டு வெளியேறுவதற்கு உத்கிரமணம் அல்லது உத்கிராந்தி என்று பெயராகும். சீவன் (உயிர்) கண் போன்ற எந்த துவாரத்தின் மூலமாகவும் வெளியேறலாம். இருப்பினும் தொண்டையானது பொதுவாக சீவன் (உயிர்) உடலை விட்டு வெளியேறும் இடமாக உள்ளது. \n\nSection::::சமானன்.\nசமானன் எனும் இவ்வாயு உடலின் நடுப்பகுதியில் உள்ளது. உண்ட உணவையும் குடித்த நீர் போன்றவற்றை சமமாக்க் கலந்து உணவை செரிக்க வைக்க உதவும் இவ்வாயுவை சமானன் என்பர்.\n\nமனம் - உறக்கம் - நரம்பியல் சார்ந்த மூளையின் இயக்கங்களில், பாதிப்பின்றிப் பணியாற்ற உதவும் சடாமாஞ்சில், வாலுளுவை, நீர்ப்பிரம்மி, சங்கு புஷ்பம் முதலான மூலிகைகள் சித்த மருத்துவத்தில் உண்டு.﻿﻿\n\nSection::::உப பஞ்ச பிராணன்கள்.\nசாங்கியக் கோட்பாளர்கள் நாகன், கூர்மன், கிருகலன், தேவதத்தன், தனஞ்செயன் என்னும் வேறு ஐந்து வாயுக்கள் உள்ளன என்பர். அவற்றில் நாகன் என்பது வாந்தி அல்லது ஏப்பத்தை உண்டாக்குகிறது. கூர்மன் எனும் வாயு கண்ணிமைகளை மூடித் திறக்குமாறு செய்கிறது. கிருகலன் எனும் வாயு தும்மலை ஏற்படுத்துகிறது. தேவதத்தன் எனும் வாயு கொட்டாவி விடுமாறு செய்கிறது. தனஞ்செயன் எனும் வாயு உடலை நன்கு வளர்க்க உதவுகிறது.\n\nசாங்கியர்கள் கூறும் இந்த ஐந்து வாயுக்களும் முன்பு கூறிய பஞ்ச பிராணன்களிலேயே அடக்கமாகி உள்ளன. நாகன் எனும் வாயு உதானன் எனும் வாயுவிலும், கூர்மன் எனும் வாயு வியானன் எனும் வாயுவிலும், கிருகலன் எனும் வாயு சமானன் எனும் வாயுவிலும், தேவதத்தன் எனும் வாயு அபானன் எனும் வாயுவிலும், தனஞ்செயன் எனும் வாயு மீண்டும் சமானன் எனும் வாயுவிலும் அடக்கமாகி உள்ளன.\n\n\n"}
{"id": "211240", "url": "https://ta.wikipedia.org/wiki?curid=211240", "title": "ஈவா துயர்த்தே கோப்பை", "text": "ஈவா துயர்த்தே கோப்பை\n\nஈவா துயர்த்தே கோப்பை (Copa Eva Duarte) என்பது எசுப்பானிய அரச கால்பந்துக் கூட்டமைப்பினால் நடத்தப்பட்ட கால்பந்துப் போட்டியாகும்; இது லா லீகா வெற்றியாளருக்கும் கோபா டெல் ரே வெற்றியாளருக்கும் இடையே நடத்தப்பட்டது. 1940-இல் இப்போட்டி \"வாகையர் கோப்பை\" - \"Copa de Campeones\" என்ற பெயருடன் இருந்தது; ஆனால், 1945 வரை நடத்தப்படவில்லை. 1945-இல் அர்ஜென்டினாவின் தூதர் எசுப்பானிய இராணுவ அரசுடன் இருந்த நல்லுறவின் சின்னமாக \"கோபா டி ஓரோ அர்ஜென்டினா\" (\"Copa de Oro Argentina\") என்ற கோப்பையை பரிசளித்தார், அதன்பின்னர் போட்டிகள் நடத்தப்பட்டன. ஆயினும், இவை அதிகாரபூர்வமான போட்டிகள் அல்ல.\n\n1947-ஆம் ஆண்டில் \"கோபா ஈவா துயர்த்தே டி பெரோன்\" (\"Copa Eva Duarte de Perón\") என்று அதிகாரபூர்வமாக எசுப்பானிய கால்பந்துக் கூட்டமைப்பினால் போட்டி ஆரம்பிக்கப்பட்டது; இது ஆண்டுக்கொரு முறை நடத்தப்படும் வண்ணம் செயல்பட்டது. செப்டம்பர்-திசம்பர் மாதங்களுக்கிடையே இப்போட்டி நடத்தப்பட்டது; இறுதிப் போட்டி ஒற்றைப் போட்டியாக நடத்தப்பட்டது. இக்கோப்பையே தற்போதைய எசுப்பானிய உன்னதக் கோப்பைக்கு முன்னோடியாகும்.\n\nSection::::ஆண்டுவாரியாக ஈவா துயர்த்தே கோப்பை வெற்றியாளர்கள்.\n<nowiki>*</nowiki> 1952 மற்றும் 1953-ஆகிய இரு ஆண்டுகளில் லா லீகா மற்றும் கோபா டெல் ரே ஆகிய இரண்டையும் வென்றதால் பார்சிலோனா அணிக்கு \"ஈவா துயர்த்தே கோப்பை\" வழங்கப்பட்டது.\n"}
{"id": "211241", "url": "https://ta.wikipedia.org/wiki?curid=211241", "title": "எசுப்பானிய அரச கால்பந்துக் கூட்டமைப்பு", "text": "எசுப்பானிய அரச கால்பந்துக் கூட்டமைப்பு\n\nஎசுப்பானிய அரச கால்பந்துக் கூட்டமைப்பு (The Royal Spanish Football Federation, Spanish: Real Federación Española de Fútbol, RFEF) என்பது எசுப்பானிய நாட்டில் கால்பந்து நிர்வாகத்திற்கான அதிகாரபூர்வ கூட்டமைப்பாகும். இதன் தலைமையகம் மாட்ரிட் நகரில் அமைந்துள்ளது.\n\nஇது தேசிய அளவில் முதல்நிலை கால்பந்துக் கூட்டிணைவு, இரண்டாம் நிலை கால்பந்துக் கூட்டிணைவு மற்றும் பல கோப்பைக்கான போட்டிகளையும் நடத்துகிறது. மேலும் பிராந்திய கால்பந்துக் கூட்டமைப்புகளோடு இணைந்து இன்னும் அடிப்படையான கூட்டிணைவுத் தொடர்களையும் நடத்துகிறது.\n\nஆண்கள், பெண்கள் மற்றும் இளையோருக்கான எசுப்பானியா தேசிய காற்பந்து அணியைத் தேர்ந்தெடுத்து நிர்வகிப்பது இதன் பொறுப்பாகும்.\n\nSection::::போட்டிகள்.\nஎசுப்பானிய அரச கால்பந்துக் கூட்டமைப்பு பல்வேறு போட்டிகளை ஏற்பாடு செய்து நிர்வகிக்கிறது. அவை பின்வருமாறு:\nமற்றும்\nஇளையோருக்கான பல்வேறு கால்பந்துப் போட்டிகள்.\n"}
{"id": "211242", "url": "https://ta.wikipedia.org/wiki?curid=211242", "title": "சிதறல் படம்", "text": "சிதறல் படம்\n\nசிதறல் படம் (Scatter plot) என்பது ஒரு கணித வரைபடம் ஆகும். இது இரு மாறிகள் கொண்ட ஒரு தரவின் போக்கினைக் குறிக்கும் கார்ட்டீசியன் தள வரைடம். இப்படம் தரவின் இரு மாறிகளுக்கிடையே உள்ள ஒட்டுறவு (correlation) அல்லது தொடர்புப் போக்கைப் (regression) புரிந்துகொள்ளப் பயன்படுகின்றது.\n"}
{"id": "211245", "url": "https://ta.wikipedia.org/wiki?curid=211245", "title": "உருகுவை தேசிய காற்பந்து அணி", "text": "உருகுவை தேசிய காற்பந்து அணி\n\nஉருகுவை தேசிய கால்பந்து அணி பன்னாட்டு கால்பந்துப் போட்டிகளில் உருகுவை சார்பாக விளையாடும் தேசிய அணியாகும். இதனை உருகுவையில் கால்பந்தாட்டத்தைக் கட்டுப்படுத்தி வரும் உருகுவை கால்பந்துச் சங்கம் நிர்வகிக்கிறது. தற்போதைய முதன்மை பயிற்றுனராக ஆசுகார் தபரேசு உள்ளார். உருகுவையின் அணி கால்பந்து இரசிகர்களால் La Celeste (வான்வெளி நீலத்தவர்) அல்லது Charrúas எனக் குறிப்பிடப்படுகின்றது.\n\nஉருகுவே 2011 அமெரிக்கக் கோப்பையை வென்று தற்போதைய வாகையாளர்களாக விளங்குகின்றனர். கோபா அமெரிக்கா கோப்பையை 15 முறை கைப்பற்றி சாதனை படைத்துள்ளனர். உலகக்கோப்பையை, 1930ஆம் ஆண்டில் போட்டி நடத்தும் நாடாகவும் 1950ஆம் ஆண்டிலுமாக இருமுறை வென்றுள்ளனர். ஒலிம்பிக் விளையாட்டுக்களில் 1924ஆம் ஆண்டிலும் 1928ஆம் ஆண்டிலுமாக இருமுறை வென்றுள்ளனர். மொத்தமாக 20 அலுவல்முறை பன்னாட்டு வெற்றிகளை பெற்றுள்ள உருகுவை மிகுந்த பன்னாட்டு விருதுகளை வென்ற நாடாக சாதனை படைத்துள்ளது. உருகுவை 3.25 மில்லியன் மக்கள்தொகை கொண்ட சிறிய நாடு என்கையில் இச்சாதனைகளின் பெருமை விரியும்.\n\n"}
{"id": "211252", "url": "https://ta.wikipedia.org/wiki?curid=211252", "title": "தமிழ்நாட்டில் இந்திய நாடாளுமன்றத் தேர்தல், 2014", "text": "தமிழ்நாட்டில் இந்திய நாடாளுமன்றத் தேர்தல், 2014\n\nஇந்தியக் குடியரசின் பதினாறாவது நாடாளுமன்றத் தேர்தலின் வாக்குப்பதிவு தமிழ்நாட்டில் ஏப்ரல் 24, 2014 அன்று நடந்தது.\n\n\n\n\n\n\n\n\n\n\n\n\n\n\n\n\n\nSection::::வாக்குப்பதிவு.\nவிரிவான தரவுகளுக்கு - \n\nமாநிலத்தின் ஒட்டுமொத்த வாக்குப்பதிவு சராசரி 73.67% என அதிகாரப்பூர்வமாக தெரிவிக்கப்பட்டுள்ளது\n\nதொகுதிவாரியாக சுருக்கமான விவரம்\nSection::::இடைத்தேர்தல்.\nஆலந்தூர் சட்டமன்றத் தொகுதிக்கு இடைத்தேர்தல் மக்களவைத் தேர்தலுடன் இணைந்து நடத்தப்பட்டது.\n\nSection::::தேர்தல் முடிவுகள்.\nவிரிவான தரவுகளுக்கு - \n\nSection::::இதையும் காண்க.\nதமிழ் விக்கிசெய்தியில் செய்திக் கட்டுரைகள்...\n\n\n"}
{"id": "211253", "url": "https://ta.wikipedia.org/wiki?curid=211253", "title": "செருமனி தேசிய காற்பந்து அணி", "text": "செருமனி தேசிய காற்பந்து அணி\n\nசெருமானியத் தேசிய கால்பந்து அணி () 1908 முதல் பன்னாட்டுப் போட்டிகளில் செருமனி நாட்டின் சார்பாக விளையாடும் காற்பந்தாட்ட அணியாகும். இதனை 1900இல் நிறுவப்பட்ட செருமன் கால்பந்துச் சங்கம் (\"Deutscher Fußball-Bund\") மேலாண்மை செய்து வருகிறது. 1949இல் செருமன் கால்பந்துச் சங்கம் மீண்டும் துவங்கப்பட்டதிலிருந்து 1990இல் செருமானிய மீளிணைவு நிகழும் வரை இது மேற்கு செருமனியைக் குறித்தது. செருமனி கூட்டணி நாடுகளின் ஆட்சியில் இருந்தபோது இரண்டு தனியான தேசிய அணிகளை பன்னாட்டுக் கால்பந்து சங்கங்களின் கூட்டமைப்பு அங்கீகரித்திருந்தது: சார்லாந்து அணி (1950–1956) மற்றும் ஜெர்மன் சனநாயகக் குடியரசு சார்பான கிழக்கு செருமனி அணி (1952–1990). இவை இரண்டுமே, அவற்றின் சாதனைகள் உட்பட, தற்போதைய தேசிய அணியுடன் இணைக்கப்பட்டுள்ளன. 1990இல் ஏற்பட்ட மீளிணைவிற்கு பிறகு அலுவல்முறைப் பெயரும் குறியீடும் \"செருமனி FR (FRG)\" என்பதிலிருந்து \"செருமனி (GER)\" என்பதாக மாற்றப்பட்டது.\n\nபன்னாட்டு கால்பந்தாட்டங்களில் செருமானியத் தேசிய அணி மிகவும் வெற்றிகரமான அணிகளில் ஒன்றாக விளங்குகிறது; நான்கு உலகக் கோப்பைகளையும் (1954, 1974, 1990, 2014) மூன்று ஐரோப்பிய கோப்பைகளையும் (1972, 1980, 1996) வென்றுள்ளது. தவிரவும் ஐரோப்பியப் போட்டிகளில் மூன்று முறையும் உலகக்கோப்பைகளில் நான்கு முறையும் இரண்டாமிடத்தை எட்டியுள்ளனர்; மேலும் நான்கு முறை மூன்றாமிடத்திற்கு முன்னேறியுள்ளனர் கிழக்கு செருமனி ஒலிம்பிக்கில் 1976இல் தங்கம் வென்றுள்ளது. ஆடவர் மற்றும் மகளிருக்கான இரு உலகக்கோப்பைகளையும் வென்ற ஒரே நாடாக செருமனி விளங்குகின்றது.\n\n2014 உலகக்கோப்பையை வென்றதன் மூலம், அமெரிக்கக் கண்டங்களில் உலகக்கோப்பையை வென்ற முதல் ஐரோப்பிய அணி என்ற பெருமையைப் செருமனி பெற்றுள்ளது.உலகக்கோப்பை கால்பந்து போட்டிகளில் அதிக கோல்களை அடித்தவர் செருமனியை சேர்ந்த மிரோசுலோவ் குளோசு ஆவார். இவர் இதுவரை 16 கோல்களை அடித்துள்ளார். \n\n2014 உலகக்கோப்பையை வென்ற செருமனி தலைவர் பிலிப் லாம், 18 ஜுலை 2014 அன்று, சர்வதேச போட்டிகளில் இருந்து ஓய்வு பெறுவதாக அறிவித்துள்ளார்.\n\n"}
{"id": "211263", "url": "https://ta.wikipedia.org/wiki?curid=211263", "title": "தேசிய வாக்காளர் நாள்", "text": "தேசிய வாக்காளர் நாள்\n\nஇந்திய அரசாங்கத்தால் இளம் வாக்களர்களை ஊக்கப்படுத்துவதற்காக தேசிய வாக்காளர் நாள் (\"National Voters' Day\")\nஅனுசரிக்கபடுகிறது. இந்தியாவில் ஒவ்வொரு ஆண்டும் ஜனவரி 25ஆம் தேதி \"தேசிய வாக்காளர் நாள்\" ஆகும். வாக்களிப்பதை மக்கள் தங்கள் கடமையாகக் கருத வேண்டும் என்ற விழிப்புணர்வை மக்களிடையே ஏற்படுத்துவது இந் நாளின் நோக்கமாகும். 18 வயது நிரம்பிய இந்தியக் குடிமக்கள் அனைவரும் வாக்களிக்கத் தகுதி வாய்ந்தவர். தேர்தல் என்பது பொதுவாக 5 ஆண்டுகளுக்கு ஒரு முறை வருகிறது. சாதி, மதம், இனம் என்ற வேறுபாடுகளைக் களைந்து 18 வயது நிரம்பிய இந்திய குடியுரிமை பெற்ற மக்கள் அனைவரும் வாக்களிக்கத் தகுதி உள்ளவர்கள். வாக்காளர் அனைவருக்கும் வாக்காளர் அடையாள அட்டை ஒன்று தேர்தல் ஆணையத்தால் வழங்கபடுகின்றது.\n\n"}
{"id": "211265", "url": "https://ta.wikipedia.org/wiki?curid=211265", "title": "கோத்ரா தொடருந்து எரிப்பு", "text": "கோத்ரா தொடருந்து எரிப்பு\n\nகோத்ரா தொடருந்து எரிப்பு (Godhra train burning) இந்திய மாநிலம் குசராத்தில் கோத்ரா ஊரில் 2002ஆம் ஆண்டு தொடருந்து நிலையத்தில் நின்றிருந்த பயணிகள் தொடருந்து வண்டியின் பயணர்பெட்டி ஒன்று இசுலாமிய கலகக்காரக் கூட்டத்தால் தீயிடப்பட்ட நிகழ்வைக் குறிப்பதாகும். அயோத்திவிலிருந்து திரும்பிக் கொண்டிருந்த 59 இந்து பயணிகள் இறந்த இந்நிகழ்வு 790 இசுலாமியரும் 254 இந்துக்களும் பரந்தளவில் கொல்லப்பட்ட குசராத் வன்முறைக்குத் தூண்டுதலாக அமைந்தது. துவக்கத்தில் பதியப்பட்ட முதல் தகவல் அறிக்கையில் திட்டமிடப்படாத கூட்ட வன்முறை என்று விவரிக்கப்பட்டிருந்தது. ஆயினும் குசராத் காவல்படையின் சிறப்பு புலனாய்வுக் குழுவால் இது இசுலாமிய குழுவொன்று 140 லிட்டர் பெட்ரோலை நிகழ்நாளுக்கு முந்தைய நாளே சேகரித்து வைத்து, \"கரசேவகர்களை\" கொல்லத் திட்டமிட்ட சதி எனக் கண்டறிந்து வழக்காடியது.\n\nலாலுபிரசாத் தலைமையில் தொடருந்து அமைச்சகத்தால் நியமிக்கப்பட்ட ஆணைக்குழு ஒன்று 2005ஆம் ஆண்டு இந்த எரிப்பு ஓர் தீ விபத்தே எனக் கூறியது.; ஆயினும் இவ்வாணைக்குழு அமைக்கப்பட்டதையே குசராத் உயர்நீதிமன்றம் \"சட்டம் மற்றும் அரசியலமைப்பிற்கு புறம்பானது\" எனத் தள்ளுபடி செய்தது. அதன்படி இக்குழுவின் எந்த முடிவும் செல்லுபடியாகாது. பயங்கரவாதச் செயல்களைத் தடை செய்யும் சட்டம் (பொடா)வின் கீழ் 2005ஆம் ஆண்டு குற்றங்களை ஆய்வு செய்த மற்றொரு சட்டம்சார் குழு இந்நிகழ்வுகள் பெரும்பாலும் முசுலிம் கூட்டத்தினரால் திட்டமிடப்படாது தன்னிச்சையாக நடந்திருக்கக் கூடும் எனக் கருதியது. மாநில அரசால் நியமிக்கப்பட்ட மற்றொரு ஆணைக்குழு 2008ஆம் ஆண்டு சிறப்பு புலானாய்வுக் குழுவின் முதன்மை கூற்றின்படியே சதியொன்று தீட்டப்பட்டதாக நிறுவியது. இது குறித்த விசாரணைகளின் முடிவில் நீதிமன்றம் பெப்ரவரி 2011இல் இந்நிகழ்வு ஓர் திட்டமிடப்பட்ட நாசவேலை என்றும் 31 நபர்கள் குற்றவாளிகள் என்றும் தீர்ப்பு வழங்கியது.\n\nSection::::வரலாறு.\nகோத்ராவில் மதக் கலவரங்கள் முன்னதாக நடந்துளது. 1981 வரை நடைபெற்றுள்ள பெரும் மதக்கலவரங்களைக் குறித்து அஸ்கர் அலி எஞ்சினியர் ஆவணப்படுத்தியுள்ளார்.\n\nகோத்ராவிலுள்ள பெரும்பாலான முசுலிம்கள் எண்ணெய் வர்த்தகத்தில் ஈடுபடும் வறிய காஞ்சி இனத்தைச் சேர்ந்தவர்கள். இந்தியப் பிரிவினையின்போது இவர்கள் முசுலிம் லீக்கை ஆதரித்தனர். அந்நேரத்தில் பாக்கித்தானிலிருந்து சிந்திமொழி பேசும் இந்துக்கள் இங்கு புலம் பெயர்ந்து காஞ்சி முசுலிம்களின் அண்மையில் குடியேறினர்.\n\nஇந்த இரு பிரிவினரிடையே சண்டைகளும் கலவரங்களும் நடந்து வந்துள்ளன:\n\n\n1948, 1953-55, மற்றும் 1985 ஆண்டுகளில் கலவரத்தை அடக்க இந்திய இராணுவம் அழைக்கப்பட்டுள்ளது.\n\nஇப்பகுதியில் இந்துக்களும் முசுலிம்களும் ஒருவருக்கொருவர் எதிராக வன்முறையில் ஈடுபட்டுள்ளனர். 1965 மற்றும் 1980-81 ஆண்டுகளில் நடந்த கலவரங்களில் முசுலிம் ஆண்கள் கொல்லப்பட்டும் முசுலிம் பெண்கள் பாலியல் வன்புணர்ந்தும் சீரழிக்கப்பட்டுள்ளனர். இதன் எதிரொலியாக 1980ஆம் ஆண்டில் ஐந்து பேரடங்கிய சிந்திக் குடும்பம் ஒன்று காஞ்சி முசுலிம்களால் கொளுத்தப்பட்டனர். இந்த வன்முறைகளில் சில இருப்புப்பாதைகளை அடுத்த சிக்னல் ஃபாடியா இடத்தில் நடந்துள்ளது குறிப்பிடத்தக்கது.\n\nSection::::புலனாய்வு.\nSection::::தெகல்கா புலனாய்வு.\nதெகல்கா இதழ் ஆய்வின்படி, இத்தீயிடல் கூட்டத்தில் ஒருவரால் செய்யப்பட்டதாகவும் ஆனால் இது முன்கூட்டியே திட்டமிடப்படவில்லை எனவும் புது முடிவு ஒன்றைத் தருகிறது. நேரில் பார்த்த சாட்சிகள் மற்றும் அறிவித்தல்களையும் ஆழ்ந்து ஆய்வுசெய்தபின்னர் பயணர் பெட்டி S-6 நெருப்பூட்டப்பட்டது ஓர் தன்னிச்சையான காலித்தனச்செயலின் தூண்டலால் கட்டுப்பாட்டை மீறி நடந்தேறிய இழிசெயல் என்பது தெளிவாகிறது. கரசேவகர்களின் மீது இருந்த வெறுப்புணர்ச்சியால், உணர்ச்சிவயப்பட்டு தொடருந்து மீது கல்லெறியத் தொடங்கிய கூட்டம், பலமும் எண்ணிக்கையும் கூடிய நிலையில், எரியூட்டப்பட்ட கந்தல்களை பயணபெட்டிக்குள் எறிந்து தீயிட்டனர்.\n\nSection::::உயர்நீதிமன்ற தீர்ப்பு.\n22 பெப்ரவரி 2011 அன்று சிறப்பு நீதிமன்றம் 31 நபர்களை இத்தீயிடல் குற்றம் புரிந்ததாக தீர்ப்பு வழங்கியது. குற்றம் நிரூபிக்கப்பட்டவர்களில் கோத்ரா காங்கிரசு கவுன்சிலர் ஹாஜி பில்லா மற்றும் ரஜக் குர்குர் ஆகியோரும் உள்ளனர். இந்தக் குற்றவாளிகளுக்கான தண்டனை குறித்தான வழக்காடல் 25 பெப்ரவரி 2011 அன்று துவங்கியது. நீதிமன்ற தீர்ப்பு நானாவதி அறிக்கையை நிலைநாட்டி இந்நிகழ்வு ஓர் திட்டமிடப்பட்ட சதி என்று தீர்ப்பு வழங்கியது. சிறப்பு அரசுத்துறை வழக்கறிஞர் தீர்ப்பை ஏற்றுக்கொண்டுள்ளார்.\n\nஇத்தீர்ப்பு வழங்கப்பட்டதை ஒட்டி குசராத் எங்கும் பாதுகாப்பு பலப்படுத்தப்பட்டது. 2011 ஆம் ஆண்டில் மார்ச்சு 1 அன்று வெளியான தண்டனையில் குற்றவாளிகளாகக் காணப்பட்ட 11 பேருக்கு மரணதண்டனை விதித்துத் தீர்ப்பளிக்கப்பட்டுள்ளது. மேலும் 20 பேர் ஆயுள் தண்டனை பெற்றனர்.\n\nSection::::கலையுலகில்.\nஇதைத் தொடர்ந்த வன்முறைகளை மையப்படுத்தி இரு திரைப்படங்கள் எடுக்கப்பட்டுள்ளன. முதலாவதானது ஆவணப்படமான \"ஃபைனல் சொலுஷன்ஸ்\" . மற்றொன்று பார்சி சிறுவனொருவன் இந்த கலவரங்களின்போது காணாமல் போனதாக புனையப்பட்ட பாலிவுட் திரைப்படம் \"பர்சானியா\".\n\n"}
{"id": "211269", "url": "https://ta.wikipedia.org/wiki?curid=211269", "title": "இலங்கைத் தமிழ் வழக்குச் சொல்", "text": "இலங்கைத் தமிழ் வழக்குச் சொல்\n\nஇலங்கைத் தமிழ் வழக்குச் சொல் என்பது, தமிழ் நாட்டில் வழக்கில் இல்லாத ஆனால் இலங்கைத் தமிழில் வழங்கும் சொற்களுள் ஒன்றைக் குறிக்கும். இத்தகைய சொற்கள், இலங்கையில் மட்டுமன்றி, இலங்கைத் தமிழர் புலம் பெயர்ந்து வாழும் கனடா, ஆசுத்திரேலியா போன்ற நாடுகளிலும் பல்வேறு ஐரோப்பிய நாடுகளிலும் கூட வழக்கில் உள்ளன. இலங்கையிலும், தமிழர் வாழும் எல்லாப் பகுதிகளிலும், ஒரே மாதிரியான தமிழ் வழக்கு இருப்பதாகக் கூற முடியாது. இலங்கைத் தமிழை யாழ்ப்பாணத் தமிழ், மட்டக்களப்புத் தமிழ், மலையகத் தமிழ் என்பது போல் பல வட்டார வழக்குகளாகப் பிரித்துப் பார்க்கும் வழக்கு உண்டு. இவ்வாறான வட்டார வழக்குகளுக்கு மட்டுமே உரிய பல்வேறு சிறப்புச் சொற்களும் உள்ளன. இச்சொற்கள் அவ்வப் பகுதி மக்களின் பேச்சு வழக்குகளிலும், நாட்டார் இலக்கிய வழக்குகளிலும் பயன்படுவதைக் காண முடியும்.\n\nஇலங்கைத் தமிழுக்கெனச் சிறப்பான வழக்குச் சொற்கள் இருப்பதற்குப் பல காரணங்கள் உள்ளன. முக்கியமாக நீண்டகாலம் தமிழ் நாட்டில் இருந்து கடலால் பிரிக்கப்பட்டிருப்பது. வேறுபட்ட வரலாற்றுச் சூழல்கள், வேறுபட்ட அரசியல் சூழல், வேறுபட்ட வெளிப் பண்பாட்டுத் தாக்கங்கள் போன்றவற்றைக் குறிப்பிடலாம்.\n\nஇவை தவிரத் தற்காலத்தில் கலைச்சொல் உருவாக்கத்திலும் இலங்கை, தமிழ்நாட்டு அறிஞரிடையே போதிய ஒருங்கிணைப்பு இன்மை காரணமாகக் கலைச்சொற்களிலும் இலங்கை வழக்கு, தமிழ்நாட்டு வழக்கு என்ற வேறுபாடுகள் இருப்பதையும் காணமுடியும். \n\nSection::::அகரமுதலிகளில் இலங்கை வழக்குச் சொற்கள்.\nசென்னைப் பல்கலைக்கழகத் தமிழ்ப் பேரகராதியும் (பேரகராதி), கிரியாவின் தற்காலத் தமிழ் அகராதியும் இலங்கை வழக்குச் சொற்களாகச் சில சொற்களை அடையாளப்படுத்திக் காட்டுகின்றன. பேரகராதி இச்சொற்களை யாழ்ப்பாண வழக்குச் சொற்கள் எனவே குறித்துள்ளது. பேரகராதியில், ஏறத்தாழ 2786 சொற்கள் யாழ்ப்பாண வழக்குச் சொற்களாகக் காட்டப்பட்டுள்ளன. கிரியாவின் தற்காலத் தமிழ் அகராதியில் 1700 வரையான சொற்களே இலங்கை வழக்குச் சொற்கள் எனக் காட்டப்படுகின்றன. பேரகராதி 1932க்கு முற்பட்ட காலத்து நிலைமைகளைத் தருகிறது. கிரியாவின் அகராதி 2008 ஆம் ஆண்டு நிலைமையைக் குறிக்கிறது. எனவே இந்த எண்ணிக்கை வேறுபாடு இடைப்பட்ட ஏறத்தாழ முக்கால் நூற்றாண்டுக் காலப்பகுதியில் ஏற்பட்ட வளர்ச்சியின் விளைவுகளைக் காட்டுவதாகக் கொள்ளலாம்.\n\n\n"}
{"id": "211276", "url": "https://ta.wikipedia.org/wiki?curid=211276", "title": "நிர்பீக்", "text": "நிர்பீக்\n\nநிர்பீக் (\"Nirbheek\") என்பது இந்தியாவில் முதன் முதலாகப் பெண்களுக்காகத் தயாரிக்கப்பட்ட கைத்துப்பாக்கி ஆகும். இத்துப்பாக்கி டைட்டேனியம்‎ உலோகக்கலவை கொண்டு உருவாக்கப்பட்டது இதன் எடை சுமார் 500 கிராம் ஆகும். இதன் பெயர் இந்தி மொழியில் பயமற்ற என்ற பொருள் உடையதாகும். இந்தக் கைத்துப்பாக்கி இந்தியாவில் உள்ள கான்பூர் என்னும் இடத்தில் இருக்கும் இந்திய பாதுகாப்பிற்கு ஆயுதம் செய்யும் நிறுவனத்தால் உருவாக்கப்பட்டது.\n"}
{"id": "211278", "url": "https://ta.wikipedia.org/wiki?curid=211278", "title": "பத்ரிபால் போலி இராணுவ மோதல் கொலைகள்", "text": "பத்ரிபால் போலி இராணுவ மோதல் கொலைகள்\n\nபத்ரிபால் போலி காவல்துறை மோதல் கொலைகள் 25ம் தேதி மார்ச் மாதம் 2000ம் ஆம் ஆண்டு இந்திய நாட்டின் வடக்கு மாநிலமான சம்மு காசுமீரில் அனந்தநாக் மாவட்டத்தில் இந்திய இராணுவ வீரர்களால் ஐந்து பேர் சுட்டுக்கொல்லப்பட்டனர்.\nSection::::வழக்கு.\nகாசுமீர் மாநிலத்தில் உள்ள அனந்தநாத் மாவட்டத்தின் ஒரு கிராமமான பத்திரபால்(Pathribal) என்ற இடத்தில் மார்ச் 25, 2000 அன்று சில ராணுவ வீரர்கள் நுழைந்து , சிலரைச் சுட்டனர் . ஒரு குடிசையும் தீவைத்துக் கொளுத்தப்பட்டது. அடையாளம் காண முடியாத அளவுக்குக் கருகிப் போயிருக்கும் ஐந்து பேரின் உடல், பிரேத பரிசோதனை எதுவும் செய்யப்படாமல் புதைக்கப்பட்டன. பொதுமக்களின் எதிர்ப்பு வலுத்ததைத் தொடர்ந்து , அந்தப் பிணங்கள் தோண்டி எடுக்கப்பட்டு பிரேத பரிசோதனைக்கு அனுப்பப்பட்டன. மத்திய புலன் விசாரணைக்கும் உத்தரவு பிறப்பிக்கப்பட்டது.மார்ச் 2012இல் பாத்ரிபலில் நடந்தது போலி மோதல் கொலை என்றும் அந்தப் படுகொலைக்குக் காரணமான ராணுவ அதிகாரிகள் தண்டிக்கப்பட வேண்டும் என்றும் நடுவண் புலனாய்வுச் செயலகம் இந்திய உச்ச நீதிமன்றத்தில் தெரிவித்தது.இச்சம்பவத்தைச் சுட்டிக்காட்டி இந்தியாவின் தேசிய மனித உரிமை ஆணையமும் கண்டனம் தெரிவித்தது. இந்த வழக்கை இந்திய ராணுவம் உள்ளூர் காவல் துறையின் புலனாய்வு தகவலின் பேரில் வெளிநாட்டு தீவிரவாதிகளைத்தான் நாங்கள் தாக்குதல் நடத்தினோம், இத்தாக்குதலின் பொது மக்கள் யாரும் பாதிப்படையவில்லை என வாதாடியது.. \n\nSection::::முடிவு.\n2000ம் ஆண்டு நடந்த இந்த சம்பவம் பற்றிய வழக்கு 23ம் தேதி ஜனவரி மாதம் 2014ம் ஆண்டு போதிய ஆதாரம் இல்லை என்று கருதி தள்ளுபடி செய்யப்பட்டது. \n"}
{"id": "211280", "url": "https://ta.wikipedia.org/wiki?curid=211280", "title": "வேலன்சியா கால்பந்துக் கழகம்", "text": "வேலன்சியா கால்பந்துக் கழகம்\n\nவேலன்சியா கால்பந்துக் கழகம் (Valencia Club de Fútbol) என்பது எசுப்பானியாவின் வேலன்சியா நகரை அமைவிடமாகக் கொண்ட கால்பந்துக் கழகமாகும். இக்கழகம் எசுப்பானியாவின் முதல்நிலைக் கூட்டிணைவான லா லீகாவில் பங்குகொள்கிறது. எசுப்பானியாவிலும் ஐரோப்பாவிலும் பெரும் வெற்றிகள் கண்ட ஒரு முக்கியமான கால்பந்துக் கழகம் இதுவாகும். \n\nவேலன்சியா வென்ற கோப்பைகள் பின்வருமாறு:\n\nவேலன்சியா கால்பந்துக் கழகம் தொடர்ச்சியாக இருமுறை யூஈஎஃப்ஏ வாகையர் கூட்டிணைவு இறுதிப் போட்டிகளை எட்டியுள்ளனர். 2000-ஆம் ஆண்டின் இறுதிப் போட்டியில் சக எசுப்பானிய அணியான ரியல் மாட்ரிட்-டிடம் தோற்றனர். 2001-ஆம் ஆண்டில் செருமனி அணியான பேயர்ன் மியூனிச்-சிடம் பெனால்டி முறையில் தோற்றனர்; முழு-நேர ஆட்ட முடிவில் 1-1 என்ற இலக்குகள் கணக்கில் இருந்தனர். மொத்தமாக ஏழு ஐரோப்பிய கோப்பை இறுதிப் போட்டிகளை எட்டி, அவற்றுள் நான்கை வென்றுள்ளனர்.\n\nஒட்டுமொத்த லா லீகா வரலாற்றில் பெற்ற புள்ளிகள் பட்டியலில், இவர்கள் பார்சிலோனா மற்றும் ரியல் மாட்ரிட் அணிகளுக்கடுத்து மூன்றாவது இடத்தில் இருக்கின்றனர். ஐரோப்பிய அளவிலும் அவ்விரு அணிகளுக்கு அடுத்தபடியாக அதிக வெற்றிகள் பெற்ற எசுப்பானிய அணியாக இருக்கின்றனர். இம்மூன்று அணிகள் மட்டுமே ஐந்து அல்லது அதற்கு மேற்பட்ட ஐரோப்பிய கோப்பைகளை வென்ற எசுப்பானிய அணிகள்.\n"}
{"id": "211281", "url": "https://ta.wikipedia.org/wiki?curid=211281", "title": "பேச்சு வழக்கு", "text": "பேச்சு வழக்கு\n\nபேச்சு வழக்கு அல்லது பேச்சு மொழி என்பது இயல்பாக உருவாகும் மொழி வடிவம் ஆகும். இது மொழியின் எழுத்து வழக்கில் இருந்து வேறுபட்டது. எந்த ஒரு சமுதாயத்திலும் பேச்சு மொழியே காலத்தால் முற்பட்டது. பல வளர்ச்சியடையாத மொழிகளில் இன்னும் பேச்சு வழக்கு மட்டுமே உள்ளதையும் காணலாம்.\n\nபேச்சு மொழியில் பேசுவதன் பொருள் பெரும்பாலும் சூழ்நிலையின் அடிப்படையிலேயே தீர்மானிக்கப்படுகிறது. இது, பெரும்பாலான பொருள் விளக்கம் எழுத்தின் மூலமே வெளிப்படும் எழுத்து வழக்கினின்றும் வேறுபட்டது. பேச்சு வழக்கில் கூற்றின் பொருள் பட்டறிவின் வாயிலான பொது அறிவின் அடிப்படையிலேயே தீர்மானிக்கப்படுகின்றது. அதே வேளை எழுத்து மொழியில் பொருள் விளக்கம் ஓரியல்பானதும் தருக்க ரீதியானதுமான அமைப்பிலேயே தங்கியுள்ளது. அத்தோடு எழுத்து வழக்கு புறவயமான தகவல்களைத் தெரிவிக்க முயலும்; அதை வேளை பேச்சு வழக்கோ அகவயமான தகவல்களைக் கேட்பவருக்கு வழங்குகிறது. \n\nபேச்சு மொழிக்கும் எழுத்து மொழிக்கும் இடையிலான உறவு சிக்கலானது. தற்கால மொழியியல் துறையில், பேச்சு மொழி மனிதரின் உள்ளார்ந்த செயல்வன்மை என்றும், எழுத்து மொழி ஒரு பண்பாட்டுக் கண்டுபிடிப்பு என்றும் கருதுகின்றனர். அதேவேளை \"பிராக் சிந்தனைக்குழு\" போன்றவற்றைச் சேர்ந்த சிலர், பேச்சு மொழியும், எழுத்து மொழியும், தனித்துவமான சிறப்பியல்புகளைக் கொண்டவை என்று கூறுவதுடன், எழுத்து மொழி பேச்சு மொழியில் தங்கியிருப்பது என்பதையும் ஏற்றுக்கொள்வதில்லை.\n\n"}
{"id": "211286", "url": "https://ta.wikipedia.org/wiki?curid=211286", "title": "அந்தக்கரணம்", "text": "அந்தக்கரணம்\n\nஅந்தக்கரணம் கர்மேந்திரியங்கள் மற்றும் ஞானேந்திரியங்களின் பின்னணியில் இருந்து கொண்டு அவற்றின் செயல்களை ஒருங்கிணைத்து, நமக்கு உள்ளே இருந்து அறிவை உண்டாக்குகின்ற, கண்களுக்கு தெரியாத புலனையே அந்தக்கரணம் என்று வேதவேதாந்த சாத்திரங்கள் கூறுகிறது.\n\nஅந்தக்கரணமானது மனம், புத்தி, சித்தம் மற்றும் அகங்காரம் எனும் நான்கு வகையாக மாறுபட்டு செயல்படுகிறது. `இது இவ்வாறு, அவ்வாறு அல்ல` என்று பொருளை (வஸ்து) குறித்து உறுதியான அறிவை (ஞானத்தை) ஏற்படுத்தும் அந்தகரணத்தின் செயல்தான் புத்தியாகும்.\n\nமனமானது சங்கல்பம் மற்றும் விகல்பம் ஆகியவைகளின் தன்மையாகும். சங்கல்பம் எனில் எண்ணுதல், சிந்தித்தல் முதலியவைகளாகும். விகல்பம் எனில் சந்தேகப்படுதல், ஐயப்படுதல் ஆகும். அந்தகரணத்தின் மாறுதல்கள் ஒரு விசயத்தைக் குறித்து அல்லது ஒரு செயலைக் குறித்து இத்தன்மையினால் எழும் போது அதனை மனம் என்று அழைக்கப்படுகிறது.\n\nஇந்த மனம் மற்றும் புத்தி எனும் இந்த இரண்டிலேயே சித்தமும் அகங்காரமும் அடங்கியுள்ளன. சித்தம் என்பது புத்தியிலும், அகங்காரமானது மனதிலும் அடங்கியுள்ளது.\n\nஅனுசந்தானம் எனில் முன்பு நடந்த நிகழ்வுகளை நினைவுப்படுத்திக் கொள்வது ஆகும். ஒரு விசயத்தை நினைவுபடுத்திக் கொள்வது சித்தத்தின் முக்கியமான இலக்கணமாகும்.\n\nஅகங்காரம் எனப்படுவது `தான்` `தன்னுடைய` என்று எண்ணமே அகங்காரம் எனப்படும்.\n\n\n"}
{"id": "211289", "url": "https://ta.wikipedia.org/wiki?curid=211289", "title": "காம்ய கர்மம்", "text": "காம்ய கர்மம்\n\nகாம்ய கர்மம் என்பது வேதத்தில் கூறியபடி, ஒரு மனிதன், தான் விரும்பும் பயன் கருதி செய்யும் செயலே காம்ய கர்மம் என்பர். எடுத்துக்காட்டு: செல்வம், குழுந்தைகள், பதவி, பட்டம், புகழ், இன்பம், மழை, சொர்க்கம், மற்றும் விரும்பிய மற்ற வேண்டுதல்கள் நிறைவேறுவதற்கு செய்யும் வேள்விகள், யக்ஞம், பூசைகள், மற்றும் விரதங்களை காம்ய கர்மம் என்று அழைக்கப்படுகிறது. \n\n"}
{"id": "211290", "url": "https://ta.wikipedia.org/wiki?curid=211290", "title": "நிசித்த கர்மம்", "text": "நிசித்த கர்மம்\n\nநிசித்த கர்மம் எனில் வேத வேதாந்த சாத்திரங்களில் ஒரு மனிதன் செய்யக்கூடாத, தவிர்க்க வேண்டிய செயல்களை நிசித்த கர்மம் என்பர். எடுத்துகாட்டாக மது பானம் குடித்தல், விபச்சாரம் செய்தல், பொய் கூறுதல், திருடுதல், பிறர்க்கு சொல், செயல் மற்றும் உடல் மூலம் துயரமடையச் செய்தல் போன்றவைகளே நிசித்த கர்மம் ஆகும்.\n\n"}
{"id": "211291", "url": "https://ta.wikipedia.org/wiki?curid=211291", "title": "நித்திய கர்மம்", "text": "நித்திய கர்மம்\n\nநித்திய கர்மம் ஒரு மனிதன் நாள்தோறும், வேத வேதாந்த சாத்திரங்களில் கூறப்பட்ட செயல்களை (கருமங்களை) நித்திய கர்மம் ஆகும். எடுத்துக்காட்டு: அதிகாலை, நண்பகல் மற்றும் மாலை வேளைகளில் காயத்திரி மந்திரம் கூறி சந்தியாவந்தனம் செய்தல், அக்கினி ஹோத்திரம் எனும் சிறு வேள்வி செய்தல் மற்றும் பஞ்சமகாயக்ஞம் செய்தல்.\n\n\n"}
{"id": "211292", "url": "https://ta.wikipedia.org/wiki?curid=211292", "title": "நைமித்திக கர்மம்", "text": "நைமித்திக கர்மம்\n\nநைமித்திக கர்மம் எனில் ஒரு நோக்கத்துடன் கூடிய அல்லது காரணத்துடன் கூடிய செயலே நைமித்திக கர்மம் ஆகும். ஏதாவது ஒரு தனிப்பட்ட நோக்கம் அல்லது காரணத்தினால் செய்யத் தக்க கர்மம் நைமித்திக கர்மம் ஆகும். எடுத்துக்காட்டு: வேதத்தில் கூறியவாறு குழந்தை பிறந்தவுடன் செய்ய ஜாதேஷ்டி யாகம் அல்லது ஜாதகர்மா மற்றும் உபநயனம் போன்ற கர்மங்கள் நைமித்திக கர்மங்கள் ஆகும். மேலும் அமாவாசை, பௌர்ணமிகளில் செய்ய வேண்டிய தர்சபூர்ணமாச யாகங்கள், சிரார்த்தம் போன்ற கர்மங்கள் நைமித்திக கர்மங்களின் வகைகள் ஆகும்.\n\n"}
{"id": "211293", "url": "https://ta.wikipedia.org/wiki?curid=211293", "title": "பிராயசித்த கர்மம்", "text": "பிராயசித்த கர்மம்\n\nபிராயசித்த கர்மம் என்பது ஒரு மனிதன் தான் செய்த பாவத்தை நீக்கிக் கொள்வதற்கு அல்லது குறைத்துக் கொள்வதற்கு உறுதுணையாக உள்ள சாந்திராயணம் போன்ற யாகங்கள் செய்வதற்கு பிராயசித்த கர்ம்ம் என்பர். முற்பிறவியில் செய்த தீய செயலின் பலன்தான் பாவம் ஆகும். இப்பாவத்தின் விளைவுதான் துயரம், வேதனைகளை ஏற்படுத்துகிறது. பாவம் செய்தவன் அதன் விளைவுகளிலிருந்து தப்பித்துக் கொள்ளவேண்டும் எனில், வேதாந்த சாத்திரங்கள் வகுத்துள்ள பாவத்தை நீக்கும் பிராயச் சித்தக் கர்மங்களை செய்ய வேண்டும். \n\n`பிராய` எனில் தவம் ஆகும். `சித்தம்` எனில் நிச்சயம் அல்லது உறுதி ஆகும். பாவத்தை அகற்றுவதற்காகச் செய்யும் தவத்தின் உறுதியால் இதைப் பிராயச்சித்தம் என்று ஆங்கீரச ஸ்மிருதி விவரிக்கிறது. \n\nதரும சாத்திர நூல்களில் பலவிதமான பாவங்களும் அதற்குரிய பிராயச்சித்தங்களும் விவரிக்கப்பட்டுள்ளது. எடுத்துக்காட்டுகள்: அகமர்ஷணம், அதிக்ருச்சரம், அர்த்தக்கிருச்சரம், கோவிரதம், சந்திராயணம் எனும் விரதங்களே பிராயச்சித்த கர்மங்கள்.\n\nசந்திராயண விரதம் எனும் பிராயசித்த கர்மம் என்பது சந்திரனின் வளர்பிறை தேய்பிறை கலைகள் போன்று, பிராயசித்த கர்மத்தைக் கடைப்பிடிக்கும் ஒருவன் தான் உண்ணும் உணவை பௌர்ணமியிலிருந்து சிறிது சிறிதாக குறைத்துக் கொண்டு, அமாவாசை நாளன்று முழு உண்ணாவிரதம் கடைப்பிடித்து, பிறகு அடுத்த நாள்முதல் பௌர்ணமி நாள் வரை உண்ணும் உணவை அதிகப்படுத்திக் கொண்டே செல்வதாகும். \n\n"}
{"id": "211294", "url": "https://ta.wikipedia.org/wiki?curid=211294", "title": "டெய்லர் லாட்னர்", "text": "டெய்லர் லாட்னர்\n\nடெய்லர் லாட்னர் இவர் ஒரு அமேரிக்கா நாட்டு நடிகர் ஆவர். இவர் ட்விலைட் திரைபடத்தின் மூலம் பிரபலமானார்.\nஇவர் 2001ம் ஆண்டு ஷேடோ ப்யூரி என்ற திரைப்படத்தின் மூலம் குழந்தை நட்சத்திர நடிகராக தோற்றினார். அதை தொடர்ந்து 2005ம் தி அட்வென்ச்சர்ஸ் ஒப் ஷர்க்பாய் அண்ட் லாவகிர்ல் என்ற 3D திரைபடத்தில் நடித்தார் அந்த திரைப்படத்தில் நடித்ததற்காகவும் மற்றும் ட்விலைட் என்ற திரைப்படம் நடித்ததற்காகவும் பல விருதுகளை வெற்றார் என்பது குறிப்பிடத்தக்கது.\n\nSection::::ஆரம்பகால வாழ்க்கை.\nஇவர் 1992ம் ஆண்டு ரண்ட் ராபிட்ஸ், மிச்சிகன், அமெரிக்காவில் பிறந்தார். இவரது தந்தை ஒரு மத்திய விமான பைலட் மற்றும் தாயார், ஒரு மென்பொருள் மேம்பாட்டு நிறுவனத்தில் வேலை செய்கிறார். இவருக்கு ஒரு சகோதரி உண்டு அவரின் பெயர் மேக்னா. இவர் ரோமன் கத்தோலிக்க மதத்தை சேர்த்தவர் ஆவர்.\n\n"}
{"id": "211295", "url": "https://ta.wikipedia.org/wiki?curid=211295", "title": "யாழ்ப்பாணத் தமிழ்", "text": "யாழ்ப்பாணத் தமிழ்\n\nயாழ்ப்பாணத் தமிழ் என்பது இலங்கையின் யாழ்ப்பாணப் பகுதியில் வழக்கில் உள்ள தமிழைக் குறிக்கும். இது பேச்சு வழக்கு எழுத்து வழக்கு என்னும் இரண்டையும் உள்ளடக்கியது. இது தமிழ் மொழியின் பல்வேறு வட்டார வழக்குகளுள் ஒன்று. சில வேளைகளில் யாழ்ப்பாணத் தமிழையே இலங்கைத் தமிழ் என்று சிலர் கருதி வந்திருந்தாலும், இது இலங்கையில் வழங்கும் பல்வேறு வட்டார வழக்குகளுள் ஒன்று மட்டுமே. அத்துடன், யாழ்ப்பாணப் பகுதிக்கு உள்ளேயே பேச்சு வழக்கில் வேறுபாடுகள் காணப்படுகின்றன. தீவுப்பகுதியில் பேசப்படும் தமிழை இதற்கு ஒரு எடுத்துக் காட்டாகக் கொள்ளலாம்.\n\n"}
{"id": "211296", "url": "https://ta.wikipedia.org/wiki?curid=211296", "title": "ஜஸ்டிஸ் லீக்", "text": "ஜஸ்டிஸ் லீக்\n\nஜஸ்டிஸ் லீக் என்பது புனைகதை சாகச கதாநாயகர்கள் தோன்றும் வரைகலை புத்தகமாகும். இந்த புத்தகங்களை டீசீ காமிக்ஸ் நிறுவனம் பிரசுரம் செய்கிறது. இது ஜஸ்டிஸ் லீக் ஆப் அமெரிக்கா என்றும் ஜெஎல்ஏ என்றும் அறியப்படுகிறது. தி பிரேவ் அன்ட் தி போல்ட் #28 (பிப்ரவரி/மார்ச் 1960) ல் சூப்பர்மேன், பேட்மேன், வொன்டர் மேன், தி பிளாஷ், ஹால் ஜோர்டன், சமுத்திரப்புத்திரன் மற்றும் மார்டின் மேன்ஹன்டர் ஆகிய கதாப்பாத்திரங்களுடன் ஜஸ்டிக் லீக் முதன்முதலாக வெளிவந்தது.\n\n"}
{"id": "211297", "url": "https://ta.wikipedia.org/wiki?curid=211297", "title": "கர்னால் விமான நிலையம்", "text": "கர்னால் விமான நிலையம்\n\nகர்னால் விமான நிலையம் (Karnal Airport அல்லது Karnal Flying Club) இந்தியாவின் ஹரியானா மாநிலத்தின் கர்னால் () நகரில் அமைந்துள்ளது. இவ்விமான நிலையம் விமான ஓட்டிகளின் பயிற்சிக்காக அதிகம் பயன்படுத்தப்படுகிறது. இது 1967 ஆம் ஆண்டிலிருந்து செயல்பட்டு வருகிறது. இவ்விமான நிலையத்தின் அமைவிடம் ஆகும்.\n"}
{"id": "211299", "url": "https://ta.wikipedia.org/wiki?curid=211299", "title": "ஜஸ்டிஸ் லீக் உறுப்பினர்களின் பட்டியல்", "text": "ஜஸ்டிஸ் லீக் உறுப்பினர்களின் பட்டியல்\n\nடீசி காமிக்ஸின் வரைகலை சாகசகதாநாயகர்களைக் கொண்ட குழுவானது ஜஸ்டிஸ் லீக் என்பதாகும். பல்வேறு காலகட்டங்களில் அதிக அளவிளான கதாப்பாத்திரங்கள் வெவ்வேறு சேர்க்கையில் இக்குழுவில் இடம்பெற்றுள்ளன.\n"}
{"id": "211303", "url": "https://ta.wikipedia.org/wiki?curid=211303", "title": "கர்மங்கள்", "text": "கர்மங்கள்\n\nகர்மங்கள் அல்லது செயல்கள் என்பது காம்ய கர்மம் (பயனை விரும்பும் செயல்கள்), நிசித்த கர்மம் (தவிர்க்க வேண்டிய செயல்கள்), நித்திய கர்மம், (அன்றாடம் கட்டாயமாக செய்ய வேண்டிய கடமைகள்) மற்றும் நைமித்திக கர்மம் (செய்ய வேண்டிய சமயச் சடங்குகள்), பிராயசித்த கர்மம் (செய்த பாவத்தை நீக்கும் பொருட்டு செய்யப்படும் கர்மங்கள்) என ஐந்து வகையான கர்மங்களை இந்து சமய வேதங்கள் மற்றும் வேதாந்த சாத்திரங்கள் வகைப்படுத்தியுள்ளது.\n\n"}
{"id": "211308", "url": "https://ta.wikipedia.org/wiki?curid=211308", "title": "சுக்குரோசு", "text": "சுக்குரோசு\n\nசுக்குரோசு என்பது பொதுவாக மேசைச் சர்க்கரை என அழைக்கப்படும் கரிமச் சேர்வை ஆகும். இதைச் சக்கரோசு என்றும் அழைப்பது உண்டு. வெண்ணிறமும் மணம் அற்றதுமான பளிங்குருத் தூளான இது இனிப்புச் சுவை கொண்டது. இதனால் இனிப்பான உணவுப் பொருள்களில் பயன்படுகிறது. இதன் மூலக்கூறு, ஒருசக்கரைடுகள், குளுக்கோசு, புருக்டோசு ஆகியவற்றைக் கொண்ட இருசக்கரைடு ஆகும். இதன் மூலக்கூற்று வாய்பாடு CHO. 19 ஆம் நூற்றாண்டின் நடுப் பகுதியில் இச்சொல் உருவாக்கப்பட்டது. இலத்தீன் மொழியில் \"சுக்ரம்\" (sucrum) என்பது \"சர்க்கரை\" என்னும் பொருள் கொண்டது. -ஓசு (-ose) என்பது ஒரு அறிவியல் பின்னொட்டு. 2013 ஆம் ஆண்டில் உலகம் முழுவதிலும் 175 மில்லியன் மெட்ரிக் தொன்கள் மேசைச் சர்க்கரை உற்பத்தி செய்யப்பட்டது.\n\n"}
{"id": "211311", "url": "https://ta.wikipedia.org/wiki?curid=211311", "title": "மட்டக்களப்புத் தமிழ்", "text": "மட்டக்களப்புத் தமிழ்\n\nமட்டக்களப்புத் தமிழ் என்பது, இலங்கையின் கிழக்கு மாகாணத்தில் உள்ள மட்டக்களப்புப் பகுதியில் வழக்கில் உள்ள தமிழைக் குறிக்கும். இது இலங்கைத் தமிழின் ஒரு வட்டார வழக்கு எனலாம். இப்பகுதியில் வாழும் தமிழ் மக்களது பண்பாடு, சூழல், வரலாறு போன்றவை தனித்துவமானவை. இதனால், இங்கு வழக்கில் உள்ள தமிழிலும் இதன் தாக்கங்கள் உள்ளதைக் காணலாம். மட்டக்களப்புத் தமிழில் பிற இடங்களில் வழக்கிழந்து போன பல பழந்தமிழ்ச் சொற்கள் பயன்பாட்டில் உள்ளன. இதனால், இலங்கையில் உள்ள பிற வட்டார வழக்குகளோடு ஒப்பிடும்போது தூய தமிழுக்குக் கிட்டியது மட்டக்களப்புத் தமிழே என்ற கருத்தும் உண்டு.\n\n"}
{"id": "211312", "url": "https://ta.wikipedia.org/wiki?curid=211312", "title": "மலையகத் தமிழ்", "text": "மலையகத் தமிழ்\n\nஇலங்கையில் மலையகத் தமிழ் என்பது, இலங்கையின் நடுப் பகுதியில் செறிந்து வாழுகின்ற தமிழ் மக்களிடையே வழங்கும் தமிழைக் குறிக்கிறது. இது இலங்கைத் தமிழின் ஒரு வட்டார வழக்கு ஆகும். இப்பகுதியில் வாழும் மக்கள் பிற இலங்கைத் தமிழரோடு ஒப்பிடுகையில் அண்மைக் காலத்தில் இலங்கைக்குத் தமிழ்நாட்டில் இருந்து பெருந்தோட்டங்களில் வேலை செய்வதற்காகப் பிரித்தானியரால் கூட்டி வரப்பட்டவர்கள். இதனால், இவர்களது தமிழ் வழக்கு தமிழ்நாட்டுத் தமிழ் வழக்கோடு கூடிய நெருக்கமானது. எனினும் ஏறத்தாழ ஒன்றரை நூற்றாண்டுகளாகச் சிங்களவர் பெரும்பான்மையாக வாழும் பகுதிகளில் வாழ்வதால் அவர்களது மொழி வழக்கிலும் இது தொடர்பான தாக்கங்கள் ஏற்பட்டுள்ளன. இது தவிர இப்பகுதித் தமிழ் மக்களில் பலர் தொடக்கத்தில் பெருந்தோட்டத் தொழில் துறையில் பணி புரிந்தவர்கள். இதனால், இத்துறை தொடர்பான பல சொற்களும் இவர்களது மொழியில் பொதுவாகப் புழங்குகின்றன.\n\n"}
{"id": "211313", "url": "https://ta.wikipedia.org/wiki?curid=211313", "title": "பெருந்தோட்டம்", "text": "பெருந்தோட்டம்\n\nபெருந்தோட்டம் என்பது, தொலைதூரச் சந்தைகளுக்காகப் பயிர் செய்வதற்கு உரிய பெரிய பரப்பளவு கொண்ட தோட்டத்தைக் குறிக்கும். பெருந்தோட்டம் என்பது தெளிவாக வரையறுக்கப்பட்ட ஒரு சொல் அல்ல எனினும், உள்நாட்டுப் பயன்பாட்டுக்காக அல்லாமல், ஏற்றுமதிக்கான வணிகப் பயிர்களைப் பெருமளவில் பயிர் செய்வதற்கான தோட்டங்களையே இது குறிக்கிறது.\n\nபெருந்தோட்டங்களில் பயிரிடப்படும் பயிர்களுள், ஊசியிலை மரங்கள், பருத்தி, காப்பி, தேயிலை, புகையிலை, கரும்பு, இறப்பர் போன்றவை அடங்கும். குதிரை மசால், குளோவர்ச் செடி போன்ற தீவனப் பயிர்களைப் பயிரிடும் தோட்டங்களைப் பெருந்தோட்டங்கள் என்னும் வகைக்குள் அடக்குவது இல்லை. பெருந்தோட்டங்கள் எப்போதும் பெரும் பரப்பளவில் பயிராகும் ஒற்றைப் பயிர்களுக்கு உரியவை.\n"}
{"id": "211314", "url": "https://ta.wikipedia.org/wiki?curid=211314", "title": "சுந்தரம் சிறீஸ்கந்தராஜா", "text": "சுந்தரம் சிறீஸ்கந்தராஜா\n\nசுந்தரம் சிறீஸ்கந்தராஜா (\"Sundaram Sriskandarajah\", (10 நவம்பர் 1953- 23 சனவரி 2014) இலங்கை மேன்முறையீட்டு நீதிமன்றத் தலைமை நீதிபதி ஆவார். பீஜியில் மேன்முறையீட்டு நீதிமன்ற நீதிபதியாகவும், உயர் நீதிமன்ற நீதியரசராகவும் இவர் பணியாற்றியுள்ளார்.\n\nSection::::வாழ்க்கைக் குறிப்பு.\nயாழ்ப்பாணம், ஆனைக்கோட்டையைப் பிறப்பிடமாகவும், நீர்வேலியை வசிப்பிடமாகவும் கொண்டிருந்த சிறீஸ்கந்தராஜா மானிப்பாய் இந்துக் கல்லூரி, கொழும்பு இந்துக் கல்லூரி ஆகியவற்றின் பழைய மாணவர் ஆவார். அதன் பின்னர் 1976 ஆம் ஆண்டு இலங்கை சட்டக் கல்லூரியில் இணைந்து 1979 இல் சட்டப் படிப்பை முடித்துச் சட்டமா அதிபர் திணைக்களத்தில் பணியாற்றினார். 1991 முதல் 1995 வரையிலும் அரச வழக்கறிஞராகவும், செப்டம்பர் 1995 முதல் செப்டம்பர் 1997 வரை மூத்த வழக்கறிஞராகவும் நியமிக்கப்பட்டார்.\n\nபொதுநலவாய புலமைப்பரிசில் பெற்று மேற்கிந்தியத் தீவுகளில் பார்படோசு பல்கலைக்கழகத்தில் 1995 இல் சட்ட முதுகலை (சட்ட வரைவு) பட்டம் பெற்றார். அதன் பின்னர் ஆகத்து 1997 இல் வட மாகாண மேல் நீதிமன்ற நீதிபதியாக வவுனியாவில் பணியாற்றினார். இக்காலப் பகுதியில் தீவிரவாதத் தடைச்சட்டத்தின் கீழ் பல வழக்குகளை இவர் விசாரித்தார். அக்டோபர் 2000 ஆம் ஆண்டில் மேல் மாகாண மேல்நீதிமன்ற நீதிபதியாக நியமனம் பெற்றார்.\n\nசூன் 24, 2011 இல் மேன்முறையீட்டு நீதிமன்றத்தின் தலைமை நீதிபதியாக அரசுத்தலைவர் மகிந்த ராசபக்சவினால் நியமிக்கப்பட்டார். இடையில் சில காலம் பீஜி தீவுகளில் மேன்முறையீட்டு நீதிமன்ற நீதிபதியாகவும், உயர் நீதிமன்ற நீதிபதியாகவும் பணியாற்றியுள்ளார்.\n\nSection::::வரலாற்றுப் புகழ் மிக்க சில தீர்ப்புகள்.\nமுன்னாள் தலைமை நீதிபதி சிராணி பண்டாரநாயக்காவின் பதவி நீக்கம் இலங்கை அரசியலமைப்புக்கு முரணானது என உயர் நீதிமன்றம் அளித்த தீர்ப்புக்கு எதிராக அரசு மேன்முறையீடு செய்தது. உயர்நீதிமன்றத்தின் தீர்ப்பு சரியானது என இவர் தீர்ப்பளித்திருந்தார். இதனால் இவர் மரண அச்சுறுத்தலுக்கு ஆளாகியிருந்தார் என இலங்கை சட்டத்தரணிகள் கூட்டமைப்பு .கூறியிருந்தது.\n\nமன்னார் நீதிமன்றத்தின் மீதான தாக்குதல் தொடர்பில் அமைச்சர் ரிசாட் பதூர்தீனுக்கு எதிரான மேன்முறையீட்டு வழக்குகளுக்கு அவர் வழங்கிய கட்டளைகள் முக்கியமானதாக கருதப்பட்டது.\n\nSection::::மறைவு.\nசிறிது காலம் மூளைப் புற்றுநோயால் பாதிக்கப்பட்டிருந்த நீதியரசர் சிறீஸ்கந்தராஜா தனது 61 வது அகவையில் 2014 சனவரி 23 இல் கொழும்பில் காலமானார்.\n"}
{"id": "211317", "url": "https://ta.wikipedia.org/wiki?curid=211317", "title": "சிவா செல்லையா", "text": "சிவா செல்லையா\n\nசிவா செல்லையா (\"Siva Selliah\", 1924–1997) இலங்கைத் தமிழ் நீதிபதியும், இலங்கை மேன்முறையீட்டு நீதிமன்றத்தின் முன்னாள் நீதிபதியும், உயர்நீதிமன்ற, மற்றும் நீதித்துறை நடுவரும் ஆவார். இவர் கொழும்புப் பல்கலைக்கழகத்தின் மெலவை உறுப்பினராகவும் இருந்தார்.\n\nசிவநாதன் செல்லையா என்ற இயற்பெயர் கொண்ட சிவா செல்லையா 1924 ஆம் ஆண்டில் கொழும்பில் நல்லதம்பி செல்லையா என்பவருக்குப் பிறந்தார். தந்தை ஒரு பங்குத் தரகர். கொழும்பு றோயல் கல்லூரியில் கலி பயின்ற சிவநாதன் இலங்கைப் பல்கலைக்கழகத்தில் இளங்கலைப் பட்டம் பெற்றார். பின்னர் அவர் இலங்கை சட்டக் கல்லூரியில் சட்டம் பயின்று வழக்கறிஞரானார்.\n\nசில காலம் வழக்கறிஞராகப் பணியாற்றிய பின்னர் நீதித்துறையில் நுழைந்தார். நீதித்துறை நடுவராகப் பணியாற்றிய பின்னர் உயர் நீதிமன்ற நீதிபதியாகப் பதவியேற்றார். 1987 ஆம் ஆண்டில் இளைப்பாறும் வரை இவர் இலங்கை மேன்முறையீட்டு நீதிமன்ற நீதிபதியாகப் பணியாற்றினார்.\n"}
{"id": "211318", "url": "https://ta.wikipedia.org/wiki?curid=211318", "title": "ஹூப்ளி விமான நிலையம்", "text": "ஹூப்ளி விமான நிலையம்\n\nஹூப்ளி விமான நிலையம் (Hubli Airport அல்லது Hubli Air Force Base) இந்தியாவின் கர்நாடகம் மாநிலத்தில் ஹூப்ளி நகரில் அமைந்துள்ளது.\nஇந்த விமான நிலையம் 369 ஏக்கரில் அமைந்துள்ளது. 150 பயணிகளைக் கையாளும் திறன் பெற்றுள்ளது. தற்போதைய விரிவாக்கப்பணிகள் 2014 ஆம் ஆண்டு நிறைவடையும் என எதிர்பார்க்கப்படுகிறது. இவ்விமான நிலையத்தின் அமைவிடம் ஆகும்.\n"}
