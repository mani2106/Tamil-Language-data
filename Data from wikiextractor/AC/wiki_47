{"id": "169929", "url": "https://ta.wikipedia.org/wiki?curid=169929", "title": "இந்திய தொழில்நுட்பக் கழகம் (பிஎச்யூ) வாரணாசி", "text": "இந்திய தொழில்நுட்பக் கழகம் (பிஎச்யூ) வாரணாசி\n\nஇந்திய தொழில்நுட்பக் கழகம் (பிஎச்யூ) வாரணாசி (\"Indian Institute of Technology (BHU) Varanasi\",சுருக்கம்:IIT (BHU), Varanasi) உத்தரப் பிரதேசத்தில் வாரணாசியில் அமைந்துள்ள ஓர் பொதுத்துறை பொறியியல் கல்வி நிலையமாகும். 1919ஆம் ஆண்டு பனாரசு இந்து பல்கலைக்கழகத்தின் அங்கமாக துவங்கப்பட்ட இந்தப் பொறியியல் கல்லூரி 2012ஆம் ஆண்டு இந்திய தொழில்நுட்பக் கழகமாக அறிவிக்கப்பட்டது. இ.தொ.க (பிஎச்யூ)வில் 13 துறைகளும் மூன்று பல்துறை பள்ளிகளும் இயங்குகின்றன. \n\nஇ.தொ.க (பிஎச்யூ) கங்கை ஆறு|கங்கைக் கரையில் வாரணாசியின் தெற்கு எல்லையில் பரப்பளவில் அமைந்துள்ளது. மாணவர்கள் தங்கிப் படிக்கும் இந்தக் கழகத்தில் இருபாலரும் கற்கின்றனர். 1971ஆம் ஆண்டில் பனாரசு இந்துப் பல்கலைக்கழகத்தின் , பனாரசு பொறியியல் கல்லூரி (BENCO), சுரங்க மற்றும் மாழையியல் கல்லூரி (MINMET) மற்றும் தொழினுட்பக் கல்லூரி (TECHNO) என்ற மூன்று பொறியியல் வளாகங்கள் ஒருங்கிணைக்கப்பட்டு \"தொழில்நுட்பக் கழகம், பனாரசு இந்து பல்கலைக்கழகம்\" (IT-BHU) என பெயரிடப்பட்டது. இந்த தொழில்நுட்பக் கழகம், இந்திய தொழில்நுட்பக் கழகமாக நாடாளுமன்றத்தின் மக்களவையால் மார்ச்சு 24, 2011 அன்றும் மாநிலங்களவையால் ஏப்ரல் 30, 2011 அன்றும் அங்கீகரிக்கப்பட்டு இதற்கான குடியரசுத் தலைவரின் ஆணை சூன் 20, 2012இல் வெளியிடப்பட்டது.\n\n"}
{"id": "169932", "url": "https://ta.wikipedia.org/wiki?curid=169932", "title": "வடிவமைப்பிற்கான பொது நுழைவுத் தேர்வு", "text": "வடிவமைப்பிற்கான பொது நுழைவுத் தேர்வு\n\nவடிவமைப்பிற்கான பொது நுழைவுத் தேர்வு (\"Common Entrance Examination for Design\") அல்லது இதன் ஆங்கிலப் பெயரின் முதற்சொல் சுருக்கமான சீடு (CEED)இந்திய தொழில்நுட்பக் கழகங்களிலும் இந்திய அறிவியல் கழகத்திலும்) தொழில்நுட்ப வடிவமைப்பிற்கான பட்ட மேல்படிப்புக்களில் சேர்க்கைக்காக ஒவ்வொரு ஆண்டும் இணைந்து நடத்தப்பெறும் நுழைவுத் தேர்வாகும். இந்த நுழைவுத் தேர்வை இந்திய அரசின் மனிதவள அமைச்சின் சார்பாக இந்திய தொழில்நுட்பக் கழகம் மும்பையின் \"தொழிலக வடிவமைப்பு மையம்\" ஏற்று நடத்துகிறது. தயாரிக்கும் பொருளின் வடிவமைப்பு, தொழிற்சாலை வடிவமைப்பு, கட்புலத் தொடர்பியல், அசைபடம், வாகன வடிவமைப்பு குறித்த கல்வித்திட்டங்களுக்கு சேர்வதற்கான மாணவர்களின் ஏரண, புனைவு, ஓவிய மற்றும் கவனிப்புத் திறன்கள் இத்தேர்வில் சோதிக்கப்படுகின்றன.\n"}
{"id": "169938", "url": "https://ta.wikipedia.org/wiki?curid=169938", "title": "கலாமண்டலம்", "text": "கலாமண்டலம்\n\nகலாமண்டலம் (\"Kalamandalam\") என்பது மலையாள தொன்ம கலைகளை வளர்த்தெடுக்க 1927 இல் வள்ளத்தோல் நாராயண மேனன் மற்றும் முகுந்த ராசா ஆகியோரால் ஆரம்பிக்கப்பட்ட ஒரு கலைக் கல்லூரியாகும். காலனி ஆதிக்கத்தால் கேரளாவின் கதகளி, கூடியாட்டம் போன்ற நடனக் கலைகளில் போதிய பயிற்சியின்றி தரம் குறைவாக காணப்பட்ட சூழலில் இந்நிறுவனம் தொடங்கப்பட்டது. தற்போது கலாமண்டலம் ஒரு நிகர்நிலைப் பல்கலைக்கழகம் ஆகும்.\n\nஇந்தக் கலைக் கல்லூரியை வளர்க்க நிதிவேண்டி மிகுந்த முயற்சிகள் மேற்கொண்டார் வள்ளத்தோல் நாராயண மேனன். நிதி திரட்டுவதற்காக ஒரு காலகட்டத்தில் லாட்டரியும் நடத்தி பணம் திரட்டினார். \n\nபின்னர் அவரது நண்பர் மணக்குளம் முகுந்தராசா, பாரதப்புழை ஆற்றின் கரையில் ஷொரணூர் அருகே உள்ள செறுதுருத்தி என்ற இடத்தில் நிலம் வழங்கினார். அவ்விடத்தில் இக்கலாசாலையை அமைத்து தாமும் அங்கேயே வசிக்கத் துவங்கினார். இவரது நினைவாக இவ்விடம் தற்போது வள்ளத்தோல் நகர் என்று மறுபெயரிடப்பட்டுள்ளது.\n\nSection::::கலாமண்டலத்திற்கு வருகை தந்த இந்திய பிரதமர்கள்.\nகலாமண்டலத்திற்கு வருகை தந்த முதல் இந்திய பிரதமர் ஜவகர்லால் நேரு ஆவார். 1955ஆம் ஆண்டு கலாமண்டலத்தின் வெள்ளி விழாவில் பங்கேற்க ஜவகர்லால் நேருவும், 1980-ம் ஆண்டு அன்றைய இந்திய பிரதமர் இந்திரா காந்தியும், 1990ஆம் ஆண்டு வி. பி. சிங் மற்றும் 2012 செப்டம்பர் மாதம் பிரதமர் மன்மோகன் சிங் ஆகியோர் கலாமண்டலத்தில் பல்வேறு நிகழ்ச்சிகளில் பங்கேற்றுள்ளனர்.\n"}
{"id": "169953", "url": "https://ta.wikipedia.org/wiki?curid=169953", "title": "நிகழ்வெண்", "text": "நிகழ்வெண்\n\nபுள்ளியியலில் ஒரு நிகழ்ச்சியின் நிகழ்வெண் (\"frequency\") என்பது எடுத்துக்கொள்ளப்பட்ட சமவாய்ப்புச் சோதனையின் போது அந்நிகழ்ச்சி எத்தனை முறை நடைபெறுகிறது என்பதைக் குறிக்கும் எண்ணாகும். formula_1 என்ற நிகழ்ச்சியின் நிகழ்வெண் formula_2 எனக் குறிக்கப்படுகிறது. வரைபடங்களில் இந்நிகழ்வெண்கள், நிகழ்வெண் செவ்வகப்படங்கள் மூலம் குறிக்கப்படுகின்றன.\n\n\nஒரு நிகழ்ச்சியின் நிகழ்வெண்ணை மொத்த நிகழ்ச்சிகளின் எண்ணிக்கையால் வகுக்கக் கிடைப்பது அந்நிகழ்ச்சியின் சார்புடை நிகழ்வெண் (\"relative frequency\") ஆகும்:\n\nஅனைத்து நிகழ்ச்சிகளின் (formula_1) சார்புடை நிகழ்வெண்களின் (formula_5) மதிப்புகளை வரைபடத்தில் குறித்தால் நிகழ்வெண் பரவல் கிடைக்கும்.\n"}
{"id": "169956", "url": "https://ta.wikipedia.org/wiki?curid=169956", "title": "கடல் படிவு", "text": "கடல் படிவு\n\nகடல் படிவுகள் (\"marine sediments\" அல்லது \"pelagic sediments\") என்பன இயற்கையாகக் காணப்படும் மூலப்பொருள்கள் புவித் தட்பவெப்பநிலை மாற்றங்கள் மற்றும் அரிப்பு காரணமாக ஓர் இடத்திலிருந்து இன்னோர் இடத்திற்கு காற்று, பனி, மற்றும் நீர் மூலம் கொண்டு செல்லப்பட்டு உருவாக்கப்படுகின்றன. புவி வரலாறு பற்றி ஆராய்பவர்கள் இப் படிம அடுக்குகளை மேற்கண்ட விவரங்களைப் பெற்றுக்கொள்ள பயன்படுத்துகிறார்கள். \n\nகடல் படிவுகள் அவை உற்பத்தி செய்யப்படும் பொருட்களைப் பொருத்து 4 வகையாக பிரிக்கப்படும்.\n"}
{"id": "169957", "url": "https://ta.wikipedia.org/wiki?curid=169957", "title": "பொங்கல் (முதியோர் கல்வி மடல்)", "text": "பொங்கல் (முதியோர் கல்வி மடல்)\n\nபொங்கல் என்னும் முதியோர் கல்வி மடலானது புதிதாக எழுத்தறிவு பெற்ற முதியோருக்காக வே. தில்லைநாயகம் என்பவரால் எழுதப்பட்டது. 1955-56ஆம் கல்வியாண்டில் கோயமுத்தூர் நகரின் பீளமேடு பகுதியில், பி. எசு. சி. அறக்கட்டளையின் உதவியோடு, நடந்த முதியோர் இலக்கியப் பட்டறையில் இம்மடல் உருவாக்கப்பட்டது.\n\n1958ஆம் ஆண்டு நவம்பர் திங்கள் தமிழ்நாடு பொதுக்கல்வி இயக்குநரால் வெளியிடப்பட்டது. காடு, தோட்டம், வயல், பொங்கல் என்னும் தலைப்புகளில் நான்கு சிறுகட்டுரைகளைக் கொண்டது இம்மடல்.\n\nSection::::காடு.\nஆடிப் பட்டம் தேடி விதைத்தேன்.<br>\nஅவரை மொச்சை காட்டில் போட்டேன்.<br>\nதுவரைப் பயிரும் துணையாய்ப் போட்டேன்.<br>\nபயிர் முளைத்தது, பசுமை கண்டது.<br>\nஆவணி வந்தது, மழையும் பெய்தது.<br>\nஅதனால் எல்லாம் நன்றாய் விளைந்தது.<br>\nவிளைந்த பலனை வீட்டில் சேர்த்தேன்.<br>\nபசி தீர்ந்த்து, பணமும் வந்தது.\n\nமேலே கண்ட எட்டு அடிகளைக்கொண்டது காடு என்னும் முதற்கட்டுரை.\n\nSection::::தோட்டம்.\nஅதோ பார் எங்கள் தோட்டம்.<br>\nசுற்றி இலுப்பை மரங்கள் உள்ளன.<br>\nமாமரம் ஐந்து நடுவில் உள்ளன.<br>\nஒன்பது தென்னை ஓரம் உள்ளன.<br>\nபெரிய கிணறு நடுவில் உள்ளது.<br>\nநீர் இறைத்தேன், நன்றாய் வளர்ந்தன.<br>\nபாடு பட்டேன், பலன் கண்டேன்.<br>\nசெல்வம் சேர்ந்தது, ஈகை வளர்ந்தது.<br>\nமக்கள் யாவரும் மகிழ்ந்து வாழ்த்தினர்.\n\nமேலே கண்ட ஒன்பது அடிகளைக்கொண்டது தோட்டம் என்னும் இரண்டாம் கட்டுரை.\n\nSection::::வயல்.\nஊர் அருகில் எங்கள் வயல்.<br>\nஉழவு மாடு இரண்டு உண்டு.<br>\nநன்கு உழுது நாற்று நட்டேன்.<br>\nநீர்ப் பாய்ச்சி எரு போட்டேன்.<br>\nகளை எடுத்துக் கண்போல் காத்தேன்.<br>\nகதிர் விட்டு மணி விளைந்தது.<br>\nகளத்தில் நெல் அடித்துக் குவித்தேன்.<br>\nகாசு வந்தது, கவலை பறந்தது.\n\nமேலே கண்ட எட்டு அடிகளைக்கொண்டது வயல் என்னும் மூன்றாவது கட்டுரை.\n\nSection::::பொங்கல்.\nதை மாதம் பொங்கல் வந்தது.<br>\nமங்கலப் பொங்கல் எங்கும் உண்டு.<br>\nபொங்கல் வைத்துச் சூரியனை வணங்கினோம்.<br>\nஉழைப்பின் பயனை உண்டு களித்தோம்.<br>\nமக்களுக்கு உழைத்த மாட்டைப் போற்றினோம்.<br>\nமனைவி, மக்கள் யாவரும் மகிழ்ந்தோம்.<br>\nஉழைப்பு உயரும் உண்மை கண்டோம்.<br>\nவாழ்க பொங்கல், வாழ்க வையம்.\n\nமேலே கண்ட எட்டு அடிகளைக்கொண்டது பொங்கல் என்னும் இறுதிக் கட்டுரை.\n\nSection::::வெளி இணைப்பு.\nபொங்கல் என்னும் இச்சுவடியின் எண்மப்படி (Digitl Copy)\n"}
{"id": "169959", "url": "https://ta.wikipedia.org/wiki?curid=169959", "title": "சோசிமஸ் (திருத்தந்தை)", "text": "சோசிமஸ் (திருத்தந்தை)\n\nதிருத்தந்தை சோசிமஸ் (\"Pope Saint Zosimus\") கத்தோலிக்க திருச்சபையில் உரோமை ஆயராகவும் திருத்தந்தையாகவும் மார்சு 18, 417 முதல் திசம்பர் 26, 418 வரை ஆட்சிசெய்தார். இவர் கத்தோலிக்க திருச்சபையின் 41ஆம் திருத்தந்தை ஆவார்..\n\nஇவர் இத்தாலியின் கலாப்ரியா மாநிலத்தில் மெசோராக்கா என்னும் இடத்தில் பிறந்தார்.\n\nஇவருக்கு முன்னால் திருத்தந்தைப் பதவியில் இருந்தவர் முதலாம் இன்னசெண்ட், இவருக்குப் பின் பதவியேற்றவர் திருத்தந்தை முதலாம் போனிஃபாஸ்.\n\n\"திருத்தந்தையர் வரலாறு\" (\"Liber Pontificalis\") என்னும் நூலின்படி, சோசிமஸ் ஒரு கிரேக்கர். அவருடைய தந்தை பெயர் ஆபிராம். இதிலிருந்து சோசிமசின் குடும்பம் யூத இனத்தைச் சார்ந்ததாக இருந்திருக்கலாம் என்று ஒருசிலர் கருதுகின்றனர். ஆனால் இது பற்றி உறுதியாகத் தெரியவில்லை.\nSection::::வரலாறு.\nகாண்ஸ்டான்டிநோபுள் நகரின் ஆயராக இருந்து, பின்னர் பதவியிறக்கப்பட்டு நாடுகடத்தப்பட்டவர் புனித யோவான் கிறிசோஸ்தோம். அவர்தான் சோசிமஸ் என்னும் குருவை முதலில் திருத்தந்தைக்கு முன்னால் பதவியிலிருந்த முதலாம் இன்னசெண்ட்டுக்கு அறிமுகம் செய்துவைத்தவர்.\n\nஇன்னசெண்டுக்குப் பின் திருத்தந்தையாகப் பதவியேற்ற சோசிமஸ் எளிதில் உணர்ச்சிவசப்படுபவராகவும், அரசியல் துறையில் அனுபவமில்லாதவராகவும், ஆட்சித் திறமை இல்லாதவராகவும் இருந்ததாகக் கூறப்படுகிறது. \n\nSection::::முக்கிய தீர்மானங்கள்.\nசோசிமஸ் திருச்சபையைப் பெரிதும் பாதித்த ஒருசில முடிவுகளை எடுத்தார்.\nSection::::இறப்பும் திருவிழாவும்.\nசோசிமசின் இறுதி நாட்களில் பல குருக்கள் அவரது ஆட்சி குறித்து அதிருப்தி அடைந்தார்கள். ரவேன்னா நகரில் அரசவையை அணுகி, நடவடிக்கை எடுக்கக் கோரினார்கள். சோசிமஸ் அவர்களை சபைநீக்கம் செய்ய எண்ணிக்கொண்டிருந்த வேளையில் நோய்வாய்ப்பட்டு, இறந்தார்.\n\nசோசிமஸ் உரோமை நகருக்கு வெளியே அமைந்த புனித லாரன்சு பெருங்கோவிலில் அடக்கம் செய்யப்பட்டார். ஒன்பதாம் நூற்றாண்டில் தொகுக்கப்பட்ட புனிதர் நூலில் சோசிமஸ் ஒரு புனிதராகக் குறிக்கப்படுகிறார்.\n\nசோசிமசின் திருவிழா திசம்பர் 26ஆம் நாள் கொண்டாடப்படுகிறது.\n\n"}
{"id": "169962", "url": "https://ta.wikipedia.org/wiki?curid=169962", "title": "விஜயாபதி", "text": "விஜயாபதி\n\nவிஜயாபதி (ஆங்கிலம் : Vijayapathi) இது தமிழ்நாட்டின் திருநெல்வேலி மாவட்டம், ராதாபுரம் வட்டத்தில் உள்ள வருவாய் கிராமம் ஆகும்.\n\nSection::::இவ்வூரின் சிறப்பு.\nவிசுவாமித்திரர் கோயில்.\nSection::::இதன் அண்மையிலுள்ள ஊர்கள்.\nஇடிந்தகரை, கூடன்குளம்\n"}
{"id": "169970", "url": "https://ta.wikipedia.org/wiki?curid=169970", "title": "மின்காந்தத் தூண்டல்", "text": "மின்காந்தத் தூண்டல்\n\nமின்காந்தத் தூண்டல் (Electromagnetic induction) என்பது, ஒரு கடத்தி மாறும் காந்தப்பாயத்திற்கு ஆட்படும்போது, அக்கடத்தியின் இரு முனைகளுக்கிடையே மின்னழுத்தம் உண்டாகும் நிகழ்வைக் குறிக்கிறது. பாரடேயின் மின்காந்தத் தூண்டல் விதிகள் ( Faraday's law of electromagnetic induction ) இரு நிலைப்படும். \n\nSection::::முதல் விதி.\nஒரு முற்றுப்பெற்ற மின் சுற்றுடன் இணைந்த கடத்தியின் காந்தப் பாயம் (Flux) எப்போதெல்லாம் மாறுகிறதோ அப்போதெல்லாம் அந்தக் கடத்தியின் சுருளில் ஒரு மின் இயக்கு விசை(E.M.F) தோற்றுவிக்கப்படுகிறது அல்லது தூண்டப்படுகிறது எனக் கூறுகிறது. .இந்த விளைவு காந்த பாயம் மாறும்போது மட்டுமே ஏற்படும்.\n\nSection::::இரண்டாவது விதி.\nதூண்டப்பட்ட மின் இயக்குவிசையின் அளவு அலகு நேரக் காந்தப் பாயத்தின் மாறுபாட்டிற்கு நேர் வீதத்தில் உள்ளது.\n\nSection::::வரலாறு.\n1831ல் மைக்கெல் ஃபாரடே என்பார் மின்காந்தத் தூண்டலைக் கண்டுபிடித்தார் என்று சொல்லப்படுகிறது. 1832ல் ஜோசப் ஹென்றி என்பாரும் சார்பில்லாமல் இதனை கண்டுபிடித்ததாகவும் அறியப்படுகிறது. ஆனால் ஃபாரடே தான் முதலில் இக்கண்டுபிடிப்பை வெளியிட்டார்.\n\nஒரு மூடப்பட்ட சுற்று காந்தப் பாயத்துடன் தொடர்பு கொண்டிருக்கும்போது, அக்காந்தப் பாயத்தில் மாற்றத்தை ஏற்படுத்தினால், அதன் விளைவாக அச்சுற்றில் தூண்டப்படும் மின்னழுத்தம் அதில் மின்னோட்டத்தைத் தூண்டுகிறது. அவ்வாறு உருவாகும் மின்னழுத்தத்தைத் தூண்டப்பட்ட மின் இயக்கு விசை எனவும், அப்போது அச்சுற்றில் பாயும் மின்னோட்டத்தைத் தூண்டப்பட்ட மின்னோட்டம் என்றும் அழைப்பர்.\n"}
{"id": "169979", "url": "https://ta.wikipedia.org/wiki?curid=169979", "title": "எச். ஏ. எல். ருத்ரா", "text": "எச். ஏ. எல். ருத்ரா\n\nஎச்.ஏ.எல். ருத்ரா, இந்துஸ்த்தான் ஏரோநாட்டிகல் நிறுவனத்தால் வடிவமைக்கப்பட்ட உலங்கு வானூர்தியாகும். இது எச்.ஏ.எல். துருவ் உலங்கு வானூர்தியின் மேம்படுத்தப்பட்ட இலகுரக ஆயுத உலங்கு வானூர்தி. இது இந்தியாவில் முழுமையாக வடிவமைக்கப்பட்ட உலங்கு வானூர்தியாகும்.\n"}
{"id": "169981", "url": "https://ta.wikipedia.org/wiki?curid=169981", "title": "கணாபத்தியம்", "text": "கணாபத்தியம்\n\nகணாபத்தியம் என்பது விநாயகரை முழுமுதற் கடவுளாக வழிபடும் இந்துசமயப் பிரிவாகும்.\n\nஇந்து சமயத்தில் விநாயகரை வழிபடுதல் என்பது ஏனைய பிரிவுகளிலும் காணப்படும் நடைமுறையாகும். அனைத்துப் பிரிவுகளைச் சேர்ந்த இந்துக்களும், வழிபாடுகள், பணிகள் மற்றும் சமய நிகழ்வுகள் ஆகியவற்றை ஆரம்பிக்கும் முன்னர் விநாயகரை வழிபடுவர். \n\nகணபதி வழிபாடு, சைவ சமயத்தின் ஒரு பகுதியாக கிட்டத்தட்ட ஐந்தாம் நூற்றாண்டிலிருந்து காணப்படுகிறது. காணாபத்தியப் பிரிவு பெரும்பாலும் ஆறாம் நூற்றாண்டுக்கும் ஒன்பதாம் நூற்றாண்டுக்கும் இடையில் தோற்றம் பெற்றிருக்கலாம். இது பற்றிய குறிப்பு சிறீ ஆனந்திகிரியால் எழுதப்பட்ட \"சங்கர திக்விஜய\" (ஆதிசங்கரரின் வாழ்வு) எனும் நூலில் காணப்படுகிறது. பத்தாம் நூற்றாண்டில் இப்பிரிவு அதன் உச்ச நிலையை அடைந்தது. இதன்போது விநாயகருக்காக கோயில்களும் கட்டப்பட்டன. இவற்றுள் மிகப்பெரியது தமிழ்நாட்டின் திருச்சிராப்பள்ளி மலைக்கோட்டை மீதுள்ள உச்சிப் பிள்ளையார் கோயில் (ஆயிரங்கால் மண்டபம்) ஆகும். இப்பிரிவில் விநாயகரே முழுமுதற் கடவுளாக வழிபடப்பட்டார்.\n\nபின்னர், மொரயா கோசாவி என்பவரால் இப்பிரிவு பிரபலமடைந்தது. ஒரு ஆதாரத்தின் படி, இவர் மனிதக் கைகளால் உருவாக்கப்படாத விநாயகர் சிலையொன்றை உருவாகியதாகவும், மோர்கான் கோவிலைக் கட்டியதாகவும் அறிய முடிகிறது. புனேக்கு அருகில் உள்ள இக்கோவில் 14ம் நூற்றாண்டில் கட்டப்பட்டது. இன்னொரு ஆதாரத்தின் படி, இவர் மோர்கான் கோவிலில் விநாயகரைத் தரிசித்ததாகவும், பின்னர் 1651ல் இவரது பிறந்த ஊரான சின்வாத்திலுள்ள விநாயகர் கோவிலொன்றில் சமாதியடைந்ததாகவும் கூறப்பட்டுள்ளது.\n\nஇவரைத் தொடர்ந்து, சின்வாத்தைச் சுற்றியுள்ள மேற்கிந்தியாவின் மகாராஷ்டிரப் பகுதிகளில் 17ம் நூற்றாண்டுக்கும், 19ம் நூற்றாண்டுக்கும் இடையில் காணாபத்தியப் பிரிவு முதன்மை பெற்றது. தற்போதும் இப்பிரிவு மகாராஷ்டிராவின் மராத்தி மொழி பேசும் பகுதிகளில் வசிக்கும் உயர்சாதி இந்துக்களிடையே முக்கிய பிரிவாகக் காணப்படுகிறது. மேலும் தென்னிந்தியாவிலும் இது முக்கியத்துவம் பெற்றுள்ளது. பக்தர்கள் ஆண்டுதோறும் சின்வாத்துக்கும் மோர்கானுக்கும் இடையில் யாத்திரை மேற்கொள்வர்.\n\nஇப்பிரிவைச் சேர்ந்தோர் தமது சமயக் குறியீடாக நெற்றியில் குங்குமப் பொட்டிடுதல், தமது தோள்களில் யானை முகம் மற்றும் தந்தங்களின் உருவங்களை பொறித்தல் ஆகியவற்றைப் பயன்படுத்துவர்.\n\n\n"}
{"id": "170004", "url": "https://ta.wikipedia.org/wiki?curid=170004", "title": "17", "text": "17\n\nகிபி ஆண்டு 17 (XVII) என்பது ஜூலியன் நாட்காட்டியில் வெள்ளிக்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு \"பிளாக்கசு மற்றும் ரூபசு ஆளுநர்களின் ஆட்சி ஆண்டு\" (\"Year of the Consulship of Flaccus and Rufus\") எனவும், பண்டைய உரோமன் அப் ஊர்பி கொண்டிட்டா நாட்காட்டியில் \"ஆண்டு 770\" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 17 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினேழாம் ஆண்டாகும்.\n\nSection::::நிகழ்வுகள்.\n<onlyinclude>\n\n\n\n</onlyinclude>\n\n"}
{"id": "170012", "url": "https://ta.wikipedia.org/wiki?curid=170012", "title": "பனாரசு இந்து பல்கலைக்கழகம்", "text": "பனாரசு இந்து பல்கலைக்கழகம்\n\nபனாரசு இந்து பல்கலைக்கழகம் அல்லது பனாரஸ் இந்து பல்கலைக்கழகம் (Banaras Hindu University), இந்தி: काशी हिन्दू विश्वविद्यालय) (சுருக்கமாக பிஎச்யூ / \"BHU\") உத்தரப் பிரதேசத்தின் வாரணாசியில் அமைந்துள்ள பொதுத்துறை நடுவண் பல்கலைக்கழகமாகும். 1916ஆம் ஆண்டில் பண்டிதர் மதன் மோகன் மாளவியாவால் நிறுவப்பட்ட இந்தப் பல்கலைக்கழகம் 20,000 மாணவர்கள் தங்கியிருந்து படிக்கும் வசதியுடன் ஆசியாவிலேயே பெரிய வளாகத்தைக் கொண்டுள்ளது.\n\nபனாரசு இந்து பல்கலைக்கழகத்தின் பரப்பளவுள்ள முதன்மை வளாகம் காசியின் பரம்பரை மன்னர் கொடையளித்த நிலத்தில் கட்டமைக்கப்பட்டுள்ளது. மிர்சாப்பூர் மாவட்டத்தின் பர்கச்சாவில், வாரணாசிக்கு ஏறத்தாழ தொலைவில், பரப்பளவில், அமைந்துள்ள \"இராசீவ்காந்தி தெற்கு வளாகத்தில்\" \"கிருஷி விஞ்ஞான் கேந்திரா\" (வேளாண் அறிவியல் மையம்) அமைந்துள்ளது.\nபனாரசு இந்து பல்கலைகழகத்தில் நான்கு கல்விநிறுவனங்களும் 14 கல்வித்துறைகளும் 140 துறைகளும் உள்ளன. 34 நாடுகளிலிருந்து வரும் மாணவர்களின் எண்ணிக்கை 20,000க்குக் கூடுதலாக உள்ளது. இந்தப் பல்கலைக்கழக வளாகத்தில் தங்கியிருந்து படிக்கும் மாணவர்களுக்காக 60 தங்குவிடுதிகள் கட்டப்பட்டுள்ளன. இப்பல்கலைக்கழகத்தின் பொறியியல் (இ.தொக (பிஎச்யூ), அறிவியல் மொழியியல், தாளிதழியல், திரள் தொடர்பாடலியல், நிகழ்த்துகலைகள், சட்டம், வேளாண்மை, மருத்துவம் மற்றும் வணிக மேலாண்மை கல்லூரிகள் இந்தியாவின் சிறந்த தரம் வாய்ந்த கல்வி நிலையங்களாக விளங்குகின்றன. குறிப்பாக இங்குள்ள பிரான்சிய கற்கைத்துறை மிகவும் அறியப்பட்டது. இந்தப் பல்கலைக்கழகத்தின் பொறியியல் கல்லூரிகள் ஒன்றிணைக்கப்பட்டு சூன் 2012இல் இந்திய தொழில்நுட்பக் கழகமாக மாற்றப்பட்டது.\n\nSection::::சர்ச்சைகள்.\n2019இல் , விதிமுறைக்கு மாறாக வைக்கப்பட்ட ஆர்எஸ்எஸ் கொடியை அகற்றியதற்காக, இப் பல்கலைக்கழகத்தின் மூத்த பெண் அதிகாரியும்,\nதலைமை துணை நிர்வாகியாக இருந்தவருமான கிரண் தாம்லே கட்டாய ராஜினாமா செய்ய வைக்கப்பட்டார்.\n\n"}
{"id": "170015", "url": "https://ta.wikipedia.org/wiki?curid=170015", "title": "1700", "text": "1700\n\n1700 (MDCC) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது திங்கட்கிழமையில் ஆரம்பமானது.\n\nSection::::நிகழ்வுகள்.\n<onlyinclude>\n\n</onlyinclude>\n\n\n"}
{"id": "170016", "url": "https://ta.wikipedia.org/wiki?curid=170016", "title": "சிறகு (மின்னிதழ்)", "text": "சிறகு (மின்னிதழ்)\n\nசிறகு என்பது மாதமிருமுறை வெளிவரும் ஒரு தமிழ் இணைய இதழ் ஆகும். சிறகு இதழில் இலக்கியம், சமூகம், பொருளாதாரம், அரசியல், அறிவியல், பொதுநலம் ஆகிய தலைப்புகளில் செய்திகள், கட்டுரைகள், கதைகள், நேர்காணல்கள் ஆகியன இடம்பெறுகின்றன.\n\nSection::::இதழின் நோக்கம்.\nதமிழர் சமுதாயத்தை ஒரு அறிவார்ந்த சமுதாயமாக மாற்றுவது; சமூக பிரச்னைகள் சரியான முறையில் ஆய்வு செய்து தீர்வுகளை மக்கள் முன் வைப்பது; மக்களின் உண்மையான பிரச்சினைகள் பொழுது போக்கு விடயங்களாலும், அர்த்தமற்ற சர்ச்சைகளினாலும் மறைக்கப்படும்போது அந்தப் போக்கை விலக்கி உண்மையான பிரச்சனைகளை ஆராய்ந்து எடுத்துரைப்பது; மக்களைப் பாதிக்கும் முடிவுகள் எடுக்கப்படும் பொழுது சாதக பாதகங்களை அலசி, தொலைநோக்குடன் அவற்றின் தாக்கங்களை முன் வைப்பது; தனிமனித விருப்பு வெறுப்பு இன்றி, ஒரு குறிப்பிட்ட சார்பில் செயல்படாமல், அனைவருக்கும் பொதுவான உண்மையை மட்டுமே பறை சாற்றுவது உள்ளிட்டவை இவ்விதழின் நோக்கங்கள்.\n\n"}
{"id": "170018", "url": "https://ta.wikipedia.org/wiki?curid=170018", "title": "ராம் கோபால் வர்மா", "text": "ராம் கோபால் வர்மா\n\nராம் கோபால் வர்மா (ஆங்கிலம்:Ram Gopal Varma) சுருக்கமாக ஆர்.ஜி.வி என அறியப்படுபவர் இவர் ஒரு இந்தியத் திரைப்பட இயக்குனர், எழுத்தாளர் மற்றும் தயாரிப்பாளர் ஆவார். இவரது பணிகள் பாலிவுட் மற்றும் டோலிவுட், முறையே இந்தி மற்றும் தெலுங்குத் திரைப்படத் துறைகளில் பெரும்பான்மையாக பங்களித்துள்ளார், மேலும் இவர் உளவியல் பரபரப்பூட்டும் படைப்பு, திகில்த் திரைப்படம், கற்பனை திரைப்படங்கள், அரசியல்வாதி, இசையகம், குற்றவியல் தொடர்புடைய மேலும் பல வகைத் திரைப்படங்களை இயக்கியும் தயாரித்தும் உள்ளார்.\n\nSection::::வாழ்க்கை.\nராம் கோபால் வர்மா ஏப்ரல் 7, 1962 ஆம் ஆண்டு அன்று\nஆந்திரப் பிரதேசம், ஹைதராபாத்தில் பிறந்தார். மேலும் கிருஷ்ணம் ராஜு பென்மிட்ச (Krishnam Raju Penmetsa), சூரியாம்மா வர்மாவின் பெற்றோர் ஆவார்கள். மற்றும் இவர் தன் இளம் வயதில், விஜயவாடாவில் உள்ள சித்தார்த்தா பொறியியல் கல்லூரியில் படித்துள்ளார். மேலும் ராம் கோபால் வர்மா அவர்கள் ரத்னா என்பவரைத் திருமணம் செய்து கொண்டர், இத் தம்பதியருக்கு ரேவதி வர்மா என்னும் ஒரு மகளும் உள்ளார். பின்னர் குடும்ப கருத்து வேறுபாடு காரணமாக பின் விவாகரத்து ஆனது.\n\nSection::::திரைப்பட வாழ்க்கை.\nராம் கோபால் வர்மா தெலுங்கு திரைப்படத் துறையில் தனது முதல் திரைப்பட வாழ்க்கையைத் தொடங்கினார். முதலில் அவர் ஏதாவது வாய்ப்புக் கிடைக்காதா என்று ஹைதராபாத்தில் உள்ள அன்னபூர்னா ஒளிப்பட நிலையத்தைச் (ஸ்டூடியோ) சுற்றி வந்து கொண்டிருந்தார். இந்த ஓளிப்பட நிலையமானது பிரபல தெலுங்கு நடிகரான நாகார்ஜூனாவின் தந்தைக்குச் சொந்தமானதாகும். அப்போது அங்கு நாகார்ஜூனா நடித்தத் திரைப்படமான கலெக்டர் காரி அப்பாயி படத்தின் இசையமைப்பு நடந்து கொண்டிருந்தது. அப்போது அங்கு நாகார்ஜூனாவைச் சந்திக்கும் வாய்ப்பு வர்மாவிற்கு கிடைத்தது, அப்போது வர்மா சிவா திரைப்படத்தின் திரைக்கதை வசனத்தை விளக்கிக் கூறினார். கதை பிடிக்கவே சிவாவில் நடிக்க சம்மதித்தார், அதன் படி இப்படத்திற்கு இளையராஜா இசையமைத்து 1989 ஆம் ஆண்டு சிவா திரைப்படம் தெலுங்கில் வெளியிடப்பட்டது. தெலுங்கில் மிகப்பெரிய வெற்றியடைந்து, பின்னர் இத்திரைப்படம் இதே பெயரில் இந்தியில் மறுஆக்கம் செய்யப்பட்டு 1990 ஆம் ஆண்டு வெளியானது.\nமேலும் இத்திரைப்படம் உதயம் என்ற பெயரில் மொழி மாற்றம் செய்யப்பட்டு தமிழில் வெளியானது. பின்னர் வர்மாவின் இரண்டாவது திரைப்படம் வெங்கடேஷ் மற்றும் ஸ்ரீதேவி நடித்த க்ஷானா க்ஷானம் தெலுங்குத் திரைப்படம் வெற்றியடைந்ததன் விளைவாக இந்தியில் ஹெராண் என்றத் தலைப்பில் மொழி மாற்றம் செய்யப்பட்டு வெளியிடப்பட்டது.\n\nஅதன் பின் வர்மா அவர்கள் ரக்தா சரித்ர என்ற திரைப்படத்தை \nஅக்டோபர் 22, 2010 அன்று தெலுங்கு மற்றும் இந்தியில் முதல் பாகமும் இதன் இரண்டாம் பாகம் ரத்த சரித்திரம் இத்திரைப்படத்தில் சூர்யா , விவேக் ஒபரோய் மற்றும் பிரியாமணி நடித்து திசம்பர் 3, 2010 அன்று இந்தி, தமிழ் மற்றும் தெலுங்கு ஆகிய மொழிகளில் வெளியானது. அதனைத் தொடர்ந்து செப்டம்பர் 8, 1995 ஆம் ஆண்டு ஆமிர் கான் மற்றும் ஊர்மிளா நடித்து, ஏ. ஆர். ரகுமான் இசையமைப்பில் வெளிவந்த ரங்கீலா திரைப்படம், மற்றும் சூலை 3, 1998 ஆம் ஆண்டு சத்யா ஆகியத் திரைப்படங்கள் இந்தி சினிமாவில் வர்மாக்கு மிகப் பெரிய வெற்றித் திரைப்படமாக அமைந்தது. மேலும் இத்திரைப்படத்தின் மூலம் வர்மா இந்தி ரசிகர்களுக்கு அறிமுகப்படுத்தி, சிறந்தத் திரைப்படம், சிறந்த இசைக்கான விருதினைப் பெற்றுத்தந்தது.\n\nSection::::விருதுகள்.\nதேசிய திரைப்பட விருதுகள்\n\n\nபிலிம்பேர் விருதுகள்\n\n\nபிலிம்பேர் விருதுகள் தெற்கு\n\n\nநந்தி விருதுகள்\n\n\nபாலிவுட் திரைப்பட விருதுகள்\n\nபாலிவுட் திரைப்பட விருது - சிறந்த இயக்குனர்\n\n\n"}
{"id": "170027", "url": "https://ta.wikipedia.org/wiki?curid=170027", "title": "பார்லே-ஜி", "text": "பார்லே-ஜி\n\nபார்லே-ஜி, இந்தியாவின் பார்லே தயாரிப்பு நிறுவனத்தால் தயாரிக்கபடும் ஒரு தரமான கொறிப்புணவு ஆகும். இது ஒரு இந்திய தயாரிப்பு. 2011ஆம் ஆண்டு நிலவரப்படி, பார்லே-ஜி உலகிலேயே அதிகமாக விற்பனை ஆகும் பிஸ்கட் என்று நெயல்சென் நிறுவனத்தின் ஆய்வு தெரிவிக்கிறது.\n"}
{"id": "170028", "url": "https://ta.wikipedia.org/wiki?curid=170028", "title": "பெரியேரி", "text": "பெரியேரி\n\nபெரியேரி என்பது தமிழ்நாட்டில் சேலம் மாவட்டம் ஆத்தூர் வட்டம் தலைவாசல் ஊராட்சி ஒன்றியத்தில் வசிஷ்ட ஆற்றங்கரையில் அமைந்துள்ள ஒரு சிற்றூர். இந்த ஊர் தலைவாசலிலிருந்து 5.4 கீ.மீ தொலைவிலும், வி.கூட்டுரோட்டில் இருந்து 3 கீ.மீ தொலைவிலும் அமைந்துள்ளது. பெரியேரியின் எல்லைகளாக கிழக்கே பாக்கம்பாடி, மேற்கே ஆறகழூர், வட மேற்கே நத்தக்கரை, வடக்கே வி.கூட்டுரோடு, தெற்கே சித்தேரி ஆகியவை உள்ளன.\n"}
{"id": "170035", "url": "https://ta.wikipedia.org/wiki?curid=170035", "title": "அலோர் காஜா", "text": "அலோர் காஜா\n\nஅலோர் காஜா (மலாய்: Alor Gajah, சீனம்: 亚罗牙也), மலேசியா, மலாக்கா மாநிலத்தின் அலோர் காஜா மாவட்டத்தின் தலை பட்டணம் ஆகும். மலாக்காவில் இருந்து 26 கி.மீ. தொலைவிலும், ஜாசின் நகரில் இருந்து 35 கி.மீ. தொலைவிலும் உள்ளது. அதிகமான போக்குவரத்து நெரிசல் இல்லாத ஓர் அமைதியான நகரம்.\n\nமலாக்கா மாநிலத்தின் மூன்று மாவட்டங்களில் அலோர் காஜா மாவட்டமும் ஒன்று. இந்த மாவட்டத்தை அலோர் காஜா என்றே அழைக்கிறார்கள். மாவட்டத்திற்கும் அதன் தலைநகரத்திற்கும் ஒரே பெயர்தான். மலாக்கா மாநிலத்தின் வேறு மாவட்டங்கள்: மலாக்கா தெங்ஙா மாவட்டம், ஜாசின் மாவட்டம். அலோர் காஜா மாவட்டத்தின் நிர்வாக அலுவலகங்கள் அனைத்தும் அலோர் காஜா நகரில் உள்ளன. \n\nAlor என்றால் நீர்ப்பாதை. Gajah என்றால் யானை. முன்பு காலத்தில் யானைகள் கூட்டம் கூட்டமாக வாழ்ந்தன. அந்த யானைகளுக்கு ஒரு வெள்ளை யானை தலைமை யானையாக இருந்தது. அந்த யானைகள் ஒரே ஒரு பாதையைப் பயன்படுத்தின. அந்தப் பாதை சேறும் சகதியுமாக இருந்ததால், அந்த இடத்திற்கு அலோர் காஜா என்று பெயர் வைக்கப்பட்டது.. \n\nSection::::வரலாறு.\n1400களில் மலாக்கா பேரரசு உருவாக்கப்பட்டத்தும், அங்கு வாழ்ந்த மினாங்கபாவ் மக்கள், தம்பின் பகுதிக்கு குடி பெயர்ந்தனர். அவர்களில் சிலர் அலோர் காஜாவில் தங்கி, அங்கு ஒரு புதிய நிர்வாகத்தைத் தோற்றுவித்தார்கள். இந்தப் பகுதியில், முன்பு காலத்தில் காட்டு யானைகள் கூட்டம் கூட்டமாகச் சுற்றித் திரிந்தன. அலோ காஜாவில் இருந்த ஓர் ஆற்றுப் பாதையை அந்த யானைகள் அடிக்கடிப் பயன்படுத்தி வந்தன. அப்படிப்பட்ட ஒரு சூழ்நிலையில்தான் அந்த இடத்திற்கு அலோ காஜா எனும் பெயர் சூட்டப்பட்டது.\n\nSection::::நானிங் கிளர்ச்சி.\n1831இல் பிரித்தானியர்களின் ஆட்சியை எதிர்த்து டத்தோ டோல் சாயிட் என்பவர் கிளர்ச்சி செய்தார். அந்த நிகழ்ச்சிக்கு ’நானிங் கிளர்ச்சி’ என்று பெயர்.\n\n1829ஆம் ஆண்டில் நானிங் பகுதியில் வாழ்ந்த கிராமவாசிகளிடம், அதிகமான வரியைப் பிரித்தானியர்கள் வசூல் செய்தனர். அவர்கள் உற்பத்தி செய்த விவசாயப் பொருட்களுக்கு 10 விழுக்காடு வரி விதிக்கப்பட்டது. அப்போது மலாக்காவின் ஆளுநராக புல்லர்டன் என்பவர் இருந்தார். ஏற்கனவே, உற்பத்தி வரிகள் அமலில் இருந்தாலும், புதிய வரிகள் மக்களிடையே பரவலான அதிருப்தியை ஏற்படுத்தின. அத்துடன் மலாய் அரசர்களையும் பிரித்தானியர்கள் ஒரு பொருட்டாகக் கருதவில்லை.. \n\nSection::::பிரித்தானியர்களின் தோல்வி.\nஇந்த இரு காரணங்கள்தான் நானிங் கிளர்ச்சிக்கு மூலகாரணங்களாய் அமைந்தன. 1770களில் நானிங் மக்கள் டச்சுக்காரர்களை எதிர்த்து ஆயுதங்களை ஏந்தியுள்ளனர். ஆகவே, நானிங் மக்களை எதிர்த்துப் போக வேண்டாம் என்று பிரித்தானியர்களுக்கு டச்சுக்காரர்கள் ஆலோசனையும் வழங்கியுள்ளனர். இருந்தாலும் நானிங் மக்களை எதிர்த்து பிரித்தானியர்கள் 150 வீரர்களை அனுப்பி வைத்தனர். கேப்டன் வில்லி என்பவர் தலைமை தாங்கினார். \n\nநானிங் மக்கள் ஒன்றுகூடி சண்டை போட்டனர். அதில் அந்த 40 பிரித்தானியர்கள் இறந்து போயினர். சினம் அடைந்த மலாக்காவின் பிரித்தானிய அரசாங்கம் 1200 பேர் கொண்ட ஒரு பீரங்கிப்படையை அனுப்பி வைத்தது. ஐந்து மாதங்கள் கடுமையான சண்டை நடைபெற்றது. இறுதியில் நானிங் வீழ்ச்சி அடைந்தது. டத்தோ டோல் சாயிட் தப்பித்துச் சென்றார். 1849இல் வயது மூப்பின் காரணமாக டோல் சாயிட் இறந்து போனார். அவருடைய கல்லறை தாபோ நானிங் பள்ளிவாசலுக்கு அருகில் இருக்கிறது. பிரித்தானியர்களுக்கு ஏற்பட்ட இந்தத் தோல்வி, வர்களின் வரலாற்றில் ஒரு கரும்புள்ளியாகக் கருதப் படுகிறது.\n\n\n\nSection::::மக்கள் தொகை.\nSection::::இனவாரியாக.\n2000ஆம் ஆண்டு புள்ளி விவரங்கள்\n\n"}
{"id": "170038", "url": "https://ta.wikipedia.org/wiki?curid=170038", "title": "1620கள்", "text": "1620கள்\n\n1620கள் (\"1620s\") என்றழைக்கப்படும் பத்தாண்டு காலம் 1620 ஆம் ஆண்டு துவங்கி 1629-இல் முடிவடைந்தது.\n\n\n\n\n"}
{"id": "170045", "url": "https://ta.wikipedia.org/wiki?curid=170045", "title": "கிமு 3-ஆம் நூற்றாண்டு", "text": "கிமு 3-ஆம் நூற்றாண்டு\n\nகிமு 2-ம் நூற்றாண்டு (\"2nd century BC\") என்பது கிமு 300 ஆம் ஆண்டின் முதலாவது நாளில் தொடங்கி கிமு 201 ஆம் ஆண்டின் கடைசி நாளில் முடிவடைந்த நூற்றாண்டைக் குறிக்கும்.\n\nஇந்நூற்றாண்டின் முதல் சில பத்தாண்டுகள் கிழக்கே கிரேக்கர்களின் எலினிஸ்த இராச்சியங்கள், மற்றும் மேற்கே கார்த்தேசு (இன்றைய துனீசியாவில்) வணிக இராச்சியம் ஆகியன சமநிலையில் இருந்தன. உரோமைக் குடியரசுக்கும் கார்த்தேசுவுக்கும் இடையில் இடம்பெற்ற சர்ச்சை இச்சமநிலையைக் குலத்தது. அடுத்தடுத்த பத்தாண்டுகளில், உரோமர்களுடனான பியூனிக்குகளின் போரில் வடக்கு ஆப்பிரிக்காவின் கார்த்தாசீனியக் குடியரசு அழிக்கப்பட்டது. இரண்டாம் பியூனிக்குப் போரை அடுத்து நடுநிலக் கடலின் மேற்கே உரோமர்களின் செல்வாக்கு அதிகரித்தது.\n\nஇந்தியாவில், அசோகர் மௌரியப் பேரரசை ஆண்டார். சங்ககாலப் பாண்டியர், முற்காலச் சோழர்கள், சேரர் வம்சங்கள் தமிழகத்தை ஆண்டன. மங்கோலியாவில் சியோங் நூ தனது ஆட்சியின் உச்சியில் இருந்தான். சின் ஷி ஹுவாங் சின் அரசமரபை தாபித்து சீனாவின் முதலாவது குறுகியகால பேரரசை நிறுவினான். இதன் பின்னர் ஆன் அரசமரபு தோன்றியது.\n\n\n\n"}
{"id": "170051", "url": "https://ta.wikipedia.org/wiki?curid=170051", "title": "களபூமி", "text": "களபூமி\n\nகளபூமி என்பது இலங்கையின் யாழ்ப்பாண மாவட்டத்தில் காரைநகரில் அமைந்துள்ள முக்கிய குறிச்சிகளில் ஒன்றாகும். இங்கு திக்கரை, விளானை, பாலாவோடை, வளுப்போடை, தன்னை, தலையாட்டி, குண்டன்கரை, ஊரி, தோப்புக்காடு, பொன்னாவளை, தெருவடி போன்ற சிறு குறிச்சிகள் காணப்படுகின்றன. திக்கரையில் முருகன் கோவிலும் பாலாவோடையில் அம்பாள் கோவிலும் குறிப்பிடத்தக்க கோவில்களாகும். களபூமியில் இலங்கை கடற்படை முகாமும் காணப்படுகின்றது.\n"}
{"id": "170064", "url": "https://ta.wikipedia.org/wiki?curid=170064", "title": "மல்லியம்மன் துர்கம்", "text": "மல்லியம்மன் துர்கம்\n\nமல்லியம்மன் துர்கம் (Malli Amman Durgham) என்பது மேற்குத் தொடர்ச்சி மலையில், ஈரோடு மாவட்டம், சத்தியமங்கலம் வட்டம், கடம்பூர் வனப் பகுதியில் அமைந்துள்ள ஒரு சிறு கிராமம். இந்த ஊருக்குக் கெம்ப நாயக்கன் பாளையம் முதல் கடம்பூர் சாலையில் இரண்டாவது மைல் என்னும் இடத்திலிருந்து சுமார் 7 கிலோ மீட்டர் தூரம் செங்குத்தான மலைகளில் கால்நடையாக ஏறிச் செல்ல வேண்டும் அல்லது கல்கடம்பூர் சென்று சுமார் 10 கிலோ மீட்டர் சாய்வான மலைகளிலும் ஏறிச் செல்ல வேண்டும். இங்கு சுமார் மொத்தம் 110 வீடுகளும், 75 குடும்பங்களும் இங்கு உள்ளன.\n\nSection::::வரலாறு.\nஇந்தக் கிராமம் கடந்த இரு நூற்றாண்டுகளாக இருந்ததற்கான ஆதாரங்கள் நிறையவே உள்ளன. இங்கு பிரித்தானியர்கள் கொடுத்த துப்பாக்கி உரிமமும், நிலப்பட்டாக்களும் கூட இங்குள்ள மக்களிடம் உள்ளன.\n\nSection::::இதன் அண்மையிலுள்ள ஊர்கள்.\nகெம்ப நாயக்கன் பாளையம்\n\n"}
{"id": "170066", "url": "https://ta.wikipedia.org/wiki?curid=170066", "title": "மதன் மோகன் மாளவியா", "text": "மதன் மோகன் மாளவியா\n\nபண்டிதர் மதன் மோகன் மாளவியா (\"Madan Mohan Malaviya\", ) (1861–1946) ஓர் இந்திய கல்வியாளரும் இந்திய விடுதலை இயக்கத்தில் முதன்மை பங்களித்த விடுதலை வீரரும் இந்து தேசியத்தை வளர்த்தெடுத்தவரும் ஆவார். அவரது முதிய அகவையில் பலரும் அவரை 'மகாமனா' என்றழைக்கலாயினர்.\n\nஇந்திய தேசிய காங்கிரசின் தலைவராக மாளவியா நான்கு முறை பொறுப்பாற்றி உள்ளார். ஆசியாவிலேயே மிகப்பெரும் தங்கியிருந்து படிக்கும் பல்கலைக்கழகமாக விளங்கும் வாரணாசியில் அமைந்துள்ள பனாரசு இந்து பல்கலைக்கழகத்தை (BHU) 1916இல் நிறுவியதற்காகப் பெரிதும் அறியப்படுகிறார். இந்தப் பல்கலைக்கழகத்தின் துணை வேந்தராக 1919 முதல் 1938 வரை பணியாற்றி உள்ளார். இந்தியாவில் சாரணர் இயக்கத்தை நிறுவியவர்களில் பண்டிதர் மாளவியாவும் ஒருவர். மிகவும் செல்வாக்குப் பெற்றிருந்த ஆங்கில நாளிதழ் \"த லீடரை\" 1909இல் அலகாபாத்திலிருந்து வெளியிட்டார்.\n\nமேலும், மாளவியா ஹிந்துஸ்தான் டைம்ஸ் நாளிதழின் தலைவராக 1924 முதல் 1946 வரை பதவி வகித்தார். இவரது முயற்சியால் இந்த நாளிதழின் இந்திப் பதிப்பு 1936ஆம் ஆண்டு முதல் வெளியானது.\n\nSection::::இளமையும் கல்வியும்.\nஉத்தரப் பிரதேசத்தில் உள்ள அலகாபாத்தில் திசம்பர் 25, 1861 அன்று மதன் மோகன் மாளவியா ஒரு பிராமணக் குடும்பத்தில், பிரிஜ்நாத், மூனாதேவி தம்பதியினருக்கு மகனாகப் பிறந்தார். ஐந்து சகோதரர்களும் இரண்டு சகோதரிகளுமுடைய குடும்பத்தில் ஐந்தாவது மகவாகப் பிறந்தார். இவரது மூதாதையர்கள் மத்தியப் பிரதேசத்தில் உள்ள \"மால்வா\" என்ற பகுதியைச் சேர்ந்தவர்களாதலால் \"மாள்வியாக்கள்\" என்று அழைக்கப்பட்டனர். இவரது தந்தை சமசுகிருதத்தில் பல சமய நூல்களில் தேர்ந்தவராக இருந்தார்.\n\nமாளவியா ஐந்து அகவையிலேயே சமசுகிருதம் கற்கத் தொடங்கினார். அலகாபாத் சில்லா பள்ளியில் படிக்கும்போதே கவிதைகள் எழதி பள்ளி இதழ்களிலும் வார இதழ்களிலும் வெளியிட்டார். அலகாபாத் பல்கலைக்கழகத்தில் மெட்றிகுலேசன் படிப்பை முடித்தார். பின்னர் படிப்புதவித் தொகை பெற்று கொல்கத்தா பல்கலைக்கழகத்தில் சமசுகிருதத்தில் இளங்கலைப் பட்டம் பெற்றார். அலகாபாத் சில்லா பள்ளியில் ஓர் ஆசிரியராகத் தம் பணி வாழ்வைத் தொடங்கினார்.பின்னர் சில காலம் தேசிய ஆங்கில நாளிதழ் ஒன்றில் ஆசிரியராகப் பணியாற்றிய பின்னர் அலகாபாத்தில் சட்டப் படிப்பை முடித்தார்.\n\nSection::::பணி வாழ்வு.\nமாளவியா தமது சட்டத்துறையில் பணிவாழ்வை 1891இல் அலகாபாத் மாவட்ட நீதிமன்றத்தில் தொடங்கினார். பின்னர் 1893ஆம் ஆண்டில் அலகாபாத் உயர் நீதிமன்றத்தில் வழக்கறிஞராகத் தொடர்ந்தார். இந்திய தேசிய காங்கிரசில் கட்சித்தலைவராக 1909, 1918, 1930 மற்றும் 1932ஆம் ஆண்டுகளில் பொறுப்பேற்றார்.\n\nஇந்தியாவில் சாரணர் இயக்கம் முறையாக 1909ஆம் ஆண்டு பெங்களூருவின் \"பிஷப் காட்டன் ஆண்கள் பள்ளியில்\" பிரித்தானிய அரசு துவங்கினாலும் உள்நாட்டு இந்தியர்களுக்காக நீதியரசர் விவியன் போசு, மதன்மோகன் மாளவியா, இருதயநாத் குன்சுரு, கிரிஜா சங்கர் பாஜ்பாய், அன்னி பெசண்ட் மற்றும் ஜார்ஜ் அருண்டேல் ஆகியோரால் 1913ஆம் ஆண்டில் துவங்கப்பட்டது. மேலும் சாரணர் இயக்கத்தால் ஈர்க்கப்பட்ட மாளவியா \"சேவா சமிதி\" என்ற சேவை அமைப்பையும் நிறுவினார்.\nஇன்று பெருமையுடன் முதன்மைப் பல்கலைக்கழகங்களில் ஒன்றாக விளங்கும் பனாரசு இந்து பல்கலைக்கழகத்தை 1916இல் அன்னி பெசண்ட்டின் துணையுடன் நிறுவினார்.\n\n1912இல் \"இம்பீரியல் சட்டப் பேரவை\" உறுப்பினரான மாளவியா இது 1919இல் \"மத்திய சட்டப் பேரவை\" எனப் பெயர் மாற்றம் பெற்றபோதும் தொடர்ந்து 1926 வரை உறுப்பினராகப் பொறுப்பாற்றினார்.\n\n1920களில் மகாத்மா காந்தியின் ஒத்துழையாமை இயக்கத்தில் பங்கேற்றார். 1928இல் சைமன் குழுவிற்கு எதிரான போராட்டங்களிலும் பங்கேற்றார். மே 1932இல் காங்கிரசுத் தலைவராக \"இந்தியப் பொருட்களையே வாங்கு\" இயக்கத்திற்கான கொள்கை அறிக்கையை வெளியிட்டார்.\n\nதேர்தல் நோக்கில் ஒரு சாராரை மனநிறைவுப்படுத்தும் கொள்கைகளுக்கு எதிரான மாளவியா, முசுலிம்களுக்கு 1916ஆம் ஆண்டின் இலக்னோ உடன்பாட்டின்படி தனி வாக்குத்தொகுதிகளை ஒதுக்கீடு செய்வதையும் கிலாபத் இயக்கத்தில் காங்கிரசு பங்கேற்பதையும் எதிர்த்தார். இந்தப் போக்கினால் நாடு பிளவுபடும் வாய்ப்பு இருப்பதாக தமது கருத்துக்களைத் தெளிவாகக் காந்திக்குத் தெரியப்படுத்தினார்.\n\n1930இல் நடந்த முதல் வட்டமேசை மாநாட்டில் இந்திய சார்பாளராக பங்கேற்றார். 1939இல் பனாரசு இந்து பல்கலைக்கழகத்தின் துணை வேந்தராக பொறுப்பேற்றார்.\n\nமாளவியா இந்துஸ்தான் டைம்ஸ் நாளிதழின் தலைவராக 1924 முதல் 1946 வரை பணியாற்றினார். இந்த நாளிதழின் இந்திப் பதிப்பை 1936ஆம் ஆண்டில் துவக்கினார். நிதி நெருக்கடியால் இந்த நாளிதழ் தத்தளித்தபோது தொழிலதிபர் ஜி. டி. பிர்லா, லாலா லஜ்பத் ராய், எம். ஆர். ஜெயகர் ஆகியோரின் துணையுடன் கையகப்படுத்தி கூடுதல் நிதி ஏற்பாடு செய்தார். இதில் பெரும்பான்மை பங்குகளைக் கொண்ட பிர்லாவின் குடும்பம் தற்போது இந்த நாளிதழை நிர்வகித்து வருகிறது.\n\nSection::::சமூகப்பணி.\nமாளவியா சமூகநீதிக்காகவும் கோவில்களில் அனைத்து சாதியினரும் நுழைவதற்கும் போராடினார். இவரது தலித் தொடர்புகளைக் கண்டித்து இவரது சாதியினர் இவரை தங்கள் சாதியிலிருந்து வெளியேற்றினர். இவர் கலாராம் கோவிலில் இரத யாத்திரையின்போது 200 தலித் மக்களுடன் கோவிலுக்குள் நுழைய முயன்றார்.\n\nSection::::தனி வாழ்க்கை.\nஅவர் வாழ்ந்த காலகட்டத்தில் நிலவிய வழக்கப்படி தனது 16 ஆவது அகவையிலேயே மாளவியா மிர்சாப்பூரின் குந்தன் தேவியைத் திருமணம் புரிந்தார். இவர்களுக்கு ஐந்து ஆண் மக்களும் ஐந்து பெண் மக்களும் பிறந்தனர். இவர்களில் பலரும் சமூகத்தின் பல உயர்நிலைகளை அடைந்தனர்; சிலர் தமது தந்தையின் வழியில் இந்திய விடுதலை இயக்கத்தில் பங்கெடுத்தனர். நவம்பர் 12, 1946ஆம் ஆண்டில் மதன் மோகன் மாளவியா மரணமடைந்தார்.\n\n\nSection::::பாரத் ரத்னா விருது.\nஇந்திய நாட்டின் உயரிய விருதான பாரத் ரத்னா விருது மதன் மோகன் மாளவியா இறந்து 68 ஆண்டுகள் கழிந்து அவருக்கு வழங்கப்பட்டது. இது குறித்து 2014 திசம்பர் 24 ஆம் தேதி அன்று இந்திய அரசு அறிவித்தது. 2015 மார்ச்சுத் திங்கள் 30இல் மதன் மோகன்\nமாளவியாவின் வாரிசுகள் இவ்விருதைப் பெற்றுக்கொண்டனர். மதன் மோகன் மாளவியா ஆற்றிய கல்வித் தொண்டுக்காகவும் இந்திய விடுதலைப் போராட்டங்களில் அவரின் பங்களிப்புக்காகவும் பாரத் ரத்னா விருதை அவருக்கு இந்திய அரசு வழங்கியது.\n"}
{"id": "170069", "url": "https://ta.wikipedia.org/wiki?curid=170069", "title": "கருவும் கதிர்வீச்சும்", "text": "கருவும் கதிர்வீச்சும்\n\nகருவும் கதிர்வீச்சும் (Zygote and radiation); கருவுருதலின் ஆரம்ப நிலையில் ஆணின் விந்தணுவும் பெண்ணின் கருமுட்டையும் இணைந்த நிலையில் பெறப்படும் கருவுற்ற நிலையில், அக்கரு மிகவும் அதிக கதிர் உணர்திறனுடையது.(Radiosensitivity ). இந்நிலையில் கதிர் வீச்சிற்கு ஆட்பட்டால் அதன் விளைவாக, அதிக சீரற்ற உடலுறுப்புடன் கூடிய கரு தோன்றும். இறப்பு இப்போது ஏற்படவில்லை என்றாலும், அதிக குறைபாடு உடைய குழந்தைப் பிறக்க வாய்ப்புண்டு. இக்குழந்தை நீண்ட நாள் வாழவும் கூடும். மூளைவளர்ச்சி குன்றிய குழந்தை, சிறிய தலையுடன் குழந்தை, கை கால்கள் சீரற்று இருத்தல் போன்ற நிகழ்வுகள் ஏற்பட அதிக வாய்புண்டு. இது கதிர்வீச்சினால் ஏற்படும் பிறவி ஊனம் எனப்படும்.(Teratogenic effect of radiation)."}
{"id": "170104", "url": "https://ta.wikipedia.org/wiki?curid=170104", "title": "ரா மாகாணம்", "text": "ரா மாகாணம்\n\nரா மாகாணம் பிஜி நாட்டின் பதினான்கு மாகாணங்களில் ஒன்று. இது விட்டி லிவு மாகாணத்தில் அமைந்துள்ளது. இது 1341 சதுர கிலோமீட்டர் பரப்பளவைக் கொண்டது. ரா மாகாணம் மாகாண சபை ஆட்சிக்கு உட்பட்டது.\n\nSection::::மக்கள்.\nஇங்கு 29,464 மக்கள் வாழ்கின்றனர். இவர்களில் 15,076 பேர் ஆண்கள், 14,388 பெண்கள் ஆவர். 20,259 பிஜியர்களும், 8,888 பிஜி இந்தியர்களும், 317 ஏனைய இனத்தைச் சேர்ந்த மக்களும் வாழ்கின்றனர். \n"}
{"id": "170105", "url": "https://ta.wikipedia.org/wiki?curid=170105", "title": "நமோசி மாகாணம்", "text": "நமோசி மாகாணம்\n\nநமோசி பிஜி நாட்டின் பதினான்கு மாகாணங்களில் ஒன்று. இது விட்டி லிவு தீவில் அமைந்துள்ளது. இதன் பரப்பளவு 570 சதுர கிலோமீட்டர் ஆகும். பிஜியின் குறைந்த மக்கட்தொகை கொண்ட மாகாணம் இதுவே. \n\nSection::::மக்கள்.\nஇங்கு 6,898 மக்கள் வாழ்கின்றனர். இவர்களில் 3,557 பேர் ஆண்கள், 3,341 பெண்கள் ஆவர். 6,159 பிஜியர்களும், 514 பிஜி இந்தியர்களும், 225 ஏனைய இனத்தைச் சேர்ந்த மக்களும் வாழ்கின்றனர். \n"}
{"id": "170106", "url": "https://ta.wikipedia.org/wiki?curid=170106", "title": "நைடாசிரி மாகாணம்", "text": "நைடாசிரி மாகாணம்\n\nநைடாசிரி, பிஜி நாட்டின் பதினான்கு மாகாணங்களில் ஒன்று. இது பிஜியின் பெரிய தீவான விட்டி லிவு தீவில் அமைந்துள்ளது. இது 1666 சதுர கிலோமீட்டர் பரப்பளவைக் கொண்டது. இதன் மக்கட்தொகை 160759 ஆகும். பிஜியின் அதிக மக்கட்தொகை கொண்ட இரண்டாவது மாகாணம் இதுவே. இங்கு பிரித்தானியக் காலனித்துவ ஆதிக்கக் காலத்தில் இருந்தே சர்க்கரை ஆலைகள் இயங்குகின்றன.\n\nSection::::மக்கள்.\nஇங்கு 160,760 மக்கள் வாழ்கின்றனர். இவர்களில் 80,564 பேர் ஆண்கள், 80,196 பெண்கள் ஆவர். 93, 124 பிஜியர்களும், 58, 496 பிஜி இந்தியர்களும், 9,140 ஏனைய இனத்தைச் சேர்ந்த மக்களும் வாழ்கின்றனர். \n\n"}
{"id": "170110", "url": "https://ta.wikipedia.org/wiki?curid=170110", "title": "புனித வேலண்டைன்", "text": "புனித வேலண்டைன்\n\nபுனித வேலண்டைன் (இலத்தீன், Valentinus) என்பவர் பலராலும் அறியப்படும் மூன்றாம் நூற்றாண்டின் உரோமை நகரின் புனிதர் ஆவார். உலகின் பல நாடுகளில் இவரின் விழா நாளான பிப்ரவரி 14 வேலன்டைன் நாள் என இவரின் பெயரால் அழக்கப்பட்டு, காதலர்கள் மற்றும் காதலுக்கான நாளாக கொண்டாடப்படும் வழக்கம் நடுக் காலம் முதலே உண்டு. இவரின் பெயர் மற்றும் இவர் உரோமை நகரின் வடக்கு பகுதியில் உள்ள ஃபிலாமினியாவில் பிப்ரவரி 14 அன்று கொல்லப்பட்டார் என்பதையும் தவிர இவரைப்பற்றிய வேறெந்த தகவலக்ளுக்கும் நம்பத்தகுந்த சான்றுகள் இல்லை. புனித வேலண்டைன் என்று ஒரு புனிதரா அல்லது அதே பெயரில் இரு புனிதர்கள் உள்ளனரா என்பதும் உறுதியற்றதாக உள்ளது. இவரின் வரலாற்றை எழுதிய பலர் தரும் தகவல்கள் நம்பமுடியாததாகவும் என்று பின்னர் சேர்க்கப்பட்டவைகளாகவும் இருக்கலாம். இந்த காரணங்களுக்காக இவரின் விழா நாள் 1969இல் திருத்தப்பட்ட உலகளாவிய கத்தோலிக்க திருச்சபையின் பொது நாள்காட்டியில் இடம்பெறவில்லை. ஆனாலும் \"பிப்ரவரி 14 அன்று ஃபிலாமினியாவில் வழியாக மில்வியான் பாலத்திற்கு அருகில் கொல்லப்பட்ட மறைசாட்சி வாலெண்டினுஸ்\" என்னும் பட்டத்தில் கத்தோலிக்க திருச்சபையினால் தனித்திருச்சபைகளின் வணக்கத்திற்காய் அதிகாரப்பூர்வமாக அங்கீகரிக்கப்பட்ட புனிதர்களில் பட்டியலில் இவரின் பெயர் உள்ளது.\n"}
{"id": "170129", "url": "https://ta.wikipedia.org/wiki?curid=170129", "title": "எஸ். வனஜா", "text": "எஸ். வனஜா\n\nஎஸ். வனஜா (பிறப்பு: மார்ச் 2, 1971) மலேசியாவின் அங்காசா விண்வெளித் திட்டம் மூலம் தேர்வு செய்யப்பட்ட முதல் பெண். சோயுஸ் வான்கலத்தின் மூலமாக, விண்வெளியில் இருக்கும் பன்னாட்டு விண்வெளி நிலையத்திற்கு அனுப்பப்படுவதற்காகத் தேர்வான விண்வெளி வீரர்களில் ஒருவர்.\n\nமலேசியாவைச் சேர்ந்த 11,000 பேர் அத்திட்டத்தில் கலந்து கொள்ள விண்ணப்பம் செய்திருந்தனர். மலேசியாவின் விண்வெளித் திட்டம் 92.9 மில்லியன் ரிங்கிட் செலவில் 2006ஆம் ஆண்டு தொடங்கப்பட்டது. 2007க்குள் ஒரு மலேசியரை விண்வெளிக்கு அனுப்பி வைப்பது என மலேசிய விண்வெளி ஆய்வுக் கழகம் தீர்மானித்து இருந்தது.\n\nஇறுதிச் சுற்றில் வனஜா தேர்வு செய்யப்பட்டு உருசியாவுக்கு அனுப்பப்பட்டார். அங்கே அவர் ஆறு மாதங்கள் பயிற்சி பெற்றார். விண்கலம் பயணமாகும் இறுதி நாளில், உடல்நலக் காரணங்களினால் வனஜா தேர்வு பெறவில்லை. ஷேயிக் முஸ்தாபா சுக்கோர் எனும் மருத்துவர் தேர்வு பெற்றார்.\n\nஇருப்பினும், விண்வெளிக்குச் செல்ல தேர்வு செய்யப்பட்ட முதல் மலேசியப் பெண்மணி எனும் பெருமை இவருக்கு கிடைத்தது. மலேசிய இளம் பெண்களுக்கு இவர் ஓர் உந்து சக்தியாக விளங்கி வருகிறார். மூத்த பொறியியலாளராகப் பணிபுரியும் வனஜா, மலாயா பல்கலைக்கழகத்தில் இயற்பியல் துறையில் முதுகலைப் பட்டம் பயின்றவர்.\n\nSection::::வரலாறு.\nஎஸ். வனஜா, சிலாங்கூர் மாநிலத்தில் இருக்கும் கிள்ளான் நகரில் பிறந்து வளர்ந்தவர். பத்து வயதில் இருந்தே வானத்தில் மிளிரும் விண்மீன்கள், இவருக்கு வானவியல் துறையில் ஒரு தூண்டுதலை ஏற்படுத்தி வந்தன. விண்மீன்களைப் பற்றி நிறைய நூல்களைப் படித்தார். அவருக்கு உதவியாக அவருடைய தந்தை சிவ சுப்பிரமணியமும் வானவியல் நூல்களை வாங்கிப் படிக்கக் கொடுத்தார்.\n\nமலாயா பல்கலைக்கழகத்தில் இயற்பியல் துறையில் படிக்கும் போதுகூட, அவருடைய எண்ணங்களும் சிந்தனைகளும் விமானங்களைப் பற்றியே வலம் வந்தன. எதிர்காலத்தில் தான் ஒரு விமானியாக ஆக வேண்டும் என்றும் வனஜா ஆசைப் பட்டார். இந்தக் கட்டத்தில்தான், விண்வெளித் திட்டத்தில் மலேசியாவும் கால் பதித்தது. விண் ஆய்வுத் துறையில் இந்தியாவின் வளர்ச்சிப் பாதையை மலேசியாவும் பின்பற்றத் தொடங்கியது.\n\nSection::::மலேசியாவும் ரஷ்யாவும் கூட்டு ஒப்பந்தம்.\n1984ஆம் ஆண்டில் இந்திய-ரஷ்யக் கூட்டு விண்வெளி ஆய்வுத் திட்டம் உருவானது. அதில் இந்திய விமானப் படையைச் சேர்ந்த ராகேஷ் ஷர்மா என்பவர் விண்வெளிக்கு அனுப்பி வைக்கப்பட்டார். அதே போல மலேசியாவும் ரஷ்யாவும் 2003இல் ஒரு கூட்டு ஒப்பந்தத்தைச் செய்து கொண்டன.\n\nமலேசியர் ஒருவரை விண்வெளிக்கு அனுப்பி வைப்பது என முடிவு செய்யப்பட்டது. விண்ணுக்கு ஒருவரை அனுப்பி வைப்பது என்பது சாதாரண விசயம் அல்ல. அதிகம் செலவாகும் என்பதை எல்லா நாடுகளுமே தெரிந்து வைத்து இருக்கின்றன. அந்த வகையில் மலேசியா தன் முதல் விண்வெளி வீரரை விண்ணுக்கு அனுப்பி வைக்க 92.9 மில்லியன் ரிங்கிட் செல்வாகும் என்பதையும் கண்டறிந்தது.\n\nஇந்தக் கட்டத்தில், ரஷ்யாவிடம் இருந்து, சுக்கோய் 30 எம்.கே.என் ரக போர் விமானங்களில் 18ஐ வாங்க மலேசியா முடிவு செய்தது. அவற்றின் விலை 3.34 பில்லியன் ரிங்கிட். அந்த 2003ஆம் ஆண்டு வாங்குதல் உடன்படிக்கையின் கீழ், மலேசியர் ஒருவரை விண்ணுக்கு அனுப்பி வைக்க ரஷ்யாவும் சம்மதம் தெரிவித்தது.\n\nSection::::அங்காசா விண்வெளித் திட்டம்.\nமலேசியாவின் அங்காசா விண்வெளித் திட்டம் என்பது 2007ஆம் ஆண்டிற்குள், மலேசியர் ஒருவரை விண்வெளிக்கு அனுப்பி வைக்கும் திட்டம் ஆகும். இந்தத் திட்டத்தை 2003ஆம் ஆண்டு, பிரதமர் துன் மகாதீர் முகமது அறிவித்தார். இது உருசியாவுக்கும் மலேசியாவிற்கும் இடையே செய்து கொள்ளப்பட்ட ஒரு கூட்டு ஒப்பந்தம் ஆகும். மலேசியாவின் விமானப் படைக்கு சுக்கோய் SU-30MKM ரக விமானங்களைக் கொள்முதல் செய்வதன் மூலம் அந்த ஒப்பந்தம் செய்து நிறைவேற்றப்பட்டது.\n\nஇந்த ஒப்பந்தத்தின் கீழ் தேர்வு செய்யப்படும் நால்வரில் இருவருக்குப் பயிற்சிகளை வழங்குவது; அவர்களில் ஒருவரை 2007 அக்டோபர் மாதம் பன்னாட்டு விண்வெளி நிலையத்திற்கு அனுப்புவது; அவற்றுக்கான செலவுகளை ரஷ்ய அரசாங்கம் ஏற்றுக் கொள்வது என முடிவு செய்யப்பட்டது. பொருத்தமான விண்வெளி வீரரைத் தேர்வு செய்யும் பொறுப்புகள், மலேசிய தேசிய விண்வெளிக் கழகம், மலேசிய அறிவியல், தொழில்நுட்ப புத்தாக்க அமைச்சு ஆகிய இரு அமைப்புகளிடம் வழங்கப்பட்டன.\n\nதேர்வு செய்யப்படும் நால்வருக்கு, ரஷ்யாவில் இருக்கும் ’ஸ்டார் சிட்டி’ விண்வெளி வீரர்கள் பயிற்சி முகாமில் ஆறு மாத காலத்திற்கு அடிப்படை பயிற்சிகள் வழங்கப்படும். அதன் பின்னர், அந்த நால்வரில் இருவர் தேர்வு செய்யப்பட்டு அவர்களுக்கு 18 பயிற்சிகள் வழங்கப்படும். மலேசியாவில் இளைஞர்களிடையே அறிவியல் புத்தாக உணர்வுகளை மேலோங்கச் செய்வதே இந்தத் திட்டத்தின் அடிப்படை நோக்கம் ஆகும்.\n\nSection::::மியாசாட் வான்கோள் நிலையம்.\nமலேசியாவின் எல்லா மாநிலங்களில் இருந்தும் 11,000 பேர் விண்வெளிப் பயணத்திற்கு விண்ணப்பம் செய்து இருந்தனர். அவர்கள் அனைவரும் கட்டம் கட்டமாகக் களையப்பட்டு, இறுதியில் நாலவர் மட்டுமே தேர்வு செய்யப்பட்டனர். அவர்களில் ஒருவர் எஸ். வனஜா. இவர் பல்வேறான கடினத் தேர்வுகளில் தேர்வு பெற்றார். இவரிடம் மனவலிமை, உடல் வலைமை என அனைத்துத் தகுதிகளும் தரம் பிரித்துப் பார்க்கப்பட்டன.\n\nஇறுதிக் கட்டத்தில் இவர் ரஷ்யாவில் பயிற்சிகளைப் பெற்றார். இறுதித் தேர்வில் இவரால் விண்வெளிக்குச் செல்ல முடியவில்லை. இந்த விண்வெளிப் போட்டியில் ஷேயிக் முஸ்தாபா சுக்கோர் எனும் மருத்துவர் வெற்றி பெற்றார். இருப்பினும், விண்வெளிக்குச் செல்ல தேர்வு செய்யப்பட்ட முதல் மலேசியப் பெண்மணி எனும் பெருமை இவருக்கு கிடைத்தது. மலேசியா வாழ் இளைஞர்களுக்கு இவர் ஓர் உந்து சக்தியாக விளங்கி வருகிறார்.\n\nஎஸ். வனஜா தற்சமயம் வான்கோள் நிலையத்தில் பொறியியலாளராகப் பணிபுரிகின்றார். மியாசாட் வான்கோள் நிலையம், மலேசியாவில் மிகப் பெரிய பணக்காரர்களில் ஒருவரான அனந்தகிருஷ்ணனுக்குச் சொந்தமானதாகும்.\n"}
{"id": "170130", "url": "https://ta.wikipedia.org/wiki?curid=170130", "title": "மலேசியர்கள்", "text": "மலேசியர்கள்\n\nமலேசியாவின் குடியுரிமை பெற்ற ஒருவரை மலேசியர் என்று அழைக்கிறார்கள். மலேசியாவில் பிறந்தவர்களும், மலேசியாவில் குடியேறி பல ஆண்டுகள் வாழ்ந்து மலேசியக் குடியுரிமைக்கு விண்ணப்பம் செய்து, சான்றிதழ் கிடைத்தவர்களும் மலேசியர் பட்டியலில் சேர்க்கப்படுகின்றனர்.\n"}
{"id": "170132", "url": "https://ta.wikipedia.org/wiki?curid=170132", "title": "மின்னியக்கு விசை", "text": "மின்னியக்கு விசை\n\nமின்னியக்கு விசை (Electromotive force, EMF) என்பது ஒரு மின்கலத்தினாலோ ஃபாரடேயின் விதியின்படியான காந்த விசையினாலோ உருவாக்கப்படும் மின்னழுத்தத்தைக் குறிக்கிறது. காலத்தில் மாறுபடும் ஒரு காந்தப் பாயம் மின்னோட்டத்தைத் தூண்டும் என்பது ஃபாரடேயின் விதி.\n\nமின்னியக்கு விசை என்பது நியூட்டனில் அளக்கப்படும் ஒரு விசை அன்று. இது ஓர் அலகு மின்மம் கொண்டிருக்கும் ஆற்றலை அல்லது மின்னழுத்தத்தைக் குறிக்கும். இதன் அலகு வோல்ட்டு ஆகும்.\n\nமின்காந்தத் தூண்டலில், மூடிய சுற்றில் ஒரு சுற்றுச் செல்லும் ஓர் அலகு மின்மத்திற்கு மாற்றப்படும் மின்காந்த ஆற்றலே மின்னியக்கு விசை என்று கொள்ளலாம். அதே சமயம் அந்த மின்மம் சுற்றுகையில் மின் தடையின் காரணமாகத் தன் ஆற்றலை வெப்ப ஆற்றலாக மாற்றிச் சிறிது இழக்கவும் நேரிடலாம்.\n\nமின்கலம் அல்லது மின்னாக்கி போன்ற இரு-முனைக் கலங்களில், அவ்விரு (திறந்த சுற்றுகை) முனைகளின் இடையே இருக்கும் மின்னழுத்தத்தை மின்னியக்கு விசை என்று அளக்கலாம். அங்கே உருவாக்கப்பட்ட மின்னழுத்தத்தைக் கொண்டு அந்தச் சுற்றில் ஒரு மின் சுற்றுகையை இணைக்கும் போது மின்னோட்டத்தை முடுக்கலாம். அவ்வாறு மின்னோட்டம் உண்டாகும்போது இரு முனைகளின் இடையே இருக்கும் மின்னழுத்தம் நிலையாக அதே அளவில் இருப்பதில்லை. இடையே ஏற்படும் மின் தடையின் காரணமாக உள்ளாற்றலை இழப்பதால் இந்த மின்னழுத்தம் சற்றே குறையும்.\n\nஓர் அலகு மின்மத்தின் மின்னழுத்தத்தை அதிகரிக்கத் தேவையான வேலையை மின்னியக்கு விசை என்று வகைப்படுத்தலாம். \nவேதியியலின்படி, நேர்மின்மத்தையும் எதிர்மின்மத்தையும் பிரித்து வைக்கும்போது, ஒரு மின்புலத்தை உருவாக்கி அங்கே மின்னழுத்தத்தைக் காணலாம்\n\nமின்னியக்கு விசை உருவாக்கும் கருவிகளில் சிலவற்றைக் கீழே காணலாம்:\n\nஇயற்கையில், ஒரு பரப்பில் எங்கெல்லாம் காந்தப் புல மாற்றம் ஏற்கடுகின்றதோ, அங்கே மின்னியக்கு விசை உருவாகிறது.\n"}
{"id": "170135", "url": "https://ta.wikipedia.org/wiki?curid=170135", "title": "உவரி சுயம்புலிங்க சுவாமி கோயில்", "text": "உவரி சுயம்புலிங்க சுவாமி கோயில்\n\nஉவரி சுயம்புலிங்க சுவாமி கோயில், திருநெல்வேலி மாவட்டம் உவரியிலுள்ள சிவன் கோயில். முதன்மைக் கடவுளான சிவன் இங்கு சுயம்புமூர்த்தியாக லிங்கவடிவில் உள்ளதால் இப்பெயர் வழங்கப்படுகிறது.\n\nSection::::இருப்பிடம்.\nஇக்கோயில் திருச்செந்தூர்-கன்னியாகுமரி ([[மாநில நெடுஞ்சாலை 176 (தமிழ்நாடு|எஸ்.எச்-176) சாலையில் உள்ளது. [[திருச்செந்தூர்|திருச்செந்தூரிலிருந்து]] சுமார் 40 கி.மீ தொலைவிலும் [[தூத்துக்குடி]]யிலிருந்து சுமார் 70 கி.மீ தொலைவிலும்., [[கன்னியாகுமரி]]யிலிருந்து சுமார் 52 கி.மீ தொலைவிலும், [[திருநெல்வேலி|திருநெல்வேலியிலிருந்து]] சுமார் 70 கி.மீ தொலைவிலும் அமைந்துள்ளது. காலை 6-11 மணி வரையும் 4-8 மணி வரையும் கோயில் திறந்திருக்கும்.\nஅஞ்சல் முகவரி:\nஅருள்மிகு சுயம்புலிங்க சுவாமி திருக்கோயில், உவரி - 628 658, திருநெல்வேலி மாவட்டம்.\n\n\nSection::::அமைப்பு.\nகோயிலின் நுழைவாயிலினைக் கடந்து உள்ளே மூலஸ்தானத்திற்குச் சென்றால் அங்கே சுயம்புலிங்கசுவாமியைக் காணலாம். கோயிலின் வெளிப்புறம் வலது புறத்தில் கன்னிவிநாயகருக்கான தனிக் கோயில் உள்ளது. சிவன் கோயிலுக்கு இடப்புறமாக பிரம்மசக்தி அம்மன் சன்னதி உள்ளது. இச்சன்னதியில் முன்னடி சாமி உள்ளது. அதற்கடுத்தபடியாக பேச்சியம்மன் சன்னதி உள்ளது. பேச்சியம்மன் சன்னதியில் பேச்சியம்மன், மாடசாமி, இசக்கியம்மன் ஆகிய தெய்வங்களைக் காணமுடியும்.\n\nSection::::கோயில்.\n[[படிமம்:Uvari Sri Suyambulingaswami.jpg|thumb|உவரி சுயம்புலிங்க சுவாமி]]\nஇயற்கை எழில்மிக்க கடற்கரையோரமாக இக்கோவில் உள்ளது. இங்கு [[சிவன்]] சுயம்பு [[லிங்கோத்பவர்|லிங்கோத்பவராக]] எழுந்தருளியுள்ளார். கடலோரத்தில் நான்கு நன்னீர் ஊற்றுக்கள் அமைந்துள்ளன. இவற்றிலிருந்து சுயம்புநாதருக்கு அபிஷேகத்திற்குத் தண்ணீர் கொண்டு செல்லப்படுகிறது.\nSection::::திருவிழா.\n3 நாட்கள் நடைபெறும் வைகாசி விசாகத் திருவிழாவில் மகர மீனுக்கு சுவாமி காட்சிதருதல் சிறப்பு நிகழ்வாகும். ஒவ்வொரு தமிழ்மாத கடைசி வெள்ளிக் கிழமையும் பக்தர்கள் இங்கு அதிகம் வருகின்றனர். தைப்பூசம், பங்குனி உத்திரம், ஆடி அமாவாசை, தை அமாவசை, திருவாதிரை திருநாள், கார்த்திகை தீபம் ஆகிய நாட்களிலும் இக்கோயிலில் சிறப்பு வழிபாடுகள் நடைபெறுகின்றன.வையும் இக்கோயிலில் இத்தலத்து விழாக்களாகும். தவிர பௌர்ணமி, கார்த்திகை, விநாயகர் சதுர்த்தி, தமிழ் வருடப்பிறப்பு, பிரதோசம் தீபாவளி, பொங்கல் ஆகிய நாட்களில் கோயிலில் விசேச வழிபாடுகள் உண்டு. பக்தர்கள் வேண்டுதலுக்காகக் கடற்கரை மண்ணை 11 அல்லது 41 ஓலைப்பெட்டியில் சுமந்து கொண்டுவந்து போட்டு வழிபடுதல் இங்கு விசேடமான வழிபாடாக உள்ளது.\n\nSection::::தல வரலாறு.\nஅருகில் உள்ள கூட்டப்பனையிலிருந்து ஒருவர் பால் விற்க தினமும் உவரி வழியாக செல்லும் போது தற்போது சுவாமி இருக்கும் இடத்தருகே வரும் போது கால் இடறி விழுந்து கொண்டே இருந்தார். கால் இடறக் காரணமாக இருந்த கடம்ப மரத்து வேரை வெட்டி வீழ்த்திய போது ரத்தம் பீறிட்டது. இறைவனும் அசரீராக தான் இந்த இடத்தில் குடிகொண்டிருப்பதாகவும், தனக்கு கோயில் கட்டி வழிபாடு நடத்தும் படியும் சொல்ல பனை ஓலையில் கோயில் கட்டினர். நாளடைவில் பெரிய அளவில் கோயில் கட்டப்பட்டது. சுவாமியை வழிபட்டால் கூன், குஷ்டம் ஆகிய நோய்கள் குணமாவதால் இத்தலம் மிகவும் பிரபலமானதாக உள்ளது.\n\nவழியில் கூடன்குளம் சிரட்டைப்பிள்ளையார் கோவிலுக்குச் சென்று அவரையும், சுடலைமாடனையும் மனம் உருக வணங்கி தங்கள் குறைகளை எடுத்துக்கூறி ஆறுதலைப்பெற்று அம்மனிடம் வழிபாடு செய்து தேங்காய் உடைத்து, அதில் தேங்காயை மட்டும் எடுத்துச் கொண்டு சிரட்டையை கோவிலிலேயே விட்டு விடுவர்.\n\nஆலயத்தில் சுடலைமாடசுவாமியின் அருள் பெற்று மீண்டும் மக்கள் புறப்படுவர். விசாகத்திற்கு முந்தைய நாள் காலைப்பொழுது புலரும் வேளையில் நாட்டாறு கடந்து பத்திரகாளியம்மன் கோவில் வந்து சேர்வார்கள். அங்கே காலையில் பல் துலக்கி, அம்மனை வழிபட்டு, பதநீர் அருந்தியபின் உவரி வந்து சேர்வார்கள், முற்காலத்தில் உவரி செல்லும் வழி முழுவதும் இலவசமாக பதநீர் குடிக்க கிடைக்கும்.\n\nவழி நெடுக கனி வகைகளை உண்டு மகிழ்வார்கள்.குறிப்பாக இது கோடை காலம் மாம்பழம் அதிகம் கிடைக்கும் கால மாதலால் மாம்பழம், வாழைப்பழமும் சாப்பிடுவார்கள். முற்காலத்தில் மட்டுமின்றி இன்றும் ஏராளாமான மக்கள் விசாக நேரத்தில் குமரி மாவட்டத்தின் பல பகுதிகளிலிருந்து உவரி சுயம்புநாதரை வந்து வழிபடுகின்றனர்.\n\nஉவரி விசாகத்திற்கு வரும் மக்கள் விசாகத்தன்று அதிகாலையில் கடலில் நீராடி கடல் தங்கமாகிய கடல் மண்ணை எடுத்து சுயம்பு நாதர் ஆலயத்தின் அருகில் தலையில் சிறிய பெட்டிகளில் சுமந்து வந்து குவிப்பார்கள். இதனால் தீரும் பாவ வினைகளும், நோய்களும், கஷ்டங்களும் ஏராளம். செல்வங்கள் சேரும், புகழ் சேரும், கல்வி அறிவு அதிகரிக்கும்.\n\nநினைத்த காரியங்கள் வெற்றி அடையும் சுயம்புலிங்கத்தின் அருள் என்றும் மண் சுமந்தாருடன் நிலைத்து நிற்கும். கடல் குளித்த பின் விநாயகரை வழிபட்டு மும்முறை வலம் வந்து, சுயம்பு நாதர் ஆலயத்தை சுற்றி வந்து வணங்கி, முன்னோடியைத் தொழுது பிரம்மசக்தியம்மன், இசக்கியம்மாள் ஆலயங்களை வலம் வந்து சாஸ்த்தாவை வழிபடுவார்கள்.\n\nதெப்பக்குளம் அல்லது கிணற்று நீரில் நீராடி தூய ஆடை அணிந்து சுயம்பு நாதர் ஆயலத்தினுள் சென்று மூலஸ்தானத்தை மூன்று முறை வலம் வந்து அர்ச்சனை செய்து கொடி மரத்தைத் தொழுது பிரார்த்தனை செய்வார்கள். குமரி மாவட்ட மக்கள் உவரியில் தங்குவதற்கும்,சமையல் செய்து பரிமாறுவதற்கும், பாதுகாப்பிற்காகவும் மடங்கள் அமைக்கப்பட்டுள்ளன.\n\nநான்கு கால பூஜையும் முடிந்த பின் உற்சவ மூர்த்தி வீதிவுலா நடைபெறும். இந்த நிகழ்ச்சி நிறைவு பெற்று உற்சவ மூர்த்தி ஆலயத்தினுள் எழுந்தருளும் போது விடியும் நேரம் ஆகிய விடும் அதன் பின் மக்கள் தங்கள் வீடுகளுக்குப் புறப்பட்டுச் செல்வர். விசாகத்திற்கு மறுநாள் பவுர்ணமி ஆகும். பெரும் பான்மையான மக்கள் உவரியில் பவுர்ணமி தீர்த்தமாடி சுயம்புலிங்க சுவாமியை வழிபடுவது வழக்கம்.\n\nபணங்கிழங்கும், வேர்க்கடலையும் வளியில் அதிகம் வாங்கிச் சாப்பிடுவர். தங்கள் உறவினர்களை எல்லாம் கண்டு கடற்கரையில் அமர்ந்து பேசி மகிழ்வர். வைகாசி விசாக திருவிழா முடிவில் ஒரு வருடத்திற்கான புண்ணியத்தை ஒரே நாளில் உவரியில் பெற்ற திருப்தி ஒவ்வொரு பக்தனுக்கும் உண்டாகும். \nSection::::சிறப்பு.\nஇங்கு சிவன் சுயம்பு மூர்த்தியாக உள்ளார். மார்கழி மாதம் முழுக்க காலை 7 மணிக்கு சூரிய ஒளி சுவாமி மீது விழுகிறது. சுவாமியின் அபிஷேகத்துத் தண்ணீர் எடுக்கப்படும் 4 நன்னீர் ஊற்றுகளும் கடல் ஓரத்தில் அமைந்துள்ளது குறிப்பிடத்தக்கது.\n\n\nSection::::வெளி இணைப்புகள்.\n[[பகுப்பு:திருநெல்வேலி மாவட்டத்திலுள்ள சிவன் கோயில்கள்‎]]"}
{"id": "170139", "url": "https://ta.wikipedia.org/wiki?curid=170139", "title": "அலகாபாத் பல்கலைக்கழகம்", "text": "அலகாபாத் பல்கலைக்கழகம்\n\nஅலகாபாத் பல்கலைக்கழகம் (\"The University of Allahabad\", அல்லது வழமையாக \"Allahabad University\" () இந்தியாவின் உத்தரப் பிரதேச மாநிலத்தில் அலகாபாத் நகரில் அமைந்துள்ள ஓர் பொதுத்துறை நடுவண் பல்கலைக்கழகம் ஆகும். செப்டம்பர் 23, 1887இல் நிறுவப்பட்ட ஆங்கிலத்தைப் பயிற்றுமொழியாக கொண்ட இது பழமைவாய்ந்த இந்தியப் பல்கலைக்கழகங்களில் ஒன்றாக விளங்குகிறது. இந்த மாகாணத்தின் ஆளுநர்களில் ஒருவரான சேர் வில்லியம் மூயரின் நினைவாகத் தோற்றுவிக்கப்பட்ட \"மூயர் நடுவண் கல்லூரியே\" வளர்ச்சியடைந்து அலகாபாத் பல்கலைக்கழகமாக உருப்பெற்றது. ஒரு சமயத்தில் இது \"கிழக்கின் ஆக்சுபோர்டு \" என அறியப்பட்டது. நூற்றாண்டுவிழாவின் போது வைக்கப்பட்ட கோரிக்கைகளின்படி சூன் 24, 2005இல் இதற்கு நடுவண் அரசுப் பல்கலைக்கழகமாக தகுதி வழங்கப்பட்டது.\n\n"}
{"id": "170152", "url": "https://ta.wikipedia.org/wiki?curid=170152", "title": "2013 மகளிர் துடுப்பாட்ட உலகக்கிண்ணம்", "text": "2013 மகளிர் துடுப்பாட்ட உலகக்கிண்ணம்\n\n2013 மகளிர் துடுப்பாட்ட உலகக்கிண்ணம் (\"2013 Women's Cricket World Cup\") பத்தாவது மகளிர் துடுப்பாட்ட உலகக்கிண்ணமாகும். ஒவ்வொரு அணியும் 50 பந்துப் பரிமாற்றங்களுடன் விளையாடும் ஒருநாள் பன்னாட்டுத் துடுப்பாட்ட முறையில் விளையாடப்படுகிறது. சனவரி 31, 2013 முதல் பெப்ரவரி 18 வரை பன்னாட்டுத் துடுப்பாட்ட அவையால் நடத்தப்பெறும் இப்போட்டிகளை இந்தியா மூன்றாவது முறையாக ஏற்று நடத்துகிறது. இதற்கு முன்னதாக 1978இலும் 1997இலும் இந்தியாவில் இப்போட்டிகள் நடந்தேறியுள்ளன.\n\nஆஸ்திரேலிய மகளிர் துடுப்பாட்ட அணி இந்தக் கிண்ணத்தை ஆறாவது முறையாக வென்றது; இறுதி ஆட்டத்தில் மேற்கிந்தியத் தீவுகள் அணியை 114 ஓட்டங்கள் வேறுபாட்டில் தோற்கடித்தது.\n\nSection::::பங்கேற்கும் அணிகள்.\nஇந்தப் போட்டிகளில் பங்கேற்கும் எட்டு நாட்டு மகளிர் அணிகள்:\n\nSection::::போட்டித்தொடர் வடிவம்.\nஎட்டு துடுப்பாட்ட அணிகளும் நான்கு அணிகள் கொண்ட இரு குழுக்களாகப் பிரிக்கப்பட்டு ஒவ்வொரு அணியும் தனது குழுவிலுள்ள அணிகளுடன் விளையாடிகின்றன. ஒவ்வொரு குழுவிலும் முதல்நிலையில் உள்ள மூன்று அணிகள் \"சூப்பர் சிக்ஸ்\" எனப்படும் அடுத்த நிலைப் போட்டிகளில் விளையாடுகின்றன. இந்த நிலையில் ஒவ்வொரு அணியும் மற்ற அணிகளுடன் ஆட வேண்டும். இருப்பினும் தங்கள் குழுவில் இல்லாத மற்ற மூன்று அணிகளுடன் மட்டுமே ஆடுகின்றன. தங்கள் குழுவில் உள்ள அணிகளுடன் ஏற்கெனவே விளையாடிப் பெற்றிருந்த புள்ளிகளை தக்க வைத்துக் கொள்கின்றன. சூப்பர் சிக்சில் முதலாவதாக வரும் இரு அணிகள் இறுதி ஆட்டத்தில் விளையாடுகின்றன.\n\nSection::::முடிவுகள்.\nSection::::சூப்பர் சிக்ஸ் நிலைப் போட்டிகள்.\nமுதலிரண்டு அணிகள் மட்டுமே இறுதி ஆட்டத்தில் விளையாடத் தகுதி பெறும். \n\n"}
{"id": "170154", "url": "https://ta.wikipedia.org/wiki?curid=170154", "title": "மகளிர் துடுப்பாட்ட உலகக்கிண்ணம்", "text": "மகளிர் துடுப்பாட்ட உலகக்கிண்ணம்\n\nஐசிசி மகளிர் துடுப்பாட்ட உலகக்கிண்ணம் (\"ICC Women's Cricket World Cup\") மகளிர் ஒருநாள் பன்னாட்டுத் துடுப்பாட்டத்திற்கான பன்னாட்டளவிலான முதன்மைப் போட்டிகளாகும். இந்தப் போட்டிகளை துடுப்பாட்டத்தை ஒழுங்குபடுத்தும் பன்னாட்டுத் துடுப்பாட்ட அவை (ஐசிசி) நிர்வகிக்கிறது. துவக்கத்தில் இந்தப் போட்டிகளை பன்னாட்டு மகளிர் துடுப்பாட்ட அவை நடத்தியபோதும் இவ்விரு அவைகளும் 2005இல் ஒருங்கிணைக்கப்பட்ட பின்னர் ஐசிசியே நடத்துகிறது. முதல் போட்டிகள், ஆண்களுக்கான உலகக்கிண்ணப் போட்டிகளுக்கு இரண்டாண்டுகள் முன்னரே, 1973ஆம் ஆண்டில் இங்கிலாந்தில் நடத்தப்பட்டன. கடைசியாக 2009ஆம் ஆண்டில் ஆத்திரேலியாவில் நடைபெற்றது. இங்கிலாந்து இந்தப் போட்டிகளில் வெற்றி வாகை சூடியது. தற்போதைய உலகக்கிண்ணப் போட்டிகள் இந்தியாவில் நடைபெறுகின்றன.\n\n"}
{"id": "170157", "url": "https://ta.wikipedia.org/wiki?curid=170157", "title": "அறிவாற்றல் நரம்பு விஞ்ஞானம்", "text": "அறிவாற்றல் நரம்பு விஞ்ஞானம்\n\nஅறிவாற்றல் நரம்பு விஞ்ஞானம் (\"cognitive neuroscience\") என்பது அறிவாற்றல் உளவியலின் ஒரு பிரிவு. இது மன செயல்பாட்டின்போது மூளையின் அமைப்பையும் செயல்களையும் விவரிக்கிறது. அறிவாற்றல் உளவியல் என்னும் அறிவியலில் உயிரினங்களின் அறிவாற்றல் திறன்களான தகவல் சேமிப்பு, படைப்பாற்றல், மொழி உற்பத்தி, மக்களையும் பொருட்களையும் அடையாளம் காணுதல், பகுத்தறிதல், தீர்வு காணுதல் போன்ற செயல்களுக்கு எவ்வாறு மூளை மன செயல்முறைகள் பொறுப்பாகின்றன என்பதை அறியலாம். காயம்பட்ட மூளையிலும் நரம்புகளிலும் ஏற்படும் செயல்பாட்டை வைத்து, இயல்பான மனநிலை செயல்பாடுகளை ஊகிக்கலாம். மூளை காயமடைந்த நோயாளிகளை ஆய்வு செய்வதன் மூலமும் அவர்களின் குறையுடைய செயல்பாடுகளைக் கூர்ந்து கவனிப்பதன் மூலமும் சான்றுகள் கிடைக்கும்.\n\nவெவ்வேறு மூளைப் பகுதியில் காயமடைந்த இரு நோயாளிகள் வெவ்வேறு குறையுடைய செயல்களை வெளிப்படுத்துவர். முதல் நோயாளிக்கு அச்சு எழுத்துக்களைப் படிப்பது கடினமாயிருந்தால் இரண்டாவது நோயாளிக்கு அச்சு எழுத்துக்களைப் படிப்பது எளிதாயிருக்கும். ஆனால் பேசுவதைப் புரிந்து கொள்வது கடினமாயிருந்து. முதல் நோயாளியோ பேசுவதை எளிதாகப் புரிந்து கொண்டார். இதிலிருந்து விஞ்ஞானிகள் மூளையில் பேச்சைப் புரிந்து கொள்ள தனிப்பகுதி இருப்பதைக் கண்டறிந்தனர். \nமேலும் மூளையின் ஒவ்வொரு பகுதியும் ஒவ்வொரு வேலைக்குச் சிறப்பான முறையில் அமைந்திருக்கிறது என்பதைக் கண்டறிந்தனர். இது அறிவாற்றல் நரம்பு உளவியலை அறிவாற்றல் நரம்பு விஞ்ஞானத்திலிருந்து வேறுபடுத்தியது. ஆனால் குறிப்பாகப் புலனுணர்வு நிகழ்வுகள் அடிப்படையில் நரம்பியல் வழிமுறைகளைக் கண்டறிவதில் கவனம் செலுத்தியது.\n"}
{"id": "170165", "url": "https://ta.wikipedia.org/wiki?curid=170165", "title": "திருத்தந்தையின் ஆட்சி பெயர்", "text": "திருத்தந்தையின் ஆட்சி பெயர்\n\nதிருத்தந்தையின் ஆட்சி பெயர் என்பது திருத்தந்தையாக தேர்வு செய்யப்படும் நபர் தனக்கென தெரிவு செய்யும் ஒரு புதிய பெயரினைக்குறிக்கும். ஆறாம் நூற்றாண்டு முதல், சிலர் திருத்தந்தையாக பதவி ஏற்பதற்கு முன் தங்களின் பெயரை மாற்றிக்கொண்டனர். 10 ஆம் நூற்றாண்டில் இது ஒரு வழக்கமாகவே மாறியது, மேலும் 16ஆம் நூற்றாண்டு முதல் ஆட்சி செய்த எல்லா திருத்தந்தையரும் தங்களின் பெயர்களை மாற்றிக்கொண்டுள்ளனர்.\n\nமுதல் நூற்றாண்டுகளில், உரோமை ஆயர்கள் தங்கள் தேர்வுக்குப்பின் தங்களின் திருமுழுக்கு பெயரினையே பயன்படுத்தி வந்தனர். ஒரு புதிய பெயரை தேர்ந்தெடுக்கும் வழக்கமானது கி.பி. 533இல் திருத்தந்தையான இரண்டாம் யோவானிலிருந்து தொடங்கியது. இவர்தம் இயற்பெயர் \"மெர்க்கூரியஸ்\" என்னும் உரோமை புராணக்கடவுளான பெர்குரியின் பெயரான மெர்க்கூரியஸ் ஆகும். இதனால் இவர் அதைப் பயன்படுத்தாமல் யோவான் என்னும் பெயரை ஏற்றார்.\n\nகடைசியாக தனது திருமுழுக்கு பெயரை மாற்றாதவர் 1555இல் திருத்தந்தையான இரண்டாம் மர்செல்லுஸ் ஆவார். அக்காலத்திலும் கூட இது மிகவும் அசாதாரணமான ஒன்றாக கருதப்பட்டது.\n"}
{"id": "170166", "url": "https://ta.wikipedia.org/wiki?curid=170166", "title": "மலேசியாவின் அங்காசா விண்வெளித் திட்டம்", "text": "மலேசியாவின் அங்காசா விண்வெளித் திட்டம்\n\nமலேசியாவின் அங்காசா விண்வெளித் திட்டம் என்பது 2007ஆம் ஆண்டிற்குள், சோயுஸ் வான்கலத்தின் மூலமாக மலேசியர் ஒருவரை விண்வெளிக்கு அனுப்பி வைக்கும் திட்டம் ஆகும். இந்தத் திட்டத்தை 2003ஆம் ஆண்டு, பிரதமர் துன் மகாதீர் முகமது அறிவித்தார். இது ரஷ்யாவுக்கும் மலேசியாவிற்கும் இடையே செய்து கொள்ளப்பட்ட ஒரு கூட்டு ஒப்பந்தம் ஆகும். மலேசியாவின் விமானப் படைக்கு சுக்கோய் SU-30MKM ரக விமானங்களைக் கொள்முதல் செய்வதன் மூலம் அந்த ஒப்பந்தம் செய்து கொள்ளப்பட்டது. \n\nஇந்த ஒப்பந்தத்தின் கீழ் தேர்வு செய்யப்படும் நால்வரில் இருவருக்குப் பயிற்சிகளை வழங்குவது; அவர்களில் ஒருவரை 2007 அக்டோபர் மாதம் பன்னாட்டு விண்வெளி நிலையத்திற்கு அனுப்புவது; அவற்றுக்கான செலவுகளை ரஷ்ய அரசாங்கம் ஏற்றுக் கொள்வது என முடிவு செய்யப்பட்டது. பொருத்தமான விண்வெளி வீரரைத் தேர்வு செய்யும் பொறுப்புகள், மலேசிய தேசிய விண்வெளிக் கழகம், மலேசிய அறிவியல், தொழில்நுட்ப புத்தாக்க அமைச்சு ஆகிய இரு அமைப்புகளிடம் வழங்கப்பட்டன.\n\nஇந்தத் திட்டத்தின் வழியாக, முதன்முதலாக விண்வெளிக்கு அனுப்பி வைக்கப்பட்டவர் ஷேயிக் முஷபர் சுக்கோர். இவர் 2007 அக்டோபர் 10ஆம் தேதி ரஷ்யாவில் இருந்து விண்வெளிக்கு அனுப்பி வைக்கப்பட்டார். இவர் பத்து நாட்கள் விண்வெளியில் இருந்தார். எஸ். வனஜா எனும் தமிழ்ப் பெண்ணும், இந்தத் திட்டத்தின் கீழ் பயிற்சி பெற்ற முதல் மலேசியப் பெண்மணி ஆகும்.\n"}
{"id": "170170", "url": "https://ta.wikipedia.org/wiki?curid=170170", "title": "முதல் தமிழ் இணைய மாநாடு", "text": "முதல் தமிழ் இணைய மாநாடு\n\nமுதல் உலகத்தமிழ் இணைய மாநாடு 1997 ஆம் ஆண்டு மே, 17, 18 ஆம் நாளில் சிங்கப்பூரில் நடந்தேறியது. சிங்கப்பூரில் உள்ள நாங்யாங் பல்கலைக் கழகப் பேராசிரியர் நா. கோவிந்தசாமியின் ஒட்டு மொத்தமான முயற்சியால் ‘தமிழ் இணையம் 97’ என்ற பெயரில் நடைபெற்றுள்ளது. 1994 ஆம் ஆண்டு சென்னையில் நடைபெற்ற கருத்தரங்கிற்கும் இம்மாநாட்டிற்கும் உள்ள தொடர்பு இணையம் தான்.\n\nSection::::மாநாட்டின் கருப்பொருள்.\n1. இணையதளங்களில் தமிழ்ப் பொருண்மைகளை மிகைப்படுத்துதல்\n2. விசைப்பலகையைத் தரப்படுத்துதல் தமிழ் எழுத்துரு குறியீட்டைத் தரப்படுத்துதல்\n3. இணைய தளங்களையும், இணைய தளப்பக்கங்களையும் தரப்படுத்துதல்.\n4. அடுத்த தமிழ் இணையம் 98 மாநாடு பற்றி முடிவு செய்தல்.\nSection::::மாநாட்டில் கலந்துகொண்டவர்கள்.\nஇந்த மாநாட்டில் எழுத்தாளர் சுஜாதா, அண்ணா பல்கலைக்கழகக் கணிப்பொறி பேராசிரியர் S.குப்புசாமி, இலங்கைப் பல்கலைக்கழகப் பேராசிரியர் ST.நந்தசாரா, சுவிட்சலாந்து கு. கல்யாணசுந்தரம், சென்னை எழுத்தாளர் மாலன், பென்ஸில்வேனியப் பல்கலைக்கழகத் தமிழ்ப்பேராசிரியர்கள் ரால்டு ஷிஃப்மேன் மற்றும் வாசு அரங்கநாதன், மலேசியநாட்டு கணிப்பொறியாளர் முத்துநெடுமாறன், சிங்கப்பூர் நான்யாங்குப் பல்கலைக்கழகப் பேராசிரியர்கள் நா. கோவிந்தசாமி மற்றும் டேன் டின் வீ, ஆப்பிள் மென்பொருள் நிறுவனர் N. அன்பரசன் ஆகிய பதினொரு பேரும் கலந்துகொண்டு கருந்துக்களை முன்வைத்துள்ளனர். இவர்கள் அனைவரும் உறுப்பினர்களாகவும் இருந்துள்ளனர். \n\nSection::::குறிப்பு.\nமுனைவர் துரை.மணிகண்டன் எழுதிய இணையமும் தமிழும் என்ற நூல்.\n"}
{"id": "170171", "url": "https://ta.wikipedia.org/wiki?curid=170171", "title": "இரண்டாம் தமிழ் இணைய மாநாடு", "text": "இரண்டாம் தமிழ் இணைய மாநாடு\n\nதகவல் புரட்சியின் பயனை மக்களும் அறியத்தக்க வகையில் இரண்டாம் தமிழ் இணைய மாநாடு சென்னையில் நடத்தப்பட்டது. 1999ம் ஆண்டு பிப்ரவரி 7, 8 ஆம் நாட்களில் அன்றைய தமிழக முதல்வர் மு.கருணாநிதியின் முன்னிலையில் இம்மாநாடு நடைபெற்றது. இதற்கு தமிழ் இணையம் 99 என்று பெயர் சூட்டப்பட்டது. அப்போதைய நடுவண் அரசின் வணிகம் மற்றும் தொழில்துறை அமைச்சர் முரசொலி மாறன் இம்மாநாட்டின் வரவேற்பு குழுத் தலைவராக இருந்துள்ளார்.\n\nSection::::மாநாட்டின் பொருண்மை.\nதமிழ் எழுத்துருக்குறியீட்டுத் தரப்பாடு; தமிழ் விசைப்பலகைத் தரப்பாடு; கணிப்பொறி, பல்லூடகம் மற்றும் இணையம், கணிப்பொறியின் பிற பயன்பாடுகள் ஆகியவற்றில் தமிழ்மொழியின் இன்றைய பயன்பாட்டு நிலை ஆகியவை இம்மாநாட்டின் பொருண்மைகளாகும்.\n\nSection::::டாம்,டாப் அறிமுகம்.\nஇந்த மாநாட்டில் தமிழ் நாட்டிலுள்ள பல்வேறு கல்வியாளா்கள்,மொழிவாணா்கள், கணிப்பொறி வல்லுநா்கள், சொற்செயலியை உருவாக்கியவா்கள், ஆராய்ச்சியாளா்கள் போன்றோர்கள் கலந்து கொண்டனா். மேலும் சிங்கப்பா், மலேசியா, இலங்கை, கனடா, பிரான்சு, சுவிட்சர்லாந்து ஆகிய நாடுகளின் அரசு பிரநிதிகளும் அறிவியல் தமிழ் எழுத்து முறையை உலகம் முழுவதிலும் இணையத்தில் பயன்படுத்த வேண்டும் என்றனா். அம்முறையில் டாம்(TAM) வகையும் ஆங்கில தமிழ் கலப்பு எழுத்துரு முறையாக டாப்(TAB) வகையும் அறிமுகப்படுத்தப்பட்டன. மேலும் தமிழ் மென்பொருள் ஆராய்ச்சி மானியக்குழு அமைப்பதற்கான தீா்மானங்கள் நிறைவேற்றப்பட்டன.\nதமிழின் ஒலி வடிவம் வரிவம் அறிவியல் மொழியாக மட்டுமின்றி பொருளியல் மொழியாகவும் இயங்கச் செய்தல் ஆகிய பொருள்களிலும் ஆய்வுக்கட்டுரைகள் கணினித்திரைக் காட்சிகள் இடம் பெற்றன. விசைப் பலகையில் ஏற்பட்டு வந்த குழுப்பத்திற்கு இம்மாநாடு முற்றுப்புள்ளி வைத்தது.\n\nSection::::தமிழ் இணையப் பல்கலைக்கழகம்.\nஇருபத்தியோராம் நுாற்றாண்டில் காலடி எடுத்து வைக்கும் காலகட்டத்தில் உலகத் தமிழ் இணையப் பல்கலைக் கழகம் ஒன்றை கணிப்பொறி வாயிலாகத் தமிழ்நாடு அரசு அமைக்க உள்ளது என்ற அறிவிப்பை இம்மாநாட்டில் முதலமைச்சா் கலைஞா் கருணாநிதி அறிவித்தார். மேலும் தமிழ் மென்பொருள் வளா்சசி நிதி என்ற நிதியத்தையும் அறிவித்தார். முதற்கட்டமாக அரசு நிதியிலிருந்து ஐந்து கோடி ஒதுக்கப்படுவதாகவும் அறிவித்தார். ஓராண்டுக்குள் ஓராயிரம் சமுதாய இணையங்களை நிறுவுவதற்கும் அரசு படிவங்கள் எல்லாம் தமிழ் இணையத்தின் மூலம் தடையின்றி கிடைப்பதற்கும் வழிவகை செய்யப்படும் என்றும் தெரிவித்தார்.\n\nSection::::மாநாட்டில் கலந்துகொண்டவர்கள்.\nமாநாட்டில் பல்வேறு அறிஞா்கள் பெருமக்கள் கலந்து கொண்டனா். சிங்கப்புா் தேசியப் பல்கலைக் கனடா சீனிவாசன் இலங்கையைச் சோ்ந்த யாழன் இராமலிங்கம் சண்முகலிங்கம் ஜப்பானைச் சோ்ந்த மியா்மின் போன்ற அயல்நாட்டு அறிஞா்கள் கலந்து கொண்டு சிறப்பித்தனா்.\nசென்னையைச் சோ்ந்த கிரசண்ட் பொறியியல் கல்லுாரியின் தலைமைப் பேராசிரியரும் பாரதிதாசன் பல்கலைக்கழகத்தின் முன்னாள் துணை வேந்தருமான திரு.பொன்னவைக்கோ, மனோஜ் அண்ணாத்துரை, இன்தாம் சவுரிராசன், இந்தியா டுடே செந்தில்நாதன் மற்றும் சேது பிழை திருத்தியை உருவாக்கிய பேராசிரியா் வா.மு.சே.ஆண்டவா் ஆகியோர் இம்மாநாட்டில் கலந்து கொண்டனா். இவா்களின் கருத்துக்களால் தமிழ் இணையம் 99 என்ற மாநாடு சிறப்பு பெற்றது. இம் மாநாட்டின் மூலமாக தமிழ் மென்பொருள் தயாரிப்பாளர்கள் உலக அளவில் அடையாளம் காட்டப்பட்டனா். இக்கருத்தருங்கில் தமிழ் எழுத்துருக் குறியீட்டுத் தரப்பாடு தொடர்பாக 12 கட்டுரைகளும், பல்லூடகத்திலும், இணையத்திலும், கணிப்பீட்டிலும் தமிழின் பயன்பாடு தொடர்பாக 8 கட்டுரைகளும் படிக்கப்பட்டன.\n\nSection::::குறிப்பு.\nமுனைவர் துரை.மணிகண்டன் எழுதிய இணையமும் தமிழும் என்ற நூல்.\n"}
{"id": "170172", "url": "https://ta.wikipedia.org/wiki?curid=170172", "title": "மலேசிய சமூகக் கட்சி", "text": "மலேசிய சமூகக் கட்சி\n\nமலேசிய சமூகக் கட்சி (பி.எஸ்.எம்), (ஆங்கிலம்: \"Socialist Party of Malaysia\"), என்பது மலேசியாவில் உள்ள ஒரு சமூக அரசியல் கட்சியாகும். இந்தக் கட்சி மலேசிய மக்கள் கட்சியின் பக்க விளைவில் உருவானது. இரு கட்சிகளும் ஒரே வகையான கொள்கைகளையும், கருத்துருவங்களையும் கொண்டவை.\n\n1998ஆம் ஆண்டில் உருவாக்கப்பட்ட இந்தக் கட்சியை, பதிவு செய்யப்படுவதில் இருந்து மலேசிய அரசாங்கம் பத்து ஆண்டுகளுக்கு மேல் தடுத்து வந்தது. மலேசிய சமூகக் கட்சியின் கொள்கைகள் தேசிய பாதுகாப்பிற்கு மிரட்டலாக உள்ளன என்று அரசாங்கம் காரணம் காட்டியது. இருப்பினும், 2008 ஜூன் மாதம் அந்தக் கட்சி பதிவு செய்யப்படுவதற்கு பச்சைக் கொடி காட்டப்பட்டது.\n\nமலேசிய நாடாளுமன்ற மக்களவையில் இந்தக் கட்சிக்கு ஒரே ஓர் இடம்தான் இருக்கிறது. இந்தக் கட்சி 2008 ஆம் ஆண்டு மலேசியப் பொதுத் தேர்தலில், பேராக் மாநிலத்தின் சுங்கை சிப்புட் நாடாளுமன்றத் தொகுதியில் மக்கள் நீதிக் கட்சியின் சின்னத்தில் போட்டியிட்டு வெற்றி பெற்றது. ஜெயக்குமார் தேவராஜ் என்பவர், டத்தோ ஸ்ரீ ச. சாமிவேலுவை எதிர்த்துப் போட்டியிட்டு வெற்றி பெற்றார்.\n"}
{"id": "170177", "url": "https://ta.wikipedia.org/wiki?curid=170177", "title": "மக்கள் நீதிக் கட்சி", "text": "மக்கள் நீதிக் கட்சி\n\nமக்கள் நீதிக் கட்சி என்பது மலேசியாவில் உள்ள ஓர் அரசியல் கட்சியாகும். மலேசிய நீதிக் கட்சி அல்லது மக்கள் நீதிக் கட்சி (, ,) எனும் மலாய் மொழிச் சொல்தொடரின் உருவாக்கமே \"கெடிலான்\" என்பதாகும். \"கெடிலான்\" எனும் சொல்லின் மற்றோர் அழைப்புச் சுருக்கம் பி.கே.ஆர். பி என்றால் (\"Parti\" தமிழ் : கட்சி); கே என்றால் (\"Keadilan\" தமிழ் : நீதி); ஆர் என்றால் (\"Rakyat\" தமிழ் : மக்கள்). 2015ஆம் ஆண்டில் அமாணா (தேசிய நம்பிக்கை கட்சி)யும், ஜனநாயக செயல் கட்சியும், மக்கள் நீதிக் கட்சியும் ஒன்றிணைந்து, பாக்காத்தான் ஹரப்பான் கூட்டணியை உருவாக்கின.\n\nSection::::பின்னணி.\n1999ஆம் ஆண்டு மலேசியாவின் துணைப் பிரதமராக இருந்த அன்வர் இப்ராகீம் ஊழல், ஒழுக்கக் கேடு காரணமாகக் கைது செய்யப்பட்டார். அவர் மீது குற்றங்கள் பதிவு செய்யப்பட்டு, ஆறு ஆண்டுகள் சிறைத் தண்டனையையும் பெற்றார். \n\nஅந்தக் காலகட்டத்தில் அவருடைய மனைவி டத்தோ ஸ்ரீ டாக்டர் வான் அசீசா வான் இஸ்மாயில், மக்கள் நீதிக் கட்சியைத் தோற்றுவித்தார். அந்த இயக்கத்தை ஓர் அரசியல் கட்சியாகப் பதிவு செய்ய அப்போதைய அரசாங்கம் அனுமதி கொடுக்க மறுத்துவிட்டது.\n\nSection::::வரலாற்றுச் சாதனை.\nஒரு நாட்டின் துணைப்பிரதமராக இருந்த ஒருவர், அரசியல் காரணங்களுக்காகச் சிறைவாசம் அனுபவிப்பதை விரும்பாத பொதுமக்களில் பலர், கணிசமான அளவிற்கு மக்கள் நீதிக் கட்சியில் சேர்ந்தனர். 2003ஆம் ஆண்டில் மக்கள் நீதிக் கட்சியும், மலேசிய மக்கள் கட்சியும் ஒன்றிணைந்து, \"கெடிலான்\" கூட்டணியை உருவாக்கின. \n\nஅந்த ஆண்டு நடைபெற்ற பொதுத் தேர்தலில் ஒரே ஒரு நாடாளுமன்ற இடத்தைப் பிடித்த \"கெடிலான்\" எனும்மக்கள் நீதிக் கட்சி, 2008ஆம் ஆண்டு பொதுத் தேர்தலில் 31 இடங்களைப் பிடித்தது. அது ஒரு வரலாற்றுச் சாதனையாகும். மலேசியாவில் இண்ட்ராப் எனும் மலேசிய இந்திய சமூக அமைப்பு ஏற்படுத்திய அரசியல் நிலைத் தடுமாற்றத்தில், ஆளும் பாரிசான் நேசனல் கூட்டணி மூன்றில் இரண்டு நாடாளுமன்றப் பெரும்பான்மையை இழந்தது.\n\nSection::::பெர்மாத்தாங் பாவ் இடைத் தேர்தல்.\n2004ஆம் ஆண்டு, டத்தோ ஸ்ரீ அன்வார் இப்ராஹிம் சிறையில் இருந்து விடுவிக்கப்பட்டார். ஆனால், அவர் ஐந்து ஆண்டுகளுக்கு அரசியலில் ஈடுபடக்கூடாது என்று மலேசிய அரசாங்கம் தடை விதித்தது. அந்தத் தடை 14 ஏப்ரல் 2008இல் நீக்கப்பட்டது. அதற்குள் 2008ஆம் ஆண்டு பொதுத் தேர்தலும் நடந்து முடிந்தது. \n\nஅந்தக் கட்டத்தில் அவருடைய மனைவி வான் அசீசா வான் இஸ்மாயில், மலேசிய நாடாளுமன்றத்தின் பெர்மாத்தாங் பாவ் தொகுதியின் மக்களவை உறுப்பினராக இருந்தார். அன்வார் இப்ராஹிம் விடுதலையானதும் பெர்மாத்தாங் பாவ் தொகுதியின் நாடாளுமன்ற உறுப்பினராக இருந்த வான் அசீசா வான் இஸ்மாயில், அதாவது அன்வார் இப்ராஹிமின் மனைவி, தன் நாடாளுமன்றப் பதவியை ராஜிநாமா செய்தார். \n\nSection::::அன்வார் இப்ராஹிம்.\nஅன்வர் என்று அழைக்கப்படும் இவர் மலேசியத் தமிழர் மத்தியில் மிகப் பிரபலம் ஆன அரசியல்வாதி ஆவார். இவர் மலேசிய முன்னாள் துணைப் பிரதமராகவும் முன்னாள் எதிர்க்கட்சித் தலைவராக பொறுப்பு வகித்தார். அன்வர் தற்போது அவரது குதப்புணர்ச்சி குற்றச்சாட்டு உறுதிபடுத்தப்பட்ட பின்னர் ஐந்து ஆண்டு சிறை தண்டனையிள் உள்ளார். \n\nSection::::நாடாளுமன்றத்தில் மக்கள் நீதிக் கட்சி உறுப்பினர்கள்.\nமலேசிய 13வது பாராளுமன்றத்தில் பிகேஆர் உறுப்பினர்கள் தற்போது 29பேர் உள்ளனர் இதில் நான்கு பேர் தமிழர்கள் ஆவர்.\n\n\n\n\n\n\n\n\n\n\n\n\nSection::::கொள்கைப்பாடு.\nஒரு நியாயமான, ஓர் ஐக்கியமான, வளர்ச்சி பெறும் ஜனநாயக சமூகத்தை உருவாக்கும் நோக்கமே கெடிலான் அரசியல் கூட்டணியின் தலையாயக் கொள்கைப்பாடாக அமைந்து உள்ளது. இருப்பினும், தன் செயல்பாட்டில் சமூகப் பொருளாதார நீதிகளைப் பேணிக் காப்பதிலும்; அரசியல் லஞ்ச ஊழல்களைத் துடைத்தொழிப்பதிலும்; மனித உரிமைகளைப் பாதுகாப்பதிலும் தீவிரம் காட்டி வருகிறது.\n\n"}
{"id": "170180", "url": "https://ta.wikipedia.org/wiki?curid=170180", "title": "உழிஞைக் கொடி", "text": "உழிஞைக் கொடி\n\nஉழிஞைக் கொடி (cassytha filiformis) உயிருள்ள மரவகைகளை மூடிக்கொண்டு படரும் ஒருவகை காட்டுக்கொடி. இக் கொடி மரத்தை மூடிக்கொண்டு படர்வதுபோல பகைவர் மதிலைப் படை வீரர்கள் முற்றுகையிடும் போர்முறையைத் தமிழ் இலக்கணங்கள் உழிஞைத் திணை எனக் குறிப்பிடுகின்றன. இந்த மதில் போரைப் பற்றிப் பாடப்பட்ட 30 பாடல்களைக் கொண்ட நூல் தொகுப்பைச் சிற்றிலக்கியங்களில் ஒன்றாகப் பிற்காலப் பாட்டியல் நூல்கள் குறிப்பிடுகின்றன. இதனை இக்காலத்தில் கொற்றான் என்றும், முடக்கொற்றான் என்றும் நாட்டுப்பற மக்கள் வழங்குகின்றனர். மக்களை ஆளும் அரசன் (கொற்றவன்) போல மரத்தை ஆண்டுகொண்டு படரும் கொடியைக் கொற்றான் என்பது மரூஉ-மொழி. மரங்களை மூடி முடமாக்கும் கொற்றானை முடக்கொற்றான் என்பதும் காரணப்பெயர்.\n"}
{"id": "170192", "url": "https://ta.wikipedia.org/wiki?curid=170192", "title": "இலங்கை சட்டவாக்கப் பேரவைத் தேர்தல், 1911", "text": "இலங்கை சட்டவாக்கப் பேரவைத் தேர்தல், 1911\n\nபிரித்தானிய இலங்கையின் சட்டவாக்கப் பேரவைக்கான தேர்தல் (\"election to the Legislative Council of Ceylon\") 1911 ஆம் ஆண்டில் இடம்பெற்றது.\n\nSection::::பின்னணி.\nஇலங்கையின் சட்டவாக்கப் பேரவை 1833 ஆம் ஆண்டில் கோல்புறூக்-கேமரன் ஆணைக்குழுவின் பரிந்துரைக்கேற்ப அமைக்கப்பட்டது. ஆரம்பத்தில் பிரித்தானிய ஆளுநர் உட்பட 16 உறுப்பினர்கள் அங்கம் வகித்தனர். இவர்களில் இலங்கை நிறைவேற்றுப் பேரவையின் ஐவர், நான்கு அரசாங்க அதிகாரிகள், மேலும் ஆறு பேர் அதிகாரபூர்வமற்ற உறுப்பினர்கள் (மூன்று ஐரோப்பியர், ஒரு சிங்களவர், ஒரு தமிழர், ஒரு பரங்கியர்) நியமிக்கப்பட்டனர். \n\n1889 இல் அதிகாரபூர்வமற்ற உறுப்பினர்களின் எண்ணிக்கை எட்டாக அதிகரிக்கப்பட்டது (மூன்று ஐரோப்பியர், ஒரு கீழைத்தேய சிங்களவர், ஒரு கண்டியச் சிங்களவர், ஒரு தமிழர், ஒரு சோனகர், ஒரு பரங்கியர்).\n\n1910 ஆம் ஆண்டில் மொத்த உறுப்பினர்களின் எண்ணிக்கை 18 இலிருந்து 21 ஆக அதிகரிக்கப்பட்டது. இவர்களில் 11 பேர் அதிகாரபூர்வ உறுப்பினர்களும் 10 அதிகாரபூர்வமற்ற உறுப்பினர்களும் (இரண்டு தேர்ந்தெடுக்கப்பட்ட ஐரோப்பியர், ஒரு தேர்ந்தெடுக்கப்பட்ட பரங்கியர், ஒரு தேர்ந்தெடுக்கப்பட்ட இலங்கைக் கல்விமான், இரண்டு நியமனம் பெற்ற கீழைத்தேய சிங்களவர், இரண்டு நியமனம் பெற்ற தமிழர், ஒரு நியமனம் பெற்ற கண்டிச் சிங்களவர், ஒரு நியமனம் பெற்ற சோனகர்) ஆவர் மூவாயிரத்துக்கும் குறைவான இலங்கையர்கள் நான்கு அதிகாரபூர்வமற்ற உறுப்பினர்களுக்காக வாக்களிக்கத் தகுதி பெற்றனர்.\n\nஇலங்கை முழுவதற்கும் படித்த இலங்கையர் ஒருவரைத் தேர்ந்தெடுப்பதற்காகப் படித்தவர்களுக்கு மட்டுமே வாக்குரிமை வழங்கப்பட்டது. அந்நாளில் இலங்கை மக்கள்தொகையில் 4% மட்டுமே படித்தவர்களாக அங்கீகரிக்கப்பட்டனர். இதற்காக மருத்துவர் மார்க்கசு பெர்னாண்டோ, பொன். இராமநாதன் ஆகியோர் போட்டியிட்டனர். சிங்கள மக்களிடையே பெரும் செல்வாக்குப் பெற்றிருந்த இராமநாதன் பெரும்பான்மை வாக்குகளால் வெற்றி பெற்றார்.\n\nSection::::அதிகாரபூர்வமற்ற நியமனப் பிரதிநிதிகள்.\nஆறு பேர் உத்தியோகப்பற்றற்ற முறையில் நியமிக்கப்பட்டனர்.\n\nSection::::சட்டசபைக் கூட்டம்.\nபுதிய சட்டவாக்க சபை 1912 சனவரி 16 இல் ஆளுனர் மெக்கலம் என்பவர் தலைமையில் கூடி, புதிய உறுப்பினர்கள் சத்தியப் பிரமாணம் எடுத்துக் கொண்டனர்.\n"}
{"id": "170196", "url": "https://ta.wikipedia.org/wiki?curid=170196", "title": "எஸ். அகஸ்தியர்", "text": "எஸ். அகஸ்தியர்\n\nஎஸ். அகஸ்தியர் (ஆகத்து 24, 1926 - டிசம்பர் 8, 1995) ஓர் ஈழத்து எழுத்தாளர். சிறுகதைகள், குறும் புதினங்கள், புதினங்கள், மேடை நாடகங்கள், ஆய்வுக் கட்டுரைகள் எனப் பல கோணங்களிலும் எழுதியவர். 1986 ஆம் ஆண்டில் புலம் பெயர்ந்து பிரான்சில் வாழ்ந்து வந்தார்.\n\nSection::::வாழ்க்கைச் சுருக்கம்.\nஅகஸ்தியர் யாழ்ப்பாணம், ஆனைக்கோட்டை என்ற கிராமத்தில் சவரிமுத்து, அன்னம்மாள் ஆகியோருக்கு மூன்றாவது மகனாகப் பிறந்தார். தனது 20வது அகவையில் கவிதை மூலம் எழுத்துலகிற்கு அறிமுகமானார். சுதந்திரனில் எழுதத் தொடங்கியவ்ர் தினகரன், வீரகேசரி, தினபதி, ஈழநாடு, மல்லிகை, சுடர் ஆகிய பத்திரிகைகளில் எழுதினார். எழுத்து, தீபம், கண்ணதாசன், கலைமகள், தாமரை போன்ற தமிழக இதழ்களும் இவரது சிறுகதைகளைப் பிரசுரித்தன. தாமரை இதழ் 1970 ஆம் ஆண்டில் இவருடைய படத்தை அட்டையில் பிரசுரித்தது.\n\n\n"}
{"id": "170201", "url": "https://ta.wikipedia.org/wiki?curid=170201", "title": "நுட்பம் இலங்கை", "text": "நுட்பம் இலங்கை\n\nஇலங்கையினை, குறிப்பாக இலங்கைத் தமிழர்களை மையப்படுத்திய நுட்பம் - இலங்கைத் தமிழ் தகவல் தொழில்நுட்ப அமையம் 15-5-2011 இல் உருவாக்கப்பட்டது. இலாபநோக்கற்ற அமைப்பாக இயங்கி தமிழில் தகவல் தொழில்நுட்பம் வளர்த்தல், தகவல் தொழில்நுட்பம் ஊடாக தமிழ் வளர்த்தல், தமிழ் தகவல் தொழில்நுட்பவியலாளர்களை ஒன்றிணைத்தல், தமிழ் மொழியின் ஊடாக தமிழ் மக்களும் தகவல் தொழில்நுட்ப அறிவை பெற்றுக்கொள்ள வழிசமைத்தல் ஆகிய செயற்பாடுகளை முன்னெடுத்தல் எனும் நோக்கில் இவ்வமையம் உருவாக்கப்பட்டிருக்கிறது. உறுப்பினர்களினால் உறுப்பினர் சபையில் இருந்து தெரிவுசெய்யப்பட்ட 9 போ் கொண்ட இயக்குனர்சபை அமையத்தினை வழிநடாத்தும்.\n\nஅமையத்தின் வண்ணங்களாக நீலம் சிவப்பு மஞ்சள் ஆகிய மூன்றும் ஏற்றுக்கொள்ளப்பட்டிருக்கிறது.\n\n\n\n\n\n\n\n\n\n\n\n"}
{"id": "170204", "url": "https://ta.wikipedia.org/wiki?curid=170204", "title": "2012 டிஏ14", "text": "2012 டிஏ14\n\n2012 டிஏ என்பது ஏறத்தாழ 50 மீட்டர் விட்டமும், 190,000 மெட்ரிக் தொன் எடையும் கொண்ட புவிக்குக் கிட்டவாகவுள்ள ஒரு சிறுகோள் ஆகும். இது 2012 பெப்ரவரி 23 இல் எசுப்பானியாவின் கிரனாடாவில் உள்ள வானியல் அவதான நிலையம் ஒன்றின் மூலம் கண்டறியப்பட்டது. இவர்களின் கணிப்பின் படி, இச்சிறுகோள் 2013, பெப்ரவரி 15 இல் இதற்கும் புவியின் மையப்பகுதிக்கும் இடையேயான தூரம் 0.0174 வாஅ (2,600,000 கிமீ; 1,620,000 மைல்) ஆக இருந்தது. சிறுகோள் புவியின் மேற்பரப்பை 27,700கிமீ தூரத்தில் கடந்தது. இவ்வாறான அறிந்த பருமன் கொண்ட ஒரு வான்பொருள் ஒன்று பூமியைக் கடந்து செல்லும் தூரம் இதுவே மிகக் குறைந்ததாகும்.\n\n"}
{"id": "170210", "url": "https://ta.wikipedia.org/wiki?curid=170210", "title": "மார்கோவ் அமைப்பு", "text": "மார்கோவ் அமைப்பு\n\nநிகழ்தகவு கோட்பாட்டில், மார்கோவ் அமைப்பு (Markov model) ஒரு வகை கோல அமைப்பு (graphical model) ஆகும். மாறிகளின் கூடிய நிகழ்தகவு கீழ்க்கண்டவாறு குறிக்கப்படும்.\nஇங்கு formula_2 ஒட்டுமொத்த சார்பு (partition function) மற்றும் formula_3 வலிமை சார்பு (potential function) ஆகும்.\nஇந்த அமைப்பில் அடுத்து வரும் நிலை தற்போதைய நிலையை மட்டுமே சார்ந்திருக்கும். ஒரு குறிப்பிட்ட மாறியின் நிகழ்தகவைக் கண்டறிய தகவல் பரிமாற்றத்தைப் (belief propagation) பயன்படுத்தலாம்.\n\nஇத்தகைய அமைப்பில், சில நிலைகள் காணப்படவில்லை என்றால், மறைந்த மார்கோவ் அமைப்பு (Hidden Markov Model, or HMM) நேரிடும். இதன் நிகழ்தகவு எடை கீழ்க்கண்டவாறு குறிக்கப்படும்.\nஇங்கு formula_6 நோக்கிய அளவீடுகள் மற்றும் formula_7 மறைந்த மாறிகள் ஆகும்.\n\nஇயல்நிலைப் பரவலைக் கொண்டு கால்மன் வடிப்பானை அமைப்பைப் பெறலாம்.\n\n"}
{"id": "170218", "url": "https://ta.wikipedia.org/wiki?curid=170218", "title": "விழிஞம்", "text": "விழிஞம்\n\nவிழிஞம் பாண்டியர் நாட்டுத் துறைமுகம். இது சங்ககாலத்தில் பாண்டியர் கீழிருந்த ஆய் நாட்டில் இருந்த தொலெமி குறிப்பிடும் எலங்கோன் நகரமே என்பது மயிலையார் கருத்து. மேலும் நெடுமாறன் என்ற பாண்டியன் சேர அரசனோடு கோட்டாற்றிலும் விழிஞத்திலும் போர் செய்தானெனப் பாண்டிக்கோவை கூறுகின்றது. இதில் விழிஞத்தில் நடந்தது கடற்போர் என்பது குறிப்பிடத்தக்கது.\n"}
{"id": "170220", "url": "https://ta.wikipedia.org/wiki?curid=170220", "title": "எ செபரேஷன் (திரைப்படம்)", "text": "எ செபரேஷன் (திரைப்படம்)\n\nஎ செபரேஷன் (பெர்சிய மொழியில்: جدایی نادر از سیمین‎ Jodái-e Náder az Simin, \"The Separation of Nader from Simin\") (ஆங்கிலம்: A Separation) 2011-ம் ஆண்டு பெர்சிய மொழியில் வெளிவந்த ஈரானிய திரைப்படம் ஆகும். அஸ்கஃர் ஃபர்ஹாதி எழுதி இயக்கிய இந்தத் திரைப்படத்தில் லெய்லா ஹாடாமி, பெய்மன் மோஆதி, ஷாகாப் ஹோசினி, சாரெ பயட் மற்றும் சாரினா ஃபர்ஹாதி போன்றோர் நடித்துள்ளனர். படத்தின் கதை ஒரு ஈரானிய நடுத்தர வர்க்க தம்பதியினரின் விவாகரத்து பிரிவு, கணவனின் அல்சைமர் நோயால் பாதித்த வயோதிக தந்தையைப் பார்த்துக்கொள்ள அவன் நியமிக்கும் ஒரு பணிப்பெண்ணினால் ஏற்படும் பிரச்சனைகளை குறித்து போகிறது.\n\nஇப்படம் சிறந்த வெளிநாட்டுப்படத்திற்கான 2012 அகாடமி விருதை வென்றது, இதுவே இவ்விருதைப்பெறும் முதல் ஈரானிய படமாகும். மேலும் இது, 61-வது பெர்லின் உலக திரைப்படத் திருவிழாவில் சிறந்த படத்திற்கான கோல்டன் பியர்(Golden bear) விருதும், சிறந்த நடிகர் மற்றும் நடிகைக்கான சில்வர் பியர்(Silver bear) விருதும் வென்றுள்ளது. கோல்டன் பியர் விருது பெறும் முதல் ஈரானிய திரைப்படம் இதுதான்<ref name=\"http://www.spiegel.de/international/zeitgeist/0,1518,746610,00.html\"></ref>. சிறந்த திரைப்படத்திற்கான கோல்டன் குளோப் விருதையும் வென்றுள்ளது<ref name=\"http://latimesblogs.latimes.com/movies/2012/01/separation-golden-globes-best-foreign-language-film.html\"></ref>. இத்திரைப்படம் சிறந்த திரைக்கதைக்கான அகாடமி விருதிற்கும் முன்மொழியப்பட்டது; கடந்த ஐந்து ஆண்டுகளில் ஆங்கிலம் அல்லாத ஒரு படம் இந்தப் பகுப்பிற்கு(category) பரிந்துரைக்கப்பட்டது என்பதும் குறிப்பிடத்தக்கது.<ref name=\"http://abcnews.go.com/Entertainment/2012-oscar-nominees-full-list/story?id=15427892#.Tx7ROKsSgs8\"></ref>.\n"}
{"id": "170221", "url": "https://ta.wikipedia.org/wiki?curid=170221", "title": "மாறுதடம்", "text": "மாறுதடம்\n\nமாறுதடம் என்பது 2013 ஆம் ஆண்டில் வெளிவரவிருக்கும் ஈழத்தின் புலம்பெயர் தமிழர்களின் முழு நீளத் தமிழ்த் திரைப்படம் ஆகும். இது சுவிட்சர்லாந்தில் ஓசை பிலிம்ஸ் தயாரிப்பில் சக. ரமணனின் நெறியாள்கையில் விஸ்னி சினி ஆர்ட்ஸ் வெளியீடாககும். சுமார் 50 இற்கும் மேற்பட்ட கலைஞர்கள் இந்தத் திரைப்படத்தில் நடித்துள்ளனர்.\n\n\nஇத்திரைப்படம் கடந்த இரண்டரை ஆண்டுகளாக சுவிட்சர்லாந்திலும் யாழ்ப்பாணத்திலும் உருவாக்கப்பட்டு இரண்டரை மணி நேரத் திரைப்படமாக வெளிவருகிறது.\n"}
{"id": "170224", "url": "https://ta.wikipedia.org/wiki?curid=170224", "title": "ஹாம்ப்சையர் துடுப்பாட்ட அணி தலைவர்களின் பட்டியல்", "text": "ஹாம்ப்சையர் துடுப்பாட்ட அணி தலைவர்களின் பட்டியல்\n\nபின்வரும் முதல்தர துடுப்பாட்டக்காரர்கள் ஹாம்ப்சையர் துடுப்பாட்ட அணியின் தலைவர்களாக இருந்தவர்களாவர்\n\n"}
{"id": "170227", "url": "https://ta.wikipedia.org/wiki?curid=170227", "title": "கலப்பமைப்பு", "text": "கலப்பமைப்பு\n\nபுள்ளியியலில், கலப்பமைப்பைக் (mixture model) கொண்டு கொத்தாக்கத்தைப் (clustering) புரியலாம்.\nஇங்கு இயல்நிலைப் பரவல் பயன்படுத்தப்பட்டது. இவ்வாறு, துணைமாறியை சாராத அமைப்பில், டிரிச்லே பரவலையும் பயன்படுத்தலாம். அப்பொழுது formula_2 என்ற அமைப்பில் கொத்தாக்கத்தைப் புரியலாம்.\n\n"}
{"id": "170228", "url": "https://ta.wikipedia.org/wiki?curid=170228", "title": "நிகழ்வெண் பரவல்", "text": "நிகழ்வெண் பரவல்\n\nபுள்ளியியலில் நிகழ்வெண் பரவல் (\"Frequency distribution\") என்பது ஒரு தரவின் சீர்படுத்தி அமைக்கப்பட்ட வடிவமாகும். இதில் தரவின் சில மதிப்புகள் ஒன்றுக்கும் மேற்பட்ட தடவைகள் தோன்றும் போது ஒவ்வொரு மதிப்பும் எத்தனை முறை நிகழ்கின்றதோ அந்த எண்ணிக்கை அதன் நிகழ்வெண்ணாகக் குறிக்கப்பட்டு, தரவு முழுமையும் சுருக்கமான அட்டவணை வடிவில் தரப்படுகிறது. இவ்வட்டவணை நிகழ்வெண் அட்டவணை எனப்படுகிறது. ஒரு தரவு, நிகழ்வெண் அட்டவணை வடிவில் இருந்தால் அதன் தன்மையைப் புரிந்து கொள்வது எளிது.\n\n\nSection::::எடுத்துக்காட்டுகள்.\nமுழுத் தரவும் வரிசையாக எழுதப்பட்டிருப்பதை விட இவ்வாறு அட்டவணையாகத் தரப்படும்போது அந்த குறிப்பிட்டத் தேர்வில் மாணவர்களின் திறனை எளிதாக அறிந்துகொள்ள முடிகிறது.\n\n"}
{"id": "170230", "url": "https://ta.wikipedia.org/wiki?curid=170230", "title": "இங்கிலாந்தின் ஒருநாள் பன்னாட்டுத் துடுப்பாட்டக்காரர்கள் பட்டியல்", "text": "இங்கிலாந்தின் ஒருநாள் பன்னாட்டுத் துடுப்பாட்டக்காரர்கள் பட்டியல்\n\nஇது இங்கிலாந்தின் ஒருநாள் பன்னாட்டுத் துடுப்பாட்டக்காரர்கள் பட்டியல் ஆகும். பின்வரும் பட்டியலில் குறைந்தபட்சம் ஒரு போட்டியில் பங்கேற்ற இங்கிலாந்துத் துடுப்பாட்டக்காரர்கள் குறிப்பிடப்பட்டுள்ளனர்.\n\n28 திசம்பர் 2010 இன்படி இந்தப் புள்ளிவிவரங்கள் சரியானவையே.\n\nகுறிப்புகள்:\n\n\n"}
{"id": "170232", "url": "https://ta.wikipedia.org/wiki?curid=170232", "title": "பிராபோர்ன் விளையாட்டரங்கம்", "text": "பிராபோர்ன் விளையாட்டரங்கம்\n\nபிராபோர்ன் விளையாட்டரங்கம் (\"Brabourne Stadium\") இந்திய பெருநகரம் மும்பையிலுள்ள ஓர் துடுப்பாட்ட விளையாட்டரங்கமாகும். இந்த மைதானத்திற்கு இந்தியத் துடுப்பாட்ட சங்கம் (CCI) உரிமையாளராக உள்ளது. பிராபோர்ன் விளையாட்டரங்கமே இந்தியாவின் முதல் நிலைத்த கட்டுமானம் கொண்ட விளையாட்டு அரங்கமாகும். 2006ஆம் ஆண்டு வரை இதன் வடக்கு அமர்பகுதியில் இந்தியத் துடுப்பாட்டக் கட்டுப்பாடு வாரியத்தின் (BCCI) தலைமையகமும் 1983 துடுப்பாட்ட உலகக்கிண்ண கோப்பையும் இங்கு அமைந்திருந்தது. இவை இரண்டுமே 2006இல் புதியதாகக் கட்டப்பட்ட வான்கேடே அரங்கத்தில் உள்ள \"துடுப்பாட்ட மையத்திற்கு\" மாற்றப்பட்டன.\n\nஇந்த விளையாட்டரங்கத்தில் 1948 முதல் 1972 வரை தேர்வுத் துடுப்பாட்டங்கள் ஆடப்பட்டன. இதற்கு முன்னதாக 1937 முதல் 1946 வரை மும்பை பென்டாங்குலர் ஆட்டங்கள் நடந்து வந்தன. சிசிஐயுடனான நுழைவுச்சீட்டு குறித்த சர்ச்சைக்குப் பின்னர் \"மும்பை துடுப்பாட்ட சங்கம்\" (BCA) புதிய வான்கேடே அரங்கத்தைக் கட்டியது. இதன்பிறகு தேர்வுத் துடுப்பாட்டங்கள் இங்கு நடைபெறவில்லை. சில முதல்தர துடுப்பாட்ட போட்டிகள் வருகை புரியம் அணிகளுடன் விளையாடப்பட்டது. துடுப்பாட்டத்தைத் தவிர இங்கு டென்னிசு போட்டிகளும் காற்பந்தாட்ட போட்டிகளும் இசை நிகழ்ச்சிகளும் நிகழ்த்தப்பட்டுள்ளன. \n\nஅண்மையில், மீண்டும் பன்னாட்டுத் துடுப்பாட்ட விளையாட்டுக்கள் இங்கு நடத்தப்படுகின்றன. 2006ஆம் ஆண்டில் ஐசிசி சாம்பியன்சு கோப்பைக்கான விளையாட்டுக்களும் 2007இல் முதல் இருபது20 பன்னாட்டுப் போட்டியும் நடத்தப்பட்டுள்ளன. மீண்டும் முதல் தேர்வுத் துடுப்பாட்டம் 36 ஆண்டுகளுக்குப் பின்னர் 2009இல் விளையாடப்பட்டது. இந்தியன் பிரீமியர் லீக்கின் மூன்றாவது பதிப்பில் 2010இல் மும்பை இந்தியன்ஸ் அணியின் தாய் மைதானமாக இருந்தது.\n"}
{"id": "170233", "url": "https://ta.wikipedia.org/wiki?curid=170233", "title": "லமி", "text": "லமி\n\nலமி பிஜி நாட்டின் ரெவா மாகாணத்தில் அமைந்துள்ள நகரம். இது 2007 ஆம் ஆண்டு கணக்கெடுப்பின்படி 20,529 மக்கள்தொகையைக் கொண்டிருந்தது. இதன் பரப்பளவு 680 சதுர கிலோமீட்டர்கள்.\nதேர்ந்தெடுக்கப்பட்ட பன்னிரெண்டு உறுப்பினர் கொண்ட மாகாண சபை இம்மாகாண நிர்வாகத்தை மேற்கொள்ளும். \n"}
{"id": "170236", "url": "https://ta.wikipedia.org/wiki?curid=170236", "title": "தொலைகதிர் மருத்துவம்", "text": "தொலைகதிர் மருத்துவம்\n\nதொலைகதிர் மருத்துவம் (Teletherapy) என்பது கதிர்மருத்துவத்தின் ஒரு பகுதியாகும். இங்கு கதிர்வீச்சி மூலம் நோயாளியின் புறப்பரப்பிலிருந்து பொதுவாக 80 முதல் 100 செ.மீ தொலைவில் இருக்கும். கோபால்ட்-60, நேர்கோட்டு வேகவளர்த்திகள்( Clinac) பெரிதும் பயன்படுகின்றன. இன்று சிறப்பான பல கருவிகள் உள்ளன. மாறாக அண்மைக் கதிர் மருத்துவத்தில் (Brachytherapy) கதிர்வீச்சி மூலம் புற்று நோய்கண்ட திசுவினை அடுத்து அல்லது திசுவில் ஊன்றி இருக்குமாறு அமைத்து மருத்துவம் மேற்கொள்ளப்படுகிறது.\nஇங்கு கதிர் மூலமாக கோபால்ட்-60, சீசியம் -137, இரிடியம்-192, போன்ற கதிர் தனிமங்கள் பெரிதும் பயன்படுகின்றன.\n"}
{"id": "170242", "url": "https://ta.wikipedia.org/wiki?curid=170242", "title": "வழுக்கை", "text": "வழுக்கை\n\nவழுக்கை (Alopecia) என்பது தலையிலிருந்தோ, உடம்பிலிருந்தோ முடி இழத்தலைக் குறிக்கும். தலை வழுக்கை (baldness) பகுதியாகவோ அல்லது மொத்தமாகவோ தலையிலிருந்து முடி இழப்பதையும், முடி நலிவடைவதையும் குறிக்கும். வழுக்கை அமைப்பும், அளவும் மாறுபட்டாலும், ஆண்களிலுள்ள வழுக்கையை (androgenic alopecia, alopecia androgenetica, alopecia seborrheica) இது பொதுவாகக் குறிப்பிடுகிறது. நாள்பட்ட, சிகிச்சையளிப்பதற்கு கடினமான, உத்வேக கட்டுப்பாட்டு பிறழ்வாக (impulse control disorder) வகைப்படுத்தப்பட்ட, தவிர்க்க இயலாத முடி இழுக்கும் வியாதியினாலும் (trichotillomania) முடி இழப்பு ஏற்படும்.\n"}
{"id": "170244", "url": "https://ta.wikipedia.org/wiki?curid=170244", "title": "பாண்டவர் பூமி (திரைப்படம்)", "text": "பாண்டவர் பூமி (திரைப்படம்)\n\nபாண்டவர் பூமி 2001 இல் வெளிவந்த தமிழ்த் திரைப்படமாகும். அருண் விஜய் நடித்த இப்படத்தை சேரன் இயக்கினார்.\n\nSection::::வகை.\nகுடும்பத் திரைப்படம்\n\nSection::::கதை.\nகதைச்சுருக்க எச்சரிக்கை: கதைச்சுருக்கம் மற்றும்/அல்லது கதை முடிவு விவரங்கள், கீழே தரப்பட்டுள்ளன\n\nகிராமத்தில் தங்களது சொந்த வீட்டைக் கட்ட விரும்புகிறார்கள் ஒரு கூட்டுக் குடும்பமாய் வாழும் சகோதர சகோதரிகள். வீடு கட்ட அங்கே வரும் பொறியாளர் அருண் விஜய் வீட்டில் உள்ள இளம் பெண் ஷமிதா மீது காதல் கொள்கிறார். வீட்டில் உள்ளவர்களின் மர்மமான கடந்தகாலம் தெரியவந்த போது, பொறியாளர் அதிர்ச்சி அடைகிறார் . அந்த பாசமிகு குடும்பம் அவர்களின் காதலை ஏற்றுக் கொண்டு விட்டார்களா இல்லையா என்பதை கதையின் முடிவு சொல்கிறது.\n\n"}
{"id": "170246", "url": "https://ta.wikipedia.org/wiki?curid=170246", "title": "சிம்மாதிரி", "text": "சிம்மாதிரி\n\nசிம்மாதிரி அப்பளசாமி (ஆங்கிலம்: Simmathiri), (பிறப்பு: அக்டோபர் 4, 1950) மலேசியாவில், தமிழ்மொழி, தமிழ்ப் பள்ளிகளின் உரிமைகளுக்காகப் போராடி வருபவர். மலேசிய மனித உரிமைக் கழகத்தின் செயல்பாட்டாளர். தமிழ் மொழிப் பள்ளிகளை மலேசிய அரசாங்கம் பாரபட்சம் இல்லாமல் நடத்த வேண்டும் என்று போராட்டம் நடத்தி வருபவர். 'எங்கள் உரிமை எங்களுக்கு வேண்டும்' என மலேசிய இந்தியர்களின் உரிமைகளுக்காகக் குரல் கொடுக்கும் மலேசியர்களில் தனிச் சிறப்பைப் பெறுகின்றார்.\n\nகேமரன் மலையின் காடுகள் அழிக்கப்படுவதைத் தடுத்து நிறுத்துவதற்கு மக்கள் பேரணியைத் திரட்டி, மறியலில் ஈடுபட்டதால் கைது செய்யப்பட்டவர். கேமரன் மலை வாழ் தமிழர்களின் வியாபார நிலப் பிரச்னைகளைத் தீர்த்து வைப்பதில் ஒரு கொள்கைப் பிடிப்பாடு கொண்டவர். கேமரன் மலையின் இயற்கை வளத்தைப் பாதுகாப்பதில் முன்னிலை வகிக்கின்றார்.\n\nஅரசாங்கத்தையும், தன்னைச் சார்ந்த அரசியல் கட்சியையும் எதிர்பார்த்து நிற்காமல், தன் சொந்த வருமானத்தில் அரசியல் செலவுகளைக் கவனித்துக் கொள்கிறார். அரசியல் வாழ்க்கையில் தன்னலமற்றச் சேவைகளை வழங்கி வரும் ஒரு நடுநிலைவாதி.\n\n2008 ஆம் ஆண்டு பொதுத் தேர்தலில் 42,436 வாக்காளர்கள் கொண்ட கேமரன் மலை நாடாளுமன்றத் தொகுதியில் எஸ்.கே. தேவமணியை எதிர்த்து நின்றவர். மிகக் குறுகிய 1466 வாக்குகள் வித்தியாசத்தில் தோல்வி கண்டவர்.\n"}
{"id": "170250", "url": "https://ta.wikipedia.org/wiki?curid=170250", "title": "ஸ்ரீ (திரைப்படம்)", "text": "ஸ்ரீ (திரைப்படம்)\n\nஸ்ரீ 2002 இல் வெளிவந்த தமிழ்த் திரைப்படமாகும். சூர்யா நடித்த இப்படத்தை புஷ்பவாசகன் இயக்கினார். இயக்குனர் ஆர். வி. உதயகுமார் இத்திரைப்படத்தின் சில பாடல்களை எழுதியுள்ளார்.\n\nSection::::வகை.\nகுடும்பத் திரைப்படம்\n\n"}
{"id": "170252", "url": "https://ta.wikipedia.org/wiki?curid=170252", "title": "வருஷமெல்லாம் வசந்தம்", "text": "வருஷமெல்லாம் வசந்தம்\n\nவருஷமெல்லாம் வசந்தம் 2002 ஆம் வந்த தமிழ்த் திரைப்படம். இத்திரைப்படத்தில் மனோஜ், குணால், அனிதா மற்றும் பலர் நடித்துள்ளனர்.\n\nSection::::வகை.\nகாதல் திரைப்படம்\n\nSection::::கதை.\nபடிப்பறிவு கொண்ட ஒரு சகோதரன் , படிப்பறிவு இல்லாத ஒரு சகோதரன் இருவருக்கும் இடையிலுள்ள கருத்து வேறுபாடுகள், ஒரு பெண் மேல் இருவருக்கும் வரும் காதலினால் போட்டி, பொறாமையாக மாறுகிறது. அப்பெண்ணைக் கவர அவர்கள் செய்யும் முயற்சிகளும், அப்பெண் யாரை விரும்பினாள் என்று செல்லும் கதை. \n"}
{"id": "170253", "url": "https://ta.wikipedia.org/wiki?curid=170253", "title": "திருவாவடுதுறை ஆதீன பரம்பரை", "text": "திருவாவடுதுறை ஆதீன பரம்பரை\n\nதிருவாடுதுறை ஆதீன பரம்பரை 12 ஆம் நூற்றாண்டில் தொடங்கி, 14 ஆம் நூற்றாண்டு வரை தொடர்கிறது. சிவஞான போதம் என்னும் நூலை இயற்றிய மெய்கண்டார் (1125-1175) இதன் முதல் குரு. எனவே இதனை ‘மெய்கண்டார் பரம்பரை’ என்றும், ‘மெய்கண்டார் சந்தானம்’ என்றும் குறிப்பிடுகின்றனர். இவர்களாலும், இவருக்கு முந்தைய இருவராலும் இயற்றப்பட்ட நூல்கள் மெய்கண்ட சாத்திரங்கள் என வழங்கப்படுகின்றன. \n\nமெய்கண்டார் மாணாக்கர் இருவர். ஒருவர் சிவஞான சித்தியார், இருபா இருபது ஆகிய நூல்களை இயற்றிய அருணந்தி சிவாசாரியார் (1180-1275). மற்றொருவர் மணவாசகம் கடந்தார் (1225-1275). \n\nஅருணந்தி சிவாசாரியார் மாணாக்கர் சதமணிக் கோவை நூலை இயற்றிய கடந்தை மறைஞான சம்பந்தர் (1275-1300). இவரது மாணாக்கர் இருவர். ஒருவர் கொற்றவன்குடி உமாபதி சிவாசாரியார் (1300-1325). மற்றொருவர் மச்சுச் செட்டியார் என்னும் அருள் நமச்சிவாயர் (1300-1330)\n\nமச்சுச் செட்டியார் மாணாக்கர் இருவர். ஒருவர் சித்தர் சிவப்பிரகாசர். இவர் எந்த நூலும் இயற்றவில்லை. நீண்ட கால இடைவெளிக்குப் பின்னர் இவரது கருத்துக்களைப் பின்பற்றியவர் மூவலூர் நமசிவாய மூர்த்தி (1525). இவர் திருவாடுதுறை ஆதீன முதல் குரு.\n\nமச்சுச் செட்டியாரின் மற்றொரு மாணாக்கர் காழி கங்கைகொண்டார் (1310-1340). இவரும் எந்த நூலும் செய்யவில்லை. இவரது மாணாக்கர் காழி – பழுதை கட்டி சிற்றம்பலநாடி (1325-1350) இவரால் எழுதப்பட்ட நூல்கள் பல. \n\n\n"}
{"id": "170256", "url": "https://ta.wikipedia.org/wiki?curid=170256", "title": "விவரமான ஆளு", "text": "விவரமான ஆளு\n\nவிவரமான ஆளு 2002 ஆம் வந்த தமிழ்த் திரைப்படம். இத்திரைப்படத்தில் சத்யராஜ், தேவயானி மற்றும் பலர் நடித்துள்ளனர்.\n\nSection::::வகை.\nநகைச்சுவைத் திரைப்படம்\n\nSection::::கதை.\nமயில்சாமி எந்த வகையிலும் முறையிலும் வாழ்க்கையில் பெரிய அளவில் உயர வேண்டும் என்ற தீர்மானம் கொண்ட ஒரு சிறு திருடன். இலவசத் திருமணங்கள் நடக்கும் வேளையில், கிடைக்கும் பணத்திற்காக, பாப்பு என்னும் கிராமத்துப் பெண்ணைத் திருமணம் புரிகிறான். அவளிடம் இருந்து விலகும் மயில்சாமி சென்னைக்குச் செல்கிறான் மயில்சாமி. அங்கு, மனநிலை சரி இல்லாத பணக்காரப் பெண் பப்பியை சந்திக்கிறார். அவள் மிகப் பெரிய சொத்துக்களின் வாரிசு என்று அறிந்து கொண்டதும், குறுக்கு வழியில் பப்பியை மணம் புரிந்து கொள்ள முயலுகிறார். இறுதியில் தனது தவறான எண்ணங்களை ஒழித்து தனது மனைவியுடன் இணைகிறார்.\n\n"}
{"id": "170258", "url": "https://ta.wikipedia.org/wiki?curid=170258", "title": "சூரியனார் கோயில் ஆதீன பரம்பரை", "text": "சூரியனார் கோயில் ஆதீன பரம்பரை\n\nசைவ சித்தாந்தப் பரம்பரைகள் இரண்டு. ஒன்று தருமபுர ஆதீன பரம்பரை. மற்றொன்று இந்தச் சிவாக்கிர யோகிகள் பரம்பரை. சிவாக்கிர யோகிகள் 16-ஆம் நூற்றாண்டில் வாழ்ந்தவர். தமிழிலும் வடமொழியிலும் நூல்கள் பல இயற்றியவர். இந்தச் சிறப்புப் பற்றி இவருக்கு முன்னும் பின்னும் வாழ்ந்தவர்களை இவரது பெயரால் பரம்பரை எனக் குறிப்பிடலாயினர். இவருக்குச் சிவக்கொழுந்து சிவாசாரியார் என்ற பெயரும் உண்டு. இவர் வேளாளர் மரபில் வந்தவர்.\n\nஇந்தப் பரம்பரைக்கு வழங்கும் வேறு பெயர்கள்:\nSection::::சந்தான வரிசை.\nஇரண்டு பரம்பரைக்கும் உபதேசம் பெற்ற சந்தான வரிசை வேறு. இவர்கள் வாழையடி வாழையாக அவரவர் குருவிடம் ஞானம் பெற்றவர்கள்.\nSection::::சூரியனார் கோயில் ஆதீனம்.\nசூரியனார் கோயிலுக்கு ஓர் ஆதீனம் உள்ளது. இந்த ஆதீனம் சிவக்கொழுந்து தேசிகர் என்னும் சிவாக்கிர யோகியால் தோற்றுவிக்கப்பட்டது. இவருக்கு முன்னரும் இந்தக் கோயிலுக்குப் பரம்பரை உண்டு என்று காட்டுகின்றனர். 15 ஆம் நூற்றாண்டில் தோன்றிய பரம்பரை இன்றும் தொடர்கிறது. பரம்பரை வரிசை சில குறிப்புகளுடன் வரிசைப்படுத்தி இங்குக் காட்டப்படுகிறது.\n\n"}
{"id": "170259", "url": "https://ta.wikipedia.org/wiki?curid=170259", "title": "நரசிம்மா (திரைப்படம்)", "text": "நரசிம்மா (திரைப்படம்)\n\nநரசிம்மா 2001 ஆம் வந்த தமிழ் அதிரடித் திரைப்படம் ஆகும். இத்திரைப்படத்தில் விஜயகாந்த், இஷா கோபிகர் மற்றும் பலர் நடித்துள்ளனர்.இத்திரைப்படத்திற்கு மணிசர்மா இசையமைத்துள்ளார்.இத்திரைப்படம் ஜூலை 13,2001 அன்று வெளியானது.\n\nSection::::கதை.\nகாஷ்மீர் பிரிவினைவாதத்திற்காகப் போராடும் தீவிரவாதிகள், தமிழகத்தில் முக்கியமானவர்களைக் கொல்லவும், முக்கியக் கட்டிடங்களைத் தகர்க்கவும் திட்டமிடுகிறார்கள். அதைத் திறமையான அதிகாரி நரசிம்மா(விஜயகாந்த்) முறியடிப்பது எப்படி என்றும் சொல்லும் கதை.\n\nSection::::வெளி இணைப்புகள்.\nhttp://www.cinesouth.com/cgi-bin/filmography/newfilmdb.cgi?name=narasimma\n"}
{"id": "170262", "url": "https://ta.wikipedia.org/wiki?curid=170262", "title": "நண்பா நண்பா", "text": "நண்பா நண்பா\n\nநண்பா நண்பா 2002 ஆம் வந்த தமிழ்த் திரைப்படம். இத்திரைப்படத்தின் இயக்குநர் ஜெயபாரதி ஆவார். இத்திரைப்படத்தில் வாகை சந்திரசேகர், சார்லி மற்றும் பலர் நடித்துள்ளனர்.\n\nSection::::வகை.\nகலைப்படம்\n\nSection::::கதை.\nஜோசப் , லாரன்ஸ் இருவரும் ஒரு அநாதை இல்லத்தில் ஒன்றாக வளர்ந்த நண்பர்கள். எதிர்பாராமல் நடைபெறும் விபத்தில் லாரன்ஸ் படுத்த விடுகிறார். ஒரு சின்ன அசைவிற்கும் ஜோசப்பை எதிர்பார்க்க வேண்டிய நிலைமை. அந்நிலையிலும் அவர்களின் நட்பை விளக்கும் கதை.\n\nSection::::வெளி இணைப்புகள்.\nhttp://www.cinesouth.com/cgi-bin/filmography/newfilmdb.cgi?name=nanba%20naba\n"}
{"id": "170270", "url": "https://ta.wikipedia.org/wiki?curid=170270", "title": "ஜெமினி", "text": "ஜெமினி\n\nஜெமினி என்ற பெயரில் உள்ள கட்டுரைகள்:\n\n"}
{"id": "170280", "url": "https://ta.wikipedia.org/wiki?curid=170280", "title": "ககன் புவிநிலை காட்டி", "text": "ககன் புவிநிலை காட்டி\n\nபுவிநிலை காட்டி மிகுதிப்படுத்திய வழிநடத்துதல் (\"GPS-aided geo-augmented navigation\") சுருக்கமாக ககன் (\"GAGAN\") என்று அழைக்கப்படுகிறது. இது இந்தியாவில் வழிகாட்டி அமைப்பின் துல்லியத்தை அதிகப்படுத்துவற்காக உருவாக்கப்படும் மேம்படுத்தபட்ட அமைப்பாகும். இது புவிநிலை வழிநடத்துதல் அமைப்பில் அமெரிக்க சார்பு நிலையை குறைப்பதற்காக இந்திய அரசு மற்றும் இந்திய விமானநிலைய ஆணையத்தின் கூட்டு முயற்சியால் உருவாக்கப்படுகிறது. இதன் மூலம் 3 மீட்டர்க்கு உட்பட்ட துல்லியத்தை இந்திய துணை கண்ட பகுதியில் பெறமுடியும்.\n"}
{"id": "170283", "url": "https://ta.wikipedia.org/wiki?curid=170283", "title": "சூரிய ஒளி", "text": "சூரிய ஒளி\n\nசூரிய ஒளி (\"sunlight\") என்பது சூரியனில் இருந்து வெளிப்படும் மின்காந்தக் கதிர்வீச்சின் ஒரு பகுதியாகும். இது கண்ணுக்கு தெரியும் ஒளிக்கதிர்கள், அகச்சிவப்பு, மற்றும் புற ஊதா ஒளிக்கதிர்கள் ஆகியவற்றின் கலவையாகும். சூரிய ஒளி பூமியை அடைய 8.3 நிமிடங்கள் எடுத்துக்கொள்கிறது. ஆனால், சூரியனின் கருவில் இருந்து ஆற்றல் அதன் பரப்பிற்கு வந்து அங்கிருந்து ஒளியாக வீசுவதற்கு 10000 முதல் 170000 ஆண்டுகள் வரை ஆகலாம்.\n\nஇவ்வுலகில் பல உயிரினங்களுக்கு இன்றியமையாததாக இருக்கும் ஒளிச்சேர்க்கை நிகழ்வுக்குச் சூரிய ஒளி மிகவும் அவசியமான ஒன்றாகும்.\n"}
{"id": "170284", "url": "https://ta.wikipedia.org/wiki?curid=170284", "title": "வெப்பக் கதிர்வீசல்", "text": "வெப்பக் கதிர்வீசல்\n\nவெப்பக் கதிர்வீசல் என்பது பொருளில் உள்ள தூண்டப்பட்ட துகள்களில் வெப்ப சலனத்தால் வெளிப்படும் வெப்ப மின்காந்தக் கதிர்வீச்சாகும். ஒரு பொருளின் வெப்பநிலை தனிச்சுழி வெப்பநிலைக்கு மேல் செல்லும் போது வெப்பக் கதிர்வீச்சை உமிழ்கிறது. \nபார்க்கக்கூடிய ஒளி மற்றும் ஒரு வெப்பவெளியீட்டு ஒளி விளக்கு வெளியிடும் அகச்சிவப்பு கதிர் ஆகியவை வெப்பக் கதிர்வீசல் உதாரணங்களாகும். அகச்சிவப்பு கதிர் விலங்குகளின் உடலில் இருந்தும் உமிழப்படுகிறது, அதை ஒரு அகச்சிவப்பு கேமரா மூலம் கண்டறிய முடியும். மற்றும் அண்டவியல் மைக்ரோ அலை பின்புல கதிர்வீச்சு உமிழப்படும் அகச்சிவப்பு ஒளி அடங்கும்.\n"}
{"id": "170285", "url": "https://ta.wikipedia.org/wiki?curid=170285", "title": "புனித குழந்தை இயேசுவின் திரேசாள் ஆலயம், கண்டன்விளை", "text": "புனித குழந்தை இயேசுவின் திரேசாள் ஆலயம், கண்டன்விளை\n\nஉலகிலேயே புனித குழந்தை இயேசுவின் திரேசாளுக்கு கட்டபட்ட முதல் ஆலயம் என்னும் பெருமையுடன் திகழும் ஆலயம் கண்டன்விளையில் அமைந்துள்ள புனித குழந்தை இயேசுவின் திரேசாள் ஆலயம்.இவ்வாலயம் 1929-ஆம் ஆண்டு அர்ச்சிக்கப்பட்டு அதே ஆண்டு திருவிழாவும் கொண்டாடப்பட்டது. இந்த ஆலயம் கன்னியாகுமரி மாவட்டம், நாகர்கோவில்-திங்கள்நகர் நெடுஞ்சாலையில் நாகர்கோவிலில் இருந்து 13 கி.மீ. தொலைவில் அமைந்துள்ளது.இந்த ஆலயத்தில் ஒலிக்கும் மணிகள் திரேசாளின் சொந்த சகோதரிகளால் வாங்கி அனுப்பப் பட்டவை. புனிதையின் பேரொளிக்கம் மக்களின் வணக்கத்திற்காக இவ்வாலயத்தில் வைக்கப்பட்டுள்ளது. ஒவ்வொரு ஆண்டும் திருவிழா செப்டம்பர் மாதம் கடைசி வெள்ளி கொடியேற்றத்துடன் 10 நாட்கள் வெகு விமரிசையாகக் கொண்டாடப்படுகிறது.\n\nSection::::புனித குழந்தை இயேசுவின் திரேசாள்.\nதெரசா பிரான்ஸ் நாட்டில் அலேசான் என்னும் இடத்தில் கி.பி. 1873-ம் ஆண்டு சனவரி திங்கள் 2-ம் நாள் பிறந்தார். இவரது இயற்பெயர் மரி ஃப்ரான்சுவா தெரேஸ் மார்த்தின்.15 வயதே நிரம்பிய தெரேசா தம் இறை ஆர்வத்தால் திருதந்தையின் சிறப்பு அனுமதி பெற்று , 1888-ம் ஆண்டு ஏப்ரல் திங்கள் 9-ம் நாள், கார்மேல் சபையில் சேர்ந்தார். கார்மேல் மடத்தில் பெரும்பான்மையான துன்பங்களை பிற சகோதரிகளாலும் நோயினாலும் அனுபவித்தார். அவர் காச நோயால் பாதிக்கப்பட்டு,1897-ம் ஆண்டு செப்டம்பர் திங்கள் 30-ம் நாள் தம் 24ஆம் அகவையில் இறையடி எய்தினார். இவருக்கு முத்திப்பேறுபெற்ற பட்டம் 1923-ம் ஆண்டு ஏப்ரல் திங்கள் 29-ம் நாள் வழங்கப்பட்டது.புனிதர் பட்டம் 1925-ம் ஆண்டு மே திங்கள் 17-ம் நாள் திருதந்தை பதினொன்றாம் பயஸால் வழங்கப்பட்டது.\nSection::::ஆலயத்தில் திருப்பலி.\nவார நாட்களில் (ஞாயிறு,வியாழன் தவிர)- காலை 6.15 மணி.\nஞாயிறு- காலை 7.00 மணி.\nவியாழன்- மாலை 6.45 மணி( நவநாள் திருப்பலி).\n\nSection::::ஆதாரங்கள்.\nகோட்டாறு மறைமாவட்ட அலுவல் இணையதளம்\nஆலய அலுவல் இணையதளம்\n"}
{"id": "170288", "url": "https://ta.wikipedia.org/wiki?curid=170288", "title": "நகர்பேசி இயங்குதளம்", "text": "நகர்பேசி இயங்குதளம்\n\nநகர்பேசி இயங்குதளம்(ஆங்கிலம்:Mobile OS/Mobile Operating System) அடிப்படையான வசதிகளையுடைய நகர்பேசி, நுண்ணறி பேசி, கைக்கணினி (அ) குளிகைக்கணினி(tablet), தனிநபர் எண்மத்துணை(PDA) போன்ற கருவிகளில் பயன்படுத்தப்படும் இயங்குதளம் ஆகும். பலவகையான திறனுடைய நகர்பேசி இயங்குதளங்கள் தற்போது புழக்கத்திலுள்ளன. நவீனகால நகர்பேசி இயங்குதளங்கள் மேசைக்கணினிகளில் பயன்படுத்தப்படும் இயங்குதளங்கள் தரும் வசதிகளான தொடுதிரை, புளூடூத், ஒய்-ஃபை(Wi-Fi), புவியிடங்காட்டி(GPS), ஒளிப்படக்கருவி(Camera), பேச்சுணரி போன்ற வசதிகளை தருமளவுக்கு திறனுடையதாக இருக்கின்றன.\nSection::::இயல்புகள்.\nகணிப்பொறி போல அல்லாமல் நகர்பேசி இயக்குதள கட்டமைப்பு குறிப்பிடத்தக்க மாற்றங்களை உள்ளடக்கியுள்ளது.\n\nமின்சக்தி பயன்பாடு: இவை மீன்கலன்களால் சக்தியூட்டபடுவதால் இதன் கருவகம் மின்சக்தியை வீணடிக்காமல் இயங்கும் வகையில் உருவமைக்கப்படுகிறது\n\n\n"}
{"id": "170298", "url": "https://ta.wikipedia.org/wiki?curid=170298", "title": "சிற்றம்பலநாடிகள் பரம்பரை", "text": "சிற்றம்பலநாடிகள் பரம்பரை\n\nசிற்றம்பல நாடிகள் பரம்பரை 14 ஆம் நூற்றாண்டில் தலைதூக்கி நின்ற சைவப் பரம்பரையாகும். சிற்றம்பல நாடிகளின் மாணாக்கர்கள் 66 பேர். இந்தப் பரம்பரையின் முதல் குரு சிற்றம்பல நாடிகள். ஆசிரியரும், மாணாக்கர்களும் நூல்கள் பல இயற்றி அந்த நூற்றாண்டில் சைவத்தையும் தமிழையும் வளர்த்தனர்.\n"}
{"id": "170302", "url": "https://ta.wikipedia.org/wiki?curid=170302", "title": "நார்தாம்ப்டன்சையர் துடுப்பாட்ட அணி தலைவர்களின் பட்டியல்", "text": "நார்தாம்ப்டன்சையர் துடுப்பாட்ட அணி தலைவர்களின் பட்டியல்\n\nபின்வரும் முதல்தர துடுப்பாட்டக்காரர்கள் நார்தாம்ப்டன்சையர் துடுப்பாட்ட அணியின் தலைவர்களாக இருந்தவர்களாவர்.\n\n"}
{"id": "170303", "url": "https://ta.wikipedia.org/wiki?curid=170303", "title": "வான்கூவர் திரைப்படக் கல்லூரி", "text": "வான்கூவர் திரைப்படக் கல்லூரி\n\nவான்கூவர் திரைப்படக் கல்லூரி (Vancouver Film School - VFS) கனடாவின் வடமேற்கே பிரிட்டிஷ் கொலம்பியா மாகாணத்தின் வான்கூவர் நகரில் உள்ள தனியார் பொழுதுபோக்கு சார்ந்த கலைக் கல்லூரி ஆகும். \n\nஇந்த கலைக் கல்லூரி 1987-ம் ஆண்டு நிறுவப்பட்டது. 2007-ம் ஆண்டு இக்கல்லூரியின் 20-ம் ஆண்டு விழாவையொட்டி புதிய மாணவர்களுக்கென்று 10 லட்சம் டாலர்கள் ஊக்கத்தொகை வழங்க ஒதுக்கப்பட்டது. 2008 மார்ச் மாதம் வான்கூவர் திரைப்படக் கல்லூரி யூ டியூப் இணையதளத்துடன் இணைந்து சிறந்த படைப்புகளுக்கான போட்டி ஒன்றை நடத்தி தேர்வு பெற்ற முதல் மூன்று போட்டியாளர்களுக்கு கல்விக் கட்டண ஊக்கத்தொகை வழங்கியது. \n\nSection::::வரலாறு.\n1987-ம் ஆண்டு வெறும் 6 மாணவர்களுடன் இக்கல்லூரி திறக்கப்பட்டது. அதன் பிறகு படிப்படியாக வளர்ச்சி அடைந்தது இக்கல்வி நிறுவனம். இங்கு திரைப்பட தயாரிப்பு, முப்பரிமாண (3டி) அனிமேஷன் மற்றும் விஷுவல் எபெக்ட்ஸ், திரைப்பட மற்றும் தொலைக்காட்சி நிகழ்ச்சிகளுக்கான நடிப்பு, திரைக்கதை - வசனம், டிஜிட்டல் கம்ப்யூட்டர் கேம்ஸ் தயாரிப்பு போன்ற பல்வேறு விஷயங்களில் ஓராண்டு கால பயிற்சி வகுப்புகள் நடைபெறுகின்றன.\n\nவான்கூவர் திரைப்பட மற்றும் தொலைக்காட்சி படப்பிடிப்புகளுக்கு புகழ்பெற்ற நகரம் ஆகும். ஆண்டுதோறும் 200-க்கும் மேற்பட்ட திரைப்படங்கள் மற்றும் தொலைக்காட்சி நிகழ்ச்சிகளின் படப்பிடிப்பு இந்நகரில் நடைபெறுவது வழக்கம். \n"}
{"id": "170305", "url": "https://ta.wikipedia.org/wiki?curid=170305", "title": "ஒளிப்போலி", "text": "ஒளிப்போலி\n\nபொதுவாக விழித்திரையில் ஒளிக்கதிர்கள் விழுவதை உணர்வதன் மூலமாகவே காட்சிகளைக் காணமுடியும். அவ்வாறின்றி இருளிலும் விழி மூடியிருக்கையிலும் வேறு ஏதாவது இயக்கத்தினால் தெரியும் காட்சிப் போலிகளை ஒளிப்போலி () அல்லது ஒளியறு காட்சிப்போலி எனலாம்.\n\nஏதேனும் அழுத்தத்தினாலோ மின் இயக்கத்தினாலோ காந்தப் புலத்தினாலோ விழித்திரையிலுள்ள நரம்பணுக்களையும் மூளையில் பார்வைக்கான நரம்பணுக்களையும் தூண்டுவதன்மூலமாக இவ் ஒளிப்போலிகளை உருவாக்க முடியும். \"தியானம்\" எனும் ஆழ்நிலை எண்ணத்தில் இருப்பவர்களும் இல்பொருள்தோற்றம் தரும் மயக்கப் (போதைப்) பொருட்களை உட்கொள்பவர்களும் ஒளிப்போலிகளை உணர்கிறார்கள். இவைதவிர, காண் நரம்புவீக்கத்தினால் (\"optical neuritis\") பிணியுற்றிருப்பவர்கள் சில வேளைகளில் விரைவான நகர்வு அல்லது சில ஒலிகளினால் தூண்டப்பெற்று இவ்வாறான போலிக்காட்சிகளைக் காண்கின்றனர்.\n\n1988-ஆம் ஆண்டு தேவிது இலூயி-வில்லியம்சு, தௌசன் எனும் ஆய்வாளர்கள் ஒளிப்போலிகளைப் பற்றியும் பிற விழுயுள் தோற்றப்பாடுகளைப் பற்றியும் ஒரு கட்டுரை வெளியிட்டனர். அதில் பின்னைப் பழங்கற்காலத்தைச் சேர்ந்த சில உருவமற்ற கலைப்படைப்புகள் ஒளிப்போலிகளையும் பிற நரம்பியல் மாறிலித் தோற்றங்களையும் காட்டுபவை என்றும் அவ்வோவியங்களைத் தீட்டியவர்கள் மயக்கம் தரும் போதைப் பொருட்களை உட்கொண்டிருக்கக்கூடும் என்றும் கூறியுள்ளனர்.\n\n"}
{"id": "170307", "url": "https://ta.wikipedia.org/wiki?curid=170307", "title": "தைலிவு மாகாணம்", "text": "தைலிவு மாகாணம்\n\nதைலிவு பிஜியின் பதினான்கு மாகாணங்களில் ஒன்று ஆகும். இது விட்டி லிவு தீவில் அமைந்துள்ள எட்டு மாகாணங்களில் ஒன்று. இதன் முதன்மை நகரம் நவுசோரி. இதன் பரப்பளவு 755 சதுர கிலோமீட்டர்கள்.\n\nSection::::மக்கள்.\nஇங்கு 55,692 மக்கள் வாழ்கின்றனர். இவர்களில் 29,196 பேர் ஆண்கள், 26,496 பெண்கள் ஆவர். 40,186 பிஜியர்களும், 14,212 பிஜி இந்தியர்களும், 1,294 ஏனைய இனத்தைச் சேர்ந்த மக்களும் வாழ்கின்றனர். \n"}
{"id": "170308", "url": "https://ta.wikipedia.org/wiki?curid=170308", "title": "லவு மாகாணம்", "text": "லவு மாகாணம்\n\nலவு மாகாணம் பிஜி நாட்டின் பதினான்கு மாகாணங்களில் ஒன்று. இதன் தலைநகரம் டுபவு, லகேம்பா தீவின் தெற்குப் பகுதியில் அமைந்துள்ளது. இது பிஜியின் கிழக்குப் பிரிவின் ஒரு பகுதியாகும். இம்மாகாணம் லவு தீவுக்கூட்டத்தில் உள்ள தீவுகளைக் கொண்டுள்ளது.\n\nSection::::மக்கள்.\nஇங்கு 10,683 மக்கள் வாழ்கின்றனர். இவர்களில் 5,763 பேர் ஆண்கள், 4,920 பெண்கள் ஆவர். 10,540 பிஜியர்களும், 88 பிஜி இந்தியர்களும், 55 ஏனைய இனத்தைச் சேர்ந்த மக்களும் வாழ்கின்றனர். \n"}
{"id": "170309", "url": "https://ta.wikipedia.org/wiki?curid=170309", "title": "லோமாய்விட்டி மாகாணம்", "text": "லோமாய்விட்டி மாகாணம்\n\nலோமாய்விட்டி மாகாணம் பிஜி நாட்டின் பதினான்கு மாகாணங்களில் ஒன்று. இது பிஜியின் கிழக்குப் பிரிவைச் சேர்ந்தது. லோமாய்விட்டி தீவுக்கூட்டத்தின் தீவுகள் இம்மாகாணத்தின் கீழ் நிர்வகிக்கப்படுகின்றன. இவற்றுள் இம்பட்டிக்கி, காவு தீவு ஆகியன குறிப்பிடத்தக்கன.\n\nSection::::மக்கள்.\nஇங்கு 16,461 மக்கள் வாழ்கின்றனர். இவர்களில் 8,651 பேர் ஆண்கள், 7,810 பெண்கள் ஆவர். 15,022 பிஜியர்களும், 494 பிஜி இந்தியர்களும், 945 ஏனைய இனத்தைச் சேர்ந்த மக்களும் வாழ்கின்றனர். \n"}
{"id": "170319", "url": "https://ta.wikipedia.org/wiki?curid=170319", "title": "கிருஷ்ணா குலசேகரன்", "text": "கிருஷ்ணா குலசேகரன்\n\nகிருஷ்ணா குலசேகரன் (Krishna Kulasekaran) ஓர் தமிழ்த் திரைப்பட நடிகர் ஆவார். இவர் கழுகு திரைப்படத்தின் மூலம் பரவலாக அறியப்பட்டார். இவர் நன்கறியப்பட்ட இயக்குனர் விஷ்ணுவர்த்தனின் சகோதரர் ஆவார்.\n"}
{"id": "170322", "url": "https://ta.wikipedia.org/wiki?curid=170322", "title": "மூன்றாம் தமிழ் இணைய மாநாடு", "text": "மூன்றாம் தமிழ் இணைய மாநாடு\n\nமூன்றாவதாக “தமிழ் இணைய மாநாடு 2000” மாநாடு இலங்கையைச் சோ்ந்த கொழும்புவில் தோட்டத் தொழிலாளா்களின் அமைச்சா் தொண்டமான் தலைமையில் நடைபெறுவதாக இருந்தது. ஆனால் தவிர்க்க முடியாத சில காரணமாக சிங்கப்பூரில் ஜீலை மாதம் 22-24 ஆம் நாட்களில் நடைபெற்றது.\n\nSection::::உத்தமம் தொடக்கம்.\nசிங்கப்பூர் தேசியப் பல்கலைக்கழகப் பேராசிரியா் அருண் மகிழ்நன் ஒருங்கிணைப்பில் இம் மாநாடு நடைபெற்றது. இம்மாநாட்டில்தான் உத்தமம் (INFITT) தொடங்கி வைக்கப்பட்டது.\n\nSection::::மாநாட்டின் செயல்பாடுகள்.\nஇம்மாநாட்டில் இணையதளப் பெயா்கள், தமிழ் எழுத்துரு கலைச்சொல்லாக்கம், ஒருங்குறி முறை ஆகியன பற்றி விவாதிக்கப்பட்டன. இம்மாநாட்டின் வழியாக உலக அளவில் அனைவரும் தமிழ் இணைய மாநாட்டின் செய்திகளை அறிந்துகொள்ள WWW.infitt. Org என்ற இணையதளம் உருவாக்கப்பட்டுப் பயன்பாட்டிற்கு வந்தன. இம்மாநாட்டின் இறுதி விழாவில் சிங்கப்பூர் அதிபா் எஸ். ஆர். நாதன் கலந்து கொண்டார்.\n\n"}
{"id": "170325", "url": "https://ta.wikipedia.org/wiki?curid=170325", "title": "நான்காம் தமிழ் இணைய மாநாடு", "text": "நான்காம் தமிழ் இணைய மாநாடு\n\nஇம்மாநாடு 2001 ஆம் ஆண்டு ஆகஸ்டு 23 24 25 ஆகிய தேதிகளில் மலேசியத் தலைநகா் கோலாலம்பூரில் உலக வா்த்தக மையத்தில் நடைபெற்றது. மாநாட்டின் துவக்கவிழாவில் மலேசிய பிரதமா் மகாதீர் முகமது அவா்கள் கலந்து கொண்டு சிறப்பித்தார்.\nSection::::மாநாட்டின் கருப்பொருள்.\nஇம்மாநாட்டின் கருப்பொருளாக ‘வளர்ச்சிக்கான வழிகள்’ என்ற பொருண்மையில் கட்டுரைகள் அமையப்பெற்றன.\nமேலும் தமிழை மின் வணிக மொழியாக்குதல், ’NET For LIFE’ என்னும் கணிப்பொறிக் கல்வித்திட்டத்தை வகுத்தமைத்து பள்ளிக் குழந்தைகள் மழலையர், நடுவர், முதியோர் என மூன்று நிலைகளில் வழங்குதல் போன்ற பொருள்களிலும் கலந்தாய்வும் நடைபெற்றது.\nSection::::மாநாட்டின் விவாதங்கள்.\nதற்போதைய தமிழ் எழுத்துருச் சிக்கல்கள் மொழி பெயா்ப்பிகள் தமிழ் ஒளி எழுத்துப் படிப்பான் ஆகியன முக்கிய விவாதங்களாக இம்மாநாட்டில் எடுத்துக் கொள்ளப்பட்டன.\nSection::::தமிழ் மரபு அறக்கட்டளைத் தொடக்கம்.\nஒளி எழுத்துப் படிப்பான் மூலமாக ஓலைச்சுவடிகளைப் பாதுகாத்து அவற்றைக் கணிப்பொறி மையமாக்கி இணையத்தில் தொகுக்க முனைவா் நா.கண்ணன் தலைமையில் அமைப்பு ஒன்று துவங்கப்பட்டது.தமிழ் மரபு அறக்கட்டளை என்ற இவ்வமைப்பிற்கு மலேசிய அமைச்சா் டத்தோ சாமி முதற்கட்ட நிதியாக பத்தாயிரம் டாலா்களை வழங்கி தமிழ் ஒலைச்சுவடிக்கு உயிர் கொடுத்தார். சா்வதேச அளவில் நுாற்றுக்கணக்கான அறிஞா்கள் கலந்து கொண்ட இம்மாநாட்டில் சுமார் ஐம்பது ஆராய்ச்சிக் கட்டுரைகள் படிக்கப்பட்டன.\nSection::::குறிப்பு.\n1. முனைவர் துரை.மணிகண்டன், எழுதிய இணையமும் தமிழும் என்ற நூல்.\n2. முனைவர் மு.பொன்னவைக்கோ, எழுதிய இணையத் தமிழ் வரலாறு என்ற நூல்.\n"}
{"id": "170336", "url": "https://ta.wikipedia.org/wiki?curid=170336", "title": "தசகாரியம்", "text": "தசகாரியம்\n\n"}
{"id": "170337", "url": "https://ta.wikipedia.org/wiki?curid=170337", "title": "தசகாரியம் (களந்தை ஞானப்பிரகாசர் நூல்)", "text": "தசகாரியம் (களந்தை ஞானப்பிரகாசர் நூல்)\n\nதி௫க்கயிலாய பரம்பரை வேளாக்குறிச்சி ஆதீன சீடர் களந்தை ஞானப்பிரகாசர் இயற்றிய தசகாரியம் என்னும் நூலே தசகாரியம் பற்றிக் கூறும் நூல்கள் பலவற்றில் அளவில் பெரியது. இந்த நூலாசிரியரின் காலம் காலம் 15 ஆம் நூற்றாண்டு. நூல் 302 பாடல்களைக் கொண்டது. 8 பாயிரப் பாடல்களும், வழிபாட்டு இலக்கணத்தைத் தொகுத்துக்காட்டும் 35 பாடல்களும் இதில் உள்ளன. பின்னர் குரு பூசை, தீக்கை, தத்துவரூபம், சுத்தி, சிவரூபம், தரிசனம், யோகம், போகம் முதலான செய்திகள் இதில் கூறப்பட்டுள்ளன. வடநூல்களின் பொருள் இதில் மருவுவதாக நூலாசிரியரே தம் அவையடக்கப் பாடலில் குறிப்பிட்டுள்ளார். தம் குரு சத்தியஞானி கூறியவற்றைத் தொகுத்துத் தமிழில் கூறுவதாகவும் ஆசிரியரே குறிப்பிட்டுள்ளார். சிவானந்தையர் பதிப்பு (1911), சோமசுந்தர தேசிகர் பதிப்பு எனச் சில பதிப்புகளில் இந்நூல் வெளிவந்துள்ளது. வழிபாடு செய்வதற்கு உரிய முறைகளைக் கற்க விரும்புவோர் கருத்தில் கொள்ளவேண்டிய தகுந்த நேரம், தகுந்த ஆசிரியர் முதலான செய்திகள் இதில் கூறப்பட்டுள்ளன. தகுந்த ஆசிரியரிடம் தீட்சை பெறுவதை இந்த நூல் வலியுறுத்துகிறது.\n\n"}
{"id": "170338", "url": "https://ta.wikipedia.org/wiki?curid=170338", "title": "களந்தை ஞானப்பிரகாசர்", "text": "களந்தை ஞானப்பிரகாசர்\n\nஞானப்பிரகாசர் என்னும் பெயருடன் மெய்கண்டார் காலத்தில் பலர் வாழ்ந்தனர்.\n\nகளந்தை ஞானப்பிரகாசரைக் களந்தை ஞானப்பிரகாச பண்டாரம் (முனிவர்) எனவும் குறிப்பிடுவர்.\nகளந்தை என்பது திருத்துறைப்பூண்டிக்கு அருகில் உள்ள ஆதித்தேச்சுரம் கோயில் உள்ள ஊர். இந்த ஊரில் வாழ்ந்த இந்த ஞானப்பிரகாசர் தி௫க்கயிலாய பரம்பரை வேளாக்குறிச்சி ஆதீன சீடர் ஆவார்.\nஆகிய 4 நூல்களை இவர் இயற்றியுள்ளார். \n"}
{"id": "170341", "url": "https://ta.wikipedia.org/wiki?curid=170341", "title": "தமிழ் ஆவண மாநாடு", "text": "தமிழ் ஆவண மாநாடு\n\nதமிழ் ஆவண மாநாடு என்பது 2013 ஏப்ரல் மாதம் 27, 28 ஆம் திகதிகளில் கொழும்பில் நடைபெறவுள்ள ஆவணவியல், ஆவணகவியல், நூலகவியல், கல்வியியல் துறைகளை முதன்மைப்படுத்திய ஒரு மாநாடு ஆகும். இதனை நூலக நிறுவனம் ஒழுங்கு செய்கிறது. இந்த மாநாட்டின் தொனிப்பொருள் \"ஈழத்துத் தமிழ்ச் சூழலில் ஆவணப்படுத்தலும் பேணிப் பாதுகாத்தலும்\" ஆகும்.\n\nSection::::மாநாட்டின் விடயப் பரப்புகள்.\nபின்வரும் விடயப் பரப்புகள் தொடர்பாக மாநாட்டுக்காக ஆய்வுக் கட்டுரைகள் கோரப்பட்டு இருந்தன.\n\n\n"}
{"id": "170344", "url": "https://ta.wikipedia.org/wiki?curid=170344", "title": "சந்தான அகவல்", "text": "சந்தான அகவல்\n\nசந்தான அகவல் என்னும் நூல் தி௫க்கயிலாய பரம்பரை வேளாக்குறிச்சி ஆதீன சீடர் களந்தை ஞானப்பிரகாசரால் 15 ஆம் நூற்றாண்டில் இயற்றப்பட்ட நூல். மெய்கண்ட சித்தாந்த சாத்திரங்கள் வந்த வராற்றை இது தொகுத்துரைக்கிறது. \n\nஇவரது குரு (குரவர்) மறைஞானசம்பந்தர் வாய்மொழியாகக் கூறிய செய்தி என்று இவரது ஆசிரியப்பா ஒன்று 31 வரிகளைக் கொண்டுள்ளது. இது சந்தான அகவல் நூலின் இறுதிப் பகுதி என்கின்றனர். \n\nமேலும் 26 சைவ நூல்களையும், 4 கருவி நூல்களையும், 5 பிரபந்தங்களையும் தொகுத்துக் காட்டிய வெள்ளியம்பலவாணர் (கி.பி. 1700) “சந்தான வரலாற்றில் காண்க” என்று குறிப்பிடுவதிலிருந்தும் இந்த நூல் இருந்த செய்தி உறுதியாகிறது.\n\n"}
{"id": "170345", "url": "https://ta.wikipedia.org/wiki?curid=170345", "title": "தமிழ்க்கல்வி ஆராய்ச்சி மாநாடு", "text": "தமிழ்க்கல்வி ஆராய்ச்சி மாநாடு\n\nதமிழ்க்கல்வி ஆராய்ச்சி மாநாடு என்பது 2012 மே 30, 31 திகதிகளில் மலேசியாவில் பேரா மாநிலத்தில் உள்ள சுல்தான் இதுரீசு கல்வியியல் பல்கலைக்கழகத்தில் நடந்த ஒரு தமிழ்க் கல்வி அனைத்துலக மாநாடு ஆகும். 'தமிழ்க் கற்றல் கற்பித்தலில் புத்தாக்கம்' என்ற கருப்பொருளில் இந்த மாநாடு நடைபெற்றது. தமிழ்க்கல்வி, தமிழ்மொழி கற்றல் கற்பித்தல் தொடர்பான பாடத் திட்டங்கள், தொழில்நுட்பங்கள், வியூகங்கள், சிக்கல்கள், புத்தாக்க முயற்சிகள் தொடர்பாக இந்த மாநாட்டில் ஆய்வுகள் சமர்ப்பிக்கப்பட்டன. \n\n\"ஆசிரியர்கள், மாணவர்களின் கற்றல் சிக்கலைக் களையவும், தங்கள் பணித்திறனை மேம்படுத்திக்கொள்ளவும் ஆய்வுகள் மேற்கொள்ள வேண்டும் என்னும் நோக்கத்தை முன்வைத்து இந்த மாநாடு நடைபெறுவதாக இதன் ஏற்பாட்டுக்குழுச் செயலாளர் முனைவர் சாமிக்கண்ணு ஜபமணி தெரிவித்தார்.\"\n"}
{"id": "170347", "url": "https://ta.wikipedia.org/wiki?curid=170347", "title": "செனாப் பாலம்", "text": "செனாப் பாலம்\n\nசெனாப் பாலம் (ஆங்கிலம் : Chenab Bridge) என்பது இந்தியாவின், சம்மு காசுமீர் மாநிலத்தில் உள்ள செனாப் நதியின் மீது குறுக்காக அமைக்கப்படும் இருப்புப் பாதை பாலம் ஆகும்.\n\nSection::::சிறப்பு.\nஇது கடல் மட்டத்திலிருந்து 16,000 அடி உயரத்தில் அமைந்துள்ள உலகிலேயே அதிக உயரமான தொடருந்து பாலம்.\nSection::::திட்டம்.\nபாலம் அமைப்புத்திட்டம் 2002 இல் அடல் பிகாரி வாச்பாய் அவர்கள் இந்தியப் பிரதமராக பதவியில் இருந்தபோது வகுக்கப்பட்டது.\n\nSection::::தடங்கல்.\n2008 இல் பாதுகாப்பின்மை கருதி இப்பாலம் கட்டமைப்புப்பணி நிறுத்தப்பட்டு மீண்டும் 2010 இல் தொடங்கியது.\n\nதற்போது இந்திய அரசு இத்திட்டத்தை தேசீய திட்டமாக அறிவித்து பணிகளை இந்திய இரயில்வே நிறுவனம் மூலம் 2016 க்குள் முடிவடைய முடுக்கியுள்ளது.\n\n\n"}
{"id": "170353", "url": "https://ta.wikipedia.org/wiki?curid=170353", "title": "மாயன் (திரைப்படம்)", "text": "மாயன் (திரைப்படம்)\n\nமாயன் 2001 ஆம் வந்த தமிழ்த் திரைப்படம். இத்திரைப்படத்தில் நாசர்,ரோஜா மற்றும் பலர் நடித்துள்ளனர்.\n\nSection::::வகை.\nகிராமப்படம்\n\nSection::::கதை.\nமாயன் கிராமத்தில் வசிக்கும் இளைஞன். அங்கு உள்ள நில உரிமையாளர்கள் அவர்கள் நிலங்களில் வேலை செய்யும் ஏழைகளைச் சுரண்டுகிறார்கள். அதை எதிர்க்கிறார் மாயன். இதனால் நில உரிமையாளர்கள் அவருக்குப் பெருந்துன்பம் விளைவிக்கறார்கள். மாயனின் காதலி கொல்லப்படுகிறாள். கோபத்தில் பொங்கும் மாயன் அவர்களை அழிக்கப் புறப்படுகிறார். இறுதியில் அந்த கிராமத்தில் மாற்றம் வந்ததா, ஏழைகளின் வாழ்வு விடிந்ததா என்று செல்லும் கதை.\n\n"}
{"id": "170356", "url": "https://ta.wikipedia.org/wiki?curid=170356", "title": "லவ்லி", "text": "லவ்லி\n\nலவ்லி 2001 ஆம் வந்த தமிழ்த் திரைப்படம். இத்திரைப்படத்தில் கார்த்திக்,மாளவிகா மற்றும் பலர் நடித்துள்ளனர்.\n\nSection::::வகை.\nநகைச்சுவைத் திரைப்படம்\n\nSection::::கதை.\nகாதல் திருமணங்களை எதிர்க்கும் பணக்காரரின் மகள் காதல் வயப் படுகிறாள். அவளின் அப்பாவின் மனதை மாற்ற அவளும், அவள் காதலனும் நடத்தும் நாடகமே நகைச்சுவையாக சொல்லப்பட்டது. பணக்காரர் மனம் மாறினாரா காதலர்கள் இணைந்தார்களா என்று செல்லும் கதை.\n\n"}
{"id": "170364", "url": "https://ta.wikipedia.org/wiki?curid=170364", "title": "நேரியல் ஆற்றல் பரிமாற்றம்", "text": "நேரியல் ஆற்றல் பரிமாற்றம்\n\nஒரு பொருளின் ஊடே பாயும் ஆற்றல் மிக்க துகளோ கதிரோ, அதாவது மின்மமாக்கும் கதிர்வீச்சு, அது செல்லும் பாதையில் ஊடுருவும் பொருள்களால் தன் ஆற்றலை இழக்கும் வீதம் நேரியல் ஆற்றல் பரிமாற்றம் (\"linear energy transfer\", LET) எனப்படும். பொதுவாக ஓர் ஊடகத்தின் வழியாக ஒரு மைக்குரோ மீட்டர் தொலைவு செல்லும் போது எவ்வளவு ஆற்றலை ஊடுருவும் கதிர் இழக்கும் அளவு ஆகும். இதனை KeV/μ (கிலோ இலத்திரன்-வோல்ட்டு/மைக்குரோமீட்டர்) என்று குறிக்கப்படும். சிலவிடங்களில் ஒரு செ.மீ தொலைவில் இழக்கும் மெகா இலத்திரன்-வோல்ட்டு (MeV/cm) என்னும் அளவிலும் தருவதுண்டு.\n\nஇந்த நேரியல் ஆற்றல் பரிமாற்றம் என்பது ஆற்றல் கதிரின் தன்மைகளைப் பொருத்தும், ஊடகப்பொருளைப் பொருத்தும் அமையும். அதிக நேரியல் ஆற்றல் பரிமாற்றம் (அதிக நே.ஆ.பம்) என்றால் ஊடகப்பொருள் வழியே பாயும் ஆற்றலை மிகுதியாகக் குறைந்த தொலைவில் இழக்கச் செய்கின்றது. ஆகவே மொத்த ஆற்றலின் படிவும் குறைந்த இடத்தில் நிகழ்கின்றது. ஆகவே ஊடகப் பொருளில் கூடுதலான அமைப்புச்சிதைவை உண்டாக்கும். இதனால் அப்பொருள் தன்னியல்பான இயக்கப் பண்புகள இழக்க நேரிடும்; எடுத்துக்காட்டாக உயிரணுக்கள் (செல்கள்), நுண்மின்கருவிகள் ஆகியவற்றில். அதே நேரம் கதிரியக்கத்தின் தன்மையை அதிகம் உள்ளே அதிக தொலைவு செல்லாமலும் காக்கும். இந்த நேரியல் ஆற்றல் பரிமாற்ற (நே.ஆ.பம்) என்னும் கருத்து ஆற்றல் படிவவளவு இயலில் (dosimetry) கதிரியக்கத்தின் தாக்கத்தன்மையை அளவிட உதவும் கதிரிய படிவுமதிப்பெண் (radiation weighting factor) உருவாக்க உதவுகின்றது. \nபொதுவாக செல்லும் தொலைவால் (x) ஆற்றல் (E) இழக்கும் வீதத்தை \"dE/dx\" என்று கணக்கிடுவர்.\n"}
{"id": "170392", "url": "https://ta.wikipedia.org/wiki?curid=170392", "title": "மேடவாக்கம்", "text": "மேடவாக்கம்\n\nமேடவாக்கம் (ஆங்கிலம் :Medavakkam) இந்தியாவின் தமிழ்நாடு மாநிலத்தில் அமைந்துள்ள சென்னை மாவட்டததில் உள்ள சோழிங்கநல்லூர் வட்டத்தில் இருக்கும் வருவாய் கிராமம் ஆகும். தற்போது இப்பகுதி பெருநகர சென்னை மாநகராட்சியுடன் இணைக்கப்பட்டுள்ளது. \n\nமுன்னர் இது காஞ்சிபுரம் மாவட்டத்தின், சோழிங்கநல்லூர் வட்டத்தின் பகுதியாக இருந்தது.\n\nஇது வேளச்சேரி, சோழிங்கநல்லூர், மடிப்பாக்கம், சேலையூர், கீழ்க்கட்டளை, தாம்பரம் மற்றும் சென்னை பன்னாட்டு வானூர்தி நிலையத்திற்கு மிக அருகில் உள்ள ஒரு குடியிருப்புப் பகுதி.\n\nஓ.எம்.ஆர் சாலை மற்றும் \"மேடவாக்கம் - சோழிங்கநல்லூர்\" சாலையில் உள்ள சிறப்பு பொருளாதார மண்டலத்திற்கு மிக அருகில் உள்ளமையால், மேடவாக்கம் வளர்ந்து வரும் ஒரு குடியுருப்புப் பகுதியாக மாறி வருகிறது .\n\n"}
{"id": "170407", "url": "https://ta.wikipedia.org/wiki?curid=170407", "title": "ஆறாம் தமிழ் இணைய மாநாடு", "text": "ஆறாம் தமிழ் இணைய மாநாடு\n\n2003 – ஆம் ஆண்டு சென்னையில் ஆகஸ்டு மாதம் 22- 23 ஆம் தேதிகளில் இரண்டாவது முறையாக அண்ணாப் பல்கலைக்கழகத்தில் நடைபெற்றது. ‘தமிழ்க் கல்விக்குத் தகவல் தொழில்நுட்பம்’ என்ற பொருண்மையில் கட்டுரைகள், விவாதங்கள் நடைபெற்றன. இம்மாநாட்டில் 58 ஆய்வுக்கட்டுரைகள் வாசிக்கப்பட்டன.\n"}
{"id": "170410", "url": "https://ta.wikipedia.org/wiki?curid=170410", "title": "எஸ். ஜே. ஸ்டாலின்", "text": "எஸ். ஜே. ஸ்டாலின்\n\nஎஸ்.ஜெறி ஸ்ராலின் (\"S.Jerry Stalin\", பிறப்பு: அக்டோபர் 30, 1983) இலங்கையின் யாழ்ப்பாணத்தைச் சேர்ந்த தமிழ் இசையமைப்பாளர், மற்றும் தயாரிப்பாளர் ஆவார். இவர் யாழ்ப்பாணம் புனித ஜோண் பொஸ்கோ மற்றும் யாழ்ப்பாணம் புனித பத்திரிசியார் கல்லூரியில் கல்வி கற்றவரும், தகவல் தொழிநுட்பத்துறையில் தேர்ச்சி பெற்ற, கணினி மென்பொருள் பொறியாளருமாவார். கீபோட் வாத்திய கலைஞராக ஆரம்பகாலங்களில் இசையமைப்பு மற்றும் ஒலிப்பதிவு பொறியியலில் கொண்ட ஆர்வம், மேடை நாடகங்கள், இசைத்தொகுப்புக்கள், தொலைக்காட்சி நாடகங்கள், விழிப்புணர்வு பாடல்கள், வானொலி நிலையக் குறியிசைகள் போன்றவற்றுடன் அறிமுகமானார். 2007 ஆண்டில் மலர்களுக்காய் மனம் நிறைவாய் எனும் முதலாவது இசைத்தொகுப்பு மற்றும் வென்றவன் எனும் காணொலிப் பாடலுடன் அறிமுகமானவர். 2012 ஜனவரி 01 இல் வெளிவந்த இவரது தமிழ் கொலைவெறி (யாழ்ப்பாணப் பதிப்பு) பலராலும் அறியும் வண்ணம் இணையத்தளங்களில் பிரபலமாகி வொய் திஸ் கொலவெறி டி பாடலுக்கு முற்றிலும் தமிழ் பாடல்வரிகளை கொண்ட எதிர்ப்பாட்டு எனப் ஊடகங்களில் பேசப்பட்டது.\n\n"}
{"id": "170425", "url": "https://ta.wikipedia.org/wiki?curid=170425", "title": "கிரான்குளம்", "text": "கிரான்குளம்\n\nகிரான்குளம் இலங்கையின் கிழக்கு மாகாணத்தில் மட்டக்களப்பு மாவட்டத்தி‌லே மண்முனைப்பற்று பிரதேசசபைக்கு உட்பட்ட ஒரு கிராமம். கிரான்குளம், கிரான்குளம் மத்தி, கிரான்குளம் வடக்கு, கிரான்குளம் தெற்கு என நான்கு பகுதிகளாகப் பிரிக்கப்பட்டுள்ளது.\n"}
{"id": "170430", "url": "https://ta.wikipedia.org/wiki?curid=170430", "title": "மரிய குவாதலூபே கார்சிய சவாலா", "text": "மரிய குவாதலூபே கார்சிய சவாலா\n\nமரிய குவாதலூபே கார்சிய சவாலா (27 ஏப்ரல் 1878 - 24 ஜூன் 1963) என்பவர் புனித மார்கரெட் மரி அலக்கோக் மற்றும் ஏழைகளின் கைத்தாதயர் என்னும் துறவற சபையின் இணை நிறுவனரும், அச்சபையின் முதல் தலைவியாக இருந்தவரும் ஆவார். திருத்தந்தை இரண்டாம் யோவான் பவுல் இவருக்கு 25 ஏப்ரல் 2004 அன்று அருளாளர் பட்டம் அளித்தார். இவரின் புனிதர் பட்டமளிப்பு 12 மே 2013 அன்று நிகழவிருக்கின்றது.\n\nSection::::வரலாறு.\nSection::::துவக்க கால வாழ்க்கை.\nஇவர் சபோப்பான், ஜாலிஸ்கோ, மெக்ஸிக்கோவில் 27 ஏப்ரல் 1878 அன்று பிறந்தவர். இவரின் பெற்றோர் ஃபொர்தினோ கார்சிய மற்றும் ரெஃபுஜியோ சவாலா தெ கார்சிய ஆவர். இவருக்கு சபோப்பான் அன்னையிடம் மிகுந்த பக்தி உண்டு.. இவருக்கு கஸ்டாவொ அரேயோலா என்பவருடன் திருமணம் நிச்சயம் செய்யப்பட்டிருந்தாலும் தனது 23ஆம் அகவையில் அதனை முறித்து துறவு வாழ்கையில் வறுமை மற்றும் நோய்வாய்ப்பட்ட மக்களுக்கு உதவி புரிய முடிவு செய்தார்.\n\nSection::::புதிய துறவற சபை.\nதனது ஆன்ம வழிக்காட்டியான அருட்தந்தை சிப்ரியானோ இனிகுஇஸோடு இணைந்து 13 அக்டோபர் 1901 அன்று \"புனித மார்கரெட் மரி அலக்கோக் மற்றும் ஏழைகளின் கைத்தாதயர்\" என்னும் துறவற சபையினை நிறுவினார். அங்கே இவர் செவிளியராகப் பணிபுரிந்தார். இவர் சிலநாட்களிலேயே சபையின் தலைவியாக தெரிவுசெய்யப்பட்டார்.\n\nதனது மருத்துவமனையில் மிகவும் பணம் தேவை ஏற்படும் போது, தெருவில் பிச்சை எடுக்க தனது ஆன்ம வழிக்காட்டியிடம் அனுமதி பெற்றார். மருத்துவமனை மற்றும் அதன் நோயாளிகளின் தேவைகளை நிறைவேறும் வரை இவரும் இவரோடு மற்ற சபை சகோதரிகளும் பிச்சை எடுத்தனர். மேலும் குருக்களுக்கு மறைக்கல்வியில் உதவ அருகிலுள்ள பங்கு தளங்களில் பணி புரிந்தனர்.\n\nSection::::மெக்சிகன் புரட்சி.\nமெக்சிகன் புரட்சி 1911 இல் தொவங்கியது. அதன் விளைவுகள் 1936 வரை நீடித்தன. கத்தோலிக்க திருச்சபையினர் இக்காலத்தில் பெரிதும் துன்புறுத்தப்பட்டனர். மரியா தன் உயிரையும் பொருட்படுத்தாமல் குவாதலஜாரா மறைவாட்டப் பேராயரையும் குருக்களையும் தனது மருத்துவமனையில் மறைத்து வைத்துப்பாதுகாத்தார்.\n\nSection::::இறப்பு.\nமரியா தனது வாழ்வின் இறுதி இரண்டு ஆண்டுகளில், நோயினால் மிகுந்த துன்பம் அனுபவித்தார். இவர் தனது 85ஆம் வயதில் குவாதலஜாரா , ஜாலிஸ்கோ, மெக்ஸிக்கோவின் ஜூன் 1963 24 அன்று இறந்தார். அவரது வாழ்நாளில், மெக்ஸிக்கோவின் இவரின் சபை இல்லங்கள் 11 இடங்களில் நிறுவப்பட்டது. இன்று மெக்ஸிக்கோ, பெரு, ஐஸ்லாந்து, கிரீஸ், இத்தாலி முதலிய ஐந்து நாடுகளில் 22 இல்லங்கள் உள்ளன.\nSection::::புனிதர் பட்டம்.\nஇவர் வணக்கத்திற்குரியவர் என 1 ஜூலை 2000 அன்று இரண்டாம் யோவான் பவுல் அறிவித்தார். இவருக்கு அருளாளர் பட்டம் இரண்டாம் யோவான் பவுலினால் 25 ஏப்ரல் 2004 அன்று அளிக்கப்பட்டது. இவரின் புனிதர் பட்டமளிப்பு 12 மே 2013 அன்று நிகழும் என அறிவிக்கப்பட்டுள்ளது.\n"}
{"id": "170435", "url": "https://ta.wikipedia.org/wiki?curid=170435", "title": "ஏ. வி. எம். ராஜன்", "text": "ஏ. வி. எம். ராஜன்\n\nஏ. வி. எம். ராஜன் ஒரு தமிழ் திரைப்பட நடிகர், 1960-களில் நடிக்க ஆரம்பித்தார். இவரது முதற்படம் நானும் ஒரு பெண். இவருடன் இப்படத்தில் நடித்த நடிகை புஷ்பலதாவை காதல் திருமணம் செய்துகொண்டார். இவர்கள் இருவரும் இணைந்து பல தமிழ்படங்களில் நடித்துள்ளனர்.\n\n\nSection::::வெளி இணைப்புகள்.\nஏ. வி. எம். ராஜன் imdb பக்கம்\n"}
{"id": "170436", "url": "https://ta.wikipedia.org/wiki?curid=170436", "title": "தெய்வம் (பக்கவழி நெறிப்படுத்தல்)", "text": "தெய்வம் (பக்கவழி நெறிப்படுத்தல்)\n\nதெய்வம் என்ற தலைப்பில் தமிழ்விக்கிபீடியாவில் உள்ள கட்டுரைகள்\n"}
{"id": "170438", "url": "https://ta.wikipedia.org/wiki?curid=170438", "title": "ஆறுமுகம் பரசுராமன்", "text": "ஆறுமுகம் பரசுராமன்\n\nஆறுமுகம் பரசுராமன் மொரீசியசு நாட்டு அரசியல்வாதி ஆவார். இவர் யுனெஸ்கோவின் முன்னாள் இயக்குனராகவும், மொரீசியசு நாட்டு அமைச்சராயும் பணியாற்றியவர். இவர் 2010 ஆம் ஆண்டில் நடைபெற்ற செம்மொழி மாநாட்டில் பங்கேற்றார்.\n"}
{"id": "170445", "url": "https://ta.wikipedia.org/wiki?curid=170445", "title": "நூறு கோடியினர் கிளர்ச்சி", "text": "நூறு கோடியினர் கிளர்ச்சி\n\nஒன் பில்லியன் ரைசிங் (\"One Billion Rising\") அல்லது நூறுகோடியினர் கிளர்ச்சி பெண்களால் பெண்களுக்காக நடத்தப்படும் இயக்கமாகும். பெண்களுக்கு எதிராக நடத்தப்படும் வன்முறைகளை நிறுத்தவும் பாலின சமத்துவம் மற்றும் நீதிக்காகவும் இந்த இயக்கம் போராடுகிறது.\nபெண்களில் மூன்றில் ஒருவர் தங்கள் வாழ்நாளில் பாலியல் வன்முறை அல்லது வீட்டு வன்முறைக்கு ஆளாகின்றனர் என்ற புள்ளிவிவரத்தின் அடிப்படையில் உலகளவில் நூறுகோடி பெண்கள் தாக்கமுறுவதான கருதுகோளின் அடிப்படையில் இந்த இயக்கம் பெயரிடப்பட்டுள்ளது.\n\nஇந்த இயக்கம் நாடகாசிரியரும் செயல்வீரருமான ஈவ் என்சுலர் என்ற பெண்மணியால் துவக்கப்பட்டது. இவர் \"த வஜினா மோனோலோக்சு\" என்ற நாடகத்திற்காகவும் \"வி-டே\" என்ற அமைப்பிற்காகவும் அறியப்படுகிறார். ஐக்கிய அமெரிக்கத் தேர்தல்களின்போது டோட் அகின் என்ற வேட்பாளரின் 'சட்டபூர்வ பாலியல் வன்முறை' மற்றும் கருத்தரித்தல் குறித்த சர்ச்சைக்குள்ளான கருத்துக்கள் இந்த இயக்கத்திற்கு தூண்டுதலாக அமைந்தது. உண்மையான பாலியல் வன்முறையால் கருத்தரிப்பு ஏற்படுவதில்லை என்பன போன்ற கருத்துக்களால் கோபமுற்ற என்சுலர் அனைவரும் காணக்கூடிய கடிதம் ஒன்றை எழுதினார்.\n\nஇந்த இயக்கத்தில் 5,000 அமைப்புகள் இணைந்துள்ளன; இந்த அமைப்புக்கள் பல சமய அமைப்புக்கள், சமூக இயக்க செயல்வீரர்கள், நடிகர்கள், பெண்ணிய அரசியல்வாதிகள் போன்றோரால் ஆதரவும் சிபாரிசும் அளிக்கப்பட்டுள்ளன.\n\nசெப்டம்பர் 20, 2012இல் 160 நாடுகளைச் சேர்ந்த மக்கள் இந்த இயக்கத்திற்கு ஆதரவாக கையெழுத்திட்டுள்ளனர்.\n\nபெப்ரவரி 14, 2013 அன்று 190 நாடுகளுக்கும் மேலாக பேரணிகள் நடத்தப்பட்டன. அன்றைய நாளில் உலகெங்கும் நூறுகோடி பெண்கள் தங்கள் வலிமையைக் காட்டும் விதமாக இணைந்து ஆடுவதற்கு அறைகூவல் விடப்பட்டது. இந்த நாள் என்சுலரின் வி-டே அமைப்பின் 15வது ஆண்டுவிழா நாளாகவும் அமைந்திருந்தது.\n\n"}
{"id": "170452", "url": "https://ta.wikipedia.org/wiki?curid=170452", "title": "காந்திபுரம்", "text": "காந்திபுரம்\n\nகாந்திபுரம் (ஆங்கிலம்: Gandhipuram), இந்தியாவின் தமிழ்நாடு மாநிலத்தில் அமைந்துள்ள கோயம்புத்தூர் மாநகராட்சியில் இருக்கும் ஓர் நகராட்சி ஆகும். இது கோவை மாநகராட்சியில் மிக முக்கியமான வணிக நிறுவனங்களும் வணிக பகுதியாகும்.கோவையில் உள்ள 10 பேருந்து நிலையங்களில் இங்கு 4 பேருந்து நிலையங்கள் செயல்படுகிறது.\n\nஒரு குடியுருப்பு பகுதியாகவே கருதபட்ட இவ்விடம், இப்பொழுது நகரின் முக்கிய வணிகப்பகுதியாக மாறியுள்ளது. நகரின் மத்தியில் இருப்பதினால் வணிகம், பொழுதுபோக்கு மற்றும் உள்-நகர பேருந்து சேவைக்கு மையமாக செயல்படுகிறது.\n\nSection::::நிலவியல்.\nகாந்திபுரம், கோயம்புத்தூர் விமான நிலையத்தில் இருந்து சுமார் 14 கிமீ துரத்திலும், நகர ரயில்நிலையம் மற்றும் வட-கோவை சந்திப்பில் இருந்து தலா 3 கீ.மீ மற்றும் 5 கீ.மீ தொலைவில் அமைந்துள்ளது. கோவை நகரின் அனேக பகுதிகளுக்கும் உள்ளூர் பேருந்து சேவைகள் மூலமாக இணைக்கபட்டுள்ளது.\n\nSection::::மக்கள்தொகை.\nகாந்திபுரத்தின் தோராயமான மக்கள்தொகை 1,25,000. \n\nSection::::பொருளாதாரம்.\nகாந்திபுரம், கோயம்புத்தூர் நகரின் மிகப்பெரிய வர்த்தக மையம். கோயம்புத்தூர் மற்றும் அதை சுற்றியுள்ள ஊர்களில் உள்ள அனேக தொழிற்சாலைகளின் நிறுவன அலுவலகங்கள் காந்திபுரத்தில் தான் செயல்படுகின்றன. காந்திபுரம் உள்ள கிராஸ் கட் சாலை கோயம்புத்தூர் நகரில் இரண்டாவது மிகப்பெரிய வணிக மையமாக உள்ளது.\n"}
{"id": "170453", "url": "https://ta.wikipedia.org/wiki?curid=170453", "title": "நெடுங்கால் உள்ளான்", "text": "நெடுங்கால் உள்ளான்\n\nநெடுங்கால் உள்ளான் (Black-winged Stilt - \"Himantopus himantopus\") என்பது நீண்ட கால்களைக் கொண்ட கரைப்பறவைகளுள் ஒன்றாகும். இது நீர் நிலைகளுக்கு அருகில் வாழக்கூடிய பறவை ஆகும். \nSection::::விளக்கம்.\nஇந்தப் பறவையின் உடல் நிறமானது கறுப்பு வெள்ளை நிறத்தில் இருக்கும். ஆனால் கால்கள் மட்டும் இளஞ்சிவப்பு நிறத்தில் இருக்கும். இந்தப் பறவையானது தன் கால்களைப் பயன்படுத்தி தனக்கான உணவைத் தேடுகின்றன. இவை ஆபத்தான சூழலில் மட்டும் நீரில் மூழ்கி நீந்தக்கூடியது.\n\nSection::::இயல்பு.\nஇந்தப் பறவைகள் எப்போதும் கூட்டமாகவே காணப்படும். இவை தங்கள் கூடுகளை தண்ணீருக்கு அருகில் அருகருகே அமைத்துக் கொள்கின்றன. தன் எல்லைக்குள் வேறு பறவைகளை இவை நுழைய விடாது. அவ்வாறு நுழையும் பறவைகளை, சத்தம் எழுப்பித் துரத்தும். கோடைக் காலத்தில் இவை இனப்பெருக்கம் செய்கின்றன. கீழே உள்ள கூடுகளில் முட்டைகளை மறைவாக இட்டு வைத்திருக்கும். இவை பெரும்பாலும் இடம்பெயர்வதில்லை. தண்ணீர் வற்றிப்போனால் மட்டுமே வேறு வழியின்றி இவை இடம்பெயர்கின்றன. தமிழகத்தில், பள்ளிக்கரணை சதுப்புநிலத்திலும், வேடந்தாங்கலிலும் இந்தப் பறவை அதிகம் காணப்படுகிறது.\n"}
{"id": "170454", "url": "https://ta.wikipedia.org/wiki?curid=170454", "title": "நேற்று வரை நீ யாரோ", "text": "நேற்று வரை நீ யாரோ\n\nநேற்று வரை நீ யாரோ 2002 ஆம் வந்த தமிழ்த் திரைப்படம். இத்திரைப்படத்தில் ஹம்சவர்தன்,ருசிடா பிரசாத் மற்றும் பலர் நடித்துள்ளனர்.\n\nSection::::வகை.\nகாதல்படம்\n\n"}
{"id": "170463", "url": "https://ta.wikipedia.org/wiki?curid=170463", "title": "ஈவ் என்சுலர்", "text": "ஈவ் என்சுலர்\n\nஈவ் என்சுலர் (\"Eve Ensler\", பிறப்பு மே 25, 1953) is a யூத-அமெரிக்க நாடகாசிரியரும் பெண்ணிய செயல் திறனாளரும் ஆவார். \"த வஜினா மோனோலோக்சு\" என்ற இவரது நாடகத்திற்காக பெரிதும் அறியப்பட்டவர். நூறு கோடியினர் கிளர்ச்சி என்ற இயக்கத்தையும் வி-டே என்ற அமைப்பையும் நிறுவியவர்.\n\nஎன்சுலர் 1975ஆம் ஆண்டில் மிடில்பரி கல்லூரியிலிருந்து பட்டம் பெற்றவர். ரிச்சர்டு மெக்டர்மாட் என்பவரை 1978இல் மணம் புரிந்து 1988இல் பிரிந்தவர். தமது 26ஆம் அகவையிலேயே 18 அகவை நிரம்பிய டிலன் மெக்டர்மாட்டை தத்து எடுத்துக்கொண்டார்.\n\n"}
{"id": "170465", "url": "https://ta.wikipedia.org/wiki?curid=170465", "title": "அமெரிக்க உணவு மற்றும் மருந்து நிர்வாகம்", "text": "அமெரிக்க உணவு மற்றும் மருந்து நிர்வாகம்\n\nஅமெரிக்க உணவு மற்றும் மருந்து நிர்வாகம் (The Food and Drug Administration (FDA or USFDA)) என்பது அமெரிக்க செயலவையின் கீழ், நல மற்று மனித வள திணைக்களத்தின் ஒரு முகமை ஆகும். இந்த நிறுவனம் உணவு, மருந்துப் பொருட்களை சட்டக் கட்டுப்பாடுகள் ஊடாகவும், கண்காணிப்பு மேற்பார்வை ஊடாகவும் நிர்வாகித்து பொது மக்களின் நலத்தைப் பாதுகாப்பதையும் மேம்படுத்துவதையும் நோக்காகக் கொண்டது. அமெரிக்காவில் விற்கப்படும் எந்தவொரு மருந்தும் இந்த நிறுவனத்தின் அனுமதியைப் பெறவேண்டும். \n\n"}
{"id": "170466", "url": "https://ta.wikipedia.org/wiki?curid=170466", "title": "கட்டமைக்கப்பட்ட பொருள் அடையாளமிடல் முறை", "text": "கட்டமைக்கப்பட்ட பொருள் அடையாளமிடல் முறை\n\nகட்டமைக்கப்பட்ட பொருள் அடையாளமிடல் முறை (Structured Product Labeling (SPL)) என்பது மனிதருக்கு வழங்கப்படும் மருந்துகள் எப்படி அடையாளப்பட வேண்டும் என்பது தொடர்பான ஒரு எக்சு.எம்.எல் வடிவ சீர்ந்தரம் ஆகும். இது நல நிலை 7 (Health Level 7) அமைப்பினால் ஏற்றுக் கொள்ளப்பட்டதும், அமெரிக்க உணவு மற்றும் மருந்து நிர்வாகத்தினால் வேண்டப்படும் சீர்தரம் ஆகும்.\n\nஅமெரிக்காவில் விற்கப்பட அனுமதி பெற விரும்பும் நிறுவனங்கள் பிற பல ஆவணங்களோடு இந்த சீர்ந்தரத்துக்கு உட்பட்ட ஆவணத்தை அமெரிக்க உணவு மற்றும் மருந்து நிர்வாகத்துக்கு அளிக்க வேண்டும். இதே போன்ற ஒரு சீர்தரம் ஐரோப்பாவிலும் உருவாக்கப்பட்டு வருகிறது. அங்கு எல்லா ஆவணங்களும் 16 மொழிகளில் அளிக்க வேண்டும்.\n\n"}
{"id": "170467", "url": "https://ta.wikipedia.org/wiki?curid=170467", "title": "விகாரம்", "text": "விகாரம்\n\nஉருவிலும், மொழியிலும் இயல்புத் தன்மை அழிந்த அலங்கோலத்தை விகாரம் என்கிறோம். \n"}
{"id": "170473", "url": "https://ta.wikipedia.org/wiki?curid=170473", "title": "இரட்டிப்பாக்கும் கதிர்ஏற்பளவு", "text": "இரட்டிப்பாக்கும் கதிர்ஏற்பளவு\n\nஇரட்டிப்பாக்கும் கதிர்ஏற்பளவு (Doubling dose ) என்பது இயற்கையாகவே தோன்றும் மரபணு மற்றும் நிறப்புரி (பண்பகத் திரி; chromosome) இவைகளில் தோன்றும் பிறழ்ச்சியை விட இரு மடங்கு பிறழ்ச்சியை (Aberation) தோற்றுவிக்கும் கதிர் ஏற்பளவு ஆகும். இது 20 முதல் 80 சென்றிகிரே ஆகவுள்ளது.\n"}
{"id": "170474", "url": "https://ta.wikipedia.org/wiki?curid=170474", "title": "புணர்ச்சி விகாரம்", "text": "புணர்ச்சி விகாரம்\n\nவிகாரம் என்பது இயல்பு மாற்றம்.\n\nமொழியில் இரண்டு சொற்கள் ஒன்று சேர்தலைப் புணர்ச்சி என்கின்றனர். நிலைமொழி, வருமொழி எனப் புணரும் சொற்களுக்குப் பெயர் சூட்டியுள்ளனர். இவை புணரும்போது எந்த வகையான மாற்றமும் இன்றி இணையுமானால் அதனை இயல்பு அல்லது இயல்புப் புணர்ச்சி என்கின்றனர். முதலில் நிற்கும் நிலைமொழியிலோ, இறுதியில் அதனோடு வந்து சேரும் வருமொழியிலோ மாற்றம் நிகழ்ந்தால் அதனை விகாரப் புணர்ச்சி என்றோ, புணர்ச்சி விகாரம் என்றோ கூறுகின்றனர். இது இருவகை மொழியிலும் மொழியின் முதலிலோ, இடையிலோ, கடையிலோ நிகழும்.\n\nSection::::எடுத்துக்காட்டுகள்.\nSection::::உயிர் முன் உயிர் (உயிரோடு உயிர்).\nஉயிர் முன் உயிர் வரின்\nஅங்கு நிலைமொழியும்\nவருமொழியும் இணையாது.\nஉயிரும் மெய்யும் இணைவதே\nதமிழ் இலக்கண மரபு.\nஆகையால் அதனைத் தமிழ்மரபுக்கு\nஏற்றபடி மாற்றும் வகையில்\nவ்,ய் __ஆகிய மெய் எழுத்துகளில்\nஏதேனும் ஒன்று அத்தகு சொற்களுக்கு இடையில் தோன்றும்.\nஇத்தகு முறைக்கு உடம்படுமெய்\nஎன்று பெயர்.\n"}
{"id": "170489", "url": "https://ta.wikipedia.org/wiki?curid=170489", "title": "செவ்வானம் (புதினம்)", "text": "செவ்வானம் (புதினம்)\n\nSection::::செவ்வானம்.\nஇருபதாம் நூற்றாண்டு ஈழத்து நாவலாசிரியருள் தலை சிறந்த இடத்தைப்பெற்றுள்ள கணேசலிங்கனின் முன்றாவது புதினமே செவ்வானமாகும். இது 1967 ம் ஆண்டு வெளியிடப்பட்டது.இப்புதினம் மூன்று நாவல் குழுவின் (Trilogy) ஒன்றாகும் என்று க.கைலாசபதி கூறுகிறார் .இதுவரை வெளிவந்துள்ள ஈழத்து தமிழ் நாவல்களின் பட்டியலில் புதிய பயணமும், செவ்வானமும் தலையாய இடத்தைப் பெறவல்லன என்று நா.சுப்பிரமணியன் குறிப்பிட்டுள்ளார். இந்நூலைப்பற்றியும், நூலாசிரியரின் திறன் போற்றியும் இந்நூலின் முகவுரையில் க. கைலாசபதி கீழ்க்குறிப்பில் கண்டுள்ளவாறு பாராட்டிச்சிறப்பிக்கிறார்..\n\nSection::::செவ்வானத்தின் கருப்பொருள்.\nமென்மையானது என்று கருதப்படும் காதலையும் ‘குரூரமானது, இழிந்தது என எண்ணப்படும் அரசியல் இரண்டையும் எம் அன்றாட வாழ்வின் கூட்டுத்தொகுப்பாக ஓடிக்கொண்டிருக்கும் வரலாற்றையும் இவற்றோடு இணைத்து நாவலொன்று எழுத வேண்டும் என்ற என் விருப்பே இக்கதை நூலாகக் கனிந்த து’ என்று நூலாசிரியர் குறிப்பிடுகிறார்.'அரசியல், பொருளாதார, சமூகப்பின்னணியிலேயே நாவல் விரிகிறது. இப்பின்னணியை வரலாற்று நூல்களிலன்றி, நாவலில் இருந்து பெற முடிந்தமை ஒன்றே நூலின் வளர்ச்சிக்கு சான்றாகும்’ என்று கைலாசபதி கூறுகிறார் இப்புதினத்தில் சமுதாயத்தின் மேல் தளத்தில் உள்ள முதலாளி, அடித்தளத்தில் உள்ள தொழிலாளி வர்க்கத்தினரையும், நடுத்தர வர்க்கத்தினரையும் பின்னிப்பிணைத்தே செ. கணேசலிஙகம் இந்நாவலை அமைத்துள்ளார் என்ற நிலை கைலாசபதியின் திறனாய்வு கூற்றுக்கு ஆதாரமளிக்கிறது. \n\nSection::::கதையமைப்பு.\nசெவ்வானத்தின் கதாநாயகன் நாகரத்தினம். டயர் கம்பெனி அதிபர். முத்லாளி வர்க்கத்தின் பிரதிநிதி. அவரது மனைவி பெயர் இந்திரா. சொகுசான வாழ்க்கை, ஆடம்பரம் ஆகியவற்றில் நாட்டம் உள்ளவள். அவர்களுக்கு இரு பெண் குழந்தைகள். மூத்தவள் பெயர் பத்மினி; மருத்தவக்கல்லூரி மாணவி. இளயவள் பெயர் செல்வி; பள்ளி மாணவி. அவர்களின் செல்வச்செருக்கை வெளிப்படுத்தும் அவர்கள் வீட்டின் பெயர் அவர்களின் இளைய மகள் பெயரை தாங்கி நிற்கிற செல்வி பவனம். இவர்கள் இருப்பிடம் நாட்டின் தலைநகரான கொழும்பு.அவர்கள் வீட்டை கவனித்துக்கொள்வது மேரி என்ற வேலைக்காரப் பெண். அவளுக்குதவ பீம சேனா என்கிற பன்னிரண்டு வயதுப் பையன். கார்கள் ஒட்ட செல்வா என்ற பெயர் உள்ள டிரைவர். நாகரத்தினத்திற்கு எட்ம்ண்ட், அப்புகாமி என்ற பெயருடைய இரண்டு தொழில் நண்பர்கள். \n\nநாகரத்தினத்தின் உள்ளம் கவர்ந்த பேரழகி மாலினி. நடுத்தர வர்க்கத்தின் பிரதிநிதி. மாலினிக்கு பத்திரிக்கை அலுவலகத்திலே வேலை. அவள் எம்.டியின் பர்சனல் செகரட்டரி.அவளுக்கு மார்க்சிசவாதியான பொன்னையா மீது தீராத காதல்.மாலினியின் காதலை பொன்னையா ஏற்க மறுக்கிறான். மாலினி அலுவலகத்திலேயே வேலை பார்த்த பொன்னையா அவனது தீவிரவாத நடவடிக்கைகள் பிடிக்காத நிர்வாகம் அவன் வேலையை இழக்கச் செய்து விரட்டிவிடுகிறது. அதன் விளைவாக தீவிர தொழிற்சங்கவாதியாகி விடுகிறான். மாலினி எவ்வளவோ முயன்றும் அவன் காதலைப் பெற அவளால் இயலவில்லை. \n\nமாலினியின் அன்பைப் பெற துடியாய் துடிக்கும் நாகரத்தினத்துடன் மாலினி நெருங்கிப்பழகுகிறாள். செல்வி பவனத்துக்கும் வந்து போகிறாள். இந்திராவைத்தவிர அனவராலும் விரும்பப்படுகிறாள். பம்பலபிட்டியில் உள்ள ஒரு வீட்டின் மாடியில் அவள் வசித்து வந்தாள். அவளை அங்கு கொண்டு வந்து விட்டுச் செல்வது நாகரத்தினத்தின் வழக்கம். நாகரத்தினத்திற்கு மாலினி சுதந்திராக்கட்சியும் இடதுசாரிக்கட்சிகளும் ஒன்று சேர்ந்து கூட்டரசாங்கம் அமைக்கப்போகிறார்கள் என்ற செய்தியை முன்னமே தெரிவித்து அவன் ஷேர் மார்க்கட்டில் இலாபம் பெற உதவுகிறாள். நாகரத்தினம் மாலினியின் அன்பைப்பெற பலமுறை முயன்று அவளுடன் நெருங்கிப்பழகுகிறார். பொன்னையாவின் அன்பைப் பெற மாலினி பலமுறை முயன்றும் தோல்வியையே தழுவுகிறாள். 1964- 65 ல் ஆட்சிக்கு வந்த கூட்டரசாங்கமும் கவிழ்கிறது. \n\nநா. சுப்பிரமணியன் என்ற நூலில் செவ்வானம் என்ற இந்த புதினத்தின் தலைப்பை விளக்கிக் குறிப்பிடுவது அனைவராலும் கருத்திற் கொள்ளத்தக்கது.\n\nSection::::சமகால அரசியல் வரலாற்று இலக்கியம்.\nக. கைலாசபதி ‘அரசியல், பொருளாதார சமூகப் பின்னணியிலேயே நாவல் விரிகிறது. வரலாற்று நூல்களிலின்றி நாவலிலிருந்து பெற முடிந்தமை ஒன்றே நூலின் வளத்திற்கு போதிய சான்றாகும்’ இந்நூலின் முன்னுரையில்குறிப்பிடுகிறார் .ஒருவரலாற்றிலக்கியம் வலிமை கொண்டதாக இருக்க வேண்டுமானால் ‘விதந்து காட்ட எடுத்துக்கொண்ட வர்க்கத்திற்கு எதிரான பாத்திரங்களும் இன்றியமையாதன.’ . இந்நிலைப்பாட்டில் உருவாக்கப்பட்டப்பாத்திரங்களே நாகரத்தினம், பொன்னையா ஆகியோரது பாத்திரங்கள். பொன்னையா இல்லையேல் நாகரத்தினம் இல்லை என்ற நிலையில் இவ்விரு பாத்திரங்களும் ஒன்றை ஒன்று சார்ந்திருக்கின்றன. இவ்விருவரையும் சார்ந்து இயங்கும் மாலினி சமுதாய அரசியற் சூழலை சித்தரிக்க உதவும் கருவியாக படைப்பிலக்கிய ஆசிரியருக்கு பயன் படுகிறாள். திருமதி பண்டரநாயகாவால் கொண்டுவரப்பட்ட பத்திரிக்கை கட்டுப்பாட்டு சட்டம் இப்புதினத்தில் குறிப்பிடப்படுகிறது. அதைப்பற்றிய வேறுபட்ட விமரிசனங்கள் இப்புதினத்தின் பாத்திரங்கள் மூலம் வெளிக்கொணரப்படுகின்றன. அரசியலுக்கும் இலக்கியத்துக்கும் தொடர்பில்லை என்ற தமிழ்நாட்டவரது எண்ணத்தை பொய்யாக்கியதும் இந்நாவலாகும் என்ற இந்நாவலாசிரியரின் கூற்று கூர்ந்துநோக்கத்தக்கது. \n\nSection::::பாடநூலாக செவ்வானம்.\nசெவ்வானம் சென்னைப்பல்கலைக்கழகத்தில் தமிழ் எம்.ஏ க்கு இலக்கியப்பாடநூலாக விதிக்கப்பட்டிருந்தது என்று நாவலாசிரியர் அதன் இரண்டாம் பதிப்பின் முன்னுரையில் கூறுகிறார். \n"}
{"id": "170490", "url": "https://ta.wikipedia.org/wiki?curid=170490", "title": "1633", "text": "1633\n\n1633 (MDCXXXIII) ஒரு சனிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.\n\n\n"}
{"id": "170502", "url": "https://ta.wikipedia.org/wiki?curid=170502", "title": "ஆவாரம்பாளையம்", "text": "ஆவாரம்பாளையம்\n\nஆவாரம்பாளையம் (ஆங்கிலம்: Avarampalayam), இந்தியாவின் தமிழ்நாடு மாநிலத்தில் அமைந்துள்ள கோயம்புத்தூர் மாவட்டத்தில் இருக்கும் ஒரு பகுதி ஆகும்.\nஆவாரம்பாளையத்தில் அதிக எண்ணிக்கையில் வார்ப்புக்கூடங்களும் , விசையியக்கக் குழாய் தொழிற்சாலைகளும் அமைந்துள்ளன .கோவை நகரின் மற்ற இடங்களை விட இங்கு அதிகமாக சிறு தொழில் நிறுவனங்கள் இருக்கும் காரணத்தினால், ஆவாரம்பாளையம் சிறு தொழில் நிறுவனங்களின் தலைமை இடமாக கோவை மக்களால் கருதப்படுகிறது .\n\n\n"}
{"id": "170503", "url": "https://ta.wikipedia.org/wiki?curid=170503", "title": "தி. சு. நடராசன்", "text": "தி. சு. நடராசன்\n\nமார்க்சியத் திறனாய்வாளராக அறியப்படும் தி.சு. நடராசன் கல்லூரி மற்றும் பல்கலைக்கழகங்களில் பணியாற்றிய பேராசிரியர். தமிழில் மார்க்சியத் திறனாய்வுக்கு அடிப்படைகளை உருவாக்கித் தந்த பாளையங்கோட்டை \"நா.வானமாமலையின்\" ஆய்வு வட்டத்தில் பயிற்சி பெற்று முழுமையான திறனாய்வாளராகத் தன்னை வளர்த்துக் கொண்டவர்\n\nSection::::வாழ்க்கைக் குறிப்பு.\nவிருதுநகர் மாவட்டம் திருத்தங்கல் என்னும் சிறுநகரில் பிறந்த நடராசன் முதுகலைத் தமிழ்ப் படிப்பைச் சென்னை மாநிலக் கல்லூரியிலும், முனைவர் பட்டத்தை மதுரைப் பல்கலைக்கழகத்திலும் முடித்தவர்.\n\nSection::::ஆசிரியப்பணி.\nதிருநெல்வேலி மதுரை திரவியம் தாயுமானவர் இந்துக்கல்லூரியில் 1971 இல் தமிழ் விரிவுரையாளராக பணியைத் தொடங்கிய நடராசன் 2000 இல் பணி நிறைவு பெறும் வரை மதுரைக் காமராசர் பல்கலைக்கழகத்தில் பணியாற்றினார். மதுரைப் பல்கலைக்கழகத்திலிருந்து \"போலந்து நாட்டு வார்சா\" பல்கலைக்கழகத்தில் \"வருகைதரு பேராசிரியரா\"க 4 ஆண்டு(1987-1990)களும், திருநெல்வேலி மனோன்மணியம் சுந்தரனார் பல்கலைக்கழகத்திற்கு \"அழைப்புப் பேராசிரியராக\" ஓராண்டு (1997-98)ம் அழைக்கப்பெற்றார்.. அவரது வழிகாட்டுதலில் பதினைந்திற்கும் மேற்பட்டவர்கள் முனைவர் பட்டங்களைப் பெற்றுப் பல்வேறு பல்கலைக்கழகங்களிலும் கல்லூரிகளிலும் பேராசிரியர்களாகத் திகழ்கின்றனர்.\n\nSection::::இலக்கியப் பணிகள்.\nஇந்திய அரசின் \"சாகித்ய அகாடெமி\"யின் பொதுக்குழு உறுப்பினராக ஆறு ஆண்டுகள் (1999-2005) பணியாற்றியவர். அதன் தொடர்ச்சியாக \"ஞானபீட விருது\"த் தேர்வுக்குழுவில் பணியாற்றிக் கொண்டிருக்கிறார். தமிழ்நாடு கலை இலக்கியப் பெருமன்றத்தின் இலக்கியப் பணிகளில் தொடர்ந்து பங்கேற்று வந்துள்ள தி.சு.நடராசன் மகாநதி என்ற இலக்கியச் சிற்றிதழின் ஆசிரியர் குழுவிலும் காந்தள் என்னும் திறனாய்வுக்கான இதழ் ஆசிரியப் பொறுப்பிலும் பணியாற்றியவர். சென்னையிலிருந்து வெளிவரும் சமூக விஞ்ஞானம் இருமாத இதழின் ஆசிரியர் குழுவில் பணியாற்றிக் கொண்டிருக்கிறார்\n\n\n\n"}
{"id": "170505", "url": "https://ta.wikipedia.org/wiki?curid=170505", "title": "முத்தி நிச்சயம்", "text": "முத்தி நிச்சயம்\n\nமுத்தி நிச்சயம் என்னும் நூல் 14 ஆம் நூற்றாண்டில் குருஞான சம்பந்தர் என்பவரால் எழுதப்பட்ட நூல். மறைஞான சம்பந்தர் முத்திநிலை என்னும் நூலை எழுதி ஆன்மானந்தவாதம் என்னும் தம் கொள்கையைப் பரப்ப முயன்றார். இந்தக் கொள்கையை மறுக்க எழுந்தது குருஞான சம்பந்தர் எழுதிய முத்தி நிச்சயம் என்னும் நூல். இதற்குப் பேருரை ஒன்றைக் குருஞான சம்பந்தரின் மாணாக்கர் வெள்ளியம்பலவாணத் தம்பிரான் எழுதியுள்ளார். \n\nஆன்மானந்தவாதம் என்பது ஆன்மா பற்றி விளக்கும் ஒருவகைக் கோட்பாடு. எல்லா ஆன்மாவும் உடலை விட்டுப் பிரிந்ததும் இறைவனிடம் சென்றுவிடும். அங்கே ஆனந்தமாக இருக்கும் என்று கூறுவது ஆன்மானந்தவாதம். \n\nஆன்மா உடலோடு இருக்கும்போது செய்த நல்வினை தீவினைகளுக்கு ஏற்ப மறுபிறவி எடுத்து செய்வினைப் பயனைத் துய்க்கும் என்பது ஆன்மானந்தவாதத்தை மறுப்பது.\n"}
{"id": "170513", "url": "https://ta.wikipedia.org/wiki?curid=170513", "title": "பிஜிப் பல்கலைக்கழகம்", "text": "பிஜிப் பல்கலைக்கழகம்\n\nபிஜிப் பல்கலைக்கழகம் (\"University of Fiji\") பிஜியின் இரண்டாவது பெரிய நகரமான லூடோக்காவின் சாவேனிப் பகுதியில் அமைந்துள்ள ஓர் பல்கலைக்கழகம் ஆகும். இந்தப் பல்கலைக்கழகம் இந்து சமய சார்புள்ள அமைப்பான \"பிஜி ஆரிய பிரதிநிதி சபை\"யின் நிதி உதவியுடனும் \"பிஜி பயன்பாட்டுக் கல்வி நிறுவனத்தின்\" வழிகாட்டுதலிலும் திசம்பர் 2004இல் நிறுவப்பட்டது. பெப்ரவரி 14, 2006இல் \"உள்ளூர் நில அறக்கட்டளை வாரியத்துடன்\" கண்ட உடன்பாட்டின்படி F$100,000க்கு தனது வளாகத்திற்கான ஐந்து ஏக்டேர் பரப்பிலான நிலத்தை 99 ஆண்டுகளுக்கு குத்தகை எடுத்துள்ளது; தவிரவும் நில உரிமையாளர்களின் மக்களுக்கு ஆண்டுதோறும் இரண்டு படிப்புதவி மானியம் வழங்கவும் உடன்பட்டுள்ளது.\n\nஇப் பல்கலைக்கழகத்தின் முதல் பட்டதாரிகள் மார்ச்சு 2008இல் கௌரவிக்கப்பட்டனர். பட்டமளிப்பு விழாவில் பங்கேற்ற பல்கலைக்கழகத்தின் வேந்தரும் பிஜி அரசுத்தலைவரும் ஆன ராட்டு ஜோசபா லோயில்வாட்டு இங்கு பயிலும் அனைத்து மாணவர்களுக்கும் விசியனிலும் இந்தியிலும் அடிப்படைக் கல்வி வழங்குவதை பாராட்டினார்: “நம்மிடையே நல்ல புரிந்துணர்வும் தொடர்பாடலும் ஒருவருக்கொருவர் உதவி புரிதலும் இருப்பது எதிர்கால முன்னேற்றத்திற்கு தேவையானது. ஒவ்வொருவரும் மற்றவரின் மொழியில் உரையாடக் கூடுவது இதற்கு இன்றியமையாததாகும்.” விசிய மொழி பெரும்பான்மையினராலும் இந்தி மொழி சிறுபான்மையினரில் பெரும்பாலோராலும் பேசப்படுகிறது. \n\nSection::::கல்வித்திட்டங்களும் துறைகளும்.\nபிஜிப் பல்கலையில் பட்டப் படிப்பு மற்றும் பட்ட மேற்படிப்புக்கான கல்வித்திட்டங்கள் பின்வரும் துறைகளில் வழங்கப்படுகின்றன: கணக்கியல், பொருளியல், வணிக மேலாண்மை, கணினி அறிவியல், தகவல் தொழில்நுட்பம், கணிதம், மொழிகளும் இலக்கியமும், விசிய மொழியும் பிஜிப் பண்பாடும், மருத்துவம், சட்டம், மற்றும் இந்தி மொழியும் பண்பாடும்.\n\nஇதன் அங்கங்களாக ஆறு \"மீசிறப்பு மையங்கள்\" இயங்குகின்றன: உள்நாட்டுக்குரிய ஆய்வுகளுக்கான மையம் (CIS), பன்னாட்டு மற்றும் பிராந்திய கற்கைக்கான மையம் (CIRA), எழுத்து, நன்னெறி மற்றும் அமைதிக் கல்விக்கான காந்தி-தப்பூ மையம் (WEPS), புலம்பெயர்ந்தோர் குறித்த கல்விக்கான மையம் (CDS), பாலியல் ஆய்வுக்கான மையம் (CGR), ஆற்றல், சூழலியல் மற்றும் வளம்குன்றா வளர்ச்சிக்கான மையம்.\n\nSection::::பல்கலைக்கழக நிதியமும் நிர்வாகமும்.\nபல்கலைக்கழக நிர்வாகத்தை பிஜிப் பல்கலைக்கழக அவை மேற்கொள்கிறது. ஆரிய பிரதிநிதி சபையினரைத் தவிர ஸ்ரீ சனாதன் தர்மம், பிஜி முசுலிம் லீக், குசராத் கல்விச் சமூகம், சீக்கியர் கல்விச் சமூகம், ஆந்திரா சங்கம், கபீர் பத் சபை, பிஜி ஆசிரியர்கள் சங்கம் போன்ற அமைப்பினர்களும் இதன் புரவலர்களாக உள்ளனர். பல்கலைக்கழக அவை உறுப்பினர்களாக தென் பசிபிக் பல்கலைக்கழகம், பிஜி தேவாலயங்களின் அவை, பிஜி மற்றும் ரோடுமா மெதாடிஸ்ட் திருச்சபை, பிஜி உரோமன் கத்தோலிக்கத் திருச்சபை, பிஜி கிர்மிட் மையம், தலைவர்களின் பேரவை, பா மாகாண சட்டப் பேரவை, கிஜி ஆசிரியர்கள் சங்கம் மற்றும் கல்வி அமைச்சகம் ஆகியவற்றின் சார்பாளர்கள் நியமிக்கப்படுகின்றனர். தவிரவும் மூன்றாம்நிலைக் கல்வி மற்றும் சமூக அடிமட்ட மாணவர்களுக்காக இந்திய-பிஜி விழாக் குழுவினர் பெப்ரவரி 16, 2006இல் F$10,000 தொகையை நன்கொடையாக அளிதுள்ளனர்.\n\nபிஜிப் பல்கலைக்கழகம் ஆத்திரேலியாவின் கான்பெர்ரா பல்கலைக்கழகத்துடன் ஆய்வு மற்றும் மாணவர்/ஆசிரியர் பரிமாற்றத்திற்கான புரிந்துணர்வு உடன்பாடு கையெழுத்திட்டுள்ளனர்.\n\n"}
{"id": "170515", "url": "https://ta.wikipedia.org/wiki?curid=170515", "title": "லூடோக்கா", "text": "லூடோக்கா\n\nலூடோக்கா (\"Lautoka\") பிஜியின் இரண்டாவது மிகப் பெரும் நகரமாகும். விட்டி லெவுத் தீவின் மேற்கில், நந்தியிலிருந்து வடக்கே 24 கிமீ தொலைவில் அமைந்துள்ளது. இது பிஜியிலுள்ள இரண்டாவது துறைமுகமாக நுழைவாயிலாகும். பிஜியின் கரும்பு விளையும் பகுதியில் அமைந்துள்ள இந்த நகரம் சர்க்கரை நகரம் என அறியப்படுகிறது. 16 சதுர கிமீயில் அமைந்துள்ள இந்நகரத்தின் மக்கள்தொகை 2007 கணக்கெடுப்பின்படி 52,220 ஆகும்.\n"}
{"id": "170518", "url": "https://ta.wikipedia.org/wiki?curid=170518", "title": "குப்பை", "text": "குப்பை\n\nகுப்பை (\"Wastes\", \"rubbish\", \"trash\", \"refuse\", \"garbage\", \"junk\", \"litter\") என்பது மனிதன் பயன்படுத்திய கழிவுகள் ஆகும். இவை மட்கும் குப்பை, மட்காத குப்பை என இரு வகைப்படும். பழங்காலத்தில் குப்பைக் குழிகள் இருந்தன. அதில் வீட்டுக் குப்பைகளைக் கொட்டி மட்கச் செய்வர். அது வேளாண்மைக்குப் பயன்படும். இன்று நம் பயன்பாட்டில் குப்பை மேடுகள் தான் இருக்கின்றன. அதில் உக்காத குப்பைகளான நெகிழிகளே அதிகம். இவை காற்றில் பறந்து எங்கும் பரவி இடத்தை அசுத்தமாக்கி மண்ணையும் மாசுபடுத்துகிறது. கால்வாய்களில் விழுந்து சாக்கடைகளாக்கி கொசு உற்பத்தியை அதிகரிக்கிறது.\n\nகுப்பை இன்று சர்வதேசப் பிரச்சினையாக உள்ளது. எங்கு கொட்டுவது என்று தெரியாமல் தெருக்களில், ஆறு ஏரி, குளம்,குட்டை, கடல் என அனைத்து நீர் நிலைகளிலும் கொட்டி விடுகிறோம். இதனால் நம் வாழ்வாதரங்கள் பாதிக்கப்படுவதோடு மற்ற உயிர்களுக்கும் பேரின்னலை விளைவிக்கிறது. குப்பைகளைக் குறைப்பதற்கு உக்காத பொருட்களை பயன்படுத்தாமல் இருப்பது (Reduce), பொருட்களை மறுபடியும் பயன்படுத்துவது (Reuse), கழிவுகளில் இருந்து புதிய பயன்பாட்டை பெறுவது (Recycle) போன்ற வழிமுறைகளைக் கையாளலாம்.\n\nகுப்பையிலிருந்து காகிதம் தயாரிப்பது, மண் புழு உரம் தயாரிப்பது, எரிபொருளான மீத்தேன் வாயு தயாரிப்பது போன்றவை பரவலாக்கப்படலாம்.\n\nஇவை மட்டுமல்லாமல் குப்பை இயற்கை குப்பை, விண்வெளிக் குப்பை என மேலும் இருவகைப்படும்.\n"}
{"id": "170522", "url": "https://ta.wikipedia.org/wiki?curid=170522", "title": "தங்கம்-198", "text": "தங்கம்-198\n\nதங்கம் 198 என்பது சிறு தானியம் அல்லது விதை போன்ற அமைப்புடன் கூடிய தங்கத்தின் கதிர் சமபகுதியம் ஆகும். Au .திசுக்களில் ஊன்றி இருக்குமாறு அமைத்து மருத்துவம் செய்யப் பயன்படுகிறது. இது முன்பு ரேடான் எவ்வாறு நிரந்திரமாக திசுக்களில் வைத்து மருத்துவம் செய்யப்பட்டதோ அதேபோல் இப்போது தங்கம்-198 பயன்படுத்தப் படுகிறது. தங்கத்துன் அரை ஆயுள் 2.7 நாள்கள். அதுலிருந்து ஒரே ஆற்றல் கொண்ட γ கதிர் -0.412 MeV ஆற்றலுடன் வெளிப்படுகிறது. 0.96 MeV உச்சஆற்றலுடன் β துகள்களும் வெளிப்படுகின்றன. ஆனால் இந்த β துகள்கள் 0.1m.m. கனம் கொண்ட சுவர் ( விதையைச் சுற்றி இருப்பது) தடுத்து நிறுத்தி விடுகிறது. ஒரு தங்க விதை 2.5m.m நீளமும் 0.8m.m விட்டமும் கொண்டுள்ளது.\nஇதனுடைய குறைந்த γ கதிர் ஆற்றல் அதனை கையாழுபவர்களுக்கு போதிய பாதுகாப்ப்னைக் கொடுக்கிறது.இது ரேடானைப் பொறுத்தவரை அவ்வளவு எளியதில்லை.( தற்போது ரேடான் பயன் பாட்டில் இல்லை.) மேலும் ரேடானின் குறைந்த ஆற்றல் கொண்ட γ கதிர்கள் பல வருடங்கள் வெளிப்பட்டுக் கொண்டுள்ளன. ரேடானிலிருந்து வெளிப்படும் அதிக ஆற்றலுள்ள β கதிர்கள் , சேய்தனிமத்தில் இருந்தும் வெளிப்படுகின்றன.இது புற்று நோயினையும் தோற்றுவிக்கலாம். இதனைத் தவிர்க்கவே இப்போது தங்கம் 198 பயன் படுத்தப் படுகிறது. ஐயோடின்-125 யும் இப்போது வெகுவாகப் பயன்படுகிறது.\n"}
{"id": "170540", "url": "https://ta.wikipedia.org/wiki?curid=170540", "title": "தேசிய பல்லுயிர்ப்பரவல் ஆணையம்", "text": "தேசிய பல்லுயிர்ப்பரவல் ஆணையம்\n\nதேசிய பல்லுயிர்ப்பரவல் ஆணையம் (\"National Biodiversity Authority\", NBA)இந்திய அரசின் சுற்றுச்சூழல் மற்றும் வனத்துறை அமைச்சகத்தின் கீழ் தேசிய பல்லுயிர்ப்பரவல் ஆணை (2002)யை செயல்படுத்தும் நோக்கத்துடன் 2003ஆம் ஆண்டில் நிறுவப்பட்டது.இது 1992ஆம் ஆண்டில் பல்லுயிர்ப்பரவல் மாநாட்டில் கலந்துகொண்டு கையொப்பமிட்டதை அடுத்து எடுக்கப்பட்ட செயலாகும்.\n\nபுவியில் வாழும் அனைத்து உயிர் வகைகளின் மொத்த தொகுப்பே பல்லுயிர்பரவல் எனப்படும். உலகின் மிகப்பெரிய பல்லுயிர் வளம் மிக்க 12 நாடுகளில் நம் இந்திய நாடும் ஒன்றாகும். உலகின் மொத்த நிலபரப்பில் 2.5 சதவீதம் உள்ள நம்நாட்டில், உலகில் காணப்படும் உயிர் வகைகளில் 7.8 சதவீதம் இங்கு காணப்படுகின்றது. மேலும் நம்நாடு பாரம்பரியம் மற்றும் கலாச்சார அறிவாண்மை மிக்கதாகும்.\n\n1992, உலகின் பல்லுயிர்பரவல் மாநாட்டில் இந்தியா பல்லுயிர்பரவல் ஓப்பந்தம் நிபந்தனை 3 மற்றும் 15ன்படி, தேசிய சட்டத்திட்டத்திற்று உட்பட்டும் பரஸ்பர ஒப்பந்தத்தின்படியும் மக்கள் தங்கள் நாட்டின் உயிர்வளங்களை முறையாக பகிர்ந்து பயன்படுத்துவதற்கும் பிற நாடுகளும் இந்நாட்டு மரபியல் வளங்களை பெற வசதி செய்து தரவும் இக்கூட்டமைப்பு அறிவுறுத்துகிறது. பல்லுயிர்ப்பரவல் ஒப்பந்தம் நிபந்தனை 8(j))ன்படி, பாரம்பரிய அறிவாண்மை, செயல்முறைகள், புதிய யுக்திகள், மற்றும் சரிசம பகிர்வின் மூலம் நாட்டின் உயில் வளங்கள் பாதுகாப்பதிலும் நிலையான பயன்பாடு அடைவதிலும் அந்நாட்டு மக்கள் ஒத்துழைப்பு நல்க வேண்டும்.\n\nபல்லுயிர்பரவல் என்பது பல்வித நடவடிக்கைகள் மற்றும் செயல்பாடுகள் உள்ளடக்கிய பல்துறை சார்ந்த நெறிமுறையாகும். ஒன்றிய அரசு, மாநில அரசுகள், தன்னாட்சி நிறுவனங்கள், தொழிற்சாலைகள் போன்ற அனைத்துமே பல்லுயிர்பரவலின் பயனாளிகள் ஆவர். இந்தியா முக்கிய கொள்கையாக உட்புகுத்தி கொண்டிருந்த, முக்கிய சவாலாக விளங்கிய 'சரிசம பகிர்வு' பெறுதலின் நோக்கங்கள் பல்லுயிர்பரவல் ஒப்பந்தத்தில் குறிப்பிடப்பட்டது.\n\nபயனாளிகன் பங்கேற்புடன் பல்வித தீவிர ஆலோசனைகள் நடத்தியபிறகு, ஒன்ரிய அரசு கீழ்க்கண்ட முக்கியம்சங்களை உள்ளடக்கிய பல்லுயிர்ப்பரவல் சட்டத்தை 2002ம் வருடம் அமுலுக்கு கொண்டுவந்தது.\n\n\n"}
{"id": "170548", "url": "https://ta.wikipedia.org/wiki?curid=170548", "title": "கல்நார்", "text": "கல்நார்\n\nகல்நார் (\"Asbestos\") இயற்கையாக கிடைக்கும் ஒரு வகை சிலிகேட் கனிமம் ஆகும், இதன் நீண்ட மெல்லிய இழை தன்மை காரணமாக வணிகரீதியாக பயன்படுத்தப்படுகிறது. கட்டிடங்களில் பயன்படுத்தப்படும் கல்நார்கள் வெள்ளை நிறத்தவை. வெப்பம், தீ ஆகியவற்றின் பாதிப்புகளிலிருந்து காக்கும் ஆற்றல் பெற்றவை. இவை எகிப்தியர்களின் காலம் முதல் பயன்படுத்தப்பட்டு வருகின்றன. நுரையீரலில் நோய்களை ஏற்படுத்தும். கல்நார்கள் வெண்மை, நீல, செம்மஞ்சள் ஆகிய வண்ணங்களில் கிடைக்கிறது.\n\nதாதுக்கள்\n\n1.கிரைசோடைல்\n\n2.குரோசிடோலைட்\n\n3.அமோசைட்\n\n4.ஆந்தோபைலைட்\n\n5.டிரிமோலைட்\n\n6.ஆக்டினோலைட்\n"}
{"id": "170553", "url": "https://ta.wikipedia.org/wiki?curid=170553", "title": "பிஜி தேசியப் பல்கலைக்கழகம்", "text": "பிஜி தேசியப் பல்கலைக்கழகம்\n\nபிஜி தேசியப் பல்கலைக்கழகம் பிஜியிலுள்ள ஆறு கல்வி நிறுவனங்களை இணைத்து 2010இல் உருவாக்கப்பட்டது. இது பிஜி நாட்டின் பல்வேறு பகுதிகளில் 33 கிளைகளைக் கொண்டுள்ளது. முப்பது பாடப்பிரிவுகள் கற்றுத் தரப்படுகின்றன. சனவரி 2012இல் 20,000 மாணவர்கள் இருந்தனர். இது நசினு, நந்தி, ரைவை, சமம்புலா, லௌந்தோக்கா, சிகாதோகா, ராக்கி ராக்கி, இம்பா ஆகிய நகரங்களில் முதன்மை வளாகங்களைக் கொண்டுள்ளது.\n\n"}
{"id": "170554", "url": "https://ta.wikipedia.org/wiki?curid=170554", "title": "சில்வர் லைனிங்சு பிளேபுக்", "text": "சில்வர் லைனிங்சு பிளேபுக்\n\nSection::::கதைச் சுருக்கம்.\nடேவிட் ஓ. ரஸலின் சில்வர் லைனிங் ப்ளேபுக் 8 பிரிவுகளில் ஆஸ்கருக்கு பரிந்துரைக்கப்பட்டுள்ளது. ஹேங்ஓவர் படத்தில் நடித்த பிராட்லி கூப்பர், ராபர்ட் டி நீரோ, ஜெ:னிஃபர் லாரன்ஸ், கிரிஷ் டக்கர் நடித்துள்ளனர். மேத்யூ க்யிக் இதே பெயரில் எழுதிய நாவலை மேத்யூவுடன் இணைந்து திரைக்கதை அமைத்து டேவிட் ஓ.ரஸல் இயக்கியுள்ளார்.\n\nபேட் (Patrizio Solitano) எட்டு மாத மனநல சிகிச்சை முடிந்து வீடு திரும்புகிறான். அவனுக்கு இருப்பது bipolar disorder எனப்படும் மனநோய். (இந்த நோயை வைத்து தமிழில் 3, ஆரோகணம் படங்கள் வந்துள்ளன) பேட்-டின் நோய்க்கூறு காரணமாக அவனது மனைவி நிக்கி இப்போது அவனுடன் இல்லை. பேட்-டின் தந்தை பேட் சீனியருக்கும் இப்போது வேலையில்லை. ஹோட்டல் ஒன்றை தொடங்க தேவையான பணத்தை புரட்டும் வேலையில் அவர் இருக்கிறார்.\n\nபார்க்க இயல்பாகத் தோன்றும் இருக்கும் பேட் தரும் தொந்தரவுகள் கொஞ்சம் விசித்திரமானவை. ஹெமிங்வேயின் நாவலைப் படித்துவிட்டு கதையின் முடிவு சரியில்லை என்று கத்தி கூப்பாடு போட்டு தனது பெற்றோரை கடுப்படிக்கிறான். அவன் ஆர்ப்பாட்டம் செய்வது ஊரே தூங்கிக் கொண்டிருக்கும் நள்ளிரவில். இன்னொருமுறை தனது திருமண வீடியோவை காணாததற்கு.\n\nபேட் இப்படி நடந்து கொண்டால் அவனைவிட பல மடங்கு கிரேஸியாக நடந்து கொள்கிறாள் டிஃப்னி. பேட்-டின் நண்பன் மனைவியின் சகோதரி. அவளை சமீபத்தில்தான் வேலையிலிருந்து நீக்கியிருந்தனர். தனது கணவன் இறந்ததால் அலுவலகத்தில் உள்ள அனைவருடனும் செக்ஸ் வைத்துக் கொண்டதுதான் அவள் வேலையிலிருந்து நீக்கப்பட காரணம். அலுவலகத்தில் அவளுடன் பணிபுரிந்தவர்களின் எண்ணிக்கை பதினொன்று. இதில் பெண்களும் அடக்கம்.\n\nஇரண்டு எக்ஸ்ட்ரீம் கேரக்டர்கள். இவர்கள் பரஸ்பரம் தங்களுக்குள் எப்படி ஒன்றிணைகிறார்கள் என்பதுதான் படத்தின் கதை. பேட் சீனியர் தனது நண்பனுடன் வைத்துக் கொள்ளும் பெட், இறுதியில் வரும் நடனப் போட்டியில் பேட்-டும், டிஃப்னியும் நன்றாக நடனமாடி ஐந்து பாயிண்ட்கள் வெல்வது எல்லாம் தமிழ்ப் படம் பார்ப்பதான எண்ணத்தை தோற்றுவிக்கும்.\n\nபேட் ஏன் மனநல மருத்துவமனைக்கு அனுப்பப்பட்டான் என்பதற்கான காரணத்தை சொல்லும் விதம் இயக்குனரின் கதை சொல்லலுக்கு சிறந்த உதாரணம். ஹைஸ்கூல் ஆசியரான பேட் (ஹேங்ஓவரிலிலும் பிராட்லி கூப்பருக்கு வாத்தியார் வேடம்தான்) ஒருநாள் சீக்கிரமாக வீடு திரும்புகிறான். வீட்டில் அவனது திருமண பாடல் ஒலிக்கிறது. அவன் மனைவி நிக்கியின் உடைகள் ஒவ்வொன்றாக கழற்றி வீசப்பட்டது போல் தரையில் கிடக்கிறது. அதை பின் தொடர்ந்து வரும் பேட் குளியலறைக்கு வருகிறான். அங்கு நிக்கி நிர்வாணமாக குளித்துக் கொண்டிருக்கிறாள். அப்பா... நிம்மதி என்று நினைக்கிறவேளை, அவள் அருகில் இன்னொருவன் குளித்துக் கொண்டிருப்பது தெரிகிறது. அவனை அடித்து துவைக்கிறான் பேட்.\n\nஇந்த நிகழ்வுக்குப் பிறகு தனது திருமண பாடலை கேட்கும் போதெல்லாம் பேட் வயலண்டாகிறான். குழப்பமான நேரங்களில் அந்தப் பாடல் மண்டைக்குள் கேட்கத் தொடங்க அவனது சமநிலை குலைந்து போகிறது. இந்த அக நெருக்கடியிலிருந்து டிஃப்னி அவனை மீட்கிறாள். இந்த இடம்தான் படத்தை வேறொரு தளத்துக்கு கொண்டு செல்கிறது.\n\nபேட் மீது பரிதாபப்பட்டு அவனை அணுகாமல் அவனே பயந்து போகும் அளவுக்கு வயலாண்டாக நடந்து கொள்கிறாள் டிஃப்னி. அவன் தரும் கடிதத்தை நிக்கியிடம் ஒப்படைக்க வேண்டுமென்றால் தான் கலந்து கொள்ளப் போகிற நடனப் போட்டியில் தனது பார்ட்னராக உடன் நடனமாட வேண்டும் என அவனை நடனத்தின் பக்கம் திருப்புகிறாள்.\n\n"}
{"id": "170558", "url": "https://ta.wikipedia.org/wiki?curid=170558", "title": "மகிழினி மணிமாறன்", "text": "மகிழினி மணிமாறன்\n\nமகிழினி மணிமாறன் ஓர் தமிழ்த் திரைப்படப் பின்னணிப் பாடகி. இவர் கும்கி திரைப்படத்தின் \"கையளவு நெஞ்சத்திலே\" என்ற பாடலைப் பாடியுள்ளார், இது இவரின் முதல் திரைப்பட பாடலாகும். இவருக்கு சிறந்த பாடகிக்கான விகடன் விருதுகள் 2012 வழங்கப்பட்டுள்ளது.\n\nவேடந்தாங்கலுக்கு அருகில் உள்ள மாலைப்புரம் என்ற கிராமத்தில் பிறந்தவர். மணிமாறனின் இசைக்குழுவான புத்தர் கலைக்குழுவில் நாட்டுப்புற பாடல்களை பாடுபவராக உள்ளார். அவரையே இவர் திருமணம் புரிந்துள்ளார் மணிமாறனே தன்னுடைய குரு மற்றும் தன் ஊக்கத்துக்கு காரணமானவர் என்று கூறியுள்ளார். \nஇவர் எடிசன் விருது, விகடன் விருது, தஞ்சாவூர் தமிழ் இசை மன்றத்தின் இசைக்கலை அரசி பட்டம் ஆகியவற்றைப் பெற்றுள்ளார்.\n"}
{"id": "170560", "url": "https://ta.wikipedia.org/wiki?curid=170560", "title": "தமிழிசை மூவர் மணிமண்டபம்", "text": "தமிழிசை மூவர் மணிமண்டபம்\n\nதமிழிசை மூவர் மணிமண்டபம், தமிழ்நாட்டில் நாகப்பட்டினம் மாவட்டம் சீர்காழியில் அமைந்துள்ளது. தமிழிசை மூவர்களான முத்துத் தாண்டவர், மாரிமுத்தாப் பிள்ளை, அருணாசலக் கவிராயர் ஆகியோரின் நினைவாக தமிழக அரசு சார்பில் கட்டப்பட்டுள்ள இம்மணிமண்டபம் 2013 ஆம் ஆண்டு பிப்ரவரி 20 தேதியன்று தமிழகத்தின் முதலமைச்சர் ஜெயலலிதாவால் காணொலி மூலமாகத் திறந்து வைக்கப்பட்டது.\n\nஇதற்கு முன்பு ஆட்சியிலிருந்த திமுக அரசின் காலத்தில் இம்மணிமண்டபம் அமைக்கும் திட்டம் உருவாக்கப்பட்டு அதற்கான நிதி ஒதுக்கப்பட்டது. இதற்காக சிதம்பரம்- மயிலாடுதுறை முக்கிய சாலையோரம் 19160 சதுர அடி நிலம் கையகப்படுத்தப்பட்டு, 2010 ஆம் ஆண்டு ஆகஸ்டு 2 ஆம் நாள் மணிமண்டபப் பணிகள் தொடங்கப்பட்டன. 2011 ஆம் ஆண்டு டிசம்பர் மாதம் கட்டுமானப் பணிகள் முடிவடைந்தன. எனினும் இதன் திறப்புவிழா 2013 ஆம் ஆண்டுதான் நடைபெற்றுள்ளது. 4772 சதுர அடியில் இந்த மணிமண்டபம் அமைந்துள்ளது. மண்டபத்தின் முகப்பில் தமிழிசை மூவரின் வெண்கலத்தினாலான முழு உருவச்சிலைகள் அமைக்கப்பட்டுள்ளன. ஏழு சுவரங்களின் அடையாளமாக மண்டபத்தின் மையத்தில் ஏழு கலசங்கள் உள்ளன.\n\n"}
{"id": "170564", "url": "https://ta.wikipedia.org/wiki?curid=170564", "title": "வள்ளியாறு", "text": "வள்ளியாறு\n\nகன்னியாகுமரி மாவட்டத்தில் ஓடும் முக்கியமான ஆறுகளில் ஒன்று வள்ளியாறு. இது வில்லுக்குறி அருகே உள்ள வேளிமலையில் உருவாகி மணவாளக்குறிச்சி அருகே அரபிக் கடலில் கலக்கிறது. குமரி மாவட்ட மக்களின் பல்லாண்டு கனவான மாம்பழத்துறையாறு அணை இநத ஆறு உருவாகும் வேளிமலையில் ஆணைக்கிடங்கு என்னுமிடத்தில் கடந்த 2010 ஆம் ஆண்டு கட்டி முடிக்கப்பட்டது.\n"}
{"id": "170571", "url": "https://ta.wikipedia.org/wiki?curid=170571", "title": "கண்டன்விளை", "text": "கண்டன்விளை\n\nகண்டன்விளை என்பது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் கல்குளம் வட்டத்தில் இருக்கும் நுள்ளிவிளை ஊராட்சிக்கு உட்பட்ட ஒரு கிராமம் ஆகும். இது மாநில நெடுஞ்சாலை எண் 91-ல்(பரசேரி-திங்கள்நகர்-புதுக்கடை), பரசேரியிலிருந்து 3 கி.மீ. தொலைவில் அமைந்துள்ளது. இங்கு நுள்ளிவிளை ஊராட்சி கட்டிடமும், நுள்ளிவிளை 'எ' கிராம நிர்வாக அலுவலகமும், கண்டன்விளை அஞ்சல் அலுவலகமும் அமைந்துள்ளது. இங்கு சிமெண்ட் செங்கல் தொழிற்சாலைகள் அதிகம் காணப்படுகின்றன.\n\n\n\nSection::::கிறித்தவக் கோவில்.\nபுனித குழந்தை இயேசுவின் திரேசாள் ஆலயம்.\n"}
{"id": "170575", "url": "https://ta.wikipedia.org/wiki?curid=170575", "title": "பட்டாணி உப்புக்கொத்தி", "text": "பட்டாணி உப்புக்கொத்தி\n\nபட்டாணி உப்புக்கொத்தி (Little Ringed Plover - \"Charadrius dubius\") என்பது ஒரு சிறிய உப்புக்கொத்தி பறவை. கண்ணைச்சுற்றி காணப்படும் மஞ்சள் வளையம் இப்பறவையின் ஓர் முக்கிய அடையாளம் ஆகும். \n\n\nSection::::பரவல்.\nஇந்தியத் துணைக்கண்டம் *முழுவதும் காணப்படும்; இமயமலையிலும் 4000 அடி உயரம் வரை இவை பரவுகின்றன. பட்டாணி உப்புக்கொத்தியின் ஒரு இனமான \"C. d. curonicus\" ஐரோப்பாவிலிருந்து பனிக்காலத்தில் வலசையாக வருகின்றது எனவும் இன்னொரு இனமான \n\"C. d. jerdoni\" இந்தியாவிலேயே இனப்பெருக்கம் செய்கின்றது எனவும் சலீம் அலி கருதுகிறார். \n\n"}
{"id": "170584", "url": "https://ta.wikipedia.org/wiki?curid=170584", "title": "மொழியீறு", "text": "மொழியீறு\n\nசொல்லை word 'மொழி' என்பது பண்டைய வழக்கு. மொழியின் இறுதியில் வரும் எழுத்தை மொழியீறு என இலக்கண நூல்கள் குறிப்பிடுகின்றன. தொல்காப்பியம் அவற்றை 24 என வரையறுத்துக் காட்டுகிறது. \n\nஉயிரெழுத்து 12, மெய்யெழுத்து 11 (ஞ, ண, ந, ம, ன, ய, ர, ல வ, ழ, ள), குற்றியஙுகர ஈறு 1, ஆக 24 எழுத்துக்கள் மொழியின் இறுதி எழுத்தாக வரும்.\nSection::::உயிரெழுத்து ஈறு.\nஉயிரெழுத்து 12-ல் 5 குறிலும் அளபெடையாக ஈறாகும்.\nஎடுத்துக்காட்டு: ஆஅ, ஈஇ, ஊஉ, ஏஎ, ஓஒ\n\n7 நெடிலும் மொழியாக ஈறாகும்\nஎடுத்துக்காட்டு: ஆ , ஈ, ஊ , ஏ , ஐ , ஓ [ஔ] எழுத்து கௌ , வௌ என்னும் இரண்டு சொற்களில் ஈறாகும்.\n\n\nSection::::பட்டியல்.\nதமிழில் மொழியீறு அமைந்திருக்கும் பாங்கு \n"}
{"id": "170607", "url": "https://ta.wikipedia.org/wiki?curid=170607", "title": "தி அட்டேக்ஸ் ஆப் 26/11 (திரைப்படம்)", "text": "தி அட்டேக்ஸ் ஆப் 26/11 (திரைப்படம்)\n\n'\"தி அட்டேக்ஸ் ஆப் 26/11' அல்லது 26/11 தாக்குதல்கள் (ஆங்கிலம்: The Attacks of 26/11) இது ஒரு குற்றவியல் - பரபரப்பூட்டும் பாலிவுட், இந்தித் திரைப்படம் ஆகும். இத் திரைப்படமானது நவம்பர் 26, 2008 ஆம் ஆண்டு மும்பைத் தாக்குதல் சம்பவத்தை அடிப்படையாகக் கொண்டு இயக்கப்பட்டுள்ளது. இத்திரைப்படத்தை ராம் கோபால் வர்மா இயக்கத்தில் நானா படேகர், சஞ்சீவ் ஜெய்ஷ்வல் மற்றும் பலர் நடித்துள்ளனர். இத்திரைப்படம் மார்ச் 1, 2013 ஆம் ஆண்டு உலகம் முழுவதும் வெளியானது.\n\nSection::::கதை விளக்கம்.\nநவம்பர் 26, 2008 ஆம் ஆண்டு \nபாகிஸ்தானைச் சேர்ந்த தீவிரவாதி அஜ்மல் கசாப்புடன் பத்து பயங்கரவாதிகளுடன் கடல் வழியாக, மும்பைக்குள் ஊடுருவி, சத்திரபதி சிவாசி தொடருந்து நிலையம், தாஜ் தங்குவிடுதி, ஒபராய் தங்குவிடுதி மற்றும் லியோபோல்ட் கஃபே உள்ளிட்ட இடங்கள் தாக்கப்பட்டது. இதில் 166 பேர் பலியானார்கள். இச்சம்பவத்தை மையப்படுத்தி ராம் கோபால் வர்மா அவர்கள் இப்படத்தை இயக்கியுள்ளார். மேலும் இச்சம்பவத்தை நேரில் பார்த்தவர்கள், காவல் துறை அறிக்கைகள், நீதி மன்றத் தீர்ப்பு, மற்றும் சம்பவத்தால் பாதிக்கப்பட நபர்கள் அளித்த தகவல்கள் ஆகியவை திரைக் கதைக்கு கருவூலமாக அமைந்ததுள்ளது. மேலும் இப்படத்தை ஆராய்ந்த மத்திய திரைப்பட தணிக்கைக் குழு இப்படத்தில் உள்ள காட்சிகள் அனைத்தும் திரைப்படத்திர்க்கு முக்கிய உயிரோட்டமாக அமைந்திருப்பதால் இதில் எந்தக் காட்சியையும் நீக்காமல் அப்படியே அனுமதித்துள்ளது. ஆனால் இப்படத்திர்க்கு வயது வந்தவர்களுக்கு மட்டும் (A (Adult)) என்ற முத்திரைச் சான்றிதழ் வழங்கியுள்ளது. மேலும் தீவிரவாதி அஜ்மல் கசாப் வேடத்தில் சஞ்சீவ் ஜெய்ஸ்வால் நடித்துள்ளார். இணை காவல்துறை ஆணையராக நானா படேகர் நடித்துள்ளார்.\n\nSection::::விளம்பரப்படுத்துதல்.\nஇத் திரைப்படத்தின் முதல் ஏழு நிமிட சிறப்பு காட்சியை ஈரோஸ் இன்டர்நேஷனல் சேனல் நிறுவனம் மூலம் யூடியூப் இணையத்தில் நவம்பர் 23, 2012, அன்று வெளியிடப்பட்டது. மேலும் இப்படத்தின் சிறப்பு காட்சியை மகாராட்டிரம் இணை காவல்துறை ஆணையரான ராகேஷ் மரியா அவர்களுக்கு திரையிட்டுக் காட்டப்பட்டது. இதனை இயக்குனர் கரண் ஜோஹர் அவர்களால் ஏற்பாடு செய்யப்பட்டது. மற்றும் இதனுடன் சத்யா 2 திரைப்படத்தின் முன்னோட்டமும் இணைக்கப்பட்டுள்ளது.\n\n\nதி அட்டேக்ஸ் ஆப் 26/11 திரைப்படத்தின் முதல் 7 நிமிடங்கள் கைபேசியின் யூடியூப்பில் காண்க \n"}
{"id": "170612", "url": "https://ta.wikipedia.org/wiki?curid=170612", "title": "இரா. நடராசன் சிறுகதைகள்", "text": "இரா. நடராசன் சிறுகதைகள்\n\nஇரா. நடராசன் சிறுகதைகள் என்னும் தொகுதியில் 50 சிறுகதைகள் இருக்கின்றன. இத்தொகுதி இரா. நடராசன் என்பவரால் எழுதப்பட்ட அனைத்துச் சிறுகதைகளும் அடங்கியது. இரா. நடராசனின் சிறுகதைகள் உலகளாவிய வாசகர் கவனத்தை ஈர்த்தவை. தமிழ் மொழியில் எழுதப்பட்ட இக்கதைகளில் சில தெலுங்கு, மலையாளம், இந்தி, ஆங்கிலம், பிரஞ்சு உட்பட பல மொழிகளில் மொழியாக்கம் செய்யப்பட்டுள்ளன. உலக சிறுகதை தொகுதிகள் சிலவற்றில் இவரின் சில கதைகள் இடம் பெற்றுள்ளன. இவைகளில் நான்கு கதைகள் குறும்படங்களாக எடுக்கப்பட்டு பன்னாட்டுப் பட விழாகளில் விருதுகளைப் பெற்றுள்ளன. \n\n"}
{"id": "170618", "url": "https://ta.wikipedia.org/wiki?curid=170618", "title": "சட்டப் பேரவை உறுப்பினர்", "text": "சட்டப் பேரவை உறுப்பினர்\n\nசட்டப் பேரவை உறுப்பினர் (\"Member of the Legislative Assembly\", சுருங்க MLA) அல்லது சட்டமன்ற உறுப்பினர் (\"Member of the Legislature\", சுருங்க ML), உள்நாட்டு ஆட்சிப்பகுதி ஒன்றின் சட்டமன்றம் அல்லது சட்டப் பேரவைக்கு தேர்தல் தொகுதியின் வாக்காளர்களால் தேர்ந்தெடுக்கப்பட்டவர்களாவர். நாட்டின் தேசிய சட்ட மன்ற உறுப்பினர்கள் பொதுவாக நாடாளுமன்ற உறுப்பினர்கள் எனப்படுகின்றனர். ஊடகங்களில் சிலர் ஆங்கிலச் சுருக்கமான எம்.எல்.ஏ எனப் பயன்படுத்துகின்றனர்.\n\nSection::::ஆத்திரேலியா.\nஆத்திரேலியாவின் நியூ சவுத் வேல்சு மற்றும் குயின்சுலாந்து சட்டமன்ற உறுப்பினர்கள் எம்பி (நாடாளுமன்ற உறுப்பினர்) என்றே அழைக்கப்படுகின்றனர். மேற்கு ஆஸ்திரேலியா, வட ஆள்புலம் மற்றும் ஆத்திரேலியத் தலைநகர ஆள்புலம் சட்டமன்ற உறுப்பினர்கள் எம்எல்ஏ என்று அழைக்கப்படுகின்றனர். இருப்பினும் இவர்களும் \"எம்பி\" என்ற பின்னொட்டைப் பயன்படுத்துவதுண்டு. தெற்கு ஆஸ்திரேலியா மற்றும் தாசுமேனியா உறுப்பினர்கள் எம்எச்ஏ என்று அழைக்கப்படுகின்றனர். விக்டோரியா மாநில சட்டமன்ற உறுப்பினர்கள் எம்பி அல்லது எம்எல்ஏ என்ற பதவிப்பெயர்களில் எதையும் பயன்படுத்தலாம்.\nநாட்டின் கூட்டாட்சி நாடாளுமன்ற உறுப்பினர்கள் எம்பி என அழைக்கப்படுகின்றனர்.\n\nSection::::ஆங்காங்.\nஆங்காங்கின் சட்டமன்ற உறுப்பினர்கள் \"லெஜிஸ்லேடிவ் கௌன்சில்\" என்பதன் சுருக்கமாக \"லெக்கோ உறுப்பினர்கள்\" எனப்படுகின்றனர்.\n\nSection::::இந்தியா.\nஇந்தியாவில் மாநிலங்களுக்கான சட்டப் பேரவைக்கு அதற்கான தேர்தல் தொகுதியிலிருந்து தேர்ந்தெடுக்கப்படும் உறுப்பினர்கள் சட்டப் பேரவை உறுப்பினர்கள் என அழைக்கப்படுகின்றனர். இரு அவைகள் இயங்கும் சட்ட மன்றங்களில் கீழவை உறுப்பினர்கள் \"சட்டப் பேரவை உறுப்பினர்கள்\" (எம்.எல்.ஏ) எனவும் மேலவை உறுப்பினர்கள் \"சட்டமன்ற உறுப்பினர்கள்\" (எம்.எல்.சி) எனவும் அழைக்கப்படுகின்றனர்.\n\nSection::::ஐக்கிய அமெரிக்கா.\nஐக்கிய அமெரிக்காவில் நாட்டின் 50 மாநிலங்களின் சட்ட அமைப்புக்களின் உறுப்பினர்கள் பொதுவான \"சட்டமன்றத்தினர்\" (லெஜிஸ்லேடர்) என்ற சொல்லால் குறிக்கப்படுகின்றனர்.\n\nஆனால் முறையான பெயர் ஒவ்வொரு மாநிலத்திலும் மாறுபடுகிறது. 24 மாநிலங்களில் சட்டமியற்றும் அவைகள் \"சட்டமன்றம்\" (\"Legislature\") என்றோ \"மாநில சட்டமன்றம்\" என்றோ (\"State Legislature\") என்றோ அழைக்கப்படுகின்றன.19 மாநிலங்களில் இவை \"பொது மன்றம்\" (\"General Assembly\") எனப்படுகின்றன. மாசச்சூசெட்சிலும் நியூ ஆம்ப்சையரிலும் இவை \"பொது நீதிமன்றம்\" (\"General Court\") என்றும் வடக்கு டகோட்டாவிலும் ஓரிகனிலும் \"சட்டப் பேரவை\" (\"Legislative Assembly\") என்றும் அழைக்கப்படுகின்றன.\n\nவழக்குமொழியில் இவர்கள் \"சார்பாளர்கள்\" அல்லது \"சட்டமன்றத்தினர்\" என விளிக்கப்பட்டாலும் முறையான பெயராக மாநிலங்களின் சட்டமன்ற உறுப்பினர்கள் அவர்களது சட்டமன்றங்களின் பெயர்களை ஒட்டி எம்எல், எம்எஸ்எல், எம்ஜிஏ, எம்ஜிசி மற்றும் எம்எல்ஏ என்ற சொற்களால் குறிக்கப்படுகின்றனர். மேலும் அனைவருமே சட்டமன்றத்தினர் எனக் குறிப்பிடப்படுவதால் எழும் குழப்பத்தைத் தவிர்க்க ஊடகங்கள் \"மாநிலச் சார்பாளர்கள்\" அல்லது \"மாநில சட்டமன்றத்தினர்\" என்று குறிப்பிடுகின்றனர்.\n\nSection::::கனடா.\nகனடாவில் மாநிலங்களில் தேர்தெடுக்கப்பட்ட ஆட்சியாளர்கள் அனைவருமே \"எம்எல்ஏ\" என அழைக்கப்படுகின்றனர்; இதற்கு விலக்காக:\n\nSection::::பாக்லாந்து தீவுகள்.\nபாக்லாந்து தீவுகளின் சட்டப் பேரவை உறுப்பினர்கள் \"எம்எல்ஏ\"க்கள் எனப்படுகின்றனர். 1840இலிருந்து செயலில் இருந்த பாக்லாந்து தீவுகள் சட்ட மன்றம் 2009இல் புதிய சட்டப் பேரவையால் மாற்றப்பட்டது. இதனால் பழக்கத்தின் காரணமாக இன்னமும் சட்டபை பேரவை உறுப்பினர்கள் \"கௌன்சிலர்கள்\" என குறிக்கப்படுகின்றனர்.\n\nSection::::பிரேசில்.\nபிரேசில் நாட்டின் 26 சட்டப் பேரவைகளின் உறுப்பினர்களும் \"மாநில துணையாளர்கள்\" (\"deputados estaduais\") எனப்படுகின்றனர். கூட்டாட்சி மாவட்ட சட்டப் பேரவை சட்ட அறை () எனவும் உறுப்பினர்கள் \"மாவட்ட துணையாளர்கள்\" (\"deputados distritais\") எனவும் அழைக்கப்படுகின்றனர். இரண்டு அவைகள் கொண்ட கூட்டாட்சி அமைப்பைப் போலன்றி பிரேசிலின் மாநில சட்டப் பேரவைகள் ஓரவை முறைமை பாவிப்பன. கூட்டாட்சி நாடாளுமன்றத்தின் கீழவை உறுப்பினர்களும் துணையாளர்கள் என்று அழைக்கப்பட்டாலும் அவர்கள் \"கூட்டாட்சி துணையாளர்கள்\" (\"deputados federais\") என வேறுபடுத்தப்படுகின்றனர்.\n\nSection::::வடக்கு அயர்லாந்து.\nவடக்கு அயர்லாந்துக்கெனத் தனியான சட்டமன்றம் வழங்கப்பட்டதிலிருந்து வடக்கு அயர்லாந்து பேரவையின் உறுப்பினர்கள் எம்எல்ஏக்கள் எனவே அழைக்கப்படுகின்றனர். \n\nசட்டப் பேரவை அக்டோபர் 14, 2002இல் இடைநீக்கம் செய்யப்பட்டு பின்னர் மே 2007இல் மீளமைக்கப்பட்டது.\n\nSection::::வேல்சு.\nவேல்சின் தேசிய சட்டப் பேரவை உறுப்பினர்கள் பொதுவாக ஏஎம்கள் என்றோ ஏசிக்கள் (\"Aelod y Cynulliad\" , ACs) என்றோ அழைக்கப்படுகின்றனர்.\n"}
{"id": "170629", "url": "https://ta.wikipedia.org/wiki?curid=170629", "title": "தேர்தல் தொகுதி", "text": "தேர்தல் தொகுதி\n\nதேர்தல் தொகுதி அல்லது தொகுதி (electoral district, அல்லது \"constituency\", \"riding\", \"ward\", \"division\", \"electoral area\" மற்றும் \"electorate\") என்பது ஓர் சட்டமியற்றும் அவைக்கு, ஒன்று அல்லது அதற்கு மேற்பட்ட சார்பாளர்களை, தனியான தேர்தல் மூலம் தேர்ந்தெடுக்கவல்ல, தெளிவாக வரையறுக்கப்பட்டுள்ள, நிலப் பகுதிப் பிரிவாகும். பொதுவாக இந்த நிலப்பகுதியில் வாழ்கின்ற வாக்காளர்கள் மட்டுமே அத்தொகுதிக்கான தேர்தலில் வாக்களிக்க அனுமதிக்கப்படுவர்.\n"}
{"id": "170635", "url": "https://ta.wikipedia.org/wiki?curid=170635", "title": "திருச்சேறை சாரநாதப்பெருமாள் கோயில்", "text": "திருச்சேறை சாரநாதப்பெருமாள் கோயில்\n\nசாரநாதப்பெருமாள் கோயில் தமிழ்நாடு, தஞ்சாவூர் மாவட்டத்தில் திருச்சேரை என்னும் ஊரில் அமைந்துள்ள பெருமாள் கோயில். 108 திவ்யதேசங்களுள் ஒன்று. தனக்கு மிகவும் பிரியமான க்ஷேத்திரம் என்று மகாவிஷ்ணுவால் அருளப்பட்ட பூமி இந்த திருச்சேறை.\n\nSection::::அமைவிடம்.\nதமிழ்நாட்டில் தஞ்சாவூர் மாவட்டம், கும்பகோணம் வட்டத்தைச் சேர்ந்த திருச்சேறை என்னும் ஊரில் இக்கோவில் அமைந்துள்ளது. கும்பகோணத்திலிருந்து சுமார் 14 கிமீ தொலைவில் இக்கோவில் அமைந்துள்ளது. கும்பகோணத்திலிருந்து திருவாரூர் செல்லும் பேருந்துகள் இத்தலம் வழியே செல்கின்றன. இவ்விடத்துக்கு அருகாமையிலுள்ள தொடருந்து நிலையம் கும்பகோணமும், வானூர்தி நிலையம் திருச்சியும் ஆகும். இக்கோவில் அஞ்சல் முகவரி:\nஅருள்மிகு சாரநாதப்பெருமாள் திருக்கோயில், திருச்சேறை- 612605 தஞ்சாவூர் மாவட்டம்\n\nSection::::கோவில்.\nஇக்கோவில் 500 முதல் 1000 ஆண்டுகள் பழமையானது. கோவில் 380 அடி நீளமும் 234 அடி அகலமும் கொண்டமைந்துள்ளது. கிழக்கு நோக்கியுள்ள ராஜ கோபுரம் 90 அடி உயரமானது. கோயிலுக்கு எதிரில் உள்ள சார புஷ்கரிணியின் மேற்கு கரையில் அகத்தியர், பிரம்மா, காவரி ஆகியோருக்குத் தனி சன்னதி உள்ளன.. கோயில் உள் சுற்றில் சீனிவாசப்பெருமாள், ஆழ்வார்கள், நம்மாழ்வார், உடையவர், கூரத்தாழ்வார், ராமர், அனுமான், ராஜகோபாலன், ஆண்டாள் மற்றும் சத்தியபாமா, ருக்மணி, நரசிம்ம மூர்த்தி பால சாரநாதர் ஆகியோர் சன்னதிகள் உள்ளன.\n\nஇக்கோவிலின் மூலவர் சாரநாதன் நின்ற கோலத்தில் கிழக்குமுகமாக உள்ளார். இக்கோவிலில் மட்டுமே பெருமாள் ஸ்ரீதேவி, பூதேவி, மகாலட்சுமி, சாரநாயகி, நீலாதேவி என்ற ஐந்து தேவியருடன் காணப்படுகிறார். இத்தலத்து மண் மிகவும் சத்து (சாரம்) நிறைந்தது. இதனாலேயே இக்கோவிலின் மூலவர் சாரநாதப்பெருமாள் எனப்பட்டார். திருச்சாரம் என வழங்கப்பட்ட இத்தலம் \"திருச்சேறை\" ஆனது. மூலத்தானத்தில் பெருமாளுக்கு வலது பக்கம் மார்க்கண்டேயரும் இடதுபக்கம் காவிரித் தாயும் அமர்ந்துள்ளனர். \n\nகோவில் விமானம்: சார விமானம்; புஷ்கரணி: சார புஷ்கரணி.\n\nSection::::தல வரலாறு.\nஆதிசேஷன் குடையின் கீழ் தாயார் லட்சுமியுடன் பாற்கடலில் துயில் கொண்டிருந்த மகாவிஷ்ணு, பிரம்மதேவரை அழைத்து பிரளயகாலம் வருகிறது, நீ உடன் பூலோகம் சென்று ஒரு புனித தலத்தில் மண் எடுத்து குடம் செய்து அதில் வேத ஆகம சாஸ்திர புராணங்களை ஆவாஹனம் செய் என கட்டளை இட்டார். பல ஆலயங்களில் மண் எடுத்து குடம் செய்தும் குடம் உடைந்தவன்னம் இருந்தது. மகாவிஷ்ணுவை வேண்ட திருமால் பூலோக முக்கிய தலங்களுள் ஒன்றான திருச்சேறை சென்று தாரா தீர்த்ததில் நீராடி, மண் எடுத்து செய் எனக் கூறினார். பிரம்ம தேவரும் அவ்வாறே செய்து வேத ஆகமங்களை பாதுகாத்தார். பிரளய காலத்தில் பிரம்மா இத்தலத்திலிருந்து மண்ணெடுத்து கடம் செய்து அதனுள் வைத்து வேதங்களைக் காப்பாற்றினார் என்பதும், காவிரித் தாயின் தவத்தின் பலனாக அவரது மடியில் பெருமாள் குழந்தையாகத் திகழ்ந்ததோடல்லாது அவருக்கு ஸ்ரீதேவி, பூதேவி, நிளாதேவி, மகாலட்சுமி, சாரநாயகி ஆகிய ஐந்து தேவியருடன் காட்சியளித்தார் என்பதும், மார்க்கண்டேயர் முக்தியடைந்த தலம் இது என்பதும் இத்தலம் குறித்த மரபுவழி வரலாறுகளாகும்.\n\nவிஜயநகரப் பேரரசு ஆட்சியின் வீழ்ச்சிக்குப்பின் தஞ்சாவூரை ஆண்ட நாயக்க அரசர், மன்னார்குடியில் இராஜகோபால சுவாமிக்கு ஒரு கோவில் அமைக்கத் தீர்மானித்து அதற்கான பொறுப்பைத் தன் அமைச்சரான நரச பூபாலனிடம் அளித்தார். பூபாலன் சாரநாதப் பெருமாளின் பக்தர். திருச்சேறையிலும் கோவில் அமைக்க விரும்பிய அமைச்சர், மன்னார்குடிக்குக் கருங்கற்களைக் கொண்டு செல்லும் ஒவ்வொரு பாரவண்டியிலிருந்தும் ஒரு கல்லை திருச்சேறையில் இறக்கிவிட்டுச் செல்லும்படி தனது ஆட்களுக்கு உத்தரவிட்டார். இச்செய்தியை அறிந்து சினமடைந்த அரசன் திருச்சேறைக்குச் சென்றான். அங்கு அரசனது கண்களுக்கு சாரநாதப் பெருமாள், இராஜகோபால சுவாமியாகக் காட்சியளித்ததால் சினம் தீர்ந்த அரசன் இக்கோவிலையும் அமைப்பதற்கு மனம் உவந்தான் என்பதும் இத்தலம் குறித்த மரபு வரலாறு ஆகும்.\n\nஒரு முறை காவிரித்தாய் கங்கைக்கு இணையான பெருமை தனக்கும் வேண்டும் என கேட்டு இத்தல சாரபுஷ்கரணியில் மேற்கு கரை அரச மரத்தடியில் பெருமாளை நோக்கித் தவம் இருந்தாள். இவளது தவத்திற்கு மகிழ்ந்த பெருமாள் குழந்தை வடிவில் காவிரித்தாயின் மடியில் தவழ்ந்தார். பின் கருட வாகனத்தில் சங்கு சக்கரதாரியாக ஐந்து லட்சுமிகளுடன் காட்சி தந்த பெருமாளிடம் காவிரி எப்போதும் இதே கோலத்தில் இங்கு காட்சி தர வேண்டும் என வேண்ட பெருமாளும் அப்படியே செய்தார். மூலஸ்தானத்தில் பெருமாளுக்கு இடது பக்கம் காவிரித்தாய் இருப்பதை இன்றும் காணலாம்.\n\nSection::::திருவிழா.\n10 நாட்கள் கொண்டாடப்படும் தைப்பூசத் திருவிழா இங்கு நடக்கும் திருவிழாக்களில் முக்கியமானதாகும். 10 ஆம் நாளன்று தேரோட்டம். பெருமாள் ஐந்து தேவியருடன் காவிரித் தாய்க்குக் காட்சியளித்த நிகழ்வு நடந்தது தைப்பூச நாளில் என்பதால் இவ்விழா சிறப்பாகக் கொண்டாடப்படுகிறது.\n\nSection::::மங்களசாசனம்.\nதிருமங்கையாழ்வார் இத்தலம் குறித்து 13 பாசுரங்களில் பாடியுள்ளார். அவற்றுள் ஒன்று:\n<poem>\nபைவிரியும் வரியரவில் படுகடலுள் துயிலமர்ந்த பண்பா என்றும் மைவிரியும் மணிவரைபோல் மாயவனே என்றென்றும், வண்டார் நீலம் செய்விரியும் தண்சேறை யெம் பெருமான் திருவடியைச் சிந்தித் தேற்கு, என் ஐயறிவும் கொண்டானுக் காளாணார்க் காளாமென் அன்பு தானே. </poem>\n\n\n"}
{"id": "170648", "url": "https://ta.wikipedia.org/wiki?curid=170648", "title": "ஸ்கைஃபால்", "text": "ஸ்கைஃபால்\n\nஸ்கைஃபால் 2012 இல் வெளியான 23 ஆம் ஜேம்ஸ் பாண்ட் திரைப்படமாகும். ஜேம்ஸ் பாண்ட் ஆக டேனியல் கிரெய்க் நடித்துள்ளார். 23 அக்டோபர் 2012 அன்று இலண்டனில் வெளியிடப்பட்டது. ஐந்து அகாதமி விருதுகளுக்கு தேர்ந்தெடுக்கப்பட்டுள்ளது. சிறந்த பிரித்தானியத் திரைப்படத்திற்கான பாப்தா விருதினை வென்றது. \n\nSection::::தயாரிப்பு.\nSection::::தொடக்கம்.\nமெட்ரோ-கோல்ட்வின் மேயர் குழுவின் நிதி பிரச்சனைகளால் ஸ்கைஃபால் தயாரிப்பு 2010 முழுவதும் நிறுத்தப்பட்டது. 21 திசம்பர் 2010 இல் எம்.ஜி.எம் இன் நிதி பிரச்சனைகள் முடிந்தன. சனவரி 2011 இல் திரைப்படத்தின் வெளியீட்டுத் தேதி 9 நவம்பர் 2012 என குறிப்பிடப்பட்டது. தயாரிப்பு 2011 முடிவில் தொடங்குமெனவும் குறிப்பிடப்பட்டுள்ளது. எம்.ஜி.எம் மற்றும் சோனி என்டர்டெயின்மென்ட் ஐக்கிய இராச்சிய வெளியீட்டுத் தேதி 26 அக்டோபர் 2012 என கூறின. \nதிரைப்படச் செலவுகள் $ இலிருந்து $ வரை இருக்கும் என மதிப்பிடப்பட்டுள்ளது.\n\nSection::::முன் தயாரிப்பு.\nஆகத்து 2011 இல் செர்பியன் செய்தித்தாள் \"பிலிக்\" \"பாண்ட் 23\" \"கார்ட் பிளாஞ்ச்\" என பெயரிடப்படுள்ளதாக கூறியது. மேலும் ஜெப்ரி டீவரின் ஜேம்ஸ் பாண்ட் புதினத்தினைத் தழுவி இருக்கும் எனவும் கூறியது. 30 ஆகத்து அன்று இயான் தயாரிப்புகள் \"பாண்ட் 23\" மற்றும் \"கார்ட் பிளாஞ்ச்\" ஆகிய இரண்டிற்கும் சம்பந்தம் இல்லை என்று அறிவித்தது. 3 அக்டோபர் 2011 அன்று பதினைந்து இணையதள பெயர்கள் ('jamesbond-skyfall.com' மற்றும் 'skyfallthefilm.com' போன்று) எம்.ஜி.எம் ஆல் வாங்கப்பட்டது. இதைவைத்து \"ஸ்கைஃபால்\" என படம் பெயரிடப்பட்டுள்ளது என செய்திகள் பரவின.3 நவம்பர் 2011 அன்று திரைப்படத்தின் பெயர் ஸ்கைஃபால் என அறிவிக்கப்பட்டது. திரைப்படப் பெயர் பாண்ட் இன் சிறுவயதுப் பெயரினைக் குறிக்கும் மாதிரி இடப்பட்டுள்ளது. \n\nSection::::வெளியீடு மற்றும் வரவேற்பு.\n23 அக்டோபர் 2012 அன்று ராயல் ஆல்பர்ட் ஹால் இலண்டனில் திரையிடப்பட்டது. மூன்று நாட்களுக்கு பின்னர் 26 அக்டோபர் அன்று இங்கிலாந்து முழுவதும் வெளியிடப்பட்டது. ஐக்கிய அமெரிக்காவில் 8 நவம்பர் அன்று வெளியிடப்பட்டது. \"ஸ்கைஃபால்\" IMAX இல் வெளியிடப்பட்ட முதல் பாண்ட் திரைப்படமாகும். வட அமெரிக்க IMAX திரையரங்குகளில் வெளியீடு நாளுக்கு ஒரு நாள் முன்னரே வெளியிடப்பட்டது.\n\n\n\n\n"}
{"id": "170659", "url": "https://ta.wikipedia.org/wiki?curid=170659", "title": "கூட்டுக்கதிர் ஏற்பளவு", "text": "கூட்டுக்கதிர் ஏற்பளவு\n\nகூட்டுக்கதிர் ஏற்பளவு (\"Collective dose\") என்பது ஒரு குறிப்பிட்ட இடத்தில் குறிப்பிட்ட காலத்தில் தெளிவான கதிர் மூலத்திலிருந்து, அவ்விடத்தில் இருந்த அத்தனை தனி நபர்களின் கதிர் ஏற்பளவின் கூட்டுத்தொகையாகும்.\n\nஇங்கு, N என்பது நபர்களின் எண்ணிக்கை, D என்பது அவர்கள் பெற்ற கதிர் ஏற்பளவு. இவைகளின் கூட்டுத்தொகையே கூட்டுக்கதிர் ஏற்பளவு எனப்படும்.\n\nஅயனிக் கதிர்வீச்சின் போது மொத்த விளைவைக் கணிப்பதற்கு கூட்டுக்கதிர் ஏற்பளவு பயன்படுத்தப்படுகிறது. மொத்தக் கூட்டுக்கதிர் ஏற்பளவு என்பது கதிர்வீச்சு ஏற்படும் நேரம் முதல் சுற்றுசூழலில் இருந்து முழுவதுமாக அழிக்கப்படும் வரை மொத்த மக்கள்தொகையும் ஏற்கும் கதிர் ஏற்பளவு ஆகும். ஆனாலும், சில வேளைகளில் கூட்டுக்கதிர் ஏற்பளவுகள் ஒரு குறிப்பிட்ட மக்கள்தொகைக்கோ அல்லது ஒரு குறிப்பிட்ட காலப்பகுதிக்கோ தரப்படுகிறது.\n\nகூட்டுக்கதிர் ஏற்பளவு பொதுவாக நபர்-ரெம் (man-rem) அல்லது நபர்-சீவெர்ட் (mSv, manSv) ஆகிய அலகுகளில் தரப்படுகின்றன.\n\nSection::::எடுத்துக்காட்டுகள்.\nதனிமைப்படுத்தப்பட்ட இடங்களில் மேற்கொள்ளப்படும் வளிமண்டல அணுகுண்டு சோதனைகளில் கூட்டுக்கதிர் ஏற்பளவு பொதுவாக நபருக்கு 1 mSv இலும் குறைவாக இருக்கும். 20ம் நூற்றாண்டில் மேற்கொள்ளப்பட்ட அனைத்து சோதனைகளிலும் இவ்வளவு 30,000 manSv ஆகும்.\n\n\n"}
{"id": "170666", "url": "https://ta.wikipedia.org/wiki?curid=170666", "title": "சென்னை தமிழ்ப் பாதுகாப்புக் கழகம்", "text": "சென்னை தமிழ்ப் பாதுகாப்புக் கழகம்\n\nசென்னை தமிழ்ப் பாதுகாப்புக் கழகம் நம் அன்றாட வாழ்வில் உபயோகிப்பதற்காக பல நூல்களை வெளியிட்டது.\n\nSection::::வெளியிட்ட நூல்கள்.\nதனித்தமிழ் மொழியை நம் அன்றாட வாழ்வில் உபயோகிப்பதற்காக 'தமிழ்ப் பாதுகாப்புக் கழகம், சென்னை' வெளியிட்ட நூல்களுள் சில.\n\n\n"}
{"id": "170677", "url": "https://ta.wikipedia.org/wiki?curid=170677", "title": "ஸ்ரீ நாராயணகுரு தர்ம மடம்", "text": "ஸ்ரீ நாராயணகுரு தர்ம மடம்\n\nஸ்ரீ நாராயணகுரு தர்ம மடம் என்பது கன்னியாகுமரி மாவட்டம் மருத்துவாமலையில் அமைக்கப்பட்டுள்ள ஒரு மடம் ஆகும். ஸ்ரீ நாராயணகுரு போதித்த சாதி, சமய வேறுபாடற்ற சமுதாயத்தை உருவாக்கும் பணியில் உருவாக்கப்பட்ட சதயபூஜா சங்கத்தின் நிர்வாகத்தில் 1992 ஆம் ஆண்டில் இம்மடம் அமைக்கப்பட்டுள்ளது. \n\n\n"}
{"id": "170683", "url": "https://ta.wikipedia.org/wiki?curid=170683", "title": "கந்த முருகேசனார்", "text": "கந்த முருகேசனார்\n\nகந்த முருகேசனார் (ஏப்ரல் 27, 1902 - சூன் 14, 1965) ஈழத்துத் தமிழறிஞர். 'உபாத்தியாயர்' என்றும் 'தமிழ்த் தாத்தா' என்றும் அழைக்கப்பட்டவர். தமிழ் அறிஞராக, சமூக சீர்திருத்தவாதியாக, தர்க்கவாதியாக, பல்துறை விற்பன்னராக வாழ்ந்தவர்.\n\nSection::::வாழ்க்கைக் குறிப்பு.\nஇலங்கையின் வட மாகாணத்தில் தென் புலோலியில் கந்தப்பர், தெய்வானைப் பிள்ளை ஆகியோருக்கு இரண்டாவது மகனாக 27.04.1902 ஆம் ஆண்டு பிறந்தவர் முருகேசனார்.\n\nSection::::கல்வி.\nஅறிஞர் கந்த முருகேசனார் ஒரு வறிய விவசாய குடும்பத்தில் பிறந்து தமது ஆரம்பக் கல்வியை தரம் 1 முதல் 4 வரை தட்டாதெரு மெதடிஸ்த மிசன் தமிழ்க் கலவன் பாடசாலையிலும் அதன் பின்னர் புலோலி ஆண்கள் ஆங்கிலப் பாடசாலையென அழைக்கப்பட்ட வேலாயுதம் மகா வித்தியாலயத்திலும் கற்றதுடன் கல்வியை வறுமையின் காரணமாக இடையில் நிறுத்தினார். இதன் பின்னர் ஈழமணி ஆசிரியர், புலவர் என்று அன்றைய காலத்தில் அழைக்கப்பட்ட க. முருகேசபிள்ளை என்ற பெரியாரிடம் சிறிது காலம் கந்தபுராணமும் நன்னூல் காண்டிகையுரையும் கற்றார். பின்பு நன்னூல் யாப்பிலக்கண காரிகை போன்ற சிற்றிலக்கணங்களையும், தொல்காப்பியம் போன்ற பேரிலக்கண நூல்களையும் தானாகவே எவரினதும் உதவியுமின்றிப் படித்து ஒரு தலைசிறந்த அறிஞரானார்.\n\nகந்த முருகேசனாருக்கு ஏறத்தாழ 25 ஆவது வயதில் கால்கள் வலுவிழந்தன. அதற்கு முன்பு புராணங்களுக்குப் பயன் சொன்னவர், பின்பு அதைத் தொடர முடியவில்லை. இளமைக்காலத்தில் கோயில்களில் புராணங்களுக்குப் பயன் சொன்ன இப்பெரியார் கால்கள் வலுவிழந்து, முடமான பின்னர் ஒரு நாத்திகவாதியாக மாறி விட்டார். நாத்திகவாதியாக மாறினாலும் இரவு, பகல் என்று பாராது சகலவற்றையும் கற்றுப் பாண்டித்தியம் அடைந்தார். சிறந்த சிந்தனையாளராக மாறி பொதுவுடைமைத் தத்துவங்கள் வாழ்க்கைத் தத்துவங்கள் யாவற்றையும் நன்கு கற்றார்.\n\nSection::::உபாத்தியாயர்.\nகந்த முருகேசனார் ஆரம்பத்தில் புற்றளை சாரதா வித்தியாசாலையில் (தற்போதைய புற்றளை மகா வித்தியாலயம்) ஆசிரியராகப் பணீயாற்றினார். பின்னர் அவரது உறைவிடமான 'தமிழகம்' ஒரு திண்ணைப் பள்ளிக்கூடமாக மாறியது. இயற்கைச் சூழலில், வெண் மணற்பரப்பில், இப்பள்ளிக் கூடம் பாலர் வகுப்பு முதல் பண்டிதர், வித்துவான் வகுப்பு வரை எப்போதும் மாணாக்கர்களால் நிறைந்திருக்கும். இங்கு தமிழ் மட்டுமின்றி சமயம், தர்க்கம், புவியியல், கணிதம் யாவும் இவரால் இத்திண்ணைப் பள்ளியில் கற்பிக்கப்பட்டன.\n\nகந்த முருகேசனாருக்கு அறிஞர் அண்ணாத்துரை, இரா. நெடுஞ்செழியன், நாஞ்சில் மனோகரன் ஆகிய தமிழக அரசியல் தலைவர்களோடும், பண்டிதமணி சி. கணபதிப்பிள்ளை, பொன் கந்தையா, பீற்றர் கெனமன் போன்றவர்களோடு நேரடித் தொடர்பும் தபால் மூலத் தொடர்பும் கொண்டிருந்தார்.\n\nSection::::நூல்கள் எழுதியமை.\nகந்த முருகேசனார் பல நூல்களை எழுதி வெளியிட்டிருந்தார். அவரின் 'நல்லை நாவலன் கோவை' 1930 ஆம் ஆண்டு எழுதப்பட்டாலும் 69 ஆண்டுகளுக்குப் பின்பே புத்தக உருவாக வெளிவந்தது.\n\nSection::::நினைவகம்.\nகந்த முருகேசனாரின் நினைவாக புற்றளை மகா வித்தியாலயம், புற்றளை சனசமூக நிலையம், மந்திகை சந்தி ஆகியவற்றில் முருகேசனாரின் உருவச்சிலைகள் நிறுவப்பட்டுள்ளன.\n"}
{"id": "170684", "url": "https://ta.wikipedia.org/wiki?curid=170684", "title": "தமிழ்க் காப்புக் கழகம் (மதுரை)", "text": "தமிழ்க் காப்புக் கழகம் (மதுரை)\n\nதமிழ்க் காப்புக் கழகம், தமிழ்மொழியை காக்கவும், வளர்க்கவும் மதுரையில் இலக்குவனாரால் 6.8.1962 அன்று நிறுவப்பட்டது. இந்த அமைப்பின் சார்பில் மாணவர்களுடன் ஊர்வலமாகச் சென்று கடைப் பெயர்களைத் தமிழில் எழுதுமாறு கோரினார்.\n\nமதுரையில் இலக்குவனார் தலைமையில் இயங்கி வந்த தமிழ்ப் பாதுகாப்புக் கழகம் பாவாணரின் தமிழ்ப் பாதுகாப்புப் பணிகளைப் பாராட்டி 12.01.1964 அன்று அவருக்குத் தமிழ்ப் பெருங்காவலர் என்னும் பட்டம் வழங்கிப் பாராட்டியது.\n\n"}
{"id": "170689", "url": "https://ta.wikipedia.org/wiki?curid=170689", "title": "டயசெபம்", "text": "டயசெபம்\n\nடயசெபம் (Diazepam), முதலில் வேலியம் (Valium) என்று அறிமுகப்படுத்தப்பட்ட பென்சோடயசெபைன் மருந்தாகும். இது சாதாரணமாக தவிப்பு (பதகளிப்பு, anxiety), பீதி அடைதல் (அச்சத்தாக்குதல்), தூக்கமின்மை, வலிப்புகள் (முயலகநிலை (status epileptics), இசிவு நோய் அல்லது ஏற்புவலியில் (tetanus) ஏற்படுவது போன்ற தசைப்பிடிப்புகள், அமைதியற்ற கால் நோய்க்கூட்டறிகுறி (restless legs syndrome), மது நிறுத்த விளைவுகள், பென்சோடயசெபைன் நிறுத்த விளைவுகள்) ஆகியவற்றுக்கு சிகிச்சையளிக்கப் பயன்படுத்தப்படுகிறது. உடல் உறுப்புகளை உள்நோக்குவதைப் போன்ற மருத்துவ செய்முறைகளுக்கு முன் இறுக்கம், தவிப்பு ஆகியவற்றை குறைக்கவும், சில அறுவைச் சிகிச்சை முறைகளின்போது மறதியைத் தூண்டவும் இம்மருந்து உபயோகப்படுத்தப்படலாம்.\n\nடயசெபம், சஞ்சல நிவாரணி (anxiolytic), வலிப்படக்கி (anticonvulsant), உறக்க ஊக்கி (hypnotic), மயக்க மருந்து (அமைதியூட்டி, sedative), எலும்புத்தசை நெகிழ்த்தி (skeletal muscle relaxant), மறதி தூண்டி (amnestic) ஆகிய பண்புகளைக் கொண்டுள்ளது.\n"}
{"id": "170693", "url": "https://ta.wikipedia.org/wiki?curid=170693", "title": "ஸ்ரீதர் வேம்பு", "text": "ஸ்ரீதர் வேம்பு\n\nஸ்ரீதர் வேம்பு ஸோஹோ நிறுவனத்தின்(முன்னதாக அட்வென்ட்நெட் என்கிற பெயரில் இருந்தது)) நிறுவனர் மற்றும் முதன்மைச்செயலதிகாரி ஆவார். ஸோஹோ நிறுவனம் இணைதளத்தின் மூலம் பயன்படுத்தப்படும் மேகக் கணிமையை அடிப்படையாகக் கொண்ட அலுவலக பயன்பாட்டு(Office Suite) மென்பொருள், வாடிக்கையாளர் தொடர்பு மேலாண்மை(CRM-Customer Relationship Management) மென்பொருளான ஸோஹோசிஆர்எம்(ZOHO CRM) மற்றும் பல வணிக மேலாண்மை மென்பொருட்களை உருவாக்கியுள்ளது.\n\nசேல்ஸ்போர்ஸ் நிறுவனம், ஸோஹோ நிறுவனத்தை தன்னகப்படுத்த முயன்று அணுகியபோது மறுத்த காரணத்தால் மிகவும் பரவலாக அறியப்பட்டார்.\n"}
{"id": "170695", "url": "https://ta.wikipedia.org/wiki?curid=170695", "title": "லின்டேன்", "text": "லின்டேன்\n\nலின்டேன் (Lindane), காமா எக்சாகுளோரோ சைக்குளோயெக்சேன் (γ-HCH), காமாசேன் (gammaxene), காமாலின் (Gammallin) என்றும், தவறாக பென்சீன் எக்சாகுளோரைடு என்றும் (BHC) அழைக்கப்படுகிறது. கரிமக்குளோரினான (organochlorine) லின்டேன் எக்சாகுளோரோ சைக்குளோயெக்சேனின் வேதித்திரிபாகும். இது விவசாயத்தில் பூச்சிக்கொல்லியாகவும், பேன் வகை ஒட்டுண்ணிகள், சொறி சிரங்கு (அளவன்) ஆகியவற்றுக்கு மருந்தாகவும் பயன்படுத்தப்படுகிறது.\n"}
{"id": "170707", "url": "https://ta.wikipedia.org/wiki?curid=170707", "title": "பாசு-தெர்", "text": "பாசு-தெர்\n\nபாசு-தெர் (\"Basse-Terre\") பிரான்சு நாட்டின் ஆட்சிக்குட்பட்ட குவாதலூப்பு தீவின் தலைநகரம் ஆகும். இது இதே பெயரைக் கொண்ட தீவில் அமைந்துள்ளது. இங்கு கால்பந்தாட்டம் பிரபலமான விளையாட்டு ஆகும்.\n"}
{"id": "170714", "url": "https://ta.wikipedia.org/wiki?curid=170714", "title": "மடவார்வளாகம் வைத்தியநாதசுவாமி கோயில்", "text": "மடவார்வளாகம் வைத்தியநாதசுவாமி கோயில்\n\nவைத்தியநாதசுவாமி கோவில் தமிழ்நாட்டில் விருதுநகர் மாவட்டம், திருவில்லிபுத்தூர் மடவார் வளாகத்தில் அமைந்துள்ள சிவன் கோயிலாகும். இது விருதுநகர் மாவட்டத்தின் மிகப் பெரிய சைவத்தலமாக விளங்குகிறது.\n\nSection::::கோயில்.\nஇக்கோயில் விருதுநகர் மாவட்டத்தின் மிகப்பெரிய சிவத்தலமாக விளங்குகிறது. சிவனின் திருவிளையாடல்களில் 24 திருவிளையாடல்கள் இக்கோயிலில் நடத்தப்பட்டுள்ளது. இக்கோயிலின் வைத்தியநாதர் நோய் தீர்க்கும் பெருமான் என்பதால் இங்கு மகா அஷ்டமியன்று பக்தர்கள் சாப்பிட்ட இலைமீது அங்கப் பிரதட்சினம் செய்யும் வழக்கம் உள்ளது.\nSection::::சிறப்பு.\nஒவ்வொரு ஆண்டும் புரட்டாசி மற்றும் பங்குனி மாதம் முதல் நாளன்று காலை சூரியனின் கதிர்கள் மூலவரின் மீது படும் சிறப்புடையது.\n\nமன்னர் திருமலை நாயக்கரின் தீராத வயிற்று வலியைத் தீர்த்தமையால், மன்னர் மடவார் வளாகம் வைத்தியநாத சுவாமி கோவிலில் பூஜை முடிந்த மணியோசை கேட்ட பிறகு தான் உணவருந்துவாராம். ஆலாட்சி மணிகளின் ஒலி கேட்பதற்காக சாலை நெடுகிலும் மணி மண்டபங்கள் / முரசு மண்டபங்கள் எழுப்பினார். கோவிலின் தல வரலாற்றிலும் இது குறிப்பிடப்பட்டுள்ளது. ஸ்ரீவில்லிபுத்தூரில் இருந்து மதுரை செல்லும் பாதையில் சில பழைய மண்டபங்களை சிதிலமடைந்த நிலையில் இன்றும் காணலாம்.\nSection::::அமைவிடம்.\nவிருதுநகர் மாவட்டம் ஸ்ரீவில்லிபுத்தூர்-இராஜபாளையம் சாலையில் ஸ்ரீவில்லிபுத்தூர் பேருந்து நிலையத்திலிருந்து 1கிமீ தொலைவில் நகராட்சி எல்லைக்குள் இக்கோயில் அமைந்துள்ளது.\n\nSection::::போக்குவரத்து.\nஸ்ரீவில்லிபுத்தூரிலிருந்து பேருந்து வசதி உள்ளது. \nஇக்கோவிலுக்கு அருகிலுள்ள தொடருந்து நிலையம்: ஸ்ரீவில்லிபுத்தூர் தொடருந்து நிலையம்<br> \nஅருகிலுள்ள வானூர்தி நிலையம்: மதுரை வானூர்தி நிலையம்.\n\nSection::::கோயிலின் அஞ்சல் முகவரி.\nதொலைபேசி எண்: 91 4563 261262\n\nSection::::தல வரலாறு.\nஒரு ஏழைத் தம்பதியினர் குழந்தை வேண்டுமென சிவனிடம் வேண்ட அவர்கள் மீது கருணைகொண்ட சிவனின் அருளால் அப்பெண் கருவுற்றாள். மகப்பேறுகாலம் நெருங்கியது. உதவிக்கு வருவதாக இருந்த அவளது தாய் வராததால் அப்பெண் தன் தாயின் இருப்பிடம் நோக்கித் தனியே சென்றாள். சிறிது தொலைவு சென்றதும் அவளுக்கு வலி கண்டது. உதவி செய்ய யாரும் அருகில் இல்லை. தன்னைக் காக்கும்படி அவள் ஈசனை வேண்ட, ஈசன் அவளது தாயின் உருவில் வந்து அவளுக்கு உதவினார். குழந்தையும் சுகமாகப் பிறந்தது. விரலால் பூமியில் கீறி நீரை வரவழைத்து அவளை அருந்தச் செய்து அந்நீரே அவளுக்கு மருந்து என்றும் கூறினார். நீரை அருந்தியவள் நிமிர்ந்து பார்த்தபோது அங்கு யாரும் இருக்கவில்லை. அப்போது அவளது தாய் ஓடோடி வந்து கொண்டிருந்தாள். யாருமே இல்லாத அந்த இடத்தில் தனது பெண் சுகமாக குழந்தையைப் பெற்றெடுத்ததைக் கண்டு வியந்தாள். ஈசன் சிவகாமி அம்மையுடன் காளை வாகனத்தில் தோன்றி, அவள் தன்னிடம் கொண்ட பக்தியின் காரணமாகத் தான் வந்து அவளுக்கு உதவியதாகவும், அவளது தாகத்திற்கும் காயத்திற்கும் மருந்தாக அமைந்த அவ்விடத்துத் தீர்த்தம் காயக்குடி ஆறு என அழைக்கப்படும் எனவும், அவ்வாற்றில் முழுகி எழுந்து ஈசனை வழிபடுவோரின் நோய்கள் விலகும் எனவும் கூறி மறைந்தார்.\n\nமதுரை வணிகர்கள் மதுரையிலிருந்து கேரளத்திற்கு இத்தலம் வழியாகச் செல்வர். முத்து, ஆடைகள், ஆபரணங்களை மதுரையிலிருந்து எடுத்துச் சென்று கேரளத்தில் விற்றுவிட்டு, திரும்பும்போது அங்கிருந்து மிளகு, வாசனைப் பொருட்களை வாங்கி வருவர். ஒருமுறை அவ்வாறு வண்டிகளில் மிளகு மூட்டைகளை ஏற்றி வந்தபோது மதுரைக்குள் நுழையும் முன் வரிசெலுத்தாமல் தப்பிப்பதற்காக மூட்டைகளில் இருப்பது உழுந்து என அதிகாரிகளிடம் பொய் சொல்லி ஏமாற்றி நுழைந்தனர். இருப்பிடம் சென்று பார்த்தபோது அத்தனை மூட்டைகளிலும் உண்மையாகவே உழுந்தாகவே இருந்தது. செய்த தவறை உணர்ந்த வணிகர்கள் ம்துரை சொக்கநாதரிடம் சென்று தமது பாவச்செயலுக்கு மன்னிப்பு வேண்ட, அவரோ மடவார்வளாகம் வைத்தியநாதசுவாமியிடம் சென்று முறையிடுமாறு கூறினார். அவ்வண்ணமே அவர்களும் வேண்டித் தங்கள் பாவத்திலிருந்து மீண்டனர் என்பது இத்தலம் குறித்ததொரு மரபு வரலாறு.\n\nSection::::பெயர்க் காரணம்.\nஆடல் பாடல்களில் சிறந்த இரு பெண்கள் (மடவார்) இத்தலத்தில் தங்களது ஆடல், பாடல் மூலம் இறைவனுக்குத் தொண்டு செய்து வாழ்ந்தனர். அவர்களுக்குப் பொருளும் இருக்க வீடும் கிடைக்கச் செய்து அருளிய திருவிளையாடல் நிகழ்த்திய தலம் (வளாகம்) இது என்பதால் \"மடவார்வளாகம்\" என அழைக்கப்படுகிறது என்ற வரலாறும் உள்ளது.\n\n"}
{"id": "170722", "url": "https://ta.wikipedia.org/wiki?curid=170722", "title": "புகழாப்புகழ்ச்சி அணி", "text": "புகழாப்புகழ்ச்சி அணி\n\nபுகழாப்புகழ்ச்சி யணி என்பது ஒன்றைப் பழிப்பது போன்ற முறையில், அதன் மேன்மை தோன்றக் கூறுவது ஆகும். அதாவது புகழாமல் புகழ்தல்.\n\nSection::::தண்டியலங்கார ஆதாரம்.\n12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் புகழாப்புகழ்ச்சி யணியைக் கீழ்வருமாறு விளக்குகிறது:\n\nநூற்பா\n\nபாடல்பொருள்:\nசோழன் வலோல் வென்றும், புகழால் போர்த்தும், புயத்தால் தாங்கியும் உலகைக் காக்கின்றான். அவன் இவ்வளவு முயன்று தாங்கும் உலகு,\nதிருமால் தன் ஒரு பாதத்தில் அடக்கிய உலகாகும். இது சோழனின் தன்மையைப் பழிப்பதுபோல் உள்ளது. எனினும் திருமாலுக்கு நிகராக உலகம் முழுவதும் காக்கிறான், என உண்மையில் சோழனைப் புகழ்தலே நோக்கமாகும். ஆதலின் இது புகழாப் புகழ்ச்சி ஆயிற்று.\n\n"}
{"id": "170723", "url": "https://ta.wikipedia.org/wiki?curid=170723", "title": "மாறுபடுபுகழ்நிலையணி", "text": "மாறுபடுபுகழ்நிலையணி\n\nமாறுபடுபுகழ்நிலையணி என்பது தான் கருதிய பொருளை மறைத்து, அதனைப் பழிப்பதன் பொருட்டு வேறொன்றைப் புகழ்வது.\n\nSection::::தண்டியலங்கார ஆதாரம்.\n12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் மாறுபடுபுகழ்நிலையணியைக் கீழ்வருமாறு விளக்குகிறது:\n\nநூற்பா\n\nபாடல்பொருள்:\nஇப்பாடலில் புள்ளிமான்கள் புகழப்பட்டிருக்கின்றன. அவை புகழப்பட்டிருக்கும் முறையைக் கூர்ந்து நோக்கினால், மறைமுகமாக இகழப்பட்டிருப்பவர் யார் என்பது புரியும்.\n\nஇந்தப் புள்ளிமான்கள் இரத்தல் செயலை அறியாதவை; எவர்பின்னும் தம் குறைசொல்லிச் செல்லாதவை; தமக்குத் தேவையான மரநிழல், தண்ணீர், புல் ஆகிய பொருள்களைப் பிறர் ஈட்டித் தராமல் தாமே தேடி அடைந்து கொள்ளும். ஆகவே இம்மான்கள் உலகில் துயரற்று வாழ்கின்றவை அல்லவா!\n\nமான்கள் இரந்து, பிறர்பின் சென்று வாழாமல் தாமே உழைத்து இன்ப வாழ்வு வாழ்கின்றன எனும் புகழ்ச்சியில், இரந்து, பிறர்பின் சென்று, அவர்கள் கொடுக்கும் பொருளைப் பெற்றுத் துன்ப வாழ்வு வாழும் இரவலனின் இகழ்ச்சி மறைமுகமாகச் சொல்லப்பட்டிருக்கிறது என்பதை உணரலாம். இவ்வாறு இரவலனைப் பழிப்பதற்காக மான்களைப் புகழ்ந்திருப்பதால் இது மாறுபடு புகழ்நிலை அணி ஆகும்.\n\n"}
{"id": "170725", "url": "https://ta.wikipedia.org/wiki?curid=170725", "title": "நிதரிசன அணி", "text": "நிதரிசன அணி\n\nஉலகில் இயற்கையாகச் சில நிகழ்ச்சிகள் நிகழ்வதைக் கவிஞர்கள் காண்கிறார்கள். அவற்றை உலக மாந்தர் வாழ்க்கையோடு இயைத்துப் பார்க்கின்றனர். தாம் கண்ணுற்ற இயற்கை நிகழ்ச்சிகள் மாந்தருடைய நல்ல பண்புகளையும் தீய பண்புகளையும் எடுத்துக்காட்டுவதற்காவே நிகழ்கின்றன என்ற அரிய நோக்கில் பாடத் தலைப்படுகின்றனர். இப்பொருள்பட அமைந்த அணியே நிதரிசன அணி. அல்லது காட்சிப் பொருள் வைப்பு அணி என்று அழைக்கப் படுகிறது.\nSection::::நிதரிசன அணியின் இலக்கணம்.\nஇயற்கையாக நிகழும் நிகழ்ச்சிகளின் பயன், வேறு ஒரு பொருளுக்கு நன்மையோ, தீமையோ தோன்றுமாறு இருப்பதாகச் சொல்லுவது நிதரிசனம் என்னும் அணி ஆகும்.\n\nSection::::நிதரிசன அணியின் வகைகள்.\nநிதரிசன அணி இரண்டு வகைப்படும். அவை,\n\n\nஎன்பன ஆகும்.\n\nSection::::புகழ்மை நிதரிசனம்.\nஒரு பொருளின் பயன் வேறு ஒரு பொருளுக்கு நன்மை புலப்பட நிகழ்வதாகச் சொல்லுவது புகழ்மை நிதரிசனம் எனப்படும். இதை நற்பொருள் காட்சி என்று கூறுவர்.\n\n(செங்கமலம் - செந்தாமரை மலர்; மெய் - உடல்; மலர்ந்த - மலர்ந்தன; தேம் - தேன்; குமுதம் - அல்லி மலர்;அயர்ந்த - குவிந்தன;\nபொங்குஒளியோன் - மிகுந்த ஒளியை உடைய கதிரவன்; வீறு - ஒளி.)\n\nபாடல்பொருள்:\n\nபிறர் செல்வத்தைக் கண்டால் பெரியோர் மகிழ்ச்சி அடைவதையும், சிறியோர் பொறாமை கொள்வதையும் அறிவுறுத்தி, மிகுந்த ஒளியை உடையவனாகிய கதிரவன் தோன்றி ஒளி மிகும் காலத்தில், செந்தாமரை மலர்கள் உடல் நெகிழ்ந்து மலர்ந்தன; தேன் பொருந்திய அல்லி மலர்கள் உடல் வாடிக் குவிந்தன.\n\nஅணிப் பொருத்தம்:\n\nஇப்பாடலில் புகழ்மை நிதரிசனம், தீமை நிதரிசனம் ஆகிய இரண்டும் அமைந்துள்ளன.\n\n1) கதிரவனின் ஒளியைக் கண்டு தாமரை மலர்கள் மலர்வது, பிறர் செல்வத்தைக் கண்டால் பெரியோர் மகிழ்ச்சி அடைவர் என்பதைக் காட்டுகிறது. இங்கே தாமரை மலர்களின் மலர்ச்சி ஆகிய பயன், பெரியோரிடத்து மகிழ்ச்சி என்னும் நன்மை புலப்பட நிகழ்வதாகச் சொல்லப்பட்டதால் இது புகழ்மை நிதரிசனம் ஆயிற்று.\n\n2) கதிரவனின் ஒளியைக் கண்டு அல்லி மலர்கள் குவிவது, பிறர் செல்வத்தைக் கண்டால் சிறியோர் பொறாமை கொள்வர் என்பதைக் காட்டுகிறது. இங்கே அல்லி மலர்களின் குவிதல் ஆகிய பயன், சிறியோரிடத்துப் பொறாமை என்னும் தீமை புலப்பட நிகழ்வதாகச் சொல்லப்பட்டதால் இது தீமை நிதரிசனம் ஆயிற்று.\n\nஇப்பாடல் புகழ்மை, தீமை ஆகிய இருவகை நிதரிசனத்திற்கும் எடுத்துக்காட்டாக அமைந்திருந்தாலும் தண்டியலங்கார உரையாசிரியர் இப்பாடலைப் புகழ்மை நிதரிசனுத்துக்கு மட்டுமே எடுத்துக் காட்டியுள்ளார் என்பது இங்கே குறிப்பிடத்தக்கது.\n\nSection::::தீமை நிதரிசனம்.\nஒரு பொருளின் பயன் பிறிது ஒரு பொருளுக்குத் தீமை புலப்பட நிகழ்வதாகச் சொல்லுவது தீமை நிதரிசனம் எனப்படும். இதைத் தீப்பொருள் காட்சிஎன்று கூறுவர்.\n\nபாடல்பொருள்:\n\nநீர் நிறைந்த கடல் சூழ்ந்த இவ்வுலகத்தில் யாவருக்கும் தெளிவான அமுதத்தைத் தன் கதிர்களால் பொழிகின்ற நிலவின் மேல் உள்ள களங்கமானது, பெரியவர்களிடத்தும் சிறிதளவு குற்றம் உண்டானால், அது இப்பூமியில் உள்ள எல்லோராலும் அறியப்படும் என்பதை விளக்கிக் காட்டும்.\n\nஅணிப் பொருத்தம்:\n\nஇப்பாடலில், நிலவிடம் பொருந்தி உள்ள களங்கமானது, பெரியவர்களிடமும் குற்றம் உண்டு என்ற தீமைப் பயனைத் தெரிவிக்கும் என்று கூறப்பட்டிருப்பதால் இது தீமை நிதரிசனம் ஆயிற்று. இப்பாடல்,\n\nஎன்னும் திருக்குறளின் கருத்தை ஒட்டி எழுந்ததாகும்.\n\n"}
{"id": "170727", "url": "https://ta.wikipedia.org/wiki?curid=170727", "title": "புணர்நிலையணி", "text": "புணர்நிலையணி\n\nபுணர்நிலையணி என்பது வினையாலும், பண்பாலும் இரண்டு பொருளுக்கு ஒரு சொல்லே முடிக்கும் சொல்லாகப் பொருந்துமாறு சொல்லுவது ஆகும்..\nSection::::புணர்நிலையணின் இலக்கணம்.\n12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் புணர்நிலையணிக் கீழ்வருமாறு விளக்குகிறது:\n\nSection::::புணர்நிலை அணியின் வகைகள்.\nபுணர்நிலை அணி வினைப் புணர்நிலை, பண்புப் புணர்நிலை என இரண்டு வகைப்படும்.\n\nSection::::வினைப் புணர்நிலை.\nகூறப்படும் இரண்டு பொருளுக்கும் பொதுவான ஒரு வினை பற்றிய சொல்லை முடிக்கும் சொ ல்லாக அமைத்துக் கூறுவது வினைப் புணர்நிலை எனப்படும்.\n\nபாடல்பொருள்:\n\nஆண்மை மிக்க தலைவரைச் சேர விரும்பிய பெருங்காதலாலே தம்முடைய மெல்லிய உயிர் போகாதபடி பாதுகாக்கும் தொழிலை மேற்கொண்டிருந்த தலைவியருடைய கண்கள், வேண்டிய உருவத்தைக் கொண்டு, கறுத்த நிறத்தை உடையதாய், வானம் எங்கும் பரந்து நீண்ட முகில்களுடனே நீரைப் பொழிந்தன.\n\nஅணிப் பொருத்தம்:\n\nஇப்பாடலில் கூறப்பட்ட பொருள்கள் இரண்டு. ஒன்று, கண்; மற்றொன்று, முகில். இவ்விரு பொருளுக்கும் பொதுவான 'நீர் பொழிந்த' என்னும் வினை பற்றிய ஒரு சொல்லையே முடிக்கும் சொல்லாக அமைத்திருத்தலின் இது, வினைப் புணர்நிலை ஆயிற்று.\n\nSection::::பண்புப் புணர்நிலை.\nகூறப்படும் இரண்டு பொருளுக்கும் பொதுவான ஒரு குணம் (பண்பு) பற்றிய சொல்லை முடிக்கும் சொல்லாக அமைத்துக் கூறுவது பண்புப் புணர்நிலை எனப்படும்.\n\nபாடல்பொருள்:\n\nதாம் அன்பு வைத்த துணைவர் வரும் காலத்தை எதிர்பார்த்துப் பெருமூச்சு விட்டுக்கொண்டிருக்கும் மடவாருடைய உயிரானது, பூக்கள் நிறைந்த சோலையிலே பறவைகள் எல்லாம் தங்கள் கூடுகளுக்குச் சென்று ஒடுங்கிய புல்லிய மாலைப் பொழுதுடனே, நீங்காத துயரம் செய்து நீண்டு கொண்டிருந்தன.\n\nஅணிப் பொருத்தம்:\n\nஇப்பாடலில் கூறப்பட்ட பொருள்கள் இரண்டு. ஒன்று, தமியார் உயிர்; மற்றொன்று, மாலைப் பொழுது. இவ்விரு பொருளுக்கும் பொதுவான 'நீண்டன' என்னும் பண்பு பற்றிய ஒரு சொல்லையே முடிக்கும் சொல்லாக அமைத்திருத்தலின் இது, பண்புப் புணர்நிலை ஆயிற்று.\n\n"}
{"id": "170730", "url": "https://ta.wikipedia.org/wiki?curid=170730", "title": "சந்திரவதனா (புதினம்)", "text": "சந்திரவதனா (புதினம்)\n\nசந்திரவதனா என்பது 1998 ஆம் ஆண்டு வெளிவந்த புதினம் ஆகும். இப்புதினம் எஸ்.பாலசுப்ரமணியன் என்பவரால் இயற்ற பட்டுள்ளது. கி. பி பதினேழாம் நூற்றாண்டில் நடந்த வரலாற்று நிகழ்வை மையமாக வைத்து இக்கதை எழுதப்பட்டுள்ளது. தஞ்சையை ஆண்ட நாயக்க மன்னர் விஜயராகவ நாயக்கன் என்னும் மன்னனின் மகளான இளவரசி சந்திரவதனா தேவி இக்கதையின் நாயகி ஆவர். மதுரை நாயக்க வமிச மன்னனான சொக்கநாத நாயக்கன் எனும் மன்னன் கதையின் நாயகன் ஆவர். இது ஒரு வீரம் செறிந்த காதல் கதை ஆகும்.\n\nஇவர்கள் அனைவரும் கதையின் முக்கிய பாத்திரங்கள் ஆவர்\n\nSection::::கதையின் மைய கரு.\nதஞ்சை நாயக்க மன்னர்கள் காப்பு கவரை பிரிவாகவும் , மதுரை நாயக்கர் மரபினர் காப்பு கம்பளத்தார் பிரிவாகவும் இருந்தனர் . இவர்களுக்குள் யார் பெரிய பிரிவு என்று மோதல்கள் அடிக்கடி வருவதுண்டு . மதுரை நாயக்கர்கள் தஞ்சை நாயக்கர்களை தங்களை விட கீழ் என்றும் தஞ்சை நாயக்கர்கள் மதுரை நாயக்கர்களை கீழ் என்றும் நினைத்து கொள்வர் . இதனால் தஞ்சை நாயக்க்கர்கள் மதுரை நாயக்கர்கள் மீது வெறுப்பு கொண்டிருந்தனர். இந்நிலையில் தஞ்சை இளவரசி அச்சுத ரகுநாதம்மாவை மணந்த திருமலை நாயக்கர் அவ்வரசிசை கொன்றுவிடுகிறார் இதற்கு காரணம் அவ்வரசி மதுரை நாயக்கர் மகாலை கேவலமாக பேகிறாள். இதனால் இரண்டு வமிசமும் மிகுந்த பகையுடன் உள்ளது\nஇந்நிலையில் திருமலை நாயக்கரின் பேரன் சொக்கநாத நாயக்கனுக்கும் அச்சுதரகுனாதம்மாவின் அண்ணன் பேத்தி இளவரசி சந்திரவதனவிற்கும் காதல் ஏற்படுகிறது. அவளைப் பெண் கேட்டு சொக்கநாதன் வரும் பொது தஞ்சை மன்னனால் \nஅவமானப்படுத்தப்பட்டு சொக்க நாதன் தஞ்சையின் மீது படை எடுக்கிறான். பின்னர் இளவரசி உட்பட தஞ்சை அரச வம்சமே பூண்டோடு அழிகிறது காரணம் விஜயராகவ் நாயக்கன் சொக்கநாத நாயக்கன் தன் மகளை மணக்க கூடாதென்று அந்த புரத்தை வெடி வைத்து தரது தானும் உயிர் விடுகிறான். இக்கதையில் இளவரசன் மன்ன தாசன் வீரம் பொருந்தியவனாகவும் நாத்திகவாதியாகவும் சித்தரிக்கபட்டுள்ளான். போர் சமயத்தில் போருக்கு தயாரகாமல் வேள்வி செய்யும் அரசன் (தந்தையை ) எதிர்ப்பதால் சிறையிலிடப்படுகிறான். மதுரவானியுடன் கூடிய அவனது காதல் அத்தியாமும் சுவையானதாக காடபடுகிறது.மேலும் கதையின் போக்கிற்கு முக்கிய காரணமே மதுரவானியே ஆவாள்.\n\n"}
{"id": "170735", "url": "https://ta.wikipedia.org/wiki?curid=170735", "title": "விசேட அணி", "text": "விசேட அணி\n\nகவிஞர்கள் தாங்கள் பாட எடுத்துக்கொண்ட பொருளின்பால் சிலபல காரணங்களால் உள்ள குறைகளையும் குறிப்பிட்டுப் பாடுவர். ஆனால் அக்குறைகளே அப்பொருளுக்குச் சிறப்பையும் பெருமையையும் சேர்ப்பது போலப் பாடலை அமைப்பர். இதனால் பாடலில் பாடப்படும் பொருள் வனப்பும் வலிமையும் பெற்றுத் திகழ்கிறது. இவ்வாறான சிறப்புத் தோன்ற பாடப்படும் அணியே விசேட அணி அல்லது சிறப்பு அணி எனப்படும்\n\nSection::::விசேட அணியின் இலக்கணம்.\nகுணமும், தொழிலும், சாதியும், பொருளும், உறுப்பும் குறைபடுதல் காரணமாக, ஒரு பொருளுக்கு மேம்பாடு தோன்றக் கூறுவது விசேடம் என்னும் அணி ஆகும்.\n\nவிசேடம் என்பதற்கு மேம்பாடு அல்லது பெருமை என்று பொருள். நூற்பாவில் 'முதலிய' என்று கூறியதனால், குணம், தொழில் என்பனவற்றோடு இனம், பொருள், உறுப்பு ஆகியனவும் சேர்த்துக் கொள்ளப்பட்டன.\n\nSection::::விசேட அணியின் வகைகள்.\nவிசேட அணி ஐந்து வகைப்படும். அவை,\n\n\nஎன்பன ஆகும்.\n\nSection::::குணக்குறை விசேடம்.\nகுணத்தால் குறை கூறிச் செயலால் மேம்பாடு தோன்றக் கூறுவது குணக்குறை விசேடம் எனப்படும்.\n\nபாடல்பொருள்:\nகொடைத் தொழிலில் வல்ல சோழனுடைய அழகிய புருவங்கள் வளையத் தொடங்கவில்லை; ஆனால் அதற்குள் அவனுடைய பகைவர்களின் செங்கோல்கள் வளைந்து விட்டன. அச்சோழனுடைய கண்கள் சிவக்கவில்லை; ஆனால் அதற்குள் அவனுடைய பகைவர்களின் கலிங்க நாடுகள் எரியுற்றுச் சிவந்து விட்டன.\n\nசோழன் பகைவர்கள் மீது சினம் கொள்வதற்கு முன்பே அவர்களுடைய நாடுகள் அழிந்துவிட்டன என்பது இப்பாடலின் கருத்து.\n\nஅணிப்பொருத்தம்:\nபகைவர் நாட்டை அழிப்பதற்குத் தோன்றும் சினத்தை அறிவிக்கும் குணங்கள் புருவம் வளைதல், கண் சிவத்தல் ஆகியனவாம். ஆனால் இக்குணங்கள் சோழனுக்கு ஏற்படுவதற்கு முன்பே பகைவர் நாடுகள் அழிந்துவிட்டன என்று கூறியதால் குணத்தால் குறை இருப்பினும் செயலால் மேம்படுதலின் இப்பாடல் குணக்குறை விசேடம் ஆயிற்று.\n"}
{"id": "170736", "url": "https://ta.wikipedia.org/wiki?curid=170736", "title": "மிகைப்பெருக்கம்", "text": "மிகைப்பெருக்கம்\n\nமிகைப்பெருக்கம் (Hyperplasia; hyper genesis) என்பது உயிரணுக்களின் எண்ணிக்கைப் பல்கிபெருகுதலைக் குறிப்பிடுகின்றது. இதனால் உடல் உறுப்பு அபரிதமாக வளர்ச்சியடையலாம். இச்சொல் சில சமயங்களில் தீங்கற்ற கட்டியுடன் (benign tumor) இணைக்கப்பட்டுவிடுகிறது. மிகைப்பெருக்கமானது தூண்டுதல்களினால் ஏற்படும் சாதாரண புதுப்பெருக்கத்திற்கு முன்னான விளைவாகும். நுண்ணிய அளவில் செல்கள் சாதாரண செல்களை ஒத்திருந்தாலும் எண்ணிக்கையில் அதிக அளவு இருக்கும். \n\nசில நேரங்களில் செல்கள் மிகை வளர்ச்சியை (hypertrophy) அடைந்திருக்கலாம். என்றாலும் மிகைப்பெருக்கம், மிகை வளர்ச்சியிலிருந்து வேறுபடுகிறது. மிகை வளர்ச்சியில் செல் அளவு அதிகமாகவும், மிகைப்பெருக்கத்தில் செல்களின் எண்ணிக்கை அதிகமாகவும் இருக்கும். [கருத்தரிப்பு|கருத்தரிப்பின்]]போது, இயக்குநீரின் தூண்டலால் ஏற்படும் கருப்பைப் பருமன் அதிகரிப்பானது, கருப்பையகத்தில் ஏற்படும் மிகைப்பெருக்கம், மிகை வளர்ச்சி ஆகிய இரண்டினாலும் ஏற்படுவதாக இருக்கும்.\n\nமிகைப்பெருக்கமானது கலப்பெருக்கத் தன்மைகொண்ட உயிரணுக்களில் மட்டுமே நிகழும். இயக்குநீர் தூண்டலால், பூப்பு அடைதலின்போது ஏற்படும் முலைகளின் வளர்ச்சியும், கருத்தரிப்பின்போது கருப்பையில் ஏற்படும் பருமன் அதிகரிப்பும், கல்லீரலிலோ அல்லது காயங்களை ஆற்றும் செயல்முறையின்போது ஏற்படும் குறைநிரப்பு செயற்பாடும் இவ்வகை மிகைப்பெருக்கத்தினால் நிகழும் உடலியங்கியல் நிகழ்வுகளாகும். இவை தவிர நோயின் காரணத்தால் ஏற்படும் மிகைப்பெருக்கமானது மிதமிஞ்சிய இயக்குநீரின் அளவால் கருப்பையகத்தில் ஏற்படும் அதீத வளர்ச்சியாகவோ, பப்பிலோமா வைரஸ் போன்ற சில தீ நுண்மங்களால் ஏற்படும் சில அசாதாரண வளர்ச்சிகளாகவோ இருக்கும்.\n"}
{"id": "170737", "url": "https://ta.wikipedia.org/wiki?curid=170737", "title": "விபாவனை அணி", "text": "விபாவனை அணி\n\nதண்டியலங்காரத்தில் ஒன்பதாவதாகக் கூறப்படும் அணி விபாவனை அணி ஆகும். விபாவனை என்பதற்கு சிறப்பாக எண்ணுதல் என்று பொருள். பொருளைக் குறிப்பாக உணர்ந்து கொள்ளும் வகையில் கூறப்படும் அணிகள் தண்டியலங்காரத்தில் பல உள்ளன. அவற்றுள் விபாவனை அணியும் ஒன்று.\n\nSection::::விபாவனை அணியின் இலக்கணம்.\nவிபாவனை அணி என்பது ஒரு பொருளின் செயலைக் கூறும்போது அச்செயலுக்குப் பலரும் அறியவரும் காரணத்தை நீக்கி வேறொரு காரணத்தால் அது நிகழ்ந்தது என்றோ, அல்லது காரணம் எதுவுமின்றி இயல்பாக நிகழ்ந்தது என்றோ உய்த்துணர்ந்து கொள்ளுமாறு குறிப்பாகக் கூறுவது ஆகும்.\n\nநூற்பா\n\n'குறிப்பின் வெளிப்பட உரைப்பது' = 'சிந்தித்து ஆராய்தலினாலே வெளிப்படுதல்' என்று பொருள்.\n\nSection::::விபாவனை அணியின் வகைகள்.\nவிபாவனை அணி இரண்டு வகைப்படும் அவை வருமாறு:\n\n\nஇவற்றின் இலக்கணத்தை விளக்கமாகக் காண்போம்.\n\nSection::::அயல் காரண விபாவனை அணி.\nஅயல் காரணம் = வேறு காரணம். ஒரு பொருளின் செயலை உரைக்கும் போது, அச்செயலுக்குப் பலரும் அறியும் காரணங்களை நீக்கி, அது வேறு ஒரு காரணத்தால் நிகழ்ந்தது எனக் குறிப்பாக உணர்ந்து கொள்ளும் வகையில் கூறுவது அயல் காரண விபாவனை அணி எனப்படும்.\n\nபாடல்பொருள்:\nஇணை பிரிந்து தனித்திருப்பார் (காதலர்) உள்ளமானது, தீயில்லாமலே வேகும்; மயில்கள் செழுமையான மதுவை வாயில் கொள்ளாமலே களிப்புற்று ஆடும்; சிலர் (ஊடல் கொண்ட மகளிர்) ஊடல் தீர்க்கும் வாயிலார் இல்லாமலே ஊடல் தீர்ந்தார்கள்; மேகமானது போர் இல்லாமலே வெகுண்டு (கறுத்து) வில்லை (வான வில்லை) வளைக்கும்.\n\nஅணிப் பொருத்தம்:\nஇப்பாடலில், வேகுதல், களிப்புற்று ஆடுதல், ஊடல் தீர்தல், வில்லை வளைத்தல் ஆகிய வினைகளுக்கு (செயல்களுக்கு) உலகு அறிந்த காரணங்கள் முறையே தீ, செழுந்தேறல் (மது), வாயிலார், போர் ஆகியனவாம். ஆனால், இக்காரணங்களால் இல்லாமல் இவ்வினைகள் யாவும் 'கார் காலம்' என்ற வேறு ஒரு காரணத்தால் நிகழ்ந்தன என்பதைக் குறிப்பாக உணர்த்தியதால் இப்பாடல் 'அயல் காரண விபாவனை அணி' ஆயிற்று.\n\nSection::::இயல்பு விபாவனை அணி.\nஒரு செயல் உலகு அறிந்த காரணங்கள் இன்றி இயல்பாகவே நிகழ்ந்தது எனக் குறிப்பாக உணர்த்துவது இயல்பு விபாவனை அணி எனப்படும்.\n\nபாடல்பொருள்:\nசித்திரப் பாவை போன்ற பெண்ணே! உன்னுடைய கரிய நெடிய கண்கள் கடைதல் செய்யாமலே (சாணை பிடிக்காமலே) கூர்மையைப் பெற்றன; பிறர் ஆராய்ந்து செய்யாமலேயே மார்புகள் தக்க உருவத்தோடு அமைந்தன; உன் புருவங்கள் இரு கோடிகளும் அமுங்குமாறு யாரும் வளைக்காமலேயே வளைந்துள்ளன; உன் பாதங்கள் சாதிலிங்கக் குழம்பு தோய்க்கப்படாமலேயே சிவந்துள்ளன.\n\nஅணிப் பொருத்தம்:\nசாணை பிடித்துக் கூர்மை செய்தல், ஆராய்ந்து செய்து தக்க உருவம் படைத்தல், இரு கோடிகளையும் பற்றி வளைத்தல், சாதிலிங்கக் குழம்பு தோய்த்துச் சிவக்கச் செய்தல் ஆகிய உலகு அறிந்த காரணங்கள் இல்லாமல், இயல்பாகவே முறையே, தலைவியின் கண்கள் கூர்மை பெற்றன, மார்புகள் தக்க உருவத்தோடு அமைந்தன, புருவங்கள் வளைந்தன, பாதங்கள் சிவந்தன என்பனவற்றைக் குறிப்பாகக் கூறினமையால் இப்பாடல் இயல்பு விபாவனை அணி ஆயிற்று.\n"}
{"id": "170738", "url": "https://ta.wikipedia.org/wiki?curid=170738", "title": "வாழ்த்தணி", "text": "வாழ்த்தணி\n\nவாழ்த்தணி என்பது இன்ன தன்மையை உடையார்க்கு இன்னது நிகழ்க என்று கவிகள் தாம் கருதியதனை விதிப்பது , வாழ்த்து என்னும் அலங்காரம் என்று சொல்லுவர் புலவர் எ-று\n\nSection::::வாழ்த்தணியின் இலக்கணம்.\n12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் வாழ்த்தணியைக் கீழ்வருமாறு விளக்குகிறது:\n\nநூற்பா\n\nபாடல்பொருள்:\nஅழியாத தமிழைத்தோற்றுவித்த பழைய நூல்களையுணர்ந்த அகத்திய முனிவன் வாழ்க ; ஆனிரைகள் வாழ்க ; அரிய வேதங்களை யுணர்ந்த அந்தணர்கள் வாழ்க ; காவிரி சூழ்ந்த சோழ நாட்டின் தலைவனான அனபாயன் வாழ்க ; அவனுடைய ஆட்சிக்கு உட்பட்ட நிலவுலகில் மழையானது என்றும் பொய்யாது வாழ்க என்பதாம் .\n\nஇப்பாடற்கண் அனபாயனுக்கும் அவனுடைய நாட்டிற்கும் இன்றியமையாதனவாயுள்ள மொழி , மழை , சான்றோர்கள் ஆகிய அனைத்தும் வாழ்க என வாழ்த்தியுள்ளமையின் , இது வாழ்த்தணியாயிற்று .\n\nமுன்னியது - கருதியது ; 'முன்னியவள் நமக்குமுன் சுரக்கும் இன்னருளே என்னப் பொழியாய் மழை யேலோர் எம்பாவாய் ' என்றவிடத்தும் இது இப்பொருள்படுதல் காண்க.\n"}
{"id": "170739", "url": "https://ta.wikipedia.org/wiki?curid=170739", "title": "தீவக அணி", "text": "தீவக அணி\n\nதண்டியலங்காரம் பொருளணியியலில் சொல் அடிப்படையில் அமையும் சில அணிகள் இடம் பெறுகின்றன. பாடலில் வரும் சொற்கள் பொருள் விளக்கத்திற்குக் காரணமாக இருப்பதால் இவை பொருளணியியலில் வைக்கப்பட்டன. இத்தகைய அணிகளில் தீவக அணியும் ஒன்று.\n\nSection::::தீவக அணியின் இலக்கணம்.\nஒரு குணத்தையோ, தொழிலையோ, இனத்தையோ, பொருளையோ குறிக்கும் ஒரு சொல், செய்யுளின் ஓர் இடத்தில் நின்று, அச்செய்யுளில் பல இடங்களிலும் உள்ள சொற்கேளாடு சென்று பொருந்திப் பொருளைத் தருவது தீவக அணியாம். அது முதல் நிலைத் தீவகம், இடைநிலைத் தீவகம், கடை நிலைத் தீவகம் என்னும் மூன்று விதமாக வரும்.\n\nSection::::தீவக அணி - பெயர்க் காரணம்.\nதீவகம் என்னும் சொல்லுக்கு 'விளக்கு' என்று பொருள். ஓர் அறையில், ஓர் இடத்தில் வைக்கப்பட்ட விளக்கானது அவ்வறையில் பல இடங்களிலும் உள்ள பொருள்களுக்கு வெளிச்சம் தந்து விளக்குதல் போல, செய்யுளின் ஓரிடத்தில் நின்ற ஒரு சொல் அச்செய்யுளின் பல இடங்களிலும் உள்ள சொற்கேளாடு சென்று பொருந்திப் பொருளை விளக்குவதால் இவ்வணி தீவக அணி எனப்பட்டது.\n\nSection::::தீவக அணியின் வகைகள்.\nபாடலில் தீவகமாக வரும் சொல் தீவகச் சொல் எனப்படும். இச்சொல் செய்யுளின் முதலில் வந்தால் அது முதல்நிலைத் தீவகம்; செய்யுளின் இடையில் வந்தால் அது இடைநிலைத் தீவகம், இறுதியில் வந்தால் அது கடைநிலைத் தீவகம்' ஆகும். தீவகச் சொல் குணம், தொழில், சாதி, பொருள் ஆகியவற்றைக குறித்து வரும் என முன்பு கண்டோம். ஆகவே இந்நான்கு பொருளிலும், மூன்று இடங்களிலும்\nவருவது கொண்டு தீவக அணி மொத்தம் பன்னிரண்டு வகையாக விரியும், அவை வருமாறு:\n\n\nஇங்கு முதல்நிலைத் தீவகம், இடைநிலைத் தீவகம், கடைநிலைத் தீவகம் ஆகியவற்றை ஒவ்வொரு பாடல் கொண்டு விளக்கமாகக் காண்போம்.\n\nSection::::முதல் நிலைத் தீவகம்.\n சேந்தன வேந்தன் திருநெடுங்கண், தெவ்வேந்தர்\n\nபாடல்பொருள்:\nஅரசனுடைய கண்கள் கோபத்தால் சிவந்தன; அவை சிவந்த அளவில் பகை மன்னர்களுடைய பெரிய தோள்கள் சிவந்தன; குருதி பாய்ந்து திசைகள் அனைத்தும் சிவந்தன; வலிமை உடைய வில் பொழிந்த அம்புகளும் சிவந்தன; குருதி மேலே வீழ்தலால் பறவைக் கூட்டங்கள் யாவும் சிவந்தன.\n\nஅணிப் பொருத்தம்:\nஇப்பாடலில் முதலில் நிற்கும் 'சேந்தன' (சிவந்தன) என்பது நிறம் பற்றிய குணச் சொல் (பண்புச் சொல்) இது.\n\nஎன்று பாடலின் இடையிலும் இறுதியிலும் ஆகப் பல இடங்களிலும் உள்ள சொற்கேளாடு சென்று சேர்ந்து நின்று பொருள் விளக்கம் தந்ததைக் காணலாம். இப்பாடல் முதல் நிலைக் குணத் தீவக அணியாகும்.\n\nSection::::இடை நிலைத் தீவகம்.\n எடுக்கும் சிலைநின்று எதிர்ந்தவரும், கேளும்,\n\nபாடல்பொருள்:\nஅரசன் தன்னை எதிர்த்த பகைவர்களும் அவர்களைச் சார்ந்தவர்களும் புண்பட்டு மார்பு பிளக்குமாறு, தான் எடுத்த வில்லிலிருந்து அம்புகளைத் தொடுப்பான். அவ்வளவிலே, புலவருடைய நாவானது, அவனுடைய ஈகையையும், சிறந்த அருளையும், வளையாத செங்கோல் சிறப்பையும் பாடல்களில் தொடுக்கும் (தொடுத்துப் பாடும்).\n\nஅணிப் பொருத்தம்:\nஇப்பாடலில் இடையில் வந்த 'தொடுக்கும்' என்னும் சொல் தொழில் பற்றிய சொல்லாகும். இச்சொல்,\n\nஎன்று பாடலின் பிறஇடங்களில் சென்று பொருந்திப் பொருள் விளக்கம் செய்தமையால் இது இடைநிலைத் தொழில் தீவக அணியாகும்.\n\nSection::::கடை நிலைத் தீவகம்.\n புறத்தன, ஊரன, நீரன, மாவின்\n\nபாடல்பொருள்:\nஅறத்திற்காக மகனையே தேர்க்காலில் கிடத்தி அவன் மீது தேரைச் செலுத்திக் கொன்று முறை செய்த மனுநீதிச் சோழனுக்கு உரிய வஞ்சி என்னும் ஊரில் வாழும் தலைவியின் முகத்தை அழகு செய்த கண்கள் வெளியில் உள்ள மான்களுடைய கண்களைப் போன்றும், ஊரில் உள்ள அம்புகளைப் போன்றும், நீரில் உள்ள தாமரை மலர்களைப் போன்றும், மாமரத்தில் உள்ள வடுக்களைப் போன்றும், கொல்லன் சேரியில் உள்ள வாள்களைப் போன்றும் இருக்கின்றன.\n\nஅணிப் பொருத்தம்:\nஇப்பாடலில் இறுதியில் வந்துள்ள 'கண்' என்பது பொருளைக் குறிக்கும் பெயர்ச்சொல். இது பாடலின் பல இடங்களிலும் உள்ள 'புறத்தன, ஊரன, நீரன, மாவின் திறத்தன, கொல்சேரிய,' ஆகிய சொற்கேளாடு தனித்தனியே இணைந்து நின்று பொருள் விளக்கம் செய்தமையால்\nகடைநிலைப் பொருள் தீவக அணியாகும்.\n"}
{"id": "170740", "url": "https://ta.wikipedia.org/wiki?curid=170740", "title": "பாவிக அணி", "text": "பாவிக அணி\n\nபொருள் அணிகளில் உள்ள மற்ற முப்பத்து நான்கு அணிகளும் தனிநிலைச் செய்யுளில் (ஒரு தனிப்பாடலில்) அமையுமாறு தண்டி ஆசிரியரால் கூறப்பட்டவை ஆகும். பாவிக அணியோ, தொடர்நிலைச் செய்யுள் என்று கூறப்படும் ஒரு பெரிய காப்பியம் முழுவதும் ஊடாடி நிற்கும் கருத்தையோ, நீதியையோ பற்றியதாகக் கூறப்படுகிறது\n\nSection::::பாவிக அணியின் இலக்கணம்.\nபாவிகம் என்று சொல்லப்படுவது, காப்பியமாகிய தொடர்நிலைச் செய்யுளில் கவிஞரால் கருதிச் செய்யப்படுவதோர் குணம் ஆகும். இதனைத் தண்டி ஆசிரியர்,\n\nஎன்ற நூற்பாவால் கூறுகிறார்.\n\nகவிஞரால் கருதிக் கூறப்படும் காப்பியப் பண்பு, தொடர்நிலைச் செய்யுள் முழுவதும் நோக்கிக் கொள்ளப்படுவது அல்லாமல், தனித்து ஒரு பாட்டால் நோக்கிக் கொள்ளப் புலப்படாதது என்று தண்டியலங்கார உரை இவ்வணி அமையும் இயல்பு பற்றிக் குறிப்பிடுகிறது. எனவே ஏனைய முப்பத்து நான்கு அணிகளும் ஒரு பாடலில் கொள்ளப்படும் என்பது புலனாகும்.\n\nதண்டியலங்கார உரையில் பாவிக அணிக்குச் சான்றாக, இராமாயணம், பாரதம், அரிச்சந்திர புராணம் ஆகிய காப்பியங்கள் முழுவதும் வைத்து நோக்கிக் கொள்ளப்படும் பண்புகள் மிக அழகாகவும் சுருக்கமாகவும் கூறப்படுகின்றன. அவை வருமாறு:\n\n'பிறன்இல் விழைவோர் கிளையொடும் கெடுப' என்பதற்குப் பொருள், 'பிறன் மனைவியை விரும்புவோர் சுற்றத்தொடும் கெடுவர்' என்பதாகும். இஃது இராமாயணத்தால் உணரப்படும்.\n\n'பொறையில் சிறந்த கவசம் இல்லை' என்பதற்குப் பொருள், 'பொறுமையைக் காட்டிலும் சிறப்புற்ற பாதுகாப்பு இல்லை' என்பதாகும். இது பாரதத்தால் உணரப்படும்.\n\n'வாய்மையில் கடியது ஓர் வாளி இல்லை' என்பதற்குப் பொருள், 'வாய்மையைக் காட்டிலும் துன்பத்தை அழிக்கத்தக்க கூர்மை உடையதோர் அம்பு இல்லை' என்பதாகும். இஃது அரிச்சந்திர புராணத்தால் உணரப்படும்.\n\nதண்டமிழ்க் காப்பியமாகிய சிலப்பதிகாரத்தில் ஊடாடி நிற்கும் காப்பியப் பண்புகளை இளங்கோவடிகள் மிக அழகாகப் பதிகத்தில்,\n\nஎன்று கூறுகிறார். பாவிக அணிக்கு இளங்கோவடிகள் கூறுவதும் நல்ல சான்றாக ஆன்றோரால் கொள்ளப்படுகின்றது.\n"}
{"id": "170741", "url": "https://ta.wikipedia.org/wiki?curid=170741", "title": "ஆர்வமொழியணி", "text": "ஆர்வமொழியணி\n\nஆர்வம் = அன்பு, மகிழ்ச்சி. மனத்திற்குள் ஏற்படும் மகிழ்ச்சியைத் தெரிவிக்கும் சொற்கள் மிகுதியாக அமைந்து வருவது ஆர்வமொழி அணி ஆகும். இது மகிழ்ச்சி அணி எனவும் பெயர் பெறும்.\n\nSection::::ஆர்வமொழியணியின் இலக்கணம்.\nநூற்பா\n\nபாடல்பொருள்:\nதன்னை நாடிவந்த தலைவனின் செயலால் தனக்கேற்பட்ட மகிழ்ச்சியை ஆர்வம் மிக்க சொற்களால் தலைவி வெளிப்படுத்துவது இப்பாடல். அழகிய மாலையணிந்த தலைவனே! நீ என்னிடம் நாடி வந்ததற்கு நான் எவ்வாறு கைமாறு செய்வேன்? உன்முன் நின்று சொல்ல முயன்றால் என் சொற்கள் தடுமாறிச் சோர்கின்றன; உன் இரு தோள்களையும் தழுவிக்கொள்வோம் என முயன்றால் என் இரு தோள்களும் அந்த அளவு வளர்ந்தன அல்ல; மெல்ல உன்புகழை நினைக்க முயன்றால் என் உள்ளத்தில் அதற்கு இடம் போதாது.\n\nஇவ்வாறு தலைவி தன்மனத்தில் நிறைந்த மகிழ்ச்சியை ஆர்வமிக்க சொற்களால் வெளிப்படுத்தியிருப்பதால் இது ஆர்வமொழி அணி.\n\n"}
{"id": "170742", "url": "https://ta.wikipedia.org/wiki?curid=170742", "title": "இலேச அணி", "text": "இலேச அணி\n\nஒரு கருத்தை அல்லது உணர்வைக் குறிப்பாகக் காட்டுதல் அல்லது வெளிப்படுத்தல் பல அணிகளில் காணப்படுவது. ஒருவகையில் இலேச அணியும் குறிப்புணர்த்தலைச் செய்வது; ஆயினும் குறிப்புணர்த்தும் பிற அணிகளிலிருந்து வேறுபடுவது. மனத்தில் தோன்றும் ஓர் உணர்வைச் சொல்லாமல் மறைக்கிறோம். ஆனால் உடலில் (கண், முகம்) தோன்றும் மெய்ப்பாடுகள் நாம் மறைத்த உணர்வை வெளிப்படுத்திக் காட்டிக் கொடுத்து விடுகின்றன. அந்நிலையில் உள்ளக் கருத்தை மறைப்பதற்காக, அம்மெய்ப்பாடுகளுக்கு வேறு காரணம் கற்பித்துக் கூறுகின்றோம். இவ்வாறு கூறுவதே இலேச அணி. (இவ்வாறு மறைக்கமுயன்றாலும் மனக்குறிப்பு தெரிந்துவிடுகிறது என்பதுதான் அணியின் தன்மை).\n\nSection::::இலேச அணியின் இலக்கணம்.\nமனத்தில் கருதியதை வெளிப்படுத்திக் காட்டும் சத்துவமாகிய குணங்களை (மெய்ப்பாடுகளை) வேறு ஒன்றால் நிகழ்ந்தன என மறைத்துச் சொல்லுவது இலேசம் என்னும் அணி ஆகும்.\nசத்துவம் = மனம் கருதியதைப் புறத்தே வெளிப்படுத்திக் காட்டும் குணங்கள் : அவை சொல் தளர்வு, மெய்வியர்ப்பு, கண்ணீர் அரும்பல், மெய்விதிர்ப்பு (உடம்பு நடுக்கம்), மெய் வெதும்பல், மெய்ம்மயிர் சிலிர்த்தல் முதலியன.\n\nபாடல்பொருள்:\nமலை போன்ற உயர்ந்த தோள்களை உடைய சோழன் ஏறி வந்த குதிரையைத் தொழுது, (அதாவது அவன் மீது காதல் கொண்டு) அக்காதலால் கண்களில் நீர் தளும்ப நின்ற மெல்லியல் மகளிர் தம்முடைய தோழியரிடம், அவ்வுண்மையை மறைத்தனர்; 'சினத்தை உடைய படைகள் பரந்து வர, விண்ணில் எழுந்த தூசியானது உள்ளே புகுந்தமையால், எம்முடைய கண்கள் நீர் சொரிந்தன' என்று நிகழ்ந்ததை மறைத்து வேறு ஒன்றைச் சொல்கின்றனர்.\n\nஅணிப் பொருத்தம்:\nஇப்பாடலில், குதிரையின் மேல் ஏறிச் சோழன் உலா வருகிறான். அவன் பின்னால் அவனுடைய பெரும்படை அணி வகுத்து வருகிறது. அப்போது சோழனைக் கண்ட நங்கையர் அவன் மீது மிக்க காதல் கொள்கின்றனர். அந்தக் காதல் முதிர்ச்சியால் அவர்கள் கண்களில் நீர்த்துளிகள் துளிர்க்கின்றன. அதைத் தோழியர் பார்த்துவிட்டால் என்ன செய்வது? என்று நாணத்தால், அவர்களிடம், 'இந்தப் படைகள் பரந்து வருதலால் எழுந்த புழுதி கண்ணினுள் புகுந்துவிட்டது; அதனால் கண்கள் நீர் சொரிகின்றன' என்று கூறுகின்றனர். சோழன் மேல் கொண்ட காதலைப் புறத்தே 'கண்ணீர் அரும்பல்' என்ற சத்துவக் குணம் காட்டிவிடுகிறது, அதை நங்கையர் மறைத்து, அது வேறு ஒன்றால் அதாவது புழுதி படிந்தமையால் நிகழ்ந்தது என்று கூறியமையால் இப்பாடல் இலேச அணி ஆயிற்று.\nSection::::இலேச அணியின்பால் படும் அணிகள்.\nபுகழ்வது போலப் பழித்தல், பழிப்பது போலப் புகழ்தல் என்னும் இரண்டு அணிகளும் இலேச அணியின்பால் படுவன ஆகும்.\n\nபுகழ்வது போலப் பழித்தல்\nஒருபொருளைப் புகழ்வது போலப் பழித்துக் கூறுதல் உண்மைக் கருத்தை மறைத்து வேறு விதமாகச் சொல்வதால் இது இலேசத்துள் அடங்குகிறது.\n\nபாடல்பொருள்:\n'தோழி! கேட்பாயாக! எப்பொழுதும் போர்த் தொழிலை விரும்பிய மேம்பட்ட புகழினை உடையவனும், யாம் விரும்பிக் காதலித்து மாலையிட்ட தோள்களை உடையவனும் ஆகிய தலைவன், எம்மொடு பொருந்திப் புணர்ச்சியினை நிகழ்த்தும் பொழுது, நம்முடைய மென்மைத் தன்மை குன்றாதவாறு நடந்து கொள்கிறான்' என்று தலைவி தோழியிடம் கூறுகிறாள்.\n\nஅணிப் பொருத்தம்:\nஇப்பாடலில் தலைவி, புணர்ச்சியின்போது தன்னுடைய மென்மைத் தன்மை கெடாதவாறு தலைவன் நடந்து கொள்கிறான் என்று கூறுவதுர். புகழ்வது போலத் தோன்றுகிறது. ஆனால் புணர்ச்சிக் காலத்தில் உணர்ச்சி மேலிட்டு அறிவு அழியாமல் இருக்கிறான்; போரில் உள்ள அளவு விருப்பம் காதலில் அவனுக்கு இல்லை எனத் தலைவனைத் தலைவி மறைமுகமாகப் பழிக்கிறாள். ஆகவே இது புகழ்வது போலப் பழித்தல் ஆயிற்று.\n\nபழிப்பது போலப் புகழ்தல்\nஒரு பொருளைப் பழிப்பது போலப் புகழ்ந்து கூறுதல். இதுவும் உள்ளக் கருத்தை மறைத்து வேறுவிதமாகச் சொல்வதால் இலேசத்துள் அடங்குகிறது.\n\nபாடல்பொருள்:\n'ஆடும் மயில் போன்ற சாயலினை உடைய தோழியே! தலைவன் என்னுடைய அழகிய மார்பகத்தைக் கூடும் போது மென்மையான என் நலத்தைப் பாராட்டி நுகர்தலை அறியான் நான் ஊடல் கொண்டபோது, தன் தகுதிக்குப் பொருந்தாதபடி பணிந்து இரக்கும் இரவாளன்; யார்க்கும் வெறுக்கத்தக்க; ஆசை உடையவன் அல்லன். ஆகவே இகழ்தற்கு உரியவன்; என்று தலைவி தோழியிடம் கூறுகிறாள்.\n\nஅணிப் பொருத்தம்:\nஇப்பாடலில் தலைவி, புணர்ச்சியின்போது தலைவன் தலைவியினுடைய மென்மைத் தன்மை கெடுமாறு நடந்து கொள்கிறான் என்றும் தலைவியின் ஊடலைத் தீர்ப்பதற்காகத் தன் தகுதியிலிருந்து தாழ்ந்து கெஞ்சுகிறான் என்றும், விருப்பம் அற்றவன் என்றும் கூறுவது பழிப்பது போலத் தோன்றுகிறது. ஆனால் புணர்ச்சிக் காலத்தில் அவன் காமவசப்பட்டு அறிவழிந்தவனாக இருக்கிறான்; அதுவே தனக்கு இன்பமாக இருக்கிறது எனத் தலைவி மறைமுகமாகப் புகழ்கிறாள். ஆகவே இது பழிப்பது போலப் புகழ்தல் ஆகும்.\n\nஇவ்விரு அணிகளையும் ஒரே அணியாகக் கொண்டு அதற்கு வஞ்சப் புகழ்ச்சி அணி என்று பெயரிட்டுக் கூறுவதும் உண்டு.\n\n"}
{"id": "170743", "url": "https://ta.wikipedia.org/wiki?curid=170743", "title": "பரிவருத்தனை அணி", "text": "பரிவருத்தனை அணி\n\nபரிவருத்தனை அணி என்பது ஒரு பொருளைக் கொடுத்து, வேறு ஒரு பொருளைக் கைம்மாறாகக் கொள்ளும் செய்தியைச் சொல்லுவது ஆகும்.\n\nSection::::பரிவருத்தனை அணி இலக்கணம்.\n12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் பரிவருத்தனை யணியைக் கீழ்வருமாறு விளக்குகிறது:\n\nபரிவருத்தனை - ஒன்று கொடுத்து வேறு ஒன்று வாங்குதல். இது மூவகைப்படும் என்று கூறுவாரும் உளர். அவை, கொடுத்தது குறைவாய்க் கொண்டது மிகையாய் இருத்தல், கொடுத்தது மிகையாய்க் கொண்டது குறைவாய் இருத்தல், கொடுத்ததும் கொண்டதும் சமமாய் இருத்தல் என்பன.\n\nபாடல்பொருள்:\nமன்மதனை வென்ற சிவபெருமானுடைய சடையில் தங்கியிருக்கும் பிறைமதியும், கங்கையும் தம்முடைய நிழல் (உருவம்) ஒன்றை மட்டும் தாம் கொடுத்து, அப்பெருமான் அணிந்த அச்சத்தைத் தரும் பாம்பின் படங்களில் பெரியதாய் இருக்கும் ஒளியினை உடைய மணிகள்தோறும், தத்தம் உருவம் எதிரொளிப்பதால் ஆயிரம் ஆயிரம் உருவங்களைப் பெற்றன.\n\nஅணிப் பொருத்தம்:\nஇப்பாடலில், பிறைமதியும், கங்கையும் ஒவ்வோர் உருவம் மட்டுமே கொடுத்து, ஆயிரம் ஆயிரம் உருவங்களைப் பெற்றன எனப் பரிமாறுதல் கூறப்பட்டிருத்தலின் இது பரிவரித்தனை அணி ஆயிற்று. இது, கொடுத்தது குறைவாய்க் கொண்டது மிகையாய் இருத்தல் என்னும் முறையில் அமைந்த பரிவரித்தனை அணி.\n\nஇப்பாடல் மட்டுமே பரிவருத்தனை அணிக்குத் தண்டியலங்கார உரையில் சான்றாகக் காட்டப்படுகிறது. தமிழ் இலக்கியங்கள் பலவற்றில் இவ்வணி அமைந்திலங்குகிறது. சான்றாகத் திருக்குறளில் இருந்து ஒரு குறள் வழிநின்று காண்போம்.\n\nஇது, தலைவன் தன்னைப் பிரிந்தமையால் பசலையுற்று வருந்திய தலைவி புலம்பிக் கூறியதாக அமைந்தது.\n\nபாடல்பொருள்:\nகாம நோயையும் பசலை நிறத்தையும் எனக்குக் கைம்மாறாகக் கொடுத்துவிட்டு, என் சாயலையும் நாணத்தையும் அவர் என்னிடம் இருந்து பெற்றுக் கொண்டார்.\n\nஅணிப் பொருத்தம்:\nஇப்பாடலில் தலைவன் தலைவிக்குக் கொடுத்தனவும், அவளிடம் இருந்து கொண்டனவும் சமமாகக் கூறப்பட்டிருப்பதைக் காணலாம். இது, கொடுத்ததும் கொண்டதும் சமமாய் இருத்தல் என்னும் முறையில் அமைந்த பரிவருத்தனை அணி ஆகும்.\n"}
{"id": "170744", "url": "https://ta.wikipedia.org/wiki?curid=170744", "title": "பரியாய அணி", "text": "பரியாய அணி\n\nபரியாயம் அணி என்பது தான் கருதியதைக் கூறாது, அப்பொருள் தோன்றுமாறு வேறு ஒன்றைக் கூறுவது ஆகும்.\n\nSection::::பரியாய அணியின் இலக்கணம்.\n12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் பரியாய அணியைக் கீழ்வருமாறு விளக்குகிறது:\n\nபாடல்பொருள்:\n'மின்னலை ஒத்த மாதே! நறுமணம் கமழும் சந்தன மரத்தில் படர்ந்து, உனக்கு நிகராகி நிற்கின்ற இக் குருக்கத்திக் கொடியின் கீழே நீ நிற்பாயாக. தனக்கு நிகரான சிவந்த தீயின் ஒளி தெரியும்படி மலர்ந்த சிவந்த காந்தள் மலருடனே, குவளை மலரையும் யான் சென்று பறித்து வருகிறேன்' என்று தோழி தலைவியிடம் கூறுகிறாள்.\n\nஅணிப் பொருத்தம்:\nதலைவன் தலைவியைச் சந்திப்பதற்காகக் குறிப்பிட்ட பகற்குறி இடத்தில் தலைவியைக் கொண்டுவந்து நிறுத்துகின்றாள் தோழி. அப்போது தான் அங்கே நிற்பது அவர்கள் இன்பத்துக்குத் தடையாகும் என்று அவ்விடத்தை விட்டு நீங்கிச் செல்லக் கருதுகிறாள். அதனை நேரடியாகக் கூறாமல், 'காந்தள் மலரையும் குவளை மலரையும் பறித்து வரும் வரை நீ இங்கே குருக்கத்திக் கொடியின் கீழே இருப்பாயாக' என்று சாமர்த்தியமாக வேறு ஒன்றைக் கூறியதால் இப்பாடல் பரியாய அணி ஆயிற்று.\n\nபரியாய அணியின் இலக்கணத்தைப் பார்க்கும்போது அதுவும் ஒட்டு அணியும் ஒற்றுமை உடையன போலத் தோன்றும். தான் கருதிய கருத்தை மறைத்தலில் பரியாய அணிக்கும் ஒட்டு அணிக்கும் வேற்றுமை இல்லை. எனினும், ஒட்டு அணி தான் கருதிய கருத்தினைக் கூறாது அதனோடு உவமையாகக் கூடிய பிறிதொரு கருத்தைக் கூறுவது, பரியாய அணி தான் கருதிய கருத்தினைக் கூறாது அதற்கு வேறான பிறிதொரு கருத்தைக் கூறுவது.\n"}
{"id": "170745", "url": "https://ta.wikipedia.org/wiki?curid=170745", "title": "நுட்ப அணி", "text": "நுட்ப அணி\n\nகவிஞர் தாம் சொல்லக் கருதியதைக் கூற்றினால் (சொற்களால்), வெளிப்படையாகக் கூறுவதும் உண்டு. குறிப்பினால் (மறைமுகமாகக்) கூறுவதும் உண்டு. குறிப்பினால் உணர்த்தும் அணிகளுள் நுட்பஅணி ஒன்று. செயல்பாட்டாலும், செய்யும் தொழிலாலும் கருத்தைக் குறிப்பாகப் புலப்படுத்தும் முறையில் அமைத்துப் பாடப்படுவது ஆகும்.\n\nSection::::நுட்ப அணியின் இலக்கணம்.\nஒருவன் பிறர்கருத்தைத் தெரிந்து கொண்டு அதற்கான பதிலை வெளிப்படையாகச் சொல்லாமல் குறிப்பினாலோ, செயலினாலோ அரிதாக நோக்கி உணரும் படி வெளிப்படுத்துவது நுட்பம் என்னும் அணியாம். அதாவது கருத்தை நுட்பமாக உணர்த்துவது ஆகும். இதனை\n\nஎன்ற நூற்பாவால் அறியலாம்.\n\nSection::::நுட்ப அணியின் வகைகள்.\nநூற்பாவில் 'குறிப்பினும் தொழிலினும்' என்றமையால் நுட்ப அணி\n\n\nஎன இரு வகைப்படும்.\n\nSection::::குறிப்பு நுட்பம்.\nபிறருடைய கருத்தை அறிந்துகொண்டு, அதற்குத் தமது கருத்தை வெளிப்படையாகக் கூற முடியாத நிலையில் அதனை, அரிதாக நோக்கி உணர்ந்து கொள்ளும் வகையில் குறிப்பால் தெரிவிப்பது குறிப்பு நுட்பம் எனப்படும். குறிப்பு என்பது, மனத்தில் கருதியதைக் கண், முகம் போன்ற உடல் உறுப்புகளின் செயல்பாட்டால் தெரிவிப்பது ஆகும்.\n\nபாடலின் பொருள்:\nதோழியர் கூட்டத்தின் நடுவே இருக்கும் தலைவி, உலகத்தில் படர்ந்த இருளை அடியோடு போக்கும் கதிரவனைப் பார்த்துவிட்டுப் பின்பு மேற்குத் திசையைப் பார்க்கின்றாள். இந்தக் குறிப்பு, தலைவனுடைய மென்மையான உயிருக்குப் பாதுகாவலைத் தந்தது.\n\nஅணிப் பொருத்தம்:\nதலைவன் பகல் பொழுதில் தலைவியைச் சந்திக்க வேண்டி வருகிறான். அப்பொழுது தலைவி தன்னை விட்டு எப்பொழுதும் பிரியாது இருக்கின்ற தோழியர் கூட்டத்தின் நடுவில் இருக்கிறாள். எனவே இரவில் வந்து தன்னைச் சந்திக்குமாறு அவனிடம் கூற விரும்பினாள். ஆனால் தோழியர்கள் தன்னைப் புடை சூழ்ந்திருப்பதால் அதனை அவனிடம் சொற்களால் கூற முடியவில்லை. எனவே குறிப்பாக அதனை உணர்த்த விரும்புகிறாள். கதிரவனைப் பார்த்துவிட்டு உடனே மேற்குத் திசையை நோக்கித் திரும்பிப் பார்க்கின்றாள். இக்குறிப்பினால் கதிரவன் மறைந்த பின்பு இரவில் வந்து தன்னைச் சந்திக்குமாறு தலைவனுக்கு உணர்த்துகிறாள். தலைவனும் அக்குறிப்பின் உள்பொருளை அறிந்து கொள்கிறான். இவ்வாறு தலைவி தனது கருத்தைத் தலைவனுக்குக் குறிப்பால் நுட்பமாக உணர்த்தியமையால் இப்பாடல் குறிப்பு நுட்பமாயிற்று.\n\nSection::::தொழில் நுட்பம்.\nதன்னுடைய கருத்தை வெளிப்படையாகக் கூற முடியாத நிலையில் அதனைத் தான் செய்து கொண்டிருக்கும் செயலின் மூலம் குறிப்பாக உணர்த்தல் தொழில் நுட்பம் எனப்படும்.\n\nபாடலின் பொருள்:\nபாடும் தொழிலைப் பயின்று கொண்டிருக்கும் தலைவி, தன்னுடைய பருத்த தோள்களினால் தலைவனைத் தழுவ வேண்டும் என்னும் விருப்பத்தாலே, அவனுக்குத் தன்னுடைய உள்ளக் கருத்தைக் குறிப்பாக உணர்த்த வேண்டி, தான் இசைத்துக் கொண்டிருந்த மெல்லிய இனிய நரம்பை உடைய யாழில் இனிய குறிஞ்சிப் பண்ணை மீட்டிப் பாடினாள்.\n\nஅணிப் பொருத்தம்:\nயாழ் மீட்டிப் பாடிக் கொண்டிருக்கிறாள் தலைவி, அந்நேரத்தில் தலைவன் வருகின்றான். தலைவி தலைவனிடம் தனக்குள்ள புணர்தல் விருப்பத்தையும் அதன்பொருட்டு யாமத்தில் (நள்ளிரவில்) அவன் வரவேண்டும் என்பதையம் ஒருசேரத் தெரிவிக்க எண்ணுகிறாள். ஆனால் அதனைப் பிறர் முன்பாக அவனிடம் நேரிடையாகத் தெரிவிக்க அவளால் முடியவில்லை. எனவே அவள் அதனைக் குறிப்பாக அவனுக்கு உணர்த்த வேண்டி, யாழில் குறிஞ்சிப் பண்ணை மீட்டிப் பாடத் தொடங்கினாள். குறிஞ்சிக்கு உரிய சிறுபொழுது யாமம் (நள்ளிரவு). இப்பாடலில் தலைவி, குறிஞ்சிப் பண்ணைப் பாடுதலாகிய தொழிலால் அக்குறிஞ்சிக்கு உரிய இடை யாமத்தில் தலைவன் தன்னை வந்து தழுவ வேண்டும் என்ற தன்னுடைய விருப்பத்தை நுட்பமாகத் தெரிவிக்கிறாள். எனவே இப்பாடல் தொழில் நுட்பமாயிற்று.\n\n"}
{"id": "170746", "url": "https://ta.wikipedia.org/wiki?curid=170746", "title": "தன்மேம்பாட்டுரை அணி", "text": "தன்மேம்பாட்டுரை அணி\n\nஒருவன் தன்னைத் தானே மேம்படுத்தி (புகழ்ந்து) உரைப்பது தன்மேம்பாட்டுரை அணி ஆகும்.\n\nSection::::தன்மேம்பாட்டுரை அணியின் இலக்கணம்.\n12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் தன்மேம்பாட்டுரை அணியைக் கீழ்வருமாறு விளக்குகிறது:\n\nநூற்பா\n\nபாடலின்பொருள்:\nவீரன் ஒருவன் தன் ஆற்றலையும் வீரப்பண்பையும் வெளிப்படுத்தி உரைக்கிறான்.\n\nபோரில் எனக்கெதிராக நின்று போரிட்டு உயிருடன் திரும்பியோர் எவருமில்லை; ஆகவே எனக்கு அஞ்சியவர்கள் அச்சமில்லாமல் திரும்பிப் போய்விடலாம். நான் எய்யும் அம்புகள் போரில் எதிர்த்து நிற்பவர்கள் மார்பில் பாயுமே தவிரப் புறங்காட்டிச் செல்வோர் முதுகுகளில் பாயமாட்டா.\n\nஇப்பாடலில் தன்னைத்தானே வீரன் புகழ்ந்து கொள்வது வெளிப்படுகிறது.\n\n"}
{"id": "170751", "url": "https://ta.wikipedia.org/wiki?curid=170751", "title": "ஆதி பருவம்", "text": "ஆதி பருவம்\n\nமகாபாரதம் புத்தகம் 1 ஆதி பருவம் (புத்தகத்தின் ஆரம்ப பருவம்) இந்த புத்தகத்தில், நைமிசாரண்ய வனத்தில் உக்கிரசிரவஸ் அல்லது சௌதி என்ற சூத முனிவரால் மகாபாரதம் எப்படி உரைக்கப்பட்டது என்பது சொல்லப்படுகிறது. ஜனமேஜயன் நடத்திய பாம்பு வேள்வியில் வைசம்பாயானரால் உரைக்கப்பட்ட மகாபாரதத்தை சௌதி கேட்டு நைமிசாரண்யத்தில் சௌனகருக்கும் அவருடன் இருந்த முனிவர்களுக்கு அதைத் திரும்ப உரைத்தார். இந்த பருவத்தில் குரு பரம்பரையின் தோற்றம், பாண்டவர், கௌரவர் பிறப்பு, அரக்கு மாளிகை, திரௌபதி சுயம்வரம், காண்டவ வனத்தை எரித்தல் குறித்து சொல்லப்படுகிறது. \n\nSection::::உப பருவங்கள்.\nமொத்தம் 19 உப பருவங்களைக் கொண்டது ஆதி பருவம். அதில் 100 உள் உப பருவங்கள் உள்ளன. உப பருவங்களின் பட்டியல் பின் வருமாறு:\n\n"}
{"id": "170753", "url": "https://ta.wikipedia.org/wiki?curid=170753", "title": "2013 ஐதராபாத் குண்டு வெடிப்புக்கள்", "text": "2013 ஐதராபாத் குண்டு வெடிப்புக்கள்\n\nஇந்தியாவின் ஆந்திரப் பிரதேச மாநிலத் தலைநகர் ஐதராபாத்தில் பெப்ரவரி 21, 2013 அன்று மாலை இந்திய நேரப்படி 19:00 மணியளவில் இரண்டு குண்டுவெடிப்புக்கள் நிகழ்ந்தன. கூட்டம் மிகுந்த சுற்றுப்புறப் பகுதியான தில்சுக்நகரில் 100 மீட்டர்களுக்குள்ளேயே இரண்டு குண்டுகளும் வெடித்துள்ளன. முதல் குண்டுவெடிப்பு கோனரக் திரையரங்கின் எதிரிலிருந்த \"ஆனந்த் டிபன் சென்டர்\" என்ற உணவகத்தின் வெளியே சாலையோரத்தில் வெடித்தது. இரு நிமிடங்கள் கழித்து இரண்டாவது குண்டு வெங்கடாத்திரி திரையரங்கின் அண்மையில் பேருந்து நிறுத்தத்திற்கு அருகில் வெடித்துள்ளது. முன்னதாக 2012இல் புனேயில் நிகழ்ந்த குண்டுவெடிப்புக்களையொட்டி தில்லி சிறப்புக் காவல் பிரிவினரால் விசாரிக்கப்பட்டு வந்த இந்திய முஜாஹிதீன் என நம்பப்படும் கைதிகள் தாங்கள் ஐதராபாத்தின் கூட்டமானப் பகுதிகளை இந்நோக்கில் ஆய்வு செய்ததாக கூறியுள்ளனர்.\n"}
{"id": "170756", "url": "https://ta.wikipedia.org/wiki?curid=170756", "title": "தில்சுக்நகர்", "text": "தில்சுக்நகர்\n\nதில்சுக்நகர் (\"Dilsukhnagar\") ஐதராபாத்து நகரின் பெரிய வணிக மற்றும் குடியிருப்புப் பகுதிகளில் ஒன்றாகும். ஐதராபாத்து பெருநகர நகராட்சி அவையின் பகுதியாக இது உள்ளது. இங்குள்ள கத்தியன்னரம் பழச்சந்தை மாநிலத்தின் முதன்மை பழச்சந்தையாக உள்ளது.\nSection::::வரலாறு.\nஇப்பகுதி விவசாய நிலமாக தில்சுக் ராம் பெர்சத் என்பவருக்கு உடைமையாக இருந்தது. அவர் இதனை வீட்டுமனைகளாகப் பிரித்து தில்சுக்நகர் என்ற குடியிருப்பு நகரை உருவாக்கினார். துவக்கத்தில் இது குடியிருப்பு வீடுகளை மட்டுமே கொண்டிருந்தது; கடந்த பத்தாண்டுகளில் வலுவான பொருளியல் வளர்ச்சி இப்பகுதியை முதன்மையான வணிக மையமாக மாற்றியுள்ளது. \n\nபெப்ரவரி 21,2013, இரவில் இங்குள்ள திரையரங்குக்களுக்கு வெளியே இரு தொடர் குண்டு வெடிப்புக்கள் நிகழ்ந்துள்ளன. \n"}
{"id": "170763", "url": "https://ta.wikipedia.org/wiki?curid=170763", "title": "ஹ்யூன்சாட் - 1", "text": "ஹ்யூன்சாட் - 1\n\nஹ்யூன்சாட் - 1 \"(Peheunsat - 1)\" என்பது அர்ஜெண்டினாவால் உருவாக்கப்பட்ட ஒரு சிறிய செயற்கைக்கோள். இது இந்திய விண்வெளி ஆய்வு மையத்தின் முனைய துணைக்கோள் ஏவுகலம் மூலம் 27.01.2007 அன்று ஸ்ரீஹரிகோட்டாவில் உள்ள சத்தீஷ் தவான் விண்வெளி மையத்தில் இருந்து செலுத்தப்பட்ட நான்கு செயற்கைக் கோள்களுள் ஒன்று. இச் செயற்கைக்கோள் கல்விப் பயன்பாட்டிற்காக அர்ஜெண்டினா விண்வெளி ஆராய்ச்சி நிறுவனமான ஆம்சாட் மற்றும் தன்னார்வத் தொண்டு நிறுவனங்கள் இணைந்து உருவாக்கியதாகும். இதன் உருவாக்கத்தில் மாணவர்களும் முக்கியப் பங்கு வகித்தனர்.\n"}
{"id": "170764", "url": "https://ta.wikipedia.org/wiki?curid=170764", "title": "குடியரசுத் தலைவர் நிலையம்", "text": "குடியரசுத் தலைவர் நிலையம்\n\nகுடியரசுத் தலைவர் நிலையம் என்பது இந்தியக் குடியரசுத் தலைவரின் அதிகாரப் பூர்வ ஓய்வு இல்லம் ஆகும். இது ஆந்திரப்பிரதேச மாநிலத்தின் செகந்திராபாத்தில் உள்ள பொல்லாரம் எனும் இடத்தில் அமைந்துள்ளது. \n\nSection::::வரலாறு.\n1860 ஆம் ஆண்டு ஐதராபாத்தின் ஐந்தாம் நிசாம் நாசிர் உத்தௌலாவால் கட்டப்பட்ட இல்லமாகும். 1948 ஆம் ஆண்டில் ஐதராபாத் இந்தியாவுடன் இணைக்கப்பட்டவுடன் இது குடியரசுத்தலைவரின் தென்னகத் தற்காலிகத் தங்குமிடமாய்ப் பயன்பாட்டில் உள்ளது. \n\nSection::::இல்லம்.\n90 ஏக்கர் பரப்பளவில் விரிந்துள்ள இந்த இல்லம் 16 அறைகளை உடையது. அரசவை, திரைப்பட அறை, உணவுப் பந்தியறை உள்ளிட்ட அறைகள் இல்லத்தில் அமைந்துள்ளன. \n\nSection::::மூலிகைத் தோட்டம்.\nதிசம்பர் 2009 இல் 7000 சதுரமீட்டர் பரப்பில் மூலிகைத் தோட்டம் ஒன்று இங்கு அமைக்கப்பட்டது. சந்தனம், துளசி, சர்ப்பகந்தா உள்ளிட்ட 116 மூலிகை மற்றும் நறுமணச் செடிகள் இங்கு பேணப்படுகின்றன.\n"}
{"id": "170773", "url": "https://ta.wikipedia.org/wiki?curid=170773", "title": "மறைமலை இலக்குவனார்", "text": "மறைமலை இலக்குவனார்\n\nமறைமலை இலக்குவனார் என்னும் முனைவர் சி. இ. மறைமலை (பிறப்பு:திசம்பர் 14, 1946) தமிழ்ப் பேராசிரியர்; இலக்கியத் திறனாய்வாளர்; கவிஞர்; நூலாசிரியர்; சொற்பொழிவாளர்; மொழிபெயர்ப்பாளர்; இதழாசிரியர் என்கிற பன்முகம் கொண்ட தமிழறிஞர். \n\nSection::::பிறப்பு.\nதமிழ்ப் பேராசிரியர் சி. இலக்குவனார் - மலர்க்கொடி இணையர்களின் மகனாக 1946ஆம் ஆண்டு திசம்பர் திங்கள் 14ஆம் நாள் திருநெல்வேலியில் உள்ள சிந்துபூந்துறை என்னுமிடத்தில் பிறந்தார். தனித்தமிழ் இயக்கத்தின் தந்தை மறைமலை அடிகள் பெயரை இவருக்கு இவர்தம் பெற்றோர் இட்டனர்.\n\nSection::::கல்வி.\nமறைமலை தனது தொடக்கக் கல்வியை தன் தந்தையார் பணியாற்றிய ஊர்களில் எல்லாம் பெற்றார். அப்பள்ளிகளின் பட்டியல் வருமாறு: \n\nபின்னர் மதுரை தியாகராசர் கல்லூரியில் பயின்று 1962-1963ஆம் கல்வி ஆண்டில் புகுமுக வகுப்பில் (Pre University Course) தேறினார். அக்கல்லூரியிலேயே தொடர்ந்து பயின்று 1966ஆம் ஆண்டில் விலங்கியல் சிறப்புப் பாடத்தில் அறிவியல் இளவல்(Bachelor of Science) பட்டம் பெற்றார். மதுரை காமராசர் பல்கலைக் கழகத்தில் பயின்று 1969ஆம் ஆண்டில் கலைமுதுவர் (Master of Arts) பட்டம் பெற்றார். \n\nவடமொழியில் பயின்று 1977ஆம் ஆண்டில் பட்டயம் (Diploma in Sanskrit) பெற்றார். \n\nஇக்காலத் தமிழில் சொல்லாக்கம் - ஆட்சித்துறைச் சொற்களில் ஒரு சிறப்பாய்வு என்னும் தலைப்பில் ஆய்வு செய்து 1984ஆம் ஆண்டில் சென்னை பல்கலைக் கழகத்தில் முனைவர் பட்டம் (Doctor in Philosophy) பெற்றார். \n\nஎண்மக் காணொளி படைப்பாக்கத்தில் (Diploma in Digital Video Production) 2006ஆம் ஆண்டில் பட்டயம் பெற்றார்.\n\nSection::::பணி.\nகுடியாத்தம் அரசு கலைக் கல்லூரி உள்ளிட்ட தமிழகத்தின் வெவ்வேறு ஊர்களிலுள்ள அரசுக் கலைக் கல்லூரிகளில் 4 - செப்டம்பர் - 1969ஆம் நாள் முதல் ஐந்தாண்டுகள் தமிழ் விரிவுரையாளராகப் பணியாற்றினார். சூன் 1974 முதல் 31 - மே - 2005 வரை சென்னை மாநிலக் கல்லூரியில் தமிழ்த் துறை விரிவுரையாளர், பேருரையாளர், பேராசிரியர் என பல்வேறு நிலைகளில் பணியாற்றி ஓய்வு பெற்றுள்ளார். இடையில் 1997-98 ஆம் கல்வியாண்டில் அமெரிக்கா நாட்டின் கலிபோர்னியா பல்கலைக் கழகத்தின் தெற்கு, தென்கிழக்காசியவியல் ஆய்வுத்துறையின் (Department of South and Southeast Asian Studies) தமிழ்ப்புலத்தில் சிறப்பு வருகைப் பேராசிரியராகப் பணியாற்றினார். \nSection::::குடும்பம்.\nSection::::உடன்பிறந்தோர்.\nதிருவேலன், தொல்காப்பியன் என்னும் திருவேங்கடம், திருவள்ளுவன், முனைவர் மதியழகி, நல்லபெருமாள், செல்வமணி, நாகவல்லி, அங்கயற்கண்ணி, அருட்செல்வி, அம்பலவாணன் ஆகிய பதின்மரும் பேராசிரியர் மறைமலைக்கு உடன்பிறந்தவர்கள். \n\nSection::::மனைவி.\nபொருளாதாரப் பேராசிரியரான க. சுபத்ரா இவர்தம் வாழ்க்கைத் துணைவர். \n\nSection::::மகள்.\nமுனைவர் நீலமலர் செந்தில்குமார் இவர்தம் மகள் ஆவார்.\n\nSection::::இதழாசிரியர்.\nபேராசிரியர் சி. இலக்குவனார் நடத்திய குறள்நெறி இதழின் பொறுப்பாசிரியராகவும், ஆசிரியராகவும் திகழ்ந்தார். தற்பொழுது செம்மொழிச் சுடர் என்னும் மின்னிதழின் ஆசிரியராகத் திகழ்கிறார்.\n\nSection::::சொற்பொழிவாளர்.\nஉலகத் தமிழ் மாநாடுகள் உட்பட பல்வேறு கருத்தரங்குகளில் கலந்துகொண்டு கட்டுரைச் சொற்பொழிவாற்றி உள்ளார். தற்பொழுது சென்னை பாரிமுனையில் அமைந்திருக்கும் இளம் கிறித்துவ ஆடவர் ஆணையத்தின் (Y.M.C.A) பொறுப்பில் நடைபெறும் ஒய்.எம்.சி.ஏ. பட்டிமன்றம் என்னும் இலக்கிய அமைப்பின் வழியாக வாழும் கவிஞர்களின் படைப்புகளைப் பற்றிய திறனாய்வுச் சொற்பொழிவை திங்கள்தோறும் 1995ஆம் ஆண்டு முதல் தொடர்ந்து நிகழ்த்தி வருகிறார். \n\nSection::::சென்றுள்ள நாடுகள்.\nபேராசிரியர் தமிழ்ப்பணி ஆற்றுவதற்காக அமெரிக்கா, மலேசியா, சிங்கப்பூர், சப்பான், மோரிசியசு, ஆத்திரேலியா ஆகிய நாடுகளுக்குச் சென்றிருக்கிறார்.\n\n\n\n"}
{"id": "170781", "url": "https://ta.wikipedia.org/wiki?curid=170781", "title": "தமிழ்நாடு அரசுப் போக்குவரத்துக் கழகம், திருநெல்வேலி", "text": "தமிழ்நாடு அரசுப் போக்குவரத்துக் கழகம், திருநெல்வேலி\n\nதமிழ்நாடு அரசுப் போக்குவரத்துக் கழகம், திருநெல்வேலி என்பது தமிழ்நாடு அரசுப் போக்குவரத்துக் கழகத்தின் 8 பிரிவுகளில் ஒன்றாகும்.\nSection::::வரலாறு.\n1974-ம் ஆண்டு பாண்டியன் போக்குவரத்துக் கழகத்திலிருந்து 104 பேருந்துகள் பிரிக்கப்பட்டு நாகர்கோவிலை தலைமையிடமாக கொண்டு கட்டபொம்மன் போக்குவரத்துக் கழகம் உருவாக்கப்பட்டது. 1983-ம் ஆண்டு கன்னியாகுமரி மாவட்டத்தை உள்ளடக்கிய பணிமனைகள் கட்டபொம்மன் போக்குவரத்துக் கழகத்திலிருந்து பிரிக்கப்பட்டு நேசமணிப் போக்குவரத்துக் கழகம் உருவாக்கப்பட்டது. நேசமணிப் போக்குவரத்துக் கழகம் உருவாக்கப்பட்டபின் கட்டபொம்மன் போக்குவரத்துக் கழகத்தின் தலைமையிடம் திருநெல்வேலிக்கு மாற்றப்பட்டது. 1997-ல் போக்குவரத்துக் கழகங்கள் தமிழ்நாடு அரசுப் போக்குவரத்துக் கழகம் என பெயர்மாற்றம்செய்யப்பட்டப்பொழுது தமிழ்நாடு அரசுப் போக்குவரத்துக் கழகம் மதுரையுடன் இணைக்கப்பட்டது.தமிழ்நாடு அரசுப் போக்குவரத்துக் கழகம், மதுரையிலிருந்து திருநெல்வேலி, தூத்துக்குடி, கன்னியாகுமரி ஆகிய மாவட்டங்களை உள்ளடக்கிய போக்குவரத்துக் கழகங்கள் பிரிக்கப்பட்டு தமிழ்நாடு அரசு போக்குவரத்துக் கழகம், திருநெல்வேலி என 01.11.2010 அன்று உருவாக்கப்பட்டது\nSection::::மண்டலம்.\nஇந்த போக்குவரத்துக் கழகம் 3 மண்டலங்களாகப் பிரிக்கப்பட்டுள்ளது. \n\n\nSection::::நெல்லை மண்டலம்.\nகட்டபொம்மன் போக்குவரத்துக் கழகம் என்ற பெயரால் பெரும்பான்மையினரால் அறியப்படுகிறது. இது திருநெல்வேலி மாவட்டத்தை உள்ளடக்கியது. இம்மண்டலம் 10 பணிமனைகளை கொண்டது.\n\nSection::::நாகர்கோவில் மண்டலம்.\nநேசமணி போக்குவரத்துக் கழகம் என்ற பெயரால் பெரும்பான்மையினரால் அறியப்படுகிறது. கன்னியாகுமரி மாவட்டத்தை உள்ளடக்கிய இக்கோட்டம் பெரும்பான்மையான நகர மற்றும் புறநகரப் பேருந்துகளை இயக்குகிறது. நாகர்கோவிலில் பேருந்திற்கு மேற்கூரை கட்டும் தளமும் உள்ளது. 12 பணிமனைகள் கொண்ட இக்கோட்டம் சுமார் 1000-க்கும் மேலான பேருந்துகளை தினமும் இயக்குகிறது.\n\nSection::::தூத்துக்குடி மண்டலம்.\nஇம்மண்டலம் 6 பணிமனைகளை கொண்டது.\nSection::::ஆதாரங்கள்.\nதமிழ்நாடு அரசுப் போக்குவரத்துக் கழகம், திருநெல்வேலி\n"}
{"id": "170783", "url": "https://ta.wikipedia.org/wiki?curid=170783", "title": "புனித மேரி தேவாலயம், சென்னை", "text": "புனித மேரி தேவாலயம், சென்னை\n\nபுனித மேரி கிறித்தவ ஆலயம் இந்தியாவின் தமிழ்நாட்டின் தலைநகரான சென்னையில் அமைந்துள்ள புனித ஜார்ஜ் கோட்டையில் தென்பகுதியில் காணப்படும் மிகத் தொன்மையான கிறித்தவ ஆலயம் ஆகும். ஆங்கிலத் திருச்சபையினருக்குரிய ஆலயங்களில் இந்தியாவில் முதன்முதலில் எழுப்பப்பட்ட ஆலயமாகும். கி. பி. 1680 இல் கிழக்கிந்திய கம்பெனியாரால் இவ்வாலயம் எழுப்பப்பட்டது. இவ்வாலயத்தில் இறந்த பல ஆங்கிலேயர்களின் நினைவாகப் பல பதிப்புக் கற்பலகைகள் உள்ளன.\n\nபுனித மேரி ஆலயத்தினுள் இங்கிலாந்து நாட்டுச் சிற்பிகளின் கைவண்ணத்தைக் காட்டும் பல சலவைக்கல் சிற்பங்கள் உள்ளன. இவை அரிய கலைப்படைப்புகளாகும். இவ்வாலயத்தில் தான் இராபர்ட் கிளைவ் மற்றும் ஆளுநர் எலிஹுஹேல் என்பவர்களின் திருமணம் நடைபெற்றது.\n"}
{"id": "170784", "url": "https://ta.wikipedia.org/wiki?curid=170784", "title": "கிளைவ் மாளிகை", "text": "கிளைவ் மாளிகை\n\nகிளைவ் மாளிகை (\"Clive House\") என்பது சென்னையின் புனித ஜார்ஜ் கோட்டை வளாகத்தில் அமைந்துள்ள கட்டடமாகும். இந்தக் கட்டடம் முன்னாளில் சேமியர் சுல்தான் என்பவருக்குச் சொந்தமானதாக இருந்தது. இதனை ஆங்கிலக் கிழக்கிந்தியக் கம்பெனியார் விலைக்கு வாங்கினர். கி.பி. 1753 இல் ஆர்க்காட்டு வீரர் எனப்பட்ட இராபர்ட் கிளைவ் இங்கு வசித்தார். அப்போது இக்கட்டடம் அட்மிரல் மாளிகை என அழைக்கப்பட்டது. பின் இது புனித ஜார்ஜ் கோட்டை ஆளுநரின் நகர மாளிகையாக மாறியது. கி.பி. 1800 முதல் இதில் அரசு அலுவலகங்கள் சில செயல்பட்டு வருகின்றன.\n"}
{"id": "170785", "url": "https://ta.wikipedia.org/wiki?curid=170785", "title": "கோட்டை அருங்காட்சியகம் (சென்னை)", "text": "கோட்டை அருங்காட்சியகம் (சென்னை)\n\nகோட்டை அருங்காட்சியகம் தமிழகத்தின் சென்னையில் புனித ஜார்ஜ் கோட்டை வளாகத்திலுள்ள ஓர் கட்டடம் ஆகும். கி.பி. 1795 இல் கட்டப்பட்ட இக்கட்டடத்தில் கி. பி. 1948 ஆம் ஆண்டு அருங்காட்சியகம் அமைக்கப்பட்டது. புனித ஜார்ஜ் கோட்டையில் கிடைத்த பழம்பொருட்கள், பலவகைப் பீரங்கிகள், ஆயுதங்கள், ஆங்கிலேயரும் பிற சில ஐரோப்பியரும் வெளியிட்ட நாணயங்கள்,பணயமாக பிடித்து வைக்கப்பட்ட திப்பு சுல்தானின் குழந்தைகளுடன் காரன்வாலிஸ் உள்ள பெரிய பளிங்குச் சிலை , இங்கிலாந்து நாட்டின் அரசர்கள், அரசிகள், புனித ஜார்ஜ் கோட்டையில் பணியாற்றிய ஆளுநர்கள், ஆர்க்காட்டு நவாபுகள் ஆகியோரது பெரிய கண்கவர் உருவ ஓவியங்கள், இராபர்ட் கிளைவ் எழுதிய கடிதங்கள், பிரெஞ்சுக்காரர்கள் பயன்படுத்திய விளக்குகள், பீங்கான் பாத்திரங்கள், பிரெஞ்சுத் தலைவர்களின் படங்கள், மைசூரை ஆட்சி புரிந்த உடையார்களின் வரலாற்றைக் குறிக்கும் சிற்பம், சித்திரம் முதலியவை காட்சியகத்தில் இடம் பெற்றுள்ளன.\n\n"}
{"id": "170788", "url": "https://ta.wikipedia.org/wiki?curid=170788", "title": "கெயில் வாசு ஒக்சலேட்", "text": "கெயில் வாசு ஒக்சலேட்\n\nகெயில் வாசு ஒக்சலேட் (ஆங்கிலம்: Gail Vaz-Oxlade, பிறப்பு சூன் 18, 1959 யமேக்கா) ஒரு கனடிய நிதி எழுத்தாளர், ஆலோசகர், தொலைக்காட்சி வானொலி ஆளுமையாளர் ஆவார். இவரது நூற்களுக்காகவும் அண்ரில் டெப்ற் டூ அசு எ பார்ட் (\"Til Debt Do Us Part\") மற்றும் \"ஃபிரின்சசு\" (\"Princess\") தொலைக்காட்சி நிகழ்ச்சிகளுக்காகவும் இவர் அறியப்படுகிறார்.\n\nதேவைகளையும் விருப்பங்களையும் வேறுபடுத்தல், துல்லியமாகக் கணக்கிடல், திட்டமிடல், கடன் இல்லாமல் இருத்தல், சிக்கனம், தொலைநோக்குச் சேமிப்பு, ஆபத்துதவிச் சேமிப்பு, திட்டமிட்ட கொள்வனவுச் சேமிப்பு, வரவுக்கேற்ற செலவு ஆகியவை இவரது தனிநபர் பரிந்துரைகளில் சில.\n\n"}
{"id": "170789", "url": "https://ta.wikipedia.org/wiki?curid=170789", "title": "வல்லக்கோட்டை முருகன் கோவில்", "text": "வல்லக்கோட்டை முருகன் கோவில்\n\nவல்லக்கோட்டை முருகன் கோயில் இந்தியாவின் தமிழ்நாடு மாநிலத்தின் காஞ்சிபுரம் மாவட்டத்தில் திருப்பெரும்புதூரிலிருந்து செங்கல்பட்டு செல்லும் சாலையில் 12 கிமீ தொலைவில் அமைந்துள்ள இந்து சமய முருகன் கோயிலாகும். 1200 ஆண்டுகள் தொன்மையானதாக கருதப்படும் இக்கோயிலின் மூலவர் (முருகன்) திருவுருவம் ஏழு அடி உயரம் உள்ளது; இந்தியாவில் அமைந்துள்ள முருகன் திருவுருவச்சிலைகளில் இதுவே உயரமானதாகும். முருகனின் இரு புறங்களில் வள்ளி, தெய்வானை உள்ளனர். கருவறையைத் தவிர கோயில் சுற்றுகையில் கணபதி, உற்சவ திருவுருவம், சண்முகர் மற்றும் அம்மனுக்கு சன்னதிகள் உள்ளன.\n\nஅருணகிரிநாதரின் ஏழு திருப்புகழ் பாடல்களில் இக்கோயில் இடம் பெற்றுள்ளது.\n\nSection::::வல்லன் கோட்டை பெயர்க்காரணம்.\nவல்லக்கோட்டை முருகன் கோவில் காஞ்சிபுரம் மாவட்டத்தில் திருப்பெரும்புதூரிலிருந்து செங்கல்பட்டு செல்லும் சாலையில்  12 கிமீ தொலைவில் அமைந்துள்ள இந்து சமய முருகன் கோயிலாகும். 1200 ஆண்டுகள் தொன்மையானதாக கருதப்படும்.\n\nஇக்கோயிலின் மூலவர் (முருகன்) திருவுருவம் ஏழு அடி உயரம் உள்ளது; இந்தியாவில் அமைந்துள்ள முருகன் திருவுருவச்சிலைகளில் இதுவே உயரமானதாகும்.\n\nஇலஞ்சி என்னும் தேசத்தில் சங்கொண்டபுரம் என்னும் நகரை பகீரதன் என்ற மன்னன் ஆண்டுவந்தான். இந்த மன்னனை காண  நாரத முனிவர் வந்தார். ஆணவம் பிடித்த மன்னனோ நாரதரை கண்டு கொள்ளவே இல்லை. இதனால் கோபமடைந்த நாரதர் அருகிலிருந்த வனத்திற்கு சென்றார். அங்கு கோரன் என்ற அரக்கன் பலநாடுகளை வென்று வெற்றிக்களிப்பில் வந்து கொண்டிருந்தான். அவனை கண்ட நாரதர், பகீரதனின் ஆணவத்தை அடக்க இவன் தான் சரியான ஆள் என முடிவெடுத்தார். பின்  அவனிடம் தானே வலிய செறு, கோரனே! நீ பல நாடுகளை வெற்றி கொண்டிருந்தாலும் இந்த இலஞ்சி நாட்டை வென்றால்  தான் உனது திக் விஜயம் நிறைவுபெறும், என்று தனக்கே உரித்தான பாணியில் சிண்டு முடித்து விட்டார்.\n\nஅசுரன் இலஞ்சி நாட்டின் மீது போர் தொடுத்தான். இதை சற்றும் எதிர்பார்க்காத மன்னன் மிரண்டு விட்டான். பகீரதனை போரில்  வென்றான் அசுரன். நாடு நகரம் என அனைத்தும் இழந்த மன்னன் காட்டிற்கு சென்றான். அங்கு நாரத முனிவர் இருந்தார்.  அவரிடம் சென்று கெஞ்சினால் நல்வழி காட்டுவார் என கூறி சென்று விட்டார். \n\nபகீரதனும் அந்த அடர்ந்த காட்டில் நீண்ட காலம் மிகுந்த சிரமப்பட்டான். பின் ஒரு வழியாக திர்வாச முனிவரை தேடிக் கண்டு  பிடுத்து அவரடம் தன் நிலையைக் கூறி நாட்டல் மீட்க வழி கேட்டு மன்றாடினான், துர்வாசர் அவனிடம், வெள்ளிக்கிழமைகளில்  விரதம் இருந்து இங்குள்ள பாதிரி மரத்தடியில் உள்ள முருகனை வழிபட்டால் உனது குறைகள் நீங்கி வாழ்வு வளம் பெறும்  என்று கூறிச்சென்றார். இவனும் துர்வாசர் கூறியபடி முருகனை வழிப்பட்டான். சிறிது காலம் கழித்து முருகனுக்கு அவனே ஒரு  கோயிலும் கட்டி வள்ளி, தெய்வானையுடன் பிரதிஷ்டை செய்தான். இவன் கட்டிய கோயில் தான் வல்லக்கோட்டை சிப்பிரமணியர் கோயில்\n\n"}
{"id": "170790", "url": "https://ta.wikipedia.org/wiki?curid=170790", "title": "டேவிட் அலன் (எழுத்தாளர்)", "text": "டேவிட் அலன் (எழுத்தாளர்)\n\nடேவிட் அலன் (ஆங்கிலம்: David Allen, பிறப்பு டிசம்பர் 28, 1945 ஐக்கிய அமெரிக்கா) ஒர் உற்பத்தித்திறன் அறிவுரைஞர், எழுத்தாளர், தொழில்முனைவர். மிகுந்த வரவேற்பைப் பெற்ற \"கெற்றிங் திங்சு டண்\" (\"Getting Things Done\") என்ற தனிநபர் உற்பத்தித்திறன் தொடர்பான நூலுக்காக மிகவும் அறியப்படுகிறார். இவரது இந்த நூலை அடிப்படையாகக் கொண்டு டேவிட் அலன் கம்பனி என்ற நிறுவனத்தையும் தொடங்கி நடத்தி வருகிறார்.\n\n"}
{"id": "170796", "url": "https://ta.wikipedia.org/wiki?curid=170796", "title": "கெற்றிங் திங்சு டண்", "text": "கெற்றிங் திங்சு டண்\n\nகெற்றிங் திங்சு டண் (தமிழ்: விடயங்களைச் செய்து முடித்தல்) என்பது டேவிட் அலனால் எழுதப்பட்டு 2002 இல் வெளியிடப்பட்டு மிகுந்த வரவேற்பைப் பெற்ற ஒர் ஆங்கில நூல் ஆகும். இந்த நூல் தனிநபர் உற்பத்தித்திறனை மேம்படுத்த உதவும் வண்ணம் ஒரு தனிநபர் மேலாண்மை ஒருங்கியத்தை பரிந்துரை செய்கிறது. இந்த நூலை அடிப்படையாகக் கொண்டு பல்வேறு மென்பொருட்கள், பொருட்கள், ஊடகங்கள் பிறராலும் டேவிட் அலனாலும் உருவாக்கப்பட்டுள்ளன. ஆங்கிலத்தில் இந்த நூலும் இது பரிந்துரைக்கும் முறையும் கி.ரி.டி (GTD) என்று சுருக்கமாக அறியப்படுகிறது.\n\nSection::::உள்ளடக்கம்.\nஒருவர் நாளாந்தம் செய்யவேண்டிய பணிகள் தொடர்பாக ஐந்து நிலை வேலை ஓட்டத்தை இந்த நூல் பரிந்துரை செய்கிறது.\n\n\n"}
{"id": "170806", "url": "https://ta.wikipedia.org/wiki?curid=170806", "title": "தஞ்சாவூர் கோட்டை", "text": "தஞ்சாவூர் கோட்டை\n\nதஞ்சாவூர் கோட்டை தஞ்சை நாயக்க மன்னர்களால் பதினாறு மற்றும் பதெனேழாம் நூற்றாண்டில் எழுப்பப்பட்ட கோட்டை ஆகும். தஞ்சைக் கோட்டை சிறிய கோட்டை, பெரிய கோட்டை என இருபகுதிகளைக் கொண்டது. \"சிறிய கோட்டை\" என்பது \"பெரிய கோட்டை\" என்றழைக்கப்படும் கோட்டைக்கு காலத்தால் முந்தியதாகும். இது பெரிய கோட்டையின் தென்மேற்கே அமைந்துள்ளது. இச்சிறிய கோட்டையிலே தான் புகழ்பெற்ற தஞ்சை பெரிய கோயில் காணப்படுகிறது. கோட்டையின் வடக்கில் கிறித்தவ ஆலயம், சிவகங்கைப் பூங்கா, குளம் ஆகியன உள்ளன. 1871-72 இல் தஞ்சை நகராட்சியால் சிவகங்கைப் பூங்கா அமைக்கப்பட்டது. இங்கு பலவகை விலங்குகள் மற்றும் பறவைகள் பாதுகாக்கப்பட்டுள்ளன. பூங்காவின் தெற்கில் பிரகதீசுவரர் கோவில் அமைந்துள்ளது. சிறிய கோட்டையை அடுத்து தஞ்சை நகரைச் சுற்றிப் பெரிய கோட்டை அமைந்துள்ளது. இப்பெரிய கோட்டையின் வடக்கு, மேற்கு மற்றும் வடகிழக்குப் பகுதியில் கோட்டையின் எஞ்சிய பகுதிகளையும், அகழியையும் இன்றும் காணலாம். பெரிய கோட்டையின் தெற்குப்பகுதி முற்றிலும் அழிவுற்றுள்ளது. அகழி மட்டும் நீரால் நிரப்பப்பட்டுள்ளது.\n"}
{"id": "170807", "url": "https://ta.wikipedia.org/wiki?curid=170807", "title": "சங்ககிரி மலைக்கோட்டை", "text": "சங்ககிரி மலைக்கோட்டை\n\nசங்ககிரி மலைக்கோட்டை சேலம் மாவட்டத்தில் சங்ககிரி வட்டத்தில் 'சங்கரி துர்க்கம்' என்ற மலையின் மேல் காணப்படும் கோட்டையாகும். இது சேலத்திலிருந்து 35 கிமீ மேற்கில் அமைந்துள்ளது.\n\n\nSection::::வரலாறு.\nவரலாற்றுச் சிறப்பு மிக்க இக்கோட்டை விஜயநகர அரசர்களால் 15 ஆம் நூற்றாண்டில் கட்டப்பட்டது. இக்கோட்டையின் உயரம் 5 கி. மீ. சங்ககிரி மலைக்கோட்டை தமிழகத்தின் மிக உயரமான மலைக்கோட்டையாகும். \nமலை அடிப்பகுதியிலிருந்து உச்சிவரை இக்கோட்டையில் ஒன்பது வாயில்கள் உள்ளன. மலையிலுள்ள பாறைகள் மிக அழகான முறையில் செதுக்கப்பட்டு பயன்படுத்தப்பட்டுள்ளன. கோட்டை கட்டப் பயன்படுத்தப்பட்ட செங்கற்களும் மிகவும் உறுதிவாய்ந்தவையாக உள்ளன. கி. பி. பதினேழாம் நூற்றாண்டில் திப்பு சுல்தானால் இக்கோட்டைப் பலப்படுத்தப்பட்டது என அறியப்படுகிறது. 9 ஆவது வாயிலில் 1799 என்ற ஆண்டு குறிப்பிடப்பட்டுள்ளது. எனவே இது ஆங்கிலேயர்களால் இவ்வாயில் கட்டப்பட்டிருக்கலாம்.\n\nகோட்டையின் மூன்றாவது வாயிலில் வரதராசப் பெருமாள் கோவில் உள்ளது. இங்கு இன்றும் வழிபாடு நடத்தப்படுகிறது. இக்கோவிலுள்ள கல்யாண மண்டபத்தில் அமைக்கப்பட்ட தூண்கள் வேலைப்பாடு மிகுந்தவை. இக்கோவிலின் ஒருபகுதி இந்தியத் தொல்பொருள் துறையினரால் புணரமைக்கப்பட்டுள்ளது. 5ஆவது வாயிலை அடுத்து படைவீரர்கள் தங்குமிடம் சிதைவடைந்த நிலையில் காணப்படுகிறது. 5ஆம் 6ஆம் வாயில்களுக்கிடையில் இசுலாமியர்களின் வழிபாட்டுத்தலம் ஒன்றும் அதனருகில் மர்மமான சுரங்கப்பாதை ஒன்றும் உள்ளது. 6ஆவது வாயிலுக்கருகில் வெடிமருந்து வைப்புக் கிடங்கு ஒன்று உள்ளது. கோட்டையின் உச்சியில் சென்ன கேசவப்பெருமாள் கோவில் உள்ளது. முக்கிய விழா நாட்கள் தவிர பிற நாட்களில் இக்கோவிலின் உற்சவர் மலை அடிவாரத்தில் வைக்கப்படுகிறார். மலையடிவாரத்தில் சோமேஸ்வரசுவாமி கோவில் ஒன்றும் உள்ளது. இக்கோட்டை இந்தியத் தொல்பொருள் ஆய்வுத் துறையினரின் பாதுகாப்பில் உள்ளது.\n\n\nSection::::தீரன் சின்னமலை.\nதீரன் சின்னமலையை இக்கோட்டையில் ஆங்கிலேயர் 1805ம் ஆண்டு சூலை 31ந் தேதி (ஆடி 18 அன்று) தூக்கிலிட்டார்கள்.\n"}
{"id": "170810", "url": "https://ta.wikipedia.org/wiki?curid=170810", "title": "துளைப்பொன்", "text": "துளைப்பொன்\n\nதுளைப்பொன் என்பது பண்டைக்காலத்தில் பயன்படுத்தப்பட்ட மாற்று உயர்ந்த பொன்னாகும். இப்பொன் மாற்று குறையாதது என அரசு அதிகாரியால் உறுதி செய்யப்பட்டதற்கு அடையாளமாகத் துளையிடப்பட்டதால் 'துளைப்பொன்' என அழைக்கப்பட்டது.\n\n\" ஈசான மங்கலத்துத் திருச்செந்துறை தாம் எடுப்பிச்ச திருகிகற்றளி பெருமானடிகளுக்கு சென்னடை திருவமுதுக்கு முதலாகக் குடுத்த வெடேல் விடுகு கல்லால் துளைப்பொன் அறுபதின் கழஞ்சு\" என்ற கல்வெட்டுப்பகுதியால் இதனை அறியலாம்.\n"}
{"id": "170813", "url": "https://ta.wikipedia.org/wiki?curid=170813", "title": "சந்தி (நாடகம்)", "text": "சந்தி (நாடகம்)\n\nசந்தி என்பது நாடகவியலில் நாடகத்தின் கதையைப் பிரித்து அமைக்கும் பிரிவு ஆகும்.இதனை அங்கம் எனவும் கூறுவர். பொதுவாக நாடகத்தின் கதையை ஐந்து சந்தியாகப் பிரிப்பர். இதனடிப்படையிலேயே ஓர் சந்தி அதாவது ஒரு பிரிவு மட்டுமே கொண்ட நாடகம் ஓரங்க நாடகம் எனப்பட்டது.\n\n\nSection::::முகம்.\nஉழுத நிலத்தில் விதைக்கப்பட்ட விதை முளையாகத் தோன்றுவது போல, நாடகக் கதையின் போக்கு அறியப்படுமாறு அமைப்பது முகம் எனப்படும் பிரிவாகும்.\n\nSection::::பயிர்முகம்.\nமுளைத்த நாற்று இலைவிடுவது போன்று நாடகத்தின் கதை வளர்வது பயிர்முகம் எனப்படும்.\n\nSection::::கருப்பம்.\nவளர்ந்த பயிர் கருக்கொண்டு கதிர்விடுவது போல் நாடகக் கதையின் கருத்துத் தோன்றும்படி அமைப்பது கருப்பம் எனப்படும்.\n\nSection::::விளைவு.\nகதிர் திரண்டு முற்றி மணியாகி அறுவடைக்கு ஆயத்தாமாகி இருப்பது போல நாடகப் பொருள் நன்கு விளங்க அமைப்பது.\n\nSection::::துய்த்தல்.\nமுற்றி விளைத்த கதிர்களை அறுவடை செய்து நெல்மணிகளைக் கொண்டு போய் உண்டு மகிழ்வது போல நாடகக் கதையின் முழுக்கருத்தும் தோன்ற அமைப்பது துய்த்தல் எனப்படும். \n\nஇவ்வாறு ஐந்து சந்திகளாக நாடகத்தின் கதை அமைய வேண்டும் என நாடகத்தமிழ் இலக்கண நூல்கள் கூறுகின்றன.\n"}
{"id": "170821", "url": "https://ta.wikipedia.org/wiki?curid=170821", "title": "தந்திவர்மன் கல்வெட்டு (திருவல்லிக்கேணி)", "text": "தந்திவர்மன் கல்வெட்டு (திருவல்லிக்கேணி)\n\nதந்திவர்மன் கல்வெட்டு திருவல்லிக்கேணி பார்த்தசாரதி கோயிலின் கருவறைக்குப் போகும் வாயிலுக்கு அருகில் தரையில் வைத்துக் கட்டப்பெற்றுள்ள கல்லில் செதுக்கியதாகும். \"இதனை ரட்சிப்பார் அடியிரண்டும் என் முடிமேலன\" என்ற காப்புரை கொண்டது. \n\nSection::::கல்வெட்டின் எழுத்துகள்.\nஇக்கல்வெட்டின் எழுத்துகள் தமிழும் வடமொழியும் கலந்து, ஆனால் கிரந்த எழுத்துகளில் செதுக்கப்பட்டுள்ளன. \nSection::::கல்வெட்டில் குறிப்பிடப்பட்ட அரசன்.\nபல்லவ மன்னன் தந்திவர்மன் இவனது காலம் கி.பி. 777- கி.பி. 830\nSection::::கல்வெட்டின் காலம்.\nதந்திவர்மன் அரியணையேறிய 12 ஆம் ஆண்டு அதாவது கி.பி 789 இல் இக்கல்வெட்டு செதுக்கப்பட்டுள்ளது.\n\nSection::::கல்வெட்டுச் செய்தி.\n\"திருவல்லிக்கேணிக் கோயிலுக்கு உரிமையுடைவர்கள் கோயிலுக்குரிய கருமாரச் சேரிப்புலத்தை. ஒற்றிக்கு வைத்துவிட்டனர். அதனால் நாற்பத்தைந்து காடி நெல் வருமானம் குறைந்துபோக, சுவாமிக்குத் திருவமுது தடைபட்டது. புகழ்த்துணை விசையரையன் முப்பதின் காடி நெல்லும் அங்கழஞ்சு பொன்னும் கொடுத்து ஒற்றியை மீட்டுத் தன்னுடையதாக்கு, நாள் ஒன்றுக்கு ஐந்து நாழி நெல்லைக் கொடுத்து, அதை நன்கு குற்றுதலால் உண்டாகும் இரண்டு நாழி தூக்குத்தல் அரிசியைக்கொண்டு, சங்கசர்மனும், சத்திசர்மனும், இளையசத்திசர்மனும் சுவாமிக்கு இரவுப் போனகம் காட்டக் கடவார்கள் எனவும் அப்போனகம் தடைப்படுமாயின், அவிப்புலம், தத்தன்புலம், காரைக்கிழான் புலம் ஆகியவற்றிலிருந்து சுவாமி போகனத்துக்குத் திருவமுது காட்டக் கடவதென்றும், அவர்கள் தவறிவிடுவார்களானால், அரசன் விதிக்கும் தண்டத்திற்குட்பட்டு அவர்கள் நடத்திடக் கடவதென்றும் ஏற்பாடுகளைச் செய்துள்ளான். இவனே பொன்விளக்கு, வட்டில், உலோகத்தால் செய்த பானை ஆகியவற்றையும் கொடுத்துள்ளான்\"\n"}
{"id": "170824", "url": "https://ta.wikipedia.org/wiki?curid=170824", "title": "கட்டற்ற மென்பொருள் அறக்கட்டளை தமிழ்நாடு", "text": "கட்டற்ற மென்பொருள் அறக்கட்டளை தமிழ்நாடு\n\nகட்டற்ற மென்பொருள் அறக்கட்டளை தமிழ்நாடு (FSFTN), 2008 ஆம் ஆண்டு தொடங்கப்பட்ட ஒரு இலாப நோக்கற்ற நிறுவனம் ஆகும். இது கட்டற்ற மென்பொருள் இயக்கம் இந்தியாவின் ஒரு கிளை நிறுவனமாகும். தமிழ்நாட்டில் அண்ணா பல்கலைக்கழகம் மற்றும் சென்னை இந்திய தொழில்நுட்ப கழகம் உள்ளிட்ட கல்வி நிறுவனங்களில் இந்த அமைப்பு தீவிரமாகச் செயற்படுகிறது.\n\n\nSection::::நோக்கங்கள்.\nFSFTN தளத்தின் படி, நிறுவனத்தின் முக்கிய குறிக்கோள்கள் பின்வருமாறு:\n"}
{"id": "170825", "url": "https://ta.wikipedia.org/wiki?curid=170825", "title": "தேசிய பசுமை தீர்ப்பாயம்", "text": "தேசிய பசுமை தீர்ப்பாயம்\n\nதேசிய பசுமைத் தீர்ப்பாயம் (\"National Green Tribunal\" , NGT) இந்திய அரசியலமைப்பின் 21வது சட்டப்பிரிவுக் கூற்றின் கீழ், சுற்றுச்சூழல் தொடர்பான பிணக்குகளை விரைவாக தீர்க்கவும் உயர்நீதிமன்றங்களில் நடப்பில் இருக்கும் சுற்றுச்சூழல் தொடர்பான வழக்குகளைக் குறைக்கவும் இந்தியக் குடிகளுக்கு நலம்மிகு சுற்றுச்சூழலுக்கான உரிமையை நிலைநாட்டவும் 2010இல் நிறுவப்பட்டது. இந்தத் தீர்ப்பாயத்தின் முதன்மை இருக்கை புது தில்லியிலும் கிளை இருக்கைகள் சென்னை, போபால், புனே மற்றும் கொல்கத்தாவிலும் நிறுவப்பட்டுள்ளன.\n\nதற்போது இதன் தலைமை நடுவராக சூலை 7,2018 முதல் நீதியரசர் ஆதர்ஷ் குமார் கோயல் (சூலை 7,2018 முதல்) பொறுப்பாற்றி வருகிறார்.\n\nSection::::சென்னைக் கிளை.\nதேசிய பசுமைத் தீர்ப்பாயத்தின் சென்னைக் கிளை அக்டோபர், 2012 முதல் செயல்படத் துவங்கியுள்ளது. இதன் நீதித்துறை சார் உறுப்பினராக ஓய்வுபெற்ற சென்னை உயர் நீதிமன்ற நீதிபதி, நீதியரசர் எம். சொக்கலிங்கம் பொறுப்பாற்றி வருகிறார்; துறைசார் வல்லுநராக அண்ணா பல்கலைக்கழகத்தின் பேராசிரியர் ஆர். நாகேந்திரன் பொறுப்பேற்றுள்ளார். அரும்பாக்கத்தில் தமிழ்நாடு மாசுக் கட்டுப்பாடு வாரியத்தின் மூன்று மாடிக் கட்டிடத்தில் இயங்குகிறது.\n\n"}
{"id": "170833", "url": "https://ta.wikipedia.org/wiki?curid=170833", "title": "தமிழ்நாடு மாசுக் கட்டுப்பாடு வாரியம்", "text": "தமிழ்நாடு மாசுக் கட்டுப்பாடு வாரியம்\n\nதமிழ்நாடு மாசுக் கட்டுபாடு வாரியம் (\"Tamil Nadu Pollution Control Board\") தமிழ்நாட்டில் காற்று, நீர் மற்றும் புவிப்பரப்பு மாசடைதல் மற்றும் ஒலிமாசு ஆகியவற்றைக் கண்காணிக்கவும் கட்டுப்படுத்தவும் ஏற்படுத்தப்பட்டுள்ள அரசு அமைப்பாகும்.\n\n"}
{"id": "170845", "url": "https://ta.wikipedia.org/wiki?curid=170845", "title": "டயாக் மக்கள்", "text": "டயாக் மக்கள்\n\nடயாக் என்பவர்கள், போர்னியோ தீவின் பழங்குடி மக்கள் ஆகும். இந்தப் பழங்குடி மக்களில் 200 துணை இனக்குழுக்கள் உள்ளன. அனைவரும் போர்னியோ காடுகளின் உள் பாகங்களில் வாழ்கின்றனர். இவர்கள் ஆஸ்திரோனேசிய மொழியைப் பேசுகின்றனர். பெரும்பாலும் அனைவரும் ஆன்மவாதிகள் ஆகும். ஏறக்குறைய 40 இலட்சம் டயாக்குகள், போர்னியோ மற்றும் சரவாக் பகுதிகளில் வாழ்கின்றனர். \n"}
{"id": "170849", "url": "https://ta.wikipedia.org/wiki?curid=170849", "title": "கொடுமணல் தங்கம்மன் கோயில்", "text": "கொடுமணல் தங்கம்மன் கோயில்\n\nகொடுமணல் தங்கம்மன் கோயில் தமிழ்நாடு, ஈரோடு மாவட்டத்தில் கொடுமணல் பகுதியில் அமைந்துள்ள அம்மன் கோயில் ஆகும்.\n\nSection::::வரலாறு.\nகொங்கு நாடு என்பது தற்போதைய நீலகிரி, கோவை, ஈரோடு, திருப்பூர், சேலம், திருச்சி, கரூர், நாமக்கல், கிருஷ்ணகிரி, தர்மபுரி மாவட்டத்தின் தெற்குப் பகுதியையும் உள்ளிட்ட நிலப்பரப்பாக இருந்தது.\n\nகொங்கு நாடு மலைப் பகுதிகளைக் கொண்டதாகவும் நிலப்பரப்புகளில் காடுகள் நிறைந்த வனப்பகுதியாகவே இருந்திருகிறது. இப்பகுதியில் ஓர் சில முக்கிய ஊர்கள் மட்டுமே இருந்து அதில் மக்கள் வாழ்ந்து வந்தனர். காட்டுப்பகுதியில் வேடர், வேடுவர் போன்ற இனத்தார்கள் வாழ்ந்தனர். இவர்கள் மிருகங்களை வேட்டையாடியும் பழங்கள், கிழங்குகள் ஆகியவற்றையும் உணவுக்காக பயன்படுத்தி வாழ்ந்து வந்தனர். இந்த கொங்கு நாட்டுப் பகுதியை அவ்வப்போது சேர, சோழ, பாண்டிய மன்னர்கள் தங்கள் ஆளுகையின் கீழ் வைத்திருந்தனர் என்பது வரலாறு கூறும் செய்தியாகும்.\n\nசோழ, நாட்டுப்பகுதியில் இருந்து கொங்கு நாட்டுப் பகுதியில் குடியேறிய மக்கள் அதுசமயம் கொங்குநாட்டுப் பகுதியை தாரபுரத்திலிருந்து ஆட்சி செய்து வந்த சேர மன்னர்களின் அனுமதி பெற்று பல்வேறு இடங்களில் குடியமர்ந்தார்கள். இவ்வகையில் சேலம் பகுதி சிந்தாளந்தூரில் இருந்து சேரன் குலத்தவரும், பழனி பகுதி மானூரில் இருந்து பாண்டியன் குலத்தவரும், ஈரோடு பகுதி எலுமாத்தூரில் இருந்து பனங்காடை குலத்தவரும் காஞ்சிமாநதி என்கிற நொய்யல் கரையில் கொடுமணல் கிராமத்தில் குடியேறினார்கள் என்றும் அப்போது இங்கு வாழ்ந்து வந்த கொங்கச் செட்டியார்களிடமிருந்து பொருள் கொடுத்து நில உரிமை பெற்றனர் என்றும் கொடுமணல் வரலாற்றுச் சுவடிகள், பட்டயங்கள் மூலம் தெரியவருதிறது.\n\nSection::::குலதெய்வம்.\nஇவ்வண்ணம் குடியேறிய மக்கள் கொடுமணல் பகுதியில் நொய்யல் ஆற்றில் சோழமன்னரால் கட்டப்பட்டதாகக் கூறப்படும் அணையின் கரையில் தாங்கள் முன்னாளில் குடி இருந்த ஊர்களில் இருந்து கொண்டு வந்த தெய்வத் திருவுருவங்களை வைத்து கோயில் கட்டி குல தெய்வமாக வழிபட்டு வந்தார்கள்.\n\nமுற்காலத்தில் விஜய நகர மன்னர்களின் ஆட்சியில் அவர்களின் தென்னாட்டு(மைசூர்) ஆட்சிப் பிரதிநிதியாக இருந்த நஞ்சராய உடையார் என்பவர் காலத்தில் பழையகோட்டை மன்றாடியார் மரபினரான பயிரன் கூட்டத்தார்களும் கொடுமணல் நில உரிமை பெற்றனர் என்று பழைய கோட்டை வரலாறு கூறுகிறது.\n\nதென்காசிப்பகுதி வாதவனல்லுரில் இருந்து காங்கயம் பகுதியில் குடியேறிய தேவர் இன கணக்கன் கூட்டாத்தார் சுமார் 380 ஆண்டுகளுக்கு முன் பழையகோட்டை மன்றாடியார் வழிவந்த விசுவனாதச்சர்கரை மன்றாடியார் அவர்களிடமிருந்து கொடுமணலில் நில உரிமை பெற்றதாக கணக்கன் கூட்டத்தார் பட்டயத்தில் கூறப்பட்டுள்ளது. இவர்கள் நொய்யல் அணை ஓரத்தில் நாச்சிமார் என்ற பெயரில் கன்னிமார் வைத்து வழிபாடு செய்து வந்தாதாகவும் மேற்படி பட்டயத்தில் கூறப்பட்டுள்ளது.\n\nஇப்படியாக கொடுமணல் கிராமத்தில் காணி பெற்ற கொங்கு வேளாளர்களில் சேரன், பாண்டியன், பனங்காடை குலத்தவர்களும் தேவர் இனத்தவரில் கணக்கன் கூட்டத்தாரும் சப்தமாதக்களை குலதெய்வமாகக் கொண்டு வழிபட்டு வந்தனர் என்பது பழங்காலப் பாடல்களிலும் பட்டயங்களிலும் காணப்படுகிறது.\nஅத்தெய்வம் தங்கைமார், கன்னிமார், தங்கமார், தங்கமாரம்மன் என்று பல பெயர்களில் வரலாற்றுச் சான்றுகளிலும் பழம்பாடல்களிலும் கூறப்பட்டுள்ளது.\nபிற்காலத்தில் தங்கம்மன் என்கிற பெயர் வழக்கில் வந்து அப்பெயரே சப்தமாதக்களுக்கும் (ஏழு அம்மன்) பொதுப்பெயராக நிலைத்து விட்டது.\n\nSection::::தேக்கநிலை.\nபிற்காலத்தில் நொய்யல் ஆற்று அணை உடைந்து கொடுமணல் பகுதியில் விவசாயம் செழிப்பின்றி வறட்சி ஏற்பட்டதின் காரணமாக இங்கு வாழ்ந்தவர்கள் பல்வேறு பகுதிகளுக்கு முக்கியமாக மேற்குப் பகுதிகளில் சென்று குடியேறி வாழ்ந்து வரலாயினர். மேலும் இவர்கள் குடியேற்றம் பல்வேறு பகுதிகளுக்கு விரிந்து சென்றது.\n\nநாளாவட்டத்தில் கொடுமணல் கிராமப் பகுதி நொய்யல் ஆற்றை எல்லையாகக் கொண்டு இரண்டாகப் பிரிக்கப்பட்டு தம்மரெட்டிபாளையம் கிராமப் பகுதியில் தங்கம்மன் ஆலயம் சேர்ந்ததாலும், போக்குவரத்து வசதி இல்லாததாலும் உள்ளூரில் இருக்கும் குல மக்கள் ஆலயத்தை சரியாக பராமரிப்பு செய்யாததாலும் தங்கம்மன் ஆலயம் பின்னப்பட்டுப் போய் சிதைந்த நிலை ஏற்பட்டது.\n\nஆயினும் ஆங்காங்கு வாழ்கின்ற மேற்படி குலங்களைச் சேர்ந்த மக்கள் அவ்வப்போது தங்கம்மன் ஆலயத்துக்கு வந்து வழிபாடு செய்து கொண்டு இருந்தனர்.\n\nSection::::புதிய திருப்பணி.\nஇந்நிலையில் சி.வெங்கிட்டாபுரம் செ. ரங்கசாமி என்பவரின் முயற்சியால் நான்கு குலத்தவர்களின் ஒத்துழைப்புடன் 1975 நவம்பர் 3 இல் திருப்பணிக்குழு அமைக்கப்பட்டது. இக்குழுவின் பொறுப்பில் நான்கு குல மக்களின் பெரும் பொருள் உதவி பெற்று தங்கம்மனுக்கு புதிய திருக்கோயில் அமைக்கப்பட்டது. மேலும் திருமதில் தீர்த்தக்கிணறு தங்கும் இடங்கள் ஏற்படுத்தப்பட்டது. ஆலயத்துக்காக நிலம் வாங்கி கிணறு வெட்டி தென்னந்தோப்பு வைக்கபட்டது. புதிய திருக்கோயில் திருக்குட நீராட்டு விழா 1979 பெப்ரவரி 2 அன்று நடைபெற்றது.\n\nSection::::தொடர்ந்து திருப்பணிகள்.\nநான்கு குலத்தவர்களும் சேர்ந்து கொடுமணல் அருள்மிகு தங்கம்மன் ஆலய நற்பணிச் சங்கம் என்கிற பெயரில் சங்கம் பதிவு செய்யப்பட்டு தங்கம்மன் சிறப்பு பூஜைகளும், திருவிழாக்களும் இதர திருப்பணிகளையும் செய்து வருகிறது.\n\nகோயிலைச் சுற்றிலும் உள் பிரகாரம் கல்தளம் அமைக்கப்பட்டது. மேலும் திருக்கோயிலின் மூன்று வாயில்களும் புதிய முன் மண்டபங்களும் பிரகாரத்தில் புதிய குதிரை வாகனங்களும் அமைக்கப்பட்டது. மேலும் திருக்குட நீராட்டு செய்யப்பட்டு பனிரெண்டு ஆண்டுகளுக்குள் மறுமுறையும் திருக்குட நீராட்டு செய்ய வேண்டும் என்கிற நியதியின் படி 21-2-1991-ல் இரண்டாம் முறையாக அருள்மிகு தங்கம்மன் திருக்கோயில் திருக்குட நீராட்டுப் பெருவிழா வெகு விமர்சையாக நடைபெற்றது.\n\nதங்கம்மன் கோயிலுக்கு வரும் வழியில் அலங்கார வளைவும், தங்கம்மன் கோயில் அருகே மணி மண்டபமும் கட்டப்பட்டது.\n1997-ல் முன்னாள் திருப்பணிக்குழுத் தலைவர் நினைவாக அன்னதான மண்டபம் கட்டப்பட்டது. கோயிலுக்கு வரும் பக்தர்கள் தங்குவதற்கான விடுதியும், பூஜை செய்யும் அர்ச்சகருக்கு கோயில் அருகே வீடும் கட்டப்பட்டது. ஆற்றுக் கன்னிமார், புற்றுநாகர், செல்வ விநாயகர் திருக்கோயில்கள் புதியதாக கட்டி தங்கம்மன் ஆலயத்தை மேலும் அழுகுற திருப்பணி செய்து 6-2-2003-ல் மூன்றாவதாக திருக்குட நீராட்டுப் பெருவிழா வெகுசிறப்பாக செய்யப்பட்டது.\n\nஅருள்மிகு தங்கம்மன் திருக்கோயில் உடன் இணைந்த அருள்மிகு அக்னீஸ்வரர் – திரிபுரசுந்தரியம்மன் கோயில்கள் நொய்யல் ஆற்று ஒரத்துப்பாளையம் அணையில் மூழ்கி விட்ட படியால் தங்கம்மன் கோயில் அருகே மேற்படி சுவாமிகளுக்கும், அதற்குரிய பரிவார தெய்வங்களுக்கும் புதிய கோயில்கள் கட்டி 24-6-2005-ல் திருக்குட நீராட்டு விழா சிறப்பாக செய்யப்பட்டது.\n\nதங்கம்மன் கோயிலுக்கு வரும் வழியில் அலங்கார வளைவும், தங்கம்மன் கோயில் அருகே மணி மண்டபமும் கட்டப்பட்டது.\nபக்தர்கள் பொங்கல் வைப்பதற்கு வசதியாக மண்டபம் கட்டப்பட்டது.\n\nSection::::போக்குவரத்து.\nதினசரி திருப்பூரிலிருந்து அரசு நகரப் பேருந்துகள் தங்கம்மன் கோயிலுக்கு வந்து போகின்றன.\n\nSection::::திருவிழாக்கள்.\nஆண்டு தோறும் ஆடி மாதம் 18-ம் நாள் ஆடிப் பண்டிகை விழாவும், அதற்கு அடுத்துவரும் புதன்கிழமை பொங்கல் திருவிழாவும் சிறப்பாக நடத்தப்பட்டு வருகிறது.\n\nSection::::அன்னதானம்.\nதங்கம்மன் ஆலயத்தில் நடைபெறுகின்ற சிறப்பு வழிபாட்டு நிகழ்ச்சிகளுக்கும், திருவிழக்களுக்கும் வருகின்ற பக்தர்களுக்கு தொடர்ந்து கடந்த 20 வருடங்களாக அன்னதானம் செய்யப்பட்டு வருகிறது.\n\nSection::::அருள்மிகு தங்கம்மன் திருவருட்பாடல்கள்.\nSection::::காப்பு.\nஅகர முதலைங்கரன் ஆறுமுகன் பொன்னம்பலவன்<br>\nஅம்பிகை திருச்சிற்றம்பலவன் திரு அரங்கன்<br>\nதங்கம்மன் தாயவர்களின் அடித்தாமரைகள் சிரமேற் காப்பு<br>\n-ஸ்ரீ வித்யா அம்மா<br>\n\nSection::::தங்கம்மன் துதி.\nஓம் பிராமணி போற்றி<br>\nஓம் நாராயணி போற்றி<br>\nஓம் மகேசுவரி போற்றி<br>\nஓம் கெளமாரி போற்றி<br>\nஓம் வராகி போற்றி<br>\nஓம் இந்திராணி போற்றி<br>\nஓம் ருத்திராணி போற்றி<br>\nஓம் சப்தமாதா தேவி போற்றி<br>\nஓம் தங்கம்மன் தாயே போற்றி<br>\n<br>\nSection::::பழங்கால எட்டுச்சுவடிப் பாடல்.\nகாஞ்சிமாநதி தன்னிலே வளர் கண்ணிமாமயி லன்னமே<br>\nகருதலாடரும் இனிய வேடரும் பணிபதாம்புய பூரணி<br>\nவாஞ்சயாகவே மலர் பதந்தனை மனதில் வைத்திடும் அன்னையே<br>\nவளமையாகவே பவிசு பாக்கியம் அருளுகாரணிவல்லியே<br>\nபூஞ்சோலை நீள் வாவி தாமரைப் பொய்கை நீறு நீராடியே <br>\nபுண்ணியரூபி புரந்தரி சத்தி பூரணி கவுமாறியே<br>\nஆய்ந்தமிழ் அறுபத்து நாலுகலைக் கானவள் நீருபியே<br>\nஆதி கொடுமணல் தன்னிலே வளர் ஆயி தங்கமரம்மனே<br>\n<br><br>\n\n"}
{"id": "170852", "url": "https://ta.wikipedia.org/wiki?curid=170852", "title": "ஒழிமுறி", "text": "ஒழிமுறி\n\nஒழிமுறி, 2012ல் வெளிவந்த மலையாளத் திரைப்படம். இந்தப்படம் தென்திருவிவாதங்கூர் நாடாக இருந்த இன்றைய குமரிமாவட்டத்தில் இருந்த மருமக்கள் வழி சொத்துரிமை அமைப்பின் சிக்கல்களைச் சொல்கிறது. ஒழிமுறி என்றால் திருமண முறிவு பத்திரம் என்று பொருள்.\n\nSection::::கதை.\n72 வயதான தாணுபிள்ளையை அவர் மனைவி மீனாட்சிப்பிள்ளை தன் 55 ஆவது வயதில் விவாகரத்து செய்ய விரும்பி நீதிமன்றத்தில் வழக்கு தொடுக்கும்போது படம் ஆரம்பமாகிறது. இந்த வயதில் விவாகரத்து கோர என்ன காரணம் என்று தாணுபிள்ளையின் வழக்கறிஞரான அருமைநாயகத்தின் உதவியாளர் பாலாமணி அறியமுயல்கிறாள்.\n\nபாலாமணி மீனாட்சிப்பிள்ளையின் மகன் சரத் சந்திரனிடம் நெருக்கமாகிறாள். மெதுவாக அந்த உறவின் உள்ளடுக்குகள் தெரியவருகின்றன. தாணுபிள்ளை மிகமிகக் குரூரமான ஓர் கணவர் , கோபம் மிகுந்த அப்பா என்ற சித்திரம் அவளுக்கு கிடைக்கிறது. தாணுபிள்ளை மருமக்கள்தாய குடும்ப பின்னணி கொண்டவர். அவள் மக்கள்தாய குடும்பத்தைச்சேர்ந்த மீனாட்சிப்பிள்ளையை திருமணம் செய்ததே அவள் தன் சொல்படி வாழ்வாள் என்பதனால்தான். மனைவியை தன் அடிமையாக நடத்துகிறார் தாணுபிள்ளை.\n\nஅதற்குக் காரணம் தாணுபிள்ளையின் இளமை வாழ்க்கை. அவரது அம்மா காளிப்பிள்ளை கம்பீரமான பெண்மணி. சுதந்திரமானவர். அவர் தாணுபிள்ளையின் தந்தை மல்லன் சிவன்பிள்ளையை உதறிவிட்டு இன்னொருவரை கணவராக ஏற்றாள். மல்லன் சிவன்பிள்ளை அனாதையாக செத்தார். அந்த நினைவு தாணுபிள்ளையை பெண்ணை அடிமையாக்கவேண்டும் என்ற எண்ணம் கொண்டவராக ஆக்குகிறது\n\nகதை இரண்டாம் பகுதிக்குச்செல்லும்போது தாணுபிள்ளையின் மனம் வெளிப்படுகிறது. அவர் தன் மகன் மீது பேரன்புகொண்டவராக இருக்கிறார். தன் அன்னைமேல்கூட உள்ளூர அன்புடையவர் அவர். தாணுபிள்ளையை மெதுவாக புரிந்துகொள்ளும் மீனாட்சிப்பிள்ளை ஒரு பெண் பெண்ணுக்கான எல்லா கடமைகளையும் செய்யும்போதே சுதந்திரமாகத்தான் இருந்தாகவேண்டும் என்றும் முடிவுசெய்கிறார். ஆகவே அவர் விவாகரத்து கோருகிறார்\n\nSection::::தொழில்நுட்பம்.\nஒழிமுறி மதுபால் இயக்கிய இரண்டாவது படம். விருதுகள் பெற்ற தலைப்பாவுக்குப் பின் மதுபால் இயக்கிய படம் இது. \n\nSection::::பின்னணி.\nஎழுத்தாளர் ஜெயமோகன் பாஷாபோஷினி இதழில் தன் சுயசரிதைக்குறிப்பாக எழுதிய கட்டுரைகள் மாத்ருபூமி பதிப்பகத்தால் ‘உறவிடங்கள்’ என்றபேரில் தொகுக்கப்பட்டுள்ளன. அந்த கட்டுரைகளின் அடிப்படையில் ஜெயமோகன் எழுதிய கதை திரைக்கதை வசனம் இந்தப்படத்தில் உள்ளது\n\nSection::::விமர்சனம்.\nஒழிமுறி மலையாளவிமர்சகர்களால் ஒரு கிளாசிக் என்று கொண்டாடப்பட்டது. நூற்றுக்கும் மேற்பட்ட விமர்சனங்கள் இதற்கு எழுதப்பட்டன. எல்லா விமர்சனங்களுமே மிகச்சிறந்த திரைக்கதை, இயக்கம், நடிப்பு கொண்ட படம் என இதை பாராட்டியிருந்தன. ஒழிமுறிபற்றி கலாச்சார இதழ்களில் விரிவான ஆய்வுக்கட்டுரைகள் வெளியாகியிருக்கின்றன\n\nSection::::விருதுகள்.\nஒழிமுறி 2012 கோவா திரைவிழாவுக்கும் இந்தியன் பனோரமாவுக்கும் தேர்வாகியது.\n\n\n"}
{"id": "170858", "url": "https://ta.wikipedia.org/wiki?curid=170858", "title": "முட்டம், இடுக்கி மாவட்டம்", "text": "முட்டம், இடுக்கி மாவட்டம்\n\nமுட்டம் () கேரளா மாநிலத்தில் இடுக்கி மாவட்டத்தில் உள்ள ஒரு கிராம பஞ்சாயத்து. கொச்சியிலிருந்து சுமர் 66 கிலோமீட்டர் கிழக்கு தென் திசையில் இருக்கிறது. இங்கு இந்துக்கள், கிறித்தவர்கள், இசுலாமியர்கள் சேர்ந்து ஒற்றுமையாக வாழ்கின்றனர்.\n\nSection::::இதே பெயர் கொண்ட இடங்கள்.\nகேரளத்திலும் தமிழ்நாட்டிலும் பல்வேறு பகுதிகளில் \"முட்டம்\" என்ற பெயரில் பல ஊர்கள் உள்ளன.\n\n\nSection::::சுற்றுலாத் தலங்கள்.\nSection::::மலங்கரா அணைக்கட்டு.\nஇது தொடுபுழாயாறில் அமைந்திருக்கும் ஒரு அணை. மூலமற்றம் இடுக்கி மின்சார உற்பத்தி நிலையத்திலிருந்து வெளியே வருகிற் தண்ணீரை சேமிப்பதற்காகக் கட்டின அணையாகும். இங்கு ஒரு பூங்கா மற்றும் படகுத்துறையும் சுற்றுலா பயணிகளுக்காக அமைந்திருக்கிறது.\n\nSection::::இலவீழாபூஞ்சிரா.\nஇந்த சுற்றுலாத் தலம் முட்டத்திலிருந்து 10 கிமீ, தொடுபுழாவிலிருந்து 18 கிமீ, கோட்டயத்திலிருந்து 55 கிமீ தொலையளவில் இருக்கிறது.இலவீழாபூஞ்சிரா என்ற பெயரின் கருத்து இலை உதிராமல் இருக்கிற ஒரு பசுமையான பள்ளத்தாக்கு. பல பார்வையாளர்கள் இங்கு வருகின்றனர் குறிப்பாக மலையேறுபவர்கள்ககாக ஒரு சிறந்த சுற்றுலா தலம். இங்கு நீங்கள் நான்கு குன்றுகள் நடுவிலேயே ஒரு பசுமையான தாவரங்கள் நிறைந்த பள்ளத்தாக்கு பார்க்க முடியும். இந்த மலைகளின் ஒரு மலையான குடயத்தூர் விந்தியன் உச்சியிலிருந்து இடுக்கி, கோட்டயம், எர்ணாகுளம், ஆலப்புழா, பத்தனம்திட்டா மற்றும் திருச்சூர்மாவட்டங்களில் பெரும் பகுதிகளை பார்வையிட முடியும்.\n\nSection::::சுகாதாரம்.\nமக்கள் முக்கியமாக சுகாதார தேவைகளுக்கு அலோபதி மற்றும் ஆயுர்வேதம் சார்ந்தது. ஒரு ஆரம்ப சுகாதார நிலையம் மற்றும் தனியார் மருத்துவமனைகள் இங்கு இயங்குகின்றன.\n\n"}
{"id": "170864", "url": "https://ta.wikipedia.org/wiki?curid=170864", "title": "முட்டம்", "text": "முட்டம்\n\nஇதே பெயரைக் கொண்ட ஊர்கள் தமிழ்நாட்டில், கேரளத்திலும் அமைந்துள்ளன.\n"}
{"id": "170867", "url": "https://ta.wikipedia.org/wiki?curid=170867", "title": "முட்டம், கன்னியாகுமரி மாவட்டம்", "text": "முட்டம், கன்னியாகுமரி மாவட்டம்\n\nமுட்டம் (Muttom) தமிழ்நாடு மாநிலத்தின் கன்னியாகுமரி மாவட்டத்தில் அமைந்துள்ள ஊராகும். அழகிய கடற்கரையைக் கொண்டிருப்பதால் இவ்வூர் சுற்றுலாத்தலமாகவும் விளங்குகிறது. மீன்பிடித்தல் முதன்மைத் தொழிலாகும். பழைமையான சகல புனிதர் கத்தோலிக்க ஆலயமும், பழமையான கலங்கரை விளக்கமும் இங்குள்ளன.\n\nSection::::கடல் வாழுயிரியல்.\nமுட்டம் கடலில் மொத்தம் 92 கடற்பாசிகள் கண்டுபிடிக்கப்பட்டுள்ளது. அவற்றில் 42 பேரினங்களும் 28 குழுக்களும் அடங்கும்.\n\nSection::::முட்டம் கலங்கரை விளக்கம்.\nமுட்டம் கலங்கரை அமைந்துள்ள மொத்த நிலப்பரப்பு 11.41 கெக்டர் (28.19 ஏக்கர்) ஆகும்.\n\n"}
{"id": "170877", "url": "https://ta.wikipedia.org/wiki?curid=170877", "title": "சட்டப்படி", "text": "சட்டப்படி\n\nடெ ஜூரே (De jure, அல்லது de iure), தமிழாக்கமாக சட்டப்படி என்ற சட்டம் சார் சொல் இலத்தீன் மொழியின் வேரிலிருந்து பெறப்பட்டதாகும். இலத்தீனில் டெ என்பது தொடர்புடையது, குறித்தானது எனவும் ஜூரே என்பது சட்டம் என்பதையும் குறிக்கிறது. இதனை வேறுபாடாக \"நடைமுறைப்படி\" (de facto) என்ற சட்டவழக்குக்கிற்கு மாறாக காணலாம். அரசியல் அல்லது சட்டபூர்வ நிலைகளை விளக்கும்போது இந்த இரு சொற்களும் பயன்படுத்தப்படுகின்றன. \n\nசட்ட கலைச்சொற்களில், \"டெ ஜூரே\" என்பது \"சட்டம் குறித்தானது\" என்பதற்கும் பயனாகிறது. ஓர் நடைமுறையை, காட்டாக வாய்மொழி உறுதிகளை மதிப்பது என்பதை சட்டம் எதுவும் வரையறுக்காவிடினும், மக்கள் கடைபிடிக்கலாம்.\n\nSection::::எடுத்துக்காட்டுக்கள்.\n இதன் பொருள் சட்டத்தின் பார்வையில் அப்காசியா நிலப்பகுதி ஜோர்ஜியா நாட்டின் பகுதியாகும்; ஆனால் உண்மையில் அது தன்னாட்சி பெற்றது. \n\nபில் கிளின்டனின் \"சட்டப்படியான\" பெயர் வில்லியம் ஜெஃபர்சன் கிளின்டன். இதுவே அலுவல்முறை ஆவணங்களில் புழங்கும் பெயராகும். இவரது \"நடைமுறைப்படியான\" பெயர் அவரை அனைவரும் அழைக்கும் பில் கிளின்டனாகும். \n\n"}
{"id": "170882", "url": "https://ta.wikipedia.org/wiki?curid=170882", "title": "நடைமுறைப்படி", "text": "நடைமுறைப்படி\n\nடெ ஃபேக்டோ (\"De facto\") அல்லது நடைமுறைப்படி என்ற சட்ட வழக்குச்சொல் இலத்தீன் மொழியிலிருந்து பெறப்பட்டதாகும். இதன் பொருள் நடப்பு வழக்கத்தின்படி என்பதாகும். இது பொதுவாக சட்டம், அரசமைப்பு, விதிமுறை தொடர்பில் \"சட்டப்படி\" என்பதற்கு மாறாகப் பயன்படுத்தப்படுகிறது. \"சட்டப்படி\" என்பது இயற்றப்பட்ட சட்டவிதிமுறைகளில் வரையறுக்கப்பட்டவாறு நிறுவப்பட்டது எனவும் \"நடைமுறைப்படி\" என்பது நிலவும் வழக்கங்களுக்கொற்ப நிறுவப்பட்டது எனவும் பொருள்படும்.\n\nஇவற்றிற்கான எடுத்துக்காட்டாக, பில் கிளின்டனின் \"சட்டப்படியான\" பெயர் வில்லியம் ஜெஃபர்சன் கிளின்டன். இதுவே அலுவல்முறை ஆவணங்களில் புழங்கும் பெயராகும். இவரது \"நடைமுறைப்படியான\" பெயர் அவரை அனைவரும் அழைக்கும் பில் கிளின்டனாகும்.\n"}
{"id": "170889", "url": "https://ta.wikipedia.org/wiki?curid=170889", "title": "தியு யெ மொன் துவா", "text": "தியு யெ மொன் துவா\n\nதியொ யெ மோன் த்ருவா (\"Dieu et mon droit\", ) என்பது இங்கிலாந்தில் பிரித்தானிய மன்னரின் குறிக்கோளுரை ஆகும். இது பிரித்தானிய அரச மரபுச்சின்னத்தில் கேடயத்தின் கீழுள்ள சுருள்பட்டியில் எழுதப்பட்டுள்ளது. இக்குறிகோளுரை ஆளுவதற்கான பேரரசரின் தெய்வீக உரிமையை குறிக்கிறது. இதனை முதன்முதலாக இங்கிலாந்தின் முதலாம் ரிச்சர்டு சண்டைகளின்போது பயன்படுத்தி வந்ததாகவும் பின்னர் இதையே இங்கிலாந்து அரசாட்சியின் அலுவல்முறை அரச மரபுச்சின்னத்தில் குறிக்கோளுரையாக 15வது நூற்றாண்டில் ஐந்தாம் ஹென்றி ஏற்றுக்கொண்டதாகவும் கருதப்படுகிறது.\n"}
{"id": "170892", "url": "https://ta.wikipedia.org/wiki?curid=170892", "title": "சபா பருவம்", "text": "சபா பருவம்\n\nமகாபாரதம் புத்தகம் 2 சபா பர்வம் - அசுரத்தச்சன் மயன் எப்படி இந்திரபிரஸ்தத்தில் அரண்மனையையும் சபையையும் கட்டினான் என்பதும், தர்மன் சூதாட்டத்தையும், பாண்டவர்கள் வனவாசம் செல்வதையும் விபரிக்கிறது.\n\nகிருஷ்ணன், அர்ஜூனன் மற்றும் பீமன் சேர்ந்து எப்படி, எதற்காக ஜராசந்தனைக் கொன்றார்ள் என்பதையும். தருமன் நடத்திய இராசசூய வேள்விக்காக அருச்சுனன், வீமன், நகுலன் மற்றும் சகாதேவன் பரத கண்டத்தின் நான்கு திசைகளில் உள்ள நாட்டு மன்னர்களுடன் போரிட்டு, திறை வசூலித்த செய்திகளும், கிருஷ்ணன் எவ்வாறு சிசுபாலனைக் கொன்றான் என்பதும், கௌரவர்களுடன் தருமன் ஆடிய சூதாட்டத்தில் தன் நாட்டை எவ்வாறு இழந்தான் என்பதை இப்புத்தகத்தில் விபரிக்கப்படுகிறது.\n\nSection::::உப பர்வங்கள்.\nஇந்தப் புத்தகம் 9 உப பர்வங்களும் 80 பகுதிகளும் கொண்டது. கீழ்க்கண்டவை சபா பர்வத்தின் உப பர்வங்களாகும்.\n\n\n"}
{"id": "170899", "url": "https://ta.wikipedia.org/wiki?curid=170899", "title": "பக்திவேதாந்த சுவாமி பிரபுபாதா", "text": "பக்திவேதாந்த சுவாமி பிரபுபாதா\n\nபக்தி வேதாந்த சுவாமி பிரபுபாதா (Abhay Charanaravinda Bhaktivedanta Swami Prabhupada: செப்டம்பர் 1, 1896 - நவம்பர் 14, 1977) (சமசுக்கிருதம்: अभयचरणारविन्द भक्तिवेदान्त स्वामीप्रभुपाद, வங்காள மொழி: অভয়চরণারবিন্দ ভক্তিবেদান্ত স্বামীপ্রভুপাদ,) என்பவர் இஸ்கான் எனப்படும் அகில உலக கிருஷ்ண பக்தி இயக்கத்தை நிறுவியவர் ஆவார். இந்நிறுவனத்திற்கு உலகெங்கிலும் 120 க்கும் மேற்பட்ட ஆசிரமங்கள், கல்வி நிறுவனங்கள், ஆலயங்கள் மற்றும் வைதீகப் பண்ணைகள் உள்ளன. 1896 ஆம் ஆண்டு இந்தியாவின் கல்கத்தா நகரில் பிறந்த இவரது ஆசான் பக்தி சித்தாந்த சரஸ்வதி கோசுவாமி ஆவார். பக்தி சித்தாந்த சரஸ்வதி கோசுவாமி பிரபல மத ஞானியும், அறுபத்து நான்கு கௌடிய மடம் என்றறியப்படும் வைதீக நிறுவனங்களை (சென்னை உட்பட) நிறுவியவர். வேத ஞானத்தை பிரச்சாரம் செய்வதற்காய் தமது வாழ்வை அர்பணம் செய்ய பிரபு பாதாவை ஒத்துக் கொள்ளச் செய்தார் குருதேவர். இவ்வாறு பிரபுபாதா, 1933'ல் (பதினொரு ஆண்டுகளுக்குப் பிறகு) அலகாபாத் நகரில் அவரது தீட்சை பெற்ற சீடரானார். பிரபு பாதா டெக்சாசில் டல்லஸ் நகரில் குருகுலப்பள்ளியை நிறுவி ஆதார, இடைநிலைக் கல்வியில் வைதீக முறையை மேற்கத்திய நாடுகளில் அறிமுகம் செய்தவர். உலகெங்கும் இயங்கிவரும் இப்பள்ளிகளின் கேந்திரம் இந்தியாவில் பிருந்தாவனம் என்னுமிடத்தில் நிறுவப்பட்டுள்ளது. பிரபுபாதாவின் இலக்கியத் தொண்டு மிகவும் குறிப்பிடத் தக்கவை. இந்திய இதிகாசங்கள் பலவற்றை இவர் ஆங்கில மொழியில் மொழிபெயர்த்துள்ளர். இவரது நூல்கள் உலக பாடசாலைகள் பலவற்றில் மேற்படிப்புக்கான பாடப் புத்தகங்களாக வைக்கப்பட்டுள்ளன. இவை நாற்பதுக்கும் மேற்பட்ட உலக மொழிகளில் மொழி பெயர்க்கப்பட்டு வெளியிடப்பட்டுள்ளன. 1972 இல் நிறுவப்பட்ட பக்தி வேதாந்த புத்தக நிறுவனம் பிரபு பாதாவின் நூல்களை மட்டும் வெளியிடுவதிலேயே இந்திய மத, தத்துவ ஞான நூற்களை வெளியிடும் உலகின் மிகப்பெரிய நூல் வெளியீட்டு நிறுவனமாகப் பெயர் பெற்றுள்ளது. பிரபு பாதா ஆறு கண்டங்களிலும் பதினான்கு முறைகளுக்கு மேல் பயணம் செய்து கிருஷ்ண பக்தி பற்றி உரையாற்றியுள்ளார்.\n\n"}
{"id": "170900", "url": "https://ta.wikipedia.org/wiki?curid=170900", "title": "வன பருவம்", "text": "வன பருவம்\n\nமகாபாரதத்தின் 18 பருவங்களில் மூன்றாவது பருவம் வன பருவம். ஆரண்யக பருவம் அல்லது ஆரண்ய பருவம் என்றும் இது குறிப்பிடப்படுவது உண்டு. பாண்டவர்களின் 12 வருடக் காட்டு வாழ்வை விபரிக்கும் பருவம் இது.\n\nமகாபாரதத்தின் 18 பருவங்களில் மிக நீளமானது இதுவே. தருமன் சூரிய பகவானிடமிருந்து அட்சயப் பாத்திரம் பெறுதல், கிருஷ்ணன் அருளால் திரௌபதி, துர்வாச முனிக் கூட்டத்தவர்களின் பசியை போக்குதல், அரிச்சந்திரன், ஆணி மாண்டவ்யர் கதை, நளாயினி கதை, நள - தமயந்தி கதை, திரௌபதியை கவர்ந்து சென்றசெயத்திரதனை பாண்டவர்களால் அவமானப்படல், தருமனுக்கு மார்கண்டயே முனிவர் இராமாயண காவியம் கூறுதல், துரியோதனன் அவமானப்படல், அருச்சுனன் இந்திரலோகம் செல்தல் மற்றும் சிவனிடமிருந்து பாசுபத அஸ்திரம் பெறல், வீமன் அனுமரைக் காணல், இயட்சன் கேள்விகளுக்கு தருமன் பதில் கூறி, இறந்த தன் உடன்பிறந்தவர்களை உயிர்ப்பித்தல், வியாசர் மற்றும் நாரதர் தருமனை சந்தித்து மன ஆறுதல் கூறல், ச‌‌த்‌தியபாமா‌ திரௌபதிக்கு கூறுதல் ஆகியவை இதில் விவரிக்கப்படுகிறது.\n\nSection::::உப பருவங்கள்.\nஇந்தப் புத்தகத்தில் 13 உப பருவங்களும் 312 அத்தியாயங்களும் உள்ளன. கீழ்க்கண்டவை சபா பருவத்தின் உப பருவங்களாகும். \n\n"}
{"id": "170905", "url": "https://ta.wikipedia.org/wiki?curid=170905", "title": "காவேரி (எழுத்தாளர்)", "text": "காவேரி (எழுத்தாளர்)\n\nதமிழில் காவேரி என்ற புனைபெயரில் எழுதி வரும் லட்சுமி கண்ணன் தமிழ், ஆங்கிலம் என இரு மொழிகளிலும் எழுதி வரும் படைப்பாளி. சிறுகதை, குறுநாவல், கவிதை, விமரிசனம், மொழிபெயர்ப்பு எனப்பல தளங்களிலும் எழுதி வருகிறார். தற்போது இவர் புதுதில்லியில் வசித்து வருகிறார்.\n\nSection::::வாழ்க்கைக் குறிப்பு.\n1947ஆம் ஆண்டு மைசூரில் பிறந்த லட்சுமி கண்ணன், பள்ளிப்படிப்பு முடிந்ததும் இவரது குடும்பம் பெங்களூருக்கு இடம் பெயர்ந்தது. பள்ளிப்படிப்பை நிறைவு செய்தபின், தில்லி, கல்கத்தா (ஜாதவ்பூர்), கலிபோர்னியா பல்கலைக்கழகங்களில் ஆங்கில இலக்கியத்தில் இளங்கலை, மற்றும் முதுகலைக்கல்வி பயின்று, நோபல்பரிசு பெற்ற சால்பெல்லோவின் படைப்புக்களை ஆய்வு செய்தமைக்காக ஆங்கில இலக்கியத்தில் முனைவர் பட்டம் பெற்றார். இவர் பல்வேறு பல்கலைக்கழகங்களில் ஆங்கிலப் பேராசிரியராகவும், சிம்லாவில் உள்ள இந்தியன் இன்ஸ்டிடியூட் ஆஃப் அட்வான்ஸ்ட் ஸ்டடீஸ் என்ற அமைப்பில் ஆய்வாளராகவும் (fellow) பணியாற்றியிருக்கிறார். ஜே.வால்டர் தாம்சன் கம்பெனியில் முதுநிலை எழுத்தராகவும், மொழி ஒருங்கிணைப்பாளராகவும் பணியாற்றினார்.\n\nSection::::இலக்கிய உலகில்...\nதனது தமிழ் ஆக்கங்களைத் தானே ஆங்கிலத்தில் மொழிமாற்றம் செய்து வெளியிட்டு வருகிறார். இவரது படைப்புக்கள் ஆங்கிலம், பிரெஞ்சு, செருமன், அரபு, இந்தி, மராத்தி போன்ற மொழிகளில் மொழிபெயர்க்கப்பட்டுள்ளன. ஆங்கிலக்கவிதை நூல்கள், நாவல், குறுநாவல்கள், தமிழில் சிறுகதைத்தொகுப்புகள், புதினம் என இதுவரை இவரது 21 நூல்கள் வெளியாகியிருக்கின்றன.\n\nஇவரது ஆங்கிலக் கவிதைகளும், பாலின வேறுபாடு, பின் காலனீயம், மொழியாக்க நுட்பங்கள் ஆகிய உள்ளடக்கங்களைக் கொண்ட இவரது பல ஆய்வுக் கட்டுரைகளும் இந்தியாவிலிருந்து வெளிவரும் இதழ்களில் மட்டுமல்லாது மேலைநாடுகளிலிருந்து வெளிவரும் பல்வேறு இலக்கிய இதழ்களிலும் வெளிவந்துகொண்டிருக்கின்றன.காவேரியின் படைப்புக்கள் பலவும் பல்வேறு பல்கலைக்கழகங்களின் பாடத் திட்டங்களில் இடம் பெற்றிருப்பதோடு எம்.ஃபில்., [இள முனைவர்] மற்றும் முனைவர் பட்ட ஆய்வாளர்களால் ஆய்வுக்கு உட்படுத்தப்பட்டுள்ளன.\n\nஅமெரிக்கா, இங்கிலாந்து போன்ற நாடுகளில் நடைபெற்ற சர்வதேச எழுத்தாளர்களின் கருத்தரங்குகளிலும், உலக இலக்கியம் தொடர்பான பல்வேறு ஆய்வரங்கங்களிலும் [கேம்ப்ரிட்ஜ், மாண்ட்ரியால், பிரிட்டிஷ் கவுன்சில், கலிஃபோர்னியா], தேசிய, சர்வதேசிய இலக்கிய, பண்பாட்டு உறைவிடத் திட்டங்களிலும், பன்னாட்டுக் கருத்தரங்கங்களிலும், [http://jaipurliteraturefestival.org/speakers-2013#l ஜெய்ப்பூர் [2013<nowiki>]</nowiki>], [http://www.hyderabadliteraryfestival.com/authorprofile.asp?id=32 ஹைதராபாத் [2013<nowiki>]</nowiki>] இலக்கிய விழாக்களிலும், [http://chandigarhsahityaakademi.blogspot.in/2012_02_01_archive.html சண்டிகர் சாகித்திய அகாதமி நடத்திய இலக்கிய விழாவிலும் [2012<nowiki>]</nowiki>] சிறப்பு அழைப்பின் பேரில் காவேரி பங்குபெற்றிருக்கிறார்.\n\n‘முத்துக்கள் பத்து’-அமிர்தா பதிப்பகம்(2015)\n\nSection::::வெளிவந்த நூல்கள்.\nSection::::நாவல்.\n\"ஆத்துக்குப் போகணும்\" என்னும் இவரது நாவல்,வீடு என்னும் பருப்பொருளைப் பல்வேறு குறீயீட்டுத் தளங்களுக்கு எடுத்துச் செல்லும் நுண்ணியல்பு வாய்ந்தது. இதன் மூன்றாம் பதிப்பு அண்மையில் காலச்சுவடு வெளியீடாக வெளிவந்திருக்கிறது. தனது சிறுகதைகள் பலவற்றையும், ’ஆத்துக்குப் போகணும்’ என்னும் தனது புதினத்தையும் தானே ஆங்கிலத்தில் மொழிபெயர்த்து வெளியிட்டிருக்கிறார்.\n\n\nSection::::மொழிபெயர்ப்பு.\nSection::::ஆங்கிலத்தில்.\nதி. ஜானகிராமனின் \"மரப்பசு\" நாவல்- \"Wooden Cow\"\n\nஇந்திரா பார்த்தசாரதியின் \"திரைக்கு அப்பால்\" நாவல் -\"Through The Veils\"\n\n\n\nSection::::விருதுகள்.\n \n1.இவரது புனைகதைகளில் இடம்பெறும் விளிம்புநிலைப் பெண்கள் பற்றிய சித்தரிப்புக்காக ‘மஞ்சுளா ஸ்ரீனிவாஸ்’அறக்கட்டளையின் சிறந்த பெண்மணி விருது-2012\n\n2.‘சவ்யாயாசி சதுக்கம்’சிறுகதைக்கு இலக்கிய சிந்தனை பரிசு-1995\n\nSection::::இணைப்புகள்.\n“Chitti” P.G.Sunderarajan on 'Engum Vaanam' in The Hindu Literary Review. \nhttp://www.hindu.com/lr/2003/12/07/stories/2003120700270400.htm\n\nMalati Mathur’s review of 'Nandanvan' in The Book Review, Translation of the Tamil collection by the author. \nhttp://www.thebookreviewindia.org/articles/archives-854/2012/April/4/bouquet-of-feeling.html\n\nTulsi Badrinath’s review in Deccan Herald\nhttp://www.deccanherald.com/content/217447/soulful-delights.html\n\nHindu review of Nandanva by Seline Augustine\n\nSection::::இலக்கியப்பங்கேற்புகள்.\nBritish Council Visitor to the University of Cambridge, U.K.;\n\nWriter-in-Residence on a Charles Wallace Trust Fellowship with the University of Kent at Canterbury, U.K.;\n\nIndian Participant at the International Writing Program at Iowa, USA; \nWriter-in-Residence, Sahitya Akademi, Delhi;\n\nFellow, The Indian Institute of Advanced Study, Shimla,\n\nIndian Participant at the seminars organized by the International Feminist Book Fairs at Montreal, Toronto (Canada) and at Amsterdam (The Netherlands).\n"}
{"id": "170921", "url": "https://ta.wikipedia.org/wiki?curid=170921", "title": "இசுரீபன் லூவிசு", "text": "இசுரீபன் லூவிசு\n\nஇசுரீபன் ஃகென்றி லூவிச் (ஆங்கிலம்: Stephen Henry Lewis, பிறப்பு நவம்பர் 11, 1937) ஒரு கனடிய இடதுசாரி அரசியல்வாதி, சமுக செயற்பாட்டாளர், ஊடகவியலாளர், அரசியல் தூதர், பேராசிரியர். 1970 களில் ஒன்ராறியோ மாகாணத்தின் புதிய சனநாயகக் கட்சியின் தலைவராக விளங்கினார். 1980 களின் நடுவில் ஐக்கிய நாடுகளுக்கான கனடிய தூதராக நியமிக்கப்பட்டார். 1990 களில் பல்வேறு ஐ.நா முகாமைகளில் பணியாற்றினார். 2000 களில் இவர் ஆப்பிரிக்காவில் எச்.ஐ.வி/எயிட்சு தொடர்பான சிறப்பு தூதராக செயற்பட்டார். தற்போது இவர் ரயர்சன் பல்கலைக்கழகத்தில் ஒரு கொளவரவ பேராசிரியராகப் பணிபுரிகிறார், தொடர்ந்து சமுக விடயங்கள் தொடர்பாக குரல் எழுப்பி வருகிறார். இவரது தலைமையில் இயங்கும் இசுரீபன் லூவிசு அறக்கட்டளை எய்ட்சால் பாதிக்கப்பட்டவர்களுக்கு உதவிகள் செய்து வருகிறது.\n\n"}
{"id": "170924", "url": "https://ta.wikipedia.org/wiki?curid=170924", "title": "டேவிட் சசூக்கி", "text": "டேவிட் சசூக்கி\n\nடேவிட் ரக்யோசி சசூக்கி (ஆங்கிலம்: David Takayoshi Suzuki, பிறப்பு மார்ச் 24, 1936) ஒரு கனடிய அறிவியல் பேராசிரியர், அறிவியல் ஊடகவியலாளர், சூழலியல் செயற்பாட்டாளர். விலங்கியலில் முதுகலைப் பட்டம் பெற்ற இவர் 1963 இருந்து 2001 வரை பிறட்டிசு கொலம்பியா பல்கலைக்கழகத்தில் பேராசிரியாராகப் பணிபுரிந்தார். 1970 களில் இருந்து இவர் சி.பி.சி தொலைக்காட்சியில் தொகுத்த \"நேற்சர் ஒப் திங்சு\" (Nature of Things, தமிழில்: பொருட்களின் இயல்புகள்) என்ற ஆவணத் தொடருக்காகப் பெரிதும் அறியப்படுகிறார். சூழலியல் விடயங்கள் தொடர்பாக பல்வேறு வானொலி நிகழ்ச்சிகளைத் தொகுத்துள்ளார், நூல்களை எழுதியுள்ளார். சூழலியல் விடயங்கள் தொடர்பாக அரச செயற்பாடுகளின் விமர்சகரும் ஆவார்.\n\nஇவரது பெயரில் இயங்கும் டேவிட் சசூக்கி அறக்கட்டளை ஒரு சூழலியல் அமைப்பு ஆகும்.\n\n"}
{"id": "170928", "url": "https://ta.wikipedia.org/wiki?curid=170928", "title": ".uk", "text": ".uk\n\n.uk என்பது ஐக்கிய இராச்சியத்திற்கான இணையத்தின் உயர் ஆள்களப் பெயர் ஆகும். இந்த ஆள்களப் பெயர் 1985ஆம் ஆண்டில் அறிமுகப்படுத்தப்பட்டது. இந்த ஆள்களப் பெயரை ஐக்கிய இராச்சியத்துடன் தொடர்புடைய அமைப்புகள் பெற முடியும்.\n\n, இது உலகளவில் நான்காவது (.கொம், .de, .நெட் அடுத்து) மிகவும் பரவலான உயர் ஆள்களப் பெயராகும்; பத்து மில்லியன் பெயர்கள் பதிவு செய்யப்பட்டுள்ளன. \n\n"}
{"id": "170931", "url": "https://ta.wikipedia.org/wiki?curid=170931", "title": "ஐக்கிய இராச்சியத்தில் தொலைபேசி எண்கள்", "text": "ஐக்கிய இராச்சியத்தில் தொலைபேசி எண்கள்\n\nஐக்கிய இராச்சியத்தில் தொலைபேசி எண்கள் அல்லது தேசிய தொலைபேசி எண்வழங்குத் திட்டம் (\"National Telephone Numbering Plan\") என்பது ஐக்கிய இராச்சியத்தில் மற்றும் குடியேற்றப் பகுதிகளில் தொலைபேசி எண்களை வழங்குவதற்கான முறைமையாகும். இவ்வழங்கலை தொலைத்தொடர்புக்கு பொறுப்பேற்கும் ஐக்கிய இராச்சிய அரசின் \"தொடர்பியல் அலுவலகம்\" (ஓஃப்காம்) கட்டுப்படுத்தி மேலாண்மை செய்கிறது. \n\nSection::::முன்னொட்டுக்கள்.\nSection::::01 மற்றும் 02 - புவியியல்சார் எண்கள்.\n01 அல்லது 02இல் துவங்கும் எண்கள் பொதுவான வீட்டு, அலுவலக தொலைபேசி எண்களாகும். \nஇந்த எண்கள் இரண்டு பகுதிகளாகப் பிரிக்கப்படும்:\nஎடுத்துக்காட்டுக்கள்: (020) 7946 0018, (0117) 504 1102, (01632) 402881, (015394) 52749.\n\nSection::::03 - ஐக்கிய இராச்சியம் முழுவதற்குமான எண்கள்.\n03 எனத் துவங்கும் எண்கள், நாட்டின் எந்தவொரு குறிப்பிட்டப் பகுதிக்கும் இணைக்கபட வேண்டியிராத வணிக, அரசு மற்றும் பிற அமைப்புக்களுக்கானவை ஆகும். இவற்றிற்கான கட்டணம் 01, 02 எண்களுள்ள நிலைத்த அல்லது நகர்பேசிகளுக்கான கட்டணம் போன்றே ஒரே அளவில் இருக்க சட்டம் இயற்றப்பட்டுள்ளது.\n\n\nSection::::07 - நகர்பேசி மற்றும் தனிநபர் எண்கள்.\nஇந்த எண்கள் நகர்பேசிகளுக்கும் அதேபோன்ற பிற நகர்சேவைகளுக்கும் ஒதுக்கப்பட்டுள்ளன:\n\nSection::::08 - சிறப்புக் கட்டணம்.\nஇந்தவகை எண்கள் வழக்கமான தொலைபேசி கட்டணங்களைவிட வெவ்வேறு வீதங்களில் கட்டணத்தைக் கொண்டிருக்கும்.\n\nSection::::09 - மிகைமதிப்பு கட்டணம்.\n09இல் துவங்கும் எண்கள் நிமிடத்திற்கு £1.50 வரையிலான மிகுந்த கட்டணம் உள்ளவை. இந்த எண்கள் பதியப்பட்ட தகவல்கள், தோழர்/தோழி சந்திப்புகள், போட்டிகளில் வாக்களித்தல் போன்ற கட்டண சேவைகளுக்கு பயன்படுத்தப்படுகின்றன.\n\nSection::::குறிப்பிட்ட எண்கள்.\nஇயக்குபவர்: 100\n\nதற்போதைய நேரம்: 123 (சில நகர்பேசிகளிலிருந்து கிடைப்பதில்லை)\n\nஅவசரகால அழைப்புக்கள்: 999 அல்லது 112\n\nSection::::வெளிநாடுகளிலுள்ள ஆட்சிப்பகுதிகளுக்கான எண்கள்.\nகடல்கடந்த பிரித்தானிய ஆட்சிப்பகுதிகளுக்கான எண்கள் ஐக்கிய இராச்சிய தொலைபேசி எண்வழங்கல் திட்டத்திற்குட்பட்டவை அல்ல. இவை பன்னாட்டு அழைப்புக்களைப் போன்றே நடத்தப்படுகின்றன. இவற்றிற்கான அணுக்க குறியீடுகள் கீழே தரப்பட்டுள்ளன:\n\n\n\n"}
{"id": "170957", "url": "https://ta.wikipedia.org/wiki?curid=170957", "title": "எம்மா வாட்சன்", "text": "எம்மா வாட்சன்\n\nஎம்மா சார்லோட் துற்றே வாட்சன் (\"Emma Charlotte Duerre Watson\") ஒர் ஆங்கில நடிகையும், விளம்பர அழகியும், சமூக ஆர்வலரும் ஆவார். வாட்சன் பாரிஸ் நகரில் பிறந்தார்; ஆக்ஸ்ஃபோர்ட்ஷையரில் வளர்ந்தார்; குழந்தைப் பருவத்தில் டிராகன் பள்ளியில் பயின்றார்; ஸ்டேஜ்கோச் தியேட்டர் ஆர்ட்ஸ் ஆக்சுபோர்டு கிளையில் நடிகைக்கான பயிற்சி மேற்கொண்டார். முன்னர் பள்ளி நாடகங்களில் மட்டுமே நடித்து வந்த இவர், \"ஆரி பாட்டர்\" திரைப்படத் தொடர்களில் எர்மாயினி கிறேன்செராகத் தான் முதல் தொழிற்முறை நடிப்புப்பாத்திரமாக வந்திறங்கியபின் மேன்மையடைந்தார். 2001 ஆம் ஆண்டு முதல் 2011 ஆண்டு வரை எட்டு \"ஆரி பாட்டர்\" படங்களில் நடித்துள்ளார். உலகளாவிய புகழ், விமர்சனப் பாராட்டுகள், 1 கோடி பவுண்ட்கள் ஆகியவற்றின் உரிமையைப் பெற்றார். இவர் ஆரி பாட்டர் படங்களில் மட்டும் அல்லாமல், \"தி டேல் ஆஃப் டெஸ்பேரேஸ்\" என்னும் படத்தில் குரல் கொடுத்தும், \"பாலே ஷூஸ்\" என்னும் புதினத்தைத் தழுவிய தொலைக்காட்சி நிகழ்ச்சியில் தோன்றியும் தன் பணியைத் தொடர்ந்தார். \"தி பெர்க்ஸ் ஆஃப் பீயிங் எ வால்ஃபிலவர்\" என்னும் நாடகத் திரைப்படத்திலும், \"தி பிலிங் ரிங்\" என்னும் குற்றத் திரைப்படத்திலும் தான் ஒரு கதாபாத்திரமாக நடித்துள்ளார். \"திஸ் இஸ் தி என்ட்\" என்னும் நகைச்சுவைத் திரைப்படத்தில் ஒரு சில காட்சிகளில் தான் ஒரு \"மிகைப்படுத்தப்பட்ட\" பதிப்பாகத் தோன்றியுள்ளார். \"நோவா\" என்னும் காவியத் திரைப்படத்தில் தலைப்புப் பாத்திரத்தின் தத்து மகளாகச் சித்தரிக்கப்பட்டுள்ளார்.\n\n2011 ஆம் ஆண்டிலிருந்து 2014 ஆம் ஆண்டு வரை, எம்மா தன்னைப் படத்திட்டபணிகளில் ஈடுபடுத்திக் கொள்ளவும், தனது கல்வியைத் தொடரவும் நேரதை்தைப் பிரித்துக்கொண்டார். பிரவுன் பல்கலைக்கழகத்திலும் வர்செஸ்டர் கல்லூரியிலும் கல்வி பயி்ன்று, பிரவுன் பல்கலைக்கழகத்திலிருந்து மே 2014 ஆம் ஆண்டு ஆங்கில இலக்கியத்தில் இளங்கலைப் பட்டம் பெற்றார். பர்பெரிக்கும், லான்கோமுக்கும் அவரது விளம்பரத் தோற்றம் காட்டல் பணி பிரச்சாரப் பிரயாணத்தைக் கொண்டிருந்துள்ளது. ஒரு புதுப்பாணி கலந்துரைஞராக, மக்களுக்கு ஆடையை உருவாக்க உதவியுள்ளார். 2014 ஆம் ஆண்டு, திரைப்படம் மற்றும் தொலைக்காட்சி கலைகளின் பிரித்தானிய கலைக்கழகம் ஆண்டின் சிறந்த பிரித்தானிய நடிகையாக வென்றதற்காகக் கௌரவித்தது. அதே ஆண்டில், அவர் ஒர் ஐ.நா. பெண்கள் நல்லெண்ண தூதராக நியமிக்கப்பட்டார். ஹிஃபார்ஷி என்ற ஐ.நா. பெண்கள் பிரச்சாரத்தைத் தொடங்க உதவி செய்தார், அது பாலினச் சமனிலையை வாதாட வேண்டி ஆண்களை அழைக்கின்றது.\n\nSection::::தொடக்ககால வாழ்க்கை.\nஆங்கில வழக்குரைஞர்களாகிய ஜாக்குலின் லியூஸ்பய், கிறிஸ் வாட்சன் ஆகியோருக்கு மகளாக வாட்சன் பாரிஸ் நகரம், பிரான்ஸில் பிறந்தார்; ஐந்து அகவை வரை பாரிஸில் வாழ்ந்தார். தான் சிறுமியாக இருந்த போதே அவரின் பெற்றோர் மணமுறிவு பெற்று பிரிந்தனர். பின்னர் அவர் ஆக்ஸ்ஃபோர்ட்ஷையருக்குத் தன் தாயுடன் சேர்ந்து வாழ இங்கிலாந்துக்குத் திரும்பிச் சென்றார். அதே வேளையில், லண்டனில் தன் தந்தையின் வீட்டில் வார இறுதிகளைச் செலவழித்தார். பிரஞ்சு மொழியையும் சிறிதளவு பேசுகின்றார். தன் தாயுடனும், உடன்பிற்பாளனுடனும் ஆக்ஸ்போர்டிற்கு இடம்பெயர்ந்த பிறகு, அங்கிருந்த டிராகன் பள்ளியில் 2003 வரை கல்வி பயின்றார். தான் ஒரு நடிகை ஆக வேண்டுமென்று ஆறு அகவை முதல் பற்று கொண்டார். அதற்காக ஆடல், பாடல், நடிப்பு ஆகியவற்றை ஆக்ஸ்போர்டு கிளை, ஸ்டேஜ்கோச் தியேட்டர் ஆர்ட்ஸ் என்னும் ஒரு பகுதி நேர நாடகப்பள்ளியில் கற்றுப் பயின்றார்.\n\nதனது பத்தாம் அகவையில், \"ஆர்தர்: தி யங் இயர்ஸ்\", \"தி ஹேப்பி பிரின்ஸ்\" ஆகியவை உட்பட பல்வேறு ஸ்டேஜ்கோச் தயாரிப்புகளிலும் பள்ளி நாடகங்களிலும் செயலாக்கம் செய்தார். அவர் \"ஹாரி பாட்டர்\" தொடகள் முன்னதாக ஒருபோதும் வாழ்க்கைத் தொழிலாக நடிக்கவில்லை. வாட்சன் டிராகன் பள்ளிப் படிப்பைத் தொடர்ந்து, ஹேட்டிங்டன் பள்ளியில் பள்ளிப் படிப்பைத் தொடர்ந்தார். ஒரு நாளில் ஐந்து மணி நேரம் வரை படப்பிடிப்புகளில் போது அவரும் அவரின் நண்பர்களும் பயிற்றுவிக்கப்படுவர். சூன் 2006 இல், அவர் பத்துப்பாடங்களில் பள்ளித் தேர்வுகளை எழுதி, எட்டுப்பாடங்களில் A* தரத்தையும் இரண்டு பாடங்களில் A தரத்தையும் முயன்றடைந்தார்.\n\nSection::::வாழ்க்கைத்தொழில்.\nSection::::1999–2003: தொடக்கங்களும் ஊடுவழியும்.\nவாட்சன் ஹரி பாட்டர் திரைப்படத்தின் மூலம் திரையுலகிற்கு அறிமுகமானார். பின்னர் 2009 ஆம் ஆண்டு புர்பெர்ரி நிறுவனத்தின் மூலமாக, மாடலிங் துறையிலும் அறிமுகமானார்.\n\nSection::::விளம்பரத் தோற்றமும் நாகரிக நடையும்.\n2005 ஆம் ஆண்டில், வாட்சன் தனது விளம்பரத் தோற்றத்தை டீன் வோக் இற்கான ஒரு புகைப்படம் மூலம் தொடங்கினார். அதன் அட்டையில் பெருமைபடுத்திய இளம் நட்சத்திரமாகத் திகழ்ந்தார்.\n\nSection::::கல்வி.\nதனது பள்ளிப் படிப்பை முடித்தபிறகு, \"ஹாரி பாட்டர் அண்ட் தி டெத்லி ஹாலோஸ்\" படத்திற்காக 2009 ஆம் ஆண்டு பெப்ரவரி திங்கள் தொடக்கத்திலிருந்து கல்வியில் இடைவெளி எடுத்துக்கொண்டார், இருப்பினும் அவர் தன் படிப்பைத் தொடர விரும்பி, பிராவிடென்ஸ், ரோட் தீவிலுள்ள பிரவுன் பல்கலைக்கழகத்தைத் தேர்ந்தெடுத்தார். பல்கலைக்கழகத்தில் 18 திங்கள் கழிந்த பிறகு மார்ச்சு 2011 இல் தன் கல்விப்பருவத்தைத் தள்ளிப்போடுவதாக அறிவித்தார். இருந்த போதிலும் 2011 முதல் 2012 வரையுள்ள கல்வி ஆண்டில் அவர் வர்செஸ்டர் கல்லூரி, ஆக்ஸ்போர்டு இல் வருகை புரிந்தார்.\n\nSection::::தனிப்பட்ட வாழ்க்கை.\n\" நோவா \" எனும் படத்தில் வேலை செய்யும் போது, அவரின் நம்பிக்கை பற்றி கேள்விக்குள்ளாக்கப்பட்டார். அதற்கு அவர் ஒரு திருநிலை சர்வமயவாதியர் எனத் தன்னைப் பற்றி விவரித்தார்.\n\n"}
{"id": "170960", "url": "https://ta.wikipedia.org/wiki?curid=170960", "title": "இங்கிலாந்தின் தேசியப்பண்", "text": "இங்கிலாந்தின் தேசியப்பண்\n\nஇங்கிலாந்தின் தேசியப் பண் என்று அலுவல்முறையாக எதுவும் இல்லாதபோதும் இதற்காக பல்வேறு பாடல்கள் கலந்துரையாடப்பட்டு வருகின்றன. பெரும்பான்மையான தேசிய விளையாட்டு நிகழ்வுகளில் 'கடவுள் அரசியைக் காப்பாற்றட்டும்' பயன்படுத்தப்படுகிறது.\n\nSection::::விளையாட்டுக்களில் தற்போது பயன்படுத்தப்படும் பண்கள்.\nதற்போது கீழ்காணும், பாடல்கள் இசைக்கப்படுகின்றன:\n\n\n\n"}
{"id": "170964", "url": "https://ta.wikipedia.org/wiki?curid=170964", "title": "விராட பருவம்", "text": "விராட பருவம்\n\nமகாபாரதத்தின் 18 பருவங்களுள் நான்காவது விராட பருவம். இப்பருவத்தில், 12 ஆண்டுகள் வனவாசம் முடித்து, ஒராண்டு தலைமறைவு வாழ்க்கை வாழ, பாண்டவர்கள், மத்சய நாட்டின் மன்னர் விராடன் அரண்மனையில், தருமர் விராட மன்னருடன் சொக்கட்டான் ஆடும் நண்பனாக கங்கன் எனும் பெயரிலும், திரௌபதி, விராட இராணி சுதேஷ்ணையின் சிகை அலங்காரம் செய்யும் பணிப்பெண்னாக சைரந்திரி என்ற பெயரிலும், வீமன் விராட அரண்மனை சமையல் கலைஞராக வல்லபன் எனும் பெயரிலும், அருச்சுனன் விராட இளவரசி உத்தரைக்கு நடனம் கற்றுத் தரும் ஆசிரியராக பிருகன்னளை எனும் பெயரிலும், நகுலன் அரண்மனை குதிரைகளை பராமரிக்கும் கிரந்திகன் எனும் பெயரிலும், சகாதேவன் அரண்மனை பசுக்களை பராமரிக்கும் தந்திரிபாலன் எனும் பெயரிலும் வாழ்ந்தனர்.\n\nSection::::விராட பருவச் சம்பவங்கள்.\nசைரந்திரி எனும் திரௌபதி மேல் காமம் கொண்ட கீசகனை பீமன் கொல்லுதல், விராட நாட்டின் எல்லைப்புறத்தை முற்றுகையிட்ட திரிகர்த்தர்களை வல்லபன் வேடத்தில் இருந்த வீமன் விரட்டி அடித்தல், கௌரவர்கள் விராட நாட்டில் புகுந்து பசுக்களைக் கவர்ந்து போதல், பிருகன்னளை வேடத்தில் இருந்த அருச்சுனன் உத்தரனுடன் கௌரவர்களை போரில் விரட்டியடித்தல், விராடனின் மகள் உத்தரையுடன் அபிமன்யுவின் திருமணம் ஆகியன விவரிக்கப்படுகிறது.\n\nSection::::விராட பருவம் கேட்பதன் சிறப்பு.\nபயிர்த்தொழில் சிறக்க, மழை பொழிய வேண்டி ஊர்களில், பாகவதர்கள் மூலம் விராட பருவத்தை சொல்லக் கேட்பது தமிழ்நாட்டு இந்து மக்களின் தொல்நம்பிக்கையாகும்.\n\n\n\n\n"}
{"id": "170965", "url": "https://ta.wikipedia.org/wiki?curid=170965", "title": "ஐக்கிய இராச்சியத்தின் அரசர்", "text": "ஐக்கிய இராச்சியத்தின் அரசர்\n\nஐக்கிய இராச்சியத்தின் மன்னர் (\"monarchy of the United Kingdom\") (பொதுவாக பிரித்தானிய அரசர்) ஐக்கிய இராச்சியம், கடல்கடந்த மண்டலங்களின் அரசமைப்புகள் ஆகியவற்றின் மன்னர் ஆவார். பாலினத்தைப் பொறுத்து பட்டப்பெயராக அரசர் அல்லது அரசி என்பது அமையும். அரசி எலிசபெத் II பிரித்தானிய அரசியாக 6 பெப்ரவரி 1952 இல் பதவி ஏற்றார். அரசியும் பிரித்தானிய அரசக் குடும்பத்தினரும் பல்வேறு அலுவல்முறை, விழாக்காலங்களில் சார்பாளர், பேராண்மைக் கடமைகளை ஆற்றுகின்றனர். அரசி நாட்டின் அரசமைப்புத் தலைவராக இருப்பதால் எச்சார்புமிலா விழாக்களில் மட்டுமே பங்கேற்கிறார். பிரித்தானிய அரசு வழங்கும் பல்வேறு விருதுகளையும் பதக்கங்களையும் வழங்குவதோடு நாட்டின் பிரதமரை நியமிப்பது போன்ற பணிகளையும் ஆற்றுகிறார். வழமைப்படி இவரே நாட்டின் படைத்துறை தலைமைத் தளபதியும் ஆவார். ஐக்கிய இராச்சியத்தின் முறையான செயல்பாட்டு அதிகாரம் மன்னரின் விருப்பப்படி இருப்பினும் நாடாளுமன்றத்தில் இயற்றப்படும் சட்டங்களுக்குட்பட்டும் வழக்கங்களுக்கும் முன்னுதாரங்களுக்கும் கட்டுப்பட்டே இவற்றைச் செய்ய முடியும்.\n\n"}
{"id": "170990", "url": "https://ta.wikipedia.org/wiki?curid=170990", "title": "மகர னகர மயக்கம்", "text": "மகர னகர மயக்கம்\n\n[ம்] எழுத்தில் முடியும் சொல் வருமொழியின் முதலெழுத்து உயிரெழுத்தாக இருந்தால் [ன்] எழுத்தாக மாறும். \n\nஎடுத்துக்காட்டு\n\nதமிழில் இப்படி மயங்காத அஃறிணைச் சொற்கள் ஒன்பது எனத் தொல்காப்பியம் வரையறுத்துக் கூறுகிறது. இவற்றிற்கு எடுத்துக்காட்டுகள் தருவதில் உரையாசிரியர்கள் வேறுபடுகின்றனர். \n\nஉயர்திணைப் பெயர்கள் இவ்வாறு மாறுவதிலை.\n\n1.உகின் , 2.செகின் , 3.விழன் , 4.பயின் , 5.அழன் , 6.புழன் , 7.குயின் , 8.கடான் , 9.வயான் ஆகியவை அந்த 9 சொற்கள் என்று இளம்பூரணர் எடுத்துக்காட்டுகிறார். இவற்றில் உகின் என்னும் சொல்லை விட்டுவிட்டு எகின் என்னும் சொல்லைச் சேர்த்து நச்சினார்க்கினியர் குறிப்பிடுகிறார்.\n"}
{"id": "170998", "url": "https://ta.wikipedia.org/wiki?curid=170998", "title": "ஐக்கிய இராச்சியத்தின் பிரதமர்", "text": "ஐக்கிய இராச்சியத்தின் பிரதமர்\n\nபெரிய பிரித்தானியா மற்றும் வட அயர்லாந்தின் ஐக்கிய இராச்சியத்தின் பிரதமர் (\"Prime Minister of the United Kingdom of Great Britain and Northern Ireland\") ஐக்கிய இராச்சிய அரசுத் தலைவர் ஆவார். பிரதமரும் அவரது மூத்த அமைச்சர்களடங்கிய அமைச்சரவை ஆயமும் அவர்களது அரசாட்சியின் கொள்கைகள் மற்றும் செயல்பாடுகள் குறித்து அரசிக்கும், நாடாளுமன்றத்திற்கும், தங்கள் அரசியல் கட்சிக்கும் இவர்கள் மூலமாக வாக்காளப் பெருமக்களுக்கும் கூட்டாகப் பொறுப்பானவர்கள். தற்போதைய பிரதமராகப் பொறுப்பாற்றும் கன்சர்வேட்டிவ் கட்சித் தலைவர் டேவிட் கேமரன் மே 11, 2010இல் அரசியால் நியமிக்கப்பட்டார்.\n\nபிரித்தானியப் பிரதமராக முதலில் பணியாற்றியவர் இராபர்ட் வால்போல் ஆவார். 1721இல் இவர் கருவூலத்தின் முதல் பிரபு என அழைக்கப்பட்டார். பிரதமர் என அழைக்கப்பட்ட முதல் பெருமை 1905இல் பணியாற்றிய சர் ஹென்றி கேம்ப்பெல் கானர்மேனுக்கு கிடைத்தது. தமது பணிக்காலத்தில் பிரித்தானியப் பிரதமர்கள் 10 டௌனிங் சாலையில் வசிக்கின்றனர்.\n\nSection::::வாழும் முன்னாள் பிரதமர்கள்.\nஐந்து முன்னாள் பிரித்தானியப் பிரதமர்கள் இன்றும் வாழ்ந்து வருகின்றனர்:\n\n"}
{"id": "171005", "url": "https://ta.wikipedia.org/wiki?curid=171005", "title": "சேற்று பூனைப்பருந்து", "text": "சேற்று பூனைப்பருந்து\n\nசேற்று பூனைப்பருந்து (Western Marsh Harrier - \"Circus aeruginosus\") ஒரு வலசை போகும் வேட்டைப்பருந்து (Harrier) வகையாகும். சதுப்பு நிலங்களிலும் ஏரிகளிலும் நெல்வயல்களிலும் இப்பறவையைக் காணலாம்.\n\n\n\nSection::::கலைச்சொற்கள்.\nrufous = செம்பழுப்பு; harrier = வேட்டைப்பருந்து; dark brown = கரும்பழுப்பு;\n"}
{"id": "171006", "url": "https://ta.wikipedia.org/wiki?curid=171006", "title": "ரீம் ஃபவுண்டேசன் சேர்வர்", "text": "ரீம் ஃபவுண்டேசன் சேர்வர்\n\nடீம் ஃபவுண்டேசன் சேர்வர் (ஆங்கிலம்: Team Foundation Server (TFS)) என்பது மூலக் கட்டுப்பாடு, தரவுச் சேகரிப்பு, அறிக்கையிடல், செயற்திட்ட மேலாண்மை கூறுகள், சேர்ந்தியங்கள் கூறுகளை உள்ளடக்கிய ஒரு மைக்ரோசாப்ட் மென்பொருள் ஆகும். இது மென்பொளுள் விருத்தியில், பிற மைக்ரோசாப்ட் மென்பொருகளோடு பெரிதும் பயன்படுத்தப்படுறது. இதனை தனியாகவோ அல்லது விசுவல் சுரூடியோ டீம் சிசுடத்தின் பின் தளமாகவோ நிறுவிக் கொள்ளலாம்.\n\n\n"}
{"id": "171009", "url": "https://ta.wikipedia.org/wiki?curid=171009", "title": "புனித ஜார்ஜ்", "text": "புனித ஜார்ஜ்\n\nபுனித ஜார்ஜ் (\"Saint George\", கி.பி 275/281 – ஏப்ரல் 23, 303) உரோமன் படைத்துறையில் பணியாற்றிய ஓர் கிரேக்க வீரர். இவரது தந்தை ஆசிய மைனரைச் சேர்ந்த கப்பாடோசியா என்றவிடத்தில் இருந்த கெரோன்டியோசு என்பவராவார். இவரது அன்னையார் லிட்டா நகரைச் சேர்ந்த போலிகிரோனியா ஆவார். தற்போது இசுரேலில் உள்ள இந்த நகரம் கிமு 333இலிருந்தே, அலெக்சாண்டர் கைப்பற்றிய பின்னர், கிரேக்கர்கள் வாழும் நகரமாக இருந்தது. ஜார்ஜ் உரோமன் படைத்துறையில் அதிகாரியாக பதவி ஏற்றம் பெற்றவர். கிறித்தவர்களால் வேத சாட்சியாக வணங்கப்படுபவர். கத்தோலிக்க (மேற்கத்திய கிழக்கு ரைட்டுகள்), ஆங்கிலிக்க, கிழக்கு மரபுவழி, மற்றும் கிழக்கத்திய மரபுவழி திருச்சபைகளின் புனிதர்களின் வரலாற்றில் புனிதர் ஜார்ஜ் மிகவும் வணங்கப்படும் புனிதர்களில் ஒருவராக உள்ளார். புனித ஜார்ஜும் டிராகனும் கதை மூலமாக இவர் நினைவு கூறப்படுகிறார்; பதினான்கு புனித உதவியாளர்களில் ஒருவராவார். இவரது திருவிழா ஏப்ரல் 23 அன்று கொண்டாடப்படுகிறது. படைத்துறை புனிதர்களில் மிக முக்கியமானவராக கருதப்படுகிறார்.\n\nஇவர் பல நிலபகுதிகளையும் தொழில்களையும் அமைப்புக்களையும் நோயாளிகளையும் காப்பதாக நம்பப்படுகிறது. இவரது பாதுகாவலில் உள்ள நிலப்பகுதிகளில் இந்தியாவும் ஒன்று. மற்ற முக்கிய நிலப்பகுதிகள்: ஜார்ஜியா, இங்கிலாந்து, எகிப்து, பல்கேரியா, அரகொன், காத்தலோனியா, உருமேனியா, எத்தியோப்பியா, கிரீசு, ஈராக், லித்துவேனியா, பாலத்தீனம், போர்த்துக்கல், செர்பியா, உக்ரைன் மற்றும் உருசியா ஆகும்.\n\n"}
{"id": "171017", "url": "https://ta.wikipedia.org/wiki?curid=171017", "title": "தேசிய பழங்களின் பட்டியல்", "text": "தேசிய பழங்களின் பட்டியல்\n\nஒவ்வொரு நாட்டிற்கும் ஒவ்வொரு தேசியக் கொடி, தேசிய கீதம், தேசிய விலங்கு, தேசியப் பறவை, தேசிய மலர் இருப்பது போல தேசியப் பழமும் இருக்கிறது. கீழே வெவ்வேறு நாடுகளின் தேசிய பழங்களின் பட்டியல் அகரவரிசைப்படி கொடுக்கப்பட்டுள்ளது.\n\n"}
{"id": "171019", "url": "https://ta.wikipedia.org/wiki?curid=171019", "title": "கதிரலைக் கும்பா குறுக்கு வெட்டு", "text": "கதிரலைக் கும்பா குறுக்கு வெட்டு\n\nகதிரலைக் கும்பா குறுக்கு வெட்டு (Radar cross-section-RCS) என்பது பொருள் ஒரு கதிரலைக்கும்பா மூலம் எவ்வாறு கண்டறிய முடியும் என்பதன் அளவீடாகும். அதிக கதிரலைக் கும்பா குறுக்கு வெட்டு (RCS) ஒரு பொருளை எளிதில் கண்டறியக்கூடியது என்று குறிக்கிறது.\n\nஒரு பொருள் கதிரலைக்கும்பா சக்தியை ஒரு வரையறுக்கப்பட்ட அளவு பிரதிபலிக்கிறது.வெவ்வேறு காரணிகள் ஏராளமான மூல மின்காந்த சக்தியை எவ்வளவு திரும்ப அனுப்புகிறது என்று தீர்மானிக்கின்றன. அவை\n\n"}
{"id": "171023", "url": "https://ta.wikipedia.org/wiki?curid=171023", "title": "தொல்காப்பியம் புறத்திணையியல் செய்திகள்", "text": "தொல்காப்பியம் புறத்திணையியல் செய்திகள்\n\nவாழ்க்கையை அகப்பொருள் என்றும், புறப்பொருள் என்றும் பகுத்துக் காண்பது தமிழர் நெறி. அகப்பொருளை அகத்திணை என்றும், புறப்பொருளைப் புறத்திணை என்றும் தொல்காப்பியம் குறிப்பிடுகிறது. புறத்திணை என்பது பொதுவாழ்க்கை. இந்தப் பொதுவாழ்க்கைப் பாங்கைக் கூறுவது இந்தப் புறத்திணையியல். அகத்திணையை 7 பிரிவுகளில் தொகுத்துக்கொண்ட தொல்காப்பியம் புறத்திணையையும் 7 பிரிவுகளாகக் கொள்கிறது. அத்துடன் அகத்திணையையும் புறத்திணையையும் ஒப்பிட்டும் காட்டுகிறது. புறத்திணைச் செய்திகள் 30 நூற்பாக்களில் சொல்லப்பட்டுள்ளன. \n\n"}
{"id": "171024", "url": "https://ta.wikipedia.org/wiki?curid=171024", "title": "அகச்சிகப்பு அலைமாலை", "text": "அகச்சிகப்பு அலைமாலை\n\nஅகச்சிகப்பு அலைமாலை () என்ற சொல் அகச்சிவப்பு உணரிகளுக்கு பொருட்கள் எப்படித் தெரிகின்றன என்று விவரிக்கப் பாதுகாப்பு விஞ்ஞானிகள் மற்றும் இராணுவத்தால் பயன்படுத்தப்படுகிறது. அகச்சிகப்பு அலைமாலை பல காரணிகளைச் சார்ந்துள்ளது. அவை பொருளின் அளவு மற்றும் அமைப்பு, வெப்பநிலை, காலற்றிறன் (கதிர் வீச்சுத் திறன்), பொருளின் புறப்பரப்பிலிருந்து வெளிப்படும் கதிரொளி, வானொளி, புவியொளி போன்ற புறமூலங்களின் பிரதிபலிப்பு காட்சிப் பின்புலம் அகச்சிவப்பு உணரியின் அலைக்கற்றை.\n"}
{"id": "171035", "url": "https://ta.wikipedia.org/wiki?curid=171035", "title": "த மோட்டர்சைக்கிள் டைரீஸ்", "text": "த மோட்டர்சைக்கிள் டைரீஸ்\n\nத மோட்டர்சைக்கிள் டைரீஸ் (ஆங்கிலம் - The Motorcycle Diaries) 2004 இல் வெளியான செ குவேராவின் வாழ்க்கை வரலாற்றுத் திரைப்படமாகும். இத்திரைப்படம் அதேப் பெயரிலான, குவேராவினால் எழுதப்பட்ட, புதினத்தினைத் தழுவி எடுக்கப்பட்டதாகும். வால்டர் சால்ஸ் ஆல் இயக்கப்பட்டது. கேல் கார்சியா பெர்னால், ராட்ரிகோ டெ லா செர்னா, மெர்செடெஸ் மொரான், சான் பியேர் நொஹெர், செர்ஜியோ போரிஸ், பகுன்டோ எஸ்பினோசா, மியா மேஸ்ட்ரோ ஆகியோர் நடித்துள்ளனர். சிறந்த அசல் பாட்டிற்கான அகாதமி விருதினை வென்றது. சிறந்த திரைப்படத்திற்கான பாஃப்டா விருதினையும் வென்றது.\n\n\nSection::::பாராட்டு.\n\"த மோட்டர்சைக்கிள் டைரீஸ்\" 2004இல் சன்டான்ஸ் திரைப்படத் திருவிழாவில் பெரிதுமாக பாராட்டப்பட்டது.\n\n\n"}
{"id": "171038", "url": "https://ta.wikipedia.org/wiki?curid=171038", "title": "டபாங் 2", "text": "டபாங் 2\n\nடபாங் 2 (Dabangg 2) 2012 ஆம் ஆண்டு வெளியான இந்தி மொழித் திரைப்படமாகும். இத்திரைப்படம் அர்பாஜ் கான் இயக்கத்தில், சல்மான் கான் நடிப்பில் வெளிவந்தது. இத்திரைப்படத்தின் ஆக்கச் செலவு 180 கோடி ஆகும்.\n\n"}
{"id": "171042", "url": "https://ta.wikipedia.org/wiki?curid=171042", "title": "கன்னடப் பிரபா", "text": "கன்னடப் பிரபா\n\nகன்னடப் பிரபா த நியூ இந்தியன் எக்சுபிரசு குழுமத்தால் வெளியிடப்படும் கன்னட மொழி நாளேடு ஆகும். இது பெங்களூர், மங்களூர், சிவமோகா, ஐதரபாது ஆகிய நகரங்களிலிருந்து வெளியாகிறது. கர்நாடக ஊடக அகாதெமி விருதினை மூன்று முறை பெற்றுள்ளது.\n\n"}
{"id": "171053", "url": "https://ta.wikipedia.org/wiki?curid=171053", "title": "சுவாங்சீ", "text": "சுவாங்சீ\n\nசுவாங்சீ சவு (ஆங்கிலம்: Zhuang Zhou, சீனம்: 庄子) முதன்மை சீன செவ்வியல் மெய்யியலாளர்களில் ஒருவர். கிமு 4 ஆம் நூற்றாண்டில் போரிடும் நாடுகள் காலத்தில் இவர் வாழ்ந்தார். இக் காலப் பகுதியே சீன மெய்யியலில் பெரும் எழுச்சி நிகழ்ந்த நூறு சிந்தனைப் பள்ளிகள் காலம் ஆகும். சுவாங்சீ என்று முக்கிய ஐயுறவியல் பார்வையை முன்வைக்கும் மெய்யியல் நூலை இவர் எழுதினார், அல்லது முதன்மையாகப் பங்களித்தார்.\n"}
{"id": "171057", "url": "https://ta.wikipedia.org/wiki?curid=171057", "title": "85வது அகாதமி விருதுகள்", "text": "85வது அகாதமி விருதுகள்\n\n85ம் அகாதமி விருதுகள் விழா (ஆஸ்கார்கள் என்று பொதுவாக அழைக்கப்படுகிறது) பிப்ரவரி 24, 2013 அன்று நிகழ்ந்தது. ஐக்கிய அமெரிக்காவில் 2012 ஆம் ஆண்டில் வெளியான சிறந்த திரைப்படங்களுக்கு விருதுகள் வழங்கப்பட்டன. இவ்விழா டால்பி திரையரங்கு, ஹாலிவுட், லாஸ் ஏஞ்சலஸ், கலிபோர்னியாவில் நடந்தது. செத் மெக்ஃபார்லேன் முதல்முறையாக இவ்விழாவினை எடுத்து நடத்தினார். 76ம் அகாதமி விருதுகளுக்கு அடுத்து அதிகம் பார்க்கப்பட்ட அகாதமி விழா இதுவே. 2004இல், இதனை 42.40 மில்லியன் பார்வையாளர்கள் கண்டுகளித்தனர்.\n\n\"லைப் ஆஃப் பை\" அதிகபட்சமாக நான்கு விருதுகளை வென்றது, ஆங் லீக்கான சிறந்த இயக்குனருக்கான அகாதமி விருதினையும் சேர்த்து. \"ஆர்கோ\" மூன்று விருதுகளை வென்றது, சிறந்த திரைப்படத்திற்கான அகாதமி விருதினையும் சேர்த்து. \"லெஸ் மிசரபில்ஸ்\" திரைப்படமும் மூன்று விருதுகளை வென்றது. \"சான்கோ அன்செயின்டு\", \"லின்கன்\" மற்றும் \"ஸ்கைஃபால்\" ஆகிய திரைப்படங்கள் இரண்டு விருதுகளை வென்றன. மற்ற விருதுகளை \"சில்வர் லைனிங்க்ஸ் பிளேபுக்\", \"பிரேவ்\", \"சீரோ டார்க் தெர்டி\", \"அன்னா கரினினா\", \"சியர்சிங் ஃபொர் இன்னொசென்ட் மேன்\", \"இனொசென்டே\", \"கர்பியூ\", \"அமோர்\", மற்றும் \"பேபர்மேன்\" ஆகியவை வென்றன. \n\nSection::::விருதுகள்.\nசனவரி 10, 2013 அன்று 85வது அகாதமி விருதுகளுக்குத் தேர்ந்தெடுக்கப்பட்டவர்கள், நேரம் காலை 5:30 மணி PST (13:30 UTC) (காலை 8:30 EST), அறிவிக்கப்பட்டனர். கலிபோர்னியா பெவெர்லி ஹில்ஸ்சிலுள்ள சாமுவேல் கோல்ட்வின் திரையரங்கில் அறிவிக்கப்பட்டது.\n\n\"லிங்கன்\" திரைப்படம் அதிகபட்சமாக பன்னிரண்டு விருதுகளுக்கு தேர்ந்தெடுக்கப்பட்டது. மேலும் \"லைஃப் ஆப் பை\" பதினொன்று விருதுகளுக்கு தேர்ந்தெடுக்கப்பட்டது.\n\nSection::::விருதுகள் பட்டியல்.\nவிருதுகளை வென்றவர்கள் தடித்த எழுத்துக்களால் காட்டப்பட்டுள்ளனர். \n\nSection::::பல்வேறு பரிந்துரைகள் மற்றும் விருதுகள் வென்ற திரைப்படங்கள்.\nபின்வரும் 15 திரைப்படங்கள் ஒன்றிற்கும் மேற்பட்ட விருதுகளுக்கு பரிந்துரை செய்யப்பட்டன:\n\nபின்வரும் திரைப்படங்கள் ஒன்றிற்கும் மேற்பட்ட விருதுகளை வென்றன: \n\n"}
{"id": "171067", "url": "https://ta.wikipedia.org/wiki?curid=171067", "title": "துகளறுபோதம்", "text": "துகளறுபோதம்\n\nதுகளறு போதம் என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்பவரால் எழுதப்பட்டது.\n\nமெய்கண்ட சாத்திரம் 14 எனத் தொகுத்துக்காட்டும் ‘உந்தி களிறு’ என்னும் வெண்பாவில் இந்நூல் காட்டப்படவில்லை. எனினும் நாகப்பட்டினம் வேதாசலம் பிள்ளை, 1938-ல் வெளியிட்ட நூல்களில் ஒன்றில், இந்நூலை மெய்கண்ட சாத்திரம் 14-ல் ஒன்றாக இணைத்துக் காட்டியுள்ளார்.\nமதுரைச் சிவப்பிரகாசர், திராவிட மாபாடியம் பாடிய சிவஞான சுவாமிகள் போன்றோர் இந்நூலின் பாடல்களை எடுத்தாண்டுள்ளமை இந்நூலின் சிறப்புகளில் ஒன்று. \n\nஇந்த நூல் கற்பக விநாயகர் காப்புச் செய்யுளும் 100 வெண்பாக்களும் கொண்டது. இந்த நூலின் நூற்பொருளைக் கூறும் பிற்கால வெண்பாக்கள் இரண்டும் இதில் உள்ளன. இந்நூலின் 100ஆவது பாடல் உமாபதியார் இயற்றிய கொடிக்கவி என்னும் நூலின் இரண்டாம் பாடலாக உள்ளது. ஆசிரியப்பாவாலான இந்நூலின் சிறப்புப் பாயிரம் நூலாசிரியரைக் கங்கைகொண்டாரின் மாணாக்கர் எனக் குறிப்பிடுகிறது.\n\nமுத்தி பெறுவதற்கு உரிய நெறி என சைவம் காட்டும் நெறி தசகாரியம். சில நூல்கள் தசகாரியங்களை 30 நிலைகளாகக் காட்டுகின்றன. இவ்வாறு சிவபெருமானின் 30 நிலைகளைக் காட்டும் முதல் நூல் இந்தத் துகளறுபோதம். இந்த நூல் ஞானம், சரியை, கிரியை வழிகளைக் காட்டுகிறது. குருவே சிவம் என்பது இந்நூலின் கோட்பாடு. இதனால் பிற்காலத்து மதுரைச் சிவப்பிரகாசர் இந்த நூலை “திருவருளைப் பெற்று அனுபவித்த அடிகளார் வாக்கு” எனப் போற்றுகிறார். \n\nஇந்த நூல் அவ்வப்போது பதிப்பிக்கப்பட்டு வெளிவந்துள்ளது.\n"}
{"id": "171070", "url": "https://ta.wikipedia.org/wiki?curid=171070", "title": "டீசல் சுழற்சி", "text": "டீசல் சுழற்சி\n\nடீசல் சுழற்சி என்பது அழுத்த எரிபற்றல் முன் பின்னியக்க உந்துதண்டு உள் எரி பொறியில் பயன்படும் ஒர் வெப்பஇயக்கச் சுழற்சி ஆகும். இது 1897ஆம் ஆண்டு ருடால்ப் டீசல் என்பவரால் கண்டுபிடிக்கப்பட்டது. இங்கு மாறாத அழுத்ததில் எரிதல் (combustion) நடைபெறுகிறது. அதாவது வெப்ப இயக்க சுழற்சியின் போது அழுத்தத்தை மாறிலியாக வைத்துக்கொண்டு எரிதல் நிகழ்ச்சி நடைபெறுகிறது. இந்த சுழற்சியில் இரண்டு மாறா பரும நிலையில் வெப்பமாக்கல் நிகழ்வும் இரண்டு அகவெப்பமாறா நிலையில் பருமன் சுருங்குதல் மற்றும் விரிவடைதல் நிகழ்வும் நடைபெறுகிறது இதனை அழுத்த- பருமன் விளக்க படம் மூலம் எளிதாக புரிந்துகொள்ள இயலும்.\n\nSection::::வழிமுறை.\nஇந்த வழிமுறையின் மூலமாக டீசல் வெப்ப இயக்க பொறி இயங்குகிறது. இது வெப்ப ஆற்றலை வேலை ஆற்றலாக மாற்ற உதவுகிறது.\n"}
{"id": "171076", "url": "https://ta.wikipedia.org/wiki?curid=171076", "title": "வெப்ப பயன்திறன்", "text": "வெப்ப பயன்திறன்\n\nவெப்ப இயக்கவியலில் வெப்ப பயன்திறன் (\"thermal efficiency\". formula_1) என்பது வெப்ப ஆற்றலை பயன்படுத்தும் ஒரு சாதனத்தின் பரிமாணமற்ற செயல்திறன் அளவீடாகும். உள் எரி பொறி, நீராவிப் பொறி, கொதிகலன், உலைக்களம், குளிர்பதனச் சாதனம் போன்ற உபகரணங்களில் செயல்திறனை அளவிட பயன்படுகின்றது.\n"}
{"id": "171077", "url": "https://ta.wikipedia.org/wiki?curid=171077", "title": "அரிந்தம் சௌத்திரி", "text": "அரிந்தம் சௌத்திரி\n\nஅரிந்தம் சௌத்திரி (\"Arindam Chaudhuri\" ) ஓர் இந்திய பொருளியலாளரும் எழுத்தாளரும் ஆவார். இந்தியத் திட்டமிடல் மற்றும் மேலாண்மைக் கழகத்தில் அமைந்துள்ள \"ஐஐபிஎம் திங்க் டாங்க்\"கின் இயக்குநரும் ஆவார். திரைப்படத் தயாரிப்பாளராக மூன்று தேசியத் திரைப்பட விருதுகளை வென்றுள்ளார்.\n\nSection::::வாழ்க்கை வரலாறு.\nஇந்தியத் திட்டமிடல் மற்றும் மேலாண்மைக் கழகத்தை 1973இல் நிறுவிய மலயேந்திர கிசோர் சௌத்திரியின் மகனாவார். இவர் தமது பட்டமேற்படிப்பு பட்டயத்தை இதே கழகத்தில் 1992ஆம் ஆண்டில் பெற்றார். பின்னர் இக்கழகத்தின் பொருளியல் ஆய்வு மற்றும் மேம்பட்ட கல்வி மையத்தின் கௌரவ தலைவராக பொறுப்பேற்றார். 2004ஆம் ஆண்டில் இந்திய அரசின் திட்டக் குழுவில் சமூக மற்றும் வேளாண்மைத்துறை கலந்தாய்வுக் குழுவில் பணியாற்றினார். சமூகத்துறை அமைப்பான \"பிளான்மான் கன்சல்டிங் மற்றும் கிரேட் இந்தியன் டிரீம் பவுண்டேசனை\" நிறுவினார். i1 சூப்பர் சீரீஸ் தானுந்து விளையாட்டில் தில்லிக்கான உரிமத்தின் உரிமையாளர் ஆவார்.\nSection::::சர்ச்சைகள்.\nசித்தார்த்த தேப் எழுதிய \"தி கிரேட் கேட்ஸ்பி: எ ரிச் மேன் இன் இந்தியா\" என்ற நூலில் அரிந்தம் சௌத்திரி குறித்து எழுதியிருந்தார்; இதிலிருந்து சில பகுதிகளை பெப்ரவரி 2011இல் \"கேரவன்\" ஆங்கில இதழ் வெளியிட்டுருந்தது. இப்பகுதி தமக்கு \"மிகுந்த துன்புறுத்தலையும் மனப்புண்ணையும்\" ஏற்படுத்தியிருப்பதாக கேரவன் இதழ், சித்தார்த்த தேப், மற்றும் பதிப்பகம் பென்குயின் புக்சு மீது அரிந்தம் தொடுத்த வழக்கின் தொடர்பாக இப்பகுதிகள் நீக்கப்பட்டன. பெப்ரவரி 15, 2013 இல் இந்திய திட்டமிடல் மற்றும் மேலாண்மைக் கழகத்தை விமரிசனம் செய்த 73 உரலிகளை (சமச்சீர் வளக் குறிப்பான்கள்) நீதிமன்ற வழக்கு ஒன்றின் மூலம் தடை செய்தார். தடை செய்யப்பட்டவற்றில் இக்கழக்கத்தை குறித்த வழிகாட்டுதல்களைக் கொண்ட பல்கலைக்கழக மானியக் குழுவின் பக்கம், செய்தித்தாள்களில் வந்த செய்திகள், நுகர்வோர்நல மன்றங்கள், அங்கத வலைப்பதிவுகள் என்பனவும் இணைய செய்தி வலைத்தளங்களும் அடக்கமாக இருந்தது இணையத்தில் பெரும் பரபரப்பை ஏற்படுத்தியது.\nSection::::திரைப்படத் தயாரிப்பு.\nஅரிந்தம் தயாரித்த முதல் திரைப்படம் \"ரோக் சகோ தோ ரோக் லோ\" (தடுக்க முடிந்தால் தடு). இவரது நிறுவனமான பிளான்மேன் மோசன் பிக்சர்சு வங்காளமொழித் திரைப்படம் \"சாஞ்ச்பாதிர் ரூப்கதாரா\" (2002), \"தோசார்\" (2006) மற்றும் தேசியத் திரைப்பட விருது பெற்ற \"ஃபால்த்து\" (2006) ஆகியவற்றைத் தயாரித்தது. தொடர்ந்து \"மித்தியா\" (2008) என்ற இந்தித் திரைப்படத்தை தயாரித்தது. மற்றொரு திரைப்படமான \"தி லாஸ்ட் லியர்\" ஆங்கிலத்தில் எடுக்கப்பட்ட சிறந்த திரைப்படமாக 2009இல் தேசிய விருது வென்றது.\n\nSection::::எழுத்தாக்கங்கள்.\nஅரிந்தம் சௌத்திரி ஐந்து நூல்களை எழுதியுள்ளார்:\n\n"}
{"id": "171085", "url": "https://ta.wikipedia.org/wiki?curid=171085", "title": "அம்பாறை தேர்தல் தொகுதி", "text": "அம்பாறை தேர்தல் தொகுதி\n\nஅம்பாறை தேர்தல் தொகுதி (\"Ampara Electorate\") என்பது மார்ச் 1960 முதல் பெப்ரவரி 1989 வரை இலங்கையில் நடைமுறையில் இருந்த தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், மட்டக்களப்பு மாவட்டத்தில் அம்பாறை நகரையும் அதைச் சுற்றியுள்ள ஊர்களையும் உள்ளடக்கியதாகும்.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. இதற்கமைய, 1989 தேர்தலில் அம்பாறை தேர்தல் தொகுதி அம்பாறை தேர்தல் மாவட்டத்தில் உள்ளடக்கப்பட்டது.\n\nSection::::1960 (மார்ச்) தேர்தல்கள்.\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\n\n"}
{"id": "171088", "url": "https://ta.wikipedia.org/wiki?curid=171088", "title": "இந்தியத் திட்டமிடல் மற்றும் மேலாண்மைக் கழகம்", "text": "இந்தியத் திட்டமிடல் மற்றும் மேலாண்மைக் கழகம்\n\nஇந்தியத் திட்டமிடல் மற்றும் மேலாண்மைக் கழகம்அல்லது ஐஐபிஎம் (\"Indian Institute of Planning and Management\", IIPM) புதுதில்லியைத் தலைமையகமாகக் கொண்டு இந்தியாவெங்கும் 18 கிளைகளைக் கொண்ட தனியார் மேலாண்மை பள்ளி ஆகும். மலேயேந்திர கிசோர் சௌத்திரியால் 1973இல் துவங்கப்பட்ட இந்நிறுவனம் தேசிய பொருளியல் திட்டமிடல், தொழில் முனைவு ஆகியத் துறைகளில் பட்டப்படிப்பு, பட்டமேற்படிப்பு மற்றும் முனைவர் கல்வித்திட்டங்களை வழங்கி வருகிறது. ஊழியர் கல்வித் திட்டங்களில் பதிவுறா கல்வியும் வெளிநாட்டு மேலாண்மைப் பள்ளிகளுக்கு சுற்றுலாவும் இடம் பெறுகிறது. கடந்த காலங்களில் தான் வெளியிட்ட விளம்பரங்களால் ஐஐபிஎம் சர்ச்சைகளுக்கு உள்ளானது. 2011இல், ஐஐபிஎம் இந்தியாவில் 5வது சிறந்த வணிகப் பள்ளியாக தரவரிசையில் இடம் பெற்றது.\n\nஇந்தியாவில் பல்கலைக்கழக கல்வியின் சீர்தரத்திற்கு பொறுப்பான அரசு அமைப்பான பல்கலைக்கழக மானியக் குழு, ஐஐபிஎம் அங்கீகரிக்கப்பட்ட கல்வி நிறுவனம் அல்ல எனவும் இதன் தொழினுட்ப கல்வித்திட்டங்கள் செல்லுபடியாகாதெனவும் அடிக்கடி பொது அறிக்கைகளை வெளியிட்டுள்ளது. இதற்கு எதிர்வினையாக ஐஐபிஎம் தான் பட்டம் எதுவும் வழங்குவதில்லை எனவும் தன்னை பல்கலைக்கழகம் என்று கூறிக்கொள்வதில்லை என்றும் அறிக்கை விட்டுள்ளது.\nதற்போது இக்கல்வி நிறுவனம் 18 கிளைகளை நிறுவியுள்ளது: குர்காவுன், நொய்டா, பெங்களூரு, சென்னை, அகமதாபாத், கொல்கத்தா, சண்டிகர், ஐதராபாது, புனே, இலக்னோ, இந்தூர், புவனேசுவர், போபால், ஜெய்ப்பூர், தேராதூன், மற்றும் கொச்சி.\n\nஇதன் நிறுவன இயக்குநராக முனைவர். எம். கே. சௌத்திரியும் கௌரவ துறைத்தலைவராக இவரது மகன் அரிந்தம் சௌத்திரியும் பொறுப்பேற்றுள்ளனர்.\n\n"}
{"id": "171089", "url": "https://ta.wikipedia.org/wiki?curid=171089", "title": "கன்னடக் கொடி", "text": "கன்னடக் கொடி\n\nகன்னடக் கொடி இரு நிறங்களைக் கொண்டது. சம அளவில் பிரிக்கப்பட்டு மேல் பகுதியில் மஞ்சள் நிறமும், கீழே சிவப்பு நிறமும் கொண்டது. இக்கொடியை கர்நாடகக் கொடி என்றும் அழைக்கின்றனர், மஞ்சள் அமைதியையும் சிவப்பு வீரத்தையும் குறிக்கின்றன. இக்கொடி அதிகாரப்பூர்வமாக ஏற்கப்பட்டது அல்ல என்றாலும், பரவலாக அறியப்படுகிறது. மஞ்சள் நிறம் மஞ்சளையும் சிவப்பு குங்குமத்தையும் குறிக்கின்றன, \nSection::::வரலாறு.\n1926இல் 60 க்கும் மேற்பட்ட ஆங்கிலக் கவிதைகளைக் கன்னடத்துக்கு மொழிபெயர்த்ததற்காக நினைவுகூரப்படுபவரான, கன்னட எழுத்தாளர் பி. எம். ஸ்ரீகாந்தையாவின் கன்னடத பாவூடா (கன்னடக் கொடி/ பதாகை, 1938) என்ற கவிதையே கன்னடக் கொடி என்ற கருத்தாக்கத்தைத் தொடங்கிவைத்ததாக கருதப்படுகிறது. \n\nகர்நாடகத்தின் பல்வேறு கன்னட அமைப்புகளை ஒருங்கிணைப்பதற்காக 1966 இல் தொடங்கப்பட்ட கர்நாடக சம்யுக்த ரங்கா (கர்நாடக ஐக்கிய முன்னணி) என்ற அமைப்பின் செயலாளரான ராமமூர்த்தி, செயல்பாட்டாளர்களின் நோக்கங்களை வெளிப்படுத்துவதற்கும் கன்னடம் பேசும் மக்களை ஒன்றுதிரட்ட ஒரு கொடி அவசியம் என்று கருதினார். கன்னட அமைப்புகளுடன் நடந்த சில பேச்சுவார்த்தைகளுக்குப்பின், அவர் செவ்வக வடிவம் கொண்ட, கிடைமட்டவாக்கில் இரண்டாகப் பிரிந்த, மேல்பகுதி வெளிர் மஞ்சள் நிறத்திலும் அடிப்பகுதி சிவப்பு நிறத்திலும் அமைந்த கொடியொன்றினை வடிவமைத்தார். பின்பு 1966 இல் ராமமூர்த்தி கன்னட பட்சா என்ற கட்சி துவங்கப்பட்டபோது தான் வடிவமைத்திருந்த இக்கொடியை பயன்படுத்தி்க்கொண்டார். அடுத்த ஆண்டில் விபத்து ஒன்றில் அவர் காலமானதையடுத்து, அவரது கட்சியும் முடிவுக்கு வந்தது. அதிலிருந்து, அவரது கொடி கன்னட ஆர்வலர்களால் தாராளமாகப் பயன்படுத்தப் பட்டுவருகிறது.பின்னாளில் கர்நாடக மாநிலம் உருவான நாளான கர்நாடக ராசோற்சவத்தின்போது இக்கொடி பயன்படுத்தப்படுகிறது. கர்நாடக அரசுக் கட்டிடங்களில் இந்திய அரசின் கொடியின் கீழே பறக்கவிடப்படும். அந்நாளில் கன்னட மொழி நூல்களை வெளியிட்டும், கவிஞர்களுக்கு விருதுகள் வழங்கியும் கொண்டாடுவர்.\n"}
{"id": "171091", "url": "https://ta.wikipedia.org/wiki?curid=171091", "title": "மேலக்கால் முஹம்மது பிலால்", "text": "மேலக்கால் முஹம்மது பிலால்\n\nமேலக்கால் வீரபத்தரன், இவர் அன்றைய நாளில் (1960) மாவட்ட ஆட்சியர் தேர்வுக்காக நடத்தப்படும் இ.சி. சு (Indian civil service, ICS) தேர்வில் தேர்வானவர். பெரியாரியத்தை பின் பற்றுபவராகவும், அம்பேத்காரின் மாணவராகவும் இருந்தவர். சம உரிமைக்காக மேலக்காலில் இவர் நடத்திய போராட்டங்களால் மாவீரனாக அடையாளப்படுத்தப்படுகிறார். இம்மானுவேல் சேகரன் பரமக்குடியில் கொல்லப்பட்டபின், அதன் பின் நடந்தமுதுகுளத்தூர் கலவரங்களுக்கு கரணியமானவர்களை சிறைப்படுத்த வேண்டும் என பல அறப்போராட்டங்களை நடத்தியவர். 1988 இல் நடந்த போடி கலவரம், கொடியங்குளம் நிகழ்வு அதையொன்றி தாமிரபரணி கொடுமைகள், கீழவளவு நிகழ்வு என பல நிகழ்வுகளுக்கு தனது எதிர்ப்பை தெரிவித்தவர் \nபின்னாளில் இந்து மதத்தின் தீண்டாமை கொடுமையினால் 06.12.1992ல் பாபர் மசூதி இடிக்கப்பட்ட அதே நாளில் 300 தாழ்த்தப்பட்டோர் அடங்கிய 1000 பேருடன் சென்னை அசோக் நகர் பள்ளிவாசலில் இஸ்லாமிய மதத்துக்கு மாறினார்.அன்றைய தினம் அம்பேத்காரின் பிறந்த தினம் ஆகும். இவரை பின்பற்றி பலரும் மேலக்காலில் மதம் மாறியுள்ளனர். இவர் 28.11.2006 ஆம் ஆண்டு இயற்கை எய்தினார். இன்றைக்கு மேலக்காலில் பல மாணவர்கள் படித்து துபாய், இசுரேல், அமெரிக்க என்றும், சென்னையில் பன்னாட்டு மகிழுந்து தயாரிக்கும் தொழிற்சாலைகளில் பொறியாளர் என்றும் , அரசு பணிகளிலும் விரிவுரையாளர், மேற்பார்வையாளர் , வழக்கறிஞர் என சென்றதற்கு வீரப்பத்திரன் இட்ட அடித்தளமே கரணியமாகும்.\n\nவீரபத்திரன் என்ற முற்பெயர் கொண்ட முஹம்மது பிலால் ஒரு சமூக செயற்பாட்டாளர்.\nமதுரை மாவட்டம் மேலக்கால் கிராமத்தில் கரும்பன், கருப்பாயி தம்பதியினருக்கு 16.07.1919 ல் பிறந்தவர். சோழவந்தான் அருகில் ஆலங்கொட்டரம் பள்ளியில் படித்தார். 1940களில் மதுரை அமெரிக்கன் கல்லூரியில் பி.ஏ (வரலாறு) பட்டம் பெற்றவர். இவரது கிராமத்தில் புகழ் பெற்ற நிலக் கிழார் குடும்பத்தில் பிறந்திருந்தாலும் தீண்டாமை அனுபவித்தார். கிராமத்தில் தேனீர் கடைகளில் இரட்டை குவளை முறையினை முழுவதுமாக ஒழிப்பதற்காக தனது சொத்துக்கள் அனைத்தயும் செலவிட்டார். கலப்பு திருமணங்களை ஆதரித்ததோடு நில்லாமல் தனது மகன்களுக்கு கலப்பு மணம் செய்து வைத்தார்.\n\nபின்னாளில் ஜனாப் மேலக்கால் முஹம்மது பிலால் என்று அறியப்பட்டார். இவர் தமிழ்நாட்டின் அரசுப் பணிகளில் ஊராட்சி ஒன்றிய ஆணையாளராகவும் வட்டார வளர்ச்சி அதிகாரியாகவும் மேலும் பல நிர்வாகப் பொறுப்புகளையும் வகித்தார். அவர் இந்திய ராணுவத்திலும் உயர் பதவி வகித்தார். 1946 ஆம் ஆண்டு டிசம்பர் 26ல் மதுரை விக்டோரியா ஹாலில் பள்ளர்கள் திரண்டிருந்த மாநாட்டில் அம்பேத்கர் ஆற்றிய ஆங்கில உரையினை தமிழில் மொழி பெயர்த்தார்.\nஅவர் அனைத்து அரசு பதவிகளிலிருந்தும் ராஜினாமா செய்து விட்டு அம்பேத்கரின் யோசனையின் பேரில் நிலக்கோட்டை சட்டமனற தொகுதியில் யானை சின்னத்தில் போட்டியிட்டார். அங்கேயே ஏழை தாழ்த்தப்பட்ட மாணவர்களுக்கென சாந்தி மாணவர் இல்லம் துவக்கினார். இன்றும் அந்த மாணவர் விடுதி தமிழக அரசால் ஏற்கப்பட்டு இயங்கிக் கொண்டு இருக்கிறது. இவர் இந்திய தேசிய காங்கிரசு, அம்பேத்கர் மக்கள் இயக்கம் போன்ற அரசியல் இயக்கங்கள் மூலமும் சாதிய கொடுமைளுக்கு எதிராக செயல் பட்டவர். சகோதரத்துவத்துக்கான அமைப்பான சமூக நீதி பேரவையின் தோற்றுநராகவும் இருந்தார். தாழ்த்தப்பட்டோரின் விடுதலைக்காக் அரசியல் ரீதியாக அம்பேத்கர், காமராஜர், ராம் விலாஸ் பாஸ்வான் வை.பாலசுந்தரம் போன்றோருடனும் சமூக முன்னேற்றத்திற்காக அப்துல்லாஹ் அடியார் கேப்டன் அமீர் அலி, ஜவாஹிருல்லா எஸ். எம். பாக்கர்,அப்துர் ரவுஃப் ஆஸாத், மற்றும் பலருடன் இணைந்து செயல் புரிந்தார்.\nRecent history.\n\nThe first officer hailed from the village was shri k veerabhadran as block development officer who had been crowned and won the revolving cup for the best union commissioner consecutively three times before five decades the position which no pu commissioner cud attain till date. Later the admn has cancelled the system of appreciation though.\n\nLater on formed ambedkar peoples movement for the upliftment of the his sch community of the village he was to fight with the caste hindus and finally embraced islam built a musjid and got him buried there and finished his endless battle in 2006\n\nhttp://www.onefivenine.com/india/villages/Madurai/Vadipatti/Melakkal\n\nஇவரது துணைவியார் மணிராஜம்மாள் என்ற ஆயிஷா பேகம் தனது கணவருக்கு தீண்டாமை ஒழிப்பு பணியில் உறுதுணையாக இருந்தார். \nஇவரது சமூகத்தில் முதல் முதலில் ரவிக்கை அணிந்த, படித்த பெண்மணி இவர். இவர் தனது இஸ்லாமிய மத மாற்றத்திற்கு பிறகு அளித்த பேட்டி 2012 ஃபெப்ரவரி மாதத்தின் தலித் முரசு பத்திரிகையிலும் அன்பு செல்வன் எழுதிய விடுதலையின் வேர்காணல் என்ற புத்தகத்திலும் பதிவு செய்யப்பட்டுள்ளது.\n\nhttp://www.onefivenine.com/india/villages/Madurai/Vadipatti/Melakkal\n"}
{"id": "171093", "url": "https://ta.wikipedia.org/wiki?curid=171093", "title": "திரோசிரா", "text": "திரோசிரா\n\nதிரோசிரோ (Drosera)என்பது ஒருபூச்சி உண்ணும் தாவரம் ஆகும். இது திரோசிராசீயீ என்னும் இரட்டை விதையிலைத் தாவரக் குடும்பத்தைச் சார்ந்தது. இதில் 194 வகைச் செடிகள் உள்ளன. இக்குடும்பத்தில் திரோசிரோ வகையே அதிகச் செடிகளைக் கொண்டது. இவை வெப்ப மண்டல மற்றும் குளிர் மண்டலத்திலும் உள்ள சதுப்பு நிலங்களிலும் நீர்க்கசிவு உள்ள பாறை சந்துகளிலும் வாழும். இவை பலபருவச் சிறு செடிகளாகும். தான் வாழும் நிலத்தில்ல் உள்ள சத்துப்பற்றாக்குறைக்காக இவை அங்குள்ள பூச்சியினங்களை உண்கின்றன. இச்செடிகள் அண்டார்ட்டிகா கண்டம் தவிர்த்து பொதுவாக எல்லாக் கண்டங்களிலும் இயற்கையில் காணப்படுகின்றன. இந்தியாவில் திரோசிரா இனத்தில் மிகச்சிறிய திரோசிரா ஆமில்டோனி, மிகப்பெரிய செடியான திரோசிரா ஜைஜாண்டியா, திரோசிரா பில்லிபார்மிஸ் ஆகிய மூன்று வ்கை மட்டுமே காணப்படுகின்றன. தமிழ் நாட்டிலும் இவை காணப்படுகின்றன.\n\nSection::::அமைப்பு.\nஇச்செடியின் தண்டு தரையில் ஊர்ந்து வளரும் மட்டத் தண்டுக் கிழங்காக இருக்கும். இலைகள் அடித்தண்டின் இலைகளாக பூவிதழ் அடுக்கு போல இருக்கும். ஒவ்வொரு இலையும் ஒரு கரண்டியை ஒத்திருக்கும். சில நீளமாக இருக்கும். இலைகளின் முடிகளில் காம்பு இருக்கும். இவை சுரப்பிகளுள்ள முடிகள் ஆகும். இவற்றில் சிவப்பு அல்லது சிவப்பு கலந்து ஊதா நிறமான திரவம் நிறைந்து காணப்படும். அலகின் நடுவிலுள்ள ரோமங்கள் குட்டையானவை விளிம்பை அணுக அணுக அவை நீண்டு கொண்டே போகும். ஒவ்வொரு முடியின் தலையிலும் பிசுபிசுப்பான பசை சுரக்கும். இது இனிப்பாகவும் இருக்கும். காலை வெயிலில் இப்பசையானது பனித்துளிபோல பிரகாசிக்கும். இதை வைத்து சூரியனின் பனி(Sundew) அல்லது பனிச்செடி(Dew plant) என இதனை அழைப்பார்கள். பூச்சியுணவு இல்லா நிலத்திலும் இவை உயிர் வாழ முடியும். ஆனால் செடி நைட்ரேட் இல்லாத நிலத்திலும் வாழ்வதற்கு இவை உதவுகின்றன.\n\nதிரோசிராவின் பூக்கள் ஒரு கதிர்போல் உண்டாகும். பூக்கள் வெண்மை, வெளுப்பான சிவப்பு நிறத்திலும் இருக்கும். புறவிதழ்கள் 4,5,8 பிரிவுகளாக இருக்கும். அகவிதழ்களும், கேசரங்களும் அதே எண்ணிக்கையில் இருக்கும். சூலகம் ஓரறை உடையது. கனி வெடிகனி வகையைச் சேர்ந்ததாகும்.\n\nSection::::பூச்சிகளைப் பிடித்தல்.\nஇலையின் நிறத்தாலும் மினுமினுக்கும் தன்மையாலும் இத்துளிகளைத் தேன் என நினைத்து சிறு பூச்சிகள் வந்து உட்காரும்போது பூச்சியின் கால்கள் அந்தப் பசையில் ஒட்டிக்கொள்ளும்.அப்பூச்சிகள் தப்பியோட முயற்சிக்கும் போது மற்ற சுவாரனைக்கொம்புகளும் இதன் உதவிக்கு வரும் . முடிகளின் தலைகள் அலகினுள்முகமாகவும் கீழ்நோக்கியும் வளையும் இதனால் நுனியில் அகப்பட்டுக்கொண்ட பூச்சி இலையின் நடு பரப்பிலே இடப்படும். அதே சமயத்தில் பூச்சி விழுந்தால் ஏற்பட்ட தூண்டலானது பக்கத்திலே சூழ்ந்திருக்கும் உணர்கொம்புகளுக்கும் செல்லும். அவையும் கீழ்நோக்கி பூச்சி இடம்பெற்றுள்ள இடத்திற்கே வளைந்து வரும். இவ்வாறு இரையான பூச்சி முற்றிலும் மூச்சு விட முடியாமல் மூடப்பெறும். இச்சமயத்தில் உணர்கொம்புகளின் தலைகளிலுள்ள சுரப்பிகளிலிருந்து புரதப் பொருள்களைச் சீரணிக்கக்கூடிய என்சைம்கள் சுரக்கும். சீரண நீரின் உதவியால் பூச்சியின் உடலிலுள்ள புரதம் மிருதுவான பகுதிகளில் சீரணிக்கப்படும். பூச்சியின் உடல் முழுவதும் செரிக்கப்படும்வரை சுவாரணைக் கொம்புகள் மூடியே இருக்கும். பிறகு சுரப்பு நின்று விடும். இதன் பின்னரே உள்நோக்கி வலைந்துள்ள உணர்கொம்புகள் மெல்ல நீண்டு பழைய நிலையை அடைகின்றன. செரிக்கப்படாத பூச்சியின் இறகு மற்றும் பிறபகுதிகள் கீழே விழுந்தவுடன் இலைகள் மீண்டும் அதிகப்படியான பிசுபிசுப்பான ஒட்டுத் திரவத்தைச் சுரக்கின்றன. மீண்டும் அடுத்த வேளை உணவுக்காக மற்றோர் பூச்சியை எதிர்பாத்துக் காத்துக் கொண்டிருக்கும். அதிகமாகக் கிடைக்கும் உணவுகளை இவை விதை உண்டாக்கப் பயன்படுத்திக் கொள்கின்றன. பூச்சிக்குப் பதிலாக சிறு கல்லோ, சடப்பொருளோ இலையின் மேல் விழுந்தால் ஒன்றும் நடப்பதில்லை.\n\nஇச்செடிகள் பசுமைக் காப்பகங்களில் வளர்க்கப்படுகின்றன. உப்பில்லாத நீரில் இவை நன்கு வளர்கின்றன. உப்பு செடிக்கு வெறுப்பூட்டும் பொருளாகும். இச்செடிகளை ஜாடியில் வளர்க்கும் போது இத்துடன் பாசிச் செடிகளும் வைக்க வேண்டும். விதைகள் மூலமும் மட்டத்தண்டு கிழங்கைப் பிரித்தும் இதை இனப்பெருக்கம் செய்யலாம்.\n"}
{"id": "171099", "url": "https://ta.wikipedia.org/wiki?curid=171099", "title": "சூரியநெல்லி வன்புணர்வு வழக்கு", "text": "சூரியநெல்லி வன்புணர்வு வழக்கு\n\nசூரியநெல்லி வன்புணர்வு வழக்கு 1996இல் கேரளாவின் இடுக்கி மாவட்டத்தின் சூரியநெல்லி சிற்றூரைச் சேர்ந்த 16 வயது சிறுமி தொடர்ந்து 40 நாட்களாக 42 ஆடவர்களால் வன்புணர்வுக்கு ஆளாக்கப்பட்ட வழக்கினைக் குறிக்கிறது. இந்த 40 நாட்களில் கேரளாவின் பல பகுதிகளுக்கும் அச்சிறுமி கொண்டு செல்லப்பட்டு வன்புணரப்பட்டார். குற்றம் சாட்டப்பட்டவர்களில் சிலர் மிகவும் அறியப்பட்ட, பெரும் பதவிகளில் இருப்பவர்களாவர். தற்போது மாநிலங்களவை துணைத்தலைவராக இருக்கும் பி.ஜே.குரியனும் இவர்களில் ஒருவர். \nஇச்சிறுமி சனவரி 16, 1996இல் ஓர் பேருந்து நடத்துநரால் ஆசை காட்டப்பட்டு, பயமுறுத்தப்பட்டு, கடத்தப்பட்டு வன்புணரப்பட்டார். இதனைத் தொடர்ந்து வேறு இருவர் காவலில் வைக்கப்பட்டார்; இவர்களில் ஒருவர் பெண்மணி, மற்றவர் ஒரு வழக்கறிஞர் ஆவார். இந்த இருவரும் இச்சிறுமியை கேரளாவின் பல்வேறு பகுதிகளில் பலருக்கும், பிரபலமானவர்கள் உட்பட, வன்புணர ஏற்பாடு செய்தனர். பயப்பட்ட, அதிர்ச்சியடைந்த, நோயுற்ற சிறுமியை பெப்ரவரி 26 அன்று இவ்விருவரும் விடுவித்தனர். சிறிதளவு பணம் கொடுத்து அவளை இதனை யாரிடமும் கூறக்கூடாதென பயமுறுத்தினர்.\n\n1999இல் பொதுமக்கள் அழுத்தத்திற்கு பின்னர், இந்த வழக்கை விசாரிக்க மாநில அரசு முதல் சிறப்பு நீதிமன்றத்தை நியமித்தது. இதனைத் தொடர்ந்து காவல்துறை தலைமை ஆய்வாளர் சிபி மாத்யூ நடத்திய சிறப்புப் புலனாய்வில் குற்றம் புரிந்தவர்கள் அடையாளம் காணப்பட்டனர். \n\nசெப்டம்பர் 6, 2000இல் சிறப்பு நீதிமன்றம் 35 நபர்களுக்கு கடுங்காவல் தண்டனை வழங்கியது. முதல் குற்றவாளி, நடத்துநர் ராஜூவும் இரண்டாம் குற்றவாளி உஷாவும் 13 ஆண்டுகளுக்கு கடுங்காவல் தண்டனை பெற்றனர்.தவிர அபராதத் தொகையும் பிற குற்றங்களுக்காக மேலும் நான்காண்டுகள் தண்டனையும் பெற்றனர். நான்கு குற்றவாளிகள் விடுவிக்கப்பட்டனர். வழக்கு நிலுவையில் இருக்கும்போதே இருவர், முக்கிய குற்றவாளி வழக்கறிஞர் எஸ். எஸ். தர்மராஜன் உட்பட, காணாது போயினர். \n\nசனவரி 20, 2005இல் கேரள உயர் நீதிமன்றம் தண்டனை பெற்ற 35 பேரையும் விடுவித்ததுடன் தர்மராஜனையும் விபசாரத்தில் ஈடுபட்ட குற்றத்தையே இழைத்ததாக கூறி தண்டனையை ஐந்தாண்டுகளாக குறைத்தும் ரூ.50000 வரையிலான அபராதமும் விதித்து தீர்ப்பு வழங்கியது.\n\nபாதிக்கப்பட்ட சூரியநெல்லி சிறுமி பலமுறை தன்னை பி. ஜே. குரியன் துன்புறுத்தியதாக குற்றம் சாட்டினார். குற்றச்சாட்டின்படி, குரியன் இவரை குமுளி விருந்தினர் மாளிகையில் வைத்து வன்புணர்ந்ததாகக் கூறினார். இந்த வழக்கில் கேரள உயர் நீதிமன்றம் ஏப்ரல் 4, 2007இல் போதிய சாட்சியங்கள் இல்லாமையால் குரியனை விடுவித்தது. இதற்கு எதிராக கேரள அரசு தொடர்ந்த மேல் முறையீட்டை உச்ச நீதிமன்றம் தள்ளுபடி செய்தது.\n\nபெப்ரவரி 6, 2012இல் கேரளக் காவல்துறை வன்புணர்வால் பாதிக்கப்பட்டவரை ஓர் நிதிமோசடி வழக்கில் கைது செய்தது. 2010இல் குற்றம் சாட்டப்பட்டவர் செங்கணாச்சேரியில் விற்பனைவரித் துறையில் பணி புரிந்தபோது ரூ.2,26,000 மதிப்பளவில் மோசடி செய்ததாக வழக்கு பதிவானது. பணியிடை நீக்கம் செய்யப்பட்ட இப்பெண் பின்னர் கோட்டயத்திற்கு தண்டனை பணிமாற்றம் செய்யப்பட்டார். செங்கணாச்சேரி அமர்வு நீதிமன்றம் இவரை நீதிமன்றக் காவலில் வைக்க தீர்ப்பு வழங்கியது. இது இவரது வழக்கு உச்ச நீதிமன்றத்தில் எடுத்துக் கொள்ளப்பட இருப்பதால் பாதிக்கப்பட்டவர்கள் இவ்வழக்கை சோடித்திருப்பதாக கருத்து நிலவுகிறது.\n\nசனவரி 31, 2013 அன்று உச்ச நீதிமன்றம் கேரள உயர் நீதிமன்றத்தின் தீர்ப்பை இரத்து செய்து முற்றிலும் மீளாய்வு செய்ய திரும்பவும் உயர்நீதிமன்றத்திற்கே அனுப்பியது. இந்த வழக்கில் பி.ஜே. குரியனையும் சேர்க்க வேண்டும் என பாதிக்கப்பட்ட பெண் கடிதம் எழுதி உள்ளார். இதனிடையே மூன்றாம் குற்றவாளி தர்மராசன் கர்நாடகத்தில் கைது செய்யப்பட்டார்.\nஇந்த வழக்கை அடிப்படையாகக் கொண்டு 2006ஆம் ஆண்டில், \"அச்சன் உறங்காத வீடு\" என்ற மலையாளத் திரைப்படம் வெளியானது. \n"}
{"id": "171100", "url": "https://ta.wikipedia.org/wiki?curid=171100", "title": "பி. ஜே. குரியன்", "text": "பி. ஜே. குரியன்\n\nபேராசிரியர் பி. ஜே. குரியன் (\"P. J. Kurien\", பல்லத் ஜோசப் குரியன்) அல்லது பாப்பச்சன், கேரளாவின் வென்னிக்குளத்தைச் சேர்ந்த அரசியல்வாதியும் சமூக பணியாளரும் கல்வியாளரும் ஆவார். இந்திய தேசிய காங்கிரசு உறுப்பினரான குரியன் தற்போது மாநிலங்களவையின் துணைத் தலைவராக ஆகத்து 21, 2012 முதல் பொறுப்பாற்றி வருகிறார் இந்தியாவில் குற்றவாளிகளே பெரும் பதவியில் உள்ளனர்.. சூரியநெல்லி வன்புணர்வு வழக்கில் பாதிப்படைந்த பெண் தன்னை வன்புணர்வு செய்தவர்களில் இவரையும் ஒருவராக குற்றம் சாட்டியுள்ளார்.<ref></ref இந்தியாவில் குற்றவாளிகளே முக்கியப் பதவிகளில் உள்ளனர்.\n\n"}
{"id": "171106", "url": "https://ta.wikipedia.org/wiki?curid=171106", "title": "திருவெண்காட்டீசுவரர் கோயில், மதுராந்தகம்", "text": "திருவெண்காட்டீசுவரர் கோயில், மதுராந்தகம்\n\nதிருவெண்காட்டீசுவரர் கோயில், தமிழ்நாட்டில் காஞ்சிபுரம் மாவட்டத்தின் மதுராந்தகத்தில் அமைந்துள்ள சிவன் கோயிலாகும். திருப்புகழில் இத்தலத்தை அருணகிரிநாதர் பாடியுள்ளார்.\n\nSection::::வரலாறு.\nமதுராந்தகம், முதலாம் பராந்தகச் சோழனால் உருவாக்கப்பட்டது என்பதும், வெண்காட்டீசுவரர் கோயில் கண்டராத்தித்த சோழனால் கட்டப்பட்டது என்பதும் வரலாற்றாய்வாளர்களின் கருத்து. கல்வெட்டுகளில் இவ்வூர் மதுராந்தக சதுர்வேதி மங்கலம், ஜெயம்கொண்ட சோழமண்டலத்து களத்தூர் கோட்டம், தனியூர் எனக் குறிப்பிடப்பட்டுள்ளது.\n\nSection::::கல்வெட்டுகள்.\nஇக்கோயிலில் 27 கல்வெட்டுகள் காணப்பட்டுள்ளன. இவற்றிலிருந்து சோழ, பாண்டிய, விஜயநகர மன்னர்களால் இக்கோயில் கட்டுமானப்பணிகள் நடத்தப்பட்டதையும், கோயிலுக்கு வழங்கப்பட்ட தானங்களைப் பற்றியும் அறியமுடிகிறது. தொடக்ககால கல்வெட்டுகளில் இக்கோயில் ஸ்வேதாரண்யேசுவரர் கோயில் எனக் குறிப்பிடப்பட்டுள்ளது.\n\nSection::::கோயில்.\nஇக்கோயிலின் இராஜகோபுரம் ஐந்து நிலைகள் கொண்டுள்ளது. கருவறையில் வெண்காட்டீசுவரர் கிழக்குமுகமாய் உள்ளார். மீனாட்சியம்மைக்குத் தனிச் சன்னிதியுள்ளது. கால பைரவர், உன்மத்த பைரவர், அசிதாங்க பைரவர், சுவர்ண ஆகர்ஷண பைரவர் என நான்கு பைரவர்கள் இங்குள்ளதும் இத்தலத்து ஈசனை வழிபட்டால் தோல் நோய் குணமாகும் என்பதும் இத்தலத்தின் சிறப்புகளாகும். ’மதுராந்தகத்து வடதிருச்சிற்றம்பலம் அமர்ந்த பெருமானே’ எனத் திருப்புகழில் அருண்கிரிநாதர் இக்கோயுலுறை ஈசனைப் பாடியிருக்கிறார்.\n\nSection::::பெயர்க் காரணம்.\nஇந்த ஊரில் நிறைந்திருந்த மந்தாரை மரங்களில் இளைப்பாறிய கொக்குகளால் அந்தப் பகுதியே வெண்காடாகத் தோற்றமளித்ததால் அந்த இடம் வெண்காடு என்றும் அங்கு குடிகொண்ட ஈசன் வெண்காட்டீசுவரர் என்றும் அழைக்கப்பட்டதாக மரபு வரலாறு உள்ளது.\n\nSection::::திருவிழாக்கள்.\nசிவராத்திரி, சித்ரா பௌர்ணமி, ஆருத்ரா தரிசனம், தைப்பூசம், மாசிமகம், பிரதோஷம், நால்வர் குருபூசை ஆகியவை இக்கோயிலில் நடத்தப்படும் முக்கியவிழாக்களாகும்.\n\nSection::::அமைவிடம்.\nகாஞ்சிபுரம் மாவட்டம், மதுராந்தகம் வட்டத்திலுள்ள மதுராந்தகத்தில் அமைந்துள்ளது. மதுராந்தகம்-சூணாம்பேடு சாலையில் 2 கிமீ தொலைவில் அமைந்துள்ளது.\n\n"}
{"id": "171125", "url": "https://ta.wikipedia.org/wiki?curid=171125", "title": "பதினாறாம் பெனடிக்ட் பணி துறப்பு", "text": "பதினாறாம் பெனடிக்ட் பணி துறப்பு\n\nதிருத்தந்தை பதினாறாம் பெனடிக்டின் பணி துறப்பு (\"Resignation of Pope Benedict XVI\") 2013ஆம் ஆண்டு, பெப்ருவரி மாதம் 28ஆம் நாள் வியாழக்கிழமை, வத்திக்கான்/மைய ஐரோப்பிய நேரம் மாலை 8:00 மணிக்கு நிகழ்ந்தது.\n\nSection::::பணி துறப்பு பற்றிய முதல் அறிவிப்பு.\nதிருத்தந்தை பதினாறாம் பெனடிக்ட் தமது பணியைத் துறக்கப் போகிறார் என்ற அதிர்ச்சி அறிவிப்பு முதல்முறையாக வத்திக்கான் நகரில் 2013, பெப்ருவரி 11ஆம் நாள் காலையில் வெளியிடப்பட்டது.\n\nகடந்த சுமார் 600 ஆண்டுகளாக, திருத்தந்தையர் தம் பணியைத் துறந்ததில்லை. பதவிக்குத் தேர்ந்தெடுக்கப்பட்டபின் தம் இறப்பு வரை பதவி வகிப்பதே வழக்கமாக இருந்தது. இப்பின்னணியில் திருத்தந்தை பதினாறாம் பெனடிக்ட் தாம் பணி துறக்கப்போவதாக அறிவித்தது கத்தோலிக்க திருச்சபையிலும் உலக அளவிலும் அதிர்ச்சியான செய்தியாக இருந்தது.\n\nதமது வயது முதிர்வு மற்றும் உடல்நலக் குறைவு காரணமாகத் தாம் பணி துறக்கவிருப்பதாகத் திருத்தந்தை அறிவித்தார். இந்த அறிவிப்பு வெளியிட்டபோது அவருக்கு வயது 85.\n\nபணி துறப்பு பற்றிய அறிவிப்பைத் திருத்தந்தை பதினாறாம் பெனடிக்ட் வெளியிட்ட பெப்ருவரி 11ஆம் நாள் கத்தோலிக்க திருச்சபையால் கடைப்பிடிக்கப்படுகின்ற உலக நோயாளர் நாள் என்னும் நிகழ்ச்சி ஆகும். தாமும் நோய்வாய்ப்பட்டிருப்பதை உணர்த்துவதற்காக அந்த நாளை அவர் தேர்ந்துகொண்டார் என்று கருதப்படுகிறது. மேலும் சில மறைச்சாட்சிகளுக்குப் புனிதர் பட்டம் அளிப்பதற்கான அறிவிப்பையும் அன்று திருத்தந்தை பெனடிக்ட் உரோமையில் கூடிய கர்தினால்கள் முன்னிலையில் வெளியிட்டார்.\n\nதம் பணி துறப்பு அறிவிப்பைத் திருத்தந்தை பெனடிக்ட் இலத்தீன் மொழியில் வாசித்தார். தாம் அறிவிக்கவிருக்கின்ற முடிவு திருச்சபையின் வாழ்வைப் பொறுத்தமட்டில் மிக முக்கியத்துவம் வாய்ந்தது என்று அவர் கூறினார்.\n\nதாம் பணி விலகினாலும், இறைவேண்டலில் ஈடுபட்டு, திருச்சபையின் நலனுக்காகத் தம் வாழ்வை அர்ப்பணிக்கப் போவதாகவும் அவர் உறுதியளித்தார்.\n\nSection::::தொடர் நிகழ்வுகள்.\n2013 பெப்ருவரி 13ஆம் நாள், வழக்கமான புதன் உரைநிகழ்த்தலின் போது, தமக்காகவும், தமக்குப் பின் திருத்தந்தைப் பதவியை ஏற்பவருக்காகவும் இறைவனை மன்றாடும்படி மக்களிடம் கேட்டுக்கொண்டார்.\n\nபல நூற்றாண்டுகளாக இத்தகைய பணி துறப்பு நிகழாததால், வத்திக்கான் நகர ஆட்சித் துறையினர் பல விவரங்களைப் படிப்படியாகத்தான் தெரிவித்தனர். ஓய்வு பெறுகின்ற திருத்தந்தை எப்பெயரால் அழைக்கப்படுவார், எவ்வித உடை அணிவார், எங்கே தங்கியிருப்பார் போன்ற பல கேள்விகளுக்குப் பதில் காண வேண்டியிருந்தது.\n\nபணி துறந்த பதினாறாம் பெனடிக்ட் \"ஓய்வுபெற்ற திருத்தந்தை\" (\"Pope Emeritus\") என்று அழைக்கப்படுவார். திருத்தந்தையாக அவர் தேர்ந்தெடுக்கப்பட்டபோது சூடிக்கொண்ட \"பதினாறாம் பெனடிக்ட்\" என்னும் பெயர் அவருக்குத் தொடரும். திருத்தந்தைக்கே உரிய வெண்ணிற அங்கியை அவர் அணிவார். ஆயினும் அந்த அங்கியில் வேறு அணிகள் இணைக்கப்படாது. அவர் வழக்கமாக அணிந்த சிவப்பு நிறக் காலணியைக் களைந்துவிட்டு, சாதாரண காலணிகளை அணிவார்.\n\nவத்திக்கான் நகரத்திற்கு உள்ளேயே தாம் தங்கியிருக்க பதினாறாம் பெனடிக்ட் முடிவுசெய்துள்ளார். ஓய்வுபெற்ற பின் இரு மாதங்கள் காஸ்டல் கண்டோல்ஃபோ என்னும் கோடையில்லத்தில் தங்கியிருப்பார். அப்போது அவருக்கு நிலையான இருப்பிடம் வத்திக்கான் நகருக்குள் தயாரிக்கப்படும்.\n\nஅந்த நிலையான ஓய்விடம் இதுவரை ஒரு துறவற இல்லமாக இருந்துவந்தது. அந்த இல்லத்தில் சில மாற்றங்கள் செய்து முடிந்ததும் பதினாறாம் பெனடிக்ட் அங்கு நிலையாகக் குடியேறி, ஓய்வெடுப்பார்.\n\nSection::::பொதுமக்களிடமிருந்து விடைபெறுதல்.\nபதினாறாம் பெனடிக்ட் தாம் பணி துறக்கப் போவதாக அறிவித்ததிலிருந்து, பெப்ருவரி 13ஆம் நாள் திருநீற்றுப் புதன் அன்றும், அதைத் தொடர்ந்து பெப்ருவரி 14, 17, 23, 24, 27 ஆகிய நாள்களிலும், பல உரைகள் ஆற்றி, பொதுமக்களிடமிருந்தும், உரோமை மறைமாவட்டத்தின் குருக்களிடமிருந்தும் விடைபெற்றுக்கொண்டார்.\n\nSection::::பணிதுறந்த நாள் நிகழ்வுகள்.\n2013, பெப்ருவரி 28ஆம் நாள் பதினாறாம் பெனடிக்ட் பணிதுறப்பது தொடர்பாக பல நிகழ்ச்சிகள் நடந்தன. காலையில் திருத்தந்தை தம் உறைவிடத்தில் கூடியிருந்த சுமார் 70 கர்தினால்மார்களை சந்தித்தார். ஏனைய கர்தினால்மார் உலகின் பல பகுதிகளிலிருந்தும் வத்திக்கானுக்கு வந்துகொண்டிருந்தனர். வத்திக்கானில் ஏற்கெனவே கூடியிருந்த கர்தினால்மார்களுக்கு உரையாற்றியபோது, தமக்குப் பின் திருத்தந்தையாகத் தேர்ந்தெடுக்கப்படுபவர் அவர்கள் நடுவிலிருந்து வருவார் என்றும், அவருக்குத் தாம் \"நிபந்தனையற்ற கீழ்ப்படிதலையும் மரியாதையையும் அளிப்பதாகவும்\" பெனடிக்ட் வாக்களித்தார். கர்தினால்மார் ஒருவர் ஒருவராகத் திருத்தந்தையை அணுகி, மரியாதை தெரிவித்துக் கொண்டனர்.\n\nபின்னர், திருத்தந்தை தமக்குத் திருச்சபை ஆட்சியில் நேரடியாக ஒத்துழைப்பு நல்கிய அனைவரையும் சந்தித்து, சிறிது உரையாற்றி, ஆசி வழங்கினார்.\n\nபின்னர் மாலை 4:45 அளவில் வத்திக்கான் நகரில் அமைந்துள்ள சிறிய உலங்கு வானூர்தி தளத்திற்குச் சென்று வானூர்தியில் ஏறினார். சுமார் 15 நிமிட பயணத்திற்குப்பின் 5:00 மணிக்கு அல்பானி குன்றில் அமைந்துள்ள உலங்கு வானூர்தி தளத்தில் இறங்கி, அங்கிருந்து, காஸ்டல் கண்டோல்ஃபோ கோடையில்லம் சென்றார்.\n\nகோடையில்ல வளாகத்தில் கூடிவந்திருந்த மக்களுக்குச் சிறிய உரையாற்றி இறுதியாக விடைபெற்றுக்கொண்டார்.\n\nஇவ்வாறு திருத்தந்தை பதினாறாம் பெனடிக்டின் சுமார் எட்டு ஆண்டு பணிக் காலம் முடிவுக்கு வந்தது (ஆட்சி தொடக்கம்: 2005, ஏப்பிரல் 19; ஆட்சி முடிவு: 2013, பெப்ருவரி 28).\n\nSection::::பதினாறாம் பெனடிக்டின் இறுதி டிவிட்டர் செய்தி.\nதிருத்தந்தை பெனடிக்ட் வத்திக்கானை விட்டு, கோடையில்லம் செல்ல உலங்கு வானூர்தியில் ஏறும் வேளையில் தமதி இறுதி டிவிட்டர் செய்தியை அனுப்பினார். \nSection::::பணி துறப்புக் காரணங்கள்.\nஇவரது பணி துறப்பு பல்வேறு சர்ச்சைகளையும் ஊகங்களையும் எழுப்பியது. ஒருவேளை வத்திக்கான் மையத்தின் உள்ளே ஏற்படும் அதிகாரத்திற்கான போட்டிகள்,வத்திக்கான் ஓரினச்சேர்க்கை குற்றம்சாட்டப்பட்ட பாதிரிகள் குறித்த இவரது ரகசிய விசாரணை ஆவணங்கள் போப்பின் பட்லரால் வெளியே கசிய விடப்பட்டதாலும் பணி துறப்பு முடிவை இவர் எடுத்திருக்கலாம் என்று ஊடகங்கள் ஊகிக்கத் தலைப்பட்டன.\n\n"}
{"id": "171128", "url": "https://ta.wikipedia.org/wiki?curid=171128", "title": "டி. பி. பூனாட்சி", "text": "டி. பி. பூனாட்சி\n\nடி. பி. பூனாட்சி (பிறப்பு: 1951) என்பவர் ஒரு தமிழக அரசியல்வாதி. திருச்சி மாவட்டம் முசிறி வட்டம் நெய்வேலி எனும் ஊரில் பிறந்த இவர் தற்போது அ.இ.அ.தி.மு.கவில் திருச்சி புறநகர் மாவட்ட எம்.ஜி.ஆர் மன்ற இணைச் செயலாளராக இருந்து வருகிறார். 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தலில், மண்ணச்சநல்லூர் சட்டமன்றத் தொகுதியின் உறுப்பினராகத் தேர்வு செய்யப்பட்டார். 2013, பிப்ரவரி 28 அன்று தமிழ்நாடு அரசின் கதர் மற்றும் கிராம தொழில் வாரியத்துறை அமைச்சராக நியமிக்கப்பட்டு பொறுப்பேற்றுக் கொண்டார்., \n\nSection::::குடும்பம்.\nஇவருக்கு பாலம்மாள் என்கிற மனைவியும், பிரபாகர், அருண்குமார் ஆகிய இரண்டு மகன்கள், ஜெயந்தி என்கிற மகளும் உள்ளனர்.\n"}
{"id": "171129", "url": "https://ta.wikipedia.org/wiki?curid=171129", "title": "கே. சி. வீரமணி", "text": "கே. சி. வீரமணி\n\nகே. சி. வீரமணி (\"K.C. Veeramani\", பிறப்பு: 1964) என்பவர் ஒரு தமிழக அரசியல்வாதி. இவர் ஒரு பி.ஏ.பட்டதாரி. இவரது சொந்த ஊர் வேலூர் மாவட்டம் ஜோலார்பேட்டை இடையம்பட்டியில் உள்ள காந்தி நகர் ஆகும். 1993 ஆம் ஆண்டு அ.இ.அ.தி.மு.கவில் சேர்ந்த இவர் தற்போது வேலூர் மேற்கு மாவட்டச் செயலாளராக இருந்து வருகிறார். 2001 ஆம் ஆண்டு ஜோலார்பேட்டை ஒன்றியக்குழுத் தலைவராகத் தேர்வு செய்யப்பட்டு பணியாற்றியிருக்கும் இவர், 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தலில், ஜோலார் பேட்டை சட்டமன்றத் தொகுதியின் உறுப்பினராகத் தேர்வு செய்யப்பட்டார். 2013, பிப்ரவரி 28 அன்று தமிழ்நாடு அரசின் சுகாதாரத்துறை அமைச்சராக நியமிக்கப்பட்டு பொறுப்பேற்றுக் கொண்டார்., 2016 சட்டமன்றத் தேர்தலில் போட்டியிட்டு மீண்டும் வென்று வணிகவரித்துறை அமைச்சராக நியமிக்கப்பட்டார்.\n\nSection::::குடும்பம்.\nஇவருக்கு மணிமேகலை என்கிற மனைவியும், இரண்டு மகள்கள், ஒரு மகனும் உள்ளனர்.\n"}
{"id": "171137", "url": "https://ta.wikipedia.org/wiki?curid=171137", "title": "எம் 969", "text": "எம் 969\n\nஎம் 969 (\"M 969\") என்பது மனிதருக்கு எதிரான ஒரு மிதிவெடி ஆகும். இது பெல்ஜியத் தயாரிப்பான BNR 405 ஐப் பின்பற்றி போத்துக்கல்லில் தயாரிக்கப்பட்டது. இந்த மிதிவெடி இலங்கையில் 1991 ஆண்டுப் பகுதியில் பாவிக்கப்பட்டதெனினும் பின்னர் பாவிக்கப்படவில்லை. இவை இலங்கையில் செட்டிக்குளம், ஆனையிறவு, ஊர்காவற்துறைப் பகுதிகளில் கண்டெடுக்கப்பட்டுள்ளது. இவை அங்கோலா, மொசாம்பிக், நமிபியா, சிம்பாப்வே ஆகிய நாடுகளிலும் பாவிக்கப்பட்டது.\n\n"}
{"id": "171142", "url": "https://ta.wikipedia.org/wiki?curid=171142", "title": "கரவு கப்பல்", "text": "கரவு கப்பல்\n\nகரவு கப்பல் (ஆங்கிலம்: Stealth Ship)என்பது கரவு தொழில்நுட்ப கட்டுமானத்தை பயன்படுத்தி உருவாக்கப்படும் கப்பலாகும். இவ்வகை கப்பல்களை ஒன்று அல்லது அதற்கு மேற்பட்ட கதிரலைக் கும்பாவாலோ(Radar), ஒலிச் செலுத்துவழி மற்றும் வீச்சளவு மூலமோ(Sonar), காட்சி, ஒலி, மற்றும் அகச்சிவப்பு முறைகள் மூலமோ கண்டறிவது கடினம். \n\nகரவு கப்பல்கள் மிககுறைந்த கதிரலைக் கும்பா குறுக்கு வெட்டுடனும், கதிரலைக் கும்பா உட்கிரகிப்பு உலோகத்தால் வடிவமைக்கப்படுவதால் இவற்றை கதிரலைக் கும்பா மூலம் கண்டரிவது மிக கடினம்.\n"}
{"id": "171148", "url": "https://ta.wikipedia.org/wiki?curid=171148", "title": "சிவஞான தீபம்", "text": "சிவஞான தீபம்\n\nசிவஞானதீபம் என்னும் நூல் 16 ஆம் சூற்றாண்டில் ரேவணசித்தர் என்பவரால் எழுதப்பட்டது. இதில் எண்சீர்க் கழிநெடிலடி ஆசிரிய விருத்தங்கள் 174 உள்ளன. இது சிவஞான சித்தியார், சிவப்பிரகாசம் ஆகியவற்றைப் பின்பற்றிய வழிநூல். தீக்கை, திருநீறு, ஐந்தெழுத்தின் தத்துவம், பூசை, சிவநடனம் முதலான செய்திகள் இதில் கூறப்பட்டுள்ளன.\nஉகைத்தாடும் கயிறகன்ற ஊசல் போலும்\nமிசைத்தாடும் விசையறுபம் பரமே போலும்\nசெகத்தாய சித்திரத்தின் நிலையே போலும்\nஅகத்தாய நம்போதப் பற்று நீக்கி\n\nபரமானந்தம் எப்படி இருக்கும் என இந்தப் பாடல் கூறுகிறது. கயிற்றைக் கழற்றிவிட்ட ஊஞ்சல் போலவும், வானத்தில் பறக்காமல் கிடக்கும் பட்டம் போலவும், சுழலாமல் கிடக்கும் பம்பரம் போலவும், விளக்கில் தொங்கிக்கொண்டு ஆடாமல் இருக்கும் மணியின் நாக்கு போலவும், சுவரில் எழுதப்பட்டிருக்கும் சித்திரம் போலவும் நம் உயிர் சிவபோகத்தில் அடங்கிக் கிடப்பதுதான் பரமானந்தம். \n"}
{"id": "171151", "url": "https://ta.wikipedia.org/wiki?curid=171151", "title": "ரேவணசித்தர்", "text": "ரேவணசித்தர்\n\nரேவணசித்தர் என்பவர் 16 ஆம் நூற்றாண்டில் வாழ்ந்த பெரும்புலவர். அகராதி நிகண்டு என்னும் நூலை உருவாக்கியவர். சிவஞான தீபம் என்னும் நூலும் இவரால் எழுதப்பட்டது. ‘அகராதி’ என்னும் சொல்லை முதன்முதலில் கையாண்டவர். இந்த அகராதி நிகண்டில் இவரது பெயர் ‘சிதம்பர ரேவண சித்தன்’ எனக் குறிப்பிடப்பட்டுள்ளது. இதில் சிதம்பரம் என்பது தந்தையின் பெயர். பட்டீச்சுரம் என்னும் ஊரில் வாழ்ந்தவர்.\n\nநிகண்டுப் பாடல்கள் எதுகையை முன்னிறுத்தித் தொகுக்கப்பட்டவை. அகராதி மோனையை முன்னிறுத்தி தமிழ் நெடுங்கணக்கு அகரவரிசையில் தொகுக்கப்படுகிறது. தொல்காப்பியர் இதனை உரிச்சொல் எனக் குறிப்பிடுகிறார்.\n\nபட்டீச்சுரத்துச் செழுந்தமிழ்ப் புராணம், திருவலஞ்சுழிவாணர் புராணம், திருமேற்றளிச் செழுந்தமிழ்ப் புராணம் ஆகிய நூல்களும் இவரால் பாடப்பட்டவை என்பது இவரது அகராதி நூலில் காணப்படும் செய்தி. இவர் சமாதி தாராசுரம் கோயிலுக்கு மேற்புறம் ஒட்டக்கூத்தர் சமாதியுடன் ரேவணசித்தர் சமாதியும் உள்ளது.\n"}
{"id": "171154", "url": "https://ta.wikipedia.org/wiki?curid=171154", "title": "சிங்கம் 2 (திரைப்படம்)", "text": "சிங்கம் 2 (திரைப்படம்)\n\nசிங்கம் 2 சூர்யாவின் நடிப்பில் 2013ல் வெளிவந்த தமிழ் திரைப்படம். துணை கதாபாத்திரங்களாக அனுஷ்கா செட்டி, ஹன்சிகா மோட்வானி, விவேக் மற்றும் சந்தானம் நடிகின்றனர்.இப் படத்தை இயக்கியுள்ளார் இயக்குனர் ஹரி. இத் திரைப்படம் 2010 ஆம் ஆண்டு வெளிவந்த சிங்கம் திரைபடத்தின் தொடர்ச்சியாக 5 ஜூலை 2013 அன்று வெளிவந்தது.\n\n\nSection::::படப்பிடிப்பு.\nஇத்திரைப்படம் சென்னை, கேரளா, ஹைதெராபாத், தூத்துக்குடி, திருநெல்வேலி மற்றும் காரைக்குடி பகுதிகளில் படமெடுக்கப்பட்டது.படத்தின் சிறப்பு காட்சிகள், பாடல் மற்றும் சண்டை காட்சிகள் ஆகியவை டர்பன், கேப் டவுன், தென் ஆப்ரிக்கா, தான்சானியா மற்றும் கென்யா ஆகிய நாடுகளில் படமாக்கபட்டுள்ளது.\n\nSection::::கதைச் சுருக்கம்.\nதுரை சிங்கம் (சூர்யா) தூத்துக்குடியில் உள்ள ஓர் பள்ளியில் தேசிய மாணவர் படை ஆசிரியராக இருந்து கொண்டு தூத்துக்குடி கடல் பகுதியில் நடக்கும் ஆயுதக் கடத்தலைக் கண்காணிக்கிறார். கடத்தப்படுவது ஆயுதம் அல்ல போதை பொருட்கள் என்ற உண்மையை கண்டறிகிறார். இதில் சில உள்நாட்டு, வெளிநாட்டு நபர்கள் தொடர்பு இருப்பதை கண்டுபிடித்து, காவல் துறை அதிகாரியாக பதிவியேற்றுக் கொண்டு, அவர்களை எப்படி பிடிக்கிறார் என்பதை இயக்குநர் விறுவிறுப்பாக சொல்லி உள்ளார்.\n\nSection::::ஒலிப்பதிவு.\nசிங்கம் படத்திற்கு இசை அமைத்த தேவி ஸ்ரீ பிரசாத் அவர்களே சிங்கம் 2 படத்திற்கும் இசை அமைகின்றார். பாடல்கள் அதிகாரபூர்வமாக 2 ஜூன் 2013 அன்று வெளியிடப்பட்டது..\n\nஅனைத்து பாடல்களுக்கும் பாடல் வரி எழுதியுள்ளார் பாடலாசிரியர் விவேகா அவர்கள்.\n"}
{"id": "171167", "url": "https://ta.wikipedia.org/wiki?curid=171167", "title": "ஆங்கில்கள்", "text": "ஆங்கில்கள்\n\nஆங்கில்கள் (\"Angles\") என்பவர்கள் வடகடல் பகுதிகளில் வாழ்ந்திருந்த செருமானிய மொழிகள் பேசும் இனப்பிரிவினரில் ஒருவராவர். தற்போதைய செருமனியின் \"இஷ்லேஷ்விக்-ஹோல்ஸ்டீன்\" மாவட்டத்தின் தொன்மைப்பெயரான \"ஆங்கெல்ன்\" என்பதிலிருந்து இவர்கள் பெயர் பெற்றதாக கருதப்படுகிறது. வடகடலைக் கடந்து பிரித்தானியத் தீவின் தற்போதைய இங்கிலாந்து பகுதிகளின் வடக்கு மற்றும் கிழக்கு பகுதிகளைக் கையகப்படுத்தினர். இவர்களைக் கொண்டே இப்பகுதிக்கு \"ஆங்கிலேய நாடு\" எனப்பொருள்படும் இங்கிலாந்து என்ற பெயர் வந்தது.\n\n"}
{"id": "171177", "url": "https://ta.wikipedia.org/wiki?curid=171177", "title": "அமுதபாரதி", "text": "அமுதபாரதி\n\nஅமுதபாரதி என்னும் புனைப்பெயரில் கவிதைகள் எழுதும் ஓவியர் அமுதோனின் இயற்பெயர் மாமண்டூர் குமாரசாமி தாயுமானவர் என்பது ஆகும். இவர் ஐக்கூ (Haiku) என்னும் சப்பானிய கவிதை வடிவத்தில் தமிழ்க் கவிதைகள் எழுதும் முன்னோடிகளில் ஒருவர். அந்தாதி வடிவில் ஐக்கூ எழுதி தமிழ், சப்பானிய கவிதை வடிவங்களை இணைத்தவர். இவர் அமுதோன் என்னும் பெயரில் புத்தகங்களுக்கு அட்டைப்படங்களை வடிவமைக்கிறார்; உள்ளடக்க ஓவியங்களை வரைகிறார். இவரது ஓவியக்கூடம் சென்னை தியாகராய நகரில் உள்ள சிவஞானம் தெருவில் அமைந்திருக்கிறது. பட்டினப்பாக்கத்தில் இல்லம் அமைந்து இருக்கிறது.\n\nSection::::பிறப்பு.\nஅமுதபாரதி 31 ஆகத்து 1939 ஆம் நாளில் காஞ்சிபுரம் மாவட்டம் மாமண்டூரில் வாழ்ந்த மா. குமாரசாமி – வள்ளியம்மாள் என்னும் இணையருக்கு மகனாகப் பிறந்தார்.\n\nSection::::மொழிபெயர்ப்பு.\nஅமுதபாரதியின் கவிதைகள் சிலவற்றை பேராசிரியர் முனைவர் மறைமலை இலக்குவனார் ஆங்கிலத்தில் மொழிபெயர்த்து இருக்கிறார். அக்கவிதைகளை அப்பேராசிரியர் உருவாக்கியுள்ள அமுதபாரதி என்னும் வலைப்பூவில் காணலாம்.\n\nSection::::பெற்ற விருதுகள்.\nஅமுதபாரதிக்கு 1991ஆம் ஆண்டில் தமிழ்நாடு அரசின் தமிழ்வளர்ச்சித் துறையின் சார்பில் பாவேந்தர் பாரதிதாசன் விருது வழங்கப்பட்டது.\n\nசென்னை கம்பன் கழகம் வழங்கும் வித்தகர் விருது இவருக்கு வழங்கப்பட்டுள்ளது.\n\nSection::::அமுதபாரதியின் கவிதைகளில் சில.\nஇந்தக் காட்டில் <br>\nஎந்த மூங்கில் <br>\nபுல்லாங்குழல்?<br>\n0\n\nதின்ற பழங்கள்<br>\nமிஞ்சிய கொட்டைகள்<br>\nஓ! எத்தனை மரங்கள்!<br>\n0\n\nதுளித்துளியாய்ச் சேமிப்பு <br>\nசேர்ந்தது பெருந்தொகை<br>\nசீச்சீ... வரதட்சணைக் கொள்கை<br>\n0\n\nவலிக்கிறது நெஞ்சம் <br>\nஎத்தனை புத்தகங்கள் <br>\nசுமக்கும் குழந்தை முதுகு<br>\n0\n\nசன்னலைத் திறந்தேன் <br>\nசெய்தித்தாள்<br>\nசட்டசபை அசிங்கம்<br>\n0\n\nஜெட்டுக்குள் பறந்தான் <br>\nசுட்டு சுட்டு வீழ்த்தினான் <br>\nசீச்சீ ... அமைதிக்காம்<br>\n0\n\nநீண்ட அலகு நாரை<br>\nநீரைக் குத்திக் கிழித்தாலும்<br>\nநீங்காதிருக்கும் நிலா<br>\n0\n\nகாதலனுக்குத் தெரியும்<br>\nகாதலியின் கண்ணின்<br>\nநிலா<br>\n0\n\nவருகிறது பாடல்<br>\nமூங்கில் காட்டில்<br>\nமுழுநிலா<br>\n0\n\nமேனியில் தண்ணீர்<br>\nபடாமல் குளிக்கும்<br>\nமஞ்சள் நிலா<br>\n0\n\nசருகே சருகே<br>\nவிழாதே<br>\nகுளத்தில் நிலா\n"}
{"id": "171180", "url": "https://ta.wikipedia.org/wiki?curid=171180", "title": "லோமாய்விட்டி மொழி", "text": "லோமாய்விட்டி மொழி\n\nலொமாய்விட்டி பிஜி நாட்டில் பேசப்படும் மொழிகளுள் ஒன்று. இதனை 1600 பேர் மட்டுமே பேசுவதால் அழிவு நிலையில் உள்ளது.\n\n"}
{"id": "171187", "url": "https://ta.wikipedia.org/wiki?curid=171187", "title": "திரொசோபில்லம்", "text": "திரொசோபில்லம்\n\nதிரோசோபில்லம் (Drosophyllum) என்பது ஒரு பூச்சியுண்ணும் தாவரம் ஆகும். இத்தார்வரம் திரோசிரோசியீ என்னும் இரட்டை விதையிலைத் தாவரக் குடும்பத்தைச் சார்ந்தது. இதில் திரோசோபில்லம் லுசிடேனிக்கம் என்னும் ஒரே வகைச் செடி மட்டுமே உள்ளது. இவை ஸ்பெயின், போர்ச்சுக்கல் மற்றும் மொராக்கோ பகுதிகளில் மட்டுமே வளர்கின்றன இது ஒரு சிறு செடியாகும். இது பாறைச் சந்துகளிலும், பிளவுகளிலும் வளர்கிறது. இதன் தண்டுப்பகுதி 5- 15 செ. மீ வரை வளர்கிறது. இத்தண்டின் மேல் பகுதியிலிருந்து மெல்லிய நீண்ட இலைகள் காணப்படுகின்றன. இந்த இலைகள் 20 செ, மீ நீளம் வரை உள்ளன. 8 மி.மீ அகலம் கொண்டது. இலையில் மிகவும் நெருக்கமாக முடிகள் வளர்ந்திருக்கும். ஒவ்வொரு முடியிலும் ஒரு நீண்ட காம்பும், அதன் நுனியில் உப்பலான தலைப்பகுதியும் காணப்படும். இவை சுரப்பிகளுள்ள முடிகளாகும். இது பிசு பிசுப்பாக ஒட்டக்க்கூடியதாக இருக்கும். இதன் பசை பனித்துளி போல் காணப்படும். இதை பனி இலைச்செடி என்றும் அழைப்பார்கள்.\n"}
{"id": "171191", "url": "https://ta.wikipedia.org/wiki?curid=171191", "title": "சிவஞானபோத வகுடீகை", "text": "சிவஞானபோத வகுடீகை\n\nசிவஞானபோத வகுடீகை என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சித்தாந்தப் புலவரால் இயற்றப்பட்டது. சிற்றம்பல நாடிகளின் புலமையை உணர்ந்த அவரது ஆசிரியர் சிவஞான போதத்தை வகுத்தளித்துத் தருமாறு வேண்ட, சிற்றம்பல நாடிகள் இதனைச் செய்தார் எனக் கூறப்படுகிறது. \n"}
{"id": "171193", "url": "https://ta.wikipedia.org/wiki?curid=171193", "title": "சிவஞானபோத உரை", "text": "சிவஞானபோத உரை\n\nசிவஞானபோதம் நூலுக்குப் பல உரைநூல்கள் நோன்றியுள்ளன. அவற்றில் குறிப்பிடத்தக்கவை சில. \nஇவையேயன்றிப் பல புத்துரைகளும், வேதாந்த உரைகளும் வெளிவந்துள்ளன.\n\n"}
{"id": "171196", "url": "https://ta.wikipedia.org/wiki?curid=171196", "title": "சிவஞானப்பிரகாச வெண்பா", "text": "சிவஞானப்பிரகாச வெண்பா\n\nசிவஞானப்பிரகாச வெண்பா என்னும் நூல் 15 ஆம் நூற்றாண்டில் வாழ்ந்த சிவஞான வள்ளல் என்பவரால் எழுதப்பட்டது. \nசிவஞான வள்ளல் எழுதிய 20 நூல்களில் இது ஒன்று.\nஇது ஆகமச் செய்திகளைக் கூறும் நூல். \nஇந்நூல் அப்பர், மெய்கண்டார், அருள்நந்தி, உமாபதி, கண்ணுடைய வள்ளல், காரைக்கால் அம்மை, நக்கீரர், திருமூலர், சம்பந்தர் ஆகியோரைக் குறிப்பிட்டு அஅவர்களின் அரிய செயலைப் போற்றுகிறது. \nதிருக்குறளை வியந்து போற்றுகிறது. \n\nஇதன் பாடல் (எடுத்துக்காட்டு)\n<poem>சைவம் சிவத்தோடு சம்பந்தம் ஆனமையால்\nசைவமே அத்துவிதம் சாதிக்கும் – சைவத்தை\nவேறென்று கொள்ளற்க வேறற்ற வேதாந்தக்\nகூறென்று கொள்ளுதலே கோள்.</poem>\n\nசைவம் வேறு, சிவம் வேறு அன்று. இரண்டும் ஒன்றினுள் ஒன்று அடங்கியுள்ள அத்துவிதம் என்று இந்தப் பாடல் கூறுகிறது. \n\n"}
{"id": "171199", "url": "https://ta.wikipedia.org/wiki?curid=171199", "title": "சிவநெறிப் பிரகாச உரை", "text": "சிவநெறிப் பிரகாச உரை\n\nசிவக்கொழுந்து தேசிகர் எனப் பெயர் சூட்டப்பட்டிருந்த சிவாக்கிர யோகிகளின் மாணாக்கர் நந்தி சிவாக்கிர யோகிகள். ஆசிரியர் சிவாக்கிர யோகிகள் எழுதிய சிவநெறிப் பிரகாசம் என்னும் நூலுக்கு அவரது மாணாக்கர் நந்தி சிவாக்கிர யோகிகள் எழுதிய உரை சிவநெறிப் பிரகாச உரை. இவரே ஆதியில் அருள்நந்தி தேவர் என வழங்கப்பட்டார். இவர்களது காலம் 16 ஆம் நூற்றாண்டின் பிற்பகுதி.\n\n\nSection::::உரையின் பாங்கு.\nஉரையின் இறுதியில் உள்ள உரையாசிரியரின் பாடல்:\n<poem>தந்தை சிவக்கொழுந்து தாள்பணிந்தே தான்தனுசை\nஎந்தை சிவநெறிஇங்(கு) ஏதென்னச் – சிந்தையால்\nதேர்ந்து சிவாகமத்தைச் சேர்த்(து)ஆ யிரமதனை\nஒர்ந்திடச்சொன் னான்தமிழால் உற்று.</poem>\n\n"}
{"id": "171205", "url": "https://ta.wikipedia.org/wiki?curid=171205", "title": "முழு உறவு ஒன்றிப்பு", "text": "முழு உறவு ஒன்றிப்பு\n\nமுழு உறவு ஒன்றிப்பு அல்லது முழுமையான ஒன்றியம் (\"full communion\") என்பது கிறித்தவ இறையியலில் பல்வேறு திருச்சபைகளும் அமைப்புக்களும் குழுக்களும் ஒருவருகொருவர் மிகத்தேவையான கோட்பாடுகளை பகிரக் கொள்ளும் புரிந்துணர்வாகும்.\n\nகத்தோலிக்க, கிழக்கத்திய மரபுவழி மற்றும் கிழக்கு மரபுவழி திருச்சபைகளில் ஒரே திருச்சபை அமைக்கின்ற கிறித்தவர்களிடையே மட்டுமே முழுமையான ஒன்றியம் இயலும் என நம்புகின்றன. சீர்திருத்த கிறித்தவர்களிடையே முழுமையான ஒன்றியம் என்பது தங்கள் தனித்தன்மையை முழுவதும் தக்கவைத்துக்கொண்டுள்ள பல கிறித்தவ சமயப் பிரிவுகளிடையே நிலவும் நடைமுறை ஒப்பந்தத்தை குறிக்க பயன்படும். ஒரு திருச்சபையினைச் சேர்ந்தவர் தங்களுடன் முழு உறவு ஒன்றிப்பில் உள்ள பிற திருச்சபைகளில் சென்று வழிபட அனுமதி உண்டு.\n\nSection::::கத்தோலிக்கத் திருச்சபை.\nகத்தோலிக்கத் திருச்சபை முழுமையான உறவு ஒன்றிப்புக்கும் பகுதியான ஒன்றிப்புக்கும் வேறுபாடு காண்கிறது. கத்தோலிக்கத் திருச்சபையில் முழு உறவு ஒன்றிப்பு என்பது வழிபாட்டு முறைகளால் வேவ்வேறாகவோ, அல்லது ஒத்தோ இருக்கும் தனித் திருச்சபைகள் பலவும் உரோமைத் தலைமைக்குருவோடு இணைந்து செயல்படுவதைக் குறிக்கும். கத்தோலிக்க திருச்சபை சீர்திருத்தத் திருச்சபையினருடன் பகுதியான ஒன்றியம் மட்டுமே கொள்ளமுடியும் என நம்புகின்றனர். ஆயினும் இவர்களினும் மிக நெருக்கமான உறவு மரபுவழி சபைகளில் இருந்தாலும், அவையும் குறைவான உறவு ஒன்றிப்பாகவே கருதப்படுகின்றது.\n\n\n"}
{"id": "171207", "url": "https://ta.wikipedia.org/wiki?curid=171207", "title": "ஆங்கிலச் சட்டம்", "text": "ஆங்கிலச் சட்டம்\n\nஇங்கிலாந்து மற்றும் வேல்சில் நடைமுறையிலுள்ள சட்டம் ஆங்கிலச் சட்டம் (English law) எனப்படுகிறது. அயர்லாந்து குடியரசிலும் பெரும்பான்மையான பொதுநலவாய நாடுகளிலும் ஐக்கிய அமெரிக்காவிலும் நடைமுறையிலுள்ள பொதுச் சட்டம், இதையே அடிப்படையாகக் கொண்டது. பொதுநலவாய நாடுகள் பிரித்தானிய பேரரசின் கீழ் இருந்தபோது ஆங்கிலச் சட்டம் கடைபிடிக்கப்பட்டு வந்தது.\n\nஆங்கிலச் சட்டத்தின் சாரமானது நீதிமன்றங்களில் அமர்ந்து நீதிபதிகள் தங்களுக்கு முன் வைக்கப்படும் தகவல்களை சட்ட முன்னுதாரணம் (stare decisis) கொண்டு உருவாக்குவதாகும். இங்கிலாந்து மற்றும் வேல்சின் மிக உயரிய மேல்முறையீட்டு நீதிமன்றமான ஐக்கிய இராச்சியத்தின் உச்ச நீமன்றத்தின் முடிவுகள் மற்ற அனைத்து நீதிமன்றங்களையும் கட்டுப்படுத்தும். எடுத்துக்காட்டாக, எந்தவொரு நாடாளுமன்ற சட்டம் இயற்றப்படாவிடினும் கொலை என்பது ஒரு பொதுச் சட்டக் குற்றமாகும். பொதுச் சட்டத்தை நாடாளுமன்றம் திருத்தவோ மீட்கவோ இயலும்; இதன்படியே கொலைக்குற்றத்திற்கான தண்டனை மரண தண்டனையிலிருந்து ஆயுள் தண்டனையாக (இங்கிலாந்தில்) மாற்றப்படுள்ளது. இரு சட்ட முறைகளுக்கும் முரண் எழும்போது ஆங்கில நீதிமன்றங்களில் இயற்றுசட்டமே பொதுச் சட்டத்தை விட முன்னுரிமை பெறுகிறது.\nSection::::வரலாறு.\nதொன்மையான ஆங்கிலச் சட்டம் கி.பி 600இல் கென்ட் மன்னர் அத்தெல்பெர்ட்டினால் எழுதப்பட்டது. இது ஆங்கிலத்தில் மட்டுமல்லாது டியூட்டோனிக்க மொழிகள் அனைத்திலுமே பழமையான சட்டம் ஆகும். அறச் சிந்தனைகளின்அடிப்படையிலேயே இச்சட்டம் இயற்றப்பட்டிருக்க வேண்டும். இவை தொடர்ந்து மேம்படுத்தப்பட்டு வந்தபோதும் அடுத்த இரு நூற்றாண்டுகளுக்கு பெரும் முன்னேற்றம் ஏற்படவில்லை. கிபி 890இல் கனூட் அரசர் அதுவரை நடைமுறையிருந்த சட்டங்களைத் தொகுத்தார். இருப்பினும் இவை கையெழுத்துப் பிரதிகளாகவே இருந்தமையால் வெளி உலகிற்கு தெரியாமலே இருந்தது. 1568ஆம் ஆண்டு இவற்றை இலம்பார்டு பதிப்பித்தார். தற்கால ஆங்கிலத்தில் இவை 1840இல் மொழிமாற்றப்பட்டு வெளியானது.\n\n"}
{"id": "171211", "url": "https://ta.wikipedia.org/wiki?curid=171211", "title": "விரும்பிய ஒன்றிணைப்பு", "text": "விரும்பிய ஒன்றிணைப்பு\n\nவிரும்பிய ஒன்றிணைப்பு (\"personal union\") என்பது இரு அல்லது மேற்பட்ட இறையாண்மையுள்ள நாடுகளுக்கிடையே சட்டம் மூலம் ஏற்படுத்தப்பட்ட உறவாகும்; இருநாடுகளும் ஒரே நாட்டுத் தலைவரைக் கொண்டிருக்கலாம். \n\nவிரும்பிய ஒன்றிணைப்புகள் பல்வேறு காரணங்களுக்காக உருவாகலாம். ஒரு நாட்டின் இளவரசி மற்ற நாட்டு அரசரை மணந்து இருவருக்கும் பிறக்கும் மகன் மூலமாக இணைவது பொதுவானதாகும். சில நேரங்களில் மற்ற நாட்டு தாக்குதல்களிலிருந்து தன்னைக் காப்பாற்றிக் கொள்ள வலுவான அண்டைநாட்டுடன் விரும்பி ஒன்றிணைவதும் உண்டு. இந்த ஒன்றிணைப்புகள் அந்நாட்டு அரசியலமைப்புச் சட்டங்களில் தெளிவாக வரையறுக்கப்படுகின்றன. இந்த இணைப்புகள் எளிதில் உடையக் கூடியனவாகும். \n"}
{"id": "171214", "url": "https://ta.wikipedia.org/wiki?curid=171214", "title": "திருத்தந்தைத் தேர்தல் அவை 2013", "text": "திருத்தந்தைத் தேர்தல் அவை 2013\n\nதிருப்பீடத் தேர்தல் அவை 2013 (\"Papal conclave of 2013\") என்பது திருத்தந்தை பதினாறாம் பெனடிக்ட் 2013, பெப்ருவரி 28ஆம் நாள் தம் திருத்தந்தைப் பணியைத் துறந்து \"ஓய்வுபெற்ற திருத்தந்தை\" (\"Pope Emeritus\") என்னும் நிலையை அடைந்ததைத் தொடர்ந்து, அவருக்குப் பின் திருச்சபையின் தலைவராகப் பதவி ஏற்க ஒரு திருத்தந்தையைத் தேர்ந்தெடுக்கும் பொறுப்பை நிறைவேற்ற கூட்டப்படுகின்ற கர்தினால்மார் குழு ஆகும்.\nSection::::திருத்தந்தை பதினாறாம் பெனடிக்ட் பணி துறத்தல்.\n2005ஆம் ஆண்டு ஏப்பிரல் மாதம் 19ஆம் நாள் திருத்தந்தையாகப் பொறுப்பேற்ற பதினாறாம் பெனடிக்ட் சுமார் 8 ஆண்டுகளாகத் திருத்தந்தைப் பணியை ஆற்றி, முதிர்ந்த வயது மற்றும் உடல்நலக்குறைவு காரணமாக 2013, பெப்ருவரி 28ஆம் நாள் பணி துறந்தார்.\n\nஅதற்கு முன்னர், அவரே 2013, பெப்ருவரி 11ஆம் நாள் தாம் பணி துறக்கவிருப்பதை அறிவித்தது கத்தோலிக்க திருச்சபைக்கும் உலகம் முழுவதற்கும் ஓர் அதிர்ச்சிச் செய்தியாக அமைந்தது.\n\nதிருத்தந்தை பணி துறந்து ஒரு முழுநாள் நிறைவுற்றதும் அடுத்த திருத்தந்தையைத் தேர்ந்தெடுப்பதற்கான நடவடிக்கைகள் மேற்கொள்ளப்பட்டன.\n\nSection::::திருத்தந்தை பதவியிடம் வெறுமையாதல்.\nபதினாறாம் பெனடிக்ட் பணி துறந்ததை முன்னிட்டு திருத்தந்தை பதவியிடம் வெறுமையானது. அப்பதவியைப் புதிய திருத்தந்தை ஏற்பது வரை அக்காலியிடம் (\"sede vacante\") நீடிக்கும். திருத்தந்தை பெனடிக்ட் பணிதுறந்த ஒரு முழுநாள் கடந்ததும், அதாவது மார்ச்சு மாதம் முதல் நாள் வத்திக்கான் நேரம் மாலை 8 மணியளவில், புதிய திருத்தந்தையைத் தேர்ந்தெடுப்பதற்காக கர்தினால்மார்களுக்கு அழைப்பு விடுக்கப்பட்டது.\n\nகடந்த காலங்களில் திருத்தந்தை பதவியிடம் பல மாதங்களாக, வருடங்களாக வெறுமையாக இருந்ததும் உண்டு. தற்போது சுமார் மூன்று வாரங்களுக்குள் புதிய திருத்தந்தை தேர்ந்தெடுக்கப்படுவார் என்று எதிர்பார்க்கப்பட்டது.\n\nSection::::இடைக்காலத்தில் திருச்சபைப் பொறுப்பை ஏற்போர்.\nதிருத்தந்தை பதவியிடம் காலியாக இருக்கின்ற இடைக்காலத்தில் திருச்சபையின் ஆட்சிப் பொறுப்பின் துறைத் தலைவர்களான அனைத்து கர்தினால்மார்களும் தம் பணிப்பொறுப்பை இழப்பர். மூன்று கர்தினால்மார் மட்டுமே ஆட்சிப் பொறுப்பில் இருப்பார்கள். அவர்கள்\n\nபதினாறாம் பெனடிக்ட் பணி துறந்தபோது திருச்சபை மைய அவையில் பதவி தொடர்வோர்: \n\nஇவர்கள் தவிர, உரோமை மறைமாவட்டத்தின் பதில்-ஆயர் கர்தினாலும், வத்திக்கான் நாட்டு பதில்-ஆயர் கர்தினாலும் தம் பொறுப்புகளைத் தொடர்வர்.\n\nதிருத்தந்தை ஆட்சிப்பீடம் காலியாகும்போது, உலகெங்கும் இருந்து கர்தினால்மார் உரோமைக்கு வருவர். அனைவரும் வந்ததும் ஒவ்வொரு நாளும் \"பொதுக் குழு\" (\"General Congregations\") என்னும் அமைப்பாகக் கூடி, புதிய திருத்தந்தையைத் தேர்ந்தெடுப்பதற்கான அவையைக் (\"Conclave\") கூட்டுவதற்கான ஏற்பாடுகளைச் செய்வர். இப்பொறுப்பு கர்தினால்மார் குழுவின் தலைவரைச் சாரும்.\n\nமேலும் அவசர காரியங்கள் குறித்து முடிவுகள் எடுக்கும் தேவை எழுந்தால் கர்தினால்மார் குழுவின் தலைவரான கர்தினால் ஆஞ்செலோ சொதானோ தலைமையில் கூட்டம் நிகழும் என்று அறிவிக்கப்பட்டது.\n\nகர்தினால்மாரின் பொதுக் குழுக் கூட்டங்களில் எல்லா கர்தினால்மார்களுக்கும் பங்கேற்கும் உரிமை உண்டு. மாறாக, திருத்தந்தையைத் தேர்ந்தெடுக்கக் கூடுகின்ற திருப்பீடத் தேர்தல் அவையின் கூட்டத்தில் பங்கேற்று வாக்களிக்கும் உரிமை 80 வயதுக்கு உட்பட்ட கர்தினால்மார்களுக்கே உண்டு.\n\nSection::::இடைக் காலத்தில் கர்தினால்மாரின் பணிப்பொறுப்பு.\nதிருத்தந்தையின் பணியிடம் காலியாகும் இடைக்காலத்தில் கர்தினால்மார் ஆற்றும் முக்கிய பணி புதிய திருத்தந்தையைத் தேர்ந்தெடுத்தல் ஆகும்.\n\nஎல்லா கர்தினால்மார்களும் உரோமை வந்து சேர்ந்ததும் திருத்தந்தைத் தேர்தல் குழுக் கூட்டம் நிகழும். அக்கூட்டம் நடப்பதற்கு, திருப்பீடம் காலியாகி 15 நாள்கள் கழிந்திருக்க வேண்டும், ஆனால் 20 நாள்களைத் தாண்டல் ஆகாது. இந்த ஒழுங்குமுறையைத் திருத்தந்தை பதினாறாம் பெனடிக்ட், தாம் பணி துறப்பதாக அறிவித்த பிறகு, 2013 பெப்ருவரி 22ஆம் நாள் ஒரு சொந்த அறிக்கை வழியாக மாற்றினார். அது பெப்ருவரி 25இல் வெளிபிடப்பட்டது. அதன்படி, திருத்தந்தையைத் தேர்ந்தெடுக்கும் தகுதியுள்ள அனைத்து கர்தினால்மார்களும் உரோமை வந்து சேர்ந்துவிட்டால், தேர்தல் குழுக் கூட்டம் பணியிடம் காலியான 15 நாள்களுக்கு முன்னரே கூட்டப்படலாம்.\n\nஇந்த மாற்றத்திற்கு ஏற்ப, 2013 மார்ச்சு 15ஆம் நாளுக்கு முன்னரே திருத்தந்தைத் தேர்தல் குழுக் கூட்டம் நிகழலாம் என்று எதிர்பார்க்கப்பட்டது. எல்லா கர்தினால்மார்களும் உரோமை வந்ததும், குழுவாகக் கூடி எந்த தேதியில் தேர்தல் கூட்டம் நடைபெறும் என்பதைப் பெரும்பான்மை வாக்கு அளித்து தீர்மானிப்பார்கள் என்றும் அறிவிக்கப்பட்டது.\n\nதிருத்தந்தை பெனடிக்ட் பதவி துறந்த நாளான 2013, பெப்ருவரி 28 காலையில் கர்தினால்மார்களுக்கு உரையாற்றியபோது கத்தோலிக்க திருச்சபையின் மொத்த எண்ணிக்கையான 208 கர்தினால்மார்களுள் 144 பேர் பங்கேற்றனர்.\n\nதூய உரோமைத் திருச்சபையின் ஆட்சியாளரான கர்தினால் தார்ச்சீசியோ பெர்த்தோனே வத்திக்கான் நகரின் ஆட்சிக்குப் பொறுப்பாக இருந்தார். மேலும் திருப்பீடம் சார்ந்த துறைகளின் சாதாரண நடவடிக்கைகளுக்கும் அவரே பொறுப்பாவார். பதினாறாம் பெனடிக்ட் பணி துறந்ததைத் தொடர்ந்து திருப்பீடம் காலியான உடனேயே பெர்த்தோனே திருத்தந்தை உறைவிடத்தை முத்திரையிட்டு அடைத்துவிட்டு, அதன் பொறுப்பை ஏற்றுக்கொண்டார். வத்திக்கானின் அயல் உறவுத் துறைத் தலைவர் என்ற முறையில் கர்தினால் பெர்த்தோனேயின் பணி முடிவுக்கு வந்தாலும், அவர் தூய உரோமைத் திருச்சபையின் ஆட்சியாளர் என்னும் பொறுப்பில் தொடர்கிறார்.\n\nகர்தினால்மார் குழுவின் தலைவரான கர்தினால் ஆஞ்செலோ சொதானோ கர்தினால்மார்களின் பொதுக்குழுக் கூட்டத்தைக் கூட்டி அவற்றிற்குத் தலைமை தாங்கும் பொறுப்பைக் கொண்டிருந்தார். அவரே தேர்தல் குழு அவையையும் கூட்டும் பொறுப்புடையவராயினும், அவர் 80 வயதைத் தாண்டிவிட்டதாலும், அதனால் தேர்தல் குழு அவையில் கலந்துகொண்டு வாக்களிக்கும் உரிமையை இழந்துவிட்டதாலும், அவர் தேர்தலில் பங்கேற்கவில்லை. மாட்டார். மாறாக, அவருக்கு அடுத்த, 80 வயதுக்கு உட்பட்ட மூத்த கர்தினாலாகிய ஜொவான்னி பத்தீஸ்தா ரே என்பவர் அப்பொறுப்பை நிறைவேற்றினார்.\n\nகத்தோலிக்க திருச்சபையின் கர்தினால்மார் குழு, இரகசிய வாக்கெடுப்பு முறையில் புதிய திருத்தந்தையைத் தேர்ந்தெடுக்கும். வழக்கமாக, கர்தினால் குழுவிலிருந்து ஒருவரே தேர்ந்தெடுக்கப்படுவார். \nவத்திக்கான் நகரில், சிஸ்டைன் சிற்றாலயத்தில் (\"Sistine Chapel\") புதிய திருத்தந்தையைத் தேர்ந்தெடுக்கும் கர்தினால்மார் தேர்தல் குழு அவை நிகழும். இரகசிய வாக்கெடுப்பு வழியாக புதிய திருத்தந்தை தேர்ந்தெடுக்கப்படுவார். \nதிருத்தந்தையின் இறப்பு அல்லது பணி துறப்பு காரணமாகத் திருப்பீடம் காலியாகும் நாளில் ஒரு கர்தினால் 80 வயது எய்திவிட்டால் அவர் புதிய திருத்தந்தையைத் தேர்ந்தெடுக்கும் திருத்தந்தைத் தேர்தல் அவை கூட்டத்தில் கலந்துகொண்டு வாக்களிக்கும் உரிமையை இழப்பார் என்று 1975இல் திருத்தந்தை ஆறாம் பவுல் சட்டம் வகுத்திருந்தார். அதை திருத்தந்தை இரண்டாம் யோவான் பவுல் திருத்தியமைத்து, திருப்பீடம் காலியான பின் புதிய திருத்தந்தையைத் தேர்ந்தெடுப்பதற்காகத் திருத்தந்தைத் தேர்தல் அவை கூடும் நாளில் எந்த கர்தினாலுக்கு 80வயது நிறைகிறதோ அவர் அத்தேர்தல் அவையில் கலந்துகொண்டு வாக்களிக்கும் உரிமையை இழக்கிறார் என்று சட்டம் வகுத்தார். அதுவே இப்போது நடைமுறையில் உள்ளது.\nபுதிய திருத்தந்தையைத் தேர்ந்தெடுக்கும் வயதினைக் கடக்காத கர்தினால்மார்களின் எண்ணிக்கை 120ஐத் தாண்டலாகாது என்றொரு ஒழுங்குமுறை 1975இல் இயற்றப்பட்டது. ஆயினும் சில வேளைகளில் அந்த எண்ணிக்கை சற்றே உயர்ந்ததும் உண்டு. \nஆம். மரபுப்படி, தூய உரோமைத் திருச்சபையின் ஆட்சியாளர், இறந்த திருத்தந்தையை அணுகி, நெற்றியில் ஒரு சிறு சுத்தியலால் மெதுவாகத் தட்டி, அவருடைய திருமுழுக்குப் பெயரைச் சொல்லி மூன்று முறை அழைப்பார். அதற்கு யாதொரு பதிலும் வரவில்லை என்றால், திருத்தந்தை இறந்துவிட்டார் என்று உறுதி செய்யப்படும். இந்த மரபுவழிச் சடங்கு கடைசி முறையாக நிகழ்த்தப்பட்டது 1903ஆம் ஆண்டு, திருத்தந்தை பதின்மூன்றாம் லியோ இறந்தபோது ஆகும். இந்த மரபு தற்போது கைவிடப்பட்டுவிட்டது. ஒருசில அலுவலர் முன்னிலையில் தூய உரோமைத் திருச்சபை ஆட்சியாளர் இறப்புச் சான்றிதழைத் தயாரிக்கும் செயல் மட்டுமே தற்போது உள்ளது. பின்னர், அடக்கச் சடங்குகளுக்கு ஏற்பாடாகும். புதிய திருத்தந்தைத் தேர்தலுக்கான ஏற்பாடுகள் தொடங்கும்.\nதிருத்தந்தையின் ஆட்சிக் கணையாழிக்கு \"மீனவரின் கணையாழி\"(\"fisherman's ring\") என்று பெயர். இயேசுவின் முக்கிய சீடரான புனித பேதுரு மீனவராய் இருந்தார் என்பதாலும், இயேசு அவரை நோக்கி, இதுவரை மீன்களைப் பிடித்த நீ இனிமேல் மனிதரைப் பிடிப்பாய் (காண்க: மாற்கு நற்செய்தி 1:17) என்று கூறியதாலும், பேதுருவின் வழிவருகின்ற திருத்தந்தை அணியும் ஆட்சி மோதிரம் இப்பெயர் பெற்றது. \nSection::::திருத்தந்தை தேர்தல் பற்றிய சில தகவல்கள்.\nகடந்த காலத்தில், திருத்தந்தையின் இறப்புக்குப் பின் யாராவது அவருடைய கணையாழியைக் கொண்டு அதிகாரப்பூர்வ ஆணையேடுகளுக்கு முத்திரை வைத்துவிடலாகாது என்னும் எண்ணத்தில் அந்தக் கணையாழியை ஒரு சுத்தியலால் அடித்து நொறுக்கிவிடும் வழக்கம் இருந்தது. கணையாழியால் ஆவணங்கள்மீது முத்திரை இடும் பழக்கம் 1265இல் இருந்தே குறிப்பிடப்படுகிறது. இந்த விதத்தில் முத்திரை இடும் பழக்கம் 1842 வரை நடப்பில் இருந்தது. முத்திரை இடுவதற்குப் பயன்படுத்தாத காலத்திலும் திருத்தந்தைக்கு ஓர் ஆட்சி மோதிரம் அவர் பணிப்பொறுப்பு ஏற்கும் நாளில் வழங்கப்படும். இப்போது, திருத்தந்தை இறந்தால் அல்லது பணிதுறந்தால் அவரது \"மீனவரின் கணையாழி\" ஒதுக்கிவைக்கப்படுமே ஒழிய நொறுக்கப்படுவதில்லை. \nதிருத்தந்தைத் தேர்தல் மிகக் கடினமான இரகசிய முறையில் நிகழும். தேர்தல் நடக்கின்ற சிஸ்டைன் சிற்றாலயத்தில் ஒற்றுக்கேட்கும் கருவிகள் உளவா என்று துல்லியமாகப் பார்க்கப்படும். தேர்தலின்போது கர்தினால்மார்கள் வெளியுலகத்தோடு தொடர்புகொள்ள இயலாது. ஒவ்வொரு கர்தினாலும், அவர்களுக்குத் துணைசெய்வோரும் இரகசியம் காப்பதற்கான ஆணை செய்துகொள்ள வேண்டும். ஆணையை மீறுவோருக்குத் தண்டனை உண்டு. கர்தினால் அல்லாதோர் இரகசியம் பற்றிய ஆணையை மீறினால் உடனடியான சபைநீக்கத்துக்கு ஆளாவர். கர்தினால்மாருக்கு என்ன தண்டனை என்பது பற்றித் தனியாகக் குறிப்பிடப்படவில்லை. \nதேர்தல் நடக்கும்போது கர்தினால்மார் தாம் தேர்ந்தெடுக்க விரும்பும் கர்தினாலின் பெயரை ஒரு சீட்டில் எழுதுவார்கள். ஒவ்வொரு சுற்றின் முடிவிலும் சீட்டுகள் எரிக்கப்படும். திருத்தந்தை இன்னும் தேர்ந்தெடுக்கப்படவில்லை என்பதை அறிவிக்க கரும்புகை எழும். அவர் தேர்ந்தெடுக்கப்பட்டுவிட்டார் என்பதை அறிவிக்க வெண்புகை எழும்.\n\nSection::::திருத்தந்தைத் தேர்தல் நடைபெறுகின்ற முறை.\nதிருத்தந்தை ஒருவர் பதவி துறந்தாலோ, பதவிக் காலத்தில் இறந்தாலோ அவருக்குப் பின் பதவியேற்கும் திருத்தந்தையைத் தேர்ந்தெடுப்பதற்கான வழிமுறைகள் துல்லியமாக வரையறுக்கப்பட்டுள்ளன. கத்தோலிக்க திருச்சபையின் ஏறத்தாழ இரண்டாயிரம் ஆண்டு வரலாற்றில் திருத்தந்தையைத் தேர்ந்தெடுக்கும் முறையில் பல மாற்றங்களும் புகுத்தப்பட்டன.\n\nஇன்று வழக்கத்தில் இருக்கும் முறைப்படி கத்தோலிக்க திருச்சபையின் கர்தினால்மார் மட்டுமே புதிய திருத்தந்தையைத் தேர்ந்தெடுக்கும் உரிமையும் கடமையும் கொண்டுள்ளார்கள்.\n\nSection::::திருத்தந்தைத் தேர்தல் 2013 தயாரிப்பு நடவடிக்கைகள்.\nதிருத்தந்தை பதினாறாம் பெனடிக்ட் பணி துறந்தைத் தொடர்ந்து, புதிய திருத்தந்தையைத் தேர்ந்தெடுப்பதற்கான தயாரிப்புகள் தொடங்கின.\n\nபுதிய திருத்தந்தையைத் தேர்ந்தெடுக்கும் கர்தினால் அவைக்குத் தலைமைதாங்கியவர் கர்தினால் ஜோவான்னி பத்தீஸ்தா ரே என்பவர். கர்தினால் குழுத் தலைவரான ஆஞ்செலோ சோடானோ என்பவரும், கர்தினால் குழுவின் துணைத்தலைவரான கர்தினால் ரோஜர் எச்செகாரே என்பவரும் 80 வயதைத் தாண்டிவிட்டதால் தேர்தல் அவையில் பங்கேற்று வாக்களிக்க உரிமை இழந்துவிட்டதால் கர்தினால் ரே என்பவருக்கு அந்தப் பொறுப்பு கொடுக்கப்பட்டது. கர்தினால் ரே 80 வயது நிரம்பாத கர்தினால்மார்களுள் மூத்தவர் என்ற அடிப்படையில் இத்தகுதியைப் பெற்றார்.\n\nதிருத்தந்தையைத் தேர்ந்தெடுக்கும் அவையில் கலந்துகொண்டு வாக்களிக்கும் உரிமை 80 வயது நிரம்பாத கர்தினால்மார்களுக்கு மட்டுமே உண்டு என்னும் சட்டத்தை திருத்தந்தை ஆறாம் பவுல் இயற்றியிருந்தார். 1996இல் திருத்தந்தை இரண்டாம் யோவான் பவுல் திருத்தந்தையின் பணியிடம் காலியான 15-20 நாள்களுக்குள் புதிய திருத்தந்தையைத் தேர்ந்தெடுக்கும் அவை கூட வேண்டும் என்று சட்டம் இயற்றினார்.\n\nஇருப்பினும், திருத்தந்தை பதினாறாம் பெனடிக்ட் தாமாகவே முன்வந்து பணிதுறந்தது ஒரு புதிய நிகழ்வானதால் புதிய வழிமுறை தேவைப்பட்டது. திருத்தந்தை பெனடிக்ட் தாம் பணிதுறக்கப்போவதாக 2013, பெப்ருவரி 11ஆம் நாள் அறிவித்தார். அவ்வாறே பெப்ருவரி 28ஆம் நாள் பணிதுறந்தார். இதனால் வழக்கமாகத் திருத்தந்தை இறந்தபின் காலியாகின்ற இடத்தை நிரப்புவதற்குத் தேவையான நாள்களை விடக் குறைவான நாள்கள் போதும் என்றாயிற்று. மேலும், 2013ஆம் ஆண்டு திருச்சபையின் மிக முக்கிய நிகழ்வாகிய புனித வாரம் மார்ச்சு 24இல் தொடங்குவதால் அதற்கு முன் திருத்தந்தைத் தேர்தல் நடந்து முடிந்து புதிய திருத்தந்தை பொறுப்பு ஏற்பதும் தேவை என்று பட்டது.\n\nஆக, 2013, பெப்ருவரி 25ஆம் நாள் பதினாறாம் பெனடிக்ட் ஒரு மாற்றம் கொணர்ந்தார். அதன்படி, புதிய திருத்தந்தையைத் தேர்ந்தெடுப்பதற்காக கர்தினால்-வாக்காளர்கள் அனைவரும் உரோமைக்கு வந்ததும், அவர்கள் தேர்தல் நாளைக் குறிக்கும்போது ஒருசில நாள்கள் முன்னதாகத் தேர்தல் நிகழ ஏற்பாடு செய்யலாம் என்றாயிற்று. இதன்படி, கர்தினால்மார் ஒன்றுகூடி, புதிய திருத்தந்தையைத் தேர்ந்தெடுக்கும் நாளினைக் குறித்தார்கள்.\n\nபதினாறாம் பெனடிக்டிக்குப் பின் திருத்தந்தையாகப் பொறுப்பேற்பவரைத் தேர்ந்தெடுக்கும் கர்தினால் அவை 2013, மார்ச்சு 12ஆம் நாள் கூடும் என்று கர்தினால்மார் முடிவுசெய்தனர்.\n\nதிருத்தந்தை பதினாறாம் பெனடிக்ட் பணிதுறந்த நாளாகிய 2012, பெப்ருவரி 28ஆம் நாள் உலகத்தில் 207 கர்தினால்மார் இருந்தனர். அவர்களுள் திருத்தந்தைப் பணியிடம் காலியாவதற்கு முந்தின நாள் யார்யார் 80 வயது நிரம்பாமல் இருந்தார்களோ அவர்கள் அனைவரும் திருத்தந்தைத் தேர்தல் அவையில் பங்கேற்று வாக்களிக்கும் உரிமை கொண்டிருந்தனர். இது திருத்தந்தை ஆறாம் பவுல் இயற்றிய சட்டம் ஆகும். அதைத் திருத்தந்தை இரண்டாம் யோவான் பவுல் மாற்றியமைத்து, திருத்தந்தைத் தேர்தல் அவை கூடுவதற்கு முன்னால் 80 வயது நிரம்பிய கர்தினால்மார் அந்த அவையில் பங்கேற்க உரிமை இல்லை என்று சட்டம் இயற்றினார்.\n\nஇவ்வாறு 2013 திருத்தந்தைத் தேர்தல் அவையில் பங்கேற்க 117 கர்தினால்மார்கள் உரிமை கொண்டிருந்தனர். இவர்களுள் இருவர் வெவ்வேறு காரணங்களுக்காகத் தாம் தேர்தல் அவையில் பங்கேற்கப் போவதில்லை என்று தெரிவித்தனர். ஒருவர் இந்தோனேசியாவின் ஜாக்கார்த்தா உயர்மறைமாவட்டத்தின் பேராயரான ஜூலியஸ் தர்மாத்மாத்ஜா என்னும் கர்தினால். அவருக்குக் கண்பார்வை குறைந்துபோனது காரணமாகக் காட்டப்பட்டது. மற்றொருவர் எசுக்காத்துலாந்து நாட்டின் புனித அந்திரேயா மற்றும் எடின்பரோ உயர்மறைமாவட்டத்தின் ஓய்வுபெற்ற பேராயரான கீத் ஓப்ரையன் என்னும் கர்தினால் ஆவார். இவர் தாம் தேர்தலில் பங்கேற்க வந்தால் அது தம்மீது கவனத்தை ஈர்க்கும் தருணமாகிவிடும் என்று கூறினார்.\n\nSection::::2013 திருத்தந்தைத் தேர்தலுக்கான தொடக்கக் கூட்டங்கள்.\nதிருத்தந்தை பதினாறாம் பெனடிக்ட் தாம் பணிதுறக்கப்போவதாக அறிவித்ததிலிருந்து கர்தினால்மார் உரோமை வரத் தொடங்கினார்கள். 2013, பெப்ருவரி 28ஆம் நாள் அவர் பதவி விலகியதிலிருந்து பெரும்பான்மையான கர்தினால்மார் புதிய திருத்தந்தையைத் தேர்ந்தெடுக்கும் அவையில் கலந்துகொள்ள உரோமை வந்தனர்.\n\nதிருத்தந்தைத் தேர்தலில் பங்கேற்க உரோமை வருமாறு கர்தினால்மார்களுக்கு அழைப்பு 2013, மார்ச் முதல்நாள் விடுக்கப்பட்டது.\n\nஎண்பது வயதுக்கு உட்பட்ட மற்றும் மேற்பட்ட அனைத்து கர்தினால்மாரும் பங்கெடுக்க உரிமை கொண்ட குழுக் கூட்டங்கள் பொதுக் குழுக் கூட்டங்கள் ஆகும். இவை 80 வயதுக்கு உட்பட்ட கர்தினால்மார் மட்டுமே பங்கேற்கின்ற திருத்தந்தைத் தேர்தல் அவைக் கூட்டத்திற்கு முன்னதாக நடைபெற்றன. இக்கூட்டங்களில் கர்தினால்மார் பொதுவாக திருச்சபையின் நிலைமையையும் அது இன்றைய உலகில் சந்திக்கின்ற சிக்கல்களையும் குறித்து விவாதித்தனர். அதோடு இன்றைய சூழ்நிலைகளில் யார் திருத்தந்தையாகப் பொறுப்பேற்பது வரவேற்கத்தக்கது என்பது குறித்தும் உரையாடல் நிகழ்த்தினர்.\n\nமுதல் பொதுக்குழுக் கூட்டம் 2013, மார்ச் 4ஆம் நாள் திங்கள் காலை நடைபெற்றது. அதற்கு முன்னர், பெப்ருவரி 28ஆம் நாளிலேயே, புதிய திருத்தந்தையைத் தேர்ந்தெடுக்கும் கர்தினால் அவை பெரும்பாலும் மார்ச்சு 11ஆம் நாள் கூடலாம் என்றும் கருத்துத் தெரிவிக்கப்பட்டது.\n\nதிருத்தந்தைத் தேர்தல் குழு கூடி புதிய திருத்தந்தையைத் தேர்ந்தெடுக்கும் இடமாகிய சிஸ்டைன் சிற்றாலயம் மார்ச்சு 5ஆம் நாள் காலையில் கூட்டத் தயாரிப்புகளுக்காக மூடப்பட்டது. என்றாலும், எந்த நாளில் திருத்தந்தைத் தேர்தல் குழு கூடி வாக்கெடுப்பு நடத்தும் என்பது வாக்களிக்க உரிமை கொண்ட எல்லா கர்தினால்மார்களும் உரோமை வந்து சேர்ந்து பொதுக்குழுக் கூட்டத்தில் கலந்து முடிவெடுப்பதன் அடிப்படையிலேயே தீர்மானிக்கப்படும் என்று அறிவிக்கப்பட்டது.\n\nபோலந்தின் வார்சா உயர்மறைமாவட்டத்தின் பேராயரான கர்தினால் கசிமீரஸ் நீச் மார்ச் 7ஆம் நாள் வியாழக்கிழமை காலையில் நடந்த ஐந்தாம் பொதுக்குழுக் கூட்டத்தில் கலந்துகொள்ளும் வகையில் உரோமை வந்து சேர்ந்தார். அதன்பின் இறுதியாக, வியட்நாமின் ஹோ சி மின் நகர் உயர்மறைமாவட்டத்தின் பேராயரான கர்தினால் ழான்-பாப்தீஸ்த் பாம் மின் மான் என்பவரும் மார்ச்சு 7ஆம் நாள் மாலையில் உரோமை வந்து சேர்ந்தார். இவ்வாறு, திருத்தந்தைத் தேர்தலில் கலந்துகொள்ளும் உரிமைகொண்ட அனைத்து 115 கர்தினால்மாரும் உரோமை வந்து சேர்ந்து தீர்மானித்ததைத் தொடர்ந்து திருத்தந்தைத் தேர்தல் அவை கூடும் நாள் அறிவிக்கப்பட்டது.\n\nகூடி வந்த கர்தினால்மார்கள் ஒருவரை ஒருவர் அறிந்து, பழகவும் வாய்ப்புக் கிடைத்தது. தேர்தலில் வாக்காளர்களாகப் பங்கேற்கின்ற 115 கர்தினால்மார்களுள் 17 பேர் டுவிட்டர் சமூகத் தொடர்பு ஊடகம் பயன்படுத்துவோர் என்பது குறிப்பிடத்தக்கது. அவர்களுள் பலர் டுவிட்டர் செய்தி அனுப்பி வெளியுலகோடு தொடர்புகொண்டிருந்தனர். சிலர், குறிப்பாக அமெரிக்க கர்தினால்மார், நேர்காணல் வழி செய்திகள் வழங்கினார்கள். ஆயினும், கர்தினால்மார் தங்கள் பொதுக்குழுக் கூட்டத்தில் எப்பொருள் பற்றி விவாதித்தார்கள் என்பது குறித்து செய்திகள் வெவ்வேறு விதங்களில் வெளிவரத்தொடங்கியதால் செய்திப்பகிர்வுக்குத் தடை விதிக்கப்பட்டது. வத்திக்கானின் அதிகாரப்பூர்வ தகவலாளர் மட்டுமே செய்தி வழங்குவார் என்று அறிவிக்கப்பட்டது.\n\nகர்தினால்மார்களின் முதல் பொதுக்குழுக் கூட்டத்தின்போது (2013, மார்ச்சு 4, திங்கள் கிழமை காலை) விவாதிக்கப்பட்ட பொருள்கள்: புது நற்செய்தியறிவிப்புப் பற்றிய அண்மைய ஆயர் மன்றம், திருத்தந்தை பெனடிக்டுக்கு ஒரு பாராட்டுத் தந்தி அனுப்புதல், திருச்சபை ஆட்சித் தலைவருக்கு (\"Camerlengo\") தேர்தல் சமயத்தில் துணைபுரிய 3 கர்தினால்களைத் தேர்ந்தெடுத்தல். அந்தப் பொதுக்குழுக் கூட்டத்தில் 13 கர்தினால்மார்கள் உரையாற்றினர்.\n\n\nமார்ச்சு 4ஆம் நாள் மாலையில் இரண்டாம் பொதுக்குழுக் கூட்டம் நிகழ்ந்தது. சட்டப்படி கர்தினால்மாருக்கு ஆற்றப்பட வேண்டிய இரு உரைகளுள் முதலாம் உரை அப்போது அருள்திரு ரனியேரோ காந்தாலாமேஸ்ஸா என்பவரால் வழங்கப்பட்டது. 9 கர்தினால்மார்களும் உரையாற்றினர்.\n\n\nஇக்கூட்டம் மார்ச்சு ஐந்தாம் நாள் செவ்வாய் காலையில் நடைபெற்றது. அதுபோழ்து 11 கர்தினால்மார் உரையாற்றினர். அதோடு ஆறு பெருநிலப்பகுதிகளிலிருந்தும் வந்த கர்தினால்மார்களின் பிரதிநிதிகள் உரைகள் நிகழ்ந்துவிட்டிருந்தன. பதினாறாம் பெனடிக்டிக்குப் பாராட்டுத் தந்திச் செய்தி அனுப்பப்பட்டது. மேலும் நடக்கவிருக்கின்ற திருத்தந்தைத் தேர்தல் அவை தொடர்பான ஒழுங்குகள் வாசித்தளிக்கப்பட்டன. பொதுக்குழுக் கூட்டத்தில் விவாதிக்கப்பட்ட பொருள்கள்: உலக ஆயர்களுக்கும் திருப்பீடத்துக்கும் உள்ள உறவுகள், இரண்டாம் வத்திக்கான் பொதுச்சங்த்திற்குப் பிறகு திருச்சபையில் ஏற்பட்ட மறுமலர்ச்சி, இன்றைய உலகில் திருச்சபை, புது நற்செய்தியறிவிப்பு.\n\nசெவ்வாய் மாலையில் திருத்தந்தைத் தேர்தல் நடைபெறவிருக்கின்ற இடமான வத்திக்கானின் சிஸ்டைன் சிற்றாலயத்தில் கர்தினால் வாக்காளர்கள் அளிக்கும் வாக்குச்சீட்டுகளை எரித்து கரும்புகை அல்லது வெண்புகை எழுப்புவதற்குப் பயன்படும் இரு எரிஅடுப்புகள் நிறுவப்பட்டன.\n\n\nமார்ச்சு 6ஆம் நாள் புதன் காலையில் இக்கூட்டம் நடைபெற்றது. முதலில் கர்தினால்மார்கள் காலை இறைவேண்டல் நிகழ்த்தினார்கள். அன்று பிறந்த நாளைக் கொண்டாடிய மூன்று கர்தினால்மார்களுக்கு வாழ்த்து தெரிவிக்கப்பட்டது. 18 கர்தினால்மார் உரையாற்றினர். கூட்டத்தில் கலந்துகொள்வதற்காக இன்னும் வந்துசேர வேண்டிய இரு கர்தினால்களைத் தவிர மற்று அனைத்து கர்தினால்மாரும் உறுதிமொழி எடுத்துக்கொண்டனர். விவாதப் பொருள்கள்: இன்றைய உலகில் திருச்சபை; புது நற்செய்தியறிவிப்பின் கோரிக்கைகள்; உரோமைத் தலைமைப் பீடத்தின் பல்வேறு துறைகள், பேராயங்கள், ஆணைக்குழுக்கள், கல்விநிறுவனங்கள்; ஆயர்களோடு உறவுகள்; புதிதாகத் தேர்ந்தெடுக்கப்படவிருக்கின்ற திருத்தந்தையிடம் துலங்கவேண்டிய பண்புகள்.\n\nபுதன் மாலையில் புனித பேதுரு பெருங்கோவிலில் இறைவேண்டல் நடந்தது.\n\n\nகர்தினால்மார்களின் ஐந்தாம் பொதுக்குழுக் கூட்டம் மார்ச்சு 7ஆம் நாள் வியாழன் காலை நடந்தது. தேர்தலின்போது திருச்சபை ஆட்சித்தலைவருக்குத் துணைசெய்ய மேலும் மூன்று கர்தினால்மார் தேர்ந்தெடுக்கப்பட்டனர். வெனெசுவேலா நாட்டு அதிபரான ஊகோ சாவெசின் மறைவுக்கு அனுப்பப்பட்ட இரங்கற்செய்தி வாசிக்கப்பட்டது. வத்திக்கானின் மூன்று நிதித்துறைகளின் தலைவர்களான மூன்று கர்தினால்மார் உரை நிகழ்த்தினார்கள். தொடர்ந்து 13 கர்தினால்மார் உரைநிகழ்த்தினர். குறிப்பாக கிறித்தவ ஒன்றிப்பு, திருச்சபை ஏழைகளுக்கு ஆற்றும் பணி போன்றவை விவாதிக்கப்பட்டன.\n\n\nவியாழன் மாலை நடந்த பொதுக்குழுக் கூட்டத்தில் கர்தினால்-வாக்காளர்களுள் கடைசியாக உரோமை வந்துசேர்ந்த வியட்நாம் கர்தினாலும் கலந்துகொண்டு உறுதிமொழி எடுத்துக்கொண்டார். இவ்வாறு கர்தினால்-வாக்காளர் அனைவரும் (115) பிற கர்தினால்மார்களோடு கூட்டத்தில் கலந்துகொண்டனர். 16 கர்தினால்மார் உரையாற்றினர்.\n\nஇதற்கிடையில் அமெரிக்க கர்தினால்மார் செய்தி ஊடகத் தொடர்பாளர்களோடு உரையாடி, திருச்சபையின் நிலைபற்றி விரிவாக விவாதிக்க இன்னும் சில நாள்கள் தேவைப்படும் என்றும், திருத்தந்தைத் தேர்தலுக்கு முன் கர்தினால்மார் ஒருவர் ஒருவரை நன்கு அறிய வாய்ப்புகள் வேண்டும் என்றும் கூறினர்.\n\n\nஇக்கூட்டம் 2013, மார்ச்சு 8ஆம் நாள் வெள்ளி காலை நிகழ்ந்தது. திருத்தந்தைத் தேர்தல் அவையில் கலந்து வாக்களிக்க இயலவில்லை என்று கூறிய இரு கர்தினால்மார்களின் வேண்டுகோளைக் கர்தினால்மார் குழு ஏற்றது. அந்த இரு கர்தினால்மார்: ஜக்கார்த்தா பேராயர் கர்தினால் ஜூலியஸ் தர்மாத்மாத்ஜா, எடின்பரோ பேராயர் கீத் ஓப்ரையன் ஆகியோர்.\n\nதிருத்தந்தைத் தேர்தலில் கலந்து வாக்களிக்க உரிமை பெற்ற அனைத்து கர்தினால்மார்களும் (115 பேர்) ஏற்கெனவே உரோமைக்கு வந்துவிட்டதால் தேர்தல் நிகழும் நாளைக் குறிக்கும் தருணம் வந்துவிட்டது என்று அறிவிக்கப்பட்டது.\n\nஇக்கூட்டத்தில் விவாதிக்கப்பட்ட பொருள்கள்: பல்சமய உரையாடல்; உலகில் நீதியை நிலைநாட்டுவதில் திருச்சபையின் பொறுப்பு; மனித உயிர் தொடர்பான அறநெறி; அன்பிலும் மகிழ்ச்சியிலும் பரிவிலும் நற்செய்தியறிவிப்பு; திருச்சபையில் பெண்களின் இடமும் பணியும்; திருச்சபையில் கூட்டுணர்வு.\n\nமார்ச்சு 8ஆம் நாள் வெள்ளி மாலையில் நிகழ்ந்த இக்கூட்டத்தில் மொத்தம் 145 கர்தினால்மார் கலந்துகொண்டனர். புதிய திருத்தந்தையைத் தேர்ந்தெடுக்கும் நாளைக் குறிக்குமாறு கர்தினால் குழுத் தலைவர் கேட்டார். மிகப் பெரும்பான்மையான வாக்குகளோடு, திருத்தந்தைத் தேர்தல் அவை 2013, மார்ச்சு 12ஆம் நாள் செவ்வாய்க் கிழமையன்று சிஸ்டைன் சிற்றாலயத்தில் கூடி திருத்தந்தையைத் தேர்ந்தெடுக்கும் என்று முடிவுசெய்யப்பட்டது. கூட்டத்தின்போது 15 கர்தினால்மார் உரையாற்றினர்.\n\nஇக்கூட்டம் 2013, மார்ச்சு 9ஆம் நாள் சனிக்கிழமை காலை நிகழ்ந்தது. திருத்தந்தைத் தேர்தல் அவை கூடவிருக்கின்ற நாளாகிய மார்ச்சு 12ஆம் நாள் காலையில் எல்லா கர்தினால்-வாக்காளர்களும் தாங்கள் தங்கியிருக்கின்ற இடங்களிலிருந்து வத்திக்கான் நகர எல்லைக்குள் அமைந்துள்ள \"புனித மார்த்தா இல்லம்\" என்னும் வந்துவிட வேண்டும் என்றும், தேர்தல் வழியாக புதிய திருத்தந்தை தேர்ந்தெடுக்கப்படும் வரை அவர்கள் அந்த இல்லத்திலேயே தங்கி இருக்க வேண்டும் என்றும் கர்தினால் குழுத் தலைவர் அறிவித்தார். பின்னர் புனித மார்த்தா இல்லத்தில் யார்யார் எந்தெந்த அறையில் தங்குவது என்பது சீட்டுக் குலுக்கல் முறையில் நிர்ணயிக்கப்பட்டது.\n\nகூட்டத்தில் 17 கர்தினால்மார் உரையாற்றினர். இவ்வாறு, கர்தினால்மார்களின் ஒன்பது பொதுக்குழுக் கூட்டங்களிலும் மொத்தம் 133 உரைகள் ஆற்றப்பட்டன.\n\nவிவாதிக்கப்பட்ட பொருள்கள்: உரோமைத் தலைமைச் செயலகத்தில் சீர்திருத்தம் கொணர்தல்; புதிய திருத்தந்தையிடம் துலங்கவேண்டிய பண்புகள்.\n\nகர்தினால் குழுத்தலைவர் திருத்தந்தைத் தேர்தல் நிகழவிருக்கும் மார்ச்சு 12ஆம் நாள் காலை 10 மணிக்கு தேர்தல் நன்முறையில் நிகழ இறைவனை வேண்டிட புனித பேதுரு பெருங்கோவிலில் திருப்பலி நிகழும் என்று அறிவித்தார். அத்திருப்பலியைக் கர்தினால் குழுத் தலைவர் தலைமைதாங்கி நடத்துவார் என்றும் அறிவிக்கப்பட்டது.\n\nபிற்பகலில், வத்திக்கான் திருத்தந்தை இல்லத்தோடு இணைந்த புனித பவுல் சிற்றாலயத்தில் கர்தினால்-வாக்காளர்கள் கூடி, தேர்தல் நிகழும் இடமாகிய சிஸ்டைன் சிற்றாலயம் நோக்கி 4:30 மணிக்கு பவனியாகச் செல்வார்கள். அப்போது எல்லாப் புனிதர் பிரார்த்தனையையும் தூய ஆவியின் துணையை இறைஞ்சி, \"வருக தூய ஆவியே\" என்னும் பாடலையும் இலத்தீனில் இசைப்பார்கள்.\n\nமார்ச்சு 11ஆம் நாள், திங்கள் காலையில் இறுதி பொதுக்குழுக் கூட்டம் நடைபெறும் என்று அறிவிக்கப்பட்டது. பிற அறிவிப்புகள்: மார்ச்சு 10ஆம் நாள் ஞாயிறன்று, கர்தினால்மார் தமக்கென்று ஒதுக்கப்பட்ட உரோமைக் கோவில்களில் திருப்பலி நிறைவேற்றுவர். திருத்தந்தைத் தேர்தல் நிகழும்போது கர்தினால்மாருக்குத் துணையாகச் செயல்படும் அனைவரும் இரகசியம் காப்பதாக உறுதிமொழி எடுக்கும் சடங்கு, மார்ச்சு 11ஆம் நாள் திங்கள் மாலை 5:30 மணிக்கு புனித பவுல் சிற்றாலயத்தில் நிகழும்.\n\nதிருத்தந்தையின் அதிகாரத்தின் சின்னமாகிய \"மீனவர் கணையாழி\" என்னும் மோதிரமும் அந்த மோதிரச் சின்னத்தின்படி அமைந்த முத்திரையும் வேறு அதிகாரப்பூர்வ முத்திரைகளும் நொறுக்கப்பட மாட்டா எனவும், ஆனால் அவற்றின்மீது சிறிய எழுத்தாணி கொண்டு சிலுவை அடையாளம் வரையப்பட்டு அவை இனிமேல் பயன்பட முடியாமல் மாற்றப்படும் என்றும் அறிவிக்கப்பட்டது.\n\nபுதிய திருத்தந்தை தேர்ந்தெடுக்கப்பட்டதும் அவருக்கு மீனவர் கணையாழியும் முத்திரைகளும் புதிதாக உருவாக்கப்படும்.\n\nமார்ச்சு 9ஆம் நாள் சனிக்கிழமை காலையில் சிஸ்டைன் சிற்றாலயத்தின் வெளிக்கூரையில் புகைக் கூண்டு நிறுவப்பட்டது. இந்தப் புகைக்கூண்டு வழியாக வெளிவரும் கரும்புகை அல்லது வெண்புகையைக் கண்டு மக்கள் திருத்தந்தை தேர்ந்தெடுக்கப்பட்டுவிட்டாரா அல்லது இன்னும் தேர்தல் முடியவில்லையா என அறிந்துகொள்வார்கள். திருத்தந்தை தேர்ந்தெடுக்கப்பட்டதும் வெண்புகையும் தேர்ந்தெடுக்கப்படாத வாக்கெடுப்பின் பின் கரும்புகையும் புகைக்கூண்டின் வழி வெளியேற்றப்படும்.\n\n2013, மார்ச்சு 11ஆம் நாள் திங்கள் காலையில் கர்தினால்மார் புதிய திருத்தந்தையைத் தேர்ந்தெடுக்க சிஸ்டைன் சிற்றாலயத்திற்குள் அடுத்த நாள் நுழைவதற்கு முன்னதாகப் பத்தாவதும் இறுதியானதுமான பொதுக்குழுக் கூட்டத்தில் கலந்துகொண்டனர்.\n\nமார்ச்சு 11ஆம் நாள் நடந்த இந்த இறுதிப் பொதுக்குழுக் கூட்டத்தில் 28 கர்தினால்மார் உரையாற்றினர். இவ்வாறு, 2013, மார்ச்சு 4ஆம் நாள், திங்கள் கிழமை தொடங்கி ஒரு வாரமாக, பத்து பொதுக்குழுக் கூட்டங்களில் மொத்தம் 150க்கும் அதிகமான கர்தினால்மார் உரையாற்றினர்.\n\nவத்திக்கானின் மைய அலுவலத்தின் செயல்முறை சீர்திருத்தப்பட வேண்டும் என்று பல கர்தினால்மார் கேட்டுக்கொண்டதைத் தொடர்ந்து, திருச்சபை ஆட்சியாளரான கர்தினால் தார்ச்சீசியோ பெர்த்தோனே வத்திக்கான் வங்கியில் ஊழல் நடந்தது என்று கூறப்பட்ட குற்றச்சாட்டைத் தொடர்ந்து எடுக்கப்பட்ட நடவடிக்கைகள் குறித்துப் பேசினார்.\n\nஇன்னும் பல கர்தினால்மார் உரையாற்ற முன்கூட்டியே பெயர் கொடுத்திருந்தனர். எனவே, திங்கள் பிற்பகலில் மற்றொரு பொதுக்குழுக் கூட்டம் நடத்தலாமா என்று கேட்டதற்கு, அத்தகைய கூடுதல் அமர்வு தேவையில்லை என்று பெரும்பான்மைக் கர்தினால்மார் கருத்துத் தெரிவித்தனர்.\n\nமாறாக, மார்ச்சு 11 பிற்பகலில் கர்தினால்மார் தனிப்பட்ட முறையில் ஒருவர் ஒருவரை சந்தித்து, புதிய திருத்தந்தையாக யாரைத் தேர்ந்தெடுப்பது என்று உரையாடினர்.\n\nகீழ்வரும் அறிவிப்புகள் வழங்கப்பட்டன: திருத்தந்தைத் தேர்தல் நடைபெறுகின்ற 2013, மார்ச்சு 12ஆம் நாள் காலை 7 மணிக்கு எல்லா 115 கர்தினால்-வாக்காளர்களும் \"புனித மார்த்தா இல்லம்\" சென்று தத்தம் அறைகளைப் பார்ப்பார்கள். காலை 10 மணிக்கு புனித பேதுரு பெருங்கோவிலில் திருப்பலி நிறைவேற்றுவார்கள். அதன்பின் மாலை 4:30 மணிக்கு சிஸ்டைன் சிற்றாலயத்திற்குப் பவனியாகப் போவார்கள். தொடர்ந்து அச்சிற்றாலயத்தில் திருத்தந்தைத் தேர்தல் நடைபெறும்.\n\nமுதல் வாக்கெடுப்பு அமர்வு முடிந்ததும் சுமார் 7:30 மணியளவில் கர்தினால்மார் தம் அறைகளுக்குத் திரும்புவதாகத் திட்டம். ஆனால், வத்திக்கான் செய்தி அறிவிப்பாளரான அருள்திரு ஃபெடெரீக்கோ லொம்பார்டி கூற்றுப்படி, 2005இல் நடந்த திருத்தந்தைத் தேர்தலின்போது முதல் வாக்கெடுப்பு அமர்வில் முடிவு ஏற்படாததைத் தொடர்ந்து கரும்புகை வெளியாகும்போது மணி 8 ஆகிவிட்டது.\n\nதிருத்தந்தைத் தேர்தலில் முன்னணி கர்தினால்மார் பலர் இருந்ததால், இம்முறை முதல் வாக்கெடுப்பு அமர்வில் புதிய திருத்தந்தை தேர்ந்தெடுக்கப்படும் வாய்ப்பு குறைவே என்னும் கருத்து நிலவியது. கர்தினால்-வாக்காளர் நடுவே இரண்டு வெவ்வேறு அணுகுமுறைகள் உள்ளதாகக் கூறப்பட்டது. வத்திக்கான் மைய அலுவலகத்தின் செயல்பாடு குறித்து ஆழ்ந்த சீர்திருத்தம் தேவை என்று கூறுவோர் மிலான் உயர்மறைமாவட்டப் பேராயரான கர்தினால் ஆஞ்செலோ ஸ்கோலா என்பவருக்கு ஆதரவு அளித்ததாக செய்தி ஊடகங்கள் கூறின. வத்திக்கானின் மைய அலுவலகத்தில் பணிபுரிவோர் பிரேசில் நாட்டு சான் பவுலோ உயர்மறைமாவட்டப் பேராயரான ஒடீலோ ஷேரர் என்பவரை ஆதரித்ததாகக் கூறப்பட்டது. ஷேரர் வத்திக்கான் தலைமைச் செயலகத்தில் பணியாற்றியவர் என்பது குறிப்பிடத்தக்கது.\n\nமேலும், வட அமெரிக்காவின் கனடாவைச் சேர்ந்த கர்தினால் மார்க் உல்லேட், நியூயார்க் பேராயர் திமத்தி டோலன், பாஸ்டன் உயர்மறைமாவட்டப் பேரயர் ஷான் ஓமாலி போன்றோரும், தேர்தலின் முதல் நாளில் வாக்குகள் பெறுவர் என்று கூறப்பட்டது.\n\nமார்ச்சு 13, புதன் கிழமையிலிருந்து ஒவ்வொரு நாளும் காலையில் ஓர் அமர்வு, பிற்பகலில் ஓர் அமர்வு என்று இரு வாக்கெடுப்பு அமர்வுகள் நிகழும். ஒவ்வொரு அமர்வின்போதும் இரண்டு தடவை வாக்கெடுப்பு நடக்கும். அப்போது கர்தினால் ஸ்கோலா மற்றும் கர்தினால் ஷேரர் ஆகியோர் படிப்படியாக அதிக வாக்குகள் பெறுவர் என்று எதிர்பார்க்கப்படுகிறது. யாருக்கு மூன்றில் இரு பங்கு வாக்குகள் கிடைக்கின்றனவே (115 வாக்குகளில் குறைந்தது 77) அவரே புதிய திருத்தந்தை ஆவார்.\n\nமேற்கூறிய இருவரில் யாருக்கும் அறுதிப் பெரும்பான்மை வாக்குகள் கிடைக்காவிட்டால் மூன்றாம் கர்தினால் ஒருவருடைய பெயர் முன்னுக்கு வரும். அவர் இரு தரப்பினருக்கும் ஏற்புடைய ஒரு நடுநிலை நபராக இருப்பார் என்பது செய்தி ஊடகங்களின் கணிப்பு.\n\nதிருத்தந்தைத் தேர்தலில் கலந்துகொள்ளும் கர்தினால்-வாக்காளர்களுக்குப் பணிபுரிய நியமிக்கப்பட்டுள்ள மருத்துவர், ஊர்தி ஓட்டுநர், சலவையாளர், சமையலாளர் போன்ற சுமார் 90 பேர், தேர்தல் அவையில் நிகழ்வதை இரகசியமாகக் காப்பதாக மார்ச்சு 11, திங்கள் பிற்பகலில் உறுதிமொழி எடுத்துக் கொண்டார்கள்.\n\nஇன்று காலை, வத்திக்கான் நேரம் 10:00 மணிக்கு புனித பேதுரு பெருங்கோவிலில் கர்தினால் குழுத்தலைவர் ஆஞ்செலோ சொடானோ தலைமையில் எல்லா கர்தினால்மார்களும் புதிய திருத்தந்தையைத் தேர்ந்தெடுப்பதற்காக இறைவேண்டல் செய்யும் வண்ணம் கூட்டுத் திருப்பலி நிறைவேற்றினார்கள். அத்திருப்பலியில் 80 வயதுக்கு உட்பட்ட கர்தினால்-வாக்காளர்களும், தேர்தலில் பங்கேற்று வாக்களிக்கும் உரிமையை இழந்துபோன 80 வயதுக்கு மேற்பட்ட கர்தினால்மார்களும் கலந்துகொண்டனர். புனித பேதுரு பெருங்கோவிலின் மைய பீடத்தைச் சூழ்ந்து கர்தினால்மார் அமர்ந்திருந்தனர். அவர்களுக்குப் பின் வரிசையில் ஆயர்கள், குருக்கள், துறவியர் அமர்ந்திருந்தனர். கோவில் முழுவதும் மக்களால் நிறைந்து வழிந்தது.\n\nSection::::2013 திருத்தந்தைத் தேர்தலின் முதல் நாள்.\nதிருப்பலியின் பெரும்பகுதியும் இலத்தீன் மொழியில் இருந்தாலும் பிற மொழிகளும் பயன்படுத்தப்பட்டன. திருவிவிலியத்திலிருந்து முதல் வாசகம் ஆங்கிலத்திலும், பதிலுரைப் பாடல் இத்தாலியத்திலும், இரண்டாம் வாசகம் எசுப்பானியத்திலும், நற்செய்தி வாசகம் இலத்தீனிலும் அறிக்கையிடப்பட்டன.\n\nபின்னர் திருப்பலிக்குத் தலைமைதாங்கிய கர்தினால் ஆஞ்செலோ சொடானோ இத்தாலியத்தில் மறையுரை ஆற்றினார். அப்போது அவர் திருத்தந்தைப் பணியைத் துறந்து ஓய்வெடுக்கின்ற பதினாறாம் பெனடிக்ட் திருச்சபைக்கும் உலகுக்கும் ஆற்றிய பணியைப் புகழ்ந்து, நன்றி தெரிவித்தார். மேலும் அவர் கூறியது:\nதற்போது வரலாற்று முக்கியத்துவம் வாய்ந்த ஒரு கட்டத்தில் இருக்கிறோம். தம் தூய ஆவியின் வல்லமையால் திருச்சபையை வரலாற்றில் வழிநடத்திவரும் ஆண்டவர் இங்கே கூடியிருக்கின்ற கர்தினால்மார்கள் வழியாகத் தம் திருச்சபைக்கு ஒரு நல்ல ஆயரை விரைவில் அளிக்கவேண்டும் என்று இறைஞ்சுகிறோம்\n\nமறையுரைக்கும் விசுவாச அறிக்கைக்கும் பின்னர் நிகழ்ந்த பொது மன்றாட்டுகள் பல மொழிகளில் வாசிக்கப்பட்டன. அவற்றுள் பிரஞ்சு, சுவாகிலி, போர்த்துகீசியம், மலையாளம், செருமானியம் போன்ற மொழிகளும் அடங்கும்.\n\nஓய்வுபெற்ற திருத்தந்தை பதினாறாம் பெனடிக்டின் செயலராகப் பணிபுரிந்த ஜோர்ஜ் கேன்வைன் என்னும் பேராயரும் திருப்பலியில் கலந்துகொண்டார். அவர் 2013, பெப்ருவரி 28ஆம் நாள் ஓய்வுபெற்ற பதினாறாம் பெனடிக்டோடு காஸ்டல் கண்டோல்ஃபோ கோடையில்லத்திற்குச் சென்றபின் இதுவரை பொது நிகழ்ச்சிகளில் கலந்துகொள்ளவில்லை.\n\nபேராயர் கேன்வைனை பதினாறாம் பெனடிக்ட் \"திருத்தந்தை இல்லத்தின் தலைவர்\" என்னும் பதவிக்கு உயர்த்தியதால் அப்பதவியின் அடிப்படையில் பேராயர் கேன்வைன் இன்று மாலையில் நடைபெறுகின்ற திருத்தந்தைத் தேர்தல் அவையில் பங்கேற்கும் கர்தினால்மார்கள் உறுதிமொழி அளிக்கும் சடங்கில் உதவிசெய்ய சிஸ்டைன் சிற்றாலயத்திற்குள் செல்வார் என்று அறிவிக்கப்பட்டது. . அதன்பிறகு அங்கிருந்து வெளியேறுவார். புதிய திருத்தந்தை தேர்ந்தெடுக்கப்பட்டு, புனித பேதுரு பெருங்கோவிலின் மேல் சாளரத் தளத்தில் வந்து மக்களுக்கு வாழ்த்துக் கூறி ஆசிர் வழங்குகின்ற வேளையில் பேராயர் கேன்வைன் தம் பணித்தகுதியின் அடிப்படையில் திருத்தந்தைக்கு அருகே நிற்பார். அதன் பிறகு, வத்திக்கானிலும், உரோமை நகரிலும் இத்தாலி நாட்டிலும் திருத்தந்தை கலந்துகொள்ளும் எல்லா பொது நிகழ்ச்சிகளிலும் அவரோடு இருப்பார்.\n\nகாலையில் நடந்த கூட்டுத்திருப்பலியின்போது தலைமைதாங்கிய கர்தினால் குழுத் தலைவர் கர்தினால் ஆஞ்செலோ சொடானோவுக்கு அருகில் நின்று சிறப்புப் பங்கேற்றோர் கீழ்வரும் நான்கு கர்தினால்மார் ஆவர்: தூய உரோமைத் திருச்சபையின் ஆட்சியாளர் கர்தினால் தார்ச்சீசியோ பெர்த்தோனே; கர்தினால்-ஆயர் குழுவில் மூத்தவர் கர்தினால் பத்தீஸ்தா ரே; கர்தினால்-குரு குழுவில் மூத்த கர்தினால் டான்னீல்ஸ் காட்ஃப்ரீட், மற்றும் கர்தினால்-திருத்தொண்டர் குழுத் தலைவர் கர்தினால் ழான்-லூயி டவுரான் ஆகியோர்.\n\nகூட்டுத் திருப்பலியின்போது மக்களுக்கு தூய நற்கருணை வழங்குவதற்கு 110 குருக்கள் துணைசெய்தனர். கூட்டுத் திருப்பலி 1 மணி நேரம் 40 நிமிடங்கள் நீடித்தது.\n\nஇன்று பிற்பகல் வத்திக்கான் நேரம் மாலை 4:34 மணிக்கு கர்தினால்-வாக்காளர்கள் வத்திக்கானில் உள்ள புனித பவுல் சிற்றாலயத்தில் ஒன்றுகூடி, அங்கிருந்து தேர்தல் நடைபெறும் தளமாகிய சிஸ்டைன் சிற்றாலயம் நோக்கிச் செல்ல பவனி தொடங்கினார்கள். பவனியின்போது அனைத்து புனிதர் பிரார்த்தனையை இலத்தீன் மொழியில் பாடிச் சென்றார்கள். புனிதர் பட்டியலில் 150 மன்றாட்டுகள் இருந்தன. பின்னர் \"வருக தூய ஆவியே\" என்னும் பாடலைப் பாடி, தாம் பங்கேற்கவிருக்கும் வாக்கெடுப்பில் கடவுளின் விருப்பத்திற்கு ஏற்ற ஒருவர் திருத்தந்தையாகத் தேர்ந்தெடுக்கப்பட வேண்டும் என்று தூய ஆவியை இறைஞ்சி பாடி, சிஸ்டைன் சிற்றாலயத்தை நோக்கிச் சென்றார்கள்.\n\nபவனியாகச் சென்ற கர்தினால்-வாக்காளர்கள் மாலை 5 மணியளவில் கர்தினால்-வாக்காளர்கள் சிஸ்டைன் சிற்றாலயம் சென்றடைந்தார்கள். அங்கு திருத்தந்தைத் தேர்தல் அவைக்குத் தலைமை தாங்குகின்ற கர்தினால் ஜோவான்னி பத்தீஸ்தா ரே இரகசியம் காப்பதற்கான உறுதிமொழியை இலத்தீனில் வாசித்தார். அவரோடு சேர்ந்து ஒவ்வொரு கர்தினால்-வாக்காளரும் அந்த உறுதிமொழியை வாசித்தனர். நற்செய்தி நூல்களைத் தொட்டு உறுதிமொழி எடுத்துக்கொண்டனர்.\n\nமாலை 5:31 - உறுதிமொழி எடுக்கும் சடங்கு முடிந்தது. திருத்தந்தை வழிபாட்டுக் குழுத் தலைவர் மொன்சிஞ்ஞோர் குயிதோ மரீனி என்பவர் உரத்த குரலில், \"Extra Omnes\" என்று இலத்தீனில் கட்டளையிட்டார். அதற்கு, \"அனைவரும் வெளியேறுக\" என்று பொருள். கர்தினால்-வாக்காளர்களையும் அவையில் கர்தினால்மாருக்குத் துணையாக நிற்போர் ஒருசிலரையும் தவிர அனைவரும் வெளியேறினர். மாலை 5:36 மணிக்கு சிஸ்டைன் சிற்றாலயத்தின் கதவு மூடப்பட்டது. தேர்தல் அவையின் தொடக்கமாக 87 வயது நிறைந்த மால்டா நாட்டு கர்தினால் பொரோஸ்பரோ கிரேக் என்பவர் கர்தினால்-வாக்காளர்களது கடமையை நினைவுறுத்தி அவர்களுக்கு உரையாற்றினார். அவருடைய உரை முடிந்ததும் அவரும் அவையை விட்டு வெளியேறினார்.\n\nஇன்று மாலை ஒரு வாக்கெடுப்பு நடக்கவிருப்பதாக அறிவிக்கப்பட்டது. அந்த வாக்கெடுப்பின் போது புதிய திருத்தந்தை போதிய வாக்குகள் பெற்றுத் தேர்ந்தெடுக்கப்பட்டால், சிஸ்டைன் சிற்றாலத்தின் வெளிக்கூரையில் பொருத்தப்பட்டுள்ள புகைக் கூண்டிலிருந்து வெண்புகை வெளியாகும். அதே நேரம் புனித பேதுரு பெருங்கோவிலின் பெரிய மணி மகிழ்ச்சி ஆரவாரத்தோடு ஒலி எழுப்பும். இவ்வாறு, கோவில் வளாகத்தில் கூடிவந்துள்ள ஆயிரக்கணக்கான மக்களும் உலக மக்களும் புதிய திருத்தந்தை தேர்ந்தெடுக்கப்பட்டுவிட்டார் என்பதை அறிந்துகொள்வர்.\n\nதிருத்தந்தையாகத் தேர்ந்தெடுக்கப்படுவதற்கு எந்த ஒரு கர்தினாலுக்கும் மொத்த 115 வாக்காளர்களின் மூன்றில் இரு பங்கு வாக்குகள் (77) கிடைக்காவிட்டால் புகைக் கூண்டு கரும்புகையை வெளியிடும்.\n\nபுனித பேதுரு பெருங்கோவில் வளாகத்தில் மழையையும் குளிரையும் பொருட்படுத்தாமல் மக்கள் பல வண்ணக் குடைகளைப் பிடித்துக்கொண்டு, சிஸ்டைன் சிற்றாலயத்தின் கூரையில் அமைந்துள்ள புகைக் கூண்டை நோக்கியவாறு நின்றுகொண்டிருந்தார்கள். பேதுரு பெருங்கோவிலின் முற்றத்தில் இரு புறங்களிலும் பிரமாண்டமான இரு தொலைகாட்சித் திரைகள் வைக்கப்பட்டுள்ளன. கோவிலின் உயர்ந்த முகப்பு முழுவதும் ஒளிவெள்ளம் அணிசெய்தது. \nதிருத்தந்தை பதினாறாம் பெனடிக்ட் திருத்தந்தைப் பணியைத் துறந்ததைத் தொடர்ந்து, அவருக்குப் பின் புதியதொரு திருத்தந்தையைத் தேர்ந்தெடுப்பதற்காகக் கூடிய திருத்தந்தைத் தேர்தல் பேரவையின் முதல் வாக்கெடுப்பு 2013, மார்ச்சு 12, செவ்வாய்க் கிழமை, வத்திக்கான் நேரம் மாலை 5:30க்கு தொடங்கியது. தேர்தலில் வாக்களித்த கர்தினால்மார் 155.\n\nமுதல் வாக்கெடுப்பில் கர்தினால்மார் யாருக்கும் அறுதிப் பெரும்பான்மை வாக்குகள் (77) கிடைக்கவில்லை என்பதை அறிவிக்கும் வகையில் சிஸ்டைன் சிற்றாலயக் கூரையில் நிறுவப்படிருந்த புகைக்கூண்டு கரும்புகையை வெளியேற்றியது. \nஒரு சில இத்தாலிய செய்தி ஊடகங்களின் கணிப்புப்படி, கீழ்வரும் கர்தினால்மார் வாக்குகள் பெற்று முன்னணியில் நிற்பதாகச் செய்தி வெளியிட்டன: கர்தினால் மார்க் ஊலே (கனடா; உரோமைத் தலைமையகத்தில் பணி); ஆஞ்செலோ ஸ்கோலா (இத்தாலி; மிலான் உயர்மறைமாவட்டப் பேராயர்); பேத்ரோ ஷேரெர் (பிரேசில்; சான் பவுலோ உயர்மறைமாவட்டப் பேராயர்); ஹோர்கே மாரியோ பெர்கோலியோ (அர்ஜென்டீனா; போனஸ் அயிரெஸ் உயர்மறைமாவட்டப் பேராயர்); மால்கம் ரஞ்சித் (சிறீலங்கா; கொழும்பு உயர்மறைமாவட்டப் பேராயர்); திமத்தி டோலன் (ஐ.அ.நா; நியூயார்க் உயர்மறைமாவட்டப் பேராயர்); ஷான் ஓமால்லி (ஐ.அ.நா; பாஸ்டன் உயர்மறைமாவட்டப் பேராயர்).\n\nஅவர்களுடைய பெயர்கள் இன்று தேர்தல் அவையில் வாசிக்கப்பட்டு எதிரொலித்திருக்க வேண்டும். வேறு சில கர்தினால்மாரின் பெயர்களும் முன் தாண்டியிருக்கலாம். ஏற்கெனவே எதிர்பார்த்ததுபோல, இந்த முதல் வாக்கெடுப்பில் வாக்குகள் சிதறிப்போயிருக்க வேண்டும்.\n\n2005இல் நடந்த திருத்தந்தைத் தேர்தல் அவையின்போதும், அப்போதைய கர்தினால் யோசப் ராட்சிங்கருக்கு முதல் சுற்றில் அறுதிப்பெரும்பான்மை கிடைக்கவில்லை. நான்காவது சுற்றில்தான் ராட்சிங்கர் தேர்ந்தெடுக்கப்பட்டார்.\n\nவாக்கெடுப்பின் முதல் சுற்றுக்குப் பின் கர்தினால்-வாக்காளர்கள் இரவு உணவு அருந்திவிட்டு, யாரைத் திருத்தந்தையாகத் தேர்ந்தெடுப்பது என்று ஆழ சிந்தித்தார்கள்.\n\nஅடுத்த நாள், மார்ச்சு 13, புதன்கிழமையன்று இரண்டாம் மற்றும் மூன்றாம் சுற்று வாக்கெடுப்பு நிகழும். அப்போது தளத்தில் உள்ள முன்னணி வேட்பாளர்கள் பற்றி அதிகத் தெளிவு ஏற்படும். யாராவது ஒரு கர்தினால் பெரும்பான்மையான வாக்குகள் பெறவில்லை என்றால், மார்ச்சு 14, வியாழனிலிருந்து இதுவரை முன்னணியில் இராத வேறு கர்தினால் பெயர்கள் முன்வரக் கூடும்.\nதிருத்தந்தைத் தேர்தலின் இரண்டாம் நாளாகிய 2013, மார்ச்சு 13, புதன்கிழமையன்று காலையில் மீண்டும் கர்தினால்-வேட்பாளர்கள் சிஸ்டைன் சிற்றாலயத்தில் வத்திக்கான் நேரம் காலை 9:30 மணிக்குக் கூடி வாக்கெடுப்பு நடத்தினார்கள். இந்த வாக்கெடுப்பின் இரு சுற்றுகளிலும் எந்த ஒரு கர்தினாலுக்கும் அறுதிப் பெரும்பான்மை வாக்குகள் கிடைக்கவில்லை என்பது காலை 11:40 மணிக்கு சிஸ்டைன் சிற்றாலயத்தின் கூரைமேல் அமைக்கப்பட்டுள்ள புகைக்கூண்டிலிருந்து கரும்புகை வெளியானதிலிருந்து தெரியவந்தது.\n\nஇவ்வாறு மார்ச்சு 12ஆம் நாள் ஒரு சுற்று வாக்கெடுப்பும் இன்று காலை மற்றும் இரு சுற்று வாக்கெடுப்புகளும் ஆக மொத்தம் மூன்று சுற்று வாக்கெடுப்புகளும் நடந்தும் திருத்தந்தை தேர்ந்தெடுக்கப்படவில்லை என்பது கர்தினால்மார் நடுவே பிளவு ஏற்பட்டுள்ளது என்று பொருள்படுமா என்று கேட்கப்பட்ட கேள்விக்கு, வத்திக்கான் தகவலாளர் அருள்திரு ஃபெடரீக்கோ லொம்பார்டி கீழ்வருமாறு பதிலளித்தார்: \"திருத்தந்தைத் தேர்தல் நிகழும்போது இவ்வாறு பல சுற்று வாக்கெடுப்புகள் தேவைப்படுவது இயல்பே. சென்ற நூற்றாண்டில் முதல் மூன்று சுற்றுகளில் திருத்தந்தையாகத் தேர்ந்தெடுக்கப்பட்டவர் திருத்தந்தை பன்னிரண்டாம் பயஸ் மட்டுமே. எனவே, இதில் வியப்புறுவதற்கு ஒன்றுமில்லை.\"\n\nபுதிய திருத்தந்தை விரைவில் தேர்ந்தெடுக்கப்படுவார் என்னும் எதிர்பார்ப்போடு ஆயிரக் கணக்கான மக்கள் வத்திக்கானின் புனித பேதுரு பெருங்கோவில் வளாகத்தில் மழையையும் குளிரையும் பொருட்படுத்தாமல் சிஸ்டைன் சிற்றாலயத்தின் மேல் கூரையில் அமைந்த புகைக் கூண்டை நோக்கியவாறே நின்றனர்.\n\nSection::::புதிய திருத்தந்தை தேர்ந்தெடுக்கப்பட்டுவிட்டார்.\n2013, மார்ச்சு 14ஆம் நாள் புதன்கிழமை மாலையில் நடந்த வாக்கெடுப்பைத் தொடர்ந்து சிஸ்டைன் சிற்றாலயப் புகைகூண்டிலிருந்து வத்திக்கான் நேரம் மாலை 7:09 மணிக்கு வெண்புகை வெளிப்பட்டது. புனித பேதுரு பெருங்கோவில் வளாகத்தில் கூடிநின்ற பல்லாயிரக்கணக்கான மக்களுக்கும் செய்தி ஊடகங்கள் வழி இந்நிகழ்ச்சியைக் கவனித்துக்கொண்டிருந்த உலக மக்களுக்கும் புதிய திருத்தந்தை தேர்ந்தெடுக்கப்பட்டுவிட்டார் என்னும் செய்தி தெரியவந்தது.\n\nசுமார் 8:20 மணியளவில் புனித பேதுரு பெருங்கோவில் மேல்பகுதியில் நடுவே அமைந்துள்ள சாளரத்தின் திரையைத் திறந்துகொண்டு கர்தினால்-திருத்தொண்டர் குழுவின் மூத்த உறுப்பினர் என்னும் தகுதியில் கர்தினால் ஷான்-லூயி தோரான் மக்கள் முன் தோன்றி, \"புதிய திருத்தந்தை தேர்ந்தெடுக்கப்பட்டுவிட்டார்\" என்னும் மகிழ்ச்சிச் செய்தியை இலத்தீனில் அறிவித்தார் (\"Habemus Papam\"). புனித பேதுரு பெருங்கோவில் வளாகத்தில் கூடியிருந்த பல்லாயிரக்கணக்கான மக்கள் கூட்டம் \"திருத்தந்தை வாழ்க!\" (\"Viva il Papa!\") என்று குரலெழுப்பி ஆரவாரித்தது.\n\nசில வினாடிகளுக்குப் பின் புதிய திருத்தந்தை யார் என்றும், அவர் என்ன பணிப்பெயர் தேர்ந்துகொண்டுள்ளார் என்றும் கர்தினால் தோரான் அறிவித்தார். புதிதாகத் திருத்தந்தையாகத் தேர்ந்தெடுக்கப்பட்டவர் \"ஹோர்கே மாரியோ பெர்கோலியோ\" என்றும் அவர் \"பிரான்சிசு\" என்னும் பணிப்பெயரைத் தேர்ந்துள்ளார் என்றும் கர்தினால் தோரான் மக்களுக்கு அறிவித்தார். மக்கள் மீண்டும் கரவொலி எழுப்பினார்கள்.\n\nSection::::புதிய திருத்தந்தை பிரான்சிசு.\n8:22 மணிக்கு புதிய திருத்தந்தை வத்திக்கான் சாளரத்தில் தோன்றி மக்களை வாழ்த்தி அவர்களுக்கு ஆசி வழங்கினார்.\n\nவெள்ளை அங்கி அணிந்து அதன்மேல் கழுத்திலிருந்து ஒரு சிலுவை அணிந்தவராக மக்கள் முன் தோன்றினார் திருத்தந்தை பிரான்சிசு. அவர் இத்தாலிய மொழியில் ஆற்றிய உரை:\nSection::::மேலும் காண்க.\nதிருத்தந்தைத் தேர்தல்<br>\nதிருத்தந்தைத் தேர்தல் நடைபெறுகின்ற முறை<br>\nதிருத்தந்தைத் தேர்தல் அவை 2013இல் பங்கேற்கும் கர்தினால்மார்<br>\nதிருத்தந்தைத் தேர்தல் அவை 2013இல் முன்னணி கர்தினால்மார்\n\n"}
{"id": "171215", "url": "https://ta.wikipedia.org/wiki?curid=171215", "title": "இங்கிலாந்து இராச்சியம்", "text": "இங்கிலாந்து இராச்சியம்\n\nஇங்கிலாந்து இராச்சியம் மேற்கு ஐரோப்பாவில் 927 முதல் 1707 வரை இருந்த ஒரு இராச்சியமாகும். தனது உயர்ந்தநிலையில் இங்கிலாந்து இராச்சியம் பிரித்தானியாவின் மூன்றில் இரண்டு பங்கு தென்பகுதியையும் பல சிறுதீவுகளையும் அடக்கியிருந்தது. வடக்கில் இதன் எல்லையாக இசுகாட்லாந்து இராச்சியத்தைக் கொண்டிருந்தது. துவக்கத்தில் இதன் தலைநகரமும் முதன்மை அரண்மனைகளும் வின்செஸ்டரில் இருந்தன. பின்னர் வெஸ்ட்மின்ஸ்டரும் குளோசெசுடரும் ஒரே தகுதிநிலையில் இரு தலைநகரங்களாக இருந்து மெதுவாக வெஸ்ட்மின்ஸ்டர் முன்னுரிமை பெறலாயிற்று."}
{"id": "171217", "url": "https://ta.wikipedia.org/wiki?curid=171217", "title": "அயர்லாந்து இராச்சியம்", "text": "அயர்லாந்து இராச்சியம்\n\nஅயர்லாந்து இராச்சியம் (\"Kingdom of Ireland\", 1542க்கும் 1800க்கும் இடைபட்ட காலத்தில் அயர்லாந்தில் நிறுவப்பட்ட இராச்சியத்தைக் குறிக்கும். இது ஹென்றி VIIIயால் 1542இல் நாடாளுமன்ற சட்டமொன்றினால் (அயர்லாந்து முடியாட்சி சட்டம் 1542) உருவாக்கப்பட்ட இராச்சியமாகும். ஹென்றி VIII அயர்லாந்தின் மன்னராக முடிசூட்டிக் கொண்டார். முன்னதாக 1171 முதல் இப்பகுதி இங்கிலாந்தினால் குடிமைபடுத்தப்பட்டு அயர்லாந்து பிரபுவினால் ஆளப்பட்டு வந்தது. ஹென்றியின் முடியாட்சியை ஐரோப்பாவின் சில சீர்திருத்த கிறித்தவ நாடுகள் அங்கீகரித்தபோதும் கத்தோலிக்க முடியாட்சிகள் ஏற்றுக் கொள்ளவில்லை. இருப்பினும் ஹென்றியின் மகள் மேரியை அயர்லாந்தின் அரசியாக 1555இல் திருத்தந்தை ஏற்றுக் கொண்டார். அயர்லாந்தின் இத்தனி இராச்சியம் 1800இல் பெரிய பிரித்தானிய இராச்சியத்துடன் இணைந்ததுடன் முடிவுற்றது.\n"}
{"id": "171220", "url": "https://ta.wikipedia.org/wiki?curid=171220", "title": "காட்டெருது", "text": "காட்டெருது\n\nகாட்டெருது (Bison) என்றவகை விலங்கினங்கள் பெரிய, இரட்டைப் படைக் குளம்புகள் உள்ள பொவைன் எனப்படும் உட்குடும்பத்தைச் சேர்ந்தவையாகும்.\n\nஇவை இரண்டு உயிருள்ள இனங்களாகவும் நான்கு அழிபட்ட இனங்களாகவும் அடையாளப் படுத்தப்பட்டுள்ளன. அழிந்த இனங்களில் மூன்று அமெரிக்காவிலும் ஒன்று மேற்கு ஐரோப்பிய இசுடெப் சூழலிலிலும் காணப்பட்டன.\n\nவாழும் இனங்களில் அமெரிக்கக் காட்டெருது, (\"Bison bison\") அல்லது அமெரிக்க எருமை வட அமெரிக்காவில் மட்டுமே கூடிய அளவில் காணப்படுகிறது. இவற்றில் இரண்டு உட்பிரிவுகளாக, சமவெளி காட்டெருது, (\"Bison bison bison\") மற்றும் வனக் காட்டெருது, (\"Bison bison athabascae\") உள்ளன. ஐரோப்பிய காட்டெருது (\"Bison bonasus\"), ஐரோப்பாவிலும் காக்கேசியாவிலும் காணப்படுகிறது.\n\n"}
{"id": "171225", "url": "https://ta.wikipedia.org/wiki?curid=171225", "title": "வடமலாபுரம்", "text": "வடமலாபுரம்\n\nவடமலாபுரம் (ஆங்கிலம் : Vadamalapuram) இது இந்திய மாநிலமான தமிழ்நாட்டில், விருதுநகர் மாவட்டத்தில் சிவகாசி வட்டம் , சிவகாசி ஊராட்சிஒன்றியத்தில் உள்ள ஊராட்சி ஆகும் \n\n"}
{"id": "171227", "url": "https://ta.wikipedia.org/wiki?curid=171227", "title": "சோலைத்தேவன்பட்டி", "text": "சோலைத்தேவன்பட்டி\n\nசோலைத்தேவன்பட்டி என்பது இந்தியாவின் தமிழ்நாடு மாநிலத்திலுள்ள தேனி மாவட்டத்தில் உள்ள ஒரு கிராமமாகும். இந்த ஊர் தேனி நகரில் இருந்து 16.4 கிலோ மீட்டர் தொலைவில் உள்ளது. இங்குள்ள மக்கள் அதிகமாக வேளாண்மை தொழிலில் ஈடுபட்டுள்ளனர். \n\n\n"}
{"id": "171239", "url": "https://ta.wikipedia.org/wiki?curid=171239", "title": "சிவநெறிப் பிரகாசம்", "text": "சிவநெறிப் பிரகாசம்\n\nசிவநெறிப் பிரகாசம் என்னும் நூல் 16 ஆம் நூற்றாண்டில் வாழ்ந்த சிவாக்கிர யோகிகள் என்பரால் எழுதப்பட்ட சைவசித்தாந்த நூல். இதற்கு இவரது மாணாக்கர் எழுதிய சிவநெறிப் பிரகாச உரை இந்த நூலின் பெருமையை நன்கு விளக்குவதாக உள்ளது. யோகிகளின் மகள் சுவானந்த நாச்சியார் தமக்குச் சிவநெறியை உணர்த்தும்படி வேண்ட அதன் பொருட்டு சிவாகமங்களிலிருந்து தெரிந்தெடுத்த செய்திகளை 1000 சுலோகங்களில் தந்துள்ள நூல் இது. வாழ்க்கை இருளில் சிவப்பேறு அடைய வழிகாட்டும் ஒளிவிக்கு என்னும் பொருள் தருவதாய், இந்த நூலின் பெயர் ‘சிவநெறிப் பிரகாசம்’ என்று சூட்டப்பட்டுள்ளது.\n\nநூலின் பாடல்கள் எண்சீர் விருத்தங்களால் ஆனவை. \n\nநூல் சொல்லும் செய்திகளில் சில:\nநூலில் உள்ள பாடல் (எடுத்துக்காட்டு)\n\nசெறிவரிய ஞானநிட்டை எய்தி னோர்கள்\nஅறிவறிதாம் அவர்செயலைப் பிராரத்த பேதம்\nபிரிவரிதாய்ச் சிற்றின்பம் அனைத்தினையும் பெற்றும்\nநெறியான அறம்மறந்து மறமே செய்தும்\n\n"}
{"id": "171245", "url": "https://ta.wikipedia.org/wiki?curid=171245", "title": "முன்னிலைப் பாடல்கள்", "text": "முன்னிலைப் பாடல்கள்\n\nவாழ்க்கைக்கு வழிகாட்டும் அறநெறிகளைக் கூறும் பாடல்களில் சில சீரும் சிறப்பும் மிக்க ஆண்மகனையோ, பெண்மகளையோ பொதுப்பட விளித்து, நெறிகளைக் கூறுகின்றன. ஆண்மகனை விளித்துக் கூறும் பாடலை ஆடூஉ முன்னிலை என்றும், பெண்மகளை விளித்துக் கூறும் பாடலை மகடூஉ முன்னிலை என்றும் இலக்கண நூல்கள் குறிப்பிடுகின்றன. \n"}
{"id": "171248", "url": "https://ta.wikipedia.org/wiki?curid=171248", "title": "ஆடூஉ முன்னிலை", "text": "ஆடூஉ முன்னிலை\n\nமுன்னிலைப் பாடல்களில் ஆண்மகனை முன்னிறுத்திப் பாடும் பாடல்களை ஆடூஉ முன்னிலை என்று இலக்கண நூலார் குறிப்பிடுகின்றனர். \n\n<poem>காதலார் சொல்லும் கடுஞ் சொல், உவந்து உரைக்கும்\nஏதிலார் இன் சொலின் தீது ஆமோ-போது எலாம்\nமாதர் வண்டு ஆர்க்கும் மலி கடல் தண் சேர்ப்ப!-\nஆவது அறிவார்ப் பெறின்? </poem>\n\nஇந்தப் பாடலில் நெய்தல் நிலத் தலைவனை 'மாதர் வண்டு ஆர்க்கும் மலி கடல் தண் சேர்ப்ப' என்பது ஆடூஉ முன்னிலை. ஆசை கொண்ட வண்டினத்தின் ஆரவாரம் மிகுந்த கடலோர ஈர நிலத்தின் தலைவனே! எனபது இந்த விளியின் பொருள். \n\n<poem>சான்றாண்மை, சாயல், ஒழுக்கம், இவை மூன்றும்\nவான் தோய் குடிப் பிறந்தார்க்கு அல்லது,-வான் தோயும்\nமை தவழ் வெற்ப!-படாஅ, பெருஞ் செல்வம்\nஎய்தியக்கண்ணும், பிறர்க்கு. </poem>\n\nஇந்தப் பாடலில் வரும் வான் தோயும் மை தவழ் வெற்ப! என்பது குறிஞ்சிநிலத் தலைவனை விளித்த ஆடூஉ முன்னிலை\n\nஒப்பிட்டுக் காண்க\n"}
{"id": "171264", "url": "https://ta.wikipedia.org/wiki?curid=171264", "title": "ஜாக்லின் விக்டர்", "text": "ஜாக்லின் விக்டர்\n\nஜாக்லின் விக்டர் (\"Jaclyn Victor\", பிறப்பு: டிசம்பர் 4 1978), மலேசியாவில் புகழ் பெற்ற பாடகி. \"மலேசிய ஜாக்\" என்று அழைக்கப்படும் திரைப்பட நடிகை. \"Malaysian Idol\" எனும் தொலைக்காட்சித் தாரகை. அவருடைய குரல் வளத்தின் சிறப்பிற்காக, ஆசிய தேவதை என்றும் புகழப் படுகிறார்.\n\nசோனி இசை நிறுவனத்தின் ஒப்பந்தப் பாடகியாகத் தேர்வு செய்யப்பட்டவர். பல இனிமையான பாடல்களைப் பாடி ஆசியான், ஆசியத் தாரகை என்று புகழையும் பெற்றவர். 2011 ஆம் ஆண்டு இவர் அப்பளம் எனும் தமிழ்த் திரைப்படத்தில், நளினி எனும் கதாநாயகி வேடத்தில் நடித்தார். இந்தப் படம் அண்மைய காலங்களில், மலேசியத் தமிழர்களை மிகவும் கவர்ந்த திரைப்படம் ஆகும்.\n\nSection::::வரலாறு.\nஜாக்லின் விக்டர் ஒரு தமிழ்க் குடும்பத்தைச் சேர்ந்தவர். இவர் கோலாலம்பூர் மாநகரில் இருந்து 15 கி.மீ. தொலைவில் இருக்கும் கெப்போங் புறநகர்ப் பகுதியில் பிறந்தவர். இவருடைய தாயாரின் பெயர் மெகி விக்டர். தந்தையாரின் பெயர் தனராஜ் விக்டர். இந்தத் தம்பதிகளுக்கு மூத்த மகளாகப் பிறந்தவர் ஜாக்லின். இவருக்கு மூன்று தம்பிகள் உள்ளனர்.\n\nஜாக்லினுக்கு ஒன்பது வயதாகும் போது, இவருடைய தந்தை ஒரு கார் விபத்தில் அகால மரணம் அடைந்தார். அதனால், அவருடைய குடும்பம் மிகவும் பாதிக்கப்பட்டது. இளம் வயதில் ஆழமான வறுமை. குடும்பத்தைக் காப்பாற்றுவதற்காக அவரின் தாயார் மெகி விக்டர், ஒரே சமயத்தில் மூன்று வேலைகளைச் செய்தார்.\n\nSection::::முதல் இசைத்தட்டு.\n1996இல் தன்னுடைய உயர்நிலைப்பள்ளிப் படிப்பை முடித்துக் கொண்ட ஜாக்லின் விக்டர், கோலாலம்பூரில் இருந்த பொழுதுபோக்கு விடுதிகளில் பாடத் தொடங்கினார். பின்னர், பிரபலமான தங்கும் விடுதிகளில் பாடினார். இவருடைய நண்பரின் உதவியுடன் தன்னுடைய முதல் இசைத் தட்டை வெளியீடு செய்தார்.\n\n’கனவு’ எனும் தலைப்பைக் கொண்ட அந்த இசைத்தட்டு, அவர் எதிர்பார்த்தது போல பிரபலம் அடையவில்லை. மலேசியத் தனியார் தொலைக்காட்சி நிறுவனங்களில் ஒன்றான டிவி.8லும் அந்த இசைத் தட்டை விளம்பரப் படுவதற்கான ஏற்பாடுகள் செய்யப்பட்டன.\n\nSection::::மலேசிய ஆராதனைச் சின்னம்.\nஅந்தக் காலகட்டத்தில் \"Malaysian Idol\" எனும் தொலைக்காட்சி நிகழ்ச்சி, மலேசியர்களிடையே மிகவும் புகழ்பெற்ற நிகழ்ச்சியாக விளங்கியது. பல்லாயிரம் பேர் கலந்து கொள்ளும் அந்தப் போட்டி நிகழ்ச்சியில் தேர்வு செய்யப்படுபவர், நாட்டின் ஆராதனைச் சின்னமாகக் கருதப் படுவார். அவருக்கு பல்வேறு பரிசுகளும், ஊக்குவிப்பு தொகைகளும் வழங்கப்படும். சோனி இசைத்தட்டு நிறுவனம், அதனுடைய எதிர்கால இசைத்தட்டு வெளியீடுகளுக்கும் அவரை ஒப்பந்தம் செய்து கொள்ளும்.\n\nஅந்த நிகழ்ச்சியில் கலந்து கொள்ளும்படி தாயார் மெகி விக்டர், ஜாக்லினுக்கு தூண்டுதல் வழங்கினார். பலவகையான தேர்வு அணுகு முறைகள். பல சோதனைகள் பல வேதனைகள். அனைத்தையும் தாண்டி, இறுதிச் சுற்றுக்கு ஜாக்லின் விக்டர் தேர்வானார். 2004 அக்டோபர் 9ஆம் தேதி மலேசிய ஆராதனைச் சின்னமாகவும் தேர்வு செய்யப்பட்டார். இரண்டாவது நிலையில் \"டினா நாசிர்\" என்பவர் தேர்வானார். அந்த நிகழ்ச்சிதான் மலேசியாவில் நடைபெற்ற முதல் நிகழ்ச்சியாகும்.\n\nSection::::முதல் மலேசியப் பெண்.\n’மலேசிய ஐடொல்’ நிகழ்ச்சியில் தேர்ந்தெடுக்கப்பட்ட முதல் மலேசியப் பெண். முதல் இந்தியப் பெண். முதல் தமிழ்ப்பெண். மலேசியாவின் 76 விழுக்காட்டு ரசிகர்கள், ஜாக்லின் விக்டருக்கு வாக்களித்து அவரை முதல்நிலைக்கு கொண்டு வந்தனர். அதிகமான வாக்குகள் மலாய், சீன சமூகத்தினரிடம் இருந்து பெறப்பட்டன.\n\n’மலேசிய ஐடொல்’ நிகழ்ச்சிகள் இதுவரை இருமுறைகள் நடைபெற்றுள்ளன. 2006 மார்ச் 12ஆம் தேதி அந்த நிகழ்ச்சி நிறுத்தப்பட்டது. இந்த இரு நிகழ்ச்சிகளிலும் மலேசிய இந்தியர்கள் மூவர் மட்டுமே கலந்து கொள்ளும் வாய்ப்பைப் பெற்றனர். ஜாக்லினைத் தவிர, \"அஸ்வின் குமார்\", \"திரிசியா பிரிசிலா\" ஆகிய இருவருமே இறுதிச் சுற்றில் தோல்வி கண்டனர். முதல் சுற்றில் முதலாவதாகத் தேர்வு பெற்றவர் ஜாக்லின் மட்டும்தான். மலேசிய இசை உலகில் அது ஒரு வரலாறு.\n\nSection::::கண்ணீர் மல்கும் வெற்றியாளர் பாடல்.\nபல்லாயிரம் பேர் பங்கு கொண்ட அந்த நிகழ்ச்சியில், பல இலட்சம் ரசிகர்கள் கைபேசிகளின் வழியாக வாக்களித்தனர். இறுதிச் சுற்றில் வெற்றி பெற்ற ஜாக்லின் விக்டர் Gemilang எனும் வெற்றியாளர்ப் பாடலைக் கண்ணீர் மல்கப் பாடினார். ’கெமிலாங்’ என்றால் மலேசிய மொழியில் வெற்றி என்று பொருள்.\n\nஅந்தப் பாடலைக் கொண்ட இசைத்தட்டு வெளியான ஒரே வாரத்திலேயே விற்று முடிந்தது. மலேசிய இசை உலகில் தங்கத் தகுதி பெற்றது. அதுவும் ஒரு சாதனைதான்.\n\nஇதைத்தவிர, இவர் முதன்முதலில் வெளியிட்டு அனாதையாகிக் கிடந்த ‘கனவு’ எனும் இசைத்தட்டும் ஒரு சில நாட்களிலேயே விற்று முடிந்தது. அதன் பின்னர், அவருக்கு பல வாய்ப்புகள் மலை மலையாய் வந்து குவிந்தன. மலேசியத் தொலைக்காட்சி நிறுவனங்கள் தங்களுடைய நிகழ்ச்சிகளில் பங்கெடுத்துக் கொள்ள அழைப்புகளை விடுத்தன.\n\nSection::::சுனாமி நிதியுதவி இசைவிழாக்கள்.\nஇந்தக் காலகட்டத்தில், அதாவது 2004ஆம் ஆண்டு இறுதி வாக்கில், சுனாமி பேரலைகளினால் பாதிக்கப்பட்ட நாடுகளுக்கு நிதியுதவிகள் செய்ய மலேசியாவில் பல அறநிறுவனங்கள் உருவாக்கப்பட்டன. அவற்றுக்கு நிதி சேர்க்கும் இசைவிழாக்கள், கலைவிழாக்களும் நடந்தன. அந்த வகையில் ஜாக்லின் விக்டரும் பல இசை நிகழ்ச்சிகளில் கலந்து கொண்டார். ஊதியம் வாங்காமல் ஊழியம் செய்தார்.\n\nஇதைப் போல பல அறநிறுவனங்களுக்கும் நிதி சேர்ப்பதில் உதவிகள் செய்துள்ளார். 2005 அக்டோபர் மாதம் 28ஆம் தேதி, சீனா, ஷாங்காய் நகரில் ஆசிய இசைவிழா நடைபெற்றது. அதில் ஆசியாவின் 20 நாடுகளின் தலைசிறந்த கலைஞர்கள் கலந்து கொண்டனர். மலேசியாவை ஜாக்லின் விக்டர் பிரதிநிதித்தார். அந்த இசைவிழா ஜாக்லினின் வரலாற்றையே மாற்றி அமைத்தது. அந்த விழாவில் ஜாக்லின் தங்கப்பதக்கம் பெற்றார். அந்த நிகழ்ச்சியில் அவர் ’கெமிலாங்’ பாடலைப் பாடினார்.\n\n\nSection::::சர்ச்சை.\n2007ஆம் ஆண்டு ஜாக்லின் விக்டர், மலேசியாவின் சபா, சரவாக் மாநிலங்களில் உள்ள தேவாலயங்களுக்குப் பயணம் மேற்கொண்டிருந்தார். அப்போது அங்குள்ள ஆலயங்களில் Harapan Bangsa (தமிழில்: இனத்தின் எதிர்பார்ப்புகள்) எனும் பாடலைப் பாடினார். அவர் அந்தப் பாடலைப் பாடி ஐந்து ஆண்டுகளுக்குப் பிறகு, 2012இல் யூடியூப்பில் பதிவேற்றம் செய்யப்பட்டது. அந்தப் பாடல் அங்குள்ள முஸ்லீம் சமூகத்தவரை வேதனைப் படுத்துவது போல அமைந்துவிட்டதாகச் சொல்லப்படுகிறது.\n\nஅதனால், ஜாக்லின் விக்டரையும் அவருடைய பாடல்களையும், மலேசிய முஸ்லீம் மக்கள் ஒட்டு மொத்தமாகப் புறக்கணிக்க வேண்டும் என்று மலேசியாவில் இருக்கும் ‘பெர்க்காசா’ எனும் அரசு சாரா இயக்கம் அறைகூவல் விடுத்தது.\n\nSection::::சிறப்புகள்.\nமலேசியத் தொலைக்காட்சி தொடர் நாடகங்களான Fara, Manjalara எனும் மலாய் நாடகங்களுக்கு, ஜாக்லின் விக்டரின் பாடல்கள், தொடக்கக் இசைப் பாடல்களாகப் பல ஆண்டுகள் பயன்படுத்தப்பட்டு வருகின்றன. பாரா தொடருக்கு ஜாக்லின் விக்டரின் Cepat-Cepat எனும் பாடலும், மஞ்சலாரா தொடருக்கு Satu Harapan எனும் பாடலும் தொடக்க இசைப் பாடல்களாக அமைக்கப்பட்டுள்ளன.\n\nஅந்தத் தொடக்க இசைப் பாடல்கள், மலேசியாவில் பல மில்லியன் மலாய், சீன, இந்திய ரசிகர்களைக் கவர்ந்து வருகின்றன. அவை ஒரு தமிழ்ப் பெண் உருவாக்கிப் பாடிய பாடல்களின் இசையில் உருவானவை என்பதின் மூலம் மலேசிய இந்தியர்களுக்கு பெருமை சேர்க்கப்படுகின்றது.\n\n"}
{"id": "171266", "url": "https://ta.wikipedia.org/wiki?curid=171266", "title": "நோர்மானியர் இங்கிலாந்தைக் கைப்பற்றுதல்", "text": "நோர்மானியர் இங்கிலாந்தைக் கைப்பற்றுதல்\n\nநோர்மானியர் இங்கிலாந்தைக் கைப்பற்றுதல் (\"Norman conquest of England\") என்பது 11 ஆம் நூற்றாண்டில் வில்லியம் பிரபு தலைமையில் நோர்மானியர்களும் பிரெஞ்சுப் படையினரும் இங்கிலாந்தை வலிந்து கவர்ந்த நிகழ்வைக் குறிப்பதாகும். ஹேஸ்டிங்ஸ் சண்டையில் வில்லியம், இங்கிலாந்து அரசர் ஹெரால்டை 1066 அக்டோபர் 14 அன்று வென்று இங்கிலாந்தின் மன்னராக 1066ஆம் ஆண்டு கிறித்துமசு நாளன்று முடி சூட்டிக்கொண்டார். பின்னர் தமது கட்டுக்குள் கொண்டுவந்து பல மாற்றங்களை அரசாண்மையிலும் சமூகளவிலும் ஏற்படுத்தினார். இவரது நம்பிக்கைக்குரிய பலரை பிரான்சிலிருந்து இங்கிலாந்திற்கு வரச்செய்து பதவிகளை அளித்தார்.\n\nவில்லியம் இங்கிலாந்தின் மீது படையெடுத்ததற்கு அவரது குடும்ப தொடர்புகளும் ஓர் காரணமாக அமைந்தது. இங்கிலாந்து மன்னர் எட்வர்டுக்கு மக்கள் இல்லாத நிலையில் அவரது உடன்பிறப்பை மணந்திருந்த காரணத்தினால் அடுத்த வாரிசாக தாம் முடிசூட்டப்படுவோம் என நம்பினார். ஆனால் சனவரி 1066 இல் எட்வர்டின் மறைவிற்கு பின்னர், மற்றொரு வாரிசும் இங்கிலாந்தின் வெசெக்சின் மன்னருமான ஹெரால்டுக்கு முடி சூட்டப்பட்டது. இதனால் தாம் ஏமாற்றப்பட்டதாக வில்லியம் கருதினார். இதேவேளையில் நோர்வேயின் அரசர் ஹரால்டு ஹார்ட்ரதாவும் இங்கிலாந்தைக் கைப்பற்ற வடக்கு இங்கிலாந்தை படையெடுத்தார். புல்போர்டு சண்டையில் வென்றபோதும் 1066 செப்டம்பர் 25 அன்று இசுடாம்போர்டு பிரிட்ஜ் சண்டையில் நோர்வே அரசர் கொல்லப்பட்டார். ஹெரால்டு வடக்கு இங்கிலாந்தில் இருப்பதை பயன்படுத்தி வில்லியம் தென் இங்கிலாந்துப் பகுதியில் தாக்குதல் நடத்தினார். வில்லியமை தடுக்க தென் இங்கிலாந்து வந்த ஹெரால்டு தமது படைகளில் பெரும்பகுதியினரை வடக்கிலேயே விட்டு வந்தார். 1066 அக்டோபர் 14 அன்று ஹேஸ்டிங்ஸ் என்றவிடத்தில் நாள்முழுவதும் நடந்த சண்டையில் தோற்கடிக்கப்பட்டு கொல்லப்பட்டார்.\n\nதமது முதன்மை எதிரிகள் வெல்லப்பட்டாலும் அடுத்த சில ஆண்டுகளுக்கு வில்லியம் பல உள்நாட்டு எதிர்ப்புகளை எதிர்கொள்ள நேர்ந்தது. 1072 ஆம் ஆண்டுவரை அவரது பதவி உறுதியற்ற நிலையில் இருந்தது. தம்மை எதிர்த்த பல பிரபுக்களின் நிலங்களை பறிமுதல் செய்து தமது ஆதரவாளர்களுக்கு வழங்கினார்; இவரது அடக்குமுறைகளால் சிலர் மறைந்து வாழத் தொடங்கினர். தமது ஆட்சியை நிலைநிறுத்திக்கொள்ள பல கோட்டைகளை கட்டியதோடு அலுவல் மொழியாக நோர்மன் பிரான்சிய மொழியை அறிமுகப்படுத்தினார். இம்மொழியே மேல்தட்டு பிரபுக்களின் மொழியாகவும் நீதிமன்றங்கள், அரசு ஆகியவற்றின் மொழியாகவும் கட்டாயப்படுத்தினார். தவிர அனைத்து நிலங்களும் அரசருக்கு உரிமையானதாக (Enfeoffment) அறிவித்து மேற்றட்டு சமூகத்திலும் மாற்றங்களை ஏற்படுத்தினார். இதனால் மெதுவாக சமூகத்தில் மாற்றங்கள் நிகழத் தொடங்கின: அடிமைத்தனம் ஒழிக்கப்பட்டது. அரசாண்மை முறைமையில் பெரும் மாற்றங்கள் நிகழவில்லை; முந்தைய ஆங்கிலோ சாக்சன் அரசின் வடிவங்களையே புதிய நோர்மானிய நிர்வாகத்தினர் மேற்கொண்டனர்.\n\n"}
{"id": "171268", "url": "https://ta.wikipedia.org/wiki?curid=171268", "title": "ஹேஸ்டிங்ஸ் சண்டை", "text": "ஹேஸ்டிங்ஸ் சண்டை\n\nஹேஸ்டிங்ஸ் சண்டை (\"The Battle of Hastings\") அக்டோபர் 14, 1066 இல் நோர்மானியப் படைகளுக்கும் இங்கிலாந்தின் படைகளுக்கும் இடையே தென் இங்கிலாந்தின் ஹேஸ்டிங்சில் நடந்த சண்டையாகும். இங்கிலாந்துப் படைகள் தோற்கடிக்கப்பட்டு நோர்மானியப் பிரபு வில்லியம் இங்கிலாந்தின் அரசராக முடிசூட்டிக்கொள்ள இந்தச் சண்டை வழிவகுத்தது. இது நோர்மானியர்கள் இங்கிலாந்தைக் கைப்பற்றுதலின் முக்கிய நிகழ்வாக இருந்தது.\n"}
{"id": "171269", "url": "https://ta.wikipedia.org/wiki?curid=171269", "title": "கிளைத்தல் (திருத்தக் கட்டுப்பாடு)", "text": "கிளைத்தல் (திருத்தக் கட்டுப்பாடு)\n\nதிருத்தக் கட்டுப்பாட்டு மென்பொருட்களில் கிளைத்தல் (ஆங்கிலம்: Branching) என்பது மூலத்தை படியெடுத்து அதை தனியாகப் மாற்றி, பின்னர் ஒன்றாக்கக் கூடியதற்கான செயற்கூறு ஆகும். \n\nமென்பொருள் உருவாக்கத்தில் வழுக்களை நீக்கி ஒட்டுப் போடுதல், செயற்கூறுகளை வடிமைத்தல், பதிவுகளை வெளியிடல் போன்ற பல்வேறு தேவைகளுக்கு கிளைத்தல் அவசிமாகிறது. பலர் ஒன்றிணைத்து ஒரு பெரிய மென்பொருளை உருவாக்க கிளைத்தலும் ஒன்றாக்கலும் உதவுகின்றன. \n"}
{"id": "171270", "url": "https://ta.wikipedia.org/wiki?curid=171270", "title": "ஒன்றாக்கல் (திருத்தக் கட்டுப்பாடு)", "text": "ஒன்றாக்கல் (திருத்தக் கட்டுப்பாடு)\n\nதிருத்தக் கட்டுப்பாட்டு மென்பொருட்களில் ஒன்றாக்கல் (Merging) என்பது திருத்தக் கட்டுப்பாட்டுக்குள் உள்ள கோப்புக்களில் நிகழ்ந்த பல மாற்றங்களை சமரசப்படுத்தி ஒன்றாக்க உதவும் செயற்கூறு ஆகும். குறிப்பாக ஒரு கோப்பு இரண்டு பேரால் வேறு வேறு கணினிகளில் மாற்றப்பட்டால் அதை ஒன்றாக்க வேண்டிய தேவை எழும். \n\nசில சந்தர்ப்பங்களில் மாற்றங்கள் தானான ஒன்றாக்கப்படலாம். பிற சந்தர்ப்பங்களில் முரண்கள் எழலாம். முரண்களை ஆய்ந்து எந்த மாற்றங்களை ஏற்றுக் கொள்வது என்பதை ஒரு நபர் தீர்மானிக்க வேண்டும். \n\n"}
{"id": "171271", "url": "https://ta.wikipedia.org/wiki?curid=171271", "title": "களஞ்சியம் (திருத்தக் கட்டுப்பாடு)", "text": "களஞ்சியம் (திருத்தக் கட்டுப்பாடு)\n\nதிருத்தக் கட்டுப்பாட்டு மென்பொருளில், களஞ்சியம் (ஆங்கிலம்: Repository) என்பது மூலத்தையும் (கோப்புக்கள், அடைவுகள்) அது தொடர்பான அனைத்து தகவல்களையும் (மாற்ற வரலாற்றுத் தரவுகள், உறுதிப்பாடுகள், ...) கொண்ட ஒரு சேமிப்பு இடமும் அதற்கான தரவுக் கட்டமைப்பும் ஆகும். பொதுவாக இது ஒரு வழங்கியில் வைக்கப்பட்டு இருக்கும். \n\nஒரு களஞ்சியத்தில் இருந்து புதிய பதிவுகளையோ, வரலாற்றுப் பதிவுகளையோ ஒருவர் பெற்றுக் கொள்ளலாம். என்ன என்ன மாற்றங்கள் எப்பொழுது யாரால் செய்யப்பட்டன என்று ஆராயலாம். பழைய பதிப்பு நிலைக்கு களஞ்சியத்தை மீட்டெடுக்கலாம். \n\nதிருத்தக் கட்டுப்பாட்டு மென்பொருள் வகையைப் பொறுத்து களஞ்சிய வடிவமைப்பு சற்று வேறுபடலாம். \n"}
{"id": "171272", "url": "https://ta.wikipedia.org/wiki?curid=171272", "title": "ஏழு அரசுகள் (இங்கிலாந்து)", "text": "ஏழு அரசுகள் (இங்கிலாந்து)\n\nஏழு அரசுகள் அல்லது ஹெப்டார்க்கி (Heptarchy) என்பது பிரித்தானியாவில் உருவான ஆங்கிலோ சாக்சானிய அரசுகளின் குழுப்பெயராகும். இடைக்காலப் பிரித்தானியாவில் ஆங்கிலோ சாக்சன்கள் படையெடுத்தபின் பல சிறு அரசுகள் தோன்றின அவை ஒன்றுக்கொன்று சண்டையிட்டுக் கொண்டிருந்தன. நாளாக நாளாக அவைகளில் ஒன்றோடொன்று இணைந்தோ அல்லது வெற்றி கொள்ளப்பட்டோ பெரும் அரசுகளாக உருவெடுத்தன. அவ்வாறு உருவான ஏழுஅரசுகளே ஹெப்டார்க்கி என்று அழைக்கப்பட்டன. ஹெப்டார்க்கி என்பது பிரிட்டானியர்களின் அரசுகளில் ஒன்று மற்றொன்றின் மேல் ஆதிக்கம் செலுத்துவதைக் குறிக்கும் சொல்லாகும். பதினாறாம் நூற்றாண்டு வரை ஏழு அரசுகள் இச்சொல் இவ்வரசுகளைக் குறிக்கப் பயன்பட்டது. ஆனால் 12 ஆம் நூற்றாண்டிலேயே இது ஆங்கிலோ சாக்சானிய அரசைக் குறிக்கப்பயன்பட்டதாகக் கூறுவர்.\n"}
{"id": "171275", "url": "https://ta.wikipedia.org/wiki?curid=171275", "title": "பேரரசர் ஆல்பிரட்", "text": "பேரரசர் ஆல்பிரட்\n\nபேரரசர் ஆல்பிரட் (\"Alfred the Great\"; 849, – 26 அக்டோபர் 899) என்பவர் ஆங்கிலோ சாக்சானிய அரசின் வெசெக்ஸ் பகுதியை கி. பி. 871 முதல் 899 வரை ஆண்ட அரசர் ஆவார். இவரது அண்ணன் எதல்ரெட் இறந்த பின் அரியணை ஏறிய ஆல்பிரட் மிகத் திறமையான ஆட்சியாளராவார். ஆட்சிப் பொறுப்பை ஏற்றபின் வில்டன் என்ற இடத்தில் நடந்த போரில் டேனியர்களிடமிருந்து வெசக்சு நாட்டைக் காத்த பெருமைக்குரியவர். ஆங்கிலோ சாக்சானிய அரசர்களும் முதன் முதலில் பேரரசர் என அழைக்கப்பட்ட பெருமைக்குரியர் இவரே ஆவார். இவருடைய வாழ்க்கை வரலாறு வேல்சு நாட்டைச் சேர்ந்த அறிஞரான அசெர் என்பவரால் பத்தாம் நூற்றாண்டில் எழுதப்பட்டது. பேரரசர் ஆல்பிரெட் சிறந்த கல்வியாளராகவும், சிறாந்த நிர்வாகியாகவும், கருணையுள்ளம் கொண்டவராகவும் விளங்கினார். தனது நாட்டில் கல்வி, அமைதி, ஒழுங்கு, சட்டம், இராணுவம் ஆகியவை நிலைபெற அரும்பணியாற்றினார்.\n\n"}
{"id": "171276", "url": "https://ta.wikipedia.org/wiki?curid=171276", "title": "திருப்பி அழை (கணினியியல்)", "text": "திருப்பி அழை (கணினியியல்)\n\nநிரலாக்கத்தில், திருப்பி அழை (call-back) என்பது செயலிக்கு உள்ளீடு காரணியாக அனுப்பப்படும் செயலி அல்லது இயக்கக் கூடிய நிரல் துண்டு. இதனை அச்செயலி தனக்கு வேண்டிய நேரத்தில் இயக்கலாம். வெளியே உள்ள அல்லது வரையறை செய்யப்பட்ட ஒன்றை அனுப்பி இயக்கச் சொல்வதால் இதனை திருப்பி அழை (call back) என்று கூறுவர்.\n\nஇவை வரைகலை பயனர் இடைமுகத்தில், ஏசாக்சு சூழ்நிலைகளில் பெரிதும் பயன்படுத்தப்படுகிறது.\n"}
{"id": "171278", "url": "https://ta.wikipedia.org/wiki?curid=171278", "title": "உத்யோக பருவம்", "text": "உத்யோக பருவம்\n\nஉத்யோக பருவம் () மஹாபாரதத்தின், 18 பருவங்களுள் ஐந்தாவது பருவமாகும். இதில் கிருஷ்ணனிடம் துரியோதனனும் அர்ஜூனனும் உதவி கோருவது. கௌரவர்கள் சார்பாக சஞ்சயன் மற்றும் பாண்டவர் பொருட்டு ஸ்ரீகிருஷ்ணர் சமாதானத் தூது செல்வது, படை திரட்டுவது ஆகியன அடங்கும்.\n\nஆதி பருவத்தில் வரும் பருவசங்கிரகப் பகுதியில் சொல்லியிருப்பது போல, 186 பகுதிகளும் 6,698 ஸ்லோகங்கள் அடங்கியது இந்தப் பருவமாகும். \n\nSection::::சிறப்பு.\nஒப்பற்ற விதுர நீதி இந்தப் பருவத்தில்தான் வருகிறது. இந்த நீதி குருக்ஷேத்திரப் போருக்கு முன்பு விதுரரால், திருதராஷ்டிரனுக்குச் சொல்லப்பட்டது. \n\nவிதுரனின் வேண்டுதலின் பேரில் சனத்குமாரர் திருதராட்டினுக்கு, இறவாப் பெரு நிலையை அடைய பிரம்ம வித்தை அருளப்பட்டது.\n\n"}
{"id": "171279", "url": "https://ta.wikipedia.org/wiki?curid=171279", "title": "பீஷ்ம பருவம்", "text": "பீஷ்ம பருவம்\n\n\"பீஷ்ம பருவம்\" மகாபாரதத்தின் 18 பருவங்களில் 6வது ஆகும். இது குருச்சேத்திரப் போரில் பீஷ்மர் படைத்தலைவராகப் பங்குபெற்ற காலத்து நிகழ்வுகளைக் கூறும் பகுதியாகும். சஞ்சயன், போரின் முதற் பத்து நாட்கள் குறித்துத் திருதராஷ்டிரனுக்குச் சொல்வதாக இப்பகுதி அமைகிறது. வாசுதேவன் அர்ஜூனனின் மயக்கத்தைப் போக்கி போருக்குத் தயார் படுத்துதல் இந்தப் பகுதியிலேயே வரும். கிருஷ்ணன் அர்ஜூனனை இகழ்ந்து, பீஷ்மரைக் கொல்ல எத்தனித்தல், சிகண்டியை முன்னிறுத்தி அர்ஜூனன் பீஷ்மரை வீழ்த்துதல் போன்றவை இந்தப் பகுதியில் விபரிக்கப்படுகிறது. இந்தப் பர்வத்தின் முடிவில் பீஷ்மர் அம்புப் படுக்கையில் படுக்கிறார்.\n\nஇந்த ஆறாவது பருவமான பீஷ்ம பருவத்தில் 117 பகுதிகளும், 15,884 சுலோகங்களும் உள்ளன.\n\n"}
{"id": "171281", "url": "https://ta.wikipedia.org/wiki?curid=171281", "title": "சிவப்பிரகாசக் கொளு", "text": "சிவப்பிரகாசக் கொளு\n\nசிவப்பிரகாசக் கொளு என்பது சிவப்பிரகாசம் என்னும் நூலுக்கு 14 ஆம் நூற்றாண்டில் வாழ்ந்த காவை அம்பலநாதத் தம்பிரான் உரை எழுதும்போது பாடிச் சேர்த்த குறள் வெண்பாக்களால் ஆன கொளு. இப்படி இவர் எழுதிச் சேர்த்துள்ள கொளுக் குறட்பாக்கள் 100. \n\nதிருக்கோவையார் நூலுக்கு அமைந்துள்ள கொளுவைப் போல இவை அமைந்துள்ளன. \n\n"}
{"id": "171282", "url": "https://ta.wikipedia.org/wiki?curid=171282", "title": "கொளு", "text": "கொளு\n\nபண்டைய நூல்களில், பாடல் கொண்டிருக்கும் கருத்தைப் பாடலின் முடிவில் தொகுப்பாசிரியர்கள் அல்லது உரையாசிரியர்கள் குறிப்பிடும் பகுதியைக் கொளு என்பது வழக்கம். கொளு என்பது கொண்டிருக்கும் செய்தி என விளங்கிக்கொள்ள வேண்டும். கொளுக்குறிப்பு எனவும் இதனைக் குறிப்பிடுவர். இத்தகைய குறிப்பு நூலுக்கு அமையுமாயின் அதனைப் பாயிரம் என்பர். இது நூலிலுள்ள ஒவ்வொரு பாடலுக்கும் தரப்படும் குறிப்பு. \nSection::::புறநானூறு.\nஇது புறநானூறு 5 ஆம் பாடல். \nஇவை இந்தப் பாடலுக்கு அமைந்த கொளுக் குறிப்புகள்.\nSection::::பதிற்றுப்பத்து.\nபுறநானூற்றில் ஒவ்வொரு பாடலுக்கும் தரப்பட்டுள்ள கொளுக்குறிப்பைப் போல பதிற்றுப்பத்து நூலில் 10 பாடல்களுக்கும் தொகுப்பாகக் கூறப்பட்டுள்ள குறிப்பைப் பதிகம் என வழங்குகின்றனர். இதில் ஒவ்வொரு பாடலுக்கும் சூட்டப்பட்டுள்ள பெயரைக் 'கொளு' எனலாம். \nSection::::புறப்பொருள் வெண்பாமாலை.\nபுறப்பொருள் வெண்பாமாலை நூலில் திணை, துறை விளக்க நூற்பாக்களை அந்நூல் 'கொளு' எனக் குறிப்பிடுகிறது.\nஇது வெட்சிப்படலத்தில் வரும் 'வெட்சி அரவம்' என்னும் துறைக்குத் தரப்பட்டுள்ள கொளு.\n\n"}
{"id": "171284", "url": "https://ta.wikipedia.org/wiki?curid=171284", "title": "அம்பலநாதத் தம்பிரான் (காவை)", "text": "அம்பலநாதத் தம்பிரான் (காவை)\n\nகாவை என்னும் ஊரில் வாழ்ந்த அம்பலவாணத் தம்பிரான் 14 ஆம் நூற்றாண்டில் வாழ்ந்த சைவப்பெரியார். கார்காத்த வேளாளர் குலத்தில் பிறந்தவர். காவை என்பது திருப்பரங்குன்றத்தை அடுத்துள்ள 'காவனூர்' என்னும் ஊர். பழுதை கட்டி-சம்பந்த முனிவரின் மாணாக்கருள் ஒருவர். சீர்காழியில் வாழ்ந்த இந்தச் சம்பந்தரிடம் ஞானம் பெற்று அவர் சமாதி அடைந்த பின் தம் ஊருக்கு வந்து பல மாணாக்கர்களை உருவாக்கி அவர்களுடன் வாழ்ந்தார். அம்பலவாணத் தம்பிரானை 'அம்பலவாணர்' எனவும் அழைக்கப்பட்டார். இவரைக் காவை அம்பலநாதத் தம்பிரான் எனக் குறிப்பிடுவது வழக்கம். இவர் பாடிய சைவ நூல்கள் பல.\n\nபிராசாத அகவல், சிவப்பிரகாசக் கொளு. சத்தி நிபாத அகவல், உருப சொரூப அகவல், முதலானவை குறிப்பிடத் தக்கவை.\n"}
{"id": "171290", "url": "https://ta.wikipedia.org/wiki?curid=171290", "title": "பிராசாத அகவல்", "text": "பிராசாத அகவல்\n\nபிரசாத அகவல் என்னும் நூல் பிரசாதம் \nபற்றி விளக்கும் நூல். பிரசாதம் என்பது யோகமுத்திரை. இதனைப் பதினாறு கலை என்று கூறுவர். 'சோடசக் கலாப் பிரசாதம்' என்பது இதன் வடமொழி வழக்கு. பெயர், ஒளி, வடிவம், இடம், அளவு, தேவதை, குணம், தத்துவம் - ஆகிய எட்டின் சோதனை 8, மாத்திரை 8, - ஆக 16 - இவை சோடசக் கலாப் பிரசாதம். சைவ மடங்களில் உள்ள தம்பிரான்கள் இதன் 16 கட்டிடப் பகுதியிலும் பக்குவம் அடைந்து ஆன்மாவை இறைவன் திருவடிகள்ளில் சேர்ப்பார்களாம். \n\nஇந்த நூல் தி௫க்கயிலாய பரம்பரை வேளாக்குறிச்சி ஆதீன கு௫ முதல்வர் சத்திய ஞானியின் ஞானாசிரியன் காவை அம்பலநாதத் தம்பிரான் அவர்களால் 14 ஆம் நூற்றாண்டில் எழுதப்பட்ட நூல். இது ஒரு யோக நூல். மூச்சுப்பயிற்சி பற்றிக் கூறுகிறது. மூச்சுக் காற்றுக்குப் பயிற்சியால் வலுவூட்டும் 'பிராணாயாமம்' பற்றிக் கூறுவது இந்த நூல். இந்தப் பொருள் பற்றித் தமிழில் தனிநூலாக உருவான முதல் நூல் இது எனத் தெரிகிறது. \n\nபிராசாத தீபம், பிராசாத மாலை, பிராசாத விருத்தம், பிராசாத விளக்கம் என்னும் நூல்கள் காலவரிசையில் பிராசாத அகவல் நூலுக்குப் பின்னர் அடுத்தடுத்து வெளிவந்தவை. \n\nபிராசாத அகவல் நூலுக்கு, இந்நூலாசிரியரின் மாணாக்கர் மதுரை ஞானப்பிரகாசர் சிறப்பான ஓர் உரை எழுதியுள்ளார். இந்த உரை இல்லாவிட்டால் இந்த நூலைப் புரிந்துகொள்வது முகவும் கடினம். \n\nபதிப்பு\n"}
{"id": "171292", "url": "https://ta.wikipedia.org/wiki?curid=171292", "title": "சேன் கொய்சான்", "text": "சேன் கொய்சான்\n\nசேன் கொய்சான் (ஆங்கிலம்: Shane Koyczan) (பிறப்பு 22 மே 1976) ஒரு கனடிய கவிஞர், எழுத்தாளர். உலகின் சிறந்த சொல் நிகழ்த்துனர்களில் (spoken word performers) ஒருவராகக் கருதப்படுகிறார். 2000 ஆண்டு இவர் அமெரிக்கத் தேசிய கவிதைப் போட்டியில் (National Poetry Slam) தனி வெற்றியாளர் பிரிவில் வெற்றிபெற்றார்.\n\nஇவர் இரண்டு கவிதை நூல்களை வெளியிடுள்ளார். அவையானவை \"விரிற்றிங் அவர்சு\" (\"Visiting Hours\") மற்றும் \"இசுரிக்போய்\" (\"Stickboy\").\n\n2007 இல் \"வி ஆர் மோர்\" (\"We Are More\") என்ற கனடா பற்ரிய ஒரு கவிதையை கனடிய சுற்றுலாத் திணைக்கள ஆதரவுடன் இவர் வெளியிட்டார்.\n\n2013 பெப்ரவரியில் ரு திசு டே (\"To This Day\" - இன்றுவரைக்கும்) என்ற இவரது ஒடுக்குபவர்களுக்கு (bullies) எதிரான கவிதை ஒரு கிழமையில் 5 மில்லியன் யுரீயுப் பார்வைகளைப் பெற்றது.\n"}
{"id": "171302", "url": "https://ta.wikipedia.org/wiki?curid=171302", "title": "இங்கிலாந்து உள்நாட்டுப் போர்", "text": "இங்கிலாந்து உள்நாட்டுப் போர்\n\nஇங்கிலாந்து உள்நாட்டுப் போர் (\"English Civil War\", 1642–1651) இங்கிலாந்து இராச்சியத்தில் உருள்தலையினர் (Roundhead) என்றழைக்கப்பட்ட நாடாளுமன்றத்தினருக்கும் புரவியர் (Cavalier) என்றழைக்கப்பட்ட அரசருக்கு விசுவாசமான அரசப்படைகளுக்கும் இடையே நிகழ்ந்த ஆயுதச் சண்டைகளையும் அரசியல் சூழ்ச்சிகளையும் குறிப்பிடுகிறது. இப்போர்கள் மூன்று முறை இடம் பெற்றன அவையாவன,\n\nமுதலாம் உள்நாட்டுப் போரிலும் (1642–46) இரண்டாம் உள்நாட்டுப் போரிலும் (1648–49) முழுமையான நாடாளுமன்றத்தினர் முதலாம் சார்லசின் ஆதரவாளர்களுடன் போரிட்டனர்; மூன்றாம் உள்நாட்டுப் போரில் (1649–51) ஆட்குறைந்த நாடாளுமன்றத்தினரும் இரண்டாம் சார்லசு ஆதரவாளர்களும் போரிட்டனர். இந்த உள்நாட்டுப் போர்கள் செப்டம்பர் 3, 1651இல் வொர்செசுடர் சண்டையில் நாடாளுமன்றத்தினரின் வெற்றியடைந்ததுடன் முடிவுற்றன.\n\nஇந்த உள்நாட்டுப் போர்களின் விளைவாக முதலாம் சார்லசு மரணதண்டனை வழங்கப்பட்டுக் கொல்லப்பட்டார்; அவரது மகன் இரண்டாம் சார்லசு நாட்டைவிட்டு வெளியேற்றப்பட்டார்; இங்கிலாந்தின் முடியாட்சிக்கு மாற்றாக முதலில் இங்கிலாந்தின் பொதுநலவாயமும் (1649–53), பின்னர் ஆலிவர் கிராம்வெல்லின் தலைமையில் அமைந்த காப்பரசும் (1653–59) அமைந்தன. இங்கிலாந்தில் கிறித்தவ வழிபாட்டிற்கான இங்கிலாந்து திருச்சபையின் முழுநிறை அதிகாரம் குறைக்கப்பட்டது. இந்தப் போர்களினால் இங்கிலாந்தின் மன்னர்கள் நாடாளுமன்றத்தின் இசைவின்றி அரசாள முடியாது என்பதற்கான ஒரு முன்னுதாரணமாக விளங்கியது. இந்தக் கோட்பாடு சட்டப்படியாக அந்த நூற்றாண்டின் பிற்பகுதியில் நிகழ்ந்த மேன்மையான புரட்சிக்குப் பின்னரே நிறுவப்பட்டது.\n\n"}
{"id": "171316", "url": "https://ta.wikipedia.org/wiki?curid=171316", "title": "பொரி உள்ளான்", "text": "பொரி உள்ளான்\n\nபொரி உள்ளான் எனப்படும் பொரி மண்கொத்தி (Wood Sandpiper - \"Tringa glareola\") ஒரு வலசை போகும் டிரிங்கா வகை உள்ளான். இவை நீளக் கால்கள் கொண்ட நடுத்தர அளவுள்ள கரைப்பறவைகளாகும். நன்னீர் ஏரிகளிலும் சதுப்புநிலங்களிலும் (ஈரநிலங்கள்) இவற்றைக் காணலாம். ஒரே உயிரியல் குடும்பத்தைச் சார்ந்த பவளக்காலியின் மிக நெருங்கிய உறவாக இப்பறவை உள்ளது.\n\n\nSection::::உடல் தோற்றம்.\nSection::::ஆற்று உள்ளான் வேறுபாடு.\nபொதுவில் ஒன்று போலவே தென்படும் ஆற்று உள்ளானிலிருந்து (Green Sandpiper - \"Tringa ochropus\") பொரி உள்ளானை வேறுபடுத்திக் காட்ட பின்வரும் களக்குறிப்புகள் உதவும்:\n\nSection::::கள இயல்புகள்.\nமற்ற கரைப்பறவைகளை விட அதிகம் கூடிவாழ்கின்ற இயல்புடையது. சேற்றிலும் குறைவான நீருள்ள ஈரநிலங்களிலும் அலகால் பெருக்கியபடி உணவைப் பொருக்கி எடுக்கும். பனிக்கால உறைவிடங்களிலும் உரிமையை நிலைநாட்டுவதில் சண்டையிடும் குணமுடையது.\n\nSection::::பரவல்.\nஇந்தியா முழுவதும் பனிக்காலத்தில் காணப்படும். ஆகஸ்டில் வந்து ஏப்ரலில் தான் வலசை போகும்.\n\nSection::::உணவு.\nமெல்லுடலிகள், பூச்சிகள், புழுக்கள்.\n\nSection::::கூப்பாடு.\nமெல்லிய சிஃப்-இஃப்-இஃப் (\"chiff-if-if\").\n\n\nSection::::கலைச்சொற்கள்.\nவலசை = migration; ஈரநிலம் = wetland; கரைப்பறவை = shore bird (or wader); முதிர்ந்த = adult; அடர்பழுப்பு = dark brown; புருவம் = supercilium; மெல்லுடலி = mollusc;\n"}
{"id": "171319", "url": "https://ta.wikipedia.org/wiki?curid=171319", "title": "திருப்பீடத் தேர்தல் அவை 2013இல் பங்கேற்கும் கர்தினால்மார்", "text": "திருப்பீடத் தேர்தல் அவை 2013இல் பங்கேற்கும் கர்தினால்மார்\n\nதிருப்பீடத் தேர்தல் அவை 2013இல் பங்கேற்கும் கர்தினால்மார்கள் (\"Cardinal electors for the papal conclave, 2013\") என்பது 2013, பெப்ருவரி 28ஆம் நாள் திருத்தந்தைப் பணியிலிருந்து ஓய்வுபெற்ற திருத்தந்தை பதினாறாம் பெனடிக்டுக்குப் பின் கத்தோலிக்க திருச்சபையின் தலைமைப் பதவியை ஏற்க ஒருவரைத் தேர்ந்தெடுப்பதற்காகக் கூடுகின்ற அவையில் பங்கேற்று வாக்களிப்போரைக் குறிக்கும்.\n\nஇத்தேர்தல் அவையில் பங்கேற்க, ஒவ்வொரு கர்தினாலும் பதினாறாம் பெனடிக்ட் பதவி விலகிய நாளில் (2013, பெப்ருவரி 28) 80வயதைத் தாண்டாமல் இருக்க வேண்டும்.\n\nSection::::திருத்தந்தைத் தேர்தலில் பங்கேற்கும் கர்தினால்மார் பெயர் அடைவு.\n2013இல் நிகழ்கின்ற திருத்தந்தைத் தேர்தலில் கீழ்வரும் கர்தினால்மார் பங்கேற்கின்றனர்: \n\nகீழ்வரும் பட்டியலில் பதவித் தகுதி அடிப்படையில் கர்தினால்மார்களின் பெயர்கள் தரப்படுகின்றன. கர்தினால்-ஆயர், கர்தினால்-குரு, கர்தினால்-திருத்தொண்டர் என்று தகுதி வரிசை அமையும். ஒவ்வொரு வரிசைக்குள்ளும் ஒருவர் எந்த நாளில் கர்தினால் நிலைக்கு உயர்த்தப்பட்டார் என்னும் அடிப்படையில் பெயர்வரிசை அமையும்.\n\nஇப்பட்டியலில் வருகின்ற கர்தினால்மார்களைத் தவிர, வேறு 90 கர்தினால்மார்கள் கத்தோலிக்க திருச்சபையில் உள்ளனர். அவர்கள் 80 வயதைத் தாண்டிவிட்டதால் திருத்தந்தை தேர்தல் அவை 2013இல் கலந்துகொள்ளும் உரிமை இல்லை. இவ்வாறு உரிமை இழந்தோரில் மிக இளையவர் உக்ரேன் நாட்டு கர்தினால் லூபோமிர் ஹூசார் என்பவர். அவர், பதினாறாம் பெனடிக்ட் பணி துறந்த நாளுக்கு இரண்டு நாள்களுக்கு முன்தான் 80 வயதை எய்தினார். \nSection::::தேர்தலில் பங்கேற்காத, வாக்குரிமை கொண்ட கர்தினால்மார்.\nகீழ்வரும் கர்தினால்மார் திருத்தந்தைத் தேர்தலில் கலந்துகொள்ள உரிமைத் தகுதி கொண்டிருந்தாலும் பல்வேறு காரணங்களை முன்னிட்டுத் தேர்தலில் கலந்துகொள்ள முன்வரவில்லை.\n"}
{"id": "171320", "url": "https://ta.wikipedia.org/wiki?curid=171320", "title": "ஹோரஷியோ நெல்சன்", "text": "ஹோரஷியோ நெல்சன்\n\nஓரேசியோ நெல்சன் (\"Horatio Nelson\", செப்டம்பர் 29, 1758 -அக்டோபர் 21, 1805) ஐக்கிய இராச்சிய கடற்படையின் புகழ்பெற்ற தளபதி (\"அட்மிரல்\")களில் ஒருவராவார். பிரெஞ்சு மன்னர் நெப்போலியன் பொனபார்ட் இங்கிலாந்து மீது தொடுத்த போர்களில் பிரெஞ்சுக் கடற்படையை தோற்கடித்தவர். மிகவும் வீரமிக்க போர்வீரராகவும் போர் தந்திரங்களில் வல்லவராகவும் அறியப்படுகிறார். சண்டைகளின்போது நெல்சன் ஒரு கண்ணையும் கையையும் இழந்தவர்.\n\nநெல்சன் நோர்போக்கில் உள்ள பர்னம் தோர்ப்பு என்றவிடத்தில் பிறந்தார். பிரெஞ்சு மற்றும் இசுப்பானியா|இசுப்பானியக் கடற்படைகளை தோற்கடித்தவர். டிரபால்கர் சண்டையில் எதிரிகளைத் தோற்கடித்தபோதும் ஒரு பிரெஞ்சு வீரரின் துப்பாக்கிக்கு இரையானார். இவரது நினைவைப் போற்றும் வண்ணம் இலண்டனின் மையப்பகுதியான டிரபால்கர் சதுக்கத்தில் ஒரு நினைவுத்தூண், நெல்சன் தூண் எழுப்பப்பட்டுள்ளது.\n\nSection::::பிறப்பும் ,வளர்ப்பும்.\nஹொரஷிய நெல்சன் 29 செப்டம்பர் 1758 அன்று நோர்போக், பர்ன்ஹாம் தோர்பில்ஒரு குமாஸ்தாவின் 11 பிள்ளைகளில் ஆறாவதுவராக பிறந்தார். 12 வயதில் கடற்படையில் தன் தாய்வழி மாமாவிடம் ஒரு கப்பலில் இணைந்து பணியாற்றினார். அவர் 20 வயதில் ஒரு கேப்டன் ஆனார், வெஸ்ட் இண்டீஸ், பால்டிக் மற்றும் கனடாவில் சேவை புரிந்தார். 1787 ஆம் ஆண்டில் அவர் நெவிஸில் பிரான்சிஸ் நிஸ்பேட் என்பவரை திருமணம் செய்தார் . வேலை ஏதுமின்றி அடுத்த ஐந்து ஆண்டுகளை அரை ஊதியத்தில், இங்கிலாந்திற்குத் திரும்பி தனது மணமகளோடு கழித்தார்.\n\nSection::::கடல் சார் போர் வெற்றிகளும் ,இழப்பும்.\n1793 இல் பிரித்தானிய புரட்சிப் போரில் நுழைந்தபோது, ​​நெல்சன் அகமோம்நானின் கட்டளையை வழங்கினார். அவர் மத்தியதரைக்கடலில் பணியாற்றினார், கோர்சிகாவைக் கைப்பற்ற உதவியதுடன் கால்வியிலும்போரிட்டார். அப்போரில்1794 வலது கண்ணை இழந்துவிட்டார். 1797 ஆம் ஆண்டில் சாண்டா குரூஸ் டி டெனெரிப் போரில் அவர் தனது வலது கரத்தை இழந்தார்.\n\nஒரு தளபதி யாக அவர் தைரியமான நடவடிக்கை அறியப்பட்டது,தான் .எனினும் அவரது மூத்த அதிகாரியின் உத்தரவுகளை அவ்வப்போது புறக்கணிப்பு செய்தார் .அதுவே 1797 ஆம் ஆண்டில் ஸ்பெயினில் கேப் வின்சென்ட் மீது அவருக்கு வெற்றி தேடி தந்தன . நான்கு ஆண்டுகளுக்குப் பின்னர் கோபன்ஹாகனில் நடந்த போரில் அவர் தனது தொலைநோக்கி யை தனது குருட்டு கண்கள் மேல் வைத்து கொண்டு மூத்த அதிகாரியின் உத்தரவுகளை ஏற்று, யுத்த நடவடிக்கைகளை நிறுத்த மறுத்து உத்தரவிட்டார்.\n\nSection::::எம்மா, ஹாமில்டன் மீது காதல்.\n1798 இல் நைல் போரில், நெப்போலியனின் கடற்படை வெற்றிகரமாக அழிக்கப்பட்டது, இதன் மூலம்இந்தியா வுக்கு நேரடி வர்த்தக வழிவகை செய்யப்பட்டது.நெல்சன் நேபிள்ஸ் நகருக்கு மாற்றம் செய்யப்பட்டார் .அங்கு அவர் எம்மா, ஹாமில்டன் மீது காதலில் விழுந்தார். அவர்கள் இருவருமே மணம் ஆனவர்கள் . என்றாலும் நெல்சன் மற்றும் எம்மா ஹாமில்டன் இருவரும் ஒருவருக்கொருவர் தீவிரமாக காதலித்தனர், விளைவாக 1801 ஆம் ஆண்டில் ஓரேசியோ என்ற ஒரு பெண் குழந்தையைப் பெற்றனர். அதே வருடத்தில் நெல்சன் துணை அட்மிரல் பதவிக்கு உயர்த்தப்பட்டார்.\n\nSection::::வீரமான இறப்பும்,மரியாதையும்.\n1794 முதல் 1805 வரையிலான காலப்பகுதியில் நெல்சனின் தலைமையின் கீழ், ராயல் கடற்படை பிரான்சின் மீது தனது மேலாதிக்கத்தை நிரூபித்தது. கேப் டிராபல்கரில் அவரது மிகவும் பிரபலமான ஈடுபாடு, பிரித்தானியரை நெப்போலியனின் படையெடுப்பு அச்சுறுத்தலில் இருந்து காப்பாற்றியது, ஆனால் அது அவரது இறுதிப் பயணமாக அமைந்தது. 1805 ஆம் ஆண்டு அக்டோபர் 21 ஆம் தேதி போர் தொடங்குவதற்கு முன்னர் நெல்சன் தனது கப்பலில் இருந்து பிரபலமான சமிக்ஞையை, குறுஞ் செய்தியை அனுப்பினார்.\n\nஒரு சில மணிநேரங்களுக்கு பின்னர் ஒரு பிரெஞ்சு துப்பாக்கி சுடும் ஸ்னைப்பர் மூலம் அவர் சுட்டுக் கொல்லப்பட்டார். அவரது உடல் பிராந்தியால் நிரப்பிய, தொட்டிக்குள் வைத்து பாதுகாக்கப்பட்டு இங்கிலாந்திற்கு எடுத்து செல்லப்பட்டது. அங்கு அவர் அரச மரியாதையுடன் அடக்கம் செய்யப்பட்டார்.\n"}
{"id": "171325", "url": "https://ta.wikipedia.org/wiki?curid=171325", "title": "ஐரியக் கடல்", "text": "ஐரியக் கடல்\n\nஐரியக் கடல் (\"Irish Sea\", , ) பெரிய பிரித்தானியாவிற்கும் அயர்லாந்திற்கும் இடையே உள்ள கடல். இது தெற்கில் செல்ட்டிக் கடலுடன் செயின்ட் ஜார்ஜின் கால்வாயாலும் வடக்கில் அட்லாண்டிக் பெருங்கடலுடன் வடக்குக் கால்வாயாலும் இணைக்கப்பட்டுள்ளது. இக்கடலில் உள்ள பெரிய தீவு அங்கில்சே ஆகும். அடுத்ததாக மாண் தீவு பெரியதும் வணிக முதன்மை பெற்றதுமாகும். இக்கடல், மிகவும் அரிதாக, மாண்க்சு கடல் (, எனப்படுகிறது.\n\nஇக்கடல் வணிக மற்றும் பொருளியல் முதன்மை பெற்றது; மண்டல வணிகம், கப்பற் போக்குவரத்து, மீன்பிடித் தொழில் மரபுவழித் தொழில்களாகும். அண்மையில் காற்றுத் திறன் மற்றும் அணுமின் நிலையங்கள் மூலம் மின்னாற்றல் தயாரிக்க ப்படுகிறது. பெரிய பிரித்தானியாவிற்கும் அயர்லாந்துக்கும் இடையேயான ஆண்டு போக்குவரத்து 12 மில்லியன் பயணியராகவும் 17 மில்லியன் டன் வணிகச் சரக்குகளாகவும் விளங்குகிறது. \n\n\n"}
{"id": "171333", "url": "https://ta.wikipedia.org/wiki?curid=171333", "title": "திருப்பீடத் தேர்தல் அவை 2013இல் முன்னணி கர்தினால்மார்", "text": "திருப்பீடத் தேர்தல் அவை 2013இல் முன்னணி கர்தினால்மார்\n\nதிருப்பீடத் தேர்தல் அவை 2013இல் முன்னணி கர்தினால்மார் (\"List of papabili in the 2013 papal conclave\") என்பது 2013, பெப்ருவரி 28ஆம் நாள் திருத்தந்தைப் பதவியிலிருந்து ஓய்வுபெற்ற பதினாறாம் பெனடிக்டிக்குப் பின் எந்த கர்தினால் திருத்தந்தையாகத் தேர்ந்தெடுக்கப்படுவார் என்று செய்தி ஊடகங்கள் கணிக்கின்ற பெயர்ப் பட்டியல் ஆகும்.\n\nSection::::ஊகங்கள் பொய்க்கலாம்.\nகடந்த ஆண்டுகளில் திருத்தந்தைத் தேர்தல்களின்போது யார் அடுத்த திருத்தந்தையாகத் தேர்ந்தெடுக்கப்படுவார் என்று செய்தி ஊடகங்கள் வழங்கிய கணிப்புகள் பலமுறை பொய்த்ததும் உண்டு.\nஎடுத்துக்காட்டாக, திருத்தந்தை இருபத்திமூன்றாம் யோவான், திருத்தந்தை முதலாம் யோவான் பவுல், திருத்தந்தை இரண்டாம் யோவான் பவுல் ஆகியோர் தேர்ந்தெடுக்கப்பட்டபோது, செய்தி ஊடகங்கள் அவர்களுடைய பெயர்களைத் தம் கணிப்புகளில் முன்கூறவில்லை.\n\nவத்திக்கான் பற்றிய செய்தித்துறை அறிஞர்களிடையே வழங்கும் ஒரு கூற்று இது: \"தேர்தல் அவைக்குள் திருத்தந்தையாக நுழைபவர் கர்தினாலாகத் திரும்பி வருவார்\".\n\nகடந்த சுமார் 650 ஆண்டுகளில் நிகழ்ந்த எல்லாத் தேர்தல்களிலும் ஒரு கர்தினால்தான் திருத்தந்தையாகத் தேர்ந்தெடுக்கப்பட்டுள்ளார். கர்தினால்மார் குழுவுக்கு வெளியிலிருந்து திருத்தந்தையாகத் தேர்ந்தெடுக்கப்பட்ட கடைசி திருத்தந்தை ஆறாம் அர்பன் ஆவார். அவர் தேர்ந்தெடுக்கப்பட்ட ஆண்டு 1378.\n"}
{"id": "171340", "url": "https://ta.wikipedia.org/wiki?curid=171340", "title": "வைட்டுத் தீவு", "text": "வைட்டுத் தீவு\n\nவைட்டுத் தீவு (\"Isle of Wight\", ) இங்கிலாந்தின் ஒரு கௌன்டியும் ஆங்கிலக் கால்வாயில் அமைந்துள்ள மிகப்பெரும் தீவும் ஆகும்.பெரிய பிரித்தானியா|பிரித்தானியா தீவிலிருந்து \"சோலென்ட்\" என்ற நீரிணையால் பிரிந்து ஆம்சையர் கடற்கரையிலிருந்து 3–5 மைல்கள்(5-7 கிமீ) தொலைவில் அமைந்துள்ளது. கடல்மட்டம் உயர்ந்தநிலையில் இருக்கும்போது இது இங்கிலாந்தின் மிகச்சிறிய கௌன்டியாக உள்ளது; கடல் மட்டம் தாழும் நேரங்களில் ரட்லாந்து கௌன்டி இதைவிடச் சிறியதாக உள்ளது. 25 மைல்கள் (40 கிமீ) நீளமும் 13 மைல்கள் (20 கிமீ) அகலமும் கொண்டதாக உள்ளது. ஒரு இலட்சத்து இருபதாயிரம் மக்கள் இங்கு வசிக்கின்றனர்.\n\nஇங்கு பல விடுமுறை மகிழ்விடுதிகள் அமைந்துள்ளன. விக்டோரியா காலத்திலிருந்தே இது விடுமுறை சுற்றுலாத் தலமாக இருந்து வருகிறது.விக்டோரியா அரசியாரின் வேனில் அரண்மனையும் இறுதி இல்லமும் இங்குள்ளன. கவிஞர்கள் சுவின்பர்ன், டென்னிசன் ஆகியோரின் பிறப்பிடமும் இதுவே.\n\nஇங்கு படகு கட்டுதல், பாய்மரம் பின்னுதல்,பறக்கும் படகுகளைத் தயாரித்தல் ஆகியன முதன்மைத் தொழில்களாக உள்ளன. உலகின் முதல் ஹோவர்கிராஃப்ட்டும் பிரித்தானியாவின் விண்வெளி உந்துப்பொறிகளும் இங்குதான் வடிவமைக்கப்பட்டு சோதிக்கப்படுகின்றன. வைட்டுத் தீவு ஜாசு இசைவிழா போன்ற இசைவிழாக்கள் இங்கு நடக்கின்றன. நன்கு பராமரிக்கப்படும் வனவிலங்கு உய்வகம் இங்குள்ளது. இங்குள்ள உயரிய சிகரங்களிலும் முகடுகளிலும் தொன்மா தொல்லுயிர் எச்சங்கள் காணப்படுகின்றன.\n\n\n\n"}
{"id": "171345", "url": "https://ta.wikipedia.org/wiki?curid=171345", "title": "இந்தியாவில் இலங்கைத் தமிழர்கள் முகாம்", "text": "இந்தியாவில் இலங்கைத் தமிழர்கள் முகாம்\n\nஇந்தியாவில் இலங்கைத் தமிழர்கள் முகாம் என்பது இலங்கையில், இனப்பிரச்சினை காரணமாக இலங்கைத் தமிழர்களுக்கும் இலங்கை ராணுவத்திற்கும் இடையே நிகழ்ந்த ஈழப் போரில் இலங்கை ராணுவம் நடத்திய கொடூரத் தாக்குதல்களால் நிராதரவான இலட்சக்கணக்கான இலங்கைத் தமிழர்கள் இந்தியாவில் தஞ்சமடைந்தபோது அவர்களுக்கு மறுவாழ்வு அளிக்க இந்திய அரசால் தமிழ்நாடு, கேரளம், கர்நாடகம், ஆந்திரம் மற்றும் ஒரிசா ஆகிய மாநிலங்களில் ஏற்படுத்தப்பட்ட சிறப்பு முகாம்களை குறிப்பதாகும். \n\nSection::::தமிழ்நாட்டில் மறுவாழ்வு உதவிகள்.\nதமிழ்நாட்டில் 115 முகாம்களில் 73,241 இலங்கை தமிழர்களும் (19,340 குடும்பத்தினர்) மற்றும் வெளி இடங்களில் 31,802 இலங்கை தமிழர்களும் (11,288 குடும்பத்தினர்) உள்ளனர்.\nதமிழ்நாட்டில் உள்ள முகாம் வாழ் இலங்கை தமிழர்களுக்கு குடியிருப்பு, குடிநீர், மின்சாரம், உணவுப்பொருட்கள், மாதாந்திர பணக் கொடை, திருமண உதவித் திட்டம், மற்றும் கல்வி ஆகியன \n\nSection::::தற்போதைய நிலை.\nSection::::தொழில்.\nமுதியவர்கள் தென்னை கீற்று முடைதல் போன்ற சுயதொழில் மற்றும் கட்டுமானப்பணிகளிலும், இளைஞர்கள் நூற்பாலை மற்றும் விசைத்தறி ஆலைகளிலும் பணிசெய்து வருமானம் ஈட்டுகின்றனர். சுமார் 25 ஆண்டுகள் கடந்த முகாம்களில் உள்ள குடியிருப்புகள் சிதைந்து பாழடைந்த நிலையில் உள்ளது\nஇலங்கை தமிழர்கள் குடியிருப்புகளை சீரமைத்து, இந்திய குடியுரிமை கோருகின்றனர்\n\nSection::::தமிழக முகாமை விட்டு தப்பிச்செல்லுதல்.\nசுமார் 20 ஆண்டுகளுக்கு மேலாகவும் தமிழக முகாம்களில் தங்கியுள்ள இலங்கை அகதிகளுக்குக் குடியுரிமை கிடைக்காததால், அரசுப் பணி வாய்ப்பு உள்பட எந்த உதவியும் கிடைக்கவில்லை; எனவே தமிழக முகாமை விட்டு தப்பிச்செல்வதாக அகதிகள் தெரிவித்தனர். \n\nSection::::ஈழம் அகதிகள் மறுவாழ்வு அமைப்பு.\nதமிழ்நாட்டில் ஈழ ஏதிலியர் மறுவாழ்வு கழகம் என்ற அமைப்பை சாமுவேல் ஜேம்ஸ் வேலுப்பிள்ளை செல்வநாயகத்தின் மகன் செ. சந்திரகாசன் அமைத்து செயலாற்றி வருகின்றார்.\n\n"}
{"id": "171348", "url": "https://ta.wikipedia.org/wiki?curid=171348", "title": "சூலு சுல்தானகம்", "text": "சூலு சுல்தானகம்\n\nசூலு சுல்தானகம் (\"Sultanate of Sulu Dar al-Islam\" என்பது சூலு கடல், பிலிப்பீன்சின் தெற்குப் பகுதித் தீவுகள், போர்னியோவின் வடக்குப் பகுதி ஆகியவற்றை உள்ளடக்கிய ஒரு இசுலாமிய தவுசூக் மக்களின் இறைமையுள்ள நாடு ஆகும். இச்சுல்தானகம் 1457 ஆம் ஆண்டில் ஜொகூரில் பிறந்த அரபு நாடுகாண் பயணியும், இசுலாமியக் கல்விமானுமான சய்யிது அபூபக்கர் அபிரின் (சூலுவின் சரிப் உல்-அசீம்) என்பவரால் உருவாக்கப்பட்டது. அபூபக்கர் உள்ளூர் இளவரசி பரமிசூலி என்பவளைத் திருமணம் முடித்ததை அடுத்து, அவர் சுல்தானகத்தை அமைத்து \"பாதுகா மகாசரி மவுலானா அல் சுல்தான் சரீப் உல்-ஹாசிம்\" என்ற பட்டப்பெயரைப் பெற்றார்.\n\nஇந்த சுல்தானகம் தற்போது எந்த நாட்டாலும் இறைமையுள்ள நாடாக அங்கீகரிக்கப்படாவிட்டாலும், சூலு சுல்தான் அல்லது வடக்கு போர்னியோவின் சுல்தான் எனப் பலர் உரிமை கோரி வருகின்றனர். 2013 ஆம் ஆண்டில், மூன்றாம் ஜமாலுல் கிராம் சுல்தான் எனத் தன்னைத் தானே அறிவித்துக் கொண்டவரின் தலைமையில் சில பிலிப்பீன்சு குழு ஒன்று மலேசியாவின் சபா மாநிலத்தின் லகாத் டத்துவுக்கு அருகில் உள்ள கிராமம் ஒன்றைக் கைப்பற்றித் தம் வசப் படுத்தியுள்ளனர்.\n"}
{"id": "171349", "url": "https://ta.wikipedia.org/wiki?curid=171349", "title": "சம்பந்த முனிவர் (பழுதை கட்டி)", "text": "சம்பந்த முனிவர் (பழுதை கட்டி)\n\nபழுதை கட்டி சம்பந்த முனிவர் என்பவர் தரும்புர ஆதீன பரம்பரையில் வந்த ஒரு சைவப் பெரியார். இவரைக் காழி - பழுதை கட்டி சம்பந்த முதலியார் எனவும், பழுதை கட்டிச் சம்பந்த பண்டாரம் என்றும் குறிப்பிடுவர். இவர் வாழ்ந்த காலம் 1350-1375 எனக் கணிக்கப்பட்டுள்ளது. காழி என்பது சீர்காழி. இவரது ஆசிரியர் பழுதை கட்டிச் சிற்றம்பல நாடிகள்.\n\nசிவானந்தமாலை முதலான நூல்கள் இவரால் இயற்றப்பட்டவை.\n"}
{"id": "171350", "url": "https://ta.wikipedia.org/wiki?curid=171350", "title": "அலெக்ஸ் பாண்டியன் (திரைப்படம்)", "text": "அலெக்ஸ் பாண்டியன் (திரைப்படம்)\n\nஅலெக்ஸ் பாண்டியன் 2013 ஆம் ஆண்டு வெளிவந்த தமிழ்த் திரைப்படம் ஆகும். கார்த்தி மற்றும் அனுஷ்கா முக்கியமான கதாபத்திரத்தில் நடிக்க சுராஜ் எழுதி இயக்க ஸ்டுடியோ கிரீன் நிறுவனத்திற்காக கனகவேல் ராஜா தயாரித்த திரைப்படம்.\n\n"}
{"id": "171351", "url": "https://ta.wikipedia.org/wiki?curid=171351", "title": "மெர்சி ஆறு", "text": "மெர்சி ஆறு\n\nமெர்சி ஆறு (\"River Mersey\") இங்கிலாந்தின் வடமேற்கில் பாய்கின்ற ஓர் ஆறாகும். இது 70 மைல்கள் (112 கிமீ) நீளமுள்ளது. மான்செஸ்டர் பெருநகரத்தின் இசுடாக்போர்ட்டிலிருந்து துவங்கி மெர்சிசைடில் லிவர்ப்பூல் வளைகுடாவில் சேர்கிறது. பல நூற்றாண்டுகளாக இது வரலாற்றுச்சிறப்பு மிக்க பழைய கௌன்டிகளான இலங்காசையருக்கும் செசையருக்கும் எல்லையாக அமைந்திருந்தது. \n\n"}
{"id": "171353", "url": "https://ta.wikipedia.org/wiki?curid=171353", "title": "கனிச்சாறு (நூல்)", "text": "கனிச்சாறு (நூல்)\n\nபாவலரேறு பெருஞ்சித்திரனார் தம் இளமைக் காலத்திலேயே தமிழரின் மொழி, இன, நாட்டு நலக்கொள்கையைப் பின்பற்றிச் செயற்படத் தொடங்கினார். மொழிஞாயிறு தேவநேயப் பாவாணரின் மாணவராக இருந்து தமிழில் புலமை கைவரப்பெற்று பாவாணரைத் தமிழுலகம், மொழியியல் உலகிற்கு உயர்த்திக் காட்டியதில் பெரும்பங்கு அவருக்கு உண்டு. ‘தென்மொழி’ என்ற தனித்தமிழ் இதழ் ஒன்றை நடத்தி, தனித்தமிழ்க்கொள்கை தொடரவும் வெற்றிபெறவும் செய்தார். அதனால் உலகமுழுவதும் தன்னறிமுகமும் பாராட்டுதலும் கிடைத்தது.\n\nதம் வாழ்நாள் முழுவதும் உணர்வான பாடல்களை எழுதி தமிழினத்திற்கு தன்னுணர்வு, விழிப்புணர்வு ஊட்டியவர். தமிழனுக்கு ஒரு சொந்த நாடு கிடைக்க வேண்டும் என்ற கொள்கை கொண்டவர். தனித்தமிழ் நாட்டுக் கொள்கையுடையவர். வாழ்க்கை முழுவதும் தாம் கொண்ட கொள்கைக்காகச் சொற்பொழிவு, இதழ்ப்பணி, போராட்டம் எனப் பலமுறைகளில் ஈடுபட்டு, பலமுறை சிறை சென்றுள்ளார். அவர்தம் வாழ்நாள் முழுவதுமான பாடல்கள் எட்டு தொகுதிகளாகக் தொகுக்கப்பட்டு, அவரின் 80ஆம் ஆண்டில் வெளிவருகிறது. இவரது படைப்புகள் அனைத்தும், நாட்டுடைமையாக்கப்பட்டுள்ளன. அவற்றில் இக்கனிச்சாறும் ஒன்றாகும்.\n\nSection::::தொகுதி - 4.\nகீழ்கண்ட 'குழந்தை' என்ற கவிதை அவரது நான்காம் தொகுதியில், பக்கம்-59இல் காணப்படுகிறது.\n<poem>\nகுழந்தை...!\n\nகன்னங் கரிய முடி!\nபசும்பொன் நெற்றி!\nகருக்கொள் இளம் புருவம்!\nகிளிஞ்சிற் காது!\nசின்னஞ் சிறிய விழி!\nசிமிழின் மூக்கு!\nசிரிப்பைக் கிழிக்கும் இதழ்!\nசிறு பொக்கை வாய்!\n\nபொன்னின் பொலிந்த முகம்!\nபளிங்குக் கன்னம்!\nபுறாவின் மணிக்கழுத்து!\nகுருத்துத் தோள்கள்!\nமின்னல் தெறித்த ஒளி!\nகரைத்த சாந்தில்\nவெண்ணெய் பிசைந்த உடல்!\nகுளிர்ந்த மேனி!\n\nசெக்கச் சிவந்த நிறம்!\nசெம்பொன் கைகள்!\nசெவ்வொளி மொக்குவிரல்!\nஉமி உகிர்கள்!\nதக்குதை தாளக்கால்!\nதளிர்செம் பாதம்!\nதாமரைப்பூங் குளிர்மை மணம்\nஉடலம் எங்கும்!\n\nபொக்கை வாய்ப் பூமணத்தை\nமோந்து மோந்து,\nபூச்செண்டு மேனியின்மேல்\nமுகத்தால் நீந்திச்\nசொக்கும் உளம்! சொக்கும் உயிர்!\nசுழலும் எண்ணம்!\nசொல்லழியும்;நினைவழியும்!\nசொந்தம் மாயும்! (-1972)\n</poem>\n"}
{"id": "171354", "url": "https://ta.wikipedia.org/wiki?curid=171354", "title": "சிவபுண்ணியத் தெளிவு", "text": "சிவபுண்ணியத் தெளிவு\n\nசிவபுண்ணியத் தெளிவு என்னும் நூல் 16 ஆம் நூற்றாண்டில் வாழ்ந்த தி௫க்கயிலாய பரம்பரை வேளாக்குறிச்சி ஆதீன சீடர் மறைஞான தேசிகர் என்பவரால் எழுதப்பட்ட நூல்களில் ஒன்று. சிவபுண்ணியச் செயல்களையும் அவற்றால் விளையும் பலன்களையும் இந்த நூல் விளக்குகிறது. \n\nஇது காப்பு உள்பட 145 பாடல்களைக் கொண்ட நூல். \nஎடுத்துக்காட்டுப் பாடல்\n<poem>ஓது முப் பொருளையும் உணர்ந்து நால் பதத்து \nஆதி ஆகமம் தழீஇ அதனைப் பன்னிரு\nபோத சூத்திரம் அதாப் புகன்ற நந்தி தன்\nபாத பங்கய மலர் பணிந்து போற்றுவாம் </poem> \n\nசிவபுண்ணியங்களாக இந்நூல் குறிப்பிடுவனவற்றுள் சில\n\nஇந்நூல் வெளிவந்த பதிப்புகள் பல. அவற்றில் குறிப்பிடத் தக்கவை\n"}
{"id": "171355", "url": "https://ta.wikipedia.org/wiki?curid=171355", "title": "அபிவிருத்திக் கற்கைகள்", "text": "அபிவிருத்திக் கற்கைகள்\n\nஅபிவிருத்திக் கற்கைகள் என்பது வளர்ந்துவரும் நாடுகளின் வெளியீடுகளை அடையாளப்படுத்தும் சமூக அறிவியலின் பல்நெறிமுறைப் பிரிவு ஆகும். இது சமூக, பொருளாதார அபிவிருத்திசார் வெளியீடுகளை மையப்படுத்துவதும், வளர்ந்துவரும் உலகுக்கு வெளியிலுள்ள சமூகங்களையும் பிரதேசங்களையும் எட்டுவதுமாகும்.\n\nஅபிவிருத்திக் கற்றைகள் நிறுவனம் ஐக்கிய இராட்சியத்திலும் அயர்லாந்திலும் அபிவிருத்திக் கற்கைகள் பற்றி ஆய்வு மற்றும் கற்றலுக்கான பிரதான தகவல் வளத்தையுடையது.\n\nஅபிவிருத்திக் கற்கைகள் பல பல்கலைக்கழங்களுக்கூடாக முதுமானி மற்றும் இளமானி பட்டங்களை வளங்குகின்றது. 1990களின் ஆரம்பத்திலிருந்து இது பிரபல்யம் பெறத் தொடங்கியது. மூன்றாம் உலக நாடுகளில் இது கற்பிக்கப்பட்டு, ஆய்வுட்குட்படுத்தப்படுகின்றது. ஐக்கிய இராட்சியத்தில் உருவாகிய அபிவிருத்திக் கற்கைகள் காலணித்துவ வரலாற்றைக் கொண்ட நாடுகளிலும் ஆய்வுட்குட்படுத்தப்படுகின்றது.\n\nSection::::அபிவிருத்திக் கற்கைகளின் நெறிமுறை.\nஅபிவிருத்தி வெளியீடுகள் பின்வருவனவற்றை உள்ளடக்கியது:\n\n"}
{"id": "171356", "url": "https://ta.wikipedia.org/wiki?curid=171356", "title": "கஜபாகு காலம்காட்டி முறைமை", "text": "கஜபாகு காலம்காட்டி முறைமை\n\nகயவாகு காலம்காட்டி என்பது வி. கனகசபைப் பிள்ளை என்னும் வரலாற்றாய்வாளரால் சங்ககால தமிழக வேந்தர்களின் ஆட்சி ஆண்டுகளை வரிசைப்படுத்த பரிந்துரைக்கப்பட்ட ஆய்வுமுறை ஆகும். இதை கனகசபைப் பிள்ளை தான் எழுதிய 1800 ஆண்டுகளுக்கு முன் தமிழர் என்னும் நூலில் எழுதியிருந்தார். இதையே பின்வந்த வரலாற்றறிஞர்கள் சங்ககால தமிழக வரலாற்றை கணிக்கும் முறையாக கையாண்டனர். இதை மொழியியலாளரும் இலக்கியவியலாளருமான கமில் சுவெலபில் சங்கத்தமிழர் வரலாற்றை கணிக்க உதவும் கால நங்கூரம் என்று புகழ்ந்துள்ளார். ஆனால் மானுடவியல் வல்லுநரான கணநாத ஒபயசேகர என்பவர் இம்முறை காலம் கணிக்க ஏற்றுக்கொள்ள முடியாத முறை என்று மறுத்துள்ளார்.\n\nSection::::காலம்காட்டுதல்.\nஇக்காலக்கணிப்பு முறை சிலப்பதிகார வரிகளில் வரும் செங்குட்டுவன் எடுத்த கண்ணகி விழாவுக்கு வந்த கடல் சூழ்ந்த இலங்கையை ஆண்ட கயவாகு என்னும் மன்னனையும், மகாவம்சம் படி கி.பி. இரண்டாம் நூற்றாண்டில் ஆண்ட கஜபாகு என்னும் மன்னனையும் ஒருவன் எனக்கூறுகிறது. இதன் படி சங்ககாலத் தமிழக மன்னர்களின் வரலாற்றை கி.பி. 250க்கும் முன்னர் வி. கனகசபைப் பிள்ளை எடுத்துச் சென்றார். கி.பி. இரண்டாம் நூற்றாண்டில் ஆண்டதாக கூறப்படும் செங்குட்டுவன் மகத மன்னனான சதகர்ணியை சந்தித்தான் என்பது இம்முறைக்கு மேலும் வலுவூட்டுவதாய் அமைந்துள்ளது. சாதவாகனர் மன்னர்களின் பெயரில் சதகர்ணி என்ற பெயர் சேர்ந்தே இருக்கும். கஜபாகு என்ற பெயர் கொண்ட மன்னர்கள் மகாவம்சம் படி மொத்தம் இரண்டு பேரே ஆவர். ஒருவன் இரண்டாம் நூற்றாண்டில் ஆண்டவன். மற்றொருவன் பன்னிரெண்டாம் நூற்றாண்டில் ஆண்டவன். அதனால் இம்முறைப்படி சங்ககாலம் கி.பி. 250க்கும் முற்பட்டதாக்கும்.\n"}
{"id": "171362", "url": "https://ta.wikipedia.org/wiki?curid=171362", "title": "சிவாலய ஓட்டம்", "text": "சிவாலய ஓட்டம்\n\nசிவாலய ஓட்டம் என்பது ஆண்டுதோறும் இந்தியாவின், தமிழ்நாட்டில், கன்னியாகுமரி மாவட்டத்திலுள்ள 12 சிவாலயங்களில். மகா சிவராத்திரி அன்று நடைபெறும் திருவிழாவை குறிப்பதாகும்.\n\n\n"}
{"id": "171374", "url": "https://ta.wikipedia.org/wiki?curid=171374", "title": "டைன் ஆறு", "text": "டைன் ஆறு\n\nடைன் ஆறு (\"River Tyne\",) இங்கிலாந்தின் வடகிழக்குப் பகுதியில் உள்ள ஓர் ஆறாகும். வடக்கு டைன், தெற்கு டைன் என்ற இரு துணையாறுகள் ஒன்றிணைந்து டைன் ஆறு உருவாகிறது. நார்தம்பர்லாந்து மலைகளில் எக்சுஹாம் பகுதியில் \"ஆறுகளின் சங்கமம்\" எனப்படும் இடத்தில் இவ்விரு துணையாறுகளும் கலக்கின்றன. தொடர்ந்து 48 கி.மீ மேற்கு திக்கில் ஓடுகின்ற டைன் ஆறு \"டைன் கழிமுகம்\" என்னுமிடத்தில் வடகடலில் கலக்கிறது. டைன் ஆற்றின் மொத்த நீளம் 128 கி.மீ. ஆகும். டைன் ஆற்றங்கரையில் உள்ள முதன்மை நகரங்கள் நியூகாசில், தெற்கு சீல்ட்சு என்பவையாம். நியூகாசில் மற்றும் கேட்சுஹெட் பரோவை இவ்வாறு 13 மைல் தொலைவிற்கு பிரித்தவாறு ஓடுகிறது. இவ்விரு நகர்ப்பகுதிகளுக்கும் இடையே மட்டும் 10 பாலங்கள் கட்டப்பட்டுள்ளன. மேலும் கிழக்காக ஓடும்போது இதேபோல ஹெப்பர்ன் மற்றும் ஜார்ரோ ஆற்றின் தென்புறத்திலும் நியூகாசிலின் வாக்கர் மற்றும் வால்சென்டு வடபுறத்திலுமாக பிரிக்கிறது. இவ்விடத்தில் \"டைன் சுரங்கம்\" எனப்படும் ஆற்றினடி சாலை கட்டமைக்கப்பட்டுள்ளது. இது டர்ஹாம் கௌன்டிக்கும் நார்த்தம்பர்லாந்து கௌன்டிக்குமான எல்லையாக விளங்குகிறது.\n\n"}
{"id": "171376", "url": "https://ta.wikipedia.org/wiki?curid=171376", "title": "கூட்டுறவு வீட்டு வசதி சங்கம்", "text": "கூட்டுறவு வீட்டு வசதி சங்கம்\n\nகூட்டுறவு வீட்டு வசதி சங்கம் என்பது வதிவிடங்களை கூட்டுறவு முறையில் வாங்கி அல்லது கட்டி, நிர்வாகித்துப், பயன்படுத்தும் ஒரு சட்ட முறையிலான அமைப்பு ஆகும். இவை அனைத்து உறுப்பினர்களின் வளங்களையும் ஒன்றுசேர்த்து (pooling of resources) தமது வாங்கு திறனைக் கூட்டு, குறைந்த தலா உறுப்பினர் செலவைத் தரக் கூடியதாக உள்ளது. இவை இலாப நோக்கமற்று இயங்குவதாலும் செலவுகள் குறைகின்றன. மேலும், வதிவிடத்தின் பங்குதாரர்களாக யார் இணையலாம், எவ்வாறு நிர்வகிக்கப்பட வேண்டும் என்பதில் கூடிய பங்களிப்பு வழங்கலாம்.\n\nபொதுவாக இரண்டு வகை வீட்டுக் கூட்டுறவுகள் உண்டு. ஒன்று சொத்துப் பங்கு கூட்டுறவு (ownership cooperatives) மற்றையது சொத்துப் பங்கு இல்லாத கூட்டுறவுகள் (non-equity cooperatives).\n"}
{"id": "171381", "url": "https://ta.wikipedia.org/wiki?curid=171381", "title": "குயிலி ராஜேஸ்வரி", "text": "குயிலி ராஜேஸ்வரி\n\nகுயிலி இராஜேஸ்வரி தமிழகத்தின் பெண் சிறுகதை, புதின எழுத்தாளர்களில் குறிப்பிடத்தக்கவர். குழந்தைகளுக்காகவும் பெரியவர்களுக்காகவும் கதைகளும், நாடகங்களும் பாடல்களும், நாட்டிய நாடகங்களும் எழுதியுள்ளார்.\n\nSection::::படைப்புக்கள்.\nஇவர் குழந்தைகளுக்காக எழுதிய ‘பாரதி ஆத்திசூடி’ என்ற புத்தகம் குறிப்பிடத்தக்கது. பெரியவர்களுக்காக 25 இற்கும் மேற்பட்ட புத்தகங்களை எழுதியுள்ளார். ஆங்கிலத்திலும் இவர் எழுதியுள்ளார். தெலுங்கு, மராத்தி, இந்தி மொழிகளிலும் இவருடைய கதைகள் மொழிபெயர்க்கப்பட்டுள்ளன.\n\nநாங்கள் காணும் இந்தியா - தமிழகம், நாங்கள் காணும் இந்தியா - கேரளம் முதலிய நூல்களை எழுதியுள்ளார். இந்நூல்கள் சுற்றுலா செல்வோருக்கு ஏற்ற கையேடாகும்.\n\n\"நேஷனல் புக் டிரஸ்டு\"க்காக குழந்தைகளுக்கான இரண்டு புத்தகங்களை தமிழாக்கம் செய்திருக்கிறார். இவர் அமைத்து நடத்தி வந்த \"மாதங்கி மகேஸ்வரி பீம்ஸ்\" என்ற குழந்தைகள் சங்கத்தினர் வானொலியிலும் தொலைக்காட்சியிலும் மேடைகளிலும் கலை நிகழ்ச்சிகளைத் திறம்பட அளித்து வந்தனர்.\n"}
{"id": "171385", "url": "https://ta.wikipedia.org/wiki?curid=171385", "title": "சிவபூசா பத்ததி", "text": "சிவபூசா பத்ததி\n\nசிவபூசா பத்ததி என்னும் நூல் 16 ஆம் நூற்றாண்டில் வாழ்ந்த குருஞான சம்பந்தர் இயற்றிய நூல்களில் ஒன்று. இது பத்ததி வழிபாட்டு முறைகளைக் கூறும் நூல். \n\nஆலயபூசை பற்றிச் சைவசித்தாந்தம் குறிப்பிடுவதில்லை. சிவ-வழிபாட்டையே போற்றுகிறது. சிவ-வழிபாட்டில் புத்திர-மார்க்கம், கிரியா-மார்க்கம் என இரண்டு வகை உண்டு. இந்த இரண்டையும் விளக்கும் பாடல் ஒன்று இந்த நூலில் உள்ளது. \nபுத்தி மார்க்கம் புகலில் புதிய விரைப் போது\nசுத்தி செய்து ஆசனம் மூர்த்தி மூர்த்திமான் ஆம்\nபத்தியினால் அருச்சித்துப் பரவிப் போற்றிப்\nநித்தலும் இக் கிரியையினை இயற்றுவோர்கள்\n\nஇது ஆகம பூசை எனப்படும். \n\nபூசாவிதிகளைக் கூறும் நூல்கள்\n\nதுவார பூசையில் தொடங்கி அட்ட-பூசை வரை பல பூசனைப் பாங்குகளை இந்த நூல் குறிப்பிடுகிறது. \n"}
