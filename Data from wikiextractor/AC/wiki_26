{"id": "144557", "url": "https://ta.wikipedia.org/wiki?curid=144557", "title": "உணவுவழி நோய்த்தொற்று", "text": "உணவுவழி நோய்த்தொற்று\n\nஉணவுவழி நோய்த்தொற்று (\"Foodborne illness\" அல்லது \"foodborne disease\") என்றும் பொதுவழக்கில் உணவு நஞ்சாதல் (\"food poisoning\") என்றும் கெட்டுப்போன உணவை அல்லது நோயுண்டாக்கும் பாக்டீரியா, தீ நுண்மம், ஒட்டுண்ணிகளால் மாசுபட்ட உணவை உண்பதால் நோயுறுவது குறிக்கப்படுகிறது. தவிர வேதியியல்|வேதிப்பொருள் அல்லது நச்சுக்காளான் போன்ற இயற்கை நச்சுக்கொருள்|நச்சுப்பொருட்களை உண்பதாலும் நோய் உண்டாகலாம். \nஉணவு நஞ்சாதல் இருவழிகளில் ஏற்படுகிறது: நச்சுப்பொருளால் அல்லது நோய்த்தொற்றால். உணவு நஞ்சாதல் எனப் பொதுவாகக் குறிப்பிடப்பட்டாலும் \"நஞ்சு\" என அறியப்படும் உணவிலுள்ள வேதிப்பொருள் அல்லது நச்சுப்பொருளால் பெரும்பாலும் நோயுறுவதில்லை; நோயுண்டாக்கும் பாக்டீரியா, தீ நுண்மம், ஒட்டுண்ணிகளால் மாசுபட்ட உணவை உண்பதாலேயே பெரும்பான்மையினர் நோயுறுகின்றனர்.ஐக்கிய அமெரிக்காவில் மட்டும் 76 மில்லியன் மக்கள் உணவுவழியால் நோயுறுகின்றனர். ஒவ்வொரு ஆண்டும் 5000 பேர்கள் வரை இதனால் மரணமடைவதாகவும் மதிப்பிடப்படுகிறது.\n\nSection::::அறிகுறிகளும் நோய்க்குறிகளும்.\nஉணவு உண்டபின் பல மணி அல்லது பல நாட்கள் கழித்து நோய்க்குறிகள் தோன்றலாம். நச்சுத்தன்மை பெற எது காரணம் என்பதைப் பொறுத்து இவை வாந்தி, வயிற்று வலி, வயிற்றுப் பிரட்டல், பேதி மற்றும் சுரம், தலைவலி, உடல்தளர்வு எனக் காணப்படலாம்.\n\nபெரும்பாலான சமயங்களில் கடிய நோய் மற்றும் மன உலைவு ஏற்பட்டாலும் உடல் விரைவாக பழையநிலைக்கு திரும்புகிறது. கூடுதல் தீ வாய்ப்புள்ள குழந்தைகள், சிறுவர்கள், கருவுற்ற மகளிர் (அவர்களின் கரு), வயதானவர்கள், உடல்நலம் குன்றியவர்கள் மற்றும் நோயெதிர்ப்பு சக்தி குன்றியவர்கள் உணவுவழி நோய்த்தொற்றால் நிரந்தர நலக்கேடு பெறுவதுடன் மரணமடையவும் கூடும்.\nஉணவுவழி நோய்களில் பெரும்பான்மையாக (77.3%) விலங்குகளின் திடக்கழிவுகளில் காணப்படும் \"கேம்ப்பிலோபாக்டர்\" என்ற பாக்டீரியாவால் ஏற்படுகின்றன. அடுத்து \"சால்மனெல்லா\", \"சிகெல்லா\" போன்ற பாக்டீரியாக்களால் நோய்த்தொற்றுகள் உண்டாகின்றன.\n\n"}
{"id": "144560", "url": "https://ta.wikipedia.org/wiki?curid=144560", "title": "ஜுவான் கிரிஸ்", "text": "ஜுவான் கிரிஸ்\n\nஜோஸ் வொக்டோரியானோ குவான்சலேஸ்-பேரஸ் (மார்ச் 23, 1887 – மே 11, 1927), அல்லது ஜுவான் கிரிஸ், ஒரு எசுப்பானிய ஓவியரும் சிற்பியும் ஆவார். இவர் எசுப்பானியராயினும், தன் வாழ்நாளின் பெரும் பகுதியை பிரான்சில் கழித்தார். இவரின் படைப்புகள் கியூபிசம்கலை இயக்கத்தில் மிக முக்கியமானதொன்றாக கருதப்படுகின்றது..\n"}
{"id": "144562", "url": "https://ta.wikipedia.org/wiki?curid=144562", "title": "கொடிநிலை", "text": "கொடிநிலை\n\nகொடிநிலை என்னும் துறைபற்றித் தொல்காப்பியம் குறிப்பிடுகிறது. \n\nஇக்காலத்தில் கோயில் விழாக்களைக் கொடியேற்றத்துடன் தொடங்குவர். இதனைத் தொல்காப்பியம் கொடிநிலை எனக் குறிப்பிடுகிறது. \n\nபாடாண்திணை எட்டு வகைப்படும். \nஅவற்றில் முதல் ஆறு துறைகள் அமரர்கண் முடியும். \nஅமரர் என்போர் தெய்வநிலை எய்திய பெருமக்களும், தெய்வங்களும் ஆவர்.\nகடவுள் மேலும், வேண்டியவர் மேலும் காமம் கொள்ளல் பின்னைய இரண்டு. அவை காமப்பகுதி எனப்படும். \nகாமப்பகுதி அவர்களைக் குழந்தையாக்கியும் ஊரொடு தோற்றம் செய்தும் இரு வகையில் பாடப்படும். தொல்காப்பியம் 3-81,82 \nகொடிநிலை கந்தழி வள்ளி ஆகிய மூன்றும் கடவுள் வாழ்த்தோடு ஒப்ப வைத்து எண்ணப்படும்.\n"}
{"id": "144564", "url": "https://ta.wikipedia.org/wiki?curid=144564", "title": "கந்தழி", "text": "கந்தழி\n\nகந்தழி என்னும் துறைபற்றித் தொல்காப்பியம் குறிப்பிடுகிறது. \n\nவழிபடும் தெய்வம், நடுகல்-தெய்வம் போன்றவை பகைவரின் வலிமையை அழித்துப் பற்றுக்கோடாகித் துணைநின்ற பாங்கைப் பாராட்டிப் பாடுவது கந்தழி. \nகந்து என்னும் சொல் துணைநிற்றலைக் குறிக்கும். \n\nபாடாண்திணை எட்டு வகைப்படும். \nஅவற்றில் முதல் ஆறு துறைகள் அமரர்கண் முடியும். \nஅமரர் என்போர் தெய்வநிலை எய்திய பெருமக்களும், தெய்வங்களும் ஆவர். \n\nகடவுள் மேலும், வேண்டியவர் மேலும் காமம் கொள்ளல் பின்னைய இரண்டு காமப்பகுதிகள். \nதேவாரம், திருவாசகம், திவ்வியப்பிரபந்தம் போன்றவை காமப்பகுதி.\n\nஇது குழந்தையாக்கியும் ஊரொடு தோற்றம் செய்தும் இரு வகையில் பாடப்படும். \n\nகொடிநிலை கந்தழி வள்ளி ஆகிய மூன்றும் கடவுள் வாழ்த்தோடு ஒப்ப வைத்து எண்ணப்படும். இது போக தமிழ்த் தத்துவக் கொள்கையும் இங்கு எண்ணத்தக்கது கொடிநிலை ஒன்றைப் பற்றுக் கோடாக கொண்டு படர்தலையும் அதாவது உயிரின் இயல்பையும் வள்ளி அருள் நிலையாகவும் கந்து கட்டு என்றும் பொருளில் கந்தழி கட்டழிந்த (limitless) பரம்பொருளையும் குறிக்கும்\n\nSection::::புறப்பொருள் வெண்பாமாலை விளக்கம்.\nதொல்காப்பியம் அகத்திணை 7, புறத்திணை 7 எனப் பகுத்துக்காட்டியதை மாற்றிப் புறப்பொருள் வெண்பாமாலை என்னும் நூல் புறத்திணையை 12 படலங்களாகப் பகுத்துக் காட்டுகிறது. இந்தப் 12-ல் ஒன்று பாணாண் படலம். பாடாண் படலத்தில் 48 துறைகள் காட்டப்பட்டுள்ளன. அவற்றில் தொல்காப்பியம் கொடிநிலை கந்தழி வள்ளி எனக் காட்டிய துறைகளுக்கும் துறைகள் வகுக்கப்பட்டுள்ளன. இந்த மூன்றும் அந்த 48 துறைகளில் அடங்கும். \n\n"}
{"id": "144575", "url": "https://ta.wikipedia.org/wiki?curid=144575", "title": "ச. முத்துசெல்வி", "text": "ச. முத்துசெல்வி\n\nஎஸ். முத்துசெல்வி ஓர் இந்திய அரசியல்வாதியும், தமிழகத்தின் முன்னாள் சட்டமன்ற உறுப்பினரும் ஆவார். இவர் 2012 இடைத்தேர்தலில், சங்கரன்கோவில் சட்டமன்றத் தொகுதியிலிருந்து, அனைத்திந்திய அண்ணா திராவிட முன்னேற்றக் கழக கட்சியின் சார்பாக, தமிழ்நாடு சட்டமன்றத்திற்குத் தேர்ந்தெடுக்கப்பட்டார்.\n\n\nSection::::வாழ்க்கைக் குறிப்பு.\nஇவர் சங்கரன்கோவில் தொகுதியின் முன்னாள் சட்டமன்ற உறுப்பினரான சங்கரலிங்கத்தின் (1984-88) மகள் ஆவார். இவர் பொறியியல் பட்டதாரி மற்றும் சங்கரன்கோவில் நகராட்சியின் தலைவியுமாவார்.\n"}
{"id": "144584", "url": "https://ta.wikipedia.org/wiki?curid=144584", "title": "இந்திய தேசிய தினங்கள்", "text": "இந்திய தேசிய தினங்கள்\n\nஇந்தியாவின் அனைத்து பகுதிகளிலும் விழிப்புணர்வை ஏற்படுத்த இந்திய அரசு சில நாள்களை சிறப்பு நாள்களாக அறிவித்துள்ளது. \n\n!வரிசை எண் !! தேதி !! சிறப்பு நாட்கள் \n"}
{"id": "144585", "url": "https://ta.wikipedia.org/wiki?curid=144585", "title": "வள்ளி (சொல் விளக்கம்)", "text": "வள்ளி (சொல் விளக்கம்)\n\nதொல்காப்பியம் அகத்திணை 7, புறத்திணை 7 எனப் பகுத்துக்காட்டியதை மாற்றிப் புறப்பொருள் வெண்பாமாலை என்னும் நூல் புறத்திணையை 12 படலங்களாகப் பகுத்துக் காட்டுகிறது. இந்தப் 12-ல் ஒன்று பாடாண் படலம். பாடாண் படலத்தில் 48 துறைகள் காட்டப்பட்டுள்ளன. அவற்றில் தொல்காப்பியம் கொடிநிலை கந்தழி வள்ளி எனக் காட்டிய துறைகளுக்கும் துறைகள் வகுக்கப்பட்டுள்ளன. இந்த மூன்றும் அந்த 48 துறைகளில் அடங்கும்.\n\n\n காண்க: கொடிநிலை, கந்தழி\n"}
{"id": "144589", "url": "https://ta.wikipedia.org/wiki?curid=144589", "title": "தேவநம்பிய தீசன்", "text": "தேவநம்பிய தீசன்\n\nதேவநம்பிய தீசன் அல்லது தீசன் (ஆங்கிலம்: \"Devanampiya Tissa\" அல்லது \"Tissa\", சிங்களம்: \"දේවානම්පිය තිස්ස\" அல்லது \"තිස්ස\") என்பவர் கி. மு. 307இலிருந்து கி. மு. 267 வரை அநுராதபுரத்தைத் தலைநகராகக் கொண்டு இலங்கையை ஆட்சி செய்த மன்னன் ஆவார். பௌத்த சமயத்தை இலங்கையில் அறிமுகப்படுத்தியதால் இவருடைய ஆட்சிக் காலம் முக்கியம் பெறுகின்றது. இவருடைய வரலாற்றைப் பற்றி அறிவதற்கு மகாவம்சம் உதவுகின்றது.\n\nSection::::ஆட்சி.\nமூத்தசிவனின் இரண்டாவது மகனே தீசன். தந்தைக்குப் பிறகு தீசன் கி. மு. 267இல் ஆட்சிக்கு வந்தார். இவர் தனது ஆட்சிக் காலத்தில் பேரரசர் அசோகருடன் நட்புக் கொண்டிருந்தார்பௌத்தஅறிமுகம் ஆனது. \n"}
{"id": "144595", "url": "https://ta.wikipedia.org/wiki?curid=144595", "title": "முதலாம் விமலதர்மசூரியன்", "text": "முதலாம் விமலதர்மசூரியன்\n\nமுதலாம் விமலதர்மசூரியன் அல்லது கோணப்பு பண்டாரன் அல்லது தொன் ஜூவான் (\"Vimaladharmasuriya I\" அல்லது \"Konappu Bandara\" அல்லது \"Don Juan\", சிங்களம்: \"පළමුවන විමලධර්මසූරිය\" அல்லது \"කොනප්පු බණ්ඩාර\" அல்லது \"දොන් ජුවන්\") என்பவர் இலங்கையில் 1591 இலிருந்து 1604 வரை ஆட்சி செய்த கண்டி இராச்சிய மன்னராவார். போர்த்துக்கேயருக்கு எதிராக இவர் புரிந்த தந்துரேப் போர், பலனப் போர் என்பன குறிப்பிடத்தக்கவை.\n\nSection::::வரலாறு.\nகோணப்பு பண்டாரன் வீரசுந்தர பண்டாரனின் மகன் ஆவார். முதலாம் இராஜசிங்கன் கண்டிராச்சியத்தை பரிபாலுப்பதற்காக பிரதிநிதியாக வீரசுந்தர பண்டாரவை நியமித்தார். பின்னர் இவர் மீது சந்தேகப்பட்டு அவரை பொறிக்கிடங்கில் வீழ்த்திக் கொலை செய்தவுடன், கோணப்பு பண்டாரன் போர்த்துக்கேயரிடம் தஞ்சமடைந்தார். கோணப்பு பண்டாரன் தொன் ஜூவான் என்னும் கத்தோலிக்கப் பெயரில் திருமுழுக்குப் பெற்றுக் கொண்டார். இதன் பின்னர், போர்த்துக்கேயர் தொன் ஜூவானின் தலைமையிலான படையைக் கண்டி இராச்சியத்தைக் கைப்பற்ற அனுப்பி வைத்தனர். கண்டி இராச்சியம் கைப்பற்றவுடன், தொன் பிலிப் (யமசிங்க பண்டாரன்) அரசனானார்.\n\nஆனாலும் யமசிங்க பண்டாரனைக் கொன்று, தொன் ஜூவான் போர்த்துக்கேயருக்கு எதிராகக் கிளர்ச்சி செய்து 1591ஆம் ஆண்டு முதலாம் விமலதர்மசூரியன் என்ற பெயரில் கண்டிக்கு அரசனானார்.\n\nSection::::போர்கள்.\nSection::::1592 போர்.\nமுதலாம் விமலதர்மசூரியன் கண்டிக்கு அரசனானதும் 1592இல் முதலாம் இராஜசிங்கன் கண்டி இராச்சியத்தை ஆக்கிரமித்தார். ஆனாலும் இவ்வாக்கிரமிப்பு முதலாம் விமலதர்மசூரியனால் முறியடிக்கப்பட்டது. முதலாம் இராஜசிங்கன் போரில் தோல்வியுற்றுத் திரும்பிச் செல்லும் தருணத்தில் 1593ஆம் ஆண்டு பெத்தங்கொடை என்னும் இடத்தில் மூங்கிற் சிராய் குத்தி இறந்தார்.\n\nSection::::தந்துரேப் போர்.\n1594ஆம் ஆண்டு போர்த்துக்கேயர் பேரோ லோபேஸ் டிசூசா என்ற தளபதியின் கீழ் ஒரு படையைக் கண்டிக்கு அனுப்பி வைத்தார்கள். இப்படையுடன் தொன் பிலிப் என்கின்ற யமசிங்க பண்டாரவின் மனைவி குசமாசனதேவியையும் கூடவே அனுப்பினர். முதலாம் விமலதர்மசூரியன் இப்போரில் போர்த்துக்கேயரைத் தோற்கடித்தார். தந்துரே எனும் இடத்தில் போர்த்துக்கேயரின் ஆக்கிரமிப்பை முறியடித்ததால் இப்போர் தந்துரேப் போர் என அழைக்கப்படுகின்றது. இதன்பின் குசமாசனதேவியை விமலதர்மசூரியன் மணம்செய்து தனது ஆட்சி உரிமையை மேலும் வலுப்படுத்திக்கொண்டார்.\n\nSection::::பலனப் போர்.\n1602ஆம் ஆண்டு போர்த்துக்கேயர் கண்டி இராச்சியத்தைக் கைப்பற்றுவதற்காகத் தொன் ஜெரனிமோ டி அசவேது எனும் படைத் தளபதியின் கீழ் ஒரு படையை அனுப்பி வைத்தனர். இவ்வாக்கிரமிப்பின்போது போர்த்துக்கேயர் வெற்றிகரமாக முன்னேறிச் சென்றனர். ஆனாலும் போர்த்துக்கேயரின் படையில் சேவை செய்து வந்த இலங்கைப் படை வீரர்கள் (லஸ்கரின் படையினர்) முதலாம் விமலதர்மசூரியனின் படையுடன் இணைந்து கொண்டதால் போர்த்துக்கேயர் தோற்கடிக்கப்பட்டனர். பலன எனும் இடத்தில் போர்த்துக்கேயர் தோற்கடிக்கப்பட்டதால் இப்போர் பலனப் போர் என அழைக்கப்படுகின்றது.\n\nSection::::சேவைகள்.\nSection::::சமயப் பணிகள்.\nமுதலாம் விமலதர்மசூரியன் சப்பிரகமுவ மாகாணத்தி்ல் போர்த்துக்கேயரின் தாக்குதல்களிலிருந்து பாதுகாப்பதற்காகத் தெல்கமுவ விகாரையில் மறைத்து வைக்கப்பட்டிருந்த புத்தரின் தந்ததாதுவைக் கொண்டு வந்து கண்டியிலுள்ள தலதா மாளிகையில் வைப்பித்தார். அத்தோடு, ஒவ்வோர் ஆண்டும் தலதா ஊர்வலத்தை நடத்துவித்தார். மேலும் பர்மாவின் தென் பகுதியிலிருந்து புத்த பிக்குகளை வரவழைத்து உபசம்பதா என்னும் சடங்கைச் செய்வித்தார். இலங்காதிலக, கடலாதெனிய, ரிதி, தெகல்தொருவ முதலிய விகாரைகளைப் புனருத்தாரணம் செய்தார். \n\nSection::::பொருளாதாரப் பணிகள்.\nகொத்மலை, ஹரிஸ்பத்துவ, ஹேவாஹெட்ட, யடிநுவர, உடதும்பர, உடுநுவர, வலப்பன முதலிய இடங்களில் விவசாய அபிவிருத்திப் பணிகளை மேற்கொண்டார். அத்தோடு ஊவாவில் இரும்புத் தொழிலை அபிவிருத்தி செய்வதற்கு நடவடிக்கைகளை மேற்கொண்டார்.பருத்திச் செய்கையை விருத்தி செய்தமை\n\nSection::::இவற்றையும் பார்க்க.\nஆட்சியாளர் பட்டியல், இலங்கை\n"}
{"id": "144596", "url": "https://ta.wikipedia.org/wiki?curid=144596", "title": "மஞ்சள் மூக்கு நாரை", "text": "மஞ்சள் மூக்கு நாரை\n\nமஞ்சள் மூக்கு நாரை (Painted Stork, Mycteria leucocephala), வண்ண நாரை அல்லது செவ்வரி நாரை சங்குவளை நாரை என்பது நாரைக் குடும்பத்தைச் சேர்ந்த ஒரு பறவை ஆகும். மஞ்சள் மூக்கு நாரைகள் குறைவாகவே வலசை போகின்றன. இவை மரங்களில் கூடுகட்டுகின்றன. இவை இந்தியத் துணைக்கண்டப் பகுதிகளிலும், தென் இமயமலைப் பகுதிகளிலும் காணப்படும். இந்தப் பறவைகளுக்கு நீர்வாழ் உயிரினங்கள்தாம் முக்கிய உணவு.\n\nமுட்டையிட எங்கே கூடு கட்டுவது என்பதை ஆண்பறவையே முடிவு செய்யும். அந்த இடத்தைப் பார்த்துவிட்டு, அந்த ஆண் பறவையுடன் கூடுவது குறித்து பெண் பறவை முடிவு செய்யும். பெண்பறவையுடன் கூட ஆண் பறவைகளுக்கிடையே கடும் போட்டி இருக்கும் சூழல் இருந்தால், அந்தப் பறவைகளில் எந்த ஆண் பறவை மிக உயரமாக இருக்கிறதோ, அதனோடு இணைசேர பெண் பறவை முடிவுசெய்யும். பெண்பறவையானது இரண்டு முதல் ஐந்து முட்டைகள்வரை இடும். குஞ்சுகளுக்குத் தாய், தந்தை என இரண்டு பறவைகளும் இரை தேடிக்கொண்டு வரும். இவற்றின் அலகுகள் நீண்டதாக இருப்பதால், குஞ்சுகளுக்கு ஊட்ட ஒரே நேரத்தில் ஐந்தாறு சின்னச் சின்ன மீன்களைக்கூட கவ்விக்கொண்டு வரும்.\n"}
{"id": "144603", "url": "https://ta.wikipedia.org/wiki?curid=144603", "title": "தம்பிக்குருவி", "text": "தம்பிக்குருவி\n\nதம்பிக்குருவி என அழைக்கப்படும் இப்பறவை மூளைக்காய்ச்சல் பறவை எனவும், பாப்பிஹா எனவும் அழைக்கப்படுகிறது. இவை மனித குடியிருப்பிற்கு அருகிலுள்ள முந்திரி, மா, பலா, புளி முதலிய மரங்களில் வாழ்கின்றன. குயில் போன்று இதுவும் மரங்களின் அடர்த்தி குறைந்த காடுகளிலும், மரங்களில் மறைந்தும் வாழும், வெட்கப்படும் பறவையே. ஆனால், குயிலை விட அதிகம் மறைந்து வாழும் பறவை. ஒப்பிட்டுப் பார்க்கும்போது குயிலை பார்ப்பதும் படமெடுப்பதும் எளிது. தம்பிக்குருவியைப் பார்ப்பதே கடினம். காலை, பகல் முழுவதும், மாலை மற்றும் இரவில் குயில்கள் அமர்ந்திருக்கும் அதே மரத்தில் தங்கி, குயிலோடு இணைந்து பாடும். ஆனால், இப்பறவையின் பாடல் கேட்க சகிக்காது. பகலில் ஆகாயத்தில் அலைந்து பாடித்திரியும்.\n\nபறவையியலார் குறிப்பிடும் இதன் இயல்புகள் முதுகுபுறம் அடர்ந்த சாம்பல் நிறமும், வயிறு பிரவுண் பட்டைகளுடைய வெள்ளை நிறமும் கொண்டது. இதன் வாலும் பட்டைகளுடையது. உரோமங்களுடைய கம்பளி புளுக்கள், பெரிய வகைப் பழங்கள், கிளை நுனிகள் போன்றவை இதன் உணவுகளாகும். குயிலைப்போன்று இதுவும் பிற பறவைகள் கூட்டில் முட்டையிட்டு அப்பறவைகளைக் கொண்டே அடைக்காத்து குஞ்சு பொரிக்கும் \n"}
{"id": "144606", "url": "https://ta.wikipedia.org/wiki?curid=144606", "title": "அயிரை மீன்", "text": "அயிரை மீன்\n\nஅயிரை மீன் என்பது ஐரோப்பிய மற்றும் ஆசிய நாடுகளில் பொதுவாகக் காணப்படும் நன்னீர் மீன் இனம் ஆகும். இவை குளம், வாய்க்கால் மற்றும் சேறுகள் நிறைந்த சிறு ஆறுகள் போன்றவற்றில் வாழ்கின்றன. இவை உருவத்தில் மிகச்சிறிய அளவில் இருக்கின்றன. இவை உணவாகவும் பயன்படுத்தப்படுகிறது. உணவுக்குப் பயன்படுத்தும் போது பிற மீன்களைப் போல் இம்மீனின் எந்தப் பகுதியும் நீக்கப்படுவதில்லை. இம்மீன்கள் சேற்றுப்பகுதியில் வசிப்பதால் இதன் உடலில் இருக்கும் மேல் தோல் சிறிது நிறமாகும்படி உப்பு கொண்டு ஏதாவது ஒரு பாத்திரத்தில் போட்டு நீர் ஊற்றி இரு சில முறை சுத்தம் செய்யப்படுகிறது. இம்மீன் மருத்துவ குணமுடையதாக இருப்பதால் இதனை வாங்கி உண்பவர்கள் எண்ணிக்கை அதிகமாக இருக்கிறது. எனவே இதன் விலையும் பிற ஆற்று மீன்களை விட அதிகமாக உள்ளது. மதுரை, தேனி, திண்டுக்கல் மாவட்டங்களிலுள்ள அசைவ உணவகங்களில் இம்மீன் குழம்பு கிடைக்கிறது.\n\n\n"}
{"id": "144609", "url": "https://ta.wikipedia.org/wiki?curid=144609", "title": "தமிழ்நாடு இயல் இசை நாடக மன்றம்", "text": "தமிழ்நாடு இயல் இசை நாடக மன்றம்\n\nதமிழ்நாடு இயல் இசை நாடக மன்றம் என்பது தமிழ்நாட்டிலுள்ள தமிழ்ப் பாரம்பரியமுடைய கலைகளை வளர்க்கும் நோக்கத்துடன் தொடங்கப்பட்ட அரசு அமைப்பாகும். \n\nSection::::தோற்றம்.\n\"தமிழ்நாடு சங்கீத நாடக சங்கம்\" எனும் பெயரில் 1955 ஆம் ஆண்டில் தொடங்கப்பட்டது‌.\n\nசங்கங்கள் பதிவுச் சட்டத்தின் கீழ் 27-11-1956 ஆம் நாள் பதிவு செய்யப் பெற்றது. பின்னர் 1973 ஆம் ஆண்டில் \"தமிழ்நாடு இயல் இசை நாடக மன்றம்\" எனும் பெயருக்கு மாற்றம் செய்யப்பட்டது. \n\nSection::::செயல்பாடுகள்.\nஇந்த அமைப்பின் மூலம் கலைத்துறைகளில் சிறந்து விளங்கும் கலைஞர்களுக்கு கலைமாமணி விருதுகள் வழங்கப்படுகின்றன. இது தவிர நலிவுற்ற கலைஞர்களுக்கு மாத உதவித்தொகை, நலிவுற்ற கலைஞர்களின் குடும்பத்திற்கான மாத உதவித் தொகை போன்று வேறு சில திட்டங்களின் கீழ் பயனாளிகள் தேர்வு செய்யப்பட்டு உதவித் தொகைகள் அளிக்கப்பட்டு வருகின்றன.\n\nSection::::தலைவர்.\n2014 ஆகஸ்ட் 3 இல் முதல்வராக இருந்த ஜெயலலிதா தமிழ்நாடு இயல் இசை நாடக மன்றத்தின் தலைவராக தேவாவையும், செயலாளராக சித்ரா விக்னேஸ்வரனை மும் நியமித்தார். \n\nதமிழ்நாடு இயல் இசை நாடகம் மன்றத்தின் தலைவராக இசையமைப்பாளர் தேவா உள்ளார்.\n\n"}
{"id": "144615", "url": "https://ta.wikipedia.org/wiki?curid=144615", "title": "காட்சிக் கலை", "text": "காட்சிக் கலை\n\nகாட்சிக் கலை என்பது, காட்சி அம்சத்துக்கு முதன்மை கொடுக்கும் கலை வடிவத்தைக் குறிக்கும். வரைதல், ஓவியம், சிற்பம், வடிவமைப்பு, கைப்பணி, நவீன காட்சிக் கலைகள் (ஒளிப்படம், நிகழ்படம், திரைப்படம்), கட்டிடக்கலை என்பன காட்சிக் கலைகளுக்கு எடுத்துக்காட்டுகள். நிகழ்த்து கலை, கருத்துருசார் கலை, நெசவுக் கலை போன்ற பல்வேறு பிற கலைத்துறைகளும், பிற அம்சங்களுடன் சேர்த்துக் காட்சி அம்சங்களையும் கொண்டிருப்பதனால், இந்த வரைவிலக்கணத்தை இறுக்கமாக எடுத்துக்கொள்ள முடியாது. காட்சிக் கலைகளுள், தொழிற்றுறை வடிவமைப்பு, வரைகலை வடிவமைப்பு, உள்ளக வடிவமைப்பு, அலங்கரிப்புக் கலை போன்ற பயன்படு கலைகளும் அடங்குகின்றன. \nமேலே குறிப்பிட்டபடி, காட்சிக் கலை என்பது தற்காலத்தில் நுண்கலைகளையும், அதனுடன் சேர்த்து, பயன்படு கலைகள் போன்றவற்றையும் உள்ளடக்கினாலும், எல்லாக் காலத்திலுமே இதே நிலை இருந்ததில்லை. 20 நூற்றாண்டுத் தொடக்கத்தின் கலை கைவினை இயக்கக் காலத்துக்கு முன், பிரித்தானியாவிலும் மேற்குலகின் பிற இடங்களிலும், கலைஞன் என்னும் சொல் ஓவியம், சிற்பம் போன்ற நுண்கலைகளில் ஈடுபடுபவர்களை மட்டுமே குறித்தது. இது கைவினையையோ அல்லது பயன்படு கலைகளையோ குறிக்கவில்லை. நாட்டார் கலை வடிவங்களையும், உயர் கலை வடிவங்களையும் ஒரு சேர மதித்த \"கலை கைவினை இயக்கக்\" கலைஞர்கள் அவற்றுக்கிடையேயான வேறுபாட்டையும் வலியுறுத்தத் தவறவில்லை. அக்காலக் கலைப் பள்ளிகளும், இரண்டையும் வேறுவேறாக நோக்கியதுடன், கைவினைஞர்கள் கலைத்தொழில் செய்பவர்களாகக் கொள்ளமுடியாது என்னும் கொள்கையைக் கொண்டிருந்தன. எனவே கைவினை, பயன்படு கலைகள் போன்றவை கலை என்ற வரம்புக்குள்ளேயே வராதபோது காட்சிக் கலைகள் என்ற வகைப்பாட்டுக்குள் இருந்திருக்க முடியாது. \n\nSection::::கல்வியும் பயிற்சியும்.\nமுற்காலத்தில் காட்சிக் கலைகள் தொடர்பான கல்வி ஒருவருக்குக் கீழ் தொழில் பயிலுனராக வேலை செய்வதன் மூலமே பெறப்பட்டது. மறுமலர்ச்சிக்கால ஐரோப்பாவில், கலைஞர்களுக்கான மதிப்பைக் கூட்டு முகமாக, \"அக்கடமி\" முறை மூலம் காட்சிக் கலைகள் உட்பட்ட கலைகளைப் பயில்வோருக்குக் கல்வி புகட்டினர். இந்தியா, இலங்கை போன்ற கீழை நாடுகளில், காட்சிக் கலைகள் தலைமுறை தலைமுறையாக குறிப்பிட்ட சாதி அல்லது குழுவினராலேயே பயிலப்பட்டு வந்தது. நுட்பங்கள் இரகசியமாகவே பாதுகாக்கப்படுவதும் உண்டு. மாணவர்கள், தந்தையிடம் அல்லது நெருங்கிய உறவினரிடம் இருந்து இக் கலைகளின் நுட்பங்களைப் பயின்றனர். தற்காலத்தில் பெரும்பாலான மாணவர்கள் மூன்றாம் நிலைக் கல்வியாகக் காட்சிக் கலைக் கல்வியைக் கலைப் பள்ளிகளில் பயில்கின்றனர். இக்காலத்தில், காட்சிக் கலைகள் பெரும்பாலான கல்வி முறைகளில், ஒரு தெரிவுப் பாடமாக உள்ளது. எனினும், குறிப்பாகக் கீழை நாடுகளில், மரபுவழிக் காட்சிக் கலைகளைத் தொழில் பயிலுனராகச் சேர்வதன் மூலம் பெற்றுக்கொள்ளும் வழக்கம் இன்னும் நிலவுகிறது.\n\nSection::::வரைதல்.\nவரைதல் என்பது பல வகைகளாகக் காணப்படும் கருவிகள், நுட்பங்கள் என்பவற்றுள் ஏதாவது ஒன்றையோ பலவற்றையோ பயன்படுத்திப் படிமங்களை உருவாக்கும் முறையாகும். பொதுவாக ஒரு மேற்பரப்பில் அடையாளத்தை ஏற்படுத்தக்கூடிய கருவி ஒன்றை அம் மேற்பரப்பில் வைத்து அழுத்திக் கீறுவதன் மூலம் இது செய்யப்படுகிறது. வரைதல் பொதுவாகத் தாளொன்றில் கோடு கீறுவதுடனும், பரப்புக்களுக்குச் சாயை கொடுத்தலுடனும் தொடர்புள்ளது. காரீயக் கோல், பென்சில், பேனாவும் மையும், நிறப் பென்சில்கள், கரி, வண்ணப்பசை போன்றவை இத்தகைய கருவிகள். தற்காலத்தில், வரைவதற்கு, எண்மியக் கருவிகளும் பயன்படுகின்றன. பல்வேறு வகை வரைதலுக்கான மென்பொருள்களும் உள்ளன. வரைதலுக்கான நுட்பங்களில் கோட்டு வரைதல், கோட்டு நிரப்பல், குறுக்குக் கோட்டு நிரப்பல், கிறுக்கல், புள்ளி நிரப்பல் முதலியன அடங்கும். வரைதல் தொழில் புரிபவரை வரைவாளர் அல்லது வரைஞர் என அழைப்பர். \n\nவரைதல், குறைந்தது 16,000 ஆண்டுகளுக்கு முந்திய பழமையுடையது. பல்வேறு வகையான விலங்குகளைக் காட்டும் வரைதல்களைப் பிரான்சின் லாசுகோக்சு என்னும் இடத்திலும், இசுப்பெயினின் ஆல்ட்டமிராவிலும் உள்ள பழங்கற்காலக் குகைகளில் கண்டுபிடித்துள்ளனர். பண்டை எகிப்தில், பப்பிரசுத் தாள்களில் மையினால் வரைந்த மனிதர்களைக் காட்டும் வரைதல்கள், ஓவியங்களுக்கும், சிற்பங்களுக்கும் முதற்கட்ட மாதிரியாகப் பயன்பட்டுள்ளன. கிமு 7 ஆம் நூற்றாண்டைச் சேர்ந்த கிரேக்கப் பூஞ்சாடிகளில் வரைதல்களை வரைந்துள்ளனர். இவை முதலில் வடிவவியல் கோலங்களாகவும், பின்னர் மனித உருவங்களைக் கொண்டவையாகவும் அமைந்திருந்தன. கிமு 7 ஆம் நூற்றாண்டைச் சேர்ந்த இத்தகைய பூஞ்சாடிகள் கறுப்பு உருவ மட்பாண்டங்கள் எனப்பட்டன.\nகிபி 15 ஆம் நூற்றாண்டளவில், கடதாசித் தாள்கள் தாராளமாகக் கிடைக்கத் தொடங்கிய பின்னர், ஐரோப்பாவில் சான்ட்ரோ பொட்டிசெல்லி, ராஃபேல், மைக்கேலாஞ்செலோ, லியோனார்டோ டா வின்சி போன்றோர் வரைதலை ஓவியத்துக்கோ சிற்பத்துக்கோ ஒர் தொடக்கக் கட்டமாக மட்டும் கருதாமல் அவற்றைத் தனியான ஒரு கலை வடிவமாகவே பயன்படுத்தினர். இந்தியா, இலங்கை போன்ற கீழைத்தேச நாடுகளில் பனையோலை ஏடுகளில் எழுதப்பட்ட நூல்களுக்கு இடையே சில சமயங்களில் வரைதல்கள் வரையப்பட்டன.\n\nSection::::ஓவியம்.\nஓவியம் என்பது, வண்ணத்தூள், ஊடகம், பிணைக்கும் பொருள் ஆகியவற்றால் ஆன நிறக்கூழைப் பயன்படுத்தி, தாள், கன்வசு, சுவர் போன்ற மேற்பரப்புக்களில் பூசுவதன் மூலம் பெறப்படுவது ஆகும். எனினும் வெறுமனே பூசுவது ஓவியம் ஆகாது. பல்வேறு கலை நுட்பங்களைப் பயன்படுத்திக் கருத்துரு சார்ந்த நோக்கங்களை அழகியல் நோக்குடன் கலைஞன் வெளிப்படுத்தும்போதே ஓவியம் உருவாகிறது. \nஓவியமும் நீண்ட வரலாறு கொண்டது. பழமையான பழங்கற்காலக் குகைகளில் ஓவியங்கள் உள்ளன. தெற்கு பிரான்சில் உள்ள சோவெட், லாசுகாக்சு போன்ற இடங்களில் காணப்படும் ஓவியங்கள் இவற்றுக்கு எடுத்துக்காட்டு. சிவப்பு, மண்ணிறம், மஞ்சள், கறுப்பு ஆகிய நிறங்களைக் கொண்டு குகைச் சுவர்களிலும், விதானங்களிலும் இவ்வோவியங்கள் வரையப்பட்டுள்ளன. பெரும்பாலும் விலங்குகளே இவற்றின் கருப்பொருளாக உள்ளன. மனித உருவங்களைக் கருப்பொருளாகக் கொண்ட ஓவியங்கள் பண்டை எகிப்துக் கல்லறைகளில் காணப்படுகின்றன. இரண்டாம் ராம்செசுவின் பெரிய கோயிலில் உள்ள ஒரு ஓவியத்தில் ஐசிசுக் கடவுள், ராம்செசுவின் மனைவி அரசி நெஃபெர்த்தாரியை அழைத்துச் செல்லும் காட்சி ஓவியமாக வரையப்பட்டு உள்ளது. கிரேக்கர்களின் காலத்திலும், ரோமப் பேரரசுக் காலத்திலும் ஓவியங்கள் வளர்ச்சியுற்றன. இவ்விரு நாகரிகங்களும், பைசன்டைன் நாகரிகக் காலத்து ஓவியக்கலை வளர்ச்சிக்குப் பங்களிப்புச் செய்துள்ளன. \nபின்னர் மறுமலர்ச்சிக் காலத்தில் இத்தாலியில், 13 ஆம் நூற்றாண்டில் தொடங்கி 16 ஆம் நூற்றாண்டுவரை, கியோட்டோ, லியோனர்டோ டா வின்சி, ராஃபேல் போன்றோர் ஓவியக் கலையின் வளர்ச்சிக்குப் பெரும் பங்களிப்புச் செய்தனர். இத்தாலிய ஓவியக்கலையின் பொற்காலம் எனக் கருதப்படும் இக் காலகட்டத்தில், \"கியாரோசுக்குரோ\" என அழைக்கப்படும் \"ஒளி-இருள்\" நுட்பம் மூலம் முப்பரிமாண உணர்வைக் கொடுக்கக்கூடிய ஓவியங்கள் வரையப்பட்டன. வடக்கு ஐரோப்பிய ஓவியர்களும் இத்தாலிய ஓவியக் கலைச் செல்வாக்குக்கு உட்பட்டனர். பெல்சியத்தைச் சேர்ந்த சான் வான் எய்க், நெதர்லாந்தின் மூத்த பீட்டர் புரூகெல், செருமனியரான இளைய ஆன்சு ஒல்பெயின் என்போர் அக்காலத்தில் வெற்றிகரமான ஓவியர்களாகத் திகழ்ந்தனர். அவர்கள் மினுக்கும் நுட்பத்தைப் பயன்படுத்தி ஓவியத்துக்கு ஆழத்தையும் ஒளிர்வையும் கொடுத்தனர். 17 ஆம் நூற்றாண்டில், நெதர்லாந்தில் புகழ் வாய்ந்த ஓவியர்கள் உருவாகினர். ரெம்பிரான்ட் பைபிள் காட்சிகளுக்காகப் பெயர் பெற்று விளங்கினார், வெர்மீர் உள்ளகக் காட்சிகளை வரைவதில் சிறந்து விளங்கினார்.\n19 ஆம் நூற்றாண்டிலும் அதற்குப் பின்னரும் ஐரோப்பாவில் பல ஓவியப் பாணிகள் தோன்றி ஓவியக் கலைக்குப் புதிய பரிமாணங்களைக் கொடுத்தன. 19 ஆம் நூற்றாண்டில், பிரான்சில் உணர்வுப்பதிவியம் என்னும் கோட்பாட்டின் அடிப்படையில் ஓவியங்கள் வரையப்பட்டன. குளோட் மொனெட், பியரே-அகசுத்தே ரெனோயிர், பால் செசான்னே போன்றோர் இக் கோட்பாட்டைப் பின்பற்றியவர்களில் முக்கியமானவர்கள். 19 ஆம் நூற்றாண்டின் இறுதியில் உணர்வுப்பதிவியத்தை அடுத்த கட்டத்துக்குக் கொண்டு செல்லும் விதமாக பின்-உணர்வுப்பதிவியம் என்னும் கலைக் கோட்பாடு உருவானது. தொடர்ந்து குறியீட்டியம், வெளிப்பாட்டியம், கியூபிசம் போன்ற கலைக் கோட்பாடுகள் உருவாகி அவற்றின் அடிப்படையில் நவீன ஓவியங்கள் வரையப்பட்டன.\n"}
{"id": "144616", "url": "https://ta.wikipedia.org/wiki?curid=144616", "title": "ஓர்க்கா திமிங்கலம்", "text": "ஓர்க்கா திமிங்கலம்\n\nஓர்க்கா திமிங்கலம் (\"Orcinus orca\") என்பது கடல் ஓங்கில் குடும்பத்தைச் சேர்ந்த கடற்பாலூட்டி இனம் ஆகும். இது ஓர்க்கா எனவும் கொலைகாரக் திமிங்கலம் எனவும் அழைக்கப்படுகிறது. இதுவே ஓங்கில் இனங்களில் மிகப்பெரிய அளவுடைய இனம் ஆகும். இந்த ‘ஓர்க்கா’ திமிங்கலங்கள் உயிரினங்களில் மிக வேகமாக நீந்தக்கூடியதும், கடல் வாழ் உயிரினங்களுக்கு ஆபத்தை விளைவிக்கக் கூடியதும் ஆகும். இவை உலகின் அனைத்து கடல் பகுதிகளிலும் காணப்படுகின்றன.இவை சுமார் 30 ஆண்டுகளுக்கு மேல் உயிர் வாழ்கின்றன.\n\nSection::::உடலமைப்பு.\nஆண் ஓர்கா திமிங்கலங்கள் 30 அடி நீளமும், பெண் ஓர்கா திமிங்கலங்கள் 26 அடி நீளமும் இருக்கும். ஆண் திமிங்கலத்தின் எடை 16,000 பவுண்டும், பெண் திமிங்கலத்தின் எடை 12,000 பவுண்டும் இருக்கும். இவை, அதிகபட்சமாக மணிக்கு 50 கிலோமீட்டர் வரையிலான வேகத்தில் நீந்தும் ஆற்றல் கொண்டவை. சாதாரணமாக மணிக்கு 10 முதல் பதினாறு கிலோ மீட்டர் வேகத்தில் செல்லும்.\n\nநீந்தும்போது உடலை சமன் செய்து கொள்ள முதுகிலுள்ள துடுப்பு பயன்படுகிறது. இவற்றின் நீளம் சுமார் 6 அடி வரை காணப்படுகிறது. பெண் திமிங்கலங்களின் துடுப்பு பின்நோக்கி வளைந்து ஆணின் துடுப்பின் நீளத்தில் பாதியளவே காணப்படுகிறது. ஒவ்வொரு தாடையிலும் 20 முதல் 26 கூர்மையான பின்னோக்கி வளைந்த பற்கள் காணப்படுகின்றன. இவை பெரிய இரைகளைக் கடித்து உண்பதற்கு வசதியாக உள்ளன.\n\nSection::::வாழ்க்கை.\nஇந்த ஓர்கா திமிங்கலங்கள் குழுக்களாக வாழ்கின்றன. ஒவ்வொரு குழுவிலும் 5 முதல் 30 திமிங்கலங்கள் வரை இருக்கும். அதில் ஒரு பெரிய ஆண் திமிங்கலமும், பல பெரிய பெண் திமிங்கலங்களும், பல குட்டித் திமிங்கலங்களும் இருக்கும். பெரிய குழுக்களில் இரண்டோ, மூன்றோ பெரிய ஆண் திமிங்கலங்கள் இருக்கும், சில சமயம் பெரிய குழுக்களிலுள்ள திமிங்கலங்கள் தனி குழுக்களை உருவாக்கிக் கொண்டு பிரிந்து செல்வதும் உண்டு. எல்லா பெண் திமிங்கலங்களும் வாழ்நாள் முழுவதும் ஒரே குழுவிலேயே இருக்கும். ஆனால், ஆண் திமிங்கலங்கள் குழு விட்டு குழு மாறிக்கொண்டே இருக்கும்.\n\nSection::::இனப்பெருக்கம்.\nஇவை 12 முதல் 16 வயதுக்குள் இணை சேரும் பருவத்தை அடைகின்றன. தென் துருவ கடல்களில் வாழ்பவை டிசம்பர் முதல் ஜூன் வரையிலான பருவகாலங்களிலும், வடதுருவ கடல் பகுதிகளில் வாழ்பவை மே முதல் ஜூலை வரையிலான பருவ காலங்களிலும் இணை சேருகின்றன. பின் 12 மாதங்களுக்குப் பின் ஒரு குட்டியை ஈன்றெடுக்கிறது. சுமார் இரண்டு வயது வரை குட்டிக்குப் பால் கொடுக்கின்றன. மேலும், பல ஆண்டுகள் தன் தாயின் பாதுகாப்பிலேயே குட்டிகள் வாழ்கின்றன. எனவே, இவை 3 முதல் 6 ஆண்டுகள் இடைவெளி விட்டே குட்டிப் போடுகின்றன.\n\nSection::::உணவு.\nஇந்த ஓர்கா திமிங்கலங்கள் மீன்கள், சீல்கள், கடல் சிங்கங்கள் மற்றும் திமிங்கலங்களை வேட்டையாடி உண்கின்றன. தனது இரையின் இருப்பிடத்தைத் தெரிந்து கொள்ள இவை எதிரொலியைப் பயன்படுத்துகின்றன. இவை எழுப்பும் ஒலியானது எதிரே செல்லும் மற்ற மீன்கள் மற்றும் திமிங்கலங்களின் மீது பட்டு ஒலி அலைகளாக எதிரொலிக்கின்றன. அந்த ஒலி அலைகளை படவடிவத்தில் கிரகித்துக்கொண்டு அது எந்த வகையான இரை எந்த திசையில், எவ்வளவு தூரத்தில் இருக்கிறது என்பதைப் புரிந்து கொண்டு தனது வேட்டையைத் துவக்குகின்றன. பல நேரங்களில் தனது இரையைத் துரத்திக்கொண்டு கரையை ஒட்டிய பகுதிகளுக்கும் இவை வருவதுண்டு.\n"}
{"id": "144617", "url": "https://ta.wikipedia.org/wiki?curid=144617", "title": "ரூத் இங்கிலாந்து", "text": "ரூத் இங்கிலாந்து\n\n\"ரூத் இங்கிலாந்து\" (ஆங்கிலம் : Ruth England) இவர் மார்ச் 29 - 1970 ஆண்டு இங்கிலாந்தின் வொர்செஸ்டர்ஷைர், இன்ஃபீரோவ்வில், (Inkberrow) பிறந்தார். இவர் ஒரு பிரிட்டிஷ் தொலைக்காட்சி தொகுப்பாளர் மற்றும் நடிகை ஆவார். தற்போது, இவர் கணவர் மைக்கேல் ஹாக், இவர் ஒரு ஓய்வுப் பெற்ற முன்னாள் ஐக்கிய அமெரிக்க இராணுவச் சிறப்புப் படை அதிகாரியாவார். இவருடன் இணைந்து டிஸ்கவரி தொலைக்காட்சியின் நிகழ்ச்சியான ஆண், பெண், காடு (Man, Woman, Wild) என்ற தொடர் நிகழ்ச்சியில் நடித்துள்ளார். மேலும் வெஸ்ட்மின்ஸ்டர், இங்கிலாந்து பல்கலைக்கழகத்தில் ஒரு பட்டதாரி ஆவார். மற்றும் பிபிசி, சிஎன்பிசி, ஐ தொலைக்காட்சி மற்றும் ஃபாக்ஸ் தொலைக்காட்சி ஆகியவற்றில் பணியாற்றியுள்ளார்.\n\n2004.\n\n"}
{"id": "144618", "url": "https://ta.wikipedia.org/wiki?curid=144618", "title": "சுவாதித் திருநாள் ராம வர்மா", "text": "சுவாதித் திருநாள் ராம வர்மா\n\nஸ்ரீ சுவாதித் திருநாள் ராம வர்மா (\"Swathi Thirunal Rama Varma\", மலையாளம்: ശ്രrii സ്വാതി തിരുനാള്‍ രാമ വര്‍മ, (ஏப்ரல் 16 1813 - திசம்பர் 25 1846) இந்தியாவில் திருவிதாங்கூர் சமத்தானத்தை (தற்காலக் கேரள மாநிலத்தில் தென்பகுதிகளையும், தமிழ் நாட்டின், கன்னியாகுமரி, மாவட்டத்தையும் உள்ளடக்கியிருந்த ஒரு பகுதியை) 1829 முதல் 1846 வரை ஆண்ட மன்னராவார்.\n\nஇவருடைய தாய் இராணி கவுரி லட்சுமி பாய் 1810-1815- ஆம் ஆண்டு வரை திருவிதாங்கூர் சமத்தானத்தை ஆங்கிலேயரின் பிரித்தானிய கிழக்கிந்திய நிறுவனத்தின் உதவியுடன் ஆண்டு வந்தார். லட்சுமிபாய்க்கு 1813 ஆம் ஆண்டு சுவாதித் திருநாள் ராம வர்மா பிறந்தார். இவர் பிறந்த ஆண்டிலேயே அரசராக அறிவிக்கப்பட்டார். இராணி கவுரி லட்சுமி பாய் இறந்த பின், 1815 ஆம் ஆண்டு முதல் 1829 ஆம் ஆண்டு வரை அரசனின் இளவயது காரணமாக நாட்டினைப் பதிலுக்கு ஆள்பவர் என்ற முறையில் இராணி கவுரி பார்வதி பாய் ஆட்சி செய்தார். சுவாதித் திருநாள் 1829 ஆம் ஆண்டு தக்க அகவையடைந்ததும் முழு அரச அதிகாரத்தையும் ஏற்று திருவிதாங்கூர் அரசைத் தன அந்திமக் காலமான 1846 ஆண்டு வரை ஆண்டார்.\n\nஇவர் சிறந்த ஆட்சியாளர் மட்டுமல்லாமல், சிறந்த இசை வல்லுனரும் இசைப் புரவலரும் ஆவார். இந்திய இசைக்கலையின் வடிவங்களுள் இந்துஸ்தானி இசை மற்றும் கருநாடக இசை ஆகியவற்றை ஆதரித்தாலும் இவர் ஒரு கருநாடக இசை மரபின் ரசிகர் ஆவார். இவர் நானூற்றுக்கும் மேலான கீர்த்தனைகளைக் கருநாடக இசை மற்றும் இந்துஸ்தானி இசை வடிவங்களில் இயற்றியுள்ளார். இவற்றுள் இவருக்கு விருப்பமான கீர்த்தனைகள் இவை: \"பத்மநாப பாஹி\"; \"தேவ தேவ\"; \"சரசிஜநாப\" மற்றும் \"ஸ்ரீ ரமணா விபோ\" ஆகியவையாகும். சுவாதித் திருநாள் மலையாளம், சமஸ்கிருதம், இந்தி, மராத்தி, தெலுங்கு, கன்னடம் வங்காள மொழி, தமிழ், ஒரியா மற்றும் ஆங்கில மொழிகளைச் சரளமாகப் பேசும் வல்லமை பெற்றிருந்தார்.\n\nதிருவனந்தபுரத்தில் உள்ள \"வானியல் ஆய்வகம்\", அருங்காட்சியகம் மற்றும் விலங்கியல் தோட்டம், அரசு அச்சகம், திருவனந்தபுரம் பொது நூலகம் (தற்போதைய மாநில மைய நூலகம் இது), கீழ்த்திசைச் சுவடி நூலகம் (தற்போதைய கேரளப் பல்கலைக்கழகம் இதை நிர்வாகிக்கிறது), போன்ற அமைப்புகள் சுவாதி திருநாள் மன்னரால் தொடங்கப்பட்டன. மன்னர் 1843 ஆம் ஆண்டு முதல், ஆசிய அரச சங்கத்தின் (\"Royal Asiatic Society\") உறுப்பினராக இருந்தார்..\nSection::::இளமைப் பருவம்.\nசுவாதித் திருநாள் என்று பலராலும் அறியப்படும் இவர் குலசேகர வம்சத்தைச் சேர்ந்த திருவிதாங்கூர் சமத்தான அரச குடும்பத்தில் 1813 ஆம் ஆண்டு ஏப்ரல் மாதம் 16 ஆம் தேதி பிறந்தார். திருவிதாங்கூரை 1811 முதல் 1815 வரை ஆண்ட இராணி கவுரி லட்சுமி பாய் - சங்கனாச்சேரி அரண்மனையின் \"இராசராச வர்மா கோயில் தம்புரான்\" ஆகிய இவர்களின் \"இரண்டாவது மகன்\" சுவாதித் திருநாள் ஆவார். புகழ் பெற்ற கவிஞரும், நெருங்கிய உறவினருமான \"இறையம்மன் தம்பி\" எழுதிய \"ஓமனத்தின் கல்கிடவோ நல்ல கோமளத்தமறு பூவோ\" (ഓമനത്തിങ്കള്‍ക്കിടാവോ നല്ല കോമളത്താമരപ്പൂവോ) என்ற மலையாள தாலாட்டுப் பாடல் சுவாதித் திருநாள் பற்றி இவர் பிறந்த நேரத்தில் எழுதப்பட்டதாகும். இவருக்கு \"ருக்மிணி பாய்\" என்ற பெயரில் ஒரு சகோதரியும், \"உத்திரம் திருநாள் மார்த்தாண்ட வர்மா\" என்ற சகோதரரும் உண்டு. சுவாதித் திருநாள் நான்கு மாதக் குழந்தையாயிருக்கும் போது இராணி கவுரி லட்சுமி பாய் பிரிட்டிஷ் கிழக்கிந்திய கம்பெனியின் சார்பாளரான \"கர்னல் மன்றோ\" மற்றும் அவருடைய அலுவலர்களை அழைத்துத் தன அரசவையில் ஒரு அறிவிப்பினை வெளியிட்டார். அவர் அறிவித்த செய்தி இது: தன மகன் சுவாதித் திருநாளை பிரிட்டிஷ் கிழக்கிந்தியக் கம்பெனியின் பாதுகாப்பில் வளர்த்து வரவும், திருவிதாங்கூர் அரசுக்குக் கம்பெனியின் ஒத்துழைப்பை நல்கவும் மன்றோவுக்கு விடுக்கப்பட்ட வேண்டுகோள் இது.\n\nஇராணி கவுரி லட்சுமி பாய் தன மூன்றாவது குழந்தை பிறந்து பின்பு இரண்டு மாதம் கழித்து இறந்து போனார். இராணியின் இறப்புக்குப் பின்னர் அவருடைய இளைய சகோதரி \"கவுரி பார்வதி பாய்\" ஆட்சிப் பொறுப்பையும் குழந்தைகளைப் பாதுகாக்கும் பொறுப்பையும் ஏற்றுக்கொண்டார். சுவாதித் திருநாள் ராம வர்மா பதினேழு மாதக் குழந்தையாயிருக்கும் போது இவரின் தாய் இறந்துவிட, இவரின் சிறிய அன்னை கவுரி பார்வதி பாய் பதினான்கு வருடம் அரசாட்சி புரிந்தார். இதன் பின்பு சுவாதித் திருநாள் முழு அதிகாரத்துடன் மன்னரானார்.\n\nSection::::கல்வி.\nசிறிய அன்னையும் வளர்ப்புத் தாயுமான இராணி கவுரி பார்வதி பாய் இசையில் தேர்ச்சி பெற்றவர். சமஸ்கிருத அறிஞரான தந்தை சுவாதித் திருநாளின் கல்வியில் அக்கறை எடுத்துக் கொண்டார். இது போலக் கர்னல் மன்றோவும் அக்கறை காட்டினார். இளவரசர் ராம வர்மா ஆறு வயதில் மலையாளம் மற்றும் சமஸ்கிருதத்தையும், ஏழு வயதில் ஆங்கிலத்தையும் கற்றார். தொடர்ந்து கன்னடம், தமிழ், இந்துஸ்தானி, தெலுங்கு, மராத்தி, ஆங்கிலம் மற்றும் பாரசீக மொழிகளையும் கற்றார். இவருடைய ஆசிரியர்களையும், வெளிநாட்டு விருந்தாளிகளையும் மலைக்க வைத்த இவர் மொழிகள் மட்டுமல்லாது வடிவவியல் போன்ற துறைகளிலும் தன் திறமையைக் காட்டினார். \"கர்னல் வெல்ஷ்\" என்ற ஆங்கிலேய அதிகாரி அரண்மனைக்கு வந்தபோது அவரிடம் வடிவவியல், அறுகோணம், எழுகோணம் போன்ற வார்த்தைகள் சமஸ்கிருதத்திலிருந்து தோன்றியதாக வாதிட்டாராம்.\n\nSection::::இசை ஈடுபாடு.\nசுவாதித் திருநாளுக்கு சிறு வயது முதலே இசையில் நாட்டமிருந்தது. மொழிகளில் நல்ல இசை இருப்பதாக எண்ணியே அவர் மொழிப்புலமை பெறத் தொடங்கினார். இவரின் இசைபற்றிய கல்வி முதல் பாடத்திலிருந்து \"கரமண சுப்பிரமணிய பாகவதர்\" மற்றும் \"கரமண பத்மநாப பாகவதர்\" ஆகியோர் மூலம் தொடங்கியது. பின்னர் இசையை ஆங்கிலத்தில் \"சுப்பாராவ்\" மூலம் கற்றார். தொடர்ந்து புகழ் பெற்ற இசைக் கலைஞர்களின் இசையைக் கேட்டும் பாடியும் கற்றார். இசையும் கலையும் தென்னிந்தியாவின் பல பகுதிகளில் வளர்ந்து வந்த காலம் அது. \"கருநாடக சங்கீத மும்மூர்த்தி\"களான தியாகராஜர் (1767–1847), சியாமா சாஸ்திரிகள் (1762–1827) மற்றும் முத்துசுவாமி தீட்சிதர் (1775–1835) என்போர் இவர் வாழ்ந்த காலத்தில் இசைக்கு வளமூட்டினார்கள். சுவாதித் திருநாளின் மாளிகை அந்நாளில் சிறந்திருந்த இசைக் கலைஞர்களின் தாயகமாக மாறிற்று. சகோதரர்களான தஞ்சை நாட்டிய சகோதரர் நால்வர், தியாகராசரின் மாணவர் \"கண்ணையா பாகவதர்\", \"அனந்தபத்மநாப கோஸ்வாமி\" (கோகிலாகந்தமேரு சுவாமி என்ற பெயர் பெற்ற மராத்தி பாடகர), ஷாட்கலா கோவிந்த மாரார் ஆகியோர் இங்கு வருகை புரிந்த கலைஞர்களாவர்.\n\nSection::::சுவாதித் திருநாள் இசைவிழா.\nமன்னர் சுவாதித் திருநாள் வழிவந்தவர் தென்னிந்திய கர்நாடாக இசைக்கலைஞர் இளவரசர் இராம வர்மா. \"சுவாதி சங்கீதோத்சவம்\" என்ற ஒரு வாரம் முழுவதும் சுவாதித் திருநாள் மன்னரின் கீர்த்தனைகளை முன்னிலைப்படுத்தி நடத்தப்பட்ட இசை விழாவினை இளவரசர் இராம வர்மா நடத்தினார். ஆண்டுதோறும் சனவரி மாதம் 6 முதல் 12 ஆம் தேதி வரை திருவனந்தபுரம் \"குதிர மாளிகையில்\" இந்த இசைவிழா நடப்பது வழக்கம். \nSection::::ஆட்சி சிறப்பு.\nசுவாதித் திருநாள் திருவிதாங்கூரின் மன்னராய் தன சிறிய அன்னையிடமிருந்து தன் பதினாறாம் வயதில் பொறுப்பேற்றுக் கொண்டார். தன் ஆசிரியரான சுப்பாராவைத் தன் \"முதலமைச்சராக\" (திவான்) நியமித்தார். இவருடைய முதல் நடவடிக்கை அரசின் செயலகத்தை 75 கி.மீ. தூரத்தில் அமைந்திருந்த கொல்லம் நகரிலிருந்து திருவனந்தபுரத்துக்கு மாற்றியதாகும். அரசாங்க அலுவல்களில் தனி கவனம் செலுத்த இந்த நடவடிக்கை உதவியது. தன அரசில் கையூட்டைத் தடுக்க பல வழிகளில் முயன்றார். திவான் ஒரு நிலத் தாவாவில் ஒரு சார்புடன் இருந்தமைக்காக அவரிடம் கண்டிப்புக் காட்டினார். திருவனந்தபுரத்தில் 1834 ஆம் ஆண்டில் ஒரு ஆங்கிலப் பள்ளி ஒன்றைத் தொடங்கினார். இது பின்னாளில் \"மகராசா மேனிலைப்பள்ளி\" என்றும் \"மகராசா கல்லூரி\" என்றும் வளர்ந்தது. இதுவே தற்போதைய திருவாங்கூர் பல்கலைக்கழகக் கல்லூரியாகும். பின்னாளில் இது போலப் பல பள்ளிகள் பிற இடங்களில் தொடங்கப்பட்டன. சட்டத் துறையில் நிறைய சீர்திருத்தங்கள் வந்தன. இவர் தொடங்கிய முன்சிப் நீதிமன்றங்கள், மாவட்ட நீதிமன்றங்கள், மற்றும் மேல் முறையீட்டு நீதி மன்றங்கள் சட்டத் துறையில் புதுமையை ஏற்படுத்தின. \"மலபாரைச்\" சேர்ந்த \"கந்தன் மேனன்\" என்பவர் இவரால் கண்டறியப்பட்டு \"ஹுசூர் திவான் பேஷ்கார்\" என்ற பதவியில் அமர்த்தப் பட்டவராவார். இவரின் மற்றொரு சாதனை நில சச்சரவுகளைத் தீர்க்க மீண்டும் \"நில அளவை\" செய்ததாகும். இவருக்கு மேனன் வேண்டிய உதவிகள் செய்தார். இவர் 1836 ஆம் ஆண்டு முதன்முதலாக மக்கள்தொகை கணக்கெடுப்பினை நடத்தினார். இந்தக் கணக்கெடுப்பின்படி அக்கால \"மக்கள் தொகை\" \"128, 068\" ஆகும். \nSection::::மருத்துவம்.\nநவீன மருத்துவத்தை மாநிலத்தில் அறிமுகப்படுத்திய பெருமை சுவாதித் திருநாளையே சாரும். ஒரு ஐரோப்பியரை அரண்மனை வைத்தியராய் நியமித்தார். உள்ளூர் மக்களுக்கு மருத்துவ உதவி அளிக்கும் பொறுப்பை ஏற்று பல மருத்துவமனைகளைத் தொடங்கினார். கேரளா மாநிலம் உருவாகும் காலம் வரையிலும் இந்தப் பதவி \"சர்ஜன் ஜெனரல்\" என்று அழைக்கப்பட்டது. \"லெப்டினன்ட் ஹோர்ஸ்லி\" தலைமையில் ஒரு பொறியியல் துறையையும் நிறுவினார். \"கரமண பாலம்\" அப்போது தான் கட்டப்பட்டது.\n\nSection::::வானியல்.\nசுவாதித் திருநாள் அக்கறை காட்டிய மற்றொரு துறை வானியலாகும். இந்திய வானியல் அறிவைப் பயன்படுத்தி மேல்நாட்டு வானியலுடன் ஒப்பிட்டு நோக்க விரும்பினார். வானியல் பொறிகளைக் கட்டமைக்க ஆலப்புழையில் வாழ்ந்த \"கால்டிகாட்\" என்ற \"தொழிலக சார்பாளரை\" விரும்பி அழைத்துப் பணிகளை நிறைவேற்றிக் கொண்டார். 1837 ஆண்டு ஒரு வானியல் ஆய்வகம் (astronomical observatory) ஒன்றை நிறுவிக் கால்டிகாட்டை அதன் பொறுப்பாளாராக்கினார். இன்றும் கூடச் சில கருவிகளைத் திருவனந்தபுரம் வானியல் ஆய்வகத்தில் (இயற்பியல் துறை, கேரளா பல்கலைக்கழகம்) காணலாம். இவர் கண்டறிந்தவை அண்டம் பற்றிய உண்மைகள் இந்திய மற்றும் மேற்கத்திய தகவல்களுடன் ஒத்துப் போகிறது என்பது தான். அரசு அச்சகத்தையும் (அப்போது கேரளாவிலிருந்த தனியார் அச்சகம் சி.எம்.எஸ் பிரஸ்), அருங்காட்சியகத்தையும், வனவிலங்குப் பூங்காவையும் மன்னர் நிறுவினார்.\n\nSection::::குடும்பம்.\nதன் தாய் இராணி கவுரி பாய் இறக்கும் போது சுவாதித் திருநாள் இளம் குழந்தை. பின் தன் சிறிய அன்னை இராணி பார்வதி பாயிடம் வளர்ந்தார். சிறிய அன்னைக்குக் குழந்தைகளில்லை. இவரின் சகோதரன் \"உத்திரம் திருநாள் மார்த்தாண்ட வர்மா\" ஆவார். சுவாதித் திருநாள் மறைவுக்குப் பிறகு (1846 ஆம் ஆண்டு) உத்திரம் திருநாள் மார்த்தாண்ட வர்மா மன்னரானார். இவர் 1860 ஆம் ஆண்டு வரை ஆட்சி புரிந்தார். சுவாதித் திருநாளின் சகோதரி \"கவுரி ருக்மிணி பாய்\" ஆவார். இவருடைய மகள் தான் மன்னரின் முதல் மனைவி. இவர்களுக்குப் பிறந்தவர் மன்னர்மூலம் திருநாள் ஸ்ரீ ராம வர்மா ஆவார்.\n\nசுவாதி திருநாள், ஸ்ரீமதி நாராயணபிள்ளை கொச்சம்ம்மா அம்மாவீடு குடும்பத்தைச் சேர்ந்த திருவட்டார் அம்மாச்சி \"பணபிள்ளை அம்மா\" என்பவரை இரண்டாம் மனைவியாகத் திருமணம் செய்துகொண்டார். இராணி ஒரு கருநாடக இசைப் பாடகி மற்றும் வீணைக் கலைஞர் ஆவார். இவர் கொல்லத்தில் \"ஆய்குட்டி வீடு\" என்ற பெயருடைய சாதாரண நாயர் குடும்பத்தைச் சேர்ந்த பெண். திருமணத்துக்கு முன்பு இவர் திருவட்டார் அம்மாவீட்டாரால் (இவரின் பூர்வீக தாய் மற்றும் சகோதரிகள் உட்பட) தத்தெடுக்கப்பட்டார். இவரின் சகோதரி மன்னரின் சகோதரர் \"உத்திரம் திருநாளை\" மணந்தார். சுவாதித் திருநாளுக்கு \"திருவட்டார் சித்திரை திருநாள் அனந்த பத்மநாபன் தம்பி\" என்ற பெயரில் ஒரு மகன் பிறந்தான். மன்னர் 1843 ஆம் ஆண்டு முதலியார் இனத்தைச் சேர்ந்த \"சுந்தர லட்சுமி அம்மாள்\" என்ற நடன நங்கையை மணந்து கொண்டார். சுந்தர லட்சுமி சுகந்தவல்லி என்றும் அழைக்கப்பட்டாள். முதலில் மன்னர் சுகந்தவல்லியை அம்மாச்சி என்ற பட்டத்துடன் வடசேரி அம்மாவீடு என்ற வீட்டுக்குத் தத்தெடுத்தார். தஞ்சாவூர் அம்மாவீடு என்ற மாளிகையை 1845 ஆம் ஆண்டு கட்டி சுகந்தவல்லி குடும்பத்தாரை இங்கு குடியமர்த்தினார். எனினும் இவர் குடும்பத்தார் இந்தத் திருமண உறவை அங்கீகரிக்கவில்லை. மன்னர் 1846 ஆம் ஆண்டு இறந்தார். சுகந்தவல்லி தன இறுதிக் காலமான 1856 ஆம் ஆண்டு வரை (பத்தாண்டுகள்) தஞ்சாவூர் அம்மாவீட்டில் வாசித்தாராம். ஒரு இராணிக்கு உரிய சகல மரியாதைகளையும் தனிவகை முறைகளையும் இவர் பெற்றாராம். இவர் மறைவுக்குப் பின் மன்னர் உத்திரம் திருநாள் வீட்டையும் சொத்தையும் பிணைத்து ஒரு உத்தரவு பிறப்பித்தார். சுகந்தவல்லிக்காக ஏற்படுத்தப்பட்ட சொத்துக்களை திரும்ப எடுத்துக்கொள்ள இருப்பதாக உத்தரவு வந்தது. இதை எதிர்த்துச் சுகந்தவல்லியின் தங்கை கணவர் மெட்ராஸ் உயர்நீதி மன்றத்தில் மனுவினைப் பதிவு செய்தார். தனது தீர்ப்பில் உயர்நீதி மன்றம் சொத்துக்களை பிணைத்துக்கொள்ளும் உரிமையை ஒரு நிபந்தனையின் பேரில் அளித்தது. சுகந்தவல்லி குடும்பத்தாருக்கு மாதம் ரூபாய் பத்தாயிரம் மட்டும், மானியமாக அளிக்க வேண்டும் என்பது தான் நிபந்தனை.(ஆதாரம் திருவனந்தபுரத்தினேண்ட இதிகாசம்)\n\nSection::::ஊடகம்.\n\"சுவாதித் திருநாள்\" என்ற தலைப்பில் ஒரு மலையாளப்படம் 1987 ஆம் ஆண்டு வெளியிடப்பட்டது. இப்படத்தை இயக்கியவர் பெயர் லெனின் இராசேந்திரன். சுவாதித் திருநாளாக நடித்தவர் பெயர் ஆனந்த் நாக்.\n\n\nSection::::உசாத்துணைகள்.\n : கட்டுரைகளும் தொகுப்புகளும் -டாக்டர். அச்சுத்சங்கர் எஸ் நாயர்\n\n"}
{"id": "144619", "url": "https://ta.wikipedia.org/wiki?curid=144619", "title": "வெள்ளைச் சுறா", "text": "வெள்ளைச் சுறா\n\nவெள்ளைச் சுறா (The great white shark) என்பது குருத்தெலும்பு மீன்கள் குடும்த்தைச் சேர்ந்த கடல்வாழ் உயிரினம் ஆகும். இவை கடல் உயிரினங்களிலேயே மனிதர்களை அதிகம் அச்சுறுத்தக் கூடியவை ஆகும். இதன் அறிவியல் பெயர் Carcharodon carcharias என்பது. இவற்றைக் கண்டு மனிதர்கள் அஞ்சக் காரணம் இவற்றின் இராட்சதத் தோற்றமாகும். இவை 12 முதல் 21 அடி நீளம் வரை இருக்கும். இவை ஆண்டுக்கு 25 முதல் 30 செ. மீ. வரை வளர்கின்றன. \n\nSection::::உடலமைப்பு.\nஇவற்றின் முதுகுப் பகுதி வெளிறிய சாம்பல் நிறத்திலும், வயிற்றுப் பகுதி வெள்ளை நிறத்திலும் காணப்படும். முதுகில் ஒன்று, இரண்டு பக்கங்களிலும் தலா ஒன்று என மொத்தம் மூன்று துடுப்புப் பகுதிகள் அமைந்திருக்கின்றன. இவற்றிற்கு சுமார் மூவாயிரம் பற்கள் உள்ளன. அவை இரண்டு வரிசைகளாக அமைந்துள்ளன. பெரிய வெள்ளைச் சுறாக்கள் தங்கள் இரையைப் பிடித்து, கடித்து, மென்று உண்பதற்கு இவை உதவுகின்றன. முன் வரிசைப்பல் உடைய நேர்ந்தாலோ அல்லது விழுந்து விட்டாலோ பின் வரிசைப் பல் அந்த இடத்திற்கு நகர்ந்து விடுகிறது.இந்தவகை சுறாக்களை மையமாகவைத்தே Steven Spielberg “Jaws\" எனும் திரைப்படத்தை 1975 ல் வௌியிட்டார்\n\nSection::::இனப்பெருக்கம்.\nதனது ஒன்பதாவது வயதில் இனபெருக்கம் செய்யும் பருவத்தை அடைகின்றன. ஒரு பெரிய பெண் வெள்ளை சுறாவானது தனது ஆயுளில் மொத்தம் இரண்டு முறை மட்டுமே குட்டி ஈனுகின்றன. கடலில் 3 அடி முதல் 1280 மீட்டர் ஆழம் வரை இவை குட்டிக்கரணம் அடித்தப்படியே சுற்றித்திரிகின்றன.\n\nSection::::காணப்படும் இடங்கள்.\nஅனைத்து கடல் தட்பவெப்ப நிலைகளிலும் வாழும் தன்மையுடைய இவை அமெரிக்காவின் கலிபோர்னியா முதல் அலாஸ்கா வரையிலும், கிழக்கு அமெரிக்க கடற்கரைகளிலும், அனைத்து வளைகுடா பகுதிகளிலும், அவாய், தென் அமெரிக்கா, தென் ஆப்பிரிக்கா, ஆஸ்திரேலியா, நியூசிலாந்து, ஜப்பான், சீனா முதல் ரஷ்யா வரையிலான கடல் பகுதிகளிலும் காணப்படுகின்றன.\n"}
{"id": "144620", "url": "https://ta.wikipedia.org/wiki?curid=144620", "title": "பாசிலிகஸ் பல்லிகள்", "text": "பாசிலிகஸ் பல்லிகள்\n\nபாசிலிகஸ் பல்லிகள் (Basilicus Plumidrons)அல்லது ஜீசஸ் பல்லி என்று அழைக்கப்படும் சுறு சுறுப்பற்ற, தளர்ச்சியுற்ற மரம் வாழ் உயிரினம். அமெரிக்காவில் வாழும் தண்ணீரில் நடக்கும் பல்லி இனத்தைச் சேர்ந்த பாலூட்டியாகும். இவை நீரில் நடக்கும் தன்மையை வைத்து மக்கள் இதை ஜீசஸ் பல்லி என்று அழைக்கிறார்கள். கிரேக்க மொழியில் பாசிலிக்கஸ் என்றால் அரசர் எனப் பொருள்படும்.\n\nSection::::வாழ்விடங்கள்.\nஇவை மத்திய அமெரிக்காவில் அதிகம் காணப்படுகின்றன. மரங்களில் அமர்ந்திருக்கும் போது தன்னை இரையாகப் பிடிக்க வரும் மிருகங்களில் இருந்து காத்துக்கொள்ள மரத்தின் அடியில் காணப்படும் நீர்ப் பரப்பில் விழுந்து அதன் மேல் பரப்பில் நடக்கின்றன என்று இவற்றைப் பற்றி ஆராய்ச்சி செய்து வரும் ஆய்வாளர்கள் கூறுகிறார்கள். இவற்றின் பரவல் மெக்சிகோவில் இருந்து நில நடுக்கோட்டுப் பிரதேங்கள் வரை காணப்படுகிறது\n\nSection::::பண்புகள்.\nஇந்த பல்லிகள் பிறக்கும் போது இரண்டு கிராமும், பெரிதாக வளர்ந்த பின் 200 கிராம் எடையும் உடையதாக இருக்கிறது. அவைகளின் உருவ அமைப்புக்கேற்ப தண்ணீரில் நடக்கின்றன. அவைகள் தண்ணீரின் மேல் ஒரு நொடிக்கு 5 அடி முதல் 15 அடி வரை ஓடுகின்றன. அதன் பிறகு அவை தண்ணீரில் நீந்தவும் செய்கின்றன. இப்பல்லிகள் தனது காலினால் சக்தியை உருவாக்குகின்றன. அந்த சக்தி காலில் சேமிக்கப்படுகிறது. நடக்கத் தொடங்கும் போது இந்த சக்தியின் உதவியால் தண்ணீரின் மேல் நடப்பதாகத் தெரிவித்துள்ளனர். \n\nSection::::உணவு.\nபாசிலிகஸ் பல்லி ஓர் அனைத்துண்ணி ஆகும். பூச்சிகள் சிறு பாலூட்டிகள்(கொறினிகள்) சிறிய பல்லிகள், பழங்கள், பூமொட்டுகள், சிறு பறவையினங்கள் மற்றும் பாம்புகளையும் இரையாக உண்கிறது.\n\nSection::::இனப்பெருக்கம்.\nபெண் பல்லி ஒரு முறைக்கு ஐந்தும் முதல் பதினைந்து முட்டைகள் வரை இடுகின்றன. மணல் அல்லது \nமண்ணில் இடப்படும் இதன் முட்டைகளிலிருந்து எட்டு முதல் பத்து வாரங்களுக்குப் பிறகு குட்டிகள் வெளிவருகின்றன. அவை பிறந்தவுடன் தனித்துச் செயல் படுகின்றன.\n"}
{"id": "144621", "url": "https://ta.wikipedia.org/wiki?curid=144621", "title": "அய்ய நாடார் ஜானகியம்மாள் கல்லூரி", "text": "அய்ய நாடார் ஜானகியம்மாள் கல்லூரி\n\nஅய்ய நாடார் ஜானகி அம்மாள் கல்லூரி என்பது தமிழ்நாடு, விருதுநகர் மாவட்டம் சிவகாசியில் உள்ள ஒரு அரசு உதவி பெறும் கலை அறிவியல் கல்லூரி ஆகும். \n\nSection::::வரலாறு.\nஇக்கல்லூரி 1963 ல் தொழிலதிபர் ப. அய்யநாடார் அவர்களால் நிறுவப்பட்டது.\n\nஇக்கல்லூரி மதுரை காமாராசர் பல்கலைக்கழகத்தின் கீழ் இணைப்பு பெற்று இருப்பதுடன் தன்னாட்சி நிலையையும் பெற்று இயங்குகிறது. \n\nSection::::பல்கலைக்கழகம்.\nஇந்தக் கல்லூரியின் பல்கலைக்கழகம் சிவகாசியில் 175 ஏக்கர் பரப்பில் அமைந்துள்ளது.\n\n"}
{"id": "144623", "url": "https://ta.wikipedia.org/wiki?curid=144623", "title": "ஔரையா மாவட்டம்", "text": "ஔரையா மாவட்டம்\n\nஔரையா மாவட்டம் இந்தியாவின் உத்தரப்பிரதேச மாநில மாவட்டங்களில் ஒன்று. ஔரையா நகரம் இம்மாவட்டத்தின் தலைநகரம் ஆகும்.\n\nSection::::வரலாறு.\n17 செப்டம்பர் 1997 அன்று ஔரையா மற்றும் பிதுனா வட்டங்கள் ஏட்டாவா மாவட்டத்தில் இருந்து பிரிக்கப்பட்டு புதிய ஔரையா மாவட்டம் உருவாக்கப்பட்டது.\n\nSection::::பொருளாதாரம்.\nதிபயாபூர் ஆனது இம்மாவட்டத்தில் குறிப்பிடத்தக்க தொழில் நகரம் ஆகும். இங்கு பொதுத்துறை நிறுவனங்களான என்டிபிசியின் 663 MW மின்நிலையம், பெட்ரோலிய வேதிப்பொருள் ஆலை மற்றும் கெய்ல் நிறுவனத்தின் எரிவாயு அமுக்கி நிலையம் ஆகியவை அமைந்துள்ளன.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி ஔரையா மாவட்டத்தின் மொத்த மக்கட்தொகை 1,372,287. இது தோராயமாக சுவாசிலாந்து நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 357வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் ஔரையா மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 16.3%.ஔரையா மாவட்டத்தின் பாலின விகிதப்படி 1000 ஆண்களுக்கு 864 பெண்கள் உள்ளனர். மேலும் ஔரையா மாவட்ட மக்களின் கல்வியறிவு விகிதம் 80.25%.\n"}
{"id": "144628", "url": "https://ta.wikipedia.org/wiki?curid=144628", "title": "எஸ். கே. தேவமணி", "text": "எஸ். கே. தேவமணி\n\nடத்தோ எஸ். கே. தேவமணி (பிறப்பு: செப்டம்பர் 10, 1957) மலேசிய அமைச்சரவையின் பிரதமர் துறையில், துணை அமைச்சராகப் பதவி வகிக்கின்றார். இவர் ம.இ.காவின் உதவித் தலைவர்களில் ஒருவர். மலேசிய நாடாளுமன்றத்தில் மலேசிய மொழியில் மிகச் சரளமாகப் பேசி, மலாய்க்கார நாடாளுமன்ற உறுப்பினர்களையே வியப்பில் ஆழ்த்தியவர்.\n\nநூற்றுக்கணக்கான ஏழை மாணவர்களுக்கு இலவசமாக எஸ்.பி.எம். தேர்வுக்கான மலேசிய மொழிப் பாடத்தைக் கற்றுக் கொடுத்து சிறப்பாகத் தேர்ச்சி பெற உதவியவர். இவர் போதித்த மாணவர்கள் பலர் பட்டதாரிகளாகி அரச உயர்ப் பதவிகளில் இருக்கின்றனர்.\n\nSection::::வரலாறு.\nஎஸ்.கே.தேவமணி மலேசியாவின் பேராக், தைப்பிங், செமாங்கோல் எனும் இடத்தில் 1957 ஆம் ஆண்டு பிறந்தார். இவருடைய தந்தையார் எஸ்.கிருஷ்ணசாமி, ஒரு தமிழ்ப்பள்ளியின் ஆசிரியர். இருப்பினும், அவருடைய குடும்பத்தில் பொருளாதார வகையில் ஏழ்மை நிலவியது. அதுவே, அவருக்கு வாழ்க்கையில் முன்னேற வேண்டும் எனும் துடிப்பையும் ஏற்படுத்திக் கொடுத்தது.\n\nஇவர் படிவம் ஐந்து படிக்கும் வரையில், அவருடைய இல்லத்தில் தொலைக்காட்சி வசதிகள் இல்லை. ஒரு தொலைக்காட்சிப் பெட்டி வாங்க முடியாத நிலையில் அவருடைய குடும்பம் இருந்தது. தொலைக்காட்சியில் சிறப்பு நிகழ்ச்சிகள் என்றால் அவர் அண்டை வீடுகளுக்குச் சென்று நிகழ்ச்சிகளைப் பார்த்து வந்தார்.\n\nSection::::தமிழ்ப்பள்ளியில் தொடக்கக் கல்வி.\nதன்னுடைய தொடக்கக் கல்வியைத் தமிழ்ப்பள்ளியிலும், இடைநிலைக் கல்வியை தைப்பிங், கிங் எட்வர்ட் பள்ளியிலும் பயின்றார். 1975ஆம் ஆண்டு மலேசிய உயர்நிலைக் கல்வியை முடித்தார். எஸ்.கே.தேவமணி தன்னுடைய இளம் வயதிலேயே பொதுப் பணிகளில் ஆர்வத்துடன் ஈடுபட்டார். மேல்கல்வியைத் தொடர முடியாத குடும்பச் சூழ்நிலை. அதனால், தற்காலிக பள்ளி ஆசிரியராக வாழ்க்கைத் தொழிலைத் தொடங்கினார்.\n\n1975 – 1977 ஆண்டுகள் வரை பேராக், ஆயர் தாவார் தோட்டத் தமிழ்ப்பள்ளியில் தற்காலிக ஆசிரியராகப் பணி புரிந்தார். பின்னர், ஆசிரியர் பயிற்சிக் கல்லூரியில் சேர்ந்து பயின்றார். 1978ஆம் ஆண்டு, கோலாலம்பூர், செராஸ் புறநகர்ப் பகுதியில் இருந்த சிறப்பு ஆசிரியர்ப் பயிற்சிக் கல்லூரியில், உடல்நலப் பயிற்சித் துறையில் சிறப்பு பயிற்சி பெற்றார்.\n\nSection::::ஆசிரியர் வாழ்க்கை.\n1979 – 1982ஆம் ஆண்டுகளில் சுங்கை சிப்புட் லாசா நில மேம்பாட்டுத் திட்டத்தில் இருந்த உயர்நிலைப்பள்ளியில் ஆசிரியராகப் பணி புரிந்தார். அதன் பின்னர், 1982ஆம் ஆண்டு மலாயா பல்கலைக்கழகத்தில் சேர்ந்து தன் பட்டப் படிப்பை மேற்கொண்டார். மலாய் இலக்கியத் துறையில் இளநிலை பட்டத்தில் சிறப்புநிலை பெற்றார்.\n\n1985 லிருந்து 1990 வரையில் பத்து குராவ் பள்ளியில் தன்னுடைய ஆசிரியர் பணியைத் தொடர்ந்தார். அடுத்து 1990 லிருந்து 1995 வரையில் சிம்மோர் பள்ளியில் பணியாற்றினார். ஈப்போ, தைப்பிங், கூலிம், பினாங்கு ஆகிய இடங்களில் இயங்கும் ரிபா கல்லூரியின் நிர்வாக இயக்குநராகப் பொறுப்பும் வகித்தார். இந்தக் காலகட்டத்தில் அரசியலிலும் ஈடுபடத் தொடங்கினார்.\n\nSection::::ஸ்ரீ முருகன் கல்வி மையம்.\nஎஸ்.கே.தேவமணி, மலாயா பல்கலைக்கழகத்தில் பயின்ற காலத்தில் டத்தோ டாக்டர் எம். தம்பிராஜா என்பவர் வரலாற்றுத்துறை விரிவுரையாளராக இருந்தார். அவர், மலேசியாவில் மேல் உயர்நிலைக்கல்வி பயிலும் இந்திய மாணவர்களுக்கு உதவிகள் செய்ய வேண்டும் என்று எஸ்.கே.தேவமணியையும் மற்ற இந்திய மாணவர்களையும் கேட்டுக் கொண்டார். இந்திய சமுதாயத்தைக் கல்வித் துறையில் மேம்படுத்த வேண்டும் என்பது டாக்டர் எம். தம்பிராஜாவின் இலட்சியமாக இருந்தது.\n\n1982 செப்டம்பர் மாதம் 24ஆம் தேதி ஸ்ரீ முருகன் கல்வி மையம் தோற்றுவிக்கப்பட்டது. எஸ்.கே.தேவமணி மலேசிய மொழியைப் போதித்தார். நான்கு கிளைகளுடன் அப்போது தொடங்கிய ஸ்ரீ முருகன் கல்வி மையம், தற்சமயம் மலேசியாவின் 28 நகரங்களில் 103 வகுப்புகளை நடத்தி வருகிறது.\n\nSection::::16,000 இந்திய பட்டதாரிகள்.\nஸ்ரீ முருகன் கல்வி மையம் இதுவரையில் 250,000 இந்திய மாணவர்களுக்கு கல்விச் சேவை வழங்கியுள்ளது. அவர்களில் 16,000 மாணவர்களைப் பட்டதாரிகளாகவும் உருவாக்கி உள்ளது. எஸ்.கே.தேவமணி ஒரு நாடாளுமன்ற உறுப்பினராகவும், ஒரு துணை அமைச்சராகவும் பதவிகள் வகித்தாலும், இன்றும் ஸ்ரீ முருகன் கல்வி மையங்களுக்குச் சென்று இந்திய மாணவர்களுக்கு இலவசக் கலவிச் சேவையை வழங்கி வருகிறார்.\n\n\nSection::::அரசியல் வாழ்க்கை.\nSection::::கேமரன் மலையில் போட்டி.\n2004 ஆம் ஆண்டில் நடைபெற்ற பொதுத் தேர்தலில் கேமரன் மலை தொகுதியில் போட்டியிட்டு வெற்றி பெற்றார். 2008 ஆம் ஆண்டு பொதுத் தேர்தலில் இரண்டாவது தவணையாக அதே தொகுதியில் போட்டியிட்டு வாகை சூடினார். அதன் பின்னர் அவர் பிரதமர் துறையின் துணை அமைச்சராக நியமனம் செய்யப் பட்டார்.\n\n2008 ஆம் ஆண்டு அக்டோபர் மாதம் டத்தோ விருதைப் பெற்றார். அடுத்த ஆண்டு நடைபெற்ற ம.இ.கா. பேராளர் மாநாட்டில் தேசிய உதவித் தலைவர்களில் ஒருவராகத் தேர்வு செய்யப் பட்டார்.\n\nதன்னுடைய கேமரன் மலை தொகுதியில் தன்னால் இயன்ற உதவிகளைப் பொதுமக்களுக்கு வழங்கி வருகிறார். ஏழை மக்கள் வீடுகள் கட்டும் போது இவரும் களம் இறங்கி ஒரு தச்சனாக வேலைகளையும் செய்கின்றார் என்று அவரைப் பொதுமக்கள் பாராட்டுகின்றனர். மலேசியாவில் உள்ள தமிழ்ப்பள்ளிகளுக்கு அரசாங்கம் நில ஒதுக்கீடுகள் செய்யப்பட வேண்டும் என்று போராட்டம் செய்து வருகிறார். இதனால் அவர் சார்ந்துள்ள ஆளும் பாரிசான் நேசனல் கட்சியின் மேல்மட்டத்தில் இருந்தும் எதிர்ப்பு அலைகள் எழுந்துள்ளன.\n\nSection::::பொது.\nஇவருடைய மலேசிய மொழி ஆற்றல் தான் இவரை அமைச்சர் தகுதிக்கு உயர்த்தி விட்டது. எஸ்.கே.தேவமணியின் மலேசிய மொழி ஆற்றலைக் கண்டு வியந்து போன முன்னாள் பிரதமர் அப்துல்லா படாவி அவரை தன்னுடைய பிரதமர் துறையிலேயே துணையமைச்சராக அமர்த்திக் கொண்டார்.\n\nஇந்தியச் சமூகங்கள் சார்ந்த கல்வி அமைப்புகள், கல்வி இலக்கிய சமய விழாக்கள், ஸ்ரீ முருகன் கல்வி நிலையம் போன்றவற்றில் பொதுநலச் சேவைகளில் ஈடுபட்டு மலேசிய இளைஞர்களுக்கு விழிப்புணர்வுகளை ஏற்படுத்தி வருகிறார். மலேசியாவில் விரைவில் நடக்கவிருக்கும் 13-வது பொதுத் தேர்தலில் எஸ்.கே.தேவமணிக்கு ஆதரவாக பல அரசு சாரா இயக்கங்கள் ஆதரவுகள் தெரிவித்து வருகின்றன.\n"}
{"id": "144631", "url": "https://ta.wikipedia.org/wiki?curid=144631", "title": "பழைய நகர் (எருசலேம்)", "text": "பழைய நகர் (எருசலேம்)\n\nபழைய நகர் தற்போதைய யெரூசலம் நகரினுள் மதிலால் சூழப்பட்டு 0.9 சதுர கி.மி (0.35 சதுர மைல்) பரப்பளவில் அமைந்துள்ளது. 1860 இல் \"சமாதான குடியிருப்பு\" எனும் கட்டம் எருசலேமில் யூதரால் அமைக்கப்பட்டது. பழைய நகர் சமயங்களுக்கு ஓர் முக்கிய இடமாகவுள்ளது. கோவில் மலையும் மேற்குச் சுவரும் யூதர்களுக்கும்; புனித கல்லறைத் தேவாலயம் கிறிஸ்தவர்களுக்கும்; பாறைக் குவிமாடமும் அல் அக்சா பள்ளிவாசலும் இசுலாமியர்களுக்கும் முக்கிய இடங்களாகும்.\n\nபழைய நகர் நான்கு பகுதிகளாக சமமற்று பிரிக்கப்பட்டு காணப்பட்டது. இப்போதுள்ள பகுதிகளின் பிரிப்பு 19ம் நூற்றாண்டில் அறிமுகமாகியது. இன்று கிறிஸ்தவப் பகுதி, யூதப் பகுதி, ஆர்மேனியப் பகுதி, இசுலாமியப் பகுதி என்று தோராயமாய் பிரிக்கப்பட்டுள்ளன. 1948 அரபு-இசுரேல் போரைத் தொடர்ந்து பழைய நகர் யோர்தானால் கைப்பற்றப்பட்டு, யூதர்கள் வெளியேற்றப்பட்டனர். 1967 ஆறு நாள் போரில் இசுரேல் பழைய நகரையும் கிழக்கு எருசலேமையும் கைப்பற்றியது. இன்று, இசுரேல் முழு பகுதியையும் கட்டுப்பாட்டில் வைத்து, தேசிய தலைநகராக்கியுள்ளது\n\n1980 இல் பழைய நகர் யுனெசுக்கோ உலகப் பாரம்பரியக் களத்தின் பட்டியலில் குறிக்கப்பட வேண்டும் என யோர்தானால் முன்மொழியப்பட்டது. 1981 இல் இது பட்டியலில் சேர்க்கப்பட்டது. 1982 இல் ஆபத்தான உலகப் பாரம்பரிய பட்டியலில் சேர்க்கப்பட வேண்டும் என யோர்தான் விண்ணப்பித்தது. யுனெசுக்கோ உலகப் பாரம்பரியக் களம் கிழக்கு எருசலேம் பாலஸ்தீன அதிகாரத்தின் கீழ் இருக்க வேண்டுமெனவும், எருசலேமின் அந்தஸ்து பேச்சுவார்த்தை மூலம் நிரந்தர அந்தஸ்தாக தீர்க்கப்பட வேண்டுமென அறிக்கை வெளியிட்டது.\n\n2010 இல் பழைய நகரின் மதில்களுக்கு வெளியே புராதன எழுத்துக்களின் உடைந்த துண்டுகள் கண்டு பிடிக்கப்பட்டன.\n\n"}
{"id": "144632", "url": "https://ta.wikipedia.org/wiki?curid=144632", "title": "வானி", "text": "வானி\n\nவானி (\"Euonymus dichotomus\") என்பது செலாஸ்ராசே குடும்ப பூக்கும் தாவர இனத் தாவரமாகும். இது மேற்குத் தொடர்ச்சி மலைத்தொடர் பகுதியைத் தாயகமாகக் கொண்டது.\n\nSection::::இலக்கியம்.\nவானி மலர் சங்ககால மகளிர் குவித்து விளையாடிய மலர்களில் ஒன்று. \n\n\n"}
{"id": "144634", "url": "https://ta.wikipedia.org/wiki?curid=144634", "title": "சிறுமூங்கில்", "text": "சிறுமூங்கில்\n\nவேரல் [\"Dendrocalamus strictus\"] என்பது சிறுமூங்கில்.\n"}
{"id": "144635", "url": "https://ta.wikipedia.org/wiki?curid=144635", "title": "பன்னாட்டு புனரமைப்பு மற்றும் மேம்பாட்டு வங்கி", "text": "பன்னாட்டு புனரமைப்பு மற்றும் மேம்பாட்டு வங்கி\n\nபன்னாட்டு புனரமைப்பு மற்றும் மேம்பாட்டு வங்கி (ஐ.பி.ஆர்.டி) (International Bank for Reconstruction and Development) என்பது உலக வங்கிக் குழுமத்தில் உள்ள ஐந்து வங்கிகளில் ஒன்றாகும். இரண்டாம் உலகப்போரில் பாதிப்படைந்த நாடுகளுக்கு உதவ உருவாக்கப்பட்ட இந்த வங்கி பிற்காலத்தில் வறுமை ஒழிப்பிற்கு உதவி வருகிறது. இறைமையுள்ள நாடுகளின் மூலம் நிதி ஆதரங்களைத் திரட்டிக்கொண்டு அந்நாடுகளின் உறுப்பினர்களால் நிர்வாகிக்கப்படுகிறது.\n\nஇவ்வங்கி அரசாங்கத்திற்கும், பொதுத்துறை நிறுவனத்திற்கு அரசு உத்திரவாதத்தின் அடிப்படையில் கடன் வழங்குகிறது. 187 உறுப்பு நாடுகளின் மேம்பாட்டுக்காக கூட்டுறவு அடிப்படையில் இயங்குகிறது. உலக வங்கியின் பிணைப்பத்திரங்களை சர்வதேச சந்தையில் வெளியிட்டு திரட்டப்படும் நிதியே இதன் முக்கிய நிதி ஆதாரமாகும். இவ்வங்கியின் பங்குகள் வளர்ந்த நாடுகளிடம் இருப்பதாலும், உத்திரவாதத்துடன் கடன் வழங்குவதாலும் இதன் பிணைப்பத்திரங்கள் மிக அதிக பாதுகாப்பானதாக கருதப்படுகிறது. மிககுறைந்த வட்டியில் மத்திய வருவாய் கொண்ட நாடுகளுக்கு நிதிக்கடன் வழங்கப்படுகிறது.\n\nSection::::உறுப்பினர்கள்.\n2010ல் சேர்ந்த துவாலு உட்பட 187 ஐக்கிய நாடுகள் அவை உறுப்பு நாடுகள் மற்றும் கொசோவோ இதன் உறுப்பினர்களாகும்.\n\nஉறுப்பினரல்லாத நாடுகள்: அண்டோரா, குக் தீவுகள், கூபா, லீக்டன்ஸ்டைன், மொனாக்கோ, நவூரு, நியுவே, வடகொரியா மற்றும் வத்திக்கான் நகர். இதர உறுப்பினரல்லாத நாடுகள் குறைந்த ஒப்புதலுடன் உள்ளன.\n\nஇதன் உறுப்பினர்களெல்லாம் அனைத்துலக நாணய நிதியத்திலும் உறுப்பினர்கள் என்பது குறிப்பிடத்தக்கதாகும்.\n\nSection::::வரலாறு.\n1944 ஜூலை 1 முதல் 22 வரை அமெரிக்க பிரிடன்வுட்ஸ் நகரில் நடந்த ஐக்கிய நாடுகள் நாணைய மற்றும் நிதி மாநாட்டில் இவ்வங்கி தொடங்க முடிவெடுக்கப்பட்டு, 1945 டிசம்பர் 27ல் தொடங்கப்பட்டது. 1946 ஜூன் 25லிருந்து இதன் வணிக செயல்பாடுகள் தொடங்கியது, போருக்குப் பிந்திய புனரமைப்பிற்காக 1947 மே 9ல் $250மி பிரான்சு நாட்டிற்கு வழங்கப்பட்டதே இதன் முதல் பரிவர்தணையாகும். ஐ.பி.ஆர்.டி முக்கியமாக இரண்டாம் உலகப்போருக்குப் பின் புனரமைப்பிற்காக ஐரோப்பா மற்றும் ஜப்பான் நாடுகளுக்கு உதவ தொடங்கப்பட்டது. மேலும் ஆப்ரிக்கா, ஆசியா, லத்தின் அமெரிக்க நாடுகளின் பொருளாதார வளர்ச்சிக்கும் உதவ முன்வந்தது. அரம்பக் காலத்தில், நெடுங்சாலைகள், விமான நிலையங்கள், மின் நிலையங்கள் போன்ற கட்டுமான வளர்ச்சிக்கு உதவி வந்தது. ஜப்பான் மற்றும் ஐரோப்பிய நாடுகளின் தலா வருமானம் இதன் உச்ச வரம்பிற்கு மேல் அதிகரித்ததையடுத்து வளரும் நாடுகளுக்கு நிதியுதவி அளித்துவருகிறது\n\n\n"}
{"id": "144638", "url": "https://ta.wikipedia.org/wiki?curid=144638", "title": "தனி நபர் வருமானம்", "text": "தனி நபர் வருமானம்\n\nதனி நபர் வருமானம் என்பது தலா வருமானம் அல்லது நபர்வரி வருமானம் (\"GDP per head, Per capita income\") என்றும் அழைக்கப்படுகிறது. இது ஒரு நாட்டு மக்களின் வாழ்க்கைத் தரத்தை உணர்த்தும் ஒரு பொருளாதாரக் கருவியாகும். உண்மையான தனி நபர் வருமானம் உயர்ந்தால் மக்களின் வாழ்க்கைத் தரம் உயர்ந்ததாகக் கருதப்படும். இது மொத்த உள்நாட்டு உற்பத்தியை மொத்த மக்கள் தொகையால் வகுக்கக் கிடைப்பதாகும். அதாவது;\n\nதனி நபர் வருமானம் = மொத்த உள்நாட்டு உற்பத்தி/மொத்த மக்கள் தொகை\n\nஇது பொதுவாக ஒரு நாட்டினையும் மற்றொரு நாட்டினையும் ஒப்பிட்டுப் பார்க்கப் பயன்படுத்தப்படுகிறது. மேலும் இதன் மதிப்பை சர்வதேச நாணய மதிப்பில் அமெரிக்க டாலர் அல்லது யூரோ எனும் மதிப்பீட்டில் கணிக்கப்படுகிறது.\n"}
{"id": "144640", "url": "https://ta.wikipedia.org/wiki?curid=144640", "title": "பொது விநியோக முறை", "text": "பொது விநியோக முறை\n\nபொது விநியோக முறை (Public Distribution System) என்பது நுகர்வோர் நலன், உணவு மற்றும் பொது விநியோக அமைச்சகம் (இந்தியா) மூலம் நிர்வகிக்கப்படும் ஒரு இந்திய உணவுப் பொருள் பாதுகாப்பு முறையாகும். மத்திய மற்றும் மாநில அரசின் மானியங்களால் நியாய விலைக் கடைகளின் மூலமாக நாடு முழுவதும் மக்களின் அத்தியாவசியத் தேவையான அரிசி, சர்க்கரை, மண்ணெண்ணெய், கோதுமை, பருப்பு, சமையல் எண்ணெய் மற்றும் பலசரக்குப் பொருள் குறைந்த விலையில் வழங்கப்படுகிறது. இந்திய உணவுக் கழகம், ஒரு மத்திய அரசு நிறுவனத்தின் மூலமாக உணவுப்பொருட்கள் வாங்கப்பட்டு, பாதுகாக்கப்பட்டு, மாநிலங்களுக்கு அனுப்பப்படுகிறது. மாநில அரசின் பொது விநியோகத் திட்டத்தின் கீழ் நியாய விலைக் கடைகளின் மூலம் நுகர்வோரான மக்களுக்கு வழங்கப்படுகிறது.\n\nஇதன் திட்டப்படி, மாதம் ஒன்றிற்கு, ஒவ்வொரு வறுமைக் கோட்டிற்கு கீழுள்ள குடும்பங்களுக்கு 35கிலோ அரிசி அல்லது கோதுமையும், வறுமைக் கோட்டிற்கு மேலுள்ள குடும்பங்களுக்கு 15கிலோ அரிசி அல்லது கோதுமை வழங்கப்படும்.\n"}
{"id": "144644", "url": "https://ta.wikipedia.org/wiki?curid=144644", "title": "நுகர்வோர் நலன், உணவு மற்றும் பொது விநியோக அமைச்சகம் (இந்தியா)", "text": "நுகர்வோர் நலன், உணவு மற்றும் பொது விநியோக அமைச்சகம் (இந்தியா)\n\nநுகர்வோர் நலன், உணவு மற்றும் பொது விநியோக அமைச்சகம் (Ministry of Consumer Affairs, Food and Public Distribution) என்பது இந்திய அரசின் ஒரு அமைச்சகமாகும். தற்போதைய இணை அமைச்சராக கே.வி. தாமஸ் உள்ளார். \nஇந்த அமைச்சகத்தின் கீழ் உணவு மற்றும் பொதுவிநியோகத் துறை மற்றும் நுகர்வோர் நலன் துறை ஆகிய இருப்பிரிவுகள் உள்ளன.\n\n\nSection::::உணவு மற்றும் பொது விநியோகத் துறை.\nஇதன் கீழுள்ள நிறுவனங்கள்:\n\nSection::::நுகர்வோர் நலன் துறை.\nநுகர்வோர் கூட்டுறவு, விலை கண்காணிப்பு, அத்தியாவசிய பொருட்களின் இருப்பு, இந்திய தரக்கட்டுப்பாட்டு நிறுவனங்கள் ஆகியவற்றை நிர்வகிக்கிறது. \n"}
{"id": "144646", "url": "https://ta.wikipedia.org/wiki?curid=144646", "title": "இராமாபாய் நகர் மாவட்டம்", "text": "இராமாபாய் நகர் மாவட்டம்\n\nஇராமாபாய் நகர் மாவட்டம் (), (), முன்பு \nகான்பூர் தேகத் மாவட்டம் என அறியப்படும் இம்மாவட்டம் இந்தியாவின் உத்தரப்பிரதேச மாநில மாவட்டங்களில் ஒன்று. அக்பர்பூர் இம்மாவட்டத்தின் தலைநகரம் ஆகும். இம்மாவட்டம் கான்பூர் பிரிவின் கீழ் அமைந்துள்ளது.\nSection::::வரலாறு.\nகான்பூர் மாவட்டம் ஆனது கான்பூர் நகர் மற்றும் கான்பூர் தேகத் என இரு மாவட்டங்களாக 1977 ஆம் ஆண்டு பிரிக்கப்பட்டது. 1979 ஆம் ஆண்டு இவ்விரு மாவட்டங்களும் மீண்டும் ஒன்று சேர்க்கப்பட்டது. மீண்டும் 1981 ஆம் ஆண்டு இரண்டாக பிரிக்கப்பட்டது. 1 சூலை 2010 அன்று உத்தரப்பிரதேச அரசு கான்பூர் தேகத் மாவட்டத்தை இராமாபாய் நகர் மாவட்டம் என பெயர் மாற்ற முடிவு செய்தது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி இராமாபாய் நகர் மாவட்டத்தின் மொத்த மக்கட்தொகை 1,795,092. இது தோராயமாக காம்பியா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 268வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் இராமாபாய் நகர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 14.82%.இராமாபாய் நகர் மாவட்டத்தின் பாலின விகிதப்படி 1000 ஆண்களுக்கு 862 பெண்கள் உள்ளனர். மேலும் இராமாபாய் நகர் மாவட்ட மக்களின் கல்வியறிவு விகிதம் 77.52% .\n"}
{"id": "144651", "url": "https://ta.wikipedia.org/wiki?curid=144651", "title": "இந்திய தர நிர்ணய அமைவனம்", "text": "இந்திய தர நிர்ணய அமைவனம்\n\nஇந்திய தர நிர்ணய அமைவனம் நுகர்வோர் நலன், உணவு மற்றும் பொது விநியோக அமைச்சகத்தின் ஆளுமைக்குட்பட்ட ஒரு இந்திய தர நிர்ணய அமைப்பாகும். இந்திய நுகர்வுப் பொருட்களின் தர நிர்ணயம், தரச்சான்றிதழ் மற்றும் தரமதிப்பையும் ஒழுங்குபடுத்துவது இதன் வேலையாகும். அமைச்சகத்தின் அமைச்சரே இந்த அமைவனத்தின் அதிகாரத்தைக் கொண்டிருப்பார், தற்போதைய அமைச்சர் கே.வி.தாமஸ் இதன் தலைவராவார்.\nSection::::வரலாறு.\nஇந்தியா, சுதந்திரம் அடைந்தப்பின் 1947ல் தொழிற்துறையில் முன்னேற்றமடைய தர நிர்ணய முறையை இந்திய தர நிர்ணய அமைப்பின்(Indian Standards Institution) மூலம் இந்திய அரசு அமல்படுத்தியது. பிறகு பெருகிவரும் வளர்ச்சிக்கு ஏற்றவாறு இந்த அமைப்பிற்கு கூடுதல் வலிமை வழங்க 1986 இந்திய தர நிர்ணய அமைவனச் சட்டம் இயற்றி இந்திய தர நிர்ணய அமைவனமாக 1987 ஏப்ரல் 1ல் மாற்றப்பட்டது. \n\nSection::::குறிக்கோள்கள்.\nதரத்தை நிர்ணயம் செய்வதிலும், மதிப்பிடலிலும், தரச்சான்று வழங்குவதிலும் இணக்கமான முண்னேற்றம் பெறுதல்\nதர நிர்ணயத்திற்கும், தரக் கட்டுபாட்டிற்கும் நம்பிக்கை ஏற்படுத்தல்\nதரமதிப்பிற்கேற்ப தேசிய வியூகத்தை உருவாக்கி உற்பத்தியிலும் ஏற்றுமதியிலும் முன்னேற்றம் பெறுதல்\n\nSection::::அமைப்பு.\nமத்திய அல்லது மாநில அரசு, தொழிற்துறை, அறிவியல் மற்றும் ஆராய்ச்சி நிறுவனங்கள் மற்றும் நுகர்வோர் அமைப்புகளைச் சேர்ந்த 25 உறுப்பினர்களைக் கொண்டது. டெல்லியை தலைமையிடமாகக் கொண்டு 20 கிளைகளைக் கொண்டுள்ளது. தரச் சான்றிதழ் வழங்கும் விதமாக 8 ஆய்வுக்கூடங்களையும் கொண்டுள்ளது.\n\nSection::::ஹால்மார்க் நிர்ணயம்.\nதங்க நகைகளின் தரத்தை மதிப்பிட இவ்வமைவனத்தின் மூலம் 2000 முதல் 'பிஐஎஸ் ஹால்மார்க்' என்ற பெயரில் நிர்ணயம் செய்யப்படுகிறது.\nஇதன் பிஐஎஸ் விலைமதிப்புள்ள உலோகப் பிரிவுக் குழுவின் படி தங்கம் மற்றும் தஙகக் கலப்புலோகங்களின் தர நிர்ணயங்கள்:\n\n2005 முதல் வெள்ளிக்கும் ஹால் மார்க் நிர்ணயம் செய்யப்படுகிறது.\n"}
{"id": "144652", "url": "https://ta.wikipedia.org/wiki?curid=144652", "title": "புதுப்பிக்கத்தக்க நீர்வளம் கொண்ட நாடுகளின் பட்டியல்", "text": "புதுப்பிக்கத்தக்க நீர்வளம் கொண்ட நாடுகளின் பட்டியல்\n\nபுதுப்பிக்கத்தக்க நீர்வளம் கொண்ட நாடுகளின் பட்டியல் 2008ம் ஆண்டு எடுக்கப்பட்ட த வேர்ல்டு ஃபக்ட்புக் தகவலின் படி தொகுக்கப்பட்ட பட்டியல் ஆகும்.\n"}
{"id": "144655", "url": "https://ta.wikipedia.org/wiki?curid=144655", "title": "அலகாபாத் பிரிவு", "text": "அலகாபாத் பிரிவு\n\nஅலகாபாத் பிரிவு இந்தியாவின் உத்தரப்பிரதேச மாநிலத்தின் நிர்வாகப் பிரிவுகளில் ஒன்று.\n\nமுதன் முதலில் அலகாபாத் பிரிவின் கீழ் இருந்த மாவட்டங்களாவன:-\n\nஅலகாபாத் மாவட்டத்தின் மறுசீரமைப்பு \n\n2000 ஆம் ஆண்டு உத்ராஞ்சல் மாநிலம் உத்தரப்பிரதேசத்தில் இருந்து உருவாக்கப்பட்ட போது அலகாபாத் பிரிவு மற்றும் மாவட்டமானது அதிகமாக மறு சீரமைக்கப்பட்டது.\n\nஅலகாபாத் பிரிவின், எட்டாவா மாவட்டம், பாருகாபாத் மாவட்டம், கான்பூர் மாவட்டம் ஆகிய மாவட்டங்களை இணைத்து கான்பூர் பிரிவு எனும் தனிப்பிரிவு உருவாக்கப்பட்டது.\n\nஅலகாபாத் மாவட்டத்தின் மேற்குப் பகுதிகள் பிரிக்கப்பட்டு கௌசாம்பி மாவட்டம் உருவாக்கப்பட்டது.\n\nஅதேநேரத்தில் பிரத்தாப்புகர் மாவட்டம் அலகாபாத் பிரிவின் கீழ் சேர்க்கப்பட்டது.\n\nதற்போதைய அலகாபாத் பிரிவின் கீழ் உள்ள மாவட்டங்களாவன:\n\n"}
{"id": "144661", "url": "https://ta.wikipedia.org/wiki?curid=144661", "title": "ஜிம் யோங் கிம்", "text": "ஜிம் யோங் கிம்\n\nஜிம் யோங் கிம் (Jim Yong Kim, பிறப்பு திசம்பர் 8, 1959) உலக வங்கியின் 12 ஆவது தலைவர் ஆவார். மார்ச்சு 23, 2012 அன்று கிம்மை உலக வங்கியின் அடுத்த தலைவராக ஐக்கிய அமெரிக்கா நியமிப்பதாக அமெரிக்கக் குடியரசுத் தலைவர் ஒபாமா அறிவித்தார். இவர் 2012 ஆம் ஆண்டு, ஏப்ரல் 16 ஆம் நாள் முதல் உலக வங்கியின் தலைவராக உள்ளார். 2016 ஆம் ஆண்டு செப்டம்பர் 27 ஆம் நாள் இவர் உலக வங்கியின் தலைவராக 1 ஜூலை, 2017 முதல் உள்ள ஐந்தாண்டு காலத்திற்கு இவர் மறு நியமனம் செய்யப்பட்டார்.\n\nமுன்னதாக டார்ட்மௌத் கல்லூரியின் 17வது தலைவராக உள்ள ஓர் கொரிய அமெரிக்க மருத்துவர். இதற்கு முன்பாக ஆர்வர்டு மருத்துவப் பள்ளியின் உலகளாவிய உடல்நலம் மற்றும் சமூக மருத்துவத் துறையின் தலைமைப் பேராசிரியராகவும் \"பார்ட்னர்ஸ் இன் எல்த்\" என்ற தன்னார்வல அமைப்பின் இணை நிறுவனராகவும் செயல் இயக்குனராகவும் இருந்துள்ளார். சூலை 1, 2009இல் ஐவி லீக் பல்கலைக்கழகமான டார்ட்மௌத் கல்லூரியின் 17வது தலைமையேற்று இத்தகைய பொறுப்பில் அமரும் முதல் ஆசிய-அமெரிக்கர் என்ற பெருமையைப் பெற்றார்.\n\nஇவர் சனவரி 7 2019 இல் தான் உலக வங்கித் தலைவர் பதவியிலிருந்து விலகப் போவதாகவும், 2019 பெப்ரவரி 1 அன்று இந்த முடிவு நடைமுறைக்கு வரும் எனவும் அறிவித்தார்.\n\n"}
{"id": "144665", "url": "https://ta.wikipedia.org/wiki?curid=144665", "title": "குடம்புளி", "text": "குடம்புளி\n\nகுடம்புளி (\"Garcinia gummi-gutta\", \"இலங்கை வழக்கு\": சீமை கொறுக்காய்) என்ற இந்தோனேசியாவைத் தாயகமாகக் கொண்ட தாவரம் கட்டிபரேயீ (Guttiferae) என்ற குடும்பத்தைச் சார்ந்தது. மலபார் புளி மற்றும் காம்போட்ஜ் (கன்னடம்: gambooge,ಕಾಚುಪುಳಿ) என்று அழைக்கப்படும் குடம் புளியானது 'கார்சினியா கம்போஜியோ'(Garcinia cambogia)' என்று தாவரவியலாளர்களால் அறியப்படும் பழநறுமணப் பயிராகும்.\n\nSection::::காணப்படும் இடங்கள்.\nஇந்தோனேசியா, மலேசியா, தாய்லாந்து, மேற்கு மற்றும் நடு ஆபிரிக்கா, அத்துடன் இந்தியாவின் மேற்குத் தொடர்ச்சி மலைகளைச் சார்ந்த இப்பயிர் கேரளா மற்றும் பிற தென்னிந்திய பகுதிகளிலும், நீலகிரி மலைச்சரிவுகளிலும் வளர்க்கப்படுகின்றன. புளிப்புச் சுவையுடைய இது புளிக்கு மாற்றாகப் பயன்படுத்தப்படுகின்றது. இது 2000 அடிகள் வரை உயரமுடைய கேரள மலைப்பகுதிகளில் வெகுவாகக் காணப்படுகிறது. இதன் பழங்கள் கூம்பு மற்றும் சற்று ஒடுங்கிய முட்டை வடிவமுடன் 50 முதல் 150 கிராம் எடையுடன் இருக்கும்.\n\nSection::::பூக்கும் காலம்.\nகுடம்புளி டிசம்பர் முதல் பிப்ரவரி மாதங்களில் பூத்து ஜூலை மாதத்தில் அறுவடைக்கு வருகின்றன. மரமானது இருபால் பூக்களை இரு வேறு மரங்களில் உற்பத்தி செய்கிறது. பூக்கள் முதிர்ந்த குச்சிகளின் இலைக் கணுக்களிலும் கிளை நுனியிலும் உற்பத்தியாகின்றன. பொதுவாக ஆண்மரங்களில் கொத்திற்கு மூன்று முதல் ஐந்து பூக்களும் பெண் மரங்களில் ஒரு கொத்தில் 2 முதல் 3 பூக்களும் உற்பத்தியாகின்றன. ஆண் மலர்கள் நீளமாகவும் மெலிதாகவும் இருக்கும். ஆனால், பெண் மலர்கள் குட்டையாக, சற்று பருமனாக இருக்கும்.\nSection::::பயிரிடும் முறை.\nமரமானது பழுப்பு நிறமாகவும், நடுமரப்பகுதி கடினமாகவும் இருக்கும். மரங்கள் காய்ப்பதற்கு 7 முதல் 8 ஆண்டுகள் வரை எடுத்துக்கொள்வதால் நீண்ட காலத்திற்கு ஆண் மரமா? அல்லது பெண்மரமா? என அறிவது சிரமமானதாகும். தற்போது விதைவழி மற்றும் இளந்தண்டு ஒட்டு முறையிலும் குடம்புளி செடிகள் உருவாக்கப்படுகின்றன. எத்தகைய தட்பவெட்ப நிலைகளிலும், எந்த வறட்சியையும் தாங்கி வளரக்கூடியது குடம்புளி. இதை, குறிப்பிடும்படியான எந்த நோய்களும், பூச்சிகளும் தாக்குவதில்லை.\n\nSection::::பயன்கள்.\nகுடம்புளி சமையலில் பொதுவாகச் சுவை கூட்டவும் செரிமானத்திற்கும் பயன்படுத்தப்படுகிறது. பழத்தோலினின்று தயாரிக்கப்படும் ஒருவித சாறு வாதம் மற்றும் வயிறு உபாதைகளுக்கு மருந்தாகும். ஹோமியோபதி மருத்துவத்தில் குடம்புளியினின்று தயாரிக்கப்படும் மருந்து வயிற்றுப்போக்கினைச் சரிப்படுத்தும் மருந்தாகும். மரத்தின் பட்டைகளினின்று பெறப்படும் மஞ்சள்நிற கோந்தானது மருத்துவத்தில் பயன்படுகின்றது. உடல் தசைகளை வலுவாக்குவதோடு சர்க்கரை வியாதியை நிவர்த்தி செய்யும் தன்மையையும் குடம்புளி கொண்டுள்ளது. இதில் அடங்கியுள்ள ஹைட்டிராக்சி சிட்ரிக் அமிலம். இதயம் சம்பந்தமான நோய்களைக் குணமாக்கும் தன்மை படைத்தது. இரத்தத்திலுள்ள கொழுப்பின் அளவைக் குறைக்கவும் குடம்புளி உகந்தது. கால்நடைகளின் வாய் சம்பந்தப்பட்ட நோய்களுக்கும் குடம்புளி மருந்தாகும். உலர்ந்த பழத்தின் சதைப்பகுதியானது தங்கம் மற்றும் வெள்ளியைத் துலக்குவதற்கு பயன்படுகிறது. மேலும் ரப்பர் பாலை கெட்டியாக்குவதற்கும் குடம்புளி பயன்படுகிறது.\n"}
{"id": "144667", "url": "https://ta.wikipedia.org/wiki?curid=144667", "title": "வேரி மலர்", "text": "வேரி மலர்\n\nவேரி மலர் என்பது பழந் தமிழ் நூல்களில் குறிப்பிடப்படும் ஒருவகை மலர். வேரி என்னும் சொல் ஒருவகை மலரையும், தேனையும் குறிக்கும். முற்காலத்தில் மகளிர் வேரி மலரைக் கூந்தலில் சூடிக்கொள்வர். இரு காதுகளிலும் தொங்கவிட்டுக்கொள்வர்.\n"}
{"id": "144701", "url": "https://ta.wikipedia.org/wiki?curid=144701", "title": "பீட்டர் ஜாக்சன்", "text": "பீட்டர் ஜாக்சன்\n\nபீட்டர் ஜாக்சன் என்ற பெயர் பின்வரும் தலைப்புகளைக் குறிக்கலாம்.\n\n"}
{"id": "144709", "url": "https://ta.wikipedia.org/wiki?curid=144709", "title": "ஈரான்-பாக்கித்தான்-இந்தியா எரிவாயு குழாய்த்தொடர்", "text": "ஈரான்-பாக்கித்தான்-இந்தியா எரிவாயு குழாய்த்தொடர்\n\nஈரான்-பாக்கித்தான்-இந்தியா எரிவாயு குழாய்த்தொடர் அல்லது அமைதி குழாய்த்தொடர் என்பது ஈரானிலிருந்து பாக்கித்தான் வழியாக இந்தியா வரை இயற்கை எரிவாயுவை கொண்டுசெல்லும் குழாய்த்தொடராகும்.\nSection::::காலக்கோடு.\nஈரான் மற்றும் பாக்கித்தான் நாடுகள் இதுதொடர்பான பேச்சுவார்த்தைகளை 1994ல் தொடங்கின இப்பேச்சுவார்த்தையைத் தொடர்ந்து 1995ல் இருநாடுகளும் ஆரம்பகட்ட ஒப்பந்தங்களில் கையெழுத்திட்டன. இந்த ஒப்பந்தத்தின்படி பாக்கித்தானின் கராச்சி நகருக்கு குழாய்த்தொடர் அமைப்பது குறிந்து ஆராயப்பட்டன. பின்பு ஈரான் பாக்கித்தானிலிருந்து இந்தியாவரை நீட்டிக்க விருப்பம் தெரிவித்தது. 1999 பெப்ரவரியில் ஈரானுக்கும் இந்தியாவிற்கும் முதல்கட்ட ஒப்பந்தம் கையெழுத்தானது.\n\n2007 பெப்ரவரியில், இந்தியாவும் பாக்கித்தானும் ஈரானுக்கு US$4.93 per million British thermal units (US$4.67/GJ) தர ஒப்பந்தம் செய்தன. ஆனால் விலை மாற்றம் தொடர்பான பேச்சுக்கள் தொடர்ந்தன.\n\nஏப்ரல் 2008ல் சீன மக்கள் குடியரசும் இத்திட்டத்தில் பங்குபெற ஈரான் விரும்பியது. ஆகஸ்டு 2010ல் பங்களாதேசும் கலந்துகொள்ள ஈரான் அழைப்புவிடுத்தது.\n\n2008ல் ஐக்கிய அமெரிக்காவுடன் குடிசார் அணுவாற்றல் ஒப்பந்தம் செய்துகொண்டதையடுத்து 2009ல் விலை மற்றும் பாதுகாப்புக் காரணங்கள் கூறி (குழாய்த்தொடர்) இத்திட்டத்திலிருந்து இந்தியா பின்வாங்கியது. எனினும், மார்ச்சு 2010ல் பாக்கித்தானும் ஈரானும் முத்தரப்பு பேச்சுவார்த்தைகள் நடத்த இந்தியா அழைத்தது. அது மே 2010ல் தெஹ்ரானில் நடந்தது.\n\nசனவரி 2010ல் பாக்கித்தான் இத்திட்டத்தை கைவிட அமெரிக்கா வலியுறுத்தியது. இத்திட்டத்தை அந்நாடு கைவிடும்பட்சத்தில் பாக்கித்தானில் திரவ இயற்கை எரிவாயு முனையம் அமைக்கவும், ஆப்கானித்தான் வழியாக தஜிகிஸ்தானிலிருந்து மின்சாரம் பெற்றுத்தரவும் உதவி புரிவதாக தெரிவித்தது. எனினும், இதனை பாக்கித்தான் பொருட்படுத்தாமல் ஈரானும் பாக்கித்தானும் எரிவாயு குழாய்த்தொடர் அமைக்க மார்ச்சு 16, 2010ல் அங்காராவில் கையெழுத்திட்டன. சூலை 2011ல் கட்டுமானப் பகுதி நிறைவடைந்துள்ளதாக ஈரான் அறிவித்தது.\n"}
{"id": "144739", "url": "https://ta.wikipedia.org/wiki?curid=144739", "title": "பாக்கம் கோட்டூர்", "text": "பாக்கம் கோட்டூர்\n\nபாக்கம் கோட்டூர் (\"Pakkam Kottur\") என்பது தமிழ்நாடு, நாகை மாவட்டத்தில் உள்ள ஒரு விவசாயக் கிராமம். இது திருவாரூர் - மயிலாடுதுறை செல்லும் நெடுஞ்சாலையில் இருக்கும் ஆண்டிப்பந்தலில் இருந்து கிழக்கே மூன்று கிலோ மீட்டார் தொலைவில் உள்ளது.\n\nசுமார் 500 குடும்பங்கள் அனைத்து தரப்பினருமாய் வாழும் இவ்வூரில் சமூக கட்டமைப்பில் பெரும்பான்மையாய் இசுலாமியர்களும், இந்துக்களும் கணிசமான அளவில் கிறித்துவர்களும் வாழ்ந்து வருகின்றனர். இங்கு வாழும் மக்களின் வாழ்வதாரமாய் விளங்குவதில் வேளாண்மை முக்கிய இடத்தை வகிக்கிறது.\n\nகட்டமைப்பைப் பொறுத்த வரையில் பாக்கம் கோட்டூர் ஒரு ஊராட்சி ஒன்றிய தொடக்கப் பள்ளி, ஒரு வங்கி, மற்றும் சில்லறை வணிக கூடங்கள் உள்ளன. ஆன்மீக தளங்களில் இரு மசூதிகள், மற்றும் சில புராதன கோவில்களைக் கொண்டிருக்கும் இந்த கிராமத்தில் போக்குவரத்திற்கென ஒருசில பேருந்துகள் திருவாரூர் நகருக்கும் திட்டச்சேரி மற்றும் நாகப்பட்டினம் இடையே அரசால் இயக்கப்படுகிறது. மக்கள் தங்களின் அவசர தேவைகளுக்காக அருகாமையில் 4 கிலோ மீட்டர் தொலைவில் இருக்கும் ஏனங்குடி மற்றும் ஆண்டிப்பந்தல் ஆகிய ஊர்களுக்கு ஆட்டோ போன்ற தனியார் வாகனங்களைப் பயன்படுத்துகின்றனர்.\n\nநாகப்பட்டினம் மாவட்டமாக இருப்பினும் பெரும்பாலும் தம் கொள்முதல் தேவைகளுக்காக மக்கள் அருகாமையில் இருக்கும் திருவாரூர் நகரையே பயன்படுத்துகின்றனர். பெரும்பாலும் போதிய மருத்துவ வசதிகள் இல்லாததும், போக்குவரத்து வசதி இல்லாததும் ஒரு பெரும் குறையாகவே இங்கு காணப்படுகிறது. மாணவர்கள் தங்களின் உயர் நிலை கல்விக்கு அருகே அமைந்திருக்கும் ஏனங்குடியில் உள்ள உயர் நிலை பள்ளியை தேர்ந்தெடுக்கின்றனர்.\n\nஅவசர கால மருத்துவத்திற்கு அங்கு உள்ள ஆயுர்வேத மருத்துவரிடம் சிகிச்சை பெற்று கொள்கின்றனர். புத்தாறு என்னும் ஆற்றுப் படுகையும், விவசாய காலங்களில் பசுமையாய் காட்சி தரும் வயல் வெளிகளும், இவ்வூரின் சிறப்புகளாகும்.\n\nSection::::வெளி இணைப்புகள்.\nhttps://pakkamkotturonline.blogspot.ae/\n\nhttps://www.youtube.com/watch?v=jVdoEOi2LeM\n"}
{"id": "144742", "url": "https://ta.wikipedia.org/wiki?curid=144742", "title": "கொன்ராடு அடேனார்", "text": "கொன்ராடு அடேனார்\n\nகொன்ராடு அடேனார் (Konrad Hermann Joseph Adenauer,5 ஜனவரி 1876–19 ஏப்ரல் 1967) ஓரு ஜெர்மானிய அரசியல்வல்லுநர். 1949 முதல் 1963 வரை மேற்கு செருமனியின் தலைவராக இருந்தார். இரண்டாம் உலகப்போரின் போது ஜெர்மனி சீரழிந்து போனது. ஜெர்மனி மேற்கு ஜெர்மனி, கிழக்கு ஜெர்மனி என பிளவுப்பட்டு போனது. இதில் மேற்கு ஜெர்மனி வெகு சீக்கிரமாக தலைநிமிர்ந்தது. பொருளாதாரத்தில் தன்னை வலுபடுத்திக் கொண்டது. மேற்கு ஜெர்மனி விரைவாக பொருளாதார வளமிக்க நாடாக மாறுவதற்கு பெரும் காரணமாக விளங்கியவர் அடேனார் கொன்ராடு ஆவார்.\n\nSection::::இளமை.\nகொன்ராடுஅடேனார் 1876 - ல் கோலோ நகரில் பிறந்தார். தந்தையார் கொன்ராடு ஒரு சட்டத்துறை எழுத்தர். இவர் ரோமன் கத்தோலிக்கச் சமயத்தைச் சார்ந்தவர். அடேனார் சட்டத்தையும், பொருளாதாரத்தையும் கற்றுத் தேர்ந்து கோலோன் நகரின் மாவட்ட நீதிமன்றத்தில் துணை நீதிபதியானார். \n\nSection::::அரசியல்.\n1906 - ல் கோலோன் நகரின் துணை மேயராகவும் தேர்ந்தெடுக்கப்பட்டார். பின்னர் 1917 முதல் 1933 வரை மேயராகப் பதவி வகித்தார். நகரசபையோடு நில்லாமல் தேசிய அரசியலிலும் ஈடுபட்டார். கத்தோலிக்க மையக்கட்சியில் உறுப்பினராக சேர்ந்து 1917 முதல் 1933 வரை இரைன்லாந்து மாநிலச் சட்டமன்றத்தில் பணியாற்றினார். 1926 - ல் அடேனார் இலான்சிலிக்கல் கட்சியினரையும், கத்தோலிக்கக் கிறிஸ்தவர்களையும் அரசியலில் இணைக்க வேண்டுமென வெளிப்படையாகப் பேசினார். இதனால் ஹிட்லரின் கோபத்துக்கு ஆளானார். 1933 - ல் ஹிட்லரின் ஆட்சியைச் சார்ந்தவர்கள் அடேனாரை ஜெர்மனிய மக்களுக்கு எதிராக குற்றம் செய்தவர் எனக்கூறி அனைத்து பதவிகளிலிருந்தும் விலக்கிவிட்டனர்.\n\nபன்னிரெண்டு ஆண்டுகள் அரசியலிலிருந்து விலகியிருந்தார். 1944 - ஆம் ஆண்டின் இறுதியில் நாசிகள் இவரை அரசுக்கு எதிர்ப்பானவர்களை ஒதுக்கிவைக்கும் முகாம்களில் தள்ளி ஒதுக்கி வைத்தனர்\nஇரண்டாம் உலகப்போரில் ஜெர்மனி தோல்விற்றது. அமெரிக்கர்கள் 1945 - ல் அடேனாரைச் கோலோன் நகரின் மேயராக்கினர். கோலோன் நகர் ஆங்கிலேயர் வசப்பட்டபோது ஆங்கிலேயர் இவரது பதவியைப் பறித்தனர்.\n\nSection::::கட்சி.\nஅப்போது கிறிஸ்தவ ஜனநாயக யூனியன் என்னும் அரசியல் கட்சி உருவானது. அதை உருவாக்கியவர்களில் அடேனாரும் ஒருவர். போரில் அழிவுற்ற ஜெர்மனியைச் சீராக்கப் பாடுபடுவதே அக்கட்சியின் நோக்கமாக இருந்தது. கிறிஸ்தவ சமய உயர்வை பாதுகாக்க வேண்டும் என்ற கருத்துடைய அக்கட்சியின் முயற்சியால் கிறிஸ்தவர்களிடையே நல்லிணக்கம் தோன்றியது. \n\nஅடேனாரின் எழுபதாவது வயதில் அவரது பெரும் அரசியல் வாழ்வு மீண்டும்துவங்கியது. விரைவில் கிறிஸ்தவ ஜனநாயக யூனியன் கட்சியின் தலைவரானார். அவரது கட்சி தேர்தலில் வெற்றி பெற்றது. இதனால் இவரது செல்வாக்கு உயர்ந்தது.\n\nSection::::பதவியும் பணிகளும்.\nமேற்கு ஜெர்மனி மூன்று பகுதிகளாக இருந்தது. அவை அமெரிக்கா, பிரித்தானியா, பிரான்ஸ் ஆதிக்கத்தில் இருந்தன. இம்மூன்று பகுதிகளையும் இணைத்து மேற்கு ஜெர்மனி உருவானபோது அடேனார் அதன் தனிப்பெரும் தலைவராக உயர்ந்தார். 1948 - ல் பாராளுமன்றக் குழுவின் தலைவராக ஆனவுடன் ஜெர்மானியக் கூட்டாட்சி குடியரசுக்கான புதிய அரசியல் அமைப்புத் திட்டத்தை வரையும் பணியில் ஈடுபட்டார். 1949 - ல் முதல் ஜெர்மானியக் கூட்டாட்சி நாடாளுமன்றத்தால் இவர் தலைமை அமைச்சராக தேர்ந்தெடுக்கப்பட்டார். இவரது தலைமையிலேயே மேற்கு ஜெர்மனி 1955 - ல் முழு விடுதலை பெற்றது. அந்நாடு வியத்தகு முறையில் பொருளாதார முன்னேற்றம் பெற்றது. 1953, 1957, 1961 ஆகிய ஆண்டுகளிலும் மீண்டும் தலைவராக தேர்ந்தெடுக்கப்பெற்றார். 1963 அக்டோபர் திங்களில் அடேனார் தனது 87-ஆவது வயதில் பதவியிலிருந்து ஓய்வு பெற்றார்.\n\nSection::::மறைவு.\n1967 -ல் ஏப்ரல் 19 அன்று அடேனார் மறைந்தார். இவருடைய இறுதி ஊர்வலத்தில் அமெரிக்க ஐக்கிய ராச்சியத்தின் அதிபரான லின்டன் பி. ஜான்சன் உட்பட உலகின் பல தலைவர்களும் பெருமளவில் கலந்து கொண்டனர்.\n"}
{"id": "144744", "url": "https://ta.wikipedia.org/wiki?curid=144744", "title": "இர்வின் ரோமெல்", "text": "இர்வின் ரோமெல்\n\nஇர்வின் ரோமெல் (Erwin Johannes Eugen Rommel, 1891,நவம்பர் 15 – 1944,அக்டோபர் 14) 'பாலைவன நரி' என அழைக்கப்பட்டவர். இரண்டாம் உலகப் போரில் ஜெர்மானியப் படையில் பீல்டு மார்ஷல் என்ற பதவியில் இருந்தவர்.\n\nSection::::இளமை.\nஜெர்மனியிலுள்ள சுவாபியா என்னுமிடத்தில் கி.பி. 1891 - ஆம் ஆண்டு நவம்பர் 15 - ஆம் நாள் பிறந்தவர் இர்வின் ரோமெல். ஸ்டுட்கார்ட் என்னும் நகரத்திலிருந்த இராணுவப் பயிற்சிப் பள்ளியில் பயின்றார். 1910 - ஆம் ஆண்டு ஜெர்மனி படையில் சேர்ந்தார். முதல் உலகப்போரில் பங்கேற்று பதவி உயர்வு பெற்று படையின் துணைத்தலைவராக உயர்ந்தார். போருக்கு பின் நாஜிக் கட்சியில் சேர்ந்து பணியாற்றினார். பின்னர், போட்ஸ்டாம் போர்க் கல்லூரியில் ஆசிரியராக பணியாற்றினார். இரண்டாம் உலகப்போர் தொடங்கியபோது அரசின் ஆணையை ஏற்று ஆசிரியர் பணியைத் துறந்து பிரான்ஸ், ஆஸ்திரியா, போலந்து நாடுகளில் முக்கிய ராணுவப் பொறுப்புகளை ஏற்றார்.\nSection::::இரண்டாம் உலகப் போர்.\nவட ஆப்பிரிக்க போர் முனைகளில் தொடர்ந்து பின்னடைவைச் சந்தித்து வந்த இத்தாலி படையினருக்குத் துணையாக ஜெர்மானியப் படைகளின் தலைவராக 1941 -ஆம் ஆண்டு பொறுப்பேற்றார். டாங்கிப் படைகளைக் கொண்டு போர் செய்வதில் ரோமெல் தனித்திறமையை வெளிப்படுத்தினார். 1942 - ஆம் ஆண்டு மே மாதத்தில் ஆங்கிலப் படைகளை எகிப்தின் அல் அலாமீன் பகுதியிருந்து விரட்டியடித்தார்.\n\nபின்னர் ரோமல் தலைமையிலான படைகள் எகிப்திலிருந்து விரட்டப்பட்ட போது, இவர் படைகளுடன் துனீஷியாவுக்குத் தப்பிச் சென்றார். இவரை நேசப் படையினர் பாலைநிலக் குள்ளநரி என்று வர்ணித்தனர். வட ஆப்பிரிக்காவில் ஜெர்மனி தோற்பது உறுதியான போது 1943 - ஆம் ஆண்டு ஹிட்லரின் ஆணைபடி இவர் பெர்லின் திரும்பினார். சிறிது காலம் இத்தாலியில் அச்சு நாடுகளின் படைகளுக்கு தலைமை தாங்கினார். பிரான்சின் நார்மாண்டி கடற்கரையில் நடைபெற்ற போரில் படுகாயமடைந்தார். ஜெர்மனி தொடர்ந்து போரில் ஈடுபடுவதால் பயனில்லை என்று ஹிட்லரிடம் தொடர்ந்து அறிவுறுத்தி வந்தார்.\n\nSection::::இறுதிக்காலம்.\n1944 - ஆம் ஆண்டு ஜூலை மாதம் ஹிட்லரை கொலைசெய்ய சதி செய்ததாக இவர் மீது குற்றம் சாட்டப்பட்டது. விசாரணைக்கு உடன்பட வேண்டும் அல்லது நஞ்சுண்டு சாக வேண்டும் என்ற ஆணையைத் தொடர்ந்து, நஞ்சு உண்டு மரணமடைந்தார்.\n"}
{"id": "144746", "url": "https://ta.wikipedia.org/wiki?curid=144746", "title": "வெண்கூதாளம்", "text": "வெண்கூதாளம்\n\nவெண்கூதாளம் பூ நீர்க்கரையில் பூக்கும். அதனைக் கொடியோடு பறித்து ஆண்கள் தம் கால்களில் கழல் போல அணிந்துகொள்வர். மகளிர் கூந்தலில் சூடிக்கொள்வர். \n"}
{"id": "144785", "url": "https://ta.wikipedia.org/wiki?curid=144785", "title": "கனிமீடு", "text": "கனிமீடு\n\nகனிமீடு (\"Ganymede\") என்பது வியாழனின் மிகப்பெரிய இயற்கைத் துணைக்கோள் ஆகும். இதுவே சூரிய மண்டலத்தின் மிகப்பெரிய துணைக்கோளும் ஆகும். அறியப்பட்டுள்ள துணைக்கோள்களில் காந்தப் புலம் கொண்ட கோளாக வியாழனின் நிலவாகிய கனிமீடு கருதப்படுகிறது. வியாழனின் ஏழாவது இயற்கைத் துணைக்கோளாகவும் அதனிடமிருந்து மூன்றாம் இடத்திலும் கனிமீடு இடம்பெற்றுள்ளது. இதன் விட்டம் ஆகவுள்ளது. புதனை விட அளவில் 8% பெரியதான கனிமீடு நிறையில் 45% மட்டுமே கூடுதலாக உள்ளது. சனிக் கோளின் இரண்டாவது மிகப்பெரிய துணைக்கோளான டைட்டனை விட இதன் விட்டம் 2% பெரியது ஆகும். அறியப்பட்ட அனைத்து துணைக்கோள்களில் இதுவே மிக அதிக நிறை கொண்ட கோளாகும். பூமியைச் சுற்றிவரும் நிலவைப் போல கனிமீடு 2.02 மடங்கு அதிக நிறையை கொண்டிருக்கிறது. கனிமீடு வியாழன் கோளை அதன் சுற்றுப்பாதையில் ஒருமுறை சுற்றி நிறைவு செய்யத் தோராயமாக ஏழு நாட்கள் பிடிக்கின்றன. ஐரோப்பா, ஐஓ ஆகிய நிலவுகளுடன் கனிமீடு 1:2:4 என்ற விகிதத்தில் அலை மண்டல ஒத்திசைவு கொண்டுள்ளது.\n\nசிலிக்கேட்டுப் பாறைகள் மற்றும் பனிக்கட்டி நீரும் தோராயமாக சம அளவில் சேர்ந்து கனிமீடு உருவாகியுள்ளது. அதிகளவு இரும்பு, திரவ உள்ளகம் மற்றும் உட்புறப் பெருங்கடல் ஆகிய அடையாளங்களுடன் முற்றிலும் வேறுபடுத்தப்பட்ட துணைக்கோளாகக் கனிமீடு காணப்படுகிறது. இதன் நிலப்பகுதி இரண்டு பிரதான வகைகளால் ஆக்கப்பட்டுள்ளது. நான்கு பில்லியன் ஆண்டுகள் வயதுடைய விண்கல் வீழ் பள்ளங்களால் நிறைந்திருக்கும் இருள் பகுதி முதலாவது வகையாகும். கோளின் முக்கால் நிலப்பகுதி இவ்வகை மேற்பரப்பினால் ஆக்கப்பட்டுள்ளது, எஞ்சியுள்ள பகுதி இரண்டாவது வகையான வெளிச்சப் பரப்பு நிலப்பகுதியால் ஆக்கப்பட்டுள்ளது. சிறிதளவு வயது குறைந்த இப்பகுதி வரிப்பள்ளங்கள் மற்றும் கரடுமுரடான நீட்சிகளால் ஆன குறுக்குவெட்டுகளால் ஆக்கப்பட்டதாகும். இத்தகைய இயல்பற்ற புவியியல் நிலப் பகுதிக்கான காரணம் முழுமையாக அறியப்படவில்லை. ஆனால், வெப்ப ஏற்ற இறக்கத்தின் விளைவுகளால் மேல் தட்டில் நிகழ்ந்துள்ள செயல்பாடுகளே இதற்குரிய காரணமாக இருக்கலாமென நம்பப்படுகிறது.\n\nகனிமீடின் காந்தப்புலம், ஒருவேளை அதனுடைய திரவ இரும்பு உள்ளகத்தின் வெப்பச் சலனச் செயல்பாட்டின் மூலம் உருவாகியிருக்கலாம். விண்பொருளுக்கு அருகில் இருக்கும் காந்தப்புலம் வியாழனின் அபரிமிதமான காந்தப்புலத்தால் ஈர்க்கப்பட்டு மறைந்திருக்கலாம். அங்கு உண்டாகும் குழப்பமான காந்தப்புலக் கோடுகளுக்கு இதுவே காரணமாகவும் இருக்கலாம். இதன் மெல்லிய ஆக்சிசன் வளிமண்டலத்தில் தனி ஆக்சிசன், ஆக்சிசன், ஓசோன் ஆகிய வாயுக்கள் அடங்கியுள்ளன. அணு ஐதரசன் வாயுவும் சிறிதளவு இவ்வளிமண்டலத்தின் பகுதிப்பொருளாக இருக்கிறது. கனிமீடின் வளிமண்டலத்தில் அயனிமண்டலம் இருப்பதற்கான சான்றுகள் எதுவும் அறியப்படவில்லை.\n\nமுதன் முதலாக கலீலியோ கலிலி 1610 சனவரி 7 இல் கனிமீடு துணைக்கோளைக் கண்டுபிடித்தார். இதன் பின்னர் வானியலாளர் சைமன் மாரியசு இத்துணைக்கோளுக்கு புராணப் பெயரான கனிமீடு என்ற பெயரைச் சூட்டினார். கனிமீடு என்பது கிரேக்கக் கடவுள்கள் மற்றும் சியுசு ஆகியோருக்கு விருந்தில் குடிகலம் பரிமாறுபவரின் பெயராகும். பயோனிர் 10 விண்கலம் தொடங்கி பிற விண்கலங்களால் கனிமீடு துணைக்கோளை நெருங்கி ஆராயமுடிந்தது. ஆளில்லா விண்ணாய்வியான வாயேஜர் இதனுடைய உருவ அளவுகளையும் அதேவேளையில் நாசாவின் கலீலியோ விண்கலம் கனிமீடின் காந்தப்புலத்தையும் அதிலுள்ள பெருங்கடலையும் கண்டறிந்தது.சோவியன் அமைப்பின் அடுத்தக்கட்ட ஏவுகணைத் திட்டம், 2022 ஆம் ஆண்டில் ஐரோப்பிய விண்வெளி நிறுவனத்தின் மூலம் ”வியாழனின் பனிக்கட்டி நிலவு தேட்டக்கலம்“ (JUICE) அனுப்பிவைத்து ஆராயும் திட்டமாகும். கலீலியோ விண்கலத்தின் மூன்று பனிக்கட்டி நிலவு பயணங்களுக்குப் பின்னர் ஆளில்லா விண்கலத்தை கனிமீடின் சுற்றுப்பாதையில் செலுத்த திட்டமிடப்பட்டுள்ளது.\n\nSection::::கண்டுபிடிப்பு மற்றும் பெயரிடல்.\nசனவரி 7, 1610 ஆம் ஆண்டில் கலீலியோ கலிலி வியாழன் கோளுக்கு அருகில் உற்றுநோக்கி அங்கு மூன்று விண்மீன்கள் இருப்பதாக நம்பினார். அவைகளே பின்னர் கனிமீடு, காலிசுடோ மற்றும் ஐரோப்பா (நிலவு) மற்றும் ஐஓ விடமிருந்து ஒளியைக் பெற்றுக்கொண்ட ஒரு நிலவு என்பனவென்று கருதப்படுகிறது. அடுத்தநாள் இரவு அவை அங்கிருந்து நகர்ந்துவிட்டன என்பதையும் கண்டார். ஒவ்வொன்றையும் இவர் தனித்தனியாக பார்த்திருந்தாலும் சனவர் 13 தேதியன்றுதான் முதன்முதலாக நான்கையும் ஒரேநேரத்தில் கண்டார். சனவரி 15 நாளில்தான் அவை வியாழனை சுற்றும் பொருட்கள் என்ற முடிவுக்கு கலீலியோ வந்தார். தொடர்ந்து அந்நிலவுகளுக்கு பெயரிடும் உரிமையைக் கோரினார். அவற்றிற்கு காசுமியன் விண்மீன் என்று பெயரிட நினைத்து இறுதியாக மெடிசியன் விண்மீன் என்று பெயர் சூட்டினார்.\nமெடிசி குடும்பத்து நிலவுகள் என்ற பெயரை மாற்றி ஒவ்வொரு நிலவுக்கும் தனித்தனியாகப் பெயரிடுமாறு பிரெஞ்சு வானியலாளர் நிக்கோலசு – கிளாடு பேப்ரைடு பைரெசு பரிந்துரைத்தார். ஆனால் அப்பரிந்துரை ஏற்கப்படவில்லை. பின்னர், கலீலியன் செயற்கைக் கோள்களைப் பார்த்த சைமன் மாரியசு இவற்றுக்கான பெயரிடும் உரிமையைக் கோரி முயற்சித்தார். வியாழனின் சனி , வியாழனின் வியாழன் (இதுதான் கனிமீடு) , வியாழனின் வெள்ளி , வியாழனின் புதன் என்றெல்லாம் அவர் பெயர் சூட்டினார். அவருக்கு இதைத் தவிர வேறு பெயர்கள் ஏதும் அப்போது கிடைக்கவில்லை. பின்னர் சோகன்னசு கெப்ளர் பரிந்துரையின்படி மாரியசு மீண்டும் முயன்று இவற்றுக்குப் பெயரிட்டார்.\n\nகிரேக்க நாட்டின் புராணக்கதை ஒன்றில் திராய் நகரத்தின் மன்னன் திராசுவின் மூன்றாவது மகன் அழகான கனிமீடை , கழுகு உருவமெடுத்த ஜுபிடர் தன் முதுகில் சொர்கத்திற்குச் சுமந்து சென்றார் என்று கவிஞர்கள் கனிமீடின் பிரகாசமான ஒளியை வியந்து பாடியுள்ளனர்\"}}.\nஇந்தப் பெயர் மற்றும் மற்ற கலீலியன் செயற்கைக் கோள்கள் யாவும் குறிப்பிட்ட சிலகாலம் வரை ஆதரவு எதனையும் பெறாமல் இருந்தன. இருபதாம் நூற்றாண்டு வரையிலும் அவை பொதுவான பயன்பாட்டில் இல்லை என்றே கூறவேண்டும். முன்பிருந்த வானியல் நூல்களில் வியாழன் III அல்லது வியாழனின் மூன்றாவது நிலவு என்றே கனிமீடு அதிகமாக அடையாளம் காட்டப்பட்டிருந்தது. கலீலியோவின் பெயரிடல் முறையில் ரோமன் எண் குறியீட்டு முறையில் பெயரிடல் வழக்கமாக இருந்தது. சனி கிரகத்தின் நிலவுகள் கண்டறியப்பட்ட பிறகே கெப்ளர் மற்றும் மாரியசு அவர்களின் திட்டத்தின் அடிப்படையில் வியாழனின் நிலவுகளுக்கு இவ்வாறாகப் பெயரிடப்பட்டது. சொர்கத்தின் கடவுளான சியுசுவின் அன்பிற்கு உகந்தவராக கனிமீடு கருதப்பட்டது. ஐரோப்பா, ஐஓ , காலிசுடோ போல ஆணின் பெயர் சூடப்பட்ட ஒரே கலீலியன் நிலவு கனிமீடு என்பது குறிப்பிடத்தக்கது.\n\nகி.மு 365 இல் வியாழனின் நிலவை வெற்றுக் கண்களால் கண்டதாக சீனநாட்டின் வானியல் பதிவுகளிலும் குறிப்பிடப்பட்டுள்ளது\n\nSection::::சுழற்சி மற்றும் சுழல்பாதை.\nகலீலியன் நிலவுகளில் மூன்றாவது நிலவான கனிமீடு வியாழன் கோளை 1,07,400 கி.மீ தொலைவில் சுற்றிவருகிறது. வியாழனை ஒருமுறை சுற்றிவர இதற்கு ஏழு நாட்கள் மூன்று மணி நேரம் தேவைப்படுகிறது. மற்றக் கோள்களைப் போலவே கனிமீடும் எப்போதும் அதன் ஒரு பக்கம் வியாழனை நோக்கியே இருப்பது போல ஓதப் பூட்டலால் பூட்டப்பட்டுள்ளது.. இதன் சுழல்வட்டம், ஜோவியன் கோட்டிலிருந்து, சிறிது விசித்திரமாகவும் சாய்ந்தும் உள்ளது. இவ்விசித்திரமும் சாய்வும் சூரியன் மற்றும் கோள்களின் ஈர்ப்புவிசை சலனத்தால் நூற்றாண்டு கால நேர இடைவெளிகளில் அவ்வப்போது பகுதிபகுதியாக மாறிவருகிறது. இவ்வாறான மாற்றங்களின் எல்லைகள் முறையே, 0.0009-0.0022 மற்றும் 0.05-0.32° என்ற அளவுகளில் குறிக்கப்படுகின்றன.. இந்த சுற்றுப்பாதை மாறுபாடுகளால் அச்சுச் சாய்வு அதாவது சுழல் மற்றும் சுற்றுப்பாதை அச்சுக்கு இடையே உள்ள கோணம் 0° மற்றும் 0.33° என்ற போக்கில் வேறுபடுகிறது..\n\nஐரோப்பா மற்றும் ஐஓ நிலவுகளுடன் கனிமீடு நிலவு சுற்றுப்பாதை ஒத்திசைவில் பங்கேற்கிறது. கனிமீடு வியாழனை ஒருமுறை சுற்றிவருவதற்குள் ஐரோப்பா நிலவு இரண்டு முறையும் ஐஓ நிலவு நான்கு முறையும் சுற்றி வருகின்றன.. ஐரோப்பா நிலவின் அண்மைக் கவர்ச்சி மையமும் ஐஓ நிலவின் சேய்மைக் கவர்ச்சி மையமும் ஒரே அச்சில் வரும்பொழுது இவற்றின் சேய்மை இணையல் நிகழ்கிறது, இதேபோல் ஐரோப்பா நிலவின் அண்மைக் கவர்ச்சி மையம் கனிமீடு நிலவின் சேய்மை கவர்ச்சி மையமும் ஒரே அச்சில் வரும்பொழுது இவற்றின் சேய்மை இணையல் நிகழ்கிறது. ஐஓ – ஐரோப்பா மற்றும் ஐரோப்பா – கனிமீடு நிலவுகளின் தீர்க்கரேகைகளின் மாற்றம் ஒரே விகிதத்தில் நிகழ்கிறது. இதனால் மூன்று நிலவுகளின் இணையல் சாத்தியமில்லாமல் போகிறது. சிக்கல் நிறைந்த இந்த ஒத்திசைவே இலாப்லாசு ஒத்திசைவு என்று அழைக்கப்படுகிறது.\n\nதற்போதைய இலாப்லாசின் ஒத்திசைவு கனிமீடு சுற்றுப்பாதையின் வட்டவிலகலை உயர்த்தப் போதுமானதாக இல்லை. வட்டவிலகல் மதிப்பு 0.0013 என்பது பெரும்பாலும் இவ்வாறான விலகலை உயர்த்தக்கூடிய முந்தைய ஊழி ஒன்றின் எச்சமாக இருக்கலாம். கனிமீடு சுற்றுப்பாதையின் வட்டவிலகல் சற்று புதிராகவே இருக்கிறது; இவ்விலகல் தற்பொழுது உந்தப்பட்ட விலகலில்லை என்றால், அது கனிமீடின் உள்ளகத்தில் பொங்கித்தாழும் வெப்ப சிதறல் காரணமாக நீண்டகாலத்திற்கு முன்பிருந்தே படிப்படியாக குறைந்து வந்ததாக இருக்க வேண்டும். அதாவது கடைசியாக பலநூறு மில்லியன் ஆண்டுகளுக்கு முன்பே சுற்றுப்பாதையின் வட்டவிலகல் ஆச்சர்யம் நிகழ்ந்திருக்கக்கூடும் என்பதே இதன்பொருள் ஆகும். ஏனெனில் கனிமீடு நிலவின் சுற்றுப்பாதை வட்டவிலகல் ஒழுங்கின்மை ஒப்பீட்டளவில் மிகவும் குறைந்தது ஆகும். சராசரியாக 0.0015 என்பது இந்த சந்திரனின் பேரலை வெப்பமூட்டலுக்கு மிகவும் குறைவு ஆகும்— இந்நிலவின் ஓத வெப்பம் தற்பொழுது மிகவும் குறைவாகும். ஆனாலும் கடந்த காலத்தில் கனிமீடு நிலவு ஒன்று அல்லது பல இலாப்லாசு வகை ஒத்திசைவுகளை கடந்து வந்திருக்கவேண்டும்அப்படியான நிகழ்வுகளால்தான் சுற்றுப்பாதையின் வட்டவிலகலின் மதிப்பை 0.01 – 0.02 என்ற உயர்மதிப்புக்கு உந்தமுடியும். இது அநேகமாக கனிமீடு நிலவின் உள்ளகத்தில் நிகழ்ந்த ஒரு குறிப்பிடத்தக்க பேரலை வெப்பமூட்டத்தால் ஏற்பட்டிருக்கலாம். இத்தகைய ஒரிரு வெப்பமூட்ட நிகழ்வுகளின் விளைவாக கனிமீடு நிலப்பகுதியில் வரிப்பள்ளங்கள் உருவாகியிருக்கலாம்.\n\nஐரோப்பா, ஐஓ மற்றும் கனிமீடு நிலவுகளுக்கு இடையே நிலவும் இலாப்லாசு ஒத்திசைவின் தோற்றம் குறித்து இரண்டு விதமான கருதுகோள்கள் உள்ளன. ஆதியில் இருந்தே இவ்வொத்திசைவு இருந்து சூரியக்குடும்பத்தின் ஆரம்பகாலத்தில் இருந்து தொடர்கிறது என்பது ஒருவகை கருதுகோள்;. இலாப்லாசு ஒத்திசைவு சூரியக்குடும்பம் தோன்றிய பிறகு தோற்றம் பெற்று வளர்ந்தது என்று கருதுவது மற்றொருவிதமான கருதுகோள். பிந்தைய கருதுகோள் சாத்தியமானது என்பதற்கு ஆதாரமாக தொடர்ச்சியான சில நிகழ்வுகள் கூறப்படுகிறது. தன்னுடைய சுற்றுப்பாதையை விரிவடையச்செய்து ஐரோப்பாவுடன் 2:1 விகிதத்திலான ஒத்திசைவை ஏற்படுத்த வியாழனின் மீது ஐஓ நிலவு ஓதங்களை உயர்த்தியது. இதன் பின்னரும் விரிவடைதல் தொடர்ந்தது. ஆனால் சிறிதளவு கோணத் திருப்பம் ஐரோப்பா நிலவுக்கும் மாற்றப்பட்டது. சுற்றுப்பாதையில் ஒத்திசைவு ஏற்பட்டதோடு மட்டுமின்றி அது மேலும் விரிவடையவும் செய்தது. ஐரோப்பா நிலவும் கனிமீடுடன் 2:1 என்ற விகிதத்தில் சுற்றுப்பாதை ஒத்திசைவு ஏற்படும்வரை இச்செயல்பாடு தொடர்ந்தது . இறுதியாக மூன்று நிலவுகள் இடையிலான ஒருங்கிணைப்பும் நகர்வு விகிதங்களும் ஒத்திசைக்கப்பட்டு இலாப்லாசு ஒத்திசைவுக்கு உட்பட்டன\n\nSection::::இயற்பியல் பண்புகள்.\nSection::::கட்டமைப்பு.\nகனிமீடு நிலவின் சராசரி அடர்த்தி 1.936 கி/செ.மீ 3 என்று கணக்கிடப்பட்டுள்ளது. ஏறத்தாழ சம அளவில் பாறையும் பனிக்கட்டி வடிவில் நீரும் இந்நிலவைக் கட்டமைத்துள்ளன என்பதையே மேற்கண்ட அளவீடு உணர்த்துகிறது. மொத்த நிறைக்கும் பனிக்கட்டிக்கும் இடையிலான நிறை பின்னம் 46–50% ஆகும். இது காலிசுடோவின் நிறை பின்னத்தை விட சிறிது குறைவாகும்.இங்கு கூடுதலாக அம்மோனியா போன்ற ஆவியாகும் பனிக்கட்டிகளும் இருக்கக்கூடும். இந்நிலவின் பெரும்பகுதியாக உள்ள பாறைகளின் துல்லியமான இயைபு அறியப்படவில்லை. ஆனால் அநேகமாக அவை எல்/எல்.எல் வகை சாதாரண வேதி எரிகல் லுக்கு நெருக்கமான வகையாக இருக்கலாம் என்று கருதப்படுகிறது. இவ்வகைப் பாறையில் இரும்பின் மொத்த அளவு குறைவாகும். அதாவது குறைவான உலோக இரும்பும் எச் வகை எரிகல்லைவிட மிகுதியான இரும்பு ஆக்சைடு தாதுவும் கொண்ட பாறை வகையாக இது அடையாளம் காட்டப்படுகிறது. கனிமீடின் இரும்பு – சிலிக்கான் எடை விகிதம் 1.05–1.27 ஆகவும் சூரிய நிறை விகிதம் கிட்டத்தட்ட 1.8 ஆகவும் காணப்படுகிறது.\n\nகனிமீடு நிலவின் தரைப்பகுதி எங்கும் பனிக்கட்டி நீர் நிறைந்துள்ளது. பெரும்பான்மை அல்லது முழுவதுமாக 43% எதிரொளிதிறன் தன்மையும் 50 – 90% நிறை பின்ன மதிப்பும் கொண்டதாக இத்தரைப்பகுதி காணப்படுகிறது. கோளில் பனிக்கட்டி நீரின் இருப்பை அகச்சிவப்புக் கதிர் களின் அண்மை அகச்சிவப்புப் பகுதியின் 1.04, 1.25, 1.5, 2.0 மற்றும் 3.0 மை.மீ அலைநீளங்கள் உறுதி செய்கின்றன. வரிப்பள்ளங்கள் நிரம்பிய தரைப்பகுதி பிரகாசமாகவும் அடர்த்தியான இருள் பகுதிகளை விட அதிகமான பனிக்கட்டியாலும் உருவாகியுள்ளது. கலீலியோ விண்கலம் மூலம் பெறப்பட்ட அண்மை அகச்சிவப்புப் பகுதி மற்றும் புறஊதா கதிர் நிறமாலையியல் உயர்தர ஆய்வு முடிவுகள், இதன் தரைப்பகுதியில் கார்பன் டை ஆக்சைடு, கந்தக டைஆக்சைடு, சயனோசன், ஐதரசன் சல்பேட்டு மற்றும் பலவகையான கரிமச் சேர்மங்கள் இருப்பதாகத் தெரிவிக்கின்றன . மக்னீசியம் சல்பேட்டு (MgSO4), சோடியம் சல்பேட்டு (Na2SO4) ஆகிய வேதிச்சேர்மங்கள் கனிமீடு நிலவின் தரைப்பகுதியில் காணப்படுகின்றன என்று கலீலியோ விண்கல முடிவுகளும் தெரிவித்திருப்பது குறிப்பிடத்தக்கது ஆகும். இவ்வுப்புகள் அங்குள்ள பெருங்கடலின் மேற்புறத்தில் இருந்து தோன்றியிருக்கலாம் என்று நம்பப்படுகிறது.\n\nகனிமீடின் மேற்பரப்பு சமச்சீரற்று காணப்படுகிறது. முன்புறமாகத் தெரியும் அரைக்கோளம் பின்புற அரைக்கோளத்தைவிட</ref> பிரகாசமாக இருக்கிறது. ஐரோப்பா நிலவிலும் இதேநிலை காணப்படுகிறது ஆனால் காலிசுடோவில் இதற்கு எதிரான நிலை காணப்படுகிறது. கனிமீடின் பின்புற அரைக்கோளத்தில் கந்தக டைஆக்சைடு மிகுந்திருப்பதாகத் தோன்றுகிறது. இதன் துருவப்பகுதிகளில் கார்பன் டை ஆக்சைடு வாயுவைக் காண முடியவில்லை என்றாலும், இவ்வாயுப் பரவல் அரைக்கோளத்தின் ஒத்தமைவின்மை எதையும் விளக்கவில்லை. ஒரேஒரு விண்கல் வீழ் பள்ளத்தைத் தவிர கனிமீடின் பிற பள்ளங்கள் எதுவும் கார்பன்டை ஆக்சைடு வாயு மிகுந்திருப்பதாகத் தெரிவிக்கப்படவில்லை. இந்த அம்சமும் கனிமீடை காலிசுடோவில் இருந்து வேறுபடுத்துகிறது.\n\nSection::::உள் கட்டமைப்பு.\nகனிமீட் நிலவு இரும்பு (II) சல்பைடு – இரும்பு உள்ளகம் மற்றும் சிலிக்கேட்டு மூடகத்தால் ஆக்கப்பட்டு முழுவதுமாக வேறுபட்டுத் தோன்றுகிறது . இதன் உள்ளமைப்பில் உள்ள உன்னதமான பல்வேறு அடுக்குகளின் தடிமன் ஒலிவைன் மற்றும் பைராக்சின் சிலிக்கேட்டுகளும் உள்ளக கந்தகத்தாலும் ஆனவையென்று ஊகிக்கப்படுகிறது\n\nSection::::நிலத்தடியில் கடல்கள்.\nகனிமீடு நிலவின் நிலப்பகுதியில் மேல் கீழாக உள்ள இரண்டு பனிக்கட்டி அடுக்குகளுக்கு இடையில் ஒரு தடிமனான பரப்பாக கடல் இருக்கலாம் என்று 1970 களில், நாசா விஞ்ஞானிகள் ஊகித்தார்கள். 1990 களில் நாசாவின் கலிலியோ விண்கலம் கனிமீடுக்கு அருகில் பறந்து இந்நிலவில் கடல் இருப்பதை உறுதிப்படுத்தியது. இக்கடல் வெவ்வேறு நிலை பனிக்கட்டி கடல் அடுக்குகளால் ஆனவொரு தொகுப்பு என்றும் பாறை மூடகத்திற்கு அடுத்ததாக மட்டும் கீழே குறைவான திரவ அடுக்காக கடல் உள்ளது என்றும் கருதப்படுகிறது. நீரின் வெப்ப இயக்கவியல் மற்றும் ஆதன் வேதியுப்பு விளைவுகள் ஆகிய எதார்த்தமான வேதிப்பண்புகளின் அடிப்படையில் 2014 ஆம் ஆண்டில் வெளியிடப்பட்ட பகுப்பாய்வுகள் இதனை உறுதிப்படுத்துகின்றன. உயிரினத்தின் தோற்றதிற்கு நீர் – பாறை இடையிலான தொடர்பு ஒரு முக்கிய காரணியாக இருக்கலாம். 800 கிலோ மீட்டர் ஆழங்கொண்ட கடல் அடிபரப்பு பனிநீர் இடைமுகத்தைவிட 40 கெல்வின் வெப்பநிலை அதிகமாகவுள்ள வெப்பச்சலனமற்ற கடல் பகுதியாக இருக்கும் எனக் கருதப்படுகிறது. கனிமீடின் நிலத்தடியில் பெருங்கடல் இருப்பதையும் அதன் துருவ ஓளியின் நகர்வுக்கும் அப்பிள் விண்வெளித் தொலைநோக்கியின் அளவீடுகள் எவ்வாறு உதவின என்று விஞ்ஞானிகள் மார்ச்சு 2015 ஆம் ஆண்டில் ஒரு அறிக்கையை வெளியிட்டனர். கனிமீடின் துருவ ஒளியையும், அதன் காந்தப்புலத்தையும் ஒரு பெரிய உப்புநீர் பெருங்கடல் பாதிப்பதாகக் கருதப்படுகிறது.\n\nSection::::உள்ளகம்.\nஒட்டுமொத்த சூரியக் குடும்பப் பருப்பொருட்களில் கனிமீடு நிலவு குறைவான நிலைமத் திருப்புத்திறன் கொண்டுள்ளது. கலிலியோ விண்கலம் கண்டறிந்த திரவநிலையில் மிகுந்திருக்கும் இரும்பு – நிக்கல் உள்ளகம் கனிமீடின் அகநிலை காந்தப்புலத்திற்கான காரணத்தினை விளக்குகிறது. அதிக மின் கடத்துதிறன் பெற்றுள்ள திரவ இரும்பின் வெப்பச்சலனம் , காந்தப்புலம் உருவாகும் முறையை விளக்குவதற்கான பொருத்தமான மாதிரியாகும் கனிமீடு உள்ளகத்தின் அடர்த்தி 5.5 – 6 கி/செ.மீ மற்றும் சிலிக்கேட்டு மூடகத்தின் அடர்த்தி 3.4 – 3.6 கி/செ.மீ ஆகும். உள்ளகத்தின் ஆரம் 500 கி.மீ ஆகவும் அதன் உள்வெப்பம் 1500 – 1700 கெல்வின் ஆகவும், அழுத்தம் 10 பாசுக்கல் ஆகவும் இருக்கலாம் எனக்கருதப்படுகிறது.\n\nSection::::மேற்பரப்பின் சிறப்பியல்புகள்.\nகனிமீடு நிலவின் மேற்பரப்பு இரண்டு வகையான நிலப்பரப்புகளின் கலவையாக உள்ளது: மிகப் பழமையானதும் அதிகளவு கிண்ணக்குழிகளால் ஆக்கப்பட்ட இருண்ட பகுதிகளைக் கொண்டிருப்பது ஒருவகையாகும். இரண்டாவது வகை இவற்றைவிட வயது குறைந்தவை ஆனால் பழமையான வெளிச்சப்பகுதிகள், இவற்றில் கரடுமுரடான நீட்சிகளும் வரிப்பள்ளங்களும் காணப்படுகின்றன. மேற்பரப்பில் சுமார் மூன்றில் ஒரு பங்கைக் கொண்டுள்ள இருண்ட நிலப்பரப்பு களிமண் மற்றும் கரிமவேதியியல் பொருட்களைக் கொண்டிருக்கிறது. இவையே பல்வேறு தாக்கங்களால் உருண்டு திரண்டு வியாழனின் துணைக்கோள்களாக உருப்பெற்றன என்று இக்கலவையின் பகுதிப்பொருட்கள் குறிப்பாகத் தெரிவிக்கின்றன.\n\nகனிமீடின் வரிப்பள்ள நிலப்பரப்பு உருவாவதற்கு தேவையான வெப்ப இயக்கவியல் வழிமுறை கோள் அறிவியல் துறையில் தீர்வு காணப்படாத ஒரு பிரச்சனையாகவே உள்ளது. வரிப்பள்ள நிலப்பரப்பு என்பது இயற்கையின் முக்கியமான மேலோட்டு நிலவியல் என்பதாக நவீன ஆய்வுகள் தெரிவிக்கின்றன . பனி எரிமலை ஏதேனும் அங்கு இருந்திருந்தாலும் வரிப்பள்ள நிலப்பரப்பு உருவாக்கத்தில் அதன் பங்கு மிகக் குறைவேயாகும். கனிமீடின் பனிப்பாறை அடுக்குகளில் புறச்சக்திகள் ஏற்படுத்திய வலிமையான அழுத்தம் , மேலோட்டு நிலவியல் மாற்றச் செயல்பாடுகளை முன்னெடுக்க அவசியமானதாகவும் முற்காலத்தில் நிகழ்ந்திருக்கக்கூடிய வெப்ப ஏற்ற இறக்க அலை நடவடிக்கைகளுடன் இணைக்கப்பட்டும் இருந்திருக்கும். ஒருவேளை இத்துணைக்கோளில் இதனால் நிலையற்ற சுற்றுப்பாதை ஒத்திசைவு ஏற்பட்டிருக்கலாம். பனிக்கட்டியின் நெகிழ்ச்சியான ஏற்ற இறக்கச் செயல்பாடுகளால் கோளின் உட்புறம் சூடாகி பாறை அடுக்கில் கீறல்கள் தோன்றியிருக்கலாம். இதனால் நில விரிசல்கள், பாறைப் பிளவுகள் மற்றும் பிளவிடைப் பள்ளங்களின் நகர்வுகள் நிகழ்ந்திருக்கும். இவை 70 சதவீத பண்டைய இருள் நிலப்பகுதிகளை அழித்திருக்கக்கூடும். வரிப்பள்ள நிலப்பரப்பு உருவாக்கம் , கோளின் உள்ளக உருவாக்கத்துடனும் தொடர்பு கொண்டதாக இருந்திருக்க வேண்டும். கனிமீடின் உள்ளகத்தில் நிகழ்ந்த அடுத்தடுத்த வெப்ப ஏற்ற இறக்க அலை இயக்கங்கள் விளைவாக பனிக்கட்டி நிலை மாற்றங்களைச் சந்தித்தும் வெப்ப விரிவு காரணமாகவும் இக்கோளின் அளவு 1 முதல் 6 சதவீதம் வரை விரிவடைந்திருக்கலாம். அடுத்துவந்த ஆழமான பரிணாம மாற்றங்களின் போது, மெல்லிய சுடு நீர் ஊற்றுகள் புகையாக உள்ளகத்தில் இருந்து மேற்பரப்பு நோக்கி உயர்ந்திருக்கும். இதனால் மேற்புற பாறை அடுக்கில் உருச்சிதைவு நிகழ்ந்திருக்கலாம். கோளுக்குள் நடைபெறும் கதிரியக்க வெப்பமே அதிலுள்ள கடலின் ஆழம் வரைக்குமான வெப்ப மாறுபாடுகளின் பங்களிப்பிற்குப் பொருத்தமான வெப்ப ஆதாரமாக உள்ளது. கடந்த காலத்தில் இருந்திருக்க கூடிய சுற்றுப்பாதை ஒழுங்கின்மையால் உண்டான அலை இயக்க மூலங்களில் இருந்து பெறப்பட்ட வெப்பத்தின் அளவு தற்போது கதிரியக்க வெப்பமூட்டலால் கிடைக்கும் வெப்பத்தின் அளவைக்காட்டிலும் கணிசமான வெப்ப ஆதாரமாக இருந்திருக்கும் என்று ஆராய்ச்சி மாதிரிகள் கண்டறிந்துள்ளன.\n"}
{"id": "144791", "url": "https://ta.wikipedia.org/wiki?curid=144791", "title": "மேகலை நகரங்கள்", "text": "மேகலை நகரங்கள்\n\nமேகலை நகரங்கள் என்பன அபிதான சிந்தாமணி, சூரிய சித்தாந்தம் போன்ற நூல்களில் கூறப்படும் நான்கு நகரங்களாகும். அவை,\nஇவை ஒவ்வொன்றும் நிலநடுக்கோட்டில் ஒன்றோடு ஒன்று 90 பாகை இடைவெளி விட்டு அமைந்திருந்ததாக குறிப்பிடுகின்றன. இந்த நான்கு நகரங்களில் ஒன்றான லங்காபுரி நிலநடுக்கோடும் உஜ்ஜைன் நகரத்தின் நேராக வரும் நிலநேர்க்கோடும் இணையும் இடத்தில் உள்ளதாக சில இந்து தொன்மவியல் ஆய்வாளர்கள் தங்கள் நூல்களில் கூறியுள்ளனர். அதன்படி இராவணன் ஆண்ட இலங்கை நிலநடுக்கோட்டில் இருந்ததாகவும் அதற்கு அனுமன் பயனம் செய்த குறிப்புகள் இராமாயணத்தில் இருந்ததைக் கொண்டும், மகாபாரதத்தில் பாண்டவர்களில் ஒருவனின் திக்விசயத்தின் போது இலங்கை, சிங்களம் என்ற இரண்டு நாடுகளையும் பிரித்துக் கூறுவதைக் கொண்டும் இராவணின் லங்காபுரி தற்போதைய இலங்கை இல்லை என்று தொன்மவியல் ரீதியாக சில நூல்களில் நிறுவப்பட்டுமுளது.\n"}
{"id": "144792", "url": "https://ta.wikipedia.org/wiki?curid=144792", "title": "பாடலம்", "text": "பாடலம்\n\nபாடலம் என்னும் மலர் நண்பகலில் மலரும்.\nவையை ஆற்றில் கொட்டிக் கிடந்த மலர்களில் பாடலம் மலரும் ஒன்றாகச் சிலப்பதிகாரம் குறிப்பிடுகிறது. \n\nபாடலம் கல் பதுக்கையை மூடி நிழல் தரும். \n"}
{"id": "144794", "url": "https://ta.wikipedia.org/wiki?curid=144794", "title": "பா. தாவூத் ஷா", "text": "பா. தாவூத் ஷா\n\nஅல்ஹாஜ் தாவூத்ஷா (ஆங்கிலம் : B. Dawood Shah)(1885,மார்ச்சு 29 - 1969, பிப்ரவரி 24) சிறந்த இதழாசிரியர். எழுத்தாளர்; சீர்திருத்தவாதி; சிறந்த சொற்பொழிவாளர்; கம்பராமாயணச் சொற்பொழிவு ஆற்றியதால் \"இராமாயண சாயபு\" என அழைக்கப்பட்டவர்; இந்திய விடுதலைப் போரில் பங்கு பெற்றவர்.\n\nSection::::இளமை.\nகும்பகோணம் நாச்சியார்கோயிலை அடுத்த கீழ்மாந்தூர் என்னும் சிற்றூரில் 1885-ஆம் ஆண்டு மார்ச் 29-ஆம் தேதி, பாப்பு ராவுத்தர்-குல்சும் பீவி இணையருக்கு மகனாகப் பிறந்தவர் அல்ஹாஜ் பா.தாவூத்ஷா.\nஅந்தக் காலத்தில் கிழ்மாந்தூர் \"நறையூர்' என்று அழைக்கப்பட்டது. எனவே இவர் \"நறையூர் தாவூத்ஷா' என அழைக்கப்பட்டார். நாச்சியார் கோயிலில் இருந்த ஒரு திண்ணைப் பள்ளியில் படிப்பைத் தொடங்கி, பின்னர் கும்பகோணம் \"நேடிவ்' உயர்நிலைப் பள்ளியில் உயர் கல்வியை முடித்தார். உயர்நிலைப் பள்ளியில் படித்துக்கொண்டிருந்தபோது கணித மேதை ராமானுஜம் உற்ற நண்பரானார். சென்னை மாநிலக் கல்லூரியில் பட்டப்படிப்பின்போது அவருக்குத் தத்துவப் பாடம் கற்பித்தவர் முன்னாள் இந்தியக் குடியரசுத் தலைவராக இருந்த டாக்டர் சர்வபள்ளி ராதாகிருஷ்ணன். அப்போது அவருக்குத் தமிழ்ப் பேராசிரியராக இருந்தவர் உ. வே. சாமிநாதையர். கல்லூரியில் கட்டுரை, பேச்சுப் போட்டிகளில் வென்று பரிசுகளைக் குவித்தார். தமிழ்ச் சங்கத் தேர்வில் முதல்நிலை பெற்று தங்கப் பதக்கத்தை வென்றார் அவர். உ.வே.சா அவர்களின் அன்புச் சீடராக இருந்ததால் பா. தாவூத் ஷாவின் உரைநடையில் தமிழ் தாத்தாவின் சாயலைக் காணலாம் என்பது ஆய்வாளர்களின் கருத்து. மதுரைத் தமிழ்ச் சங்க பொன்விழா மலரில் 'இஸ்லாம்' என்ற தலைப்பில் அவர் எழுதிய கட்டுரை பரவலான வரவேற்பைப் பெற்றது. \n1909-ஆம் ஆண்டு \"சபுரா' என்ற பெண்ணைத் திருமணம் செய்துகொண்டார். 1912-ஆம் ஆண்டில் நாச்சியார் கோயிலிலேயே முதன் முதலில் பி.ஏ. பட்டம் பெற்றவர் இவர்தான். மதுரை தமிழ்ச் சங்கத்தில் தேர்வு எழுதி முதல் மாணவனாகத் தங்கப்பரிசும் பெற்றார். 1915-இல் இவருடைய மனைவியை இழந்தார். ஆட்சியர் பணிக்குத் தேவையான துறைத் தேர்வெழுதி 1917-ல் துணை நீதிபதியாக பணியாற்றினார். பின்பு மைமூன் பீவி என்பவரை மறுமணம் செய்து கொண்டார் ஒன்பது ஆண்டுகள் வரை அரசுப் பணியில் இருந்தார். கிலாபத் இயக்கத்தில் ஈடுபடவேண்டிய காரணத்தால் பணியை விட்டு வெளியேறினார்\n\nSection::::இந்திய விடுதலைப் போரில் பங்கு.\n1921 இல் விழுப்புரத்தில் துணை நீபதியாக (சப் மாஜிஸ்ட்ரேட்டாக) இருந்தபோது கிலாபத் இயக்கக் காரணத் தாலும் இஸ்லாம் ஆர்வத்தாலும் உதறித் தள்ளி விட்டு வெளியேறினார். அப்பொழுது இவரின் பெயர் உதவி ஆட்சியர்(டெபுட்டி கலெக்டர்)பணிக்கு உயர்த்தப்பட வேண்டிய பரிந்துரையில் பதிவு செய்யப்பட்டிருந்தது.\n\nதாவூத்ஷா, இந்திய விடுதலைப் போரில் பங்கு கொண்டு, ஊர் ஊராகச் சென்று உரையாற்றினார் . 1934-ஆம் ஆண்டில் காங்கிரஸ் பிரசாரத்திற்காக \"தேச சேவகன்' என்ற வார இதழை சென்னையில் நடத்தினார். உரையாற்றுவதில் வல்லுநராக இருந்த தாவூத்ஷா, சென்னை நகரத் தெருக்களிலும், வெளியூரிலும் கூட்டங்கள் நடத்தி, மகாத்மா காந்தியின் கொள்கைகளையும் தேச விடுதலையின் அவசியத்தையும் தெளிவுபடப் எடுத்துச் சொல்லி வந்தார். அவரின் கடுமையான உழைப்பினால், சென்னை மாவட்டக் காங்கிரஸின் தலைவரானார். பிறகு சென்னை நகரசபையின் நகரத் தந்தையாகவும் நியமிக்கப்பட்டார். மூதறிஞர் ராஜாஜி, சேலம் மருத்துவர் பெ. வரதராஜுலு நாயுடு, மறைமலையடிகள், திரு. வி. க. போன்றோருடன் நெருங்கிய நட்பு கொண்டிருந்தார்.\n\nSection::::உரை திறன்.\nநபிகள் நாயகம் பிறந்த நாள் விழாக்களில் பல ஊர்களில் பல மேடைகளில் தொடர்ந்து பேசிவந்திருக்கிறார். அதுமட்டுமல்லாமல், கம்பராமாயணம் சொற்பொழிவும் செய்துவந்தார். இதனால் மக்கள் இவரை, \"இராமாயண சாயபு' என்றே அழைத்தனர்.\n\nSection::::இதழாசிரியர்.\n1920-இல் \"தத்துவ இஸ்லாம்\" என்ற பெயருடன் மாதப் பத்திரிகை ஒன்றை வெளியிட்டார். இந்த இதழ் 1923 ஜனவரியில் \"தாருல் இஸ்லாம்\" என்று மாற்றப்பட்டது. \"தாருல் இஸ்லாம்' என்றால் \"முஸ்லிம் உலகம்\" என்று பொருள். 1922 பிப்ரவரி மாதம் லண்டனுக்கு சமய உரையாற்றச் சென்றார். அங்கே \"இஸ்லாமிய ரெவ்யூ' என்ற ஆங்கிலப் பத்திரிகையின் ஆசிரியராகப் பணியாற்றினார்.\n\nஅவர் தமது சொந்த ஊரான நாச்சியார் கோவிலில் பத்திரிகைப் பணியைத் தொடங்கினார். எனினும், 1923 ஆம் ஆண்டில் சென்னையில் தொடங்கிய தாருல் இஸ்லாமே சாதனை இதழாகப் பெயர் பதித்தது.\nதாருல் இஸ்லாம் இதழுடன் 1932-ஆம் ஆண்டில் 'ரஞ்சித மஞ்சரி' என்ற பொழுதுபோக்கு (மாத) இதழையும் நடத்தினார். 'தாருல் இஸ்லாம்' நாளிதழை தாவூத்ஷாவின் நண்பரான \"சுதேசமித்திரன்\" ஆசிரியர் சி.ஆர்.சீனிவாசன் தவறாமல் படித்தார். ஆனந்த விகடன் ஆசிரியர் எஸ். எஸ். வாசன், தாருல் இஸ்லாம் இதழுக்கு விளம்பரம் கொடுத்து, வாராவாரம் ஆனந்த விகடனைத் தாவூத்ஷாவுக்குத் தொடர்ந்து இலவசமாக அனுப்பி வந்தார். அத்துடன், தாருல் இஸ்லாம் இதழைத்தொடர்ந்து படித்தும் வந்தார்.\n\nசென்னையில் \"கார்டியன்' என்ற அச்சகத்தை தாவூத்ஷா விலைக்கு வாங்கினார். சொந்த அச்சகம் வந்ததும் தாருல் இஸ்லாம் வார இதழாக மாற்றப்பட்டது. 1934-இல் இருமுறை இதழாக வெளிவந்தது. பிறகு நாளிதழாக மாற்றப்பட்டது. 1941-ஆம் ஆண்டு சென்னையில் முஸ்லிம் லீக் மாநாடு நடந்தபோது காலை, மாலை என இரு வேளையும் வெளியான ஒரே இதழ் \"தாருல் இஸ்லாம்' ஒன்றுதான். இவ்விதழ் மியான்மர், மலேசியா, சிங்கப்பூர், இலங்கை ஆகிய நாடுகளுக்கு ஆயிரக்கணக்கில் விற்பனையாயின.\n\n1920 ஆம் ஆண்டில் 64 பக்கங்களுடன் வெளிவந்த தாருல் இஸ்லாம் இதழ், பல புதிய இதழ்களின் தோற்றத்திற்கு உந்துசக்தியாக அமைந்தது. தலையங்கங்கள். அரிமாநோக்கு, கண்ணோட்டம், அரசியல், ஆன்மீகம், அறிவியல், சட்ட, மருத்துவக் கட்டுரைகள், கவிதை, கதை, தொடர்கதை, கேள்வி - பதில், வாசகர் கடிதம், துணுக்குகள் முதலான பல்சுவை அம்சங்களுடன் பவனி வந்தது தாருல் இஸ்லாம்.\n\nஇதழில் 'எங்கேனும் ஓரெழுத்துப் பிழையேனும் கண்டு பிடித்துத் தருவோர்க்கு இரண்டணா அஞ்சல் தலை பரிசு' என்று அறிவித்ததார். மேலும் தம் பத்திரிகையில் அச்சுப்பிழை திருத்துவதற்கென்றே புலவர் செல்வராஜ் என்ற தமிழ்ப் புலவரையே நியமித்தும் வைத்திருந்தார்.\n\nஇடைக்காலத்தில் இதழ் தொழில் நட்டமடைந்ததால், 1947-இல் மாத இதழாக வெளியிட்டார். திரைப்பட விமர்சனம், திரைச் செய்திகள், கலைஞர்களின் பேட்டி ஆகியவையும் அதில் வெளிவந்தன. இஸ்லாமியர் ஒருவர் நடத்தும் பத்திரிகையில் திரைச்செய்திகள் வெளிவருவது அந்தக் காலத்தில் அதிசயமாகப் பேசப்பட்டது. தமது 70-வது வயதில் தாருல் இஸ்லாம் இதழை நிறுத்திவிட்டார்.\n\nSection::::எழுத்து.\n1934-ஆம் ஆண்டு அரசியல் சீர்திருத்தங்கள் பற்றி \"வரலாற்று தொகுப்பு' என்ற நூலை வெளியிட்டார். 1937-இல் \"எல்லைப்புற காந்தி கான் அப்துல் கஃப்ஃபார் கான்' என்ற நூலை சத்தியமூர்த்தியின் முன்னுரையுடன் புத்தகமாக வெளியிட்டார்.\n\n1905-ஆம் ஆண்டு நாச்சியார்கோயிலில் \"சுதேச நன்னெறிச் சங்கம்' என்ற சங்கத்தைத் தொடங்கி ஒரு நூலகம் நடத்தினார். அவருடைய சொற்பொழிவுகளை 1919-ஆம் ஆண்டு ஜனவரி 1 முதல் \"கமலம்' என்ற பெயரில் சிறு சிறு வெளியீடுகளாக வெளியிட்டார்.இவர் எழுதிய முஹம்மது நபியின் வாழ்க்கை வரலாறு, அபூபக்கர் சித்திக்' என்ற இவருடைய நூல்கள் பள்ளிகளில் இடம்பெற அரசாங்கம் அனுமதி அளித்தது.\n\n\n\n\n\nSection::::மறைவு.\nதமிழ் எழுத்தாளர் சங்கம் தாவூத்ஷாவின் தமிழ்ப் பணியைப் பாராட்டி 1963 இல் கேடயம் வழங்கிச் சிறப்பித்தது.\nசிறந்த பத்திரிகை ஆசிரியராகவும், எழுத்தாளராகவும், சீர்திருத்தவாதியாகவும், சிறந்த சொற்பொழிவாளராகவும் திகழ்ந்த தாவூத்ஷா, 1969-ஆம் ஆண்டு பிப்ரவரி 24-அன்று சென்னையில் தன்து 84-ஆம் வயதில் காலமானார். சென்னை மாநகராட்சி அவருடைய மறைவுக்கு இரங்கல் தீர்மானம் நிறைவேற்றியது. நகரமன்ற உறுப்பினராக இருந்த ரங்கூன் சுலைமான் தீர்மானத்தை முன்மொழிந்து பேசினார். பாலர் அரங்கம் என முன்னர் அழைக்கப்பட்ட கலைவாணர் அரங்கில் இரங்கல் கூட்டம் ஒன்றும் நடத்தப் பட்டது. அன்றைய அமைச்சர் சாதிக் பாட்சா, சட்டமன்ற உறுப்பினர் ரவண சமுத்திரம் பீர் முஹம்மது, பேராசிரியர் கா. அப்துல் கபூர் முதலானோர் உரையாற்றினர்.\n\n"}
{"id": "144796", "url": "https://ta.wikipedia.org/wiki?curid=144796", "title": "மயிலை", "text": "மயிலை\n\nமயிலை என்பது ஒரு நிறம். வெளிர்-கருமை நிறம் கொண்ட மாட்டை மயிலைமாடு எனக் கூறும் வழக்கம் இக்காலத்திலும் உண்டு.\n\nசங்ககாலப் புலவர் அரிசில் கிழார் மயிலைப் பூ காட்டுக்காக்கை போல வெளிர்கருமை நிறம் கொண்டது என்றும், மகளிர் அதனைக் கண்ணியாகக் கட்டித் தலையில் சூடிக்கொண்டது பற்றியும் குறிப்பிடுகிறார்.\n\nசிலப்பதிகாரம் மணிமேகலை ஆகிய நூல்கள் மயிலைமலர் பற்றிக் குறிப்பிடுகின்றன.\n"}
{"id": "144805", "url": "https://ta.wikipedia.org/wiki?curid=144805", "title": "தி வொண்டர் தட் வாஸ் இந்தியா", "text": "தி வொண்டர் தட் வாஸ் இந்தியா\n\nதி வொண்டர் தட் வாஸ் இந்தியா (\"The Wonder That was India\") என்பது ஏ. எல். பசாம் என்பவரால் எழுதப்பெற்ற நூலாகும். இந்நூல் பண்டைய இந்தியாவின் சிறப்புக்களை, குறிப்பாக வரலாறு, கலை, மரபு, சமூகம் முதலான விடயங்கள் பற்றிப் பேசுவதாக அமைகின்றது. இந்நூல் 1954ஆம் ஆண்டு வெளியிடப்பட்டது. இதனுடைய முதற்பாகத்தின் இரண்டாம் பதிப்பு 1963இல் வெளியிடப்பட்டதுடன் இந்நூல் பல தடவைகள் பதிப்பிக்கப்பட்டது.\n\nஇந்தப் புத்தகத்தின் இரண்டாம் பாகம் 1986ஆம் ஆண்டில் வெளியிடப்பட்டது.\n\nபசாமால் எழுதப்பட்ட முதலாம் பாகத்தில் பண்டைய கால இந்தியா முதலாக முசுலிம்களின் வருகை வரையான தகவல்கள் உள்ளன. இரண்டாம் பாகம் 1200-1700 வரையான ஆண்டு கால வரலாற்றை உள்ளடக்கியுள்ளது.\n\nவியத்தகு இந்தியா என்னும் தலைப்பில் இந்நூல் தமிழில் செ. வேலாயுதபிள்ளை, மகேசுவரி பாலகிருட்டினன் என்பவர்களினால் மொழிபெயர்ப்புச் செய்யப்பட்டது. \n\n"}
{"id": "144806", "url": "https://ta.wikipedia.org/wiki?curid=144806", "title": "காசீப்பூர் மாவட்டம்", "text": "காசீப்பூர் மாவட்டம்\n\nகாசீப்பூர் மாவட்டம் (இந்தி: ग़ाज़ीपुर ज़िला, உருது: غازیپور ضلع \"Ghāzīpur Zilā\") இந்தியாவின் உத்தரப் பிரதேச மாநில மாவட்டங்களில் ஒன்று. காசீப்பூர் நகரம் இம்மாவட்டத்தின் தலைநகரம் ஆகும். இம்மாவட்டம் வாரனாசி பிரிவின் கீழ் அமைந்துள்ளது. காசீப்பூர் ஆனது இங்கு உருவாக்கப்படும் ரோஜாவின் நறுமணம் கொண்ட வாசனைத் திரவியமான \"குலாப் ஜல்லுக்கு\" பிரபலமானது. மேலும் இங்கு பிரித்தானிய இந்தியாவின் வைசிராயான லார்டு கார்ன்வல்லிஸின் கல்லறை அமைந்துள்ளது. லார்டு கார்ன்வல்லிஸ் காசீப்பூரில் மரணமடைந்தார். இம்மாவட்டத்தின் மேற்குப்பகுதியில் அமைத்துள்ள இவரின் கல்லறையானது இந்தியத் தொல்லியல் ஆய்வகத்தால் பராமரிக்கப்படுகிறது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி காசீப்பூர் மாவட்டத்தின் மொத்த மக்கட்தொகை 3,622,727. இது தோராயமாக லித்துவேனியா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 79வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் காசீப்பூர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 19.26%.காசீப்பூர் மாவட்டத்தின் பாலின விகிதப்படி 1000 ஆண்களுக்கு 951 பெண்கள் உள்ளனர். மேலும் காசீப்பூர் மாவட்ட மக்களின் கல்வியறிவு விகிதம் 74.27%.\n"}
{"id": "144812", "url": "https://ta.wikipedia.org/wiki?curid=144812", "title": "யின் அரசமரபு (265-420)", "text": "யின் அரசமரபு (265-420)\n\nயின் அரசமரபு (ஆங்கிலம்: Jìn Dynasty, எளிய சீனம்: 晋朝; மரபுச் சீனம்: 晉朝; பின்யின்: Jìn Cháo; வேட்-சில்சு: Chin⁴-ch'ao², ஐபிஎ: [tɕîn tʂʰɑ̌ʊ];) என்பது சீனாவை கிபி 265 இருந்து 420 ஆண்ட ஒர் அரசமரபு ஆகும். இந்த மரபின் வரலாற்றில் இரண்டு முக்கிய காலப் பகுதிகள் உண்டு. முதலாவது மேற்கு யின் (西晉, 265–316) காலப் பகுதி, அடுத்தது கிழக்கு யின் (東晉 317–420). \n\nSection::::வரலாறு.\nஆன் பேரரசின் வீழ்ச்சிக்குப் பின்பு சீனா வேய், சூ, வூ ஆகிய மூன்று தனித்தனி அரசுகளைக் கொண்டு இருந்தது. வேய் நாட்டை காஓ (Cao) குலத்தினர் ஆட்சி செய்தனர். Sima குலத்தினர் பெரும் நிலங்களை வைத்திருந்தனர். இந்தக் குலத்தை சார்ந்த சிமா யீ (Sima Yi) என்பவர் வேய் அரசின் படைத்தளபதிகளில் ஒருவராக இருந்தார். 249 இல் Gaoping Tombs அருகே சிமா யீ வேய் நாட்டின் படைத்தளபதியைக் கொன்றார். இதற்குப் பின்னர் சிமா குலத்தின் பலம் அதிகரித்தது. 263 இல் வேய் சூ அரசை வெற்றிக் கொண்டது. 265 இல் சிமா யீ வேய் அரசனை பதிவியில் இருந்து விலக்கச் செய்து அரசுரிமையை கைப்பெற்றி யின் அரசமரபை ஏற்படுத்தினார். 280 இல் வூ அரசையும் கைப்பெற்றி சீனாவை ஒன்றிணைத்தார்.\n"}
{"id": "144817", "url": "https://ta.wikipedia.org/wiki?curid=144817", "title": "முசுண்டை மலர்", "text": "முசுண்டை மலர்\n\nமுசுண்டைக்கீரை மக்கள் தேடிப்பிடித்து இக்காலத்தில் உண்ணும் கீரை வகைகளில் ஒன்று. \nஇதுபற்றிச் சங்கநூல்களில் உள்ள குறிப்புகள் இவை. \n"}
{"id": "144818", "url": "https://ta.wikipedia.org/wiki?curid=144818", "title": "வேம்பி (ஊர்)", "text": "வேம்பி (ஊர்)\n\nவேம்பி என்பது சங்ககாலத்தில் சிறந்து விளங்கிய ஊர்களில் ஒன்று. \nவேம்பற்றூர் என்னும் பெயரின் மரூஉ 'வேம்பு'\nஇதன் அக்கால அரசன் பெயர் 'முசுண்டை'. இவன் சிறந்த வள்ளல்.\nஆகிய சங்ககாலப் புலவர்கள் இந்த ஊரைச் சேர்ந்தவர்கள்.\n"}
{"id": "144834", "url": "https://ta.wikipedia.org/wiki?curid=144834", "title": "ஒடெசா முற்றுகை (1941)", "text": "ஒடெசா முற்றுகை (1941)\n\nஒடெசா முற்றுகை (\"Siege of Odessa\") 1941 இல் இரண்டாம் உலகப் போரின் கிழக்குப் போர்முனையில் நிகழ்ந்தது. உக்ரைனிய துறைமுக நகர் ஒடெசாவை நாசி ஜெர்மனி தலைமையிலான அச்சு படைகள் முற்றுகையிட்டு சோவியத் ஒன்றியத்தின் படைகளிடமிருந்து கைப்பற்றின. இம்முற்றுகை பர்பரோசா நடவடிக்கையின் ஒரு பகுதியாகும்.\n\nநாசி ஜெர்மனி தலைமையிலான அச்சுக் கூட்டணியில் ருமேனிய இராச்சியமும் இடம் பெற்றிருந்தது. ஜெர்மானியப் படைகள் சோவியத் ஒன்றியத்தின் மீது படையெடுத்த போது உக்ரெய்னின் ஒடெசா பகுதியைக் கைப்பற்றுவதில் ருமேனியாவின் உதவியை இட்லர் நாடினார். அதற்கு பதிலாக டினீஸ்டர் மற்றும் பக் ஆறுகளுக்கு இடைப்பட்ட பகுதியை ஆளும் உரிமையை ருமேனியர்களுக்கு வழங்கினார். ஒடெசா கருங்கடல் ஓரத்தில் அமைந்திருந்த ஒரு துறைமுகம். சோவியத் ஒன்றியத்தின் வலிமை வாய்ந்த கருங்கடல் கப்பற்படைப்பிரிவு அங்கு நிறுத்தப்பட்டிருந்தது. மேலும் ஒடெசா நகரமும் அதன் சுற்றுப்புறப்பகுதியும் வெகுவாக பலப்படுத்தப்பட்டிருந்தன. ஆகஸ்ட் 1941 இல் ருமேனிய 4வது ஆர்மி இப்பகுதியைத் தாக்கியது. கடற்பகுதியிலும் இரு தரப்பு கடற்படைகளும் மோதின. மூன்று வார கால சண்டைக்குப்பின்னும் ருமேனியர்களால் சோவியத் அரண்நிலைகளை ஊடுருவ இயலவில்லை. இரு தரப்பிலும் கூடுதல் படைகள் களத்துக்கு அனுப்பப்பட்டன. சில நாள் மந்த நிலைக்குப் பின்னர் செப்டம்பர் மூன்றாம் வாரம் மீண்டும் ருமேனியத் தாக்குதல் தொடங்கியது. அக்டோபர் இரண்டாம் வாரம் ஒடெசா நகரைக் காலி செய்து பின்வாங்க சோவியத் போர் தலைமை முடிவு செய்தது. சோவியத் கருங்கடல் படைப்பிரிவு 3,50,000 சோவியத் படைவீரர்களையும் குடிமக்களையும் ஒடெசாவிலிருந்து காலி செய்தது. 73 நாட்கள் முற்றுகையில் நான்கு பெருந்தாக்குதல்களுக்குப் பின்னர் அக்டோபர் 16 அன்று ஒடேசா துறைமுகத்தை அச்சுப்படைகள் கைப்பற்றின.\n\n"}
{"id": "144835", "url": "https://ta.wikipedia.org/wiki?curid=144835", "title": "கு. ப. சேது அம்மாள்", "text": "கு. ப. சேது அம்மாள்\n\nகு. ப. சேது அம்மாள் (1908 - நவம்பர் 5, 2002) ஒரு தமிழ் எழுத்தாளர். புகழ்பெற்ற எழுத்தாளர் கு. ப. ராஜகோபாலனின் தங்கை.\n\nSection::::வாழ்க்கைக் குறிப்பு.\nசேது அம்மாளின் முதல் சிறுகதை “செவ்வாய் தோஷம்” 1939 இல் \"காந்தி\" இதழில் வெளியானது. பின் அவரது சிறுகதைகள் பல தமிழ் இதழ்களில் வெளியாகத் தொடங்கின. 1940களில் சில திரைப்படங்களுக்கு வசனம் எழுதும் குழுவிலும் சேது அம்மாள் பணியாற்றினார். 2002 ஆம் ஆண்டு இவரது நூல்களை தமிழக அரசு நாட்டுடைமை ஆக்கியது.\n\n\n\n\n"}
{"id": "144837", "url": "https://ta.wikipedia.org/wiki?curid=144837", "title": "செங்குந்தர் துகில்விடு தூது", "text": "செங்குந்தர் துகில்விடு தூது\n\nதமிழகத்தில் பல சாதிகளைப் பற்றிப் புலவர் பலர் சாதி நூல்கள் பலவற்றைப் பாடி உள்ளனர். அவற்றில் உயர்வு நவிற்சியான போலிக் கதைகள் இருந்தாலும் கூட, சில சாதியருடைய பண்டைக் கால வழக்க ஒழுக்கங்களும் வேறு சில செய்திகளும் கிடைக்கின்றன. செங்குந்தர் துகில்விடு தூது என்னும் இந்நூல் செங்குந்தர் மரபினரைப் பற்றிக் கூறுகின்றது.\n\nSection::::நூல் விபரம்.\nஇந்நூலில், காப்புச் செய்யுள் ஒன்றும், இடையில் 271 கண்ணிகளையும், இறுதியில் வாழ்த்துச் செய்யுளோடு, நேரிசை வெண்பா ஒன்றையும் பெற்றுள்ளது. இது, ஆண் பெண்மீது விடுத்த தூது.\n\nSection::::ஆசிரியர் வரலாறு.\nசேலம் மாவட்டம், வெண்ணந்தூர் என்னும் ஊரில் செங்குந்தர் குலத்தில் பிறந்த பரமானந்த நாவலர் என்பார் இதன் ஆசிரியர் ஆவர். இவர் தன்னுடைய இளமைப் பருவம் முதல் முருகக் கடவுளின் கருணை நோக்கம் பெற்று, இலக்கண இலக்கியங்களை நன்றாக பயின்று, விருதுகவி பாடும் திறமை பெற்று விளங்கினார் என்ற கருத்து பின்வரும் அடிகளால் அறியப்படுகின்றது.\n\nபெரிய திறம் படைத்த அரசர்களாலும், சிறிய அரசர்களாலும், கொடைத்தன்மை வாய்ந்த வள்ளல் பெருமக்களாலும் தம்முடைய செங்குந்தர் குல அதிபர்களாலும் நன்கு ஆதரிக்கப்பெற்றுப் புகழ் பெற்றவர். முருகன் உள்ள சைவத் தலங்களில் எல்லாம் சென்று அவரைப் புகழ்ந்து பாடி தரிசித்தவர் என்பது இந்நூலின் வாயிலாக அறியப்படுகிறது.\n\nஇந்நூலில் செங்குந்தர் குல மரபினருடைய\n\nSection::::நூலின் போக்கு.\n1-8 கண்ணிகளில், திருமால், பிரமர், முனிவர், இந்திரர் முதலியோர்களின் துயரத்திற்குச் சிவபெருமான் இரங்குதலும், உமையைச் சிவன் மணத்தலும், கந்தப் பெருமான் திருவவதார நிகழ்ச்சியும் கூறப்பட்டுள்ளன.\n\n9-13 கண்ணிகளில், உமையின் பாதச் சிலம்பின் நவரத்தினங்களிலிருந்து நவசத்திகளுண்டாய், அவர்களனைவரும் நவ வீரர்களைப் பெற்ற வரலாற்றுக் குறிப்பும் அவர்களிடத்திலிருந்து தோன்றிய வியர்வையிலிருந்து நூறாயிரவர் தோன்றிய குறிப்பும் கூறப்பட்டுள்ளன.\n\n14-15 கண்ணிகளில், முருகன் பிரமனின் செருக்கை யடக்கிய வரலாறும், தான் சிருஷ்டித் தொழில் செய்ததும் கூறப்பட்டுள்ளன.\n\n16-17 கண்ணிகளில், சிவனால் பிரமன் சிறை மீண்டது, முருகன் சிவனுக்கு பிரணவப் பொருளை குருமூர்த்தமாக நின்று உபதேசித்தது ஆகிய வரலாறுகள் கூறப்பட்டுள்ளன.\n\n18-வது கண்ணியில், முருகன் சக்திவேல் பெற்றதையும்,\n\n19-22 கண்ணிகளில், முருகன் தன் தந்தையின் ஆணைப்படி சூரபதுமன் முதலானோரை வென்ற செய்தியும்,\n\n23-வது கண்ணியில், முருகன், இந்திரன்மகள் தெய்வயானையை மணந்தக் குறிப்பும்,\n\n24-25 கண்ணிகளில், செங்குந்தர் வீரவாகுதேவரின் பரம்பரையினர் என்பதும்,\n\n26-28 கண்ணிகளில், செங்குந்தரின் கடவுள்பற்றும், அவர் செய்யும் திருவிழாவின் குறிப்பும் அவரது பண்பாடு ஆகியவைகளைப் பற்றியும்,\n\n29-வது கண்ணியில், செங்குந்தர் ஆண்ட மண்டலங்களின் பெயர்களையும்,\n\n30-44 கண்ணிகளில், செங்குந்தரின் குணாதிசயங்கள், அவரது தொழில் நுட்பங்கள், தமது குலப் புலவரான ஒட்டக் கூத்தரைப் \nபுரந்து தாம் பெற்ற பேறுகள், அவர்கள் பெற்ற வரிசைகள், பல கொடைவள்ளல்களால் புகழப்பெற்றவை ஆகிய செய்திகளையும் கூறப்பட்டிருக்கின்றன.\n\n45-46 கண்ணிகளில், புலவர் தாம் சென்று போற்றி வந்த முருகன் ஊர்களைப் பற்றிக் கூறுகின்றார்.\n\n47-53 கண்ணிகளில், திருவேரகத்தில் புலவர் தாம் தரிசித்த முருகன் கோலத்தைப் பற்றியும், அச்சந்நிதியில் முனிவர்கள் வணங்கும் காட்சி, நடனமாது ஆடும் காட்சி முதலியவைகளைப் பற்றியும்,\n\n54-வது கண்ணியில், புலவர் முருகனைப்பற்றிப் பாடிப் பணிந்து பாமாலை செய்ததையும்,\n\n55-57 கண்ணிகளில், முருகன் சந்நிதியில் வணங்குவோரின் மெய்ப்பாட்டின் தன்மையையும்,\n\n58-80 கண்ணிகளில், புலவர், முருகன் புகழினைச் சொல்மலர்களால் அருணகிரியார் திருப்புகழ் முதலியன கொண்டு போற்றிப்பாடுகின்றார்.\n\n81-82 கண்ணிகளில், புலவர், திருவேரக முருகனைப் போற்றி செய்து, \"தன்னைக் காத்தல் நின்கடன்\" எனக்கூறி, தலவாசம் செய்ததாகக் கூறுகின்றார்.\n\n83-89 கண்ணிகளில், முருகன் புலவர் கனவில் தேசிகராய்த் தோன்றி, \"யாது வேண்டும் உமக்கு\" என வினவினதையும், அதற்குப் புலவர், \"கனவினும் உன் புகழைப் பாட, வுனையே வணங்க, பொன் பொலியும் வாழ்வு புகழீகை இன்பம் தவிரா திகபரமும் தந்தருள் ஐயா\", எனக் கூறி வேண்டினதையும், முருகன், \"பாளைய சீமைக்குள் வளர் செங்குந்த சபையோரின் மூலமாக நீ நினைத்த செல்வமெல்லாம் தந்தருள்வோம்\" என்று கூறி மறைந்த செய்தியும் கூறப்பட்டுள்ளன.\n\n90-100 கண்ணிகளில், புலவர் கும்பகோணம், திருநாகேஸ்வரம் முதலிய சிவத் தலங்களைத் தரிசித்துப், பின்னர், பெரிய தம்பி மன்னன் அன்பினால் ஆதரிக்கப்பட்டிருந்த செய்தி கூறுகின்றார்.\n\n101-134 கண்ணிகளில், பாளையஞ் சீமைக்குள் இருக்கும் பல நாட்டு செங்குந்தர்களும் கூடி, பலப்பல தீர்ப்பு வழங்குதலின் நேர்மையும், அந்நாட்டாண்மை சபையின் இலக்கணமும் நேர்மையும் பொதுவாகவும் சிறப்பாகவும் கூறப்பட்டிருக்கின்றன.\n\n135-144 கண்ணிகளில், புலவர் செங்குந்த சபையினிடத்துச் சென்றதும், அச்சபையோர் தன்னை வரவேற்று வினாவியதையும், அதற்குத் தான் பதிலளித்ததையும் கூறுகின்றார்.\n\n145-வது கண்ணியில், அச்சபையோர் தனக்கு ஈந்த வரிசையின் சிறப்பினைக் கூறுகின்றார்.\n\n146-249 கண்ணிகளில், துகிலின் பரியாயப் பெயர்களைக் கொண்டும், அது பயன்படும் இடத்தின் தன்மையைக் கொண்டும், அது இல்லாததால் ஏற்படும் தன்மையும் இருந்தால் ஏற்படும் பெருமையைக் கொண்டும் துகிலின் பெருமையை உயர்வு நவிற்சி படப் புகழ்ந்து கூறுகின்றார்.\n\n250-253 கண்ணிகளில், தன்னை வருத்திய பரத நாட்டியம் கற்றாடிய பெண்ணின் தன்மையையும், தன்னை யவள் வருத்திய விதத்தையும் கூறுகின்றார்,\n\n254-258 கண்ணிகளில், புலவர் பரதவிதத்தாலாடிய பெண்ணைப் புகழ்ந்து கூறுகின்றார்,\n\n259-261 கண்ணிகளில், புலவர் தன் ஊழ்வினையின் வலியை எடுத்துரைக்கின்றார்.\n\n262-வது கண்ணியில், இவையிவை பொல்லாதது ‍என்று கூறுகின்றார்.\n\n263-271 கண்ணிகளில், புலவர், தான் அவளை நினைத்து வருந்தி வாடிய தன்மையையும், அவளையடைய அவளிடத்துத் தூது சென்று அவளை யழைத்துவா, என்று துகிலைத் தூது விடுத்தலோடும் முடிகிறது இந்நூல்.\n\nSection::::இந்நூலின் காணும் சிறப்புகள்.\nமுதல் இருபத்தைந்து கண்ணிகளில், கந்த புராண வரலாற்றைத் தொகுக்கப்பட்டுள்ளது. இந்நூலின் வாயிலாக, செங்குந்த மரபினர் பண்டு தமிழகம் முழுவதும் வாழ்ந்து வந்தனர் என்பதும், அந்த காலத்து அரசர்களாலும் வள்ளல்களாலும் அறிஞர் பெருமக்களாலும் சிறப்புப் பட்டங்கள் பெற்றும், அரச காரியங்கள் செய்வோர் என்பதும், தங்களுக்குள் நாட்டாண்மை பொதுச் சபை ஏற்படுத்திக்கொண்டு, வழக்குகளை எவ்வாறு தீர்த்து வைத்தது போன்று சாதுரியம் பெற்று இருந்தனர் என்றும், முருகர் கோயிலில் ஆண்டாண்டுதோறும், \"சூரசம்ஹாரத் திருவிழா\" செய்பவர் என்றும், முதலாய செய்திகள் அறியக் கிடக்கின்றன. மேலும், ஆசிரியர், தன்னுடைய புலமையை திறம்பட உபயோகப்படுத்தியிருப்பது இவ்வடிகளால் அறியலாம்.\n\n\"கற்பிருக்கு மங்கையர்க்குக் காவல் நீ! கற்பில்லா\nதுர்ப்புணர்ச்சி கன்னியர்க்குந் தோழமை நீ !\"\n\n\"-செங்குந்தர்\nவாசலெங்கும் ரூபாய் வராகன் விளையாடப்\nபூசலிட்டு மேன்மேலும் போட்டுவைத்து-\"\n\nஇக்காலத்து, நெசவுத் தொழில் செய்வோர் இல்லங்களில், நெசவுத் தொழிலை ஆணும் பெண்ணும் ஒன்று சேர்ந்து ஒருவருக்கொருவர் உதவியுடன் செய்வர் என்பது கண்கூடாகப் பார்ப்பவருக்கு விளங்கும். இம்முறை அக்காலத்தும் உண்டு என்பதனை,\n\n“வையகத்தில்\nசீரிகையாற் பண்சேர்த்து நன்னூல் பாவாக்கிக்\nகாரிகையார் தாரால் கலைசெய்யும்”\n\nஎன்று எடுத்துக் கூறுகிறார்.\n\n\nSection::::நூல் குறிப்பு.\nஇந்நூல் நிலையத் தமிழ் ஓலைச் சுவடி R. 1756-ஆம் எண்ணிலிருந்து எடுத்து ஒல்லும் வகையான் திருத்திச் செப்பம் செய்து அச்சிடப்பட்டிருக்கிறது. இந்நூலை, சென்னை, திருவல்லிக்கேணி, சிங்காரத்தெரு, 35-ஆம், எண்ணுள்ள வீட்டிலிருக்கும் திருவாளர். எஸ்.வி. துரைராசன் என்பாரிடமிருந்து அரசியலாரால் 1948-ம் ஆண்டு, இந்நூல்நிலையச் சார்பாக விலைக்கு வாங்கப் பட்டதாகும்.\n\n\n"}
{"id": "144847", "url": "https://ta.wikipedia.org/wiki?curid=144847", "title": "கான்பூர் மாவட்டம்", "text": "கான்பூர் மாவட்டம்\n\nகான்பூர் மாவட்டம் (\"கான்பூர் நகர் மாவட்டம்\") இந்தியாவின் உத்தரப்பிரதேச மாநில மாவட்டங்களில் ஒன்று. இதன் தலைநகரம் கான்பூர் நகரம் ஆகும். இம்மாவட்டம் கான்பூர் பிரிவின் கீழ் அமைத்துள்ளது. மக்கள்தொகை பெருக்கத்தின் காரணமாக நிர்வாகத்தை செம்மைப்படுத்த இம்மாவட்டம் கான்பூர் நகர் மற்றும் கான்பூர் தேகத் என இரு மாவட்டங்களாக பிரிக்கப்பட்டுள்ளது. கான்பூர் என்பது பொதுவாக இவ்விரு மாவட்டங்களையும் குறிக்கும். \nSection::::வரலாறு.\nகான்பூர் மாவட்டம் 1977ல் கான்பூர் நகர் மற்றும் கான்பூர் தேகத் என இரு மாவட்டங்களாக பிரிக்கப்பட்டது. பின்னர் 1979ல் மீண்டும் ஒன்று சேர்க்கப்பட்டது. மீண்டும் 1981ல் இரண்டாக பிரிக்கப்பட்டது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி கான்பூர் மாவட்டத்தின் மொத்த மக்கட்தொகை 4,572,951. இது தோராயமாக கோஸ்ட்டா ரிக்கா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 32வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் கான்பூர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 9.72%.கான்பூர் மாவட்டத்தின் பாலின விகிதப்படி 1000 ஆண்களுக்கு 852 பெண்கள் உள்ளனர். மேலும் கான்பூர் மாவட்ட மக்களின் கல்வியறிவு விகிதம் 81.31%.\n"}
{"id": "144849", "url": "https://ta.wikipedia.org/wiki?curid=144849", "title": "எம். பி. நாச்சிமுத்து", "text": "எம். பி. நாச்சிமுத்து\n\nபத்மசிறீ எம். பி. நாச்சிமுத்து முதலியார், 1983-ம் ஆண்டு கைத்தறி நெசவுத் துறையில் தம்முடைய சமூக சேவைக்காக பத்மசிறீ விருது பெற்றார். இவர் \"சென்டெக்ஸ்\" என்ற சென்னிமலையில் உள்ள கைத் தறி கூட்டுறவு சங்கத்தை தொடங்கினார்.\n\nஇவருடைய பெயரில், திரு. ஜெ. சுத்தானந்தன் அவர்களால் பொறியியல் தொடங்கினார்.\n"}
{"id": "144852", "url": "https://ta.wikipedia.org/wiki?curid=144852", "title": "நந்தா பொறியியல் கல்லூரி", "text": "நந்தா பொறியியல் கல்லூரி\n\nநந்தா பொறியியல் கல்லூரி ஈரோட்டிலிருந்து, பெருந்துறை செல்லும் வழியில் வாய்க்கால் மேடு என்னும் இடத்தில் உள்ளது. 2001-ம் ஆண்டு தொடங்கப்பட்ட இப்பொறியியல் கல்லூரியில் இளநிலை மற்றும் முதுகலை பட்டப்படிப்பு பயிற்றுவிக்கப்படுகிறது.\n\nSection::::சேர்க்கை.\nஆண்டுதோறும் ஜுன் மாத இறுதியில், சென்னை அண்ணா பல்கலைக்கழக வாயிலாக மாணவ - மாணவியர் சேர்க்கை நடைபெறும்.\n\nSection::::வகுப்புகள்.\nஇப்பொறியியல் கல்லூரியில்,\n\n\n\nSection::::கல்லூரி வளாகம்.\nSection::::இடம்.\nஈரோடு இரயில் நிலையத்தில் இருந்து 10 கி.மீ. தொலைவிலும், கோவை விமான நிலையத்திலிருந்து 80 கி.மீ. தொலைவிலும் உள்ளது.\n\nSection::::நூலகம்.\nபல்வேறு துறை சார்ந்த நூற்றுக்கும் மேற்பட்ட உலகளாவிய இதழ்களும், IEEE எனப்படும் உலகளாவிய பொறியியல் வல்லுநர்களுக்கான கூட்டமைப்பின் இணையதளச் சேவையும் உள்ளது.\n\nSection::::விடுதிகள்.\nஇருபாலாருக்கும், தனித்தனியே விடுதி வசதி உள்ளது.\n\nSection::::கல்லூரி வாழ்க்கை.\nபடிப்பு மட்டுமின்றி இக்கல்லூரியில் நாட்டு நலப்பணித் திட்டம் மற்றும் இன்ன பிற இலக்கிய குழுமங்களும் இயங்கி வருகின்றன. ஆண்டுக்கு ஒரு முறை தேசிய அளவிலான மாணவர் கருத்தரங்கம் மற்றும் ஜெனிஸிஸ், ரேடிக்ஸ், டெக்கீஸ் உள்ளிட்ட துறை சார்ந்த விழாக்களும் நடைபெறும்.\n\n"}
{"id": "144854", "url": "https://ta.wikipedia.org/wiki?curid=144854", "title": "தினேஷ்", "text": "தினேஷ்\n\nதினேஷ் என்பது இந்துக்களின் பொதுவான ஆண்களுக்கு உரிய பெயர்.\n\nதினேஷ் என்பது இவர்களில் யாரையாவது குறிக்கலாம்:\n\n"}
{"id": "144856", "url": "https://ta.wikipedia.org/wiki?curid=144856", "title": "யாழூர் துரை", "text": "யாழூர் துரை\n\nஆறுமுகம் தர்மலிங்கம் (ஐயாத்துரை) (அக்டோபர் 15, 1946 - மார்ச்சு 21, 2012) யாழூர் துரை என்ற புனைபெயரில் எழுதி வந்த ஈழத்து எழுத்தாளரும், நாடக இயக்குனருமாவார். யாழ்ப்பாண மண்ணை மையப்படுத்திப் பல சிறுகதைகளை எழுதியுள்ளார். \"கண்ணீர்த் தேசம்\" என்ற சிறுகதைத் தொகுப்பை இவர் வெளியிட்டுள்ளார்.\n\nயாழ்ப்பாணத்தைப் பிறப்பிடமாகக் கொண்ட இவர் ஆறுமுகம்-சிவகாமி ஆகியோருக்குப் பிறந்தவர். யாழ்ப்பாணம் பூபாலசிங்கம் புத்தகசாலையின் பத்திரிகை விற்பனைப்பகுதியை நீண்ட காலமாக இயக்கி வந்தவர். புலம்பெயர்ந்து தமிழ்நாடு சென்னையில் வசித்து வந்தவர்.\n\n"}
{"id": "144862", "url": "https://ta.wikipedia.org/wiki?curid=144862", "title": "உடுமலை நாராயணகவி", "text": "உடுமலை நாராயணகவி\n\nஆரம்பத்தில் ஆன்மீகப் பாடல்களை எழுதிய நாராயணகவி, மகாகவி பாரதியாரின் நட்புக்குப்பின் பாமர மக்களிடையே விழிப்புணர்வை ஏற்படுத்தும் வகையில் சமுதாயப் பாடல்களை எழுதி அதன் மூலம் சீர்திருத்தக் கருத்துக்களைப் பரப்பியவர். கலைவாணர் என்.எஸ்.கிருஷ்ணனுக்கு `கிந்தனார்’ கதாகாலட்சேபம் எழுதியதால் கலைவாணரின் குருவாக விளங்கியவர். அறிஞர் அண்ணா எழுதிய \"வேலைக்காரி\", \"ஓர் இரவு\", \"நல்லதம்பி\" போன்ற படங்களுக்கும் கலைஞர் மு. கருணாநிதி கதை வசனம் எழுதிய \"பராசக்தி\", \"மனோகரா\" திரைப்படங்களுக்கும், \"பிரபாவதி\", \"காவேரி\", \"சொர்க்கவாசல்\", \"தூக்குத்தூக்கி\", \"தெய்வப்பிறவி\", \"மாங்கல்யபாக்கியம்\", \"சித்தி\", \"எங்கள் வீட்டு மகாலட்சுமி\", \"ரத்தக் கண்ணீர்\", \"ஆதிபராசக்தி\", \"தேவதாஸ்\" போன்ற படங்களுக்குப் பாடல்கள் எழுதியவர்.\n\nஏறத்தாழ பத்தாயிரம் பாடல்களை எழுதியுள்ள நாராயணகவி இயல்பாகவே இனிமையான சுபாவம் கொண்டவர். நேர்மையும், சொல்திறமையும் மிக்கவர். எவ்வகையிலும் தலை வணங்காத உறுதி உடையவர். பிறருக்கு உதவுகின்ற மனம் படைத்தவர். திரையுலகில் தமக்கென ஒரு மதிப்பையும் புகழையும் வைத்திருந்தவர்.\n\nSection::::இளமை.\n1899ஆம் ஆண்டில் திருப்பூர் மாவட்டத்தில் உடுமலைப்பேட்டை வட்டத்தில் உள்ள பூவிளைவாடி என்னும் பூளவாடிச் சிற்றூரில் கிருஷ்ணசாமி முத்தம்மாள் இணையருக்கு மகனாகப் பிறந்தார். இவருக்குப் பெற்றோர் இட்ட பெயர் நாராயணசாமி என்பதாகும்.\n\nஇளம் வயதிலேயே தம் தாய் தந்தையரை இழந்த நாராயணசாமி வறுமையில் உழன்றார். தனது தமையனார் தனுஷ்கோடியின் ஆதரவில் வாழ்ந்தார். சுற்றுப்புறச் சிற்றூர்களுக்கு தீப்பெட்டிகளைச் சுமந்து சென்று விற்றார். இதனால் ஒரு நாளைக்கு 25 பைசா வருமானம் கிடைத்தது. நான்காம் வகுப்போடு தனது பள்ளிப்படிப்பை முடித்துக் கொண்ட நாராயணசாமி, கிராமியக் கலைகளான புரவியாட்டம், சிக்குமேளம், தம்பட்டம், உடுக்கடிப்பாட்டு, ஒயில்கும்மி போன்ற கொங்கு மண்ணின் கலைகளில் மிகுந்த ஈடுபாடு கொண்டு ஆர்வத்துடன் பங்கேற்றார்.\n\nSection::::நாடக ஈடுபாடு.\nபூளைவாடியில் நிகழும் மாரியம்மன் திருவிழாவில் ஆண்டுதோறும் நடைபெறும் 'இராமநாடகம்' என்ற நாடகத்தில் இலக்குவன் வேடம் பூண்டவர் இவரே. இளமைப் பருவத்தில் இவருக்கிருந்த கலை ஈடுபாடே பின்னர்த் திரைத் துறையில் ஈடுபட வழிகாட்டியாய் அமைந்தது. அக்காலத்தே நாடகத்துறையில் புகழ்பெற்றுச் சிறந்த மதுரை சங்கரதாஸ் சுவாமிகளின் நெருங்கிய நண்பராக இருந்தவர் உடுமலைச் சரபம் முத்துசாமிக் கவிராயர் என்பவர்.இவர் 'ஆரிய கான சபா' என்னும் நாடக மன்றத்தின் ஆசிரியராகவும் இருந்தார். இவர் ஒரு முறை பூளைவாடித் திருவிழாவில் நாராயணசாமி பங்கு பெற்ற நாடகக் காட்சிகளைக் கண்டு அவரைத் தம்முடன் அழைத்துச் சென்றார்.பன்னிரண்டாம் வயது முதல் இருபத்தைந்தாம் வயது வரை முத்துசாமிக் கவிராயர் செல்லுமிடம் எல்லாம் உடன்சென்று நாடகம் நடித்தும், எழுதியும், பாடியும் அதன் நுட்பங்கள் அனைத்தையும் அறிந்தார்.\n\nஇருபத்தைந்தாம் வயதில் ஊர் திரும்பிய கவி தேசிய எழுச்சி மிகுந்திருந்த அக்காலத்தில் கதர்க்கடை ஒன்றைத் தொடங்கினார். கதர்ப்பாட்டுப் பாடி ஊர் ஊராகச் சென்று கதர் விற்றார். அப்போதுதான் பேச்சியம்மாள் என்பவரை மணந்தார். இவர்களுக்கு நான்கு ஆண்மக்கள் பிறந்தனர்.\nவாணிகத்தில் ஏற்பட்ட நட்டத்தால் கடன் தொல்லை ஏற்பட்டது.'இந்தக் கடனை எல்லாம் திருப்பித் தரும் வரை இந்த ஊர் மண்ணை மிதிக்க மாட்டேன் எனச் சூளுரை செய்து கையில் நூறு ரூபாயோடு பிறந்த ஊரை விட்டுப் புறப்பட்டார். தன்மானம் ஒன்றையே துணையாகக் கொண்டு மதுரை சங்கரதாஸ் சுவாமிகளைச் சென்றடைந்தார். அவரிடம் முறையாக யாப்பிலக்கணம் முழுதும் ஐயந்திரிபறக் கற்றுணர்ந்தார். நாடக மன்றங்கள் நிறைந்த மதுரை இவருக்கு உதவியாய் இருந்தது.\nSection::::விடுதலைப் போரில் ஈடுபாடு.\nமதுரையில் நாராயணசாமி பல நாடகங்களுக்கு உரையாடல்களும் பாடல்களும் எழுதினார். அதே சமயத்தில் தேசத்தில் சுதந்திர வேள்வித்தீ கொழுந்துவிட்டு எரியத் தொடங்கியிருந்தது. தன் பங்காக ஏராளமான தேசிய உணர்வுப் பாடல்களை எழுதி அன்றைய மேடைகள் தோறும் முழங்க வைத்தார்.\n\nSection::::சொந்த மண்ணை அடைதல்.\nஒருமுறை மதுரை நாடக சங்கத்தார் இவரின் கலைத்திறத்தைப் பாராட்டி வழங்கிய ஆயிரம் ரூபாய்க்கும் புத்தகங்களாகவே வாங்கினார். அப்போது ஊரில் உள்ள கடன் நினைவுக்கு வரவே மீண்டும் பொருளீட்டினார். ஈட்டிய பணத்துடன் சென்று தன் ஊருக்குப் புறத்தே நின்று கடனையெல்லாம் அடைத்த பிறகே ஊருக்குள் நுழைந்தார்.\n\nSection::::திராவிட இயக்கத் தொடர்பு.\nமதுரையில் வாழ்ந்த போது அங்கு முகாமிட்டிருந்த டி.கே.எஸ் நாடகக்குழுவினரோடு ஏற்பட்ட தொடர்பால் என்.எஸ் கிருஷ்ணனுடன் நெருங்கிய தொடர்பு ஏற்பட்டது.கலைவாணர் தொடர்பால் பெரியார், அண்ணா, கலைஞர், பாவேந்தர் முதலிய திராவிட இயக்கத் தலைவர்களின் நட்பு கிடைத்தது. அதனால் திராவிடர் இயக்கப்பற்றும், பகுத்தறிவுப் பார்வையும் கவிக்குக் கிடைத்தன.\n\nSection::::திரையுலகத் தொடர்பு.\nநாராயணகவியை கிராமபோன் கம்பெனிக்கு பாட்டெழுதித் தர வருமாறு இயக்குநர் ஏ.நாராயணன் சென்னைக்கு அழைத்தார். அப்படியே திரைப்படப் பாடல் உலகிலும் கவிராயர் நுழைந்தார். முதன்முதலாக கவிதை எழுதிய திரைப்படம் \"சந்திர மோகனா அல்லது சமூகத்தொண்டு\" ஆகும். \"கவிராயர்\" எனத் திரையுலகத்தினரால் அழைக்கப்பட்ட இவரிடம் பாடல்களைப்பெற அந்நாளில் திரைப்படத் தயாரிப்பாளர்கள் நடையாய் நடந்தார்கள். அந்நாளில் புகழ்பெற்ற கவிஞர் பாபநாசம் சிவனைவிட அதிகமாகப் பாடல்களை எழுதியவர் நாராயணகவியாவார். பட்டுக்கோட்டை கல்யாணசுந்தரம், கவிஞர் கண்ணதாசன் போன்றோர் இவருக்குப் பின்னர் வந்தவர்கள். அன்றைக்கு இவரால் எழுதப்பட்ட பாடல்கள் கருத்துக் கருவூலங்களாக இருந்தன. புதிய உத்திகளைக் கையாண்ட நாராயணகவி, உழைப்பாளர்களைப் பற்றியும் ஏராளமான பாடல்களை எழுதியுள்ளார். தமிழ்த் திரைப்படத்தில் அறிவைப் புகுத்தி மக்களைப் பண்பட வைத்த கவிஞர், நல்ல செய்திகளை மட்டுமே நாட்டுக்குச் சொல்லி உலகை உயர்த்தப் பாடுபட்டார்.\n\n\n\nSection::::சிறப்புகள்.\nகவிராயரின் பாடல்கள் மக்கள் மனங்களை ஈர்த்து அவர்களின் உள்ளங்களில் தனியிடத்தைப் பெற்றன. 'கலைமாமணி' என்னும் பட்டம் பெற்றார். தமிழும் இசையும் உள்ளவரை சாகாவரம் பெற்ற பாடல்களை எழுதிய உடுமலை நாராயணகவி தம் 82வது வயதில், 23.5.1981 இல் மறைந்தார்.இந்திய அரசு உடுமலை நாராயணகவி நினைவை போற்றும் வகையில் 31.12.2008 இல் இந்திய அஞ்சல் துறை அஞ்சல்தலை வெளியிட்டுள்ளது\n\nSection::::மணி மண்டபம்.\nதமிழ்நாடு அரசு இவர் வாழ்ந்த கோயம்புத்தூர் மாவட்டம் உடுமலைப்பேட்டையில் உடுமலை நாராயணகவி நினைவைப் போற்றும் வகையில் மணிமண்டபம் அமைத்துள்ளது . இங்கு உடுமலை நாராயணகவியின் மார்பளவு சிலை அமைக்கப்பட்டுள்ளது. அவரது வாழ்க்கை வரலாறு தொடர்பான புகைப்படங்கள் கண்காட்சியாக வைக்கப்பட்டுள்ளது.\n\n"}
{"id": "144864", "url": "https://ta.wikipedia.org/wiki?curid=144864", "title": "பெயர்", "text": "பெயர்\n\nபெயர் (\"Name\") என்பது ஓர் உயிரியையோ உயிரற்ற பொருளையோ அடையாளப்படுத்துவதற்காக உபயோகப்படுத்துவதாகும். ஒருவரையோ ஒரு குழுமத்தையோ ஒரு பெயர் அடையாளப்படுத்தும். \n\nSection::::முக்கியத்துவமும் சிறப்பும்.\nஒவ்வொருவரும் தங்களை அடையாளப்படுத்திக் கொள்ளப் பெயர் அவசியமாகிறது. தம்முடைய மொழி, இனம், மதம், சார்ந்திருக்கும் மக்கள், பண்பாடு போன்றவற்றைச் சார்ந்து தங்களுடைய மகன் அல்லது மகளுக்குப் பெயர் வைக்கின்றனர். பண்டைய காலம் தொட்டு, தமிழகத்தில் பிறந்த குழந்தைக்கு, பெயர் வைக்கும் நிகழ்வை ஒரு விழாவாக கொண்டாடி வருகின்றனர்.\n\n\nSection::::குலப் பெயர்கள்.\nதமிழகத்தில் பெயர்களுக்கு பின்னால் குல பெயர்.\n\nஎ.கா. மேல் குறிப்பிட்ட இருவரும் தம்முடைய பெயரில் குலத்தைச் சேர்க்கவில்லை. ஆயினும் அவர்களுடைய தந்தை பெயர்களில் குலப் பெயர்கள் சேர்க்கப்பட்டுள்ளன.\n\nSection::::பெயரில் பட்டங்களும் பதவிகளும்.\nஒருவருடைய பட்டமும் பதவியும் அவர்களுடைய பெயரிலும் மாற்றத்தைக் கொண்டு வருகின்றன. முனைவர், மருத்துவர், பொறியியலாளர் என அனைத்துத் துறையினரும் தம்முடைய பெயருக்கு முன்னால் அல்லது பின்னால் பட்டத்தைச் சேர்த்துக் கொள்கின்றனர். இப்பழக்கம் சங்க காலம் தொட்டு இருந்து வருகிறது. \n\n(எ-டு) \n\nSection::::குடும்பப் பெயர்கள்.\nவட மாநிலங்களிலும், வேறு சில நாடுகளிலும் பெரும்பாலும் தம்முடைய குடும்பத்திற்கு என்று சில பெயர்கள் இருக்கின்றன.\n\n\nSection::::கடவுள் பெயர்கள்.\nபெரும்பாலும் கடவுளின் பெயர்கள் மனிதர்களுக்கு சூட்டப்படுகிறது.\n\n\nSection::::பெண்களின் பெயர்.\nபெண்கள் திருமணத்திற்குப் பிறகு, தங்களுடைய பெயரை மாற்றிக் கொள்ளும் வழக்கம் உள்ளது. பொதுவாக தம்முடைய பெயரின் முதல் எழுத்தை (\"Initial\") மாற்றம் செய்து கொள்வர்.\n\nதிருமணத்திற்கு முன்: இந்திரா பிரியதர்சினி\n\nபெரோஸ் காந்தியை மணந்த பின்: இந்திரா பிரியதர்சினி காந்தி\n\n\n"}
{"id": "144866", "url": "https://ta.wikipedia.org/wiki?curid=144866", "title": "மலையமான் காசுகள்", "text": "மலையமான் காசுகள்\n\nதிருக்கோவலூர் மலையமான் என்பவன் சங்ககால குறுநில மன்னர்களுள் ஒருவன். இவனது வம்சத்தினர் மலையமான் வம்சத்தினர் எனப்பட்டனர். இவர்கள் வெளியிட்ட செப்பு மற்றும் இரும்புக் காசுகள் கிடைத்துள்ளன. அதில் இவர்கள் ஆண்ட திருக்கோவலூர் ஊரின் பொன்னையாறு, மூன்று மலைகள் மற்றும் ஒரு பாதையும் காணப்படுகிறது.\nஇவற்றின் காலம் கிபி 100 - 300 ஆகும்.\n\n"}
{"id": "144869", "url": "https://ta.wikipedia.org/wiki?curid=144869", "title": "சரத்பாபு ஏழுமலை", "text": "சரத்பாபு ஏழுமலை\n\nசரத்பாபு ஏழுமலை சென்னையைச் சேர்ந்த ஒரு இளம் முதல் தலைமுறை தொழில் முனைவோர்களில் (entrepreneur) மிக முக்கியமானவர் ஆவார். மேலும் இவர் ஒரு சமூக ஆர்வலர், அரசியல்வாதி. தன்னுடைய படிப்பை பிட்ஸ் பிலானியிலும், ஐஐஎம் அஹமதாபாத்திலும் முடித்துள்ளார். தற்போது \"ஃபுட்கிங்\" (Foodking) என்கிற பெயரில் உணவு தயாரித்து விநியோகிக்கும் ஒரு நிறுவனத்தை துவங்கி அதன் முதன்மை செயல் அதிகாரியாகவும் உள்ளார்.\n\n\nSection::::வெளிஇணைப்புகள்.\nசரத்பாபு பற்றிய அதிகார்ப்பூர்வ இணையதளம்\n"}
{"id": "144879", "url": "https://ta.wikipedia.org/wiki?curid=144879", "title": "கன்னியாகுடி", "text": "கன்னியாகுடி\n\nகன்னியாகுடி தமிழ்நாட்டில் திருச்சியில் சமயபுரத்துக்கு அருகில் 8கிமீ தொலைவில் அமைந்துள்ளது. 94, கரியமாணிக்கம் பஞ்சாயத்துக்கு உட்பட்டது. இவ்வூரில் பஞ்சாயத்து பள்ளிக்கூடம் உள்ளது. இப்பள்ளியில் 70க்கு அதிகமான மாணவர்கள் கல்வி கற்கின்றனர்.\n"}
{"id": "144882", "url": "https://ta.wikipedia.org/wiki?curid=144882", "title": "பண்டைய ரோம்", "text": "பண்டைய ரோம்\n\nபண்டைய உரோமை (\"Ancient Rome\") என்பது கிமு 8ஆம் நூற்றாண்டிலிருந்தே இத்தாலி தீபகற்பத்தில் தழைத்தோங்கிய நாகரிகத்தைக் குறிக்கும். இந்நாகரிகம் மத்தியதரைக் கடலோரமாகவும் உரோமை நகரை மையமாகக் கொண்டும் வளர்ந்ததோடு, பண்டைய உலகில் மிகப் பரந்து விரிந்த ஒரு பேரரசாகவும் எழுச்சியுற்றது.\nஉரோமைக் கலாச்சாரம் பல நூற்றாண்டுகள் நீடித்தது. அக்கால கட்டத்தில் உரோமைக் கலாச்சாரம் முடியாட்சி, மேல்மட்டத்தோர் ஆட்சி, குடியாட்சி, என்று பல நிலைகளைத் தாண்டிச் சென்று, பேரரசு ஆட்சியாக மாறியது. உரோமையின் ஆட்சி அதிகாரம் தெற்கு ஐரோப்பா, மேற்கு ஐரோப்பா, பால்கன் பகுதிகள், சிறு ஆசியா, வட ஆப்பிரிக்கா மற்றும் கிழக்கு ஐரோப்பாவின் சில பகுதிகள் என்று பல இடங்களிலும் படையெடுப்பு வழியாகவும் கலாச்சார ஊடுருவல் வழியாகவும் பரவியது. மத்தியதரைக் கடல் பகுதி முழுவதையும் உரோமை தன் ஆதிக்கத்துக்குள் கொணர்ந்தது. பண்டைய செவ்வுலகின் ஈடு இணையற்ற பேரரசாகவும் வல்லரசாகவும் உரோமையே விளங்கியது.\n\nபண்டைக் காலத்தின் ஒரே வல்லரசு உரோமைதான். உரோமையர்கள் இன்றும் நினைவுகூரப்படுகிறார்கள். அவர்களுள் ஜூலியஸ் சீசர், சிசரோ, ஹோரஸ் போன்றோர் அடங்குவர். உரோமைக் கலாச்சாரத்தையும் வரலாற்றையும் மாக்கியவெல்லி, ரூசோ, நீச்சே போன்ற அறிஞர்களும் மெய்யியலாரும் பெரிதும் போற்றியுள்ளனர்.\n\nஉரோமை இராணுவக் கலையிலும் அரசியல் கலையிலும் சிறந்து விளங்கியது. அதன் இராணுவம் தனிப்பயிற்சி பெற்ற போர்வீரர்களை உருவாக்கி, அறிவியல் நுட்பத்தோடு அமைக்கப்பட்டிருந்தது. உரோமையின் அரசியல் அறிவு மக்களின் பொது நலனை வளர்க்கவே அரசு அமைக்கப்பட வேண்டும் என்னும் கருத்தை அடிப்படையாகக் கொண்டிருந்தது. அந்த அடிப்படையில் ஐக்கிய அமெரிக்க நாடுகள், பிரான்சு போன்ற நாடுகளில் நிலவுகின்ற நவீன காலத்து மக்களாட்சி முறைகளுக்கு உரோமை வழிவகுத்தது.\n\nஉரோமையில் மக்களாட்சி நிலவிய காலம் முடிவுக்கு வந்த கட்டத்தில் உரோமை மத்தியதரைக் கடலைச் சூழ்ந்த பகுதிகளையும் அதற்கு மேலும் பல நாடுகளையும் தன் ஆட்சியின் கீழ் கொணர்ந்தது. இவ்வாறு, அட்லாண்டிக் கடலிலிருந்து பாலஸ்தீனாவில் யூதேயா வரை, ரைன் நதியின் முகத்துவாரத்திலிருந்து வட ஆப்பிரிக்காவரை விரிந்து பரந்தது.\n\nஉரோமை பேரரசாக உருவெடுத்தபோது அதன் பொற்காலம் அகஸ்டஸ் சீசர் ஆட்சியின் கீழ் தொடங்கியது. பேரரசன் ட்ரேஜன் (\"Trajan\") ஆட்சியில் உரோமைப் பேரரசு நிலப்பரப்பில் மிக உச்சக் கட்டத்தை எட்டியது. பேரரசு ஆட்சிக் காலத்தில் மக்களாட்சி விழுமியங்கள் மங்கத் தொடங்கின. புதிய பேரரசன் ஆட்சியை நிலைநாட்டுமுன் உள்நாட்டுப் போர்கள் நிகழ்வது வழக்கமாயிற்று.\n\nகிபி 5ஆம் நூற்றாண்டில் உரோமைப் பேரரசின் மேற்குப் பகுதியாக இருந்த மேற்குப் பேரரசு சிறுசிறு தனி நாடுகளாகப் பிளவுபடத் தொடங்கியது. அதற்கு முக்கிய காரணங்கள் உள்நாட்டுக் கலகங்கள், வெளியிலிருந்த வந்த இடம்பெயர் மக்களின் தாக்குதல்கள் போன்றவை ஆகும். வரலாற்றாசிரியர்கள் பொதுவரலாற்றின் பண்டைய காலம் முடிவடைந்து ஐரோப்பிய நடுக்காலம் தொடங்கியதை இக்காலத்தோடு இணைத்துப் பேசுகின்றனர்.\n\nஉரோமை மேற்குப் பேரரசு சிறுசிறு நாடுகளாகப் பிளவுபட்ட காலத்தில் கிழக்கு உரோமைப் பேரரசு பிளவின்றி முழுமையாக இருந்து தப்பிக்கொண்டது. மேற்கு-கிழக்கு என்று உரோமைப் பேரரசு பிரிக்கப்பட்டதிலிருந்து காண்ஸ்டாண்டிநோபுள் மாநகரம் கிழக்குப் பேரரசின் தலைநகராயிற்று. கிழக்கு உரோமைப் பேரரசில் கிரேக்க நாடு, பால்கன் நாடுகள், சிறு ஆசியாவின் பகுதிகள், சிரியா, எகிப்து ஆகியவை உள்ளடங்கியிருந்தன. \n\nபின்னர், இசுலாமியப் பேரரசு தலைதூக்கத் தொடங்கியதோடு கிழக்கு உரோமைப் பேரரசின் சிரியா மற்றும் எகிப்துப் பகுதிகள் கலீபா ஆட்சியின் கீழ் வந்தன. இருப்பினும், மேலும் ஓர் ஆயிரம் ஆண்டுகளுக்கு கிழக்கு உரோமைப் பேரரசு நீடித்தது. துருக்கி ஓட்டோமான் பேரரசு கிழக்கு உரோமைப் பேரரசின் எஞ்சிய பகுதிகளைக் கைப்பற்றி, காண்ஸ்டாண்டிநோபுளைச் சூறையாடியதோடு அந்நகரும் வீழ்ந்தது. கிழக்கு உரோமைப் பேரரசும் முடிவுக்கு வந்தது. கிழக்கு உரோமைப் பேரரசு கிறித்தவக் கலாச்சாரம் நிலவிய நடுக்கால, கிழக்கு உரோமைப் பேரரசை வரலாற்றாசிரியர்கள் \"பிசான்சியப் பேரரசு\" என்று அழைக்கின்றனர்.\n\nஉரோமை நாகரிகத்தைப் பண்டைய கிரேக்கத்தோடு இணைத்து \"செவ்விய பண்டைக்காலம்\" (\"classical antiquity\") என்றும் வரலாற்றாசிரியர்கள் குறிப்பிடுவது உண்டு.\n\nபண்டைய உரோமை உலகுக்கு வழங்கியவற்றுள் மேற்கத்திய நாடுகள் பெற்றுக்கொண்ட ஆட்சிமுறை, சட்டமுறை, போர்முறை, கலைகள், இலக்கியங்கள், கட்டடக் கலை, தொழில்நுட்பம், சமயம், மொழி ஆகியவை உள்ளடங்கும். \n\n"}
{"id": "144887", "url": "https://ta.wikipedia.org/wiki?curid=144887", "title": "மீன் பிடித்தல்", "text": "மீன் பிடித்தல்\n\nமீன் பிடித்தல் என்பது மீனவர்களாலும் சில நேரம் பொழுதுபோக்கிற்காகவும் செய்யப்படும் தொழில் அல்லது பொழுதுபோக்கு ஆகும். மீன்களை அவை வாழும் இயற்கை வளங்களான ஆறு, கடல், பெருங்கடல் பகுதிகளிலிருந்து பிடித்து மனிதப்பயன்பாட்டிற்குப் பயன்படுத்துவதே மீன் பிடிப்பு ஆகும். இத்தொழில் மூலம் மூன்று கோடியே எழுபது லட்சம் பேர் நேரடி வேலைவாய்ப்பையும் ஐம்பது கோடி பேர் மறைமுக வேலைவாய்ப்புகளையும் பெறுகின்றனர். \n\nSection::::வரலாறு.\nபண்டைய வரலாறுகளிலும், இன்றைய காலத்திலும் மீன் பிடிப்பு எல்லா இடங்களிலும் பரவியுள்ளது. ஆயினும் 18ம் நூற்றாண்டிலிருந்துதான் மீன் வகைகளின் அடிப்படையில் மீன் பிடித்தல் போன்றவற்றில் கவனம் செலுத்தப்பட்டது.. இதன் பிறகே மீன்பிடிப்புப் பகுதியில் உள்ள மீன் வகைகள், மீன்களின் எண்ணிக்கை போன்றவை அறியப்பட்டு, மீன்களைத் தரம் பிரித்தலில் உள்ள சிக்கல்கள் நீக்கப்பட்டன..\n\nSection::::மீன் பிடி கருவிகள்.\nசிறிய வகை மீன்களைப் பிடிக்க தூண்டிலும், பெரிய வகை மீன்களைப் பிடிக்க வலையும் உபயோகப்படுத்தப்படும். அதுமட்டுமின்றி மீன் பிடிக்க, ஆதி காலத்து மனிதர்கள் ஈட்டியையும் பயன்படுத்தியதாகத் தெரிகிறது.\nஇராமேசுவரம் பகுதியில் ஓலை வலை மீன்பிடி என்ற வகையில் பெண்கள் மீன்களைப் பிடிக்கிறார்கள். \n\nSection::::வலைகள்.\nமீன் பிடி வலை' என்பது மீன் பிடிக்கப்பயன்படும் வலை ஆகும். மீன் வலை உறுதியான கயிறுகளால் முடிச்சிடப்பட்டு பின்னப்பட்டிருக்கும். தற்காலத்தில் நைலான் போன்ற ஒருவகை நெகிழியினால் செய்யப்பட்ட வலைகள் மீன்களைப் பிடிக்கப் பயன்படுத்தப்படுகிறது.\n\nSection::::கரப்புகள்.\nமீன்களைச் சிக்க வைக்கும் கூடரம் போன்றா அமைப்புகள் கரப்புகளாகும். இவை கட்டு கரப்பு, வாளிக் கரப்பு என பல வகைப்படும்.\n\nSection::::வலை வகைகள்.\nமீன் பிடி வலைகள் மிதமான மீன்பிடி வலைகள், தீவிர மீன்பிடி வலைகளென இரு வகைப்படும்.\n\n\nSection::::தூண்டில் வகைகள்.\nSection::::ஆயிரங்கால தூண்டில்.\nஇது ஒரு எரிபொருள் ஆற்றல்மிக்க மீன் பிடிப்பு வலையாகும். இந்த வலையில் மிதவை மற்றும் அடிமட்டத்தில் உள்ள சுறா, சுவாட் போன்ற மீன்களைப் பிடிக்கலாம், இதில் மென் வலை மற்றும் கொக்கிகளை இடைவெளி விட்டுப் பொருத்திவிட வேண்டும். இதில் மீன்கள் இனக் கவர்ச்சிக்கு ஏற்றவாறு மாட்டிக் கொள்ளும்.\n\nSection::::கழி தூண்டில்.\nகழிதூண்டில் மூலம் மேற்பரப்பில் உள்ள ஒரே இன மீன்களைப் பிடிக்கலாம். சூரை மீன்களைப் பிடிக்க இந்தத் தூண்டில் மிகவும் ஏற்றதாகும். இந்தத் தூண்டிலில் இரையைப் பயன்படுத்திப் படகுக்குக் பக்கததில் உள்ள மீன்களைக் கவர்ந்து பிடிக்கலாம். தூண்டிலில் கொக்கி பொருத்தப்பட்டிருக்கும். இதை இயக்க இயந்திரம் அல்லது விசை பயன்படுத்தப்படுகிறது.\n\nSection::::இரை மீன்கள்.\nதூண்டில் மீன்பிடிப்பில் உயிருடன் பொறி வைத்தல் முறையில் மீன்கள் பிடிக்கப்படுகின்றன. மீன்பிடிப்பு முறையில் இது ஒரு முக்கியமான காரணியாக உள்ளது. இம்முறையில் 21 இனங்களைச் சேர்ந்த மீன்கள் மற்ற மீன்களைப் பிடிக்க மீன்பொறியாகப் பயன்படுத்தப்படுகின்றன. இவற்றுள் 12 இன மீன்களை மட்டும் இரைமீனாக உயிருடன் மீன் பொறியில் பொருத்துவர். நீரடித்திட்டு மற்றும் உப்பு நீர்த்தேக்கங்களில் மீன்களைப் பிடிக்கக் கப்பலில் குறிப்பிட்ட இடத்தில் மீன் பொறிகளை வைத்திருப்பார்கள் மீன்களைப் பிடிக்கும்போது மட்டும் எடுத்துப் பயன்படுத்துவர். ஸ்பார்டெல்லாயிட்ஸ் டெலிகேட்டுலஸ், ஸ்.ஜபோனிகஸ், அப்போகான் சங்கின்சஸ், அ.சவர்ன்சிஸ் மற்றும் க்ரோமிஸ் டெமாடென்சிஸ் ஆகியவை சில மீன்பொறி இனங்களாகும்.\n\nSection::::போலி இரை மீன்பிடிப்பு.\nகணவாய் மீன்களைப் பிடிக்கப் போலி இரை மிகவும் உதவுகிறது. போலி இரை என்பது ஒரு வகையான ஈர்க்கும் இரை. இதைத் தூண்டிலுடன் இணைத்து இயந்திரம் மற்றும் கை மூலமாக மீன்களைப் பிடிக்கலாம். மீன்கள் இரையை இழுக்கும்போது மாட்டிக்கொள்ளும். இரவில் ஒளி ஈர்ப்பு மூலம் மீன்பிடித்தலுக்குப் போலி இரை மீன்பிடிப்பைப் பயன்படுத்துவார்கள்.\n\nSection::::மீன்பிடிப்பு கலன்கள்.\nபெரிய அளவில் மீன்பிடிக்க மீன்பிடிப்புக் கலன்கள் பயன்படுகின்றன. கடல் மற்றும் நன்னீர் மீன்பிடிப்பிற்கு, பெரிய வகையான மீன் பிடிப்பிற்கு ஏற்றால்போலப் படகுகள் வடிவமைக்கப்பட்டுள்ளன. இந்தியாவில் இரண்டு வகையான மீன்பிடிப்பு கலன்கள் உள்ளன. அவை:\n\n\nSection::::இயந்திரம் இல்லாமல் இயங்கக்கூடிய படகுகள்.\nகட்டுமரம், கடல் தோண்டி, தோணி, மரப்பலகை தோணி, மிதவை தோணி, மசுலா படகு, கட்டமைப்பு படகு ஆகியவை இயந்திரம் இல்லாமல் இயங்கக்கூடிய படகுகள் ஆகும்.\n\nSection::::இயந்திர படகுகள்.\nமீன் பிடிக்கச் சிறு அல்லது நடுத்தர, சுமார் 10 மீட்டர் முதல் 15 மீட்டர் நீளமுள்ள படகுகளில் இயந்திரம் பொருத்தப்பட்டு அவைகளின் மூலம் தொலைவான இடஙகளுக்குச் சென்று மீன்பிடிக்கின்றனர். தூண்டில் படகு, பொறிப்படகு, செவுள்வலைப்படகு, விசைப்படகு ஆகியவை இயந்திர மீன்பிடிப்புப் படகுகளாகும்.\n\nSection::::மீன்பிடி பொறி.\nஒரு குறிப்பிட்ட இடத்தில் வலைகளை வீசி விடுவார்கள். மாட்டிய மீன்கள் வலையிலிருந்து தப்பிச் செல்லாமல் இருக்க நங்கூரத்தை உபயோகிப்பார்கள். ஒரு சில வேளையில் பெரிய வலைகளைப் பயன்படுத்தி மீன்களைப் பொறிக்குள் சிக்க வைப்பார்கள். கெரிங், சூரை போன்ற மீன்களை இந்தப் பொறிமூலம் பிடிக்கலாம்.\nவலைக்கு ஏற்றவாறு பொறி தேர்ந்தெடுக்கப்பட வேண்டும். தேவையில்லாத அல்லது குறைந்த எடை கொண்ட மீன்களைத் திரும்பக் கடலிலேயே விட்டுவிடுவார்கள். இந்தப் பொறியில் கடல் பறவை மற்றும் பாலூட்டிகளும் கூடச் சில வேளைகளில் மாட்டிக்கொள்ளும்.\n\nSection::::மீன்களைக் கவர உதவும் சாதனங்கள்.\nமீன் இனங்களில் பல, மற்ற உயிர் இனங்களுடன் இணைந்து வாழ்கின்றன. அல்லது மிதக்கும் பொருள்களைச் சார்ந்து வாழ்கின்றன. இதனால் மீன்களும் மேலே மிதக்கும் தன்மை கொண்டுள்ளன. அப்பொழுது சில சாதனங்களைச் பயன்படுத்தி மேலே உள்ள மீன்களைப் பிடிக்கலாம். மீனவர்கள் இந்தச் சாதனங்ளைப் படகுடன் இணைத்து மீன்களைக் கவர்ந்து பிடிக்கின்றனர். (எ.க) ஓடுகயறு, மீன்பிடிப் பொறி, தூண்டில் போன்றவை.\n\n\nSection::::மீன்பிடித்தல் வகைகள்.\nSection::::ஆழ்கடல் மீன்பிடிப்பு.\nகடல் மற்றும் பேராழிகளில் மீன்பிடித்தலை ஆழ்கடல் மீன்பிடித்தல் என்கிறோம். இவ்வகை மீன்பிடித்தலுக்குப் பெரிய இயந்திரப் படகுகள் பயன்படுத்தப்படுகின்றன. சுறா, கெளுத்தி, கெண்டை, வெள்ளி போன்ற மீன்கள் இவ்வகை மீன்பிடிப்பில் பிடிக்கப்படுகின்றன.\nஇந்தியாவில் கடல் மீன்பிடித்தல் ஒரு முக்கியமான அங்கம் வகிக்கிறது. பெரிய கடற்கரை வழி (8118 கி.மீ.) மற்றும் பொருளாதாரத் தனி உரிமைப் பகுதி (2.025 ச.கி.மீ.) ஆகியன முக்கிய மீன்வளம் அமைந்துள்ள இடங்களாகும். இந்தியாவில் கடல் மீன்பிடிப்பு வளம்மூலம் இரண்டுகோடி மக்களுக்கு வேலை வாய்ப்பு கிடைத்துள்ளது. கடல்மீன் பிடிப்பினால் பயன்படுத்தும் கப்பல் மற்றும் படகுகளின் எண்ணிக்கை உயர்ந்துள்ளது, அதாவது 2,80,491 கப்பல்கள் தற்போது பயன்படுத்தப்படுகின்றன. இதில் பழைமையான கப்பல்கள் 1,81,284 ஆகும். இயந்திர படகுகள் 44,578 மற்றும் விசைப்படகுகள் 53,684 ஆகும். மொத்த கடல் மீன் பிடிப்பு உற்பத்தியில் பழைய, இயந்திரம் மற்றும் விசைப் படகுகளின் பங்கு முறையே 9 விழுக்காடு முதல் 26 விழுக்காடு மற்றும் 65 விழுக்காடு ஆகும்.\n\nகடல் பகுதிகளில் 100 மீ ஆழம்வரைத் தீவிர மீன்பிடிப்பு பகுதி ஆகும். ஆழ்கடல் பகுதிகளில் மீன்பிடித்தலின்போது குறிப்பிட்ட மீன்பிடிப்பு அளவைத் தாண்டுவதனால் மீன் அளவும் குறைகிறது. கடற்கரையோரப் பகுதிகளில் மீன்வளம் குறைந்து விட்டதால். ஆழ்கடல் மீன்பிடிப்பிற்குத் தற்போது வாய்ப்புகள் அதிகரித்து வருகின்றது. புதிதாக ஆழ்கடலில் மீன் பிடிக்க நீளடுக்குத் தூண்டில், சுருக்கு வலை மற்றும் கணவாய்ப் போலி இரை ஆகியவை உபயோகிக்கப்படுகின்றன.\n\nSection::::உள்நாட்டு மீன்பிடிப்பு.\nஉள்நாட்டு நீர்வளங்கள் ஆறு, கால்வாய், நதி, வெள்ளச்சமவெளி, நன்செய், கடற்கரைக்காயல் மற்றும் நீர்தேக்கங்களாகும். கடல் நீர்தேக்கங்கள் பிடிப்பு மீன் வளத்திற்கு மட்டும் பயன்படுகிறது. ஆனால் உள்நாட்டு நீர் தேக்கங்கள் வளர்ப்பு மற்றும் பிடிப்பு மீன் வளத்திற்குப் பயன்படுகிறது. இந்தியா உள்நாட்டு பிடிப்பு மீன் வளத்திற்கு முக்கியத்துவம் வாய்ந்த நாடாகும். உள்நாட்டில் உள்ள குளம், குட்டை, ஆறுகள், முகத்துவாரங்கள், சதுப்பு நிலங்கள் ஆகிய இடங்களில் மீன்பிடித்தலை உள்நாட்டு மீன்பிடித்தல் என்கிறோம். விலாங்கு, மிர்கல், கட்லா, ரோக் போன்ற மீன்கள் இவ்வகை மீன் பிடித்தலில் கிடைக்கின்றன. கட்டுமரம், சிறிய படகுகள், டீசல் படகுகள், மிதவைகள், வலைகள் ஆகியவை இவ்வகையில் பயன்படுத்தப்படுகின்றன. இங்கு மொத்தம் 30% மீன் உற்பத்தியாகிறது. நிறைய உள்நாட்டு மீன் தேக்கத்தினால் பொருளாதார அளவில் மீன்வளம் உயர்ந்துள்ளது.\n\nஉலகில் சுமார் 500 மில்லியன் ஹெக்டர் உள்நாட்டு நீர் நிலைகள் உள்ளன. இதிலிருந்து வருடத்திற்கு மொத்த மீன் உற்பத்தியில் 40-70% உள்நாட்டு மீன்பிடிப்பாகும். நீர்வாழ் உயிர்களுக்கும் மீன் உற்பத்திக்கும் இடையே உள்ள தொடர்பு மீன்வள உற்பத்தியில் பெரும் பங்கு வகிப்பதாகும். வெப்பநிலை, கலங்கியநிலை, நீர் அமில-காரத் தன்மை, நீரில் கரையும் ஆக்ஸிஜன், தனித்துள்ள கரியமில வாயு, நீரின் மொத்த அமிலத்தன்மை, மண் வெப்பநிலை, மண் அமில காரத்தன்மை, மன் அங்ககக் கரி. மண் பாஸ்வரம், உப்பின் காரச் சத்து மற்றும் கடலில் பெரிய தாவரத் திறன் இவை அனைத்தும் அடங்கியது தான் நன்னீரியல் மற்றும் ஆற்று நீர் மீன்பிடிப்பு பகுதியின் வழியலகுகளாகும்.\nSection::::ஆறுகளில் மீன் பிடிப்பு.\nஇந்திய ஆற்று மீன்வளங்கள் இரு வகைப்படும் அவை\n\nஇவை ஆறுகளில் மீன் உற்பத்தியப் பாதிக்கும் காரணிகளாகும்.\n\nSection::::மீன் உணவு.\nமீன்களில் பொதுவாக 60 - 80 விழுக்காடு ஈரப்பதமும், 15 - 24 விழுக்காடு புரதச்சத்தும், 3 - 5 விழுக்காடு கொழுப்புச்சத்தும், 0.4 - 2.0 விழுக்காடு தாது உப்புக்களும் உள்ளன. தாது உப்புக்களைப் பொறுத்த வரையில் சோடியம், பொட்டாஷியம், கால்சியம், மக்னீசியம், இரும்பு, அயோடின், குளோரின் கந்தகம், பாஸ்பரஸ், மாங்கனீஸ், தாமிரம், துத்தநாகம், கோபால்ட், ஆர்செனிக் மற்றும் ஃபுளோரின் போன்ற சத்துக்கள் அடங்கி உள்ளன.\n\nதாவர உணவுகளிலிருந்து கிடைக்கும் புரதம் குறைபாடு கொண்ட முட்டை மற்றும் பிற மாமிசங்களை விட மீன்கள் தரமான மாமிசப் புரதங்களை நமக்கு அளிக்கின்றன. மேலும் மீன் இறைச்சியின் கொழுப்புகளில் கொலஸ்டிரால் எனப்படும் உடலுக்குக் கேடு விளைவிக்கும் கொழுப்பு இல்லை. இதன் விலையும் ஆடு, கோழி போன்ற பிற இறைச்சியுடன் ஒப்பிடும்போது மலிவாகவே உள்ளது. இதுவும் மீன் பிடித்தல் நடைபெற ஓர் காரணமாகிறது. மேலும் மீன்கள் கடல்சார் உணவு உற்பத்தி மற்றும் ஏற்றுமதியில் முக்கிய பங்கு வகிக்கின்றன.\n\nSection::::கடல் சார்ந்த பொருட்கள்.\nமீன் பிடித்தலின்போது மீன் மட்டுமின்றி, பிற கடல் உயிரினங்களையும் பிடிக்கும் பழக்கம் உள்ளது. இதில் உணவுக்காக மட்டுமின்றி அலங்காரம் மற்றும் அணிகலன்களுக்கான முத்து, சிப்பி போன்றவைகளும் மீனவர்களால் கரைக்கு கொண்டு வந்து விற்பனை செய்யப்படுகிறது. கடல் சார்ந்த பகுதிகளில் கருவாடு, நண்டு போன்ற உணவு வகைகளும் கிடைக்கும்.\n\nSection::::மீன் பிடித்தல் தொடர்பான தொழில்கள்.\nமீன் பிடித்தல், மீன்களைச் சந்தைப்படுத்துதல், பிடிபடும் மீன்களை வெளிநாடுகளுக்கு ஏற்றுமதி செய்தல், அளவுக்கதிகமாகச் சிறிய மீனினங்கள் பிடிபடும் காலகட்டத்தில் அவற்றைப் பதனிட்டு பாதுகாத்து வைத்தல் ஆகியன மீன்பிடிப்புத் தொடர்பான பிற தொழில்களாகும். சில நாடுகளில் அந்தந்த நாடுகளின் கடற்றொழில் நீர்வள துறை இப்பணிகளை மேற்கொள்கிறது.\n\nSection::::மீனினங்கள்.\nமீன்கள் பெரும்பாலும் குழுவாகவும் தனித்தும் இருந்தாலும், அவை அனைத்தும் முதுகெலும்புள்ள உயிரின வகையைச் சார்ந்தவை . இவை அளவு, உருவம், அமைப்பு, உயிரியல் பண்புகள் மற்றும் வாழ்விடங்கள் ஆகியவற்றில் மாறுபட்டுக் காணப்படுகின்றன. நெல்சன் என்ற ஆய்வாளர் 1981-ல், உலகில் 21,723 மீன் இனங்கள், இதில் 4,044 பேரினங்கள், 445 குடும்பங்கள் மற்றும் 50 வகை மீன்களென வகைப்படுத்தினார். டே என்ற அறிஞர் 1989-ல் பிரித்தானிய இந்தியாவில் மட்டும் 1418 இனங்களும்,இதன் கீழ் 342 பேரினங்களும் இருந்ததாகக் குறிப்பிட்டுள்ளார். 1991-ல்தல்வார் என்பவரின் மதிப்பீட்டின்படி 969 பேரினங்களும், 254 குடும்பங்களும் மற்றும் 40 வகைகளும் உள்ளன. உலகில் காணப்படும் மீன் வகைகளில் 80 சதவீதம் இந்தியாவில் காணப்படுகிறது. அவற்றில் இனங்கள் 11.72%, பேரினங்கள் 23.96% மற்றும் 51% குடும்பங்கள் தமிழ் நாட்டில் காணப்படுகின்றன. \nதெற்கு ஆசியா, ஆப்பிரிக்கா, தென் மற்றும் மத்திய அமெரிக்கா போன்ற வெப்ப மண்டலப் பகுதியில் காணப்படும் மீன்களின் பேரினங்கள் வேறுபடுகின்றன. ஆனால், சில குடும்பங்கள், இரண்டு அல்லது அதற்கு மேற்பட்ட கண்டங்களிலும் காணப்படுகின்றன. தென் ஆசியாவில் கெண்டை மீன்கள் (சைப்ரின்டயே) மற்றம் கெளுத்தி மீன்கள் (சில்ராய்டயே), இவை இரண்டும் மேம்பட்ட மீன் \nவகைகளாகும் ).\n\nSection::::மக்கள்.\nமீன் பிடித்தல் என்னும் இத்தொழிலைச் செய்பவர், மீனவர் ஆவார்.இவர்கள் பரதவர்கள் எனவும் அழைக்கப்படுகின்றனர். பண்டைத் தமிழ் நூல்கள் கடலும் கடல் சார்ந்த நிலப்பரப்பும் உடையநெய்தல் நில மக்களின் ஒரு தொழிலாக மீன் பிடித்தல் குறிப்பிடப்படுகிறது. \n\nதமிழக மீனவர்கள் அடிக்கடி இலங்கை இராணுவப் படையினரால் தாக்கப்படும் சம்பவங்களும் நடைபெற்று வருகிறது. பெரும்பாலும் மீன் பிடித்தல் ஏரி, ஆறு, கடல் அல்லது குளம் போன்ற பகுதிகளில் நடைபெறும், சில சமயங்களில் கிணற்றிலும் நடைபெறும்.\n\nSection::::இந்திய மீன்பிடிப்பு.\nஇந்தியாவில் மீன் பிடிப்பு மூலமாக 68 விழுக்காடு மீன் கிடைக்கிறது. இம்முறையில் மீன்வளத்தைப் பெருக்குவதற்கு நாம் எந்தவொரு நடவடிக்கையும் எடுப்பதில்லை. இயற்கையில் தாமாகவே கிடைக்கும் மீன்கள் பிடிக்கப்படுகின்றன. ஏரி, நீர்தேக்கம், ஓடை, ஆறு, மற்றும் கடல் ஆகிய இடங்கள் மீன் பிடிக்கப் பயன்படும் இடங்களாகும். \n\nஇந்தியாவின் நீர்வளம் மீன்பிடித்தல் தொழிலுக்கு ஏற்றதாகும். உலக அளவில் இந்தியா மீன் உற்பத்தியில் மூன்றாவது இடமும் மற்றும் உள்நாட்டு மீன் உற்பத்தியில் இரண்டாவது இடமும் வகிக்கிறது. இந்த மீன்வளத்துறையின் மூலம் சுமார் 11 கோடி மக்கள் பகுதிநேர அல்லது முழுநேர வேலைவாய்ப்பைப் பெறுகின்றனர். மேலும் பல்லாயிரக்கணக்கான மக்களின் துணைத்தொழிலாக மீன் வளர்ப்பு மற்றும் மீன்பிடித்தல் விளங்குகிறது. கடல் வளம் மூலமும் உள்நாட்டு நீர் வளம் மூலமும் கிடைத்த மீன் உற்பத்தி 3.9 கோடி டன் மற்றும் 4.5 கோடி டன் ஆகும்.\n\nஇந்திய நாட்டின் கடற்கரை மற்றும் ஆற்றுப்படுகையில் வாழும் ஏறக்குறைய 1.5 கோடி மக்களின் வலுவான வருமானம் மற்றும் வேலைவாய்ப்பு வழங்கும் துறையாக மீன்வளத் துறை விளங்குகிறது. இது மக்களுக்கு மீன்வளர்ப்பை ஊக்குவித்தல், மீன்விதை வங்கி அமைத்தல், கூடுகளில் மீன் முட்டைகளை வளர்த்தல், அலங்கார மீன் வகைகளை வளர்த்தல் ஆகிய பல திட்டங்களைத் தீட்டியுள்ளது. இத்துறை மலிவான மற்றும் தரமான மீன் புரதம் வழங்கும் துறையாகவும், வருடத்திற்கு ஏறக்குறைய 10 ஆயிரம் கோடி ரூபாய்க்கு மேலாக அந்நியச் செலாவணி ஈட்டும் துறையாகவும் விளங்குகிறது. மீன்வளத்துறை இந்திய நாட்டின் வலுவான பொருளாதார வளர்ச்சிக்கும் வழிகோலுகிறது.\n\nசராசரியாக இந்தியாவில் உள்ள 291 சிறிய நீர்த்தேக்கங்களில் 49.90 யீல்டும் 110 நடுநிலை நீர்த்தேக்கங்களில் 12.30 யீல்டும் 21 பெரிய நீர்த்தேக்கங்களில்11.43 யீல்டும் 422 குளங்களில் 20.13 யீல்டும் மீன்பிடிப்பு மூலம் மீன்கள் கிடைக்கின்றன.\n\nஇந்தியா முழுவதும் நன்னீர் வளத்தினால் நிறைந்துள்ளது. ஆறு, கழிமுகம், மற்றும் ஏரிகளில் நன்னீர் உள்ளது. இந்தியாவில் மீன்வளம் ஐந்து வகையாகப் பிரிக்கப்பட்டுள்ளது. அவை சிந்து (கிளை ஆறுகள்), கங்கை, பிரம்மபுத்திரா கிழக்கு மற்றும் மேற்கு கடற்கரை ஆற்று மீன்வளங்களாகும். இந்த ஆறுகளிலிருந்தும் இதன் துணையாறுகள், கால்வாய்கள் ஆகியவற்றில் 930 மீன் இனங்கள் 326 பேரினங்கள் உள்ளன.\n\nSection::::கங்கை பகுதியின் மீன்வளம்.\nகங்கைஆற்றுப் பகுதியில் 89.5% மீன்குஞ்சுகள் உற்பத்தியாகின்றன. இங்குள்ள மீன்கள் கெண்டை மீன் வகைகள், கெளுத்தி, விரால் மீன், மடவை, விலாங்கு மீன் மற்றும் இறால் போன்ற பலவகைகள் ஆகும்.\nஆற்றில் மண் அரிப்பு, தண்ணீர் அளவு குறைதல், தண்ணீர் பின் வாங்குதல், விட்டு விட்டு மீன் பிடித்தல் இவை அனைத்தும் இந்தப் பகுதியில் அதிகம் காணப்படுவதால் மீன் உற்பத்தி குறைகிறது. இந்தப் பகுதிகளில் கொண்டை வலை, வீச்சு வலை, மற்றும் துரிவலை. இவ்வகையான வலைகளை மக்கள் மீன்பிடிக்கப் பயன்படுத்துகின்றனர்.\n\nSection::::கோதாவரி ஆற்று மீன்வளம்.\nகோதாவரி ஆற்றில் கொண்டை, கெளுத்தி, இறால் ஆகிய மீன்கள் கிடைக்கின்றன. இந்தியாவில் அதிகமான இறால்கள் இங்குதான் கிடைக்கின்றன. இப்பகுதியில் செவுள் வலை, சூழ்வலை, மற்றும் காப்பு வலைகள் பயன்படுத்தி மீன் பிடித்தல் நடைபெறுகிறது.\nSection::::காவேரி ஆற்று மீன் வளம்.\nகாவேரி ஆற்றில் 80 வகை மீன் இனங்கள், 23 குடும்பத்தைச் சேர்ந்த மீன் வகைகள் உள்ளன. இங்கு கிடைக்கும் மீன்கள் மற்ற ஆறுகளிலிருந்து வேறுபட்டுக் காணப்படுபவையாகும். கெண்டை, கெளுத்தி, ரோகு, நெத்திலி, நெய்மீன் இன்னும் பல மீன்கள் காவேரி ஆற்றில் கிடைக்கும் மீன் இனங்களாகும்.\n\nSection::::இந்தியாவில் மீன் உற்பத்தி.\nஉலக அளவில் இந்தியா மீன் உற்பத்தியில் இரண்டாம் இடத்தில் உள்ளது. ஆண்டிற்கு 6.9 மில்லியன் மெட்ரிக் டன் மீன் உற்பத்தியாகிறது. மீன் வளத்துறையின் கணக்குப்படி 2005 - 2006-ல் ரூ.34,755 கோடி மொத்த உள்நாட்டு உற்பத்தியாகும். இதில் தேசிய மொத்த உள்நாட்டு உற்பத்தி 1.2 விழுக்காடு மற்றும் வேளாண்மையின் மொத்த உள்நாட்டு உற்பத்தி 5.3 விழுக்காடு எனினும் தமிழ்நாட்டில் மட்டும் 2005-2006ல் மீன்வளத்துறையின் பங்கு நாட்டு உற்பத்தியில் 4.44 விழுக்காடென மதிப்பிடப்பட்டுள்ளது. அண்மை காலமாகக் கடல் மீன் வளர்ப்பு உற்பத்தியிலிருந்து உள்நாட்டு மீன்வள உற்பத்தி படிப்படியாக முன்னேறி வருகிறது.\n\n\nSection::::தமிழக மீன்பிடிப்பு.\nதேசிய அளவில் தமிழ்நாடு மீன்பிடித்தல் மற்றும் வளர்ப்பில் நான்காவது மாநிலமாகத் திகழ்கிறது. மிக நீண்ட கடற்கரையும் (1076 கி. மீ), அகலமான கண்டத்திட்டும், கடல் சார்ந்த மீன்வளர்ப்பை ஊக்குவிக்கின்றன. தமிழகக் கடற்கரையை ஒட்டி 13 மாவட்டங்களில் பரவியுள்ள சுமார் 591 மீனவக் கிராமங்கள் உள்ளன. தூத்துக்குடி மாவட்டம் தமிழகத்தின் முதன்மை மீன்பிடித் துறைமுகமாகும். அதனைத் தொடர்ந்து சென்னை, சின்ன முட்டம்(கன்னியாகுமரி மாவட்டம்) ஆகியவை மீன்பிடித் துறைமுகங்களாக விளங்குகின்றன. இவை தவிர சிறிய அளவில், பழையாறை, வாலி நோக்கம், குளச்சல், நாகப்பட்டினம் ஆகியவை சிறு மீன்பிடித் துறைமுகங்களாகச் செயல்படுகின்றன.\n\nSection::::தமிழகத்தில் மீன் உற்பத்தி.\nகடல் சார் மீன் உற்பத்தியில் 40 விழுக்காடு நாகப்பட்டினம், தஞ்சாவூர், திருவாரூர் மற்றும் இராமநாதபுரம் ஆகிய மாவட்டங்களிலிருந்து பெறப்படுகிறது. 2007-08 ஆம் ஆண்டு மீன் கொள்முதல் 3,93,266 டன் ஆகும். தமிழ் நாட்டில் 370 ஹெக்டேர் பரப்பில் உள்நாட்டு நீர்நிலைகளும், 63,000 ஹெக்டேர் பரப்பில் நதி முகத்துவாரம், காயல்கள், சதுப்புநிலங்களும் உள்ளன. எண்ணூர் மற்றும் புலிக்காட் ஏரிகளில் இறால் மீன் செயற்கை முறையில் வளர்க்கப்படுகிறது. 2007-08 ஆண்டிற்கான மொத்த மீன் உற்பத்தி சுமார் 64,504 டன் ஆகும். தமிழகத்தில் மவட்டங்களுக்குள் 10 விழுக்காடு மீன் பிடிப்புடன் வேலூர் மாவட்டம் முதல் நிலையில் உள்ளது. கடலூர், சிவகங்கை, விருதுநகர் ஆகிய மாவட்டங்கள் 9 சதவித மீன் பிடிப்புடன் இரண்டாம் நிலையில் உள்ளன.\n\nஇராமேசுவரம் மீன் பிடித்தலுக்கும் கடல்சார் தொழிலுக்கும் பெயர் பெற்றது. இந்தத் தீவில் பிடிக்கப்படும் மீன்கள் பதப்படுத்தப்பட்டு பல்வேறு இடங்களுக்கும், வெளி நாடுகளுக்கும் அனுப்பபடுகின்றன. எனவே இத்தீவு கடல் சார் உணவு உற்பத்தி மற்றும் ஏற்றுமதியில் முக்கிய பங்கு வகிக்கிறது.\n\nSection::::கூடு வைத்து மீன் பிடித்தல்.\nகடலில் கூடு வைத்து மீன் பிடிக்கும் மிகப் பழைமையான முறையை இன்றளவும் இராமேசுவரம் மீனவர்கள் சிலரால் உயிர்ப்புடன் பின்பற்றப்படுகின்றது. கூடை போன்ற கூடுகள் செய்து மீன் பிடிக்கும் முறை இதுவாகும். நூறு ஆண்டுகளுக்கும் மேலாக, பாரம்பரியமாக ஒலைகுடா, சங்குமால், மாங்காடு, சம்பை, வடகாடு, அரியாங்குண்டு ஆகிய கிராமங்களில் இம்மீன்பிடி முறை தற்போதும் பின்பற்றப்படுகின்றது. இது தவிர மண்டபம், மண்டபம் கேம்ப், வேதாளை, கீழக்கரை பகுதியில் சில கிராமங்களிலும் இம்மீன்பிடி முறை பின்பற்றப்படுகின்றது. இலங்கையில் உள்ள தமிழ் மீனவர்களும் இம்முறையைப் பாரம்பரியமாகப் பின்பற்றி வருகின்றனர். ஒருகாலத்தில் முதன்மையான மீன்பிடி முறையாக இருந்த இத்தொழில் தற்போது நலிவடைந்து கொண்டே வருகின்றது.\n\nSection::::இந்தியாவில் வணிக முதன்மைத்துவம் பெற்ற மீனினங்கள்.\nஇந்தியாவில் சுமார் 40 வகையான மீனினங்கள் வணிக முதன்மைத்துவம் பெற்றவையாகும். அவை:\n\nஆகியவை.\n\n"}
{"id": "144892", "url": "https://ta.wikipedia.org/wiki?curid=144892", "title": "ம. நடராசன் (அறிவியலாளர்)", "text": "ம. நடராசன் (அறிவியலாளர்)\n\nமுனைவர் ம. நடராசன் (மந்திரம் நடராசன், ஆங்கிலம் M. Natarajan, பிறப்பு ஆகஸ்டு 1945) மேன்மை தாங்கிய விஞ்ஞானி (Distinguished Scientist), பொறியியலாளர் மற்றும் முன்னாள் பாதுகாப்பு ஆராய்ச்சி மற்றும் வளர்ச்சி அமைப்பில் (டி.ஆர்.டி.ஒ) தலைவராவார். இந்தப் பதவியின் அலுவல் முறையில் இவர் இந்திய மைய அரசின் பாதுகாப்பு அமைச்சருக்கு அறிவியல் ஆலோசகராகவும் பணியாற்றியுள்ளார். . இவரின் பணியினைப் பாராட்டி இந்திய அரசு பத்மஸ்ரீ பட்டம் வழங்கி உள்ளது.\n\nSection::::பிறப்பும் கல்வியும்.\nநடராசன் 1945 ஆம் ஆண்டு பிறந்தார். இவர் சென்னை ஐ.ஐ.டி இல் \"இயந்திரவியல் துறையில்\" \"பி.டெக்\" இளங்கலை பட்டமும், மும்பை ஐ.ஐ.டி இல் \"பொறியியல் வடிவமைப்பு\" (Engineering Design) என்ற சிறப்புத் துறையில் \"எம்.டெக்\" முதுகலை பட்டமும் பெற்றார். பின்னர் ஐக்கிய இராச்சியம் (யு.கே) (United Kingdom (U.K.) நாட்டில் உள்ள சிரிவென்ஹாம் (Shrivenham) நகரில் அமைந்துள்ள ராயல் மிலிட்டரி கல்லூரியில் (ஆர்.எம்.சி.எஸ், R.M.C.S) \"படைத்துறை ஊர்தி தொழில் நுட்ப இயலில்\" \"எம்.எஸ்.சி\" பட்டமும் பெற்றார்.\n\nSection::::செயல் முறைத் திட்ட இயக்குனர், போர் ஊர்தி ஆராய்ச்சி மற்றும் வளர்ச்சி நிறுவனம், (சி.வி.ஆர்.டி.இ) ஆவடி, சென்னை.\nநடராசன் 1970 ஆம் ஆண்டில் டி.ஆர்.டி.ஒ (DRDO) இல் இணைந்தார். இவர் 2004 ஆம் ஆண்டு ஆகஸ்டு மாதத்தில் பாதுகாப்பு அமைச்சருக்கு அறிவியல் ஆலோசகராக பதவி ஏற்பதற்கு முன்பே டி.ஆர்.டி.ஒ இல் 37 ஆண்டுகளுக்கும் மேலாக பல முக்கிய பாதையிடு ஊர்திகளின் (tracked vehicles) வடிவமைப்பு மற்றும் வளர்மானத் திட்டங்களில் (design and development projects) பங்களித்துள்ளார்.\n\nஅர்ஜுன் முதன்மை போர் ஊர்தி செயல் முறைத் திட்டத்தில் (programme) அதன் தொடக்க காலம் முதலே தொடர்பில் இருந்தார். அர்ஜுன் முதன்மை போர் ஊர்தி செயல் முறைத் திட்டத்தின் செயல் முறை இயக்குனருக்கான சகல பொறுப்புக்களையும் 1987 ஆம் ஆண்டு ஏற்றுக் கொண்டார்.\n\nSection::::இயக்குனர், போர் ஊர்தி ஆராய்ச்சி மற்றும் வளர்ச்சி நிறுவனம், (சி.வி.ஆர்.டி.இ) ஆவடி, சென்னை.\nதொடர்ந்து போர் ஊர்தி ஆராய்ச்சி மற்றும் வளர்ச்சி நிறுவனம், (சி.வி.ஆர்.டி.இ) ஆவடி, சென்னை (Combat Vehicles Research and Development Establishment (CVRDE)) \"இயக்குனாராக\" 1989 ஆம் ஆண்டு திசம்பர் மாதம் பொறுப்பேற்றுக் கொண்டார். முனைவர் நடராசன் மற்றும் இவருடைய குழுவினர்கள் தொடர்ந்து 20 ஆண்டுகள் ஆற்றிய கூட்டு முயற்சியும், கடின உழைப்பும், வடிவமைப்பு அணுகு முறைகளும், மேலதிகமான அர்ப்பணிப்பும், நமது படைத்துரையினருக்கான நவீன (state of the art) உள்நாட்டு (indigenous) அர்ஜுன் முதன்மை போர் ஊர்தியாகவும், \"தன சுழல் திறன் பீம் பிரங்கி\" ஊர்தியாகவும் உருவாயின.\n\nஅர்ஜுன் போரூர்த்தி தற்சமயம் உறபத்தியில் உள்ளது. இது மட்டுமல்லாமல் பல பயனுள்ள பல சிறந்த தொழில் நுட்பங்களையும் பிற போரூர்திகளுக்காகவும் \"இலகுரக போர் வானூர்தி\"க்காகவும் (Light Combat Aircraft (L.C.A) வடிவமைத்தவர் இவர். இது காரணமாகவே இவர் இந்தியாவின் போரூர்தி தொழில் நுட்பத்தின் தந்தை (father of combat vehicle technology in India) என்று அறியப்படுகிறார்.\n\nSection::::முதன்மை கட்டுப்பாட்டு அலுவலர் (ஆராய்ச்சி மற்றும் வளர்மானம்).\nநடராசன் 2000 ஆம் ஆண்டு முதன்மை கட்டுப்பாட்டு அலுவலர் (ஆராய்ச்சி மற்றும் வளர்மானம்) (Chief Controller (Research and Development (C C R & D) ஆக பொறுப்பேற்றுக் கொண்டார். இவர் கட்டுப்பாட்டில் படைகலன்கள் (Armament) போரூர்தி (Combat Vehicles) மற்றும் பொறியியல் கருவிகள் (Engineering Equipments) (சுருக்கெழுத்து (ஏ. சி. இ - A. C. E) போன்ற திட்டங்களும் ஆய்வகங்களும் செயல்பட்டன. இவர் இப்பணியில் திறம்பட செயலாற்றியதால் பினாகா பல்குழல் எறிகணை ஏவுபொறி (Pinaka Multi-Barrelled Rocket Launching System (M.B.R.L. S) பல கள சோதனைகளுக்குப் (field tests) பின்னர் படைத்துறையினரால் (Army) பயனாக்கம் (induction) பெற்றது.\n\nSection::::பாதுகாப்பு ஆராய்ச்சி மற்றும் வளர்ச்சி துறையின் செயலாளர்.\nஇவர் 2004 ஆம் ஆண்டு பாதுகாப்பு ஆராய்ச்சி மற்றும் வளர்ச்சி துறையின் செயலாளராகவும் (Secretary of Dept. of Defence Research & Development), பொது இயக்குனர், பாதுகாப்பு ஆராய்ச்சி மற்றும் வளர்ச்சி (Director General Research and Development (D.G.R&D), பாதுகாப்பு அமைச்சருக்கு அறிவியல் ஆலோசகராகவும் நியமனம் செய்யப்பட்டார். அக்டோபர் 31,2004 அன்று இப்பதவியை முனைவர் ஆத்ரேயின் (Dr. Aatre) பணி ஓய்வினை அடுத்து ஏற்றார்.\n\nஇவருடைய தலைமையில் 52 ஆய்வகங்களைத் தன்னகத்தே கொண்ட இந்தியாவின் மிகப் பெரிய ஆய்வு அமைப்பான டி ஆர். டி. ஒ பல படி நிலைகளைக் (milestones) கடந்தும் பல அரிய ஆராய்ச்சித் திட்டங்களை நிறைவேற்றியும் பெரிதும் முன்னேற்றம் கண்டது. \"அக்னி (மூன்று)\" (Agni III ) ஏவுகணை, \"இடைமறி ஏவுகணை\" (Interceptor missile), கப்பற்படைக்கான சூழ்சசித்திறனமைந்த ஏவுகணை (strategic missile for Navy), அர்ஜுன் முதன்மைப் போரூர்தி (MBT Arjun), படைத்துறையினருக்கான \"சம்யுக்தா இலத்திரனியல் எச்சரிக்கை அமைப்பு\" (Samyukta Electronic Warning (EW) system), \"இலகுரக போர் வானூர்தி\" (Light Combat Aircraft (L. C. A) போன்ற ஆயுதங்களின் வளர்மானத்தை ஒருமுகப்படுத்தி, கள சோதனைகளை முடுக்கிவிட்டு இணக்கம் (acceptance) பெற்றமையால் முப்படைகளில் பயனாக்கம் (induction) பெற்றன.\n\nSection::::ஒய்வு.\nநடராசன் 2009 ஆம் ஆண்டு ஆகஸ்டு 31 தேதி ஆக்கப் பணிகள் உச்ச நிலை அடைந்தமையால் (culmination) நிறைவளிக்கும் பணி ஆற்றிய மனநிறைவுடன் பணிமூப்பு (superannuation) அடைந்தமையால் ஒய்வு பெற்று டி.ஆர்.டி.ஒ விலிருந்து விடைபெற்றார்..\n\n"}
{"id": "144894", "url": "https://ta.wikipedia.org/wiki?curid=144894", "title": "மஞ்சள் தலைப்பாகைக் கிளர்ச்சி", "text": "மஞ்சள் தலைப்பாகைக் கிளர்ச்சி\n\nமஞ்சள் தலைப்பாகைக் கிளர்ச்சி என்பது கி. பி. 184இல் சீனாவில் ஆன் பேரரசின் ஆட்சியின் போது இடம்பெற்ற ஒரு உழவர் கிளர்ச்சி ஆகும். கிளர்ச்சியாளர்கள் தமது தலையில் கட்டிய மஞ்சள் துணியின் காரணமாக இவ்வாறு அடையாளப்படுத்தப்படுகிறது. கிளர்ச்சியாளர்கள் தாவோயியப் பிரிவுகளைப் பின்பற்றுபவர்களாக இருந்தது தாவோயிய வரலாற்றில் முக்கியம் பெறுகிறது. \n\nவேளாண் நெருக்கடி, பஞ்சம், மிகை வரிகள், ஒடுக்குமுறை ஆகியவை இந்தக் கிளர்ச்சியின் காரணங்களாகக் கருதப்படுகின்றன. இந்தக் கிளர்ச்சி உடனேயே அடக்கப் பட்டது எனினும் ஆன் அரசை பலவீனம் அடையச் செய்து பின்னர் அதன் வீழ்ச்சிக்கு ஒரு முக்கிய காரணம் ஆகவும் அமைந்தது. \n"}
{"id": "144895", "url": "https://ta.wikipedia.org/wiki?curid=144895", "title": "வு கு எழுச்சி", "text": "வு கு எழுச்சி\n\nவு கு எழுச்சி என்பது யின் அரசமரபின் காலத்தின் போது ஆன் சீனர் அல்லாதவர்களால் நடத்தப்பட்ட எழுச்சியாகும். சீன அரசிற்கு கட்டுப்பட்டு இருந்த வு கு (ஐந்து காட்டுமிராண்டி குலங்கள்) என சீனர்களால் அடையாளப்படுத்தப்பட்டவர்கள் 304 இல் வடக்குச் சீனாவில் கிளர்ந்து எழுந்தார்கள். 316 இல் அவர்கள் முழு வெற்றி ஈட்டினார்கள். இதன் காரணமாக யின் அரசமரபு தென் சீனாவிற்கு இடம்பெயர்ந்தது. \n"}
{"id": "144898", "url": "https://ta.wikipedia.org/wiki?curid=144898", "title": "வெள்ளை அறிக்கை", "text": "வெள்ளை அறிக்கை\n\nவெள்ளை அறிக்கை என்பது ஒரு அரசாங்கமோ அல்லது ஒரு அமைப்போ ஒரு பிரச்சனைக்கு எடுக்கப்பட்ட தீர்மானத்தின் அதிகாரப்பூர்வ அறிவிப்பு ஆகும். வெள்ளை அறிக்கை மூலம் வெளியிட்ட அமைப்பின் தெளிவான குறிக்கோளை மக்கள் அறிந்துகொண்டு, விவாதிக்கவோ, ஆலோசிக்கவோ முடியும். வெள்ளை அறிக்கை, ஒரு பிரச்சனைக்குத் தீர்வாக அல்லது புதிய திட்டத்தை அறிமுகம் செய்ய வெளியிடப்படுகிறது. \n\nநாடளுமன்றத்தில் முடிவெடுக்கப்பட்ட அரசின் கொள்கையை சட்டவடிவம் ஆக்குவதற்கு முன் மக்களுக்குத் தெரிவிக்கும் விதமாக கனடாவில் இவ்வறிக்கை வெளியிடப்படுகிறது. \n\nதற்காலத்தில், புதிய பொருள் ஒன்றை சந்தையில் அறிமுகம் செய்யும் முன் அதன் அம்சங்கள் பற்றி விளம்பரம் செய்ய அந்நிறுவனங்கள் வெள்ளை அறிக்கையை வெளியிடுகின்றன. வணிக வெள்ளை அறிக்கைகள் தகவல் தொடர்பாக பயன்படுகிறது.\nபச்சை அறிக்கை என்பது விவாதிப்பதற்காக அடிக்கடி வெளியிடப்படும் திறந்தநிலை அறிக்கையாகும். பல பச்சை அறிக்கைகள் மூலம் விவாதிக்கப்பட்டு முடிவான கொள்கை, சட்டம் ஆவதற்கு முன் வெள்ளை அறிக்கையாக வெளிவரும்.\n\n"}
{"id": "144899", "url": "https://ta.wikipedia.org/wiki?curid=144899", "title": "பச்சை அறிக்கை", "text": "பச்சை அறிக்கை\n\nபச்சை அறிக்கை என்பது ஒரு அரசாங்கமோ அமைப்போ ஒரு பிரச்சனைக்கு எந்தத் தீர்வும் தராமல் தங்கள் நிலையை மட்டும் விளக்கும் ஒரு அதிகாரப்பூர்வ அறிவிப்பாகும். இதன் மூலம் விவாதிக்கப்பட்டு தீர்மானம் எடுக்கப்படும்.\n\nஐரோப்பிய ஆணையம் வெளியிடும் பச்சை அறிக்கை விவாதத்தைத் துவக்கும் அறிவிப்பாக பயன்படுகிறது. கனடாவின் பச்சை அறிக்கை, அரசின் இறுதி முடிவாக இல்லாமல், ஒரு முன்மொழிவாக மக்கள் முன் வைக்கப்படுகிறது. விவாதங்களுக்குப் பிறகு இறுதி முடிவு எடுக்கப்பட்டு வெள்ளை அறிக்கையாக வெளியிடப்படுகிறது.\n\nSection::::இவற்றையும் பார்க்க.\nவெள்ளை அறிக்கை\n\n"}
{"id": "144901", "url": "https://ta.wikipedia.org/wiki?curid=144901", "title": "மஞ்சள் பத்திரிகை", "text": "மஞ்சள் பத்திரிகை\n\nமஞ்சள் பத்திரிகை அல்லது மஞ்சள் இதழ் என்பது பெருமளவாகவோ முழுதாகவோ பொய் கலந்த செய்தியுடன், வெறும் கவர்ச்சிக்காகத் தலைப்பிட்டு இலாபம் ஈட்டும் நோக்கோடு வெளிவரும் ஒரு வகையான இதழாகும். இதனை நச்சு இதழ் என வகைப்படுத்துகிறார்கள். பொதுவாக மிகைப்படுத்திய செய்திகள், புரட்டான செய்திகள், கிளர்ச்சியூட்டும் செய்திகள் கொண்டவையாகயிருக்கும். \n\nப்ராங்க் லூத்தர் மோட் (1941) வரையறையின் படி மஞ்சள் இதழின் ஐந்து பண்புகள் பின்வருமாறு:\n"}
{"id": "144910", "url": "https://ta.wikipedia.org/wiki?curid=144910", "title": "பெட்ரோமாக்ஸ்", "text": "பெட்ரோமாக்ஸ்\n\nபெட்ரோமாக்ஸ் (\"Petromax\", அமெ.: \"kerosene lamp\") என்பது வளிம வலைத்திரி (மாண்டில்) மற்றும் மண்ணெண்ணெய் துணையுடன் எரியக் கூடிய ஒரு அழுத்த புகை போக்கி விளக்கு ஆகும். இது பெட்ரோமாக்ஸ் நிறுவனத்தின் ஒரு தயாரிப்பு ஆகும். \n\nSection::::வரலாறு.\nசெருமனியின் பெர்லின் நகரைச் சேர்ந்த ஏகுரிச் & கிரெத்சு என்ற நிறுவனத்தின் தலைவர் மாக்சு கிரெட்சு (1851–1937) என்பவர் இவ்விளக்கை முதன் முதலில் வடிவமைத்தார். பெட்ரோலியம் என்ற எரிபொருளின் பெயரும் மாக்சு என்ற கிரெத்சின் முதற் பெயரும் சேர்க்கப்பட்டு பெட்ரோமாக்சு என இவ்விளக்குக்குப் பெயரிடப்பட்டது.\nஅக்காலத்தில் புதிதாகக் கண்டுபிடிக்கப்பட்டிருந்த பரபீனை எரிபொருளாகக் கொண்டு ஒரு விளக்கை உருவாகக் அவர் முயன்றார். பரபீனில் இருந்து வளிமம் ஒன்றை அவர் உருவாக்கினார். இவ்வளிமம் மிக உயர்ந்த கலோரி அளவைக் கொண்டிருந்தது. அத்துடன் மிகச் சூடான நீலத் தீச்சுடரையும் தந்தது. கிரெட்சு ஆவியாக்கிய பரபீனைக் கொண்டு அழுத்த விளக்கு ஒன்றைத் தயாரித்தார். இவ்விளக்கு முதலில் மீத்தைலேற்றப்பட்ட மதுசாரத்தைக் கொண்டு சூடாக்கப்பட்டது. மூடிய கலன் ஒன்றில் பரபீன் கைப்பம்பி ஒன்றின் மூலம் அழுத்தம் கொடுக்கப்பட்டது. வளிம வலைத்திரியில் இருந்து பெறப்பட்ட வெப்பம் மூலம் பரபீன் ஆவியாக்கப்பட்டது. இது பின்னர் காற்றுடன் சேர்ந்து வலைத்திரியை எரிக்கப் பயன்பட்டது. 1916 ஆம் ஆண்டளவில் இவ்விளக்கும் இத பெயரும் உலகெங்கும் பரவியது.\nஇன்றும் இவ்விளக்கு பயன்பாட்டில் உள்ளது. இதன் வடிவமைப்பு பின்னர் சமையல் அடுப்புகள் போன்றவை தயாரிக்கப் பயன்பட்டது. பெட்ரோமாக்சின் வடிவமைப்பு இன்று பல நாடுகளில் உள்ளூர் தயாரிப்புகளில் பயன்படுத்தப்படுகிறது. சீனாவில் \"டவர்\", இந்தியாவில் பிரபாத் போன்றவை இவற்றுள் சிலவாகும்.\n\n\n"}
{"id": "144922", "url": "https://ta.wikipedia.org/wiki?curid=144922", "title": "சேனா சம்மத விக்கிரமபாகு", "text": "சேனா சம்மத விக்கிரமபாகு\n\nசேனா சம்மத விக்கிரமபாகு (\"Sena Sammatha Wickramabahu\", ) என்பவர் 1473ஆம் ஆண்டிலிருந்து 1511ஆம் ஆண்டு வரை கண்டி இராச்சியத்தை ஆட்சி செய்த மன்னர் ஆவார். இவரே 1469ஆம் ஆண்டில் கோட்டை இராச்சியத்துக்கு எதிராகக் கிளர்ச்சி மேற்கொண்டு கண்டி இராச்சியத்தை உருவாக்கியவர். இவரே கண்டி இராச்சியத்தின் முதல் மன்னர். இவருக்குப் பின் இவருடைய வாரிசான ஜயவீர ஆட்சிக்கு வந்தார்.\n\nSection::::ஆட்சிப் பிரதேசங்கள்.\nஇவருடைய ஆட்சிக் காலத்தில் கண்டி இராச்சியத்தின் கீழ் கம்பளை, சிதுறுவான, தெநுவர, பலவிட்ட, மாத்தளை, பன்சிய பத்துவ, ஊவா முதலிய பிரதேசங்கள் இருந்து வந்தன.\n\nSection::::இவற்றையும் பார்க்க.\nஆட்சியாளர் பட்டியல், இலங்கை\n"}
{"id": "144928", "url": "https://ta.wikipedia.org/wiki?curid=144928", "title": "ஜவகர்லால் நேரு பல்கலைக்கழகம்", "text": "ஜவகர்லால் நேரு பல்கலைக்கழகம்\n\nஜவகர்லால் நேரு பல்கலைக் கழகம் புது தில்லியில் உள்ள மத்திய பல்கலைக் கழகம் . இது 1969 இல் தொடங்கப்பட்டது. உலக அளவில் புகழ் பெற்ற பல்கலைக் கழகம். \n\nஇந்திய மொழிகள் மையத்தில் தமிழ் ஆய்வுப் பிரிவு ஒன்றும் உள்ளது.\n\n\n\n"}
{"id": "144931", "url": "https://ta.wikipedia.org/wiki?curid=144931", "title": "நீங்களும் வெல்லலாம் ஒரு கோடி", "text": "நீங்களும் வெல்லலாம் ஒரு கோடி\n\nநீங்களும் வெல்லலாம் ஒரு கோடி என்பது விஜய் தொலைக்காட்சியில் ஒளிபரப்பான தமிழ் தொலைக்காட்சி விளையாட்டு நிகழ்ச்சி ஆகும். \"ஊ வாண்ட்சு டு பி எ மில்லியனர்?\" என்ற பிரித்தானிய நிகழ்ச்சியை அடிப்படையாகக் கொண்ட \"கோன் பனேங்கா கரோர்பதி\" என்ற நிகழ்ச்சியின் தமிழ் வடிவமே இந்நிகழ்ச்சியாகும். இந்த நிகழ்ச்சியின் முதல் பகுதியை நடிகர் சூர்யா, இரண்டாவது பகுதியை நடிகர் பிரகாஷ் ராஜ் மற்றும் மூன்றாவது பகுதியை நடிகர் அரவிந்த்சாமி தொகுத்து வழங்கியுள்ளார்கள். இந்த நிகழ்ச்சி ஹிந்தி, ஆங்கிலம், மலையாளம், கன்னடம், போச்புரி, வங்காளம் ஆகிய மொழிகளிலும் ஒளிபரப்பப்பட்டு வருகின்றது.\n\nSection::::ஏனைய மொழிகள்.\nஇந்நிகழ்ச்சி வேறு சில இந்திய மொழிகளிலும் ஒளிபரப்பப்பட்டு வருகின்றது.\n\n\n"}
{"id": "144933", "url": "https://ta.wikipedia.org/wiki?curid=144933", "title": "பெருமூங்கில்", "text": "பெருமூங்கில்\n\nவெதிரம் [\"Dendrocalamus giganteus\"] என்பது பெருமூங்கில். \nவேரல் என்பது சிறுமூங்கில். \nபெருமூங்கில் பந்தல்கால் நடப் பயன்படும். \nசிறுமூங்கில் கிழித்துப் கூடை முடையப் பயன்படும். சிறுமூங்கிலை ஊன்றுகோலாகவும் பயன்படுத்துவர்.\n\nவெதிர், வெதிரம், அமை கழை என்னும் சொற்கள் ஒரே புல்லினப் பெருமூங்கில் மரத்தைக் குறிப்பவை. இத்தாவரங்கள் வெப்பமண்டலம் மற்றும் மிதவெப்ப மண்டல பகுதிகளில் அதிகமாக பரவி உள்ளன. இது மூங்கில் குடும்ப உலகத்தில் அதிக எண்ணிக்கை உள்ள சிற்றினமாகும். இது கொத்தாக புதர் போன்று காணப்படும். இதன் தாயகம் தென்கிழக்கு ஆசியாவாகும்.\n\nஇதன் தண்டு உயரமானது. நீண்ட கணுவிடைப் பகுதியை கொண்டது. கணுவிடைப் பகுதி மென்மையானது கணுப்பகுதி கடினமானது. கொத்தான புதர் செடியாக வளரும். பச்சை – சாம்பல் வண்ணம் கொண்டது. ஒவ்வொரு தண்டும் கொத்தாக நெருக்கமாக புதர் போன்று தனித்தனியாக வளரும். இது 30 மீட்டர் உயரம் வரை வளரும் ( 98 அடி ) இந்தியாவில் அருணாசலப் பிரதேசத்தில் வளரும் மூங்கில் 42 மீட்டர் ( 13.7 – 9 அடி ) சாதகமான சூழ்நிலையில் ஒரு நாளைக்கு 40 செ.மீ வரை வளரும். இது குறைந்த மற்றும் உயரமான மலைப்பகுதிகளிலும், பொதுவாக ஆற்றங்கரை ஒரம் மற்றும் வீட்டுத் தோட்டத்தில் வளர்கின்றன. இத்தாவரம் வங்களதேசம், இந்தியா, இலங்கை மற்றும் தென் கிழக்கு ஆசிய நாடுகளான இந்தோனேசியா, மியான்மர் மற்றும் தாய்லாந்து பகுதிகளில் காணப்படுகிறது.\n\nகணுக்கள் உள்ள தண்டு நேராக வளரும். இத்தண்டு சாம்பல் நிற பச்சை வண்ணம் கொண்டது. மேற்புறத்தில் சாம்பல் துகள்கள் ஒட்டியது போன்ற தோற்றம் கொண்டது, பின்னர் காயும் போது பழுப்பு பச்சை நிறமாக வழவழப்பாக மாறுகிறது. இளம் தண்டு கருப்பு ஊதா நிறம் கொண்டது. கணுவிடைப்பகுதி நீளம் 25 – 40 செ.மீ, சுற்றளவு 10 – 35 செ.மீ உள்ளது. தண்டுப்பகுதி மெல்லியதாகவும் நுனியில் மட்டும் கிளைத்திருக்கும். தொங்கும் வேர்கள் 8 வது கணுப்பகுதி வரை உள்ளது. தண்டின் அடிப்பகுதியில் உள்ள வேர்கள் பருத்து ரைசோம் போன்று தரையில் ஒட்டி உள்ளது. \n\nகணுக்களை கொண்ட தண்டுப்பகுதியை சுற்றி குழாய் வடிவ இலை அடி உறை சுற்றியுள்ளது. இளம் பருவத்தில் பச்சை நிறத்திலும் காய்ந்த பிறகு பழுப்பு நிறமாக மாறுகிறது. குழாய் வடிவ இலை அகன்ற பெரிய இலையடியை கொண்டது. இதன் நீளம் 24 – 30 செ.மீ அகலம் 40 – 60 செ.மீ கொண்டது. இலைத்தாள் முக்கோண வடிவம் (அ) ஈட்டி வ் வடிவத்தினால் ஆனது. 7 – 10 செ.மீ நீளம் கொண்டது. மேற்பகுதியில் உள்ள இலைப்பகுதி சுருண்டு வட்டமாக உள்ளது. அதன் கீழ் பகுதி கணுக்களில் காதுமடல் போன்ற சிறிய இலையானது (லிக்யூல்) சம அளவு கொண்ட வட்ட வடிவத்தில் சுருளாக உள்ளது. இலையின் மேற்பகுதியில் தங்க மற்றும் பழுப்புநிற தூவிக:ள் காணப்படுகிறது. கீழ் புறப் பகுதி தூவிகள் இல்லாமல் வழவழப்பாக உள்ளது. இத் தாவரம் வளர வளர இலைப்பகுதிகள் உதிர்ந்து விடுகிறது.\n\nSection::::பயன்பாடு.\nஇந்தியாவில் மூங்கில் பாலங்கள் கட்டுவதற்கும் வீட்டுச் சுவர்களுக்கு மாற்றாக தூண்களாகவும் பயன்படுகிறது. மேலும் சிமெண்ட் கான்கீரிட் போடுவதற்கான தாங்கி, ஏணி, மேடைகள் அமைத்தல், மற்றும் ஓடாகவும் தரை விரிப்பாகவும் பயன்படுகிறது. இதன் இலைகள் கூரை வேயப் பயன்படுகிறது.\n\n"}
{"id": "144940", "url": "https://ta.wikipedia.org/wiki?curid=144940", "title": "மீவியற்பியல்", "text": "மீவியற்பியல்\n\nமீவியற்பியல் அல்லது பெளதீக அதீதவியல் (\"Metaphysics\") என்பது மெய்யியலின் ஒரு கிளை ஆகும். அது \"இருப்பு\" (\"being\") என்றால் என்ன, \"உலகு\" என்பதன் பொருள் யாது போன்ற வேரோட்டமான கேள்விகளை எழுப்பி, அவற்றிற்கு விடைதேடுகின்ற அறிவியல் துறையைச் சார்ந்தது. வழக்கமாக, \"மீவியற்பியல்\" இரு அடிப்படையான கேள்விகளுக்கு மிக விரிவான பின்னணியில் விடை தேடுகிறது. அக்கேள்விகள்: \n\nSection::::மீவியற்பியலின் ஆய்வு விரிவு.\nமீவியற்பியலைப் பயிலுபவர் \"மீவியற்பியலார்\" என்று அழைக்கப்படுகிறார் உலகு பற்றிய அடிப்படை உண்மைகளை மக்கள் எவ்வாறு விளங்கிக்கொள்கின்றார்கள் என்பதைத் தெளிவுபடுத்துவது மீவியற்பியலின் நோக்கம். எனவே, \"இருப்பு\" பற்றியும், பொருள்கள், அவற்றின் பண்புகள், இடம், காலம், காரண காரியம், நிகழலாம் தன்மை போன்றவை பற்றியும் மீவியற்பியல் ஆய்கிறது. இந்த ஆய்வுத் துறையின் ஒரு மையக் கிளை \"இருப்பியல்\" (\"ontology\") ஆகும். இது \"இருப்பு\" என்றால் என்ன என்பதையும், இருப்புப் பற்றிய கருத்துக் கோப்புகள் தமக்குள் எவ்வாறு உறவுகொண்டுள்ளன என்பதையும் ஆய்கிறது. மீவியற்பியலின் மற்றொரு கிளை \"பாருலகியல்\" (\"cosmology\") என்று அழைக்கப்படுகிறது. இது பாருலகில் நிலவும் தோற்றக் கூறுகள் அனைத்தையும் ஒட்டுமொத்தமாக ஆய்கின்ற துறை ஆகும்.\n\nSection::::இயற்கை மெய்யியலும் நவீன அறிவியலும்.\nநவீன காலத்தில் அறிவியல் வரலாறு தோன்றுவதற்கு முன்னால், அறிவியல் சார்ந்த கேள்விகளை ஆய்வுக்கு உட்படுத்திய படிப்புத் துறை \"இயற்கை மெய்யியல்\" (\"natural philosophy\") என்று அழைக்கப்பட்டது. அதுவும் மீவியற்பியலின் ஒரு பிரிவே.\n\nஇன்று அறிவியல் என அழைக்கப்படுவது \"அறிவு\" பெறுதல் என்பதிலிருந்து வருவதே. \"அறிதல்\" என்றால் என்ன என்பதை அதன் அடிப்படைகளை ஆய்தல் வழியாக எடுத்துரைக்கும் படிப்புத் துறை \"அறிதலியல்\" அல்லது அறிவாய்வியல் (\"epistemology\") ஆகும்.\n\nஆனால் அறிதல் என்பதை \"அறிவியல் முறை\"ப்படி (\"scientific method\") அறிய முற்பட்டபோது, இயற்கை மெய்யியல் என்ற துறை ஏனைய மெய்யியல் துறைகளிலிருந்து வேறுபடத் தொடங்கியது. ஐம்புலன்களின் மெய்ப்பித்தலுக்கும் சோதனைவழி மெய்ப்பித்தலுக்கும் உட்படக் கூடியதையே \"அறிவியல்\" ஏற்றது. ஆக, 18ஆம் நூற்றாண்டின் இறுதியில் இருந்து இந்த அறிவுத் துறை அறிவியல் (\"science\") என்னும் பெயர் பெறலாயிற்று. மெய்யியலிலிருந்து அது வேறுபட்டது என்பதும் தெரிந்தது. அதிலிருந்து, மீவியற்பியல் என்றால் இருப்பு எத்தகையது என்று அறிந்திட புலன்வழி மெய்ப்பித்தல் சாரா முறையில் ஆய்வு நிகழும் துறையைக் குறிக்கலாயிற்று.\n\nSection::::மீவியற்பியல் என்னும் சொற்பிறப்பு.\nமீவியற்பியல் என்று தமிழில் கூறப்படுகின்ற மெய்யியல் துறை ஆங்கிலத்தில் \"metaphysics\" என அழைக்கப்படுகிறது. அச்சொல் கிரேக்க மொழியிலிருந்து பிறக்கிறது. கிரேக்கத்தில் metá (μετά) என்றால் \"அப்பால்\", \"மேல்\", \"பின்\" எனப் பொருள்படும். கிரேக்கத்தில் physiká (φυσικά) (= physics) என்பது இயற்கை என்னும் பொருளின் அடிப்படையில் தமிழில் வழங்குகின்ற இயற்பியல் என்னும் சொற்பொருளைத் தரும்.\n\n\"மீவியற்பியல்\" என்பது மீ+இயற்பியல் என்று பிரிந்து, \"இயற்பியலுக்கு அப்பால்\" (\"மேல்\", \"பின்\") வருகின்ற படிப்புத் துறை என்னும் பொருளைத் தரும்.\n\nமீவியற்பியல் என்னும் இணைச்சொல்லைக் கிரேக்கத்தில் அரிஸ்டாட்டில் என்னும் மெய்யியலாரின் நூல்களைப் பதிப்பித்தோர் பயன்படுத்தினர். அவர்கள் அரிஸ்டாட்டிலின் இயற்பியல் பற்றிய நூல்களைத் தொகுத்தபின்,\"இயற்பியலுக்குப் பின்னர்\" வரும் நூல்கள் என்னும் பொருளில் சில நூல்களைத் தொகுத்தனர். அரிஸ்டாட்டில் அந்நூல்களை \"மீவியற்பியல்\" நூல்கள் என்னும் பெயரால் அழைக்கவில்லை. மாறாக, அவர் கொடுத்த பெயர் \"முதல் மெய்யியல்\" (\"first philosophy\") என்பதாகும்.\n\nஅரிஸ்டாட்டிலின் நூல்களைப் பதிப்பித்த ரோட் நகர் அண்ட்ரோனிக்கசு (\"Andronicus of Rhodes\") என்பவர் அரிஸ்டாட்டலின் \"முதல் மெய்யியல்\" நூல்களை \"இயற்பியல்\" நூலுக்குப் \"பின்\" அமைத்து, \"இயற்பியல் நூல்களுக்குப் பின் வரும் நூல்கள்\" (\"ta meta ta physika biblia\") () (= \"the books that come after the [books on] physics\") என்று பெயர் கொடுத்தார். இதை இலத்தீன் அறிஞர்கள் தவறுதலாக, \"இயற்கையைக் கடந்தது பற்றிய படிப்புத் துறை\" (\"the science of what is beyond the physical\") என்று பொருள்கொண்டுவிட்டார்கள்.\n\nஇப்பின்னணியிலேயே இன்று \"மீவியற்பியல்\" என்னும் தமிழ்ச் சொல்லும் வழங்குகிறது.\n\nSection::::மீவியற்பியலின் உள்ளடக்கம்.\nபெயர் கொடுக்கப்பட்ட பிறகு, அறிஞர்கள் அப்பெயர் எதைக் குறிக்கிறது, குறிக்கலாம் என்னும் ஆய்வில் ஈடுபட்டார்கள். கிரேக்கத்தில் \"phusis\" என்னும் சொல் \"இயற்கை\" என்னும் பொருள் கொண்டுள்ளதால், \"இயற்கையைக் கடந்த உலகு பற்றிய படிப்புத் துறை\" (\"the science of the world beyond nature\") என்று சிலர் \"மீவியற்பியலை\" விளக்கினார்கள். அவர்கள் பார்வையில் இப்படிப்புத் துறை \"பொருண்மை சாரா உண்மைகள்\" பற்றியது.\n\nவேறு சிலர் \"மீவியற்பியல்\" என்றால், முதலில் இயற்பியலை அதாவது பொருண்மைசார் உலகு பற்றிப் பயின்றுவிட்டு, அதன் \"பின்\" பயிலப்படுகின்ற படிப்புத் துறை என்று பொருள் கொண்டார்கள். இதுவே நடுக்கால மெய்யியலாராகிய அக்வீனா தோமா என்பவரின் பார்வை ஆகும்..\n\nசிலர் \"மீவியற்பியல்\" என்பதை \"ஆன்மிகம் சார்ந்த\" என்று விளக்குவார்கள். எடுத்துக்காட்டாக, \"மீவியற்கை நலமளிப்பு\" (\"metaphysical healing\") என்னும் சொல்லால் அவர்கள் பொருண்மைசார் உலகுக் காரணிகளுக்கு அப்பாற்பட்ட விதத்தில் நிகழ்கின்ற குணமளிப்புகளைக் குறிக்கிறார்கள்.\"\n\nSection::::மீவியற்பியலின் தொடக்கமும் இயல்பும்.\n\"மீவியற்பியல்\" என்னும் சொற்பயன்பாடு அரிஸ்டாட்டல் என்னும் மெய்யியலாரால் தொடங்கப்பட்டது என்றாலும், தமக்கு முன் வாழ்ந்த மெய்யியலார் மீவியற்பியல் சார்ந்த பொருள்கள் குறித்து சிந்தித்திருந்தனர் என்று அரிஸ்டாட்டலே கூறியுள்ளார். அரிஸ்டாட்டல் கூற்றுப்படி, வரலாற்றிலேயே முதன்முதலாக, அனைத்துப் பொருள்களும் ஒரே மூலப்பொருளையே தம் தொடக்க காரணமாகக் (கிரேக்கம்: \"Arche\") கொண்டுள்ளன என்னும் மெய்யியல் கருத்தை மைலீட்டசு நகர் தாலெசு (\"Thales of Miletus\") எடுத்துரைத்தார்.\n\nSection::::ஐயுறுவாதம்.\nஅறிவியல் சார்ந்த கேள்விகளைப் பண்டைய கிரேக்க நாட்டில் மெய்யியலாரே ஆய்ந்தனர். ஆனால் கிபி 18ஆம் நூற்றாண்டு விடிந்ததும், அறிவுபெறல் பற்றி ஐயம் கொண்டோர் \"உமக்கு/நமக்கு எப்படித் தெரியும்?\" என்ற கேள்வியைக் கேட்டு, \"அறிதலியல்\" அல்லது அறிவாய்வியல் என்னும் மெய்யியல் துறை தோன்றிட வழிவகுத்தார்கள். அத்துறை \"உமக்கு/நமக்கு \"எப்படித்\" தெரியும்?\" என்னும் கேள்வியைத் தன் ஆய்வுப்பொருளாகக் கொண்டது. \"யாது\" தெரியும் என்னும் மீவியற்பியல் கேள்வி இப்போது \"எப்படித்\" தெரியும் என்னும் கேள்வியாக மாறியதால் அது நவீன அறிவியலுக்கும் அறிவியல் முறைக்கும் இட்டுச்சென்றது.\n\nஎனவே, ஐயுறுவாதம் (\"Skepticism\") மீவியற்பியலிலிருந்து அறிதலியல் தோன்றிட வழியாயிற்று எனலாம். அதிலிருந்து, மீவியற்பியல் என்றால் \"இருப்பின்\" தன்மையை மெய்யியல் அடியிலான புலன்சாரா முறையில் ஆய்தலைக் குறிக்கலாயிற்று.\n\nSection::::மீவியற்பியல் \"அறிவியல் துறைகளின் அரசி\".\nமீவியற்பியலை அரிஸ்டாட்டில் \"அறிவியல் துறைகளின் அரசி\" என்று அழைத்தார். மேற்படிப்பு நிறுவனங்களில் ஆய்வுத்துறை சார்ந்த கல்விமுறையில் மீவியற்பியல் ஒரு துறையாக அரிஸ்டாட்டில் காலத்துக்கு முன்னேயே விளங்கியது. இயற்பியல், மருத்துவம், கணிதம், பாவியல், இசையியல் போன்ற துறைகளைப் போன்றே மீவியற்பியலும் முதன்மையானதாக விளங்கியது.\n\nSection::::பல துறைகளாகப் பிரிதல்.\n17ஆம் நூற்றாண்டில் நவீன கால மெய்யியல் எழுந்தது. அதிலிருந்து, முற்காலத்தில் மீவியற்பியலின் உள்ளடக்கமாக இல்லாதிருந்த வேறு பல பொருள்களும் அத்துறையின் உள்ளடக்கமாக மாறின. நேர்மாறாக, முற்காலத்தில் மீவியற்பியலின் உள்ளடக்கமாகக் கருதப்பட்ட வேறு பல பொருள்கள் நவீன காலத்திலிருந்து மெய்யியலின் வேறு பல துறைசார்ந்தனவாக மாறிவிட்டன. எடுத்துக்காட்டாக, சமய மெய்யியல் (\"Philosophy of religion\"), உள மெய்யியல் (\"philosophy of mind\"), உணர் மெய்யியல் (\"philosophy of perception\"), மொழி மெய்யியல் (\"philosophy of language\"), அறிவியல் மெய்யியல் (\"philosophy of science\") போன்றவற்றைக் குறிப்பிடலாம்.\n\nமேலும், ஆல்பர்ட் ஐன்ஸ்டைன் என்னும் அறிவியல் மேதை உருவாக்கிய சார்புக் கோட்பாடு (\"theory of relativity\") போன்றவை இயற்கையின் பொருண்மை சார்ந்தவற்றை ஆய்வதால் அறிவியல் சார்ந்தனவாகவும், அதே நேரத்தில் மீவியற்பியல் சார்ந்தனவாகவும் முகிழ்த்துள்ளன.\n\nSection::::அரிஸ்டாட்டில் உருவாக்கிய மீவியற்பியல் பகுப்பு.\nஅரிஸ்டாட்டில் ஆக்கிய மெய்யியல் கிளையாகிய மீவியற்பியல் மூன்று கிளைகளாகப் பிரிக்கப்பட்டு, இன்றைய மேற்கத்திய மெய்யியலில் வழக்கத்தில் உள்ளது. அக்கிளைகள் இவை:\n\n\n\n\nஅரிஸ்டாட்டில் \"முதல் மெய்யியல்\" (\"first philosophy\") என்று அழைத்த இந்தப் பொது அறிவியல் \"இருப்பு, இருப்பு எனும் பார்வையில் யாது\" (\"being qua being\") எனும் பொருளை ஆய்கிறது. அதாவது, எல்லா அறிவுத் துறைகளுக்கும் அடிப்படையான கேள்விகள் அங்கு எழுப்பப்படுகின்றன. காரிய காரணம் (\"causality\"), இருத்தமை (\"substance\"), வகைகள், கூறுகள், முடிவுறுகை (\"finitude\") போன்றவையும் இத்துறையின் ஆய்வுப் பொருள்கள் ஆகும்.\n\nSection::::மீவியற்பியலின் மைய ஆய்வுப் பொருள்கள்.\nமீவியற்பியலின் மையப் பொருள்கள் இவை இவை என்று எல்லா மெய்யியலாரும் ஒருமனதாக ஏற்காவிடினும், பெரும்பான்மையோர் ஏற்கும் பொருள்கள் அவண் பட்டியலிடப்படுகின்றன.\n\nSection::::இருப்பு, இருத்தல், எதார்த்தம்.\n\"இருப்பு\" (\"being\") என்றால் என்னவென்பது மீவியற்பியல் கேட்கின்ற அடிப்படையான கேள்வி ஆகும். மீவியற்பியல் தோன்றிய பண்டைக் காலத்திலிருந்தே இக்கேள்வியை மெய்யியலார் கேட்டுவந்துள்ளனர். எடுத்துக்காட்டாக பார்மேனிடசு (\"Parmenides\") என்னும் பண்டைய கிரேக்க மெய்யியலாரைக் கூறலாம். அவர், \"இருப்பு\" ஒன்றே எனவும், அது மாற்றமுறாதது எனவும் கற்பித்தார். ஆனால், இருபதாம் நூற்றாண்டைச் சேர்ந்த புகழ்மிக்க மெய்யியலாராகிய ஹைடகர் (\"Heidegger\") என்பவர், முன்னாளைய மெய்யியலார்கள் \"இருப்பு, இருப்பு எனும் பார்வையில் யாது\" என்னும் கேள்வியை மறந்துவிட்டு, இருப்புகள் (\"beings\" [\"existing things\"]) பற்றியே கவனம் செலுத்திவிட்டனர் என்று கூறி, மீண்டும் பண்டைய மெய்யியலாராகிய பார்மேனிடசின் அணுகுமுறைக்குத் திரும்பிச் செல்லவேண்டும் என்றுரைத்தார்.\n\nஎதார்த்தத்தின் அடிப்படையான அமைவுக் கூறுகளை வரிசைப்படுத்தும் பட்டியல் \"இருப்பியல் பட்டியல்\" (\"ontological catalogue\") ஆகும். \"இருத்தல்\" (\"existence\") என்பதை பயனிலையாக (\"predicate\") கூறலாமா என்னும் கேள்வி தொடக்க நவீன காலத்திலிருந்து (\"Early Modern period\") ஆய்வுக்கு உட்படலாயிற்று. குறிப்பாக, கடவுள் இருக்கிறார் என்று நிலைநாட்டும் முயற்சியில் இப்பார்வை தொடர்புடையது (\"ontological argument\").\n\nஒரு பொருள் \"உளது\" (\"existence\") என்னும் கூற்று, அப்பொருள் \"யாது\" (\"essence\") என்னும் கூற்றிலிருந்து வேறுபடுத்தப்படுகிறது. இந்த இரு கூற்றுகளும் தமக்குள் கொண்டுள்ள ஒற்றுமை, உறவு, வேற்றுமைகள் பற்றிய ஆய்வினை அரிஸ்டாட்டில் தமது மீவியற்பியலில் மேற்கொண்டார். அது பற்றிய விரிவான ஆய்வை மேற்கொண்ட மற்றொருவர் 11ஆம் நூற்றாண்டில் வாழ்ந்த புகழ்பெற்ற பாரசீக மெய்யியலாரான இபின் சீனா (\"Avicenna\" [\"Ibn Sina\"]) ஆவார்.\n\n\"யாது\" என்பது இன்றி \"உளது\" என்பது வெறுமையாகத் தோன்றுவதால், ஹேகெல் போன்ற மெய்யியலார்கள் அதை ஒன்றுமில்லாமையாகக் கருதுகிறார்கள்.\n\nSection::::புலனுறு, மற்றும் கருத்துறு பொருள்கள்.\nSection::::பொருள்களும் அவற்றின் உடைமைகளும்.\nஉலகில் தனித்தனிப் பொருள்கள் பல உளவாக நமக்குத் தெரிகிறது. அப்பொருள்கள் பருண்மை சார்ந்தவையாக, அல்லது கருத்து சார்ந்தவையாக (எ.டு.: அன்பு, மூன்று எனும் எண்) உள்ளன. பொருண்மை சார்ந்த பொருள்கள் \"தனிமங்கள்\" (\"particulars\") ஆகும். அவற்றிற்கு குணங்கள் உண்டு. அவை எந்த அளவு, வடிவம், நிறம், இருப்பிடம் கொண்டுள்ளன என்று நாம் காணலாம். ஒன்றுக்கு மேற்பட்ட தனிமங்களுக்குப் பொதுவான குணங்களும் இருக்கலாம். இத்தகைய பண்புகள் \"பொதுமங்கள்\" (\"Universals\") அல்லது \"குணங்கள்\" (\"properties\") என்று அழைக்கப்படுகின்றன. இவற்றின் இயல்பு என்ன? இவை உண்மையாகவே உளவா? அவ்வாறாயின் அவற்றின் \"உளமை\" எத்தகையது? - இது நீண்டகாலமாக விவாதிக்கப்பட்டு வருகிறது.\n\nஇது பற்றி இரு எதிர்மாறான கொள்கைகள் உள்ளன. ஒன்று \"பொதுமங்கள்\" எதார்த்தமாகவே உள்ளன (\"realism\") என்று கூறுகிறது. அதை மறுத்து, \"பொதுமங்கள்\" \"பெயர்\" அளவில் மட்டுமே உள்ளன (\"nominalism\") என்று மற்ற கொள்கை கூறுகிறது.\n\nபொதுமங்கள் மற்றும் தனிமங்கள் பற்றி ஆய்கின்ற மீவியற்பியலார், பொருள்களின் இயல்பையும் அவற்றின் குணங்க்ளையும் ஆய்வதிலும் கருத்தைச் செலுத்தி, அவை இரண்டிற்கும் இடையே நிலவும் உறவையும் ஆய்கிறார்கள்.\n\nபிளேட்டோ போன்ற மெய்யியலார் \"குணங்கள்\" கருத்துறு பொருள்கள் என்றும், கால இட எல்லை தாண்டி அவை இருக்கின்றன என்றும், அவற்றோடு \"தனிமங்கள்\" சிறப்பு உறவு கொண்டுள்ளன என்றும் கூறுவர். டேவிட் ஆம்ஸ்ட்ராங் என்பவர், \"பொதுமங்கள்\" கால இட எல்லைக்குள் உள்ளன என்று ஏற்றாலும், அதே சமயத்தில் அவை ஒரு பொருள் அல்லது பல பொருள்களில் இடம்கொண்டிருப்பதால் மட்டுமே \"உள்ளன\" என்பார். அவற்றைக் கண்டுபிடிப்பது அறிவியலின் பணி என்றும் அவர் கூறுவார்.\n\nவேறு சிலர், \"தனிமங்கள்\" என்பவை அவை கொண்டிருக்கின்ற குணங்களின் தொகுப்பே என்பர்.\n\nSection::::கருத்துறு பொருள்களும் கணிதமும்.\n\"பொதுமங்கள்\" மற்றும் எண்கள் போன்ற கருத்துறு பொருள்கள் உள்ளன என்று சில மெய்யியலார் கூறுவர். சிவப்பு என்னும் நிறம், சதுரம் என்னும் வடிவம் போன்றவை தனிப்பொருள்களில் இடம்கொள்ள இயலும். எனவே அவை \"பொதுமங்கள்\" ஆகும்.\n\nகருத்துறு பொருள்கள் என்பவை பொதுவாக கால இட எல்லையைத் தாண்டி உள்ளன; அவை காரணமாக செயல்படுவதில்லை. கணிதப் பொருள்கள், கற்பனைப் பொருள்கள் மற்றும் கற்பனை உலகுகள் போன்றவை கருத்துறு பொருள்களுக்கு எடுத்துக்காட்டுகள். கருத்துறு பொருள்கள் வெறும் பெயர்களே என்பது \"பெயர்க் கொள்கை\" (\"nominalism\") ஆகும். கருத்துறு பொருள்களும் \"உள்ளன\" என்பது பிளேட்டோ கொள்கை. இவ்விரு கொள்கைகளுக்கும் இடைப்பட்ட கொள்கை \"மித எதார்த்தக் கொள்கை\" (\"moderate realism\") ஆகும். அதை அரிஸ்டாட்டில் எடுத்துரைத்தார். இன்னுமொரு கொள்கை \"கருத்துக் கொள்கை\" (\"conceptualism\") ஆகும்.\n\nகணித மெய்யியல் துறை (\"philosophy of mathematics\"), மீவியற்பியலின் நிலைப்பாடுகள் சிலவற்றைத் தனதாக்குவதும் உண்டு. ஏனென்றால், கடவுநிலையிலோ (\"transcendentally\") பொருண்மையாகவோ மனத்தளவிலோ பொருள்கள் உண்மையாகவே உள்ளன என்னும் நிலைப்பாடு கணிதத்துக்கும் மீவியற்பியலுக்கும் பொதுவாகக் கூடும். பிளேட்டோவின் எதார்த்தவாதத்தின்படி (\"Platonic realism\"), கணித எதார்த்தங்கள் பொருண்மையற்ற கடவுநிலை உலகு சார்ந்தவை. கணித புலனுறுவாதம் (\"mathematical empiricism\"), கணித எதார்த்தங்கள் (எ.டு.: சதுரம்) சாதாரண புலனுறு பொருள்கள் போன்றே உள்ளன என்கிறது.\n\nஆனால் பிளேட்டோ இக்கருத்தை ஏற்கவில்லை. அவர் கூற்றுப்படி, எந்தவொரு புலனுறு பொருளும் ஒரு கணித எதார்த்தத்தை முழுமையாக, நிறைவாக வெளிக்காட்ட இயலாது. எடுத்துக்காட்டாக, சதுரம் என்னும் கணித எதார்த்தம் புலனுறு வகையில் சதுரமாக அமைந்துள்ள எந்தவொரு சதுர வடிவப் பொருளிலும் தன் முழுநிறைவோடு வெளிப்பட இயலாது.\n\nபிளேட்டோவின கருத்தை நவீன கணிதவியல் உறுதிப்படுத்துகிறது. அதாவது நவீன கணிதவியலார் பல சிக்கல் மிகு கணித அமைப்புகளை உருவாக்கியுள்ளனர். அவற்றை அப்படியே புலனுறு விதத்தில் வெளிக்காட்டும் பொருள்கள் கிடையாது.\n\nமூன்றாவது எதார்த்தவாதத்தின்படி, கணித எதார்த்தங்கள் மனத்தளவில் உள்ளன. ஆனால், மனம் என்பது பொருண்மைப் பண்புடையது என்னும் பார்வையில் கணிதத்தின் எண்ணிறந்த எதார்த்தங்களை அப்படியே தன்னகத்தே அடக்கிக் கொள்ள மனம் வலுவற்றது.\n\nஇம்மானுவேல் காண்ட் என்னும் நவீன கால மெய்யியலார் \"அனுபவத்துக்கு உட்படாத எந்த கணித எதார்த்தமும் இருக்க இயலாது\" என்னும் கருத்துடைய \"உள்ளுணர்வுக் கொள்கையை\" (\"Intuitionism\") ஆதரிக்கிறார். மனத்தால் உள்வாங்க முடியாத, உருவாக்க இயலாத எதுவும் உள்ளுணர்வுக்கு எட்டாதது. எனவே, இரு முரண்களில் ஒன்றே மெய் என்னும் கொள்கை (\"law of the excluded middle\") என்பதையும், முடிவறாநிலை (\"infinity\") மற்றும் முடிவுகடவு எண்களையும் (\"transfinite numbers\") இக்கொள்கை ஏற்பதில்லை.\n\nஎதார்த்த-எதிர் வாதம் (\"anti-realism\") கணிதப் பொருள்களுக்கு எந்தவொரு எதார்த்த நிலையையும் வழங்குவதில்லை.\n\nSection::::பாருலகவிலும் (\"Cosmology\") பாருலுகுத் தோற்றவியலும் (\"Cosmogony\").\nமீவியற்பியலின் ஒரு பகுதியான பாருலகவியல் (\"Cosmology\") கால இட அமைவில் அண்டத்தின் முழுமை பற்றி ஆய்கின்றது. வரலாற்றில், இப்படிப்புத் துறை மிக விரிந்த ஆய்வுத் தளம் கொண்டிருந்தது. பலகாறும் மதக் கொள்கைகளோடு உறவுகொண்டும் இருந்தது. பண்டைய கிரேக்கர்களும் இந்த அணுகுமுறையைக் கொண்டிருந்தனர். ஆனால், நவீன காலத்தில் பாருலகவியல் இயற்பியலின் வீச்சுக்குள் வராத கேள்விகளையும் ஆய்வுக்கு எடுத்துக்கொள்கிறது. நவீன பாருலகவியல் மதம்சார் பாருலகவியலிலிருந்து (\"religious cosmology\") தன்னை வேறுபடுத்திக் காண்கிறது. ஏனென்றால், அது பாருலகு சார்ந்த கேள்விகளை மெய்யியல் அடிப்படையில் எழுப்பி ஆய்கிறது.\n\nபாருலகுத் தோற்றவியல் (\"Cosmogony\") என்னும் ஆய்வுத் துறை பாருலகு எவ்வாறு தோன்றியது என்பதை ஆய்வுக்கு எடுத்துக்கொள்கிறது.\n\nநவீன மீவியற்பியல் பாருலகவியலும் பாருலகுத் தோற்றவியலும் கீழ்வரும் கேள்விகளுக்குப் பதில் வழங்க முயல்கின்றன:\n\n\n\n\n"}
{"id": "144958", "url": "https://ta.wikipedia.org/wiki?curid=144958", "title": "தமிழகத்தின் இரும்புக்காலம்", "text": "தமிழகத்தின் இரும்புக்காலம்\n\nதமிழகத்தின் இரும்புக்காலம் பொதுவாகவே அறிஞர்களால் பொ.மு. 500 என்றே நிறுவப்பட்டு வந்தது. ஆனால் ஆதிச்சநல்லூர் அகழ்வாய்வுகள் விரைவு பெற்ற காலம் அதை இன்னும் 1500 ஆண்டுகள் பழமை வாய்ந்ததாக நிறுவியது. இதற்கு முன்னரே செம்பு, இரும்பு, தங்கம் போன்ற உலோகங்கள் இங்கு உபயோகப்படுத்தப்பட்டுள்ளது எனத் தெரிய வந்தது.\n\nSection::::மின்னழுத்தத் தடுப்புக்கள ஆய்வு.\nசென்னையில் உள்ள தேசியக் கடலாய்வு நிறுவனத்தைச் சார்ந்த பத்ரி நாராயணன், சசிசேகரன், இராசவேலு போன்றவர்கள் ஆதிச்சநல்லூர் பகுதியில் மின்னழுத்தத் தடுப்புக்கள ஆய்வுகளை (Electro-resistivity survey) மேற்கொண்டனர். அதன் மூலம் உலோகங்கள் இப்பகுதியில் எந்தளவு உபயோகப் படுத்தப்பட்டுள்ளது என்பதை அறியலாம். இம்மின்னழுத்த ஆய்வில் கிடைத்த இரும்பு பொருள்களை அறிஞர்கள் குறைந்தது பொ.மு. பத்தாம் நூற்றாண்டு அளவில் உபயோகப் படுத்தப்பட்டவை என்றும் இவற்றின் பழமை பொ.மு. 17 ஆம் நூற்றாண்டு அளவு கூட செல்லும் என்றும் கணித்துள்ளனர். இதன் மூலம் தமிழகத்தின் இரும்புக்காலத்தை பொ.மு. 2000 அளவு மாற்றியமைக்க வேண்டியுள்ளது.\n"}
{"id": "144962", "url": "https://ta.wikipedia.org/wiki?curid=144962", "title": "அகமது ஷா துரானி", "text": "அகமது ஷா துரானி\n\nஅகமது ஷா துரானி (), (பஷ்தூ/) கி.பி.1722–1773 ஆப்கானிஸ்தானத்தில் முதல் அமீர் ஆவார். இவர் அப்தாலி இனத்தின் தலைவர். மற்ற ஆப்கானிய தலைவர்களைவிட இவர் மிகுந்த செல்வாக்கு பெற்றுத் திகழ்ந்தார். அப்போது ஆப்கானிஸ்தான், பாரசீகத்தின் ஆட்சிக்கு உட்பட்டிருந்தது.\n\nபாரசீகத்தின் நாதிர் ஷா கொலையுண்ட போது (கி.பி.1747) ஆப்கானிய தலைவர்கள் தங்களை விடுதலை பெற்றவர்களாக அறிவித்து அகமதுவை தங்கள் தலைவராகத் தேர்ந்தெடுத்தார்கள். பின்னர் அவர் தம் இனப் பெயரான 'அப்தாலி' என்பதை மாற்றி 'துரானி' என்னும் பெயரைச் சூட்டிக்கொண்டார். இவரது ஆட்சியின்போது டில்லியில் வலுவற்றிருந்த மொகலாயப் பேரரசைப் பலமுறை தாக்கி லாகூர், காஷ்மீர் போன்ற பகுதிகளை கி.பி. 1748- ஆம் ஆண்டில் கைப்பற்றினார். டில்லி நகரம் கி..பி. 1756 - இல் இவரால் சூறையாடப்பட்டது.\n\n14 ஜனவரி 1761இல் நடந்த மூன்றாம் பானிபட் போரில் மராத்தியர்களை வென்றார்.\n"}
{"id": "144963", "url": "https://ta.wikipedia.org/wiki?curid=144963", "title": "இஸ்லாம் ஷா", "text": "இஸ்லாம் ஷா\n\nஇஸ்லாம் ஷா சூரி( 1545-1554)டில்லியை ஆண்ட சுல்தான் ஷெர்ஷாவின் இரண்டாம் மகன். இவரது இயற்பெயர் ஜலால் கான். ஷெர்ஷா மரணமடைந்தபின் பெருவாரி பிரபுக்களின் வேண்டுகோளுக்கிணங்கி அவர்களின் ஆதரவோடு மூத்த சகோதரர் ஏதில்கான் இருக்க கி.பி. 1545 - ஆம் ஆண்டு 'இஸ்லாம் ஷா' என்ற பட்டத்தோடு முடிசூட்டிக் கொண்டார்.\n\nராந்தம்பாரில் தங்கியிருந்த ஏதில்கான் இஸ்லாம் ஷாவின் ஆட்சியினை ஏற்க மறுத்தார். அவரை தலைநகர் ஆக்ராவிற்கு அழைத்துவந்து சமாதானம் செய்து வைக்க முயன்றனர் பிரபுக்கள் சிலர். அதே நேரம் இஸ்லாம் ஷா தம் தமையனை கொல்ல சதித்திட்டம் தீட்டினார். தப்பிய ஏதில்கானை சிறைபிடிக்க தொடர்ந்து முயன்றார் இஸ்லாம் ஷா. இச்செயல்களால் பல பிரபுக்கள் ஏதில்கானை ஆதரிக்க தொடங்கினர். முடிவில் ஏதில்கானுக்கும், இஸ்லாம் ஷாவிற்கும் ஆக்ரா அருகில் போர் நடைபெற்றது. இப்போரில் தோல்வியடைந்த ஏதில்கானும் அவர் ஆதரவு பிரபுக்களும் தப்பியோடினர்.\n\nமுக்கிய பிரபுக்கள் பலர் ஏதில்கானை ஆதரித்ததால் இஸ்லாம் ஷா பிரபுக்கள் மீது சந்தேகமும், கோபமும் அடைந்தார். பல்வேறு காரணங்களைச் சொல்லி பிரபுக்களை ஒவ்வொருவராக சிறைபடுத்தியும், போர் தொடுத்தும் கொன்றார். இறுதியில் இஸ்லாம் ஷா கி.பி. 1554 நவம்பர் 22 - ஆம் நாள் இயற்கை மரணம் எய்தினார்.\n"}
{"id": "144964", "url": "https://ta.wikipedia.org/wiki?curid=144964", "title": "அமனுல்லாகான்", "text": "அமனுல்லாகான்\n\nஅமனுல்லாகான் (பஷ்தூ: أمان الله خان, உருது: أمانالله خان ; சூன் 1, 1892 – ஏப்ரல் 25, 1960) ஆப்கானித்தான் இராச்சியத்தின் அரசுத் தலைவராக 1919 முதல் 1929 வரை இருந்தவராவார்; முதலில் அமீராகவும் 1926க்குப் பின்னர் அரசனாகவும் இருந்தார்.ஆப்கானித்தானின் அமீராக இருந்த அபிபுல்லாவின் மகனான இவர், தந்தை கொலையுண்ட பின் படைகளின் ஆதரவுடன் அமீரானார். அமனுல்லாகான் கி.பி. 1919 - ல் இந்தியாவின் மீது படையெடுத்தார். இது மூன்றாம் ஆங்கில-ஆப்கானியப் போர் எனப்பட்டது. புதிய அரசியல் சட்டம் ஒன்றையும் இவர் நாட்டிற்கு அளித்தார். ஐக்கிய இராச்சியத்திலிருந்து விடுபட்ட பின்னர் தமது நாட்டுக்கெனத் தனியான வெளிநாட்டுக் கொள்கையை வகுத்தார்.\n\nஅமனுல்லாகான் ஆப்கானிஸ்தானத்தை ஐரோப்பிய மயமாக்க விரும்பி பல சீர்திருத்தங்களை மேற்கொண்டார். அதனை விரும்பாத இஸ்லாமிய முல்லாக்கள் 1924 மார்ச் முதல் 1925 ஜனவரி வரை கலகத்தில் ஈடுபட்டனர். கோஸ்ட் கலகம் எனப்பட்ட இதுவே 1928 - ல் நடைபெற்ற மக்கள் புரட்சிக்கு வித்திட்டது. அப்புரட்சி தோல்வியடைந்தது. ஆனால், அமனுல்லாகான் 1929 ஜனவரி 14 - ஆம் நாள் முடி துறந்து ரோமாபுரிக்குச் சென்றார். பின் 1941 - ஆம் ஆண்டு ஜெர்மனி உதவியுடன் ஆட்சியைக் கைப்பற்ற முயன்றார். தமது முயற்சிகளில் தோல்வியடைந்த அமனுல்லாகான் 1960ஆம் ஆண்டில் சுவிட்சர்லாந்தின் சூரிக்கு நகரில் மரணமடைந்தார்.\n\n"}
{"id": "144965", "url": "https://ta.wikipedia.org/wiki?curid=144965", "title": "ரசியா பேகம்", "text": "ரசியா பேகம்\n\nரஸியா பேகம் கி.பி. 1236–1240 வரை டெல்லியை ஆண்ட ஒரு பெண் சுல்தான். (சுல்தான் என்பது ஆண்பால், சுல்தானா என்பதுதான் பெண்பால். நான் ஒரு ஆணுக்கு வீரத்திலும் விவேக்கதிலும் எந்த விதத்திலும் குறைந்தவள் இல்லை – என்னை சுல்தான் என்றே அழையுங்கள் என்று எல்லோருக்கும் ஆணையிட்டு இருந்தாள் ரஸியா பேகம்.) இவர் இந்தியாவின் முதல் அரசி என்று அழைக்கப்படுகிறார். இவரது தந்தை பெயர் ஷம்ஸ்-வுட்-டின் அல்டமிஸ். இவர் டெல்லியை ஆண்ட மூன்றாவது சுல்தான் ஆவார். இவர் டெல்லியை கி.பி. 1211 முதல் 1236 வரை ஆட்சி செய்தார். இவருக்கு பல மகள்களும் மகன்களும் இருந்தனர். ஆனால் இவர் ரஸியா பேகத்தையே மிக அதிகமாக நேசித்தார். ஒரு பெண் கற்றுக் கொள்ள வேண்டிய அனைத்து விஷயங்களையும் அவளுக்குக் கற்றுக் கொடுத்தார். இவர் ஒரு இளவரசியாகவே வளர்க்கப்பட்டார். கூடவே அரசியல் விவகாரங்களையும் நன்கு பழகிக் கொண்டார்.\n\nகுதிரை சவாரியிலும், வாள் வித்தையிலும் தனது சகோதரர்களையும் விட மிகச் சிறந்து விளங்கினார். அச்சமயத்தில் இவரது தந்தை ராஜபுத்திரர்களுக்கெதிராக படையெடுத்துச் சென்றார். தான் திரும்பி வர கால தாமதம் ஆகலாம் என கருதிய அவர் தனக்கு பதிலாக தனது மகள் ரஸியா பேகத்தை ஆட்சி அதிகாரத்தில் நியமித்தார். அல்டமிஸ் திரும்பி வர சுமார் ஆறு ஆண்டுகள் ஆனது. அக்கால கட்டத்தில் ரஸியா பேகம் நன்முறையில் விவேகத்துடனும் ஆட்சிப் புரிந்தார்.\n\nதனது தந்தை திரும்பி வந்ததும் ரஸியா ஆட்சியை தந்தையிடமே ஒப்படைத்தார். கி.பி.1236 - ஆம் ஆண்டு அல்டமிஸ் மரணமடைந்தார். ஏற்கனவே அவர் தனது வாரிசாக ரஸியா பேகத்தையே முடிவு செய்திருந்தார். ஆனால், அவரது மகன்களுள் ஒருவரான ருகுன்-வுட்-டின் பெரோஸ் ஆட்சியைக் கைப்பற்றினார். ஆனால் மிக மோசமான ஆட்சியின் மூலம் ஆறே மாதங்களில் மக்களிடம் செல்வாக்கை இழந்தார்.\n\nபின் ரஸியா பேகம் ஆட்சிப் பொறுப்பேற்று மக்கள் மத்தியில் தன் தந்தைக்கு நிகரான செல்வாக்கைப் பெற்றார். எனவே, இவர் இந்தியாவின் முதல் அரசி என்று அழைக்கப்படுகிறார்.\n\n"}
{"id": "144966", "url": "https://ta.wikipedia.org/wiki?curid=144966", "title": "ருத்திரமாதேவி", "text": "ருத்திரமாதேவி\n\nருத்திரமாதேவி கி.பி. 1259 முதல் 1295 வரை தக்காணத்தில் வாரங்கல்லை ஆண்ட காகதீய அரசியார் ஆவார். வாரங்கல்லை ஆண்ட கணபதிதேவரின் மகளான இவர், தம் தந்தையின் மரணத்தைத் தொடர்ந்து அரசியாக முடிசூட்டிக் கொண்டார். கிழக்குச் சாளுக்கியத்தில் நைதவோலுவின் இளவரசனான வீரபத்திரன் என்பவரை மணம் செய்துகொண்டார். இவரது தொடக்கக்கால ஆட்சியில் சிற்றரசர்கள் பலர் தொல்லை கொடுத்து வந்தனர். அரசிக்கு உறுதுணையாக இருந்த அம்பதேவர் உதவியுடன் அத்தொல்லைகளை அடக்கினார். யாதவத் தலைவர் மகாதேவர் இவரை எதிர்த்துப் போர்செய்து தோல்வி அடைந்தார். இப்போர்களில் ருத்திரமாதேவியின் பேரன் பிரதாபருத்திரன் வெற்றிவாகை சூடினான். ருத்திரமாதேவி கி.பி. 1280 - ஆம் ஆண்டு பிரதாபருத்திர தேவரை இளவரசராக நியமித்தார்.\n\nஎட்டாண்டுகளுக்கு பின் அம்பதேவர் ஒய்சாளர், யாதவர் ஆகியோரைத் துணைக்கு சேர்த்துக் கொண்டு, ருத்திரமாதேவிக்கு எதிராகப் போர் தொடுத்தார். 1291 - இல் பிரதாபருத்திரர் அதனை அடக்கி வெற்றிவாகை சூடினார். 1295 - இல் ருத்திரமாதேவி காலமானபோது பிரதாபருத்திரர் 'இரண்டாம் பிரதாபருத்திரர்' என்ற பெயருடன் முடிசூட்டிக் கொண்டார்.\n\nSection::::உசாத்துணை.\nIn brief about the life of Rani Rudrama Devi\n"}
{"id": "144967", "url": "https://ta.wikipedia.org/wiki?curid=144967", "title": "ஆசிரியர்களுக்கான தேசிய விருது", "text": "ஆசிரியர்களுக்கான தேசிய விருது\n\nஇந்தியாவில் ஆசிரியர் பணியில் சிறந்து விளங்கும் ஆசிரியர்களுக்கு ஆண்டுதோறும் ஆசிரியர்களுக்கான தேசிய விருது வழங்கப்படுகிறது. ஆசிரியராக இருந்து குடியரசுத்தலைவராக உயர்ந்த சர்வப்பள்ளி ராதாகிருஷ்ணனைப் போற்றும் விதமாக ஆண்டுதோறும் சுமார் நூற்றுக்கும் மேற்பட்டோருக்கு இவ்விருது வழங்கப்படுகிறது. கல்வித்துறையில் சிறந்த பணியாற்றிய ஆசிரியர்களுக்கு நல்லாசிரியர் விருதுகளை மத்திய, மாநில அரசுகள் வழங்குகின்றன. ஒருவர் இவ்விருது பெற ஆசிரியர்கள் பதினைந்து ஆண்டுகளும், தலைமை ஆசிரியர்கள் இருபது ஆண்டுகள் பணியாற்றி இருக்க வேண்டும். மேலும், சமுதாயத்தில் கண்ணியமானவராகவும், புகழ்மிக்கவராகவும் இருத்தல் வேண்டும். மாணவர்களிடத்தில் அன்பு மிக்கவராகவும், சமுதாய நலனில் பங்கு கொள்பவராகவும் இருத்தல் வேண்டும்.\n\nதற்போதைய நிலையில் இவ்விருதின் மொத்த எண்ணிக்கை 378 ஆகும். இவ்விருதினை பெறும் ஆசிரியர்களுக்கு ரூபாய் ஐம்பதாயிரம் தொகை காசோலையாகவும், வெள்ளிப்பதக்கமும், சான்றிதழும் வழங்கப்பட்டு வருகின்றது. வெள்ளிப்பதக்கம் மற்றும் சான்றிதழ் ஒவ்வொரு வருடமும் ஆசிரியர் தினமான செப்டம்பர் 5 அன்று, நாட்டின் தலைநகரமான புதுடெல்லியில் மேதகு குடியரசு தலைவர் அவர்களால் வழங்கப்படும். \n\nஇவ்விருதின் ஒரு பகுதியாக வகுப்பறையில் கற்றல் கற்பித்தலில் தகவல் தொழில்நுட்பத்தினை பயன்படுத்தும் மற்றும் புதுமையான கற்றல் கற்பித்தல் முறைகளை கையாளும் ஆசிரியர்களுக்கு ஐ.சி.டி தேசிய நல்லாசிரியர் விருதுகள் மனித வள மேம்பாட்டு அமைச்சகத்தின் மூலமாக வழங்கப்பட்டு வருகின்றது.\n\nஒவ்வொரு ஆண்டும் மாநில அரசு நல்லாசிரியர் பட்டியலை உருவாக்கி ஒன்றிய அரசுக்கு அனுப்புகிறது. இறுதியாக விருதுக்குரியவர்களை நடுவண் கல்வி அமைச்சகம் தேர்வு செய்கிறது. இந்த முடிவுகள் அறிவிக்கப்பட்டு ஆசிரியர் நாளான செப்டம்பர் ஐந்தாம் தேதி தேதி டெல்லியில் நடைபெறும் விழாவில் இந்த விருது வழங்கப்படுகிறது. தேசிய விருதுக்கு தேர்வு செய்யப்படும் ஆசிரியர்களுக்கு, குடியரசுத் தலைவர் மாளிகையில் நடக்கும் விழாவில், குடியரசுத்தலைவர், விருதுகளை வழங்குவார். தமிழகத்தில் இருந்து, ஒவ்வொரு ஆண்டும் 22 ஆசிரியர்கள் தேர்வு செய்யப்படுகின்றனர். \n\nஒன்றிய அரசின் 'நல்லாசிரியர் விருது' பெறுவோருக்கு, குடியரசுத்தலைவர், பிரதமர், மனிதவள மேம்பாட்டு துறை அமைச்சர் ஆகியோர் விருந்து தந்து பெருமைப்படுத்துகின்றனர். அவர்களுக்கு, வாழ்நாள் முழுவதும் தொடர்வண்டியில் இலவசமாகப் பயணிக்கும் சலுகையும் வழங்கப்படுகிறது. 1997-ம் ஆண்டு முதல் தமிழக அரசு நல்லாசிரியர் விருதை 'டாக்டர் ராதாகிருஷ்ணன் விருது' என்னும் பெயரில் வழங்கி வருகிறது.\n"}
{"id": "144968", "url": "https://ta.wikipedia.org/wiki?curid=144968", "title": "இண்டிகா (நூல்)", "text": "இண்டிகா (நூல்)\n\nஇண்டிகா மெகஸ்தெனஸ் இந்தியாவை பற்றி எழுதிய நூலாகும். அலெக்சாண்டருக்குப் பிறகு பாரசீக, பாபிலோனிய நாடுகளை ஆண்ட செலூகஸ் நிகேடரின் தூதராக மௌரியப் பேரரசரான சந்திரகுப்தரின் அரசவைக்கு அனுப்பப்பட்டவர் மெகஸ்தெனஸ். எட்டு பகுதிகளைக் கொண்ட இந்நூல் முழுமையாக கிடைக்கப் பெறவில்லை. 1846 - ல் பேரறிஞர் இசுவான் பெகுக் என்ற செருமானியர் சிதறிகிடந்த மெகஸ்தனிசின் குறிப்புகளைத் தொகுத்து ஒழுங்குப்படுத்தினார். ஜே.டபிள்யூ. மாக்ரின்டல் இதை கிரேக்க மொழியிலிருந்து ஆங்கிலத்தில் மொழிபெயர்த்தார்.\n\nஅலெக்சாண்டர் கங்கை பகுதிக்கு படையெடுத்துச் செல்லாததற்குக் காரணம் அங்கே புகழ்பெற்ற நான்காயிரம் யானைகளையுடைய படை இருந்ததாக கேள்விப்பட்டதே ஆகும் என்கிறார் இவர். நம்ப முடியாத பல தகவல்களும் இந்நூலில் உள்ளன. இந்தியாவில் ஒரே கால் உடைய மக்கள், கொம்புள்ள குதிரைகள், சிறகு முளைத்த பாம்புகள், பாதங்களை தொடக்கூடிய அளவு நீண்ட காதுகளையுடைய மக்கள், வாயில்லாதவர், மூக்கிலாதவர், ஏழு வயதில் குழந்தை பெற்ற தாய்மார்கள் ஆகியோர் வாழ்ந்ததாக தெரிவித்துள்ளார். இதன் காரணமாக இவர் வழக்கமாக பொய் பேசுபவர் என்றும், அடுத்தவர்கள் சொல்வதை அப்படியே எளிதில் நம்பிவிடக் கூடியவர் என்ற குற்றச்சாட்டும் உள்ளது.\n"}
{"id": "144969", "url": "https://ta.wikipedia.org/wiki?curid=144969", "title": "அயினி அக்பரி", "text": "அயினி அக்பரி\n\nஅயினி அக்பரி என்பது மொகலாயர்களின் ஆட்சிமுறை பற்றி முழுவதுமாக அறிந்துகொள்ள பயன்படும் நூல். இது பாரசீக மொழியில் அபுல் பைசல் என்பவரால் எழுதப்பட்டது. பிற்காலத்தில் இந்நூலை எடுத்துக்காட்டாகக் கொண்டு பல நிர்வாக வழிகாட்டி நூல்கள் தோன்றலாயின. அயினி அக்பரி பெயருக்கேற்றபடி, அக்பரின் ஆட்சிக்காலத்திலிருந்த எல்லாத் துறைகளையும் பற்றிய முழுமையான விளக்கங்களைத் தருகிறது. இந்நூல் மூன்று பகுதிகளைக் கொண்டது. இது அக்பரின் பண்புகளையும், அன்றாட பழக்க வழக்கங்களையும் எடுத்துரைக்கிறது. அக்பரின் அரண்மனைப் பகுதிகள், குதிரைக் கொட்டில், ஆடை அணிகள், படைக்கலங்கள், வேட்டையாடும் குழு, அக்பர் பயணத்தின் போது பாசறை அமைக்கும் முறை முதலியவை பற்றிய விளக்கங்கள் இந்நூலில் காணப்படுகின்றன.\n"}
{"id": "144970", "url": "https://ta.wikipedia.org/wiki?curid=144970", "title": "அபிக்ஞான சாகுந்தலம்", "text": "அபிக்ஞான சாகுந்தலம்\n\nசாகுந்தலம் என்பது காளிதாசரால் இயற்றப்பட்ட சமசுகிருத மொழி நாடக நூல் ஆகும். வட இந்தியாவிலிருந்து சகர்களை விரட்டிய பெருமைக்குரிய குப்தப் பேரரசர் இரண்டாம் சந்திரகுப்தர் எனும் சந்திரகுப்த விக்கிரமாதித்தியன் அரசவைக் கவிஞராக திகழ்ந்தவர் காளிதாசர். சகுந்தலா மற்றும் துஷ்யந்தன் காதல் திருமணத்தை விளக்கும் சாகுந்தலம் நாடகத்தில் ஏழு அங்கங்கள் உள்ளன. இதன் உட்பொருள் வியாச மகாபாரதத்தினின்று எடுக்கப்பட்டது. ஆயினும் இலக்கியச் சுவைக்கேற்பச் சில மாறுதல்கள் செய்யப்பட்டன.\n\nசமசுகிருத மொழி சாகுந்தலம் நாடக நூலை உலகின் பல மொழிகளில் மொழிபெயர்க்கப்பட்டுள்ளது. ஆர்தர் டபுள்யு. ரைடர் என்பவர் சாகுந்தலம் நாடகத்தை ஆங்கில மொழியில் மொழி பெயர்த்துள்ளார். \n\nSection::::பிரபல கலாசாரத்தில்.\nகாளிதாசரின் சாகுந்தலம் நாடகம், தமிழ், இந்தி மற்றும் மலையாள மொழிகளில் திரைப்படங்களாக வெளி வந்துள்ளது. \n\n\n"}
{"id": "144971", "url": "https://ta.wikipedia.org/wiki?curid=144971", "title": "அபிதம்மாவதாரம்", "text": "அபிதம்மாவதாரம்\n\nஅபிதம்மாவதாரம் என்பது கி.பி. ஐந்தாம் நூற்றாண்டில் வாழ்ந்த புத்தசமயப் பெரியோர்களுள் ஒருவரான புத்ததத்த தேரர் என்பவரால் பாலி மொழியில் எழுதப்பட்ட நூல் ஆகும். இந்நூலாசிரியர் புத்த சமயத்தை மேற்கொண்டு வாழ்ந்த ஒரு தமிழர். சோழ நாட்டு உறையூரில் பிறந்த இவர் காவிரிப்பூம்பட்டினம், பூதமங்கலம், காஞ்சிபுரம், ஸ்ரீலங்காவில் அநுராதபுரம் முதலிய இடங்களிலுள்ள புத்த விகாரங்களில் இருந்துள்ளார். புத்த சமயப் புனித நூலான திரிபிடகத்திலுள்ள அபிதம்ம பிடகத்திற்குப் பாயிரம் போல அமைந்ததாகும். சோழ நாட்டையும், காவிரிப்பூம்பட்டினத்தையும் இந்நூல் சிறப்பித்து கூறுகிறது. \n"}
{"id": "144972", "url": "https://ta.wikipedia.org/wiki?curid=144972", "title": "இராசாவலிய", "text": "இராசாவலிய\n\nஇராசாவலிய (மன்னர் வரிசை எனப் பொருள்படும்) என்பது ஒரு பண்டைய இலங்கை வரலாற்று நூல் ஆகும். விஜயன் எனும் இலங்கை மன்னனின் வரலாற்றில் இருந்து இரண்டாம் விமலதர்ம சூரியன் எனும் கண்டி மன்னனின் வரலாறு வரை இந்நூலில் உள்ளடக்கப்பட்டுள்ளது. இலங்கை பற்றி தொடர்ச்சியாக எழுதப்பட்ட இலக்கிய மூலாதாரமான இது சிங்கள மொழியில் எழுதப்பட்டுள்ளது. இராஜாவலிய அரசியல் செய்திகளுக்கே முதலிடம் கொடுத்துள்ளது. சமயச் செய்திகளை விளக்கவில்லை. இலக்கிய நடையைத் தவிர்த்து பொதுமக்களைக் கவரும் வண்ணம் எளிய நடையில் இந்நூல் அமைந்துள்ளது. குறிப்பாக கி.பி. 1359 - ஆம் ஆண்டிற்கு பிற்பட்ட காலத்தைப் பற்றி அறிய இந்நூல் பெரிதும் பயன்படுகிறது. இது பலரால் எழுதப்பட்டதாக வரலாற்று ஆசிரியர்கள் கருதுகிறார்கள்.\n\n\n"}
{"id": "144974", "url": "https://ta.wikipedia.org/wiki?curid=144974", "title": "உண்டவல்லி", "text": "உண்டவல்லி\n\nஉண்டவல்லி என்பது இந்தியாவில் ஆந்திரா மாநிலம் குண்டூர் மாவட்டத்தில் கிருஷ்ணா ஆற்றங்கரையில் அமைந்துள்ள ஒரு சிற்றூர். இங்கு கி.பி.4முதல் 5- ஆம் நூற்றாண்டைச் சார்ந்த குடைவரைகள் உள்ளன. இக்குடைவரைக் கோயில் 4 தளங்களை உடையது. அடித்தளம் முற்றுப்பெறாத நிலையில் காணப்படுகிறது. கூரைகளைத் தூண்கள் தாங்குமாறு குடையப்பட்டுள்ளன. அடித்தளத்தின் மண்டபம் ஏழு தலைவாயில்களைக் கொண்டுள்ளது. \n\nSection::::முதலாம் தளம்.\nஅடித்தளத்திற்கும் மேல் உள்ள முதல்தளம் அடித்தளத்தைவிட பெரியது. இங்கு காணப்படும் சிற்பங்கள் யாவும் திருமாலை பற்றியன. இங்கு நான்கு வரிசையாக அமைக்கப்பட்டுள்ள தூண்கள் மேல் கூரையைத் தாங்கி நிற்கின்றன. முதல் தளத்தின் அமைப்பிலிருந்து இத்தளம் பல்லவ அரசர் மகேந்திரவர்மன் காலத்தைச் சார்ந்ததாக இருக்கலாம் எனக் கருதப்படுகிறது.\n\nSection::::இரண்டாம் தளம்.\nஇரண்டாம் தளம் 9 மீ. அகலமும், ஏறக்குறைய 17 மீ. நீளமும் உள்ள மண்டபத்தையும், தென்முனையில் 4 மீ. சதுரமான சிறிய அறையையும், வட கோடியில் ஒரு நீண்ட சதுரமான கருவறையையும் கொண்டு விளங்குகிறது. இங்கு அனந்தசயனரின் பெரிய சிலை ஒன்று உள்ளது. நடுமண்டபத்தில் நான்கு வரிசையில் தூண்கள் உள்ளன. இத்தூண்கள் பல்லவர் காலத் தூண்களின் அமைப்பை ஒத்துள்ளன. இங்கு சைவ சிற்பங்கள் சிலவும் காணப்படுகின்றன. எனவே, இக்கோயில் 17 - ஆம் நூற்றாண்டில் சைவர்களின் வழிபாட்டுத்தலமாக விளங்கியிருக்க வேண்டும்.\n\nSection::::மூன்றாம் தளம்.\nமூன்றாம் தளம் முற்றுப்பெறாத நிலையில் உள்ளது. முற்றம் ஒன்று கூரையற்று காணப்படுகிறது. இந்த குன்றிலேயே வேறு சில குடைவரைகளும் காணப்படுகின்றன. அவை அனைத்தும் முற்றுப் பெறாத நிலையில் உள்ளன.\n\n"}
{"id": "144978", "url": "https://ta.wikipedia.org/wiki?curid=144978", "title": "கணவிரி", "text": "கணவிரி\n\nகணவிரி என்பது ஒரு மலரின் பெயர். \n\nவையை ஆற்றில் வந்த மலர்களில் ஒன்று. \n\nயாப்பிலக்கணத்தில் பாடலின் அடிகளை இருவகைகளில் அலகிடுவர். தொல்காப்பியம் எழுத்தின் எண்ணிக்கையைக் கணக்கிட்டு அடிகளைக் குறிப்பிடும் முறைகளையும், சீரின் எண்ணிக்கையைக் கணக்கிட்டு அடிகளின் பேரில் பாடலைக் குறிப்பிடும் முறையையும் காட்டுகிறது. \n\nயாப்பருங்கலம் என்னும் நூல் கணவிரி என்னும் மலர்பெயரை நாலெழுந்துச் சீருக்கு எடுத்துக்காட்டாகத் தருகிறது. \n\nபரிபாடல் பல்வகைப் பூக்களோடு இதனையும் ஒன்றிக் குறிப்பிடுகிறது. \n\nமணிமேகலை என்னும் நூல் கணவிரி என்னும் பூவால் கட்டிய மாலையைக் குறிப்பிடுகிறது. \n"}
{"id": "144979", "url": "https://ta.wikipedia.org/wiki?curid=144979", "title": "கணவீரம்", "text": "கணவீரம்\n\nகணவீரம் என்பது ஒரு மலர். \nஇதனைச் செவ்வலரி (செவ்வரளி) என அறிஞர்கள் குறிப்பாடுகின்றனர். \n\nவெறியாட்டு நிகழும் இடத்தில் கணவீர மாலை தொங்கவிடப்பட்டிருந்ததாகத் திருமுருகாற்றுப்படை குறிப்பிடுகிறது. \n"}
{"id": "144980", "url": "https://ta.wikipedia.org/wiki?curid=144980", "title": "நீலம் (மலர்)", "text": "நீலம் (மலர்)\n\nநீலம் என்பது மலர். இது நீலநிறம் கொண்டது.\n\nஇது இலங்கை நாட்டின் தேசிய-மலர். நீலமலர் எது என வரையறுப்பதில் அறிஞர்களிடையே கருத்து வேறுபாடுகள் நிலவுகின்றன. இவற்றில் இளநீல-நிற மலர் வேறு, இருள்நீல-நிற மலர் வேறு என்னும் உண்மை தெளிவாகிறது. \n\n"}
{"id": "144982", "url": "https://ta.wikipedia.org/wiki?curid=144982", "title": "வண்டியூர் மாரியம்மன் திருக்கோயில்", "text": "வண்டியூர் மாரியம்மன் திருக்கோயில்\n\nவண்டியூர் மாரியம்மன் திருக்கோயில், கோயில் நகரமான மதுரையின் கிழக்கே 5 கி.மீ தொலைவில் அமைந்துள்ள மாரியம்மன் கோயில் ஆகும். இக்கோயிலுக்கு வடக்கே வைகை ஆறும், தெற்கே மாரியம்மன் தெப்பக்குளமும், மேற்கே தியாகராசர் கலைக்கல்லூரியும் அமைந்துள்ளன. பிற அம்மன் கோயில்களில் இல்லாத விதமாக இங்கு அம்மன் வலக்காலை இடக்காலின் மீது மடக்கிய நிலையில் எருமை தலையுடன் உட்கார்ந்த நிலையிலும், உற்சவ அம்மனாக நின்ற நிலையிலும் உள்ளார். மூலவராக மாரியம்மன் இருப்பதால் வேறு பரிவார தெய்வங்கள் கிடையாது. அரசமரத்தின் அடியில் விநாயகர் மற்றும் பேச்சியம்மன் மட்டும் இருக்கின்றனர். இரண்டு துவாரகபாலகர்கள் வாயில் நிற்க அம்மன் சன்னதியும், அதற்கு முன்புறம் அகலமான முற்றமும் கொண்டுள்ளது.\n\nSection::::திருவிழாக்கள்.\nதைப்பூசத்தன்று வண்ணமயமான தெப்பத்திருவிழா இதன் தெப்பக்குளத்தில் கொண்டாடப்படுகிறது. பங்குனி மாதத்தில் பத்து நாள் பிரமோற்சவத்திருநாளும், பூச்சொரிதல் திருவிழாவும் கொண்டாடப்படுகிறது.\n"}
{"id": "144987", "url": "https://ta.wikipedia.org/wiki?curid=144987", "title": "பயனர் வழிகாட்டி", "text": "பயனர் வழிகாட்டி\n\nபயனர் வழிகாட்டி அல்லது பயனர் கையேடு (User Guide) என்பது ஒரு பொருளைப் பயன்படுத்த உதவும் குறிப்புகள் கொண்ட ஒரு தொழில்நுட்பத் தொடர்பு ஆவணம் ஆகும். பொதுவாக இவை தொழிற்நுட்ப எழுத்தாளர்களால் எழுதப்படும், ஆனால் சிறு நிறுவனங்களில், நிரலாளர், தயாரிப்பு அல்லது திட்ட மேலாளர்களால் எழுதப்படும். இவை பெரும்பாலும் மின்னணு சாதனங்கள், கணினி வன்பொருள் மற்றும் மென்பொருள் போன்றவற்றிற்காக எழுதப்படுகிறது. இந்தக் கையேடுகள் எழுத்துவடிவமுடன் விளக்கப்படங்களும் கொண்டிருக்கும். தொழிற்நுட்ப குறியீடுகள் தவிர்க்கப்பட்டு பயனர்களின்வசதிக்கேற்ப மொழியும், நடையும் அமைந்திருக்கும்.\n\nSection::::பயனர் வழிகாட்டியின் உள்ளடக்கம்.\nபயனர் வழிகாட்டியில் பெரும்பாலும் இருப்பவைகள்:\n\nSection::::கணினி மென்பொருள் கையேடுகளும் வழிகாட்டிகளும்.\nமுக்கிய பயன்பாட்டு மென்பொருள்களுக்கெல்லாம் மேற்கண்ட பட்டியலைப் போன்ற தகவல்கள் கொண்ட புத்தக வடிவ ஆவணமாக இருக்கும். \"கூகிள் எர்த்தின்\" பயனர் வழிகாட்டி ஒரு சிறந்த ஆங்கில உதாரணம் \nசில வணிக மென்பொருட்களில், ஒரு குறிப்பிட்ட குழிவினர் மட்டும் பயன்படுத்து வகையில் பிரத்யேக கையேடுகளும் தயாரிக்கப்படும். உதாரணம்: \"ஆட்டோடெஸ்க் டாபோபேஸ் 2010 உதவி \n\n"}
{"id": "144988", "url": "https://ta.wikipedia.org/wiki?curid=144988", "title": "வெளியீட்டுக் குறிப்புகள்", "text": "வெளியீட்டுக் குறிப்புகள்\n\nவெளியீட்டுக் குறிப்புகள் (Release notes) என்பது மென்பொருள் வெளியீட்டுடன் இணைந்துவரும் ஒரு தொழில்நுட்பத் தகவல் குறிப்புகளாகும். பெரும்பாலும் இவை கட்டப்பட்டுக் கொண்டிருக்கும் மென்பொருளின் சோதனை வெளியீட்டுடன்(beta version) இணைப்பாக வரும். அல்லது பயனர் பயன்படுத்தும் பொருள்களின் அடுத்தப் பதிப்பு வெளிவரும் போதும் அதனுடன் இணைந்து வெளிவரும், அதில் புதிய மாற்றங்கள் அல்லது பழுது நீக்கல் பற்றிய குறிப்புகள் கொண்டிருக்கும். தயாரிப்பு நிறுவனத்தால் இந்தக் குறிப்புகள் பயனர்களிடம் பகிர்ந்து கொள்ளப்படும். வெளியீட்டுக் குறிப்பின் மூலம் அப்பொருளின் அல்லது அந்த சேவையில் மாற்றங்கள் அல்லது அபிவிருத்திகள் பற்றி மட்டும் பயன்ர்கள் அறிந்து கொள்ளமுடியும்.\n"}
{"id": "144992", "url": "https://ta.wikipedia.org/wiki?curid=144992", "title": "திண்டுக்கல் ஐ. லியோனி", "text": "திண்டுக்கல் ஐ. லியோனி\n\nதிண்டுக்கல் ஐ. லியோனி என்பவர் ஆசிரியர், மேடைப் பேச்சாளர், இலக்கியச் சொற்பொழிவாளர், நகைச்சுவை பட்டிமன்ற நடுவர். இவர் திண்டுக்கல் மாவட்டத்தைச் சார்ந்தவர். கிறித்துவ மதத்தை பின்பற்றுபவர். இவர் கங்கா கௌரி என்ற திரைப்படமொன்றில் நடித்துள்ளார். இவருக்கு 2010-ம் ஆண்டிற்கான கலைமாமணி விருது வழங்கப்பட்டது.\n\nSection::::ஆசிரியப் பணி.\nஇவர் திண்டுக்கல் புனித மரியன்னை மேனிலைப் பள்ளியில் ஆசிரியராக இருந்தார்.\n\nSection::::அரசியல் வாழ்க்கை.\nஇவர் திராவிட முன்னேற்றக் கழகத்தைச் சார்ந்தவர். 2011-ம் ஆண்டு திமுகவை ஆதரித்து தேர்தல் பிரச்சாரத்திலும் ஈடுபட்டார். 2014-ம் ஆண்டு நடைபெற்ற தேர்தலிலும், 2016-ம் ஆண்டு நடைபெற்ற சட்டமன்ற தேர்தலிலும் திமுகவை ஆதரித்து பிரச்சாரம் செய்தார்.\n"}
{"id": "144993", "url": "https://ta.wikipedia.org/wiki?curid=144993", "title": "திருவிழா", "text": "திருவிழா\n\nதிருவிழா அல்லது உற்சவம் என்பது, ஆண்டுக்கு ஒரு முறை அல்லது குறிப்பிட்ட சில தினங்களில் மக்கள் ஒன்றுகூடி கொண்டாடுவது. திருவிழா அல்லது ஊர்வலம் அல்லது வலம் என்பதே சரியான தமிழ்ப் பதமாகும். உற்சவம் என்பது பிற மொழிச் சொல்லாகும்.\n\nSection::::திருவிழா நகரம்.\nதமிழ்நாட்டின் இரண்டாவது பெரிய நகரான மதுரை திருவிழா நகரம் என்றழைக்கப்படுகின்றது. உலகில் வேறெங்கும் காண முடியாத அளவிற்கு இங்குள்ள மீனாட்சி சுந்தரேசுவரர் கோவிலில், ஆண்டிற்கு 12 மாதங்களும், 10 நாட்களுக்குக் குறையாமல் திருவிழா நடக்கும். மேலும் இங்கு நடக்கும் சித்திரைத் திருவிழாவும், தெப்பத்திருவிழாவும் மிகவும் பிரசித்தம்.\n\nSection::::இந்து மதத் திருவிழாக்கள்.\nSection::::பூச்சொரிதல் திருவிழா.\nதமிழ்நாட்டிலுள்ள மதுரை, விருதுநகர், இராமநாதபுரம், சிவகங்கை, தஞ்சாவூர், திருச்சி, திண்டுக்கல், புதுக்கோட்டை ஆகிய மாவட்டங்களில் உள்ள மாரியம்மன் கோவில்களில் மாசி, பங்குனி, சித்திரை, வைகாசி ஆகிய மாதங்களில் திருவிழா நடக்கும். அதன் ஒரு வாரத்திற்கு முன்பாக பூச்சொரிதல் திருவிழா நடக்கும். இந்நிகழ்வே, திருவிழா ஆரம்பிப்பதற்கான அறிகுறியாகும். பூச்சொரிதல் அன்று, ஆயிரக்கணக்கான பக்தர்கள் கோவிலில் கூடி, மணமுள்ள மலர்களைக் கொணர்ந்து மூலவரான பெண் தெய்வங்கள் மேல் சொரிந்து வழிபடுவர்.\n\nSection::::தேர்த் திருவிழா.\nபழனி முருகன் கோயில், மதுரை மீனாட்சியம்மன் கோவில், திருவாரூர் தியாகராசர் கோவில் மற்றும் பல முக்கியமான திருக்கோயில்களில் தேர்த் திருவிழா மிக முக்கியமாக கொண்டாடப்படுகிறது. தேர்த் திருவிழாவின் போது, உற்சவர் தேரில் திருக்கோயிலை சுற்றி பவனி வருவார். திருவாரூர் தியாகராசர் கோவில் தேரே, தமிழகத்தின் பெரிய தேராக கருதப்படுகின்றது.\n\nSection::::தைப் பூசத் திருவிழா.\nதை மாதத்தில் கொண்டாடப்படுகின்ற முக்கியமான திருவிழா, தைப் பூசத் திருவிழா ஆகும். உலகிலுள்ள அனைத்து முருகன் கோவில்களிலும் இத்திருவிழா மிகவும் பிரசித்தியானது.\n\nSection::::சித்திரைத் திருவிழா.\n\"முதன்மைக் கட்டுரை: சித்திரைத் திருவிழா\"\n\nசித்திரைத் திருவிழா இந்தியாவின் தமிழ்நாட்டில் தமிழ் ஆண்டுப்பிறப்பான சித்திரை மாதத்தில் பௌர்ணமிக்கு முன்னதாக பத்து நாட்கள் கொண்டாடப்படும் விழாவாகும். இது தமிழகம் மட்டுமின்றி, தமிழர்கள் வாழும் இடங்களிலும் கொண்டாடப்படுகிறது.\n\nSection::::ஆடித் திருவிழா.\nதமிழகத்திலும், அதனைச் சுற்றியிருக்கும் மாநிலங்களில் வீற்றிருக்கும் பெண் தெய்வமான மாரியம்மனுக்கு ஆடி மாதத்தில் திருவிழா கொண்டாடப்படும். இம்மாதத்தில், பெண்கள் மாரியம்மனுக்கு விரதமிருந்தும், தீ மிதித்தும், அம்மனுக்கு கூழ் வார்த்தும் தங்களது நேர்த்திக்கடனை செலுத்துவர்.\n\nSection::::கா‌ர்‌த்‌திகை ‌தீப‌த் ‌திரு‌விழா.\nகா‌ர்‌த்‌திகை ‌தீப‌த் ‌திரு‌விழா ஆ‌ண்டு தோறு‌ம் 10 நா‌ட்க‌ள் வெகு ‌‌சிற‌ப்பாக நடைபெறுவது வழ‌க்க‌ம். கா‌ர்‌த்‌திகை‌த் ‌தீப‌த் ‌திரு‌விழா அ‌ன்று மாலை, குன்றுகளைக் கொண்ட அனைத்து சிவ மற்றும் முருகர் கோவில்களில் அக‌ண்ட கா‌ர்‌த்‌திகை ‌தீப‌ம் ஏ‌ற்ற‌ப்படு‌ம். இத்திருவிழா,திருவ‌ண்ணாமலையில் மிகவும் பிரசித்தி பெற்றது. மேலும், தமழகத்தின் தென்மாவட்டங்களிலுள்ள (குன்றுகள் அல்லாத) சைவசமயம் மற்றும் வைணவ தலங்களில், பெரிய கார்த்திகை நாளன்று சொக்கப்பனை கொளுத்தப்படும்.\n\nSection::::திருஓணம்.\nஐப்பசி திருவோண நட்சத்திரத்தில் கொண்டாடப்படுவது ஓணம். சங்ககால ஏடுகளில் விஷ்ணுவின் பிறந்தநாளகவும் வாமணன் அவதரித்ததும் அன்று தான் எனவும் குறிப்புகள் உள்ளன. பத்துப்பாட்டு நூல்களில் ஒன்றான மதுரைகாஞ்சியில் பாண்டிய மக்கள் பத்து நாட்களாக எவ்வாறு கொண்டாடினார்கள் என மாங்குடி மருதனார் விவரிக்கிறார். \n\n“கணம் கொள் அவுணர் கடந்த பொலம் தார்\nமாயோன் மேய ஓண நன் நாள்\nகோணம் தின்ற வடு வாழ் முகத்த\nசாணம் தின்ற சமம் தாங்கு தடக்கை\nமறம் கொள் சேரி மாறுபொரு செருவின்\nமாறாது உற்ற வடு படு நெற்றி\nசுரும்பார் கண்ணி பெரும் புகல் மறவர்\nகடு களிறு ஓட்டலின் காணூநர் இட்ட\nநெடுகரை காழகம் நிலம் பரல் உறுப்ப\nகடுங்கள் தேறல் மகிழ் சிறந்து திரிதர…\" - மதுரைக் காஞ்சி (அடிகள் 590 முதல் 599 வரை)\n\nநாலாயிர திவ்யபிரபந்தததில் பெரியாழ்வார் பரம்பரையாக திருமாளுக்கு தொண்டுசெய்வதையும் திருஓண நன்னாளில் நாரசிம்மா அவதாரமெடுத்து இரணியனை அழித்தவனை நம் துன்பங்கள் போக பல்லாண்டு வாழ்த்துவமே \n\n“எந்தை தந்தை தந்தைதம் மூத்தப்பன் ஏழ்படி கால்தொடங்கி\nவந்து வழிவழி ஆட்செய்கின் றோம்திரு வோணத் திருவிழவில்\nஅந்தியம் போதி லரியுரு வாகி அரியை யழித்தவனை\nபந்தனை தீரப்பல் லாண்டுபல் லாயிரத் தாண்டென்று பாடுதமே” - பெரியாழ்வார் திருமொழி 6\n\nதேவாரத்த்தில் சம்பந்தர் ஓணம் கபலிசரத்‌தில் (மயிலை) எவ்வாறு கொண்டாடப்பட்டது என்று விளக்குகிறார் \n\n“மைப்பயந்த ஒண்கண் மடநல்லார் மாமயிலைக்\nகைப்பயந்த நீற்றான் கபாலீச்சரம் அமர்ந்தான்\nஐப்பசி ஓண விழாவும் அருந்தவர்கள்\nதுய்ப்பனவும் காணாதே போதியோ பூம்பாவாய்” - திருஞானசம்பந்தர், தேவாரம் 503, திருமறை 2\n\nஇன்று அத்திருவிழா தென் தமிழகத்திலும் கோவில்களோடும் நின்றுவிட்டது. பாண்டியன் ஆட்சி செய்த கேரளத்தில் ஓணம் சிறப்பாக கொண்டாடப்படுகிறது.\n\nSection::::ஹோலி பண்டிகை.\nஹோலி அல்லது ரங்கபஞ்சமி என்று அழைக்கப்படும் பண்டிகை இந்து மதத்தின் பிரபலமான வசந்த காலப் பண்டிகையாகும். இந்தப் பண்டிகை இந்தியா, நேபாளம், வங்கதேசம், போன்ற நாடுகளிலும் சூரிநாம், கயானா, தென்னாப்பிரிக்கா, டிரினிடேட், இங்கிலாந்து, மொரீசியஸ் மற்றும் ஃபிஜி போன்ற இந்து மக்கள் அதிகம் வாழும் நாடுகளிலும் பரவலாகக் கொண்டாடப்படுகின்றது. இந்தியாவின் மேற்கு வங்காளம் மற்றும் வங்கதேசம் ஆகியவற்றில் டோல்யாத்திரை (டெளல் ஜாத்ரா) அல்லது வசந்த-உற்சவம் (\"வசந்தகாலத் திருவிழா\") என அழைக்கப்படுகின்றது. பெரும்பாலும் பிரஜ் சமூகத்தினரால் கடவுள் கிருஷ்ணனுடன் தொடர்புடைய மதுரா, விருந்தாவன், நந்தகோன் மற்றும் பர்சனா நகரங்களில் ஹோலி சிறப்பாகக் கொண்டாடப்படுகிறது. ஹோலிப் பண்டிகை காலத்தில் அவை நடைபெறும் 16 நாட்களும் இந்த நகரங்கள் சுற்றுலாத் தலங்களாக இருக்கும்.\n\nSection::::கிறித்துவ மதத் திருவிழாக்கள்.\nSection::::தேவாலயத் திருவிழா.\nகிறித்துமசு கொண்டாட்டம் உள்ளிட்ட மிக முக்கிய தினங்களில், தேவாலயத் திருவிழாக்கள் வேளாங்கண்ணி உள்ளிட்ட பல புனித ஆலயங்களில் திருவிழா ஊர்வலமும் சிறப்பு பிரார்த்தனைக் கூட்டமும் நடைபெறும்.\n\nSection::::இசுலாமிய திருவிழாக்கள்.\nSection::::ரமலான் நோன்பு.\nஒவ்வொரு வருடமும் இசுலாமிய நாட்காட்டியின் ரமலான் மாதத்தில் நோன்பு நோற்பது இசுலாமின் மூன்றாவது கட்டாய கடமையாகும். சூரிய உதயம் முதல் அந்தி சாயும் வரை உணவு மற்றும் நீர் ஆகிய எதுவும் எடுத்துக்கொள்ளாமல் இது நிறைவேட்றப்படுகிண்றது. நோயாளிகள் , பருவமடையாத குழந்தைகள், மாதவிலக்கு நேர பெண்கள், குழந்தைகளுக்குப் பால் கொடுக்கும் தாய்மார்கள் மற்றும் பிரயாணம் செய்பவர்கள் ஆகியோருக்கு இதில் இருந்து விலக்கு அளிக்கப்படுகின்றது.\n\nSection::::தியாகத் திருநாள்.\nதியாகத் திருநாள் அல்லது பக்ரித் பண்டிகை, உலக அளவில் இசுலாமியர்களால் கொண்டாடப்படும் முக்கிய பண்டிகை ஆகும். இந்த பண்டிகை ஃஅச்சுப் பெருநாள் எனவும் அழைக்கப்படுகின்றது. இறைவனின் தூதரான இப்ராகிம் நபியின் தியாகத்தை நினைவுகூறும் விதமாக, ஒவ்வொரு ஆண்டும் அராபிய மாதம் துல்கச்சு (\"Dul Haji\") 10-ம் நாள் இது கொண்டாடப்படுகின்றது.\n\nSection::::சமணசமய திருவிழாக்கள்.\nSection::::விசாகம் திருவிழாக்கள்.\nபுத்த பூர்ணிமா (இந்தியாவில்) அல்லது விசாகம் (இலங்கையில்) (\"Wesak\") வைகாசி மாத பௌர்ணமி (முழு நிலா) நாளன்று உலகில் உள்ள அனைத்து பௌத்தர்களாலும் சிறப்பாகக் கொண்டாடப்படும் பண்டிகை ஆகும். புத்தர் அவர்கள் பிறந்ததும் இந்நாளே, ஞானோதயம் பெற்றதும் இந்நாளே மற்றும் அவர் இயற்கை எய்தியதும் இந்நாளே. இக்காலப்பகுதியில் பந்தல்கள் தோரணங்கள் ஒளிக்கூடுகள் கட்டப்பட்டும் எங்கும் விழாக்கோலமாக இருக்கும். கொண்டாட்ட முறைகளில் நாடுகளிற்கு இடையே சில வேறுபாடுகள் இருப்பதாகவும் அறியமுடிகின்றது.\n\n"}
{"id": "145032", "url": "https://ta.wikipedia.org/wiki?curid=145032", "title": "இராமையன்", "text": "இராமையன்\n\nஇராமையன் என்ற இராமப்பய்யன் மதுரை நாயக்க வம்சத்து மன்னர் திருமலை நாயக்கரின் படைத்தளபதியாகப் பணியாற்றியவர். \"இராமப்பய்யன் அம்மானை\" என்ற நாட்டுக் கதைப்பாடலின் கதைப்பொருள். \n\nSection::::தனிப்பட்ட வாழ்க்கை.\nஇராமையன் மன்னர் திருமலை நாயக்கரின் படையில் பணியாற்றிய அந்தணர் ஆவார் கத்திச் சண்டையிடும் திறமையால் புகழடைந்த இவர் படிப்படியாக உயர்ந்து நாயக்க மன்னர்களின் படையின் தளபதியாக ஆனார்.. \n\nSection::::மைசூருக்கு எதிரான போர்.\nஇராமையனின் முதல் பெரும்போர் மைசூர் அரசின் படைத்தளபதி \"ஹரசுர நந்தி ராசா\" என்பவருடன் 1633 ஆம் ஆண்டு நடைபெற்றது. மதுரை நாயக்க அரசின் மீது படையெடுத்து திண்டுக்கல் வரை வந்த ஹரசுர நந்தி ராசாவை இராமையனும் கன்னிவாடி பாளையக்காரர் அரங்கண்ண நாயக்கரும் சேர்ந்து விரட்டி அடித்தனர்.\n\nதிருவிதாங்கூர் மீது 1634 - 1635 ஆம் ஆண்டு நாயக்கர் படை தொடுத்த போரிலும் இராமையன் பங்கு பெற்றார். \n\nSection::::இராமநாதபுரத்துக்கு எதிரான போர்.\nஇராமநாதபுரம் \"சேதுபதி சடைக்கண்\". இவனுடைய முறைகேடாகப் பிறந்த சகோதரன் \"தம்பி\" ஆவான். 1639 ஆம் ஆண்டு தம்பி சடைக்கனுக்கு எதிராக புரட்சி செய்து அரசு கட்டிலை அடைய முயற்சித்தான். திருமலை மன்னர் இந்தப் புரட்சி வீரன் தம்பியை ஆதரித்து ஒரு பெரும்படையை இராமையன் தலைமையில் அனுப்பி வைத்தார்.\n\nஇந்த மறவர் மண்ணில் சேதுபதியின் மருமகன் \"வன்னி\" நடத்திய படையுடன் இராமையன் போரிட்டார். போர் ஐந்து மாதங்கள் நடந்தது. வன்னி போரில் தோற்றான். சேதுபதியோ பாம்பன் தீவில் ஓடி ஒளிந்தான் பின்னர் பிடிபட்டு கைது செய்யப்பட்டான். \n\nSection::::\"இராமப்பய்யன் அம்மானை\".\nஇராமையன் 1639 ஆம் ஆண்டு நடைபெற்ற இந்தப் போரில் காட்டிய வீரம் நாடறிந்த தமிழ் நாட்டுக் கதைப்பாடலான இராமப்பய்யன் அம்மானை கதைப்பொருளாக ஆக்கம் பெற்றுள்ளது.. இந்தக் கதைப்பாடலில் சடைக்கண் தொடக்கத்தில் இராமையனை இழிவாக கேலி செய்கிறான்.\n\nபோர் முடிவுற்ற பின்பு இராமையன் மன்னர் திருமலை நாயக்கருக்கு அடியில் கண்டவாறு செய்தி அனுப்புகிறார்::\n\nSection::::இறப்பு.\nஇராமையன் இராமநாதபுரம் போரில் வெற்றி பெற்ற சில நாட்களிலேயே இறந்துவிடுகிறார். இவருடைய மரணம் 1639 ஆம் ஆண்டுக்கும் 1648 ஆம் ஆண்டுக்கும் இடைப்பட்ட காலத்தில் நடந்திருக்க வாய்புள்ளது...\n"}
{"id": "145033", "url": "https://ta.wikipedia.org/wiki?curid=145033", "title": "நிகமகாமணி", "text": "நிகமகாமணி\n\nநிகமகாமணி இராகம் கர்நாடக இசையில் ஒரு ஜன்னிய இராகம் ஆகும். இது 22வது மேளகர்த்தா இராகமாகிய \"வேத\" என்றழைக்கப்படும் 4வது சக்கரத்தின் 4 வது இராகமாகிய கரகரப்பிரியாவின் ஜன்னிய இராகம் ஆகும்.\n\n\n\n\n"}
{"id": "145034", "url": "https://ta.wikipedia.org/wiki?curid=145034", "title": "ரத்னபூசிணி", "text": "ரத்னபூசிணி\n\nரத்னபூசிணி இராகம் கருநாடக இசையில் பயன்படும் இராகங்களில் ஒன்றாகும். இது 29 ஆவது மேளகர்த்தா இராகமாகிய, \"பாண\" என்றழைக்கப்படும் 5வது சக்கரத்தின் 5வது மேளமாகிய சங்கராபரணத்தின் ஜன்னிய இராகம் ஆகும். \n\n\n\n"}
{"id": "145035", "url": "https://ta.wikipedia.org/wiki?curid=145035", "title": "குஷ்வந்த் சிங்", "text": "குஷ்வந்த் சிங்\n\nகுஷ்வந்த் சிங் (\"Khushwant Singh\"; பெப்ரவரி 2,1915 - மார்ச்சு 20, 2014) பஞ்சாபை சேர்ந்த முதுபெரும் புதின ஆசிரியர் ஆவார். இவர் இந்தியாவின் பல்வேறு பத்திரிகைகள், வார இதழ்களில் பணியாற்றியுள்ளார். இலக்கியத் துறையில் இவர் ஆற்றிய சேவைகளுக்காக இந்தியாவின் இரண்டாவது உயரிய குடியியல் விருதான பத்ம விபூஷண் விருதை 2007 ஆம் ஆண்டில் இலக்கியம் மற்றும் கல்விப் பிரிவின் கீழ் பெற்றார். மேற்கத்திய கலாச்சாரத்தையும் இந்தியக் கலாச்சாரத்தையும் ஒப்பிட்டுப் பார்ப்பதாகவே இவரது பெரும்பாலான படைப்புகள் இருக்கும் என்ற ஒரு கருத்தும் உண்டு.\n\nSection::::இளமையும் கல்வியும்.\nபாக்கிச்தானின் பஞ்சாபில் உள்ள ஹதாலியில் 1915ஆம் ஆண்டு பிப்பிரவரி 2இல் பிறந்தார்.தில்லியில்\nபள்ளிப் படிப்பை முடித்த குஷ்வந்த் தில்லி,லாகூர் ஆகிய நகரங்களில் கல்லூரிப் படிப்பை முடித்தார்.\nகேம்பிரிட்ச் பல்கலைக்கழகத்தின் கிங்ஸ் கல்லூரியிலும் பயின்றார்.\n\nSection::::பணிகள்.\nகுஷ்வந்த்சிங் 1947இல் வெளியுறவுத் துறை அமைச்சகத்தில் சேருவதற்குமுன் லாகூர் உயர்நீதிமன்றத்தில்\nவழக்கறிஞராகப் பணியாற்றினார்.\nநடுவணரசு திட்டக்குழுவுக்காக யோஜனா என்னும் பத்திரிக்கையை நிறுவினார்.மேலும் தி இல்லசுடிரேட்டட் வீக்லி ஆப் இந்தியா ’தி இந்துஸ்தான் டைம்ஸ்’ ’தி நேசனல் ஹெரால்ட்’ ஆகிய\nசெய்தி இதழ்களில் ஆசிரியராகப் பணிபுரிந்தார்.\n1980ஆம் ஆண்டு முதல் 1986ஆம் ஆண்டு வரை மாநிலங்களவை உறுப்பினராக இருந்தார்.\n\n\nSection::::மறைவு.\n2014ஆம் ஆண்டு மார்ச்சு மாதம் 20 அன்று தனது 99ஆவது வயதில் காலமானார்.\n\n"}
{"id": "145036", "url": "https://ta.wikipedia.org/wiki?curid=145036", "title": "சேகரச்சந்திரிக்கா", "text": "சேகரச்சந்திரிக்கா\n\nசேகரச்சந்திரிக்கா இராகம் கருநாடக இசையில் பயன்படும் இராகங்களில் ஒன்றாகும். இது 45 ஆவது மேளகர்த்தா இராகமாகிய, \"வசு\" என்றழைக்கப்படும் 8 ஆவது சக்கரத்தின் 3 ஆவது மேளமாகிய சுபபந்துவராளி இராகத்தின் ஜன்னிய இராகம் ஆகும்.\n\n\n\n"}
{"id": "145038", "url": "https://ta.wikipedia.org/wiki?curid=145038", "title": "வ. களத்தூர்", "text": "வ. களத்தூர்\n\nSection::::அமைவிடம்.\nவ.களத்தூர் திருச்சி – சென்னை தேசிய நெடுஞ்சாலை 45லிருந்து 7 கி.மீ. மேற்கில் அமைந்துள்து வெள்ளாற்றின் கிளை ஆறான கல்லாற்றின் இருபுறமும் வ.களத்தூர் அமைந்துள்ளது. வண்ணாரம்பூண்டி, களத்தூர் என்பதன் சுருக்கமே வ.களத்தூர் என்பதாகும். பெரம்பலூர் மாவட்டம் , வேப்பந்தட்டை வட்டத்தில் உள்ள இக்கிராமம் களத்தூர், வண்ணாரம்பூண்டி , பாரதி நகர் , வள்ளியூர் , ராயப்பா நகர் மற்றும் மில்லத் நகர் ஆகிய பகுதிகளை உள்ளடக்கியதாகும்., ,\n\nSection::::நிர்வாக அமைப்பு.\nவ.களத்தூர், கிராமம், வேப்பந்தட்டை ஒன்றியம் - பெரம்பலூர் மாவட்ட விவகார எல்லைக்குட்பட்டது.\n\nSection::::குக்கிராமங்கள்.\nவ.களத்தூர், வண்ணாரம்பூண்டி, ராயப்பா நகர், மேட்டுச்சேரி, மில்லத் நகர்.\n\nSection::::எல்லைகள்.\nமேற்கே பிம்பலூர் ஊராட்சி,கிழக்கே அகரம், பேரயூர் ஊராட்சிகள், வடக்கே திருவாளாந்துரை, தெற்கே மேட்டுப்பாளயம்.\n\nSection::::மக்கள் தொகை.\nவ.களத்தூர் ஊராட்சி மன்றத்தின் 2001 ஆண்டு மக்கள் தொகை கணக்கெடுப்பின் படி மொத்த மக்கள் தொகை எண்ணிக்கை சுமார் 32000 ஆகும்.\n\n\nSection::::முக்கிய கோவில்கள்.\nமாரியம்மன் திருக்கோவில் களத்தூரில் அமைந்துள்ளது. இக் கோவிலில் ஆண்டுதோறும் சித்திரைத் திருநாள் அனைத்து சமுதாய மக்களாலும் வெகு விமரிசையாகக் கொண்டாடப்படும் திருவிழாவாகும்.\n\nSection::::முக்கிய தொழில்.\nஇக் கிராமம் விவசாயத்தில் சிறப்பான இடத்தை பிடித்துள்ளது. பணப்பயிர்களான கரும்பு, நெல், பருத்தி, சோளம் முக்கிய விவசாயங்களாகும்.\n\n\nSection::::வங்கிகள்.\nதமிழகத்தின் மிக பெரிய பொதுத்துறை வங்கியான இந்தியன் ஓவர்சீஸ் வங்கிக் கிளை உள்ளது. இங்கு அனைத்து தனி நபர் மற்றும் விவசாயிகள், மாணவர்கள், வெளிநாடு வாழ் இந்தியர்கள் வங்கி கணக்கு தொடங்கி பயன்பெறுகின்றனர்.\n\nவிரைவான வங்கிச்சேவைக்காக வங்கி வணிகத்தொடர்பாளர்கள் நியமிக்கப்பட்டுள்ளனர்.\n\nபாரத ரிசர்வ் வங்கியின் தத்தெடுப்புத் திட்டத்தின் கீழ் எல்லைக்குட்பட்ட திருவாளந்துரை தேர்ந்தெடுக்கப்பட்டுள்ளது.\n\nவங்கியின் தொலைபேசி எண் : 9840176193, 04328-251225\n\nSection::::தானியங்கி பணம் எடுக்கும் இயந்திரம் (ஏடிஎம்).\nஇந்தியன் ஓவர்சீஸ் வங்கி ஏடிஎம் கடைத்தெரு அருகிலும் செயல்படுகிறது.\n\nSection::::தொலைதொடர்பு.\nBSNL தொலை பேசி அலுவலகம் இங்கு இயங்கி வருகிறது.தவிர தனியார் செல்போன் சேவைகள் AIRCEL,AIRTEL,BSNL CELONE,RELIANCE,TATA TOCOMO,VODAFONE முழுவதும் உள்ளது.\n\nSection::::அஞ்சல் நிலையம்(பின் கோடு: 621117.\n621117 . அருகில் உள்ள தலைமை அஞ்சலகம்: பெரம்பலூர் - 621212.\n\nSection::::போக்குவரத்து.\nSection::::சாலை போக்குவரத்து.\nபெரம்பலூரிருந்து எளிதில் சென்று வர சாலை வசதி உள்ளது.\n\nSection::::மருத்துவ வசதி.\nகளத்தூரில் அரசு ஆரம்ப சுகாதர நிலையம் இயங்கி வருகிறது. இங்கு இப்பகுதி மக்கள் ஏராளமானோர் சிகிச்சை பெற்று வருகின்றனர். . இங்கு கால்நடை மருந்தகம் ஒன்றும் இயங்கி வருகிறது.\n\nSection::::காவல் நிலையம்.\nகளத்தூரில் காவல் நிலையம் பல ஆண்டுகளாக செயல்பட்டு வருகிறது. இது களத்தூர், திருவாளந்துரை, பசும்பலூர், நெய்குப்பை ஆகிய பகுதி மக்களின் பாதுகாவலனாக இக் காவல்நிலையம் இயங்கி வருகின்றது.\n"}
{"id": "145039", "url": "https://ta.wikipedia.org/wiki?curid=145039", "title": "அனுபாவி முருகன் கோவில்", "text": "அனுபாவி முருகன் கோவில்\n\nகோவையிலிருந்து 19 கி.மீ. தொலைவில் மரங்கள் அடர்ந்த வனப்பகுதியில், பெரிய தடாகத்தில் அமைந்துள்ளது. வனப்பகுதி என்பதாலும் இங்கு யானைகள் கூட்டமாக நீர் அருந்த வருவதாலும் மாலை 6 மணிக்கு மேல் அனுமதி இல்லை. சின்னத் தடாகம் இதன் அருகே உள்ள பெரிய ஊர் ஆகும். கோவை மாநகரில் செங்கல் சூளைகளுக்கு இந்தப் பகுதி புகழ் பெற்றது. கிருத்திகை விழா மாதந்தோறும் இங்கு சிறப்பாக நடைபெரும்.\n"}
{"id": "145048", "url": "https://ta.wikipedia.org/wiki?curid=145048", "title": "விண்வெளிப் பறப்பு", "text": "விண்வெளிப் பறப்பு\n\nவிண்வெளிப் பறப்பு (\"spacefilght\") என்பது, விண்வெளியினுட் செல்லும் அல்லது அதன் ஊடாகச் செல்லும் ஒரு எறியப் பறப்பு ஆகும். விண்வெளிப் பறப்பு, மனிதரைக் கொண்டு செல்வதாக அல்லது மனிதர் இல்லாத பறப்பாக அமையக்கூடும். உருசியாவின் சோயுசு திட்டம் அமெரிக்காவின், விண்வெளியோடத் திட்டம், பன்னாட்டு விண்வெளி மையம் என்பன மனிதரைக் கொண்டு செல்லும் விண்வெளிப் பறப்புக்களுக்கு எடுத்துக்காட்டுகள். விண்வெளி ஆய்வுகளுக்காக புவியின் சுற்றுப்பாதைக்கு அப்பால் செல்லும் விண்ணாய்வி (\"space probe\") விண்கலங்களும், புவியைச் சுற்றிய சுற்றுப் பாதையில் இருக்கும் தகவல் தொடர்புச் செய்மதிகளும் ஆளில்லா விண்வெளிப் பறப்புகளுக்கு எடுத்துக்காட்டுகளாக உள்ளன. இவை தொலைவில் இருந்து கட்டுப்படுத்தப்படும் இயந்திரங்கள் மூலமாக இயக்கப்படுகின்றன அல்லது தானாக இயங்கும்படி அமைக்கப்படுகின்றன.\n\nவிண்வெளிப் பறப்புகள் விண்வெளி ஆய்வுகளில் பயன்படுவதுடன், செய்மதித் தொலைத்தொடர்பு போன்ற வணிக நடவடிக்கைகளிலும் பயன்படுகின்றன. விண்ணாய்வகம், கண்காணிப்புச் செய்மதிகள், புவிக் கவனிப்புச் செய்மதிகள் என்பன விண்வெளிப் பறப்பின் வணிகமல்லாத பிற பயன்பாடுகள்.\n\nவிண்வெளிப் பறப்பு ஏவுகணைகள் மூலம் ஏவப்படுவதில் தொடங்குகிறது. ஏவுகணைகள் விண்கலம் அல்லது செய்மதி புவியீர்ப்பிலிருந்து விடுபட்டு வெளியேற உதவுகிறது. விண்வெளிக்குள் சென்ற பின்னர் உந்துதல் மூலமோ அல்லது உந்துதல் இல்லாமலோ ஏற்படும் இயக்கம் வானியக்கவியல் என்னும் துறையுள் அடங்குகிறது. சில விண்கலங்கள் முடிவில்லாமல் விண்வெளியிலேயே பறந்துகொண்டிருக்கின்றன. வேறு சில மீண்டும் புவியின் ஈர்ப்பு மண்டலத்துக்குள் நுழைந்து எரிந்து விடுகின்றன. சில நிலவிலோ வேறு கோள்களிலோ விழுகின்றன.\n\nSection::::வரலாறு.\nவிண்வெளிப் பறப்புக் குறித்த நடைமுறைக்கு ஒத்த முதல் முன்மொழிவை ரசியாவைச் சேர்ந்த கொன்சுட்டன்டின் சியோல்கோவ்சுக்கி என்பவர் முன்வைத்தார். இது தொடர்பில் அவர் எழுதிய \"எதிர்வினைக் கருவிகளைப் பயன்படுத்தும் அண்டவெளி ஆய்வுப் பயணம்\" \"(ரசிய மொழி: Исследование мировых пространств реактивными приборами, ஆங்கிலம்: The Exploration of Cosmic Space by Means of Reaction Devices)\" என்னும் நூல் 1903 ஆம் ஆண்டில் வெளிவந்தது. எனினும், இந்தக் கோட்பாட்டு நூல் ரசியாவுக்கு வெளியே அதிகம் செல்வாக்குப் பெறவில்லை. ராபர்ட் எச். கொடார்ட் எழுதிய \"அதிகூடிய உயரங்களை அடைவதற்கான ஒரு வழிமுறை\" \"(A Method of Reaching Extreme Altitudes)\" என்னும் கட்டுரை 1919 ஆம் ஆண்டு வெளிவந்த பின்னரே விண்வெளிப் பறப்பு பொறியியல் அடிப்படையில் சாத்தியமான ஒன்றாகியது. இக்கட்டுரையில் அவர் விளக்கிய நீர்ம எரிபொருள் ஏவுகணைகளுக்கு டி லாவல் குழாய்வாய்களைப் பயன்படுத்தும் முறை, கோளிடைப் பயணத்துக்குப் போதுமான ஆற்றலைக் கொடுத்து அதனைச் சாத்தியம் ஆக்கியது. விண்வெளியின் வெற்றிடத்தில் இவ்வாறான ஏவுகணைகள் செயற்படக் கூடியவை என்பதை ஆய்வுகூடத்திலும் அவர் நிறுவிக் காட்டினார். இது இயலக்கூடியது என்பதை அக்காலத்து அறிவியலாளர்கள் சிலர் நம்பவில்லை. பிற்காலத்தில் விண்வெளிப் பறப்பில் முக்கியமான பங்கு வகித்த ஏர்மன் ஒபேர்த் (Hermann Oberth), வேர்னெர் வொன் புரோன் (Wernher Von Braun) ஆகியோர் இக் கட்டுரையின் செல்வாக்குக்கு உட்பட்டிருந்தனர்.\n\n100 கிமீ உயரம்வரை சென்று விண்வெளிக்குள் நுழைந்த முதல் ஏவுகணை செருமனியின் வி-2 ஏவுகணை ஆகும். இது 1944 ஆம் ஆண்டு யூன் மாதத்தில் ஒரு சோதனைப் பறப்பின்போது நிகழ்ந்தது. 1957 ஆம் ஆண்டு அக்டோபர் 4 ஆம் தேதி, சோவியத் ஒன்றியம் ஏவிய இசுப்புட்னிக் 1, புவியைச் சுற்றிய முதல் செய்மதி ஆனது. மனிதனை ஏற்றிக்கொண்டு வெண்வெளிக்குள் நுழைந்த முதல் விண்கலம் வாசுட்டாக் 1. புவியை ஒரு முறை சுற்றிவந்த வாசுட்டாக் 1 விண்கலத்தில் விண்பயணி யூரி ககாரின் பயணம் செய்தார். செர்கே கொரோலியோவ், கெரிம் கெரிமோவ் என்னும் ஏவுகணை அறிவியலாளர்களே சோவியத் ஒன்றியத்தின் வாசுட்டாக் 1 திட்டத்தை வழிநடத்தியோர் ஆவர்.\n\nSection::::விண்வெளிப் பறப்பின் கட்டங்கள்.\nSection::::ஏவுதல்.\nவிண்வெளிப் பறப்புக்கான ஏவுதல் விண்வெளித்தளம் ஒன்றில் இடம்பெறும். விண்வெளித்தளத்தில் நிலைக்குத்தாக ஏவுகணைகளை ஏவுவதற்கான ஏவுமேடைகள், சரக்கு வானூர்திகளும் இறக்கையோடு கூடிய விண்கலங்களும் பயன்படுத்துவதற்கான ஓடுபாதைகள் என்பன இருக்கும். இரைச்சல், பாதுகாப்பு போன்ற காரணங்களுக்காக, விண்வெளித்தளங்களை மனிதர் வாழும் இடங்களில் இருந்து தொலைவில் அமைப்பது வழக்கம்.\n\nஏவு காலம் எனப்படும் ஒரு குறிப்பிட்ட காலப் பகுதியிலேயே விண்வெளி ஏவுகணைகள் ஏவப்படுகின்றன. ஏவு காலம், கோள்களின் இருப்பிடங்களிலும், ஏவுதளத்துக்குச் சார்பாக சுற்றுப்பாதையின் அமைவிடத்திலும் தங்கியுள்ளது. மிக முக்கியமான காரணியாக அமைவது புவி சுற்றுவது ஆகும். ஏவப்பட்ட பின்னர், புவியின் அச்சுடன் நிலையான கோணம் ஒன்றை அமைக்கும் வகையிலான, ஏறத்தாழ மாறாச் சமதளம் ஒன்றில் சுற்றுப்பாதை அமைந்திருக்கும். புவி சுற்றுவதும் இச் சுற்றுப்பாதையின் உள்ளேயே அமையும்.\n\nஏவுமேடை என்பது, விண்ணூர்திகளை விண்ணில் செலுத்துவதற்கான ஒரு நிலையான அமைப்பு. இது ஏவுகோபுரம், தீப்பிழம்புக் குழி போன்ற அமைப்புக்களைக் கொண்டிருக்கும். இவ்வமைப்பைச் சுற்றிலும் பல்வேறு துணைக்கருவிகள் இருக்கும். இவை, ஏவுகணைகளை உரிய இடத்தில் நிறுத்துதல், எரிபொருள் நிரப்பல், பராமரித்தல் போன்ற பல்வேறு தேவைகளுக்குப் பயன்படுகின்றன.\n\nSection::::விண்வெளியை அடைதல்.\nகார்மென் கோட்டுக்கு வெளியில் அமைந்துள்ள பகுதி அனைத்தும் \"விண்வெளி\" என்பதே பொதுவாகப் பயன்படும் வரைவிலக்கணம். கார்மென் கோடு, புவியின் மேற்பரப்பில் இருந்து 100 கிலோமீட்டர் (62 மைல்) உயரத்தில் உள்ளது. ஐக்கிய அமெரிக்காவில், புவிப் பரப்பில் இருந்து 50 மைல்கள் (80 கிமீ) தொலைவுக்குப் புறத்தேயுள்ள வெளியே \"விண்வெளி\" என்று கொள்ளும் வழக்கமும் உண்டு.\n\nதற்போதைய நிலையில், ஏவுகணைகளைப் பயன்படுத்துவதே விண்வெளிக்குச் செல்வதற்கான நடைமுறைச் சாத்தியமான ஒரே வழி. குறிப்பிட்ட உயரத்துக்குமேல் ஒட்சிசன் பற்றாக்குறை இருப்பதால், வழமையான வானூர்தி எந்திரங்களைப் பயன்படுத்தி வெண்வெளிக்குச் செல்ல முடியாது. ஏவுகணை எந்திரங்கள் உந்துபொருட்களை வெளியேற்றி ஏவுகணையை முன்னோக்கி உந்துவதன் மூலம், அதைச் சுற்றுப்பாதையில் செலுத்துவதற்குப் போதுமான டெல்ட்டா-வியை (வேக மாற்றம்) உருவாக்குகின்றன. பல்வேறு பயன்பாடுகளுக்கான உந்தல் முறைமைகள் பின்வருவனவற்றை உள்ளடக்குகின்றன:\nமனிதரோடு கூடிய விண்கலங்களை ஏவும் முறைமைகளில் ஏவுநிலைத் தப்பிப்பு முறைமையே பொதுவாகப் பயன்படுகிறது. இது, ஏவும்போது ஆபத்தான பிழைகள் ஏற்படும் நிலைமைகளில் விண்பயணியர் தப்புவதற்கு உகந்ததாக உள்ளது.\n\nSection::::விண்வெளியை அடைவதற்கான பிற வழிகள்.\nதற்போதைய நிலையில் நடைமுறைச் சாத்தியமாக இல்லாவிட்டாலும், விண்வெளியை அடைவதற்கான வேறு பல வழிகளையும் பலர் முன்மொழிந்துள்ளனர். விண்வெளி உயர்த்தி (space elevatior), சுற்றுயர்த்தி (rotovator) போன்ற எண்ணக்கருக்கள் நடைமுறைச் சாத்தியமான வழிகள் ஆவதற்குத் தற்போது கிடைப்பதிலும் மிகவும் வலுவான புதிய பொருட்கள் தேவை. மின்காந்தத் தொழில்நுட்ப அடிப்படையிலான ஏவு கண்ணி முறையைத் தற்போதைய தொழில்நுட்பங்களைப் பயன்படுத்தி நடைமுறைக்குக் கொண்டுவரக்கூடிய சாத்தியங்கள் உள்ளன. இவை தவிர, எதிர்வினைப் பொறிகள் போன்றவற்றைப் பயன்படுத்தும் ஏவுகணை உதவியுடன் இயங்கக்கூடிய தாரை வானூர்திகளைப் பயன்படுத்துவதற்கான முன்மொழிவுகளும், சுடுகலன் வழி ஏவுவதற்கான வழிமுறைகள் குறித்த முன்மொழிவுகளும் உள்ளன.\n\nSection::::சுற்றுப்பாதையை விட்டு வெளியேறல்.\nநிலவுப் பயணத்துக்கோ அல்லது கோளிடைப் பயணத்துக்கோ ஒரு மூடிய சுற்றுப்பாதையை அடையவேண்டும் என்ற தேவை கிடையாது. ரசியாவின் தொடக்ககால விண்வெளி ஊர்திகள் சுற்றுப்பாதைக்குச் செல்லாமலேயே மிகவும் கூடிய உயரங்களுக்கு வெற்றிகரமாகச் சென்றுள்ளன. அப்பல்லோ திட்டங்களின் வடிவமைப்பின்போது, விண்கலங்களை நேரடியாகவே நிலவுக்கான வீசுபாதைக்குள் செலுத்தும் வழிமுறையையும் கவனத்துக்கு எடுத்தனர். எனினும், பின்னர், தற்காலிகமாக நிறுத்தற் சுற்றுப்பாதையில் செலுத்திப் பல சுற்றுக்களின் பின்பே நிலவுக்கான வீசுபாதையில் செலுத்தும் முறையைப் பின்பற்றினர். விண்கலம் புவிக்குள் மீண்டும் நுழைவதைத் தவிர்ப்பதற்கு நிறுத்தற் சுற்றுப்பாதை அண்மைப் புள்ளி போதிய உயரத்தில் இருக்கவேண்டும். இதனால் இந்த முறையில் கூடிய உந்துபொருட் செலவு ஏற்படும்.\n\nஇருந்தாலும், நிறுத்தற் சுற்றுப்பாதை அணுகுமுறை பல்வேறு வழிகளில் அப்பல்லோ திட்டத்தின் திட்டமிடலை எளிமையாக்கியது. இது, ஏவு காலத்தைக் கணிசமான அளவு கூட்டியதன் மூலம், ஏவுதலின்போது சிறு பிழைகள் ஏற்பட்டாலும் வெற்றிகரமாக ஏவுதலுக்கான சாத்தியப்பாட்டை அதிகரித்தது. நிறுத்தற் சுற்றுப்பாதை திட்டத்துக்கான உறுதியான இடைத்தளமாக அமைந்ததால், விண்கலப் பணிக்குழுவினரும், கட்டுப்பாட்டாளரும் விண்கலத்தை முற்றாகச் சரிபார்த்து அடுத்த கட்டமான நீண்டதூர நிலவுப் பயணத்துக்குத் தயாராவதற்குப் பல மணிநேர இடைவெளியை வழங்கியது. அத்தோடு, தேவை ஏற்பட்டால் பணிக்குழுவினர் புவிக்குத் திரும்புவதோ அல்லது இன்னொரு மாற்றுப் புவிச்சுற்றுத் திட்டத்தை நடைமுறைப்படுத்துவதோ இலகு. திட்டத்தின் நிலவு நோக்கிய வீசுபாதை, வான் அலன் கதிர்வீச்சுப் பட்டையின் செறிவான பகுதியைத் தவிர்ப்பதற்கும் நிறுத்தற் சுற்றுப்பாதை உதவியது.\n\nநிறுத்தற் சுற்றுப்பாதையினால் ஏற்படக்கூடிய செயல்திறன் இழப்பைக் கூடிய அளவு குறைப்பதற்காக, அப்பல்லோ திட்டங்களில் நிறுத்தற் சுற்றுப்பாதையின் உயரத்தை முடியுமான அளவுக்குக் குறைத்தனர். எடுத்துக்காட்டாக அப்பல்லோ 15ன் நிறுத்தற் சுற்றுப்பாதையின் அளவு வழமைக்கு மாறாக 92.5 x 91.5 கடல் மைல்களாக இருந்தது. அந்த உயரத்தில் குறிப்பிடத்தக்க அளவு வளிமண்டல இழுவை இருந்தது. எனினும், சட்டர்ன் 5 இன் மூன்றாம் கட்டத்திலிருந்து தொடர்ச்சியான ஐதரசன் வெளியேற்றத்தின் மூலம் இது பகுதியாகச் சரிசெய்யப்பட்டது. அத்துடன், குறைந்த கால நிறுத்தங்களுக்கு இது சகித்துக்கொள்ளக் கூடியதே.\n\nSection::::விண்வெளி இயங்கியல்.\nவிண்வெளி இயங்கியல் என்பது விண்கலங்களின் வீசுபாதை தொடர்பான கல்வித்துறை. குறிப்பாக, இது தொடர்பில் ஈர்ப்பு, உந்தல் ஆகியவற்றின் தாக்கங்கள் பற்றி இத்துறை கவனத்தில் கொள்கிறது. விண்கலம் அடைய வேண்டிய இடத்தை, அளவுக்கதிகமான உந்துபொருட் செலவின்றிச் சரியான நேரத்தில் வந்தடைவதற்கு விண்வெளி இயங்கியல் உதவுகிறது. கலத்தைச் சுற்றுப்பாதையில் பேணுவதற்கும், அதன் திசையை மாற்றுவதற்கும், சுற்றுப்பாதைத் திசைமாற்று முறைமை ஒன்று தேவைப்படலாம். ஏவுகணை அல்லாத சுற்றுப்பாதை உந்தல் முறைகளும் உள்ளன. அவற்றுள், சூரியப் பாய்கள், காந்தப் பாய்கள், பிளாசுமாக்குமிழி காந்த முறைமை போன்றனவும், பிற கோள்களின் ஈர்ப்பைப் பயன்படுத்தும் முறைகளும் உள்ளன.\n\nSection::::மீள்நுழைவு.\nசுற்றுப்பாதையில் இருக்கும் விண்கலங்கள் பெருமளவு இயக்க ஆற்றலைக் கொண்டுள்ளன. விண்கலம் வளிமண்டலத்தில் காற்றியக்கச் சூடாக்கத்தினால் ஆவியாகி விடாமல் பாதுகாப்பாகத் தரையிறங்க வேண்டுமானால் இந்த ஆற்றலை இல்லாமல் செய்யவேண்டும். காற்றியக்கச் சூடாக்கத்தில் இருந்து விண்கலத்தைப் பாதுகாப்பதற்குச் சிறப்பு வழிமுறைகளைக் கையாள வேண்டும். மீள்நுழைவுக்குப் பின்னணியில் உள்ள கோட்பாடு அரி யூலியன் அலன் (Harry Julian Allen) என்பவரால் உருவாக்கப்பட்டது. இந்தக் கோட்பாட்டின் அடிப்படையில் மீள்நுழையும் கலங்கள் வளிமண்டலத்தை எதிர்கொள்ளும் பகுதி மழுங்கிய வடிவில் அமைந்திருக்கும். இந்த மழுங்கிய வடிவங்களினால் கலங்களின் இயக்க ஆற்றலின் 1% மட்டுமே வெப்பமாகக் கலத்தை அடையும். எஞ்சிய ஆற்றல் வெப்பமாக வளிமண்டலத்தை அடைகிறது.\n\nSection::::தரையிறங்கல்.\nமேர்க்குரி, ஜெமினி, அப்பல்லோ போன்ற திட்டங்களில் கலங்கள் நீரில் பாய்ந்து தரையிறங்கின. இக் கலங்கள் ஒப்பீட்டளவில் குறைந்த வேகத்தில் தரையிறங்கும் வகையில் வடிவமைக்கப்பட்டவை. உருசியாவின் சோயுசுத் திட்டக் கலங்கள் நிலப்பகுதியில் தரை இறங்கும்படி வடிவமைக்கப்பட்டதால் அவை வேகக்குறைப்பு ஏவுகணைகளைப் பயன்படுத்தித் தரையிறங்கின. சோவியத்தின் புரான் கலங்கள் உயர் வேகத்தில் வழுக்கு முறையில் தரையைத் தொட்டன.\n\nSection::::மீட்பு.\nஒரு விண்கலம் வெற்றியுடன் தரயிறங்கிய பின்னர், அதில் இருப்போரையும், பொருட்களையும் மீட்க முடியும். சில வேளைகளில், கலம் தரையிறங்கும் முன்பே, கலம் வான்குடை உதவியுடன் இறங்கிக்கொண்டு இருக்கும்போது, நடுவானில் சிறப்பு வானூர்திகளைக் கொண்டு மீட்பதும் உண்டு. கொரோனா உளவுச் செய்மதியில் இருந்து படப் பேழைகளை மீட்பதற்கு இந்த முறை பயன்பட்டது.\n\n\n\n\n"}
{"id": "145051", "url": "https://ta.wikipedia.org/wiki?curid=145051", "title": "தென்னிந்தியத் திருச்சபை", "text": "தென்னிந்தியத் திருச்சபை\n\nதென்னிந்தியத் திருச்சபை (\"Church of South India\") என்னும் கிறித்தவ சபைப் பிரிவு இங்கிலாந்து திருச்சபை என்னும் அமைப்பைப் பின்பற்றி இந்தியாவில் 1947 ஆம் ஆண்டு செப்டம்பர் 27 ஆம் தேதி அன்று சென்னையில் உள்ள செயின்ட் ஜார்ஜ் கதீட்ரல் என்னுமிடத்தில் நிறுவப்பட்டது. இது நான்கு மில்லியனுக்கும் மேற்பட்ட உறுப்பினர்களைக் கொண்டு, இந்தியாவில் உள்ள ரோமன் கத்தோலிக்க திருச்சபைக்கு அடுத்த இடத்தில் இந்தியாவின் இரண்டாவது மிகப் பெரிய கிறித்தவ சபை அமைப்பாகத் திகழ்கிறது. இது தென்னிந்திய ஆங்கிலிக்கம், மெதாடிஸ்ட், பிரெஸ்பிட்டேரியன் மற்றும் புராட்டஸ்தாந்து ஆகிய திருச்சபைக் குழுக்களை இணைத்து அமைக்கப்பட்டது.\n\nஇயேசு, தம்மை ஏற்று நம்பிக்கை கொள்கின்ற மக்களிடையே நிலவ வேண்டிய ஒன்றிப்பை வலியுறுத்தி உரைத்த கீழ்வரும் சொற்கள் தென்னிந்தியத் திருச்சபை உருவாவதற்கு உந்துதலாக அமைந்தன:\n\n\"அவர்களும் ஒன்றாய் இருப்பார்களாக\" (\"That they all may be one\") என்னும் விவிலியக் கூற்று தென்னிந்தியத் திருச்சபையின் விருதுவாக்காகவும் உள்ளது.\n\nSection::::வரலாறு.\nதென்னிந்தியாவில் இயங்கிக் கொண்டிருந்த லண்டன் மிஷனெரி சங்கம் (LMS), மதுரை அமெரிக்கன் மிஷன், மற்றும் இலங்கையிலுள்ள யாழ்ப்பாணம் அமெரிக்கன் மிஷன் சபை, போன்றவைகள் ஒன்று சேர்ந்து தென்னிந்திய ஜக்கியச் சபை - (S.I.U.C) என்று ஓர் அமைப்பை உருவாக்கி இருந்தன.\n\nஇந்த அமைப்பு மற்ற இந்திய புரோட்டஸ்தாந்து திருச்சபைகளையும் ஒன்றிணைக்கும் நோக்கத்துடன், அச்சபைகளுடன் தொடர்பு கொண்டு அவற்றையும் தென்னிந்திய ஜக்கியச் சபையில் இணைப்பதற்காக தரங்கம்பாடியில் 1919 ஆம் ஆண்டு ஒரு மாநாடு நடத்தியது. இந்த மாநாட்டிலும். அதற்குப் பின்னர் நடந்த பேச்சுவார்த்தைகளிலும் பெரும்பங்கேற்ற முக்கிய தலைவர்களுள் ஒருவர் பேராயர் வேதநாயகம் சாமுவேல் அசரியா. தமிழ்நாட்டில் பிறந்த இவர் ஆங்கிலிக்கன் சபையின் முதல் இந்தியப் பேராயராக 1912, திசம்பர் 29இல் திருநிலைப்பாடு பெற்று, புதிதாக நிறுவப்பட்ட தோர்ணக்கல் மாவட்டப் பேராயராக நியமனம் பெற்றிருந்தார்.\n\nதென் இந்திய திருச்சபை பிரார்த்தனைகள் மற்றும் விவாதங்கள் இருபத்தெட்டு ஆண்டுகளின் விளைவாக, அதன் பயனாக 1920 தில் ஆங்கிலேக்கன் சபைகள் இதணுடன் இணைவதற்கு தொடர்பை ஏற்படுத்தினர். பின்பு இவர்களைத் தொடர்ந்து 1925தில் மெதடிஸ்ட் சபைகளும் இணக்கம் தெரிவித்தன. இந்த நடவடிக்கைகளின் பயனாக 1947லில் தென்னிந்தியத் திருச்சபை (Church of South India) என்ற மாபெரும் அமைப்பு உதயமானது. இந்த அமைப்பு 1947 - செப்டம்பர் 27 ஆம் நாள் அதிகாரபூர்வமாக தொடங்கி வைக்கப்பட்டது. இது தென் இந்தியத் திருச்சபை தொடக்க செயல்பாட்டின் தலைமையில் திருவாங்கூர் மற்றும் கொச்சி மறை மாவட்டத்தில் பேராயராக மரியாதைக்குரிய (Rt Revd) சி.கே ஜேக்கப் என்பவர் ஆயராக பொறுப்பேற்றார்.\n\nதென் இந்திய திருச்சபை திறப்பு விழா, தேவாலயங்களில் வரலாற்றில் ஒரு புதிய அத்தியாயத்தை திறந்து. இது ஒரு கூட்டமைப்பு குருபரிபாலன அல்லாத தேவாலயங்களில் இடையே உணரப்பட்டது. வரலாற்றில் முதல் முறையாக. இந்த கூட்டமைப்பு நான்கு மரபுகள் அதாவது, ஆங்கிலிகன் (எபிஸ்கோபல்), புரட்டாஸ்டன்ட், பிரிஸ்பைடீரியன், மற்றும் மெத்தடிஸ்ட், ஒன்றாக இனைந்தது. அப்போது தென்னிந்தியத் திருச்சபை பதினான்கு தேவாலயத்தில் இருந்து தொடங்கி வைக்கப்பட்டது. இன்று இருபத்தி இரண்டு தேவாலயத்தில், எட்டு தமிழ் நாட்டிலும், ஆந்திர பிரதேசத்தில் ஆறு, கேரளம் நான்கு, கர்நாடகம் மூன்று, மற்றும் இலங்கை ஒன்றும் உள்ளது. மற்றும் இரண்டு மில்லியனுக்கும் அதிகமான உறுப்பினர்களைத் தன்னகமாகக் கொண்டுள்ளது. மேலும் இந்த தென்னிந்தியத் திருச்சபையின் ஐக்கியத்தில், ஆர்காட் லூத்தரன் திருச்சபை (ALC), தமிழ் நாடு இவாஞ்சலிக்கல் லூத்தரன் திருச்சபை (TELC), செவந்த்டே அட்வென்டிஸ்டு திருச்சபை, இரட்சணிய சேனை திருச்சபை (Salvation Army), பெந்தேகோஸ்தே திருச்சபை, போன்றவைகள் இணைவதற்கு முன்வரவில்லை, என்பது குறிப்பிடத்தக்கது.\n\nSection::::முத்திரை.\nதென்னிந்தியத் திருச்சபையின் முத்திரை (லோகோ) இந்திய பாரம்பரியத்தை நினைவுறுத்தும் வகையில் தாமரையோடு இணைந்த சிலுவையுடன் காணப்படுகிறது. ( That they all may be one ) என்ற வசனத்தை நினைவு கூறும் வாக்கியமும் இதில் காணப்படுகிறது. இது கடவுள் மற்றும் மக்களின் ஒற்றுமை வெளிப்பாடு ஆகும். ஒரு வெண்மையின் பின்னணியில் உண்மையான நிறங்கள், சிவப்பு (வாழ்க்கையையும்) மற்றும் ஊதா (பக்தி மற்றும் சமயத்திற்கு) ஒரு இணைபிரியா தோழமை கடவுள் மற்றும் மனிதர் இடையே உள்ள விசித்திரமான ஒற்றுமையை விளக்குகின்றது. மேலும் தாமரை மற்றும் சிலுவை யை சுற்றி ஒரு வட்டவடிவத்தில் பொன்மொழி மற்றும் தென்னிந்தியத் திருச்சபையின் (Church of South India) என்ற பெயர் வார்த்தைகள் சித்தரிக்கப்பட்டது.\n\nSection::::மறைமாவட்டங்கள்.\nஉலகம் முழுவதும் 3.8 மில்லியன் உறுப்பினர்கள், 14,000 உள்ளூர் பிராத்தனைக் கூடங்கள் உள்ளது. உறுப்பினர்கள் பெரும்பாலான இந்தியவிலும் அதேவேளை, இலங்கை, அமெரிக்க ஜக்கிய நாடு, ஐக்கிய இராச்சியம், ஆஸ்திரேலியா, கனடா, பக்ரைன், குவைத், கத்தார் மற்றும் ஐக்கிய அரபு எமிரேட்ஸ் உள்ளனர். மேலும் தென்னிந்தியத் திருச்சபை உறுப்பினர்கள் புது தில்லி, கொல்கத்தா,போப்பால், பிலாய், மும்பை, புனே உள்ளிட்ட இந்தியாவின் பல்வேறு பகுதிகளில் காணப்படுகின்றனர்.\n\nதென்னிந்தியத் திருச்சபையானது தென் இந்தியா மற்றும் இலங்கை மொத்தம் 22 மறைமாவட்டங்கள் உள்ளது. அவைகள் கீழ் உள்ள பட்டியலில் அடங்கியுள்ளது:\n\nSection::::நிறுவனங்கள்.\nஇந்த சபையின் தலைமையில் 2000 பள்ளிகள், 130 கல்லூரிகள், மற்றும் தென் இந்தியாவில் 104 மருத்துவமனைகள் இயங்குகின்றது. 1960 ஆம் ஆண்டு தேவாலய அதன் சமூக பொறுப்பு உணர்வு மற்றும் கிராமப்புற வளர்ச்சி திட்டங்களை தொடங்கியது. இந்தியா முழுவதும் 50 க்கும் மேல்பட்ட திட்டங்கள், குழந்தைகள் மற்றும் இளைஞர்கள் மொத்தம் 35,000 பேர், மற்றும் 500 குடியிருப்பு விடுதிகள், இன்னும் 50 பயிற்சி மையங்கள், உள்ளன. மேலும் தென்னிந்தியத் திருச்சபையின் தெற்கு கேரளம் மாவட்டமான திருவனந்தபுரத்தில் ஒரு மருத்துவக் கல்லூரி இயங்குகிறது. மேலும் தலித் மற்றும் ஆதிவாசி சமூதாயத்தினர் நல வாழ்வு திட்டங்கள், பள்ளிக் கூடங்கள், பிராத்தனைக் கூடங்கள். சமூகங்களின் தேவைகளுக்கு பரிமாறுதல் என ஒரு குறிப்பிட்ட உதவிகளை இந்த அமைப்பு ஏற்றுக் கொள்கிறது.\n\nSection::::இறையியல் கல்வி.\nஇந்த தேவாலயத்தின் பல்கலைக்கழக ஆட்சிக் குழுவின் \"செனட் ஆஃப் செராம்பூர் கல்லூரி\", என்ற இறையியல் கல்வி வாரியம் இணைக்கப்பெற்ற நிறுவனங்கள் வழங்கப்படும் இறையியல் பட்டங்கள் அங்கீகரிக்கிறது.\n\nஇவைகள் பின்வருமாறு:\n"}
{"id": "145053", "url": "https://ta.wikipedia.org/wiki?curid=145053", "title": "முழுநிறை காலமுறை மீளாய்வு", "text": "முழுநிறை காலமுறை மீளாய்வு\n\nமுழுநிறை காலமுறை மீளாய்வு (The Universal Periodic Review (UPR)) என்பது ஐக்கிய நாடுகளின் மனித உரிமைகளுக்கான அமைப்பின் ஒரு பொறிமுறை ஆகும். இது நாடுகளின் மனித உரிமைப் பேணலை ஆய்வு செய்து மதிப்பீடு செய்து பரிந்துரைகளை வழங்கும் ஒரு செயலாக்கம் ஆகும். ஒவ்வொரு ஆண்டும் 16 நாட்டு அரசுகள் இவ்வாறான மீளாய்வு செயப்படும். இந்தச் செயற்பாடு 2005 ம் ஆண்டு ஐ.நா சீர்திருத்த செயற்பாடுகளில் ஒன்றாகத் தொடங்கப்பட்டது.\n\n"}
{"id": "145054", "url": "https://ta.wikipedia.org/wiki?curid=145054", "title": "இபிரப்புவேரா பூங்கா", "text": "இபிரப்புவேரா பூங்கா\n\nஇபிரப்புவேரா பூங்கா (\"Ibirapuera Park\") பிரேசில் சாவோ பாவுலோ நகரில் உள்ள ஒரு பெரிய நகரப்பூங்கா. இதன பரப்பளவு 545 ஏக்கர்கள் அல்லது 1.58 சதுர கிமீ. இப்பூங்கா ஆகஸ்டு 21, 1954 ஆம் நாள் திறக்கப்பட்டது.\n"}
{"id": "145068", "url": "https://ta.wikipedia.org/wiki?curid=145068", "title": "தொழில்", "text": "தொழில்\n\nபணி அல்லது தொழில் என்பது ஒருவருடைய வாழ்வாதாரத்திற்கு, வருமானம் ஈட்டக்கூடிய செயல். இதனை உத்தியோகம் அல்லது அலுவல் என்றும் கூறுவர். ஒருவர் பணம் அல்லது சேவை மனப்பான்மை அல்லது இரண்டிற்குமான தம்முடைய உழைப்பை பகுதி நேரமாகவோ அல்லது முழு நேரமாகவோ செலவு செய்தல் தொழில் எனப்படும்.\n\nஒருவர் செய்யும் தொழிலை அடிப்படையாகக் கொண்டு, அவருடைய சமூக-நிலை(Social Status) நிர்ணயிக்கப்படுகிறது. மானவர்கள், ஓய்வு பெற்றவர்கள், இல்லத்தரசிகளை தவிர்த்து, பெரும்பாலான மக்கள் தம்முடைய தொழிலுக்காக அதிக நேரத்தை செலவு செய்கின்றனர்.\n\nSection::::தொழிலின் பிரிவுகள்.\nமுழு நேர தொழில், பகுதி நேர தொழில், தற்காலிக தொழில், சுயவேலைவாய்ப்பு உள்ளிட்ட பல வகையான தொழில்கள் உள்ளன. தம்முடைய துறையை தமது படிப்புக்கு எற்றவாறு தேர்ந்தெடுக்கின்றனர் அல்லது, தொழிலுக்கு தேவையானவற்றைக் கற்றுக் கொள்கின்றனர்.\n\nSection::::அரசு பணி.\nமத்திய அல்லது மாநில அரசுத்துறை சார்ந்த தொழில்கள் வருமானம் மட்டுமின்றி பிற சலுகைகளையும் தம்முடைய ஊழியர்களுக்கு வழங்குகிறது.\n\n\n"}
{"id": "145070", "url": "https://ta.wikipedia.org/wiki?curid=145070", "title": "கோளம் மற்றும் உருளை பற்றி", "text": "கோளம் மற்றும் உருளை பற்றி\n\nகோளம் மற்றும் உருளை பற்றி (\"On the Sphere and Cylinder\") என்பது ஆர்க்கிமிடீசின் ஒரு படைப்பு.அவர் கிமு 225 -ல் இதனை இரு பகுதிகளாக வெளியிட்டுள்ளார். ஒரு கோளத்தின் மேற்பரப்பளவு காண்பதைப் பற்றியும் ஒரு உருளையின் கனஅளவுக்கும் அவ்வுருளைக்குள் அமைந்துள்ள கோளத்தின் கனஅளவுக்குமுள்ள தொடர்பைப் பற்றியும் இப்புத்தகம் விவரங்களைத் தருகிறது. இவ்வாறு கோளத்தின் கனஅளவு மற்றும் மேற்பரப்புக்கும் அதைச் சுற்றி அமைந்த உருளையின் கனஅளவு மற்றும் மேற்பரப்புக்கும் உள்ள தொடர்பை முதல்முதலாக கண்டுபிடித்தது ஆர்க்கிமிடீசுதான்.\n\nSection::::உள்ளடக்கம்.\n\"கோளம் மற்றும் உருளை பற்றி\" புத்தகத்தில் தரப்பட்டுள்ள முக்கிய வாய்ப்பாடுகள்: கோளத்தின் மேற்பரப்பு, உருளைக்குள் அமைக்கப்பட்ட கோளத்தின் கன அளவு, உருளையின் மேற்பரப்பு மற்றும் கனஅளவு ஆகியவற்றைக் கணக்கிடும் வாய்ப்பாடுகளாகும். இதன்படி,\n\nஉருளையின் மேற்பரப்பு:\n\nஉருளையின் கனஅளவு:\n\nஒரு கோளத்தின் மேற்பரப்பு அதன்மீது வரைப்படும் பெரு வட்டத்தின் பரப்பளவைப் போல நான்கு மடங்காக இருக்கும் என்பதை ஆர்க்கிமிடீசு கண்டறிந்தார். இதனைப் பயன்படுத்தி இப்பொழுது கோளத்தின் மேற்பரப்பு காணும் வாய்ப்பாடு:\n\nformula_3\n\nகோளத்தின் கனஅளவு அதைச் சுற்றி அமைக்கப்பட்ட ஒரு உருளையின் கன அளவில் 2/3 பங்காக இருக்குமென அவர் கூறியதின்படி கோளத்தின் கன அளவு காணும் வாய்ப்பாடு:\n\nகோளத்தின் கனஅளவும் மேற்பரப்பும் முறையே அதைச் சுற்றி அமைக்கப்பட்ட ஒரு உருளையின் கன அளவு மற்றும் மேற்பரப்பில் 2/3 பங்காக அமையுமென்ற தனது கண்டுபிடிப்பால் பெருமையடைந்த ஆர்க்கிமிடீசு தனது கல்லறைமீது உருளைக்குள் அமைக்கப்பட்ட கோள உருவினை அமைக்கும் கேட்டுக் கொண்டார். செடிகொடிகளால் மூடப்பட்டுக் கிடந்த அக்கல்லறை பிற்காலத்தில் ரோம மெய்யியலாளர் \"மார்க்கசு சிசெரோவால்\" கண்டுபிடிக்கப்பட்டது.\n\n"}
{"id": "145077", "url": "https://ta.wikipedia.org/wiki?curid=145077", "title": "நோக்கியா 808 ப்யூர்வியூ", "text": "நோக்கியா 808 ப்யூர்வியூ\n\nநோக்கியா 808 ப்யூர்வியூ என்பது நோக்கியா நிறுவனத்தால் வடிவமைக்கப்பட்ட சிம்பியன் இயங்குதளம் கொண்ட ஒரு நுண்ணறி பேசி வகை நகர்பேசி ஆகும். இந்த வகை கைபேசி 2012-ம் ஆண்டு பிப்ரவரி 27-ம் நாள், மொபைல் வேர்ல்டு காங்கிரசு கூட்டத்தில் அறிமுகம் செய்யப்பட்டது.\n\nஇந்த கைபேசி 41 மெகாபிக்சல் ஒளிப்படக்கருவியைக் கொண்ட முதல் கைபேசி ஆகும். மேலும் இந்த வகை தொலைபேசியில் புவியிடங்காட்டி (GPS), புளுடூத், வை-ஃபை போன்ற பல அதிகப்படியான வசதிகள் உள்ளன. தற்போது இந்த வகை கைபேசியின் மதிப்பு 835 அமெரிக்க டாலர் ஆகும். இப்போது விலை குறைந்திருக்கலாம் என்பதைக் கவனத்திற்கொள்ளவும்.\n"}
{"id": "145096", "url": "https://ta.wikipedia.org/wiki?curid=145096", "title": "செங்குந்தர் பிரபந்தத் திரட்டு", "text": "செங்குந்தர் பிரபந்தத் திரட்டு\n\nசெங்குந்தர் பிரபந்தத் திரட்டு, வண்ணக்களஞ்சியம் பாடிய காஞ்சி சிறீ நாகலிங்க முனிவர் 1926-ம் ஆண்டு வெளியிட்ட நூல் ஆகும். இந்நூல் ஈட்டியெழுபது, எழுப்பெழுபது, களிப்பொருபது, புகழேந்தியார் பாடிய திருக்கை வழக்கம், செங்குந்தர் பிள்ளைத்தமிழ், கலித்துறையந்தாதி, தசாங்கம், ஊசல், அனுபந்தம் முதலிய செங்குந்த மரபினரைப் பற்றிய நூல்களின் தொகுப்பு ஆகும். இந்நூல் எட்கர் தர்ஸ்டன் எழுதிய தென்னிந்தியாவின் சாதிகளும் பழங்குடிகளும் (Castes and Tribes of Southern India) என்ற பெருநூலிற்கு நிகராக எழுதப்பட்டதாகும்.\n\nSection::::நூல் குறிப்பு.\n1926-ம் ஆண்டு வெளியிடப்பட்ட இந்நூலில், பல்வேறு காலங்களில் எழுதப்பெற்ற நூல்களின் தொகுப்பு. செங்குந்தர் பிரபந்தத் திரட்டில் கீழ்காணும் நூல்களும், அதனுடைய விளக்கவுரையும் அமையப் பெற்று இருக்கிறது.\n\n\n"}
{"id": "145116", "url": "https://ta.wikipedia.org/wiki?curid=145116", "title": "குல்லை", "text": "குல்லை\n\nகுல்லை மலர் வெண்மையானது. கோடைக்காலத்தில் பூக்கும். ஆண்களும் பெண்களும் இதனைத் தனியாகக் கட்டியும் வேறு சில மலர்களோடு சேர்த்துக் கட்டிடியும் அணிந்துகொள்வர். இந்த மலர் பற்றிச் சங்கப்பாடல்கள் தரும் செய்திகள் இவை.\n\n"}
{"id": "145121", "url": "https://ta.wikipedia.org/wiki?curid=145121", "title": "சத்திரபதி சாகு மகராஜ்", "text": "சத்திரபதி சாகு மகராஜ்\n\nசத்திரபதி சாகு மகராஜ் (Shahu IV -Rajarshi Shahu 26 ஜுன், 1874 – 6 மே, 1922) மகாராட்டிர மாநிலத்தின் கோல்ஹாப்பூர் சமாஸ்தான மன்னர் ஆவார். சமூகப் புரட்சியாளராகத் தன்னை அடையாளப்படுத்திக் கொண்ட ஒரே மன்னர். 1902 ஆம் ஆண்டிலேயே, தனது நிர்வாகத்திற்கு உட்பட்ட பகுதிகளில் பிற்படுத்தப்பட்டோர் அனைவருக்கும் 50 விழுக்காடு வேலைவாய்ப்பிற்கான இடங்களை ஒதுக்கி ஆணை பிறப்பித்தார். சாதி வேற்றுமை களையப் பாடுபட்டவர். பிராமண ஆதிக்கத்தினை எதிர்த்துப் புரட்சி செய்தவர். அம்பேத்கரின் இயக்கத்தில் துணை நின்று சமூக நீதியை நிலைநாட்டியவர்.\n"}
{"id": "145125", "url": "https://ta.wikipedia.org/wiki?curid=145125", "title": "ஏசிசி லிமிடெட்", "text": "ஏசிசி லிமிடெட்\n\nஏசிசி லிமிடெட்(ACC Limited) (, ) மும்பை அடிப்படையாக கொண்ட இந்தியாவின் மிகப்பெரிய சிமெண்ட் உற்பத்தியாளராக உள்ளது. இதன் பதிவு அலுவலகத்தை சிமெண்ட் மாளிகை என்று அழைக்கப்படுகிறது, இது மும்பையின் மகரிஷி கார்வே சாலை அமைந்துள்ளது. இந்நிறுவனத்தின் பங்கு விலை பிஎஸ்இ சென்செக்ஸ் கணக்கிடுவதில் பங்கு வகிக்கிறது.\n"}
{"id": "145127", "url": "https://ta.wikipedia.org/wiki?curid=145127", "title": "த பீட் தட் மை ஹார்ட் ஸ்கிப்பிடு (திரைப்படம்)", "text": "த பீட் தட் மை ஹார்ட் ஸ்கிப்பிடு (திரைப்படம்)\n\nத பீட் தட் மை ஹார்ட் ஸ்கிப்பிடு (The Beat That My Heart Skipped) 2005 இல் வெளியான பிரெஞ்சுத் திரைப்படமாகும். பாஸ்கல் கசிடக்ஸ் ஆல் தயாரிக்கப்பட்டு ஜாக்குவஸ் ஆடியர்ட் ஆல் இயக்கப்பட்டது. ரொமேயின் டுரிஸ், நீல்ஸ் அரெஸ்ட்ரப், ஜோனதன் சகாய், ஜில்லஸ் கோஹன், லின் டான் பாம், அவுரி அடிகா, எம்மானுவேல் தேவோஸ், மெலனி லாரான்ட் ஆகியோர் நடித்துள்ளனர். இத்திரைப்படம் பத்து சீசர் விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான சீசர் விருதையும் சேர்த்து எட்டு சீசர் விருதுகளை வென்றது.\n"}
{"id": "145130", "url": "https://ta.wikipedia.org/wiki?curid=145130", "title": "தமிழ்நாடு கல்வி மாவட்டங்கள்", "text": "தமிழ்நாடு கல்வி மாவட்டங்கள்\n\nதமிழ்நாட்டிலுள்ள பள்ளிகளின் நிர்வாக வசதிகளுக்காக தமிழ்நாட்டின் 32 வருவாய் மாவட்டங்களில் 68 கல்வி மாவட்டங்கள் உருவாக்கப்பட்டிருக்கின்றன. இக்கல்வி மாவட்ட அலுவலகங்களில் மாவட்டக் கல்வி அலுவலர் தலைமையின் கீழ் அலுவலகம் ஒன்று இயங்குகிறது. இந்த அலுவலகத்தின் மூலம் மாவட்டக் கல்வி அலுவலக எல்லைக்குள் உள்ள உயர்நிலைப் பள்ளிகள் மற்றும் மேல்நிலைப்பள்ளிகளின் செயல்பாடுகளைக் கவனித்தல், பத்தாம் வகுப்பு மற்றும் பன்னிரண்டாம் வகுப்பு மாணவர்களின் பொதுத் தேர்வுகள் நடத்துதல், பொதுத் தேர்வுகளின் மதிப்பெண் பட்டியல்களை வழங்குதல் போன்ற பணிகள் செயல்படுத்தப்படுகின்றன.\n"}
{"id": "145131", "url": "https://ta.wikipedia.org/wiki?curid=145131", "title": "ரமாமனோகரி", "text": "ரமாமனோகரி\n\nரமாமனோகரி இராகம் கருநாடக இசையில் பயன்படும் இராகங்களில் ஒன்றாகும். இது 52 ஆவது மேளகர்த்தா இராகமாகிய, \"பிரம்ம\" என்றழைக்கப்படும் 9 ஆவது சக்கரத்தின் 4 ஆவது மேளமாகிய ராமப்பிரியா இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் ஷட்ஜம், சுத்த அந்தர காந்தாரம் (க), பிரதி மத்திமம் (ம), பஞ்சமம், சதுஸ்ருதி தைவதம் (த), கைசிகி நிஷாதம் (நி) ஆகிய சுரங்கள் வருகின்றன.\n\n\n"}
{"id": "145133", "url": "https://ta.wikipedia.org/wiki?curid=145133", "title": "ஷரபத்வஜா", "text": "ஷரபத்வஜா\n\nஷரபத்வஜா இராகம் கருநாடக இசையில் பயன்படும் இராகங்களில் ஒன்றாகும். இது 53வது மேளகர்த்தா இராகமாகிய, \"பிரம்ம\" என்றழைக்கப்படும் 9வது சக்கரத்தின் 5வது மேளமாகிய கமனாச்ரமவின் ஜன்னிய இராகம் ஆகும்.\n\n\n\n"}
{"id": "145134", "url": "https://ta.wikipedia.org/wiki?curid=145134", "title": "அலகுச் சதுரம்", "text": "அலகுச் சதுரம்\n\nகணிதத்தில் அலகுச் சதுரம் (\"unit square\") என்பது ஓரலகு பக்க நீளமுள்ள ஒரு சதுரம். பெரும்பாலும் இருபரிமாண கார்ட்டீசியன் தளத்தில் அலகுச் சதுரம் என்பது (0, 0), (1, 0), (0, 1), மற்றும் (1, 1) ஆகிய நான்கு புள்ளிகளை உச்சிகளாகக் கொண்ட சதுரத்தைக் குறிக்கும்..\n\nSection::::மெய்யெண் தளத்தில்.\n(\"x\" , \"y\") அச்சுதூரங்கள் கொண்ட கார்ட்டீசியன் ஆய முறைமையில் வரையறுக்கப்பட்ட அலகுச் சதுரத்துக்குள் அமையும் புள்ளிகளின் \"x\" மற்றும் \"y\" அச்சுதூரங்களின் மதிப்பு [0, 1] -மூடிய இடைவெளியிலேயே அமையும். அதாவது அலகுச் சதுரமானது இடைவெளி I -ன் கார்ட்டீசியன் பெருக்கற்பலனாக அமையும். இங்கு I என்பது மூடிய அலகு இடைவெளி [0, 1] -ஐக் குறிக்கும்.\n\nSection::::கலப்பெண் தளத்தில்.\nகலப்பெண் தளத்தில் அலகுச் சதுரத்தின் முனைகள் 0, 1, formula_1, மற்றும் 1 + formula_1 -ல் அமைகின்றன..\n"}
{"id": "145135", "url": "https://ta.wikipedia.org/wiki?curid=145135", "title": "சிவக்காம்போதி", "text": "சிவக்காம்போதி\n\nசிவக்காம்போதி இராகம் கருநாடக இசையில் பயன்படும் இராகங்களில் ஒன்றாகும். இது இருபத்தெட்டாவது மேளகர்த்தா இராகமும், \"பாண\" என்று அழைக்கப்படும் ஐந்தாவது சக்கரத்தின் நான்காவது இராகமுமாகிய அரிகாம்போதியின் ஜன்னிய இராகம் ஆகும். \n\nSection::::இலக்கணம்.\nஇந்த இராகத்தில் சட்சம் (ச), சதுஸ்ருதி ரிஷபம் (ரி), அந்தர காந்தாரம் (க), சுத்த மத்திமம் (ம), பஞ்சமம் (ப), கைசிக நிசாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு.\n\nஇந்த இராகத்தில் எல்லாச் சுரங்களும் முழுமையாக அமையாததால் இது ஒரு வர்ஜ இராகம் ஆகும். இதன் ஆரோகணத்தில் 5 சுரங்களும் அவரோகணத்தில் 6 சுரங்களும் உள்ளன. இதனால் இது ஔடவ-சாடவ இராகம் எனப்படுகின்றது.\n\n\n"}
{"id": "145136", "url": "https://ta.wikipedia.org/wiki?curid=145136", "title": "சுத்த தோடி", "text": "சுத்த தோடி\n\nசுத்த தோடி இராகம் கருநாடக இசையில் பயன்படும் இராகங்களில் ஒன்றாகும். இது எட்டாவது மேளகர்த்தா இராகமும், \"நேத்ர\" என்று அழைக்கப்படும் இரண்டாவது சக்கரத்தின் இரண்டாவது இராகமுமாகிய தோடியின் ஜன்னிய இராகம் ஆகும். \n\n\nSection::::இலக்கணம்.\nஇந்த இராகத்தில் எல்லாச் சுரங்களும் முழுமையாக அமையாததால் இது ஒரு வர்ஜ இராகம் ஆகும். இதன் ஆரோகணத்தில் 6 சுரங்களும் அவரோகணத்தில் 6 சுரங்களும் உள்ளன. இதனால் இது \"சாடவ\" இராகம் எனப்படுகின்றது.\n\n\n"}
{"id": "145137", "url": "https://ta.wikipedia.org/wiki?curid=145137", "title": "சுராநந்தினி", "text": "சுராநந்தினி\n\nசுராநந்தினி இராகம் கருநாடக இசையில் பயன்படும் இராகங்களில் ஒன்றாகும். இது 29வது மேளகர்த்தா இராகமாகிய \"பாண\" என்றழைக்கப் படும் 5வது சக்கரத்தின் 5 வது இராகமாகிய தீரசங்கராபரணத்தின் ஜன்னிய இராகம் ஆகும்.\n\n\n\n\n"}
{"id": "145141", "url": "https://ta.wikipedia.org/wiki?curid=145141", "title": "தமிழ்நாட்டின் புவியியல் அமைப்பு", "text": "தமிழ்நாட்டின் புவியியல் அமைப்பு\n\nதமிழ்நாடு 130,058 ச.கி.மீ பரப்பளவு கொண்டது.(50,216 sq mi) பரப்பளவில் பெரிய இந்திய மாநிலங்களுள் தமிழ்நாடு பதினொன்றாம் இடத்தில் உள்ளது. மேற்கே கேரளா மாநிலத்துடனும், வடமேற்கில் கர்நாடகா மாநிலத்துடனும் வடக்கில் ஆந்திரப்பிரதேசத்துடனும் தனது எல்லையைப் பகிர்ந்து கொள்கிறது.\nஇதன் கிழக்கு எல்லையாக வங்காள விரிகுடாவும் தெற்கே இந்தியப் பெருங்கடலும் எல்லையாக உள்ளது. தீபகற்ப இந்தியாவின் தென்முனையான கன்னியாகுமரி வரை தமிழகம் பரவியுள்ளது. வங்காள விரிகுடாவும், அரபிக்கடலும் இந்தியப் பெருங்கடலும் சங்கமிக்கின்ற குமரிமுனை தமிழ்நாட்டில் உள்ளது.\nSection::::இயற்கை அமைப்பு.\nதமிழ்நாட்டின் இயற்கையமைப்பு சற்றேறக்குறைய முக்கோண வடிவமான அமைப்பினைப் பெற்றாதாகும். மேற்கு மற்றும் வடமேற்குப் பகுதிகளில் மேற்கு மலைத்தொடர்களாலும், கிழக்குப் பகுதியில் வங்கக்கடல் மற்றும் அதனை ஒட்டியுள்ள கிழக்குத் தொடர்ச்சி மலைகளாலும், தெற்கில் இந்தியப் பெருங்கடலாலும் சூழப்பட்டுள்ளது. தமிழகத்தின் இயற்கையமைப்பு பொதுவாக அகன்ற உயர் நிலப்பரப்பாகக் காணப்படுகிறது. இதில் அதிகமாக அரிக்கப்படாத மலைத்தொடர்களின் எஞ்சிய பகுதிகளும், அகன்ற ஆழம் குறைவான பள்ளத்தாக்குகளும் மற்றும் ஆற்றுச் சமவெளிகளும் காணப்படுகின்றன.\n\nபொதுவாக தமிழ்நாட்டின் இயற்கை அமைப்பை நான்கு வகையாகப் பிரிக்கலாம்.\n\n\nSection::::மலைகள்.\nதமிழ்நாட்டில் மேற்குத்தொடர்ச்சி மலை நீலகிரி மாவட்டம் வழியாக நுழைந்து கன்னியாகுமரி மாவட்டம் வரை நீண்டு பரவியுள்ளது. கிழக்குத் தொடர்ச்சி மலைகள் சற்றே மாறுபட்ட அமைப்புடன் காணப்படுகிறது. இதன் சராசரி யுஅரம் 1000 மீட்டர்கள் முதல் 1500 மீட்டர்கள் வரை உள்ளன. தமிழ்நாட்டின் மலைத்தொடரின் அதிகபட்ச உயரமான முகடுகள் (சிகரங்கள்) தொட்டபெட்டா (2620 மீ.) மற்றும் முக்கூர்த்தி( 2540 மீ) ஆகும்.\n\nSection::::மேற்குத் தொடர்ச்சி மலைகள்.\nமேற்கு மலைத்தொடரின் வடமேற்குப் பகுதியில் நீலகிரி உயர்நிலப்பகுதி சுமார் 2500 ச.மீ பரப்பில் பரவிக் காணப்படுகின்றது. இவ்வுயர் நிலப்பகுதியின் சராசரி உயரம் 1800 மீட்டர் முதல் 2400 மீட்டர் ஆகும். அவற்றில் தொட்டபெட்டா சிகரம் தமிழ்நாட்டின் மிக உயர்ந்த சிகரமாகும். மேற்கு மலைத் தொடரும் கிழக்கு மலைத்தொடரும் நீலகிரி மலைப்பகுதியில் ஒன்று கூடுகின்றன.\n\nதமிழ்நாட்டின் நீலகிரியில் இருந்தும் கேரளாவின் ஆனைமுடி மலையில் இருந்தும் சுமார் 1500 மீட்டர்கள் முதல் 2000 மீட்டர் வரை உயரமுள்ள ஓர் கிளைத்தொடர் குன்று கிழக்கு நோக்கிச் செல்கின்றது. இதற்குப் பழனிக்குன்றுகள் என்று பெயர். பழனிக்குன்றுகளுக்குத் தெற்கே வருச நாடு, ஆண்டிப்பட்டி என்ற இரு மலைத்தொடர்கள் காணப்படுகின்றன. மேற்குத் தொடர்ச்சி மலைகள் இடைவெளியற்று காணப்பட்டாலும் பாலக்காடு அருகே 25.கி.மீ நீளத்தில் ஓர் கணவாய் காணப்படுகின்றாது. இது பாலக்காட்டுக் கணவாய் எனப்படும். பாலக்காட்டுக் கணவாய்க்குத் தெற்கே ஆண்டிப்பட்டி மலை, ஏலமலை, அகத்தியமலை ஆகிய மலைகள் உள்ளன. ஏலமலைத் தொகுதியில் செழிப்பு மிக்கக் கம்பம் பள்ளத்தாக்கு அமைந்துள்ளது. வருச நாடு மலைக்கும் அகத்திய மலைக்கும் இடையே காணப்படும் இடைவெளி செங்கோட்டைக் கணவாய் என அழைக்கப்படுகிறது,\n\nசமவெளிகளையும் பீட பூமிகளையும் பிரிக்கும் தமிழ்நாட்டின் மலைகளுக்கு இடையே இரண்டு குறிப்பிடத்தக்க இடைவெளிகள் காணப்படுகின்றன. அவை தெற்கில் ஆத்தூர் கணவாய் என்றும், வடக்கில் செங்கம் கணவாய் என்றும் அழைக்கப்படுகிறது. இக்கணவாய் கடலூர் மாவட்டத்தைச் சமவெளிப்பகுதியோடும், சேலம் மாவட்டத்தை பீடபூமிப் பகுதியோடும் இணைக்கிறது. இடைவெளியற்று நீளும் மேற்குத் தொடர்ச்சி மலைகளின் குறிப்பிடத்தக்க கணவாய்கள் பாலக்காடும் செங்கோட்டையும் ஆகும்.\n\nSection::::கிழக்குத் தொடர்ச்சி மலைகள்.\nமேற்குத் தொடர்ச்சி மலைகளோடு ஒப்பிடும்போது கிழக்குத் தொடர்ச்சி மலைகள் தொடர்ச்சியற்ற மலைகளாகக் காணப்படுகின்றன. இம்மலைகளின் சராசரி உயரம் 1100மீ முதல் 1600 மீ வரை ஆகும். கிழக்குத் தொடர்ச்சி மலைகளில் உயர்ந்த மலை சேர்வராயன் மலை. இதன் உயரம் 1500 மீ முதல் 1600 மீ வரை ஆகும். இடைவெளிவிட்டுக் காணப்படும் தனித்த மலைப்பகுதிகள் வடகிழக்கில் இருந்து தென்மேற்காக வேலூர், தருமபுரி மற்றும் ஈரோடு மாவட்டங்களில் விரவிக் காணப்படுகிறது. இவை அனைத்தும் தமிழ்நாட்டின் மலைகள் என அழைக்கப்படுகின்றன. இம்மலைப்பகுதிகள் வெவேறு பகுதிகளில் வெவேறு பெயர்களால் அழைக்கப்படுகின்றன. அவை:\n\nSection::::தமிழ்நாட்டின் மேட்டு நிலங்கள்( பீடபூமி).\nமேற்குத் தொடர்ச்சி மலைகளும் கிழக்குத் தொடர்ச்சி மலைகளும் நீலகிரி மேட்டு நிலத்தில் சந்திக்கின்றன. இங்கிருந்து 24 கி.மீ. தொலைவில் கீழ்நோக்கிச் சுமார் 1800 மீ. உயரத்தில் கோயம்புத்தூர் மேட்டு நிலத்தை நோக்கி இவ்வுயர் நிலம் சரிகின்றது. அங்கிருந்து மேலும் சரிந்து சேர்வராயன் உயர்நிலங்களுக்கு மேற்காக பாராமகால் பீடபூமி என்றழைக்கப்படும் தருமபுரி பீடபூமி அமைந்துள்ளது. இம்மேட்டு நிலத்தின் சராசரி உயரம் 300 மீ. முதல் 700.மீ ஆகும். இது மேற்கில் மைசூர் மேட்டு நிலங்களை இணைக்கிறது. பொதுவாகத் தமிழ்நாட்டின் மேட்டுநிலங்களின் சராசரி உயரம் கிழக்கில் இருந்து சுமார்120 மீட்டர்களில் இருந்து மேற்காக 300 முதல் 400 மீ, வரை உயர்ந்து காணப்படுகிறது.\n\nபொதுவாகத் தமிழ்நாட்டின் பீடபூமிகளைக் கோயமுத்தூர் பீடபூமி மதுரை பீடபூமி என இரு பிரிவுகளாகப் பிரிக்கலாம். இவ்விரு பீடபூமிகளுக்கிடையே பல தனித்த குன்றுகள் காணப்படுகின்றன. ஈரோடு மாவட்டத்தில் உள்ள சென்னிமலை இவ்வகைக் குன்றுகளுள் ஒன்றாகும்.\n\nSection::::சமவெளிப்பகுதிகள்.\nதமிழ் நாட்டின் சமவெளிகள் ஆற்றுச் சமவெளி மற்றும் கடலோரச்சமவெளி என இரு பிரிவுகளாகப் பிரிக்கப்படுகின்றன. \nSection::::ஆற்றுச் சமவெளி.\nஆற்றுச் சமவெளிகளில் தமிழ்நாட்டின் முதன்மை ஆறுகளின் செய்கையால் அமையப் பெற்றுள்ளது. தமிழகத்தின் பெரும்பான்மை சமவெளிப்பகுதியின் வண்டல்மண் வளம் கிழக்கு நோக்கிப் பாயும் ஆறுகளால் உற்பத்தி செய்யப்பட்டதே ஆகும். வடக்கில் பாலாறு, செய்யாறு, பெண்ணாறு மற்றும் வெள்ளாறு ஆகிய ஆறுகளால் சமவெளிகள் ஏற்படுத்தப்படுகின்றன. நடு ஆற்றுச் சமவெளி காவிரி மற்றும் அதன் துணை ஆறுகளினால் ஏற்படுத்த்தப்படுகின்றன. தெற்கே பாயும் வைகை, வைப்பார் மற்றும் தாமிரவருணி ஆகிய ஆறுகள் தென்னக ஆற்றுச் சமவெளிகளை உருவாக்கியுள்ளன.\n\nSection::::கடலோரச் சமவெளி.\nதிருவள்ளூர், காஞ்சிபுரம், கடலூர் மற்றும் விழுப்புரம் மாவட்டத்தில் உள்ள கடலோர சமவெளி தொன்று தொட்டு \"சோழமண்டலச் சமவெளி\" என்ற பெயரால் அழைக்கப்படுகிறது.\n\nSection::::கடற்கரைகள்.\nதமிழ்நாட்டில் இரண்டு கடற்கரைகள் குறிப்பிடத்தக்கவையாகும். அவை\n\nSection::::மெரீனாக் கடற்கரை.\nமெரீனாக் கடற்கரை உலகின் அழகிய இரண்டாவது பெரிய கடற்கரையாகும். இக்கடற்கரை சுமார் 13 கி.மீ நீளம் வரை பரவியுள்ளது இது சென்னை நகரின் முக்கியச் சுற்றுலாத்தலம் மற்றும் பொழுதுபோக்குத் தலமும் ஆகும்.\n\nSection::::இராமேஸ்வரம் கடற்கரை.\nஅழகிய கடல்நிலத் தோற்றங்களுக்கும் அலைகளே இல்லாத கடற்பரப்பிற்கும் இராமேஸ்வரம் கடற்கரை புகழ்பெற்றதாகும். இங்கு அலைகள் 3 செ.மீ க்கும் மிகாத அளவிற்கு மட்டுமே எழும்புவதால் இது பார்ப்பதற்கு மிகப்பெரிய ஓர் ஆறு போன்ற தோற்றத்தை அளிக்கின்றது.\n"}
{"id": "145143", "url": "https://ta.wikipedia.org/wiki?curid=145143", "title": "கபாடபுரம் (புதினம்)", "text": "கபாடபுரம் (புதினம்)\n\nகபாடபுரம் என்பது நா. பார்த்தசாரதி என்பவரால் எழுதப்பட்ட இலக்கிய புதினம் ஆகும். இதில் வரும் முக்கிய கதாப்பாத்திரங்களும் இடங்களும் தமிழ் இலக்கியங்களில் குறிப்பிடப்படும் குமரிக்கண்டம், கபாடபுரம், இறையனார் அகப்பொருள், முச்சங்க வரலாறு போன்றவை தொடர்பான செய்திகளை மூலமாகக் கொண்டு இயற்றப்பட்டது. மேலும் இந்நூல் நாட்டுடைமையாக்கப்பட்ட தமிழறிஞர்களின் நூல்கள் ஒன்று.\n\nSection::::கதைச் சுருக்கம்.\nகபாடபுரம் என்ற பாண்டியர்களின் இடைச்சங்கத் தலைநகரத்தில் அமர்ந்து பாண்டி நாட்டை அனாகுலப் பாண்டியன் என்ற பாண்டிய மன்னன் ஆழ்கிறான். இவரது தந்தையாரான வெண்டேர்ச் செழியன் (முதிய பாண்டியர்) என்பவரே இடைச்சங்கத்தையும் கபாடபுரத்தையும் நிறுவிய முதலாம் பாண்டிய மன்னர். இவரது அநாகுல பாண்டியன் வழி மகனான சாரகுண பாண்டியன் (இளைய பாண்டியன்) என்பவனே இப்புதினக் கதையின் நாயகனாவான்.\n\nகுருகுலக் கல்வியை அவிநயனார் மற்றும் சிகண்டியார் என்ற அகத்தியரின் சீடர்களிடம் கற்று முடித்த சாரகுணன் கபாடபுரத்தைக் காண நீண்ட நாள் கழித்து ஒரு திருவிழா நாளில் வருகிறான். வரும் வழியில் கண்ணுக்கினியாள் என்ற பாணர் குலப் பெண்ணின் மீது காதல் கொள்கிறான். இக்காதலை அறிந்து கொள்ளும் வெண்டேர்ச் செழியன் மன்னர்களுக்கு கலைகளின் மீதும் பெண்களின் மீதும் அதிக நாட்டம் இருக்கக்கூடாதென்று கூறி சில அரச வேலைகளைக் கொடுத்து அவனின் நோக்கத்தை அரசத்தந்திரங்களில் திருப்ப முயல்கிறார். இசை மீதும் கண்ணுக்கினியாள் மீதும் தீராத காதல் கொண்ட சாரகுணனின் போக்கு அரச தந்திரங்களில் அவ்வளவாக திரும்பாமல் இருக்கிறது. கடம்பர், அவுனர் போன்ற திருடரினத்தைச் சேர்ந்தவர்கள் கபாடபுர முத்து மற்றும் ரத்தினங்களை கொள்ளை அடிக்கும் முயற்சிகளைத் சாரகுணனும் தேர்ப்பாகன் மற்றும் வீரனான முடிநாகனும் சேர்ந்து முறியடித்தும் அதில் திருப்தி கொள்ளாத முதிய பாண்டியர் அவர்களிருவரையும் தென்பழந்தீவுகள் என்னும் பயங்கர நாகரிகத்தைக் கொண்ட மக்களினங்கள் வாழும் தீவுகளின் தொகுதிக்கு அரசத்தந்திரங்களை அனுபவம் மூலம் கற்பதற்கு அனுப்பி வைக்கிறார்.\n\nஅதைக் கண்ணுக்கினியாளிடம் கூற நினைத்தும் முடியாமல் சாரகுணன் தென்பழந்தீவுகளுக்கு சென்று சில நாட்களுக்குப் பின் திரும்புகிறான். மீண்டும் கண்ணுக்கினியாளைக் கண்டு அவளின் யாழ் இசையின் மீது ஈர்க்கப்பட்டு புதிய இசையிலக்கணம் படைக்க வேண்டுமென நினைக்கிறான். அதை தன் இசை ஆசான் சிகண்டியாரிடம் கூற அவர் கண்ணுக்கினியாளின் யாழிசையை நேரில் கேட்டு இசை நுனுக்கம் என்னும் நூலை இடைச்சங்கம் மீண்டும் நடக்கும் நாளன்று அரங்கேற்றி விட வேண்டும் என்று அதற்கு வெண்டேர்ச் செழியன் சம்மதத்தையும் பெறுகிறார் சிகண்டியார். கண்ணுக்கினியாளின் மீது சாரகுணன் காதல் அதிகமாவதைக் கண்ட வெண்டேர்ச் செழியன் பாணர்களை அந்நாட்டை விட்டு வெளியேறுமாறு மறைமுகமாக வேண்டுகிறார். இதற்கிடையில் இடைச்சங்கத்தில் இசைநுணுக்கம் நூல் அதற்குரிய கண்ணுக்கினியாளை மரியாதை செய்யாமலேயே அரங்கேறுகிறது. கண்ணுக்கினியாள் தன் யாழை உடைத்து சாரகுணன் பார்க்கும் இடத்தில் விட்டுச் செல்கிறாள். இடைச்சங்கம் கலைந்தபின் அவளைக் காணச்சென்று பாணர்கள் நகரை விட்டு வெளியேறிவிட்ட செய்தியறிந்த சாரகுணன் காதல் தோல்வியால் மிகுந்த மனவருத்தத்துடன் கபாடபுரத்திற்கு திரும்புகிறான். கபாடபுரத்தின் கோட்டைக் கதவுகளை போல் அவன் மனமும் அடைத்துக் கொள்கிறது.\n\n"}
{"id": "145144", "url": "https://ta.wikipedia.org/wiki?curid=145144", "title": "லா பாஸ்", "text": "லா பாஸ்\n\nநுயெஸ்ட்ரா செனோரா டி லா பாஸ் அல்லது லா பாஸ் (Nuestra Señora de La Paz, , ), பொலீவியா நாட்டின் நிர்வாகத் தலைநகரமும் லா பாஸ் திணைக்களத்தின் தலைநகரமும் ஆகும். மக்கட்டொகை அடிப்படையில் சாந்தா குரூஸிற்கு அடுத்ததாக நாட்டின் இரண்டாவது பெரிய நகரம் இதுவாகும். நாட்டின் மேற்குப்பகுதியில் அமைந்துள்ள இந்நகரத்தின் உயரம் கடல்மட்டத்திலிருந்து ஏறத்தாழ ஆகும். உலகத்தின் மிக உயர்ந்த நிர்வாகத் தலைநகரமாக இது விளங்குகின்றது.\n"}
{"id": "145147", "url": "https://ta.wikipedia.org/wiki?curid=145147", "title": "அரியநாத முதலியார்", "text": "அரியநாத முதலியார்\n\nதளவாய் அரியநாத முதலியார், விசயநகர முன்னாள் அரசப் பிரதிநிதியும் (வைஸ்ராய்) மற்றும் பின்னாள் ஆட்சியாளருமான விசுவநாத நாயக்கர் (1529–1564 ) ஏற்படுத்திய, மதுரை நாயக்க மன்னர்கள் அரசில் பணியாற்றிய தொண்டை மண்டல சைவ வெள்ளாளர் குலத்தில் உதித்த தளவாயும் முதலமைச்சருமாவார்.. இவர் பகுதியளவில் நிலமானிய முறை அமைப்பை (quasi-feudal organization of regions) நாட்டின் பாளையங்களில் பாளையக்காரர் முறை (poligar or the palayakkarar system) என்ற பெயரில் நிறுவினார். இந்த அமைப்பில் நாட்டின் பகுதிகள் பாளையங்களாகப் (palayams) (சிறு இளவரசாட்சிகள்) (small principalities) பிரிக்கப்பட்டு பாளையக்காரர்களின் (குறுநில முதன்மையர்கள்) (petty chiefs) ஆளுகையில் நிர்வாகிக்கப்பட்டன. ..\nஇவர் பாண்டிய நாட்டை 72 பாளையங்களாகப் பிரித்தார். இப்பாளையம் ஒவ்வொன்றும் ஒரு படைநிலை ஆகும். இவ்வாறு பிரிக்கப்பட்ட பாளையங்களை 72 பாளையக்காரர்கள் 50 ஆண்டுகளுக்கு மேலாக ஆண்டனர். . அரியநாத முதலியார் இந்தியாவில் ஆங்கிலேய அரசுக்கு முந்திய இராணுவ அதிகாரி மட்டுமல்லாமல் தென் தமிழ்நாட்டில் குடிமக்களின் மிகுந்த மதிப்பையும் (cult status) மரியாதையையும் பெற்றிருந்தார். இவர், கால்நடைகளைப் பராமரித்தும் வேட்டையாடியும் வாழ்ந்த குழுக்களிடையே \"அடைக்கலமளித்துக் காக்கும் புரவலர்\" (tutelary patron figure) என்றறியப்பட்டான். இன்றளவும் கூட தென்தமிழ் நாட்டின் பாளையக்காரர்கள் (நிலமானிய முறை) இவரை நினைவு கூர்கிறார்கள்.\n\nSection::::இளமைப்பருவம்.\nஅரியநாத முதலியார் தொண்டைமண்டலத்தில் (தற்போதைய காஞ்சிபுரம் மாவட்டம்) அமைந்துள்ள மெய்ப்பேடு என்ற கிராமத்தில் தொண்டை மண்டலச் சைவ வேளாளராகிய, முதலியார் இனத்தில் \"காளத்தியப்பருக்கும்\" \"சிவகாமிக்கும்\" மகனாகப் பிறந்தான்<ref name=\"http://www.hindu.com/fr/2008/04/04/stories/2008040451220300.htm\">http://www.hindu.com/fr/2008/04/04/stories/2008040451220300.htm</ref>. இவர்களுக்கு இவர் ஒரே மகன். இவர் மூன்று மாதக் குழந்தையாயிருந்த போது இவரின் தாயார் இவரை தரையில் படுக்க வைத்துவிட்டு வேறு எதோ ஒரு வேலையைக் கவனிக்க தோட்டத்திற்குச் சென்றாராம். அப்போது குழந்தையின் தலைக்குமேல் ஒரு \"இராசநாகம்\" படம் எடுத்து ஆடியபடி இருந்தது. வீட்டிற்குத் திரும்பிய இவர் அன்னை இதைக் கண்டு பயந்து அலறி காளத்தியப்பரை அழைத்தார். அவர் வரும் சமயத்தில் நாகம் விருட்டென்று வெளியேறிப் போனது. அங்கு கூடிய ஊரார் அரியநாதன் அரச போகம் பெற்று வாழ்வான் என்று சோதிடம் சொல்வது போல் சொன்னார்கள்.\n\nவிசயநகரப் பேரரசு வீழ்ச்சி அடைந்த போது இவர் தளவாய் ஆக உயர்வு பெற்று விசயநகர அரசப் பிரதிநிதியான (Viceroy) விசுவநாத நாயக்கருக்கு அடுத்த \"இரண்டாம் நிலையை\" (second in command) அடைந்தான்.\n\nSection::::படைமுதலி பட்டம்.\nபீஜப்பூர் சுல்தான் விஜயநகரப் பேரரசின் மீது படையெடுத்து வந்தான். போர்க்களத்தில் சல்மத்கான் என்பவன் கிருஷ்ணதேவராயரை குறிவைத்து தாக்க அவரை நெருங்கியபோது, அரியநாதர் அந்த வீரனுடன் யுத்தம் செய்து அவனை அவனது படையோடு துரத்தி அடித்து, தம் மன்னர்தான் வெற்றிவாகை சூடப் பேருதவியாக விளங்கினார்.\n\nஅரியநாதரின் இந்த செயலை மன்னர் பாராட்டி, அவருக்கு \"படைமுதலி\" என்னும் பட்டத்தைத் தந்து, அவரைப் படைத் தளபதியாக்கி அமைச்சருக்கு உரிய தகுதியையும் வழங்கினார். அன்றைய நாள் முதலாக அரியநாதர் தளவாய் அரியநாத முதலியார் என்னும் சிறப்புப் பெயரால் அழைக்கப்பட்டதோடு, அவரது வழிவந்த மரபின் மக்களும் தம் இயற்பெயரோடு \"முதலியார்\" என்னும் அப் பட்டப்பெயரையும் இணைத்துக்கொள்ள, அந்த \"விருதுப்பெயர்\" காலப்போக்கில் இனப்பெயராக வழங்கப்பட்டு வருகிறது .\n\nபின்னாளில் தன்னைக் காணவந்த மெய்ப்பேடு முதியவருக்கு தன சொத்தில் கால் பங்கை வழங்க முன் வந்தாலும், முதியவர் வேண்டுதல்படி வீடு, வாசல் செல்வம் என்று எல்லாம் அளித்து மகிழ்ந்தார். விரைவில் பாண்டிய நாட்டிற்கு தன அரச பிரதிநிதியாக (viceroy) விசுவநாத நாயக்கரையும் அமைச்சராக அரியநாதரையும் மாமன்னர் கிருஷ்ண தேவராயர் நியமித்தார்.\n\nSection::::அதிகார மேன்மை.\nவிசயநகர பேரரசின் தமிழ்நாட்டுப் பகுதிகளை ஒருங்கிணைக்கும் பணி 16 ஆம் நூற்றாண்டில் தொடங்கியது. இதன் முதற்கட்டம் தமிழ்நாட்டுப் பகுதிகள் மதுரை, தஞ்சாவூர் மற்றும் செஞ்சி என்ற மூன்று நாயக்க அரசுகளின் கட்டுப்பாட்டில் வந்தன. இந்த நாயக்க அரசுகள் தன்னாட்சி உரிமை (autonomous) பெற்றிருந்தாலும் விஜயநகரப் பேரரசு மற்றும் இதன் மாமன்னர் கிருஷ்ணதேவராயரின் இறையாண்மையை (sovereignity) ஏற்றுக்கொண்டனர்.\n\nஇவ்வாறு ஒருங்கிணைப்பு நடந்த போது, மாமன்னர் கிருஷ்ணதேவராயர் அவருடைய பல வெற்றிகளுக்குக் காரணமாகவிருந்த \"தளபதி நாகம நாயக்கரை\" ஒரு குறிப்பிட்ட போர் நிமித்தம் அனுப்பினார். சில பாண்டிய நாட்டுப் பகுதிகளை அபகரித்துக் கொண்ட \"வீரசேகர சோழன்\" என்ற சிற்றரசனை அடக்கும்படி நாகம நாயக்கர் பணிக்கப்பட்டார். பாண்டிய நாடு விசயநகரப் பேரரசின் ஆட்சியில் பாதுகாக்கப்பட்ட அரசாகும். வீரசேகரனை வென்ற நாகம நாயக்கர் மதுரையைத் தான் ஆள விரும்பினார். நாகம நாயக்கரின் மகன் விசுவநாத நாயக்கர் மாமன்னர் கிருஷ்ண தேவராயரின் பெரிய விசுவாசியாக விளங்கினார். எனவே தன தந்தை கைப்பற்றிய மதுரையை அவரிடமிருந்து மீட்டு மாமன்னர் கிருஷ்ண தேவராயர் வசம் ஒப்படைத்தார். விசுவநாத நாயக்கரின் நேர்மையையும் விசுவாசத்தையும் கண்டு மகிழ்ந்த மாமன்னர் கிருஷ்ணதேவராயர் விசுவநாத நாயக்கரை மதுரை மற்றும் அதைச் சுற்றிய தமிழ்நாட்டுப் பகுதிகளின் ஆளுநராக நியமித்தார்.\n\nஇவர் தொடர்ச்சியாக, விசுவநாத நாயக்கர் (1529–1564), முதலாம் கிருட்டிணப்ப நாயக்கர் (1564–72), வீரப்ப நாயக்கர் (1572–95), இரண்டாம் கிருட்டிணப்ப நாயக்கர் (1595–1601) ஆகிய நான்கு மன்னர்களுக்குத் தளபதியாக இருந்து வந்தார். தமது 80-வது வயதில் கி.பி. 1600-இல் மறைந்தார். இவரது மறைவுக்குப் பிறகுதான் திருமலை நாயக்கர் (1623–1659) மன்னராக வந்தார். திருமலை நாயக்கருக்குத் தளபதியாகவோ, அமைச்சராகவோ அரியநாதர் இருந்ததில்லை .\n\nவிசுவநாத நாயக்கரின் படையை நடத்திய அரியநாத முதலியார் இரண்டாம் நிலை தளபதியாக உயர்ந்தார். இதன் தொடர்ச்சியாக விசுவநாதருடன் இணைந்து தென்னிந்தியாவில் திருநெல்வேலியில் தங்கள் அதிகாரத்தைக் கைப்பற்றினர். இதற்கிடையில் விசுவநாதரின் மகனும் வாரிசுமான கிருட்டிணப்ப நாயக்கர் தொடர்ந்து மதுரைப் பகுதியின் ஆளுநரானார். அரியநாதர் மதுரை நாயக்கர்கள் ஆண்ட அரசை படிப்படியாக விரிவு படுத்தினார். தொடர்ந்து பண்டைய பாண்டிய அரசு மதுரை நாயக்கர் ஆட்சியின் கீழ் வந்தது.\n\nவிஜய நகர் பேரரசின் பாளையக்காரர்கள் சில உரிமைகளை பெற்றனர். வரி வசூல் செய்வது, இராணுவத்தினை பாதுக்காப்பது மற்றும் தவறுகளுக்கு தண்டனை வழங்குவது போன்ற வேலைகளை பாளையக்காரர்கள் செய்தனர்.\n\nSection::::பாளையங்களும் பாளையக்காரர் முறையும்.\nஅரியநாத முதலியார் பாளையங்களையும் பாளையக்காரர் முறையையும் நிருவியவராவார். பாளையக்காரர் முறை என்பது 16 ஆம் நூற்றாண்டில் நாயக்க அரசை ஆள்வதற்கு பயன்பட்டது. \"பகுதியளவில் நிலமானிய முறை அமைப்பின்படி\" (quasi-feudal organization of regions) மதுரை நாயக்க அரசு பல பாளையங்களாக அல்லது சிறு பகுதிகளாகப் (small provinces) பிரிக்கப்பட்டு ஒவ்வொரு பாளையமும் ஒரு பாளையக்காரர் என்ற குறுநில முதன்மையரால் ஆளப்பட்டது. இந்த அமைப்பின்படி மதுரை நாயக்க அரசு 72 பாளையங்களாகப் பிரிக்கப்பட்டது. இந்தப் பாளையங்களை அரியநாதர் விசுவநாத நாயக்கர் மற்றும் இவருடைய மைந்தன் முதலாம் கிருட்டிணப்ப நாயக்கர் ஆகியோருடன் இணைந்து 50 ஆண்டுக்காலம் நிர்வாகித்தார்..\n\nதளவாய் அரியநாத முதலியார் மாசித் தேர் மண்டபம் கட்டி உள்ளார். இதனை மதுரை கீழமாசி வீதியில் பார்க்கலாம். அவருடைய மகன் காளத்தியப்ப முதலியார் பங்குனி மாதத்தில் ஒரு தேரோட்டத் திருவிழாவை நடத்தியிருக்கிறார்.\n\nSection::::கல்வெட்டுக்கள்.\nமதுரை கீரனூர் கல்வெட்டுச் செய்தியில் \"களாத்தியப்ப முதலியார்\" விசுவநாத நாயக்கரின் தலைமை அமைச்சர் என்று சான்றளிக்கப்பட்டுள்ளது. இவர் கொன்றங்கி கீரனூர் (கொண்டல் தங்கி கீரனூர்) எனும் கிராமத்தை அந்தணர்களுக்குக் கொடையாக வழங்கிய செய்தியை அறிய முடிகிறது. விசுவநாத நாயக்கரின் வழித்தோன்றலான சொக்கநாத நாயக்கர் (1659–1682) ஆட்சி காலத்தில் \"சின்னத்தம்பி முதலியார்\" என்பவர் \"வாசல் பிரதானி\" (அதாவது \"முதல் குடிமகன்\" என்ற \"தலைமை அமைச்ச\"ர்) ஆகப் பொறுப்பு வகித்த செய்தியும் உள்ளது. இவர் தளவாய் அல்லது பிரதானி ஆக ஏழு ஆண்டுகள் பதவி வகித்த வரலாறு விவரிக்கப் பட்டுள்ளது. உதாரணமாக \"ராம் இம்மானுவேல்\" என்ற முன்னாள் \"வெள்ளை மாளிகை\" \"முதன்மை அலுவலர்\" கூட \"ஓவல் அலுவலகத்தின்\" \"வாசல் அலுவலராக\" குறிப்பிடப்படுகிறார்<ref name=\"http://www.pbs.org/newshour/extra/features/us/july-dec10/rahm_10-01.html\">\"..for example Rahm Emmanuel(Chief of Staff), the Gate Keeper to Obama..\"</ref>. \"ஸ்ரீ அரங்கநாத சுவாமி கோவிலின்\" மற்றொரு கல்வெட்டு \"முத்துன முதலியார்\" \"இராமகிருட்டிண நாயக்கரின்\" \"வாசல் பிரதானி\" என்று அழைக்கப்பட்டதாக சான்றளிக்கிறது.\n\n"}
{"id": "145151", "url": "https://ta.wikipedia.org/wiki?curid=145151", "title": "கழுநீர் (மலர்)", "text": "கழுநீர் (மலர்)\n\nகழுநீர் மலர் பொய்கை முதலான நீர்நிலைகளில் பூக்கும். \n"}
{"id": "145155", "url": "https://ta.wikipedia.org/wiki?curid=145155", "title": "தமிழ்நாடு அரசின் சிறந்த கலை அமைப்பு விருது", "text": "தமிழ்நாடு அரசின் சிறந்த கலை அமைப்பு விருது\n\nதமிழ்நாடு அரசின் தமிழ்நாடு இயல் இசை நாடக மன்றத்தின் மூலம் சிறந்த கலை அமைப்புகள்/நிறுவனங்களைத் தேர்ந்தெடுத்து அவைகளுக்கு சிறப்புப் பரிசாகக் கேடயம் மற்றும் பரிசுத் தொகைகளைக் கொண்ட விருதினை வழங்கிச் சிறப்பித்து வந்தது. 1973 முதல் 2000 ஆம் ஆண்டு வரை வழங்கப்பட்ட இந்த விருதுக்கான பரிசுத் தொகைகளில் முதல் 13 ஆண்டுகளுக்கு ஆயிரம் ரூபாய் பரிசுத் தொகையும் பொற்கிழியும் அளிக்கப்பட்டன. அதன் பின்னர் நான்கு ஆண்டுகளுக்கு பரிசுத் தொகை ரூபாய் ஐந்தாயிரமாக உயர்த்தப்பட்டு பொற்கிழியும் அளிக்கப்பட்டன. பின்னர் பரிசுத் தொகை ரூபாய் பத்தாயிரமாக உயர்த்தப்பட்டு பொற்கிழியும் அளிக்கப்பட்டன. \n\n\n\n"}
{"id": "145157", "url": "https://ta.wikipedia.org/wiki?curid=145157", "title": "திட்டக் குழு (இந்தியா)", "text": "திட்டக் குழு (இந்தியா)\n\nஇந்திய திட்டக் குழு என்பது இந்திய ஐந்தாண்டுத் திட்டங்கள், ஆண்டுத் திட்டங்கள் முதலியவற்றைத் தீர்மானிக்கும் இந்திய அரசின் ஒரு அமைப்பாகும். 2014 இல், தனது முதல் சுதந்திர தின உரையில், பிரதம மந்திரி நரேந்திர மோடி, திட்டக் குழு கலைக்கப்படும் என்று அறிவித்தார். திட்டக் கமிஷனுக்கு மாற்றாக நிதி ஆயோக் அமைப்பு கொண்டு வரப்பட்டுள்ளது.\n\nSection::::வரலாறு.\nSection::::சுதந்திரத்திற்கு முன்.\n1934ல் விசுவேசுவரய்யா பொருளாதார வளர்ச்சிக்கான தனது ‘இந்தியாவுக்கான திட்டமிட்ட பொருளாதாரம்’ என்ற புத்தகத்தில் 10 ஆண்டுகளுக்கான திட்டத்தை உருவாக்கியிருந்தார்.இந்திய அரசுச் சட்டம், 1935 சட்டத்தின் அடிப்படையில் 1937ல் ராஜதானிகளில் தேர்தல்கள் நடத்தப்பட்டது .இதில் எட்டு பகுதிகளில் காங்கிரஸ் கட்சி ஆட்சிக்கு வந்தது.1937ல் கூடிய காங்கிரஸ் கட்சியின் செயற்குழுக் கூட்டம், ‘தற்போதைய முக்கியமான, மக்களின் (வறுமை, வேலையின்மை, நோய், பஞ்சம், கல்வி, சுரண்டல் போன்ற) உடனடிப் பிரச்சனைகளை ஆராய்ந்து, இவற்றிற்கு தீர்வுகாணும் வகையில் திட்டங்களை வகுத்துக்கொடுக்க வேண்டும் என்று, ராஜதானிகளில் உள்ள நிபுணர்களைக் கேட்டுக்கொள்வதாக’ ஒரு தீர்மானத்தை நிறைவேற்றியது.ரஷ்யப் புரட்சியும், அங்கு செயல்படுத்தப்பட்ட ஐந்தாண்டுத் திட்டங்களும் , அதன் மூலம் அங்கு ஏற்பட்ட பொருளாதார வளர்ச்சியும், சமூக மாற்றங்களும் இந்திய விடுதலைப் போராளிகளையும் ஈர்த்தது. அறிவியல்பூர்வமான வளர்ச்சி கொண்டதாக அமைய வேண்டும் என்று எண்ணிய மேகநாத சாஃகா , அப்போது காங்கிரஸ் கட்சியின் தலைவராகத் தேர்ந்தெடுக்கப்பட்டிருந்த நேதாஜி சுபாஷ் சந்திரபோஸை சந்தித்து, இந்தியாவின் வறுமையை ஒழிக்கவும், எல்லா வகையிலும் வளர்ச்சியை எட்டவும், தேசிய திட்டக்குழு ஒன்றினை அமைக்க வேண்டும் என்று கேட்டுக்கொண்டார்.\n\nSection::::சுதந்திரத்திற்கு பிறகு.\nநாடு சுதந்திரம் அடைந்த பிறகு நாட்டின் வளங்களை நேர்த்தியாகப் பயன்படுத்தியும், உற்பத்தியைப் பெருக்கியும், வேலைவாய்ப்பை அதிகரித்தும் மக்களின் வாழ்க்கைத்தரம் வளர வழிசெய்வதற்காக ஒரு திட்டக் குழு உருவாக்கப்பட்டது. 1950 மார்ச் 15ம் நாள் இந்திய நாடாளுமன்றத்தால் தீர்மானம் நிறைவேற்றப்பட்டது. நாட்டின் வளங்களைக் கணக்கிட்டும், குறைவான வளங்களைப் பெருக்கியும், சமச்சீரான வகையில் அதைப் பயன்படுத்த திட்டமிடுவதே இதன் முக்கிய பணியாகும். ஜவகர்லால் நேரு இதன் முதல் தலைவராவார்.\n\n1951ல் முதல் ஐந்தாண்டுத் திட்டம் தொடங்கப்பட்டதிலிருந்து தொடர்ந்து இரண்டு ஐந்தாண்டுத் திட்டங்கள் போடப்பட்டது ஆனால் இந்தியா பாக்கிஸ்தான் போரால் 1965ல் தடைபட்டது. அடுத்த இரண்டாண்டுகள் வரட்சியும், நாணய மதிப்பிழப்பும், விலையேற்றமும், வளம் குன்றலும் ஐந்தாண்டுத் திட்டங்களுக்கு இடையூராகயிருந்தது. அடுத்து மூன்று ஆண்டுத் திட்டங்கள் 1966 முதல் 1969 வரை போடப்பட்டு, நான்காவது ஐந்தாண்டுத் திட்டம் 1969ல் தொடங்கப்பட்டது.\n\n1990-91ல் நிலையில்லாத, அடிக்கடி மாற்றிக்கொண்டிருந்த மத்திய அரசியலால் எட்டாவது ஐந்தாண்டுத்திட்டம் 1990ல் தொடங்கப்படவில்லை. அதனால், 1990-91 மற்றும் 1991-92 ஆண்டுகளை ஆண்டுத் திட்டமாக எடுத்துக் கொள்ளப்பட்டது. 1992ல் எட்டாவது ஐந்தாண்டுத் திட்டம் அறிவிக்கப்பட்டது. முதல் எட்டு ஐந்தாண்டுத் திட்டங்களும் பொதுத் துறையில் கவனம் செலுத்தப்பட்டு அடிப்படை மற்றும் கனரக தொழிலில் முதலீடு செய்யப்பட்டது ஆனால் ஒன்பதாவது ஐந்தாண்டுத் திட்டத்திலிருந்து பொதுத் துறையில் கவனம் குறைக்கப்பட்டு, தற்போது பொதுவான தேசிய வளர்ச்சியை நோக்கித் திட்டமிடப்படுகிறது.\n\nSection::::அமைப்பு.\nதிட்டக் குழுவின் தலைவராக நாட்டின் பிரதமரும், நியமன அடிப்படையில் மத்திய அமைச்சருக்கு நிகரான துணைத் தலைவரும், இதர துறை சார்ந்த நிரந்தர உறுப்பினர்களும் மற்றும் பகுதிநேர உறுப்பினர்களும் இதன் அங்கத்தவர்களாவார்கள். பொருளாதாரம், தொழிற்துறை, அறிவியல் மற்றும் பொது நிர்வாக வல்லுனர்களே நிரந்திர உறுப்பினர்களாகவும், முக்கிய அமைச்சகத்தின் அமைச்சர்கள் பகுதிநேர உறுப்பினர்களாகவும் செயல்படுவார்கள்.\n\nSection::::நிதி ஆயோக்.\nதிட்டக்குழுவிற்கு மாற்றாக நிதி ஆயோக் உருவாக்கப்பட்டுள்ளது. இந்த குழுவிற்கு துணை தலைவராக அரவிந்த் பனகாரியா ஜனவரி 5ஆம் தேதி 2015 அன்று நியமிக்கப்பட்டுள்ளார்,தற்போது துணைதலைவரக ராஜீவ்குமார் உள்ளார்.\n\nSection::::பணிகள்.\n1950ல் இந்திய அரசு கொண்டுவந்த தீர்மானத்தின் படி திட்டக்குழுவின் பணிகள் பின்வருவன.\n\n\n\n"}
{"id": "145161", "url": "https://ta.wikipedia.org/wiki?curid=145161", "title": "பெரும் கோலாலம்பூர்", "text": "பெரும் கோலாலம்பூர்\n\nபெரும் கோலாலம்பூர் (Greater Kuala Lumpur) என்று கோலாலம்பூர் பெருநகரப் பகுதியின் புவியியல் எல்லைகளை வரையறுக்குமாறு குறிப்பிடப்படுகிறது. இது பெரும்பாலும் கிளாங் பள்ளத்தாக்குடன் ஒத்திருந்தாலும் சில வேறுபாடுகள் உள்ளன. இதன் பரப்பளவு 2,793.27 சதுர கிமீ ஆகும்.\n\nSection::::வரையறை.\nகோலாலம்பூரைச் சுற்றியுள்ள உள்ளாட்சி நடைபெறும் பத்து நகராட்சிகளின் மொத்தப் பரப்பளவைக் கொண்டதாக பெரும் கோலாலம்பூர் வரையறுக்கப்பட்டுள்ளது. அந்த பத்து நகராட்சிகளாவன: கோலாலம்பூர் நகர மண்டபம் (DBKL), பெர்பதனன் புத்ரஜயா, ஷா ஆலம் நகர மன்றம் (MBSA), பெடலிங் ஜெயா நகர மன்றம் (MBPJ), கிளாங் நகராட்சி மன்றம் (MPK), கஜங் நகராட்சி மன்றம் (MPKj), சுபாங் ஜெயா நகராட்சி மன்றம் (MPSJ), செலயங் நகராட்சி மன்றம் , அம்பங் ஜெயா நகராட்சி மன்றம் (MPAJ) மற்றும் செபாங் நகராட்சி மன்றம் (MPSp).\n\nSection::::பயன்பாடு.\nபெரும் கோலாலம்பூர் என்றப் பயன்பாடு அண்மையில்தான் புழக்கத்தில் வந்துள்ளது; கிளாங் பள்ளத்தாக்கு என்றே பெரும்பாலும் வழங்கப்படுகிறது. 2010ஆம் ஆண்டில் மலேசியப் பிரதமர் நஜீப் துன் ரசாக்கால் வெளியிடப்பட்ட \"பொருளியல் நிலைமாற்றத் திட்டத்தில்\" ஊரக மாநகரம் உருவாக்கல் மூலம் பொருளியல் வளர்ச்சியைத் தூண்டும் வண்ணம் இந்தச் சொல்லை பரப்புரை செய்தார். \n\nSection::::புள்ளிவிவரம்.\n2010ஆம் ஆண்டில் பெரும் கோலாலம்பூரின் மக்கள் தொகை ஆறு மில்லியனாக மதிப்பிடப்பட்டுள்ளது. நாட்டின் மொத்த வருமானத்திற்கு இப்பகுதி RM263 பில்லியன் பங்களித்துள்ளது.\n\n"}
{"id": "145162", "url": "https://ta.wikipedia.org/wiki?curid=145162", "title": "தமாலம்", "text": "தமாலம்\n\nதமாலம் என்பது வெற்றிலைக் கொடி. இதனை இக்காலத்தில் தாம்பூலம் என்கிறோம். தக்கோலம் என்பது பாக்கு.\n\nதமாலம் என்பது ஒரு நறுமணமுள்ள கொடி. அது பசுமையான இலைகளைக் கொண்டது. இது ஆர் என்னும் ஆத்தி மரத்தில் ஏறிப் படர்ந்திருந்ததாம். அந்த மரத்தில் இருந்த கொம்புத்தேனை எடுக்க மலைநிலக் குறவன் ஏறினானாம். அப்போது அது சரிந்து விழுந்ததாம். \n\nகோவலன் பிரிந்தபோது மாதவி அவனுக்குக் முடங்கல்(கடிதம்) எழுதி அனுப்பினாள். முடங்கல் தாழைமடலில் எழுதப்பட்டது. அந்த முடங்கலை மலர்கள் பலவற்றின் நடுவில் வைத்து ஒப்பனை செய்த பின் தமாலக் கொடியால் சுற்றி அனுப்பியிருக்கிறாள். \n\nதிருப்பதியில் தமாலம் \n\nசோழர் கால வாணிகப் பொருள்களில் ஒன்று தமாலம்.\n"}
{"id": "145163", "url": "https://ta.wikipedia.org/wiki?curid=145163", "title": "ஆளுநர் கே. கே. ஷா. நினைவுப் பரிசுகள்", "text": "ஆளுநர் கே. கே. ஷா. நினைவுப் பரிசுகள்\n\nதமிழ்நாடு அரசு, தமிழ்நாடு இயல் இசை நாடக மன்றம் மூலம் தமிழ்நாட்டில் சிறப்பாக நாடகங்களை நடத்தி வந்த சிறந்த நாடகக் குழுக்கள்/நிறுவனங்களுக்கு தமிழக முன்னாள் ஆளுநர் கே. கே. ஷாவின் பெயரில் சுழற்கேடயம் மற்றும் நினைவுப் பரிசும் வழங்கி வந்தது. \n\n"}
{"id": "145166", "url": "https://ta.wikipedia.org/wiki?curid=145166", "title": "கிள்ளான் பள்ளத்தாக்கு", "text": "கிள்ளான் பள்ளத்தாக்கு\n\nகிள்ளான் பள்ளத்தாக்கு (Klang Valley) மலேசியாவின் கோலாலம்பூர் மற்றும் அதன் சுற்றுப் பகுதிகளையும் அடுத்துள்ள சிலாங்கூர் மாநிலத்தைச் சேர்ந்த நகரங்களையும் அடக்கிய நிலப்பகுதி ஆகும். இதன் தற்காலப் பெயராக \"கோலாலம்பூர் பெருநகர்ப் பகுதி\" அல்லது பெரும் கோலாலம்பூர் உள்ளது. இது புவியியல் ரீதியாக தித்திவாங்சா மலைத்தொடர் வடக்கிலும் கிழக்கிலும், மலாக்கா நீரிணை மேற்கிலும் எல்லைகளாகக் கொண்டுள்ளது.\n\nஇதன் மக்கள் தொகை 2004 மக்கள் தொகைக் கணக்கெடுப்பின்படி 4 மில்லியன் மக்கள். இது மலேசியத் தொழில் மற்றும் வணிகத்திற்கான முதன்மை இடமாக விளங்குகிறது. 2010இன் கணக்கெடுப்பின்படி 8.1 மில்லியன் மக்கள் இப்பகுதியில் வசிப்பதாக மதிப்பிடப்பட்டுள்ளது. கிள்ளான் பள்ளத்தாக்குப் பகுதியில் மலேசியாவின் மற்ற மாநிலங்களில் இருந்தும் இந்தோனேசியா, இந்தியா, நேபாளம் போன்ற வெளிநாடுகளிலிருந்தும் குடியேற்றத் தொழிலாளர்கள் வாழ்கின்றனர். \n"}
{"id": "145168", "url": "https://ta.wikipedia.org/wiki?curid=145168", "title": "மாவட்டக் கல்வி அலுவலர்", "text": "மாவட்டக் கல்வி அலுவலர்\n\nதமிழ்நாட்டிலுள்ள பள்ளிகளின் நிர்வாக வசதிகளுக்காக தமிழ்நாட்டில் இருக்கும் 32 வருவாய் மாவட்டங்களில் 66 கல்வி மாவட்டங்கள் உருவாக்கப்பட்டிருக்கின்றன. இக்கல்வி மாவட்ட அலுவலகங்களின் தலைமை அலுவலராக மாவட்டக் கல்வி அலுவலர் இருக்கிறார். இவர் குறிப்பிட்ட மாவட்டக் கல்வி அலுவலக எல்லைக்குள் உள்ள உயர்நிலைப் பள்ளிகள் மற்றும் மேல்நிலைப்பள்ளிகளின் செயல்பாடுகளை ஆய்வு செய்தல், நிர்வாகப் பணிகளைக் கவனித்தல், பத்தாம் வகுப்பு மற்றும் பன்னிரண்டாம் வகுப்பு மாணவர்களின் பொதுத் தேர்வுகள் நடத்துதல், பொதுத் தேர்வுகளின் மதிப்பெண் பட்டியல்களை வழங்கும் பணிகள் போன்றவைகளைத் தனது அலுவலகத்தின் கீழுள்ள பணியாளர்களைக் கொண்டு செயல்படுத்துகிறார். தமிழ்நாடு அரசுப் பணியாளர் தேர்வாணையம் மூலம் இந்தப் பணியிடங்கள் நிரப்பப்படுகின்றன. அரசு மேல்நிலைப்பள்ளிகளில் தலைமையாசிரியராகப் பணியாற்றுபவர்கள் பணி உயர்வு பெறுவதன் மூலமும் குறிப்பிட்ட அளவு இப்பணியிடங்களில் நியமிக்கப்படுகின்றனர். \n"}
{"id": "145170", "url": "https://ta.wikipedia.org/wiki?curid=145170", "title": "பிரிக்ஸ்", "text": "பிரிக்ஸ்\n\nபிரிக்ஸ் (BRICS) என்பது பிரிக் நாடுகளுடன் தென்னாப்பிரிக்காவையும் சேர்த்து 2010ல் உதயமாகிய ஐந்து வளரும் நாடுகளின் சர்வதேச கூட்டமைப்பாகும். பிரேசில், உருசியா, இந்தியா, சீன மக்கள் குடியரசு மற்றும் தென்னாப்பிரிக்கா2012ன் படி இதன் உறுப்பு நாடுகளாகும். இந்த நாடுகளெல்லாம் வளரும் நாடுகள் அல்லது புதிதாக தொழில்மயமாகிவருகிற நாடுகளாகும். 2012ன் படி இந்த ஐந்து நாடுகளின் கூட்டு மக்கள் தொகை உலக மக்கள் தொகையில் பாதியும், கூட்டு மொத்த உள்நாட்டு உற்பத்தி யுஎஸ்$13.6 ட்ரில்லியனும், மற்றும் அந்நிய செலாவணி கூட்டு கையிருப்பு யுஎஸ்$4 ட்ரில்லியனும் இருப்பது குறிப்பிடத்தக்கதாகும் \n\nSection::::வரலாறு.\n2006 செப்டம்பரில் பிரிக் நாடுகளின் வெளியுறவு அமைச்சர்களின் உயர்மட்ட சந்திப்பு நடந்தது. அதன்பிறகு 2008 மே 16ல் ரஷ்யாவில் உயர்நிலை அரசியல் சந்திப்பு நடந்தது. நான்கு நாடுகளின் தலைவர்கள் லுலா ட சில்வா(பிரேசில்), திமித்ரி மெட்வெடெவ்(ரஷ்யா) மன்மோகன் சிங்(இந்தியா), மற்றும் கூ சிங்தாவ்(சீனா) பங்கேற்க, ரஷ்யாவின் எகடரின்பர்க் நகரில் முதல் மாநாடு 2009 ஜூன் 16ல் தொடங்கியது. உலக பொருளாதர நிலை, நிதி நிறுவனங்களின் சீர்திருத்தம் மற்றும் பரஸ்பர ஒத்துழைப்பு முதலியவை பற்றிக் கவனம் செலுத்தப்பட்டது.\n\n2010 டிசம்பர் 24ல் தென்னாப்பிரிக்கா முறைப்படி பிரிக் கூட்டணியுடன் சேர்ந்தது அதனையடுத்து தென்னாப்பிரிக்காவை குறிக்க \"எஸ்\" என்ற ஆங்கில எழுத்து சேர்ந்து பிரிக்ஸ் என பெயரிட்டப்பட்டது. பிரிக்ஸ் கூட்டணியாக இருந்த இந்நாடுகள் 2011ல் சேர்ந்து பிரிக்ஸ் என கூட்டமைப்பாக மாற்றியது.\n\n2014 பிரிக்ஸ் மாநாட்டில் $100 பில்லியன் மூதலீட்டில் பிரிக்ஸ் டெவலப்மெண்ட் வங்கி தொடங்க முடிவு செய்யப்பட்டுள்ளது. இது சாங்காய் சீனா தலைமையிடமாக கொண்டு இயங்கும்.\n\nSection::::பிரிக்ஸ் மாநாடுகள்.\n2009லிருந்து ஆண்டுதோறும் இக்கூட்டமைப்பின் மாநாடு நடைபெறுகிறது. தென்னாப்பிரிக்கா இணைவதற்கு முன் 2009 மற்றும் 2010 மாநாடுகள் நான்கு நாடுகள் மட்டும் பங்குபெற்றன. ஐந்து நாடுகள் பங்கு கொள்ளும் முதல் பிரிக்ஸ் மாநாடு 2011ல் நடைபெற்றது. நான்காவது மாநாடு மார்ச்சு 29, 2012 அன்று புதுதில்லியில் நடைபெற்றது. இதில் நாட்டின் குடிமைப் பணிக்காக தேவைப்படும் அணு உற்பத்தியை ஈரான் நாடு தொடரவும், பிரிக் நாடுகளுக்கான பரிவர்த்தனைகள் அந்தந்த நாட்டு நாணயங்களிலேயே நடத்திக்கொள்ளவும், பிரிக் நாடுகளுக்கான வங்கி முகமை ஒன்றை ஏற்படுத்திக்கொள்ளவும் தீர்மானங்கள் நிறைவேற்றப்பட்டன.\n\nSection::::உறுப்பு நாடுகள்.\nஉறுப்பு நாடுகளின் பட்டியல்:\n\nSection::::நாடுகளின் ஒப்பீடு.\n†'இந்தியாவின் அலுவல் மொழியாக இந்தி மற்றும் துணை மொழியாக ஆங்கிலம் இருந்தாலும், மாநிலங்களின் அலுவல் மொழிகளை மாநிலங்களே தீமானிக்கும்; இந்திய அரசியலமைப்பு சட்டத்தின் படி இந்தியாவிற்கு தேசிய மொழியில்லை.\n\n\n"}
{"id": "145179", "url": "https://ta.wikipedia.org/wiki?curid=145179", "title": "வெண்டேர்ச் செழியன்", "text": "வெண்டேர்ச் செழியன்\n\nவெண்டேர்ச் செழியன் என்பவன் இறையனார் அகப்பொருள் கூறும் இடைச்சங்கம் நிறுவிய முதலாம் பாண்டியர் மன்னன் ஆவான். இவன் கபாடபுரம் என்னும் நகரை தலைநகராகக் கொண்டு ஆண்டவன்.\n\nSection::::புதினம்.\nநா. பார்த்தசாரதி என்பவரால் எழுதப்பட்ட நாட்டுடைமையாக்கப்பட்ட தமிழறிஞர்களின் நூல்கள் ஒன்றான கபாடபுரம் என்னும் நூலில் இவரின் கதாப்பாத்திரம் வருகிறது. அதன்படி இவர் வெண்முத்துக்களை பதித்த மூவாயிரம் தேர்களை கொண்டவராக சித்தரிக்கப்படுகிறார். அதனால் இவர் பெயர் வெண்தேர்ச் செழியன் என்றானது.\n"}
{"id": "145180", "url": "https://ta.wikipedia.org/wiki?curid=145180", "title": "சர்வதேச பேரிடர் துயர் குறைப்பு நாள்", "text": "சர்வதேச பேரிடர் துயர் குறைப்பு நாள்\n\nசர்வதேச பேரிடர் துயர் குறைப்பு நாள் ஆண்டுதோறும் அக்டோபர் 12-ம் தேதி கடைபிடிக்கப்படுகிறது. இந்தியாவில் தேசிய பேரிடர் துயர் குறைப்பு நாள் அக்டோபர் மாதம் கடைசி புதன்கிழமை கடைபிடிக்கப்படுகிறது.\n\nSection::::நோக்கம்.\nஇயற்கையாகவும் மனிதனின் கவனக்குறைவினாலும், தீவிரவாத செயல்களாலும் ஏற்படும் இழப்புகள் இன்னல்கள் போன்ற பேரழிவிலிருந்து காப்பாற்றிக் கொள்வதற்கான விழிப்புணர்வை ஏற்படுத்துவதே இந்நாளின் நோக்கமாகும்.\nSection::::இயற்கை பேரழிவுகள்.\nபஞ்ச பூதங்களான நிலம், நீர், நெருப்பு, காற்று மற்றும் ஆகாயம் போன்றவைகள் மூலம் ஏற்படும் பேரழிவுகளை இயற்கை பேரழிவுகள் என்று சொல்லலாம். நிலத்தின் சீற்றம் நில நடுக்கம் மற்றும் பூகம்பமாகவும் நீரின் சீற்றம் வெள்ளம்மாகவும், நெருப்பின் சீற்றம் எரிமலை சீற்றம் ஆகவும், ஆகாயத்தின் சீற்றம் ஓசோனில் ஓட்டையாக காற்றின் சீற்றம் புயல்ஆகவும் மாறி பேரழிவை ஏற்படுத்துகின்றன.\n\nSection::::மனிதனால் ஏற்படும் பேரழிவுகள்.\nஅறிவியல் வளர்ச்சி காரணமாக மனிதன் நிலம், நீர், நெருப்பு, காற்று மற்றும் வானம் ஆகியவற்றைத் தனக்கு சாதகமாக பயன்படுத்த கற்றுக்கொன்டதன் விளைவாக மனிதத் தவறுகள் மற்றும் கவனக்குறைவுகளால் தீ விபத்து, சாலை விபத்து கட்டிட விபத்து, கப்பல், படகு விபத்துகள், மின்சார விபத்துகள் ஆகாய விமான விபத்துகள், தீவிரவாதத்தால் ஏற்படும் போர், வெடிகுண்டு அணுகுண்டு மற்றும் ஏவுகணைகள் பயன்பாட்டினால் ஏற்படும் விளைவுகள் போன்றவற்றால் பொருளாதார மற்றும் உயிர் இழப்புகள் ஏற்படுகிறது... இவை யாவும் மனிதனால் ஏற்படும் பேரிடராகும்.\n\nSection::::இன்னல் இடர் நீக்கும் மேலாண்மை.\nஇயற்கை மற்றும் மனிதர்களால் ஏற்படும் இன்னல்களின் தன்மைகளை அறிந்து அவற்றால் ஏற்படும் தீமைகளில் இருந்து விடுபட உதவும் உத்திகளை அறிந்து செயல்படுவதை இன்னல் இடர் நீக்கும் மேலாண்மை என்று அழைக்கிறோம்.\n\nஇன்னல் இடர் நீக்கும் மேலாண்மை \n"}
{"id": "145182", "url": "https://ta.wikipedia.org/wiki?curid=145182", "title": "சி. சண்முகம் (வானொலி)", "text": "சி. சண்முகம் (வானொலி)\n\nசி. சண்முகம் இலங்கை வானொலிக் கலைஞரும், நாடகாசிரியரும் ஆவார். இவர் வானொலி அறிவிப்பாளர் இராஜேஸ்வரி சண்முகத்தின் கணவர் ஆவார்.\n\nயாழ்ப்பாணம், புங்குடுதீவைப் பிறப்பிடமாகக் கொண்ட சண்முகம் 1955 ஆம் ஆண்டில் இலங்கை வானொலியில் தட்டெழுத்தாளராகப் பணியாற்றிய போது நாடகத் துறையில் இவருக்கு நாட்டம் ஏற்பட்டது. இந்த ஆர்வத்தை இவருக்கு ஊட்டியவர்கள் சானா (சண்முகநாதன்), மற்றும் பொன்மணி குலசிங்கம் ஆகியோர் ஆவர். 1956 ஆம் ஆண்டு அரசாங்க சேவையில் சேர்ந்து சிறு கைத்தொழில் திணைக்களத்தில் 22 ஆண்டுகளும், சுற்றுலா, கிராமியத் தொழிற்துறை அபிவிருத்தி அமைச்சில் 13 ஆண்டுகள் பணியாற்றி ஓய்வு பெற்றார்.\n\nSection::::வானொலி நாடகங்கள்.\nஅரசாங்கத்தில் பணியாற்றிய போது இலங்கை வானொலியில் பகுதி நேர அறிவிப்பாளராகவும் பணியாற்றினார். 15 நிமிட, 30 நிமிட தொடர் நாடகங்கள் பலவற்றை எழுதியுள்ளார். தொடர் நாடகங்களில் \"துணி விடு தூது\", \"லண்டன் கந்தையா\", \"நெஞ்சில் நிறைந்தவள்\" ஆகியன 52 வாரங்களும், \"அப்பாவும் மகனும்\" 100 வாரங்களும் ஒலிபரப்பாகின.\n\nSection::::மேடை நாடகங்கள்.\nஇவரது முதலாவது மேடை நாடகம் \"மனிதருள் மாணிக்கம்\" 1957 சனவரியில் பம்பலப்பிட்டி சரசுவதி மண்டபத்தில் மேடையேறியது.\n"}
{"id": "145189", "url": "https://ta.wikipedia.org/wiki?curid=145189", "title": "ஈட்டி", "text": "ஈட்டி\n\nஈட்டி என்பது, மரம் அல்லது, இரும்பினால் செய்யப்பட்ட ஒரு பண்டைய கால ஆயுதம் ஆகும். வேல் என்னும் ஆயுதமும், ஈட்டியும் ஒரே மாதிரியாக இருந்தாலும், இரண்டிற்கும் சிறிய வேற்றுமை உண்டு. வேல் நுனிக்குக் கீழே வட்ட வடிவத்தில் முடியும். ஈட்டி நேர்க்கோட்டில் முடியும். \n\nSection::::ஈட்டியின் சிறப்பு.\nபோர்களின் பொழுதும், மன்னரின் பாதுகாப்பின் சமயமும் கைகளில் ஈட்டி பொருந்திய கோலை காவலாளி வைத்து இருப்பார். அதுமட்டுமின்றி மீன் பிடிக்கவும் ஆதி காலத்து மனிதர்கள் ஈட்டியைப் பயன்படுத்தியதாகத் தெரிகிறது.\n\nSection::::பழமொழி.\nஈட்டி எட்டுறமுட்டும் பாயும், பணம் பாதாளமுட்டும் பாயும்\n\n\n"}
{"id": "145200", "url": "https://ta.wikipedia.org/wiki?curid=145200", "title": "தயாரிப்பாளர் (திரைப்படம்)", "text": "தயாரிப்பாளர் (திரைப்படம்)\n\nதிரைப்படத் தயாரிப்பாளர் அல்லது தயாரிப்பாளர் , என்பவர் ஒரு திரைப்படம் உருவாக்க நிதியுதவி செய்பவர் ஆவார். இவர் வெறும் பண உதவி மட்டுமின்றி, திரைப்படம் உருவாகத் தேவையான அனைத்து பணிகளிலும் தன்னை ஈடுபடுத்திக் கொள்வார்.\n\nபடத்திற்குத் தேவைப்படும் விளம்பரம் முதல், ஆட்களை தேர்வு செய்வதில் இயக்குநருக்கு உதவுதல் உள்ளிட்ட பணிகளை மேற்கொள்வார். பெரும்பாலும் தயாரிப்பாளர்கள், இயக்குநராகவோ, திரைக்கதை ஆசிரியராகவோ அல்லது திரைப்பட விநியோகிஸ்தவர்களாகவோ அல்லது நடிகர்களாகவோ இருப்பார். சில வெளியாட்களும், அரசியல்வாதிகளும் திரைப்படம் தயாரிப்பதும் உண்டு.\n\n"}
{"id": "145209", "url": "https://ta.wikipedia.org/wiki?curid=145209", "title": "நுண்வட்டு", "text": "நுண்வட்டு\n\nநுண்வட்டு (\"MiniDisc\") என்பது காந்தவொளியியல் சேமிப்புச் சாதனமாகும். சாதாரண நுண்வட்டில் 80 நிமிடங்கள் நீளமான ஒலிதக் கோப்பைப் பதிவு செய்ய முடியும்.\n\nநுண்வட்டானது 1992ஆம் ஆண்டு செப்டெம்பர் மாதம் சோனி நிறுவனத்தினால் அறிமுகம் செய்யப்பட்டது. இந்நுண்வட்டு அதே ஆண்டு நவம்பரில் சப்பானிலும் திசம்பரில் ஐக்கிய அமெரிக்காவிலும் ஐரோப்பாவிலும் விற்பனைக்கு விடப்பட்டது.\n\nSection::::வடிவமைப்பு.\nநுண்வட்டானது formula_1 மில்லிமீற்றர் அளவிலான பொதியுறையில் வைக்கப்படுகின்றது. இது 3.5 அங்குல நெகிழ் வட்டின் உறைப் பெட்டியை ஒத்தது. அத்தோடு, நுண்வட்டானது தரவுகளைச் சேமித்து வைக்கதற்கு மீள எழுதக்கூடிய காந்தவொளியியல் தேக்ககத்தைப் பயன்படுத்துகின்றது.\n"}
{"id": "145210", "url": "https://ta.wikipedia.org/wiki?curid=145210", "title": "வட்டக்கோணப்பகுதி", "text": "வட்டக்கோணப்பகுதி\n\nவடிவவியலில் ஒரு வட்டக்கோணப்பகுதி அல்லது ஆரைத்துண்டு (\"circular sector\") என்பது ஒரு வட்ட வடிவ தகட்டின் இரு ஆரங்கள் மற்றும் அவ்வட்டத்தகட்டின் ஒரு வில் ஆகியவற்றால் அடைபெறும் வடிவமாகும். ஒரு வட்டத் தகடு இரு துண்டுகளாகப் பிரிக்கப்படும் பொழுது பெரிய வட்டவில்லால் அடைபெறும் பகுதி பெரிய வட்டக்கோணப்பகுதி என்றும் சிறிய வட்டவில்லால் அடைபெறும் பகுதி சிறிய வட்டக்கோணப்பகுதி என்றும் அழைக்கப்படுகின்றன. படத்தில், θ மையக்கோணம் (ரேடியன்களில்), formula_1 வட்டத்தின் ஆரம், formula_2 சிறிய வட்டவில்லின் நீளம்.\n\n180° மையக்கோணம் கொண்ட வட்டக்கோணப்பகுதி அரைவட்டம், 90° மையக்கோணம் கொண்ட வட்டக்கோணப் பகுதி காற்பகுதி (quadrants), 60° மையக்கோணம் கொண்ட வட்டக்கோணப் பகுதி அறுபகுதி (sextant) மற்றும் 45° மையக்கோணம் கொண்ட வட்டக்கோணப் பகுதி எண்பகுதி (octant) என சிறப்புப் பெயர்களால் அழைக்கப்படுகின்றன.\n\nஒரு வட்டவில்லின் இரு முனைப்புள்ளிகளை வட்டத்தின் பரிதியின் மீது அமையும் ஏதேனும் ஒரு புள்ளியுடன் இணைக்கக் கிடைக்கும் கோணத்தின் அளவு அவ்வட்டவில் வட்டமையத்தில் தாங்கும் கோணத்தில் பாதியளவாக இருக்கும்.\n\nSection::::பரப்பளவு.\nஒரு முழு வட்டத்தின் பரப்பளவு: formula_3. \n\nமுழு வட்டத்தின் மையக்கோணம் :formula_4\n\nஒரு வட்டக்கோணப்பகுதியின் பரப்பளவு அதன் மையக்கோணத்தின் விகிதத்தில் அமையும். எனவே வட்டக்கோணப்பகுதியின் மையக்கோணம் formula_5 மற்றும் formula_4 ஆகிய இரண்டின் விகிதத்தால் வட்டத்தின் பரப்பளவைப் பெருக்க வட்டக்கோணப்பகுதியின் பரப்பளவு கிடைக்கும்:\nkegel\n\nவரையறுத்த தொகையீட்டின் மூலமாக:\n\nமையக்கோணத்தைப் பாகைகளாகக் கொண்டால்:\n\nSection::::சுற்றளவு.\nஒரு வட்டக்கோணப்பகுதியின் வில்லின் நீளம் மற்றும் இரு ஆரங்களின் கூடுதல் அந்த வட்டக்கோணப்பகுதியின் சுற்றளவாகும்:\n\nஇங்கு \"θ\" ரேடியன்களில் தரப்படுகிறது.\n\nSection::::நிறை மையம்.\nவட்டத்தின் மையத்திற்கும் வட்டக்கோணப்பகுதியின் நிறை மையத்திற்கும் (center of mass) இடையேயுள்ள தூரம், வட்டமையத்திற்கும் வட்டக்கோணப்பகுதியின் வில்லின் நிறை மையத்திற்கும் இடையேயுள்ள தூரத்தில் 2/3 பங்காக இருக்கும். வட்டக்கோணப்பகுதியின் மையக்கோணத்தின் அளவு பூச்சியத்தை நெருங்க நெருங்க அதன் வில்லின் நிறை மையம், வட்ட மையத்திலிருந்து \"r\" அலகு தூரத்தில் இருக்கும். எனவே அப்பொழுது வட்ட மையத்திலிருந்து வட்டக்கோணப்பகுதியின் நிறை மையம் 2\"r\"/3 அலகு தூரத்தில் அமையும். மையக்கோணத்தின் அளவு 2π -ஐ நெருங்க நெருங்க, வில்லின் நிறை மையம் வட்ட மையத்துடன் ஒருங்கும். எனவே இந்நிலையில் வட்டக்கோணப்பகுதியின் நிறை மையமும் வட்ட மையத்துடன் ஒருங்கும்.\n\n\n"}
{"id": "145212", "url": "https://ta.wikipedia.org/wiki?curid=145212", "title": "இசைநுணுக்கம்", "text": "இசைநுணுக்கம்\n\nஇசைநுணுக்கம் (Isai Nunukkam) என்பது கபாடபுரம் என்னும் பாண்டியர்களின் இடைச்சங்கத் தலைநகரில் அரங்கேறிய ஒரு இசை இலக்கண நூலாகும்.\n\nSection::::அடியார்க்கு நல்லார் குறிப்பு.\nதெய்வப் பாண்டியன் மகன் சாரகுமாரன் இசையறிதல் பொருட்டு அகத்தியரின் 12 மாணாக்கர்களில் ஒருவனான சிகண்டிசெய்த நூல் இசைநுணுக்கம். மேலும் அடியார்க்கு நல்லார் குறிப்பிடும் கூத்தநூல்கள்,\n\nSection::::புதினம்.\nநா. பார்த்தசாரதி என்பவரால் எழுதப்பட்ட நாட்டுடைமையாக்கப்பட்ட தமிழறிஞர்களின் நூல்கள் ஒன்றான கபாடபுரம் என்னும் புதினத்தில் இசைநுணுக்கம் பற்றி சித்தரிக்கப்பட்டிருக்கிறது. வெண்டேர்ச் செழியன் என்னும் பாண்டியர் மன்னனின் ஆட்சியில் அவரது பேரனான சாரகுண பாண்டியன் மற்றும் சாரகுணனின் காதலியான கண்ணுக்கினியாள் ஆகியவர்களின் இசை ஞானம் பொருட்டு சிகண்டியாசிரியர் என்னும் புலவரால் அவர்களின் இசை ஆராயப்பட்டு 59 புலவர்கள் முன்னும் இடைச்சங்கம் இருந்த கபாடபுர அரண்மனையில் அரங்கேறுவது போல் சித்தரிக்கப்பட்டிருக்கிறது.\n"}
{"id": "145216", "url": "https://ta.wikipedia.org/wiki?curid=145216", "title": "ஆசம்கர் பிரிவு", "text": "ஆசம்கர் பிரிவு\n\nஆசம்கர் பிரிவு இந்தியாவின் உத்தரப்பிரதேச மாநிலத்தின் 18 நிர்வாகப் பிரிவுகளில் ஒன்று. இப்பிரிவு பூர்வாஞ்சல் என அழைக்கப்படும் உத்திரப்பிரதேசத்தின் கிழக்கு பகுதியில் உள்ளது. ஆசம்கர் பிரிவின் கீழ் உள்ள மாவட்டங்களாவன:\n"}
{"id": "145220", "url": "https://ta.wikipedia.org/wiki?curid=145220", "title": "தேவிகா ராணி", "text": "தேவிகா ராணி\n\nதேவிகா ராணி சௌத்திரி ரோரிக் (\"Devika Rani Chaudhuri Roerich\", ) () (30 மார்ச்சு 1908 – 9 மார்ச்சு 1994) இந்தியத் திரைப்பட உலகின் துவக்க காலங்களில் நடிகையாக புகழ்பெற்றவர்.\n\nSection::::பணிவாழ்வு.\nதேவிகா ராணி வால்டேர் என்றழைக்கப்பட்ட விசாகப்பட்டிணத்தில் சிறப்புமிகுந்த குடும்பமொன்றில் மார்ச்சு 30, 1908இல் பிறந்தார். நோபல் பரிசு பெற்ற இந்தியர் இரவீந்திரநாத் தாகூரின் குடும்பத்துடன் தொடர்புடையவர். தேவிகாவின் தந்தை எம். என். சௌத்திரி மதராசின் முதல் இந்திய தலைமை அறுவை மருத்துவராக (Surgeon-General of Madras) பணியாற்றியவர்.\nதாயார் பெயர் லீலாவாகும்.\n\n1920களில் தனது துவக்க பள்ளிப்படிப்பை முடித்தார். பின்னர் ஐக்கிய இராச்சியத்தின் \"நாடகக் கலைக்கான வேந்திய அகாதமி\"யிலும் (RADA) வேந்திய இசை அகாதமியிலும் உதவித் தொகைகளுடன் பயின்றார். தவிரவும் கட்டிட வடிவமைப்பு, நெசவுப்பொருட்கள், உள்வடிவமைப்பு போன்றவற்றிலும் கல்வி கற்று எலிசபெத் ஆர்டென் கீழ் பயிற்சிப் பணியாற்றி வந்தார். இங்குதான் பிற்காலத்தில் அவரது பல வெற்றித் திரைப்படங்களுக்கு திரைக்கதை எழுதிய நிரஞ்சன் பாலை சந்தித்தார்.\n\n1929ஆம் ஆண்டில் இந்தியத் தயாரிப்பாளரும் நடிகருமான இமான்ஷூ ராயை திருமணம் புரிந்தார். இருவரும் 1933ஆம் ஆண்டில் வெளிவந்த \"கர்மா\" என்ற திரைப்படத்தில் இணைந்து நடித்தனர். தொடர்ந்து பம்பாய் டாக்கீஸ் என்ற திரைப்பட தயாரிப்புத்தளத்தை நிறுவினர். நிரஞ்சன் பால் மற்றும் பிரான்சு ஓஸ்டென் ஆகியோருடன் இணைந்து சாதி அமைப்புகளை சாடி திரைப்படங்கள் எடுத்தனர். இந்த காலகட்டத்தில் இவர்களுடன் நடித்தவர்களில் அசோக் குமார், மதுபாலா குறிப்பிடத் தக்கவர்கள்.\n1936இல் தன்னுடன் நடித்து வந்த காதலர் நஜம் உல் அசனுடன் தேவிகா ராணி ஓடிவிட்டார்.இருப்பினும் கணவர் ராய் அவரை மீளவும் அழைத்துக்கொண்டார். ஆனால் நஜம் அசன் திரும்பாதநிலையில் தன்னுடைய நிறுவனத்தில் பணிபுரிந்துவந்த அசோக் குமாரை முதன்மை வேடத்தில் நடிக்க வைத்து திரைப்படத் தயாரிப்பைத் தொடர்ந்தார். \"அச்சுத் கன்யா\" என்ற அந்தத் திரைப்படத்தில் அசோக் குமார் பிராமண இளைஞராகவும் தேவிகா தீண்டத்தகாத இனப்பெண்ணாகவும் நடித்தனர்.\n\nதனது கணவருடன் நடித்த கர்மா திரைப்படத்தில் திரைப்பட உலகிலேயே சாதனையாக நீண்ட நேரம் இதழோடு இதழ் முத்தக் காட்சியில் நடித்துள்ளார். நான்கு நிமிடநேரம் நீடித்த அந்த முத்தம் கட்டுப்பெட்டியான இந்திய சமூகத்தில் அப்போது பெரும் சர்ச்சையைக் கிளப்பியது.\nSection::::பிந்தைய வாழ்க்கை.\n1940இல் கணவனை இழந்தபிறகு அவரது \"பம்பாய் டாக்கீஸ்\" படப்பிடிப்புத் தளத்தை கட்டுப்பாட்டுக்குள் கொண்டுவர முயற்சித்தார். ஆனால் அதன் நிர்வாகத்தை சசாதர் முகர்ஜியுடன் பகிர்ந்து கொள்ள வேண்டியதாயிற்று. 1943ஆம் ஆண்டில் சசாதர், அசோக்குமார் மற்றும் பிற பம்பாய் டாக்கீஸ்காரர்கள் பிரிந்து சென்று \"பிலிம்ஸ்தான்\" என்ற திரைப்பிடிப்பு தள நிறுவனத்தை உருவாக்கினர். இதன்பின்னர் பம்பாய் டாக்கீஸ் மெதுவாக மங்கத் துவங்கியது. 1945ஆம் ஆண்டில் தேவிகா இசுவேதோசுலாவ் ரோரிக்கை திருமணம் புரிந்து பெங்களூருவில் வாழத் தொடங்கினார். கனகபுரா சாலையில் அமைந்திருந்த பரந்த டாடாகுனி எஸ்டேட்டில்1994ஆம் ஆண்டில் தமது மறைவு வரை வாழந்திருந்தார். அவரது மறைவிற்குப் பின்னர் இந்த எஸ்டேட்டின் உரிமை குறித்து இந்திய உருசிய அரசுகளிடையேயும் உறவினர்களிடையேயும் பெரும் பிணக்கு ஏற்பட்டு நீதிமன்றம் சென்றனர்.\n\n1958ஆம் ஆண்டில் இந்திய அரசு பத்மசிறீ விருது வழங்கியது. 1969ஆம் ஆண்டு இந்தியத் திரைப்படத்துறையின் மதிப்புமிக்க விருதான தாதாசாகெப் பால்கே விருது நிறுவப்பட்டபோது அதனைப் பெற்ற முதல் கலைஞராக பெருமை பெற்றார். அவரது மறைவின்போது அவரது உடலுக்கு முழு அரசு மரியாதை வழங்கப்பட்டது.\n\n"}
{"id": "145223", "url": "https://ta.wikipedia.org/wiki?curid=145223", "title": "இரண்டாம் சிம்மவர்மன்", "text": "இரண்டாம் சிம்மவர்மன்\n\nஇரண்டாம் சிம்மவர்மன் என்பவன் இடைக்கால பல்லவர் மன்னர்களுள் ஒருவன்.\n\nSection::::காலம்.\nநாலாம் பல்லவர் கதம்பர் போரின் போது திருப்பர்வதத்தை ஆண்ட மரபினருள் முதல்வன் முதலாம் கிருட்ணவர்மன். இவன் காகுத்த வர்மன் மகனாவான். இந்த கிருட்ணவர்மன் காஞ்சி அரசனிடம் படு தோல்வியடைந்தான். அந்த காஞ்சி மன்னன் இவனாகவே இருக்கக்கூடும் என்பது வரலாற்றாளர்கள் கணிப்பு. அதனால் இவனது காலம் ஐந்தாம் நூற்றாண்டின் முக்கால் பகுதியான கி.பி. 475ல் இருந்தது எனக் கொள்ளலாம்.\n"}
{"id": "145224", "url": "https://ta.wikipedia.org/wiki?curid=145224", "title": "முதலாம் சிம்மவர்மன் (முற்காலம்)", "text": "முதலாம் சிம்மவர்மன் (முற்காலம்)\n\nமுதலாம் சிம்மவர்மன் என்பவன் காஞ்சியை தலைநகராகக் கொண்டு ஆண்ட பல்லவர் மன்னர்களுள் ஒருவன்.\n\nSection::::காலம்.\nஇவனது ஆட்சிக்காலத்தை அறிய போதிய சான்றுகள் இல்லை எனினும் பல்லவ வம்ச வரலாற்று ஆவணமான பிரசஸ்டி ஒன்றின் மூலம் அவனின் ஆட்சிக்காலம் பொ.பி. 275ல் தொடங்கியதை அறியலாம்.\n"}
{"id": "145225", "url": "https://ta.wikipedia.org/wiki?curid=145225", "title": "முதலாம் குமாரவிட்ணு", "text": "முதலாம் குமாரவிட்ணு\n\nமுதலாம் குமாரவிட்னு என்பவன் காஞ்சியை தலைநகராகக் கொண்டு ஆண்ட பல்லவர் மன்னர்களுள் ஒருவன்.\n\nSection::::காலம்.\nஇவனது காலம் பற்றி போதிய ஆதாரங்கள் இல்லை எனினும் இவன் பல்லவர் மரபினுள் ஐந்தாம் ஆனவன் என்றும் இவனது சோழதேசப் படையெடுப்பின் காலத்திலேயே காஞ்சி சோழர்களின் ஆட்சியிலிருந்து பல்லவர் ஆட்சிக்கு மாறியது என்று ஆராய்ச்சியாளர்கள் கூறுவதைக் கொண்டும் இவனது காலம் பொ.பி. 250 - 350களுக்குள் அடங்கிடும் என்பதை அறியலாம்.\n"}
{"id": "145226", "url": "https://ta.wikipedia.org/wiki?curid=145226", "title": "முதலாம் விட்ணுகோபன்", "text": "முதலாம் விட்ணுகோபன்\n\nவிட்ணுகோபன் காஞ்சியை தலைநகராகக் கொண்டு ஆண்ட பல்லவர் மன்னர்களுள் ஒருவன்.இவன் காலத்தில் மயூரவர்மன் என்றவன் பல்லவருக்கு எதிராக புரட்சி செய்து கடம்ப அரசை கிபி350 ல் நிறுவினான் மேலும் இதை பயன்படுத்து கொண்டு கங்கர் கிபி355ல் தன்னாட்சி அடைந்தார்கள்.\n\n\nSection::::காலம்.\nஇதிலிருந்து இவனது ஆட்சிக்காலம் நாலாம் நூற்றாண்டின் நடுப்பகுதியில் அமைந்திருந்ததை அறியலாம்.\n"}
{"id": "145228", "url": "https://ta.wikipedia.org/wiki?curid=145228", "title": "பகுப்பாய்வு வேதியியல்", "text": "பகுப்பாய்வு வேதியியல்\n\nபகுப்பாய்வு வேதியியல் \"(Analytical chemistry)\" என்பது இயற்கையிலுள்ள பருப்பொருட்களை வேதியியல் கூறுகளாகப் பிரித்தெடுத்தல், இனங்காணல், அளவிடுதல் ஆகியவை தொடர்பான ஆய்வுகளை மேற்கொள்ளும் ஒர் அறிவியல் பிரிவாகும். பிரித்தல், இனங்காணல் அல்லது அளவிடுதல் போன்ற செயல்பாடுகள் நடைமுறையில் முழுமையான பகுப்பாய்வு செயல்முறையாகவும் அல்லது வேறொரு முறையையும் இணைத்துக் கொண்டுள்ள ஒரு செயல்முறையாகவும் கருதப்படுகிறது. பகுப்பாய்வுக் கூறுகளை பிரித்தல் செயல்முறை தனிமைப்படுத்துகிறது. பண்பறி பகுப்பாய்வு பகுப்பாய்வுக் கூறுகளை அடையாளம் காண்கிறது. இதேபோல பருமனறி பகுப்பாய்வு பகுப்பாய்வுக் கூறுகளின் எண்ணியல் மதிப்பை அல்லது அடர்த்தியை விளக்குகிறது.\n\nபகுப்பாய்வு முறைகளை மரபுவழி முறை, கருவி முறை என இரண்டாகப் பிரிக்கலாம். மரபுவழி முறையை ஈர வேதியியல் முறை எனவும், மரபுவழி முறையை நவீன பகுப்பாய்வு முறை எனவும் அழைப்பதுண்டு . வீழ்படிவாக்கல், பிரித்தெடுத்தல், காய்ச்சிவடித்தல் போன்ற முறைகள் மரபுவழி பண்பறிபகுப்பாய்வு முறைகளாகும். நிறம், மணம், கொதிநிலை, உருகுநிலை, கதிரியக்கம் அல்லது வினைத்திறம் போன்ற பண்புகளின் அடிப்படையில் உள்ள வேறுபாடுகளை மரபுவழி பண்பறிபகுப்பாய்வு பயன்படுத்துகிறது. மேலும், அளவுகளை நிர்ணயம் செய்வதில் நிறை, கன அளவு போன்றவற்றை அளக்கும் முறையை மரபுவழி பண்பறிபகுப்பாய்வு முறை பயன்படுத்துகிறது. வண்ணப்படிவுப் பிரிகை, மின்புலத் தூள்நகர்ச்சி அல்லது புலப்பாய்வு பகுதிப்பிரிகை போன்ற நுட்பங்களைப் பயன்படுத்தி கருவி முறை பகுப்பாய்வு பயன்படுத்துகிறது. பெரும்பாலும் பண்பறி பகுப்பாய்வு மற்றும் பருமனறி பகுப்பாய்வு என்ற இரண்டு வகை பகுப்பாய்வுகளையும் ஒரே கருவியின் மூலம் சோதிக்கமுடியும், ஒளி-பொருள் நிகழுறவுகள், வெப்பம்-பொருள் நிகழுறவுகள், மின்புலம் அல்லது காந்தப்புலம் நிகழுறவுகள் போன்ற நுட்பங்கள் இக்கருவிகளில் பயன்படுகின்றன. பகுப்பாய்வுக் கூறுகளை பெரும்பாலும் ஒரே கருவியே பிரித்தல், இனங்காணல் அல்லது அளவிடுதல் போன்ற செயல்பாடுகளை செய்து முடிக்க இயலும்.\n\nசோதனை வடிவமைப்பை மேம்படுத்துதல், வேதிப் புள்ளியியல், மற்றும் புதிய அளவீட்டு கருவிகள் உருவாக்கம் போன்ற நடைமுறைகளிலும் பகுப்பாய்வு வேதியியல் கவனம் செலுத்தி வருகின்றது. மேலும் தடய அறிவியல், மருத்துவ அறிவியல் மற்றும் பொறியியல் அறிவியல், அறிவியல் போன்ற துறைகளிலும் பகுப்பாய்வு வேதியியல் பரந்த பயன்பாடுகளை கொண்டுள்ளது.\n\nSection::::வரலாறு.\nவேதியியலின் வரலாறு தொடங்கிய காலந்தொட்டே பகுப்பாய்வு வேதியியல் முக்கியத்துவம் பெற்று வந்துள்ளது. சந்தேகத்திற்குரிய ஒரு பொருளில் எந்தெந்த வேதிப்பொருட்களும் தனிமங்களும் இடம்பெற்றுள்ளன என்பதை உறுதிப்படுத்துவதற்கு இப்பகுப்பாய்வு வேதியியல் பயன்படுத்தப்பட்டுள்ளது. இக்காலகட்டத்தில் பகுப்பாய்வு வேதியியலுக்கு யசுடசு வோன் லைபெக் என்பவர் குறிப்பிடத்தக்க பங்களிப்பினை வழங்கியுள்ளார். முறைப்படுத்தப்பட்ட கனிமசீர் ஆய்வுகள் மற்றும் வேதி வினைக்குழுக்கள் மீதான முறைபடுத்தப்பட்ட கரிமவேதியியல் ஆய்வுகள் உள்ளிட்டவை இவரது கொடைகளில் சிலவாகும்.\n\nமுதல் கருவிமுறைப் பகுப்பாய்வான சுடர் உமிழ்வு நிறமாலையியல் சோதனையை இராபர்ட்டு புன்சன் மற்றும் 1860 இல் ருபீடியம் மற்றும் சீசியம் தனிமங்களைக் கண்டறிந்த குசுத்தாவ் கிர்க்காஃப் ஆகியோர் உருவாக்கினர்.\n\nபகுப்பாய்வு வேதியியல் பிரிவின் முக்கிய வளர்ச்சிகள் பெரும்பாலும் 1900 ஆம் ஆண்டுக்குப் பிறகு நடைபெற்றன. இக்காலத்தில் கருவிமுறைப் பகுப்பாய்வு இப்பிரிவில் மிகுந்த முன்னேற்றம் கண்டு பிரிவில் ஆதிக்கம் செலுத்தியது. 20 ஆம் நூற்றாண்டின் முற்பகுதியில் குறிப்பாக அடிப்படை நிறமாலையியல் உத்திகளும் நிறமாலையியல் அளவீடுகளும் வளர்ச்சி கண்டன. 20 நூற்றாண்டின் பிற்பகுதியில் தூய்மையாக்கப்பட்டது \n\nபிரிப்பு அறிவியலின் வளர்ச்சியும் இதே கால வரிசை முறையில் வளர்ச்சியும் உயர் செயல்திறன் கருவிகளின் கண்டுபிடிப்பும் அவற்றின் மேம்பாட்டும் வளர்ச்சியும் நிகழ்ந்தேறின .\n\n1970 களில் இந்த உத்திகள் யாவும் ஒன்றாகக் கலப்பு உத்திகளாகப் பயன்படுத்தப்பட்டு, கொடுக்கப்பட்ட மாதிரியின் முழுமையான பண்புகள் யாவும் விவரிக்கப்பட்டன.\n\nநவீன பகுப்பாய்வு வேதியியலில், கருவிமுறை ஆய்வுகள் அதிகமாக ஆதிக்கம் செலுத்தி வருகின்றன. பல பகுப்பாய்வு வேதியியல் அறிஞர்கள் ஒரே ஒரு வகை கருவியில் கவனம் செலுத்தினர். புதிய கருவிகள் கண்டுபிடிப்பு மற்றும் புதிய பயன்பாட்டு முறைகள் அல்லது புதிய பகுப்பாய்வு முறைகளில் கல்வியாளர்கள் கவனம் செலுத்த முனைந்தனர். பகுப்பாய்வு வேதியியலுடன் தொடர்புள்ள வேதியியலாளர்களின் இரத்தத்தில் இருப்பதாக தர்போது கண்டுபிடிக்கப்பட்டுள்ள ஒர் இரசாயனத்தின் இருப்பு புற்றுநோய் ஆபத்தை அதிகரிப்பதாக தெரிவிக்கிறது. ஒரு புதிய முறையை உருவாக்க முயற்சியில் ஒரு நிறமாலையியல் முறையில் வரையறுப்பு மற்றும் உணர்திறனை அதிகரிக்கக்கூடிய புதிய வகை சீரொளியை உருவாக்கும் முயற்சிகள் மேற்கொள்ளப்பட்டு வருகின்றன. புதியதாக உருவாக்கப்பட்ட பல கருவிகளில் அளந்தறியப்படும் தொழிற்துறை, சூழ்நிலை அறிவியல் பயன்பாட்டுத் தரவுகள் நிலையாக நீண்ட காலத்திற்கு ஒப்பிட்டு பார்க்கப்படும் வகையில் உறுதியாக உள்ளன.\n\nபகுப்பாய்வு வேதியியல் மருந்து துறையிலும் முக்கிய பங்கு வகிக்கிறது. புதிய மருந்துகளை தேர்வு செய்தல், கண்டுபிடித்தல் மற்றும் பல்வேறு மருத்துவத் துறை பயன்பாடுகளில் பெரும்பாலாகப் பயன்படுத்தப்படுகிறது. மருந்து மற்றும் நோயாளி இடையே உள்ள இடைவினைகள் தொடர்பான ஆய்வுகளிலும் பயன்படுத்த ஆய்வுகள் மேற்கொள்ளப்படுகின்றன.\n\nSection::::பாரம்பரிய பகுப்பாய்வு முறைகள்.\nநவீன பகுப்பாய்வு வேதியியல் ஒருபுறத்தில் அதிநவீன மயமாக்கல் என்ற பெயரில் ஆதிக்கம் செய்துவந்தாலும், பகுப்பாய்வு வேதியியலின் வேர்களாக கருதப்படும் மரபுவழி பகுப்பாய்வு முறைகள், நவீன கருவிகளில் பயன்படுத்தப்படும் சில சோட்பாடுகள் சில இன்றும் பயன்படுத்தப்பட்டு வருகின்றன. பல பாரம்பரிய தொழில்நுட்பங்கள் நவீன் பகுப்பாய்வு வேதியியலின் முதுகெலும்பாக இருக்கின்றன. இந்த நுட்பங்களில் மிகப்பல இளங்கலை பகுப்பாய்வு வேதியியல் கல்வி ஆய்வகங்களில் முனைப்புடன் பயன்படுத்த முனைகின்றன.\n\nSection::::பண்பறி பகுப்பாய்வு.\nபண்பறி பகுப்பாய்வுகள் பண்புகளை மட்டுமே ஆய்வு செய்கின்றன. இவை பருமனை ஆய்வு செய்வதில்லை. ஒரு குறிப்பிட்ட சேர்மத்தில் ஒரு குறிப்பிட்ட பொருள் இருக்கிறதா? அல்லது இல்லையா? என்ற வினாவுக்கு விடையளிப்பதாகவே இப்பகுப்பாய்வுகள் அமைகின்றன. தரம் சார்ந்த நிறை அல்லது அடர்த்தியை இப்பண்பறி பகுப்பாய்வு ஆய்வதில்லை.\n\nSection::::வேதியியல் சோதனைகள்.\nவேதியியலில் பல்வேறு வகையான எண்ணற்ற பண்பறி பகுப்பாய்வுகளும், பருமனறி பகுப்பாய்வுகளும் பல்வேறு காரணங்களுக்காக பயன்படுத்தப்படுகின்றன. இப்பகுப்பாய்வுகள் பல்வேறு வகையான சோதனைகளாக நடத்தப்படுகின்றன. தங்கத்தை ஆய்வு செய்ய பயன்படும் அமில சோதனை, இரத்தத்தின் இருப்பை அறிய உதவும் கேசுட்டல் மேயர் சோதனை, கேரியசு ஆலசன் சோதனை உள்ளிட்ட பல சோதனை முறைகளை உதாரணமாகக் கூறலாம். வேதியியல் சோதனைகள் கீழ்கண்ட காரணங்களுக்காக மேற்கொள்ளப்படுகின்றன.\n\n\nSection::::சுவாலைப் பரிசோதனை.\nகொடுக்கப்பட்டுள்ள ஒரு மாதிரியில் உள்ள தனிமங்கள் அல்லது உலோக அயனிகளை கண்டறிவதற்கான ஒரு இரசாயனப் பரிசோதனையே சுவாலைப் பரிசோதனை எனப்படும். இச்சோதனையின் போது தனிமம் அல்லது சேர்மத்தின் சிறிதளவு மாதிரியானது அதிக வெப்பமுடைய நீலநிறச் சுவாலைக்கு மேல் காட்டப்படுகிறது. குறிப்பிட்ட தனிமத்திற்குரிய தனித்துவமான நிறம் கிடைப்பதை வைத்து அக்குறிப்பிட்ட தனிமத்தின் இருப்பு அறியப்படுகிறது. சந்தேகித்தல், சோதனை செய்து பார்த்தல் இறுதியாக உறுதிப்படுத்தும் சோதனையின் மூலம் உறுதி செய்தல் என தொடர்ச்சியான சில பரிசோதனைகள் மூலம் உலோகங்களையும் அயனிகளையும் கண்டறிதலில் இச்சுவாலைப் பரிசோதனை நன்றாக வேலை செய்கிறது. பொதுவாக சுவாலைப் பரிசோதனையின் போது ஆய்வுகூடங்களில் புன்சன் சுடரடுப்பு பயன்படுத்தப்படுகிறது .\n\nSection::::பருமனறி பகுப்பாய்வுகள்.\nகொடுக்கப்பட்ட ஒரு மாதிரியின் நிறை, அடர்த்தி போன்றவற்றை உறுதிப்படுத்த மேற்கொள்ளப்படும் ஆய்வுகள் பருமனறி பகுப்பாய்வுகள் எனப்படும்.\n\nSection::::எடையறி பகுப்பாய்வு.\nஎடையறி பகுப்பாய்வில் நிறையின் அடிப்படையில் தொடர்ச்சியான திட்டமிட்ட சோதனைகள் நிகழ்த்தப்பட்டு பகுதிக்கூறு ஒன்று ஆய்வு செய்யப்படுகிறது. இம்முறையில் எடையிடுதல் முக்கியத்துவம் பெறுகிறது. ஓர் ஐதரேட்டு அல்லது நீரேற்றில் உள்ள நீரின் அளவை உறுதிப்படுத்த மேற்கொள்ளப்படும் ஆய்வு பொதுவாக பருமனறி பகுப்பாய்விற்கான உதாரணமாகக் கருதப்படுகிறது. சூடேற்றலுக்கு முன்னதான நிறை, சூடேற்றத்திற்கு பின்னரான நிறை இரண்டும் கண்டறியப்பட்டு நீரிழப்பின் அளவு கண்டறியப்படுகிறது. பகுதிக்கூறில் இடம்பெற்றுள்ள ஓர் அயனியின் நிறையை கண்டுபிடித்து உறுதி செய்து விட்டால் இதே நிறை அளவை பல்வேறு கலவைகளிலும் பயன்படுத்த இயலும் . \n\nSection::::தரம்பார்த்தல்.\nதரம்பார்த்தல் என்பது ஒர் அடையாளம் தெரிந்த பகுப்பாய்வுக்கூறின் செறிவை தீர்மானிக்கப் பயன்படுத்தப்படும் பொதுவான ஓர் ஆய்வக முறையாகும் . கன அளவு கணக்கீடுகள் தரம்பார்த்தல் சோதனையில் முக்கிய பங்கு வகிக்கின்றன. \nபகுப்பாய்வு செய்யப்படவேண்டிய கரைசலுடன் அது சமானப்புள்ளியை அடையும்வரை ஒரு வினைப்பொருளை கரைசலுடன் சேர்ப்பது தரம்பார்த்தல் எனப்படும். பெரும்பாலும் ஒரு கரைசலில் உள்ள பொருளின் அளவு இங்கு பகுப்பாய்வு செய்யப்படு தீர்மானிக்கப்படுகிறது. மேல்நிலை கல்வி வகுப்புகளில் அமில கார தரம்பார்த்தல் சோதனை பொதுவாக பாடத்திட்டத்தில் இடம்பெற்றிருக்கும். இவைதவிர பல்வேறு வகை தரம் பார்த்தல் சோதனைகள் நடைமுறையில் உள்ளன.\n\nSection::::கருவிமுறை பகுப்பாய்வுகள்.\nகருவிமுறை பகுப்பாய்வு என்பது பகுப்பாய்வுக் கூறுகளை அறிவியல் கருவிகளைப் பயன்படுத்தி பகுப்பாய்வு செய்யும் ஒரு வேதியியல் துறையாகும்.\n\nSection::::நிறமாலையியல்.\nநிறமாலையியல் என்பது பருப்பொருளுக்கும் மின்காந்தக் கதிர்வீச்சுக்கும் இடையே உள்ள நிகழ் உறவுகளைப் பற்றி ஆயும் அறிவியல் துறையாகும். ஒரு பொருள் வெப்பமுறும் பொழுது வெளிவிடும் ஒளியின் பண்புகளைப்பற்றியோ, அல்லது ஒரு பொருள் மீது வீசப்படும் ஒளியை அப்பொருள் எப்படிக் கடத்துகின்றது, அதனால் அப்பொருளுள் என்னென்ன விளைவுகள் ஏற்படுகின்றன போன்ற எல்லா ஒளி - பொருள் உறவாட்ட நிகழ்வுகள் பற்றியும் இத்துறை ஆய்வு செய்கிறது.\n\nஅணு உறிஞ்சி நிறமாலைக்காட்டி, அணு உமிழ்வு நிறமாலை, புறஊதா கட்புல நிறமாலை, எக்சுகதிர் ஒளிர்வு நிறமாலை, அகச்சிவப்பு நிறமாலை, இராமன் நிறமாலை, இரட்டை முனைவாக்கம் தலையீட்டுமானியைப், அணுக்கரு காந்த ஒத்திசைவு நிறமாலை, ஒளியுமிழ் நிறமாலை மோசுபௌர் நிரமாலை என பல்வேறு பயன்பாடுகளை நிறமாலையியல் துறை கொண்டுள்ளது.\n\nSection::::பொருண்மை நிறமாலையியல்.\nமின்புலம் மற்றும் காந்தப்புலங்களைப் பயன்படுத்தும் மூலக்கூறுகளின் அணுப்பொருண்மைக்கும் மின்சுமைக்கும் இடையே உள்ள விகிதத்தை பொருண்மை நிறமாலையியல் அளவிடுகிறது. எலக்ட்ரான் தாக்க அயனியாக்கம், இரசாயன அயனியாக்கம், எலக்ட்ரான் தெளிப்பு அயனியாக்கம், விரைவு அணு மோதல் அயனியாக்கம், அணி உதவி சீரொளி புறந்தள்ளல் அயனியாக்கம் போன்ற மற்றும் பல அயனியாக்க முறைகள் நடைமுறையில் உள்ளன.\n\nSection::::மின்வேதியியல் பகுப்பாய்வுகள்.\nமின்வேதியியல் பகுப்பாய்வு முறைகள என்பவை பகுப்பாய்வு வேதியியல் முறை நுட்பங்களின் தொகுப்பாகும். மின்வேதிக் கலத்தில் உள்ள மின்பகுளியின் பொருண்மையைக் கலத்தின் [மின்னிலை (வோல்ட்கள்) அல்லது மின்னோட்டம் (ஆம்பியர்கள்) அல்லது இரண்டையும் அளந்து கண்டறியும் பகுப்பாய்வு முறைகளாகும். இம்முறைகளில் மின்கலத்தின் எந்த கூறுபாடு கட்டுபடுத்தப்படுகிறது, அளக்கப்படுகிறது என்பதைக் கருத்திற்கொள்வதன் அடிப்படையில் பலவாறாகப் பிரிக்கலாம். மின்முனைகளின் மின்னிலை வேறுபாட்டை அளக்கும் மின்னிலை அளவியல், குறிப்பிட்ட நேரத்தில் மின்கலனில் பாயும் கல மின்னோட்டத்தை அளக்கும் கூலம்பளவியல், மின்கலனின் மின்னிலையை மாற்றி மின்னோட்டத்தை அளக்கும் வோல்ட்டா அளவியல் என்பவை மூன்று முதன்மையான வகைகளாகும்.\n\nSection::::வெப்ப அளவீட்டு பகுப்பாய்வியல்.\nவெப்ப அளவீட்டு பகுப்பாய்வியல் என்பது வெப்பத்தின் காரணமாக பருப்பொருளில் நிகழும் மாற்றங்களை அளந்தறியும் ஒரு துறையாகும். சில குறிப்பிட்ட நிபந்தனைகளுக்கு உட்பட்ட இரசாயன வினைகள், இயற்பியல் மாற்றங்கள் அல்லது நிலை மாற்றம் போன்றவற்றை இதற்கு உதாரணமாகக் கூறலாம். வெப்ப அளவீட்டு பகுப்பாய்வுகள் கலோரிமானி என்னும் கருவியின் உதவியால் மேற்கொள்ளப்படுகின்றன. கலோரிமானியைக் கண்டறிந்த யோசப் பிளாக் என்பவர் வெப்ப அளவீட்டு பகுப்பாய்வியலின் தந்தையாகக் கருதப்படுகிறார் . \n\nSection::::பிரித்தல் பகுப்பாய்வுகள்.\nபருப்பொருள் கலவையின் சிக்கல் நிறைந்த கூறுகளைக் குறைத்து எளிமையாக்குவது பிரித்தல் பகுப்பாய்வின் நோக்கமாகும். இதற்கு வண்ணப்படிவுப் பிரிகை, மின்புலத் தூள்நகர்ச்சி, புலப் பாய்வு பிரிகை என்பன முக்கியமான பிரித்தல் பகுப்பாய்வு செயல்முறைகளாகும்.\n\nSection::::கலப்பின நுட்பங்கள்.\nமேற்கூறப்பட்ட ஓரிரு நுட்பங்களை ஒன்றிணைத்து உருவாக்கப்பட்ட கருவிகளால் மேற்கொள்ளப்படும் பகுப்பாய்வு முறை கலப்பின நுட்ப பகுப்பாய்வு முறைகள் எனப்படும் தற்காலத்தில் பல்வேறு கலப்பின பகுப்பாய்வு நுட்பங்கள் பயன்படுத்தப்பட்டும் வளர்ச்சியடைந்தும் வருகின்றன. உதாரணங்கள்: வளிம நிறப்பிரிகை வரைவு-பொருண்மை நிரல்மானி, வளிம நிறப்பிரிகை வரைவு- அகச்சிவப்பு நிறமாலையியல், நீர்ம வளிம நிறப்பிரிகை வரைவு- பொருண்மை நிரல்மானி இன்னும் பல. கலப்பின பிரிகை முறைகள் என்பவை கரைசல்களிலுள்ள வேதிப்பொருட்களை கண்டறியவும் பிரித்தெடுக்கவும் பயன்படுத்தப்படும் ஒரு முறையாகும். இதில் ஓரிரண்டு நுட்பங்கள் ஒன்றிணைத்து பயன்படுத்தப்படுகின்றன. வேதியியலிலும் உயிர் வேதியியலிலும் இம்முறைகள் பரவலாகப் பயன்படுத்தப்படுகின்றன.\n\nSection::::நுண்ணோக்கியியல்.\nஒற்றை மூலக்கூறுகள் ஒற்றை உயிரணுக்கள், உயிரியல் திசுக்கள் மற்றும் மீநுண் பொருட்கள் போன்றவற்றை காட்சிப்படுத்துதல் தற்காலத்தில் பகுப்பாய்வு அறிவியலில் மிகுந்த ஆர்வத்தை உண்டாக்கும் அணுகுமுறையாகும். மேலும், மற்ற பாரம்பரிய பகுப்பாய்வு கருவிகளைக் கொண்டு கலப்பு பகுப்பாய்வு அறிவியல் இத்துறையை புரட்சிகரமாக்குகின்றது. நுண்ணோக்கியியல் துறை மேலும் மூன்று வெவ்வேறு துறைகளாக வகைப்படுத்தப்படுகிறது. ஒளி நுண்ணோக்கியியல், எலக்ட்ரான் நுண்ணோக்கியியல், அலகிடும் சோதனை நுண்ணோக்கியியல் என்பவை அம்மூன்றுவகை நுண்ணோக்கியியல் துறைகளாகும். கண்ணி மற்றும் புகைப்படக் கருவிகளின் நவீன வளர்ச்சி காரணமாக இத்துறையிலும் விரைவான வளர்ச்சி ஏற்பட்டு வருகிறது.\n\nSection::::சில்லாய்வகம்.\nசில மில்லி மீட்டர் முதல் சில சதுர சென்டிமீட்டர் வரை அளவுடன், ஆய்வக செயல்பாடுகளை ஒருங்கிணைத்துச் செயல்படும் ஓர் ஒற்றைச் சில்லே சில்லாய்வகம் என்ற கருவியாகும். இக்கருவியின் மூலம் நுண்ணிய பைக்கோலிட்டருக்கும் குறைவான கன அளவுள்ள திரவத் தொகுதிகளை கையாளமுடியும் .\n\nSection::::பிழைகள்.\nநோக்கப்பட்ட மதிப்புக்கும் உண்மையான மதிப்புக்கும் இடையே உள்ள எண் வேறுபாட்டை தோராயப்பிழை என வரையறுக்கலாம்.\nஇரசாயன பகுப்பாய்வில் உண்மை மதிப்புக்கும் அனுசரிக்கப்பட்ட மதிப்புக்கும் இடையே உள்ள தொடர்பை ஒரு பிழைச் சமன்பாடு மூலம் விளக்க முடியும்.\n\nபி = தோ – உ\nஇங்கு,\nபி = தனிப்பிழை,\nதோ = தோற்ற மதிப்பு\nஉ = உண்மை மதிப்பு.\n\nஒர் அளவீட்டுப் பிழை என்பது துல்லியமான அளவீட்டின் தலைகீழ் அளவாகும். அதாவது சிறிய அளவீட்டுப் பிழையானது துல்லிய அளவீட்டைக் காட்டிலும் பெரியதாக இருக்கும். பிழைகள் ஒப்பீட்டளவில் குறிப்பிடப்படுகின்றன.\n\nபி/உ × 100 = % பிழை,\nபி/உ × 1000 = ஆயிரத்திற்கு ஒரு பிழை\n\nSection::::பகுப்பாய்வு தர கட்டுப்பாடுகள்.\nபொதுவாக சோதனை முடிவுகள் முரணற்றதாகவும், சீராக ஒப்பிடக்கூடியதாகவும், துல்லியமானதாகவும் மற்றும் குறிப்பிட்ட நுணுக்க எல்லைக்குள்ளாகவும் உள்ளனவா என்பதை உறுதி செய்வதற்காக வடிவமைக்கப்பட்டுள்ள செயல்முறைகளையும் நடைமுறைகளையும் பகுப்பாய்வு தர கட்டுப்பாட்டு குறிக்கிறது . பகுப்பாய்வு ஆய்வகத்திற்கு சமர்ப்பிக்கப்பட்ட தரவுகள் கண்டிப்பாக துல்லியமானதாக இருக்க வேண்டும். இதனால் தவறான விளக்கங்கள், தோராயமாக்கல்கள் அல்லது தவறான முடிவுகளைத் தவிர்க்க முடியும். ஆய்வகத்தில் இருந்து உருவாக்கப்படும் தரங்களும் அளவுகளும் பின்னர் முடிவெடுப்பதற்கு பயன்படுத்தப்படலாம். வேதியியல் நோக்கில் பண்பறி பகுப்பாய்வு எனப்படுவது ஒரு வேதி உறுப்பு அல்லது இரசாயன கலவையின் அளவு அல்லது அடர்த்தி ஆகியவற்றின் அளவைக் குறிக்கிறது, இந்த அளவு பொருளுக்குப் பொருள் வேறுபடுகிறது. தொழில், மருத்துவம் மற்றும் சட்ட அமலாக்கம் போன்ற துறைகளில் பகுப்பாய்வுத் தரக்கட்டுபாட்டைப் பயன்படுத்தலாம்.\n\nSection::::செந்தர வளைவு.\nசெந்தர வளைவு என்பது அளவையிடல் வளைவு, என்ற பெயராலும் அழைக்கப்படுகிறது. அளவுசார்ந்த நுட்பங்களை ஆய்வதற்கு உதவிகரமாக வரையப்படும் வரைபடத்தின் ஒரு வகையாகும்.\nஅறியப்பட்ட பண்புகளுடன் கூடிய பல மாதிரிகள் அளவிடப்பட்டு வரைபடமாக வரையப்படுகிறது. பின்னர் இதே போன்ற பண்புகளை அறியப்படாத மாதிரிகளுக்கு அளவிடப்பட்டு வரைபடத்தில் இடைச்செருகலாக சேர்க்கப்பட்டு தீர்மானிக்கப்படுகிறது. அறியப்பட்ட பண்புகளுடன் கூடிய மாதிரிகள் செந்தரநிலைகள் என்றும் அவற்றைக் கொண்டு வரையப்பட்ட வரைபடம் செந்தர வரைபடம் என்றும் அழைக்கப்படுகிறது . \nவேதிப்பகுப்பாய்விலும் அறியப்படாத ஒரு பொருளில் உள்ள ஒரு வேதிப்பொருளின் அளவு இவ்வாறு ஒப்பிடுதல் மூலம் உறுதிப்படுத்தப்படுகிறது. ஒரு தனிமம் அல்லது சேர்ம மாதிரியின் அடர்த்தி இந்நுட்பத்தின் கண்டறி எல்லையைவிட அதிகமாக இருந்தால், ஒரு தூய்மையான கரைப்பானில் கரைத்து மாதிரியின் அடர்த்தி குறைக்கப்படுகிறது. தனிமம் அல்லது சேர்ம மாதிரியின் அடர்த்தி இந்நுட்பத்தின் கண்டறி எல்லையைவிட குறைவாக இருந்தால், கூட்டல் முறை பின்பற்றப்படுகிறது. \n\nSection::::உள் செந்தரம்.\nசில நேரங்களில் அறியப்பட்ட மாதிரியின் அடர்த்தியுடன் உள் செந்தரத்தை சேர்த்து பகுப்பாய்வு மாதிரியின் அளவறிதலுக்காக பயன்படுத்துகிறார்கள். பின்னர் பகுப்பாய்வுக் கூறின் அளவை கண்டறிந்து உறுதி செய்கிறார்கள். பகுப்பாய்வுக் கூறின் தற்போதைய அளவு செந்தர அளவாக தீர்மானிக்கப்படுகிறது. ஐசோடோப்பு கணித்தல் முறை வளர்ச்சிக்கு உள் செந்தரம் வழிவகுத்தது.\n\nSection::::செந்தரக் கூடுதல்.\nபகுப்பாய்வு வேதியியலில் அளந்தறிவதற்காக பொதுவாக கூட்டல் அணுகுமுறையை பின்பற்றுவர். இதன்படி பகுப்பாய்வு செய்யப்பட்ட மாதிரியின் சிற்றளவுடன் நேரடியாக செந்தரம் சேர்க்கப்படுகிறது. அணிக்கோவை விளைவு பொருந்துமிடங்களில் இம்முறை பயன்படுத்தப்படுகிறது. எனவே பாரம்பரிய அளவையிடல் வளைவு அணுகுமுறையுடன் இதை ஒப்பிட முடியாது .\n\nSection::::குறிப்பலையும் இரைச்சலும்.\nதொடர்புடைய ஓசையை குறைக்கும்பொழுது விரும்பிய குறிப்பலை அதிகரிக்கும் என்பது பகுப்பாய்வு வேதியியலின் மிக முக்கியமான கூறுகளில் ஒன்று ஆகும் . \nபகுத்துணர்ந்த எண்ணிக்கையை குறிப்பலைக்கும் இரைச்சலுக்கும் இடையிலான விகிதமாகக் குறிப்பிடுவார்கள். (குறிப்பலை/இரைச்சல்). சுற்றுச்சூழல் காரணிகள் இருந்தும் அடிப்படை இயற்பியற் செயல்முறைகளிலிருந்தும் இரைச்சல் தோன்றுகிறது.\n\nSection::::வெப்ப இரைச்சல்.\nஜான்சன்-நைகிசுடு இரைச்சல் என்பது மின்கடத்தியில் மின்னோட்டம் நிகழும் போது, வெப்ப மிகுதியினால் ஏற்படும் ஒருவகை மின்னிரைச்சல் ஆகும். இந்த மின்னிரைச்சலை வெப்ப மின் இரைச்சல், ஜான்சன் இரைச்சல், நைகிடு இரைச்சல் என்று பலவாறாக அழைப்பார்கள். பெரும்பாலான இடங்களில் மின்னோட்டம் நிகழ்வதற்குக் காரணம் அங்குள்ள எதிர்மின்னிகள் ஒரு திசையில் ஓடுவதாலேயே ஆகும். வெப்பம் அதிகமாகும் போது, எதிர்மின்னிகள் ஆற்றல் அடைந்து ஓடும் திசையில் சிறு மாற்றங்கள் ஏற்படுகின்றன. இது மொத்த மின்னோட்டத்தைக் குறைத்தும் அதிகப்படுத்தியும் மின்னோட்டத்தின் அளவை சிறிது மாற்றுகின்றது. இந்த சிறு சிறு மாற்றங்களே நைகிசுடு இரைச்சலுக்குக் காரணம் ஆகும்.\nஒரு கடத்தியில் உண்டாகும் வெப்ப மின் இரைச்சல் வெள்ளை இரைச்சல் என்று அழைக்கப் படும். வெப்பம் எதிர்மின்னிகளைத் தாக்கி அவற்றுக்கு ஆற்றலைக் கொடுக்கிறது. அந்த ஆற்றலில் எல்லா வகையான அதிர்வெண்களும் கலந்து இருக்கும். ஒரு மின்தடையிலுள்ள வெப்ப இரைச்சலின் சராசரி வர்க்கமூல மதிப்பு பின்வரும் வாய்ப்பாட்டினால் கணக்கிடப்படுகிறது.\n\nஇங்கு, kB என்பது போல்ட்சுமான் மாறிலியையும், T என்பது வெப்பத்தையும், R என்பது மிந்தடையையும், formula_2 என்பது அலைவரிசை formula_3 இன் பட்டையகலத்தையும் குறிக்கிறது. \n\nSection::::குண்டு இரைச்சல்.\nகுண்டு இரைச்சல் என்பது ஒரு எலக்ட்ரானியல் மின்சுற்றில் உள்ள எலக்ட்ரான்கள் அல்லது ஒளியியல் கருவியில் உள்ள ஒளியன்கள் எனப்படும் போட்டான்கள் திட்டவட்டமான எண்ணிக்கையில் குறிப்பலைகளில் ஏற்ற இறக்கத்தை ஏற்படுத்தும்போது உண்டாகும் மின்னிரைச்சலாகும். \nமேலும், குண்டு இரைச்சல் என்பது பாய்சான் செயல்முறையும் மின்னேற்பிகளும் மின்சாரத்தின் பாய்வை பாய்சான் பரவலை பின்பற்றச் செய்வதைக் குறிக்கிறது. மின்சார ஏற்ற இறக்கத்தின் சராசரி வர்க்க மூலத்தை கீழ்காண் வாய்ப்பாட்டின் மூலம் அறியலாம் \nஇங்குள்ள \"e\" என்பது தொடக்க மின்சுமையையும் \"I\" என்பது சராசரி மின்சாரத்தையும் குறிக்கின்றன. குண்டு இரைச்சல் வெண்மை இரைச்சல் என்றும் அழைக்கப்படுகிறது.\n\nSection::::பிளிக்கர் இரைச்சல்.\nபிளிக்கர் இரைச்சல் என்பது 1/f அல்லது இளஞ்சிவப்பு ஆற்றல் அலைமாலை அடர்த்தியைக் கொண்டுள்ள ஒரு வகையான மின்னியல் இரைச்சலாகும். பல்வேறு பரவலான வரையறைகளைப் பெற்றிருந்தாலும் பிளிக்கர் இரைச்சலை 1/f இரைச்சல், இளஞ்சிவப்பு இரைச்சல் என்ற பெயர்களாலும் அழைப்பர். எல்லாவகையான மின்னணுவியல் கருவிகளிலும் பிளிக்கர் இரைச்சல் தோன்றுகிறது. இதனால் பல்வேறு வகையான விளைவுகளும் தோன்றுகின்றன.\n\nSection::::சுற்றுச்சூழல் இரைச்சல்.\nசுற்றுச்சூழல் இரைச்சல் என்பதுசுற்றுப்புறத்தில் உள்ள ஒலி மாசு, போக்குவரத்து மாசு, தொழில்துறை மாசு, மற்றும் பொழுதுபோக்கு நடவடிக்கைகளால் ஏற்பட்ட மாசு போன்றவற்றின் தொகுப்பாக இருக்கிறது. மேலும், பகுப்பாய்வுக் கருவியின் சுற்றுபுறத்தில் இருந்து தோன்றும் இரைச்சல் சுற்றுச்சூழல் இரைச்சல் எனப்படுகிறது. மின்கம்பிகள், வானொலி, தொலைக்காட்சி நிலையங்கள், கம்பியிலா கருவிகள், ஒளிரும் விளக்குகள் மற்றும் மின் மோட்டார்கள் போன்றவை மின்காந்த இரைச்சலுக்கான மூலங்களாக கருதப்படுகின்றன.\n\nSection::::இரைச்சல் குறைப்பு.\nஇரைச்சல் குறைப்பை கணினி வன்பொருளினாலும் அல்லது மென்பொருளினாலும் திறம்பட நிறைவேற்றலாம். காப்புறைக் கம்பிகள், ஒப்புமை வடிகட்டல், குறிப்பலை பண்பேற்றம் போன்றவை கணினி வன்பொருள் இரைச்சல் குறைப்புக்கு உதாரணங்களாகும். எண்மிய வடித்தல், குழும சராசரி, பாக்சுகார் சராசரி, மற்றும் தொடர்பு முறைகள் போன்றவை கணினி மென்பொருள் இரைச்சல் குறைப்புக்கு உதாரணங்களாகும் .\n\nSection::::பயன்பாடுகள்.\nஇயற்கை மற்றும் செயற்கைப் பொருட்களின் வேதியியல் கூறுகளைப் வேறாக்கல், இனங்காணல், அளவிடுதல் ஆகியவை தொடர்பான கல்வித்துறை. செயல்பாடுகளில் பயன்படுத்தப்படுகிறது.\nகருவி முறையில், ஒளியுறிஞ்சல், உடனொளிர்வு, கடத்துதிறன் போன்ற இயற்பியக் கணியங்களை அளப்பதற்குக் கருவிகள் பயன்படுகின்றன.\n\nபொருட்களை வேறுபடுத்துவதற்கு, வண்ணப்படிவுப் பிரிகை, மின் முனைக் கவர்ச்சி ஆகியவற்றைப் பயன்படுத்துகின்றனர்.\n\nதடய அறிவியல், உயிரி ஆய்வியல், மருத்துவ ஆய்வு, சுற்றுச்சூழல் ஆய்வு, மற்றும் பொருளறிவியல் ஆய்வு உட்பட பல பயன்பாடுகளை பகுப்பாய்வு வேதியியல் கொண்டுள்ளது. செயல்திறன் உணர்திறன், கண்டறிதல் எல்லை, தேர்ந்தெடுத்தல், துல்லியம், மற்றும் வேகம்), அறுவை சிகிச்சை, பயிற்சி, நேரம் போன்ற பலதரப்பட்ட நடவடிக்கைகளில் மேம்பட்ட முன்னேற்றத்தை பகுப்பாய்வியல் துறை அளிக்கிறது. \nசமகால பகுப்பாய்வு அணு நிறமாலையியல் துறையின் முக்கிய கிளைகளாக ஓலியியல் மற்றும் பொருண்மை நிறமாலையியல் துறைகள் உள்ளன.\n\nநானோ தொழினுட்ப வளர்ச்சியில் பகுப்பாய்வு வேதியியல் ஒரு தவிர்க்க முடியாத பகுதியாக இருக்கிறது. மேற்பரப்பு ஆய்வுக் கருவிகள், எலக்ட்ரான் நுண்ணோக்கிகள் மற்றும் அலகீட்டுப் பரிசோதனைக் கருவிகள் ஆகியவை அணு கட்டமைப்புகளை காட்சிப்படுத்த விஞ்ஞானிகளுக்குப் பெரிதும் உதவுகின்றன.\n\nசமீபத்தில் வளர்ச்சியடைந்துள்ள கணினி தானியக்கத் தொழினுட்பமும், தகவல் தொழில் நுட்பமும் உயிரியல் துறைகளில் பகுப்பாய்வு வேதியியலை விரிவாக்கியுள்ளன. உதாரணமாக, தானியங்கு டி.என்.ஏ வரிசைமுறை இயந்திரங்கள் மரபணு பிறப்புக்கு வழிவகுக்கும் மனித மரபணு திட்டங்களை நிறைவு செய்கின்றன. புரதங்களை அடையாளம் காண்பதிலும், பெப்டைடுகளை வரிசைப்படுத்துவதிலும் நிறமாலை ஆய்வு புரதக்கல்வித்துறையில் ஒரு புதிய பிரிவைத் திறந்தது.\n\n"}
{"id": "145233", "url": "https://ta.wikipedia.org/wiki?curid=145233", "title": "அசோக் குமார்", "text": "அசோக் குமார்\n\nஅசோக் குமார் (\"Ashok Kumar\", வங்காள மொழி অশোক কুমার গাঙ্গুলি , 13 அக்டோபர் 1911 – 10 திசம்பர் 2001) என்றும் அன்பாக தாதாமோனி என்றும் அழைக்கப்படும் குமுத்லால் கஞ்சிலால் கங்குலி ஓர் இந்திய திரைப்பட நடிகர். விடுதலைக்கு முந்தைய பிரித்தானிய இந்தியாவில் வங்காள மாகாணத்தில் பாகல்பூரில் பிறந்து இந்திய திரைப்படங்களில் உன்னத நிலையை எட்டியவர். இவரது பங்களிப்புகளுக்காக இந்திய அரசு 1988ஆம் ஆண்டில் தாதாசாகெப் பால்கே விருதும் 1998ஆம் ஆண்டில் பத்ம பூசன் விருதும் வழங்கியுள்ளது.\n\nSection::::பிறப்பும் , வளர்ப்பும்.\nஅசோக்குமார் வங்காள ப்ரெசிடென்ஸி பகுதியில் பகல்பூரில் குமுத்லால் என்ற இயற் பெயரில் பிறந்தார் . இவர் வழக்கறிஞர் ஆனா தந்தை குஞ்சிலால் கங்குலிக்கும் , கவுரிதேவிக்கும் மூத்த மகனாய் பிறந்தார் . இரண்டு வருடம் கழித்து பிறந்த தங்கை சதிதேவி சஷாதர் முகர்ஜிக்கு மிக சிறு வயதில் திருமணம் செய்து வைக்கப்பட்டார் .அடுத்து பிறந்த தமையன் பெயர் அனூப் குமார் 15 வருட இடை வெளியில் 1926 இல் பிறந்தார் . இதை அடுத்து மூன்று வருடத்தில் அபாஸ் என்ற கிஷோர் குமார் 1929 இல் பிறந்தார்\n\nSection::::சொந்த வாழ்கை.\nஅக்கால வழக்கப்படி மிக சிறிய டீன் ஏஜ் பருவத்திலேயே ஷோபா என்பாரை திருமணம் செய்தார் . இது பெற்றோர்களால் நடத்தப்பட்ட திருமணம் ஆகும் . இந்த திருமணம் மகிழ்ச்சியாகவும் , கோட்பாட்டுக்குள் அடங்கியதாயும் நடுத்தர வாழ்க்கையையே பின்பற்றி யதாகவும் அமைந்தது . இவர்களுக்கு அரூப் கங்குலி என்ற மகனும் , பார்தி படேல் , ரூபா வர்மா , ப்ரீத்தி கங்குலி ஆகிய மகள்களும் அடுத்தடுத்து பிறந்தனர்\n\nஅரூப் கங்குலி பேஸுபான் என்ற படத்தில் நடித்தார் .இப்படம் தோல்வி அடைய பின்னர் ஒரு கார்ப்பரேட் கம்பனியில் வேலைக்கு சேர்ந்து விட்டார் .பார்திபடேல்படேல் என்பாருக்கு வாழ்க்கைப்பட்டு அனுராதா படேல் என்ற மகள் உள்ளார் .இவரும்ரூ சினிமாவில் நடித்துள்ளார் . \nஅனுராதா படேல் நடிகர் கான்வல்ஜீத் சிங்கிற்கு வாழ்க்கைப்பட்டுள்ளார்.\n\nபெற்றோர் விருப்பத்தை மீறி இரண்டாவதாய் ஹமீது ஜாப்பிரி என்ற முஸ்லிமை மணந்தார் இதன் மூலமாக ஷாஹீன் ஜாப்பிரி என்ற மகள் பிறந்தார். இவரே சல்மான் கானின் முதல் காதலி\n\nரூபா வர்மா என்ற இரண்டாவது மகள் தேவன் வர்மா என்ற காமெடி நடிகருக்கு வாழ்கை பட்டுள்ளார் . ப்ரீத்தி கங்குலி,என்ற மூன்றாவது மகள் 1970 மற்றும் 1980 களில் பல படங்களில் சிரிப்பு நடிகை யாக நடித்துள்ளார் .இவர் திருமணமே செய்து கொள்ளாமல் 2012 இல் இறந்தார்\n\nSection::::ஆரம்ப வாழ்க்கையும் , சினிமா நடிகர் ஆன வரலாறு.\nகுமுத்லால் கல்கத்தா ப்ரெசிடெண்சி கல்லூரியில் கல்வி பயின்றார் .அவர் வழக்கறிஞர் வேலைக்கு படித்தாலும் அவரது கவனம் முழுவதும் சினிமா மீதே சென்றது .எனவே பம்பாய்க்கு சென்று தன மைத்துனருடன் பாம்பே டாக்கீஸில் லேப் உதவியாளராக பணி புரிந்தார் .\n\nகுமுத்லால் கங்குலி ஒரு ஆய்வக உதவியாளராக மகிழ்ச்சியாக பணிபுரிந்தார், 1936 ஆம் ஆண்டில் மும்பை டாக்கீஸ் தயாரிப்பு ஜீவன் நையா . அப்போது நட்சத்திரமான தேவிகா ராணி நடிகர் நஜ்முல் ஹாசன் என்ற கதாநாயகனுடன் நடித்தார் . தேவிகா ராணி யின் கணவர் ஹிமான்சு ராய் அப்படத்தின் தயாரிப்பாளர் . என்றாலும் நஜ்முல் ஹாசனுடன் காதல் வயப்பட்டு தேவிகாரணி அவருடன் ஓடி விட்டார் . பின்னர் சில நாட்களில் தேவிகாராணி கணவருடன் திரும்ப வந்து விட்டார் .பழைய கதாநாயகன் நஜ்முல் ஹாசன் நடிக்க மறுத்து விட்டார் . எனவே கதாநாயகனுக்கு உரிய லட்சணங்கள் இல்லாது பார்வைக்கு சுமாராக இருந்த குமுத்லால் அசோக்குமார் என்ற பெயர் மாற்றப்பட்டு அப்படத்தின் கதாநாயகனாக மிளிர்ந்தார் .\n\nSection::::சிகரத்தை தொட்ட அசோக்குமார்.\nஅதே ஆண்டில் தேவிகாராணி யுடன் நடித்த அச்சுத கன்யா 1936 இல்வெளிவந்து நன்றாக ஓடியது \nஜென்மபூமி , 1936\nஇஸ்சாட் , 1937\nசாவித்திரி , 1937\nவசான் ,1938\nநிர்மலா 1938 \nஎன்று தொடர் வெற்றியை தேவிகாராணி யின் நிழலில் அனுபவித்தார் .\n\nபின்னர் லீலா சிட்னிஸ் படங்களில் \nகங்கன் , 1939\nபாந்தன் , 1940\nஆசாத் , 1940\nஜுலா , 1941\nஎன்று தொடர் வெற்றி கண்டு இந்தி படத்தில் ஒரு நிலையான அந்தஸ்தை 5 வருடங்களில் பெற்றுவிட்டார்\n\n1943இல் வெளிவந்த கிஸ் மத் மாபெரும் வெற்றி அடைந்தது .\nஎங்கு சென்றாலும் ரசிகர் கூட்டம் மொய்த்தது . சில சமயங்களில் ரசிகர் பி பாட்டாளத்தை தடியடி நடத்தி கலைத்த வரலாறும் உண்டு \nஇவ்வாறு சுமார் 300 படங்களுக்கு மேல் நடித்துள்ளார்\n\nSection::::இறப்பு.\nஇவர் 2001 ஆம் ஆண்டு டிசம்பர் 10 இல் 90 வயதில்திடீர் மாரடைப்பு ஏற்பட்டு மரணம் அடைந்தார் . \nஅப்போது அடல் பிகாரி வாஜ்பாய் நடிப்புக்கு ஒரு இலக்கணம் வகுத்தவர் என்று பாராட்டினார்\n\n\n"}
{"id": "145245", "url": "https://ta.wikipedia.org/wiki?curid=145245", "title": "2012 பிரிக்ஸ் மாநாடு", "text": "2012 பிரிக்ஸ் மாநாடு\n\n2012 பிரிக்ஸ் மாநாடு என்பது பிரிக்ஸ் கூட்டமைப்பின் நான்காவது மாநாடாகும். பன்னாட்டு உறுவுகளுக்கான இம்மாநாட்டின் உறுப்பு நாடுகளான பிரேசில், உருசியா, இந்தியா, சீனா மற்றும் தென்னாப்பிரிக்கா ஆகிய நாடுகளின் அரசுத் தலைவர்கள் கலந்துகொண்டனர். இம்மாநாடு இந்தியாவின் தலைநகர் புதுதில்லியில் தாஜ்மகால் ஓட்டலில் மார்ச்சு 29, 2012 அன்று நடைபெற்றது. இது இந்தியாவில் நடைபெற்ற முதலாவது பிரிக்ஸ் மாநாடாகும். The theme of the summit was \"\"BRICS Partnership for Global Stability, Security and Prosperity\"\".\n\nஇம்மாநாட்டிற்கான சின்னத்தை போட்டியின் மூலம் தேர்ந்தெடுக்கப்பட்டது. ரூர்க்கி ஐஐடி மாணவர் சோனேசு ஜெயினின் வடிவமைப்பு தேர்ந்தெடுக்கப்பட்டது.\n\nSection::::கலந்துகொண்ட தலைவர்கள்.\nமாநாட்டில் கலந்து கொண்ட ஐந்து நாட்டுத் தலைவர்கள்\n\nSection::::திபத் போராட்டம்.\nதிபத்தில் சீன ஆக்கிரமிப்பை கண்டித்து திபத்தியர் ஒருவர் மார்ச்சு 26, 2012ல் ஒருவர் தீக்குளித்தார். சீன அதிபருக்கு எதிராக தில்லியில் திபத்தியர்கள் ஆர்ப்பாட்டங்கள் செய்தனர்.\n\n\nSection::::வெளியிணைப்புகள்.\n[[பகுப்பு:இந்தியாவில் மாநாடுகள்]]\n[[பகுப்பு:2012 நிகழ்வுகள்]]"}
{"id": "145248", "url": "https://ta.wikipedia.org/wiki?curid=145248", "title": "மாபூமி", "text": "மாபூமி\n\nமாபூமி (தெலுங்கு: మా భూమి, எங்கள் நிலம்) தெலுங்கானாவை மையமாக வைத்து 1979 ஆம் ஆண்டில் வெளிவந்த தெலுங்கு திரைப்படமாகும். இந்தப் படம் கவுதம் கோஷ் என்பவரால் இயக்கப்பட்டது. இப்படம் விவசாய புரட்சியையும் வரலாற்றையும் ரத்தமும் சதியாக சொன்ன படம். இப்படத்தின் வரலாற்று கால கட்டம் 1945 முதல் 1951 வரை ஆகும்.\n\n\n"}
{"id": "145250", "url": "https://ta.wikipedia.org/wiki?curid=145250", "title": "பழந்தின்னி", "text": "பழந்தின்னி\n\nபழந்தின்னிகள் என்பது பழங்களை முதன்மை உணவாகக் கொள்ளும் தாவர உண்ணிகளையும் அனைத்துண்ணிகளையும் குறிக்கும். ஏறத்தாழ 20% பாலூட்டும் தாவர உண்ணிகள் பழங்களை உண்பதால் பழந்தின்னிகள் பாலூட்டிகளிலேயே பொதுவாகக் காணப்படுகிறது. பழந்தின்னிகள் பழம் தரும் தாவரங்களுக்கு விதை பரவுதலுக்கு உதவுதல் மூலம் நன்மையும் விதைகளைத் தின்று செரித்து விடுவதன் மூலம் தீமையும் செய்கின்றன.\n"}
{"id": "145252", "url": "https://ta.wikipedia.org/wiki?curid=145252", "title": "சிறையிருப்பு", "text": "சிறையிருப்பு\n\nசிறையிருப்பு(Incarceration) என்பது தண்டனைக்காகவோ, அல்லது பாதுகாப்பிற்காகவோ குற்றம் சாட்டப்பட்டவரை சிறையில் அடைத்தலாகும். இதுவொருவகையான தண்டனையாகும். பொதுவாக சந்தேகத்தாலோ அல்லது உறுதிசெய்ததாலோ குற்றம் சாட்டப்பட்டவர்கள் அந்நாட்டின் சட்டதிட்டத்தின் படி சிறையில் அடைக்கப்படுகிறார்கள். குற்றவியலில், சிறையிருப்பின் முக்கிய நான்கு நோக்கங்கள்:\n\nSection::::இந்தியாவில்.\nசிறைச்சாலைகளில் மிகக்குறைந்த சிறையிருப்புக் கைதிகள் கொண்ட நாடு இந்தியா, 100,000 நபருக்கு 25 என்ற விகிதம். 2007ல் நாட்டின் மொத்த மக்கள் தொகை, 1,129,866,154 பதிவு செய்யப்பட்ட குற்றங்கள் எண்ணிக்கை 1,764,630 ஆகும். அதில் 236,313 வன்முறைகளும் 111,296 கொள்ளைகளுமாகும்.\n"}
{"id": "145253", "url": "https://ta.wikipedia.org/wiki?curid=145253", "title": "வழிபாட்டு இடங்கள் அடிப்படையில் இந்திய மாநிலங்கள்", "text": "வழிபாட்டு இடங்கள் அடிப்படையில் இந்திய மாநிலங்கள்\n\n2001 மக்கள் தொகை கணக்கெடுப்பின் படி \"'வழிபாட்டு இடங்கள் அடிப்படையில் இந்திய மாநிலங்கள் பட்டியல்\"\n"}
{"id": "145257", "url": "https://ta.wikipedia.org/wiki?curid=145257", "title": "ஆயுள் எதிர்பார்ப்பு அடிப்படையில் இந்திய மாநிலங்களின் பட்டியல்", "text": "ஆயுள் எதிர்பார்ப்பு அடிப்படையில் இந்திய மாநிலங்களின் பட்டியல்\n\nஆயுள் எதிர்பார்ப்பு அடிப்படையில் இந்திய மாநிலங்களின் பட்டியல். 2011 மனிதவள மேம்பாட்டுக் குறியீடு தகவலின் அடிப்படையில் தொகுக்கப்பட்ட பட்டியல் ஆகும்.\n"}
{"id": "145271", "url": "https://ta.wikipedia.org/wiki?curid=145271", "title": "பங்குச் சந்தையில் பணம் பண்ண (நூல்)", "text": "பங்குச் சந்தையில் பணம் பண்ண (நூல்)\n\nபங்குச் சந்தையில் பணம் பண்ண என்பது பங்குகளை தொழில்நுட்ப முறையில் அணுக தமிழில் எழுதப்பட்ட நூல்.\n\nSection::::நூலாசிரியர்.\nபங்குச் சந்தை முதலீட்டில் அடிப்படை மற்றும் தொழில்நுட்ப ஆய்வு பற்றிய இந்த நூலை ஜி. ரமேஷ் எழுதியுள்ளார். இவர் பங்குச் சந்தை நிபுணர். பங்குச் சந்தை ஆய்வு துறையில் அனுபவம் பெற்றவர். மெடாசிஸ் டெக் என்கிற பங்குச் சந்தை ஆய்வு நிறுவனத்தின் நிர்வாக பங்குதாரர். தொலைக்காட்சிகள் மற்றும் பத்திரிக்கைகளில் பங்குச் சந்தை குறித்த விரிவான பேட்டிகள் மற்றும் கட்டுரைகளை அளித்துள்ளார்.\n\nSection::::அணிந்துரை.\nதமிழ்நாட்டில் வெளிவரும் பல வணிக நாளிதழ்கள் மற்றும் தொலைக்காட்சிகளில் பங்குச் சந்தை குறித்து அதிகமான கட்டுரைகளை எழுதி வரும் எஸ்.லெட்சுமணராமன் இந்நூலுக்கு அணிந்துரை வழங்கியிருக்கிறார்.\n\nSection::::பொருளடக்கம்.\nபங்குச் சந்தையில் பணம் பண்ண எனும் இந்நூலில், \nஎனும் 27 பகுதிகளில் பங்குகளை டெக்னிக்கல் முறையில் அணுகுவது குறித்து விளக்கம் அளிக்கப்பட்டுள்ளது.\n\n"}
{"id": "145275", "url": "https://ta.wikipedia.org/wiki?curid=145275", "title": "பெடலிங் தெரு, கோலாலம்பூர்", "text": "பெடலிங் தெரு, கோலாலம்பூர்\n\nபெடலிங் தெரு (\"Petaling Street\", மலாய்: \"ஜாலன் பெடலிங்\", எளிமைப்படுத்தப்பட்ட சீனம்: 茨厂街, வழமையான சீனம்: 茨廠街) மலேசியாவின் கோலாலம்பூர்|கோலாலம்பூரில் அமைந்துள்ள ஓர் சீனப்பகுதியாகும். இந்தக் கடைத்தெரு துணிமணிகள், இலத்திரனியப் பொருட்கள், பாடல்/திரைப்பட குறுவட்டுக்கள்/ இறுவட்டுக்கள் விற்பனை ஆகின்றன. உள்ளூர் மக்களும் சுற்றுலாப் பயணிகளும் கூடும் இங்கு பேரம் பேசி விலையைக் குறைப்பதும் போலிப்பொருட்கள்/ காப்புரிமை மீறபட்ட பொருட்கள் விற்கப்படுவதும் பொதுவான கூறுகளாக உள்ளன. \n\nஇந்தப் பகுதியில் பல உணவகங்களும் தெருவோர உணவுக்கடைகளும் உள்ளன. ஒக்கியன் மீ, கான் பகார் என்ற தீயிலிட்ட மீன், ஆசம் லக்சா, கறி நூடுல்ஸ் போன்ற உள்ளூர் சிற்றப்புணவுகளுக்கு இவை புகழ்பெற்றுள்ளன. இங்குள்ள வணிகர்கள் பெரும்பாலும் ஆன் சீனர்களாக இருப்பினும் இந்திய, மலாய் மற்றும் வங்காள தேசத்தினரும் வணிகம் செய்கின்றனர்.\n"}
{"id": "145277", "url": "https://ta.wikipedia.org/wiki?curid=145277", "title": "சிலை எழுபது", "text": "சிலை எழுபது\n\nகம்பர் எழுதிய ஒன்பது நூல்களுள் சிலையெழுபதும் ஒன்றாகும். வன்னியர் குல சத்ரியர்களை பற்றிய வரலாற்று சிறப்பு மிக்க நூல்களில் சிலை எழுபதும் ஒன்று இது வன்னியர் குலத்தின் பெருமைகளை அறிய எதுவாக அமைகின்றது வன்னியர்களின் புகழ், பெருமை, வீரம், கலை, பண்பாடு முதலானவற்றை அறிந்து கொள்ள சிலையெழுபது என்ற நூலை தோற்றுவித்தார் கம்பர். வன்னியர் அக்காலத்திற் படைநடத்தி பாரண்டதாலும், போர் புரிதல் மற்றும் விவசாயம் புரிதலை சிறப்புறத் தொழிலாகக் கொண்ட சமூகமாகவும் மன்னராகவுமிருந்த காரணத்தினாலே வன்னியரைச் சத்திரியர்களென நூல்கள் அனைத்தும் வருணித்தன.\nகலிங்கப் போர் வெற்றிக்குப் பிறகு, சோழருக்கு அடங்கிய சிற்றரசனாக பல்லவ நாட்டை ஆண்ட, முதற் குலோத்துங்க சோழனுடைய தளபதி (கி.பி.1070 - கி.பி.1118) கருணாகரத் தொண்டைமானின் குலமாகிய வன்னியர் பெருமையை பற்றி கம்பர் பாடியது இந்நூல். இதற்குப் பரிசாக தங்கப் பல்லக்கு, அணிகலன்கள் மற்றும் ஒரு செய்யுளுக்கு ஆயிரம் பொன் வீதம் பரிசும் கம்பருக்கு வழங்கப்பட்டதாக அறியப்படுகிறது.\n\nSection::::நூலின் சிறப்புகள்.\nசிலைஎழுபது வன்னியர் குலத்தின் பெருமைகளையும்,அவர்களின் வரலாற்றையும் அழகாக எடுத்துரைக்கும் ஒரு சிறந்த நூல் ஆகும் \n\n\n"}
{"id": "145278", "url": "https://ta.wikipedia.org/wiki?curid=145278", "title": "கோம்பக் ஆறு", "text": "கோம்பக் ஆறு\n\nகோம்பக் ஆறு (Gombak River, ) மலேசியாவின் சிலாங்கூர் மற்றும் கோலாலம்பூர் வழியே பாயும் ஓர் ஆறு ஆகும். இது கிளாங் ஆற்றுடன் சேரும் கிளையாறு ஆகும். இவை இரண்டும் சேருமிடமே கோலாலம்பூரின் துவக்கமாக இருந்தது. மலாய் மொழியில் இவ்வாறு \"சுங்கை லும்பூர்\" என அழைக்கப்படுகிறது. இதனாலேயே \"குவாலா லும்பூர்\" என்றும் கோலாலம்பூர் என்றும் இந்த நகரம் பெயர் பெற்றது.\n"}
{"id": "145280", "url": "https://ta.wikipedia.org/wiki?curid=145280", "title": "பிராங்க் காப்ரா", "text": "பிராங்க் காப்ரா\n\nபிராங்க் காப்ரா (Frank Capra) (மே 18, 1897 – September 3, 1991) ஓர் சிசிலிய அமெரிக்கத் திரைப்பட தயாரிப்பாளர் மற்றும் இயக்குநர் ஆவார். இவர் ஆறு முறை சிறந்த இயக்குநருக்கான அகாதமி விருதிற்கு தேர்ந்தெடுக்கப்பட்டார்.\nமூன்று முறை அவ்விருதை வென்றார். அவரது ஏழு திரைப்படங்கள் அகாதமி விருதுகளுக்கு தேர்ந்தெடுக்கப்பட்டது. அவற்றில் ஆறு விருதுகளை வென்றார்.\n\nமேலும் பல.\n\n\n\n\nwork=Motion picture director, writer, producer|author=A. J. Mack|date=January 1, 2001|accessdate=July 1, 2011}}\n"}
{"id": "145284", "url": "https://ta.wikipedia.org/wiki?curid=145284", "title": "கிளாங் ஆறு", "text": "கிளாங் ஆறு\n\nகிளாங் ஆறு (Klang River) மலேசியாவின் சிலாங்கூர் மற்றும் கோலாலம்பூர் பகுதிகளில் பாயும் ஓர் ஆறு ஆகும். இது இறுதியாக மலாக்கா நீரிணையில் கலக்கிறது. இதன் நீளம் 120 கி.மீ ஆகும். இதன் ஆற்றுப்படுகை 1288 சதுர கி,மீ ஆகும். இதில் 11 கிளையாறுகள் இணைகின்றன. இந்த ஆறு முன்னர் \"சுங்கை செலே\" என்றும் அழைக்கப்பட்டது.\n\nமிகுந்த மக்கள்தொகை கொண்ட கிளாங் பள்ளத்தாக்கு வழியாகப் பாய்வதால் கிளாங் ஆறு மிகவும் மாசுபடுத்தப்பட்ட ஆறாக விளங்குகிறது. விரைவான கட்டமைப்பு வேலைகளால் சில இடங்களில் குறுக்கப்பட்டு ஓர் வெள்ளநீர் வடிகால் போன்று காட்சியளிக்கிறது. இதனால் கோலாலம்பூரில் மிகுந்த மழைக்காலங்களில் அடிக்கடி வெள்ளம் ஏற்படுகிறது. \n\nகிளாங் ஆற்றின் பராமரிப்பு தனியார்சவசம் விடப்பட்டுள்ளது. \n"}
{"id": "145287", "url": "https://ta.wikipedia.org/wiki?curid=145287", "title": "கோலாலம்பூர் கோபுரம்", "text": "கோலாலம்பூர் கோபுரம்\n\nகோலாலம்பூர் கோபுரம் (; சுருக்கமாக கேஎல் கோபுரம்) மலேசியத் தலைநகர் கோலாலம்பூரில் அமைந்துள்ள ஓர் உயரமான கோபுரக் கட்டிடமாகும். இதன் கட்டுமானம் 1995இல் முடிவடைந்தது. இது தொலைத்தொடர்பு கட்டமைப்பிற்காக கட்டப்பட்டது. தொலைத்தொடர்பிற்கான வானலை வாங்கிகள் 421 மீ (1,381 அடி) உயரத்தில் அமைந்துள்ளன. இவற்றின் இலத்திரனியல் கருவிகள் கொண்டுள்ள கட்டிடத்தொகுதியின் உயரம் 335 மீ (1,099 அடி)யில் உள்ளது. இதன் கீழுள்ள கோபுரம் நேரடிக் கிணறு போல அமைந்துள்ளது. உணவருந்திக் கொண்டே நகரின் எழில்மிகு காட்சியைக் கண்டு களிக்க உயரத்தில் அமைக்கப்பட்டுள்ள சுற்றும் உணவகம் உள்ளது. இதற்குச் செல்ல உயர்த்தி ஒன்று உள்ளது. \n\nபடிக்கட்டுகள் வழியாக மேலேறிச் செல்வதற்கு ஆண்டுதோறும் பந்தயங்கள் நடத்தப்படுகின்றன. கோபுரம் இசுலாமிய மாதங்களைக் குறிக்கும் நிலவின் பிறைகளைக் காணவும் வானோக்கியாக பயன்படுகிறது. பொதுமக்கள் சென்று காணக்கூடிய மிக உயர்ந்த காட்சிமுனையாக இது விளங்குகிறது. மேலும் இந்தக் கோபுரம் கோலாலம்பூரின் வான்வெளியை அடையாளப்படுத்தும் சின்னமாக பெட்ரோனாஸ் கோபுரங்களுடன் போட்டியிடுகிறது.\n\n"}
{"id": "145288", "url": "https://ta.wikipedia.org/wiki?curid=145288", "title": "அசை (ஒலியியல்)", "text": "அசை (ஒலியியல்)\n\nமொழியியலின் ஒரு பிரிவான ஒலியியலில் அசை என்பது, பேச்சொலித் தொடர் அமைப்பின் ஓர் அலகைக் குறிக்கும். பேச்சொலியின் அடிப்படைத் துணுக்கு அசை ஆகும். அசைக்குப் பொருள் கிடையாது. ஒரு மொழியில் இடம்பெறும் சொற்கள், உருபன்கள், தொடர்கள் போன்றவை அசைகளால் ஆனவை. இவற்றின் அமைப்பு மொழிக்கு மொழி வேறுபட்டு அமையலாம். ஒரு சொல் அல்லது உருபன் ஓர் அசையை அல்லது அதற்கு மேற்பட்ட அசைகளைக் கொண்டிருக்கக் கூடும். ஒன்று, இரண்டு, மூன்று அசைகளைக் கொண்ட சொற்களைத் தமிழில் முறையே ஓரசைச் சொற்கள், ஈரசைச் சொற்கள், மூவசைச் சொற்கள் என்பர். நாலசைச் சொற்கள், ஐந்தசைச் சொற்களும் உள்ளன எனினும் தமிழில் இத்தகைய சொற்கள் குறைவாகவே காணப்படுகின்றன.\n\"அம்மா\" என்னும் சொல்லில் \"அம்\", \"மா\" என இரண்டு அசைகள் உள்ளன. இது போலவே \"படகு\" என்னும் சொல்லில் \"ப\", \"ட\", \"கு\" என்னும் மூன்று அசைகள் உள்ளன. எனவே \"அம்மா\" ஈரசைச் சொல்லும், \"படகு\" மூவசைச் சொல்லும் ஆகும்.\n\nSection::::அசையமைப்பு.\nஒலியியலின் பெரும்பாலான கோட்பாடுகளின் படி அசைகளைப் (σ) பொதுவாக மூன்றாகப் பிரிக்கலாம். இவை:\n\nSection::::ஒலியியல் (Phonetics).\nஒலியியல் என்பது பேச்சொலிகளை ஆராயும் ஒரு அறிவியில் துறையாகும். ஒரு மொழியை பேசும்போது பல ஒலிகள்தோன்றுகின்றன அவ்வொலிகளையே பேச்சொலிகள் என்கிறோம். அப்பேச்சொலிகளை அறிவியல் முறைப்படி ஆராய்வதையே ஒலியியல் என்கிறோம்.\nஒலி உறுப்புகளால் ஒலிகள் எழுப்படும் முறை, காற்றில் அது கலந்து செல்கின்ற நிலை கேட்பவர்கள் அதை உணர்ந்து கொள்கின்ற முறை ஆகியவை இவ்வியலில் இடம்பெறுகின்றன. ஒலியை ஆராயும் முறையில் மூன்று முறைகள் முக்கியமானவையாக உள்ளன.\n\nSection::::1.பௌதிக ஒலியியல் : (Acoustic Phonetics).\n இதில் பேச்சொலியின் பௌதிகத்தன்மை ஆராயப்படுகின்றன. ஒலி உறுப்புகளின் அசைவுகள், ஒலி உருப்பில் உள்ள காற்றில் உண்டாக்கப்படும் அதிர்ச்சி ஆகியவை ஆராயப்படுகின்றன இவற்றை அளந்து அறிய பலவிதமான அறிவியில் கருவிகளையும் கணிதத்தையும் ஒலியிலால் பயன்படுத்துகின்றனர்.\n\nSection::::2. கேட்பொலியியல் : (Auditory Phonetics).\n இது மனிதனுடைய கேட்கும் தன்மையை அடிப்படையாக கொண்டு மொழியை ஆராய்வதாகும். எனவே ஒலி ஆராய்ச்சிக்கு பெரிதாக உதவுவதில்லை.\n\nSection::::3. உச்சொரிப்பொலியியல் : (Articulatory Phonetics).\nமனிதனுடைய உடலுறுப்புகளில் சிறப்பாக ஒலி உறுப்புகளை அடிப்படையாகக் கொண்டு ஒலியின் பிறப்பை ஆராயும் இயலை உச்சொரிப்பொலியியல் என்கிறோம். உடல் உறுப்புகளும் அவற்றின் அசைவுகளும், மனித இனத்திற்கு பெரும்பாலும் ஒன்றுபோல் இருக்கின்றன. அதனால் இவ்வுறுப்புகளின் அளவுகளின் அடிப்படையில் ஒலிகளை ஆராய்வது அறிவியில் முறையாகும். உதடு, நாக்கு ஆகியவற்றின் அசைவுகளை அறிந்து கொள்வதற்கு அதிகமான பயிற்சி தேவையில்லை. விளக்கி காட்டினால் ஒவ்வொருவரும் இவ்வுறுப்புகளை இயக்கி ஒலிகளை உண்டாக்குவார்கள். இவ்வகை ஒலிகளை ஆராய்வதே உச்சொரிப்பொலியியல் எனப்படுகிறது.\n\nSection::::ஒலி உறுப்புகளும் அவற்றின் தொழில்களும் :.\nமனிதனிடம் உதடு, பல், நாக்கு, அண்ணம், உள்நாக்கு, முன்தொண்டை, க்கறை, காற்றுக்குழல், காற்றுக்குழல் மூடி, குரல்வளை, ஒலிதசைகள், நுரையீரல்கள் முதலியன ஒலி உறுப்புகளும், ஒலிகள் தோன்றுவதற்கு உதவும் உறுப்புகளும் அமைந்திருக்கின்றன. இவற்றின் பல்வேறு தொழிற்பாட்டால் பல்வேறு ஒலிகளை மனிதன் உண்டாக்குகிறான்.\n\nஒலி உறுப்புகளை இருவகைகளாக பிரிக்கலாம் :\n\n1.ஒலிப்பான்\n\n2.ஒலிப்புமுனை\n\nSection::::1. ஒலிப்பான் (Articulator) :.\nஇது தங்குதடையின்றி அசைகின்ற ஒலி உறுப்பாகும் இவ்வுறுப்பினை வளைத்தும் நெளித்தும் பலவாறு பயன்படுத்தலாம்.\nஎ.கா. 1. நாக்கு 2. இதழ்கள்\n\nSection::::2. ஒலிப்பு முனை (Points of Articulation).\nஇதுவாயின் மேற்பகுதியாகும். இதில் அசையாத இடங்கள் அடங்கும் இவ்வடிவங்களை ஒலிப்பான் சென்று தொடலாம். இவ்வாறு ஒலிப்பானும் ஒலிமுனையும் பொருந்துவதை ஒலிப்பிடம் என்று சொல்கிறோம்.\nஎ.கா. ‘நுனிநா’ ஒரு ஒலிப்பான் நுனி, அண்ணம் ஒரு ஒலிப்பு முனை ஆகும் நுனிநா, நுனி அண்ணம் ஒலி ஒலிப்பிடம் ஆகும்.\n\nஉயிரொலிகள் :\n\nஎ.கா. ‘அ’ முதல் ‘ஔ’ வரை\n\nமெய்யொலிகள் :\n\nSection::::மெய்யொலி வகைகள் :.\nமெய்யொலியை பொதுவாக ஐந்து வகைப்படுத்தலாம்.\n\n1. அடைப்பொலி\n\n2. உரசொலி\n\n3. மூக்கொலி\n\n4. மருங்கொலி\n\n5. ஆடொலி\n\n1. அடைப்பொலி (Stops)\n\n2. உரசொலிகள் (Fricatives) :\n\n3. மூக்கொலிகள் (Nasals) :\n\n4. மருங்கொலிகள் (Laterals)) :\n\n5. ஆடொலி (Drills) :\n\nவளைந்து நெளியும் ஆற்றலுடைய நெகிழ்ந்த உறுப்புக்களை வேகமாக ஆடவிடுவதால் எழும் ஒலி ஆடொலி ஆகும்.\nஎ.கா. : ‘ர்’ நாக்கு அதிர்வதால் ஏற்படுகிறது.\nஆடொலியின் மற்றொருவகை அடியொலி ஆகும். இதனை வருடொலி என்றும் சொல்வார்கள். ஆடும் பகுதி ஓரே ஒரு அடியோடு நின்றுவிடுமாயின் அது அடியொலி தமிழில் ‘ர்’ ‘ற்’ என இரண்டு ஒலிகள் உள்ளன. இதில் ‘ரகரம்’ அடியொலியாக வருகிறது.\n\nSection::::உயிரொலிகள் :.\nநுரையீரலிருந்து வெளிவரும் காற்று மற்ற ஒலி உறுப்புக்களால் தங்கு தடையின்றி வெளிவரும்பொழுது எழும் ஒலிகளை உயிரொலிகள் என்கிறோம்.\n\nசில உயிர்ஒலிகளை ஒலிக்கின்றபோது உதடுகள் இயற்கையாக இருக்கின்றன அல்லது உதடுகள் விரிகின்றன. இவ்வாறு உதடுகள் விரிவடைவதாலோ அல்லது இயற்கையாக இருக்கும் பொழுதோ எழும் ஒலிகளை இதழ்விரி உயிர்கள் Unrounded Vowels என்கிறோம். இவ்வுயிர்களை இதழ்குவியா உயிர் எனவும் வழங்குவர்.\n\nவிறைப்புயிர்களும் நெகிழ்வுயிர்களும் :\n\nதமிழில் நெட்டுயிர்களை அவற்றின் குற்றுயிர்களை விறைப்பாக உச்சரிக்கிறோம்.\nஆ, ஈ, ஊ, ஏ, ஒ ஆகியவை விறைப்புயிர்களாகும்.\nதமிழில் உள்ள குறில் உயிர்களை ஒலிக்கும் போது அவ்வளவாக நாக்கு விறைப்பதில்லை அதற்கு மாறாக நெகிழ்ந்த நிலையில் உள்ளது இவ்வாறு நெகிழ்ந்த நிலையில் ஒலிக்கப்படும் குற்றுயிர்களை நெகிழ்வுயிர்கள் என்கிறோம்.\nஎ.கா. : அ, இ, உ, எ, ஓ\n\nஉயிர் முக்கோணம் :\n\nஉயிரொலிகளில் அடிப்படையான ஒலிகள் அ, இ, உ ஆகியவையாகும். இதனை உயிர் முக்கோணம் (Vowel Tri Angle) என்கிறோம். நாக்கு படிந்திருக்கும் நிலையில் அகரம் உண்டாகிறது. நாக்கு உள் நாக்கை நோக்கி எழும்போது ‘உகரம்’ உண்டாகிறது. இகரத்துடன் எகரத்தையும், உரத்துடன் ஒகரத்தையும் சேர்த்து கூறுவர். பேச்சு வழக்கில் இகரம் எகரமாகவும், உகரம் ஒகரமாகவும் திரிகின்றது.\nஎ.கா. : இலை -> எலை, இடம் -> எடம், உலகம் -> ஒலகம், இழை -> எலை, உலக்கை -> ஒலக்கை\n\nவிறைப்புயிர்கள் :\n\nபேச்சு உறுப்புகளின்தசையில் ஒலிக்கும் போது ஏற்படும்விறைப்பின் தன்மையினால் விறைப்புயிர்கள் உண்டாகின்றன. தமிழில் உள்ள நெடில் உயிர்களை விறைப்புயிர்கள் என்கிறோம்.\n\nஈரூயிர் :\n\nதமிழில் ஐ, ஔ என்ற இரண்டு உயிரொலிகள் உள்ளன. இவை இரு உயிர்களின் சேர்க்கையில் தோன்றிய காரணத்தால் ஈருயிர் (Depthongs) எனப்படும். இரண்டு உயிராலிகளை ஓரே ஒலிகளாக இணைத்து ஓர் ஒலியனாக வழங்கும்போது அதனை ஈருயிர் என்கின்றனர். தமிழல் ஐ, ஔ ஈருயிர்களாகும்.\n\nஅரை உயிர் :\n\nதமிழ் இலக்கண அறிஞர்கள் கூறுகின்ற உடம்படு மெய்யை ஒலி நூலார் அரை உயிர்கள் (SemiVowels) என்கின்றனர். டப, கர, வகரம் ஆகியவை அரைஉயிர்கள் ஆகும். உயிரொலிகளின் பிறப்பின் தன்மையை இவகைள் பெறுகின்றன. ஆனால் மெய்யொலிகளுக்குரிய ஒலிப்பிடத்தைப் பெறுகின்றன. இவை உயிரொலிகளை இணைக்கும் பாலமாக இவை அமைகின்றன. வாழை + இலை = வாழையிலை\n\nஉயிர் நிழல் :\n\nமூவளவு இசைத்தல் :\n\nஇதனை ஆராய்ந்த மாணிக்க நாயக்கர் ஆங்கில ஒலியின் உரசொலியாகக் கருதுகிறார்.\n\n(i) இசையொலி :\n\nகுரல் வளையில் உள்ள குரல் நார்களின் (அ) தசை நார்களின் வழியாக காற்று வªளியாகும் போது குரல் நார்களில் காற்று பட்டும் படாமலும் வெளியாகும். இநநிலையில் ஒலி அசைவுகள் தோன்றுகின்ற இவ்வசைவுகளின்போது உண்டாகும் ஒலிகளை இசைஒலிகள் என்கிறோம்.\n\n(ii ) இசைஇல் ஒலி :\n\nகுரல்வளையில் நெகிழும் தன்மையுள்ள இரண்டு தசைநார்கள் உள்ளன. காற்றுகுரல் நார்களில் எந்தவிதமான அசைவும் ஏற்படாமல் ஒலி தோன்றுமானால் அதை இசை இல் ஒலி என்கிறோம்.\nமாற்றொலி : (Allophone) தொல்காப்பியர் குறிப்பிடுகின்ற குற்றியலுகரம், குற்றியலிகரம், ஆய்தம் ஆகியவற்றை மொழியியலாளர் மாற்றொலி வகையைச் சார்ந்தவையாக கருதுகின்றனர். இம்மூன்று எழுத்துக்களும் முதலெழுத்துக்கள்ன சிறப்பிடத்தையே தமக்குரிய பிறப்பிடமாகக் கருதுகின்றன.\n\nSection::::ஒலி எழுதும் முறை :.\n(Phonetic Transcription) பேச்சொலிகள் எல்லாவற்றுக்கும் எழுத்து வடிவம் இல்லை. பேச்சொலிகள் அனைத்துக்கும் வரிவடிவம் தருவதனை ஒலி எழுதும் முறை என்கிறோம். உலகத்திலுள்ள எல்லா மொழிகளிலும் காணப்படும். எல்லா ஒலிகளையும் தொகுத்து ஒரு அட்டவணை தயாரிக்கப்பட்டுள்ளது. இவ்அட்டவணையை உலக ஒலி ஆய்வுக்கழகம் தயாரித்துள்ளது.\n\nவல்லொலி, மெல்லொலி மாற்றம் :\n\nதமிழில் வல்லொலிகள் எல்லா நலிகளிலும் வன்மையாக ஒலிப்பதில்லை மொழி முதல் மொழி இடை, இரட்டிக்கும் இடம் ஆகிய இடங்களில் வன்மையாக ஒலிக்கின்றன. ஏனைய இடங்களில் மென்மையாக ஒலிக்கின்றன. கப்பல், அகம் ஆகிய எடுத்தக்காட்டுகளில் ககரம் ஒர நிலையில் K ஆகவும் ஒரு நிலையில் G ஆகவும் ஒலிக்கின்றது. இதைத்தான் வல்லொலி, மெல்லொலி மாற்றம் என்கிறோம்.\n\nSection::::உசாத்துணை நூல்கள்.\n1. மொழியில் வரலாறு\n"}
{"id": "145297", "url": "https://ta.wikipedia.org/wiki?curid=145297", "title": "ஆர் (மலர்)", "text": "ஆர் (மலர்)\n\nசேர சோழ பாண்டியர் போரின் போது அடையாளம் தெரிவதற்காகச் சூடிக் கொள்ளும் பூ போந்தை, ஆர், வேம்பு. \n\nஇவற்றில் சோழர் அணிந்து கொள்ளும் பூ ‘ஆர்’. \n\nஇந்த ஆர் என்னும் பூ ‘ஆத்திப் பூ’ என்பதில் கருத்து மாறுபாடு இல்லை.\n\nஆத்திப் பூ என்பதை அடையாளம் காட்டுவதில் அறிஞர்கள் மாறுபடுகின்றனர்.\nSection::::சிவபெருமான் சூடும் ஆத்தி.\n‘ஆத்தி சூடி’ என அறநூல் பாடிய பிற்கால ஔவையார் குறிப்பிடுகிறார்.\n\nபூவரசம்பூ போன்ற அமைப்புடன், ஆனால், அதில் நான்கில் ஒரு பங்கு அளவினதாக வெள்ளை நிறத்திலும் மஞ்சள் நிறத்திலும் பூக்கும் மலரினை இக்காலத்தில் அறிஞர்கள் ஆத்தி எனக் காட்டுகின்றனர். \n\nசோழர் சூரிய குலத்தைச் சேர்ந்தவர்கள் என்பது பிற்காலத்தில் தோன்றிய கருத்து. இந்தக் கருத்தில்கூடச் சோழன் சிவன் குலம் என்று கொள்ளப்படவில்லை. \n\nஇந்தக் ‘கற்பனைச் சிவன்’ சூடியதாகக் கூறப்படும் ‘கற்பனைக் கோட்பாட்டு மலரை’ அறிஞர்கள் காட்டும் ஆத்திமலராக வைத்துக்கொள்வதில் பிழை ஒன்றும் இல்லை.\n\nSection::::சோழர் சூடும் ஆர் என்னும் ஆத்தி.\nதாமற்பல் கண்ணனார் என்னும் புலவர், சோழன் மாவளத்தானோடு சூதாடிய பொழுது தாமற்பல் கண்ணனார் சூதாட்டத்தில் வட்டை மறைத்துவைத்துத் தன்னை ஏமாற்றியதாக எண்ணிய சோழன் சினமுற்று, அவ்வட்டை அவர் மீது எறிந்தான். அதனால், கோபமுற்ற தாமற்பல் கண்ணனார், மாவளத்தானைப் பார்த்து மன்னா உன் செய்கையைப் பார்த்தால், நீ சோழ மன்னனுக்குப் பிறந்தவனாக எனக்குத் தோன்றவில்லையே, ஆத்திமாலை சூடிய உன் முன்னோரெல்லாம் பார்ப்பனர்கள் நோவுமாறு எந்தச் செயலையும் செய்யமாட்டர்களே என்று இகழ்கிறார்.\nகோவூர் கிழார் என்னும் புலவர், தங்களுக்குள் இருந்த பகை காரணமாக சோழன் நலங்கிள்ளிக்கும் சோழன் நெடுங்கிள்ளிக்கும் இடையே போர் மூண்ட பொழுது, சோழனே உன்னுடைய மாலை ஆத்திப் பூக்களால் தொடுக்கப்பட்டது, உன்னோடு போர் புரிபவனின் மாலையும் ஆத்திப் பூவால் தொடுக்கப்பட்டதுதான். உங்கள் இருவரில் ஒருவர் தோற்றாலும் தோற்பது சோழனின் குடிதான் எனவே போரைத் தவிர்க்க என்று இருவருக்கும் அறிவுரை கூறுகிறார்.\nசாத்தந்தையார் என்னும் புலவர் சோழ மன்னன் கோப்பெரு நற்கிள்ளி நாரால் நெருக்கமாகத் தொடுக்கப்பட்ட ஆத்தி மாலையையும் இரவலர்க்கு ஈகை செய்துவிடும் கவிந்த கையை உடைய வீரன் என்று குறிப்பிடுகிறார்.\nமேலும் அவர், ஆத்தி மாலை சூடிய பெரியோன் கோப்பெரு நற்கிள்ளி ஊரைத் தன்வசமாக்கிக்கொள்ள வந்த மற்போர் வீரனுடன் போர் நடத்தினான் என்றும் குறிப்பிடுகிறார்.\nசோழன் சூடும் ‘ஆத்தி’ எது – என்பதை நற்றிணைப் பாடல் ஒன்று நமக்குப் படம் பிடித்துக் காட்டுகிறது. ஆர் என்பது ஆத்தி-மலர். தமாலம் என்பது வெற்றிலைக் கொடி. அது படர்ந்த மரம் 'ஆர்'. வெற்றிலையைக் கொடிக்காலில் ஆத்தி மரத்தில் படரவிடுகின்றனர்.\n\nதமாலம் கொடி வெற்றிலைக் கொடி எனச் கொள்வதற்குச் சிலப்பதிகார அடிகளும் துணை நிற்கின்றன. \n"}
{"id": "145301", "url": "https://ta.wikipedia.org/wiki?curid=145301", "title": "சீட்டாட்டம்", "text": "சீட்டாட்டம்\n\nசீட்டாட்டம் வழமையான சீட்டுகளையோ தனிப்பட்ட சீட்டுக்களையோ கொண்டு விளையாடப்படும் ஆட்டம் ஆகும். பலவிதமான சீட்டாட்டங்கள் விளையாடப்படுகின்றன. வழமையான சீட்டுக்கட்டுகளைக் கொண்டு விளையாடப்படும் ஆட்டங்களுக்கு சீர்தரப்படுத்தப்பட்ட விதிமுறைகள் உள்ளன. இருப்பினும் பலவகை சீட்டாட்டங்கள் இனம், பண்பாடு,நாடு/ நிலப்பகுதி, குழுக்கள் என்பதைப் பொறுத்து வெவ்வேறான விதிமுறைகளுடன் விளையாடப்படுகின்றன. \n\nதவிர சீட்டாட்டம் என வகைபடுத்தப்படாத பல ஆட்டங்களில் சீட்டுக்கள் பயன்படுத்தப்படுவதும் உண்டு. அதேபோல சீட்டாட்டமாக கருதப்படும் சில ஆட்டங்களில் அட் டையும் பயன்படுத்தப்படுகிறது. முதன்மையான வரையறையாக சீட்டாட்டத்தில் ஆடுபவர்கள் சீட்டுக்களைப் பயன்படுத்துவதே ஆகும்; அட்டைகள் பெரும்பாலும் ஆட்டப்புள்ளிகளை குறித்துக்கொள்ளவும் சீட்டைப் பரிமாறவும் பயனாகின்றன. மாறாக சீட்டுக்கள் பயன்படுத்தப்படும் அட்டை ஆட்டங்களில் பொதுவாக அட்டையில் ஆடுபவரின் இடத்தைக் கொண்டு ஆடப்படுகின்றன; சீட்டுக்கள் இரண்டாம் நிலை பயன்பாட்டிற்கே பயனாகின்றன.\n\n"}
{"id": "145302", "url": "https://ta.wikipedia.org/wiki?curid=145302", "title": "அங்கவடி", "text": "அங்கவடி\n\nஅங்கவடி (\"stirrup\") என்பது குதிரையில் சவாரி செய்யும் போது பாதங்களை உள்ளிட்டுக் கொள்ளவுதவும் உலோகப் பொருளாகும். பொதுவாக குதிரை அல்லது பிற சவாரி மிருகங்களின் மீது அங்கவாடிகள் இரட்டையாகப் பயன்படுத்தப்படுகிறது. இதன் மூலம் குதிரைச் சேணத்தில் உறுதியாக அமரவும், குதிரையை வேகமாகச் செலுத்தவும் உதவுகிறது. அக்காலத்தில் அங்கவடி பயன்படுத்தப்பட்ட பிறகே போக்குவரத்து, போர்முறை மற்றும் தகவல் தொடர்பு முதலியவைகள் அதிகம் வளர்ந்தன.\n"}
{"id": "145306", "url": "https://ta.wikipedia.org/wiki?curid=145306", "title": "சேணம்", "text": "சேணம்\n\nசேணம் (\"saddle\") என்பது சவாரி மிருகங்களின் மேல் அமர்வதற்காக அதன் முதுகில் பூட்டப்படும் தோல் இருக்கையாகும். பொதுவாகக் குதிரையின் மீது பயன்படுத்தப்படும் இது, பிரத்தியேக முறைகளால் தயாரிக்கப்பட்டு ஒட்டகம் போன்ற பிற மிருகங்களுக்கும் பயன்படுத்தப்படுகிறது. வரலாற்றில் குதிரைச் சேணத்தின் கண்டுபிடிப்பு சவாரி செய்வதில் மட்டுமல்ல, குதிரைப் படைப்பிரிவின் உருவாக்கத்திலும் மாபெரும் செல்வாக்கைச் செலுத்தியுள்ளது. பழங்காலத்தில் அட்டைகளில் உருவாக்கப்பட்ட சேணங்கள் பிற்காலத்தில் தோல் பொருட்களால் உருவாக்கப்படுகிறது.\n"}
{"id": "145308", "url": "https://ta.wikipedia.org/wiki?curid=145308", "title": "விளையாட்டுச் சீட்டுக்கட்டு", "text": "விளையாட்டுச் சீட்டுக்கட்டு\n\nவிளையாட்டுச் சீட்டுக்கட்டு (\"Playing cards\") என்பது ரம்மி, மங்காத்தா போன்ற பல சீட்டாட்டங்களில் பயன்படுத்தப்படும் 54 சீட்டுக்களைக் கொண்ட கட்டைக் குறிக்கும்.\n\nஇந்தக் கட்டில் 52 அடிப்படைச் சீட்டுக்கள் உள்ளன. இந்தச் சீட்டுகள் நான்கு \"தொகுப்பு\"களாக, ஆங்கிலத்தில் ஸ்வீட் (suit) உள்ளன. ஒரு தொகுப்பில் உள்ளவை ஒரே நிறத்திலும் ஒரே சின்னத்திலும் இருக்கும். ஒவ்வொரு சீட்டும் ஒரு தொகுப்பிலும் ஒரு எண் (மதிப்பு அல்லது வரிசை எண்) கொண்டும் இருக்கும். சீட்டுக்கட்டில் நான்கு தொகுப்புகள் உள்ளன. ஒவ்வொரு தொகுப்பிலும் 13 சீட்டுக்கள் உள்ளன. இவற்றைத்தவிர இரண்டு ஜோக்கர் எனப்படும் கோமாளி சீட்டுகளும் உண்டு. ஜோக்கர்கள் எந்த தொகுப்பிலும் இல்லை;மற்றும் மதிப்பு அல்லது வரிசை எண் கிடையாது.\n\n\nSection::::தொகுப்புகள்.\nபல்வேறு நாடுகளில் இந்தச் சின்னங்கள் மாறுபட்டிருக்கலாம். மத்திய ஐரோப்பாவில் இவற்றிற்கான சின்னங்களாக அக்கார்ன், இலை, இதயம், மற்றும் மணிகள் பயன்படுத்தப்படுகின்றன. இத்தாலியிலும் இலத்தீன அமெரிக்காவிலும் இத்தொகுப்புகள் கிளப்கள், இசுவர்டுகள், கப்புகள், மற்றும் காயின்கள் எனப்படுகின்றன.\n\nSection::::மதிப்புகள்.\n2, 3, 4, 5, 6, 7, 8, 9, 10, ஜாக் அல்லது மந்திரி (J), அரசி (Q), அரசர் (K), ஏஸ் (A). பல ஆட்டங்களில் ஏசிற்கு உயர்ந்த மதிப்பு உள்ளது; சிலவற்றில் குறைந்த மதிப்பு உள்ளது.\n\nமந்திரிகள், அரசிகள், மற்றும் அரசர்கள் தங்கள் படங்களுடன் காணப்படுவதால் முகச் சீட்டுகள் என்று அழைக்கப்படுகின்றன. இதயங்களின் அரசர், கிங் ஆப் ஆர்ட்ஸ், சில சீட்டுக்கட்டுகளில் தமது தலைக்கு மேல் கத்தியுடன் காணப்படுவதால் 'தற்கொலை அரசர்' என அழைக்கப்படுகிறார். மற்ற சீட்டுக்களுக்கும் விளிப்பெயர்கள் உள்ளன: \n'2' சீட்டுகள் டியூசஸ் எனவும் குறிப்பிடப்படுகின்றன;\n'3' சீட்டுக்கள் டிரேயசு;\nஏசுகள் புல்லட்ஸ்;\nஅரசர்கள் கௌபாய்கள்;\nடையமண்டு அரசர் கோடாரியுடனான மனிதன்.\nஒற்றைக்கண் மந்திரிகள் இதயத்தொகுப்பு மற்றும் இசுபேடு தொகுப்பு மந்திரிகளாகும்.\n\nபல ஆட்டங்களில் ஜோக்கர்கள் இல்லாமல் 52 சீட்டுக்களுடன் விளையாடுவர். சில ஆட்டங்களில் சில சீட்டுக்கள் நீக்கப்பட்டு 40, 36, 32 சீட்டுக்களுடனும் (காட்டாக துருப்புசீட்டாட்டம்) ஆடுவர்.\n\nடாரட் சீட்டுகள் 78 சீட்டுக்கள் கொண்டவை. பொதுவாக இவை குறி சொல்வதற்கே பயன்படுத்தப்பட்டாலும் சில ஐரோப்பிய நாடுகளில் சீட்டாட்டத்திற்கும் பயன்படுத்துகின்றனர்.\n"}
{"id": "145315", "url": "https://ta.wikipedia.org/wiki?curid=145315", "title": "பளிங்கு", "text": "பளிங்கு\n\nபளிங்கு (\"Marble\") என்பது பலபடிகமாக்கப்பட்ட கார்பனேட்டு கனிமங்களை (பெரும்பாலும் கால்சைட்டு அல்லது டோலோமைட்டு ) உள்ளடக்கிய உருமாறிய பாறை ஆகும்.\n\nபுவியியலாளர்கள் உருமாறிய சுண்ணக்கற்களைக் குறிக்க \"பளிங்கு\" என்ற சொல்லைப் பயன்படுத்துகின்றனர். ஆனால், கற்கலைஞர்கள் உருமாறாத சுண்ணக்கற்களையும் பளிங்கு என்று அழைக்கின்றனர்.\n\nபளிங்கு பொதுவாக சிற்ப வேலைக்கும் கட்டடப் பொருளாகவும் பயன்படுகிறது.\n\nSection::::பயன்பாடுகள்.\nSection::::சிற்ப வேலை.\nவெள்ளை பளிங்குகள் மரபார்ந்த காலங்களிலிருந்து சிற்பங்கள் உருவாக்கத்தில் பயன்படுகிறது. அதன் மென்மைத் தன்மை, தொடர்புடைய திசையொருமை மற்றும் ஓரினத்தன்மை ஆகிய பண்புகளின் காரணமாக சிற்பங்கள் உருவாக்க ஏற்ற பொருளாக கருதப்படுகிறது.\n"}
{"id": "145318", "url": "https://ta.wikipedia.org/wiki?curid=145318", "title": "மோகன் பாகவத்", "text": "மோகன் பாகவத்\n\nமோகன் மதுகர் பாகவத் (\"Mohan Madhukar Bhagawat\", பிறப்பு: 1950) ராஷ்டிரிய சுயம்சேவாக் சங்கத்தின் தற்போதைய பொதுச் செயலாளராவார். மருத்துவரான இவர் பிற்காலத்தில் ஆர்.எஸ்.எஸ். இயக்கத்தில் முழுநேர தொண்டராக சேர்ந்தவர்.\n\nSection::::இளமைக்காலம்.\nமோகன்ராவ் மதுகர்ராவ் பாகவத் 1950ல் மகாராட்டிர மாநிலம், சந்தரபூர் என்னும் ஊரில் பிறந்தார். இவரது தந்தை மதுகர் ராவ் பகவத், ராஷ்டிரிய சுயம்சேவாக் சங்கத்தின் சந்தரபூர் தலைவரும், குஜராத்தில் ஆர் எஸ் எஸ் பிரச்சாரகராக இருந்துள்ளார். மூன்று இளைய சகோதரர்களும், ஒரு இளைய சகோதரியும் இவருக்கு உள்ளார்கள். லோக்மானிய திலக் வித்யாலையத்தில் பள்ளி படிப்பையும் ஜனதா கல்லூரியில் இளநிலை அறிவியல் பட்டமும் பெற்றவர். பஞ்சாப்ராவ் க்ரிஷி வித்யாபெத் கல்லூரியில் கால்நடை மருத்துவத்திலும். விலங்கு வளர்ப்புத் துறையிலும் பட்டம் பெற்றார். 1975ல் இந்திரா காந்தி பிரதமராக இருந்தபோது ஏற்பட்ட நெருக்கடி நிலையின் போது ராஷ்டிரிய சுயம்சேவாக் சங்கத்தின் முழு நேரத் தொண்டராக தன்னை இணைத்துக் கொண்டார்.\n\nSection::::பொது வாழ்வு.\nஇந்திய நெருக்கடி நிலையில் பணியாற்றியப் பிறகு 1977ல் மகாராட்டிரம் மாநில அகோலா என்ற ஊரின் சங்க நிர்வாகியானார். மற்றும் நாக்பூர், விதர்பா போன்ற ஊர்களின் சங் நிர்வாகியாகவும் பணியாற்றினார். 1991 முதல் 1999 வரை நாடு முழுவதுமுள்ள ராஷ்டிரிய சுயம்சேவாக் சங்கத்தின் இளைஞர் படையின் உடற்பயிற்சி பொறுப்பாளராகயிருந்தார். 2000ல் ராஷ்டிரிய சுயம்சேவாக் சங்கத்தின் பொது செயலாளராக இருந்த கே.எஸ்.சுதர்சன் உடல் நலக்குறைவால் பதவி விலகிய போது இவர் அதன் பொது செயலாளராக தேர்ந்தெடுக்கப்பட்டார். இவர் திருமணம் செய்து கொள்ளவில்லை.\n\nSection::::கொள்கை.\nஇவரால் இந்துத்துவ கொள்கைகள் நவீன காலத்திற்கேற்ப முன்னிறுத்தப்படுகிறது. வளமான மற்றும் பழைமையான இந்திய பாரம்பரிய மதிப்பை காப்பத்தில் முனைப்புக்காட்டுகிறார். தீண்டாமை ஒழிப்பு மற்றும் சாதி இணைக்கத்தை வலியுறுத்துகிறார்.\n\nSection::::கருத்துகள்.\nபசுமாடுகளை வளர்ப்பது ‘குற்றவியல் மனநிலை’யை குறைக்கும் .\n\n"}
{"id": "145321", "url": "https://ta.wikipedia.org/wiki?curid=145321", "title": "பிரவீன் தொகாடியா", "text": "பிரவீன் தொகாடியா\n\nபிரவீண் தொகாடியா(Praveen Togadia), விஷ்வ ஹிந்து பரிசத் அமைப்பின் தற்போதைய பொதுச் செயலாளராவார். 1957ல் குஜராத்தில் பிறந்த இவர் புற்றுநோய் அறுவை சிகிச்சை நிபுணராக பணிபுரிகிறார். அகமதாபாத்தில் பள்ளி படிப்பை முடித்து, மருத்துவம் படித்தார். இளமைக் காலத்திலேயே ராஷ்டிரிய சுயம்சேவாக் சங்கத்தில் ஈடுபாடுகொண்டிருந்தார். 1979ல் ராஷ்டிரிய சுயம்சேவாக் சங்கத்தின் பயிற்சி முகாம்களின் பயிற்சியாளராக பணியேற்றார்.\n\nமதமாற்றத்திற்கு எதிராக பிரச்சாரம் செய்யும் இவர், இந்துத்துவ அமைப்பின் மூலம் வன்முறையைத் தூண்டுவதில்லை என்றும் சிறுபான்மையினருக்கு தான் எதிரானவரில்லை என்றும் கூறியுள்ளார். விஷ்வ ஹிந்து அமைப்பின் மூலம் சர்வதேச அளவில் இந்து சமயத்தவருக்காக குரல் கொடுப்பதாகக் கூறியுள்ளார்.\n\nஇவர் சமீபத்தில் ஹிந்துக்கள் வீட்டை முஸ்லீம்கள் வாங்க கூடாது என்று கூறியுள்ளார். குஜராத்தின் பாவ்நகரில் முஸ்லிம் தொழிலதிபர் ஒருவர் மெகானி சர்க்கிள் என்ற பகுதியில் ஹிந்து ஒருவருக்குச் சொந்தமான வீட்டை விலைக்கு வாங்கியதை தடை செய்ய வேண்டும் என்றும், அவர் வாங்கிய வீட்டிலிருந்து 48 மணி நேரத்திற்குள் காலி செய்ய வேண்டும் என்றும் தொகாடியா கெடு விதித்திருகின்றார். அத்துடன் இப்படி சொத்துகளை வலுக்கட்டாயமாக ஆக்கிரமித்துக் கொள்வதன் மூலம்தான் வேறு சமூகத்தினர் சொத்து வாங்குவதை தடுக்க முடியும் என்று கூறியிருக்கிறார். மேலும் அந்த வீட்டில் வசித்து வரும் முஸ்லிம்கள் வீட்டைக் காலி செய்ய 48 மணி நேர கெடுவையும் தொகாடியா விதித்துள்ளார். \"ராஜிவ் காந்தி கொலையாளிகளே தூக்கிலிடப்படாத நிலையில் எந்த ஒரு வழக்கு வந்தாலும் சந்திப்போம்\" என்றும் இவர் கூறியுள்ளார்.\n"}
{"id": "145322", "url": "https://ta.wikipedia.org/wiki?curid=145322", "title": "என் தமிழ்மொழி மேல் உனக்கேனிந்தக் கொலைவெறிடா", "text": "என் தமிழ்மொழி மேல் உனக்கேனிந்தக் கொலைவெறிடா\n\nஎன் தமிழ்மொழி மேல் உனக்கேனிந்தக் கொலைவெறிடா அல்லது தமிழ்க் கொலைவெறி... யாழ். பதிப்பு (\"Tamil Kolaiveri\") என்பது வொய் திஸ் கொலவெறி டி பாடலை எதிர்த்து யாழ்ப்பாணக் கலைஞரான எஸ். ஜே. ஸ்டாலின் அதே மெட்டில் பாடப்பட்ட பாடலாகும். இப்பாடல் 2012ஆம் ஆண்டு சனவரி முதலாம் திகதி யூடியூப் இணையத்தளத்தில் யாழ் மியூசிக் நிறுவனத்தால் வெளியிடப்பட்டது. \n\nஇந்தப் பாடலுக்கான வரிகளையும் எசு. சே. இசுட்டாலினே எழுதியுள்ளார். படப்பிடிப்பை வர்ணனும் தொகுப்பை அமலனும் மேற்கொண்டுள்ளார்கள். இப்பாடல் இணையத்தளத்தில் வெளியாகி 3 நாட்களுக்குள் யூடியூபில் மட்டும் 1 இலட்சத்து 24 பேருக்கு மேல் பார்த்தார்கள். திசம்பர் இருபத்தைந்தாந் திகதி வரை இப்பாடலை 393,915 பேர் பார்த்துள்ளனர். இதற்கு அடுத்ததாகக் காதல் மொழி என்ற பாடலையும் எஸ். ஜே. ஸ்ராலின் பாடியுள்ளார்.\n\nSection::::வொய் திஸ் கொலவெறி டி.\nதமிங்கிலம் என்ற ஆங்கிலம் கலந்த நடையில் பாடப்பட்ட வொய் திஸ் கொலவெறி டி என்ற பாடலை விமர்சித்துள்ளதுடன் தமிழ் மொழியின் பெருமைகளையும் தமிழுக்குப் பெருமை சேர்த்தவர்களையும் இப்பாடலில் எஸ். ஜே. ஸ்ராலின் குறிப்பிட்டுள்ளார்.\n"}
{"id": "145324", "url": "https://ta.wikipedia.org/wiki?curid=145324", "title": "கலிஸ்டோ", "text": "கலிஸ்டோ\n\nகாலிஸ்டோ (\"Callisto\") என்பது வியாழனின் கலிலியத் துணைக்கோள்கள் நான்கில் ஒன்றாகும். இது கலிலியோ கலிலியினால் 1610ஆம் ஆண்டு சனவரி 7 ஆம் நாள் கண்டுபிடிக்கப்பட்டது. இது கிட்டத்தட்டப் புதனின் ஆரையைக் கொண்டது. இதன் வளிமண்டலம் கரியமில வாயுவை முக்கியமாகக் கொண்டது. இது பயனியர் 10, 11 மற்றும் ஏனைய செய்மதிகளாலும் ஆராயப்பட்டது. இது சூரியத்தொகுதியில் மூன்றாவது பெரிய துணைக்கோள் ஆகவும் வியாழனின் இரண்டாவது பெரிய துணைக்கோள் ஆகவும் உள்ளது.\n"}
{"id": "145326", "url": "https://ta.wikipedia.org/wiki?curid=145326", "title": "ஹாப்பி ஃபீட் (திரைப்படம்)", "text": "ஹாப்பி ஃபீட் (திரைப்படம்)\n\nஹாப்பி ஃபீட் (Happy Feet) 2006 இல் வெளியான அமெரிக்க-ஆஸ்திரேலிய அசைவூட்டத் திரைப்படமாகும். ஜார்ஜ் மில்லர் ஆல் தயாரித்து இயக்கப்பட்டது. எலியா வுட், ரானர்ட் வில்லியம்ஸ், பிரிட்டனி மர்பி, ஹூக் ஜாக்மேன், நிகோல் கிட்மன், ஹூகோ வீவிங் ஆகியோர் குரல் கொடுத்துள்ளனர். \nசிறந்த அசைவூட்டத் திரைப்படத்திற்கான அகாதமி விருதினை வென்றது.\n\n\n"}
{"id": "145330", "url": "https://ta.wikipedia.org/wiki?curid=145330", "title": "ராட்டட்டூயி (திரைப்படம்)", "text": "ராட்டட்டூயி (திரைப்படம்)\n\nராட்டட்டூயி (Ratatouille) 2007 இல் வெளியான அமெரிக்க அசைவூட்டத் திரைப்படமாகும். பிராடு லூவிஸ் ஆல் தயாரிக்கப்பட்டு பிராடு பர்ட் ஆல் இயக்கப்பட்டது. பாத்தான் ஆஸ்வால்து, லூ ரோமானோ, ஐயன் ஹோல்ம், ஜநீன் கரோபாலோ, பீட்டர் ஓ'டூல், பிரையன் டென்னேஹி, பீட்டர் சான், பிராடு கார்ரெட், வில் அர்நெட், ஜேம்ஸ் ரெமார் ஆகியோர் நடித்துள்ளனர். சிறந்த அசைவூட்டத் திரைப்படத்திற்கான அகாதமி விருதினை வென்றது.\n\nஇப்படத்தின் முதன்மைக் கதாப்பாத்திரம் ரெமி என்ற ஓர் எலி ஆகும். கௌஸ்டவ் என்ற சமையல் நிபுணரின் “யாரும் சமைக்கலாம்“ என்ற தத்துவத்தால் உந்தப்படும் இந்த எலி சமையல் முயற்சிகளை மேற்கொள்கிறது. இந்த நிகழ்வுத் தொடரில் ரெமி தனது குடும்பத்தினரை விட்டுப் பிரிய நேரிடுகிறது. ஃபிரான்சு வரும் ரெமியின் வாழ்வும் லிங்குயினி என்ற இளம் பையனின் வாழ்வும் ஒரு போக்கில் பயணிக்கின்றன. அவர்கள் சந்திக்கும் சோதனைகளும் சாதனைகளும் பற்றியது மீதக் கதை.\n\n\n"}
{"id": "145335", "url": "https://ta.wikipedia.org/wiki?curid=145335", "title": "டாய் ஸ்டோரி (திரைப்படம்)", "text": "டாய் ஸ்டோரி (திரைப்படம்)\n\nடாய் ஸ்டோரி (Toy Story) 1995 இல் வெளியான ஒர் அமெரிக்க அசைவூட்டத் திரைப்படமாகும். டிஸ்னி மற்றும் பிக்ஸர் குழுமத்தின் முதல் அசைவூட்டத் திரைப்படமாகும். இது நவம்பர் 30, 1995 அன்று வெளியிடப்பட்டது. ஜான் லஸ்சீட்டர் ஆல் இயக்கப்பட்டது.முதன் முதலாக கணினியை பயன்படுத்தி படம் அசைவூடப்பட்டது. முன்னர் கையால் வரைந்து பின்னர் படம் அசைவூட்டப்பட்டது. டாய் ஸ்டோரி திரைப்படத்திற்கு தொடர்ச்சியாக மேலும் இரண்டு டாய் ஸ்டோரி திரைப்படங்கள் இயக்கப்பட்டன. டாய் ஸ்டோரி 2 1999 இல் வெளியிடப்பட்டது. டாய் ஸ்டோரி 3 2010 இல் வெளியிடப்பட்டது. டாய் ஸ்டோரி 4 2019ம் ஆண்டு வெளியிட திட்டமிடபட்டுள்ளது.\n\n"}
{"id": "145337", "url": "https://ta.wikipedia.org/wiki?curid=145337", "title": "ஓரம் (அச்சுக்கலை)", "text": "ஓரம் (அச்சுக்கலை)\n\nஅச்சுக்கலையில் ஓரம் (\"Margin\") என்பது ஒரு பக்கத்தின் உள்ளடக்கத்தைச் சுற்றியுள்ள இடைவெளி ஆகும். உரையின் ஒரு வரி எங்கே தொடங்கும் என்பதையும் எங்கே முடிவடையும் என்பதையும் வரையறுப்பதற்கு ஓரங்கள் உதவி செய்கின்றன. சீர்படுத்திய உரையானது இடது, வலது ஓரங்கள் இரண்டிலும் தொட்டவாறு இருக்கும்.\n\nமைக்ரோசாப்ட் வேர்டுவில் 2007ஆம் ஆண்டுப் பதிப்பிலிருந்து ஓரங்கள் இயல்பாகவே அனைத்துப் பக்கங்களிலும் ஓரங்குல இடைவெளியில் அமைந்துள்ளன. ஆனால், மைக்ரோசாப்ட் வேர்டு 2003 வரை மேல், கீழ் ஓரங்கள் ஓரங்குலமாகவும் இடது, வலது ஓரங்கள் 1.25 அங்குலங்களாகவும் இயல்பாக இருந்தன. ஓப்பன் ஆபிசு ரைட்டரில் அனைத்துப் பக்கங்களிலும் 0.79 அங்குல (இரண்டு சென்ரிமீற்றர்) அளவிலான ஓரங்கள் இருக்கும்.\n"}
{"id": "145346", "url": "https://ta.wikipedia.org/wiki?curid=145346", "title": "விடுதலை சதுக்கம் (மலேசியா)", "text": "விடுதலை சதுக்கம் (மலேசியா)\n\nவிடுதலை சதுக்கம் என்ற பொருள்படும் மெர்டெக்கா சதுக்கம் (மலாய்: \"Dataran Merdeka\") மலேசியாவின் தலைநகர் கோலாலம்பூரில் அமைந்துள்ளது. சுல்தான் அப்துல் சமத் கட்டிடத்தின் எதிரே அமைந்துள்ளது. ஆகத்து 31, 1957 அன்று விடுதலை பெற்ற நள்ளிரவு 12 மணிக்கு இங்குதான் ஐக்கிய இராச்சியத்தின் கொடி இறக்கப்பட்டு முதன்முதலாக மலேசியக் கொடி ஏற்றப்பட்டது. அந்த நாள்முதல் ஆண்டுதோறும் இங்கு \"மெர்டெக்கா பேரணி\" எனப்படும் தேசிய நாள் அணிவகுப்பு நடத்தப்படுகிறது. \n\nSection::::வரலாறு.\nமுன்னதாக \"சிலாங்கூர் கிளப் படாங்\" அல்லது சுருக்கமாக படாங் என்று அழைக்கப்பட்டது. சிலாங்கூர் கிளப்பின் (தற்போது ரோயல் சிலாங்கூர் கிளப்) துடுப்பாட்ட மைதானமாக இருந்தது. \n\nஇதற்கு முன்பாக கம்பீரமாக எழுந்து நிற்கும் சுல்தான் அப்துல் சமது கட்டிடம் பிரித்தானியர்களால் கட்டப்பட்ட குறிப்பிடத்தக்க கட்டிடங்களில் ஒன்றாகும். இந்திய மொகலாய கட்டிட வடிவமைப்பால் ஈர்க்கப்பட்ட ஏ. சி. நார்மன் வடிவமைத்த இந்தக் கட்டிடம் 1897ஆம் ஆண்டில் கட்டி முடிக்கப்பட்டது. சிலாங்கூர் மாநில தலைமைச் செயலகமும் பின்னர் உச்சநீதி மன்றமும் இயங்கிய இக்கட்டிடம் பல ஆண்டுகளாக பயன்படுத்தப்படாது இருந்தது. தற்போது பாரம்பரியம்,பண்பாடு மற்றும் கலைக்கான அமைச்சகம் இங்கு இயங்கி வருகிறது. \n\nவிடுதலைச் சதுக்கத்தைச் சுற்றியள்ள மைதானத்திற்கு \"தடரன் மெர்டெக்கா\" என்று சனவரி 1, 1990இல் பெயரிடப்பட்டது. \nSection::::அண்மையில்.\nவிடுதலைச் சதுக்கத்தை சுற்றி வரலாற்றுச் சிறப்புமிக்க பல கட்டிடங்கள் உள்ளன. ஒருபக்கத்தில் ரோயல் சிலாங்கூர் கிளப்பின் வளாகம் அமைந்துள்ளது. சுல்தான் அப்துல் சமது கட்டிடம், தேசிய வரலாற்று அருங்காட்சியகம் (முன்பு சார்ட்டர்டு வங்கி கட்டிடமாக இருந்தது), 1909இல் கட்டப்பட்ட \"நினைவக நூலகம்\", நூறாண்டுகளுக்கும் மேலான கோதிக் வடிவமைப்பில் கட்டப்பட்ட \"புனித மேரி ஆங்கிலேய தேவாலயம்\", கோலாலம்பூரின் முதல் தொடர்வண்டி நிலையம், 102 ஆண்டுகள் பழைமையான சுகாதாரத்துறை நீரூற்று மற்றும் தற்கால வடிவமைப்பில் அமைந்துள்ள \"தயாபூமி வளாகம்\" ஆகியவை இந்த சதுக்கத்தை அண்மித்துள்ள வரலாற்றுச் சிறப்புமிக்க கட்டிடங்களாகும். கறுப்பு பளிங்கினாலான அடித்தளம் தாங்கும் உலகிலேயே உயரமான 95 மீட்டர் கொடிக்கம்பம் இந்த சதுக்கத்தை அடையாளப்படுத்துகிறது. சதுக்கத்தின் தென்முனையில் இந்தக் கம்பம் அமைந்துள்ளது.\n\n"}
{"id": "145347", "url": "https://ta.wikipedia.org/wiki?curid=145347", "title": "வீ. க. தனபாலன்", "text": "வீ. க. தனபாலன்\n\nவீ. க. தனபாலன் அல்லது வீரசங்கிலி கண்ணையா தனபாலன் (பிறப்பு: ஜனவரி 26, 1954) என்பவர் தூத்துக்குடி மாவட்டம் திருச்செந்தூரில் பிறந்தவர். தற்போது சென்னையில் வசித்து வரும் இவர் மதுரா குழும நிறுவனங்களின் தலைவராக உள்ளார். தமிழ்நாடு இயல் இசை நாடக மன்றம் வழங்கும் கலைமாமணி விருது பெற்ற இவர் “வீ. கே. டி. பாலன்” என்கிற பெயரால் அறியப்படுகிறார்.\n\n\n\n"}
{"id": "145352", "url": "https://ta.wikipedia.org/wiki?curid=145352", "title": "தாலின்", "text": "தாலின்\n\nதாலின் (), எஸ்தோனியாவின் தலைநகரமும் மிகப்பெரிய நகரமும் ஆகும். இது பின்லாந்து வளைகுடாவில் நாட்டின் மேற்குக் கரையில் ஹெல்சிங்கியிலிருந்து தெற்காகவும், ஸ்டாக்ஹோமிற்கு கிழக்காகவும் சென் பீட்டர்ஸ்பேர்க்கிற்கு மேற்காகவும் அமைந்துள்ளது. தாலின் பழைய நகரம் யுனெஸ்கோவினால் உலக பாரம்பரியக் களமாக அறிவிக்கப்பட்டுள்ளது. இது 2011ஆம் ஆண்டிற்கான ஐரோப்பியக் கலாச்சாரத் தலைநகரங்களில் ஒன்றாக அறிவிக்கப்பட்டது. பதின்மூன்றாம் நூற்றாண்டிலிருந்து 1920கள் வரையான காலப்பகுதியில் இந்நகரம் ரேவல் (Reval) என அறியப்பட்டது.\n"}
{"id": "145358", "url": "https://ta.wikipedia.org/wiki?curid=145358", "title": "இயற்பிய வேதியியல்", "text": "இயற்பிய வேதியியல்\n\nஇயற்பிய வேதியியல் \"(Physical chemistry)\" என்பது வேதிப்பொருட்களில் காணப்படும் பேரளவு துகள்கள், நுண்துகள், அணுக்கள் மற்றும் துகள்மங்கள் போன்றவற்றையும் அவை சார்ந்த வேதியியல் நிகழ்வுகளையும் இயற்பியல் விதிகள் மற்றும் கோட்பாடுகளின் அடிப்படையில் ஆய்வு செய்கின்ற ஒரு துறையாகும். இயக்கம், ஆற்றல், விசை, நேரம், வெப்ப இயக்கவியல், இயங்கியல், குவாண்டம் வேதியியல், புள்ளியியல் இயக்கவியல் போன்றவை இயற்பியல் கோட்பாடுகளில் அடங்கும். ஆற்றல் அழிவின்மை விதியை வெளியிட்ட அண்டோயின் இலவாய்சியரின் சோதனைகளுக்குப் பின்னர் வேதியியல் என்பது கவனமான அளவீடுகள் மற்றும் வேதியியல் நிகழ்வுகளின் அடிப்படையிலான அளவீடுகள் ஆகியவற்றால் நிறுவப்பட்ட ஒரு அறிவியல் பிரிவு என்ற நோக்கத்துடன் பயணித்தது. வேதியியலின் வரலாறு வெப்ப இயக்கவியலின் வரலாற்றுடன், குறிப்பாக விலார்டு கிப்சின் ஆய்வுகளுடன் பிணைந்தே காணப்படுகிறது.\nஇயற்பிய வேதியியலை பௌதீக வேதியியல் என்ற பெயராலும் அழைப்பார்கள்.\n\nஇயற்பிய வேதியியலானது, வேதியியற்பியலைப் போலன்றி, எப்போதும் இல்லாவிட்டாலும் பெரும்பாலும், கட்புலனாகத்தக்க மூலக்கூற்று அறிவியல் அல்லது மீயளவு மூலக்கூற்று அறிவியலுக்கு முன்னுரிமை அளிக்கின்ற ஒரு துறையாகும். இயற்பிய வேதியியலுக்கு அடிப்படையாக உள்ள பெரும்பாலான கொள்கைகள், மூலக்கூறு அல்லது அணு சார்ந்தவற்றுடன் மட்டுமின்றிப் பேரளவு சார்ந்த கருத்துருக்களுடன் தொடர்புடையவையாக உள்ளன. கூழ்மம், வேதிச் சமநிலை போன்றவை இவற்றுக்கு எடுத்துக்காட்டுகள் ஆகும்.\n\nஇயற்பிய வேதியியல் சமாளிக்க போராடும் சில இயற்பியல் கோட்பாடுகள் இங்கு தரப்படுகின்றன.\n\nSection::::முக்கியக் கோட்பாடுகள்.\nதூய இயற்பியலை வேதியியல் சிக்கல்களுக்கு பயன்படுத்தப்படும் வழிகளே இயற்பிய வேதியியலின் முக்கிய கருத்துக்களாக உள்ளன.\n\nஅனைத்து வேதியியல் சேர்மங்களும் ஒன்றாக பிணைக்கப்பட்ட அணுக்களின் குழுக்கள் என்று விவரிப்பது பாரம்பரிய வேதியியலின் முக்கிய கருத்துக்களில் ஒன்றாகும். மேலும் பிணைப்புகளை உருவாக்குதல் மற்றும் உடைத்தல் போன்ற செயல்களே வேதி வினைகள் என்றும் இக்கருத்து விவரிக்கிறது. அணுக்களைப் பற்றிய வரையறைகளில் இருந்தும் இயற்பிய வேதியியலின் இலக்குகளுடன் அவை எவ்வாறு பிணைந்துள்ளன என்பதையும் கொண்டு வேதிச் சேர்மங்களின் பண்புகளை முன்கணிக்க முடியும். அணுக்கள் மற்றும் பிணைப்புகளை துல்லியமாக விவரிப்பதற்கு, அணுவின் மையக்கருக்கள் எங்கே, இருக்கின்றன என்பதையும் அவற்றைச் சுற்றி எலக்ட்ரான்கள் எப்படி பகிரப்பட்டுள்ளன என்பதையும் கண்டிப்பாக அறிந்து கொள்ள வேண்டியது அவசியமாகிறது <br>. இயற்பிய வேதியியலின் ஒரு துணைப் பிரிவான குவாண்டம் வேதியியல், குறிப்பாக வேதியியல் சிக்கல்களுக்கு குவாண்டம் இயக்கவியல் பயன்பாடு பயன்படுகிறது. பிணைப்புகள் எப்படி வலுவாக உள்ளன என்றும் அவை என்ன வடிவத்திலுள்ளன என்றும், உட்கருக்கள் எப்படி நகர்கின்றன மற்றும் ஒளி எவ்வாறு ஒரு இரசாயன மூலத்தால் உறிஞ்சப்படுகிறது அல்லது உமிழப்படுகிறது என்பவற்றை உறுதிப்படுத்துவதற்கான கருவிகளை இத்துணைப்பிரிவு வழங்குகிறது . பருப்பொருள் மற்றும் மின்காந்த கதிரியக்கம் இடையிலான இடைவினைகளுடன் தொடர்புடைய நிறமாலையியல் இயற்பிய வேதியியலின் ஒரு துணைப் பிரிவாகும்.\n\nஎந்த வகையான வினைகள் தன்னியல்பாக நிகழ்கின்றன மற்றும் கொடுக்கப்பட்ட வேதிப் பொருளுக்கு எந்தெந்த பண்புகள் சாத்தியமாக இருக்க முடியும் என்ற கேள்விகள் கொண்ட மற்றொரு தொகுப்பும் வேதியியல் தொடர்பான முக்கியமான கேள்விகளின் பட்டியலில் அடங்கும்.\n\nஇவையாவும் வேதி வெப்ப இயக்கவியலில் ஆராயப்படுகின்றன. ஒரு வினை எவ்வளவு நேரம் நடக்கும் அல்லது எவ்வளவு சக்தி உள்ளெரி இயந்திரத்தில் வேலையாக மாற்றப்படுகிறது மற்றும் வெபப விரிவு குணகம் மற்றும் ஒரு வாயு அல்லது நீர்மத்திற்கான அழுத்தத்துடன் கூடிய என்ட்ரோப்பி மாற்ற விகிதம் ஆகிய அளவுகளை எந்த வரம்புகள் வரையறுக்கின்றன என்பவையும் இங்கு ஆராயப்படுகின்றன . \nஒரு அணு உலை அல்லது இயந்திர வடிவமைப்பு சாத்தியமானதா என்பதை பரிசீலிப்பதற்கு அடிக்கடி இதைப் பயன்படுத்தலாம் அல்லது பரிசோதனை தரவுகளின் செல்லுபடியை சரிபார்க்கவும் பயன்படுத்தலாம். வரையறுக்கப்பட்ட ஒர் அளவிற்கு, பகுதி-சமநிலை மற்றும் சமநிலையற்ற வெப்ப இயக்கவியலால் மாற்ற முடியாத மாற்றங்களை விவரிக்க முடியும் . இருப்பினும், பாரம்பரிய வெப்ப இயக்கவியல் பெரும்பாலும் சமநிலை மற்றும் மீளக்கூடிய மாற்றங்களைக் கொண்ட அமைப்புகளுடன் தொடர்புடையதாக உள்ளது, ஆனால், உண்மையில் என்ன நடக்கிறது அல்லது எவ்வளவு வேகமாக, சமநிலையிலிருந்து மாறுபடுகிறது என்பதை இது பொருட்படுத்துவதில்லை.\n\nஎந்த வினைகள் ஏற்படுகின்றன என்றும் எவ்வளவு வேகத்தில் நிகழ்கிறது என்பதையும் வேதியியலின் மற்றொரு பிரிவான வேதி இயக்கவியல் விளக்குகிறது. வினைபடுபொருட்கள் வினையில் ஈடுபட்டு வினை விளைபொருட்களாக உருவாகின்றன என்ற கருத்து வேதி இயக்கவியலின் முக்கியமான ஒரு கருவியாகும். பெரும்பாலான வேதிப் பொருட்கள் கண்டிப்பாக நிலைமாற்றம் அடைகின்றன. இவை வினைபடு பொருட்கள் அல்லது வினைவிளை பொருட்கலைக் காட்டிலும் அதிக சக்தி வாய்ந்தவையாக உள்ளன. அவ்வினையை முடிவுக்குக் கொண்டு வரும் தடையாகவும் இவை செயல்படுகின்றன . பொதுவாக தடை அதிகமாக இருந்தால் வினை மெதுவாகவே நிகழும். இரண்டாவதாக பெரும்பாலான வேதி வினைகள் யாவும் வரிசையாக சில பூர்வாங்க தொடக்க வினைகளுடன் ஒவ்வொன்றுக்கான தனிதனி நிலை மாற்றங்களுடன் நிகழ்கின்றன . வினையின் வேக விகிதம் வினைகலவையில் உள்ள வெப்பநிலை, வினைபடு பொருட்களின் அடர்த்தி மற்றும் வினையூக்கி ஆகியவற்றுக்கு ஏற்ப எவ்வாறு மாறுபடுகின்றன என்பது வேதி இயக்கவியலில் முன்நிற்கும் மற்றொரு கேள்வியாகும். அத்துடன் வினைத்திறன் மற்றும் வினையூக்கி நிபந்தனைகள் வினையின் வேகத்தைப் பொறுத்து வினை வீதத்தை மேம்படுத்துவதற்கு எவ்வாறு வடிவமைக்கப்படலாம் என்பதையும் ஆய்வுகள் தெரிவிக்கின்றன.\n\nஒரு கலவையில் உள்ள ஒவ்வொரு மூலக்கூறின் அமைப்பையும் வேகத்தையும் அறிந்து கொள்ள வேண்டியதற்குப் பதிலாக எவ்வளவு விரைவாக வினைகள் நிகழ்கின்றன என்பதை ஒரு சில செறிவுகள் மற்றும் வெப்பநிலையுடன் குறிப்பிடப்படலாம், இயற்பிய வேதியியலில் இது சிறப்பு மிகுந்த ஒரு முக்கிய கருத்தாகும். துகள்களில் நடப்பவை எல்லாம் அழுத்தம், வெப்பநிலை, அடர்த்தி போன்ற ஒரு சில மாறிகளைக் கொடு விவரிக்கலாம். இதற்கான துல்லியமான காரணங்கள் புள்ளியியல் இயக்கவியலில் விவரிக்கப்பட்டுள்ளன. புள்ளியல் இயக்கவியல் துறை இயற்பிய வேதியியல் உள்ள ஒரு சிறப்பியல்பு ஆகும். இத்துறை இயற்பியலுடன் பகிர்ந்து கொள்ளப்படுகிறது .புள்ளியியல் இயக்கவியல் மூலக்கூறு பண்புகளிலிருந்து அன்றாட வாழ்க்கையில் நாம் காணும் பண்புகளை வேதியியல் ஒற்றுமைகளின் அடிப்படையிலான அனுபவ ஒத்துழைப்புகளை சாராமல் முன்கணிப்பதற்கான வழிகளை வழங்குகிறது .\n\nSection::::வரலாறு.\n\"இயற்பிய வேதியியல்\" என்ற வேதியியல் பிரிவு 1752 ஆம் ஆண்டில் மிகைல் லோமோனோசோவ் என்பவரால் உருவாக்கப்பட்டது. பீட்டர்சுபர்க் பல்கலைக் கழகத்தின் மாணவர்களுக்கு முன்பாக, \"இயற்பியல் வேதியியல் ஒரு பாடநெறி\" (உருசியம்: «Курс истинной физической химии») என்ற தலைப்பில் ஒரு உரை வகுப்பை வழங்கியபோது இவர் இத்துறையைப் பற்றி முதன்முதலில் குறிப்பிட்டார் . இந்த விரிவுரைகளுக்கான முன்னுரையில் இயற்பிய வேதியியலை அவர் இவ்வாறு வரையறுக்கிறார்: \"இயற்பிய வேதியியல் என்பது இயற்பியல் சோதனைகள் மூலம் சிக்கலான உடல்களில் இரசாயன நடவடிக்கைகளால் என்னென்ன நிகழ்கின்றது என்பதை விஞ்ஞானபூர்வமாக விளக்க வேண்டும். \n1860 களில் இருந்து 1880 ஆம் ஆண்டுக்கு இடைப்பட்ட காலத்தில் இரசாயன வெப்ப இயக்கவியல், கரைசல்களில் உள்ள மின்பகுளிகள், இரசாயன இயக்கவியல் மற்றும் பிற பொருட்களில் ஆய்வுகள் மேற்கொள்ளப்பட்டதைத் தொடர்ந்து நவீன இயற்பிய வேதியியல் தோற்றம் கண்டது. 1876 ஆம் ஆண்டில் யோசியா வில்லார்டு கிப்சு வெளியிட்ட “பலபடித்தான பொருட்களின் சமநிலை” என்ற நூல் இயற்பிய வேதியியலில் ஒரு மைல் கல்லாகும். கிப்சு ஆற்றல், இரசாயன திறன் மற்றும் கிப்சு கட்டவிதி போன்ற இயற்பிய வேதியியலின் பல அடித்தளங்களை இந்த நூல் அறிமுகப்படுத்தியது .\n\nசெருமன் பத்திரிகையான Zeitschrift für Physikalische Chemie என்ற பத்திரிகையே முதலாவது இயற்பிய வேதியியலுக்கான அறிவியல் பத்திரிகையாகும். 1887 ஆம் ஆண்டில் வில்லெம் ஆசுட்வால்டு மற்றும் யாக்கோபசு என்றிகசு வான்ட் ஆஃப் ஆகியோரால் இப்பத்திரிகை துவங்கப்பட்டது. சுவாண்டே ஆகசுடு அர்ரீனியசும் இக்குழுவில் இணைந்து செயலாற்றினார் . 19 ஆம் நூற்றாண்டின் பிற்பகுதியிலும் 20 ஆம் நூற்றாண்டின் ஆரம்பத்திலும் இவர்கள் இயற்பிய வேதியியலின் முக்கிய நபர்களாக இருந்தனர். இவர்கள் மூன்று பேரும், 1901-1909 காலத்தில் வேதியியலுக்கான நோபல் பரிசு பெற்றனர்.\n\nஅடுத்த பத்தாண்டுகளில் புள்ளியியல் இயக்கவியல் துறையின் வேதியியல் பயன்பாடு கூழ்மங்கள் மற்றும் புறப்பரப்பு வேதியியல் பிரிவிகளில் அதிகரித்தது. இரிவிங் லாங்முயர் பல பங்களிப்புகளை இதற்காக அளித்துள்ளார். இதேபோல 1930 களில் குவாண்டம் வேதியியல் பிரிவில் குவாண்டம் இயக்கவியல் துறையும் வளர்ச்சி கண்டது. இதற்குப் பங்களித்தவர்களில் லினசு பவுலிங் என்பவர் முன்னணி பங்களிப்பாளராக இருந்தார். கோட்பாட்டு வளர்ச்சிகள் முடிவுக்கு கொண்டு வரப்பட்டு சோதனை முறைகள் படிப்படியாக வளர்ச்சி பெறத் தொடங்கின. அகச்சிவப்பு நிறமாலையியல், நுண்ணலை நிறமாலையியல், ஈ.பீ.ஆர் நிறமாலையியல் என்.எம்.ஆர் நிறமாலையியல் போன்ற பல்வேறு வகையான நிறமாலை ஆய்வுகளின் பயன்பாடு, 20 ஆம் நூற்றாண்டின் மிகவும் முக்கியத்துவம் பெற்றது. இயற்பிய வேதியியலின் வளர்ச்சி அணுசக்தி வேதியியல் கண்டுபிடிப்புகள் காரணமாக மேலும் வளர்ச்சி பெற்றுள்ளது. அதிலும் குறிப்பாக ஐசோடோப்புகளைப் பிரித்தல் முக்கியத்துவம் பெறுகிறது. விண்வெளி வேதியியல் பிரிவும் அண்மைய கண்டுபிடிப்புகளில் இடம்பெற்றுள்ளது .\n\nபண்டைய அறிவியல் பத்திரிகைகள் பெரும்பாலும் வேதியியல் மற்றும் இயற்பியல் பிரிவுகளை உள்ளடக்கியே வெளிவந்தன. இயற்பிய வேதியியல் தொடர்பான சில பத்திரிகைகள் 1887 ஆம் ஆண்டு முதலே தொடங்கி நடத்தப்பட்டன.\n\nவெப்ப வேதியியல், வேதி வினைவேகவியல், குவைய வேதியியல், மின்வேதியியல், ஒளி வேதியியல், நிறமாலையியல், உயிரியற்பிய வேதியியல், பொருளறிவியல் உள்ளிட்ட பல்வேறு துறைகள் இயற்பிய வேதியியல் துறையுடன் தொடர்பு கொண்டு வளர்ந்து வருகின்றன. \n\n"}
{"id": "145361", "url": "https://ta.wikipedia.org/wiki?curid=145361", "title": "தெய்வப் பாண்டியன்", "text": "தெய்வப் பாண்டியன்\n\nதெய்வப் பாண்டியன் என்பவன் சிலப்பதிகார உரையாசிரியர் அடியார்க்கு நல்லார் காட்டும் கதையில் வரும் ஒரு புராணப் பாண்டியன். அனாகுலன் என்னும் தெய்வப் பாண்டியன் தேரேறி விசும்பில் சென்றபோது திலோத்தமை என்னும் தெய்வமகளைக் கண்டு தேரிலேயே கூடினானாம். அவர்களுக்குப் பிறந்த மகன் சாரகுமாரன். சிலப்பதிகார உரையில் அடியார்க்குநல்லார் ஐந்து இசைத்தமிழ் நூல்களைக் குறிப்பிடுகிறார். அவற்றில் ஒன்று இசைநுணுக்கம். இது சிகண்டி என்பவரால் சாரகுமாரன் இசை அறிதற்குச் செய்யப்பட்டது. தேவ முனிவராகிய குறுமுனியிடம் (அகத்தியனிடம்) பாடம் கேட்ட மாணாக்கர் 12 பேர். அவர்களில் ஒருவர் சிகண்டி. \n\nSection::::மேற்கோள்.\nமு. அருணாசலம், தமிழ் இலக்கிய வரலாறு – பத்தாம் நூற்றாண்டு, 2005\n"}
{"id": "145362", "url": "https://ta.wikipedia.org/wiki?curid=145362", "title": "நீச்சல்", "text": "நீச்சல்\n\nநீச்சல் என்பது நீரினுள் எந்தவித கருவிகளும் இல்லாமல் பக்க உறுப்புகளின் அசைவின் மூலம் மிதந்து, நகரும் செயலாகும். நீச்சல் பழக்கம் புத்துணர்ச்சியையும், சுறுசுறுப்பையும் தருகிறது. குளிப்பதற்கும், மீன்பிடிப்பதற்கும், புத்துணர்ச்சிக்கும், உடற்பயிற்சிக்கும் மற்றும் விளையாட்டாகவும் நீச்சல் பழக்கம் பொதுவாகப் பயன்படுத்தப்படுகிறது.\n\nSection::::வரலாறு.\nவரலாற்றிற்கு முந்திய காலமான கற்காலம் தொட்டே நீச்சல் கலை மனிதர்களிடம் இருந்ததற்கான ஆதாரங்கள் 7000 ஆண்டுகள் பழமையான குகை ஓவியங்கள் மூலம் காணக்கிடைக்கின்றன. கில்கமெஷ் காப்பியம், இலியட், ஒடிசி மற்றும் விவிலியம் போன்ற எழுத்துப்பூர்வமான ஆதாரங்கள் 2000 கி.மு.விலிருந்து கிடைக்கின்றன. 1538ல் நிக்கோலஸ் வேமன் என்ற ஜெர்மனியரார் முதல் நீச்சல் புத்தகம் வெளியிடப்பட்டது. 1800களில் ஐரோப்பாவில் நீச்சல்கலையை விளையாட்டாக பயன்படுத்த தொடங்கினார்கள். 1896ல் ஏதென்ஸ் நகரில் நடந்த முதலாம் கோடைகால ஒலிம்பிக் போட்டியில் நீச்சற் போட்டிகளும் சேர்க்கப்பட்டது. 1908ல் பன்னாட்டு நீச்சல் கூட்டமைப்பு தொடங்கப்பட்டது. பிற்காலத்தில் பல வடிவங்களில் நீச்சல் கலை மேம்படுத்தப்பட்டது.\n"}
{"id": "145365", "url": "https://ta.wikipedia.org/wiki?curid=145365", "title": "கூகிள் ரீடர்", "text": "கூகிள் ரீடர்\n\nகூகிள் ரீடர் என்பது ஆட்டம் மற்றும் ஆர்எஸ்எஸ் வடிவ கோப்புகளைப் படிக்கும், இணையம் சார்ந்த செய்தித் திரட்டியாகும். 2005 அக்டோபர் 7ல் கூகிள் நிறுவனத்தால் கூகிள் ஆய்வகத்தில்(Google Labs) அறிமுகம் செய்யப்பட்டு, 2007 செப்டம்பர் 17ல் பயன்பாட்டு மென்பொருளாக தரமுயர்த்தப்பட்டது.\n\nSection::::செயல்பாடு.\nகூகிள் ரீடர் ஒரு தகவல் தொகுப்பான் போல பல இணையதளங்களின் புதிய செய்திகளை ஒரே இடத்தில் தொகுத்துத் தருகிறது. இதனை பயன்படுத்தும் பயனர் தனக்கு வேண்டிய இணைய தளங்களின் செய்தியோடைகளை(feeds) இந்த கூகிள் ரீடரில் ஒரு முறை பதிந்துகொள்ள வெண்டும். அந்த செய்தியோடைகள் ஆட்டம் அல்லது ஆர்எஸ்எஸ் வடிவத்திலோ இருக்கலாம். மேற்கூறிய இணையதளங்களில் புதிய செய்திகள் வெளிவரும் போது அவற்றின் செய்தியோடைகளும் முடுக்கம் பெற்று கூகிள் ரீடரில் அது பிரதிபலிக்கும். கூகிள் ரீடரில் உள்ள தெளிந்த தொழிற்நுட்பத்தால் ஒவ்வொரு இணையதளங்களும் தனித்தனியே பட்டியலிட்டு அவற்றின் செய்திகளைப் படிக்கும் விதத்தில் வடிவமைக்கப்பட்டுள்ளது.\n\n\n"}
{"id": "145367", "url": "https://ta.wikipedia.org/wiki?curid=145367", "title": "செங்கால் நாரை", "text": "செங்கால் நாரை\n\nசெங்கால் நாரை (\"Ciconia ciconia\" - White Stork) நாரை (சிகோனிடே) குடும்பத்தைச் சேர்ந்த ஓர் நீர் இறங்கு பறவை ஆகும். இது வெண்ணிற சிறகுத் தொகுதியையும் கருநிற இறகினையும் உடையது; நீண்ட செந்நிற கால்களும் செந்நிற அலகும் இப்பறவையை எளிதில் இனங்காண உதவும். 100-இலிருந்து 115 செ.மீ வரை இதன் உயரம் இருக்கும்.\n\nSection::::பரவல்.\nசெங்கால் நாரைகள் இனப்பெருக்கம் செய்யுமிடங்களின் பரவல் 8 மே.-லிருந்து 50 கி. வரையும் 32 தெ.-லிருந்து 60 வ. வரையிலான பகுதிகளாகும். இதனடிப்படையில் இவற்றை ஐரோப்பியத் தொகை, ஆப்பிரிக்கத் தொகை, ஆசியத் தொகை என வகைப்படுத்தலாம்.\n\nசதுப்பு நிலங்கள், களிமண் நிலங்கள், நீர்நிலை கூடிய திறந்தவெளிகள் இவையே இந்நாரைகளின் விருப்பமான இருப்பிடங்களாகும். மனிதர்கள் வாழ்விடங்களுக்கருகிலும் இவை கூடு கட்டி இனப்பெருக்கம் செய்கின்றன.\n\nஐரோப்பியர்கள் இந்த நாரை தான் குழந்தையைக் கொண்டு வரும் பறவை என நம்புகின்றனர். அங்கே, முக்கியமாக ஆலந்து, போலந்து ஆகிய நாடுகளில் செங்கால் நாரை மக்களுக்கு நெருங்கிய பறவைகளில் ஒன்று. வீட்டு மாடியில், குறிப்பாக, புகைபோக்கியில் கூடு கட்டினால் அது நல்லது என்று கருதுகின்றனர். அதைப் பாதுகாக்க வீட்டுக்காரருக்கு அரசு ஒரு ஊக்கத்தொகை கொடுக்கின்றது. மனிதரின் அருகாமைக்கு இவை நன்கு பழகியிருக்கின்றன.\n\nSection::::வலசை.\nபனிப்பொழிவில் தரை பனியால் மூடப்படும் போது இவை கூட்டம் கூட்டமாக வலசை போக ஆரம்பிக்கின்றன. சில கூட்டம் ஆப்பிரிக்காவிற்குச் செல்கின்றன. வேறு சில இந்தியா நோக்கிப் பயணிக்கின்றன. அவற்றில் பெரும்பான்மை (எண்ணிக்கையில் குறைந்த அளவே) மராட்டிய, கருநாடகப் பகுதிகளை வந்தடைகின்றன; தமிழ்நாட்டிற்கு இவை மிக அரிதாகவே வருகின்றன. (தாராபுரம் கீரனூரில் 1987-இலும் வேலூரிலும் செங்கால் நாரைகள் பதிவு செய்யப்பட்டுள்ளன). \nஸ்பெயின், போர்ச்சுகல் நாடுகளில் உள்ள செங்கால் நாரைகள் அங்குள்ள குப்பைக் கூளங்களில் ஆண்டு முழுவதும் உணவு கிடைப்பதால் வலசை போவதை நிறுத்தி விட்டனவா என்று 2013இல் மேற்கொள்ளப்பட்ட ஓர் ஆய்வு வினவுகிறது.\n\nSection::::உணவு.\nபூச்சிகள் (வெட்டுக்கிளி, தத்துக்கிளி), தவளை/தேரை, தலைப்பிரட்டைகள், மீன், கொறி விலங்குகள், பாம்பு, ஊர்வன, மண்புழு, சிப்பிகள் ஆகியவை செங்கால் நாரைகளின் உணவுப் பட்டியலாகும்.\n\nSection::::உண்ணும் முறை.\nஅலகினைத் தரைநோக்கி உள்ளவாறு வைத்தபடியே கம்பீரமாக நடந்து செல்லும் இந்நாரை. இரையைக் கண்டவுடன் தன் தலையை சற்று பின்னிழுத்து பிறகு வேகமாக முன்னே அலகைச் செலுத்தி தன் இரையைப் பிடிக்கும்.\n\n"}
{"id": "145373", "url": "https://ta.wikipedia.org/wiki?curid=145373", "title": "மலேசிய இந்தியர்", "text": "மலேசிய இந்தியர்\n\nமலேசிய இந்தியர்கள் ( Malaysian Indians, பகாசா மலேசியா: \"கௌம் இந்தியா மலேசியா\"; மலையாளம் : മലേഷ്യ ഇന്ത്യൻ വംശജർ ; ; தெலுங்கு:మలేషియన్ భారతీయులు) என்பவர் இந்திய மரபுவழி மலேசியர்கள். பலர் மலேயாவின் பிரித்தானிய குடிமைப்படுத்தலின்போது இந்தியாவிலிருந்து குடியேறிவர்களின் சந்ததியினர் ஆவர். இதற்கு முன்பிருந்தே 11ஆம் நூற்றாண்டில் சோழர்கள் காலத்திலிருந்தே தமிழர்கள் இங்கு குடியேறியுள்ளனர். தற்கால மலேசியாவில் இவர்கள், மலாய்கள், மலேசிய சீனர்களை அடுத்து மூன்றாவது பெரும் இனக்குழுவாக உள்ளனர். மலேசிய மக்கள்தொகையில் 8% தான் மலேசிய இந்தியர்களாவர். இருப்பினும் மலேசியாவின் தொழில்முறை பணியாளர்களில் இவர்களது விழுக்காடு மிகக் கூடுதலாக உள்ளது.\n\n"}
{"id": "145375", "url": "https://ta.wikipedia.org/wiki?curid=145375", "title": "மலேசிய சீனர்", "text": "மலேசிய சீனர்\n\nமலேசியச் சீனர் (\"Malaysian Chinese\", பகாசா மலேசியா: \"கௌம் சீனா மலேசியா\"; ), அல்லது சீன மலேசியர் என்பவர்கள் சீன மரபுவழி மலேசியர்கள் ஆவர். இவர்களில் பெரும்பான்மையானவர்கள் இங்கு முதல் நூற்றாண்டிலிருந்து இருபதாம் நூற்றாண்டு வரை குடியேறிய ஹான் சீனர்களின் சந்ததிகளாவர். 2010 நிலவரப்படி இவர்கள் மலேசிய மக்கள்தொகையில் 24.6% ஆகும்.\n\nமலேசியச் சீனர்கள் நன்கு வளர்ச்சியடைந்த நடுத்தர மக்கள் இனமாவர். மலேசியாவின் படித்த வகுப்பினரில் இவர்களது விழுக்காடு கூடுதலாக உள்ளது. மலேசியாவின் தொழில் மற்றும் வணிகத்தில் பெரும் செல்வாக்கு மிக்கவர்களாக உள்ளனர். மலேசியப் பொருளாதாரத்தில் 60% இவர்களது கட்டுப்பாட்டில் உள்ளது. அதேநேரம் நேர்மையான குடிமக்களாக நாட்டின் வருமானவரியில் 90% இவர்களது பங்காக உள்ளது.\n"}
{"id": "145383", "url": "https://ta.wikipedia.org/wiki?curid=145383", "title": "தமிழ்த் திரைப்படங்களின் பட்டியல், 2012", "text": "தமிழ்த் திரைப்படங்களின் பட்டியல், 2012\n\n2012 ஆம் ஆண்டில் வெளிவந்த தமிழ்த் திரைப்படங்கள் அகர வரிசையில் இங்கு பட்டியலிடப்படுகின்றன.\n\n\nSection::::வெளியிணைப்புகள்.\n \n"}
{"id": "145384", "url": "https://ta.wikipedia.org/wiki?curid=145384", "title": "எஸ். பி. முத்துக்குமரன்", "text": "எஸ். பி. முத்துக்குமரன்\n\nஎஸ். பி. முத்துக்குமரன் (சூன் 16, 1968 - ஏப்ரல் 1, 2012) ஒரு தமிழக அரசியல்வாதி. இவர் 2011ல் தமிழ்நாடு சட்டமன்றத்திற்கு புதுக்கோட்டை சட்டமன்றத் தொகுதியிலிருந்து இந்திய பொதுவுடமைக் கட்சியின் சார்பாக தேர்ந்தெடுக்கப்பட்டார்.\n\nSection::::வாழ்க்கைக் குறிப்பு.\nமுத்துக்குமரன் புதுக்கோட்டை மாவட்டம், கறம்பக்குடி அருகே உள்ள நெடுவாசல் கிராமத்தில் வேளாண்மைக் குடும்பத்தில் சி. பழனிவேல் - முல்லையம்மாள் தம்பதிக்கு ஒரே மகனாக பிறந்தார். பள்ளிப் படிப்பை சொந்த ஊரிலும், கல்லூரிப் படிப்பை புதுகை மாமன்னர் கல்லூரியிலும் முடித்தார். \nSection::::அரசியலில்.\nகல்லூரிப் பருவத்தில் மாணவர் பேரவைத் தேர்தலில் வென்று, தனது அரசியல் வாழ்க்கையைத் தொடங்கினார். இடதுசாரி இயக்கக் கொள்கைகளால் ஈர்க்கப்பட்டு, இந்திய கம்யூனிஸ்ட் கட்சியில் சேர்ந்து கொண்டார். கட்சியின் பல்வேறு பொறுப்புகளில் பணியாற்றிய அவர், 2009-ம் ஆண்டு கட்சியின் புதுக்கோட்டை மாவட்டச் செயலராகப் பொறுப்பேற்றார். 2011 சட்டப்பேரவைத் தேர்தலில் அதிமுக கூட்டணி சார்பில் போட்டியிட்டு, திமுக வேட்பாளரைவிட, சுமார் 2 ஆயிரம் வாக்குகள் அதிகம் பெற்று வெற்றி பெற்றார்.\n\nSection::::மறைவு.\nமுத்துக்குமரன் தனது 44வது அகவையில் 01.04.2012 அன்று சொக்கநாதபட்டியில் இடம்பெற்ற சாலை விபத்தில் காலமானார். இவருக்கு மனைவி, ஒரு மகன், மற்றும் ஒரு மகள் உள்ளனர்.\n"}
{"id": "145389", "url": "https://ta.wikipedia.org/wiki?curid=145389", "title": "பரதசேனாபதியம்", "text": "பரதசேனாபதியம்\n\nபரதசேனாபதியம் என்பது இசைத்தமிழ் இலக்கண நூல்களில் ஒன்று. இதன் ஆசிரியர் ஆதிவாயிலார். இந்த நூல் இப்போது கிடைக்கவில்லை.\n\nஅடியார்க்கு நல்லார் தமது சிலப்பதிகார உரையில் இதனைக் குறிப்பிடுகிறார்.\n\nஇவர் குறிப்பிடும் 5 இலக்கண நூல்கள் இசைத்தமிழ் இலக்கணமும், நாடகத்தமிழ் இலக்கணமும் கூறுபவை.\n"}
{"id": "145393", "url": "https://ta.wikipedia.org/wiki?curid=145393", "title": "தமிழில் கூத்தநூல்கள்", "text": "தமிழில் கூத்தநூல்கள்\n\nகூத்தநூல்கள் என்பன முத்தமிழில் நாடகத் தமிழ் சார்ந்த நூல்கள். தொல்காப்பியர் தமிழை எழுத்து, சொல், பொருள் என மொழிநோக்கில் பகுத்துக் கண்டார். பிற்காலத்தில் இம்மூன்றையும் இயல்தமிழ் என்றனர். இதனுடன் இசைத்தமிழ், நாடகத்தமிழ் ஆகியவற்றைச் சேர்த்து முத்தமிழ் என்றனர். நாடகம் என்பது கூத்து.\n\nகூத்தானது பாடலின் இசைக்கேற்ப ஆடி, பாடலின் பொருளை மெய்ப்பாட்டால் புலப்படுத்துவது. நாடகம் என்பது கதையோட்டத்துடன் கூடிய கூத்து.\n\nஇசைக்கருவியில் பண்ணப்படுவது பண். \nபண்ணிசையுடன் பாடுவர் பாணர். \nபண்ணிசை பொருந்த ஆடுபவர் பொருநர். \nபாடற்பொருளை மெய்படுத்திக் காட்டி ஆடுபவர் விறலியர். \nகதைப்பாட்டுடன் ஆடுபவர் கூத்தர். \n"}
{"id": "145397", "url": "https://ta.wikipedia.org/wiki?curid=145397", "title": "சிறந்த அசைவூட்டத் திரைப்படத்திற்கான அகாதமி விருது", "text": "சிறந்த அசைவூட்டத் திரைப்படத்திற்கான அகாதமி விருது\n\nசிறந்த அசைவூட்டத் திரைப்படத்திற்கான அகாதமி விருது 2001 ஆம் வருடத்திலிருந்து வழங்கப்படுகின்றது. ஒரு வருடத்தில் வெளிவந்த மிகச் சிறந்த அசைவூட்டத் திரைப்படத்திற்கே வழங்கப்படுகின்றது.\n\n\n\n"}
{"id": "145402", "url": "https://ta.wikipedia.org/wiki?curid=145402", "title": "டாய் ஸ்டோரி 3 (திரைப்படம்)", "text": "டாய் ஸ்டோரி 3 (திரைப்படம்)\n\nடாய் ஸ்டோரி 3 (Toy Story 3) 2010 இல் வெளியான அமெரிக்க முக்கோண அசைவூட்டத் திரைப்படமாகும். டார்லா ஆண்டர்சன் ஆல் தயாரிக்கப்பட்டு லீ அங்க்கிரிச் ஆல் இயக்கப்பட்டது. டாம் ஹாங்க்ஸ், டிம் ஆல்லன், ஜோன் குசாக், நெட் பெட்டி, டான் ரிக்கில்ஸ், மைக்கேல் கீட்டன், வால்லஸ் ஷான், ஜான் ராட்சென்பர்க்கர், பிளேக் கிளார்க், எஸ்டேல் ஹாரிஸ், ஜோடி பென்சன் ஆகியோர் குரல் கொடுத்துள்ளனர். இத்திரைப்படம் ஐந்து அகாதமி விருதுகளுக்கு தேர்ந்தெடுக்கப்பட்டது. சிறந்த அசைவூட்டத் திரைப்படத்திற்கான அகாதமி விருதையும் சேர்த்து இரண்டு அகாதமி விருதுகளை வென்றது. சிறந்த தழுவிய திரைக்கதைக்கான அகாதமி விருதிற்கு பரிந்துரைக்கப்பட்ட முதல் பிக்சார் திரைப்படமும் இதுவே.\n\nஇப்படம் டாய் ஸ்டோரி மற்றும் டாய் ஸ்டோரி 2 ஆகிய திரைப்படங்களின் தொடர்ச்சியாக வெளிவந்தது.\n\n\n\n"}
{"id": "145409", "url": "https://ta.wikipedia.org/wiki?curid=145409", "title": "குற்றம்", "text": "குற்றம்\n\nகுற்றம் என்பது விதிகளையோ அல்லது சட்டத்தையோ மீறி செய்யப்படும் செயலாகும். இத்தகைய செயல் அதிகாரத்தில் உள்ளவர்களால் தண்டனைக்கு (சட்ட மன்றம் போன்ற அமைப்புகளால்) உட்படுத்தப்படலாம். அல்லது எச்சரிக்கை விடுக்கப்படலாம். குற்றத்திற்கான வரையறை வெவ்வேறு (மாநில, தேசிய, சர்வதேச) இடம், வெவ்வேறு காலகட்டத்தைப்பொறுத்து ஒவ்வொறு தனிமனித சமுதாயத்துக்கும் மாறுபடலாம். ஒவ்வொறு குற்றமும் சட்டமீறலாகும்; ஆனால் ஒவ்வொறு சட்டமீறலும் குற்றமாக வேண்டிய அவசியமில்லை.\n\nSection::::வகைகள்.\nகுற்றங்களின் பின்வரும் வகைகளாக பிரிக்கப்பட்டுள்ளன அல்லது பயன்படுத்தப்பட்டு வருகின்றன:\n\n\nஆராய்ச்சியாளர்கள் பயன்படுத்தும் பின்வரும் வகைகளாக குற்றங்கள்:\n\n\n"}
{"id": "145413", "url": "https://ta.wikipedia.org/wiki?curid=145413", "title": "தி இன்கிரெடிபில்ஸ் (திரைப்படம்)", "text": "தி இன்கிரெடிபில்ஸ் (திரைப்படம்)\n\nத இன்கிரெடிபில்ஸ் (The Incredibles) 2004 இல் வெளியான அமெரிக்க அசைவூட்டத் திரைப்படமாகும். ஜான் வால்கர், ஜான் லாஸ்சீட்டர் ஆகியோரால் தயாரிக்கப்பட்டு பிராடு பர்டு ஆல் இயக்கப்பட்டது. கிரேய்கு நெல்சன், ஹாலி ஹண்டர், சாரா வோவெல், ஸ்பென்சர் பாக்ஸ், ஜேசன் லீ, சாமுவேல் ஜாக்சன், எலிசபெத் பென, பிராடு பர்ட் ஆகியோர் குரல் கொடுத்து நடித்துள்ளனர். இத்திரைப்படம் நான்கு அகாதமி விருதுகளுக்கு தேர்ந்தெடுக்கப்பட்டது. சிறந்த அசைவூட்டத் திரைப்படத்திற்கான அகாதமி விருதையும் சேர்த்து இரண்டு அகாதமி விருதுகளை வென்றது.\n\n\n\n"}
{"id": "145418", "url": "https://ta.wikipedia.org/wiki?curid=145418", "title": "சிக்கிளீனர்", "text": "சிக்கிளீனர்\n\nசிக்கிளீனர் (\"CCleaner\") என்பது பிரிபார்ம் என்ற நிறுவனத்தால் தயாரிக்கப்பட்ட பயன்பாட்டு மென்பொருளாகும். சிகிளீனரைப் பயன்படுத்துவதன் மூலம் தேவையற்ற கோப்புகளையும் தவறான விண்டோசுப் பதிவகப் பதிவுகளையும் நீக்க முடியும்.\n\nSection::::வசதிகள்.\nசிகிளீனரானது, இன்டர்நெட் எக்ஸ்புளோரர், விண்டோசுத் துருவி, ஃபயர் ஃபாக்சு, சபாரி, கூகிள் குரோம், அடோப் அக்ரோபேட், அடோப் போட்டோசாப், அடோப் ரீடர், கூகுள் எர்த், மெக்காபி நச்சுநிரல்தடுப்பி, மைக்ரோசாப்ட் விசுவல் ஸ்டுடியோ, மைக்ரோசாப்ட் ஆபிஸ் பிக்சர் மனேஜர், நீரோ பர்னிங் ரோம், மைக்ரோசாப்ட் ஆபிஸ், பிட்டொரன்ட், கூகிள் டாக், இன்டர்நெட் டவுன்லோட் மனேஜர், இசுகைப், சன் ஜாவா, யுடொரன்ட், அடோப் ஃப்ளாஷ் ப்ளேயர், கே. எம். பிளேயர், மேக்ரோமீடியா ஷாக்வேவ், வி. எல். சி. ஊடக இயக்கி, வின் ஆம்ப், விண்டோசு மீடியா பிளேயர், வின்ரேர், மைக்ரோசாப்ட் மனேஜ்மென்ட் கன்சோல், மைக்ரோசாப்ட் பெயின்ட் முதலிய மென்பொருட்களால் உருவாக்கப்படும் தேவையற்ற தற்காலிகக் கோப்புகளை அழிப்பதற்கு உதவுகின்றது.\n\nசிகிளீனரின் மூலம் மென்பொருள்களை நீக்கவும் முடியும்.\n"}
{"id": "145419", "url": "https://ta.wikipedia.org/wiki?curid=145419", "title": "பூமிபுத்திரா (மலேசியா)", "text": "பூமிபுத்திரா (மலேசியா)\n\nபூமிபுத்திரா (\"Bumiputra\") என்பது மலேசியாவில் பரவலாகப் பயன்படுத்தப்படும் மலேசியத் தீவுக்கூட்டங்களில் வாழும் மலாய் மக்களைக் குறிக்கும் ஓர் மலாய் சொல்லாகும். சமசுகிருத வேர்கொண்ட இந்தச் சொல்லின் பொருள் \"மண்ணின் மைந்தர்\" என்பதாகும். \n\n1970களில் மலேசிய அரசு \"பூமிபுத்திரா\"க்களுக்கு வாய்ப்புகளை கூட்டும்விதமாக (பொதுக்கல்வியில் இட ஒதுக்கீடு உட்பட) பல கொள்கைகளை வகுத்தது. இது 1969ஆம் ஆண்டில் ஏற்பட்ட 13 மேயில் மலேசிய சீனர்களின் மீது நடந்த வன்முறைகளை அடுத்து இன வேறுபாடுகளை சமன்படுத்த இந்தக் கொள்கைகள் கடைபிடிக்கப்பட்டன. இந்தக் கொள்கைகளால் குறிப்பிடத்தக்க மாற்றங்கள் நிகழ்ந்து நகரப்புறங்களில் மலாய் நடுத்தர மக்களின் எண்ணிக்கை உயர்ந்துள்ளது. ஆனால் சிற்றூர்ப் பகுதிகளில் வறுமையை ஒழிப்பதில் இவை வெற்றி பெறவில்லை. சில ஆய்வாளர்கள் இந்தக் கொள்கைகள் ஒதுக்கப்பட்ட மலேசிய சீனர் மற்றும் மலேசிய இந்தியர் சமூகங்களில் கசப்புணர்வை வளர்த்துள்ளதாக கருதுகின்றனர். \n\n"}
{"id": "145420", "url": "https://ta.wikipedia.org/wiki?curid=145420", "title": "வண்டி", "text": "வண்டி\n\nவண்டி (ஆங்கிலத்தில்: vehicle, இலத்தீனில்:vehiculum ) எனப்படுவது ஒரு நகரும் எந்திரமாகும். மனிதர்கள், சரக்குப் பொதிகள், தேவைப்படும்போது மற்ற உயிரினங்கள் போக்குவரத்திற்கென வடிவமைக்கப்பட்டுள்ள எந்திரமே வண்டியாகும். மிதிவண்டிகள், விசையுந்துகள், சிற்றுந்துகள், தொடர்வண்டிகள், கப்பல்கள், படகுகள் மற்றும் வானூர்திகள் போன்றவை வண்டிகள் வகையில் வரும். \n\nதரையில் ஓடாத வண்டிகள், கலம் என்றழைக்கப்படும். காட்டாக, தோணி, பாய்மரக் கப்பல், வானூர்தி, கவிகை ஊர்தி, விண்வெளி ஓடம் போன்றவற்றைக் கூறலாம். \n\nதரையில் ஓடும் வண்டிகள், அவை இயங்கும்வகையைப் பொறுத்து மூன்று வகைப்படும்: \n\nISO 3833- 1977 எனும் செந்தரம், சாலை ஊர்திகளுக்கென உள்ள இந்திய அமைவனச் செந்தரமாகும். சாலை ஊர்தியின் வகைகள், விதிமுறைகள், வரையறைகளை இச்செந்தரம் தன்னகத்தே கொண்டிருக்கிறது.\nSection::::பெயர்வியக்கம்.\nபெயர்வியக்கம் அல்லது நகர்வு மற்றோர் ஊர்தியாலோ அல்லது விலங்கினாலோ இழுக்கப்படும்போது ஏற்படுகிறது அல்லது ஆற்றலால் ஏற்படுகிறது. கலப்பின ஊர்திகள் ஆற்றலைப் பயன்படுத்த,பல வழிதடங்களில் கடக்கும் வகையில் மிகவும் சிக்கலான வடிவமைப்புகளைக் கொண்டுள்ளன.\n\nSection::::வரலாறு.\nஇலக்கியத்தில் கிமு2000க்கும் முன்பே வண்டிகள் குறிப்பிடப்படுகின்றன. The Indian sacred book Rigveda states that men and women are as equal as two wheels of a cart. ஆட்கள் இழுக்கும் கைவண்டிகள் உலகெங்கிலும் பயன்படுத்தப்பட்டுள்ளன.19ஆம் நூற்றாண்டளவிலும் அமெரிக்காவின் சமவெளிகளில் பயணம் செய்த மர்மோனியர்களால் 1856-1860 அளவில் கைவண்டிகள் பயன்படுத்தப்பட்டுள்ளன. \n\nவண்டியின் வரலாறு சக்கர வரலாற்றுடன் நெருக்கமாகப் பின்னிப்பிணைந்தது.\n\nமுதலில் சிறுவண்டிகளைக் குறித்த இச்சொல் கால அடைவில் எந்தவொரு பொருள் கொள்முதல் செய்யும் அல்லது மக்கள்செல்லும் வண்டியையும் அதன் சக்கர எண்ணிக்கையையோ சுமையையோ இழுவகையையோ சாராமல் குறிப்பிடலாயிற்று.\n\nதொடக்கத்தில் வண்டி இழுவை விலங்குகளாக எருது, குதிரை, கழுதை, நீர்யானை, ஆடு, நாய்களும் பயன்படுத்தப் பட்டன.\n\nSection::::ஆற்றல் வாயில்கள்.\nவண்டி நகர்வதற்கு கண்டிப்பாக ஒரு ஆற்றல் வாயில் தேவை. பாய்மரப் படகு, சூரிய ஆற்றலில் இயங்கும் தானுந்து போன்றவற்றைப் போல ஆற்றலை சுற்றியுள்ள சூழல்களிலிருந்து எடுத்துக்கொள்ளலாம். ஆற்றலை எந்த வடிவில் வேண்டுமானாலும் தேக்குதல் இயலும் ஆனால் அது தேவைப்படும்போது மாற்றக்கூடியதாக இருக்க வேண்டும், மேலும் தேக்ககத்தின் ஆற்றல்வீதமும் வண்டியின் தேவைக்கேற்ப இருக்க வேண்டும்.\n\nபொதுவான ஆற்றல் வாயிலாகப் பயன்படுவது எரிபொருள் ஆகும். வெளிஎரி பொறி எரியக்கூடிய அனைத்துப் பொருள்களையும் எரிபொருளாகப் பயனபடுத்தக்கூடியது. உள்ளெரி பொறி மற்றும் ஏவூர்தி பொறி போன்றவை குறிப்பிட்ட எரிபொருளை மட்டும் பயன்படுத்துமாறு வடிவமைக்கப்பட்டுள்ளன, பொதுவாக பெட்ரோல், டீசல், அல்லது எத்தனால் ஆகியவற்றை உட்கொள்ளுமாறு வடிவமைக்கப்பட்டுள்ளன. \n\nஆற்றலைத் தேக்க உதவும் மற்றொரு பொதுவான ஊடகம் மின்கலங்கள் ஆகும். மின்கலங்கள் பரந்த திறன் அளவுகளுக்கு பயன்படுத்தக் கூடியதாகவும், சூழலுக்கு ஏற்றவாறும், செயல்திறன் மிக்கதாகவும், நிறுவ எளிதாகவும், பேணுதலுக்கு எளிதானதும் ஆன மேம்பாடுகளை கொண்டுள்ளன. \n\nSection::::மின்ஆற்றல்.\nமின்கலங்கள் உபயோகிப்பதன் மூலம் மின்சார இயக்கிகளை பயன்படுத்த இயலும். அதே நேரத்தில் மின்கலங்கள் குறைந்த ஆற்றல் அடர்த்தி, குறைந்த ஆயுட்காலம், அதிக வெப்பநிலைகளில் குறைந்த செயல்திறன், அதிக மின்கலத் திறனேற்றல் நேரம், அழிப்பதில் சிக்கல்கள் (பொதுவாக மறுசுழற்சி செய்ய இயலும் எனினும்) போன்ற குறைபாடுகளை கொண்டுள்ளன. எரிபொருளை போல மின்கலங்கள், வேதி ஆற்றலை சேமிப்பதால் விபத்தின்போது தீக்காயங்களும்,நச்சுத்தன்மையையும் ஏற்படுத்தக் கூடும்.\n\nமேலும், மின்கலங்கள் காலம் ஆகஆக, தனது செயல்திறனை இழக்கும். மின்கலத் திறனேற்றல் நேரப் பிரச்சினையை திறனேற்றப்பட்ட மின்கலங்களுடன், உபயோகப் படுத்தப்பட்ட மின்கலங்களை மாற்றுவதன் மூலம் தீர்க்கலாம். ஆனாலும், இது வன்பொருள் செலவை அதிகரிக்கும். மிகப் பெரிய மின்கலங்களுக்கு இம்முறையை செயல்படுத்துவது கடினம். எல்லாவற்றுக்கும் மேலாக மின்கலங்களை மாற்றி உபயோகிப்பதற்கு, அனைத்து மின்கலங்களும் ஒரே மாதிரியானவையாக, தரப்படுத்தப்பட்டவையாக இருக்க வேண்டும். எரிபொருள் கலன்கள் (\"Fuel cells\") மின்கலங்களை போன்றே, வேதி ஆற்றலை மின் ஆற்றலாக மாற்றுகின்றன. ஆனாலும், அவை அவற்றுக்கே உரிய நன்மை, தீமைகளைக் கொண்டுள்ளன.\n\nSection::::ஆற்றல்கள் வகைகள்.\nமின் தண்டவாளங்கள், மேல் வடங்கள் ஆகியவை சுரங்கப்பாதைகள், ரயில்பாதைகள், டிராம்கள், மற்றும் தள்ளு பேருந்துகள் போன்றவற்றில் பொதுவான மின் ஆற்றல் மூலங்களாகும். \n\nசூரிய ஆற்றல் நவீன மேம்பாடு ஆகும். மேலும் பல சூரிய வண்டிகள் நாசாவின் ஹெலிஸ் எனும் சூரிய வானூர்தி உடன் சேர்த்து, வெற்றிகரமாக உருவாக்கப்பட்டு சோதனை செய்யப்பட்டுள்ளன.\n\nஅணு ஆற்றல் மிகவும் பிரத்யேக ஆற்றல் சேமிப்பு வடிவமாகும், தற்போதைக்கு பெரும்பாலும் இராணுவம், மற்றும் மிகப்பெரிய கப்பல்கள், நீர்மூழ்கிக் கப்பல்கள் போன்றவற்றிற்கு மட்டும் அணு ஆற்றல் பயன்படுத்தப்படுகிறது. அணு ஆற்றலை அணு உலை, அணு மின்கலன், அல்லது அணு குண்டுகளை மீண்டும் மீண்டும் வெடிக்கச் செய்வதன் மூலம் பெறலாம். அணு ஆற்றலுடன் இயங்கக் கூடிய இரண்டு வானூர்திகள் Tupolev Tu-119 மற்றும் Convair X-6. சோதனை செய்யப்பட்டுள்ளன.\n\nஇயந்திர திரிபு ஆற்றலை சேமிக்க உதவும் மற்றொரு வழிமுறையாகும். இம்முறையில் மீள்பட்டை அல்லது உலோக சுருள்வில் ஆனது திரிபடைந்து மீண்டும் பழைய நிலைக்கு விடும்போது ஆற்றலை வெளிப்படுத்துகிறது.உந்துசக்கரம் ஆனது சுழலும் நிறையின் மூலம் ஆற்றலை சேமிக்கிறது. ஒரு ஒளி மற்றும் வேகமான சுழலி (rotor) ஆற்றல் மிக்கது என்பதால் உந்துச் சக்கரங்கள் ஒரு குறிப்பிடத்தக்க பாதுகாப்பிற்கு தீங்கு விளைவிக்கக்கூடியதாக உள்ளன. \n\nகாற்று ஆற்றல் ஆனது பாய்மரப் படகு மற்றும் பந்தயப் படகு போன்றவற்றிற்கு முதன்மையான ஆற்றல் மூலம் ஆகும். இது மிகவும் மலிவானது மற்றும் உபயோகிக்க எளிதானது. காற்று ஆற்றலை உபயோகிப்பதில் உள்ள முக்கிய பிரச்சினை, இது வானிலை மற்றும் காற்று வீசும் செயல்திறனை பொறுத்து வேறுபடும். பலூன்கள் கிடைமட்டமாக நகர காற்றையே நம்பியுள்ளன. மேலும் வானூர்திகள் அதி உயர காற்றின் மூலம் ஒரு உந்துதலை பெறலாம்.\n\nஅழுத்தப்பட்ட காற்றினால் ஆற்றலை சேமிக்கும் முறை, தற்போது சோதனையில் உள்ளது. இம்முறையில் அழுத்தப்பட்ட காற்று, ஒரு கலனில் சேமிக்கப்பட்டு, பிறகு தேவைப்படும் போது, திறந்துவிடப் படுகிறது. காற்று அழுத்தப்படும் போது வெப்பமடைவதால் பின்னிடைவு இழப்புகள் ஏற்படலாம்.\n\nபுவி ஈர்ப்பு நிலை ஆற்றல் gliders, skis, bobsleds மற்றும் பல மலையில் இருந்து கீழிறங்கும் வண்டிகளில் உபயோகப்படுத்தப்படும் ஆற்றல் மூலம் ஆகும். மீளாக்க நிறுத்த (Regenerative braking) முறை ஆனது இயக்க ஆற்றலை எடுக்கும் முறைக்கு எடுத்துக்காட்டாகும். இதில் நிறுத்தியுடன் (brakes) இயற்றி அல்லது மற்ற ஆற்றலை வெளிக்கொணரும் முறைகளுடன் இணைக்கப்பட்டிருக்கும்.\n\nமனித திறனானது எளிய ஆற்றல் மூலம், இதற்கு மனிதனை தவிர வேறு எதுவும் தேவைப்படாது. ஆனாலும் மனிதனால் க்கு மேல், ஒரு குறிப்பிட்ட நேரத்திற்கு வேலை செய்ய இயலாது , மனித ஆற்றல் மூலம் இயங்கிய வண்டியின் வேகம் நிலத்தில் 2009ன் படி .\n\n"}
{"id": "145421", "url": "https://ta.wikipedia.org/wiki?curid=145421", "title": "யாப் ஆ லோய்", "text": "யாப் ஆ லோய்\n\nயாப் ஆ லோய் (Yap Ah Loy, சீனம்: , 14 மார்ச்சு 1837-15 ஏப்ரல் 1885), (பிற பெயர்கள் யாப் தேட் லோய் மற்றும் யாப் மா லான்) நவீன கோலாலம்பூரை நிறுவியவராக கருதப்படுகிறார். பத்தொன்பதாம் நூற்றாண்டின் மையப் பகுதியில் கோலாலம்பூரை ஓர் வணிக மற்றும் சுரங்கத்தொழில் நகரமாக இவர் உருமாற்றினார். மலேசிய சீனர் குடியிருப்புகளின் தலைவராக இருந்த யாப் ஆ லோய் கோலாலம்பூரின் \"சீன காப்பிதானாக\" பிரி்த்தானியர்களால் நியமிக்கப்பட்டார். இந்த காலத்தில் அவர் சட்ட சீர்திருத்தங்களையும் புதிய சட்ட முறைமையையும் கொணர்ந்தார். ஆறு பேர் கொண்ட காவல்துறை கொண்டு சட்ட ஒழுங்கை நிலை நாட்டினார். 60 பேர் வரை இருக்கக்கூடிய சிறைச்சாலையைக் கட்டினார். கோலாலம்பூரின் முதல் பாடசாலையையும், பெடலிங் சாலையில் மரவள்ளிக்கிழங்கு ஆலையையும் நிறுவினார்.\n\nஇன்று கோலாலம்பூரின் சீனப்பகுதியின் மையத்திலுள்ள சாலை யொன்று இவரது பெயரைக் கொண்டு 'ஜாலன் யாப் ஆ லோய்' (யாப் ஆ லோய் சாலை) வழங்கப்படுகிறது.\n\n"}
{"id": "145422", "url": "https://ta.wikipedia.org/wiki?curid=145422", "title": "வில் (வடிவவியல்)", "text": "வில் (வடிவவியல்)\n\nவடிவவியலில் வில் (\"arc\") என்பது இருபரிமாணத் தளத்திலமைந்த ஒரு வகையிடக்கூடிய வளைவரையின் மூடிய துண்டாகும். எடுத்துக்காட்டாக, \"வட்ட வில்\" என்பது ஒரு வட்டத்தின் பரிதியின் ஒரு துண்டாகும். பெரு வட்டம் அல்லது பெரு நீள்வட்டத்தின் பகுதியாக அமையும் வில், \"பெரு வில்\" என அழைக்கப்படும்.\n\nSection::::வில்லின் நீளம்.\nஎந்தவொரு வகையிடக்கூடிய சார்பின் வளைவரையின் வில்லின் நீளத்தையும் வரையறுத்த தொகையீட்டின் மூலம் காணலாம்.\n\nசார்பு formula_1 மற்றும் அதன் வகைக்கெழுச் சார்பு formula_2 இரண்டும் மூடிய [a, b] இடைவெளியில் தொடர்ச்சியானதாக இருப்பின் x = a முதல் x = b வரையிலான வளைவரையின் வில்லின் நீளம்:\n\nformula_3\n\nசார்பு, formula_4 formula_5 துணையலகுச் சமன்பாடுகளால் வரையறுக்கப்பட்டிருக்கும் போது, formula_6 formula_7 இரண்டும் [formula_8 formula_9] இடைவெளியில் தொடர்ச்சியானவையாகவும் formula_10 பூச்சியமற்றதாகவும் இருப்பின் formula_11 முதல் formula_12 வரையிலான வில்லின் நீளம்:\n\nformula_13\n\nSection::::வட்டவில்.\nவட்டவில்லின் நீளத்தை வரையறுத்த தொகையீட்டு வாய்ப்பாட்டினைப் பயன்படுத்திக் காணும் முறையில் மட்டுமில்லாது வடிவவியல் முறையிலும் பின்வருமாறு காணலாம்.\n\nSection::::வட்டவில்லின் நீளம்.\nformula_14-அலகு ஆரமுள்ள வட்டத்தின் ஒரு வில்லின் மையக்கோணம் formula_15 (ரேடியனில்) எனில் அவ்வட்ட வில்லின் நீளம்:\n\nவிளக்கம்:\n\nவட்டத்தின் முழுச் சுற்றளவும் வட்டமையத்தில் தாங்கும் கோணம் formula_17 ரேடியன்கள் அல்லது 360 பாகைகள். L அலகு நீளமுள்ள வட்டச்சுற்றளவுப் பகுதி வட்டமையத்தில் தாங்கும் கோணம் formula_15. எனவே:\n\nவட்டத்தின் சுற்றளவைப் பிரதியிட:\n\nஇதிலிருந்து வட்டவில்லின் நீளம் formula_21:\n\nமையக்கோணம் பாகைகளில் formula_23 எனில் அதனை ரேடியன்களாக மாற்ற:\n\nஎனவே வட்டவில்லின் நீளம்:\n\nநடைமுறையில் எளிதாக வட்டவில்லின் நீளம் காணபதற்கு ஒரு எடுத்துக்காட்டு:\n\n24\" சுற்றளவு கொண்ட வட்டத்தின் ஒரு வில்லின் மையக்கோணம் 60 பாகைகள் எனில்:\n\nSection::::வட்டவில்லின் பரப்பளவு.\nஒரு வட்டவில்லுக்கும் வட்டமையத்துக்கும் இடைப்பட்ட (வட்டக்கோணப்பகுதி)பரப்பளவு:\n\nமுழுவட்டத்தின் பரப்பு (formula_27) மற்றும் வட்டவில்லால் அடைபெறும் பரப்பு (A) இவை இரண்டின் விகிதமும் வட்டத்தின் முழுச்சுற்றளவு வட்டமையத்தில் தாங்கும் கோணம் (formula_28)\nமற்றும் வட்டவில் வட்டமையத்தில் தாங்கும் கோணம் formula_29 இவை இரண்டின் விகிதமும் சமமாக இருக்கும்:\n\nவட்டவில்லின் மையக்கோணம் பாகைகளில் தரப்பட்டிருந்தால் இப்பரப்பு:\n\nSection::::வட்டவில் துண்டின் பரப்பு.\nவட்டவில் மற்றும் அவ்வில்லின் இருமுனைகளை இணைக்கும் கோட்டுத்துண்டு இவற்றால் அடைபடும் பரப்பு:\n\nவட்டவில் மற்றும் வட்டவில்லின் முனைகளிலில் அமையும் இரு ஆரங்களால் அடைபெறும் வட்டக்கோணப்பகுதியின் பரப்பிலிருந்து வட்டவில்லின் இரு முனைகள் மற்றும் வட்டமையம் ஆகிய மூன்று புள்ளிகளால் ஆன முக்கோணத்தின் பரப்பைக் கழித்து மேற்கண்ட பரப்பு கணக்கிடபடுகிறது. இந்த வட்டவில் துண்டானது வட்டத்துண்டு என அழைக்கப்படும்.\n\nSection::::வட்டவில் ஆரம்.\nஎடுத்துக்கொண்ட வட்டவில்லின் அகலம்: formula_35 உயரம் formula_36 எனில் அந்த வட்டத்தின் ஆரம்:\n\n"}
{"id": "145425", "url": "https://ta.wikipedia.org/wiki?curid=145425", "title": "காரைக்கால் அம்மையார் உயர்நிலைப் பள்ளி", "text": "காரைக்கால் அம்மையார் உயர்நிலைப் பள்ளி\n\nகாரைக்கால் அம்மையார் உயர்நிலைப் பள்ளி 1985ஆம் ஆண்டு காரைக்காலில் பொன்.ஸ்டாலின் மணி, கே.எஸ்.விஜயன், சி.வி.சி.தேசிகன் ஆகியோரை நிறுவனர்களாகக் கொண்டு உருவாக்கப்பட்ட காரைக்கால் அம்மையார் இந்து சமய அறக்கட்டளையின் ஆட்சிக்குட்பட்ட ஒரு உயர்நிலைப்பள்ளி ஆகும்.\n\nதமிழகத்தில் புகழ்பெற்ற ஆதீனங்களில் ஒன்றான தருமபுர ஆதீனத்தின் 25 வது குருமஹா சந்நிதானம் ஸ்ரீலஸ்ரீ சண்முக தேசிக ஞானசம்பந்த பரமாச்சார்ய சுவாமிகள் இக்கல்வி நிறுவனத்திற்கு காரைக்கால் அம்மையாரின் பெயரைச் சூட்டினார். இருபாலரும் பயிலும் வகையில் 32 மாணவ, மாணவியருடன் தொடங்கப்பட்ட இப்பள்ளி தற்போது 1600 மாணவ, மாணவவியருடன் கால் நூற்றாண்டுகளைக் கடந்துள்ளது.\n"}
{"id": "145427", "url": "https://ta.wikipedia.org/wiki?curid=145427", "title": "ஐரோப்பிய ஒன்றிய வரலாறு", "text": "ஐரோப்பிய ஒன்றிய வரலாறு\n\nஐரோப்பிய ஒன்றியம் (European Union) என்பது இரண்டாம் உலகப் போரின் முடிவில் ஐரோப்பாவில் அரசியல் மற்றும் பொருளாதார ஒற்றுமை ஏற்பட நிறுவப்பட்ட அமைப்பாகும். போருக்குப்பின் நடைபெற்ற சமுதாய மறு சீரமைப்புப் பணியின் முக்கிய அம்சமாக ஐரோப்பிய ஒன்றியம் உருவானது. ஐரோப்பியக் கண்டத்தின் அரசியல் மற்றும் வளமையை பிரான்சு மற்றும் ஜெர்மனி நாடுகளுக்கிடையிலான போர் ஒருபோதும் பாதிக்கக் கூடாது என பிரெஞ்சு அரசியல்வாதியான சான் மோனட் (Jean Monnet) கருத்து தெரிவித்தார். இத்தகைய ஒற்றுமை ஏற்பட இத்தாலி மற்றும் பெனிலக்ஸ் ( பெல்ஜியம், நெதர்லாந்து, லக்சம்பர்க்) நாடுகளும் தங்களது ஆதரவைத் தெரிவித்தன. \n\nபெல்ஜியம், பிரான்சு, இத்தாலி, லக்சம்பர்க், நெதர்லாந்து மற்றும் மேற்கு ஜெர்மனி போன்ற நாடுகள் ஐரோப்பிய ஒன்றியத்தை நிறுவின.\n\nSection::::தோற்றம்.\nபிரான்சு வெளியுறவுத்துறை அமைச்சர் இராபர்ட் ஸ்கூமான் (Robert Schuman) 1950-ஆம் ஆண்டு மே மாதம் 9ஆம் தேதி வெளியிட்ட கருத்தின் அடிப்படையில் 1951-ல் ரோம் ஒப்பந்தம் ஏற்படுத்தப்பட்டது. இதன் படி பெல்ஜியம், பிரான்சு, இத்தாலி, லக்சம்பர்க், நெதர்லாந்து மற்றும் மேற்கு ஜெர்மனி ஆகிய ஆறு நாடுகளுக்கிடையே ஐரோப்பிய நிலக்கரி மற்றும் இரும்பு குழுமம் (ECSC - European Coal and Steel Community ) ஐரோப்பிய ஒன்றியத்திற்கான அடிப்படையாகக் கருதப்படுகிறது. ரோம் உடன்படிக்கையின் படி ஐரோப்பிய பொருளாதாரக் குழுமம்(EEC - European Economic Community) மற்றும் அணுவாற்றல் குழுமம் (EURATOM-European Atomic Energy Community) ஏற்படுத்தப்பட்டது.\n\nஇரண்டாம் உலகப் போருக்குப் பின்னர், ஐரோப்பிய ஒன்றிணைப்புத் தொடர்பான நகர்வுகளை, அக்கண்டத்தைப் பேரழிவுக்கு உள்ளாக்கிய தீவிர தேசியவாதப் போக்குகளிலிருந்து தப்பும் ஒரு வழியாகப் பலர் நோக்கினர். ஐரோப்பியர்களை ஒன்றிணைக்கும் இத்தகையதொரு முயற்சியாகவே ஐரோப்பிய நிலக்கரி மற்றும் உருக்கு சமூகம் தொடங்கப்பட்டது. இது முன்னர் உறுப்பு நாடுகளின் தேசிய நிலக்கரி மற்றும் உருக்குத் தொழில்துறையில் மையப்படுத்திய கட்டுப்பாட்டைக் கொண்டுவரும் மிதமான நோக்கம் கொண்ட ஒரு முயற்சியாக இருந்தது. எனினும் இது \"ஐரோப்பியக் கூட்டாட்சிக்கான முதல் அடி\" என அறிவிக்கப்பட்டது.\n\n1957 ஆம் ஆண்டில் இரண்டு புதிய அமைப்புக்கள் உருவாகின. ஒன்று ஐரோப்பியப் பொருளியல் சமூகம் மற்றது அணுவாற்றல் வளர்ச்சியில் கூட்டு முயற்சிகளை மேற்கொள்வதற்கான ஐரோப்பிய அணுவாற்றல் சமூகம். 1967ல் செய்துகொள்ளப்பட்ட ஒன்றிணைப்பு ஒப்பந்தம் மூலம் மேற்படி மூன்று சமூகங்களும் ஒன்றிணைக்கப்பட்டு ஒரே தொகுதியாயின. இவை ஒருங்கே \"ஐரோப்பிய சமூகங்கள்\" என அழைக்கப்பட்டன.\n\n1973 ஆம் ஆண்டில் இச் சமூகங்கள், டென்மார்க், அயர்லாந்து, ஐக்கிய இராச்சியம் ஆகிய நாடுகளையும் உள்ளடக்கி விரிவடைந்தன. இதே சமயத்தில் நோர்வேயும் பேச்சுக்களில் ஈடுபட்டிருந்தது. ஆனால், இதற்காகப் பொது வாக்கெடுப்பு நடத்தப்பட்டபோது மக்கள் ஏற்றுக்கொள்ளாததால் அந்நாடு சமூகத்தில் இணையவில்லை. 1979 ஆம் ஆண்டில் ஐரோப்பிய நாடாளுமன்றத்துக்கான முதலாவது நேரடியான மக்களாட்சித் தேர்தல் நடைபெற்றது.\n\nபோர்த்துக்கல், கிரேக்கம், எசுப்பானியா ஆகிய நாடுகள் 1980ல் இதில் இணைந்தன. 1985 ஆம் ஆண்டில், செஞ்சென் ஒப்பந்தம் ஏற்பட்டதைத் தொடர்ந்து, பெரும்பாலான உறுப்பு நாடுகளிடையே கடவுச்சீட்டு இல்லாமல் பயணம் செய்யத்தக்க வகையில் அவற்றின் எல்லைகள் திறந்துவிடப்பட்டன. 1986ல் ஐரோப்பியக் கொடி பயன்படத் தொடங்கியதுடன், தலைவர்கள் ஒற்றை ஐரோப்பியச் சட்டமூலம் (Single European Act) ஒன்றிலும் கையெழுத்திட்டனர்.\n\n1990ல் சோவியத் ஒன்றியத்தின் வீழ்ச்சிக்குப் பின்னர் அதன் நட்பு நாடாக இருந்த கிழக்கு ஜேர்மனியும், ஒன்றிணைந்த ஜேர்மனியின் ஒரு பகுதியாக ஐரோப்பிய சமூகத்தில் இணைந்தது. ஐரோப்பிய சமூகத்தை கிழக்கு-மைய ஐரோப்பா நோக்கி விரிவாக்குவதை நோக்கமாகக் கொண்டு, அச் சமூகத்தின் உறுப்பு நாடுகளாக இணைவதற்கான தகுதிகளை வரையறுக்கும் கோப்பன்ஹேகன் கட்டளைவிதி (Copenhagen criteria) ஏற்றுக்கொள்ளப்பட்டது.\n\n1993 நவம்பர் 1 ஆம் தேதி மாசுடிரிச் ஒப்பந்தம் செயல்படத் தொடங்கியபோது ஐரோப்பிய ஒன்றியம் முறைப்படி நிறுவப்பட்டது. 1995ல் ஆஸ்திரியா, சுவீடன், பின்லாந்து ஆகிய நாடுகள் புதிய ஐரோப்பிய ஒன்றியத்தில் சேர்ந்துகொண்டன. 2002 ஆம் ஆண்டில் 12 உறுப்பு நாடுகளில் அவற்றின் நாணயங்களுக்குப் பதிலாகப் புதிதாக உருவாக்கப்பட்ட யூரோ நாணயம் புழக்கத்துக்கு வந்தது. பின்னர் ஐரோ வலயம் 15 நாடுகளை உள்ளடக்கியதாக விரிவடைந்தது. 2004 ஆம் ஆண்டில் ஐரோப்பிய ஒன்றியத்தின் மிகப் பெரிய விரிவாக்கம் இடம் பெற்றது. அப்போது மால்ட்டா, சைப்பிரஸ், சுலோவீனியா, எஸ்தோனியா, லத்வியா, லித்துவேனியா, போலந்து, செக் குடியரசு, சிலோவாக்கியா, ஹங்கேரி ஆகிய 11 நாடுகள் இவ்வொன்றியத்தில் இணைந்தன.\n\n2007 ஜனவரி 1 ஆம் தேதி ருமேனியாவும், பல்கேரியாவும் இதன் புதிய உறுப்பு நாடுகளாயின. அதேவேளை சிலோவேனியா யூரோவைத் தனது நாணயமாக ஏற்றுக்கொண்டது. அதே ஆண்டு டிசம்பர் மாதத்தில் ஐரோப்பியத் தலைவர்கள் லிஸ்பன் ஒப்பந்தத்தில் கையெழுத்திட்டனர். இவ்வொப்பந்தம் பிரான்ஸ், நெதர்லாந்து ஆகிய நாடுகளின் வாக்காளர்கள் ஏற்றுக்கொள்ளாததால் தோல்வியடைந்து செயல்படாமல்போன ஐரோப்பிய அரசியலமைப்புக்குப் பதிலாக உருவானது. ஜூன் 2008 இல் இதனையும் அயர்லாந்து வாக்காளர்கள் ஏற்றுக்கொள்ளாததால் இதன் எதிர்காலமும் கேள்விக்குறியாகி உள்ளது.\n\nSection::::ஐரோப்பியக் கூட்டமைப்பின் அங்கங்கள்.\nஐரோப்பிய நிறுவனத்தில் ஐந்து அங்கங்கள் உள்ளன. அவை:\n\nSection::::ஐரோப்பிய நாடாளுமன்றம்.\nஇது ஐரொப்பியக் கூட்டமைப்பின் சட்டம் இயற்றும் அமைப்பாகும். இதன் அங்கத்தினர்கள் உறுப்பு நாடுகளின் குடிமக்களால் நேரடியாகத் தேர்ந்தெடுக்கப்படுகின்றனர். 1979-ஆம் ஆண்டு முதல், ஐரோப்பிய நாடாளுமன்றாத்தின் தேர்தல் மக்களாட்சி முறைப்படி நடைபெற்றது. இதன் தலைமையகம் பிரான்சில் உள்ள ஸ்ட்ராஸ்பர்க் (Strasburg) என்னுமிடத்தில் உள்ளது. தற்போது இதில் 736 உறுப்பினர்கள் உள்ளனர். இவர்களின் பதவிக்காலம் ஐந்து ஆண்டுகள் ஆகும். இது ஐரோப்பிய சட்டமன்றத்தின் பாதி அளவு ஆகும்.\n\nஐரோப்பிய ஆணையத்தில் சமர்ப்பிக்கப்பட்ட வரவு செலவுத் திட்டத்தை ஏற்றுக் கொள்ளுதல் அல்லது மாற்றங்கள் செய்வது நாடாளுமன்றத்தின் முக்கிய அதிகாரமாகும்.\n\nSection::::ஐரோப்பிய ஒன்றிய மன்றம்.\nஐரோப்பிய ஒன்றிய மன்றம் சில நேரங்களில் 'அமைச்சர்களின் கூட்டமைப்பு மன்றம்' என்று அழைக்கப்படுகிறது. இது ஐரோப்பியச் சட்டமன்றத்தின் மறுபாதியாகும். ஒவ்வொரு உறுப்பு நாடுகளில் இருந்தும் ஒருவர் இந்த அவைக்கு உறுப்பினராகத் தேர்ந்தெடுக்கப்படுகின்றனர். 2009 ஆம் ஆண்டு நவம்பர் 19 ஆம் தேதி ஹெர்மன் வான் ராம்பே (Herman Van Rampay) என்பவர் இந்த அவையின் முதல் நிரந்தரத் தலைவராகத் தேர்ந்தெடுக்கப்பட்டார். 2009 ஆம் ஆண்டு, டிசம்பர் முதலாம் தேதி இவர் பதவியேற்றார்.\n\nSection::::ஐரோப்பிய ஆணையம்.\nஐரோப்பிய ஒன்றியத்தின் நிர்வாகத் துறையாகச் செயல்படுவது ஐரோப்பிய ஆணையமாகும். மேலும் சட்டம் இயற்றுவதற்குத் தூண்டுதலாக இருந்து ஐரோப்பியர் கூட்டமைப்பின் அன்றாடப் பணிகளைச் செய்கிறாது. ஐரோப்பியக் கூட்டமைப்பின் சட்டங்களை வடிவமைத்து, அதனை ஐரோப்பிய நாடாளுமன்றத்திலும் சமர்ப்பிப்பது இதன் முதன்மைப் பணியாகும்.\n\nSection::::ஐரோப்பிய நீதிமன்றம்.\nஇது லக்சம்பர்க் நகரில் அமைந்துள்ளது. இதில் 15 நீதிபதிகள் இடம்பெற்றுள்ளனர். ஐரோப்பிய ஒன்றியம் மேற்கொள்ளும் அனைத்து உடன்படிக்கைகளும், மன்றத்தின் சட்டங்களுக்கு உட்பட்டதா என்பதைத் தீர்மானிப்பது இந்நீதிமன்றமாகும். இம்மன்றத்தின் தீர்ப்புகளும், ஒன்றியத்தின் சட்டங்களும் உறுப்பு நாடுகள் அனைத்தையும் கட்டுப்படுத்தும்.\n\nSection::::ஐரோப்பிய கணக்கீட்டாளர் மன்றாம்.\nஐரோப்பிய ஒன்றியத்தின் வரவு செலவுக் கணக்குளை நிர்வகிப்பது ஐரோப்பியக் கணக்கீட்டாளர் மன்றமாகும். ஐரோப்பிய நாடாளுமன்றத்துடன் இணைந்து வளங்கள் மற்றும் நிதியைச் சிறந்த முறையில் பங்கீடு செய்கிறது.\n\nSection::::ஐரோப்பிய ஒன்றியத்திலிருந்து விலகிய நாடுகள்.\nஐரோப்பிய ஒன்றியத்திலிருந்து சூன் 2016-இல் ஐக்கிய இராச்சியம் விலகியது.\n\nSection::::உசாத்துணை.\nதமிழ்நாடு அரசின் சமச்சீர்கல்விப் பாடநூல், ஒன்பதாம் வகுப்பு, தமிழ்நாட்டுப் பாடநூல் கழக வெளியீடு-2011.\n\n"}
{"id": "145428", "url": "https://ta.wikipedia.org/wiki?curid=145428", "title": "விவேகா", "text": "விவேகா\n\nவிவேகா ஒரு தமிழ்த் திரையிசைப் பாடலாசிரியர் ஆவார். தமிழ்நாட்டில் திருவண்ணாமலை மாவட்டம் சாத்தனூருக்கு அருகில் உள்ள வேடங்குளம் எனும் கிராமத்தில் பிறந்த இவர் திருவண்ணாமலையிலுள்ள அரசு கலைக்கல்லூரியில் பட்டப்படிப்பை முடித்துவிட்டு சிறிது காலம் பத்திரிக்கையாளராகப் பணியாற்றினார். பின்னர் தமிழ்த் திரையுலகில் பாடலாசிரியராக அறிமுகமானார்.\n\nSection::::திரைப் பாடலாசிரியர்.\nவிவேகா ”நீ வருவாய் என” என்ற படத்தில் “பூங்குயில் பாட்டு பிடிச்சிருக்கா” என்ற பாடலின் மூலம் தமிழ்த் திரையுலகப் பாடலாசிரியராக அறிமுகமானார். தொடர்ந்து பல படங்களில் எழுதி வந்தவருக்கு “கந்தசாமி” எனும் படம் மிகப்பெரிய திருப்பு முனையாக அமைந்தது. அப்படத்தின் அனைத்துப்பாடல்களும் மிகப்பெரிய வெற்றியடைந்ததைத் தொடர்ந்து தமிழின் முன்னணி பாடலாசிரியரானார்.சமீபத்தில் வெளிவந்த ’வேலைக்காரன்’ படத்தில் ”கருத்தவன்லாம் கலீஜாம்” பாடலோடு இரண்டாயிரத்துக்கும் அதிகமான பாடல்கள் எழுதியுள்ளார்\n\n\n"}
{"id": "145430", "url": "https://ta.wikipedia.org/wiki?curid=145430", "title": "வலிய இடைவினை", "text": "வலிய இடைவினை\n\nதுகள் இயற்பியலில் வலிய இடைவினை என்பது, இயற்கையின் நான்கு அடைப்படை இடைவினைகளுள் ஒன்று. ஏனைய மூன்றும் மின்காந்தம், வலிகுறை இடைவினை, ஈர்ப்பு என்பனவாகும். வலிய இடைவினையை, வலிய விசை, வலிய அணுக்கரு விசை, குவார்க்கிடை விசை போன்ற பெயர்களாலும் அழைப்பர். அணுவின் அளவு மட்டத்தில் வலிய இடைவினை, மின்காந்த விசையிலும் 100 மடங்கு வலுவானது. மின்காந்த விசை, வலிகுறை இடைவினையிலும் வலுவானது. ஈர்ப்பு விசையே ஏனைய மூன்றிலும் வலுக் குறைந்தது. 10 மீ (பெம்டோமீட்டர்]]) நெடுக்கத்தில், வலிய விசை மின்காந்த விசையை விட ஏறக்குறைய 137 மடங்கு வலிமை உடையதாகும்; வலிகுறை இடைவினையை விட மில்லியன் மடங்கு வலிமை கொண்டதாகும்; ஈர்ப்பை விட 10 மடங்கு பெரியதாகும். இடைவினையின் சார்பு வலிமை இடையில் நிலவும் தொலைவைப் பொறுத்தமைகிறது. எடுத்துகாட்டாக, மேட் சுட்டிராசிலர் கட்டுரையான, \"அறிந்த விசைகளின் வலிமை\" என்பதைக் காணலாம்.வல்விசை குவார்க்குகளை இணைத்து முதன்மி, நொதுமி போன்ற வன்மிகளை (இருகுவார்க்குகளை) சிறைப்படுத்துவதால் இது இயல்பான பொருண்மத்தைப் பிணிக்கிறது. அதோடு கூட, வல்விசை நொதுமிகளையும் முதன்மிகளையும் பிணித்து அணுக்கருவை உருவாக்குகிறது. பொதுவாஅ முதன்மி அல்லது நொதுமியின் பொருண்மை-ஆற்றல் சமன், வல்விசைப் புல ஆற்றலில் இருந்து விளைகிறது அல்லது கிடைக்கிறது; முதன்மியின் பொருண்மையில் தனிக்குவார்க்குகள் 1% பங்களிப்பையே தருகின்றன.\n\nவலிய இடைவினையை இரண்டு நெடுக்கங்களில் கவனிக்க முடியும். பெரிய அளவு மட்டத்தில் (1 முதல் 3 பெம்டோமீட்டர் (பெமீ)) வரை, இவ்விசையே புரோட்டான்களையும் (முதன்மிகளையும்) நியூட்ரான்களையும் (நொதுமிகளையும்) இணைத்து அணுக்கருவை உருவாக்குகிறது. சிறிய அளவு மட்டத்தில் (0.8 பெமீ இலும் குறைவான அணுக்கருவன் ஆர மட்டத்தில்) இந்த விசையே குவார்க்குகளை இணைத்து புரோட்டான்கள் (முதன்மிகள்), நியூட்ரான்கள் (நொதுமிகள்), மற்ற ஆட்ரான்கள் (வன்மிகள்) போன்றவற்றை உருவாக்குகிறது. பிந்தைய நிலையில் இது வண்ண விசை எனப்படுகிறது.வல்விசை மிகவும் உயர்வலிமையைப் பெற்றிருப்பதால், இதனால் பிணிக்கப்படும் வன்மிகள் மேலும் புதிய உயர்பொருண்மைத் துகள்களை உருவாக்குகிறது. எனவே, உயராற்றல் துகள்களால் வன்மிகளை மொத்தும்போது கட்டற்ற நகர்கதிர்வீச்சுகளான பசையன்கள் உமிழப்படாமல், புதிய வன்மிகளே உருவாகின்றன. வல்விசையின் இந்த இயல்பு வண்ணச்சிறைப்பு எனப்படுகிறது. இதுவல்விசையின் கட்டற்ற உமிழ்வைத் தவிர்க்கிறது. மாறாக, நடைமுறையில், உயர்பொருண்மைத் துகள்களின் தரைகள் பொழிகின்றன.\n\nமுதன்மிகளையும், நொதுமிகளையும் இணைத்து அணுக்கருவை உருவாக்கும்போது, வலிய இடைவினை, அணுக்கரு விசை எனப் பெயர் பெறுகிறது.இந்நேர்வில், முதன்மிகளையும் நொதுமிகளையும் குவார்க்குகளின் இடையில் நிகழும் எச்ச வல்விசையே உருவாக்கும். இந்நிலையில், அதாவது அணுக்கருவன்களுக்கு இடையில் வன்மிகளைப் பிணிக்கும்போது, அவற்றிடையே எச்ச வல்விசை முற்றிலும் வேறுபட்ட தொலைவு சார்ந்த நடத்தையைப் பின்பற்றுகிறது. அணுக்கரு பிளவுறும்போது வெளியிடப்படும் பகுதி பிணைப்பு ஆற்றல் எச்ச வல்விசையைச் சார்ந்ததே ஆகும். இந்தப் பிளவு ஆற்றல் அணுமின் திறனாக்கத்திலும் அணுக்கருப் படைக்கலங்களிலும் பயன்படுகிறது .\n\nவலிய இடைவினை குவார்க்குகளிடையில் செயல்படும் பொருண்மையற்ற துகள்களாகிய பசையன்கள், எதிர்த்துகள்கள், பிற பசையன்களுக்கு இடையிலான பரிமாற்றத்தின் ஊடாக நிகழ்கிறது.பசையன்கள் குவார்க்குகளுடனும் பிற பசையன்களுடனும் வண்ண ஊட்டம் எனும் ஒருவகை ஊட்ட்த்தினூடாக இடைவினை புரிகின்றன. வண்ண ஊட்டமும் மின்காந்த ஊட்டங்களைப் போன்றதே. ஆனால், அது ஒன்றாக இல்லாமல், (+/− சிவப்பு, +/− பச்சை, +/− நீலம்) என மூன்று வகைகளாக அமைகிறது. இவை முற்றிலும் வேறுபட்ட விசையை வேறுபட்ட நட்த்தை விதிகளுடன் விளைவிக்கின்றன. இந்த விதிகள். குவார்க்கு-பசையன் இடைவினைகளின் கோட்பாடான குவைய வண்ண இயங்கியலில் விவரிக்கப்படுகின்றன (QCD).\n\nபெரு வெடிப்புக்குப் பின்னரான புடவியின் மின்மெலிவு ஊழியின்போது, மின்மெல் விசை வல்விசையில் இருந்து தனியாகப் பிரிந்தது. இதை விளக்கும் பேரொருங்கிணைப்புக் கோட்பாடு நிலவியதாக கருதுகோள் வாஇக்கப்பட்டாலும், இதுவரையில் வெற்றிகரமாக உருவாக்கப்படவில்லை. இந்த ஒருங்கிணைப்பு இயற்பியலின் தீர்வெட்டாத நிலையிலேயே இன்னமும் உள்ளது.\n\nSection::::வரலாறு.\nஇயற்பியலாளர்கள் 1970 களுக்கு முன்பு எப்படி அணுக்கரு ஒன்றாக பிணிந்துள்ளது என உறுதியாக கூறவியலாமல் இருந்தனர். அணுக்கருவில் முதன்மிகளும் நொதுமிகளும் உள்ளதையும் முதன்மிகள் நேர்மின்னூட்டத்துடனும் நொதுமிகள் மின்னூட்டம் ஏதும் இன்றியும் அமைவதை அறிந்திருந்தனர். அன்றைய இயற்பியலின் புரிதலின்படி நேர்மின்னூட்டங்கள் ஒன்றையொன்று விலக்கும். எனவே. நேர்மின்னூட்டம் உடைய முதன்மிகள் அணுக்கருவைப் பிய்த்துப் பறாகாவிடவேண்டும். என்றாலும் அப்படி ஏதும் நேர்வதில்லை. இந்த நிகழ்வை விளக்க புதிய இயற்பியல் தேவைப்பட்டது.\n\nமுதன்மிகளின் மின்காந்த விலக்கத்தையும் மீறி அணுக்கருவின் கட்டுறும் தன்மையை விளக்க வலிய இடைவினை அல்லது வல் ஈர்ப்பு விசை எடுகோளாகக் கருதப்பட்டது. இந்த கருதுகோள் விசை வல்விசை எனப்பட்டது. இது ஓர் அடிப்படை விசையாகவும் கொள்ளப்பட்டது. இது முதன்மிகள் மீதும் நொதுமிகள் மீதும் செயற்பட்டு நிலைத்த அணுக்கருவை உருவாக்குகின்றன.\n\nபிறகு முதன்மிகளும் நொதுமிகளும் அடிப்படைத் துகள்கள் அல்ல என்பதும் இவை குவார்க்குகல் எனும் அடிப்படைத் துகள்களால் ஆனவை என்பதும் கண்டுபிடிக்கப்பட்டது. அணுக்கருவன்களுக்கு இடையில் உள்ள வலிய ஈர்ப்பு, குவார்க்குகளை முதன்மிகளாகவும் நொதுமிகளாகவும் பிணிக்கும் மேலும் அடிப்படை விசையின் பக்கவிளைவே ஆகும். குவைய மின் இயங்கியல் கோட்பாடு குவார்க்குகள் வண்ண ஊட்டங்களைக் கொண்டுள்ளன என்பதை விளக்குகிறது. ஆனால் இது கட்புல நிறத்தோடு எவ்வகையிலும் தொடர்புடையதல்ல. ஒத்தமையாத வண்ண ஊட்டமுள்ள குவார்க்குகள் வலிய இடைவினையால் ஈர்க்கின்றன. இதை நிகழ்த்தும் ஊடகமாக பசையன் எனும் துகள் அமைகிறது.\n\nSection::::விவரங்கள்.\nஇது இயற்கை விசைகள் நான்கில் மற்ற மூன்றைவிட மிகவும் வலிமை வாய்ந்தது என்பதால் வலிய எனும் சொல் பயன்படுகிறது. 10 மீட்டர் (பெம்டோமீட்டர்) அல்லது அதற்கும் குறைந்த தொலைவில், வலிய இடைவினையின் வலிமை மின்காந்த விசையை விட 137 மடங்கு பெரியதாகும்;மெல்விசையை விட 10 மடங்கு பெரியதாகும்; ஈர்ப்பை விட 10 மடங்கு பெரியதாகும்.\n\nSection::::வல்விசை நடத்தை.\nதுகள் இயற்பியலின் செந்தரப் படிமத்தின் ஒரு பகுதியாக வல்விசையைக் குவைய வண்ண இயங்கியல் விவரிக்கிறது. கணிதவியலாக, குவஇ (QCD) அபெலியன் அல்லாத கடிகைக் கோட்பாடு. இது SU(3) எனும் களக்குழுவைச் சார்ந்த்தாகும்.\n\nகுவார்க்குகளும் பசையன்களும் அழியாத வண்ண ஊட்டம் சுமக்குமடிப்படைத் துகள்களாகும். எனவே இவை தம்முள் மட்டுமே ஒன்றுக்கொன்று வலிய இடைவினைகளில் பங்கேற்கின்றன. வல்விசை என்பது பிற குவார்க்குகளுடனும் பசையன் துகள்களுடனும் பசையன் புரியும் இடைவினையின் வெளிப்பாடாகும்.\n\nஅனைத்து குவார்க்குகளும் பசையன்களும் குவைய வண்ண இயங்கியலில் ஒன்றோடொன்று வல்விசையூடாக இடைவினை புரிகின்றன. இந்நிலையில், இடைவினையின் வலிமை வல்பிணிப்பு மாறிலியால் அளபுருவாகிறது. இந்த வலிமை துகளின் கடிகை வண்ண ஊட்டத்தால் மாற்றப்படுகிறது. கடிகை வண்ண ஊட்டம் என்பது ஒரு குலக் கோட்பாட்டு இயல்பாகும்.\n\nவல்விசை குவார்க்குகளுக்கு இடையில் செயல்படுகிறது. ஏனைய மூன்று விசைகளைப் போல்லாமல் (மின்காந்த மெல், ஈர்ப்பு விசைகளைப் போலல்லாமல்), வல்விசை குவார்க்கு இணைகளுக்கு இடையில் உள்ள தொலைவைப் பொறுத்து வலிமை குன்றுவதில்லை. ஒரு வரம்பு தொலைவுக்கு அப்பால், அதவது வன்மியின் உருவளவுக்கு அப்பால், இது 10,000 நியூட்டன்கள் வலிமையுடன் குவார்க்குகளுக்கு இடையிலான தொலைவு எத்துணை கூடினாலும் மாறாமல் இருக்கிறது.\n\nSection::::எச்ச வல்விசை.\nவல்விசையின் எச்ச விளைவு அணுக்கரு விசை எனப்படுகிறது. அணுக்கரு விசை இடைமிகள், அடர்மிகள் ஆகிய வன்மிகளுக்கிடையில் செயல்படுகிறது. மரைமுகமாகச் செயல்படும் இந்த எச்ச வல்விசை,பசையன்களைச் செலுத்தி மெய்நிகர் பையான்களின், உரோ இடைமிகளின், ஒரு பகுதியாக்குகிறது. இவை மீண்டும் அணுக்கருவன்களுக்கு இடையிலான விசையைச் செலுத்தி அணுக்கருவை ஒன்றாகக் கட்டிப் பிணிக்கிறது.\n\nஎச்ச வல்விசை என்பது குவார்க்குகளை முதன்மிகளாகவும் நொதுமிகளாகவும் கட்டிப் பிடிக்கும் வல்விசையின் சிறிய எச்சமே ஆகும். இந்த விசை முதன்முகளுக்கும் நொதுமிகளுக்கும் இடையில் மேலும் மெலிவாகிறது. ஏன்னில், இது நொதுமலான அணுக்களில் மின்காந்த விசைகள் நொதுமலாவதைப் போலவே தமக்கிடையில் நொதுமல் அடைகிறதால் தான் எனலாம். அணுக்கருக்களோடு மின்னன்களைப் பிணித்து அணுக்களை உருவாக்கும் வாந்தெர்வால் விசைகள் மின்காந்த விசைகளைவிட மிக மெலிந்தனவாகும்.\n\nவல்விசையைப் போன்றல்லாமல், எச்ச வல்விசை தொலைவைப் பொறுத்து வலிமையில் குன்றுகிறது. உண்மையில் இது தொலைவைப் பொறுத்து மிக வேகமாக்க் குறைகிறது. இந்தக் குன்றல் தொலைவின் எதிர்ப்படி வீதத்தில் அமைகிறது. என்றாலும் இந்தக் குன்றலுக்கான எளிய கோவை இன்னமும் காணப்படவில்லை.வல்விசையைப் போன்றல்லாமல், எச்ச வல்விசை தொலைவைப் பொறுத்து வலிமையில் குன்றுகிறது. உண்மையில் இது தொலைவைப் பொறுத்து மிக வேகமாக்க் குறைகிறது. இந்தக் குன்றல் தொலைவின் எதிர்ப்படி வீதத்தில் அமைகிறது. என்றாலும் இந்தக் குன்றலுக்கான எளிய கோவை இன்னமும் காணப்படவில்லை. அணுக்கருவுக்குள் தொலைவைச் சார்ந்து மிக வேகமாகக் குறையும் இந்த எச்ச ஈர்ப்பு விசையும் இதைவிட குறைந்த வேகத்தில் குறையும் மின்காந்த விலக்கு விசையும் சேர்ந்து 82 அணுநிறைக்கும் மேலான உயர்எடைத் தனிமங்களின் அணுக்கருவின், அதாவது ஈயத்துக்கு அப்பால் உள்ள தனிமங்களின் அணுக்கருவின் நிலைப்பைக் குன்றச் செய்கின்றன.\n"}
{"id": "145432", "url": "https://ta.wikipedia.org/wiki?curid=145432", "title": "மால் ஆப் மைசூர்", "text": "மால் ஆப் மைசூர்\n\nமால் ஆப் மைசூர் (\"Mall of Mysore\") என்பது கர்நாடக மாநிலம் மைசூரிலுள்ள ஒரு பேரங்காடி ஆகும். மைசூரின் முக்கியச் சாலையான எம்.ஜி.சாலையில் இக்கட்டிடம் அமைந்துள்ளது. இக்கட்டிடத்தின் பின்புறம் மைசூரின் சுற்றுலாத்தலமான சாமுண்டி மலை இருக்கிறது. 2,62,000 சதுர அடி பரப்பளவில் இயங்கிக் கொண்டிருக்கும் இந்த வணிகக் கட்டிடத்தில் சத்யம் சினிப்ப்லெக்ஸ், ரிலையன்ஸ் டைம்-அவுட், மாம் & மி போன்ற முக்கியமான வணிக அமைப்புகளின் அலுவலகங்களும் இருக்கின்றன.\n\nSection::::இவற்றையும் பார்க்க.\nமைசூர்\n\n"}
{"id": "145433", "url": "https://ta.wikipedia.org/wiki?curid=145433", "title": "இதயக் குழலிய நோய்", "text": "இதயக் குழலிய நோய்\n\nஇதயக் குழலிய நோய் (Cardiovascular disease) அல்லது இதய நோய் (heart disease) என்றவகை நோய்களில் இதயம் அல்லது குருதிக் கலன்களில் (தமனிகள் மற்றும் சிரைகள்) ஏற்படும் நோய்களாகும். இந்தச் சொற்றொடர் மருத்துவ இயலில் (MeSH C14 அல்லது நோய்களின் பன்னாட்டு புள்ளிவிவர வகைப்பாடு மற்றும் தொடர்புடைய நலச் சிக்கல்கள் 10வது திருத்தம் (ICD10) களில் பயன்படுத்தப்பட்டுள்ளதுபோல) இதயக் குழலிய அமைப்பில் ஏற்படும் எந்த நோய்களைக் குறிப்பிட்டாலும், பெரும்பாலும் தமனிக்கூழ்மைத் தடிப்பு மற்றும்/அல்லது உயர் இரத்த அழுத்தம் தொடர்புடைய நோய்களையே குறிப்படப் பயன்படுத்தப்படுகிறது. இந்த நிலைமைகளுக்கான காரணங்கள், செயற்பாடுகள் மற்றும் மருத்துவம் பெரும்பாலும் ஒன்றாக உள்ளன. \n\nஉலகெங்கும் உயிரிழப்புகளுக்குப் பெரிய காரணமாக இதயக் குழலிய நோய்கள் இருக்கின்றன. இருப்பினும் கடந்த இரு பத்தாண்டுகளாக உயர்வருமானம் உள்ள நாடுகளில் இந்நோயால் இறப்பவர் எண்ணிக்கை குறைந்து வருகிறது. அதே நேரம் குறைந்த அல்லது நடுத்தர வருமானம் உள்ள நாடுகளில் இந்த நோயின் வீச்சும் உயிரிழப்பும் மிக விரைவாக கூடி வருகின்றது. காட்டாக, இதயக் குழலிய நோயால் இறப்பவர் விழுக்காடு உயர் வருமான நாடுகளில் 4%ஆக இருக்க பிறநாடுகளில் 42%ஆக உள்ளது. 2008ஆம் ஆண்டில் மட்டும் 17 மில்லியன் மக்கள் இதயக் குழலிய நோய்களால் மரித்துள்ளனர். ஒவ்வொரு ஆண்டும் புற்றுநோயால் இறப்பவர்களைவிட கூடுதலான அமெரிக்கர்கள் இதய நோய்களால் இறந்துள்ளனர். பெண்களுக்கு இதயநோய் ஏற்படும் வீதமும் கூடி வருகிறது; மார்பகப் புற்றுநோயை விட கூடிய பெண்கள் இந்நோயால் மரித்துள்ளனர். இளமையில் தமனிக் கூழ்மைத் தடிப்புக்கான நோயியல் உயிரியல் காரணிகளைக் குறித்த ஆய்வொன்றில் வளர்சிதை மாற்ற காலத்திலேயே தமனிக் கூழ்மத் தடிப்பு காணப்படுவதாக அறியப்பட்டுள்ளதால் சிறுவயதிலிருந்தே நோய்த்தடுப்பு முயற்சிகளை மேற்கொள்ளுதல் தேவையாகிறது.\n\nஇதய நோய் இருப்பதை உறுதி செய்யும் முன்னரே அதன் அடிப்படையான தமனிக்கூழ்மைத் தடிப்பு பல ஆண்டுகளாக முன்னேறி மோசமாகி இருக்கும். எனவே தமனிக் கூழ்மத் தடிப்பை தடுப்பது குறித்தே அழுத்தம் கொடுக்கப்படுகிறது; இதற்காக நலவாழ்வு உணவு, உடற்பயிற்சி, புகைப்பழக்கம் கைவிடல் போன்ற வாழ்முறை மாற்றங்களை மேற்கொள்ளுதலே நல்லது என வற்புறுத்தப்படுகிறது.\n"}
{"id": "145437", "url": "https://ta.wikipedia.org/wiki?curid=145437", "title": "கண்டுபிடிப்புக் காலம்", "text": "கண்டுபிடிப்புக் காலம்\n\nகண்டுபிடிப்புக் காலம் (\"Age of Discovery\") என்பது 15ஆம் நூற்றாண்டின் தொடக்கத்திலிருந்து 17ஆம் நூற்றாண்டுத் தொடக்கம் வரை ஐரோப்பியர்கள் உலகம் முழுவதையும் தீவிர ஆய்வுச் செயல்பாடுகளுக்கு உட்படுத்தி, ஆப்பிரிக்கா, அமெரிக்காக்கள், ஆசியா, ஓசியானியா ஆகிய பெருநிலப் பகுதிகளோடு நேரடி தொடர்புகள் ஏற்படுத்தி, பூகோளத்தின் வரைபடத்தை உருவாக்கிய வரலாற்று முதன்மை வாய்ந்த காலத்தைக் குறிக்கும். \n\nSection::::மறுபெயர்கள்.\n\"கண்டுபிடிப்புக் காலத்தை\" \"ஆய்வுச் செயல்பாடுகள் காலம்\" (\"Age of Exploration\") என்றும் \"பெரும் கடற்பயணங்களின் காலம்\" (\"Great Navigations\") என்றும் அழைப்பதுண்டு.\n\nவரலாற்று ஆசிரியர்கள் \"கண்டுபிடிப்புக் காலம்\" என்னும் பெயரைச் சற்றே வேறுபட்ட விதத்தில் புரிந்துகொள்வதும் உண்டு. அதன்படி, பொன், வெள்ளி, வாசனைப் பொருள்கள் போன்றவற்றை வாங்கவும் விற்கவும் ஐரோப்பாவுக்கு அப்பால் உள்ள நாடுகளுக்கு, குறிப்பாக இந்தியா மற்றும் இந்தியக் கலாச்சார வீச்சுக்கு உட்பட்ட நாடுகளுக்கு (\"Indies\") மாற்றுவழிகளாகக் கடல் வழிகளைக் கண்டுபிடிக்க போர்த்துகல் மற்றும் எசுப்பானியா ஆகிய நாடுகள் மேற்கொண்ட முதன்முயற்சிகள் நிகழ்ந்த காலம் \"கண்டுபிடிப்புக் காலம்\" ஆகும்.\n\nSection::::நடுக்காலத்திற்கும் நவீன காலத்திற்கும் பாலம்.\n\"கண்டுபிடிப்புக் காலம்\" என்பது நடுக்காலத்துக்கும் நவீன காலத்துக்கும் பாலம் போல அமைகின்றது. அதுவும் மறுமலர்ச்சிக் காலமும் சேர்ந்து நவீன காலத்தின் தொடக்க கட்டத்திற்கும், ஐரோப்பிய நிலங்கள் \"சுதந்திர நாடுகள்\" (\"nation states\") என்னும் நிலையடையவும் இட்டுச் சென்றன. புதிதாகக் \"கண்டுபிடிக்கப்பட்ட\" நாடுகள் பற்றிய சுவையான தகவல்களும் அவற்றின் வரைபடங்களும் அச்சு இயந்திரக் கண்டுபிடிப்பின் உதவியோடு மக்களுக்கு எளிதாகக் கிடைத்தன. தொலை நாடுகள் பற்றிய தகவல்களை அறிய வேண்டும் என்னும் ஆர்வம் மக்களிடையே முகிழ்த்தது. மனித நலவியல் (\"humanism\") வளர்ந்தது. அதோடு அறிவியல் மற்றும் அறிவு வளர்ச்சி செயல்பாடுகள் விரிவடையத் தொடங்கின. \n\nSection::::பழைய உலகு, புதிய உலகு தொடர்பு கொள்ளல்.\nஐரோப்பிய நாடுகள் கடல்கடந்து பயணம் சென்று உலகின் பல பகுதிகளில் வாணிகம் செய்ததோடு நிற்காமல், அங்கு குடியேற்றங்களையும் அமைத்தன; குடியேற்ற ஆதிக்கப் பேரரசுகளையும் நிறுவின. இவ்வாறு \"பழைய\" உலகாகிய ஆசியா, ஐரோப்பா ஆகிய பெரும் நிலப்பகுதிகள் \"புதிய\" உலகாகிய அமெரிக்க கண்டங்களோடு கொடுக்கல் வாங்கல் வகையாகத் தொடர்புகொண்டதால் \"கொலம்பிய பரிமாற்றம்\" (\"Columbian Exchange\") நிகழ்ந்தது. தலைசிறந்த கடல்பயணியும் கடல்வழிக் கண்டுபிடிப்பாளருமான கிறிஸ்டோபர் கொலம்பஸ் என்பவரின் பெயரை அடிப்படையாகக் கொண்டு எழுந்தது \"கொலம்பிய பரிமாற்றம்\" என்னும் சொற்பயன்பாடு ஆகும்.\n\nபலவகையான செடிகொடிகள், விலங்குகள், உணவுகள், அடிமைகள் உட்பட்ட மக்கள் குழுக்கள், தொற்று நோய்கள், \"பழைய\" உலகிலிருந்து \"புதிய\" உலகுக்கும் \"புதிய\" உலகிலிருந்து \"பழைய\" உலகுக்கும் கொண்டுசெல்லப்பட்டன. உலகின் கிழக்குப் பகுதிக்கும் வடக்குப் பகுதிக்கும் இடையே கலாச்சாரப் பரிமாற்றங்கள் நிகழ்ந்தன. வரலாற்றிலேயே சிறப்புமிக்க வகையில் \"உலகுமயமாக்கலும்\" சூழமைவுத் தாக்கம் கொணர்ந்த மேற்கூறிய செயல்பாடுகளும் \"கொலம்பிய பரிமாற்றத்தின்\" போது நடைபெற்றன.\n\nஇவ்வாறு உலக நாகரிகங்கள் ஒன்றையொன்று அறிந்திடவும் ஏற்றிடவும் வழிபிறந்தது. \n\nSection::::போர்த்துகல் நாடு கடல்பயணத்தில் முதன்மை.\nபோர்த்துகல் நாட்டவர் 1418 தொடங்கி ஆப்பிரிக்க கண்டத்தின் அட்லான்டிக் கடலோரத்தை ஆய்வுச் செயல்பாடுகளுக்கு உட்படுத்தினார்கள். அவர்களுக்குப் புரவலராக இருந்தவர் பெயர் \"கடல் பயணி ஹென்றி இளவரசர்\" ஆகும். ஆப்பிரிக்கா கண்டத்தின் அட்லான்டிக் கடலோரமாகப் பயணம் மேற்கொண்ட பார்த்தலோமேயு தீயாஸ் என்னும் போர்த்துகேசியர் 1498இல் இந்தியப் பெருங்கடலைச் சென்றடைந்தார். அந்தக் கடல்வழியில் பயணம் மேற்கொண்டு பல கண்டுபிடிப்புகள் அடுத்த முப்பது ஆண்டுக் காலத்தில் நிகழ்ந்தன. \n\nSection::::கிறிஸ்டோபர் கொலம்பஸ் அமெரிக்காவைக் கண்டுபிடித்தல்.\nஐரோப்பிய அட்லான்டிக் கடல் ஓரத்தில் இருந்து மேற்கு நோக்கிக் கடல் பயணம் மேற்கொண்டு இந்திய நாட்டுப் பகுதிகளோடு வியாபரம் செய்ய கடல் வழி கண்டுபிடிக்கும் முயற்சி தொடங்கியது. எசுப்பானிய மன்னரின் ஆதரவின் கீழ் கிறிஸ்டோபர் கொலம்பஸ் 1492இல் இத்தகைய பயணத்தை மேற்கொண்டார். ஆனால் ஆசியாக் கண்டத்தில் இந்திய நாட்டுப் பகுதிகளைச் சென்று அடைவதற்குப் பதிலாக கொலம்பஸ் ஒரு புதிய கண்டத்தைச் சென்றடைந்தார். அதை ஐரோப்பியர் \"அமெரிக்கா\" என்று அழைத்தனர். \n\nபுதிதாகக் கண்டுபிடிக்கப்படுகின்ற நாடுகளில் யார் வணிக உரிமையும் பிற உரிமைகளும் கொண்டிருக்கலாம் என்பது குறித்து எசுப்பானியாவுக்கும் போர்த்துகல் நாட்டுக்கும் இடையே மோதல் ஏற்படுவதைத் தவிர்க்கும் பொருட்டு அந்த இரு நாடுகளும் பூகோளத்தை இரண்டாகப் பங்கீடு செய்து, ஒப்பந்தம் செய்துகொண்டன. அது \"தோர்தேசீயாஸ் ஒப்பந்தம்\" (\"Treaty of Tordesillas\") என்று அழைக்கப்படுகின்றது. \n\nSection::::வாஸ்கோ ட காமா இந்தியா சென்றடைதல்.\nவாஸ்கோ ட காமா என்னும் போர்த்துகீசிய பயணி ஓர் ஆய்வுச் செயல்பாட்டுக் குழுவுக்குத் தலைமைதாங்கி, இந்தியாவுக்குக் கடல் பயணம் மேற்கொண்டார். ஆசிய கண்டத்தோடு நேரடி வணிகத்தில் ஈடுபடுவதற்குக் கடல்வழி கண்டுபிடிப்பதே அவர்களுடைய நோக்கமாக இருந்தது. அக்கடல் பயணத்தின்போது வாஸ்கோ ட காமா, ஆப்பிரிக்கா கண்டத்தைச் சுற்றிக் கடலோரமாகச் சென்று இந்தியா சென்றடைய எண்ணினார். அவருடைய கனவு 1498இல் நிறைவேறியது. \n\nஅதைத் தொடர்ந்து, விரைவிலேயே போர்த்துகீசியர்கள் இன்னும் கிழக்கு நோக்கிக் கடல்பயணம் சென்று, \"வாசனைப் பொருள்கள் தீவுகள்\" என்று அழைக்கப்பட்ட மலுக்கு தீவுகளை 1512இல் சென்றடைந்தனர். மறு ஆண்டு அவர்கள் சீனாவைச் சென்று சேர்ந்தார்கள். \n\nSection::::நாடுகள் கண்டுபிடித்தலின் தொடர்நிகழ்வு.\nஇவ்வாறு, பசிபிக் பெருங்கடலின் கிழக்குப் பகுதி மற்றும் அதன் மேற்குப் பகுதி பற்றிய தகவல்கள் 1512ஆம் ஆண்டளவில் ஓராண்டுக்குள் ஐரோப்பாவைச் சென்று சேர்ந்தன. மேற்கு நோக்கிய கடல்பயணம் ஒருபக்கம், கிழக்கு நோக்கிய கடல்பயணம் மறுபக்கம் என்று இரு பயணப் பாதைகள் முதலில் பிரிந்து சென்றாலும், அவை 1522ஆம் ஆண்டு ஒன்றையொன்று சந்தித்தன. அதாவது, பெர்டினாண்ட் மகெல்லன் என்ற போர்த்துகீசிய கடல்பயணி மேற்கு நோக்கிய கடல்பயணத்தை எசுப்பானியா நாட்டு சார்பில் மேற்கொண்டு, கடல்வழியாக முதல்முறையாக பூகோளத்தைச் சுற்றிவந்தார். அதே சமயத்தில் எசுப்பானிய \"ஆக்கிரமிப்பாளர்கள்\" (\"Conquistadores\") அமெரிக்காக்களின் உள்நாட்டுப் பகுதிகளையும், பிறகு தென் பசிபிக் தீவுகளையும் தங்கள் ஆய்வுச் செயல்பாடுகளுக்கு உட்படுத்தினார்கள்.\n\nSection::::பிற ஐரோப்பியர் நாடுகள் கண்டுபிடித்தலில் ஈடுபடுதல்.\nகடல்வழி ஆய்வுச் செயல்பாடுகளில் முதன்முதலாக ஈடுபட்ட ஐரோப்பியர் போர்த்துகீசியரும் எசுப்பானியருமே ஆவர். அவர்களுடைய ஆய்வுச் செயல்பாடுகள் ஐரோப்பாவில் பெரும் ஆர்வத்தையும் தாக்கத்தையும் ஏற்படுத்தின. 1495இலிருந்து பிரான்சு, இங்கிலாந்து ஆகிய நாடுகள் கடல்வழி வணிகப் பயணங்களை மேற்கொள்ளத் தொடங்கின. சிறிது காலத்துக்குப் பின் ஒல்லாந்தியர் கடல்வழிப் பயணங்களில் ஈடுபடலாயினர். இவ்வாறு, தொடக்கத்தில் போர்த்துகீசியரும் எசுப்பானியரும் மட்டுமே கட்டுப்படுத்திவந்த கடல்வழி வாணிகம் பிற ஐரோப்பியரின் கைகளிலும் சென்று சேரத் தொடங்கியது. அவர்கள் புதிய கடல்வழிகளைக் கண்டுபிடித்தனர். முதலில் வடக்கு நோக்கியும், பின்னர் தென் அமெரிக்காவைச் சுற்றி, பசிபிக் பெருங்கடல் பகுதி நாடுகள் நோக்கியும் அவர்கள் வணிகப் பயணங்களும் குடியேற்றப் பயணங்களும் மேற்கொண்டனர். \n\nபின்னர், போர்த்துகீசியரின் கடல்வழியைப் பின்தொடர்ந்து, ஆப்பிரிக்காவைச் சுற்றிச் சென்று, இந்தியப் பெருங்கடலைச் சென்றடைந்தார்கள். இவ்வாறு, ஆசுத்திரேலியா 1606இல் கண்டுபிடிக்கப்பட்டது. நியூசிலாந்து 1642இல் கண்டுபிடிக்கப்பட்டது. ஹவாய் தீவுகள் 1778இல் கண்டுபிடிக்கப்பட்டன.\n\nSection::::உருசியா சைபீரியாவைப் பிடித்தல்.\nஇதற்கிடையே, 1580-1640 ஆண்டுக் கால கட்டத்தில் உருசியா நாடு சைபீரியா பகுதியை முற்றிலுமாக ஆய்வுச் செயல்பாடுகளுக்கு உட்படுத்தி, தன் ஆளுகையின் கீழ் கொண்டுவந்தது.\n\nSection::::கண்டுபிடிப்புக் காலத்தின் பின்புலம்.\nSection::::நடுக்கால புவியியல்.\nமகா அலெக்சாந்தர் (கிமு 356-323) என்ற பேரரசனும் அவரைப் பின்தொடர்ந்தவர்களும் போரெடுப்புகள் வழியாகப் பண்டைக்காலத்தில் ஆசியாப் பெருநிலப் பகுதியோடு தொடர்புகள் ஏற்படுத்தியிருந்தனர். ஆனால் ஐரோப்பிய வரலாற்றின் நடுக்காலத்தின்போது, கிரேக்க கலாச்சார வீச்சுக்குள் வந்திருந்த பிசான்சியப் பேரரசுக்கு (Byzantine Empire) அப்பால் கிழக்கே என்ன இருந்தது என்பது குறித்துத் துல்லியமான செய்திகள் தெரிந்திருக்கவில்லை. தெரிந்திருந்த தகவல்களும் தெளிவின்றியே இருந்தன\n\n\nஐரோப்பாவுக்கும் பிற பெருநிலப்பகுதிகளுக்கும் இடையே நிகழ்ந்த வணிகத் தொடர்புகள் பற்றித் தகவல் தருகின்ற முக்கியமான பண்டைக்கால ஆதாரம் \"ராதானிய (Radhanite) யூத வணிக இணையங்கள்\" ஆகும். கிபி 500 முதல் 1000ஆம் ஆண்டு வரையிலும் அதற்குப் பின்னரும் \"ராதானியர்\" என்று அழைக்கப்பட்ட யூத வணிகர்கள் ஐரோப்பாவுக்கும் இசுலாமிய நாடுகளுக்கும் இடையே வாணிகம் நடத்திய \"இடைத்தரகர்களாக\" செயல்பட்டார்கள். பண்டைக்கால உரோமைப் பேரரசு ஏற்படுத்தியிருந்த விரிவான வாணிக சாலை வழிகளை, அப்பேரரசின் வீழ்ச்சிக்குப் பிறகு, வணிகத்துறை சார்ந்த செயல்பாடுகளுக்காகத் தொடர்ந்து பயன்படுத்தியது இந்த \"ராதானிய\" யூத வணிகர்களே ஆவர். \n\nஅவர்களைப் பற்றிய குறிப்புகள் \"சாலைகளும் அரசுகளும் அடங்கிய நூல்\" என்னும் பண்டைய அரபி ஏட்டில் உள்ளது. அந்த நூலை எழுதியவர் பாரசீக நிலவியல் அறிஞராகத் திகழ்ந்த இபன் கோர்தாத்பே (\"Ibn Khordadbeh \") என்பவர் ஆவார். கிபி சுமார் 820-912இல் வாழ்ந்த அவர் தம் நூலில் பல நாடுகள் பற்றித் தகவல்கள் தருகிறார். தெற்கு ஆசியாவில் பிரம்மபுத்திரா நதிவரையுள்ள மக்களின் கலாச்சாரம், பழக்கவழக்கங்கள் பற்றிய தகவல்கள் அந்நூலில் உள்ளன. மேலும், அந்தமான் தீவுகள், மலேசிய தீபகற்பம், ஜாவா பற்றிய விவரங்களும் ஆங்கு உள்ளன. சீனா, கொரியா மற்றும் ஜப்பான் பற்றிய குறிப்புகளும் அந்நூலில் காணக்கிடக்கின்றன. \n\n\nகிபி 1154ஆம் ஆண்டில் முகமது அல்-இத்ரீசி (\"Muhammad al-Idrisi\") என்னும் அரபு நிலவியல் அறிஞர் உலகப் படம் ஒன்றை உருவாக்கினார். அவர் அரசவை அறிஞராகப் பணிசெய்தது சிசிலி மன்னன் இரண்டாம் ரோஜர் என்பவரின் காலத்தில் என்பதால் அந்த உலகப் படத்திற்கு \"ரோஜர் பட்டியல்\" (\"Tabula Rogeriana\") என்றும் பெயர் உண்டு.அக்கால கட்டத்தில் கூட, ஜேனொவா மற்றும் வெனிசு அரசுகளைச் சார்ந்த கிறித்தவர்களும் சரி, அராபிய கடல்பயணிகளும் சரி, வடக்கு ஆப்பிரிக்காவின் சில பகுதிகளைத் தவிர அப்பெருநிலப் பகுதியின் தெற்கு விரிவு பற்றி அறவே தெரிந்திருக்கவில்லை. சகாரா பாலைநிலத்திற்குத் தெற்குப் பகுதியில் புகழ்மிக்க ஆப்பிரிக்க அரசுகள் இருந்தனவென்று செவிவழிச் செய்தி நிலவியதே தவிர, அந்த நாடுகள் பற்றிய நேரடி அறிவு யாருக்கும் இருக்கவில்லை. அராபியர்கள் ஆப்பிரிக்காவின் தெற்குப் பகுதியை ஆய்வுசெய்ய யாரையும் அனுமதிக்கவில்லை. எனவே, மத்தியதரைக் கடலின் கரைப் பகுதிகள் மட்டுமே கடல்வழிப் பயணத்திற்கு உட்பட்டன. \n\n\nபண்டைக்கால கிரேக்க மற்றும் உரோமை அறிஞர்கள் வரைந்த நிலப்படங்கள் வழி சிறிது அறிவு கிடைத்தது. வடக்கு ஆப்பிரிக்காவில் உரோமைப் பேரரசு தன் ஆதிக்கத்தை நிலைநாட்டியிருந்தது. அங்கு, கார்த்தேஜ், மவுரித்தானியா போன்ற உரோமை வட ஆப்பிரிக்க ஆய்வுச் செயல்பாடுகள் தவிர வேறு செய்திகள் ஆப்பிரிக்க அட்லான்டிக் கரை பற்றி அதிகம் இருக்கவில்லை. செங்கடல் பற்றிய அறிவும் மிகக் குறைவாகவே இருந்தது. கிபி 7ஆம் நூற்றாண்டிலிருந்து வெனிசு குடியரசு கடல்வழிப் பயணங்கள் வழியாகப் பெற்ற தகவல்களை வழங்கியது.\n\n\nஇந்தியப் பெருங்கடல் வாணிபத்தில் அராபிய வணிகர்கள் மும்முரமாக ஈடுபட்டிருந்தனர். கிபி 1405-1421 ஆண்டுக் கட்டத்தில் மூன்றாம் மிங் பேரரசரான யோங்கில் என்னும் சீன மன்னர் செங் ஹே என்னும் கடற்படைத் தளபதியின் தலைமையில் பல கடல்வழி ஆய்வுச் செயல்பாடுகள் நடைபெற ஏற்பாடு செய்தார். செங் ஹே 1405-1433 ஆண்டுக் கட்டத்தில் 7 கடற்பயணங்கள் மேற்கொண்டு, சம்பத்தீவு, ஜாவா, மலாக்கா, இலங்கை, கொல்லம், கொச்சி, கோழிக்கோடு, கோயம்புத்தூர், சியாம், சுமத்திரா, காயல், மாலத்தீவுகள், மொகதீசு, ஏடென், மஸ்கட், டாபுர், ஓர்மசு, கிழக்கு ஆப்பிரிக்கா, அராபிய தீபகற்ப நாடுகள் போன்றவற்றிற்குக் கடல்வழி சென்று ஆய்வுச் செயல்பாடுகள் நிகழ்த்தினார். செங் ஹேயோடு பயணம் செய்து, பயணக் குறிப்புகளை எழுதிய மா ஹுவான் (\"Ma Huan\") என்பவர் கூற்றுப்படி, யோங்கில் பேரரசரின் இறப்புக்குப் பின் சீனாவின் கடற்பயணத் திட்டம் கைவிடப்பட்டது. பின்னர் பதவியேற்ற மிங் வம்சாவழி மன்னர்கள் கடல் வாணிகத்தைக் குறைத்துக்கொண்டு, \"தனித்தியங்கும் கொள்கையை\" (\"isolationism\") கடைப்பிடிக்கலாயினர்.\n\n\nஎகிப்தின் அலெக்சாந்திரியா நகரில் கிபி 2ஆம் நூற்றாண்டில் தாலமி என்னும் உரோமைய-கிரேக்க அறிஞர் அக்காலத்தில் தெரிந்த நாடுகளை உள்ளடக்கிய நிலப் படத்தை உருவாக்கியிருந்தார். அதில் ஆசியாக் கண்டத்தில் இந்தியா, இலங்கை (\"தப்ரொபானே தீவு\") மற்றும் சீனாவின் ஒரு பகுதி அடையாளம் காட்டப்பட்டது. அந்த வரைபடம் அடங்கிய நூல் கிபி 1400 அளவில் இலத்தீனில் மொழிபெயர்க்கப்பட்டது. இவ்வாறு காண்ஸ்டாண்டிநோபுளிலிருந்து இத்தாலி வந்து சேர்ந்த நிலவியல் நூலில் அடங்கியிருந்த செய்திகள் ஐரோப்பியருக்கு ஒரு புதுமையான அனுபவமாக அமைந்தது. தாலமி எண்ணியதுபோலவே அவர்களும் இந்தியக் கடல் நாற்புறமும் நிலத்தால் சூழப்பட்டிருந்ததாகக் கருதினார்கள். ஆனால் நில வரைபடம் உருவாக்கவும், உலகப் பார்வை பெறவும் தாலமியின் நூல்கள் ஐரோப்பியருக்கு உதவியாயிருந்தன.\n\n\nஐரோப்பாவின் நடுக்காலப் பிற்பகுதியில் ஈரோ-ஆசியா நிலப்பகுதியில் வணிகம் தொடர்பான பல நிலவழிப் பயணங்கள் மேற்கொள்ளப்பட்டன.மங்கோலியர்கள் ஐரோப்பாவை ஆக்கிரமித்துப் பெரும் அழிவைக் கொணர்ந்தார்கள். அதே சமயத்தில் ஈரோ-ஆசியப் பகுதிகளை ஒரே ஆட்சியின் கீழ் கொணரவும் அது வழியாயிற்று. அத்தகைய ஆட்சி ஒருங்கிணைப்பு இருந்ததால் 1206இலிருந்து மேற்கு ஆசியாவிலிருந்து சீனா வரையிலும் வணிகப் பாதைகள் திறக்கப்படலாயின. இதனால் \"பட்டுப் பாதை\" என்று அழைக்கப்படுகின்ற வணிகப் பாதையில் வணிகம் தழைத்தது. \n\nஇந்த வணிகப் பாதையைப் பயன்படுத்தி பல ஐரோப்பியர்கள் கிழக்கு நோக்கிச் சென்று ஆசியாவில் ஆய்வுச் செயல்பாடுகளை மேற்கொண்டார்கள். அவர்களில் பலர் இத்தாலி நாட்டினர். கடற்கரையோரமாக அமைந்த இத்தாலியப் பெருநகர்கள் பல இந்த வணிகத்தில் மும்முரமாக ஈடுபட்டிருந்தன. இத்தாலியின் கடற்கரை அரசுகள் ஏற்கெனவே மேற்கு ஆசியாவோடு வணிகத்தில் ஈடுபட்டிருந்ததால் ஆசியாவில் மேலும் கிழக்கு நோக்கிச் சென்று வணிகம் செய்யவும் ஆய்வுச் செயல்பாடுகள் நிகழ்த்தவும் அவர்களிடத்தில் ஆர்வம் எழுந்ததில் வியப்பில்லை. \n\n\n13ஆம் நூற்றாண்டில் மங்கோலியர்கள் சிரியாவைப் பலமுறை தாக்கி ஆக்கிரமித்தார்கள். அப்போது கிறித்தவர்கள் பல தடவைகளில் தூதுக் குழுக்களாகவும், கிறித்தவ மறைப் போதகர்களாகவும் மங்கோலியத் தலைநகராகிய காரகோரம் என்னும் நகருக்குப் பயணமாகச் சென்றார்கள். இவ்வாறு தூதுவர்களாகச் சென்ற பயணிகளுள் முதல்வராகக் கருதப்படுபவர் புனித பிரான்சிசு சபையைச் சார்ந்த ஜொவான்னி தா பியான் தெல் கார்ப்பினே (\"Giovanni da Pian del Carpine\") ஆவார். இவரைத் திருத்தந்தை நான்காம் இன்னோசென்ட் என்பவர் மங்கோலிய பேரரசராகிய மகா கான் ஒகோடி கான் என்பவரிடம் தம் தூதுவராக அனுப்பினார். மங்கோலியப் பேரரசனுக்கு இன்னோசென்ட் கொடுத்தனுப்பிய மடல் மங்கோலியம், அரபி, இலத்தீன் ஆகிய மொழிகளில் எழுதப்பட்டிருந்தது.\n\nஜொவான்னி 1245இல் மங்கோலியாவில் மகா கானின் அரசவைக்குப் பரிசுகளோடு புறப்பட்டுச் சென்று, கிறித்தவ சமயத்தைத் தழுவ அவருக்கு அழைப்பு விடுத்தார். ஆனால் செங்கிஸ் கானின் மகனான ஒகோடி கான் கிறித்தவ சமயத்தைத் தழுவவில்லை. அவரும் உடன் பயணிகளும் 106 நாள்கள் குதிரைப் பயணம் செய்து சுமார் 3000 மைல் தூரம் சென்றிருந்தார்கள். அதன் பின் 1247இல் ஐரோப்பா திரும்பிய ஜொவான்னி, தாம் ஐரோப்பாவிலிருந்து மங்கோலியாவுக்குச் சென்றபோது கண்டதையும் கேட்டதையும் அனுபவித்ததையும் நூலாக எழுதி வெளியிட்டார். கிறித்தவ சமயத்துக்கும் சீனா மற்றும் மங்கோலிய பகுதிகளுக்கும் இடையே நிகழ்ந்த தொடர்புகளுக்குச் சின்னமாக அவர் எழுதிய \"மங்கோலியரின் வரலாறு\" என்னும் மிகப் பழைய நூல் விளங்குகிறது.\n\n\n\n\n\n\n\n"}
