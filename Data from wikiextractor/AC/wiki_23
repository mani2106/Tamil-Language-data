{"id": "140945", "url": "https://ta.wikipedia.org/wiki?curid=140945", "title": "போ. மீனாட்சிபுரம்", "text": "போ. மீனாட்சிபுரம்\n\nபோ.மீனாட்சிபுரம் (B.Meenakshipuram, பி. மீனாட்சிபுரம்), இந்தியாவின் தமிழ்நாடு மாநிலத்தில் அமைந்துள்ள தேனி மாவட்டம், போடிநாயக்கனூர் வட்டத்தில், தேனி - போடிநாயக்கனூர் செல்லும் தேசிய நெடுஞ்சாலையில் அமைந்துள்ள பேரூராட்சியாகும். போ.மீனாட்சிபுரம் பேரூராட்சி ஒரு வயலும் வயல் சார்ந்த நகரமாகும். இப்பேராட்சியில் பருத்தி, நெல் மற்றும் பணப்பயிர்கள் பயிரிடப்படுகின்றன. மேலும் இப்பேராட்சி பால்வளம் மற்றும் மீனவளம் நிறைந்த பேரூராட்சி ஆகும். \n\n2011-ஆம் ஆண்டு மக்கள்தொகை கணக்கெடுப்பின் படி, 8,091 மக்கள்தொகை கொண்ட பேரூராட்சி, 12 சகிமீ பரப்பும், 15 வார்டுகளும் கொண்டது. இப்பேரூராட்சியானது போடிநாயக்கனூர் (சட்டமன்றத் தொகுதி)க்கும், தேனி மக்களவைத் தொகுதிக்கும் உட்பட்டது.\n"}
{"id": "140948", "url": "https://ta.wikipedia.org/wiki?curid=140948", "title": "ஐக்கிய அமெரிக்கக் குடியரசுத் தலைவர் தேர்தல்", "text": "ஐக்கிய அமெரிக்கக் குடியரசுத் தலைவர் தேர்தல்\n\nஐக்கிய அமெரிக்காவின் குடியரசுத் தலைவர் மற்றும் துணை குடியரசுத் தலைவர் தேர்தல்கள் குடியரசுத் தலைவரை தேர்ந்தெடுக்கும் உரிமைபெற்ற வாக்காளர் குழுவால் தேர்ந்தெடுக்கப்படுகின்ற ஓர் மறைமுகத் தேர்தல்முறை ஆகும்; குடிமக்கள் வாக்காளர் குழுவிற்கான உறுப்பினர்களை வாக்கெடுப்பின் மூலம் தெரிவு செய்கின்றனர். இவ்வாறு தேர்ந்தெடுக்கப்பட்ட வேட்பாளர்கள் குடியரசுத் தலைவரையும் துணை குடியரசுத் தலைவரையும் நேரடியாகத் தேர்ந்தெடுக்கின்றனர். குடியரசுத் தலைவர் தேர்தல்கள் நான்கு ஆண்டுகளுக்கு ஒருமுறை (1972 முதல்), நவம்பர் மாதம் 2இலிருந்து 8க்குள் வரும் செவ்வாயில் (தேர்தல் நாள்) நடத்தப்படுகின்றன. இதேநாளில் பல்வேறு கூட்டரசு, மாநில மற்றும் உள்ளூர் பொதுத்தேர்தல்களும் நடைபெறுகின்றன. அண்மையில் நடைபெற்ற 2008 குடியரசுத் தலைவர்தேர்தல் அந்தாண்டு நவம்பர் 4 அன்று நடைபெற்றது. அடுத்த 2012 தேர்தல் நவம்பர் 6 அன்று நடைபெறவுள்ளது.\n\nஇத்தேர்தலுக்கானச் செயல்முறை கூட்டாக கூட்டரசு மற்றும் மாநில சட்டங்களால் கட்டுப்படுத்தப்படுகிறது. ஒவ்வொரு மாநிலமும் அமெரிக்க காங்கிரசில் அம்மாநிலத்திற்கு உள்ள மேலவை மற்றும் கீழவை உறுப்பினர்களின் எண்ணிக்கைக்கு சரிசமமாக வாக்காளர் குழுவிற்கு உறுப்பினர்களைத் தேர்ந்தெடுக்கலாம். தவிரவும், மிகச்சிறிய மாநிலத்திற்கு உண்டான வாக்காளர் குழு உறுப்பினர்கள் எண்ணிக்கை வாசிங்டன், டி. சி.க்கு வழங்கப்படுகிறது. மாநிலங்கள் அமைக்கப்படாது நேரடியாக கூட்டரசால் நிர்வகிக்கப்படும் அமெரிக்க ஆட்சிப்பகுதிகளுக்கு இந்த வாக்காளர் குழுவில் உறுப்பினர்கள் இல்லை.\n\nஅமெரிக்க அரசியலமைப்பின்படி, ஒவ்வொரு மாநில சட்டமன்றமும் இந்த உறுப்பினர்களைத் தேர்ந்தெடுக்கும் செயல்முறையை வகுத்துக்கொள்ளலாம். எனவே, தேர்தல் நாளன்று பொதுத்தேர்தலை பல்வேறு மாநில அரசுகளே நடத்துகின்றன; கூட்டரசு நேரடியாக நடத்துவதில்லை. தேர்ந்தெடுக்கப்பட்ட வாக்காளர் குழு உறுப்பினர்கள் யாருக்கும் வாக்களிக்கலாம் என்றபோதும் வெகு அரிதாகவே தாங்கள் உறுதியளித்ததிற்கு மாறாக வாக்களிப்பர். இவர்களது வாக்குகள் சனவரியின் துவக்கத்தில் அமெரிக்க காங்கிரசால் ஆய்வு செய்யப்பட்டு சான்றளிக்கப்படும். அமெரிக்க காங்கிரசே இந்தத் தேர்தலில் அறுதி முடிவெடுக்கும்; குடியரசுத் தலைவர் தேர்தலில் கடைசியாக சிக்கல் எழுந்தது 2000 ஆம் ஆண்டு குடியரசுத் தலைவர் தேர்தலில் ஆகும்.\n\nமுதல்நிலை தேர்தல்கள் மற்றும் நியமிக்கும் கருத்தரங்குகள் உட்பட, குடியரசுத் தலைவர் வேட்பாளரை நியமிக்கும் முறைமை அரசியலமைப்பில் எங்கும் குறிப்பிடப்படவில்லை; இவை மாநிலங்கள் மற்றும் அரசியல் கட்சிகளால் தாமாகவே உருவானவை. இவையும் மறைமுகத் தேர்தல்களே; வாக்காளர்கள் வாக்கெடுப்பில் அரசியல் கட்சியின் நியமிக்கும் கருத்தரங்கிற்கான பேராளர்களை தேர்ந்தெடுக்க அவர்கள் குடியரசுத் தலைவர் தேர்தலுக்கு தங்கள் கட்சிக்கான வேட்பாளரைத் தேர்ந்தெடுக்கின்றனர்.\n\n\n"}
{"id": "140951", "url": "https://ta.wikipedia.org/wiki?curid=140951", "title": "கொங்கு நாட்டு சமையல்", "text": "கொங்கு நாட்டு சமையல்\n\nகொங்கு நாட்டு சமையல் என்பது தென்னிந்தியாவில், தமிழ்நாட்டில் திண்டுக்கல், கோயம்புத்தூர், தர்மபுரி, ஈரோடு, கரூர், கிருஷ்ணகிரி, நீலகிரி, சேலம், நாமக்கல், திருப்பூர் மாவட்டங்களை உள்ளடக்கிய கொங்கு நாடு என்ற பகுதியில் வழக்கத்தில் உள்ள சமையல் மரபு. இப்பகுதியில் கொங்கு வெள்ளாளக் கவுண்டர், \nகொங்கு வேட்டுவக் கவுண்டர் கொங்கு உடையார், தெலுங்கு பேசும் நாயுடு, செங்குந்தர்கள், செட்டியார்கள் போன்ற இனத்தவர்கள் அதிகம் வாழ்கிறார்கள். கொங்கு நாடு தனக்கென்று எப்பொழுதும் தனியான வரலாறு, கலை, பண்பாடு, நாகரிகம், பழக்க வழக்கம், ஆகியவைகளைக் கொண்டது. கொங்கு நாட்டு சமையல் எளிமையும், சுவையும் நிறைந்த ஒரு இந்திய சமையல் வகை.\nகொங்கு நாட்டு சமையலில் அதிகம் பயன்படுத்தப்படுவது கம்பு, திணை, சாமை, அரிசி, வீட்டில் இடித்து அரைத்த புத்தம் புது மசாலாக்கள், பயறு மற்றும் பருப்பு வகைகள், நல்லெண்ணெய், விளக்கெண்ணெய், தோட்டத்தில் அவ்வப்போது பறித்த காய்கறிகள், உருக்கிய நெய், கட்டித்தயிர் என்பனவாகும். கொங்கு நாட்டு அசைவ உணவில் பங்கு வகிப்பது நாட்டுக்கோழி, வெள்ளாட்டு இறைச்சி, மீன், இறால் போன்றவைகளாகும். மற்ற வட்டார மக்களைப் போலவே இவர்கள் பன்றி மற்றும் மாட்டு இறைச்சியினை உண்பதில்லை.\n\nகொங்கு நாட்டில் பெரும்பாலான உணவு வகைகள் கம்பு, திணை, சாமை, வெள்ளைச்சோளம், மக்காச்சோளம் போன்ற தானியங்கள் வெகுவாகப் பயன்படுத்திச் சமைத்த கூழ், சோறு, தோசை, அடை, இட்லி, பொங்கல் என்பனவாகும். கொங்கு நாட்டு சமையல் பல்வகை சைவ மற்றும் அசைவ உணவு வகைகளை அளிக்கின்றன. கொங்கு நாட்டுக்கோழி குழம்புக்கு கொடிய ஜலதோஷத்தையும் விரட்டும் சக்தியுண்டு.\n\nSection::::சில பிரபலமான சைவ உணவுகள்.\nகொங்கு நாட்டு சமையலின் சில சைவ உணவுகள்:\n\nSection::::வாசனைச் சரக்குகள்.\nகொங்கு நாட்டு சமையலில் பயன்படும் வாசனைச் சரக்குகள்:\n"}
{"id": "140953", "url": "https://ta.wikipedia.org/wiki?curid=140953", "title": "தால் ஏரி", "text": "தால் ஏரி\n\nதால் ஏரி () ஸ்ரீநகரில் உள்ள ஒரு ஏரியாகும். இந்தியாவின் வடக்கு எல்லையான ஜம்மு காஷ்மீரில் அமைந்துள்ள இந்த ஏரி இந்தியாவின் கோடை வாசத் தலங்களில் ஒன்றாகும். இந்த நகர்புற ஏரி ஆனது ஜம்மு காஷ்மீர் மாநிலத்தின் இரண்டாவது மிகப்பெரிய ஏரியாகும். சுற்றுலா மற்றும் பொழுதுபோக்கு மையமாக விளங்கும் இந்த ஏரி காஷ்மீரின் மகுடத்தில் உள்ள வைரக்கல் (\"Jewel in the crown of Kashmir\") அல்லது ஸ்ரீநகரின் வைரக்கல் (\"Srinagar's Jewel\") என அழைக்கப்படுகிறது. மேலும் இந்த ஏரி மீன்பிடித்தல் போன்ற வணிக ரீதியிலான பயன்பாடுகளுக்கும் முக்கிய ஆதாரமாக உள்ளது.\n"}
{"id": "140957", "url": "https://ta.wikipedia.org/wiki?curid=140957", "title": "கு. ஞானசம்பந்தன்", "text": "கு. ஞானசம்பந்தன்\n\nகு. ஞானசம்பந்தன். இவர் தமிழ்த் துறைப் பேராசிரியர், நகைச்சுவைப் பேச்சாளர், எழுத்தாளர், நடிகர் என்று பல துறைகளில் புகழ் பெற்றவர். இருப்பினும் இவர் தமிழ்நாட்டு மக்களுக்கு பட்டிமன்ற நடுவராகவே அதிகம் தெரிந்தவராக இருக்கிறார். மதுரை மாவட்டம் சோழவந்தான் எனும் ஊரில் பிறந்த இவர் தற்போது மதுரை நகரில் வசித்து வருகிறார். மதுரையிலுள்ள தியாகராசர் கல்லூரியில் தமிழ்த்துறையில் இணைப்பேராசிரியராகப் பணியாற்றி தற்போது அக்கல்லூரியின் தகைசால் பேராசிரியாக உள்ளார். நகைச்சுவையில் ஈடுபாடுடைய இவர், 25 ஆண்டுகாலமாக இயங்கிவருகின்ற மதுரை நகைச்சுவை மன்றத்தின் தலைவராக உள்ளார். மேலும் சென்னை, திருச்சி, கோயம்புத்தூர், நாகர்கோவில், திண்டுக்கல், திருநெல்வேலி, சிவகங்கை உட்பட 15 மாவட்டங்களில் நகைச்சுவை மன்றங்களை நிறுவி அதன் நிறுவனராக இருந்து வருகிறார்.\n\n\nSection::::எழுதியுள்ள நூல்கள்.\nபல்வேறு அச்சிதழ்களில் பல முக்கியக் கட்டுரைகளை எழுதியிருக்கும் இவர் கீழ்க்காணும் நூல்களையும் எழுதியிருக்கிறார்.\n\n\nஇவற்றோடு, இவர் எழுதிய \"கலகல கடைசிப் பக்கம்\", \"கேள்வி - பதில்\" எனும் இரண்டு புத்தகங்களும் விரைவில் வெளிவரவிருக்கிறது.\n\nSection::::ஒலிநாடாக்கள் மற்றும் குறுந்தகடுகள்.\nஇவருடைய நகைச்சுவையான பேச்சுக்கள் ஒலிநாடாக்களாகவும் குறுந்தகடுகளாகவும் கீழ்காணும் தலைப்புகளில் வெளியிடப்பட்டு இருக்கின்றன.\n\n\n\nSection::::தமிழ்ச் சொற்பொழிவுகள்.\nதமிழ்நாடு தவிர தில்லி, மும்பை, கல்கத்தா, திருவனந்தபுரம், ஹைதராபாத், அந்தமான் என இந்தியாவின் பல முக்கிய நகரங்களில் உள்ள தமிழ்ச்சங்கங்களில் சிறப்புச்சொற்பொழிவுகளை நிகழ்த்தியுள்ளார்.\n\nமேலும் சிறப்புச் சொற்பொழிவுகளை நிகழ்த்துவதற்காக சிங்கப்பூர், மலேசியாத் தலைநகர் கோலாலம்பூர், அமெரிக்காவின் நியூயார்க், வாஷிங்டன் அரபு நாடுகளில் சவூதி அரேபியா, குவைத், ஜெத்தா என அயல்நாட்டுத் தமிழ்ச் சங்கங்களுக்குச் சென்று வந்துள்ளார்.\n\n\n\n"}
{"id": "140965", "url": "https://ta.wikipedia.org/wiki?curid=140965", "title": "க. வெள்ளைவாரணனார்", "text": "க. வெள்ளைவாரணனார்\n\nக. வெள்ளை வாரணனார் (சனவரி 14, 1917- சூன் 13, 1988) தமிழறிஞர். அண்ணாமலைப் பல்கலைக்கழத்திலிருந்து தமிழிசைப் பணி ஆற்றியவர். இயற்றமிழோடு, இசைத்தமிழின் நுணுக்கங்களை அறிந்த நுண்ணறிவாளராகத் திகழ்ந்தவர். யாழ்நூல் விபுலானந்த அடிகளாரால் உருவாக்கப்பட உதவியவருள் இவரும் ஒருவர். இவர் 'இசைத் தமிழ்' என்ற அரிய நூல் ஒன்றைத் தந்துள்ளார். இந்நூல் முத்தமிழ்த் திறம், இசை நூல் வரன்முறை, இசையமைதி, இசைத் தமிழ் இலக்கியம், இசைக் கருவிகள், இசைப்பாட்டின் இலக்கணம், இசைத் தமிழ்ப் பயன், தமிழிசை இயக்கம், இசைத்தமிழ் வளர்ச்சிக்கு ஆக்கமாகும் பணிகள் என்ற ஒன்பது இயல்களைக் கொண்டுள்ளது.\n\nSection::::இளமை.\nதஞ்சை மாவட்டம் குடந்தைக்கு அருகிலுள்ள திருநாகேசுவரத்தில் கந்தசாமி - அமிர்தம் அம்மையார் தம்பதியருக்கு மகவாக 1917ம் ஆண்டு ஜனவரி 14ம் தேதி வெள்ளைவாரணனார் பிறந்தார். தம் இளமைக் கல்வியை திருநாகேசுவரத்தில் கற்ற வெள்ளைவாரணனார், திருப்பெருந்துறை மாணிக்கவாசகர் தேவாரப் பாடசாலையில் மாணாக்கராகச் சேர்ந்து திருமுறைகளை இசையோடு கற்றுத் தேர்ச்சி பெற்றார். பின்னர் சிதம்பரம் அண்ணாமலைப் பல்கலைக்கழகத்தில் வித்துவான் படிப்பில் சேர்ந்து 1935 இல் வித்துவான் தேர்வில் முதல் வகுப்பில் தேர்ச்சி பெற்றார். \n1935-37 இல் அண்ணாமலைப் பல்கலைக்கழகத்தில் ஆய்வு மாணவராகச் சேர்ந்து, 'தொல்காப்பியம் - நன்னூல் எழுத்ததிகாரம் ஒப்பீடு' என்னும் ஆய்வேட்டினை எழுதி முடித்தார்.வெள்ளைவாரணனார் 1938 முதல் 1943 வரை தஞ்சாவூர் கரந்தைத் தமிழ்க் கல்லூரியில் விரிவுரையாளராகப் பணிபுரிந்தார். 1939 ஆம் ஆண்டு பொற்றடங்கண்ணி அம்மையாரை வாழ்க்கைத் துணைவியாக ஏற்றார்.\nSection::::பணி.\n1943 இல் வெள்ளைவாரணனார் அண்ணாமலைப் பல்கலைக்கழகத்தில் தமிழ் விரிவுரையாளராகச் சேர்ந்தார். 1962 இல் இவரின் புலமை நலனைக் கருத்தில் கொண்டு விதிகளைத் தளர்த்தி பல்கலைக்கழகம் இவருக்கு இணைப்பேராசிரியர் பதவி வழங்கியது. 1977 ஆம் ஆண்டு துறைத்தலைவர் பொறுப்பை ஏற்றார். பல்கலைக்கழக ஆளவை மன்றம், ஆட்சிக்குழு ஆகியவற்றில் உறுப்பினராகவும் பணிபுரிந்தார். தம் 62 இம் வயது வரை அங்குப் பணியாற்றி 1979 இல் ஓய்வு பெற்றார். 1979 முதல் 1982 ஆம் ஆண்டு வரை மதுரை காமராசர் பல்கலைக்கழகத்தில் சிறப்புப் பேராசிரியராகவும், துறைத்தலைவராகவும் பணியாற்றினார்.\n\nபேராசிரியர் க.வெள்ளைவாரணனார் மாணாக்கரின் அன்புக்குரியவராகத் திகழ்ந்தார். இவர் தமிழ் இலக்கியம், இலக்கணம், திருமுறைகள், சைவசித்தாந்தம் ஆகியவற்றைக் கற்றுத் துறைபோய நற்றமிழ் அறிஞரகத் திகழ்ந்தார்.\n\nSection::::நூல்கள்.\nவெள்ளைவாரணனாரின் உரை நூல்கள் அவரின் நுண்மாண் நுழை புலத்தினைக் காட்டுவன. விபுலானந்தரின் யாழ் நூலுக்கு இவர் எழுதியுள்ள முன்னுரை இவரின் இசைப் புலமைக்குச் சான்றாக அமைந்துள்ளது. வெள்ளைவாரணனார் எழுதிய நூல்கள் சில\n\n\nSection::::பிற.\nகாக்கை விடு தூது என்னும் படைப்பிலக்கியத்தையும்,இசைத்தமிழ், நாடகத்தமிழ் சார்ந்த நூல்களையும் எழுதியுள்ளார். இவரது நூல்களுள் சில நாட்டுடைமையாக்கப்பட்டுள்ளன.\n\n\nSection::::இந்தி மொழி எதிர்ப்பு.\nஇராஜ கோபாலாச்சாரியார் சென்னை மாகாண முதலமைச்சரக இருந்த போது 1938 இல் இந்தியாவிலேயே முதன் முதலாக சென்னை மாகாணத்திலுள்ள உயர்நிலைப் பள்ளிகளில் இந்தியைக் கட்டாயப் பாடமாக்கினார். தமிழைக் கட்டாயப் பாடமாக்காமல், இந்தியைக் கட்டாயப் பாடமாக்கியதை எதிர்த்து மறைமலையடிகள், சோமசுந்தர பாரதியார், பெரியார், அறிஞர் அண்ணாதுரை முதலானோர் எதிர்ப்புக் குரல் கொடுத்தனர். பலர் சிறைப்படுத்தப்பட்டனர். தமிழ்ப் புலவர் பெருமக்கள் கிளர்ந்தெழுந்தனர். இவ்வெழுச்சி கரந்தைப் புலவர் கல்லூரியில் பணியாற்றிய வெள்ளைவாரணனாரையும் ஆட்கொண்டது. 1939 இல் 'பாந்தளூர் வெண்கோழியார்' என்ற புனைப் பெயரில் 'காக்கை விடுதூது' என்னும் நூலை எழுதி முதலமைச்சருக்கு அனுப்பியதன் மூலம் போராட்டத்தில் தாமும் ஈடுபட்டார்.\n\nSection::::சிறப்புகள்.\nதமிழ்நாடு இயல், இசை, நாடக மன்றம் இவருக்கு 1985 இல் கலைமாமணி விருதை வழங்கியது. தமிழ் நாட்டிலுள்ள பல்வேறு இலக்கியம் மற்றும் சமய அமைப்புகளும், பல்கலைக்கழகங்களும் வெள்ளைவாரணனாருக்குப் பல்வேறு விருதுகளை வழங்கி பெருமை சேர்த்துள்ளன.\n\n\nஆகிய விருதுகள் பல்வேறு ஆண்டுகளில் இவருக்கு வழங்கப்பட்டன.\n\nSection::::மறைவு.\nதஞ்சைத் தமிழ்ப் பல்கலைக்கழகத்தில் பணியாற்றும்போது வெள்ளைவாரணனாருக்கு உடல் நலம் குன்றியது.எனவே தில்லை சென்று தங்கி வாழ்ந்திருந்த வெள்ளைவாரணனார் 1988 ஆம் ஆண்டு ஜூன் 13 ஆம் நாள் இவ்வுலகை விட்டு மறைந்தார்.\n\n"}
{"id": "140966", "url": "https://ta.wikipedia.org/wiki?curid=140966", "title": "வாக்காளர் குழு (ஐக்கிய அமெரிக்கா)", "text": "வாக்காளர் குழு (ஐக்கிய அமெரிக்கா)\n\nஐக்கிய அமெரிக்காவின் வாக்காளர் குழு (\"Electoral College\") ஒவ்வொரு மாநிலத்தாலும் தேர்ந்தெடுக்கப்படும் வாக்காளர்கள் ஆகும்்; இவர்களே முறையாக குடியரசுத் தலைவரையும் துணைக் குடியரசுத் தலைவரையும் தேர்ந்தெடுக்கிறார்கள். 1964 முதல் ஒவ்வொரு குடியரசுத் தலைவர் தேர்தலிலும் 538 வாக்காளர்கள் பங்கேற்றுள்ளனர். அமெரிக்க அரசியலமைப்பின் பகுதி இரண்டு, விதி இரண்டில் வாக்காளர்களை தேர்ந்தெடுக்கும் முறை விவரிக்கப்பட்டுள்ளது. ஒவ்வொரு மாநிலத்திற்கும் ஒதுக்கப்பட்டுள்ள வாக்காளர்களின் எண்ணிக்கையை அரசியலைப்பு விவரிக்கிறது. இருப்பினும் இவர்கள் எவ்வாறு தேர்ந்தெடுக்கப்படுகிறார்கள் என்பதை மாநில சட்டமன்றங்களே தீர்மானிக்கின்றன. அமெரிக்க ஆட்சிப்பகுதிகளுக்கு இந்த வாக்காளர் குழுவில் உறுப்புமை இல்லை. வாக்காளர் குழு மறைமுகத் தேர்தலுக்கான ஓர் எடுத்துக்காட்டாகும். இதற்கு எதிராக கீழவை உறுப்பினர்கள் நேரடியாக மக்களால் தேர்ந்தெடுக்கப்படுகின்றனர். \n\nபெரும்பாலான மாநிலங்களில் எந்தக் கட்சி கூடுதலான வாக்குகளைப் பெறுகிறதோ அதற்கே அம்மாநிலத்தின் அனைத்து வாக்குகளும் வழங்கப்படுகின்றன. ஆனால் மேய்னும் நெப்ராஸ்காவும் மட்டும் வேறுபட்டு மாநில அளவில் வென்ற கட்சிக்கு இரண்டு வாக்குகளும் ஒவ்வொரு சட்டமன்ற மாவட்டத்திற்கும் ஒரு வாக்கும் வழங்கப்படுகின்றன.\n\nஒவ்வொரு மாநிலத்திலும் மாநிலத் தலைநகரில் தேர்ந்தெடுக்கப்பட்ட வாக்காளர்கள் திசம்பரில் இரண்டாவது புதன்கிழமைக்கு அடுத்த திங்கட்கிழமையில் கூடி குடியரசுத் தலைவருக்கும் துணை குடியரசுத் தலைவருக்கும் தனித்தனியே வாக்குகளைப் பதிகின்றனர். அமெரிக்க அரசியலமைப்பின்படி வாக்காளர் குழு உறுப்பினர்கள் எவருக்கும் வாக்களிக்கலாம் என்றபோதும் 24 மாநிலங்களில் தேர்தலில் தாங்கள் உறுதியளித்த வேட்பாளருக்கன்றி துரோகம் இழைக்கும் வாக்காளர்களை தண்டிப்பதற்கான சட்டங்கள் உள்ளன. \n\nசனவரியின் துவக்கத்தில் அனைத்து வாக்காளர் குழு வாக்குகளின் எண்ணிக்கையை மேலவையின் அவைத்தலைவர் என்ற பொறுப்பில் அமர்வு துணைக் குடியரசுத் தலைவர் வெளிப்படுத்தி (குடியரசுத் தலைவர் தேர்தலுடனேயே நடந்த கீழவை தேர்தல்களில் வென்ற உறுப்பினர்களுடன் புதியதாக அமைந்த) கீழவை மற்றும் மேலவை இணைந்த சட்டமன்றக் கூட்டு அமர்வில் அறிவிக்கிறார். \n\nஎந்தவொரு வேட்பாளருமே பெரும்பான்மை பெறாவிடில், (தற்போது குறைந்தது 270), அரசியலமைப்பின் பன்னிரெண்டாவது திருத்தத்தின்படி அமைந்த விதிகளுக்கிணங்க குடியரசுத் தலைவர் தீர்மானிக்கப்படுகிறார். குறிப்பாக, கீழவை உறுப்பினர்களால் வாக்குகள் மூலம் தேர்ந்தெடுக்கப்படுகிறார். இதில் ஒவ்வொரு மாநிலத்திற்கும் ஒரு வாக்கே உண்டு. துணைக் குடியரசுத் தலைவர் மேலவை (செனட்) உறுப்பினர்களால் தேர்ந்தெடுக்கப்படுவார். இங்கும் ஒவ்வொரு செனட்டருக்கும் ஒரு வாக்கு. இந்த முறையில் காங்கிரசு இருமுறை குடியரசுத் தலைவரை, 1800இலும் 1824இலும், தேர்ந்தெடுத்துள்ளது. \n\nதுவக்கநாளன்னியில் குடியரசுத் தலைவர் தீர்மானிக்கப்படாவிடின் துணைக் குடியரசுத் தலைவர் பொறுப்பு வகிப்பார். இருவருமே தேர்ந்தெடுப்பப்படாத நிலையில் காங்கிரசு யார் பொறுப்பேற்க வேண்டும் என்று இருபதாம் அரசியலமைப்பு சட்டத்திருத்தத்தின்படி தீர்மானிக்கும். \n\nதுரோகமிழைக்கும் வாக்காளர் குழுவினர், பிணக்குகள், மற்றும் பிற சிக்கல்கள் எழாத நிலையில் மேற்கூறிய திசம்பர், சனவரி நிகழ்வுகள் பெரும்பாலும் முறையான செயல்களே; வெற்றியாளர் மாநிலத்திற்கு மாநிலம் பெறும் மக்களின் வாக்குகளைக் கொண்டே தீர்மானிக்கலாம்.\n"}
{"id": "140967", "url": "https://ta.wikipedia.org/wiki?curid=140967", "title": "ஆண்டாள் பிரியதர்சினி", "text": "ஆண்டாள் பிரியதர்சினி\n\nஆண்டாள் பிரியதர்சினி அல்லது ஆண்டாள் பிரியதர்சினி (\"Andal Priyadarshini\") ஒரு தமிழ் மொழி கவிஞரும், சிறுகதை எழுத்தாளரும், நாவலாசிரியரும் ஆவார். தற்போது அவர் கோயம்புத்தூர் பொதிகை தொலைக்காட்சி ஒளியலை வரிசையின் தலைமை செயலராகப் பணியாற்றி வருகிறார். தற்கால பெண் படைப்பாளர்களில் குறிப்பிடத்தகுந்தவர். சென்னை தொலைக்காட்சி நிலையத்தில் நிகழ்ச்சி நிர்வாக அதிகாரியாகப் பணியாற்றியுள்ளார்.\n\nSection::::விருதுகள்.\nகவி செம்மல் மற்றும் எழுத்துலக சிற்பி என்ற பட்டங்கள் அவருக்கு வழங்கப்பட்டது..சென்னை சிறீ சாரதா வித்யாலயா பள்ளியில் படித்தார், அப்பள்ளியில் சிறந்த மாணவர் விருது பெற்றார்.\n\nSection::::வாழ்க்கைக் குறிப்பு.\nதிருநெல்வேலி மாவட்டத்தில் உள்ள பாளையங்கோட்டையில் 05.10.1962 அன்று பிறந்தார். பெற்றோர்:கவிஞர் ஆ.கணபதி புலவர் - சுப்புலட்சுமி. சென்னை சாரதா வித்யாலயாவில் பள்ளிப்படிப்பும், எத்திராஜ் கல்லூரியில் கல்லூரிப் படிப்பும் முடித்து அண்ணா பல்கலைக்கழகத்தில் இளம்முனைவர் பட்டமும் ஆங்கில இலக்கியத்தில் பெற்றுள்ளார். இவரின் கணவர் கவிஞர் பால ரமணி ஆவார். இவர்களுக்கு ஒரு மகனும், ஒருமகளும் உள்ளனர்.\n\nSection::::படைப்புகள்.\nகவிதை, சிறுகதை, புதினம், கட்டுரை, திறனாய்வு என இதுவரை பல படைப்புகளைப் படைத்துள்ளார்.\n\n\n\n\n\n\n\n\n\n\n\n"}
{"id": "140971", "url": "https://ta.wikipedia.org/wiki?curid=140971", "title": "லூயிசு மம்ஃபோர்டு", "text": "லூயிசு மம்ஃபோர்டு\n\nலூயிசு மம்ஃபோர்டு (லூயிஸ் மம்ஃபோர்ட், \"Lewis Mumford\", அக்டோபர் 19, 1895 – சனவரி 26, 1990) ஒரு அமெரிக்கத் தொழில்நுட்ப வரலாற்றாளரும், சமூகவியலாளரும், தொழில்நுட்ப மெய்யியலாளரும் செல்வாக்குப் பெற்ற இலக்கியத் திறனாய்வாளரும் ஆவார். நகரங்களைப் பற்றியும், நகர்ப்புறக் கட்டிடக்கலை பற்றியும் செய்த ஆய்வுகள் மூலமாகப் பெரிதும் அறியப்பட்ட இவர் ஒரு எழுத்தாளராக விளங்கினார். இசுக்காட்லாந்தைச் சேர்ந்த கோட்பாட்டியலாளரான பட்ரிக் கெட்சு என்பவரது எழுத்துக்கள் இவரைக் கவர்ந்தன.\n\nபுகழ் பெற்று விளங்கிய பிராங்க் லாயிட் ரைட், கிளரன்சு இசுட்டெயின், பிரெட்ரிக் ஒசுபோன், எட்மன்ட் என். பேக்கன், வன்னெவார் புஷ் ஆகியோரது சமகாலத்தவராகவும், அவர்களுக்கு நண்பராகவும் இவர் விளங்கினார்.\n\nSection::::வாழ்க்கை.\nமம்ஃபோர்டு, நியூயார்க்கின் குயீன்சு பகுதியில் உள்ள பிளசிங் (Flushing) என்னும் இடத்தில் பிறந்தார். 1912 ஆம் ஆண்டில் உயர் பள்ளிக் கல்வியை முடித்துக்கொண்டு., நியூயார்க் சிட்டி கல்லூரியிலும், சமூக ஆய்வுக்கான புதிய பள்ளியிலும் உயர் கல்வி பெற்றார். எனினும், படித்துக்கொண்டிருக்கும் போதே காசநோயால் பீடிக்கப்பட்ட அவரால் பட்டம் பெற முடியவில்லை. 1918 ஆம் ஆண்டில், முதலாம் உலகப் போர்ப் பணிக்காக ஒரு வானொலி மின்னியலாளராகக் கடற்படையில் இணைந்து கொண்டார். 1919 ஆம் ஆண்டில் இப்பணியில் இருந்து மம்ஃபோர்டு விடுவிக்கப்பட்ட பின்னர், அக்காலத்தில் செல்வாக்குப் பெற்றிருந்த \"த டயல்\" என்னும் நவீனவாத இலக்கிய ஆய்விதழில் இணையாசிரியராகச் சேர்ந்து கொண்டார். பின்னர், \"த நியூ யார்க்கர்\" சஞ்சிகையில் இணைந்துகொண்டு கட்டிடக்கலைத் திறனாய்வுகளையும், நகர் சார்ந்த விடயங்களையும் எழுதினார். மம்ஃபோர்டு இங்கே 30 ஆண்டுகள் பணியாற்றினார்.\n\nஇலக்கியத் திறனாய்வுத் துறையில் மம்ஃபோர்டின் தொடக்ககால நூல்கள், சமகால அமெரிக்க இலக்கியத் திறனாய்வில் நீண்டகாலத் தாக்கத்தைக் கொண்டிருந்தன. \"\"த கோல்டன் டே\"\", \"\"ஏர்மன் மெல்வில்: அவரது வாழ்வும் நோக்கும் பற்றிய ஓர் ஆய்வு\"\" ஆகிய நூல்கள் 1850களின் அமெரிக்க ஆழ்நிலைவாத எழுத்தாளரான ஏர்மன் மெல்வில் என்பவரின் படைப்புக்கள் பற்றிய ஆய்வுகளில் ஒரு மறுமலர்ச்சியை உருவாக்கின. பின்னர், \"\"த பிரவுன் டெக்கேட்\"\" என்னும் நூலில், ஐக்கிய அமெரிக்கக் கட்டிடக்கலை, நகர்ப்புற வாழ்க்கை என்பன பற்றிச் சமூகப் பின்னணியில் விளக்கிய மம்ஃபோர்டு, இத் துறைகள் தொடர்பில் தன்னை ஒரு விற்பன்னராக நிலை நிறுத்திக்கொள்ளத் தொடங்கினார்.\n\nநகர்ப்புற வாழ்க்கை தொடர்பான மம்ஃபோர்டின் தொடக்காகால நூல்களில், அவர் மனித இனத்தின் வல்லமை குறித்துத் தனது நம்பிக்கையை வெளியிட்டார். மின்சாரம், மக்கள் தொடர்பியல் என்பவற்றைப் பயன்படுத்தி மனித இனம் தமக்காக மேலும் சிறப்பான உலகைக் கட்டியெழுப்பும் என அவர் நம்பினார். அவரது பிற்கால எழுத்துக்களில் கூடிய நம்பிக்கையற்ற நிலை வெளிப்பட்டது. இவரது தொடக்ககாலக் கட்டிடக்கலைத் திறனாய்வுகள் என்றி ஒப்சன் ரிச்சர்ட்சன், லூயிசு சலிவன், பிராங்க் லாயிட் ரைட் ஆகியோரின் படைப்புக்களைப் பரந்த அளவில் மக்களுக்கு அடையாளம் காட்டின.\n\n1963 ஆம் ஆண்டில் கலைத் திறனாய்வுக்காக கல்லூரிக் கலைக் கழகத்தின் பிராங்க் செவெட் மேதர் விருது இவருக்குக் கிடைத்தது. 1964 ஆம் ஆண்டில் சுதந்திரத்துக்கான சனாதிபதி பதக்கம் வழங்கப்பட்டது.. 1975ல் மம்ஃபோர்டுக்கு பிரித்தானியப் பேரரசின் கௌரவ பிரபுப் பட்டம் கிடைத்தது. தொடர்ந்து 1976ல், \"சினோ டெல் டூக்கா\" உலகப் பரிசையும், 1986ல், கலைகளுக்கான தேசியப் பதக்கத்தையும் இவர் பெற்றார். 1961 ஆம் ஆண்டில் இவர் எழுதிய \"வரலாற்றில் நகரம்\" (The City in History) என்னும் நூலுக்கு நூல்களுக்கான தேசிய விருது கிடைத்தது.\n\nலூயிசு மம்ஃபோர்டு நியூயார்க்கின் அமெனியாவில் உள்ள அவரது வீட்டில், 1990 ஆம் ஆண்டு சனவரி 26 ஆம் தேதி, தனது 94 ஆவது வயதில் காலமானார். இவர் இறந்து ஒன்பது ஆண்டுகளுக்குப் பின்னர் இவ்வீடு வரலாற்றுப் புகழ் கொண்ட இடங்களின் தேசியப் பட்டியலில் சேர்க்கப்பட்டது.\n\n"}
{"id": "140979", "url": "https://ta.wikipedia.org/wiki?curid=140979", "title": "திருச்சி சங்கரன்", "text": "திருச்சி சங்கரன்\n\nதிருச்சி சங்கரன் (பிறப்பு: ஜூலை 27, 1942) தமிழ்நாட்டைச் சேர்ந்த மிருதங்கக் கலைஞர் ஆவார். இவர் கஞ்சிராவும் வாசிக்கக்கூடியவர். இவர் பாடலாசிரியராகவும், இசையாசிரியராகவும் விளங்குகிறார்.\n\nSection::::ஆரம்பகால வாழ்க்கை.\nதிருச்சிராப்பள்ளியில் பிறந்த இவர் தனது உடன்பிறவா சகோதரர் பி. ஏ. வெங்கட்ராமனிடம் இசைப் பயிற்சியை தொடங்கினார். பிறகு பழனி சுப்பிரமணிய பிள்ளையிடம் மிருதங்கம் கற்றார். திருச்சிராப்பள்ளியில் ஆலத்தூர் சகோதரர்கள் பாடிய நிகழ்ச்சியில் தனது 13 ஆம் வயதில் அரங்கேறினார் திருச்சி சங்கரன்.\n\nSection::::தொழில் வாழ்க்கை.\nஇவர், கீழே குறிப்பிடப்பட்டுள்ள புகழ்மிக்க கருநாடக இசைப் பாடகர்களுக்கு பக்க வாத்தியமாக மிருதங்கம் வாசித்திருக்கிறார்:\n\nமேலும் புல்லாங்குழல் கலைஞர் டி. ஆர். மகாலிங்கம் நிகழ்த்திய தனி வாத்திய இசை நிகழ்ச்சிகளில் திருச்சி சங்கரன், பக்கவாத்தியமாக மிருதங்கம் வாசித்திருக்கிறார்.\n\nSection::::இசை பயிற்றுவித்தல்.\nகனடாவின் தலைநகர் டொரண்டோவில் உள்ள யோர்க் பல்கலைக்கழகத்தில் இசைப் பேராசிரியராக இருக்கிறார்.\n\nபல்வேறு பட்டறைகளையும் உரைகளையும் கீழ்காணும் கல்வியகங்களில் நிகழ்த்தியுள்ளார்:\n\nஇவர் \"கலாலயம்\" எனும் அமைப்பை உருவாக்கி, அதன் இயக்குனராகவும் இருக்கிறார். 'புதுக்கோட்டை பாணி' தாள வாத்திய இசைக்கென உருவாக்கப்பட்ட ஒரு அமைப்பாக \"கலாலயம்\" உள்ளது. தெற்காசியா மற்றும் வட அமெரிக்காவைச் சார்ந்த மாணவர் பலருக்கு மிருதங்கம், கஞ்சிரா, கடம், தபேலா மற்றும் மேற்கத்திய தாள வாத்திய இசைக்கருவிகளை கற்றுத் தந்து வருகிறார்.\n\n\n\n"}
{"id": "140980", "url": "https://ta.wikipedia.org/wiki?curid=140980", "title": "உசேன் சாகர்", "text": "உசேன் சாகர்\n\nஉசேன் சாகர் (ஹுசைன் சாகர், , ), இந்தியாவின் ஐதராபாத் நகரில் உள்ள ஓர் ஏரி ஆகும். இது நகரின் நீர்த்தேவைகளை நிறைவு செய்வதற்காக முசி ஆற்றின் கிளை ஆற்றில் கட்டிய 5.7 சதுர கிலோமீட்டர் பரப்புள்ள ஏரி. 1562ல் இப்ராகிம் குளி குதுப் ஷாவின் ஆட்சிக்காலத்தில் அசரத் உசேன் ஷா வாலி என்பவர் உசேன் சாகரைக் கட்டினார். இந்த ஏரியின் நடுவில் ஒரே கல்லால் ஆன கௌதம புத்தரின் சிலையை 1992ல் அமைத்தனர். இந்த ஏரி ஐதராபாத் நகரை அதன் துணை நகரான செகந்தராபாத்திலிருந்து பிரிக்கிறது. உசேன் சாகரின் முடிவில் சயேதனி மாவின் கல்லறையான மசூதியையும் தர்காவையும் காணலாம். இந்த ஏரியின் அதிகபட்ச ஆழம் 10 அடிகளாகும்.\n\nபால்காபூர் நதியின் குறுக்காக கரை எழுப்பி இந்த ஏரி உருவாக்கப்பட்டுள்ளது. இந்நதி முசி ஆற்றின் ஒரு துணை ஆறு ஆகும். முன்நாளில் இந்நதி செகந்திராபாத் நகருக்கு குடிநீர் வழங்குவதற்காகவே கட்டப்பட்டது. ஆனால் இன்று இவ்வேரி பொழுதுபோக்கிடமாகவும் நீர்விளையாட்டிற்காகவும் பயனாகிறது. இதன் கிழக்குப் பக்கமுள்ள ஏரிக்கரை சாலை செகந்திராபாத் நகரையும் ஐதராபாத் நகரையும் இணைக்கிறது.புகழ்பெற்ற ,வரலாற்றுச் சிறப்புடைய பெருமக்களின் கருங்கற் சிலைகள் சாலைநெடுகிலும் நிறுவப்பட்டுள்ளன. இந்தச் சாலையின் முதலிலும் முடிவிலும் விசயநகர மற்றும் காகத்திய பாணியில் அமைந்த எழிலார்ந்த சலவைக்கல் தோரணவாயில்கள் கட்டப்பட்டுள்ளன. ஏரியின் நடுப்பகுதியில் நிறுவப்பட்டுள்ள புத்தர் சிலை 17.5 மீட்டர் உயரமும் 350 டண் நிறையும் கொண்ட ஒரே கல்லில் வடிக்கப்பட்ட சிலையாகும். ஏரியின் வடக்குப் பகுதியில் அமைந்துள்ள லும்பினி பூங்காவிலிருந்து படகில் சென்று வரலாம்.\n"}
{"id": "140983", "url": "https://ta.wikipedia.org/wiki?curid=140983", "title": "மூலாதாரம்", "text": "மூலாதாரம்\n\nமூலாதாரம் என்பது யோக சாத்திரங்களால் குறிப்பிடப்படும் சக்கரங்களில் ஆரம்ப சக்கரம் ஆகும். உறங்கும் நிலையில் குண்டலினி சக்தியானது உறையும் இடமாக மூலாதாரம் சொல்லப்படுகின்றது. \n\nSection::::உடற்பகுதி.\nஆண் உடலில் தண்டுவடதின் அடிப்பகுதியில், பிறப்புறுப்புகளுக்கும், மலத்துவாரத்திற்கும் இடையே அமைந்துள்ளது. \nபெண் உடலில் கருப்பையின் கழுத்துப்பகுதியில் அமைந்துள்ளது.\n\nSection::::பெயர்க்காரணம்.\nமூலம் : வேர் அல்லது ஆதாரம் ; ஆதாரம்: இடம் அல்லது மையம்.\nவேர்ப்பகுதி சுழல் மையம் எனலாம்.\n\nSection::::குறியீடுகள்.\nமூலாதாரம் நான்கு இதழ்களையுடைய அடர்சிவப்பு தாமரை மலராக உருவகப்படுத்தப் படுகிறது.\nதாமரை இதழ்களின் மையப்பகுதியில் மஞ்சள் நிற சதுரம் உள்ளது.\nசதுரத்தின் மத்தியில், படைக்கும் ஆற்றலின் சின்னமாக ஒரு தலைகீழ் சிவப்பு முக்கோணம் உள்ளது.\nமுக்கோணத்தினுள் மனிதனுடைய ஆவி உடலின் சின்னமாக புகை வண்ணத்தில் சுயம்பு லிங்கம் உள்ளது.\nஉறங்கும் நிலையில் உள்ள குண்டலினியை சித்தரிக்கும் வகையில் சென்னிற பாம்பு மூன்றரை முறை தன்னுடைய வாலால் லிங்கத்தை சுற்றி வளைத்துள்ளது. \nஏழு துதிக்கைகளையுடைய ஒரு யானையால் சிவப்பு முக்கோணம் தாங்கப்படுவதாக சித்தரிக்கப்பட்டுள்ளது.\n"}
{"id": "140988", "url": "https://ta.wikipedia.org/wiki?curid=140988", "title": "ஆர்தர் மில்லர்", "text": "ஆர்தர் மில்லர்\n\nஆர்தர் ஆஷேர் மில்லர் (Arthur Asher Miller, அக்டோபர் 17, 1915 – பெப்ரவரி 10, 2005) ஓர் அமெரிக்க நாடகாசிரியரும் கட்டுரையாளரும் ஆவார். அமெரிக்க நாடகத் துறையில் புகழ்பெற்று விளங்கிய மில்லரின் சிறப்பான நாடகங்களாக \"ஆல் மை சன்ஸ்\" (1947), \"டெத் ஆஃப் எ சேல்ஸ்மேன்\" (1949), \"த குருசிபிள்\" (1953), மற்றும் \"எ வியூ ஃபிரம் த பிரிட்ஜ்\" (ஓரங்கம், 1955; ஈரங்கமாகத் திருத்தப்பட்டது, 1956) ஆகியவற்றைக் குறிப்பிடலாம்.\n\nமில்லர் எப்போதும் செய்திகளில், குறிப்பாக 1940களின் பிந்தைய ஆண்டுகள், 1950கள் மற்றும் துவக்க 1960களில், அடிபட்டார்; இந்தக் காலத்தில்தான் அவர் அமெரிக்க கீழவையின் அமெரிக்கத்தனமல்லாதச் செயல்களுக்கான குழுவினால் விசாரிக்கப்பட்டார், புலிட்சர் பரிசு வென்றார், அஸ்துரியாஸ் இளவரசர் விருது பெற்றார் மற்றும் ஹாலிவுட் நடிகை மர்லின் மன்றோவை மணந்தார்.\n\n\n"}
{"id": "140989", "url": "https://ta.wikipedia.org/wiki?curid=140989", "title": "ரூஃபிகலால்", "text": "ரூஃபிகலால்\n\nரூஃவிகாலோல் (ரூஃபிகலால், \"Rufigallol\") என்பது ஒரு கரிமவேதிப் பொருள். இது 1,2,3,5,6,7-எக்சாஐதராக்ஃசி-9,10-ஆந்த்ராகுயினோன் ( 1,2,3,5,6,7-hexahydroxy-9,10-anthraquinone) துல்லியமாய் குறிப்பிடப்பெறும் வேதிப்பொருள். இதன் வேதியியல் வாய்பாடு ; இதனை ஆந்த்ராகுயினோனின் ஆறு ஐதரச அணுக்களை, ஐதராக்சைல் ( OH) வேதிக்குழுமத்தால் மாற்றியமைத்தால் உருவானதாகக் கொள்ளலாம்.\n\nஇச் சேர்மம் டையாக்ஃசேன் (dioxabe) என்னும் நிறமிலி நீர்மத்தில் கரைந்து, பின் இதிலிருந்து சிவப்பு ஊசிபோன்ற படிகவடிவில் உருவாகும். இது 365 °செ இல் உருகா ஆவியாகும் (sublime) (பசுபம் ஆகும்). காலிக் காடியை அடர்ந்த கந்தக்காடியுடன் வினையுறச்செய்து பின் சோடியம் ஐதராக்சைடு -ஓடு வினையுறச் செய்தால் இப்பொருள் கிட்டும்.\n\nரூஃவிகாலோல் மலேரியா நோயூட்டி உயிரி பிளாசுமோடியம் ஃவால்சிப்பாரம் (Plasmodium falciparum) என்பதற்கு நச்சுப்பொருளாய் இயங்கும். இது மலேரியா எதிர்ப்பு மருந்தாகிய எக்ஃசிஃவோன் (exifone) என்னும் மருத்தோடு ஒத்தியங்கும் தன்மையும் கொண்டது, இம்மருந்து ரூஃவிகாலோலுடன் ஒத்த கட்டமைப்பு கொண்டது.\n\nபெரிலியம், அலுமினியம், தோரியம், சிர்க்கோனியம், ஆஃவினியம் ஆகியவற்றோடு ரூஃவிகாலோல் சேர்ந்து அடர்சிவப்பு நிறம் கொண்ட கூட்டுப்பொருள்கள் உண்டாக்குகின்றன. இந்த வேதிவினையைக் கொண்டு மிகச்சிறிதளவு பெரிலியம் இருந்தால் ஒளிமாலையளவியால் கண்டுபிடிக்கப்படுகின்றது.\n\n"}
{"id": "140999", "url": "https://ta.wikipedia.org/wiki?curid=140999", "title": "குயினோன்", "text": "குயினோன்\n\nகுயினோன் (\"Quinone\") என்பது கரிமவேதியியல் சேர்மங்களில் ஒரு வகுப்பைக் குறிக்கும். இவை பொதுவாக மணம் தருவதாக உள்ள பென்சீன், நாஃப்தலீன் போன்ற அரோமாட்டிக்குச் சேர்மங்களில் இருந்து பெறப்படுவன. இந்த அரோமாட்டிக்குச் சேர்மங்களில் உள்ள இரட்டைப்படை –CH= வேதிக்குழுமங்களை –C(=O)– என்னும் வேதிக்குழுக்களாக மாற்றி, இடையே தேவைப்படும் இரட்டைக்கரிம பிணைப்புகளை மாற்றியமைத்து, முற்றிலும் காஞ்சுகேட்டு ஆன (பி-ஆர்பிட்டால் பிணைப்புண்ட, தனித்தனி அணுவிடமிருந்து விடுபட்ட எதிமின்னிகள் கொண்ட காஞ்சுகேட்டு அமைப்பு கொண்ட) வளைய டையோன் (டைக்கீட்டோன்) அமைப்புகொண்ட ஒரு சேர்மம். இவ் வகுப்புச் சேர்மங்களில் கலப்பணு வளையச் சேர்மங்கள் சிலவும் அடங்கும்.\n\nகுயினோன்கள் மருத்துவப் பயன்பாட்டில் பாக்டீரியா எதிர்ப்புத் தன்மை, நோய்க்கட்டி (டியூமர்) எதிர்ப்புத் தன்மைகள் கொண்டதாகக் கருதப்படுகின்றன. சாயப்பொருளாகவும், குறிப்பாக நீலச்சாயப் பொருளாகப் பயன்படுகின்றது. \n\nகுயினோன் என்னும் சொல் அரோமாட்டிக்குக் குயினோன்களில் ஐதரச அணுக்களுக்கு மாற்றீடாக மற்ற அணுக்கள் அல்லது செயற்கூறு சேர்மங்களால் இணைந்திருக்கும் சேர்மங்களுக்கும் ஒரு பெயராகப் பயன்படுகின்றது.\n"}
{"id": "141003", "url": "https://ta.wikipedia.org/wiki?curid=141003", "title": "ரேணுகா ஏரி", "text": "ரேணுகா ஏரி\n\nரேணுகா ஏரி சிர்மௌர் மாவட்டம், இமாச்சலப் பிரதேசம், இந்தியாவில் அமைந்துள்ளது. இது கடல் மட்டத்திலிருந்து 672 மீட்டர் உயரத்திலுள்ளது. ரேணுகா கடவுளின் பெயரால் இந்த ஏரி இப்பெயர் பெற்றது. 3214மீட்டர் சுற்றளவு கொண்ட இந்த ஏரி இமாச்சலப்பிரதேசத்தில் உள்ள மிகப்பெரிய ஏரியாகும்.\n"}
{"id": "141014", "url": "https://ta.wikipedia.org/wiki?curid=141014", "title": "ஏர்மன் மெல்வில்", "text": "ஏர்மன் மெல்வில்\n\nஏர்மன் மெல்வில் (ஹெர்மன் மெல்வில், \"Herman Melville\", ஆகத்து 1, 1819 – செப்டெம்பர் 28, 1891, ) ஒரு அமெரிக்க புதின எழுத்தாளரும், கட்டுரையாளரும், கவிஞரும் ஆவார். \"மொபி-டிக்\" என்னும் புதினம் எழுதியதன் மூலம் அவர் பெரும் புகழ் பெற்றார். இவரது முதல் மூன்று நூல்கள் சமகாலத்தில் புகழ் பெற்றன. 1840களில் விரைவாக ஏற்பட்ட இவரது இலக்கிய வெற்றிகளைத் தொடர்ந்து 1850 களின் நடுப் பகுதியில் இவரது புகழ் குறையத் தொடங்கியது. இந்த வீழ்ச்சியில் இருந்து அவரது வாழ்க்கைக் காலத்தில் அவர் மீளவே இல்லை. 1891 ஆம் ஆண்டில் மெல்வில் இறந்தபோது அவரைப் பலரும் முற்றாகவே மறந்துவிட்டிருந்தனர். 20 ஆம் நூற்றாண்டின் தொடக்கத்தில் \"மெல்வில் மறுமலர்ச்சி\" ஏற்பட்டபோது மீண்டும் அவரது படைப்புக்களுக்கு மதிப்புக் கிடைத்தது. சிறப்பாக \"மொபி-டிக்\" அமெரிக்க இலக்கியத்தினதும், உலக இலக்கியத்தினதும் தலைசிறந்த படைப்புக்களுள் ஒன்றாகப் புகழப் பெற்றது. அமெரிக்க நூலகம் முதன் முதலாகத் தொகுத்து வெளியிட்டது இவரது ஆக்கங்களையே ஆகும்.\n\nSection::::வாழ்க்கை வரலாறு.\nSection::::இளமைக் காலம்.\nஏர்மன் மெல்வில் நியூ யார்க் நகரத்தில் 1819 ஆம் ஆண்டு ஆகத்து 1 ஆம் தேதி பிறந்தார். இவர் அலன், மரியா தம்பதியினரின் எட்டுப் பிள்ளைகளுள் மூன்றாமவர். இவரது தந்தை பொசுட்டனைச் சேர்ந்த, மிகவும் நல்ல நிலையில் இருந்த குடும்பம் ஒன்றைச் சேர்ந்தவர். பிரான்சு நாட்டிலிருந்து உலர் பொருட்களை இறக்குமதி செய்யும் வணிகத்தில் ஈடுபட்டிருந்தார். ஏர்மன் மெல்வில்லின் பாட்டனார் மேஜர் தாமசு மெல்வில், பெயர் பெற்ற \"பொசுட்டன் தேனீர் விருந்தில்\" கலந்து கொள்ளும் வாய்ப்புப் பெற்றவர். ஏர்மனின் தாய் வழியினர் அட்சன் வலி ஒல்லாந்து நாட்டவர். தாய்வழிப் பாட்டன் பீட்டர் கான்செவூர்ட் சரத்தோகா சண்டையில் பங்குபற்றியவர். தனது இரட்டைப் புரட்சியாளர் வம்சாவளி குறித்து ஏர்மன் திருப்தி கொண்டிருந்தார்.\n\nஏர்மன் முதலில் நியூயார்க் ஆண்கள் பள்ளியில் கல்வி பயின்றார். வணிகத்தில் பணப் பிரச்சினைகள் ஏற்பட்டு மனதளவில் பாதிக்கப்பட்ட அவரது தந்தையார் வணிகத்தில் ஏற்பட்ட பின்னடைவுகளில் இருந்து மீள்வதற்காக 1830 ஆம் ஆண்டில் குடும்பத்துடன் அல்பனிக்கு இடம் பெயர்ந்தார். அங்கே மென்மயிர் வணிகத்தில் ஈடுபட்ட அவருக்குப் புதிய முயற்சியும் வெற்றியாக அமையவில்லை. 1812 ஆம் ஆண்டுப் போர் வெளிநாட்டு வணிகத்தை சீரழித்ததால் அவர் நொடிப்பு நிலை (bankruptcy) எய்தினார். ஏர்மனுக்கு 12 வயதான போது அவரது தந்தையார் காலமானார். குடும்பம் பண வசதியின்றித் தத்தளித்தது. ஏர்மனின் தாய் வழியினர் நல்ல நிலையில் இருந்தும் அவர்களிடம் இருந்து எவ்வித உதவியும் கிடைக்கவில்லை.\n\nஏர்மன் அக்டோபர் 1830 முதல் அக்டோபர் 1831 வரையும் பின்னர் அக்டோபர் 1836 முதல் மார்ச் 1837 வரையும் அல்பனி அக்கடமியில் செந்நெறி இலக்கியம் பயின்றார்.\n\nSection::::தொழில்.\nஇடத்துக்கிடம் செல்வதில் இருந்த விருப்பினாலும், குடும்பத்தினரின் உதவியின்றிச் சொந்தக்காலில் நிற்க விரும்பியதாலும் ஏர்மன் நில அளவைப் பணியில் சேர்ந்தார். ஆனால், இப்பணியில் அவருக்கு வெற்றி கிடைக்கவில்லை. பின்னர் இவரது உடன்பிறந்தார் இவரை லிவர்பூலுக்குச் செல்லும் நியூயார்க்கைச் சேர்ந்த கப்பல் ஒன்றில் பணிக்குச் சேர்த்துவிட்டார். இக்கப்பலில் லிவர்பூலுக்குச் சென்று அதே கப்பலிலேயே திரும்பிவந்தார். 1839ல் லிவர்பூல் சென்று வந்தது தவிர 1837 தொடக்கம் 1840 வரையான 3 ஆண்டுக் காலத்தில் பெரும் பகுதி ஆசிரியப் பள்ளியில் செலவழிந்தது. 1840 ஆம் ஆண்டின் இறுதிப் பகுதியில் மீண்டும் கப்பலில் பயிற்சி மாணவனாகச் சேர்வதற்கு முடிவு செய்த ஏர்மன், 1841 சனவரி 3 ஆம் தேதி மசசூச்செட்சின் பெட்போர்டில் இருந்து பசிபிக் பெருங்கடலுக்குச் சென்ற திமிங்கில வேட்டைக் கப்பலான அக்கூசுநெட்டில் பயணமானார். தனது வாழ்க்கை அந்த நாளிலேயே தொடங்கியதாகப் பின்னாளில் ஏர்மர் கூறினார். அவரது இந்த 18 மாத வாழ்க்கை குறித்த நேரடி விவரங்கள் எதையும் ஏர்மன் விட்டுச் செல்லவில்லை எனினும், இவரது ஆக்கங்களான \"மொபி-டிக்\", \"த உவேல்\" (திமிங்கிலம்) என்னும் இரண்டிலும் இக்கப்பல் பயண வாழ்வின் பல அம்சங்கள் இருக்கக்கூடும்.\n\n1842 சூலையில் மார்க்கெசாசுத் தீவில் கப்பலில் இருந்து சொல்லிக் கொள்ளாமல் வெளியேறிய மெல்வில், மூன்று கிழமைகள் \"டைப்பீ\" (Typee) என்னும் தாயக இனத்தவர் மத்தியில் வாழ்ந்தார். அத்தீவில் வாழும் ஏனைய இரண்டு இனக்குழுக்களினால் மனித இறைச்சி உண்பவர்களாக \"டைப்பீக்கள்\" கருதப்பட்டாலும், ஏர்மனை அவர்கள் நன்றாகவே நடத்தினர். ஏர்மன் மெல்விலின் முதல் புதினமான \"டைப்பீ\" அவ்வினத்தைச் சேர்ந்த அழகிய இளம் பெண்ணொருத்தி உடனான குறுகியகாலக் காதல் பற்றிக் கூறுகிறது.\n\n\"அக்கூசுநெட்\" கப்பலில் இருந்து வெளியேறியது தொடர்பில் ஏற்படக்கூடிய விளைவுகள் பற்றிச் சிந்திக்காத ஏர்மன் மெல்வில், அவாய்க்குச் செல்லும் இன்னொரு திமிங்கில வேட்டைக் கப்பலில் ஏறி ஒனலூலுவில் அக்கப்பலை விட்டு வெளியேறினார். ஒனலூலுவில் இருக்கும்போது தாயக மக்களை மதம் மாற்ற முயன்ற கிறித்தவ சபையினரின் நடவடிக்கைகளைத் தீவிரமாக எதிர்த்ததனால் இவர் ஒரு சர்ச்சைக்கு உரியவராக விளங்கினார். நான்கு மாதங்கள் அங்கே எழுத்தராகப் பணிபுரிந்த ஏர்மன் \"யூ.எசு.எசு. யுனைட்டட் இசுடேட்ட்\" என்னும் கப்பலில் பணியாளராக இணைந்து 1844 ஆம் ஆண்டு பொசுட்டனை அடைந்தார். இந்த அநுபவங்களை ஏர்மன், \"டைப்பீ\", \"ஓமோ\", \"வைட் ஜாக்கெட்\" என்னும் பெயர்களில் புதினங்களாக எழுதி வெளியிட்டார்.\n\n1845 ஆம் ஆண்டு கோடை காலத்தில் ஏர்மன் மெல்வில் \"டைப்பீ\"யை எழுதி முடித்தார். எனினும், அதனை வெளியிடுவதில் பிரச்சினைகளை எதிர்நோக்க வேண்டி இருந்தது. இறுதியாக இது 1846ல் இலண்டனில் வெளியானபோது ஒரே நாளில் விற்பனையில் சாதனை படைத்தது. இதைத் தொடர்ந்து பொசுட்டனைச் சேர்ந்த வெளியீட்டாளர் \"ஓமோ\" என்னும் புதினத்தை வெளியிடச் சம்மதித்தார். இவ்விரு புதினங்களும் ஏர்மனை ஒரு எழுத்தாளராகவும் சாகசச் செயல்களில் ஈடுபடுபவராகவும் இனங்காட்டிப் புழைத் தேடிக் கொடுத்தன. எனினும் இவை ஏர்மனுக்குப் போதிய வருமானத்தைக் கொடுக்கவில்லை. \"ரெட்பர்ன்\", \"வைட் ஜாக்கட்\" ஆகிய புதினங்களை வெளியிடுவதில் இவருக்குப் பிரச்சினைகள் எதுவும் இருக்கவில்லை. எனினும் \"மார்டி\" என்னும் புதினம் வாசகர்களுக்கு ஏமாற்றத்தைக் கொடுத்தது.\n\nSection::::திருமணமும் பிற்காலத் தொழிலும்.\nமெல்வில், மசசூச்செட்சு உச்ச நீதிமன்ற நீதிபதியாக இருந்த லெமுவேல் சோ என்பவரின் மகளான \"எலிசபெத் சோ\"வை (Elizabeth Shaw) 1847 ஆகத்து 4 ஆம் தேதி மணம் செய்தார். இவர்களுக்கு இரண்டு ஆண்களும், இரண்டு பெண்களுமாக நான்கு பிள்ளைகள் பிறந்தனர். 1850 ஆம் ஆண்டில் மசச்சூச்செட்சின் பிட்சுபீல்டில் உள்ள \"அரோஹெட்\" என்னும் பண்ணை வீட்டை வாங்கினர். இது இப்போது அருங்காட்சியகமாக உள்ளது. ஏர்மன் மெல்வில் தனது எழுத்து வேலைகளையும், பண்ணையையும் கவனித்துக்கொண்டு இங்கே 13 ஆண்டுகள் வாழ்ந்தார். இங்கே வாழ்ந்த காலத்தில், அருகில் இருந்த லெனொக்சு என்னும் இடத்தில் வாழ்ந்த எழுத்தாளரான நத்தானியேல் ஹோதோர்ன் என்பவரின் நட்பையும் பெற்றார். இக்காலத்தில் ஏர்மன் எழுதிய \"மொபி-டிக்\" என்னும் புதினத்தை ஏர்மன் சொல்ல நத்தானியேலே எழுதினார். எனினும் சில நாட்களில் ஏர்மன் \"பியரே\" என்னும் புதினத்தை எழுதிக்கொண்டிருந்தபோது, அவர்களது நட்பு இறங்குமுகமாக இருந்தது. ஏர்மன் எழுதிய \"மொபி-டிக்\", \"பியரே\" ஆகிய இரு புதினங்களும் மக்களிடமோ திறனாய்வாளரிடமோ போதிய வரவேற்பைப் பெறவில்லை.\n\nSection::::பிற்காலம்.\nமெல்வில் பல ஆண்டுகளைச் செலவிட்டு \"கிளாரெல்\" என்னும் 16,000 அடிகளைக் கொண்ட காவியம் ஒன்றை எழுதினார். இவரது தாயின் உடன்பிறந்தாரான பீட்டர் கான்சேவூர்ட் அளித்த கொடை மூலம் இந்தக் காவியம் 1867 ஆம் ஆண்டு வெளியிடப்பட்டது. ஆனாலும் இது படு மோசமாகத் தோல்வியைத் தழுவியது. விற்பனையாகாத இந்நூலின் படிகள் தீயிட்டுக் கொழுத்தப்பட்டன.\n\nஏர்மனது எழுத்துத் தொழில் இறங்குமுகமாகச் சென்று கொண்டிருந்தபோது, இவரது திருமண உறவும் சிக்கலான நிலையில் இருந்தது. இவரது மனைவி எலிசபெத்தின் உறவினர்கள் ஏர்மனை விட்டு விலகி விடுமாறு வற்புறுத்தி வந்தனர். ஆனாலும் எலிசபெத் இதற்கு இணங்கவில்லை. 1867ல், ஏர்மனின் மூத்த மகன் தவறுதலாகவோ என்னவோ தன்னைத்தானே சுட்டுக்கொண்டு இறந்தார். ஏர்மனைக் குடிப்பழக்கத்தில் இருந்து விடுவிக்கும் எலிசபெத்தின் முயற்சி ஓரளவு வெற்றி பெற்றது. அவரது வெறித்தனம் குறைந்ததுடன், மனநிலையும் சீராகி வந்தது. ஆனால், அவர்களது இரண்டாவது மகன் இசுட்டான்விக்சு, 1886 ஆம் ஆண்டு சான் பிரான்சிசுக்கோவில் இறந்தபோது ஏர்மனுக்கு மன அழுத்தங்கள் கூடின. அவரது மனைவியின் உறவினர்கள் பலர் இறந்தபோது ஏர்மனின் மனைவிக்குச் சொத்துக்கள் சில கிடைத்தன. அவற்றைத் திறமையாக நிர்வாகம் செய்து நல்ல வருமானம் பெற்றபோது ஏர்மன் மெல்வில் எழுதுவதில் இருந்து ஓய்வு பெற்றுக்கொண்டார்.\n\nஏர்மன் மெல்வில், 1891 ஆம் ஆண்டு செப்டெம்பர் 28 ஆம் தேதி, தனது 72 ஆவது வயதில், நியூயார்க்கில் உள்ள தனது இல்லத்தில் காலமானார்.\n"}
{"id": "141018", "url": "https://ta.wikipedia.org/wiki?curid=141018", "title": "பிலாஸ்பூர் மாவட்டம் (இமாசலப் பிரதேசம்)", "text": "பிலாஸ்பூர் மாவட்டம் (இமாசலப் பிரதேசம்)\n\nபிலாஸ்பூர் இமாசலப் பிரதேச மாநிலத்தில் உள்ள ஒரு மாவட்டம் ஆகும். இம்மாவட்டத்தில் சத்லஜ் ஆற்றில் செயற்கையாக உருவாக்கப்பட்ட கோவிந்த சாகர் ஏரி உள்ளது. இந்த ஏரி பக்ரா நங்கல் அணைக்கட்டு திட்டத்திற்கு நீர்த்தேக்கமாக பயன்படுகிறது. இந்த ஏரியின் மேல் கன்ராவூரில் உள்ள சாலைப்பாலமானது இந்த வகையில் ஆசியாவிலேயே உயரமானது. இந்த மாவட்டத்தின் தலைமையகம் பிலாஸ்பூர் நகரில் அமைந்துள்ளது. இந்த மாவட்டத்தின் பரப்பளவு 1,167 கிமீ², மற்றும் மக்கட்தொகை 340,735 (2001 கணக்கெடுப்பின்படி). 2011 கணக்கெடுப்பின்படி இமாசலப் பிரதேச மாநிலத்தில் உள்ள 12 மாவட்டங்களில் இது மூன்றாவது அதிக மக்கட்தொகை கொண்ட மாவட்டம் ஆகும். \n\nஇங்குள்ள நைனா தேவி கோயில் புகழ் பெற்றது.\n\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி பிலாஸ்பூர் மாவட்டத்தின் மொத்த மக்கட்தொகை 382,056. இது தோராயமாக மாலத்தீவு நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 562வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் பிலாஸ்பூர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 12.08%.பிலாஸ்பூர் மாவட்டத்தின் பாலின விகிதப்படி 1000 ஆண்களுக்கு 981 பெண்கள் உள்ளனர். மேலும் பிலாஸ்பூர் மாவட்ட மக்களின் கல்வியறிவு விகிதம் 85.67%.\n"}
{"id": "141026", "url": "https://ta.wikipedia.org/wiki?curid=141026", "title": "இராமலிங்க அடிகள்", "text": "இராமலிங்க அடிகள்\n\nவள்ளலார் என்று அழைக்கப்படும் இராமலிங்க அடிகளார் (அக்டோபர் 5, 1823 – சனவரி 30, 1874) ஓர் ஆன்மீகவாதி ஆவார். இவர் சத்திய ஞான சபையை நிறுவியவர். \"வாடிய பயிரைக் கண்டபோதெல்லாம், வாடினேன்\" என்று பாடியவர் இவர். திருவருட்பிரகாச வள்ளலார் என்ற சிறப்பு பெயர் பெற்றவர். கடவுள் ஒருவரே என்ற கருத்தை வலியுறுத்தியவர்.\n\nசாதி சமய வேறுபாட்டுக்கு எதிரான தமது நிலைப்பாடு காரணமாக, சமுதாயத்தின் பழைமைப் பற்றால் பெரிதும் பாதிக்கப்பட்டவர். வள்ளலாருக்கு எதிராக வழக்குமன்றத்தில் வழக்கு தொடர்ந்தவர் ஆறுமுக நாவலர்.\n\nSection::::பிறப்பு.\nஇவர் கடலூர் மாவட்டம் சிதம்பரத்தில் இருந்து 10 மைல் தொலைவில் உள்ள மருதூரில் புரட்டாசி 19 (05.10.1823)இல் கருணீகர் குலத்தில் பிறந்தவர். பெற்றோர் இராமையாபிள்ளை, சின்னம்மையார். இவரோடு சபாபதி, பரசுராமன், உண்ணாமுலை, சுந்தராம்பாள் ஆகிய நால்வரும் உடன்பிறந்தவர்கள். இராமலிங்கர் பிறந்த ஆறாம் மாதத்திலேயே தந்தையை இழந்தார். தாயார் குழந்தைகளோடு பொன்னேரி சென்று வாழ்ந்தார். பின்னர் சென்னையில் ஏழுகிணறு பகுதி 39, வீராசாமி பிள்ளை தெருவில் உள்ள வீட்டில் குடியேறினார். அண்ணன் சபாபதி சமயச் சொற்பொழிவு செய்து வந்தார்.\n\nSection::::பசியாற்றல்.\nஇராமலிங்க அடிகள் 23–5–1867 அன்று வடலூர் மக்களிடம் இருந்து 80 காணி நிலம் பெற்று தருமசாலையை தொடங்கினார். இந்த தருமசாலைக்கு வந்தவர்களுக்கு 3 வேளையும் உணவு வழங்கப்பட்டது. தற்போது தருமசாலைக்கான உணவுப்பொருட்களை தமிழக அரசு குறைந்த விலைக்கு வழங்கி வருகிறது என்பது பாராட்டுக்கு உரியதாகும். மக்களின் மிகுந்த துயரங்களுள் ஒன்றான பசியைப் போக்கிட வள்ளலார் வழி வகுத்தார். இன்றளவும் வள்ளலார் பெயரால் லட்சக்கணக்கான மக்களுக்குப் பசியாற்றப்படுகிறது. வடலூரில் தலைமை இடம் இருந்தாலும், உலகமெங்கும் அவரது கொள்கையைப் பின்பற்றுகின்றவர்கள் பசியாற்றுகிறார்கள்.\n\n\nSection::::சர்வ சமய சமரச சுத்த சன்மார்கம்.\nஎல்லா மதங்களிலும் உள்ள உண்மை ஒன்றே என்பதை குறிக்கும் வண்ணம் இவர் தோற்றுவித்த மார்கத்திற்கு சர்வ சமய சமரச சுத்த சன்மார்க்கம் என்று பெயரிட்டார். உண்மையான ஞானி என்பதால் சாதிய பாகுபாடுகளை சாடினார் அதனால் உயர் சாதி இந்துக்களின் எதிர்ப்பை சம்பாதித்தார், இருப்பினும் தொடர்ந்து தன் வழியே பயணப்பட்டார்.\n\nதன் வாழ்வின் பெரும்பகுதியைச் சென்னையில் கழித்த இவர், நவீன சமுதாயங்களின் பிரச்சினைகளை உணர்ந்திருந்தார். அனைத்துச் சமய நல்லிணக்கத்திற்காக சன்மார்க்க சங்கத்தை நிறுவினார். அறிவுநெறி விளங்க சிதம்பரம் அருகே உள்ள வடலூரில் சத்திய ஞானசபையை அமைத்தார். இத்தகு உயரிய நோக்கங்களுக்காக தன் வாழ்நாளை அர்ப்பணித்துப் பணியாற்றினார். 1867ஆம் ஆண்டில் மக்களின் பசித்துயர் போக்க சத்திய தரும சாலையையும் நிறுவினார். அவர் வாழ்ந்த காலத்தில் அவருடைய சிந்தனைகள் மிகவும் முற்போக்குடையதாகக் கருதப்பட்டாலும், தற்பொழுது உலகெங்கும் அவருடைய சிந்தனைகளுக்கு ஒத்த கொள்கைகள் புரிந்துகொள்ளப்பட்டு பின்பற்றப்படுகின்றன.\n\n\nஅதாவது எந்த சமயத்தின் நிலைப்பாட்டையும், எல்லா மத நெறிகளையும் சம்மதம் ஆக்கிக் கொள்கிறேன் என்கிறார்.\n\nSection::::இராமலிங்க அடிகள் கோட்பாடுகள்.\nSection::::இராமலிங்க அடிகள் கொள்கைகள்.\n=வளரும் பிள்ளைகளுக்கு வள்ளலார் வழங்கிய அறிவுரைகள்=\n\n\n\nSection::::படைப்புக்கள்.\nSection::::திருவருட்பா.\nஇவர் பாடிய ஆறாயிரம் பாடல்களின் திரட்டு, திருவருட்பா என்று அழைக்கப்படுகிறது. இது ஆறு திருமுறைகளாக பகுக்கப்பட்டு உள்ளது. திருவருட்பா, முதலில் இராமலிங்கஅடிகளின் தலைமைச் சீடர் தொழுவூர் வேலாயுதனாரால் நான்கு திருமுறைகளாக வெளியிடப்பட்டன. பின்னர் ஐந்தாம், ஆறாம் திருமுறைகள் வெளியிடப்பட்டன. முன்னாள் தமிழக அறநிலையத்துறை ஆணையாளர் பாலகிருஷ்ணன், இராமலிங்கரின் உரைநடை, கடிதங்கள் முதலியவற்றைத் தனி நூலாகத் தொகுத்து வெளியிட்டார். பின்னர் ஊரன் அடிகளும் காலமுறைப் பதிப்பு வெளியிட்டுள்ளார்.\n\nSection::::அருள் விளக்க மாலைப் பாடல் (4174).\n<poem>\nநால்வருணம் ஆசிரமம் ஆசாரம் முதலா\nநவின்றகலைச் சரிதம் எலாம் பிள்ளைவிளை யாட்டே\nமேல்வருணம் தோல்வருணம் கண்டறிவார்\nஇலைநீ விழித்திதுப்பார் என்றெனக்கு விளம்பியசற் குருவே\n</poem>\n\nSection::::கண்டன நூல்கள்.\nவள்ளலார் எழுதிய திருவருட்பாவுக்கு எதிராக பல கண்டன நூல்கள் வெளிவந்தன. வள்ளலார் மேற்கொண்ட சமய சீர்திருத்தத்தால் அவரை அன்றைய சைவவாதிகள் ஏற்கவில்லை. இதன் தொடர்ச்சியாக வள்ளலார் எழுத்துக்களையும் புறம் தள்ளினர். எதிர்ப்பு தெரிவித்து கண்டனம் செய்தனர். வள்ளலார் முன் வைத்த மாற்றுப் பண்பாட்டையும் மறுத்தனர். 1868 இல் சண்முகம் பிள்ளை என்பவரால் திருவருட்பா தூஷண பரிகாரம் என்னும் நூலின் வழி இவ்விவாதம் தொடங்க ஆரம்பித்தது. 1869 இல் போலியருட்பா மறுப்பு என்ற நூல் எழுதப்பட்டது; இது அருட்பா அல்ல, போலி அருட்பா என்று பல காரணங்களைக் கூறி இந்நூல் மறுத்தது. இதற்கு எதிராக 12 கண்டன நூல்கள் வெளிவந்தன.\n\n1904 இல் நா. கதிரைவேற்பிள்ளை வள்ளலாருக்கு எதிராக இராமலிங்கம் பிள்ளை பாடல் ஆபாச தர்ப்பணம் அல்லது மருட்பா மறுப்பு என்ற நூலை எழுதி வெளியிட்டார். இந்நூலுக்கு மறுப்பாக ம.தி. பானுகவி என்பவர், 1905 இல் இராமலிங்கம் பிள்ளை பாடல் ஆபாச தர்ப்பண கண்டன நியாய வச்சிர குடாரம் என்ற நூலை எழுதி வெளியிட்டார். சைவ சமயத்தில் சீர்திருத்தம் செய்த வள்ளலாரை பழைமை வாதிகள் ஏற்றுக் கொள்ள மறுத்த நிகழ்வுகளாகவே இக்கண்டன நூல் போக்குகளைப் பார்க்கலாம்.\n\nSection::::நினைவு அஞ்சல்தலை.\nஇந்திய அரசு இவரது சேவையை கருத்தில் கொண்டு 2007 ஆகஸ்ட் 17ல் அஞ்சல்தலை வெளியிட்டு சிறப்பித்தது.\n\nSection::::விமர்சன கருத்துக்கள்.\nஒருவேளை, ராமலிங்க ஸ்வாமிகலத்தின் கோட்பாடு ஒரு பயங்கரமான அழிவுகரமான வழிபாட்டு முறையாகும். அவருடைய ஆதரவாளர்களில் ஆயிரக்கணக்கில் எவருமே அத்தகைய விளைவை எட்டவில்லை. லிங்கத்தின் வழிபாட்டு முறை (ஃபால்ஸ்), இந்து மதத்தில் நீண்ட காலம் அறியப்பட்டுள்ளது. பசிக்கு உணவளிக்க அவர் பிரபலமானார். இந்த அர்த்தத்தில், ராம லிங்கம் என்ற பெயர் தன்னைப் பற்றி பேசுகிறது.\n\n"}
{"id": "141029", "url": "https://ta.wikipedia.org/wiki?curid=141029", "title": "வாய்ப்பாட்டு", "text": "வாய்ப்பாட்டு\n\nஇசைக்கருவியில் நேரடியாக பாடலைப் பாடாமல், 'வாயால் பாடி' நடத்தப்படும் கருநாடக இசை நிகழ்ச்சியே வாய்ப்பாட்டு என்றழைக்கப்படும். அதாவது பாடகரை முதன்மையாகக்கொண்டு நடத்தப்படும் கருநாடக இசை நிகழ்ச்சிக்கு வாய்ப்பாட்டு எனப்பெயர். இந்த இசை நிகழ்ச்சியில், இசைக்கருவிகள் பக்க வாத்தியமாக உபயோகப்படுத்தப்படும். வாத்திய தனி இசையை வேறுபடுத்திக்காட்டும் விதமாக இச்சொல் பயன்பாட்டில் உள்ளது.\n\nSection::::ஆங்கிலப் பயன்பாடு.\nவாய்ப்பாட்டினை ஆங்கிலத்தில் சொல்லும்போது ' vocal ' என நடைமுறையில் அழைக்கிறார்கள். Vocal என்பது மனிதக்குரல் (human voice) என பொதுவாக அறியப்படுவதாகும். அதாவது பாடகர் தனது குரலை, இசையை உருவாக்கும் ஒரு கருவியாகப் பயன்படுத்துகிறார் என புரிந்துகொள்ளப்படுகிறது.\n\nSection::::இதையும் காண்க.\nபாடுதல்\n"}
{"id": "141030", "url": "https://ta.wikipedia.org/wiki?curid=141030", "title": "மொசில்லாவிக்கி", "text": "மொசில்லாவிக்கி\n\nமொசில்லாவிக்கி (ஆங்கிலம்: \"MozillaWiki\") என்பது மொசில்லா நிறுவனம் பற்றிய விக்கி இணையத்தளம் ஆகும். இது மொசில்லா நிறுவனத்தால் நடாத்தப்படுகின்றது. இந்த இணையத்தளத்தில் புகுபதிகை செய்த பயனர்கள் கட்டுரை எழுத முடியும். இந்தத் தளமானது விக்கிப்பீடியாவை இயக்கும் மென்பொருளான மீடியாவிக்கி மென்பொருள் மூலமூம் எசு. எம். டபிள்யூ. மூலமும் இயக்கப்படுகின்றது.\n"}
{"id": "141031", "url": "https://ta.wikipedia.org/wiki?curid=141031", "title": "நகரா (இசைக்கருவி)", "text": "நகரா (இசைக்கருவி)\n\nநகரா என்பது ஒரு தோல் இசைக்கருவியாகும். மிகப்பெரிய வடிவம் கொண்ட இந்த இசைக்கருவி பெரும்பாலும் கோவில்களில் நுழைவாயில் அருகே இடம்பெற்றிருக்கும். \n\nSection::::கோவில் இசைக்கருவி.\nநித்ய பூசை நடைபெறும் காலங்கள், சிறப்பு அபிசேக ஆராதனைகள், பண்டிகைகள், கோவில் விழாக்கள், சாமி அல்லது அம்மன் ஊர்வலம் போன்ற முக்கிய நிகழ்வுகளின்போது நகரா என்ற இந்த இசைக்கருவி இசைக்கப்படுகிறது. பெரும்பாலும் கோவில் ஊழியர்களே இக்கருவியினை இசைக்கிறார்கள். மதுரை மீனாட்சி சுந்தரேஸ்வரர் கோவில் போன்ற பெருங்கோவில்களில் காளை மாடு அல்லது யானையின் முதுகில் பொருத்தப்பட்டு தேரோட்டம் போன்ற நிகழ்வுகளில் இசைக்கப்படுகிறது. \nSection::::அமைப்பு.\nஇதன் அடிப்பாகம் தாமிரம் (செம்பு) அல்லது பித்தளை போன்ற உலோகங்களில் செய்யப்பட்டு ஒரு பெரிய அரைவட்டச் சட்டி வடிவில் தோற்றமளிக்கும். மேல் பாகத்தைத் தோல் கொண்டு இழுத்துக் கட்டியிருப்பார்கள். மேலும் தோல் தளர்வுறாமல் இருக்க ஒரு இரும்பு சட்டத்தால் இறுக்கப்பட்டிருக்கும். கோவில் ஊழியர்கள் வளைந்த குச்சிகளைப் பயன்படுத்தி அடித்து இசைப்பார்கள். இதன் பயன் கோவில்களில் நடைபெறும் நிகழ்வுகளை தொலை தூரத்தில் இருக்கும் மக்களுக்கு நகரா இசைப்பதன் மூலம் அறிவிப்பது ஆகும்.\n"}
{"id": "141046", "url": "https://ta.wikipedia.org/wiki?curid=141046", "title": "பஞ்சமுக வாத்தியம் (இசைக்கருவி)", "text": "பஞ்சமுக வாத்தியம் (இசைக்கருவி)\n\nபஞ்சமுக வாத்தியம் எனும் ஐம்முக முழவம் வடிவத்தில் மிகவும் பெரிய தோலிசைக்கருவி ஆகும். குடமுழா, குடபஞ்சமுகி என்று இதற்கு பல பெயர்கள் உண்டு. தமிழ்நாட்டில் சில பெருங்கோவில்களில் மட்டும் இந்த இசைக்கருவி இசைக்கப்படுகிறது. திருவாரூர், திருத்துறைப்பூண்டி ஆகிய தலங்களில் இன்றும் பஞ்சமுக வாத்தியம் வாசிக்கப்படுகிறது. \n\nSection::::தோற்றமும் குறிப்புகளும்.\nகுடபஞ்சமுகி எனும் பஞ்சமுகவாத்தியம் கி.பி. 12 ஆம் நூற்றாண்டில் சோழர் காலத்தில் சோழ மண்டலத்தில் மட்டுமே தோன்றிய தாளக் கருவி. இதனை யாமளதந்திரம் போற்றும் பாரசைவர்களே இயக்குவர். முட்டுக்காரர் எனும் இம்மரபினர் சிவபெருமானின் நிருத்தத்திற்காகவே இதனை இசைப்பர். இக்கருவியின் ஐந்து முகங்களையும் சதாசிவனுடைய ஐந்து முகங்களாகப் போற்றுவர். சோழர்கள் காலத்தில் இருந்த இந்த தாளக்கருவி இன்று அருகி மறைந்து விட்டது. திருவாரூரில் காமிகாகம பூஜைகளுக்கும், விழாக்களுக்கும் இசைக்கப்பட்டு வருகிறது. \n\nSection::::கோவில் இசைக்கருவி.\nஇது பெரும்பாலும் கோவில்களில் இடம் பெற்றிருக்கும் நித்ய பூசை நடைபெறும் காலங்கள், சிறப்பு அபிசேக ஆராதனைகள், பண்டிகைகள், கோவில் விழாக்கள் போன்ற முக்கிய நிகழ்வுகள் இடம்பெறும் போது பஞ்சமுக வாத்தியம் என்ற இந்த இசைக்கருவி இசைக்கப்படுகிறது. \n\nதிருவாரூர் கோவிலில் உள்ள பஞ்சமுக வாத்தியம் மிகவும் சிறப்பு வாய்ந்தது. இதன் அமைப்பு: ஒரு முகம் பாம்பு சுற்றியது போல் உள்ளது. மற்றொன்று ஸ்வஸதிக போன்ற வடிவில் அமைந்துள்ளது. வேறொரு முகம் தாமரைப்பூ வடிவிலுள்ளது. பிரிதொன்று எவ்வித அடையாளமின்றி உள்ளது. நடுவில் உள்ள ஐந்தாவது முகம் பெரியதாக இருக்கிறது. பஞ்ச முகங்கள் மான் தோலால் கட்டப்பட்டுள்ளன. இந்த இசைக்கருவியில் ஒவ்வொரு முகத்திலும் தனித்தனியாக அடிக்கப்படும்போது ஏழு முறையும் ஐந்திலும் சேர்ந்து அடிக்கும் போது முகத்திற்கு ஒன்றாக ஐந்து முறையும் அடிக்கப்படும்.\n\nஇது போன்ற தோல் இசைக்கருவியினை வாசிக்க பயிற்சி தேவைப்படுகிறது. இசை நுணுக்கங்களும் உண்டு. பெரும்பாலும் தேர்ச்சிபெற்ற கோவில் ஊழியர்களே இக்கருவியினை இசைக்கிறார்கள்.\nSection::::அமைப்பு.\nஐந்து முகங்கள் கொண்ட அடிப்பக்கம் செம்பு (தாமிரம்) அல்லது வெண்கலத்தால் உருவாக்கப்பட்டிருக்கும். மேற்பாகம் தோல் பயன்படுத்தி இழுத்துக் கட்டப்பட்டிருக்கும். பஞ்சமுக வாத்தியம் சக்கரம் இணைக்கப்பட்டு இரும்புச் சட்டங்களினுள் அமைக்கப்பட்டிருக்கும். இடம் விட்டு இடம் நகர்த்திச் செல்ல ஏதுவாக இது போன்ற ஏற்பாடுகள் செய்யப்பட்டுள்ளது. இதன் பயன்பாடு மிகவும் அருகி வருகிறது. \n\nகோவை தமிழ் செம்மொழி மாநாட்டில் நடைபெற்ற கண்காட்சியில் 700 - 800 ஆண்டுகள் பழைமையான சில இசைக்கருவிகள் காட்சிப்படுத்தப்பட்டன. அவற்றில் ஒன்று முற்றிலும் செம்பால் உருவாக்கப்பட்டுள்ள ஒன்றரை டன் எடை உள்ள பஞ்சமுக வாத்தியம். \n\nSection::::வெளியிணைப்புகள்.\nகிராமிய இசையை மீட்க ஒரு சி.டி\n"}
{"id": "141080", "url": "https://ta.wikipedia.org/wiki?curid=141080", "title": "கா. ந. அண்ணாதுரையின் படைப்புகள்", "text": "கா. ந. அண்ணாதுரையின் படைப்புகள்\n\nகா. ந. அண்ணாதுரை தனது கருத்துகளை கவிதை, நாடகம், கதை, கடிதம், சொற்பொழிவு,கட்டுரை, உரையாடல், வானொலி உரை, திரைப்படம் எனப் பல்வேறு வடிவங்களில் தொடர்ந்து வெளியிட்டுவந்தார். அவற்றுள் பற்பல எழுத்துவடிவம் பெற்றன; அவற்றுள் பல நூல் வடிவம் பெற்றன. மேலும் பல நூல் வடிவம் பெறாமல் இருக்கின்றன. அவர் குடியரசு, விடுதலை, திராவிடநாடு, மாலைமணி, நம்நாடு, காஞ்சி, Home Land என தான் நேரடியாகப் பொறுப்புவகித்த இதழ்களில் மட்டுமன்றி மன்றம், முரசொலி, தென்றல் என திராவிட இயக்கத்தின் பிற தலைவர்கள் வெளியிட்ட இதழ்களிலும் தனது படைப்புகளை வெளியிட்டிருகிறார்.\n\n\n"}
{"id": "141120", "url": "https://ta.wikipedia.org/wiki?curid=141120", "title": "எறியுளி", "text": "எறியுளி\n\nஎறியுளி என்பது பெரும்பாலும் திமிங்கிலம், சுறா போன்ற பெரிய வகை மீன்களைப் பிடிக்கப் பயன்படும் ஈட்டி போன்ற எறியக்கூடிய ஆயுதம். இதனோடு வலுவான கயிறு பிணைக்கப்படிருக்கும். \n\nSection::::வரலாறு.\nசங்க காலத்தில் தமிழர்கள் இரவில் கடலில் சென்று திமிங்கிலத்தை வேட்டையாடும்பொழுது எறியுளியைப் பயன்படுத்தினார்கள் என்று பல இடங்களில் கூறப்பட்டுள்ளது. எடுத்துக்காட்டாக, \n\n\"குறியிறைக் குரம்பைக் கொலைவெம் பரதவர்\"\n<br>\"எறியுளி பொருத ஏமுறு பெருமீன்\"\n<br>\"புண்ணுமிழ் குருதி புலவுக்கடல் மறுப்பட\"\n<br>\"விசும்பணி வில்லிற் போகிப் பசும்பிசிர்த்\" \n<br>\"திரைபயில் அழுவம் உழக்கி உரனழிந்து\"\n<br>\"நிரைதிமில் மருங்கில் படர்தருந் துறைவன்\"..\n<br> (அகநாநூறு 210)\n\nசங்ககாலத் தமிழ் நூல்களில் கூறப்படுவது மட்டும் அல்லாமல், இவ்வகையான ஆயுதங்களின் பயன்பாடு பல தொல்குடிகளிடம் இருந்துள்ளது பிரான்சின் தெற்கே உள்ள காசுக்கே குகை என்னும் இடத்தில் 16,000 ஆண்டுப் பழமையான ஒவியங்களில் எறியுளி போன்ற ஆயுதத்தைப் பயன்படுத்தி சீல் (seal) என்னும் கடல்வாழ் உயிரினத்தைக் கொன்ற காட்சிகள் காட்டப்பட்டுள்ளன. \n\nவிவிலியத்தில், எறியுளியின் பயன்பாடு பற்றிய குறிப்பு உள்ளது, ஆனால் விரிவாக விளக்கப்படவில்லை.\n\nகிரேக்க வரலாற்று ஆசிரியர் பாலிபியுசு (Polybius) (~ கி.மு 203-120), அவர் எழுதிய வரலாற்று நூலில் (\"The Histories (Polybius)\") வாள்மீன் (swordfish) என்னும் மீனை எறியுளியால் வேட்டை ஆடியதைப் பற்றி விளக்கியுள்ளார். . அரப்பாவில் வாழ்ந்தவர்கள் செப்பு மாழையால் செய்த எறியுளியைப் பயன்படுத்தியது பற்றியும், அந்தமான் நிக்கோபார் மக்கள் மீன் பிடிக்கப் பயன்படுத்தியதைப் பற்றியும் அறிந்துள்ளார்கள்..\n\n\n"}
{"id": "141145", "url": "https://ta.wikipedia.org/wiki?curid=141145", "title": "ஒரு புள்ளியிலிருந்து ஒரு கோட்டின் தூரம்", "text": "ஒரு புள்ளியிலிருந்து ஒரு கோட்டின் தூரம்\n\nகணிதத்தில் ஒரு புள்ளியிலிருந்து ஒரு கோட்டின் தூரம் (\"distance from a point to a line\") என்பது ஒரு புள்ளிக்கும் ஒரு கோட்டிற்கும் இடைப்பட்ட மிகச்சிறிய தூரத்தைக் குறிக்கும். அப்புள்ளிக்குக் கோட்டிலிருந்து அமையும் செங்குத்துக் கோட்டின் போக்கில் தான் இரண்டிற்கும் இடையிலான மிகச்சிறிய தூரம் அமையும்.\n\nSection::::கார்ட்டீசியன் ஆயங்கள்.\nகார்ட்டீசியன் ஆய முறைமையில் ஒரு புள்ளியிலிருந்து ஒரு நேர்கோட்டிற்குள்ள தூரம் காணல்:\n\nஒரு தளத்தில் அமையும் நேர்கோட்டின் சமன்பாடு:\n\n(\"x\",\"y\") என்ற புள்ளியிலிருந்து இக்கோட்டின் தூரம் காணும் வாய்ப்பாடு:\n\nSection::::நிறுவல் 1 (இயற்கணித முறை).\nதரப்பட்ட கோடு: ax + by + c = 0,\n\nதரப்பட்ட புள்ளி: (m,n)\n\nஇப்புள்ளியிலிருந்து ax + by + c = 0 -க்கு வரையப்படும் செங்குத்துக் கோடும் ax + by + c = 0 -ம் வெட்டும் புள்ளி (x,y) என்க.\n\nஇச்செங்குத்துகோட்டின் சாய்வு:\n\nமேலும்,\n\n(1) மற்றும் (2) -ஐக் கூட்ட:\n\n(m,n) மற்றும் (x,y) புள்ளிகளுக்கு இடையேயுள்ள தூரம்:\n\nSection::::நிறுவல் 2 (வடிவவியல் முறை).\nதரப்பட்ட புள்ளி: S(m,n)\n\nதரப்பட்ட கோடு: ax+by+c=0.\n\nS-லிருந்து இக்கோட்டிற்கு வரையப்படும் செங்குத்துக் கோடு இக்கோட்டைச் சந்திக்கும் புள்ளி G(x,y).\n\nS -லிருந்து ax+by+c=0 -க்கு இணையாக ஒரு கோடு வரைந்து கொள்க. இந்த இணைகோட்டின் சமன்பாடு ax+by+d=0\n\ny அச்சுக்கு இணையாகவும், G மற்றும் இணைகோட்டின் மீது அமையும் ஏதேனும் ஒரு புள்ளி F -ஐயும் இணைக்கும் கோட்டுத்துண்டின் நீளம்:\n\nமுக்கோணம் SGF ஒரு செங்கோண முக்கோணம். அதன் பக்கங்களின் விகிதம் a : b :formula_14 ஆக இருக்கும்.\n\nஇச்செங்கோண முக்கோணத்தின் செம்பக்கம் GF -ன் நீளம்: \n\nஇதனை b-ன் தனிமதிப்பால் பெருக்கி formula_16 -ஆல் வகுக்க பக்கம் SG-ன் மதிப்பு கிடைக்கிறது.\n\nSection::::திசையன் அமைப்பு.\nகோட்டின் சமன்பாட்டைத் திசையன்கள் மூலமாக எடுத்துக் கொண்டால்:\n\nஇங்கு ஒரு அலகு திசையன்.\n\nஏதாவது ஒரு புள்ளி -லிருந்து இக்கோட்டிற்குள்ள தூரம் காணும் வாய்ப்பாடு:\n\nஇவ்வாய்ப்பாடு இரண்டிற்கும் மேற்பட்ட பரிமாணங்களுக்கும் பொருந்தும்.\n\nSection::::விளக்கம்.\nஅதாவது formula_23\nஎன்பது கோட்டின் மீதான formula_20 -ன் வீழல் திசையனைக் குறிக்கிறது.\n\nஇக்கோட்டிற்கு செங்குத்துத் திசையில் formula_20 -ன் கூறு:\n\nஎனவே இத்திசையனின் அளவே -லிருந்து தரப்பட்ட கோட்டின் துரமாகும்.\n"}
{"id": "141150", "url": "https://ta.wikipedia.org/wiki?curid=141150", "title": "டையசோ-நாஃப்த்தோ-குயினோன்", "text": "டையசோ-நாஃப்த்தோ-குயினோன்\n\nடையசோ-நாஃப்த்தோ-குயினோன் (Diazonaphthoquinone) சுருக்கமாக டிஎன்கியூ (DNQ) என்பது நாஃப்த்தோ-குயினோனின் வழிவந்த டையசோ வகை சேர்மம். டையசோ-நாஃப்த்தோ-குயினோன் ஒளியின் தாக்கத்தால் இவுல்ஃபு மாற்றியமைப்பு (Wolff rearrangement) என்னும் நிகழ்ச்சி நடந்து கீட்டோன் ஆக மாற்றப்படுகின்றது. இச்சேர்மம் குறைக்கடத்தி நுண்கருவி நுட்பவியலில் ஒளியுணரிப்படலங்களைப் பயன்படுத்தி நுண்ணிய அமைப்புகளை உருவாக்குவதில் பெரிதும் பயன்படுத்தப் படுகின்றது.\n\nடையசோ-நாஃப்த்தோ-குயினோன் சல்ஃபானிக்காடி எசுத்தர்கள், குறைக்கடத்தி நுண்கருவி நுட்பவியலில் ஒளியுணர்மாறிகளில் (photoresist) பயன்படுத்தப் படுகின்றது இப்பயன்பாட்டில் டிஎன்கியூ(DNQ)-க்கள் நோவாலாக் (Novolac) இரெசினோடு (resin) சேர்த்துப் பயன்படுத்தப் படுகின்றது. இவற்றில் டிஎன்கியூ பொருள் கரையாமைத் தன்மையைத் தருகின்றது. குறைக்கடத்திக் கருவிகள் செய்யும்பொழுது, ஒளியூடுருவக்கூடிய பகுதிகளும், ஊடுருவாத பகுதிகளும் அமைந்த மறைப்பிகள் (masks) பயன்படுத்தப்படும். ஒளியூடுருவிச் சென்று இந்த ஒளியுணர்மாறிப் படலத்தின் மீது ஒளிபட்டால் டிஎன்கியூ பொருள் கீட்டோனாக மாறி கரைப்பானில் கரையும் தன்மையைப் பெறுகின்றது. எங்கு ஒளி படவில்லையோ அங்கு டிஎன்கியூ கரையாமைப் பண்பைத் தருகின்றது. எனவே ஒளியுணர்மாறியைக் கரையச்செய்யும் சிறப்பு நீர்மத்தில் இட்டால், படலத்தில் ஒளிபட்ட இடங்கள் ஒளியுணர்மாறி கரைந்தும், ஒளிபடா இடங்களில் கரையாமலும் நின்று இருப்பதால் அடுத்துவரும் செயற்பாடுகளில் கரைந்த இடத்தை வேதிப்பொருளால் தாக்கி வினையுறச் செய்ய இயலும். . \n"}
{"id": "141152", "url": "https://ta.wikipedia.org/wiki?curid=141152", "title": "கர்நாடகப் போர்கள்", "text": "கர்நாடகப் போர்கள்\n\nகர்நாடகப் போர்கள் (\"Carnatic Wars\") என்பன 18ம் நூற்றாண்டில் தென்னிந்தியாவில் நடைபெற்ற மூன்று போர்களாகும். இந்திய ஆட்சியாளர்களின் போர்களில் பிரித்தானிய மற்றும் பிரெஞ்சு கிழக்கிந்திய நிறுவனங்கள் தலையிட்டு மோதிக் கொண்டன. இப்போர்களின் முடிவில் பிரித்தானிய கிழக்கிந்திய நிறுவனம் தென்னிந்தியாவில் பலம் பொருந்தி ஆதிக்க சக்தியாக உருப்பெற்றது. கர்நாடகம் என்பது தற்கால இந்தியாவின் ஆந்திரப் பிரதேசம், தமிழ்நாடு ஆகிய மாநிலங்களின் பகுதிகளைக் குறிக்கின்றது.\n\nSection::::முதலாம் கர்நாடகப் போர் (1746–1748).\nமுதலாம் கர்நாடகப் போர் 1746–1748 காலகட்டத்தில் நடைபெற்றது. ஆற்காடு நவாப், ஐதராபாத் நிசாம் போன்ற இந்திய ஆட்சியாளர்களிடையே ஏற்பட்ட மோதல்களில் பிரித்தானிய மற்றும் பிரெஞ்சு கிழக்கிந்திய நிறுவனங்கள் தலையிட்டு வந்தன. முகலாயப் பேரரசு வலுவிழந்த பின்னர் கர்நாடகப் பகுதி டெல்லி ஆட்சியாளர்களின் கட்டுப்பாட்டிலிருந்து விலகி சுதந்திரமாகச் செயல்படத் தொடங்கியது. பெயரளவில் ஐதராபாத் நிசாம் இப்பகுதியை ஆண்டு வந்தார். ஆனால் உண்மையில் நவாப் தோஸ்த் அலியின் கட்டுப்பாட்டில் கர்நாடகப் பகுதிகள் இருந்தன. அவரது மரணத்துக்குப்பின் யார் இப்பகுதியை ஆள்வது என்பது குறித்த பலப்பரீட்சை உருவானது. நிசாமின் மருமகன் சந்தா சாகிபும் ஆற்காடு நவாப் அன்வாருதீன் முகமது கானும் கருநாடக நவாப் ஆக முயன்றனர். இருவருக்குமிடையே மூண்ட போரில் சந்தா சாகிப்புக்கு ஆதரவாக பிரெஞ்சு கிழக்கிந்திய கம்பனியும், ஆற்காடு நவாப்புக்கு ஆதரவாக பிரித்தானிய கிழக்கிந்திய கம்பனியும் களமிறங்கின. 1748 இல் ஐரோப்பாவில் மூண்ட ஆஸ்திரிய வாரிசுரிமைப் போரின் பகுதியாக தென்னிந்தியாவிலும் இரு ஐரோப்பிய நிறுவனங்களும் மோதின. ஆளுனர் டூப்ளேயின் பிரெஞ்சுப் படைகள் 1746 இல் சென்னையை பிரித்தானியரிடமிருந்து கைப்பற்றின. அடுத்து நடைபெற்ற அடையார் சண்டையில் ஆற்காடு நவாபின் படைகளைத் தோற்கடித்தன. 1748இல் ஐக்ஸ் லா ஷப்பேல் ஒப்பந்த்தின் மூலம் ஐரோப்பாவில் போர் முடிவுக்கு வந்ததை அடுத்து, தென்னிந்தியாவிலும் அமைதி திரும்பியது. \n\nSection::::இரண்டாம் கர்நாடகப் போர்.\nஇரண்டாம் கர்நாடகப் போர் 1749-54 காலகட்டத்தில் நடைபெற்றது. இரு வாரிசுரிமைச் சச்சரவுகள் இதற்குக் காரணமாக அமைந்தன. 1748 இல் ஐதராபாத் நிசாம் நிசாம்-உல்-முல்க் இறந்தார். அவரது மகன் நசீர் ஜங்கும் பேரன் முசாஃபர் ஜங்கும் அடுத்த நிசாமாகப் போட்டியிட்டனர். அதே வேளை சந்தா சாகிப் ஆற்காடு நவாபாக முயன்றார். முசாஃபர் ஜங்கும் சந்தா சாகிப்பும் பிரெஞ்சு ஆதரவைப் பெற்றிருந்தனர். நசீர் ஜங்கும் ஆற்காடு நவாப் அன்வாருதீனும் பிரித்தானிய ஆதரவைப் பெற்றிருந்தனர். போரின் தொடக்கத்தில் பிரெஞ்சு தரப்புக்குத் தொடர் வெற்றிகள் கிட்டின. அன்வாருதீன் 1749 இல் கொல்லப்பட்டார். சந்தா சாகிபும் முசாஃபர் ஜங்கும் முறையே கர்நாடக நவாபாகவும் ஆற்காடு நவாபாகவும் பதவியேற்றனர். ஆனால் 1751 இல் ராபர்ட் கிளைவ் தலைமையிலான பிரித்தானியப் படைகள் ஆற்காட்டைக் கைப்பற்றின. 1754 இல் கையெழுத்தான பாண்டிச்சேரி ஒப்பந்தத்தின் மூலம் அமைதி திரும்பியது. முகமது அலி கான் வாலாஜா ஆற்காடு நவாபானார். இப்போரின் பலனாக பிரெஞ்சு தரப்பு பலவீனமடைந்து பிரித்தானிய கிழக்கிந்திய நிறுவனத்தின் நிலை பலப்பட்டது.\n\nSection::::மூன்றாம் கர்நாடகப் போர்.\n1758 இல் மூன்றாவது ஆங்கில மைசூர் போர் மூண்டது. இது ஐரோப்பாவில் நடைபெற்ற ஏழாண்டுப் போரின் ஒரு பகுதியாக இரு தரப்பினராலும் கருதப்பட்டது. தென்னிந்தியாவில் பிரித்தானிய ஆதிக்கத்தை முறியடிக்க பிரெஞ்சுப் பிரபு லால்லி இந்தியாவுக்கு அனுப்பப்பட்டார். புனித டேவிட் கோட்டையை பிரித்தானியரிடமிருந்து கைப்பற்றிய பின்னர் சென்னையை முற்றுகையிட்டார். ஆனால் அதனைக் கைப்பற்றத் தவறிவிட்டார். 1760 இல் பிரித்தானியப் படைகள் வந்தவாசிச் சண்டையில் வெற்றி பெற்றன. காரைக்காலைக் கைப்பற்றின. 1761 இல் பாண்டிச்சேரியும், செஞ்சிக் கோட்டையும் பிரித்தானியரிடம் வீழ்ந்தன. 1763 இல் கையெழுத்தான பாரிசு ஒப்பந்தம், ஏழாண்டுப் போரையும் மூன்றாம் கர்நாடகப் போரையும் முடிவுக்குக் கொண்டு வந்தது. பிரெஞ்சு நிறுவனம் தனது ஆளுகைக்குட்பட்ட பகுதிகளில் பெரும்பாலானவற்றை இழந்தது. \n\nஇவ்வாறு மூன்று கர்நாடகப் போர்களின் முடிவில் பிரித்தானியக் கிழக்கிந்திய நிறுவனம் தென்னிந்தியாவில் பலம் பொருந்திய சக்தியாக உருப்பெற்றது.\n\nSection::::நான்காம் ஆங்கிலேய மைசூர் போர்.\nமைசூர் இராச்சியத்திற்கு எதிராக பிரித்தானிய கிழக்கிந்திய நிறுவனம் மற்றும் ஐதராபாத் இராச்சியம் கொண்ட பிணக்குகளால், 1798 – 4 மே 1799 முடிய இப்போர் நடைபெற்றது.இப்போர் ஆங்கிலேய-மைசூர்ப் போர்களில் நான்காவதும், இறுதியானதும் ஆகும். \n\nநான்காம் மைசூர் போரின் முடிவில் பிரித்தானிய கிழக்கிந்தியக் கம்பெனிப் படையினர் மைசூர் இராச்சியத்தைக் கைப்பற்றினர். இப்போரில் திப்பு சுல்தான் கொல்லப்பட்டார். திப்பு சுல்தானின் இளைய மகன் பதே அலி நாடு கடத்தப்பட்டார்.\nபிரித்தானியக் கம்பெனி ஆட்சியாளர்களால், மைசூர் இராச்சியம் மீண்டும் உடையார் அரச குலம் கீழ் கொண்டுவரப்பட்டது. \n\nபோரின் முடிவில் மைசூர் இராச்சியத்தின் பழைய பகுதிகளான கோயம்புத்தூர் மாவட்டம், வடகன்னட மாவட்டம் மற்றும் தெற்கு கன்னடம் மாவட்டம் ஆகிய பகுதிகள் ஆங்கிலேயர்கள் சென்னை மாகாணத்துடன் இணைத்துக் கொண்டனர். ஐதராபாத் நிசாம் மற்றும் பேஷ்வாக்கள், திப்பு சுல்தானிடம் தாங்கள் இழந்த பகுதிகளை மீண்டும் தங்கள் இராச்சியத்துடன் இணைத்துக் கொண்டனர். \n\n\n"}
{"id": "141157", "url": "https://ta.wikipedia.org/wiki?curid=141157", "title": "இராமானுசரின் மூன்று திருமேனிகள்", "text": "இராமானுசரின் மூன்று திருமேனிகள்\n\nவைணவப் புரட்சித் துறவி இராமானுசரின் மூன்று திருமேனிகள் புகழ் பெற்றவை ஆகும். அவை:\n\n\nSection::::வரலாற்று சுருக்கம்.\nSection::::பிறப்பு.\nஇராமானுசர் (1017-1137) கி.பி. 1017 ஆம் ஆண்டு சித்திரை மாதம், வளர்பிறை பஞ்சமி திதி, திருவாதிரை நாளில், வியாழக்கிழமை (04-04-1017) அன்று ஸ்ரீபெரும்புதூரில் கேசவ சோமையாஜி, காந்திமதி தம்பதியருக்கு மகனாக அவதரித்தார். இராமனுசருக்கு யதிராசர் என்ற பெயருமுண்டு. \"யதி\" என்ற சொல் துறவி என்று பொருளுடையது. \"ராசர்\" எனில் அரசன் யதிராசர் எனில் துறவிகளில் தலைமைப் பண்புடையவர் என்பது பொருள். \nஸ்ரீபெரும்புதூரில் அமைந்துள்ள ஆதிகேசவப் பெருமாள் கோவிலில் தாயாருக்கு யதிராசவல்லித் தாயார் என்ற பெயர் வைணவ மகானான இராமனுசரின் பெயரை ஒட்டி அமைந்துள்ளது வியப்பானது. விசிட்டாத்துவைதம் என்ற தத்துவ இயலை உலகம் முழுதும் பரப்பிய வைணவ புரட்சித் துறவி இவர். இவரை பாஷ்யக்காரர் என்றழைக்கிறார்கள். ஏனெனில் இவர் பிரம்ம சூத்திரத்திற்கு ஸ்ரீபாஷ்யம் என்ற ஓர் புகழ் பெற்ற உரையை இயற்றினார்.\n\nSection::::வைணவத்தில் புரட்சி.\nஇராமானுசர் வைணவத்தின் அருமை பெருமைகளை இந்தியத் துணைக்கண்டம் முழுவதும் சுற்றியலைந்து பரவச்செய்தார். மாற்று மதத்தாருடன் எதிர்வாதம் புரிந்து அவர்களை வைணவத்தில் வழிப்படுத்தினார். பல வைணவ மடங்களை நிறுவி பாதுகாத்தார். பல வைணவ ஆன்மீக பிடிப்புள்ள இல்லறத்தாரையும் மடத்தலைவர்களாக நியமித்தார். சாதி பேதம் பாராமல், வைணவம் சார்ந்த ஆண், பெண் ஆகிய இருபாலரையும் தமிழ் பாசுரங்களை ஓதவும், வைணவ மதச்சின்னங்களை அணியவும் வைணவத்தில் இடமளித்தார். பெருமாள் மேல் அன்பும், பக்தியும் கொண்டு, அவன் தாள் பற்றி பூரண சரணாகதி அடையும் அடியவர் அனைவரும் வைணவரே என்பதில் மிக்க நம்பிக்கை கொண்டவர் இராமானுசர்.\n\nSection::::மேல்கோட்டை திருநாரணன் கோவில் கைங்கர்யம்.\nஇராமானுசர் சோழ மன்னனின் கோபத்திலிருந்து தன்னைக் காத்துக் கொள்ள கர்நாடக மாநிலத்தில், மாண்டியா மாவட்டத்தில் அமைந்துள்ள மேல்கோட்டை என்றழைக்கப்படும் திருநாராயணபுரம் என்ற ஊரில் அமைந்த திருநாராயணன் கோவிலுக்குச் சென்று அங்கு 12 ஆண்டுகள் தங்கி கைங்கர்யங்கள் செய்தார். இது இராமனுசரின் அபிமான தலம் ஆகும். வடநாட்டில் ஒரு பத்ரிகாஸ்ரமம் இருப்பது போல் இத்தலம் தென் பத்ரிகாஸ்ரமம் என்றே அழைக்கப்படுகிறது.\n\nSection::::ஸ்ரீரங்கத்தில் இறுதிக்காலம்.\nஸ்ரீரங்கத்தில் அரங்கன் கோவில் நிர்வாகத்தை நெறிப்படுத்திய பெருமை இராமனுசரையே சேரும். தினசரி கோவில் நடைமுறைகள் சீரானதும் வைஷ்ணவ மட நிர்வாகம் சிறப்புற்றதும் இவரால் தான். அவர் இயற்றிய பல நூல்களில் முக்கியமானவையாகக் கருதப்படுபவை:\n\n\nஇராமானுசர் தமது 120 ஆவது வயதில் (கி.பி. 1137), தாம் பிறந்த அதே பிங்கள வருடம் மாசி மாதம் வளர்பிறை தசமிதிதியில், திருவாதிரை நட்சத்திரத்தில், சனிக்கிழமை நண்பகலில், ஜீயர் மடத்தில் மரணம் (பகவத் சாயுஜ்யம்) அடைந்தார்.\n\nSection::::தமர் உகந்த திருமேனி (மேல்கோட்டை என்ற திருநாராயணபுரம், மைசூர்).\nதமர் உகந்த திருமேனி முதல் திருமேனி (இராமானுசர் சிலை) கர்னாடகா மாநிலத்தில், மாண்டியா மாவட்டத்தில் அமைந்துள்ள மேல்கோட்டை என்ற திருநாராயணபுரத்தில் நிறுவப்பட்டது. இவர் இங்கு 12 ஆண்டுகள் தங்கி கைங்கர்யங்கள் செய்தார். இது இராமனுசரின் அபிமான தலம் ஆகும். தாழ்த்தப்பட்டவர்களைக் (பஞ்சமர்களைக்) கோவிலுக்குள் அழைத்துச் சென்று புரட்சி செய்ததும் இத்திருத்தலத்தில்தான். இராமானுசர் தன் 80 ஆவது வயதில் திருநாராயணபுரத்திலிருந்து ஸ்ரீரங்கம் செல்வதற்காக அங்கிருந்த சீடர்களிடம் விடைபெற முயன்றார். அவரது சீடர்கள் அவரைப் பிரிந்து வாழ வேண்டுமே எனத் தவித்தார்கள். இது கண்டு துயருற்ற இராமானுசர் ஒரு சிற்பியைக் கொண்டு தன் உருவத்தை சிலையாக வடித்தார். இந்தச் சிலை இராமானுசர் கைகூப்பி வணங்கி விடைபெறும் கோலத்தில் அமைந்துள்ளது. இந்தச் சிலையில் தம் தெய்வீக சக்திகளைப் பாயச்செய்தார். பின்பு சக்தியூட்டிய சிலையை தன் சீடர்களிடம் ஒப்படைத்தார். விடைபெறும்போது ‘நான் உங்களுடனேயே தங்கி இருப்பதாக எண்ணி இந்தச் சிலையை கண்டு மகிழ்ந்து அமைதி பெறுங்கள்.’ என்று அவர்களை அமைதிப்படுத்தினார். இந்தச்சிலை தமர் உகந்த திருமேனி என்றழைக்கப்படுகிறது. இன்றும் மேல்கோட்டையில் இச்சிலை வழிபடப்படுகிறது.\n\nSection::::தானுகந்த திருமேனி (ஸ்ரீ பெரும்புதூர்).\nதானுகந்த திருமேனி இரண்டம் திருமேனி (இராமானுசர் சிலை) ஸ்ரீபெருபுதூரில் நிறுவப்பட்டது. இராமானுசர் தம் 120 ஆவது வயதில் ஸ்ரீரங்கத்தில் தங்கி கோவில் நிர்வாகத்தை நெறிப்படுத்துதலிலும், வைஷ்ணவ மட நிர்வாகங்களைச் சீரமைப்பதிலும் ஈடுபட்டிருந்தார். அப்போது இராமானுசரின் பிறந்த இடமான ஸ்ரீபெரும்புதூரில் வாழ்ந்த சில சீடர்கள் இம்மகானுக்கு ஒரு சன்னதி அமைத்து அங்கே அவரின் திருஉருவம் தாங்கிய கற்சிலை ஒன்றை நிறுவ முனைந்து கொண்டிருந்தார்கள். சிலைக்கு கண் திறக்கும் சடங்கு மிக முக்கியமானது. இவ்வாறு சிற்பி கண் திறக்க முனைந்த போது உளி பட்டு சிலையின் கண்களில் இரத்தம் வழிந்தது. இந்த சமயம் இராமானுசர் தம் சீடர்களுக்கு வேதத்தின் உட்பொருளை விளக்கி அருளியவாரிருந்தார். திடீரென்று அவர் தியானத்தில் ஆழ்ந்துவிடவே சீடர்கள் குழம்பிப் போனார்கள். இதன் காரணம் பற்றிக் கேட்டபோது ஸ்ரீபெரும்புதூரில் என் சீடர்கள் தங்கள் பக்தியால் என்னைக் கட்டிப் போட்டுள்ளார்கள் என்றார்.\n\nபின்பு இராமானுசர் ஸ்ரீபெரும்புதூரில் எழுந்தருளிய போது அவரின் சீடர்கள் தங்கள் குருவின் ஆலோசனைப்படி அவர் உருவம் தாங்கிய செப்புச்சிலை ஒன்றை செதுக்கினார்கள். இராமானுசர் அச்சிலையைத் தழுவி தன் சக்தியை அச்சிலையின் உள்ளே செலுத்தினார். இச்சிலை தானுகந்த திருமேனி என்று பெயர் பெற்றது. இதன் பொருள் இராமானுசரே உகந்து (விரும்பி) அணைத்ததால் இந்தப் பெயர் பெற்றது. இச்சிலை இன்றும் ஸ்ரீ பெரும்புதூர் கோவிலில் உள்ளது. ஒவ்வொரு மாதமும் திருவாதிரை நட்சத்திரத்தன்று இச்சிலைக்கு அபிஷேகம் நடைபெறுகிறது. இச்சிலை விலா எலும்பு, காது மடல் உள்ளிட்ட இராமானுசரின் 120 வயது தோற்றத்தினை மிகவும் தெளிவாகக் காட்டுகிறது.\n\nSection::::தானான திருமேனி (ஸ்ரீரங்கம்).\nதானான திருமேனி மூன்றாவது திருமேனி (இராமனுசர் பூதஉடல்) இராமானுசர் ஸ்ரீரங்கத்தில் பரமபதம் அடைந்தவுடன், அரங்கனுடைய வசந்த மண்டபத்திலேயே அவருடைய திருமேனியை (பூத உடலை) பிரதிஷ்டை செய்தார்கள்.\n\nஇராமானுசர் தமது 120 ஆவது வயதில் (கி.பி. 1137), தாம் பிறந்த அதே பிங்கள வருடம் மாசி மாதம் வளர்பிறை தசமி திதியில், சனிக்கிழமை நண்பகலில், ஜீயர் மடத்தில் மரணம் (பகவத் சாயுஜ்யம்) அடைந்தார். அவருடைய சீடர்களான கந்தாடையாண்டான், அருளாளப்பெருமாள் எம்பெருமானார், எம்பார், வடுகநம்பி முதலானோர் வேரறுந்த மரம் போல் விழுந்து கிடந்து துடித்தனர். உயிர் பிரிந்த உடனே:\n\nதர்மோ நஷ்ட (\"தர்மத்திற்கே பெருத்த நஷ்டம்\") என்று அசரீரி ஒலித்ததாம். அப்போது நடந்த நிகழ்வுகள் எல்லாம் அதிசயத்திலும் அதிசயமானது என்கிறார்கள்.\n\nநம்பெருமாள் என்னும் அரங்கன் தான் உடுத்திக் களைந்த \"பீதகவாடையையும்\", \"சூடிக்களைந்த துழாய் மலரினையும்\", \"எண்ணெய்க் கிண்ணத்தையும்\" தம் இறுதி மரியாதையாக ஒரு பொற்கிண்ணத்தில் இட்டு உத்தம நம்பி என்ற சீடர் மூலம் ஜீயர் மடத்திற்கு அனுப்பினாராம். உத்தம நம்பிகள் ஜீயர் மடத்தில் இருந்த சீடர்களுக்கு ஆறுதல் சொல்லி அதன் பிறகு எண்ணெயை இராமானுசரின் திருமுடியில் தேய்த்துப் பின் அவர் திருவுடலை நீராட்டி, அரங்கன் உடுத்திக் களைந்த பீதகவாடையையும் சூடிக்களைந்த தொடுத்த துழாய் மலரினையும் திருமேனியில் சாற்றினாராம். பின்பு எண்ணெய் மற்றும் ஸ்ரீ சூர்ணங்களும் பிரசாதமாக அங்கிருந்தோருக்கு வழங்கப்பட்டதாம். இதை வைணவ மொழியில் \"பிரம்மமேத ஸம்ஸ்காரம்\" என்கிறார்கள்.\n\nஇதன் பின்பு இராமானுசரின் திருமேனி ஒரு வாகனத்தில் (திவ்ய விமானத்தில்) அமர்த்தப்பட்டு இதன் முன்னின்று அவருடைய முக்கிய சீடர்களும் ஜீயர்களும் \"பரஹ்மவல்லி\", \"ப்ருகுவல்லி\", \"நாராயணானுவாகம்\" போன்ற மந்திரங்களை ஓதினராம். பல்லாயிரக்கணக்கான வைணவ சீடர்கள், வைணவப் பணியாளர்கள் மற்றும் பக்தர்கள் புடை சூழ இராமானுசர் திருமேனி தாங்கிய வாகனம் இறுதிப்பயண ஊர்வலத்தைத் தொடங்கியது. திருவரங்கப் பெருமாளரையர் தலைமை தாங்கி திருவாய்மொழியரையர், ஆப்பான், திருவழுந்தூரரையர், திருநறையூரரையர், அழகிய மணவாரரையர் முதலிய எழுநூறு திருவாய்மொழி ஓதும் அரையர்கள் திருவாய்மொழியினை ஓதியபடி பின் தொடர்ந்தனர். தொடர்ந்து \"இராமானுஜ நூற்றந்தாதி\" ஓதியபடி திருவரங்கத்து அமுதனார், பெரியகோவில் வள்ளலார் முதலியவர்கள் வாகனத்தின் பின் வந்தனர்.\n\nஸ்ரீரங்கத்தில் ஜீயர் மடத்திலிருந்து நகரின் நான்கு உத்திர வீதி, சித்திரை வீதிகளிலும் வாகனம் ஊர்ந்தது. மக்கள் கூட்டம் வீதியெங்கும் நிரம்பி வழிந்தது. பெண்கள் தங்கள் வீதிகளில் நீர் தெளித்துக் கோலமிட்டுக் கூடி நின்றனர். மக்கள் பூவும் பொரியும் கலந்து தூவினார்களாம். அரங்கன் கோவில் திருநடை மூடி, கரும்பும் குடமும் ஏந்தினராம். அடியார்கள் சாமரம் வீச, வானில் கருடன் வட்டமிட இராமானுசர் இறுதி ஊர்வலம் திரும்ப கோவில் வாயிலை அடைந்தபோது:\n\nதர்ஸனத்தில் எம்பெருமானார் திருநாட்டுக்கு எழுந்தருளினார் என்று அசரீரி மீண்டும் ஒலித்ததாம்.\n\nதொடர்ந்து அரங்கன்:\n\nஇராமானுசன் என்தன் மாநிதி\n\nஎன்றும்\n\nஇராமனுசன் என்தன் சேமவைப்பு\n\nஎன்றும் திருவாய் மலர்ந்தருளினாராம். எனவே இராமனுசரின் பூத உடல் என்ற அந்த நிதி வெளியே எங்கும் போகலாகாது என்று அரங்கன் தன் திருக்கோவில் வளாகத்திலேயே (\"ஆவரணத்துக்குள்ளேயே\") எவ்வாறு ஒரு அரசன் தன் பெண்டிரை தன் அந்தபுரத்திலே அடக்கி வைப்பானோ அதுபோல தன்னுடைய சன்னதிக்குள்ளேயே, (\"யதி ஸம்ஸ்காரவிதியின் படி\"), பள்ளிப்படுத்தினர்.\n\nபல வருடங்களுக்கு முன் வைணவ மரபில், துறவிகளை எரிக்கும் வழக்கம் கிடையாது. மாறாக அவர்களை திருப்பள்ளிப் படுத்துவார்கள் (புதைத்தல்). இராமானுசரின் பூதவுடலை ஸ்ரீரங்கம் கோவில் வளாகத்தில் (முன்னாள் வசந்த மண்டபம் என்றழைக்கப்பட்ட இடத்தில்) திருப்பள்ளிப்படுத்தி அதன் மேல் எழுப்பப்பட்டது தான் தற்போதைய உடையவர் சன்னிதி. இன்றும் நாம் இவருடைய பூத உடலை தரிசிக்கலாம் இவரின் திருமேனியில் தலைமுடி கைநகம் போன்றவற்றைக் கூட எளிதாகக் காண இயலும். ஸ்ரீரங்கத்தில் இராமானுசரின் சன்னதியில் எழுந்தருளியுள்ள திருமேனிக்கு தானான திருமேனி.என்று பெயர்.\n\n"}
{"id": "141159", "url": "https://ta.wikipedia.org/wiki?curid=141159", "title": "தக்கோலப் போர்", "text": "தக்கோலப் போர்\n\nதக்கோலப் போர் கி.பி. 949 ஆம் வருடம் வேலூர் மாவட்டத்திலுள்ள தக்கோலம் என்னும் ஊரில் நடைபெற்றது. இந்தப் போரில் இராஜாதித்தர் தலைமையிலான முதலாம் பராந்தக சோழனின் சோழர் படையும் இராட்டிரகூட மன்னன் கன்னர தேவனின் தலைமையிலான இராட்டிரகூட படையும் மோதின. இப்போரில் சோழர் படைக்குத் துணையாகச் சேரரின் படைகளும் இராட்டிரகூடர் படைக்குத் துணையாக கங்கரின் படையும் வந்தன. மிகவும் கொடூரமாக நடந்த இப்போரில் கங்க மன்னன் இரண்டாம் பூதுகனின் (கன்னரதேவனின் மைத்துனன்) நஞ்சு தோய்ந்த அம்பினால் இளவரசர் இராஜாதித்தர் கொல்லப்பட்டார். இதனால் சோழர் படை தோல்வியுற்றது.\n"}
{"id": "141162", "url": "https://ta.wikipedia.org/wiki?curid=141162", "title": "கீட்டோன்", "text": "கீட்டோன்\n\nகீட்டோன் \"(ketone)\" என்பது கரிம வேதியியலில் RC(=O)R' என்னும் அமைப்பைக் கொண்ட ஒரு கரிம வேதியியல் சேர்மமாகும். இதில் R உம், R' உம் வெவ்வேறு வகையான கார்பன் அணுக்கள் கொண்ட பதிலியாக இருக்கலாம். கீட்டோனும் ஆல்டிகைடும் சிறப்புக்கூறாக கார்பனைல் குழுவைக் (C=O) கொண்டுள்ளன. கார்பனைல் குழு என்பது கார்பன் ஆக்சிசனுடன் இரட்டைப் பினைப்பால் பிணைக்கப்பட்டிருக்கும் குழுவைக் குறிக்கிறது. −OH அல்லது −Cl போன்ற வினைத்திறன் மிக்க வேதி வினைக்குழுக்கள் கார்பனைல் குழுவிலுள்ள கார்பன் அணுவுடன் நேரடியாக இணைக்கப்படாமல் கார்பாக்சிலிக் அமிலங்களில் −COOH இணைந்திருப்பது போல இணைந்துள்ள காரணத்தால் கார்பனைல் குழு ஓர் எளியகுழுவாகக் கருதப்படுகிறது. பல கீட்டோன்கள் கண்டறியப்பட்டுள்ளன. அவை உயிரியலிலும் தொழிற்துறையிலும் முக்கியத்துவம் பெற்றவையாகவும் உள்ளன. மிகச்சிறிய கீட்டோனாகக் கருதப்படும் அசிட்டோன் என்ற கரைப்பானும் கீட்டோசுகள் என அழைக்கப்படும் பல சர்க்கரைகளும் கீட்டோன்களுக்கு உதாரணமாகும். \n\nSection::::பெயரிடலும் பெயர்க்காரணமும்.\nகீட்டோன் என்னும் சொல் அசிட்டோன் என்று பொருள்படும் பழைய இடாய்ச்சு மொழிச் சொல்லில் இருந்து பிறந்தது.\nஐயுபிஏசி முறை கலைச்சொல் வழக்கு விதிகளின் படி கீட்டோன்களின் முதல் வடிவமாகிய ஆல்க்கேன்களின் பெயரில் கடைசியாக உள்ள ’ஏன்’ என்ற பின்னொட்டை நீக்கிவிட்டு அதற்குப் பதிலாக ’அனோன்’ என்ற பின்னொட்டைச் சேர்க்கவேண்டும். கார்பனைல் குழு இருக்குமிடம் பொதுவாக எண்களால் சுட்டப்படும். ஆனால் சில மிகவும் முக்கியமான கீட்டோன்களுக்கு மட்டும் மரபு வழியாக வரும் இந்த முறையைப் பின்பற்றாத பழைய பெயர்களில் இன்றும் அழைக்கப்படுகின்றன. அசிட்டோன், பென்சோபீனோன் இரண்டையும் இதற்கு எடுத்துக்காட்டாகக் கூறலாம். ஐயுபிஏசி முறை கலைச்சொல் வழக்கு விதிகள் பயன்படுத்தப்படாத பெயர்களாக இவை இருந்தாலும் இருத்திக்கொள்ளப்பட்ட பெயர்களாகக் கருதப்படுகின்றன சில அறிமுறை இரசாயனவியல் நூல்கள் அசிட்டோனை (CH3-CO-CH3) அசிட்டோன் என்பதற்குப் பதிலாக 2-புரோப்பனோன் அல்லது புரோப்பேன்-2-ஓன் எனக் குறிப்பிடுகின்றன.\n\nகார்பனைல் குழுவுடன் இணைக்கப்பட்டுள்ள இரண்டு ஆல்க்கைல் குழுக்களின் பெயரை தனித்தனியாக எழுதி அவற்றை அடுத்து கீட்டோன் என்ற சொல் சேர்க்கப்பட்டு கீட்டோன்களின் பொதுப் பெயர்கள் உருவாக்கப்படுகின்றன. ஆல்க்கைல் குழுக்களின் பெயர்கள் அகரவரிசைப்படி எழுதப்படுகின்றன. இரண்டு குழுக்களும் ஒன்றாகவே அமையும் நிகழ்வில் டை என்ற முன்னொட்டு சேர்த்துக் கொள்ளப்படுகிறது. பிற குழுக்களின் இருப்பிடத்தைக் குறிப்பிட கிரேக்க எழுத்துக்கள் பயன்படுத்தப்படுகின்றன. கார்பனைல் குழுவுக்கு அடுத்துள்ள கார்பன் அணு α-கார்பன் எனப்படுகிறது. கீட்டோனிலுள்ள இரண்டு ஆல்கைல் குழுக்களும் சமமாக இருப்பின் அக்கீட்டோன் சமச்சீர் கீட்டோன் என்றும் அவ்வாறு சமமாக இல்லையெனில் அக்கீட்டோன் சமச்சீரற்ற கீட்டோன் எனப்படுகிறது. \nஅதிகமாகப் பயன்படுத்தப்படாவிட்டாலும் ஆக்சோ என்பது ஐயுபிஏசி முறையில் கீட்டோன் என்ற வேதி வினைக்குழுவிற்காக வழங்கப்படும் ஒரு முன்னொட்டாகும். இருப்பினும் மற்ற முன்னொட்டுகளும் பயன்படுத்தப்படுகின்றன. உயிர்வேதியியல் சூழலில் \"கீட்டோ\" அல்லது \"ஆக்சோ\" ஆகியவை கீட்டோன் வேதிவினைக்குழுவைக் குறிக்கப் பயன்படுத்தப்படுகின்றது. ஆக்சோ என்பது வேதியியலில் பரவலாகப் பயன்படுகின்றது. எடுத்துக்காட்டாக ஓர் ஆக்சிசன் அணு இடைநிலைத் தனிமத்துடன் பிணைந்திருப்பதை உலோக ஆக்சோ என்று குறிக்கிறார்கள்.\n\nSection::::கட்டமைப்பும் பண்புகளும்.\nகீட்டோன் கார்பன் பெரும்பாலும் \"sp2 கலப்பினமாக்கல் வகையாக விவரிக்கப்படுகிறது. இவ்வகை கலப்பினமாதல் மின்னணு மற்றும் மூலக்கூற்று கட்டமைப்பு இரண்ட்டையும் உள்லடக்கியுள்ளது. கீட்டோன்கள் சமதள முக்கோண வடிவில் கீட்டோனிக் கார்பனைச் சூழ்ந்து காணப்படுகின்றன. C−C−O மற்றும் C−C−C பிணைப்புகளும் தோராயமாக 120° பிணைப்புக் கோணமும் கொண்டுள்ளன. கார்பனைல் குழு கார்பன் கூடுக்குள்ளேயே இரண்டு கார்பன் அணுக்களுடன் இணைந்திருப்பதில் கீட்டோன்கள் ஆல்டிகைடுகளில் இருந்து வேறுபடுகின்றன. ஆல்டிகைடுகளில் கார்பனைல் குழு ஒரு கார்பன் மற்றும் ஒரு ஐதரசன் அணுக்களுடன் பிணைந்து சங்கிலியின் இறுதியில் அமைந்துள்ளன. கார்பனைல் குழுவைக் கொண்டுள்ள கார்பாக்சிலிக் அமிலங்கள், எசுத்தர்கள், அமைடுகள் போன்ற வேறு வேதி வினைக்குழுக்களில் இருந்தும் கீட்டோன்கள் மாறுபடுகின்றன. \nகார்பனைல் குழு முனைவுத் தன்மை கொண்டதாக உள்ளது. ஏனெனில் ஆக்சிசனின் எலக்ட்ரான் ஏற்புத்தன்மை கார்பனின் எலக்ட்ரான் ஏற்புத் தன்மையைக் காட்டிலும் அதிகமாகும். எனவே கீட்டோன்கள் ஆக்சிசனில் உட்கருகவரிகளாகவும் கார்பனில் எலக்ட்ரான் கவரிகளாகவும் செயல்படுகின்றன. ஏனெனில் கார்போனைல் குழு ஐதரசன் பிணைப்பு மூலம் தண்ணீருடன் இடைவினை புரிகிறது. தொடர்புடைய மெத்திலீன் சேர்மங்களைக் காட்டிலும் கீட்டோன்கள் தண்ணீரில் நன்கு கரைகின்றன. அவை ஐதரசன் பிணைப்பு ஏற்பிகளாகும். மேலும் இவை ஐதரசன் பிணைப்பு கொடையாளிகளும் இல்லை தங்களுக்குள் சேர்ந்து ஐதரசன் பிணைப்பாக உருவாவதுமில்லை.\n\nSection::::கீட்டோனின் வகைப்பாடுகள்.\nகீட்டோன்கள் அவைகளின் மாற்றீட்டின் அடிப்படையில் வகைப்படுத்தப்படுகின்றன. கார்போனைல் மையத்துடன் இணைக்கப்பட்ட இரண்டு கரிமப் பொருள்களின் சமன் அடிப்படையில் கீட்டோன்கள் சமச்சீர் மற்றும் சமச்சீரற்ற கீட்டோன்கள் எனவும் வகைப்படுத்தப்படுகின்றன. அசிட்டோன் மற்றும் பென்சோபீனோன் இரண்டும் சமச்சீர் கொண்ட கீட்டோன்கள் ஆகும். அசிட்டோபீனோன் என்பது சமச்சீரற்ற கீட்டோன் ஆகும்.\n\nSection::::டைகீட்டோன்கள்.\nவழக்கத்திற்கு மாறான பண்புகளுடன் பலவகையான டைகீட்டோன்கள் அறியப்படுகின்றன. டை அசிட்டைல் என்பது எளீய டைகீட்டோன் ஆகும். அசிட்டைல் அசிட்டோன் என்பது கிட்டத்தட்ட தவறான சொல் வழக்கில் பயன்படுத்தப்படுகிறது.\n"}
{"id": "141165", "url": "https://ta.wikipedia.org/wiki?curid=141165", "title": "கவண்", "text": "கவண்\n\nகவண் விளையாட்டை ஒரு தொழில் விளையாட்டாகவும் கொள்ளலாம். \n\nSection::::சங்க இலக்கியத்தில்.\nமலையில் புனத்தில் விளைந்திருக்கும் தினையை இரவு வேளையில் யானைகள் மேயவருவதை அதன் ஓசையால் உணர்ந்துகொண்ட கானவன் யானைக்கூட்டத்தை ஓட்டுவதற்காகப் பரண்மீது இருந்துகொண்டு கல்லறிந்தான். \n\nஅந்தக் கல் வானத்திலிருந்து விண்மீன் விழுவது போலப் பாய்ந்து விழுந்தது. வழியில் வேங்கை மலர்களை உதிரச்செய்தது. அடுத்துத் தேன்கூட்டைச் சிதைத்தது. இறுதியில் பலாப்பழத்துக்குள்ளே நுழைந்து தங்கிவிட்டது. \n\nஇது சங்க கால ஆடவரின் கைவன்மையைக் காட்டுகிறது. \n\n"}
{"id": "141166", "url": "https://ta.wikipedia.org/wiki?curid=141166", "title": "பென்சோகுயினோன்", "text": "பென்சோகுயினோன்\n\nபென்சோகுயினோன் (\"Benzoquinone\") என்பது ஒற்றை பென்சீன் வளையம் கொண்ட குயினோன் சேர்மம். இதில் இரண்டு வகைகள் உள்ளன:\n"}
{"id": "141167", "url": "https://ta.wikipedia.org/wiki?curid=141167", "title": "கவணை", "text": "கவணை\n\nகவணை என்பது கவண் போன்ற மற்றொரு கருவி. \n\nகவண் ஆடவர் பயன்படுத்தும் கருவி. கவணை மகளிர் பயன்படுத்தும் கருவி. \n\nஇக்காலக் கவணையில் எலாஸ்டிக் உந்துவிசை கல்லை எறியும். கவட்டையில் இரண்டு இழுவிசை ரப்பர்கள் கட்டப்பட்டு நடுவில் உள்ள வாரில் மணியாங்கல் வைத்து இழுத்து விடப்படும். \n\nசங்க காலத்தில் ரப்பர் இல்லை. விசித்திறன் கொண்ட இரண்டு மூங்கில் சிம்புகள் கவட்டையில் கட்டப்பட்டிருக்கும். மூங்கில் சிம்புகள் வாரால் இணைக்கப்பட்டிருக்கும். வாரில் கல்லை வைத்து இழுத்து விட்டால் மூங்கில் சிம்பின் விசை மணியாங்கல்லை உந்தித் தள்ளும். \n\nசங்க கால மகளிர் தினைப்புனம் காவலின்போது செவாய்ப் பாசினங்களை (கிளிகளை) ஓட்ட இதனைப் பயன்படுத்தினர்.\n\n"}
{"id": "141168", "url": "https://ta.wikipedia.org/wiki?curid=141168", "title": "தமிழ்நாட்டில் சைனர் கோயில்கள்", "text": "தமிழ்நாட்டில் சைனர் கோயில்கள்\n\nதமிழ்நாட்டில் 20-ம் நூற்றாண்டுக்கு முன் கட்டப்பட்ட பழமையான சைனர் கோயில்கள் 60 உள்ளன. பின்னர் கட்டப்பட்ட புதிய கோயில்கள் 23 உள்ளன. அவை இங்குப் பாகுபடுத்தப்பட்டு அகர வரிசையில் தொகுத்துத் தரப்படுகின்றன. \n\n\n\n\n"}
{"id": "141180", "url": "https://ta.wikipedia.org/wiki?curid=141180", "title": "திசையன்களின் நாற்பெருக்கம்", "text": "திசையன்களின் நாற்பெருக்கம்\n\nகணிதத்தில் திசையன்களின் நாற்பெருக்கம் (\"quadruple product\") என்பது யூக்ளிடின் முப்பரிமாண வெளியில் அமையும் நான்கு திசையன்களின் பெருக்கலாகும். இந்நாற்பெருக்கத்தில் \"திசையிலி நாற்பெருக்கம்\" மற்றும் \"திசையன் நாற்பெருக்கம்\" என இரண்டு வகைகள் உள்ளன.\n\nSection::::திசையிலி நாற்பெருக்கம்.\nயூக்ளிடின் முப்பரிமாண வெளியில் அமைந்த நான்கு திசையன்கள் a, b, c, d என்க.\n\nஇவற்றை இரு சோடிகளாக எடுத்துக் கொண்டு ஒவ்வொரு சோடியின் குறுக்குப் பெருக்கல் காண அதன் முடிவுகள் இரு திசையன்களாகக் கிடைக்கும். இவ்விரண்டு புதிய திசையன்களின் புள்ளிப் பெருக்கலே எடுத்துக் கொள்ளப்பட்ட நான்கு திசையன்களின் திசையிலி நாற்பெருக்கம். இறுதியாகக் கிடைக்கும் மதிப்பு ஒரு திசையிலியாக அமைவதால் இந்நாற்பெருக்கம் திசையிலி நாற்பெருக்கமென அழைக்கப்படுகிறது.\n\na, b, c, d -திசையன்களின் திசையிலி நாற்பெருக்கம்:\n\nஇந்நாற்பெருக்கத்தின் மதிப்பு காணும் வாய்ப்பாடு:\n\nபின்வரும் அணிக்கோவை மூலமாகவும் இந்நாற்பெருக்கத்தின் மதிப்பைக் காணலாம்:\n\nSection::::திசையன் நாற்பெருக்கம்.\nயூக்ளிடின் முப்பரிமாண வெளியில் அமைந்த நான்கு திசையன்கள் a, b, c, d என்க.\n\nஇவற்றை இரு சோடிகளாக எடுத்துக் கொண்டு ஒவ்வொரு சோடியின் குறுக்குப் பெருக்கல் காண அதன் முடிவுகள் இரு திசையன்களாகக் கிடைக்கும். மீண்டும் இவ்விரண்டு புதிய திசையன்களின் குறுக்குப் பெருக்கலே எடுத்துக் கொள்ளப்பட்ட நான்கு திசையன்களின் திசையன் நாற்பெருக்கம். இறுதியாகக் கிடைக்கும் மதிப்பு ஒரு திசையனாக அமைவதால் இந்நாற்பெருக்கம் திசையன் நாற்பெருக்கமென அழைக்கப்படுகிறது.\n\na, b, c, d -திசையன்களின் திசையன் நாற்பெருக்கம்:\n\nஇந்நாற்பெருக்கத்தின் மதிப்பு காணும் வாய்ப்பாடு:\n\nபின்வரும் முற்றொருமையைப் பயன்படுத்தி இவ்வாய்ப்பாட்டிற்குச் சமான வடிவங்களைக் காணலாம்:\n\nSection::::வெளி இணைப்புகள்.\nWeisstein, Eric W. \"Vector Quadruple Product.\" From MathWorld—A Wolfram Web Resource. http://mathworld.wolfram.com/VectorQuadrupleProduct.html\n"}
{"id": "141184", "url": "https://ta.wikipedia.org/wiki?curid=141184", "title": "ஸ்டாஃபோர்ட் கிரிப்ஸ்", "text": "ஸ்டாஃபோர்ட் கிரிப்ஸ்\n\nசர் ரிச்சர்ட் இசுடாஃபோர்டு கிரிப்சு (\"ஸ்டாஃபோர்ட் கிரிப்ஸ்\", \"இசுடாஃவோர்டு கிரிப்சு\", \"Sir Richard Stafford Cripps,\" 24 ஏப்ரல் 1889 – 21 ஏப்ரல் 1952) இருபதாம் நூற்றாண்டின் முதல் பகுதியில் வாழ்ந்த ஓர் பிரித்தானியத் தொழிற் கட்சியின் அரசியல்வாதி. இரண்டாம் உலகப் போர்க் காலத்தில் ஐக்கிய இராச்சியத்தின் போர்க்காலக் கூட்டணி அரசில் பல பதவிகளை வகித்தவர். சோவியத் ஒன்றியத்திற்கான தூதராகவும் வானூர்தி தயாரிப்புத்துறை அமைச்சராகவும் இந்தக் காலகட்டத்தில் பணியாற்றியுள்ளார். போருக்குப் பின்னர் அட்லி தலைமையில் அமைந்த தொழிற் கட்சி அரசில் முதலில் வணிக வாரியத் தலைவராகவும் 1947-50களில் பிரித்தானிய நிதி அமைச்சராகவும் பணிபுரிந்துள்ளார். நிதி அமைச்சராக பிரித்தானியாவின் போருக்குப் பின்பான பொருளாதார வளமைக்கு அடிக்கல் நாட்டியதாகக் கருதப்படுகிறார்.\n\nSection::::இரண்டாம் உலகப்போர்.\n1940இல் வின்ஸ்டன் சர்ச்சில் போர்க்கால கூட்டணி அரசுக்கு தலைமையேற்றபோது கிரிப்சை, அவரது மார்க்சிய சார்பினால், உருசியாவிற்கு பிரித்தானியத் தூதராக அனுப்பினார். செருமனியுடன் இணைந்திருந்த ஜோசப் ஸ்டாலின் மனதை மாற்றுவார் என நம்பினார். 1941இல் செருமனி தாக்கியபோது சோவியத் ஒன்றியத்தை நேச நாடுகள் பக்கம் இழுப்பதில் கிரிப்ஸ் பெரும் பங்காற்றினார். இதனால் 1942இல் பிரித்தானியாவிற்குத் திரும்பிய கிரிப்ஸ் மக்களிடம் பெரும் மதிப்பைப் பெற்றார். இந்த நன்மதிப்புடன் இந்தியாவிற்கு, போர்க்காலத்தில் இந்தியத் தேசியத் தலைவர்களின் ஒத்துழைப்பைப் பெற, சர்ச்சில் கிரிப்சை தூது அனுப்பினார். இதன் பின்னர் போர்க்கால அமைச்சரவையிலிருந்து விலகி வானூர்தி தயாரிப்பு அமைச்சராகப் பணியாற்றினார். 1945இல் மீண்டும் தொழிற்கட்சியில் இணைந்தார்.\n\nSection::::போருக்குப் பின்னர்.\nபோருக்குப் பின்னர் பொறுப்பேற்ற தொழிற்கட்சியின் பிரதமர் கிளெமென்ட் அட்லி கிரிப்சை வணிக வாரியத்தின் தலைவராக பணியமர்த்தினார். முந்தைய வாக்குறுதிகளுக்கிணங்க அட்லி 1946ஆம் ஆண்டு கிரிப்சை அமைச்சரவை தூதுக்குழுவின் உறுப்பினராக இந்தியாவிற்கு அனுப்பினார். இக்குழுவில் \nகிரிப்சைத் தவிர இந்தியாவுக்கான வெளியுறவுச் செயலர் பெத்விக் லாரன்சு பிரபு, அடிமிரால்டியின் முதல் பிரபு (கடற்படை முதன்மைத் தளபதி) ஏ. வி. அலெக்சாந்தர் ஆகியோர் இடம் பெற்றிருந்தனர். இவர்களால் முன்வைக்கப்பட்ட \"ஒருங்கிணைந்த இந்தியா விடுதலை கருத்துரு\" இந்திய தேசியக் காங்கிரசு மற்றும் அகில இந்திய முஸ்லிம் லீக் தலைவர்களால் ஏற்றுக்கொள்ளப்படாது இந்தியப் பிரிவினைக்கு வழிகோலிட்டது.\n\n1947இல் ஏற்பட்ட அரசியல் மற்றும் நிதி நெருக்கடிகளை சமாளிக்க புதியதாக உருவாக்கப்பட்ட பொருளியல் விவகார அமைச்சராகப் பொறுப்பேற்றார். ஆறு வாரங்களிலேயே பிரித்தானியக் கருவூல வேந்தர் ஹியூ டால்டன் பதவி விலக இவரது அமைச்சை இணைத்து கிரிப்ஸ் பிரித்தானியக் கருவூல வேந்தர் ஆனார். இந்தப் பொறுப்பில் வரிகளை உயர்த்தி உள்நாட்டு நுகர்வைக் கட்டுப்படுத்தி ஏற்றுமதிகளை வளரச் செய்தார். இதனால் பிரித்தானிச் செலாவணி ஸ்டெர்லிங்கின் மதிப்புயர நிதி நெருக்கடிகளிலிருந்து நாட்டைக் காப்பாற்றினார். நிலக்கரி மற்றும் எஃகு தொழிலகங்களை அரசுடமை ஆக்க வேண்டும் என்ற கருத்துடையவராக இருந்தார். தமது கடுமையான நடவடிக்கைகளால் புகழ் இழந்தாலும் அவரது முனைப்பும் நேர்மையும் அனைவராலும் பாராட்டப்பட்டது.\n\n"}
{"id": "141190", "url": "https://ta.wikipedia.org/wiki?curid=141190", "title": "பக்சார் சண்டை", "text": "பக்சார் சண்டை\n\nபக்சர் சண்டை அல்லது பக்சர் போர் (\"Battle of Buxar\") 1764 இல் பக்சாரில், (பிகார்) நடைபெற்ற ஒரு சண்டை. இதில் சர் ஹெக்டர் மன்ரோ தலைமையிலான பிரித்தானிய கிழக்கிந்திய நிறுவனத்தின் படைகள் முகலாயப் பேரரசர் இரண்டாம் ஷா ஆலம், அயோத்தி நவாப், வங்காள நவாப் ஆகியோரின் கூட்டணிப் படைகளை வென்றன. இதன் மூலம் கிழக்கு இந்தியாவில் கிழக்கிந்திய நிறுவனம் பலம் பொருந்திய ஆதிக்க சக்தியாக உருப்பெற்றது. \n\n1757 இல் நடைபெற்ற பிளாசி சண்டையில் வெற்றியடைந்த கிழக்கிந்திய நிறுவனம் வங்காளத்தில் குறிப்பிடத்தக்க சக்தியாக மாறியது. பிற நாடுகளின் உள் விவகாரங்களில் தலையிடத் தொடங்கியது. குறிப்பாக வங்காளத்தின் நவாப் மீர் காசிமைத் தங்கள் கைப்பாவையாக்க முயன்றனர். ஆனால் மீர் காசிம் அவர்களது கம்பனி அதிகாரிகளின் கட்டளைகளை மீறி சுதந்திரமாகச் செயல்படத் தொடங்கினார். நிருவாகத்தில் சீருதிருத்தங்களை அறிமுகம் செய்தார்; தனது படைகளுக்கு ஐரோப்பிய முறைப்படி பயிற்சி அளிக்கத் தொடங்கினார். பிரித்தானியர் விருப்பப்படி இந்திய வர்த்தகர்கள் மீது கூடுதல் வரி விதிக்க மறுத்து விட்டார். இதனால் 1763 இல் கிழக்கிந்திய நிறுவனம் அவரைப் பதவியிலிருந்து விரட்டியடித்தது. அவுதிற்குத் தப்பியோடிய மீர் காசிம், அவாத் நவாபிடம் தஞ்சம் புகுந்தார். அதே நேரம் வாரிசுரிமைச் சண்டையால் டெல்லியை விட்டு வெளியேறியிருந்த முகலாயப் பேரரசர் இரண்டாம் ஷா ஆலமும் அவுதில் இருந்தார். இவ்விருவரது துணையுடன் அவத் நவாப் சுஜா உத்-தவுலா பிரித்தானியக் கட்டுப்பாட்டில் இருந்த வங்காளத்தின் மீது படையெடுத்தார்.\n\nஅக்டோபர் 23, 1764 இல் இரு தரப்புப் படைகளும் கங்கையாற்றுக் கரையில் பக்சார் எனுமிடத்தில் சந்தித்தன. இந்திய ஆட்சியாளர்களிடையே ஒற்றுமையில்லாததால் அவர்களது படைகள் சரிவர ஒருங்கிணைக்கப்படவில்லை. இதனால் சுமார் 7,000 பேர் அடங்கிய கிழக்கிந்தியக் கம்பனிப் படை சுமார் 40,000 பேர் கொண்ட இந்தியப் படையை எளிதில் தோற்கடித்தது. போர்க்களத்தை விட்டு தனது கருவூலத்துடன் தப்பியோடிய மீர் காசிம் பின்பு தற்கொலை செய்து கொண்டார். \n\nஷா ஆலம் வாரணாசியில் கம்பனிப் படைகளிடம் சரண் அடைந்தார். வங்காளம், ஒரிசா, பீகார் பகுதிகளில் பிரித்தானிய ஆட்சியை அங்கீகரித்தார். இவ்வாறு புக்சார் சண்டையின் முடிவில் கிழக்கிந்திய நிறுவனத்தை எதிர்த்த இந்திய ஆட்சியாளர்கள் வலுவிழந்து போயினர். \n\nSection::::அலகாபாத் ஒப்பந்தம்.\nபோரின் முடிவில் 12 ஆகஸ்டு 1765 அன்று முகலாயப் பேரரசர் ஷா ஆலமிற்கும், கிழக்கிந்திய கம்பெனிக்கும் இடையே அலகாபாத் ஒப்பந்தம் ஏற்பட்டது. இந்த ஒப்பந்தப்படி, வங்காளம், பிகார் மற்றும் ஒடிசா உள்ளிட்ட கிழக்கிந்தியாவின் மக்களிடம் கிழக்கிந்திய கம்பெனி நேரடியாக வரி வசூலிக்கும் உரிமை பெற்றது. மேலும் அவாத் நவாப் சுஜா உத்-தவுலா அலகாபாத் ஒப்பந்தத்தில் கையெழுத்திட்டு, கம்பனியாருடன் அமைதி ஏற்படுத்திக் கொண்டார். \n\nகிழக்கு இந்தியாவின் பெரும் பகுதிகள் கிழக்கிந்தியக் கம்பெனியின் நேரடிக் கட்டுப்பாட்டில் வந்தன. இதனால் பிளாசி சண்டையும், புக்சார் சண்டையும் இந்தியாவில் கம்பெனி ஆட்சி அமைய முதல் படிகளாகக் கருதப்படுகின்றன.\n\n\n"}
{"id": "141201", "url": "https://ta.wikipedia.org/wiki?curid=141201", "title": "ஜே. ஆர். ரங்கராஜு", "text": "ஜே. ஆர். ரங்கராஜு\n\nஜே. ஆர். ரங்கராஜு (1875 - 1959) ஒரு தமிழ்ப் புதின எழுத்தாளர். தமிழ் புதின எழுத்தின் முன்னோடிகளில் ஒருவர். பல புகழ்பெற்ற துப்பறியும் புதினங்களை எழுதியுள்ளார்.\n\nSection::::வாழ்க்கைக் குறிப்பு.\nஇவரது முழுப்பெயர் ஜெகதாபி ரகுபதி ரங்கராஜு. தமிழ்நாடு, பாளையங்கோட்டையில் 1875 இல் பிறந்தார். 1908 முதல் புதினங்கள் எழுதத் தொடங்கினார். திருவல்லிக்கேணி துப்பறியும் கோவிந்தன், இவர் உருவாக்கிய புகழ்பெற்ற துப்பறிவாளர் பாத்திரம். சவுக்கடி சந்திரகாந்தா எனும் புரட்சிப்பெண் பாத்திரத்தையும் உருவாக்கினார். இவரது புதினங்களில் கோயில்களில் நடக்கும் முறைகேடுகள், பெண் விடுதலை போன்ற சமூக சீர்திருத்தக் கருத்துகள் காணக் கிடைக்கின்றன. மொத்தம் எட்டு துப்பறியும் புதினங்கள் எழுதியுள்ளார். அவை பலமுறை மறுபதிப்பு கண்டுள்ளன. \"இராஜாம்பாள்\" 23 பதிப்புகள், \"சந்திரகாந்தா\" 13 பதிப்புகள், \"மோஹனசுந்தரம்\" 12 பதிப்புகள், \"ஆனந்தகிருஷ்ணன்\" 10 பதிப்புகள், \"ராஜேந்திரன்\" 9 பதிப்புகள், \"வரதராஜன்\" 2 பதிப்புகள் வெளிவந்தன. மொத்தம் 70,000 பிரதிகளுக்கு மேல் விற்பனையாகின. \"இராஜாம்பாள்\" புதினம் மேடை நாடகமாக்கப்பட்டது. வரதராஜன் புதினத்தின் பல பகுதிகள் இலக்கியத் திருட்டு என ரங்கராஜு மீது வழக்குப் போடப்பட்டது. இவ்வழக்கில் அவருக்கு சிறை தண்டனை அல்லது அபராதம் விதிக்கப்பட்டது. இவரது நூல்களை 2009 இல் தமிழக அரசு நாட்டுடமை ஆக்கியது.\n\nஇவர் 1910களில் வெளியான “கிரிஷிகன்” என்னும் இதழின் ஆசிரியராகப் பணியாற்றினார். ரங்கராஜூ ஒரு வேளாண்மைக்காரரும் வர்த்தகரும் கூட. சென்னை கிண்டி, ராஜ் பவன் மாளிகைக்கு எதிரில் அமைந்திருந்த அவரது “ராஜூ தோட்டம்” புகழ் பெற்றது.\n\nSection::::திரைப்படங்கள்.\nஜேயார் ரங்கராசுவின் இராஜாம்பாள் புதினம் 1935 இலும், 1951 இலும் இருமுறை திரைப்படமாக்கப்பட்டது. சந்திரகாந்தா புதினம் 1936 இல் திரைப்படமாக்கப்பட்டது.\n\n\n\n"}
{"id": "141204", "url": "https://ta.wikipedia.org/wiki?curid=141204", "title": "கவறு", "text": "கவறு\n\nகவறு என்பது ஒரு சூதாட்டம்.\n\nகவறு என்னும் சொல் கவலைகொள்ள வைப்பதைக் குறிக்கும். சூதாடி இழந்த பொருளை மீட்கவேண்டும் எனக் கவலைகொள்ள வைப்பதால் இந்த விளையாட்டைக் கவறு என்றனர். \nநட்ட கவற்றினால் சூது இன்னா என்னும் பாடலடிகளும் இதனைப் புலப்படுத்துகின்றன. \nபிரியவிருக்கும் காதலனுக்கு அவன் காதலி வாழ்க்கை என்பது கவறுக்காய் போல ஏதோ ஒரு வாய்ப்பு என்று கூறுவதிலிருந்து இதனை உணர்ந்துகொள்ளலாம். \n"}
{"id": "141208", "url": "https://ta.wikipedia.org/wiki?curid=141208", "title": "தமிழ் தேசம் (திரைப்படம்)", "text": "தமிழ் தேசம் (திரைப்படம்)\n\nதமிழ் தேசம் 2011 ஆம் ஆண்டில் வெளிவந்த தமிழ்த் திரைப்படம் ஆகும். இந்தப் படத்தில் கதாநாயகனாக ரகுவண்ணனும், கதாநாயகியாக வர்ஷினியும் நடித்துள்ளனர். இந்தத் திரைப்படத்தை இயக்கியவர் தமிழ்ச்செல்வன். இவரே இந்தப் படத்திற்கு கதையும் எழுதியுள்ளார்.\n"}
{"id": "141209", "url": "https://ta.wikipedia.org/wiki?curid=141209", "title": "இந்தியப் பஞ்சம், 1896–97", "text": "இந்தியப் பஞ்சம், 1896–97\n\nஇந்தியப் பஞ்சம், 1896–97 (\"Indian famine of 1896–1897\") பிரித்தானிய இந்தியாவின் வடக்கு மற்றும் நடுப்பகுதிகளைப் பீடித்த ஒரு பெரும் பஞ்சமாகும். 1896 இல் புந்தேல்கண்ட் என்னும் இடத்தில் தொடங்கி பின்பு ஐக்கிய மாகாணங்கள், மத்திய மாகாணங்களும் பெராரும், பீகார், மும்பை மற்றும் சென்னை மாகாணங்களில் சில பகுதிகள் ஆகிய இடங்களுக்கும் பரவியது. இவை தவிர ராஜபுதானா, மத்திய இந்திய முகமை, ஐதராபாத் மாநிலம் போன்ற மன்னர் அரசுகளுக்கும் (சமஸ்தானங்கள்) பரவியது. இரு ஆண்டுகளில் எட்டு லட்சம் சதுர கிமீ பரப்புள்ள பகுதிகளையும் 6.95 கோடி மக்களையும் பாதித்தது. இப்பஞ்சத்தை சமாளிக்க 1883 ஆம் ஆண்டு உருவாக்கப்பட்ட தற்காலிகப் பஞ்ச விதிகளின் படி பெரிய அளவில் பிரித்தானிய அரசு நிவாரணப் பணிகளை மேற்கொண்டது. எனினும் பட்டினி, தொற்று நோய்கள் ஆகியவற்றால் பாதிக்கப்பட்டு சுமார் 10 லட்சம் மக்கள் மடிந்தனர்.\n\nஆக்ரா மாகாணத்தின் புந்தேல்கண்ட் மாவட்டத்தில் 1895 ஆம் ஆண்டு கோடைக்காலப் பருவ மழை பொய்த்ததால் வறட்சி நிலவியது. குளிர்காலப் பருவமழையும் தவறியதால் மாவட்ட நிருவாகம் பஞ்ச நிவாரணப் பணிகளைத் தொடங்கியது. ஆனால் அடுத்த ஆண்டும் கோடைக்கால பருவ மழை தவறியது. பஞ்சம் பிரித்தானிய இந்தியாவின் பிற பகுதிகளுக்கும் பரவியது. 1883 பஞ்ச விதிகளின் படி ரூ. 7.25 கோடிக்கு பஞ்ச நிவாரணப் பணிகள் மேற்கொள்ளப்பட்டன. ரு. 1.25 கோடி வரி விலக்கும் அளிக்கப்பட்டது. பொதுப் பணிகளில் வேலை செய்பவர்களுக்கு உணவு வழங்கப்பட்டது. இத்திட்டம் ஐக்கிய மாகாணங்களில் வெற்றிகரமாகச் செயல்பட்டது. ஆனால் மத்திய மாகாணங்களில் பழங்குடி மக்கள் பொதுப்பணித் திட்டங்களில் தொழிலாளர்களாக வேலை செய்யத் தயங்கியதால், அவர்களை நிவாரணம் சென்றடையவில்லை (பஞ்ச விதிகளின் படி பொதுப்பணி திட்டங்களில் வேலை செய்பவர்களுக்கு மட்டுமே நிவாரணம் வழங்கமுடியும்). மும்பை மாகாணத்தில் ஏற்கனவே இயந்திரமயமாக்கலால் நலிவடைந்திருந்த நெசவாளர்கள் பஞ்சத்தால் மேலும் கடுமையாக பாதிக்கப்பட்டனர். சென்னை மாகாணத்தில், காலனிய அரசு பின்பற்றிய தாராண்மியப் பொருளாதாரக் கொள்கைகளால் பஞ்சத்தின் பாதிப்புக் கூடியது. பஞ்சத்தினால் உணவுப் பொருள் பற்றாக்குறை ஏற்பட்ட போதும், காலனிய ஆட்சியாளர்கள் உணவு ஏற்றுமதியைத் தடுக்கவில்லை.\n\nபட்டினிச்சாவுகளுடன், காலரா, மலேரியா போன்ற தொற்று நோய்களால் பீடிக்கப்பட்டும் மக்கள் ஆயிரக்கணக்கில் மடிந்தனர். பிரித்தானிய ஆட்சிக்குட்பட்ட பகுதிகளில் மட்டும் சுமார் பத்து லட்சம் பேர் வரை மடிந்தனர். 1897 இல் கோடைக் காலப் பருவமழை தவறாது பெய்ததால் பஞ்சத்தின் கடுமை குறைந்து இயல்பு நிலை திரும்பியது. இப்பஞ்சத்தினையும், நிவாரணப் பணிகளையும் ஆராய்ந்த 1898 பஞ்சக் குழு, 1880 பஞ்ச விதிகளில் பல மாற்றங்களைச் செய்தது. பழங்குடிகளுக்கும் மலைவாழ் மக்களுக்கும் நிவாரணம் வழங்க புதிய விதிகள் வகுக்கப்பட்டன.\n\n\n\n"}
{"id": "141211", "url": "https://ta.wikipedia.org/wiki?curid=141211", "title": "கிளைக்கோகொழுமியம்", "text": "கிளைக்கோகொழுமியம்\n\nகிளைக்கோகொழுமிங்கள் (Glycolipids) காபோவைதரேட்டு (கார்போஹைட்ரேட்) (வழக்கமாக காலக்டோசுடனோ அல்லது குளுக்கோசு, இனோசிடால் போன்ற பிற தொகுதிகளுடனோ) இணைக்கப்பட்ட சர்க்கரைக் கொழுமியங்களாகும். உதாரணமாக அசைல்கிளிசரால்கள், செரமைடுகள் மற்றும் பிரெனால்களைக் கூறலாம். இவை ஆற்றலைக் கொடுப்பதிலும், செல்களை அடையாளம் காண்பதிலும் (மரபுக் குறிப்பான்களாக) பயன்படுகின்றன. கிளைக்கோகொழுமிங்கள், பெருங்குடும்பமான கிளைக்கோப்பிணைகளின் ஒரு பகுதியாக விளங்குகின்றன. பன்னாட்டு தனி மற்றும் பயன்பாட்டு வேதியியல் ஒன்றியம் கிளைக்கோகொழுமிங்களின் பெயரிடுமுறைகளை நெறிபடுத்தியுள்ளது.\n\n"}
{"id": "141212", "url": "https://ta.wikipedia.org/wiki?curid=141212", "title": "கால்நடை அணிகலன்கள்", "text": "கால்நடை அணிகலன்கள்\n\nகால்நடை அணிகலன்கள் என்பன, தமிழர்கள் தங்களால் வளர்க்கப்பெற்ற ஆடு, பசு, எருது மற்றும் எருமை இனங்களுக்கு அழகியல் சார்ந்து அணிவித்து அழகு பார்த்த உள்ளூர் பொருட்கள் ஆகும். இவ்வணிகலன்கள் கால்நடைகளின் உறுப்பு சார்ந்து, மூக்கு, கழுத்து, கால்கள், கொம்புகள் என அணிவிக்கப் பெறுகின்றன.\n\nSection::::மூக்கு அணிகலன்கள்.\nஎருது, காளை முதலியவற்றைக் கட்டுப்படுத்த அவற்றின் மூக்கைத் துளைத்துப் பூட்டும் கயிறு; மூக்காங்கயிறு அல்லது மூக்கணாங்கயிறு ஆகும்.\n\nSection::::கொம்பு அணிகலன்கள்.\nமாடு, ஆடுகளின் கொம்பில் அணிவிக்கப்பெறும் அணிகலன்கள் கொம்பணிகலன்கள் எனப்படும்.\nகால்நடைகளை எளிதாகக் கையாளும் வகையில் மூக்கணாங்கயிறு அணிவிக்கப் பெறுகிறது. சிலர் இக்கயிற்றில் சங்கு அல்லது சிறு மணிகளை கட்டி விடுவார்கள்\n\nSection::::கால் அணிகலன்கள்.\nகால்நடைகளின் கால்களில் அணிவிக்கப்பெறும் அணிகலன்கள் கால் அணிகலன்கள் எனப்படும். கால்நடைகளின் கால்களில் மணிகள், சிறு மணிகள், சதங்கைகள் போன்றவை அணிவிக்கப் பெறுகின்றன.\n\nSection::::கழுத்து அணிகலன்கள்.\nகால்நடைகளுக்கு கழுத்தில் மணிகள்,சங்குகள்,கண்ணேறு கயிறுகள், தாயத்துகள் போன்றவை அணிவிக்கப்பெறுகின்றன.\n"}
{"id": "141217", "url": "https://ta.wikipedia.org/wiki?curid=141217", "title": "காலக்டோசு", "text": "காலக்டோசு\n\nகாலக்டோசு (\"Galactose\"; \"Gal\") குளுக்கோசைவிட இனிப்பு குறைந்த சர்க்கரையாகும். காலக்டோசு குளுக்கோசின் இடைநிலை மாற்றியமாகும் (C4). அரைச்செல்லுலோசில் காணப்படும் காலக்டான், காலக்டோசு சர்க்கரையின் பல்பகுதியமாகும். நீராற்பகுப்பின் மூலம் காலக்டானிலிருந்து காலக்டோசைப் பெற முடியும்.\n\nSection::::வடிவமும் மாற்றியமும்.\nகாலக்டோசு திறந்த தொடரியாகவும், சுழல் வடிவிலும் காணப்படுகிறது. திறந்த தொடரி வடிவத்தில் தொடரி முடிவில் கார்போனைல் தொகுதி உள்ளது.\n\nகாலக்டோசின் நான்கு சுழல் மாற்றியன்கள்களில், இரண்டு ஆறுருப்பு பைரனோசு வளையத்தையும், இரண்டு ஐந்துருப்பு ஃபியுரனோசு வளையத்தையும் கொண்டுள்ளன. காலக்டோஃபியுரனோசு பாக்டீரியா, பூஞ்சையிலும், முதலுயிரியிலும் (புரோட்டோசோவா) உள்ளது.\n"}
{"id": "141239", "url": "https://ta.wikipedia.org/wiki?curid=141239", "title": "செங்கல்பட்டு உழவர் வழக்கு", "text": "செங்கல்பட்டு உழவர் வழக்கு\n\nசெங்கல்பட்டு உழவர் வழக்கு (\"Chingleput Ryots' Case\") பிரித்தானிய இந்தியாவின் சென்னை மாகாணத்தில் 1881-83 காலகட்டத்தில் நடைபெற்ற ஒரு வழக்கு. இதில் சென்னை மாகாண ஆளுனர் எம். ஈ. கிராண்ட் டஃப்பின் நடத்தை மாகாண மக்களிடையே கடும் அதிருப்தியை ஏற்படுத்தியது. இந்திய தேசியவாதிகள் காலனிய ஆட்சியின் கொடுங்கோன்மைக்கு எடுத்துக்காட்டாக இவ்வழக்கை முன்னிலைப்படுத்தினர்.\n\n1881 இல் செங்கல்பட்டில் சில உழவர்கள் தங்களை ஒரு தாசில்தார் மிரட்டிப் பணம் பிடுங்குவதாக நீதிமன்றத்தில் வழக்குத் தொடர்ந்தனர். இதற்கு பதிலடி தரும் வகையில் அத்தாசில்தார் செங்கல்பட்டு மாவட்ட ஆட்சியரிடம் தனக்கிருந்த செல்வாக்கைப் பயன்படுத்தி அவ்வுழவர்கள் மீது பொய்ச் சான்றளித்ததாக பதில் வழக்குத் தொடர்ந்தார். உழவர்கள் தொடர்ந்த வழக்கில் அரசு ஆவணங்களில் பொய்யான தரவுகளைச் சேர்த்தற்காக இரு ஆண்டுகள் தாசில்தாருக்குக் கடுங்காவல் தண்டனை வழங்கப்பட்டது. இதனை எதிர்த்து அவர் சென்னை உயர் நீதிமன்றத்தில் மேல் முறையீடு செய்தார். உயர் நீதிமன்றம் அவரது தண்டனையை ஒரு ஆண்டாகக் குறைத்தது, ஆனால் அவர் குற்றவாளி என்ற தீர்ப்பை ஒத்தி வைக்கவில்லை. தாசில்தார் மீண்டும் மேல்முறையீடு செய்த போது அதனை ஏற்க உயர்நீதிமன்றம் மறுத்து விட்டது. ஆனால் சென்னை ஆளுனர் இதில் தலையிட்டு, தாசில்தாருக்கு எதிராகப் போதிய சாட்சியங்கள் இல்லை என்று காரணம் கூறி அவரை விடுதலை செய்துவிட்டார். வழக்கில் தாசில்தாருக்கு உதவிய மாவட்ட ஆட்சியர் பின்னாளில் ஆளுனரின் வருவாய்த்துறைச் செயலராகப் பதவியேற்றார்.\n\nசென்னை ஆளுனரின் நடத்தை இந்திய ஊடகங்களில் கடுமையாகச் சாடப்பட்டது. உழவர்களின் நிலையை ஆதரித்த \"த இந்து\" இதழ் ஆளுனரின் செயல்பாடு “பிரித்தானிய நீதித்துறைக்கு ஏற்பட்ட களங்கம்” என வர்ணித்தது. இச்சம்பவம் குறித்து பிரித்தானிய நாடாளுமன்றத்திலும் விவாதிக்கப்பட்டது.\n\n"}
{"id": "141242", "url": "https://ta.wikipedia.org/wiki?curid=141242", "title": "தொழிற் கட்சி (ஐக்கிய இராச்சியம்)", "text": "தொழிற் கட்சி (ஐக்கிய இராச்சியம்)\n\nதொழிற் கட்சி (\"Labour Party\") ஐக்கிய இராச்சியத்தில் உள்ள ஓர் அரசியல் கட்சியாகும். பிரித்தானிய அரசியலில் நடு - இடது பார்வை கொண்ட சமூக மக்களாட்சி மற்றும் சனநாயக சோசலிச கட்சியாக விளங்குகிறது. 1920களில் ஐக்கிய இராச்சியத்தின் லிபரல் கட்சியைப் பொதுத்தேர்தல்களில் தோற்கடித்து ராம்சே மக்டோனால்டு தலைமையில் சிறுபான்மை அரசு (1924 மற்றும் 1929-31) அமைத்தது. 1940- 45களில் சர்ச்சிலின் போர்க்கால அமைச்சரவையில் அங்கம் ஏற்றது. போருக்குப் பின்னர் 1945இல் கிளெமென்ட் அட்லி தலைமையில் அரசு அமைத்தது. மேலும் 1964 -70 (ஹேரால்டு வில்சன்), 1974 - 79 (வில்சன்/ஜேம்ஸ் கல்லாகன்) காலகட்டங்களில் அரசு அமைத்துள்ளது. \n\nகடைசியாக 1997ஆம் ஆண்டு முதல் 2010 வரை டோனி பிளேர்/ கார்டன் பிரவுன் தலைமையேற்ற அரசு அமைத்தது. 2010ஆம் ஆண்டு பொதுத் தேர்தல்களில் 258 இடங்களில் வென்று அலுவல்முறை எதிர்கட்சியாக விளங்குகிறது. வேல்சு நாடாளுமன்றத்தில் சிறுபான்மை அரசு அமைத்துள்ளது. இசுக்காட்லாந்தில் முதன்மை எதிர்கட்சியாக விளங்குகிறது. ஐரோப்பியநாடாளுமன்றத்தில் இதன் ஐரோப்பிய அணி, சோசலிச மக்களாட்சி முன்னேற்றக் கூட்டணி,13 உறுப்பினர்களைக் கொண்டுள்ளது. இந்தக் கட்சி பன்னாட்டு சோசலிசம் அமைப்பில் அங்கம் வகிக்கிறது. \n\nஇந்தக் கட்சியின் தற்போதையத் தலைவராக எட் மிலிபாண்ட் உள்ளார்.\n\n\n"}
{"id": "141245", "url": "https://ta.wikipedia.org/wiki?curid=141245", "title": "காங்ரா மாவட்டம்", "text": "காங்ரா மாவட்டம்\n\nகாங்ரா இமாசலப் பிரதேசத்தின் மிக அதிக மக்கட்தொகை கொண்ட மாவட்டம். . தர்மசாலா இந்த மாவட்டத்தின் நிர்வாக தலைமையகம் ஆகும்.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி காங்ரா மாவட்டத்தின் மொத்த மக்கட்தொகை 1,507,223 . இது தோராயமாக காபோன் நாட்டின் மக்கட்தொகைக்கு சமமானதாகும். அல்லது ஐக்கிய அமெரிக்கா மாநிலமான ஹவாயின் மக்கட்தொகைக்கு சமமானது. இதன் மூலம் இம்மாவட்டம் இந்தியாவில் உள்ள 640 மாவட்டங்களில் 331வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் காங்ரா மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 12.56%. காங்ராவின் பாலின விகிதப்படி 1000 ஆண்களுக்கு 1013 பெண்கள் உள்ளனர். மேலும் காங்ராவின் கல்வியறிவு விகிதம் 86.49%.\n\nஇந்த மாவட்டத்தின் பூர்விக குடிமக்கள் காங்ரி மக்கள் ஆவர். அவர்களின் மொழி பஞ்சாபி மொழியை போலவே உள்ள காங்ரி மொழியாகும். இம்மாவட்டத்தின் பெரும்பாலான மக்கள் இந்துக்கள், ஆனாலும் புத்த மதத்தைச் சார்ந்த திபெத்திய மக்களும் சமீபத்தில் குடியேறியுள்ளனர்.\n\nSection::::உட்பிரிவுகள்.\nஇந்த மாவட்டத்தில் கீழ்க்காணும் வட்டங்கள் உள்ளன.\n"}
{"id": "141251", "url": "https://ta.wikipedia.org/wiki?curid=141251", "title": "சிம்லா மாவட்டம்", "text": "சிம்லா மாவட்டம்\n\nசிம்லா மாவட்டம் இமாசலப் பிரதேசத்தின் மாவட்டங்களுள் ஒன்றாகும். இதன் தலைமையகம் சிம்லா நகரம் ஆகும். இது மண்டி மற்றும் குல்லு மாவட்டங்களை வடக்கிலும் கின்னௌர் மாவட்டத்தை கிழக்கிலும் கொண்டுள்ளது. தெற்கில் உத்தரகண்ட் மாநிலமும் மேற்கில் சிர்மௌர் மாவட்டமும் எல்லையாக அமைந்துள்ளன. இந்த மாவட்டத்தின் உயரம் கடல்மட்டத்திலிருந்து லிருந்துவரை உள்ளது.\n2011 ஆம் ஆண்டு கணக்கெடுப்பின்படி இமாசலப் பிரதேசத்தில் காங்ரா மற்றும் மண்டி மாவட்டங்களுக்கு பிறகு சிம்லா மாவட்டம் மூன்றாவது அதிக மக்கட்தொகை கொண்ட மாவட்டம் ஆகும்.\nஇந்த மாவட்டத்திலுள்ள பெரும்பான்மையான மக்கள் இந்துக்கள் ஆவர். இந்தி மற்றும் பஹாரி மொழிகள் இங்குள்ள மக்களால் அதிகம் பேசப்படும் மொழிகள் ஆகும். பெரும்பான்மையான மக்கள் விவசாயத்தையே தங்கள் வருமானத்திற்கு சார்ந்துள்ளனர்.\n"}
{"id": "141253", "url": "https://ta.wikipedia.org/wiki?curid=141253", "title": "திசையன்களின் பெருக்கல்", "text": "திசையன்களின் பெருக்கல்\n\nகணிதத்தில் திசையன்களின் பெருக்கல் \"(multiplication of vectors\") என்பது இரண்டு அல்லது இரண்டுக்கு மேற்பட்ட திசையன்களை அவற்றுக்குள்ளாகப் பெருக்குவதில் உள்ள பல வெவ்வேறு முறைகளைக் குறிக்கும். திசையன்களின் பெருக்கலின் வெவ்வேறு வகைகள் சில கீழே தரப்பட்டுள்ளன:\n\n"}
{"id": "141257", "url": "https://ta.wikipedia.org/wiki?curid=141257", "title": "திசையன் முப்பெருக்கம்", "text": "திசையன் முப்பெருக்கம்\n\nவெக்டர் இயற்கணிதத்தில் திசையன் முப்பெருக்கம் (\"vector triple product\") என்பது தரப்பட்ட மூன்று திசையன்களில் முதலில் ஏதேனும் இரு திசையன்களின் குறுக்குப் பெருக்கல் கண்டுபிடித்துக் கொண்டு பின் அதன் விளைவாகக் கிடைக்கும் திசையனுடன் மூன்றாவது திசையனின் குறுக்குப் பெருக்கல் காண்பதாகும்.\n\nSection::::குறியீடு.\nதரப்பட்ட மூன்று வெக்டர்கள் a, b, c எனில் அவற்றின் திசையன் முப்பெருக்கத்தின் குறியீடு:\n\nஇம்முப்பெருக்கத்தின் மதிப்பு காணும் வாய்ப்பாடு:\n\nஇவ்வாய்ப்பாடு \"முப்பெருக்க விரிவு\" எனவும் சில சமயங்களில் \"லெக்ராஞ்சியின் வாய்ப்பாடு\" எனவும் அழைக்கப்படுகிறது.\n\nஇறுதி மதிப்பு ஒரு திசையனாகக் கிடைப்பதால் இம்முப்பெருக்கம் திசையன் முப்பெருக்கம் என அழைக்கப்படுகிறது. மேலும்,\n\nSection::::வெளி இணைப்புகள்.\nWeisstein, Eric W. \"Vector Triple Product.\" From MathWorld—A Wolfram Web Resource. http://mathworld.wolfram.com/VectorTripleProduct.html\n"}
{"id": "141258", "url": "https://ta.wikipedia.org/wiki?curid=141258", "title": "ரெய்னர் மரியா ரில்கே", "text": "ரெய்னர் மரியா ரில்கே\n\nரெனே கார்ல் வில்லெம் யோகண் யோசஃப் மரியா ரில்கே (\"René Karl Wilhelm Johann Josef Maria Rilke\", [ˈʁaɪnɐ maˈʁiːa ˈʁɪlkə]; 4 திசம்பர் 1875 – 29 திசம்பர் 1926) ஓர் பொகீமிய–ஆஸ்திரிய கவிஞர். இவர் ரெய்னர் மரியா ரில்கே என்று நன்கு அறியப்பட்டவர் . இடாய்ச்சு மொழியில் மிகவும் குறிப்பிடத்தக்க கவிஞர்களில் ஒருவராக விளங்குகிறார். மரபுவழிக்கும் நவீனத்துவத்திற்கும் இடைப்பட்டவராக கருதப்படுகிறார்.\n\nரில்கே கவிதைகளாகவும் கவிதை வடிவ உரைகளாகவும் எழுதி உள்ளார். இவரது பெரிதும் அறியப்பட்ட படைப்பாக \"டியூனோ எலெஜீஸ்\" விளங்குகிறது. உரைநடையில் \"லெட்டர்ஸ் டு எ யங் பொயட்\" மற்றும் பகுதியும் தன்வரலாற்று நூலான \"த நோட்புக்ஸ் ஆஃப் மால்டே லௌரிட்ஸ் பிரிக்கே\"யும் பரவலாக அறியப்பட்டவை. தவிரவும் தனது விருப்ப இருப்பிடமாக தேர்ந்தெடுத்த சுவிட்சர்லாந்தின் வலாய் கன்டன் குறித்து பிரெஞ்சில் 400க்கும் மேற்பட்டக் கவிதைகளை வடித்துள்ளார்.\n\n"}
{"id": "141259", "url": "https://ta.wikipedia.org/wiki?curid=141259", "title": "அலகுத்திசையன்", "text": "அலகுத்திசையன்\n\nகணிதத்தில் அலகுத்திசையன் அல்லது அலகுக்காவி (\"Unit vector\") என்பது நீளம் 1 ஆக (ஓர் அலகாக) இருக்கும் ஒரு திசையன் ஆகும். இது சிற்றெழுத்தின் மேல் கோடிட்டு formula_1 என்றவாறு காட்டப்படும்.\n\nயூக்ளிடியன் வெளியில், இரண்டு அலகுத்திசையன்களின் புள்ளிப் பெருக்கம் அவற்றின் இடையேயான கோணத்தின் கோசைன் பெறுமானம் ஆகும். ஒரு சுழியனல்லா (பூஜ்ஜியமில்லா) திசையன் formula_2 வை அதன் நீளம் formula_3 -ஆல் பிரிக்க வருவது அலகுதிசையன் ஆகும்.\n"}
{"id": "141264", "url": "https://ta.wikipedia.org/wiki?curid=141264", "title": "சம்பா மாவட்டம்", "text": "சம்பா மாவட்டம்\n\nசம்பா இமாசலப் பிரதேசத்தின் வடமேற்கு மாவட்டம் ஆகும். இம்மாவட்டத்தின் தலைமையகம் சம்பா நகரம் ஆகும். இம்மாவட்ட நகரங்களான டால்ஹௌசி மற்றும் ஹஜ்ஜியர் ஆகியவை பிரபலமான மலை வாசத்தலங்களாகும். இவை வட இந்திய மக்களுக்கு விடுமுறையை கழிக்க உதவும் கோடைவாசத் தலங்களாகும்.\n\nSection::::பொருளாதாரம்.\n2006ல் பஞ்சாயத்து ராஜ் அமைச்சகம் சம்பாவை இந்தியாவின் 640 மாவட்டங்களில் மிகவும் பின்தங்கியுள்ள மாவட்டங்களான 250 மாவட்டங்களில் ஒன்றாக பட்டியலிட்டுள்ளது. இது இமாசலப் பிரதேசத்தில் பின்தங்கிய பகுதிகளுக்கு நிதி வழங்கும் திட்டம் (BRGF) மூலம் நிதி பெறும் இரண்டு மாவட்டங்களில் ஒன்றாகும்.\n\nSection::::மக்கள் வகைப்பாடு.\n2011 கணக்கெடுப்பின்படி சம்பா மாவட்டத்தின் மக்கட்தொகை 518,844. இது தோராயமாக கேப் வேர்ட் நாட்டின் மக்கட்தொகைக்கு சமமானதாகும். இதன்மூலம் இந்தியாவின் 640 மாவட்டங்களில் இது 544வது இடத்தில் உள்ளது. சம்பா மாவட்டத்தின் மக்கட்தொகை அடர்த்தி . இதன் மக்கட்தொகை வளச்சி விகிதம் 2001-2011 காலகட்டத்தில் 12.58 %. சம்பாவின் பாலின விகிதப்படி ஒவ்வொரு 1000 ஆண்களுக்கு 989 பெண்கள் உள்ளனர். மேலும் கல்வியறிவு விகிதம் 73.19 %.\n\nSection::::மொழிகள்.\nகுறைந்தபட்சம் 100 000 பேர் சம்பா மாவட்டத்தில் டோக்ரி-காங்ரி மொழியை பேசுகின்றனர்.\n\nSection::::ஆட்சி.\nஇந்த மாவட்டம் பாங்கீ, சுராஹ், சலூனீ, பலேய், டல்ஹௌசி, படியாத், சிஹுந்தா, சம்பா, ஹோலீ, பர்மௌர் ஆகிய வட்டங்களாகப் பிரிக்கப்பட்டுள்ளது.\n"}
{"id": "141267", "url": "https://ta.wikipedia.org/wiki?curid=141267", "title": "தமிழ் நூல்களை நாட்டுடைமையாக்கல்", "text": "தமிழ் நூல்களை நாட்டுடைமையாக்கல்\n\nதமிழ் நூல்களை நாட்டுடைமையாக்கல் என்பது தமிழ்நாட்டில் தமிழ்மொழி வளர்ச்சிக்கும் தமிழ்ச் சமுதாய முன்னேற்றத்துக்கும் பாடுபட்ட சான்றோர்களின் நூல்கள் பொதுவுரிமை ஆக்கப்பட்டு, அவர்தம் மரபுரிமையருக்கு தமிழக அரசு பரிவுத்தொகை வழங்குவதைக் குறிக்கும்.\n\nSection::::நோக்கம்.\nதமிழ்மொழி வளர்ச்சி, தமிழ்ச் சமுதாய முன்னேற்றம் ஆகியவற்றை நோக்கமாகக்கொண்டு ஆக்கப்பட்ட நூல்கள் தடையின்றி தமிழ் மக்கள் அனைவரையும் சென்று அடைதல் வேண்டும் என்னும் நோக்கத்துடன் அவை நாட்டுடைமை ஆக்கப்படுகின்றன.\n\nSection::::தகுதி.\nஅச்சான்றோர்கள் உருவாக்கிய (1) நூல்களின் எண்ணிக்கை, (2) அவை சமுதாயத்தில் ஏற்படுத்திய தாக்கம், (3) அவற்றின் பெருமை ஆகியவற்றின் அடிப்படையில் பரிவுத்தொகை வழங்குவர். (4) காப்புரிமைச் சட்டப்படி எழுத்தாளர் மறைந்து 60 ஆண்டுகள் கழித்துதான் நாட்டுடைமை யாக்கப்பட வேண்டும்.\n\nSection::::பரிவுத்தொகை வழங்கும் முறை.\nதமிழக அரசின் தமிழ் வளர்ச்சித் துறையால் நாட்டுடைமையாக்கப்பட்ட நூல்களுக்கான பரிவுத்தொகையைப் பெற அத்தமிழறிஞர்தம் மரபுரிமையாளர்கள் தம் மரபுரிமைச் சான்றிதழை வழங்க வேண்டும்.\n\n"}
{"id": "141268", "url": "https://ta.wikipedia.org/wiki?curid=141268", "title": "இயற்கை ஆற்றல் தொழில் நுட்பம்", "text": "இயற்கை ஆற்றல் தொழில் நுட்பம்\n\nபுதுப்பிக்கப்படக்கூடிய ஆற்றலான இயற்கை ஆற்றல் மாற்றத் தொழில் நுட்பத்தை (Energy technology) உலகநாடுகள் தற்போது பெரிதும் நாட ஆரம்பித்திருக்கின்றன.அவற்றில் முக்கியமாக சூரிய பலகைகள்/ஒளிமின் பலகைகள் மற்றும் காற்றாலைகளும் கணிசமான உற்பத்தி செய்கின்றன.இவை அனைத்தும் முற்றிலும் நமது காலநிலையுடன் தொடர்புடையதால் இவற்றை இடமறிந்து அமைத்தால் மட்டுமே அவை நல்ல பலனைத் தரும்.\n\nசூரிய மின்பலகைத் தோட்டங்களைக் காட்டிலும் காற்றாலைகள் அதிகளவில் இந்தியாவில் அமைக்கப்பட்டிருக்கின்றன.அதிலும் குறிப்பாக தமிழகம் முன்னிலை வகிக்கிறது.அதிவேகமாக வளர்ந்து வரும் இதன் பயன்பாடு எதிர்காலத்தில் கணிசமான அளவு மின் உற்பத்தியில் பங்கு வகிக்கும் என்பது திண்ணம்.காற்றாலைகளை சரியான இடங்களில் இந்தியா முழுதும் அமைத்தால் கிட்டத்தட்ட 20% மின் தேவையை இதன் மூலம் பூர்த்தி செய்ய முடியும்.காற்றலை மட்டுமின்றி இதே தத்துவத்தில் நீராலைகளும் கடலில் அமைக்க இயலும்.\nசூரிய பலகைகளைப் பற்றி பார்த்தோமேயானால் இந்திய காலநிலைக்கு மிகவும் உகந்த ஒன்று.இந்தியா முழுதும் விழும் சூரிய ஒளியைக் கொண்டு நமது மொத்த மின் தேவையைவிட ஆயிரம் மடங்கு அதிகம் உற்பத்தி செய்யமுடியும் என கணக்கிடப்படுகிறது.ஆனால் நமது மொத்த மின் தேவையில் 1% மே இன்று சூரிய பலகைகளைக்கொண்டு தயாரிக்கப்படுகின்றான.மேற்கத்திய குளிர்வலய நாடுகள் நாளொன்றுக்கு செறிவுடன் பெரும் வெயில் 4 மணிநேரமே இருந்தபோதிலும் தங்களின் மின்தேவையின் 5-10 சதம் சூரிய ஆற்றலைக் கொண்டு பெறுகின்றன.இந்திய அரசு தார் பாலை மற்றும் பல தரிசு நிலங்களில் மிகப்பெரிய அளவிலான மின்பலகைத் தோட்டங்களை அமைக்க திட்டமிட்டிருப்பது குறிப்பிடத்தக்ககது.இருந்தபோதிலும் இவை இன்னும் முடுக்குவிக்கப்படவில்லை.\n\nஉலக நாடுகள் இதனை இரண்டு வகையில் பயன்படுத்துகின்றன.ஒன்று நடுநிலைப் படுத்தப்பட்டமுறை அல்லது மண்டலப்படுத்தப்பட்ட முறை(Centralized Method)மற்றொன்று வீட்டிலேயே அல்லது தேவைப்படும் இடத்திலேயே(Decentralized Method) அமைத்தல்.சீனா முதலிய நாடுகள் பெரிய அளவில் கடல் மேல் அமைக்கும் திட்டத்தில் இறங்கியுள்ளன.காரணம் இடம் மட்டுமின்றி ஒளியின் செறிவு இங்கே அதிகம்.தீபகற்ப நிலப்பரப்பைக் கொண்ட நமக்கு இது சாத்தியப்படக் கூடிய ஒன்றே.மேலும் நம் கிராமப்புறங்களில் பல ஏக்கர் கணக்கில் உள்ள எண்ணற்ற ஏரிகளில் அவற்றில் மிதக்கும் வண்ணம் அல்லது நீர்மட்டத்திற்கு மேலே அமைத்தால் அந்தந்த கிராமத்தின் மின்தேவையை அது சரிகட்டும் என எண்ணுகிறேன்.இதற்கு மத்திய மாநில அரசுகள் முன்வரவேண்டும்.இந்த மின்பலகைகளை அரசே தயாரித்து மானிய விலைகளில்(அல்லது டிவி,மிக்சி,கிரைண்டருக்குப் பதிலாக!) குடிமக்களுக்கு வழங்க வேண்டும்.இதன் மூலம் பல ஆண்டுகளுக்கு நாம் மின் விடுதலை பெற முடியும்.அத்தோடு இதனை முறையாக நாம் அணுக ஆரம்பித்தல் பல லட்சம் வேலை வாய்ப்புகளை இதன் மூலம் கண்டிப்பாக உருவாக்க முடியும்.மேலும் இதனை வீட்டுத் தேவைக்காக பயன்படுத்த எண்ணுபவர்கள் நேரடியே இவற்றை கடைகளில் வாங்கினால் மிக அதிக விலை கொடுக்க வேண்டும்.இதனுடைய முக்கிய பகுதிப் பொருளான சூரிய கலங்களை(Solar Cells) மட்டும் வெளியே வாங்கி நாமே இந்தப் பலகையை கோர்த்துக் கொள்ள முடியும்."}
{"id": "141269", "url": "https://ta.wikipedia.org/wiki?curid=141269", "title": "செரமைடு", "text": "செரமைடு\n\nசெரமைடுகள் (Ceramides) கொழுமிய மூலக்கூறுகளின் குடும்பத்தைச் சேர்ந்தவையாகும். ஒரு செரமைடு மூலக்கூறில் இஸ்பிங்கோசினும், கொழுப்பு அமிலமும் உள்ளன. செல் சவ்வுகளில் செரமைடுகள் அதிகச் செறிவுடன் காணப்படுகின்றன. செரமைடுகள் இஸ்பிங்கோமயலினின் கொழுமிய பாகங்களுள் ஒன்றாகும். கொழுமிய ஈரடுக்குகளில் உள்ள பெரும்பாலான கொழுமியங்களுள் ஒன்றான இஸ்பிங்கோமயலினின் கொழுமிய பாகங்களுள் ஒன்றாக செரமைடு விளங்குகிறது. பல வருடங்களாக, கொழுமிய ஈரடுக்குகளில் உள்ள செரமைடுகளும், பிற இஸ்பிங்கோகொழுமியங்களும் வடிவ மூலகங்களாகவேக் கருதப்பட்டு வந்தன. ஆனால் இது தற்போது முழுவதும் உண்மையில்லை என்று அறியப்பட்டுள்ளது. செரமைடுகள் உண்மையில் கொழுமிய சமிக்ஞை மூலக்கூறுகளாக செயலாற்றக் கூடியவை. செரமைடுகளின் நன்கு அறியப்பட்ட சமிக்ஞை மூலக்கூறு பணிகளுக்கான உதாரணங்கள்: செல் பெருக்கம், செல் வேறுபடல் மற்றும் கட்டளைக்குட்பட்ட செல் இறப்பு.\n"}
{"id": "141274", "url": "https://ta.wikipedia.org/wiki?curid=141274", "title": "கழங்கு (மகளிர் விளையாட்டு)", "text": "கழங்கு (மகளிர் விளையாட்டு)\n\nகழங்கு இருவகை விளையாட்டுகளில் பயன்படுத்தப்படும்:\n\n\n\n\n\n\n\n\n\nSection::::இக்காலப் பாண்டிக்கல்.\nகழிச்சிக்கொட்டைகளைக் கழங்கு என்றனர். நாளடைவில் கழிச்சிக்கொட்டை அளவிலான மணியாங்கற்களையும் கழங்கு விளையாடப் பயன்படுத்தினர். இக்காலத்தில் இந்த விளையாட்டு பாண்டிக்கல், ஒண்ணாங்கல் இரண்டாங்கல் என்னும் பெயர்களுடன் விளையாடப்பட்டு வருகிறது. \n\n"}
{"id": "141276", "url": "https://ta.wikipedia.org/wiki?curid=141276", "title": "த அபார்ட்மென்ட் (திரைப்படம்)", "text": "த அபார்ட்மென்ட் (திரைப்படம்)\n\nத அபார்ட்மென்ட் (\"The Apartment\") 1960இல் வெளியான அமெரிக்க நகைச்சுவைத் திரைப்படமாகும். பில்லி வில்டரால் எழுதப்பட்டு தயாரிக்கப்பட்டு இயக்கப்பட்டது. ஜாக் லேம்மன், சர்லே மக்லைன், பிரெட் மக்முர்ரே, ஜாக் க்ரூசென் ஆகியோர் நடித்துள்ளனர்.இத்திரைப்படம் 10 அகாதமி விருதுகளுக்கு பரிந்துரை செய்யப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது வென்றது.\n\n\n\n"}
{"id": "141283", "url": "https://ta.wikipedia.org/wiki?curid=141283", "title": "ஹமிர்பூர் மாவட்டம்", "text": "ஹமிர்பூர் மாவட்டம்\n\nஹமிர்பூர் () இமாசலப் பிரதேசம், இந்தியாவில் உள்ள 12 மாவட்டங்களில் ஒன்றாகும். இந்த மாவட்டத்தின் தலைநகரம் ஹமிர்பூர் நகரில் உள்ளது. இமாவட்டத்தின் பரப்பு 1,118 கிமீ².\nஇது இமாசலப் பிரதேசத்தில் உள்ள மாவட்டங்களிலேயே கல்வியறிவு அதிகம் உள்ள மாவட்டம். மேலும் இங்கு சாலைகளின் அடர்த்தி இந்தியாவின் மற்ற மாவட்டங்களை விட அதிகமாக உள்ளது.\nSection::::மக்கள் வகைப்பாடு.\n2011 ஆம் ஆண்டு கணக்கெடுப்பின்படி இமாசலப் பிரதேசத்தில் உள்ள ஹமிர்பூர் மாவட்டத்தின் மக்கட்தொகை 454,293. தோராயமாக இது மால்டா நாட்டின் மக்கட்தொகைக்கு சமமானது. இதன் மூலம் இந்தியாவில் உள்ள 640 மாவட்டங்களில் இது 550வது இடத்தில் உள்ளது. இம்மாவட்டத்தின் மக்கட்தொகை அடர்த்தி .2001-2011 காலகட்டத்தில் மக்கட்தொகை வளர்ச்சி விகிதம் 10.08%. ஹமிர்பூர் மாவட்டத்தின் பாலின விகிதப்படி 1000 ஆண்களுக்கு 1096 பெண்களை கொண்டுள்ளது. மேலும் இமாவட்ட மக்களின் கல்வியறிவு விகிதம் 89.01%.\n"}
{"id": "141298", "url": "https://ta.wikipedia.org/wiki?curid=141298", "title": "மன்னர் அரசு (பிரித்தானிய இந்தியா)", "text": "மன்னர் அரசு (பிரித்தானிய இந்தியா)\n\nபிரித்தானிய இந்தியாவில் மன்னர் அரசு அல்லது சமஸ்தானம் (\"Princely state\") என்பது ஒரு நிருவாகப் பிரிவு. பெயரளவில் இறையாண்மை பெற்றிருந்த மன்னர் அரசுகள், காலனிய அரசின் நேரடிக் கட்டுப்பாட்டில் செயல்படவில்லை. இவற்றில் ஒருவித மறைமுக ஆட்சியே நிலவியது. ஒரு இந்திய அரசர் பெயரளவில் இவற்றை ஆட்சி செய்தாலும், உண்மையில் நிருவாக மற்றும் கொள்கைக் கட்டுப்பாடு பிரித்தானிய அரசின் கைகளில் தான் இருந்தது. இவற்றின் இந்திய ஆட்சியாளர்கள் மகாராஜா, ராஜா, நிசாம், வாலி, தாக்குர் போன்ற பட்டங்களைக் கொண்டிருந்தனர்.\n\n1947 இல் இந்தியா விடுதலை அடையும் போது மொத்தம் 565 சமஸ்தானங்கள் இருந்தன. ஆனால் அவற்றில் மிகப்பெரும்பாலானவை வரி வசூல் மற்றும் பொது நிருவாகத்தை இந்திய அரச பிரதிநிதியிடம் (வைஸ்ராய்) ஒப்படைத்திருந்தன. 21 சமஸ்தானங்கள் மட்டுமே தனிப்பட்ட அரசு எந்திரமும், நிருவாகத்துறையும் கொண்டவையாக இருந்தன. இவற்றில் [[மைசூர் அரசு|மைசூர்]], [[ஐதராபாத் நிசாம்|ஐதராபாத்]], [[பரோடா அரசு]], [[திருவாங்கூர்]] மற்றும் [[ஜம்மு காஷ்மீர் இராச்சியம்]] மட்டுமே பெரிய நிலப்பகுதிகள் கொண்டதாகும். இந்திய விடுதலைக்குப் பின்னர் இவற்றிற் பெரும்பாலானவை விடுதலை இந்தியாவுடன் இணைந்து விட்டன. ஐதராபாத் போன்ற அரசுகளுக்கு எதிராக இந்தியா போரிட்டு, அவற்றை ஆக்கிரமிப்பின் மூலமே இணைத்துக் கொண்டது.\n\nSection::::திவான்.\nஇச்சுதேச சமஸ்தானங்களின் அன்றாட ஆட்சி நிர்வாகத்தை கவனித்துக் கொள்வதற்கும், [[பிரித்தானிய இந்தியா|பிரித்தானிய இந்திய அரசிடம்]] ஆங்கிலத்தில் தொடர்பு கொள்வதற்கும் [[ஆங்கிலம்]] கற்ற, நிர்வாகத் திறன் கொண்டவர்களை [[திவான்]] எனும் அமைச்சர் பதவிக்கு தேர்ந்தெடுத்தனர். \n\n\n\nSection::::வெளி இணைப்புகள்.\n[[பகுப்பு:பிரித்தானிய இந்தியா]]\n[[பகுப்பு:இந்தியாவின் மன்னராட்சிகள்]]\n[[பகுப்பு:இந்திய வரலாறு]]"}
{"id": "141306", "url": "https://ta.wikipedia.org/wiki?curid=141306", "title": "விலக்கும் அல்லது இடமாற்றப் படிமுறை", "text": "விலக்கும் அல்லது இடமாற்றப் படிமுறை\n\nகணினி அறிவியலில் விலக்கும் அல்லது இடமாற்றப் படிமுறை (\"XOR swap algorithm\") என்பது தற்காலிக மாறி இல்லாமலேயே இரண்டு மாறிகளின் மதிப்புகளை இடம்மாற்றும் உக்தியாகும்.\n\nபின்வரும் படிமுறை இதனை விளக்குகின்றது.\n"}
{"id": "141307", "url": "https://ta.wikipedia.org/wiki?curid=141307", "title": "நெடுங்குழு 5 தனிமங்கள்", "text": "நெடுங்குழு 5 தனிமங்கள்\n\nநெடுங்குழு 5 (\"Group 5\") இல் உள்ள தனிமங்கள் வனேடியம் தொகுதி தனிமங்களாகும். இந்தக் குழுவில் வனேடியம், நையோபியம்,டேண்ட்டலம், டப்னியம் ஆகிய நான்கு தனிமங்களும் இருக்கின்றன.\n"}
{"id": "141310", "url": "https://ta.wikipedia.org/wiki?curid=141310", "title": "நெடுங்குழு 6 தனிமங்கள்", "text": "நெடுங்குழு 6 தனிமங்கள்\n\nநெடுங்குழு 6 \"(Group 6)\" இல் உள்ள ஆறில் உள்ள தனிமங்கள் குரோமியம் தொகுதி தனிமங்களாகும். இந்தக் குழுவில் குரோமியம், மாலிப்டினம்,தங்குதன், சீபோர்கியம் ஆகிய நான்கு தனிமங்களும் இருக்கின்றன. இவற்றின் இடத்தை பின்வரும் தனிம வரிசை அட்டவனையில் காணலாம். \n\nSection::::இயற்பியல் பண்புகள்.\nஇக்குழுவில் உள்ள அனைத்தும் உலோகப் பண்புகளை பெற்றுள்ளன. சிறிய அணுப் பருமனையும் அதிக கடினத் தன்மையையும் இக்குழுவில் உள்ள தனிமங்கள் பெற்றுள்ளன. பொதுவாக இவை அரிமானத்திற்கு ஆட்படுவதில்லை. குறைந்த அளவில் ஆவியாகின்றன. வெள்ளியைப் போல வெண்மை நிறம் கொண்டவையாக உள்ளன. அட்டவணையில் மேலிருந்து கீழாகச் செல்லும் குரோமியம், மாலிப்டினம், தங்குதன் என்ற வரிசையில் இவற்றின் உருகுநிலை, கொதிநிலை, அடர்த்தி ஆகிய பண்புகள் உயருகின்றன. தங்குதன் லாந்தனைடுகளைப் பின் தொடர்வதால் அணு ஆரம் குரோமியத்தில் இருந்து அதிகரித்து மாலிப்டினம் மற்றும் தங்குதனின் அணு ஆரங்கள் சம அளவில் காணப்படுகின்றன. எனவே இவ்விரு தனிமங்களின் பண்புகளில் நெருங்கிய ஒற்றுமை காணப்படுகிறது. ஒரே வகையான பண்புகளை இவை இரண்டும் பெற்றுள்ளன. இவை இரண்டும் தாதுக்களுடன் சேர்ந்தே காணப்படுகின்றன. இதன் கலவைகளில் இருந்து இவற்றை தனித்தனியே பிரிப்பதும் கடினமாகும்.\nSection::::வேதிப்பண்புகள்.\nமுதல் மூன்று தனிமங்களும் தங்களது டி ஆர்பிட்டால்களில் 10 எலக்ட்ரான்களுக்குப் பதிலாக குறைவான எலக்ட்ரான்களைக் கொண்டிருப்பதால் இவை இடைநிலைத் தனிமங்கள் எனப்படுகின்றன. குரோமியம் (Cr), மாலிப்டினம் (Mo), தங்குதன் (W) ஆகிய மூன்று உலோகங்களும் எதற்கும் வளைந்து கொடுக்காத கடின உலோகங்களாகும். எட்டாவது தொடரில் இடம்பெற்றுள்ள ஆறாவது குழுவில் அடுத்ததாக அன்பெத்தெக்சியம் அல்லது அன்பெண்டோக்டியம் இடம்பெறுவதற்கு சாத்தியம் உள்ளது. படிப்படியாக இத்தனிமங்களின் நிலைத்தன்மை தனிமவரிசை அட்டவனையில் அன்பையெக்சியம் வரைக்கும் குறைகிறது. அன்பெத்தெக்சியம் அல்லது அன்பெண்டோக்டியம் தனிமங்கள் இதுவரையில் கண்டறியப்படவில்லை. ஆனால் விரைவில் இவை கண்டறியப்படலாம். \nஇந்த குழுவின் முதல் மூன்று உறுப்பினர்களுக்கான வேதியியல் பெரும்பான்மை மட்டுமே ஒப்புமை நோக்கில் காணப்படுகின்றன. சீபோர்கியம் தனிமத்தின் பண்புகள் முழுமையாக வரையறுக்கப்படவில்லை. இத்தொகுதியில் உள்ள தனிமங்கள் அதிக உருகுநிலையைக் கொண்டுள்ளன. இவை உயர் ஆக்சிசனேற்ற நிலைகளில் ஆவியாகும் சேர்மங்களை உருவாக்குகின்றன. இவற்றின் உருகு நிலைகள் முறையே 1907° செல்சியசு, 2477° செல்சியசு மற்றும் 3422° செல்சியசு என்பனவாகும். இவற்றில் தங்குதன் மற்றவற்றைக் காட்டிலும் அதிக உருகுநிலையைக் கொண்டுள்ளது. \n\nசாதாரண வெப்பநிலையில் ஆறாவது தொகுதி தனிமங்கள் அனைத்தும் வினைத்திறன் குறைந்தவையாக உள்ளன. நீர்த்த அமிலங்களில் கரைந்து இவை அயனிகளைக் கொடுக்கின்றன. நீர்த்த ஐதரோகுளோரிக் அமிலம், நீர்த்த கந்தக அமிலம் ஆகியனவற்றில் குரோமியம் கரைந்து cr2+ அயனியைக் கொடுக்கிறது. ஆனால் மாலிப்டினமும் தங்குதனும் இவ்வமிலங்களில் கரைவதில்லை. குரோமியம் காரங்களில் கரைந்து குரோமேட்டுகளைக் கொடுக்கிறது. மேலும் இத்தொகுதி தனிமங்கள் யாவும் ஆக்சிசன், நைட்ரசன், ஆலசன்கள் ஆகியவற்றுடன் வெப்பப்படுத்தும் போது வினைபுரிந்து சேர்மங்களைக் கொடுக்கின்றன. எலக்ட்ரான் அமைப்பின்படி குரோமியம் மற்றும் மாலிப்டினம் தனிமங்கள் 1 முதல் 6 வரை ஆக்சிசனேற்ற நிலைகளைக் கொண்டிருக்க வேண்டும். ஆனால் அவை 0 முதல் 6 வரை ஆக்சிசனேற்ற நிலைகளைக் கொண்டிருக்கின்றன. தங்குதன் மட்டும் 2 முதல் 6 வரை ஆக்சிசனேற்ற நிலைகளைக் கொண்டிருக்கிறது. குரோமியத்தின் நிலையான ஆக்சிசனேற்ற நிலை +3 ஆகும். மாலிப்டினம் மற்றும் தங்குதன் இவற்றின் நிலையான ஆக்சிசனேற்ற நிலை +6 ஆகும். இத்தொகுதியில் அணு எண் அதிகரிக்கும் போது உயர் ஆக்சிசனேற்ற நிலை அதிக நிலைப்புத்தன்மை கொண்டதாக உள்ளது.\nSection::::கண்டுபிடிப்பு.\n1761 ஆம் ஆண்டு சூலை 26 இல் குரோமியம் முதன் முதலில் கண்டறிந்து கூறப்பட்டது. யோகான் கோட்லாப் லெக்மான் உருசியாவில் இதைக் சிவப்பு ஆரஞ்சு நிறத்தில் இதைக் கண்டறிந்தார். சைபீரியன் சிவப்பு ஈயம் என்று அதற்கு பெயரிடப்பட்டது. 10 ஆண்டுகளுக்குள் அடர் மஞ்சள் நிற நிறமியாக இருக்குமென கருதப்பட்டது . ஈயச் சேர்மமாக தவறுதலாக அடையாளம் காணப்பட்டதால் PbCrO4. என்ற மூலக்கூற்று வாய்ப்பாடு எழுதப்பட்டது. லூயிசு நிக்கோலசு வாக்கியூலின் இக்கனிமத்திலிருந்து குரோமியம் டிரையாக்சைடை உற்பத்தி செய்தார். மேலும் இவர் மாணிக்கம், மரகதம் போன்ற கற்களிலும் குரோமியம் இருப்பதைக் கண்டறிந்தார் He was also able to detect traces of chromium in precious gemstones, such as ruby or emerald.. \nSection::::மேற்கோள்கள்.\n \n"}
{"id": "141312", "url": "https://ta.wikipedia.org/wiki?curid=141312", "title": "கொழுமிய ஈரடுக்கு", "text": "கொழுமிய ஈரடுக்கு\n\nகொழுமிய ஈரடுக்கு (lipid bilayer) என்பது இரு படல (அடுக்கு) கொழுமிய மூலக்கூறுகளாலான மெல்லிய சவ்வாகும். தட்டையான விரிப்புகளாக உள்ள இம்மென்படலங்கள் உயிரணுக்களைச் சுற்றி தொடர் தடுப்புச் சுவர்களை உருவாக்குகின்றன. கிட்டத்தட்ட அனைத்து உயிரினங்களின், பல வைரசுகளின் உயிரணு மென்தோல்கள் கொழுமிய ஈரடுக்குகளால் உருவானது. இவ்வண்ணமே, உயிரணு உட்கருவை, பிற உள்-உயிரணு வடிவமைப்புகளைச் சுற்றிலுமுள்ள மென்படலங்களும் கொழுமிய ஈரடுக்குகளால் உருவானதேயாகும்.\n\nஇங்ஙனம் கொழுமிய ஈரடுக்குகளால் உருவான தடுப்புச் சுவர்கள் அயனிகள், புரதங்கள் மற்றும் பிற மூலக்கூறுகளைத் தேவையான இடத்தில் வைக்கும் அதே சமயத்தில் தேவையில்லாத இடங்களில் இம்மூலக்கூறுகள் விரவாமல் தடுக்கவும் செய்கின்றன. பெரும்பாலான, நீரில் கரையும் (நீர்-விரும்பும்) மூலக்கூறுகள் ஊடுருவமுடியாமலுள்ளத் தன்மையினால், சில நானோமீட்டர் அகலமே இருந்தாலும், கொழுமிய ஈரடுக்குகள் இப்பணிக்கு சிறந்த தகுதி வாய்ந்தவைகளாக உள்ளன. கொழுமிய ஈரடுக்குகள் முக்கியமாக அயனிகளைக் கசியவிடாமல் தடுப்பதால், செல்கள் அயனிஏற்றி புரதங்களைக் கொண்டு மென்படல எதிர்ப்பக்கத்திற்கு அயனிகளை ஏற்றி உப்புச் செறிவுகளையும், அமிலக்காரத் தன்மையையும் ஒழுங்குப்படுத்துகின்றன.\n\nஇயற்கையான கொழுமிய ஈரடுக்குகள் பொதுவாக பாஸ்போகொழுமியங்களால் உருவானவையாகும். பொஸ்போகொழுமிய மூலக்கூறுகள் ஒவ்வொன்றும் நீர்நாட்டமுள்ள (hydrophilic) தலைப் பகுதி ஒன்றையும், நீர்விலகுதன்மை (hydrophobic) கொண்ட இரு வால்ப் பகுதிகளையும் கொண்டதாக இருக்கும். இத்தகைய அமைப்பைக் கொண்டிருப்பதனால் பொஸ்போகொழுமிய மூலக்கூறுகள் நீருடன் தொடர்பில் வரும்போது, அவை தம்மைத்தாமே ஈரடுக்காக ஒழுங்குபடுத்திக் கொள்கின்றன. நீர்நாட்டமுள்ள தலைப்பகுதிகள் நீருடன் தொடர்புகொண்ட நிலையில் வெளிப்புறமாகவும், நீர்நாட்டமட்ட வால்ப்பகுதிகள் உள்ளே ஒன்றையொன்று நோக்கியபடி நடுப்பகுதியிலும் ஒழுங்குபடுத்தப்படுவதனால், இவ்வாறான ஈரடுக்கு அமைப்புக்கள் தோன்றுகின்றன.\n\nSection::::உயிரணுமென்சவ்வில் கொழுமிய ஈரடுக்கு.\nஉயிரணு மென்சவ்வானது தட்டையான கொழுமிய ஈரடுக்கு வடிவத்தில் காணப்படும். சில ஆர்க்கியா இனங்கள் தவிர்ந்த ஏனைய அனைத்து உயிரினங்களிலும், இவ்வகையான ஈரடுக்கு நிலையே உயிரணு மென்சவ்வில் காணப்படுகின்றது. அந்தக் குறிப்பிட்ட சில ஆர்க்கியா இனங்களில் ஈரடுக்கின்றி, மென்சவ்வானது கொழுமிய தனிப்படையாலானதாக இருக்கின்றது.\n\n"}
{"id": "141320", "url": "https://ta.wikipedia.org/wiki?curid=141320", "title": "தி குட், தி பேட் அண்ட் தி அக்ளி", "text": "தி குட், தி பேட் அண்ட் தி அக்ளி\n\nதி குட், தி பேட் அண்ட் தி அக்ளி (\"The Good, the Bad and the Ugly\", இத்தாலியம்: \"Il buono, il brutto, il cattivo\") 1966 இல் வெளியான ஒரு ஸ்பாகெட்டி மேற்கத்தியப் பாணி இத்தாலிய மொழித் திரைப்படம். செர்ஜியோ லியோனி இயக்கிய இப்படத்தில் கிளின்ட் ஈஸ்ட்வுட், லீ வான் கிளீஃப், ஈலாய் வாலாக் ஆகியோர் நடித்திருந்தனர். இது டாலர்கள் முப்படத்தொகுதியில் வெளியான இறுதித் திரைப்படமாகும். ஆங்கிலத்தில் மொழிமாற்றம் செய்யப்பட்டு உலகெங்கும் திரையிடப்பட்ட இது திரைப்படத் துறையில் பெரும் தாக்கத்தை ஏற்படுத்தியது.\n\nஇத்திரைப்படம் அமெரிக்க உள்நாட்டுப் போரின் போது கூட்டமைப்பு மாநிலங்களின் தங்கப் புதையலைத் தேடிச் செல்லும் மூன்று துப்பாக்கி வீரர்களின் கதையைச் சொல்கிறது. நல்லவன் (தி குட்) - “பெயரில்லா மனிதன்” (கிளின்ட் ஈஸ்ட்வுட்), கெட்டவன் (தி பேட்) -ஏஞ்சல் ஐஸ் (லீ வான் கிளீஃப்), அழகற்றவன் (தி அக்ளி) - டூக்கோ (ஈலாய் வாலாக்) ஆகிய மூன்று துப்பாக்கி வீரரகளும் தங்கப்புதையலை அடையப் போட்டியிடுகிறார்கள். அமெரிக்க உள்நாட்டுப் போரின் பின்னணியில் கதை நடக்கிறது.\n\n1966 இல் இத்தாலியிலும், 1967 இல் அமெரிக்காவிலும் வெளியான இத்திரைப்படம் வர்த்தக ரீதியாக பெருவெற்றி பெற்றது. திரைப்பட விமர்சகர்கள் அனைவரும் இதனை வரவேற்கவில்லை. இதன் வன்முறைக் காட்சிகள் குறைகூறப்பட்டன. தொடக்க கால விமர்சனங்கள் முழுமையான வரவேற்பைக் கொண்டிருக்கவில்லையெனினும் காலப்போக்கில் இதனை மக்கள் ஒரு செவ்வியல் படைப்பாக கருதத் தொடங்கினர். ஐ.எம்.டி.பி இணையத்தளத்தின் வாசகர் வாக்குகளால் முடிவு செய்யப்படும் ”250 தலைசிறந்த திரைப்படங்கள்” பட்டியலில் ஐந்தாவது இடத்தில் உள்ளது.\n\n"}
{"id": "141323", "url": "https://ta.wikipedia.org/wiki?curid=141323", "title": "உடுப்பிட்டி அமெரிக்கன் மிசன் கல்லூரி", "text": "உடுப்பிட்டி அமெரிக்கன் மிசன் கல்லூரி\n\nஉடுப்பிட்டி அமெரிக்கன் மிசன் கல்லூரி (\"Udupiddy American Mission College\") இலங்கையின் வட மாகாணத்தில் யாழ்ப்பாண மாவட்டத்தில் வடமராட்சிப் பகுதியில் உடுப்பிட்டி என்ற ஊரில் அமைந்துள்ள பாடசாலை ஆகும். இப்பாடசாலை 1852 சனவரி 4 இல் அமெரிக்க மிசனரிகளினால் ஆரம்பிக்கப்பட்ட இந்தப் பாடசாலை இன்று க.பொ.த உயர்தரம் வரை வகுப்புக்களை கொண்டுள்ளது. இங்கு உயர்தரத்தில் உயிரியல், கணிதம், வர்த்தகம். கலை ஆகிய நான்கு பிரிவுகளும் கற்பிக்கப்படுகின்றன. 2002 இல் கல்லூரியின் 150 ஆண்டு நிறைவைக் கொண்டாடுமுகமாக இலங்கை அரசு முத்திரை வெளியிட்டுக் கௌரவித்தது.\n\n\n"}
{"id": "141325", "url": "https://ta.wikipedia.org/wiki?curid=141325", "title": "இந்தியப் பஞ்சம், 1899–1900", "text": "இந்தியப் பஞ்சம், 1899–1900\n\nஇந்தியப் பஞ்சம், 1899–1900 (\"Indian famine of 1899–1900\") பிரித்தானிய இந்தியாவின் வடக்கு மற்றும் மேற்குப்பகுதிகளைப் பாதித்த ஒரு பெரும் பஞ்சமாகும். இப்பஞ்சத்தால் மொத்தம் 12,30,000 சதுர கிமீ நிலப்பரப்பும் 5.95 கோடி மக்களும் பாதிக்கப்பட்டனர். மத்திய மாகாணங்களும் பெராரும், மும்பை மாகாணம், ஆஜ்மெர்-மெர்வாரா, பஞ்சாப்பின் ஹிசார் ஆகிய பிரித்தானிய இந்தியப் பகுதிகள் இப்பஞ்சத்தால் கடுமையாக பாதிக்கப்பட்டன. ராஜபுதானா முகமை, மத்திய இந்திய முகமை, ஐதராபாத், கத்தியவார் முகமை போன்ற சமஸ்தானங்களையும் இப்பஞ்சம் தாக்கியது. இவை தவிர வங்காள மாகாணம், சென்னை மாகாணம், வடமேற்கு எல்லைப்புற மாகாணங்கள் ஆகியவற்றின் சில பகுதிகளும் கடுமையாக பாதிக்கப்பட்டன. \n\n1896–97 பஞ்சத்தினால் பாதிக்கப்பட்ட பகுதிகளில் பெரும்பாலானவற்றை இப்பஞ்சம் மீண்டும் கடுமையாகப் பாதித்தது. முந்தைய பஞ்சத்தைப் போலவே இப்பஞ்சத்திற்கு முன்பும் பருவமழை பொய்த்து வறட்சி நிலவியது. இந்தியாவின் பிற பகுதிகளில் உணவு தானியங்களின் விளைச்சல் வெகுவாகக் குறைந்ததால், மாகாணங்களுக்கிடையே வழக்கமாக நடைபெறும் தானிய வர்த்தகம் பாதிக்கப்பட்டது; பற்றாக்குறையும் கூடியது. \n\nபஞ்சத்தினால் இறந்தவர் எண்ணிக்கை அதிக அளவில் இருந்தது. ஏறக்குறைய தக்காணத்தில் 1,66,000 பேரும் மும்பை மாகாணத்தில் 4,62,000 பேரும் மாண்டனர். பிரித்தானிய ஆட்சிப் பகுதிகளில் மட்டும் குறைந்தபட்சம் 10 லட்சம் பேர் பட்டினி மற்றும் தொற்று நோய்களால் மடிந்தனர். பல மில்லியன் கால்நடைகளும் மடிந்தன. இந்தியா முழுவதும் இப்பஞ்சத்தினால் உயிரிழந்தவர்களின் எண்ணிக்கை குறித்த கணிப்புகள் மாறுபடுகின்றன. பத்து லட்சம் முதல் நாற்பந்தைந்து லட்சம் பேர் இதனால் மடிந்திருக்கலாம் என கணிப்புகள் கூறுகின்றன. \n\n\n"}
{"id": "141328", "url": "https://ta.wikipedia.org/wiki?curid=141328", "title": "கின்னௌர் மாவட்டம்", "text": "கின்னௌர் மாவட்டம்\n\nகின்னௌர் இந்தியாவில் உள்ள இமாசலப் பிரதேச மாநிலத்தின் 12 மாவட்டங்களுள் ஒன்று. இம்மாவட்டம் பூஃ, கல்பா, நிச்சார் என மூன்று நிர்வாக பிரிவுகளாகப் பிரிக்கப்பட்டுள்ளது. கின்னௌர் மாவட்டத்தின் தலைமையகம் ரேக்காங் பியோ. 2011 ஆம் ஆண்டு கணக்கெடுப்பின்படி கின்னௌர் மாவட்டம் இமாசலப் பிரதேச மாவட்டங்களில் லாஹௌல் - ஸ்பிதி மாவட்டத்திற்கு பிறகு இரண்டாவது மிகக்குறைந்த மக்கட்தொகை கொண்ட மாவட்டம் ஆகும்..\nSection::::மக்கள் வகைப்பாடு.\n2011 கணக்கெடுப்பின்படி கின்னௌர் மாவட்டத்தின் மக்கட்தொகை 84,298 . இது தோராயமாக அண்டோரா நாட்டின் மக்கட்தொகைக்கு சமமானதாகும். இதன்மூலம் இந்தியாவின் 640 மாவட்டங்களில் இது 620வது இடத்தில் உள்ளது. கின்னௌர் மாவட்டத்தின் மக்கட்தொகை அடர்த்தி . இதன் மக்கட்தொகை வளச்சி விகிதம் 2001-2011 காலகட்டத்தில் 7.61%.கின்னெளரின் பாலின விகிதப்படி ஒவ்வொரு 1000 ஆண்களுக்கும் 818 பெண்கள் உள்ளனர். மேலும் கல்வியறிவு விகிதம் 80.77%.\n"}
{"id": "141330", "url": "https://ta.wikipedia.org/wiki?curid=141330", "title": "விண்டோசுத் துருவி", "text": "விண்டோசுத் துருவி\n\nவிண்டோஸ் கோப்பு உலவி (ஆங்கிலம்: \"Windows Explorer\") என்பது விண்டோஸ் 95இலிருந்து அமைக்கப்பட்ட மைக்ரோசாப்ட் விண்டோசு இயங்குதளங்களில் உள்ளடக்கப்பட்டு வரும் கோப்பு முகாமை முறைமையின் வரைவியல் முகமாகும். விண்டோசுத் துருவி இன்றியும் கணினியைக் கட்டுப்படுத்த முடியும் (உதாரணமாக, கட்டளை செயலழைப்பு மென்பொருளின் மூலம் கணினியைக் கட்டுப்படுத்த முடியும்.). விண்டோஸ் துருவி தனி வட்டு சியில் (அல்லது கணினியில் விண்டோசு நிறுவப்பட்டிருக்கும் செலுத்தியில்) \"Windows\" என்ற கோப்புறையினுள் காணப்படும்.\n\nSection::::திறக்கும் விதம்.\nமுகப்புத் திரையில் உள்ள கணினிப் படவுரு மீது இரு தடவைகள் சொடுக்குவதன் மூலம் அல்லது விசைப்பலகையின் விண்டோஸ் சாவியையும் பேரெழுத்து இயையும் ஒரே சமயத்தில் அழுத்துவதன் மூலம் அல்லது \"இயக்கு...\" கட்டளையில் \"explorer.exe\" என்று தட்டச்சிட்டு இயக்குவதன் மூலம் அல்லது தொடக்க மெனுவில் என் கணினி என்பதைச் சொடுக்குவதன் மூலம் அல்லது துவங்கு மெனுவில் அனைத்து நிரல்கள் என்ற தெரிவினுள் சென்று, துணைக்கருவிகள் என்ற தெரிவிலுள்ள \"Windows Explorer\" என்பதைச் சொடுக்குவதன் மூலம் விண்டோஸ் துருவியைத் திறக்க முடியும்.\n\nSection::::கருவிப் பட்டைகள்.\nவிண்டோசு எக்சு. பி. இயங்குதளத்தில் விண்டோஸ் துருவி மென்பொருளில் மூன்று கருவிப் பட்டைகள் காணப்படும். அவையாவன:-\n\nSection::::நிலையான பொத்தான்கள்.\nநிலையான பொத்தான்கள் கருவிப் பட்டையில் பின்னால், முன்னால், மேலே, தேடல், கோப்புறைகள், காட்சிகள் போன்ற பொத்தான்கள் காணப்படும். இதில் உள்ள கருவிகளை மாற்றுவதற்கு, காட்சி என்பதைச் சொடுக்க வரும் பட்டியில் கருவிப்பட்டிகள் என்ற தெரிவினுள் சென்று \"விருப்பமாக்கல்...\" என்பதில் சொடுக்கி மாற்றங்களை மேற்கொள்ள வேண்டும்.\n\nSection::::முகவரிப் பட்டி.\nமுகவரிப் பட்டியின் மூலம் கணினியில் உள்ள கோப்புறைகளுக்குள் பிரவேசிக்க முடியும். அதே போல, முகவரிப் பட்டியில் வலைக் கடப்பிடங்களின் உரலிகளைத் தட்டச்சுச் செய்து வலைக் கடப்பிடங்களைப் பார்வையிட முடியும். இந்தப் பட்டியைக் கட்டளைக் கோடாகவும் கட்டளை விழிப்பூட்டு மென்பொருளுக்கு மாற்றாகவும் பயன்படுத்தலாம்.\n\nSection::::இணைப்புகள்.\nஇக்கருவிப் பட்டையில் பயனர் அடிக்கடி செல்லும் வலைப் பக்கங்களின் உரலிகளைச் சேமித்து அவற்றுக்குச் சுலபமாகச் செல்ல முடியும்.\n"}
{"id": "141337", "url": "https://ta.wikipedia.org/wiki?curid=141337", "title": "கொழுமிய மிதவை", "text": "கொழுமிய மிதவை\n\nஉயிரணுக்களின் முதலுருமென்சவ்வுகள் (பிளாசுமாச் சவ்வுகள்) கிளைக்கோஸ்பிங்கோகொழுமியங்கள் மற்றும் புரத ஏற்பிகளின் இணைவினால் உருவானவையாகும். இவை கிளைக்கோகொழுமியப்புரத நுண்ணியத் திரளங்களில் கொழுமிய மிதவைகளாக (lipid rafts) ஒருங்கமைவு செய்யப்படுகின்றன. இத்தகுச் சிறப்பான மென்படல நுண்ணியத் திரளங்கள் மென்தோலின் பாய்மத்தன்மை, மென்படலப் புரதக் கடத்துதலை ஒரு கட்டுப்பாட்டுக்குள் கொண்டுவருவதன் மூலமும், நரம்பியப் பரப்புதல் மற்றும் ஏற்பிக் கடத்துதலை நெறிபடுத்துவதன் மூலமும், சமிக்ஞை மூலக்கூறுகளைக் கூட்டும் ஒருங்கமைவு மையங்களாக திகழ்ந்து, உயிரணு இயக்கங்களைப் பிரித்தமைத்து தனிப்பிரிவுகளாக்குகின்றன. கொழுமிய மிதவைகள் சுற்றியுள்ள கொழுமிய ஈரடுக்குகளைக் காட்டிலும் இறுக்கமாகப் பொதிந்த, மிகவும் ஒழுங்கு முறையாக அமைக்கப்பட்ட, ஆனால் மென்படல ஈரடுக்குகளில் எளிதாக மிதக்கக் கூடியவைகளாகும்.\n\n"}
{"id": "141341", "url": "https://ta.wikipedia.org/wiki?curid=141341", "title": "ஏனாமில் வலிய ஆட்சி மாற்றம்", "text": "ஏனாமில் வலிய ஆட்சி மாற்றம்\n\nஏனாமில் வலிய ஆட்சி மாற்றம் (\"Coup d'état of Yanaon\") 1954ஆம் ஆண்டு இந்தியாவில் இருந்த பிரெஞ்சுப் பகுதிகளை குறித்து தில்லியிலும் பாரிசிலும் உரையாடிக் கொண்டிருந்தபோது இந்தியா மற்றும் பிரான்சின் கவனத்தை ஈர்த்த ஒரு நிகழ்வாகும். \n\nபிரெஞ்சு ஆட்சியிலிருந்த ஏனாமின் பெரும்பான்மையானோர் பிரெஞ்சு அரசுக்கு ஆதரவாக இருந்தனர்; சமதம் கிருச்னாயா, காமிச்செட்டி சிறீ பரசுராம வரப்பிரசாத ராவ் நாயுடு, காமிச்செட்டி வேணுகோபால ராவ் நாயுடு, கள்ள வெங்கட ரத்தினம் போன்ற தலைவர்கள் தீவிர பிரஞ்சு ஆதரவாளர்களாக இருந்தனர். இருப்பினும் தடாலா ராஃபேல் ரமணய்யாவின் போராட்டத்தாலும் தலைமை பேராளராக விளங்கிய கேவல் சிங் தலையீட்டாலும் இந்தப் பகுதிகள் விடுதலை பெற்றிருந்த இந்தியாவுடன் இணைந்தன. \n\nஇந்த வலிய ஆட்சிமாற்றம் குறித்து பலரால் வெவ்வேறு பார்வைகளில் அலசப்படுகிறது. இந்திய தேசியவாதிகள் இதனை விடுதலைப் போராட்டமாக கருத பிரெஞ்சு ஆதரவாளர்கள் துரோகச் செயலாக நோக்குகின்றனர்.\n\nSection::::வலிய ஆட்சி மாற்றத்திற்கான காரணிகள்.\nபிரான்சின் இந்தியப்பகுதிகளின் விடுதலை மற்றும் இந்தியாவுடனான இணைப்பிற்கான போராட்டத்தின் ஒரு கட்டமே இந்த வலிய ஆட்சி மாற்றமாகும். எனவே பிரெசுப் பகுதிகளின் விடுதலைக்கான காரணங்களே இதற்கும் பொருந்தும். இருப்பினும் ஏனாமில் தாங்கள் விடுதலை பெற வேண்டும் என்ற எழுச்சியே இல்லாது இருந்தது என்பதே முக்கிய வேறுபாடாகும். புதுச்சேரியின் புதிய இந்திய பேராளராகப் பொறுப்பேற்ற கேவல் சிங் ஏப்ரல் 11, 1954 அன்று கண்டமங்கலத்தில் நிகழ்த்திய உரையில் பிரெஞ்சு இந்தியாவின் மிகச்சிறிய ஏனாமை விடுவிக்க தடாலா ராஃபேல் ரமணய்யா திட்டமிடலாம் என தூண்டியதாகக் கூறப்படுகிறது.\n\nSection::::வன்முறைக்கு முன்னர்.\nதிசம்பர் 10, 1953 அன்று தலைமைப் பேராளர் ஆர். கே. டண்டன் மாற்றப்பட்டு கேவல் சிங் பொறுப்பேற்றார். இவர் விடுதலை விரும்பிய செலியன் நாயக்கர் மற்றும் தடாலாவிற்குத் துணை நின்றார். கேவல் சிங் பிரெஞ்சு ஆதரவுத் தலைவர்களையும் சட்ட பேரவை உறுப்பினர்களையும் பிரித்து புதுதில்லிக்குக் கொண்டு சென்றார. \n\nவி. சுப்பையா தலைமையில் இயங்கிய ஐக்கிய இயக்கம் பிரெஞ்சு-ஆதரவு எட்வர்ட் குபேரின் கட்சி மாற்றத்தால் வலுவடைந்தது. மார்ச் 18, 1954இல் புதுச்சேரி விடுதலை இயக்க வரலாற்றின் ஓர் மைல்கல்லாக அமைந்தது. அன்று புதுச்சேரி மேயரும் செயலாக்கக் குழு உறுப்பினர்களும் அண்மைய நகராட்சிகளும் இந்திய ஒன்றியம்|இந்தியாவுடன் எந்தவொரு வாக்கெடுப்புமின்றி இணைய முடிவு செய்ததை அறிவித்தனர். காரைக்காலின் அனைத்து கம்யூன்களும் உடனேயே இதைப் பின்பற்றின. இந்த முடிவை பிரதிநிதித்துவ அவை உறுதிபடுத்த வேண்டியிருந்தது. \n\nபிரெஞ்சு இந்திய சோசலிசக் கட்சி இதற்கான முன்வரைவை தயாரிக்கையில் பிரெஞ்சு ஆளுனர் இதனைத் தவிர்க்க பேரவைக் கூட்டத்தை தள்ளி வைத்தார். இதனால் கோபமுற்ற சோசலிசத் தோழர்கள் ஒவ்வொரு கம்யூனாகக் கைபற்றி இறுதியில் புதுசேரியை பிடிக்கத் திட்டமிட்டனர். இந்தியப் பொதுவுடமைக் கட்சியும் நேரடி செயலுக்கு ஆதரவளித்தது. இத்திட்டத்தினபடி சோசலிச கட்சியினர் 1954ஆம் ஆண்டு மார்சு மாத்த்தின் கடைசிநாள் நெத்தலப்பாக்கம் காவல்நிலையத்தின் மீது இந்திய தேசியக் கொடியை பறக்க விட்டனர். நெத்திலப்பாக்கம் சுற்றியப் பகுதிக்கு ஓர் இடைக்கால அரசு எட்வர்டு குபேர் தலைமையில் அமைந்தது. இதன் எல்லைகளைச் சுற்றி இந்திய ஆயுதப் படை நிறுத்தப்பட்டது. \n\nஇதற்கிடையில் இந்திய அரசிற்கும் பிரெஞ்சு அரசிற்கும் புதுதில்லியிலும் பாரிசிலும் பேர உரையாடல் நடந்து கொண்டிருந்தது. ந்தியப் பேராளர் கேவல் சிங் கண்டமங்கலத்தில் அனைத்து மாநிலத் தலைவர்களையும் சந்தித்துப் பேசினார். நெத்திலப்பாக்கத்தில் உள்ள இடைக்கால அரசை பிரெஞ்சு அரசினர் இளக்காரமாகப் பேசுவதாகவும் உண்மையான விடுதலை வேண்டுமானால் நான்கு குடியேற்றங்களில் ஒன்றையாவது ஆக்கிரமிக்க வேண்டும் என்று கூறினார். இந்தச் சந்திப்பிலிருந்து தடாலாவை வீட்டில் இறக்கிவிட்டபோது கேவல் சிங் அவரிடம் தமது திட்டத்தைப் பற்றிய கருத்தைக் கேட்டார். இதனையடுத்து தடாலா ஏனாமை கைப்பற்ற திட்டமிட்டார். \n\nஏப்ரல் 13,1 954 அன்று ஏனாம் வந்தடைந்த தடாலா அங்கிருந்த மக்களிடையே விடுதலை வேட்கை இல்லாதிருந்ததைக் கண்டார். ஏப்ரல் 14, 1954இல் அருகாமையில் இந்தியப் பகுதியில் ஆந்திராவின் கிழக்கு கோதாவரி மாவட்டத்தில் உள்ள காக்கிநாடா சென்று அங்கிருந்த மாவட்டத் தலைவர்களின் ஒத்துழைப்பைப் பெற முயன்றார். எந்தவொரு ஊக்கமும் கிட்டாது திரும்புகையில் பரம்பேட்டா சிற்றூரில் பிரெஞ்சுக் காவலர்கள் அவரை வழிமறித்தனர். தன்னிடமிருந்த துப்பாக்கியால் காற்றில் சுட்டு தப்பி ஓடினார். இந்தியப் பகுதியில் தஞ்சமடைந்தார். \n\nகாக்கிநாடாவில் மீண்டும் இந்திய தேசிய காங்கிரசுக் கொடிகளை வாங்கி வீட்டுக்கு வீடு சென்று பரப்புரை ஆற்றினார். தனது புதிய தேசியவாத இளைஞர்களுடன் வாடகை சரக்குந்துகளில் காங்கிரசுக் கொடிகளைக் கையிலேந்தி ஏனாமில் மேடைப்பேச்சுகளை நடத்தினார். ஏனாமின் விடுதலைக்கு ஒத்துழைப்புத் தருமாறு மக்களை வேண்டினார். \n\nஇதனால் பிரெஞ்சுக் காவல்படையினர் இந்திய சிற்றூர்ப் பகுதிகளில் தேடுதல் நடத்தினர். இது வரம்பு மீறிய செயல் என்று தடாலா கேவல் சிங்கிடம் முறையிட்டார். ஏனாம் நகரைச் சுற்றிலும் ஒலிபெருக்கிகளை அமைத்து நாட்டுப்பற்றுப் பாடல்களை ஒலிபரப்பினார். இடையிடையே ஏன் இந்தியாவுடன் ஏனாம் இணைய வேண்டும் என்று பரப்புரை செய்தார். ஏனாமிற்குள் சமதம் கிருச்னாயா போன்ற பிரெஞ்சு ஆதரவுத் தலைவர்கள் எதிர் பேரணிகளை நடத்தினர். \n\nசூன் துவக்கத்தில் புதுச்சேரி நிர்வாகத்தின் தலைமைச் செயலர் ஏனாமில் தங்கியுள்ள இரு ஐரோப்பிய அதிகாரிகளை இடமாற்றம் செய்துள்ளதாகத் தடாலாவிடம் தெரிவித்தார். இவர்களை இந்தியப் பகுதியில் தேசியவாதிகளிடமிருந்து காப்பாற்றி அனுப்ப வேண்டும் எனக் கேட்டுக்கொண்டார். அவ்வாறே அவர்களை பாதுகாப்புடன் காக்கிநாடா தொடர்வண்டி நிலையம் வரை உடனிருந்து அனுப்பி வைத்தார்.\n\nSection::::ஆட்சிப் பறிப்பிற்கு ஆயத்தங்கள்.\nஅனைத்து வெள்ளை பிரெஞ்சுத் தலைவர்களும் கூட்ட வன்முறைக்குப் பயப்படுவதை தெரிந்துகொண்ட இணைப்புவாதிகள் இதுதான் தக்கத் தருணம் என உணர்ந்தனர். காக்கிநாடாவிலுள்ள அலுவலர்கள், ஏனாமின் மேயர் மடிம்செட்டி சத்தியநாராயணா, யெர்ர ஜகன்னாத ராவ், காமிச்செட்டி ஸ்ரீ பரசுராம வரப்பிரசாத ராவ் நாயுடு போன்ற தலைவர்களுடனான கலந்துரையாடலின் அடிப்படையில் ஏனாம் நிர்வாகத்தைக் கைப்பற்ற ஏற்பாடுகள் செய்யலானார். இதனிடையே மடிம்செட்டி ஏனாமை விட்டு ஒடிவிட இணைப்பு போராளிகளின் கோபத்திற்கு ஆளாகி அவரது வீடு சூறையாடப்பட்டது. 78 அகவையுடைய மருத்துவர் சமதம் கிருச்னாயா இடைக்கால மேயராகப் பதவி ஏற்றார். இவர் பிரெஞ்சு அரசுக்கு ஆதரவாகவும் இணைப்பு வாதிகளுக்கு எதிராகவும் செயல்பட்டார். கவிஞரும் வரலாற்றாளரும் ஆயுர்வேத மருத்துவருமான சமதம் தெலுங்கிலும் பிரெஞ்சிலும் பல நூல்கள் எழுதியுள்ளார்.\nஏனாமில் பிரெஞ்சு அரசுக்கு வலிய ஆதரவு இருந்தமையால் இந்திய படைத்துறை தலையீடு தவிர்க்க முடியாததாக ஆயிற்று.\n\nSection::::வலிய ஆட்சி மாற்றம்.\nசூன் 13, 1954 ஞாயிறு வைகறையில் தடாலா சில ஆயிரம் போராளிகளுடன் காக்கிநாடாவிலிருந்து ஏனாம் நிர்வாக அலுவலர் மாளிகை நோக்கி புற்றப்பட்டார். மாளிகையை கைப்பற்றி இந்திய தேசியக் கொடியை பறக்கவிடுவதே அவர் நோக்கமாக இருந்தது. தனது படைக்கு 50 கசம் முன்னால் சென்றவாறே கையொலிபெருக்கியில் பிரெஞ்சுக் காவல்துறையினரையும் பிற அலுவலர்களையும் ஒத்துழைக்க வேண்டுகோள் விடுத்தவாறிருந்தார். பிரெஞ்சுக் காவல்படையினர் எதிரடியாகக் கைக்குண்டுகளை வீசினர். துப்பாக்கிச்சூடும் நடத்தினர். போராளிகள் மண்யம் சமீன்தார் சத்திரத்தின் பின்னர் பதுங்கியிருந்தவாறு காவல்படையினரை சுடத் துவங்கினர். காவல் நிலையத்திற்கு வெளியே திறந்தவெளியில் இருந்த காவல்படையினரில் நான்கு பேருக்கு குண்டுக்காயம் ஏற்பட்டது. பிற காவலர்கள் இதனால் காவல்நிலையத்தினுள் ஓடிச்சென்று பூட்டிக்கொண்டனர். தடாலா அவர்களை முற்றுகையிட்டு ஆயுதங்களை கைப்பற்றினார். போராளிகள் ஏனாமில் அனைத்து இடங்களுக்கும் சென்று பிரெஞ்சு ஆதரவாளர்களை கைது செய்து இராணுவ நீதிமன்ற விசாரணை நடத்தினர். தமது குற்றங்களை ஒப்புக்கொண்டவர்களுக்கு மன்னிப்பு வழங்கப்பட்டது. இந்த ஆட்சிப் பறிப்பு அனைத்திந்திய வானொலி மற்றும் நாளிதழ்களில் வெளியானது. \n\nநிர்வாக அலுவலர் மாளிகைமீது இந்திய தேசியக் கொடி பறக்கவிடப்பட்டது. இதன்பிறகு தடாலாவின் தலைமையில் \"ஏனாமின் புரட்சி இடைக்கால அரசு\" நிறுவப்பட்டது. \"Yanaon A Libéré\" (ஏனாம் விடுதலைப் பெற்றது) என்பதே இதன் முதல் தீர்மானமாக அமைந்தது.\n\nSection::::சமதமின் கொலை.\nஅன்று நடந்த மற்றுமொரு குறிப்பிடத்தக்க நிகழ்வாக சமதம் கிருச்னாயாவின் கொலை அமைந்தது. அன்று பிரெஞ்சுப் படைகளுக்கு ஆதரவாக தனித்துப் போராடினார். அவர் பைடிகொண்டலா மாளிகையிலிருந்து தப்பிக்குமுன் அவரை முன்னாள் மேயர் மடிம்செட்டி சத்தியானந்தம் தனது கைத்துப்பாக்கியால் சுட்டுக் கொன்றார். சாகும் தருவாயிலும் சமதம் \"பிரான்சு வாழ்க\" (Vive la France) என்றவாறே உயிரிழந்தார். தமது வீடு சூறையாடப்பட்டதற்கு சமதமே காரணம் என்று சத்தியானந்தம் எண்ணினார். \n\nசமதமின் மறைவு ஏனாமில் பெரும்பாலோருக்கு அதிர்ச்சியும் வருத்தமும் கொடுத்தது. அன்று அவர் பிழைத்திருந்தால் இந்த வலிய ஆட்சி மாற்றம் நிகழ்ந்திருக்காது. எனவே பிரெஞ்சு அரசு இதனை இந்தியா அரசியல் நோக்குடன் நிறைவேற்றிய கொலையாக கருதியது.\n\nSection::::பின்விளைவுகள்.\nஇந்நிகழ்வால் பிரெஞ்சு அரசு கடுங்கோபம் கொண்டது. ஏனாமிற்குத் தன் கடற்படையை அனுப்பி மீண்டும் தனதாட்சிய நிறுவப் போவதாக வதந்திகள் கிளம்பின. இந்த ஆட்சிமாற்றத்திற்கு மூன்று நாள் முன்னால்தான் ஏனாமின் கடைசி நிர்வாக அலுவலர் ஜோர்ஜ் சாலா புதுச்சேரியின் ஆளுநர் ஆந்தரே மெனார்டால் திரும்ப அழைக்கப்பட்டிருந்தார்.\n\nதடாலா ஏனாமின் பொறுப்பு ஆணையராக 14 நாட்களுக்கு நியமிக்கப்பட்டார். 1954 சூன் இறுதியில் ஏனாம் வந்த கேவல் சிங் தடாலாவை புதுச்சேரிக்குத் திரும்ப அழைத்தார். சூலை 3 அன்று, கேவல் சிங்கின் அறிவுரைக்கிணங்க, ஏனாமை விட்டு புறப்பட்டார். \n\nநவம்பர் 1, 1954 அன்று ஏனாம் நிகழ்நிலைப்படி இந்தியாவிற்கு மாற்றப்பட்டது. இந்தியப் பிரதமர் சவகர்லால் நேரு சனவரி 16, 1955இல் புதுச்சேரிக்கு வருகை புரிந்தார். கோரிமேட்டில் நடந்த பொதுக்கூட்டத்தில் சவகர்லால் நேரு முன்னிலையில் எட்வர்ட் குபேர், எஸ்.பெருமாள், தடாலா, பக்கிரிசாமி பிள்ளை ஆகியோர் புதுச்சேரி,காரைக்கால், ஏனாம், மாகி சார்பாக அறிக்கைகள் வாசித்தளித்தனர். \n\nஇந்தியாவிற்கும் பிரான்சிற்கும் மே 28, 1956இல் ஏற்பட்ட \"பிரிவு உடன்படிக்கை\"யில் சூன் 13, 1954 நிகழ்வுகளுக்குத் தான் பொறுப்பில்லை என பிரான்சு அறிவித்தது. \n\nஆந்திரப் பிரதேச அரசில் உயர் அதிகாரியாகப் பதவியேற்ற தடாலா ஏனாம் புதியதாக உருவான புதுச்சேரி ஆட்சிப்பகுதியின் அங்கமாக இணைவதற்கு மூன்று நாட்கள் முன்னதாக சூன் 29, 1963இல் பணி ஓய்வு பெற்றார்.\n\n\n"}
{"id": "141345", "url": "https://ta.wikipedia.org/wiki?curid=141345", "title": "எட்வர்ட் குபேர்", "text": "எட்வர்ட் குபேர்\n\nகிளெமென்செடு எடுவர்ட் குபேர் (\"Clemencedu Edouard Goubert\", சூலை 29, 1894 - ஆகத்து 14, 1979) புதுச்சேரியின் முன்னாள் மேயரும் முதல் முதலமைச்சரும் ஆவார். சூலை 1, 1963 முதல் செப்டம்பர் 11, 1964 வரை முதல்வராக பணியாற்றினார். துவக்கத்தில் பிரெஞ்சு ஆட்சி நீட்டிப்பிற்கு ஆதரவாக இருந்த குபேர் பின்னர் இணைப்பிற்கான போராட்டத்தில் இணைந்தது பிரெஞ்சு ஆட்சிப்பகுதிகள் விடுதலை அடைந்த இந்தியாவுடன் இணைய உறுதுணையாக அமைந்தது. \n\n"}
{"id": "141346", "url": "https://ta.wikipedia.org/wiki?curid=141346", "title": "உடுப்பிட்டி மகளிர் கல்லூரி", "text": "உடுப்பிட்டி மகளிர் கல்லூரி\n\nஉடுப்பிட்டி மகளிர் கல்லூரி இலங்கையின் வட மாகாணத்தில் யாழ்ப்பாண மாவட்டத்தில் வடமராட்சிப் பகுதியில் உடுப்பிட்டி என்ற ஊரில் அமைந்துள்ள பாடசாலை ஆகும். இப்பாடசாலை 1868 மே 07 இல் அமெரிக்க மிசனரிகளினால் ஆரம்பிக்கப்பட்ட இந்தப் பாடசாலை இன்று க.பொ.த உயர்தரம் வரை வகுப்புக்களை கொண்டுள்ளது. இங்கு உயர்தரத்தில் உயிரியல், கணிதம், வர்த்தகம். கலை ஆகிய நான்கு பிரிவுகளும் கற்பிக்கப்படுகின்றன.\n"}
{"id": "141347", "url": "https://ta.wikipedia.org/wiki?curid=141347", "title": "குல்லு மாவட்டம்", "text": "குல்லு மாவட்டம்\n\nகுல்லு இமாசலப் பிரதேசம், இந்தியாவில் உள்ள ஒரு மாவட்டம்.\n\nஇந்த மாவட்டத்தில் உள்ள மிகப்பெரிய பள்ளத்தாக்கு குல்லு பள்ளத்தாக்கு. இந்த பள்ளத்தாக்கு கடவுள்களின் பள்ளத்தாக்கு எனவும் அழைக்கப்படுகிறது. பியாஸ் ஆற்றின் கரையில் அமைந்துள்ள குல்லு எனப்படும் நகரம் இந்த பள்ளத்தாக்கின் நடுவில் அமைந்துள்ளது. இந்த மாவட்டத்தில் உள்ள மற்றொரு முக்கியமான பள்ளத்தாக்கு லுக் பள்ளத்தாக்கு. இதிலிருந்து கடந்த 150 வருட காலமாக மரத்தை ஒப்பந்ததாரர்கள் வெட்டி வருகின்றனர்.காஷ்மீரில் நிலவும் அமைதியின்மை காரணமாக மணாலி மற்றும் குல்லு பள்ளத்தாக்கு மிகச்சிறந்த கோடைவாசத் தலங்களாக மாறிவருகிறது. \nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி குல்லு மாவட்டத்தின் மொத்த மக்கட்தொகை 437,474. இது தோராயமாக மால்டா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 553வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் குல்லு மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 14.65 %.குல்லு மாவட்டத்தின் பாலின விகிதப்படி 1000 ஆண்களுக்கு 950 பெண்கள் உள்ளனர். மேலும் குல்லு மாவட்ட மக்களின் கல்வியறிவு விகிதம் 80.14%.\n"}
{"id": "141358", "url": "https://ta.wikipedia.org/wiki?curid=141358", "title": "வால்டெமர் பவுல்சன்", "text": "வால்டெமர் பவுல்சன்\n\nவால்டெமர் பவுல்சன் (\"Valdemar Poulsen\", 23 நவம்பர் 1869 – 23 சூலை 1942) ஒரு டேனிசிய (டென்மார்க்கைச் சேர்ந்தவர்) பொறியியலாளர். இவர் இரும்பிக் கம்பிகளில் முதன்முதலாக 1899 இல் ஒலிப்பதிவு செய்து காட்டியவர்.\n\nSection::::வாழ்க்கை வரைவு.\nபவுல்சன் நவம்பர் 23, 1869 அன்று கோபனாகனில் பிறந்தார்\n\n1898 இலேயே எஃகுக் கம்பிகளில் ஒலியைப் பதிவித்து மீண்டும் கேட்கமுடியும் என்று முதன் முறையாகச் செய்து காட்டியவர். இந்நிகழ்வு அண்மைக் காலத்தில் ஒலிநாடாவில் பதிவுசெய்யத் தொடங்கும் முன்னதாக முதன் முதலாக ஒலிப்பதிவை எஃகுக் கம்பியில் காந்தப்புலம் வழி பதிவு செய்து வழியமைத்துத் தந்த முதல் நிகழ்வு. 1900 இல் பாரிசில் நடந்த தொழில்நுட்பக் கண்காட்சியில் முதன்முதலாக தன் கண்டுபிடிப்பைக் காட்டினார். பெரிய உருளையில், இரும்புக்கம்பியைச் சுற்றி, அதில் ஒலியை மின்காந்த மாற்றத்தால் பதிவுசெய்து, மீண்டும் ஒலியாக மாற்றிக்காட்டியது, ஒலிப்பதிவின் தொடக்கம். இவருடைய கண்டுபிடிப்பை அமெரிக்கப் புத்தாக்குநர் பதிவகத்தில் காப்புரிமம் எடுத்தும் பதிவு செய்துள்ளார்.\n\nபவுல்சனுக்குப் பிறகு பீடர் ஓ. பீடர்சன் (Peder O. Pedersen) இவர் கருத்தைப் பின்பற்றி பிற காந்த ஒலிப்பதிவுக்கருவிகளைக் கண்டுபிடித்தார். இவை எதுவும் ஒலியைப் பதிவு செய்வதிலோ, மீள்விப்பதிலோ மிகைப்பிகள் (amplifier) பயன்படுத்தவில்லை.\n\n1900 இல் பாரிசில் நிகழ்ந்த உலகக் கண்காட்சியில் பவுல்சன் தன் ஒலிப்பதிவியைக் காட்டியபொழுது ஆத்திரியப் பேரரசர் ஃவிரான்சு யோசஃவு (Franz Josef) அவருடைய குரலைப் பதிவு செய்யும் வாய்ப்பைப் பெற்றார். இதுவே உலகில் மிகப் பழையதாக செய்த, இன்று கிடைக்கும் ஒலிப்பதிவாகும்.\n\nஇவர் சூலை 23, 1942 இல் இயற்கை எய்தினார்.\n\n"}
{"id": "141367", "url": "https://ta.wikipedia.org/wiki?curid=141367", "title": "சோவியத் ஒன்றியத்தின் போலந்து படையெடுப்பு", "text": "சோவியத் ஒன்றியத்தின் போலந்து படையெடுப்பு\n\nசோவியத் ஒன்றியத்தின் போலந்து படையெடுப்பு (\"Soviet invasion of Poland\") இரண்டாம் உலகப் போரின் தொடக்கத்தில் நிகழ்ந்தது. இது ஐரோப்பிய களத்தின் ஒரு பகுதியாகும். செப்டம்பர் 17, 1939 அன்று சோவியத் ஒன்றியம் முறையாகப் போர் சாற்றாமல் கிழக்கிலிருந்து போலந்து மீது படையெடுத்தது. இப்படையெடுப்பு மேற்கிலிருந்து நாசி ஜெர்மனி போலந்து மீது படையெடுத்து 16 நாட்கள் கழித்து நடைபெற்றது. அக்டோபர் 6 ஆம் தேதி முடிவடைந்தது. இதன் பலனாக மோலடோவ்-ரிப்பன்டிராப் ஒப்பந்தத்தில் குறிப்பிட்டிருந்தபடி போலந்தின பகுதிகளை நாசி ஜெர்மனியும் சோவியத் ஒன்றியமும் பகிர்ந்து கொணடன.\n\nஆகஸ்ட் 1939 இல் நாசி ஜெர்மனியும் சோவியத் ஒன்றியமும் மோலடோவ்-ரிப்பன்டிராப் ஒப்பந்தத்தில் கையெழுத்திட்டன. இரு நாடுகளும் ஐரோப்பாவைப் பகிர்ந்து கொள்ளவும் ஒருவரையொருவர் வலிந்து தாக்காதிருக்கவும் ஒத்துக் கொண்டன. இவ்வொப்பந்தம் கையெழுத்தாகி ஒரு வாரத்தில் ஜெர்மனி போலந்து மீது மேற்கிலிருந்து படையெடுத்தது. அதனை சமாளிக்க இயலாத போலியப் படைகள், முன்பே திட்டமிட்டிருந்தபடி கிழக்கு நோக்கிப் பின்வாங்கின. வடக்கு தெற்காக அமைந்திருந்த உருமேனிய பாலமுகப்பு எனும் அரண்நிலைகளை அடைந்து அங்கிருந்து ஜெர்மானியர்களை எதிர்கொள்ள திட்டமிட்டனர். ஆனால் செப்டம்பர் 17ம் தேதி கிழக்கிலிருந்து சோவியத் ஒன்றியப் படைகள் போலந்தைத் தாக்கின. போலிய அரசு பலமிழந்து போய்விட்டது, அதனால் போலந்தின் கிழக்குப் பகுதியில் வாழும் உக்ரெய்னியர்களையும் பெலாருசியர்களையும் பாதுகாக்க இயலாது. எனவே அவர்களைக் காப்பதற்காக போலந்து மீது படையெடுப்பதாக சோவியத் அரசு காரணம் கூறியது. இரு முனைத் தாக்குதலகளைச் சமாளிக்க இயலாத போலியப் படைகள் அக்டோபர் 6ம் தேதி சரண்டைந்தன. 13.5 மில்லியன் போலிய மக்கள் வாழ்ந்த பகுதிகள் \nசோவியத் ஒன்றியத்தால் ஆக்கிரமிக்கப்பட்டன. இப்பகுதி 1941 இல் நாசி ஜெர்மனி சோவியத் ஒன்றியத்தின் மீது படையெடுக்கும் வரை சோவியத் கட்டுப்பாட்டில் இருந்தது.\n\n"}
{"id": "141371", "url": "https://ta.wikipedia.org/wiki?curid=141371", "title": "களனி", "text": "களனி\n\nகளனி (, ), இலங்கையின் கம்பகா மாவட்டத்தில் கொழும்புக்கு அண்மையில் உள்ள ஒரு சிறிய நகரம் ஆகும். இந்நகரை ஊடறுத்து களனி ஆறு பாய்கின்றது. இவ்வாற்றங்கரையிலுள்ள களனி விகாரை மிகவும் பிரபலமானது. மகாவம்சத்தில் இந்நகருக்கு கௌதம புத்தர் வந்து சென்றதாகக் கூறப்பட்டுள்ளது.\n"}
{"id": "141381", "url": "https://ta.wikipedia.org/wiki?curid=141381", "title": "லாஹௌல் மற்றும் ஸ்பிதி மாவட்டம்", "text": "லாஹௌல் மற்றும் ஸ்பிதி மாவட்டம்\n\nலாஹௌல் மற்றும் ஸ்பிதி இமாசலப் பிரதேசம், இந்தியாவில் உள்ள மாவட்டம். முன்பு லாஹௌல் மற்றும் ஸ்பிதி ஆகியவை தனித்தனி மாவட்டங்களாக இருந்தன. பின்னர் இவ்விரண்டு மாவட்டங்களும் ஒன்றிணைக்கப்பட்டது. இம்மாவட்டத்தின் தற்போதைய தலைமையகம் கேலாங். இம்மாவட்டம் ஒன்றிணைக்கப்படுவதற்கு முன்னர் லாஹௌல் மாவட்ட தலைநகராக கர்டாங் நகரும், ஸ்பிதி மாவட்ட தலைநகராக தான்கர் நகரும் இருந்தது.\nஇந்தியாவில் உள்ள 640 மாவட்டங்களில் இம்மாவட்டம் மூன்றாவது மிக குறைந்த மக்கட்தொகை கொண்ட மாவட்டம் ஆகும்.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி லாஹௌல் மற்றும் ஸ்பிதி மாவட்டத்தின் மொத்த மக்கட்தொகை 31,528. இது தோராயமாக சான் மரீனோ நாட்டின் மக்கட்தொகைக்கு சமமானதாகும். இதன்மூலம் இம்மாவட்டம் இந்தியாவில் உள்ள 640 மாவட்டங்களில் 638வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் லாஹௌல் மற்றும் ஸ்பிதி மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் -5.1 %. லாஹௌல் மற்றும் ஸ்பிதி மாவட்டத்தின் பாலின விகிதப்படி 1000 ஆண்களுக்கு 916 பெண்கள் உள்ளனர். மேலும் லாஹௌல் மற்றும் ஸ்பிதி மாவட்ட மக்களின் கல்வியறிவு விகிதம் 77.24 %.\n"}
{"id": "141382", "url": "https://ta.wikipedia.org/wiki?curid=141382", "title": "சான் பத்தீட்டு பெரென்", "text": "சான் பத்தீட்டு பெரென்\n\nசான் பத்தீட்டு பெரென் (\"Jean Baptiste Perrin\", 30 செப்டெம்பர் 1870 – 17 ஏப்ரல் 1942) ஒரு பிரெஞ்சு இயற்பியலாளர். பொருளிலுள்ள நீர்மங்களில் நுண்ணிய துகள்களின் 'பிரௌனியன் இயக்கத்தைப்' பற்றி ஆய்வு செய்ததோடு இதற்கான ஆல்பர்ட் ஐன்சுடீனின் விளக்கத்தையும் மெய்ப்பித்து, பொருளின் அணுத்தன்மையை உறுதி செய்தார். இதற்காக 1926 ஆம் ஆண்டு இயற்பியலுக்கான நோபல் பரிசு பெற்றார்.\n\nSection::::இளமை.\nபெரென் 1870 ஆம் ஆண்டு செப்டம்பர் 30 ஆம் நாள் பிரான்சு நாட்டில் 'லீல்' என்ற ஊரில் பிறந்தார். இவர் தந்தை ஓர் இராணுவ அலுவலர். அவர் பிரெஞ்சு-புருசியப் போரில் வீர மரணமடைந்தார். எனவே இவருடைய தாயார் பெரினையும் அவரின் இரண்டு சகோதரிகளையும் வளர்த்து ஆளாக்க மிகவும் துன்புற்றார்.\n\nபெரென் உள்ளூரிலுள்ள பொதுப்பள்ளியில் தனது கல்வியைத் தொடங்கினார். பின்னர் பாரிசில் 'லைசி ஜேன்சன் டி செய்லி' என்ற கல்லூரியில் தனது பட்டப்படிப்பை முடித்தார். கட்டாய இராணுவ சேவை காரணமாக 1891-இல் இராணுவத்தில் சேர்ந்து பயிற்சி பெற்றார். இப்பயிற்சியின் போதுதான் இவருக்கு இயற்பியலில் ஆர்வம் ஏற்பட்டது. 1897-ல் 'என்றியட் டுபோர்டல்' (Henriette Duportal)என்ற பெண்னை பெரின் திருமணம் செய்துகொண்டார். இவர்களுக்கு ஒரு மகனும், இரு மகள்களும் பிறந்தனர்.\n\nSection::::ஆய்வுப் பணிகள்.\nSection::::கதிர்கள் குறித்த ஆய்வுகள்.\n1894-97 ஆண்டுகளில் பெரென் ஈகோல் நார்மலே என்ற இடத்தில் இயற்பியல் ஆய்வு உதவியாளராகச் சேர்ந்து பணிகளில் ஈடுபடார். அப்பொழுது, எதிர்மின் கதிர்கள், எக்சு கதிர்கள் இவற்றைப் பற்றிய ஆய்வுகளில் ஈடுபட்டார். அவற்றையே ஆய்வறிக்கையாக அளித்து இயற்பியலில் முனைவர் பட்டம் பெற்றர். அப்பொழுது வெற்றிடக் குழாயில் மின்னிறக்கம் செய்யும்போது எதிர்மின் வாயிலிருந்து எதிர்மின் கதிர்கள் தோன்றுகின்றன என்பதை அறிவியலறிஞர்கள் ஏற்றுக்கொள்ளவில்லை. இக்கதிர்கள் எதிர்மின் துகள்களால் ஆனவை. அவை அலை வடிவாக வெளியிடப்படுகின்றன என்பதிலும் கருத்து வேறுபாடுகள் தோன்றின.\nSection::::பிரௌனியன் இயக்கம்.\n1895-ல் பெரென் ஆய்வுகளில், எதிர்மின் கதிர்கள் காந்தப்புலத்தில் விலகலடைகின்றன என்பது மிக முக்கியமான முடிவாகும். இவை எதிர் மின்தன்மை உடையவை. இத்துகள்களின் மின்னூட்டம்-நிறை இவற்றுக்குள்ள விகிதத்தைக் கண்டறிய முற்பட்டார். ஆனால் ஜெ. ஜெ. தாம்சன்‎ இவருக்கு முன்னால் அதைக் கண்டறிந்தார். 1901-ல் இயல்வேதியலில், பிரௌனியன் இயக்கம் மற்றும் மூலக்கூறு பற்றி ஆய்வுகளை மேற்கொண்டார். 1928-ல் இராபர்ட் பிரௌன் என்பவர் 'நீரில் மூழ்கியுள்ள மகரந்தத்துகள்கள் தொடர்ந்து இங்குமங்குமாக ஒழுங்கின்றி இயங்குகின்றன.' என்று கூறினார்.\n\n1905-ல் ஆல்பர்ட் ஐன்ஸ்டீன் இதற்கான விளக்கத்தை துகள்கற்றை இயற்பியலின் அடிப்படையில் தந்தார். 'நீர்மூலக்கூறுகளினால் இத்துகள்கள் இயக்கப்படுகின்றன. ஒரு துகளினால் கடத்தப்படும் தூரம், அவற்றிற்கு இடைப்பட்ட நேரத்தின் வர்க்கத்திற்கேற்ப அதிகரிக்கிறது. எனக் குறிப்பிட்டார். வெப்பநிலை, துகள்களின் அளவு, இயங்குகின்ற திரவம் இவற்றில் தேவையான திருத்தங்கள் செய்யப்பட்டு ஒரு குறிப்பிட்ட நேரத்தில் துகள்கள் எவ்வாறு இயங்குகின்றது என்பதை ஐன்ஸ்டீன் தெளிவாக விளக்கினார். 1908-ல் ஐன்ஸ்டீனின் கருத்துகளை ஆய்வுகளின் மூலம் பெரின் மெய்ப்பித்தார்.\n\nSection::::நோபல் பரிசு.\nரிச்சர்ட் சீய்க்மாண்டி(Richard Zeigmandy),ஹென்றி சீடண்டாப் (Henry Siedentop), என்ற அறிவியலறிஞர்கள் 1903-ல் உருவாக்கிய நுட்பமான நுண்ணோக்கிகள் இந்த ஆய்வுகளுக்குப் பெருமளவில் உதவின. ஐன்ஸ்டீனின் சமன்பாடுகளைப் பயன்படுத்தி, நீர் மூலக்கூறின் அளவு மற்றும் அவகாட்ரோ எண்ணிற்கான திடமான மதிப்பையும் கணக்கிட்டார். இந்த ஆய்வுகளுக்காக இவருக்கு 1926-ல் இயற்பியலுக்கான நோபல் பரிசு வழங்கப்பட்டது.\n\nSection::::நூல் வெளியீடு.\n1913-ல் அணுக்கள் என்ற தலைப்பில் இவர் ஒரு நூலை வெளியிட்டார். இவருடைய ஆய்வு விளக்கங்களாக மட்டுமன்றி இந்நூல் கதிரியக்க வேதியல், கரும்பொருள் கதிரியக்கம், மூலக்கூறுகளின் முழுத்தன்மையையும் வெளிப்படுத்துவதாகவும் அமைந்தது. 1936க்குள் இது பல் பதிப்புகள் அச்சிடப்பட்டு சுமார் 30,000 பிரதிகள் விற்பனையாயின. பல மொழிகளிலும் இந்நூல் மொழிபெயர்க்கப்பட்டது. இது போல் பல நூல்களை பெரின் வெளியிட்டார். ஜெ. ஜெ. தாம்சன்‎ இவருடைய கருவிகளைப் பயன்படுத்தியே தன்னுடைய முடிவுகளை வெளியிட்டார். சார்போனில் உள்ள பாரிஸ் பல்கலைக்கழகத்தில் இயல் வேதியல் துறையில் விரிவுரையாளராகப் பணியாற்றினார். பிறகு அத்துறையின் தலைவரானார்.\n\n\nSection::::சிறப்புகள்.\nபிரசல்சு,லைகே, கெம், கொல்கத்தா, நியூயார்க்,பிரிசுடன்,மான்செசுடர் மற்றும் ஆக்சுபோர்டு பல்கலைக்கழகங்கள் இவருக்கு மதிப்பியல் முனைவர் பட்டம் அளித்துச் சிறப்பித்தன. ராயல் கழகம், மற்றும் பெல்சியம், சுவீடன், பிரேக், உருமானியா போன்ற நாடுகளில் உள்ள அறிவியல் கழகங்கள் இவரை உறுப்பினராக ஏற்றுக் கொண்டன. இங்கிலாந்து, பெல்ஜிய அரசுகளின் மதிப்புமிக்க பட்டங்கள் இவருக்கு அளிக்கப்பட்டன. அறிவியல் அறிஞர்கள் ஆய்வு செய்வதற்கென பிரெஞ்சு நாட்டில் தேசிய மையம் ஒன்றை அமைக்க இவர் பெரு முயற்சி எடுத்துக்கொண்டார்.\n\nSection::::மறைவு.\n1914-18 ஆம் ஆண்டுகளில் நடந்த போரின் போது பொறியாளர் படைக்குத் தலைமை அலுவலராகப் பொறுப்பேற்றார். 1040-ல் செருமானியர் ஊடுருவியபோது இவர் அமெரிக்காவுக்குத் தப்பிச் சென்றார். 1942,ஏப்ரல் 17 அன்று மரணமடைந்தார். 1948-ல் போருக்குப் பின் இவருடைய பொருள்கள் சொந்த நாட்டுக்கு எடுத்துச் செல்லப்பட்டு புதைக்கப்பட்டன. இவரைச் சிறப்பிக்கும் வகையில் அஞ்சல் தலைகள் வெளியிடப்பட்டது.\n\n\n"}
{"id": "141391", "url": "https://ta.wikipedia.org/wiki?curid=141391", "title": "நானமா", "text": "நானமா\n\nநானமா என்றும் கத்தூரி மான் (கஸ்தூரி மான்) என்றும் அழைக்கப்படும் மானினம் அரிதாகக் காணப்படும் ஒரு மானினம். இது இமயமலைப் பகுதிகளில் காணப்படும் ஒரு விலங்கு. இதன் அறிவியற்பெயர் \"மோசுக்கசு\" (\"Moschus\") என்பதாகும். இவ்விலங்கினம் ஒன்றே மோசுக்கிடேயீ (\"Moschidae\") என்னும் பேரினத்தில் இன்றும் இருக்கும் ஓர் இனம். இவற்றுக்குக் கொம்புகள் கிடையா, ஆனால் நீண்ட மேற்பற்கள் இருப்பதும் (ஆண் மான்களுக்கு), இதன் பின் புறம் மணம் தரும் பொரு'ட்கள் வெளியிடும் சுரப்பிகள் இருப்பதும் இவற்றின் சிறப்புக் கூறுகள். இது இரட்டைப்படைக் குளம்பி வகையைச் சேர்ந்த விலங்கு. இதன் மணம் தரும் பொருள் சுரக்கும் சுரப்பிகள் இனப்பெருக்க உறுப்புக்கும் தொப்புள் பகுதிக்கும் இடைப்பட்ட இடத்தில் உள்ளன. இவற்றை நறுமண நீர்மங்கள் (வாசனைத் திரவியங்கள்) செய்வோர் பயன்படுத்துகின்றனர்.\n\nSection::::தமிழ் இலக்கியத்தில்.\nதமிழிலக்கியத்தில் பல இடங்களில் மணம் கமழும் கவரி அல்லது கத்தூரியைப் பற்றி கூறப்படுகின்றது. இரண்டு எடுத்துக்காட்டுகள்:\n\n[1] சூளாமணியில் (பாடல் 954) கவரிகள் குறிப்பிடப்பெறுகின்றன:\n<br>\"கணங்கெழு கவரிகள் கலந்து காழகி\"\n<br>\"லணங்கிவர் நாவிகா லளைந்து நாறலால்\"\n<br>\"இணங்கிய கடற்படைப் பரவை யிவ்வழி\"\n<br>\"மணங்கம ழிமகிரி வருவ தொக்குமே.\"\n<br>இப்பாடலில் மணங்கமழ்தலையும், இமயமலையில் வாழ்வதையும் (\"\"மணங்கமழ் இமகிரி\"\") என்னும் செய்தியும், இது கூட்டமாக வாழ்வதையும் (\"\"கணகெழு\"\") குறிக்கின்றது.\n\n[2] திருமந்திரத்தில் (பாடல் 30)\n<br>\"சாந்து கமழுங் கவரியின் கந்தம்போல்\"\n<br>\"வேந்தன் அமரர்க் கருளிய மெய்ந்நெறி\"\n\nSection::::உடலமைப்பு.\nகஸ்தூரி மான் உருவில் சிறியது. இதன் பின்னங்கால்கள் முன்னங்கால்களைவிட நீண்டவை. இவை ஏறத்தாழ 80 முதல் 100 செ.மீ நீளமும், 50-70 செ.மீ உயரமும் (தோளருகே) , ஏறத்தாழ 7-17 கி.கி எடையும் கொண்டதாக இருக்கும். இதன் பற்கள் அமைப்பைக் கீழ்க்காணுமாறு குறிப்பர்:\n. இதன் தலை சிறியதாகவும் உடல் பகுதி பெரியதாகவும் ஏறத்தாழ முயலைப் போன்றிருக்கும். இதன் தலை வலிமை குறைந்தது. இதன் வாய் மற்ற மான்களிடமிருந்து வேறுபட்டது. இதன் உடல் முழுதும் நீண்டமயிர்கள் அடர்த்தியாகக் காணப்படும். காது பழுப்பு நிறத்துடன் நீள்வட்ட வடிவில் அமைந்திருக்கும். இந்த மான் நீண்ட ஓய்வுக்குப் பின்பு தன் உடலைக் குலுக்கும். அப்போது அதன் உடலிலிருந்து மயிர் உதிரும்.\n\nபொதுவாக மானினங்களில் காணப்படும் கொம்புகள் கஸ்தூரி மானின் தலையில் வளர்வதில்லை. ஆனால் மற்ற வகை மான்களிடம் இல்லாத பித்தப் பையை இது பெற்றுள்ளது. கொம்பு இல்லாத கஸ்தூரி மான் தனது கூர்மையான கோரைப் பற்களைத் தற்காப்புக்காகப் பயன்படுத்துகிறது. இந்தப் பற்களே இதற்கு ஆயுதமாகப் பயன்படுகின்றது. கஸ்த்தூரி மான் மலைப் பாங்கான பகுதியில் வாழ்வதற்கேற்ப காலமைப்பைப் பெற்றுள்ளது. இதன் காலிலுள்ள குளம்புகள் வலிமையானதும் கூர்மையானதும் ஆகும். வழுக்குப் பாறைகள், பனி படர்ந்த பெருங்கற்கள் ஆகியவற்றின் மேல் ஏறுவதற்கு ஏற்றபடி இதன் கால்களில் குளம்புகள் அமைந்துள்ளன.\n\nSection::::உணவு.\nஇவை இலைதழைகளை உண்ணும் தாவர உண்ணி. இவை புல்,தழை, மரக்குருத்து, வேர்கள் ஆகியவற்றை உணவாகக் கொள்ளும். கஸ்தூரி மானின் வயிற்றில் நான்கு உட்பிரிவுகளும் உள்ளன. இந்த வயிற்றமைப்புக் காரணமாகவும் முகத்தோற்றம் காரணமாகவும் இது மான் குடும்பத்தில் சேர்க்கப்பட்டுள்ளது. மற்ற வகை மான்களைப் போலவே, இம்மான் வயிற்றிலுள்ள புல் உணவை, வாய்க்குக் கொண்டு வந்து அசை போடுகிறது.\n\nSection::::வாழ்க்கை.\nகஸ்தூரி மான்கள் இமயமலைப் பகுதி யிலும், கிழக்கு ஆசிய நாடுகளிலும் வாழ்கின்றன. பிற மானினத்தைப் போல, கஸ்தூரி மானகள் சமூதாய உணர்வுடன் கூட்டமாகச் சேர்ந்து வாழாமல் தனித்து வாழும் இயல்புடையவை. சில சமயம், ஆண் கஸ்தூரி மான் தன் துணை மற்றும் குட்டியுடன் ஒன்றாக இருப்பதும் உண்டு.கஸ்தூரி மான்கள் மலைப் பாறைகளின் மேல் தாவியும், சாய்வான மரத்தின் மீதும் ஏறி நடக்கவும் கூடியவை.\n\nஆண் கஸ்தூரி மான் தான் வாழும் இட அளவை வகுத்துக் கொள்ளும். தன் உடலின் சுரப்பி ஒன்று வெளிப்படுத்தும் நீர்ப்பொருளை வாழிட எல்லையிலுள்ள பாறை, செடியின் கிளை முதலியவற்றில் தடவி வைக்கும். இதன் மூலம் மற்ற மான்களுக்குத் தனக்குரிய இடத்தை அறிவிக்கும்.\n\nபெண் மானுடன் இணைவதற்காக ஆண் கஸ்தூரி மான்களிடம் போராட்டம் நடைபெறும் இவற்றுக்குக் கொம்பு இல்லை. ஆனாலும் கடுமையான போட்டி நிலவும். இவை தம் கோரைப்பற்களை ஆயுதமாகப் பயன்படுத்தி, மற்ற ஆண் கஸ்தூரி மான்களின் கழுத்தை வளைக்கும். எதிரியின் கழுத்தில் தம் கூர்மையான, நீளமான கோரைப் பற்களை ஊன்றிப் புண் ஏற்படுத்தப் பெரு முயற்சி செய்யும். கடியின் ஆழ மிகுதி காரணமாக இரத்தம் வரும். வலி தாங்க முடியாத ஆண் மான் தோல்வியை ஒப்புக்கொண்டு ஒதுங்கிச் செல்லும். இப்படிப்பட்ட போராட்டம் காரணமாகப் பல ஆண் கஸ்துரி மான்களின் கழுத்தில் வடுக்கள் காணப்படும். சில சமயம் கழுத்தில் ஏற்பட்ட பெரிய புண் காரணமாக சில ஆண்மான்கள் இறந்து விடுவதும் உண்டு.\n\nSection::::இனப்பெருக்கம்.\nபெண் கஸ்தூரி மானின் கருக்காலம் ஐந்து மாதங்கள் ஆகும். பொதுவாக கஸ்தூரிமான் ஒரு குட்டியை ஈனும். சில சமயம் அது இரண்டு குட்டிகளை ஈனுவதும் உண்டு. தாய் மான் குட்டியைப் பாறைச் சந்தில் மறைத்து வைத்துவிட்டு உணவு தேடச் செல்லும். குறிப்பிட்ட நேரத்தில் அது குட்டி இருக்குமிடத்திற்குத் திரும்ப வந்து பாலூட்டும். நான்கு வாரங்கள் சென்ற பிறகு குட்டி மான் நடக்கும் ஆற்றலைப் பெறுகிறது. பின்பு அது தாயைப் பின்தொடரும். ஓராண்டு வரை குட்டி மான் தாயின் பாதுகாப்பில் இருக்கும். அது முழு வளர்ச்சி அடைந்த பிறகு தாயிடமிருந்து பிரிந்து தன் வாழ்க் கையை அமைத்துக்கொள்ளும்.\n\nSection::::கஸ்தூரி.\nஆண் கஸ்தூரி மானின் வயிற்றின் அடிப் பாகத்தில் தனிச் சிறப்புடைய ஒரு பை உறுப்பு உள்ளது. அப்பையில் வாசனை நீர்ப் பொருள் சுரக்கிறது. அதுவே கஸ்தூரி யாகும். இந்தக் கஸ்தூரியைச் சுரப்பதால், இது கஸ்தூரி மான் என்ற பெயரைப் பெற்றது.\n\nகஸ்தூரி என்பது நறு மணம் வீசும் பொருள். இது சிவப்பும், பழுப்பும் கலந்த நிறம் கொண்டது. மனிதர்கள் இப்பொருளுக்காக கஸ்தூரி மானைக் கொல்வார்கள். கஸ்துரி சுரப்பியைத் தனியாகப் பிரித்தெடுத்து அதை உலர வைப்பார்கள். உலர்ந்த பின் இதிலிருந்த நீர்ப்பொருள் வற்றி, சிறு சிறு மணல் போன்ற வடிவம் பெறும். கஸ்தூரிப் பொருளில் ஐந்து வகை உள்ளன என்றும், அவை, கரிகை, திலகை, குளுந்தை, பிண்டகை, நாயகை என்றும் தமிழ் லெக்சிகன் அகராதி அறிவிக் கின்றது.\n\nSection::::கஸ்தூரியின் பயன்கள்.\nகஸ்தூரியைக் கொண்டு வாசனைத் திரவியம் தயாரிக்கப்படுகிறது. மேலும் தமிழகத்தில் சித்த மருத்துவத்தில் சன்னி போன்ற நோய்களுக்குத் தயாரிக்கப்படும் மருந்தில் பயன்படுத்தப்படுவதாக அபிதான சிந்தாமணி என்ற தமிழ்க் கலைக்களஞ்சியம் கூறுகிறது. பாம்புக் கடி நஞ்சைப் போக்கும் மருந்து தயாரிப்பதிலும் இதன் பங்கு உள்ளது. கஸ்தூரி மாத்திரை என்ற சித்தமருத்துவ மருந்துகளில் இதன் பெயர் இடம் பெற்றுள்ளது.\n\n\n"}
{"id": "141401", "url": "https://ta.wikipedia.org/wiki?curid=141401", "title": "பெடரிக்கு இசுட்டால்", "text": "பெடரிக்கு இசுட்டால்\n\nயோஃகான் ஃவிரெடரிக்கு இசுட்டால் (\"Johan Frederik (Frits) Staal\", நவம்பர் 3, 1930- பெப்ரவரி 19, 2012 ) என்றும் பரவலாக ஃவிரிட்சு இசுட்டால் என்றும் அறியப்பட ஆய்வாளர், வேதச் சடங்குகள், மந்திரங்கள் முதலியவற்றை ஆய்ந்ததில் புகழ் ஈட்டியவர். ஆம்சிட்டர்டாமில் பிறந்த இவர் தாய்லாந்தில் \"சியாங்மை\" என்னும் ஊரில் இயற்கை எய்தினார். இவர் அமெரிக்காவில் உள்ள கலிபோர்னியா மாநிலத்தில், பெரிக்கிலியில் உள்ள கலிபோர்னியா பல்கலைக்கழகத்தில் மெய்யியல், தெற்கு, தென்கிழக்கு ஆசிய அறிவுத்துறைப் பேராசிரியராக இருந்து ஓய்வு பெற்று \"எமரிட்டசுப்\" பேராசிரியராக இருந்தார்.\n\nஇவர் ஒரு கட்டடவியலாளர் யான் ஃவிரெடரிக்கு இசுடால் (\"Jan Frederik Staal\") என்பாரின் மகனாகப் பிறந்தார். இவர் கணிதம், இயற்பியல், மெய்யியல் ஆகியவற்றை ஆம்சிட்டர்டாமில் படித்தார். பிறகு இந்திய மெய்யியலையும், சமற்கிருதத்தையும் சென்னையிலும், காசியிலும் கற்றார். இசுட்டால் ஆம்சிட்டர்டாமில் பொது மெய்யியல், ஒப்பீட்டு மெய்யியல் பேராசிரியராக 1962–67 இல் இருந்தார். பின்னர் 1968 இல் பெர்க்கிலியில் உள்ள கலிபோர்னியா பல்கலைக்கழகத்தில் மெய்யியல், தென் ஆசிய மொழிகள் துறைப் பேராசிரியராகச் சேர்ந்து 1991 இல் ஓய்வு பெற்றார்.\n\nஇவர் 1975 இல் கேரளாவில் ஒரு 12 நாள் வேத அக்னிசயனச் சடங்கை ஆவணப்படுத்தினார்.\n\nஇவருடைய அண்மைய ஆய்வுகள் கிரேக்க, வேதிய வடிவவியல் கருத்துகளைப் பற்றியன. தொல்பழம் இலக்கண ஆசிரியரான பாணினி, அண்மைக் காலத்தில் உணரப்பட்டுள்ள மொழியியல் கொள்கைகளை மிக ஆழமாக உணர்ந்திருந்தார் என்றும் அண்மையில் 1950 இல் மீண்டும் நோம் சோம்சுக்கி கண்டுபிடிக்கும் வரை அதுவே உயர்நிலை என்றும் பல பத்தாண்டுகளாகக் கருத்துரைத்து அறிவுலகை ஏற்கச் செய்துள்ளார் இசுட்டால். முற்கால முறைகள் கணக்கிடற்கரிய பற்பல நுண்ணிய பிறப்பியல் மொழியியல் கருத்துகளை வாய்வழியாக நிலைநிறுத்த உதவின என்று கூறினார். பாணினியின் முறைகள் துணைக்குறியீடுகள் (\"auxiliary\" markers) வழி உருவாக்கப்பட்டது என்றும் இவற்றை 1930களில்தான் ஏரணவியலாளர் எமில் போசுட்டு (Emil Post) மீண்டும் கண்டுபிடித்தார். கணினி மொழிகளை மீள்வரைவு செய்வதில் இவை பயன்படுவதாகக் கூறுகின்றார். \"இந்திய யூக்ளிடு பாணினி\" (\"Panini is the Indian Euclid.\" ) என்கிறார் இசுட்டால். எப்படி பேசும் சமற்கிருத மொழியை அதே மொழியை விளக்கும் மேல்மொழியாக (metalanguage) நீட்டிக்க முடியும் என்று பாணினி காட்டியதாகக் கூறுகின்றார். சமற்கிருதத்தைத் துல்லியமாக ஒலிக்கவும், கருத்துக்கும் எண்ணத்துக்கும் மொழி மிக முதன்மையானதால், இவை கண்டுபிடிக்கத் துணையாகவும் ஊன்று கோலாகவும் இருந்தது என்கிறார்.\n\nஃவிரிட்சு இசுட்டால் ஓய்விடமாகத் தாய்லாந்தில் வாழ்ந்துவந்தார்.\n\nSection::::நூல்வரைவுகள்.\nAdditional biographical source: Frits Staal. \"There Is No Religion There.\" pp. 52–75 in \"The Craft of Religious Studies\", edited by Jon R. Stone. New York: St. Martin's Press, 1998.\n\n\n\n"}
{"id": "141403", "url": "https://ta.wikipedia.org/wiki?curid=141403", "title": "கொம்புள்ள கால்நடை", "text": "கொம்புள்ள கால்நடை\n\nகொம்புள்ள கால்நடை (\"Pecora\") என்பது குளம்புள்ள விலங்குகளின் பிரிவில் வரும் வரிசைகளில் ஓர் உள்வரிசைப் பிரிவு. இவற்றுள் அடங்குவன அசைபோடுவை, ஆடுமாடுகள், மான்கள், ஒட்டகச்சிவிங்கி, அமெரிக்கக் கொம்புமான் (\"pronghorn\") முதலின. அசைபோடுவை விலங்குகளில் கொம்பில்லா குறுமான்கள் (\"chevrotain\" அல்லது \"mouse deer\" என ஆங்கிலத்தில் அறியப்படுவன்) போன்ற சிலவே இந்தப் பெக்கோரா உள்வரிசையில் அடங்காதன. பெக்கோரா என்பதைக் \"கொம்புள்ள அசைபோடுவை\" என்றும் அழைக்கலாம்.\n"}
{"id": "141407", "url": "https://ta.wikipedia.org/wiki?curid=141407", "title": "திசையன் இயற்கணிதத் தொடர்புகள்", "text": "திசையன் இயற்கணிதத் தொடர்புகள்\n\nயூக்ளிடின் முப்பரிமாண வெளியில் அமையும் திசையன்களுக்கு கீழே கொடுக்கப்பட்டுள்ள திசையன் இயற்கணிதத் தொடர்புகள் (\"vector algebra relations\") பொருந்தும். இத்தொடர்புகளில் சில, மூன்றுக்கும் மேற்பட்டப் பரிமாணங்களில் அமையும் திசையன்களுக்கும் பொருந்திவரும். ஆனால் அனைத்துத் தொடர்புகளுக்கும் இது பொருந்தாது. எடுத்துக்காட்டாக, இரு திசையன்களின் குறுக்குப் பெருக்கல் எல்லா உயர்ப் பரிமாணங்களுக்கும் பொருந்தாது.\n\nSection::::அளவுகள்.\nஒரு திசையன் A -ன் அளவு (\"magnitude\") பித்தாகரசு தேற்றத்தைப் பயன்படுத்தி, ஒன்றுக்கொன்று செங்குத்தான மூன்று திசைகளில் அமையும் அதன் கூறுகளினால் தீர்மானிக்கப்படுகிறது:\n\nஒரு திசையனின் அளவு, புள்ளிப் பெருக்கல் வாயிலாகவும் தரப்படுகிறது:\n\n\nSection::::சமனின்மைகள்.\nஇங்கு (A · B) என்பது A மற்றும் B திசையன்களின் புள்ளிப் பெருக்கலைக் குறிக்கும்.\n\nSection::::கோணங்கள்.\nஇரு திசையன்களுக்கு இடையேயுள்ள கோணம் θ, அவற்றின் புள்ளிப் பெருக்கல் மற்றும் குறுக்குப் பெருக்கலால் வரையறுக்கப்படுகிறது:\n\nவலது-கை விதிப்படி, θ -ன் நேர்ம மதிப்பிற்கு, B ஆனது A -லிருந்து கடிகாரத்திசைக்கு எதிராகவும், எதிர்ம மதிப்பிற்கு கடிகாரதிசையிலும் அமையும்.\n\nஇங்கு A × B என்பது A மற்றும் B திசையன்களின் குறுக்குப் பெருக்கலைக் குறிக்கும்.\n\nபித்தாகரசின் முற்றொருமையைப் பயன்படுத்த:\n\nதிசையன் A = (\"A, A, A\") ஒன்றுக்கொன்று செங்குத்தாக அமையும் மூன்று ஆயஅச்சுகள் \"x-\", \"y-\" மற்றும் \"z\" -க்களுடன் உண்டாக்கும் கோணங்கள் முறையே α, β, γ எனில்:\n\nஇதிலிருந்து:\n\nஇங்கு formula_14 மூன்றும் எடுத்துக்கொள்ளப்பட்ட மூன்று ஆயஅச்சுகளின் திசையில் அமைந்த அலகுத்திசையன்களாகும்.\n\nSection::::பரப்பும் கனஅளவும்.\n\"A\" மற்றும் \"B\" திசையன்களை அடுத்துள்ள பக்கங்களாகக் கொண்ட ஒரு இணைகரத்தின் பரப்பு Σ :\n\nஇங்கு θ - \"A\" மற்றும் \"B\" திசையன்களுக்கு இடையேயுள்ள கோணம்.\n\nஇதன் வர்க்க மதிப்பு:\n\nஇதேபோல A, B மற்றும் C -திசையன்களால் அமையும் ஒரு இணைகரத்திண்மத்தின் கனஅளவின் வர்க்கம்:\n\nஇதனை \"n\"-பரிமாணங்களுக்கும் நீட்டிக்கலாம்.\n\nSection::::திசையன்களின் கூட்டலும் பெருக்கலும்.\nபின்வரும் தொடர்புகளில் சில புள்ளிப் பெருக்கல் மற்றும் குறுக்குப் பெருக்கல் சம்பந்தப்பட்டது.\n\n\n\n\nஇங்கு [A, B, C] என்பது திசையிலி முப்பெருக்கம் A · (B × C) -ஐக் குறிக்கும்.\n\n"}
{"id": "141412", "url": "https://ta.wikipedia.org/wiki?curid=141412", "title": "தங்கவேலு", "text": "தங்கவேலு\n\nதங்கவேலு என்ற தலைப்பில் பின்வரும் பக்கங்கள் உள்ளன:\n\n"}
{"id": "141413", "url": "https://ta.wikipedia.org/wiki?curid=141413", "title": "பிரெஞ்சு இந்தியா", "text": "பிரெஞ்சு இந்தியா\n\nபிரெஞ்சு இந்தியா என்றப் பொதுப்படையானப் பெயர் இந்தியாவில் முன்பு பிரான்சு நாட்டுக்கு உரிமையானவையாக இருந்தவற்றைக் (பிரெஞ்சு: \"établissements français de l'Inde\") குறிப்பதாகும். இவை கோரமண்டல் கடற்கரையில் பாண்டிச்சேரி, காரைக்கால் மற்றும் ஏனாம், மலபார் கடற்கரையில் மாஃகே, மற்றும் வங்காளத்தில் சந்தன்நகர் ஆகும். இவற்றைத் தவிர மச்சிலிப்பட்டணம், கோழிக்கோடு சூரத் ஆகிய இடங்களில் பழைய தொழிற்சாலைகளின் எச்சமாக சில விடுதிகளும் (loges) உண்டு. \n\nமொத்தப் பரப்பளவான வில் புதுச்சேரியின் ஆட்சிப்பகுதியில் மட்டும் இருந்தது. 1948இல் பிரெஞ்சு இந்தியாவின் மக்கள்தொகை 362,000 ஆக மதிப்பிடப்பட்டது.\n\n"}
{"id": "141423", "url": "https://ta.wikipedia.org/wiki?curid=141423", "title": "அமெரிக்கத் தகவல் இடைமாற்றத் தரக் குறிமுறை", "text": "அமெரிக்கத் தகவல் இடைமாற்றத் தரக் குறிமுறை\n\nஅமெரிக்கத் தகவல் இடைமாற்றத் தரக் குறிமுறை (ஆங்கிலம்: \"ASCII\") எனப்படுவது ஆங்கில அரிச்சுவடியை அடிப்படையாகக் கொண்ட குறிப்பீட்டு முறைமை ஆகும். கணினிகளில் அமெரிக்கத் தகவல் இடைமாற்றத் தரக் குறிமுறையானது உரையைப் பிரதிநிதித்துவப்படுத்துகின்றது. அநேகமான நவீன குறிப்பீட்டு முறைமைகள் அமெரிக்கத் தகவல் இடைமாற்றத் தரக் குறிமுறையை அடிப்படையாகக் கொண்டுள்ளன.\n\nஅமெரிக்கத் தகவல் இடைமாற்றத் தரக் குறிமுறையில் இயல்புகளைப் பிரதிநிதித்துவப்படுத்துவதற்கு ஏழு இருமிகள் பயன்படுத்தப்படுகின்றன. இவற்றின் மூலம் 128 வழி இயல்புகளைக் காட்ட முடியும்.\n\nSection::::வரலாறு.\nஅமெரிக்கத் தகவல் இடைமாற்றத் தரக் குறிமுறையானது அமெரிக்கத் தேசியத் தர நிறுவனத்தால் உருவாக்கப்பட்டது ஆகும்.\n"}
{"id": "141424", "url": "https://ta.wikipedia.org/wiki?curid=141424", "title": "தூய யோவான் கல்லூரி, பாளையங்கோட்டை", "text": "தூய யோவான் கல்லூரி, பாளையங்கோட்டை\n\nதூய யோவான் கல்லூரி, பாளையங்கோட்டை ஒரு கிறித்தவ உயர்கல்வி நிலையமாகும். கி.பி 1878 ஆம் ஆண்டு ஆரம்பிக்கப்பட்ட இக்கல்லூரி திருநெல்வேலி, தூத்துக்குடி, கன்னியாகுமரி மாவட்ட மாணவர்களின் உயர்கல்விக்குப் பெரும் பங்காற்றியுள்ளது. நூற்று முப்பத்தி நான்கு ஆண்டுகளாகச் செயல்பட்டு வரும் இக்கல்லூரி, ஒன்றுபட்ட சென்னை மாகாணத்தில் உள்ள மிகவும் பழமை வாய்ந்த 4 கல்லூரிகளில் ஒன்றாகும். \n\nSection::::வரலாறு.\nகிறித்தவ மிசனரி சங்கத்தால் கி.பி 1844 -ம் ஆண்டு பாளையங்கோட்டையில் ஒரு வாடகை கட்டிடத்தில் இருமொழி மூலம் பயிற்றுவிக்கும் கல்வி நிலையமாக ஆரம்பிக்கப்பட்டது. பின்னர் இந்தப் பள்ளி பாளையங்கோட்டைக்கு அருகிலுள்ள வண்ணாரப்பேட்டை பகுதிக்கு மாற்றப்பட்டது. 1878 ஆம் ஆண்டு இந்தப் பள்ளி கல்லூரியாக உயர்வடைந்தது. பின்னர் பல்வேறு காரணங்களால் 1880 ஆம் ஆண்டு திருநெல்வேலி நகரப் பகுதிக்கு மாற்றப்பட்டது. 1878 ஆம் ஆண்டில் இருந்து 1920 ஆம் ஆண்டு வரை இக்கல்லூரியின் முதல் முதல்வராக இருந்த ரெவ். சாப்ட்டர் ஐயர் என்ற மிகச்சிறந்த கல்விமானின் வழிகாட்டலின் படி கல்வி மற்றும் சமுதாய முன்னேற்றங்களில் தலைச்சிறந்து விளங்கியது. ரெவ்.யெங் ஐயர் வழிகாட்டலில் 1928 ஆம் ஆண்டு பாளையங்கோட்டையில் 50 ஏக்கர் பரப்பளவிலான புதிய இடத்திற்கு மாற்றப்பட்டது. \n"}
{"id": "141435", "url": "https://ta.wikipedia.org/wiki?curid=141435", "title": "அதியுயர் ஆள்களப் பெயர்", "text": "அதியுயர் ஆள்களப் பெயர்\n\nஅதியுயர் ஆள்களப் பெயர் (\"Top-level domain\"), அல்லது உயர்நிலை ஆள்களப் பெயர் என்பது இணைய முகவரியில் உள்ள பின் இணைப்பை குறிக்கிறது. டொமைன் பெயர் முறைமை 1980 களில் உருவாக்கப்பட்ட போது, டொமைன் பெயர் வெளி களங்கள் இரண்டு முக்கிய குழுக்களாக பிரிக்கப்பட்டன. ஐஎஸ்ஓ-3166 தரப்பட்டியலில் உள்ள நாடுகளின்ன் சுருக்கங்களைக் கொண்ட நாட்டுக் குறியீடு ஆள் களப் பெயர்களும் (ccTLD), மற்றும் GOV, EDU, COM, MIL, ORG, NET, INT ஆகிய ஏழு அடிப்படை உயர்நிலை களங்களும் (gTLD) என இரண்டு குழுக்களாக அதியுயர் ஆள்களப் பெயர்கள் பிரிக்கப்பட்டுள்ளன.\n"}
{"id": "141436", "url": "https://ta.wikipedia.org/wiki?curid=141436", "title": "எஸ். என். லட்சுமி", "text": "எஸ். என். லட்சுமி\n\nஎஸ். என். லட்சுமி (1934 - பெப்ரவரி 20, 2012) முதுபெரும் தமிழ்த் திரைப்பட, நாடக நடிகை. 1948 ஆம் ஆண்டில் சந்திரலேகா திரைப்படத்தின் மூலம் அறிமுகமாகிய லட்சுமி இருநூறுக்கும் மேற்பட்ட நாடகங்களிலும், ஐநூறுக்கும் மேற்பட்ட திரைப்படங்களிலும் நடித்தவர். இறுதிக் காலங்களில் தொலைக்காட்சித் தொடர்களில் நடித்து வந்தார். தமிழக அரசின் கலைமாமணி பட்டம் பெற்றவர்.\n\nவிருதுநகர் மாவட்டம் , அருப்புக்கோட்டை வட்டம் சென்னல்குடி அருகே உள்ள பொட்டல்பட்டி கிராமத்தைச் சேர்ந்த எஸ். என். லட்சுமி ஆறு வயது முதல் நாடகங்களில் நடிக்க ஆரம்பித்து திரைப்படத்துறைக்கு வந்தவர். சர்வர் சுந்தரம், துலாபாரம், மைக்கேல் மதன காமராஜன், மகாநதி, விருமாண்டி எனப் பல படங்களில் குணசித்திர நடிகையாக நடித்துப் புகழ் பெற்றவர். இறக்கும் போது \"தென்றல்\" , \"சரவணன் மீனாட்சி\" ஆகிய தொலைக்காட்சித் தொடர்களில் நடித்து வந்தார்.\n\nSection::::இளமையும் வாழ்க்கையும்.\nலட்சுமியின் தாய் பழனியம்மாள் எட்டு சிறுவர்களுடன் தனது சிற்றூரை விட்டு வெளியேறி விருதுநகரில் வறிய நிலையில் வாழ்ந்து வந்தார். மகன்கள் கல் உடைத்தும் மகள்கள் மாவரைத்தும் பிழைத்து வந்தார்கள். இந்நிலையில் வீட்டின் கடைசிப் பெண்ணான லட்சுமி குடும்பத்தைத் துறந்து நல்வாழ்க்கை தேடி சென்னைக்குப் பயணமானார். அங்கு மிகுந்த முயற்சிகளிடையே சந்திரலேகா திரைப்படத்தில் குழு நடனமொன்றில் பங்கேற்றார். அங்கிருந்து எஸ். வி. சகஸ்ரநாமம் வழிகாட்டுதலில் \"சேவா ஸ்டேஜ்\" நாடகக்குழுவில் நடித்து வந்தார். பின்னர் கே. பாலச்சந்தரின் \"ராகினி ரிக்கிரியேசன்ஸ்\" நாடகக்குழுவில் இணைந்தார். 1959 ஆம் ஆண்டில் வெளிவந்த தாமரைக்குளம் திரைப்படத்தின் மூலம் அவர் மீண்டும் திரையுலகில் நுழைந்தார். பாக்தாத் திருடன் திரைப்படத்தில் புலியுடனான சண்டைக் காட்சியில் நடித்து துணிகரமானப் பெண்மணி என்ற பெயர் பெற்றார்.\n\nதமிழக அரசின் வரிவிலக்கு ஆய்வுக்குழு உறுப்பினராகவும் மாநில தொலைக்காட்சி விருதுகள் நடுவர் குழு உறுப்பினராகவும் இருந்து வந்தார்.\n\nதிருமணம் ஆகாத லட்சுமி பல இடங்களுக்கும் தானே தனது சிற்றுந்தியை ஓட்டிக்கொண்டுச் செல்வார். சென்னையில் சாலிகிராமத்தில் வசித்து வந்தார்.\n\n\n\n"}
{"id": "141444", "url": "https://ta.wikipedia.org/wiki?curid=141444", "title": "அச்சன்கோவில் ஆறு", "text": "அச்சன்கோவில் ஆறு\n\nஅச்சன்கோவில் ஆறு (\"Achankovil River\") இந்தியாவில் கேரள மாநிலத்தில் உள்ள ரிஷிமலை நதி, பசுக்கிடமேட்டு ஆறு மற்றும் ரமக்கல்டேரி ஆறுகள் எனும் மூன்று ஆறுகளும் இணைந்து உருவான ஆறு. கேரள மாநிலத்திலுள்ள பத்தனம் திட்டா மாவட்டத்தின் செழுமையான வளர்ச்சிக்கு இந்த நதியே காரணமாகவுள்ளது. இந்த நதி கேரளாவின் ஆலப்புழை மாவட்டத்தில் வீயபுரம் என்ற இடத்தில் உள்ள இந்து சமய மக்களின் புனித நதியாகக் கருதப்படும் பம்பா நதியுடன் இணைகிறது.\n\nSection::::நதியால் பயன்பெறும் நகரங்கள்.\nஇந்த அச்சன்கோவில் நதியின் கரையில் உள்ள நிலங்களின் செழிப்பால் இந்நதிக்கரையில் பல தன்னாட்சி நகரங்கள் அமைந்துள்ளன. இந்நகரங்களில் பத்தனம் திட்டா நகரமும் ஒன்றாகும. இந்நகரம் இம்மாவட்டத்தின் தலைநகரமாகவும் உள்ளது.\n\nபத்தனம் திட்டா என்ற சொல்லானது மலையாள மொழிச் சொற்களான பத்தனம் மற்றும் திட்டா என்ற சொற்களில் இருந்து உருவானதாகும். அதாவது \"நதிக்கரையில் அமைந்த வீடுகள்\" என்ற பொருள் உடையதாகும்.\n\nSection::::வேறு சில நகரங்கள்.\nஇந்த நதிக்கரையில் அமைந்துள்ள மேலும் சில நகரங்கள்\n"}
{"id": "141446", "url": "https://ta.wikipedia.org/wiki?curid=141446", "title": "வெப்பம் (இயற்பியல்)", "text": "வெப்பம் (இயற்பியல்)\n\nஇயற்பியல், வேதியியல், பொறியியல், வெப்பஇயக்கவியலில், வெப்பம் (Heat) என்பது ஒருவகை ஆற்றல் ஆகும்..<nowiki></ref></nowiki>\nஇது வேலை தவிர்த்த வேறு எந்த வழியில் உற்பத்திசெய்யக்கூடிய அல்லது மற்றொரு உடல், பிராந்தியம், அல்லது வெப்பவியக்கவியல் அமைப்பிற்கு மாற்றப்படக்கூடிய ஆற்றலாக உள்ளது.\nசாதாரண மொழியில், தொழில்நுட்ப மொழி இருந்து மாறுபட்டதாக, வெப்பம் என்ற வார்த்தைக்குப் பரந்த பொருள் உண்டு. வார்த்தைகளின் பல்வகைமையை மறந்து பயன்படுத்தினால் இந்தக் குழப்பம் உண்டாகும்.\n\nவெப்ப இயக்கவியலில், வெப்பக் கதிர்வீச்சு, உராய்வு மற்றும் பாகுத்தன்மை மூலம் மற்றும் இரசாயன சிதறல் முலம் வெப்பத்தை உற்பத்தி செய்யலாம் அல்லது பரிமாற்றலாம்.\n\nபொறியியலில் வெப்பப் பரிமாற்றம்; திணிவுப் பரிமாற்றம் மூலம், கதிர்வீச்சு, வெப்பச்சலனம் மூலம், மற்றும் வெப்பக் கடத்தலின் மூலமான வெப்ப பரிமாற்றத்தை கருதுகிறது.\n\nமிகவும் சூடான அல்லது குளிர்ச்சியான உடலில் வெப்ப கடத்தல் மற்றும் கதிரியக்க பரிமாற்றம் தன்னிச்சையானதாக உள்ளது.\n\nவெப்ப இயக்கவியலின் இரண்டாம் விதி சமமான அல்லது அதிக வெப்பநிலையில் உள்ள உடலில் இருந்து மற்றொரு உடலிற்கு ஆற்றல் பரிமாற்றம் வெப்ப எக்கி மூலமான இயந்திர வேலை, அல்லது இதற்கு ஒத்த செயல்முறை உதவியுடன் செய்யலாம் என்கிறது. இதன்போது பிரபஞ்ச இயல்பாற்றல் அதிகரிக்கும் அதேவேளை குளிரான பொருளின் இயல்பாற்றல் வெப்பத்தை அதிலிருந்து உறிஞ்சுவதால் குறைகிறது.\n\nஇயற்பியலில், குறிப்பாக வெப்பஅளவீடு, மற்றும் வானிலை ஆய்வில், உள்ளுறை வெப்பம் மற்றும் உணர்வெப்பம் கருத்துக்கள் பயன்படுத்தப்படுகின்றன.\n\nவெப்பத்துடன் தொடர்புடைய ஓர் குழப்பமான சொல்லாக வெப்ப ஆற்றல் உள்ளது. இது ஒர் அமைப்பில் அதன் வெப்பநிலைக்கு ஏற்ப அதிகரிக்கும் ஆற்றலை பற்றி கூறுகிறது. ஒரு அமைப்பை அல்லது பொருளைச் சூடாக்கும் அல்லது குளிர்விக்கும்போது அதன் வெப்பநிலைக்கு ஏற்ப மாறுபடும் ஆற்றலை இது குறிக்கும்.\n\nSection::::வெப்பக் கடத்தல்.\nதிடப் பொருள்களில் வெப்பக்கடத்தல் முறையில் மட்டுமே வெப்பம் பரவுகிறது, திடப் பொருளின் ஒருமுனை வெப்பப்படுத்தப்படும்போது, அம்முனையிலுள்ள அணுக்களும் மூலக்கூறுகளும் அதிக கிளர்ச்சிக்கு உட்பட்டு அதிகமான வீச்சுடன் அதிர்வுறத் துவங்கும். இந்த மாறுபாடு அருகிலுள்ள மூலக்கூறுகளுக்குக் கடத்தப்படும்.\n\nSection::::வெப்பச்சலனம்.\nபாய்மத்தில் உள்ள துகள்களின், இயக்கத்தின் மூலமாகவே வெப்பம், ஓரிடத்திலிருந்து மற்றொரு இடத்திற்கு மாற்றப்படும் நிகழ்வு, வெப்பச் சலனம் எனப்படும். பாய்மத்தை வெப்பப்படுத்தும்போது, வெப்பம் அடைந்த பகுதி விரிவடைவதால் குறைவான அடர்த்தியைப் பெறுகிறது. அப்பகுதி மேலே எழும்போது அவ்விடத்தை குளிர்ந்த மேற்பகுதிகள் நிரப்புகின்றன. மீண்டும் குளிர்ந்த பகுதிகள் வெப்பமேற்றப்படுவதால் அவை மேலெழும். அவ்விடத்தை குளிர்ந்த பகுதிகள் மீண்டும் நிரப்பும். இந்நிகழ்வு தொடர்ந்து நடைபெறும். இவ்வகையில் நடைபெறும் வெப்பமாற்றம், மூலக்கூறுகளின் இயக்கமின்றியே ஆற்றல் கடத்தல் நடைபெறும் வெப்பக் கடத்தல் முறையிலிருந்து மாறுபட்டதாகும்.\n\nSection::::வெப்பக்கதிர்வீச்சு.\nபருப்பொருள் ஊடகத்தின் உதவியின்றி வெப்பம் மாற்றப்படும் நிகழ்வினை வெப்பக் கதிர்வீசல் என்கிறோம். ஒரு பொருளிலிருந்து, அதன் வெப்பநிலை காரணமாக கதிர்வீச்சு முறையில் ஆற்றல் வெளிப்படுவது வெப்பக் கதிர்வீச்சு எனப்படும். வெப்பக்கதிர் வீச்சு பின்வருவனவற்றைச் சார்ந்துள்ளது.\n\nவெப்பக்கதிர் வீச்சின் பொதுவான பண்புகள்.\n\n1 ஒளி அலைகளைப் போல் வெப்பக் கதிர்வீச்சும் நேர் கோட்டில் பயணிக்கின்றது.\n\n2 ஒளி அலைகளைப் போல் , சிரான பரப்பில் விலக்க விதியினை க்கொண்டுள்ளது.ஓர் ஊடகத்திலிருந்து மறொரு ஊடகத்தில் செல்லும்போது விலக்கமுறுகிறது.\n\n3 ஒளிஅலைகளைப்போல் அதே திசைவேகத்தில் பயணிக்கிறது.\n\n4 ஒளிஅலைகளைப் போல் ஓரு புள்ளியில் குவிக்கப்பட முடியும். \n"}
{"id": "141448", "url": "https://ta.wikipedia.org/wiki?curid=141448", "title": "இதய அடைப்பு", "text": "இதய அடைப்பு\n\nஇதய அடைப்பு \"(Heart block)\" என்பது இதயத்தின் மின்கடத்தலில் உண்டாகும் தடை ஆகும். இதயஅடைப்பும் மாரடைப்பும் வெவ்வேறு. மாரடைப்பு என்பது இதய இரத்தக்குழாய்களில் அடைப்பு ஏற்படுவதால் உண்டாவது. மாரடைப்பு நெஞ்சு வலியை உண்டாக்கும். இதய அடைப்போ படபடப்பு, தலைசுற்றல், மயக்கம் ஆகியவற்றை உண்டாக்கும். \nஇதயம் சீராக சுருங்கி விரிவது இதயத்தின் மின்னோட்ட ஒழுங்கு முறைமையில் தான். இதய மேலறைகள் சுருங்கும் போது கீழறைகள் விரிவடைய வேண்டும். இதயத் துடிப்பு இதயத்தில் SA முடிச்சு எனும் இடத்தில் பிறக்கிறது. இது AV முடிச்சை அடையும் போது அதன் ஓட்டத்தில் சிறிது தாமதம் ஏற்படுத்தப்படுகிறது. இதுவே இதய மேலறைகள் சுருங்கும் போது கீழறைகள் விரிவடைய உதவுகிறது.\n\nஇதய அடைப்பை மூன்று நிலைகளாய்ப் பிரிக்கலாம்.\n"}
{"id": "141457", "url": "https://ta.wikipedia.org/wiki?curid=141457", "title": "மண்டி மாவட்டம்", "text": "மண்டி மாவட்டம்\n\nமண்டி மாவட்டம் (முன்பு மந்தாவ்யா நகர்) வட இந்தியாவில் உள்ள இமாசலப் பிரதேச மாநிலத்தின் மத்திய மாவட்டம் ஆகும். மண்டி நகரம் இம்மாவட்டத்தின் தலைமையகம். இந்நகரம் இதன் கோவில் கட்டடக்கலைக்கு புராண மற்றும் வரலாற்றுச் சிறப்பு பெற்றது. பியாஸ் ஆற்றின் கரையோரம் மற்றும் நகரத்தினுள் பல பழங்கால கோவில்கள் இருப்பதால் இந்நகரம் சோட்டா காசி என அழைக்கப்படுகிறது. பியாஸ் ஆறு இந்நகரின் வழியாக பாய்கிறது.\n2011 கணக்கெடுப்பின்படி மண்டி இமாசலப் பிரதேசத்தில் உள்ள மாவட்டங்களில் காங்ரா மாவட்டத்தை அடுத்த இரண்டாவது மிக அதிக மக்கட்தொகை கொண்ட மாவட்டம் ஆகும்.\n\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி மண்டி மாவட்டத்தின் மொத்த மக்கட்தொகை 999,518. இது தோராயமாக பிஜி நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 446வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் மண்டி மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 10.89%.மண்டி மாவட்டத்தின் பாலின விகிதப்படி 1000 ஆண்களுக்கு 1012 பெண்கள் உள்ளனர். மேலும் மண்டி மாவட்ட மக்களின் கல்வியறிவு விகிதம் 82.81%.\n"}
{"id": "141472", "url": "https://ta.wikipedia.org/wiki?curid=141472", "title": "திசையன் பரப்பு", "text": "திசையன் பரப்பு\n\nவடிவவியலில் திசையிலி பரப்பு formula_1 கொண்ட ஒரு முடிவுறு மேற்பரப்பின் திசையன் பரப்பு (\"vector area\") என்பது ஒரு திசையன். இத்திசையனின் அளவு formula_2 ஆகவும் அதன் திசை அத்தளத்தின் செங்குத்தின் திசையாகவும் (வலது-கை விதிப்படி) இருக்கும்.\n\nஇத்திசையன் பரப்பின் குறியீடு:\n\nமேலும்,\n\nதட்டையான முகப்புப் பரப்புகள், formula_5 -களாலான ஒரு திசையிடக்கூடிய மேற்பரப்பு S -ன் திசையன் பரப்பு:\n\nஇங்கு formula_7 என்பது formula_5 -ன் செங்குத்து அலகுத்திசையன்.\n\nவரம்பு மற்றும் திசையுடைய வளைந்த மேற்பரப்புகளுக்கும் திசையன் பரப்புகளை வரையறுக்க முடியும். முதலில் அவற்றைப் போதுமான அளவு தட்டையான நுண்ணிய சிறுசிறு பரப்புத்துண்டுகளாகப் பிரித்துக் கொள்ள வேண்டும். இவ்வாறு பிரிக்கப்பட்ட ஒவ்வொரு நுண்ணிய சிறுபரப்பிற்கும் திசையன் பரப்பு உண்டு. அவை ஒவ்வொன்றும் நுண்ணியவையாகவே அமையும்.\n\nஇங்கு formula_10 என்பது formula_11 -பரப்பிற்குச் செங்குத்து அலகுத்திசையன். தொகையிட, வளைபரப்பின் திசையன் பரப்புக் கிடைக்கும்.\n\nவளைந்த அல்லது தட்டையான முடிவுறு வரம்புடை மேற்பரப்புகள் இரண்டிற்கும் திசையன் பரப்பின் அளவு திசையிலிப் பரப்பை விடச் சிறியதாக இருக்கும். அதிகபட்சமானதொரு எடுத்துக்காட்டாக திசையன் பரப்பு பூச்சியமாக இருக்கும் ஒரு மூடிய மேற்பரப்பின் திசையிலிப் பரப்பு மிகவும் பெரியதாக இருக்கலாம். ஒரே வரம்புக்குள் அமையும் வெவ்வேறு திசையிலிப் பரப்புகளின் திசையன் பரப்புகள் சமமாக அமையும். மேற்பரப்புகளின் வரம்புகளே அவற்றின் திசையன் பரப்புகளை முழுவதுமாக தீர்மானிக்கின்றன. இவ்வுண்மை ஸ்டோக்ஸ் தேற்றத்தின் விளைவாக கிடைக்கிறது.\n\nSection::::தளங்களின் மீதான பரப்புகளின் வீழல்.\n\"x\"-\"y\" தளத்தின் மீதான வீழ்த்தப்பட்ட பரப்பு, திசையன் பரப்பின் \"z\"-கூறாக அமையும். மேலும் அதன் மதிப்பு:\n\nஇங்கு formula_14 என்பது தளத்தின் செங்குத்திற்கும் \"z\"-அச்சிற்கும் இடைப்பட்டக் கோணம்.\n"}
{"id": "141482", "url": "https://ta.wikipedia.org/wiki?curid=141482", "title": "நகர்ப்புற அமைப்பு", "text": "நகர்ப்புற அமைப்பு\n\nநகர்ப்புற அமைப்பு (Urban Structure) என்பது நகர்ப்புறப் பகுதிகளில் நிலப் பயன்பாட்டு ஒழுங்கமைப்பைக் குறிக்கும். சமூகவியல், பொருளியல், புவியியல் போன்ற துறைகளைச் சேர்ந்த பலர், நகர்ப்புறங்களில் வெவ்வேறு வகையான மக்களும், வணிகத்துறைகளும் எந்தெந்த இடங்களில் அமையக்கூடும் என்பது குறித்த கோட்பட்டு மாதிரிகளை உருவாக்கியுள்ளனர். இவற்றுள் சில முக்கியமான மாதிரிகளை இக் கட்டுரை எடுத்தாள்கிறது. நகர்ப்புற அமைப்பு என்பது நகர்ப்புற இடஞ்சார் அமைப்பையும் குறிக்கிறது. இது நகரப்பகுதிகளில் உள்ள பொது இடங்கள், தனியார் இடங்கள் என்பவற்றின் ஒழுங்கமைப்பையும், அவற்றுக்கிடையேயான இணைப்புகள், அணுகத்தக்க தன்மை என்பவை குறித்தும் கவனத்துக்கு எடுத்துக்கொள்கிறது.\n\nSection::::வலைவடிவ மாதிரி.\nவலைவடிவ நகர அமைப்பு அல்லது வலைவடிவச் சாலை அமைப்பு என்பது ஒரு வகையான நகரத் தளவமைப்பைக் குறிக்கும். இதில் ஒன்றுக்கொன்று இணையான ஒரு தொகுதி சாலைகளும், அவற்றுக்குச் செங்குத்தான இன்னொரு தொகுதிச் சாலைகளும் ஒன்றையொன்று வெட்டுவதனால் வலை போன்ற தளவமைப்பு உருவாகிறது.\n\nSection::::ஒருமைய வலய மாதிரி.\nநகர்ப்புறப் பகுதிகளில் பல்வேறு சமூகக் குழுக்களின் பரம்பல் குறித்து முதன்முதலில் விளக்கியது இதுவே ஆகும். இதை \"ஒருமைய வளைய மாதிரி\" என்றும் குறிப்பிடுவது உண்டு. 1924 ஆம் ஆண்டில் ஏர்னெஸ்ட்டு பர்கெசு (Ernest Burgess) என்னும் சமூகவியலாளர், சிக்காகோ என்னும் தனியொரு நகரத்தை அடிப்படையாகக் கொண்டு இந்த மாதிரியை உருவாக்கினார். இந்த மாதிரியின்படி, நகரங்கள் ஒரு மையப் புள்ளியில் இருந்து வெளிப்புறமாகப் புதிய வளையங்கள் சேர்வதன் மூலம் வளர்கின்றன. இதன் மையப்பகுதி மைய வணிகப் பகுதி ஆகும். இதைச் சூழவுள்ள அடுத்த வளையம் மாறுநிலை வலயம் எனப்படும். இவ்வலயத்துள் தொழிற்சாலைகளும், தரக்குறைவான வீடமைப்புப் பகுதிகளும் இருக்கும். இதற்கு வெளிப்புறமாக அடுத்துள்ள வலயத்தில் தொழிலாள வகுப்பினரின் குடியிருப்புப் பகுதிகளைக் காணலாம். இதைக் கட்டற்ற தொழிலாளர் வீட்டு வலயம் என்பர். அடுத்துள்ள வளையம் புதியனவும், பெரியவையுமான வீடுகளைக் கொண்டிருக்கும். இதில் பெரும்பாலும் இடைநிலை வகுப்பினர் வாழ்வர். இதை \"நல்ல வதிவிட வலயம்\" என்றும் அழைப்பதுண்டு. கடைசியாகக் காணும் வளையத்தினுள் அன்றாடம் நகரின் மையப் பகுதியில் உள்ள வேலைத் தலங்களுக்குப் பயணம் செய்வோர் வசிக்கும் புறநகர்ப் பகுதிகள் அமையும்.\n\nSection::::ஆரைத்துண்டு மாதிரி.\nநகர்ப்புற அமைப்புக் குறித்த இந்த இரண்டாவது கோட்பாட்டு மாதிரி 1939 ஆம் ஆண்டில் பொருளியலாளரான ஓமெர் ஓயிட் (Homer Hoyt) என்பாரால் முன்வைக்கப்பட்டது. ஆரைத்துண்டு மாதிரி என்னும் இந்த மாதிரி, நகரங்கள் வளைய அமைப்பில் வளர்வதில்லை என்றும், ஆரைத்துண்டு அமைப்பிலேயே வளர்கின்றன என்றும் கூறுகிறது. தற்செயலாகவோ, அல்லது புவியியல், சூழல் காரணங்களாலோ நகரத்தில் சில பகுதிகள் குறிப்பிட்ட நடவடிக்கைகளுக்கு வாய்ப்பாக அமைகின்றன. இதனால் அக் குறிப்பிட்ட இடங்களில் நிலைகொள்ளும் அந்நடவடிக்கைகள், நகரங்கள் வளரும்போது வெளிப்புறமாக ஒரு ஆரைத்துண்டு வடிவில் வளர்கின்றன. எடுத்துக்காட்டாக ஒரு குறித்த பகுதியில் உயர் வருவாயுள்ளோரின் குடியிருப்பு அமைந்தால், அது வளரும்போது நகர மையத்துக்கு எதிர்ப்புறமாகவுள்ள வெளி விளிம்பில் இருந்தே விரிவடையும்.\n\nஒரு வகையில் இந்த மாதிரி முன்னர் கூறிய வலய மாதிரி அல்லது ஒருமைய மாதிரியின் திருந்திய வடிவமேயன்றி அடிப்படையான வேறுபாடுகள் எதையும் கொண்டிருக்கவில்லை. ஓயிட், புர்கெசு ஆகிய இருவருமே சிக்காகோவின் அமைப்பு தத்தம் மாதிரிகளுக்குப் பொருத்தமாக அமைவதாகக் கூறியுள்ளனர்.\n\nSection::::பல்மைய மாதிரி.\n1954 ஆம் ஆண்டில் புவியலாளர்களான சி. டி. அரிசு, ஈ. எல். உல்மன் ஏனும் இருவர் நகர்ப்புற அமைப்புக் குறித்த பல்மைய மாதிரியை உருவாக்கினர். ஒரு நகரம் பல மையங்களைக் கொண்டிருக்கக்கூடும் என்றும், அம்மையங்களைச் சுற்றிப் பல்வேறு நடவடிக்கைகள் இடம்பெறுகின்றன என்றும் இம் மாதிரி விளக்குகிறது. சில நடவடிக்கைகள் குறித்த சில புள்ளிகள் அல்லது கணுக்களை நோக்கி ஈர்க்கப்படுகின்றன, வேறு சில நடவடிக்கைகள் அப் புள்ளிகளைத் தவிர்க்கின்றன. எடுத்துக்காட்டாக ஒரு பல்கலைக்கழகக் கணு, படித்தோர் குடியிருப்புக்கள், நூல் விற்பனை நிலையங்கள் போன்றவற்றைக் கவரும் அதேவேளை, ஒரு வானூர்தி நிலையக் கணு, விடுதிகளையும், களஞ்சியப்படுத்தல் வசதிகளையும் கவரக்கூடும். ஒன்றுடன் ஒன்று பொருந்திவராத நடவடிக்கைகள் ஓரிடத்தில் கூடி அமைவதில்லை. கனரகத் தொழிற்சாலைகளும், உயர்வருவாயினர் குடியிருப்புக்களும் ஓரிடத்தில் அமைவது அரிதாக இருப்பது இதனாலேயே.\n\nSection::::ஒழுங்கற்ற கோல மாதிரி.\nஇது, \"ஊர் நிலையில் இருந்து நகர நிலைக்கு மாறும் நிலை\"க்கு உரிய பண்புகளைக் கொண்ட பொது இடங்களின் ஒழுங்கமைப்பைக் குறிக்கும். பொதுவாக மூன்றாம் உலக நாடுகளின் இதனைக் காணலாம். இம்மாதிரி, முறையான திட்டமிடல் இன்மையாலும், சட்டத்துக்குப் புறம்பான முறையில் கட்டுமானங்கள் இடம்பெறுவதாலும் உருவாகிறது. இது, ஆப்பிரிக்கா, இலத்தீன் அமெரிக்கா, ஆசியா போன்ற கண்டங்களிலும், ஐரோப்பாக் கண்டத்தின் சில பகுதிகளிலும் உள்ள பழைய நகரங்களுக்குப் பொருந்துகிறது.\n"}
{"id": "141486", "url": "https://ta.wikipedia.org/wiki?curid=141486", "title": "சான் சார்லசு அத்தனாசு பெல்த்தியே", "text": "சான் சார்லசு அத்தனாசு பெல்த்தியே\n\nசான் சார்லசு அத்தனாசு பெல்த்தியே (Jean Charles Athanase Peltier, பெப்ரவரி 22, 1785 - அக்டோபர் 27, 1845) ஒரு பிரான்சிய இயற்பியலாளர். இவர் 1834 ஆம் ஆண்டு இரு வெவ்வேறு உலோகங்கள் கொண்ட ஒரு சுற்றில் மின்னோட்டம் பாயும்போது, உலோகங்களின் ஒரு சந்தியில் வெப்பம் உமிழப்படும், மற்றொன்றில் வெப்பம் உட்கவரப்படும் எனக் கண்டறிந்தார். இதுவே பெல்டியர் விளைவு எனப்படுகிறது.\n"}
{"id": "141503", "url": "https://ta.wikipedia.org/wiki?curid=141503", "title": "இலாமியின் தேற்றம்", "text": "இலாமியின் தேற்றம்\n\nநிலையியலில், இலாமியின் தேற்றம் (\"Lami's theorem\") என்பது ஒரே சமதளத்தில் ஒரே நேர்கோட்டில் அமையாத மூன்று விசைகள் ஒரு புள்ளியில் செயற்பட்டுச் சமநிலையில் இருப்பின், ஒவ்வொரு விசையும் மற்ற இரு விசைகளுக்கு இடைப்பட்ட கோணத்தின் சைன் மதிப்பிற்கு நேர்தகவில் இருக்கும்.\n\nSection::::நிறுவல்.\nஒரே தளத்தில் இருக்கும், ஒரே நேர்கோட்டில் இல்லாத விசைகள் மூன்று விசைகள் ஒரு புள்ளியில் ஒரு பொருளைச் சமநிலையில் இருக்கச்செய்வதாகக் கொள்வோம். யூக்ளிடிய திசையன் அல்லது முக்கோண விதிப்படி, கீழ்க்காணுமாறு திசையன்களை மாற்றி அமைக்கலாம்.\n\nஇப்பொழுது சைன்களின் விதிகளின் படி,\n\n"}
{"id": "141512", "url": "https://ta.wikipedia.org/wiki?curid=141512", "title": "தோவாளை", "text": "தோவாளை\n\nதோவாளை (തോവാള) தமிழ்நாட்டிலுள்ள கன்னியாகுமரி மாவட்டத்தில், தோவாளை வட்டத்தில் அமைந்துள்ள ஒரு சிறிய நகரம் ஆகும். இந்நகரம் திருநெல்வேலி-நாகர்கோவில் நெடுஞ்சாலையின் அருகே ஆரல்வாய்மொழி மற்றும் வெள்ளமடம் ஆகிய இரு ஊர்களுக்கு நடுவே அமைந்துள்ளது. இந்நகரத்தின் அருகில் உள்ள பெரிய நகரம் நாகர்கோவில் ஆகும். இந்த ஊரின் மக்கள்தொகை 6000. மலர்களை உற்பத்தி செய்வதில் இந்த நகரம் இந்திய அளவில் பிரபலமான ஒன்று. இங்கு உற்பத்தி செய்யும் மலர்களில் மல்லிகையே மிக முக்கியமான மலர். அம்மலரில் (பிச்சி வெள்ளை அல்லது பிச்சிப் பூ) என்பதே இங்கு மிக அதிகமாகப் பயிரிடப்படுகிறது. சுற்றுப் பகுதி மலர் சாகுபடியாளர்களின் மலர் விற்பனைச் சந்தை இந்த ஊரில் அமைந்துள்ளது. இந்த ஊரில் அமைந்துள்ள மலையில் முருகன் கோயில் மற்றும் கருடகிரி சிவபெருமான் கோயில் அமைந்துள்ளது. அதுமட்டுமின்றி தோவாளை செக்கர்கிரி மலையில் முனிவர்கள் வழிபட்டு வந்த சுப்பிரமணிய சுவாமி கோவில் உள்ளது. \n\nSection::::செக்கர்கிரி சுப்பிரமணிய சுவாமி திருக்கோவில்.\nதோவாளை செக்கர்கிரி மலையில் இக்கோயில் அமைந்துள்ளது. இக்கோவில் ஆனது முனிவர்களால் உருவாக்கபட்ட மற்றும் வழிபட்ட கோவில் ஆகும். இக்கோவிலின் முக்கிய திருவிழாவாக சூரசம்ஹாரம் நடத்தப்படுகிறது. கன்னியாகுமரி மாவட்டத்தில் நடத்தப்படும் சூரசம்ஹார திருவிழாவில் தோவாளை சூரசம்ஹாரம் மிகப்பெரிய மற்றும் திரளான மக்கள் மத்தியில் நடைபெறும் திருவிழாவாகும். ஒவ்வொரு வருடமும் சுப்பிரமணிய சுவாமி விதவிதமான அலங்காரத்தில் சூரனை வதம் செய்வார். அடுத்தபடியாக காவடி கட்டுதல் திருவிழாவாக நடைபெறுகிறது. இக்கோயிலில் இருந்து திருச்செந்தூர் முருகனுக்கு காவடி கட்டி பக்தர்கள் செல்கிறார்கள்.\n\nSection::::ஸ்ரீ கிருஷ்ணசுவாமி திருக்கோவில், தோவாளை.\nஇக்கோவில் நாகர்கோவில் - திருநெல்வேலி தேசிய நெடுஞ்சாலை அருகிலே அமைந்துள்ளது. இக்கோவிலின் முக்கிய திருவிழாவாக கிருஷ்ண ஜெயந்தி நடத்த படுகிறது. இத்திருவிழா 10 நாட்கள் நடைபெறுகிறது. திருவிழாவின் 10 நாட்களும் ஓவ்வொரு சமுதாயத்தினர் மண்டகப்படி நடத்துவது வழக்கம். முக்கிய திருவிழாவாக உறியடி திருவிழா 9 ஆம் நாளும், ஆராட்டு 10 ஆம் நாளும் நடைபெறுகிறது.\n\nSection::::முக்கியத் தொழில்கள்.\nஇந்த ஊரில் நெல் விவசாயம், மலர் சாகுபடி மற்றும் செங்கல் சூளை ஆகியவை மிக முக்கியம் வாய்ந்த தொழிலாகும்.\n\nSection::::விழாக்கள்.\nஇந்த கிராமத்தில் கிருஷ்ணன்புதூர் ஸ்ரீதேவிமுத்தாரம்மன் கோவிலில் குலசையைபோன்று தசரா மற்றும் மகிசாசூரசம்ஹாரம் விழா வெகுவிமரிசையாக நடைபெறும் . இதில் இளைஞர்கள் வீரத்தோடு செயல்படுவார்கள் . ஊர்தலைவர் மற்றும் ஊர்பொதுமக்கள் இனைந்து நடத்துவார்கள். இவ்விழாவானது புரட்டாசி மாதம் பத்து நாட்கள் கோலாகலமாக கொண்டாடப்படும்.\n\n"}
{"id": "141520", "url": "https://ta.wikipedia.org/wiki?curid=141520", "title": "சிர்மௌர் மாவட்டம்", "text": "சிர்மௌர் மாவட்டம்\n\nசிர்மௌர் இமாசலப் பிரதேசம், இந்தியாவின் வடகிழக்கு மாவட்டம் ஆகும். இது மிக அதிக மலைகளையும் கிராமப்புறங்களையும் கொண்டுள்ளது. இம்மாவட்டத்தின் 90% மக்கள் கிராமப்புறங்களிலேயே வசிக்கின்றனர். இம்மாவட்டம் நஹன்(இதன் தலைநகரம்) மற்றும் சுகெட்டி ஆகிய நகரங்களையும் உள்ளடக்கியுள்ளது. சுகெட்டி நகரில் உள்ள ஷிவாலிக் புதைபடிவ பூங்காவில் 85 மில்லியன் வருடங்களுக்கு முற்பட்ட புதைபடிவங்கள் கண்டுபிடிக்கப்பட்டுள்ளன.\nஇம்மாவட்டத்தில் நஹன், ரேணுகா, ஷில்லை, ரஜ்கர்ஹ், பச்ஹாத், பொன்ட சாஹிப் ஆகிய ஆறு வட்டங்கள் உள்ளன. இம்மாவட்ட பொருளாதாரம் பெருமளவு விவசாயத்தையே சார்ந்துள்ளது. இமாவட்ட மக்கள் உருளைக்கிழங்கு, இஞ்சி ஆகியவற்றை அதிகம் விளைவிக்கின்றனர். \nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி சிர்மௌர் மாவட்டத்தின் மொத்த மக்கட்தொகை 530,164. இது தோராயமாக கேப் வேர்ட் நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 542வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் சிர்மௌர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 15.61%.சிர்மௌர் மாவட்டத்தின் பாலின விகிதப்படி 1000 ஆண்களுக்கு 915 பெண்கள் உள்ளனர். மேலும் சிர்மௌர் மாவட்ட மக்களின் கல்வியறிவு விகிதம் 79.98%.\n"}
{"id": "141541", "url": "https://ta.wikipedia.org/wiki?curid=141541", "title": "சோலன் மாவட்டம்", "text": "சோலன் மாவட்டம்\n\nசோலன் மாவட்டம் இமாசலப் பிரதேசம், இந்தியாவில் உள்ள 12 மாவட்டங்களில் ஒன்று. சோலன் இமாவட்டத்தின் நிர்வாக தலைமையகம் ஆகும். இந்த மாவட்டத்தின் பரப்பு 1936 கிமீ².\nஇம்மாவட்டம் சோலன், நலகர்ஹ், அர்கி, கண்டகாட் என 4 பகுதிகளாக பிரிக்கப்பட்டுள்ளது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி சிர்மௌர் மாவட்டத்தின் மொத்த மக்கட்தொகை 576,670. இது தோராயமாக சொலமன் தீவுகள் நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 532வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் சிர்மௌர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 15.21%.சிர்மௌர் மாவட்டத்தின் பாலின விகிதப்படி 1000 ஆண்களுக்கு 884 பெண்கள் உள்ளனர். மேலும் சிர்மௌர் மாவட்ட மக்களின் கல்வியறிவு விகிதம் 85.02%.\n"}
{"id": "141548", "url": "https://ta.wikipedia.org/wiki?curid=141548", "title": "பிணைப்பி", "text": "பிணைப்பி\n\nஇயந்திரவியலில் பிணைப்பி (\"Key\") என்பது சுழல் தண்டையும் சுழலும் இயந்திர பாகத்தையும் இணைக்கப் பயன்படும் பாகமாகும். பிணைப்பி சார்பு சுழற்சியை தவிர்ப்பதுடன் முறுக்கு விசையை கடத்துகிறது. பிணைப்பி பயன்படுவதற்கு சுழல் தண்டு மற்றும் சுழலும் இயந்திர பாகத்தில் காடி அமையப்பெற்றிருக்க வேண்டும். இந்த இரண்டுக்கும் இடையே பிணைப்பி பொருத்தமாக அமர வேண்டும்.\n"}
{"id": "141568", "url": "https://ta.wikipedia.org/wiki?curid=141568", "title": "பின்னடைவானது (மரபியல்)", "text": "பின்னடைவானது (மரபியல்)\n\nமரபியலில் பின்னடைவானது (Recessive) என்றால், ஒரு தனி மரபணுவில் இருக்கக்கூடிய இரு வடிவங்களில் அல்லது மாற்றுருக்களில் ஒன்று, மற்றைய வடிவம் அல்லது மாற்றுருவினால் ஆதிக்கம் செலுத்தப்பட்டு, அந்த மரபணுவினால் கட்டுப்படுத்தப்பட்டு இருப்பதாகும். இதனால் குறிப்பிட்ட பின்னடைவான இயல்பின் தோற்றவமைப்பு வெளித்தெரிய வேண்டுமாயின், பின்னடைவான மாற்றுருக்கள் சமநுக அமைப்பில் இருக்க வேண்டியது அவசியமாகும். அப்படியல்லாமல் இதரநுக அமைப்பில் இருக்குமாயின், பின்னடைவான மாற்றுருவுக்குரிய தோற்றவமைப்பு மற்றைய ஆட்சியுடைய மாற்றுருவினால் மறைக்கப்பட்டு விடும்.\n\nஇரு மாற்றுருக்களைக் கொண்ட ஒரு இயல்பின் எளிமையான ஒரு முன்மாதிரியைப் பார்ப்போம். B,b என்பன பூவின் நிறத்திற்குக் காரணமான மரபணுவில் உள்ள இரு மாற்றுருக்கள் எனக் கொண்டால், அங்கே BB, Bb, bb என்னும் மூன்று வகையான மரபணுவமைப்புக்கள் தோன்றலாம். b மாற்றுருவானது, B மாற்றுருவுக்குப் பின்னடைவானதாயின், Bb என்ற மரபணுவமைப்பில் b க்குரிய வெள்ளை நிறம் வெளிக்காட்டப்படாது. பதிலாக ஊதா நிறமே வெளித்தெரியும். ஆனால் bb மரபணுவமைப்பானது வெள்ளை நிறப் பூவைத் தரும். \nநடைமுறையில் ஆட்சியுடைய அலகானது ஆங்கில எழுத்தாலும், பின்னடைவான அலகானது ஆங்கில சிறிய எழுத்தாலும் குறிக்கப்படுகின்றது.\n\nமனிதரில், பால்குறி நிறப்புரிகளில் இணைந்திருக்கும் சில மரபணுக்களில், பின்னடைவான மாற்றுருக்கள் காரணமாக மரபு வழியாகக் கடத்தப்படும் சில நோய் நிலைகள் காணப்படுகின்றன. \nஎ.கா: \n"}
{"id": "141574", "url": "https://ta.wikipedia.org/wiki?curid=141574", "title": ".இலங்கை", "text": ".இலங்கை\n\n.இலங்கை (ஆங்கிலம்: \".lk\", சிங்களம்: \".ලංකා\") என்பது இலங்கைக்கான இணையத்தின் அதியுயர் ஆள்களப் பெயராகும். இந்த ஆள்களப் பெயரை இலங்கை ஆள்களப் பதிவகம் மூலம் பெறலாம். இந்த ஆள்களப் பெயர் 2010ஆம் ஆண்டு சூலை 22ஆம் திகதி அறிமுகப்படுத்தப்பட்டது. இலங்கையில் அல்லாத பன்னாட்டு நிறுவனங்கள் இதை பதிவுசெய்யவேண்டும் எனின் அவர்களிடம் இலங்கையில் ஓர் தொடர்பாடல் முகவரி இருத்தல் வேண்டும் அல்லது முகவர்களூடாகவோ அல்லது சட்ட நிறுவனங்களூடாகவோ மேற்கொள்ளலாம்.\n\nSection::::சிறப்பம்சங்கள்.\nஇந்த ஆள்களப் பெயரானது தமிழ் மொழியிலே அறிமுகப்படுத்தப்பட்டிருப்பதனால் தமிழ் மொழியில் இணையத்தள முகவரிகளைப் பெறும் வாய்ப்பு ஏற்பட்டுள்ளது. .இலங்கை என்னும் ஆள்களப் பெயருடன் அமையும் இணையத்தள முகவரிகளில் ஒருங்குறி எழுத்துரு பயன்படுத்தப்படுகின்றது.\n\nSection::::இரண்டாம் நிலை டொமைன்கள்.\nகீழ்வரும் டொமைன்கள் இலங்கையில் பாவனையில் உள்ளன.\n\nSection::::எடுத்துக்காட்டுகள்.\nநுட்பம் என்ற நிறுவனம் \"தளம்.நுட்பம்.இலங்கை\" என்ற தளத்தை வெளியிட்டுள்ளது. எடியுலங்கா என்ற நிறுவனம் \"எடியுலங்கா.இலங்கை\" என்ற தளத்தில் சேவைகளை வழங்குகிறது.\n\n"}
{"id": "141575", "url": "https://ta.wikipedia.org/wiki?curid=141575", "title": "சினெல்லின் விதி", "text": "சினெல்லின் விதி\n\nஒளியியலில் சினெல்லின் விதி (ஆங்கிலம்: \"Snell's Law\") என்று அறியப்படும் விதியானது, ஓர் ஒளியூடுருவு ஊடகத்தில் இருந்து ஓர் ஒளிக்கதிர் மற்றொரு ஒளியூடுருவு ஊடகத்தில் பாயும்பொழுது, முதல் ஊடகத்தில் இருந்து ஒளி உட்புகும் கோணத்துக்கும் இரண்டாவது ஊடகத்தில் (ஒளி விலகல் நிகழும் ஊடகத்தில்) ஒளிக்கதிரின் கோணத்துக்கும் இடையேயான தொடர்பைக் கூறுவது ஆகும். சினெல்லின் விதி, சினெல்-டேக்கார்ட்டு விதி என்றும் ஒளி முறிவு விதி என்றும் அழைக்கப்படுகின்றது. இவ்விதி காற்றில் இருந்து நீரில் ஒளி புகும்பொழுதோ, அல்லது ஒரு கண்ணாடியில் புகும்பொழுதோ, வெளிவரும்பொழுதோ ஒளியின் பாதையை, நகரும் இயல்பை உணர உதவும். ஒளிப்படக் கருவி, இருகண்ணோக்கி, தொலைநோக்கி போன்ற மிகப் பல ஒளியியல் கருவிகளில் இவ்விதி பயன்படுகின்றது.\n\nசினெல்லின் விதியின்படி, ஓர் ஊடகத்தில் இருந்து உட்புகும் ஒளிக் கதிரின் படுகோணத்தின் சைனுக்கும் இரண்டாவது ஊடகத்தில் ஒளி முறிவடையும் முறிகோணத்தின் சைனுக்கும் இடையிலான விகிதம் அவ்விரு ஊடகங்களுக்கும் ஒரு மாறிலி ஆகும். இது முதலாவது ஊடகத்தின் சார்பாக இரண்டாவது ஊடகத்தின் முறிவுச் சுட்டி என அழைக்கப்படும். இது அவ்வூடகங்களில் ஒளி அலையின் வேகங்களின் விகிதங்களுக்கு ஈடாக இருக்கும். அதாவது,\n\nformula_1\n\nமேலுள்ளதில் கோணம் formula_2 என்பது ஊடகத்தைப் பிரிக்கும் செவ்வனில் இருந்து அளப்பதாகும், formula_3 என்பது வேகத்தைக் குறிக்கிறது. இது பொதுவாக விநாடிக்கு மீற்றர் என்னும் நியம அலகில் குறிப்பிடப்படும். formula_4 என்பது முறிவுச் சுட்டியைக் குறிக்கின்றது. முறிவுச் சுட்டி என்பது அலகு இல்லாத பெறுமானமாகும்.\n\nஇந்த விதியை வேறு விதமாகவும் வருவிக்கலாம். அதாவது பெர்மாவின் விதிப்படி ஒளி ஒரு புள்ளியில் இருந்து மற்றொரு புள்ளிக்கு நகர்வதில் மிகக் குறைந்த நேரமே எடுக்கும் என்னும் கொள்கையின் வழி வந்ததாக நிறுவலாம்.\n\nSection::::முறிவுச் சுட்டி.\nமுறிவுச் சுட்டியின் பொது வடிவம் \"n\" என்பதாகும். முறிவுச் சுட்டியானது சார்பு முறிவுச் சுட்டி, தனி முறிவுச் சுட்டி என இரண்டு வகைப்படும்.\n\nSection::::சார்பு முறிவுச் சுட்டி.\nமுறிவுச் சுட்டி ஏதேனும் ஓர் ஊடகத்துக்குச் சார்பாகக் கணிக்கப்பட்டால் அது சார்பு முறிவுச் சுட்டி எனப்படும். உதாரணமாக, நீரிலிருந்து வளிக்கு ஒளி செல்லுமாயிருப்பின், அது \"n\" எனக் குறிப்பிடப்படும்.\n\nSection::::தனி முறிவுச் சுட்டி.\nஒளியானது ஓர் ஊடகத்திலிருந்து இன்னோர் ஊடகத்துக்குச் செல்லும்போது முதலாவது ஊடகமாக வெற்றிடம் இருப்பின், அப்போது பெறப்படும் முறிவுச் சுட்டி தனி முறிவுச் சுட்டி எனப்படும்.\n"}
{"id": "141581", "url": "https://ta.wikipedia.org/wiki?curid=141581", "title": "மச்சிலிப்பட்டணம்", "text": "மச்சிலிப்பட்டணம்\n\nமச்சிலிப்பட்டணம் (Machilipatnam, , ; பிரித்தானிய ஆட்சியில் மசூலிப்பட்ணம் என்றிருந்தது, உள்ளூர் வழக்கில் பந்தர் - துறைமுகம்) ஆந்திரப் பிரதேசத்தின் கிருஷ்ணா மாவட்டத்தில் உள்ள ஓர் சிறப்புநிலை நகராட்சி ஆகும். மாநிலத் தலைநகர் ஐதராபாத்திலிருந்து தென்கிழக்கே தொலைவில் உள்ளது.\n\nமுதன் முதலில் பிரித்தானிய கிழக்கிந்திய கம்பேனியினர், 1611ஆம் ஆண்டில் இங்கு வணிகம் செய்ய தொழிற்கூடங்களை அமைத்தனர்.\n\nSection::::வரலாறு.\nதொலெமியின் கூற்றுப்படி இந்த நகரம் கி.மு 3வது நூற்றாண்டு (சாதவாகனர் காலம்) முதலே \"மைசோலோசு\" என்ற பெயரில் இருந்துள்ளது. கி.மு முதல் நூற்றாண்டுக்கால \"எரித்ரியன் கடல்வழி பெரிபிளசு\" என்னும் கடல்வழி பயண ஆவணத்தில் \"மசலியா\" என்றுக் குறிப்பிடப்பட்டுள்ளது. இந்தியாவின் தென்கிழக்கில் கோரமண்டல் கரையில் கிருஷ்ணா ஆறு வங்காள விரிகுடாவில் சேருமிடத்தில் அமைந்துள்ள இந்தத் துறைமுக நகரம் அக்காலத்திலிருந்தே கடல் வாணிகத்திற்கு புகழ் பெற்றிருந்தது. பிரெஞ்சுக் கிழக்கிந்தியக் கம்பனி தனது முதல் தொழிற்சாலையை இங்கேயே அமைத்தது. பதினேழாம் நூற்றாண்டில் பிரெஞ்சு, பிரித்தானிய, டச்சு வணிகத்திற்கு முக்கியமான மையமாக விளங்கியது.\n\nSection::::பொருளாதாரம்.\nமீன் வணிகம் சிறப்புற விளங்கும் இந்தத் துறைமுகத்தில் 350 மீன்பிடி படகுகள் இருக்கலாம். இங்கு தரைவிரிப்பு நெய்யும் தொழில் முனைப்பாக உள்ளது. இங்கு விற்கப்படும் பிற பொருள்களாக அரிசி, எண்ணெய் வித்துக்கள், அறிவியல் உபகரணங்கள் உள்ளன. தொடர்வண்டி முனையமும் கல்வி நிலையங்களும் உள்ளன. 1923 முதலே ஆந்திரா வங்கிக்கு இங்கு கிளை உள்ளது.\n\nவங்காள விரிகுடாப் பகுதியில் அடிக்கடி நேரும் சூறாவளிகளால் ஏற்படும் கடல் சீற்றத்தால் இந்தப் பகுதி பாதிப்படைந்து வந்துள்ளது. \n2004 ஆழிப்பேரலையின்போது மச்சிலிப்பட்டணமும் சுற்றுப்புற மீனவச் சிற்றூர்களும் பெரிதும் பாதிப்படைந்தன. அரசும் அரசல்லா தன்னார்வல அமைப்புக்களும் மீள்கட்டமைப்புப் பணிகளை மேற்கொண்டு வருகின்றனர்.\n\n"}
{"id": "141582", "url": "https://ta.wikipedia.org/wiki?curid=141582", "title": "சூல்", "text": "சூல்\n\nசூல் (தாவர சூல்) (Ovule) என்பது வித்துத் தாவரங்களில், பெண் இனப்பெருக்க உயிரணுக்களாக உருவாகும் ஒரு அமைப்பாகும். இவையே இனப்பெருக்க செயல்முறையின்போது, மகரந்தத்தில் உள்ள ஆண் பாலணுக்களுடன் இணைந்து கருக்கட்டல் நடைபெற்ற பின்னர், வித்தாக உருவாகின்றது.\n\nபூக்கும் தாவரங்களில் இந்த சூல்கள் பூக்களின் உள்ளே காணப்படும் சூலகம் என்னும் பகுதியினுள்ளே அமைந்திருக்கும். சூலகத்தினுள்ளே, ஒன்று அல்லது ஒன்றுக்கு மேற்பட்ட சூல்கள் காணப்படலாம். அவை சூலகத்திலுள்ள சூல்வித்தகத்துடன் சூல் காம்பு (Funiculus) என்னும் ஒரு காம்பு போன்ற பகுதியினால் (விலங்குகளில் உள்ள தொப்புள்கொடிக்கு இணையான அமைப்பு) இணைக்கப்பட்டிருக்கும். கருக்கட்டலின் பின்னர் உருவாகும் கருவணுவே, பின்னர் வித்தாக விருத்தியடையும். வித்தைச் சூழ்ந்திருக்கும் சூலகத்தின் ஏனைய பகுதிகள் பழமாக விருத்தியடையும்.\n\nவித்துமூடியிலித் தாவரங்களில், இந்த சூல்கள் மூடப்படாத நிலையில் காணப்படும்.\n\nவெவ்வேறு தாவரங்களில் இவற்றை வெவ்வேறு வடிவங்களில் காணலாம்.\n\nSection::::சூலின் பகுதிகளும், விருத்தியும்.\nசூலானது உட்புறமாக மாவித்திக் குழியம் (megasporocyte) என்னும் பகுதியையும், அதனைச் சூழ்ந்திருக்கும் மூலவுருப்பையகம் (nucellus) என்னும் பகுதியையும், வெளிப்புறமாக ஒரு உறை போன்று பாதுகாப்பிற்காக அமைந்த சூலுறை (integument) என்ற பகுதியையும் கொண்ட ஒரு அமைப்பாகும். சூலின் நுனிப் பகுதியில் விந்து உட்செல்வதற்காக சூல்துளை (micropyle) எனப்படும் ஒரு துளை காணப்படும். இந்தத் துளைக்கு எதிர்ப் புறத்தில், மூலவுருப்பையகமானது சூலுறையுடன் இணையும் பகுதி சூல்வித்தடி (chalaza) என அழைக்கப்படும். சூலுறையானது வித்துமூடியிலித் தாவரங்களில் ஒரு படலமாகவும், பூக்கும் தாவரங்களில் இரு படலங்களாகவும் காணப்படும். மேலும் பூக்கும் தாவரங்களில இருக்கும் சூல்கள், சூல் காம்பு (Funiculus) என்னும் ஒரு காம்பு போன்ற பகுதியினால் சூலகச் சுவரில் பிணைக்கப்பட்டிருக்கும். கலன் இழையம் மூலம் எடுத்து வரப்படும் சூலுக்குத் தேவையான ஊட்டச்சத்தானது, சூல்காம்பு மூலமாகச் சென்று சூலுறையை ஊடறுத்துச் சென்று, சூவித்தடி மூலமாக மூலவுருப்பையகத்தை அடையும்.\n\nசூலில் உள்ள இழையமானது ஆரம்பத்தில் இருமடிய நிலையில் காணப்படும். பின்னர் சூலின் உட்புறமாக இருக்கும் மாவித்திக் குழிய உயிரணுவில் ஏற்படும் ஒடுக்கற்பிரிவு எனப்படும் கலப்பிரிவு செயல்முறை மூலம், ஒருமடிய மாவித்தி (Megaspores) எனப்படும் சூல்முட்டை உயிரணுக்களை உருவாக்கும். இந்த ஒருமடிய உயிரணுக்கள் விந்து உயிரணுக்களுடன் ஏற்படும் கருக்கட்டலின் பின்னர், மீண்டும் இருமடிய கருவணுக்களை உருவாக்கும். பின்னர் இழையுருப்பிரிவு எனப்படும் கலப்பிரிவு செயல்முறையினால் அது அடுத்த தலைமுறையை உருவாக்குவதற்கான முளையமாக விருத்தியடையும். பூக்கும் தாவரங்களில், இரண்டாவது உயிரணு ஒன்று, மாவித்திக்குழியத்தில் இருக்கும் வேறொரு கருவுடன் இணைந்து பல்மடிய நிலையிலுள்ள வித்தகவிழையத்தை உருவாக்கும். இங்கு இந்த பல்மடியமானது பொதுவாக மும்மடியமாகக் காணப்படும். இந்த வித்தகவிழையம் இளம் முளையத்திற்குத் தேவையான ஊட்டச்சத்தை சேமித்து வழங்கும் இடமாக அமைந்திருக்கும்.\n\nSection::::சூலகத்தினுள் சூல்களின் அமைவிடம்.\nவித்து மூடியிலிகளில், இலைகள் அல்லது கூம்புகளின் மேற்பரப்பில் உள்ள செதில்களுடன் இணைக்கப்பட்ட நிலையில் சூல்கள் காணப்படும்.\n\nபூக்கும் தாவரங்களில், பூக்களின் உள்ளே இருக்கும் சூலகத்தின் உள்ளே இந்த சூல்கள் காணப்படும். ஒரு சூலகத்தினுள்ளே ஒன்றுக்கு மேற்பட்ட சூல்கள் காணப்படலாம். சூலகமானது விருத்தியின்போது, பழமாக மாற்றமடைகின்றது. சூலானது வெவ்வேறு தாவரங்களில், வெவ்வேறு வகையில் சூலகத்துடன் இணைக்கப்பட்டிருக்கும்.\n\nSection::::நுனிக்குரிய சூலிணைப்பு (Apical Placentation).\nஇதில் சூலகத்தின் நுனிப் பகுதியில் உள்ள சூல்வித்தகத்தில் சூல்கள் இணைக்கப்பட்டிருக்கும்.\n\nSection::::அச்சுக்குரிய சூலிணைப்பு (Axile Placentation).\nசூலகமானது ஆரைக்குரிய விதத்தில் பிரிக்கப்பட்டு ஒன்றுக்கு மேற்பட்ட சூலக அறைகளைக் கொண்டிருக்கும். சூலகத்தில் அறைகள் இணைக்கப்பட்டிருக்கும் இடத்தில் மையமாக இருக்கும் சூல்வித்தகத்தில், சூல்கள் வெவ்வேறு அறைகளினுள் பிணைக்கப்பட்டிருக்கும். எ.கா. Hibiscus, கிச்சிலி, தக்காளி பேரினம்\n\nSection::::அடிக்குரிய சூலிணைப்பு (Basal Placentation).\nஇங்கு சூலானது சூலகத்தின் அடியிலுள்ள சூல்வித்தகத்தில் பிணைக்கப்பட்டிருக்கும். எ.கா. Sonchus, Helianthus, Compositae\n\nSection::::பிணைப்பற்ற-மைய சூலிணைப்பு (Free-Central Placentation).\nஆரைப்பிரிப்புகள் அழிந்து, மைய அச்சில் பிணைக்கப்பட்ட சூல்களைக் கொண்டிருக்கும். எ.கா. Stellaria, Dianthus\nSection::::விளிம்புக்குரிய சூலிணைப்பு (Marginal Placentation).\nஇங்கு சூலகத்தின் பக்கச் சுவரில் நீளமாக அமைந்துள்ள சூல்வித்தகத்தில் சூல்கள் இணைக்கப்பட்டிருக்கும். எ.கா. Pisum\n\nSection::::சுவருக்குரிய சூலிணைப்பு (Parietal Placentation).\nபிரிக்கப்படாத ஒரு அறையுள்ள நிலையிலோ, அல்லது பிரிக்கப்பட்ட அறைகளைக் கொண்ட நிலையிலோ சூலகத்தின் உட்சுவரில் சூல்கள் பிணைக்கப்பட்டிருக்கும். எ.கா. Brassica\n\n<br>\nசிலசமயம் சூல்வித்தகம் மையத்திலிருந்து அறையினுள் உள்நோக்கி நீண்டு அதில் சூல்கள் இணைக்கப்பட்டிருக்கும்.\n\nSection::::மேலோட்டமான சூலிணைப்பு (Superficial Placentation).\nஇது அச்சுக்குரிய சூலிணைப்பு போன்றது. ஆனால், சூல்வித்தகம் மையத்திலிருந்து அறையினுள் உள்நோக்கி நீண்டு அதில் சூல்கள் இணைக்கப்பட்டிருக்கும். எ.கா. Nymphaea\n\nஇவற்றுடன், இவ்வகைகளில் ஒன்றுடன் மற்றொன்று இணைந்தபடியான வகைகளும் உண்டு. \n\nSection::::சூல்களின் வகைகள்.\nசூல் வளர்ந்து கொண்டிருக்கும்போது, அதன் அமைப்பில் பல கோணங்களில் வளைவுகளை ஏற்படுவதன் மூலம் அதன் சூல்துளை மற்றும் சூல்காம்பு அமையும் விதத்தை அடிப்படையாகக் கொண்டு ஆறு வகையாக அறியப்பட்டு பின்வருமாறு பெயரிடப்பட்டுள்ளது.\n\nSection::::நேர்த்திருப்பமுள்ள சூல் (Orthotropous ovule).\nஇந்த வகையில், சூல்துளை மற்றும் சூல்காம்பு ஆகிய இரண்டும் ஒரே நேர் கோட்டில் அமையும் விதத்தில் இருக்கும். குறிப்பாக பாலிகோனேசி, பைபெரேசி போன்ற குடும்ப தாவரங்களில் இந்த வகை சூலானது காணப்படுகின்றது.\n\nSection::::கவிழ்ந்திருக்கின்ற சூல் (Anatropous ovule).\nஇந்த வகையில் சூல்துளையானது, சூல் காம்பிற்கு மிக அருகாமையில் அமையும் விதத்தில், சூலின் உடலம் வளைந்து தலைகீழாகக் கவிழ்ந்து காணப்படும். குறிப்பாக கேமோபெட்டல்லே குடும்ப தாவரங்களில் இந்த வகை சூலானது காணப்படுகின்றது.\n\nSection::::பகுதி-கவிழ்ந்திருக்கும் சூல் (Hemi-anatropous ovule).\nஇந்தவகையில் மூலவுருப்பையகத்திற்கும், சூலுறைக்கும் நேர் செங்குத்தாக சூல் காம்பு அமையும் விதத்தில் சூலின் உடலம் வளைந்து திரும்பிவாறு காணப்படும். எனவே சூல் உடலம் கிடைமட்டமாக அமைந்து காணப்படும். குறிப்பாக மால்பிஜியேசி மற்றும் பிரிமுலேசி குடும்ப தாவரங்களில் இந்த வகை சூலானது காணப்படுகின்றது.\n\nSection::::வளைந்த திருப்பமுள்ள சூல் (Campylotropous ovule).\nஇந்த வகை சூலின் உடலம் சிறிதே வளைந்து சூல்துளை மட்டும் தலைகீழாக அமைந்த காணப்படும். சூலின் அடிபகுதி இடம் மாறுவதில்லை. ஆகையால் இந்தவகையில் சூல்துளை, சூல் காம்பிற்கு அருகாமையில் வந்தமைவதில்லை. இந்தவகை சூல்கள் கப்பாரிடேசி, லெகுமினோசி மற்றும் கீனபோடியேசி குடும்ப தாவரங்களில் காணப்படுகின்றது.\n\nSection::::பாதி கவிழ்ந்த சூல் (Amphitropous ovule).\nஇவ்வகையில் சூலின் அடிப்பகுதி இடம்பெயராதவாறு சூல் வளைகிறது, ஆனால் சூல் உடலமானது குதிரை லாடம் போன்ற வடிவில் அமையும் விதத்தில் சூலின் உடலம் வளைந்து சூல்துளை, சூல் காம்பிற்கு அருகாமையில் வந்தமைகிறது. இந்தவகை சூல்கள் அலிஸ்மேசி மற்றும் புட்டமேசி குடும்ப தாவரங்களில் காணப்படுகின்றது.\n\nSection::::சுருள்வடிவச் சூல் (Circinotropous ovule).\nஇந்த வகை சூலானது தலைகீழாகக் கவிழ்ந்து, பின் சூல் காம்பு மட்டும் மேலும் தொடர்ந்து வளர்வதால், சூல்துளை மீண்டும் மேல்நோக்கி அமையும் விதத்தில் சூல் ஒரே சுற்றாகச் சுற்றி வளைந்தவாறு வளர்கிறது. கேக்டேசி குடும்ப தாவரங்களில் மட்டும் இவ்வகை காணப்படுகின்றது.\n\nSection::::உசாத்துணைகள்.\n1.ஆஞ்ஜியோஸ்பெர்ம்களின் கருவியல், வி.கே. பப்ளிசிங் ஹவுசஸ், சென்னை.\n\n2.ISC Biology Book-II For Class-XII, Author: Dr. P.S. Verma,s. Chand Publishing.\n"}
{"id": "141592", "url": "https://ta.wikipedia.org/wiki?curid=141592", "title": "திருக்காட்கரை காட்கரையப்பன் கோயில்", "text": "திருக்காட்கரை காட்கரையப்பன் கோயில்\n\nதிருக்காட்கரை காட்கரையப்பன் கோயில் கேரள மாநிலம் எர்ணாகுளம்(கொச்சின்) மாவட்டத்தில் திருக்காட்கரை(ஆங்கிலம்:Thrikkakara) என்கிற ஊரில் அமைந்துள்ள ஒரு வைணவக்கோயில். இது வைணவர்களுக்கு முக்கியமான வைணவத்திருத்தலங்களான 108 திவ்யதேசங்களில் ஒன்றாகும். கடவுள் மகாவிஷ்ணுவின் 10 அவதாரங்களில் ஒன்றான வாமன அவதாரமான வாமனமூர்த்திக்கு அமைந்துள்ள மிகச்சில கோயில்களில் இதுவும் ஒன்றாகும். கோயில் வட்டவடிவ கேரள பாணியில் அமைந்துள்ளது. கோயில் பரசுராமரால் கட்டப்பட்டதாக சொல்லப்படுகிறது.\nSection::::தல வரலாறு.\nஅரக்க மன்னனான மகாபலி சக்கரவர்த்தியை மகாவிஷ்ணு வாமன அவதாரம் எடுத்து நிலத்தில் அழுத்தி அழித்த இடம் இந்த தலம் ஆகும்.\n\nSection::::திருவிழாக்கள்.\nஓணம் பண்டிகை கொண்டாடப்படும் மிக முதன்மையான கோயில்\n"}
{"id": "141593", "url": "https://ta.wikipedia.org/wiki?curid=141593", "title": "மலபார் கடற்கரை", "text": "மலபார் கடற்கரை\n\nமலபார் கடற்கரை (\"Malabar Coast\") இந்தியத் துணைக்கண்டத்தின் தென் மேற்கில் மலபார் பிரதேசத்தில் அமைந்துள்ள நீண்ட மற்றும் குறுகிய கடற்கரைப் பிரதேசமாகும். புவியியல்படி மேற்குத் தொடர்ச்சி மலைகளின் மேற்குசரிவுகளில் நீர்மிகு பருவப் பெயர்ச்சிக் காற்று மேகங்கள் தடுக்கப்பட்டு தென்னிந்தியாவின் மிகுந்த மழைபெறும் பகுதிகளாக விளங்குகிறது. ”மலபார் கடலோரம்” என்ற சொல் சிலநேரங்களில் கொங்கண் கடலோரத்திலிருந்து கன்னியாகுமரி வரையுள்ள மேற்குக் கடலோரக் கரைப்பகுதிக்கு பயன்படுத்தப்படுகிறது. மலபார் கடற்கரையில் அமைந்த பெரிய துறைமுகங்களில் ஒன்று கொச்சி துறைமுகம் ஆகும். \n\nSection::::வரலாறு.\nமலபார் கடலோரப் பகுதிகள் கி.மு 3000 முதலே முதன்மை வணிக மையமாக இருந்துள்ளது. மெசபடோமியா, எகிப்து, கிரேக்கம், உரோமை, யெருசேலம், அரபு நாடுகளுடன் வணிகத் தொடர்பு கொண்டுள்ளது. மிகப் பழமையான இன்றளவும் செயலாக்கத்தில் உள்ள துறைமுக நகரங்கள், கோழிக்கோடு கண்ணூர் போன்றவை பல நூற்றாண்டுகளாக இந்தியப் பெருங்கடல் வழியே வணிகம் நடத்தி வந்துள்ளது. \n\nஇங்குள்ள நகரங்கள் எப்போதுமே கடல் மற்றும் கடல்வழி வணிகத்தில் ஈடுபட்டிருந்தமையால் இவை மிகவும் பன்பண்பாட்டுத் தன்மையுடையனவாக உள்ளன. மலபார் கடற்கரை பகுதிகள் முதன்முதலாக பிற சமயத்தினரான சிரியா கிறித்தவர்கள், கொச்சி யூதர்கள், அரபு இசுலாமியரை ஏற்றுக்கொண்டுள்ளது. \n"}
{"id": "141597", "url": "https://ta.wikipedia.org/wiki?curid=141597", "title": "சந்தன்நகர்", "text": "சந்தன்நகர்\n\nசந்தன்நகர் (\"Chandannagar\", முன்னதாக சந்தர்நகோர் அல்லது சந்தர்நகர் (), ( \"சோந்தோன்நோகோர்\") இந்தியாவின் மேற்கு வங்காள மாநிலத்தில் கொல்கத்தாவிற்கு வடக்கே தொலைவில் அமைந்துள்ள முன்னாள் பிரெஞ்சுக் குடியேற்றமும் சிறிய நகரமும் ஆகும். ஊக்ளி மாவட்டத்தில் ஓர் வட்டத்தின் தலைநகரமாகும். மேற்கு வங்காளத்தில் உள்ள ஆறு மாநகராட்சிகளில் ஒன்றாகும். கொல்கத்தா பெருநகர வளர்ச்சி ஆணையத்தின் ஆள்பகுதிக்குள் உள்ளது. ஊக்ளி ஆற்றங்கரையில் அமைந்துள்ள இந்த நகரம் வங்கத்தின் பிற நகரங்களிலிருந்து தனிப்பட்டு தன் அடையாளத்தைக் கொண்டுள்ளது. 150,000 மக்கள்தொகையுள்ள இதன் மொத்த நிலப்பரப்பு தான். தலைநகர் கொல்கத்தாவுடன் தொடர்வண்டி, சாலைகள் மற்றும் நீர்ப்போக்குவரத்தால் இணைக்கப்பட்டுள்ளது. ஒருமணிப் பயணத்தில் எட்டக்கூடியதாக உள்ளது.\n\nSection::::பெயர்க்காரணம்.\nஇங்கு கங்கை (ஊக்ளி) ஆற்றின் கரை பிறைவடிவத்தில் உள்ளதால் ( வங்காள மொழியில், \"சந்த்\" என்பது நிலவினையும் \"நகர்\" என்பது நகரத்தையும் குறிக்கும்) இப்பெயர் வந்திருக்கலாம். சில பழைய ஆவணங்களில் இதன் பெயர் சந்தர்நகோர் எனக் குறிப்பிடப்பட்டுள்ளது, \"சந்திர நகர்\" என்பதிலிருந்தும் வந்திருக்கலாம். மற்றும் சிலர் கூற்றுப்படி இங்கு தழைத்திருந்த சந்தனமர வணிகத்தை ஒட்டி (வங்காளம்:\"சந்தன்\") இந்தப் பெயர் எழுந்திருக்கலாம். மற்றுமொரு காரணமாக இங்குள்ள கோவிலில் உள்ள அம்மன் பெயர் சண்டி என்பதும் கூறப்படுகிறது. தவிர பழங்காலத்தில் இது \"ஃபராசுதங்கா\" என்று அழைக்கப்பட்டு வந்துள்ளது;பிரெஞ்சுக் குடியேற்றம் (வங்காளம்: \"ஃபராசி\" - பிரெஞ்சு, \"தங்கா\" - சேரி).\n\nSection::::இயேசுவின் திரு இருதய கத்தோலிக்க கோவில்.\nபிரெஞ்சு நாட்டவரின் குடியேற்றப்பகுதியாக இருந்தபோது சந்தன்நகரில் ஒரு சிறப்புமிக்க கோவில் கட்டப்பட்டது. இருநுறு ஆண்டுகளுக்கு முன் கட்டப்பட்ட அக்கோவில் இயேசுவின் திரு இருதயத்திற்கு அர்ப்பணிக்கப்பட்டது. பிரெஞ்சு மொழியில் அக்கோவில் \"l'Eglise du Sacré Cœur\" என்று அழைக்கப்பட்டது. இதன் கலைப்பாணி பிரஞ்சு முறையில் அமைந்தது.\n\nமேலும், அதே காலத்தில் கட்டப்பட்ட புனித லூயிசு கோவிலின் இடிமானப் பகுதிகளும் சுற்றுலாப் பயணியரை ஈர்க்கின்றது. \n\n\n"}
{"id": "141600", "url": "https://ta.wikipedia.org/wiki?curid=141600", "title": "அலைபாயுதே கண்ணா (பாடல்)", "text": "அலைபாயுதே கண்ணா (பாடல்)\n\nஅலைபாயுதே கண்ணா எனும் தமிழ் பாடல், இந்துக் கடவுளான கண்ணனைக் குறித்துப் பாடப்படும் பாடல். இப்பாடலை எழுதியவர் ஊத்துக்காடு வெங்கட சுப்பையர் ஆவார். தமிழகத்தில் மிகவும் பிரபலமாக உள்ள இப்பாடல், பெரும்பாலான கருநாடக இசைக் கச்சேரிகளில் 'துக்கடா'வாகப் பாடப்படுகிறது.\n\nSection::::சிறப்பு.\nபுகழ்பெற்ற கருநாடக இசைப் பாடகர்கள் இப்பாடலைப் பாடியதன் ஒலிவடிவம், வெவ்வேறு இசைத்தொகுப்புகளில் உள்ளன. அலைபாயுதே எனும் திரைப்படத்தில் இப்பாடல் பாரம்பரிய இசை மரபின்படியே ஏ. ஆர். ரகுமானால் இசையமைக்கப்பட்டுள்ளது. \n\nSection::::பாடல் வரிகள்.\nஅலைபாயுதே... கண்ணா, என் மனம் அலைபாயுதே <br>\nஆனந்த மோகன வேணுகானம் அதில் <br>\nஅலைபாயுதே... கண்ணா, என் மனம் அலைபாயுதே <br>\nஉன் ஆனந்த மோகன வேணுகானம் அதில் <br>\nஅலைபாயுதே... கண்ணா... <br>\n\nநிலைபெயராது சிலைபோலவே நின்று... <br>\nநிலைபெயராது சிலைபோலவே நின்று, <br>\nநேரமாவதறியாமலே மிக விநோதமாக முரளீதரா என் மனம் <br> \nஅலைபாயுதே... கண்ணா...\n\nதெளிந்த நிலவு பட்டப்பகல் போல் எரியுதே... <br>\nதெளிந்த நிலவு பட்டப்பகல் போல் எரியுதே... <br>\nதிக்கை நோக்கி என் புருவம் நெரியுதே <br>\nகனிந்த உன் வேணுகானம் காற்றில் வருகுதே <br>\nகனிந்த உன் வேணுகானம் காற்றில் வருகுதே <br>\nகண்கள் சொருகி ஒரு விதமாய் வருகுதே <br>\nகனித்த/ (கதித்த) மனத்தில் உருத்தி பதத்தை எனக்கு அளித்து மகிழ்த்தவா <br>\nகனித்த/(கதித்த) மனத்தில் உருத்தி பதத்தை எனக்கு அளித்து மகிழ்த்தவா <br>\nஒரு தனித்த வனத்தில் அணைத்து எனக்கு உணர்ச்சி கொடுத்து மகிழ்த்தவா <br>\nகலை கடல் அலையினில் கதிரவன் ஒளியென இணையிரு கழலென களித்தவா <br>\nகதறி மனமுருக நான் அழைக்கவோ இதர மாதருடன் நீ களிக்கவோ <br> \nகதறி மனமுருக நான் அழைக்கவோ இதர மாதருடன் நீ களிக்கவோ <br>\nஇது தகுமோ, இது முறையோ, இது தர்மம் தானோ? <br> \nஇது தகுமோ, இது முறையோ, இது தர்மம் தானோ?! <br>\nகுழலூதிடும் பொழுது ஆடிடும் குழைகள் போலவே மனது வேதனை மிகவொடு <br>\nஅலைபாயுதே... கண்ணா, என் மனம் அலைபாயுதே <br>\nஉன் ஆனந்த மோகன வேணுகானம் அதில் <br>\nஅலைபாயுதே... கண்ணா...!\n\n"}
{"id": "141603", "url": "https://ta.wikipedia.org/wiki?curid=141603", "title": "பிரியாணி", "text": "பிரியாணி\n\nபிரியாணி என்பது அரிசி, மசாலாப் பொருட்களுடன் முட்டை, மற்றும் ஆடு, மாடு, கோழி இறைச்சி, மீன் அல்லது காய்கறிகள் சேர்த்து சமைக்கும் உணவை குறிக்கும். பொதுவாக, பிரியாணி செய்ய [பாசுமதி or seeraga samba] அரிசியைப் பயன்படுத்துவார்கள். பிரியாணி என்னும் சொல் \"வறுத்த\" என்ற பொருள் தரும் \"beryā(பெ)\" () என்னும் பாரசீகச் சொல்லில் இருந்து வந்தது.\n\nபிரியாணி சமைக்கும் முறை பாரசீகத்தில் தோன்றி அந்நாட்டு வணிகர்கள், உலகம் சுற்றுவோர் மூலம் தெற்காசியாவுக்கு வந்தது. இன்று நாம் பிரியாணியைச் சமைக்கும் முறை இந்தியாவிலேயே உருவானது. தெற்காசியாவில் மட்டுமல்லாது, தென் கிழக்கு ஆசியாவிலும் அரபு நாடுகளிலும் மேலை நாடுகளில் வாழும் புலம்பெயர்ந்த தெற்காசியர்களும் பிரியாணியின் உள்ளூர் வகைகளை விரும்பி உண்கிறார்கள்.\n\nSection::::சேர்பொருட்கள்.\nநெய், ஜாதிக்காய், மின், மிளகு, கிராம்பு, ஏலக்காய், கறுவா, பட்டை இலைகள், கொத்தமல்லி, புதினா இலைகள், இஞ்சி, வெங்காயம், மற்றும் பூண்டு என்பன பிரியாணியில் பயன்படுத்தப்படும் சில நறுமணப் பொருள்களும் தாளிதப் பொருள்களும் ஆகும். உயர்ந்த வகைகளில் குங்குமப்பூவும் சேர்க்கப்படும். சிலர் நறுமணப் பொருட்களை ஒரு துணியில் முடிந்து பிரியாணி வேகும்போது போட்டுவைத்துவிட்டு, சாறு இறங்கியதும் எடுத்துவிடுகிறார்கள். அசைவ பிரியாணிகளில் இந்த நறுமணப் பொருட்களுடன் முதன்மை சேர்பொருளாக இறைச்சி—மாட்டிறைச்சி, கோழிக் கறி, ஆட்டு இறைச்சி, மீன் அல்லது இறால் இருக்கும். பிரியாணியுடன் தயிர் பச்சடி(இது ராய்த்தா(கன்னடம்) எனவும் வழங்கப்படுகிறது.), குருமா, கறிகள், சாலட், சுட்ட கத்தரித் துவையல் அல்லது அவித்த முட்டை ஆகியனவும் துணை உணவாகத் தரப்படும்.\n\nநறுமணமிக்க பாசுமதி அரிசியைத் தனியாக வேகவிட்டு இறைச்சி அல்லது தாவரக் கறிகள் தனியாக சமைக்கப்பட்டு இரண்டையும் ஒன்றன் மேல் ஒன்றாக விரவிப் பரிமாறுவது பிரியாணித் தயாரிப்பின் தனித்தன்மையாகும். உண்பவர் நறுமணமுள்ள சோறு, அடுத்து சுவையூட்டப்பட்ட கறிகள் என மாறி மாறி உண்பதில் இன்பம் பெறுகிறார்.\n\nSection::::இந்திய வகைகள்.\nSection::::திருமண பிரியாணி.\nஇது ஒரு முகலாய உணவு கலாச்சாரத்தின் அடையாளம். உலகமுழுவதும் பிரியாணி பல பகுதிகளிலும் வெவ்வேறு சுவைகளிலும் பலதரப்பட்ட பெயர்களிலும் அழைக்கப்பட்டாலும் அவற்றிக்கெல்லாம் முதன்மையானது இசுலாமியத் திருமணங்களிலும் ரமலான், பக்ரீத் போன்ற இசுலாமிய விழாக் காலங்களிலும் இசுலாமியர் வீடுகளில் பாரம்பரியமிக்க முறையில் உருவாக்கப்படும் திருமண பிரியாணியாகும். இவற்றினை 200 ஆண்டுகளுக்கு மேலாக ஐதராபாத் நிஜாம் குடும்பத்தினராலும் போற்றப்பட்டு (ஓசுமான் அலி கான், அசாப் சா V11 கி.பி. 1720–1948 வரை) பிரியாணியில் கோலோச்சிய சமையல் வல்லுநர் தும்பச்சி வம்சத்தினரால், இன்றுவரை \"தும்பச்சி மர்ஹும் ஜனாப் து. மு. அ. முகம்மது உசேன் இராவுத்தர்\" என்பவராலும், அவருக்கு பின்பாக அவரது சந்ததி \"தும்பச்சி ஜனாப். து .மு. அ. மு. முகம்மது இஷாக் ராவுத்தர்\" என்பவரால் முகலாய கலாச்சார படியும் ஹலால் முறையிலும் \" திருமண பிரியாணி\"யாக உருவாக்கப்பட்டு வருகிறது. இந்தவகை பிரியாணியே முகலாய ஆட்சி இந்தியாவில் காலுன்றிய காலத்திலிருந்து இன்றுவரை காலம்காலமாக தும்பச்சி வம்சத்தினரால் அவற்றிக்கான பக்குவமும் தரமும் மாறாமல் இன்றுவரை தயாரிக்கப்பட்டு வருகிறது. இந்த \"திருமண பிரியாணி\" தென் இந்தியாவில் தமிழ்நாட்டில் தென் ஆற்காடு (கடலூர்) மாவட்டத்தில் பண்ருட்டி நகரில் பிரசித்தம் ஆகும்.\n\nSection::::வாணியம்பாடி பிரியாணி.\nதமிழ்நாட்டின் வாணியம்பாடி பகுதியில் பின்பற்றப்படும் செய்முறை வாணியம்பாடி பிரியாணி எனப் பெயர் பெற்றுள்ளது. பெரும்பாலும் அசைவ பிரியாணி வகைகளாக இருந்தாலும் தாவர உணவுவகையிலும் தயாரிக்கப்படுகிறது. இவ்வகை பிரியாணி தமிழ்நாட்டிலும் ஆந்திரப் பிரதேசத்தின் கடற்கரைப் பிரதேசங்களிலும் கர்நாடகாவிலும் விரும்பப்படுகிறது. சென்னையின் விரைவு உணவகங்களில் பரிமாறப்படுகிறது.\n\nவாணியம்பாடி பிரியாணியின் உண்மையான சுவையை வேலூர் மாவட்டத்தில் இசுலாமியர் திருமணங்களில் வழங்கப்படும் பிரியாணியில் காணலாம். விறகு அடுப்புகளில் \"தேக்\" எனப்படும் பெரிய பாத்திரங்களில் ஆட்டுக் கறியுடன் பாசுமதி அரிசியும் சேர்த்துச் சமைக்கப்படும். ஐதராபாத் பிரியாணி போன்றே நறுமணப் பொருட்கள் சேர்க்கப்பட்டாலும் கூடுதலாக தக்காளியும் சிறிதளவு மஞ்சளும் சேர்க்கப்படுவதால் மற்ற பிரியாணிகளை விட சற்றே செம்மஞ்சளாக இருக்கும்.\n\nSection::::ஐதராபாத் பிரியாணி.\nஐதராபாத் பிரியாணியானது இந்தியாவின் எல்லாப் பகுதிகளிலும் விரும்பப்படுகிறது. இது இந்திய சமையல் பாணியின் அங்கமாகக் கருதப்படுகிறது. நிசாமின் சமையலறையில் மீன், காடை, இறால், மான் மற்றும் முயல் உட்பட 49 வகை பிரியாணிகள் தயாரிக்கப்பட்டதாகக் கூறப்படுகிறது. ஐதரபாத் பிரியாணி \"கச்சி யெக்னி பிரியாணி\" என்றழைக்கப்படுகிறது; தனித்தனியாக அல்லாது ஊறவைத்த இறைச்சியும் அரிசியும் ஒன்றாகவே சமைக்கப்படுகின்றன.\n\nSection::::தலைப்பாக்கட்டி பிரியாணி.\nதமிழ்நாட்டின், திண்டுக்கல் பகுதியில் தனியார் ஒருவரின் செய்முறையாகும். இந்த வகைப் பிரியாணி தென்தமிழ் நாட்டில் புகழ்பெற்று தற்போது சென்னையிலும் பல்வேறு உணவகங்களில் வழங்கப்படுகிறது.\n\nSection::::திண்டுக்கல் பிரியாணி.\nதமிழ்நாட்டின் திண்டுக்கல் பகுதியில் தயாரிக்கப்படும் வகை. இங்கு நீண்ட பாசுமதி அரிசிக்கு மாறாக குறுகிய சீரக சம்பா என்றவகை அரிசி பயன்படுத்தப்படுவது சிறப்பாகும்.\n\nSection::::சங்கரன்கோவில் பிரியாணி.\nதமிழ்நாட்டின் சங்கரன்கோவில் பகுதியில் இந்த வகை ஆட்டிறைச்சி பிரியாணி மிகவும் பெயர்ப் பெற்றது. இங்குள்ள ஆடுகளின் வளர்ப்பும், அரிசியின் தரமும் இதன் சிறப்புகளாக உள்ளன. தூத்துக்குடி, நெல்லை, விருதுநகர் மாவட்டங்களில் வளர்க்கப்படும் \"கன்னி\" என்ற வகையைச் சேர்ந்த ஆடுகள் சுவையில் சிறந்தவை. இந்த வகையான பிரியாணி அண்டை மாநிலங்களான கேரளா , கர்நாடகா , ஆந்திர பிரதேசம் , தெலுங்கானா போன்ற வெளிமாநில நகரங்களிலும் நன்மதிப்பைப் பெற்றது.\n\nSection::::பட்கல் பிரியாணி.\nகர்நாடக மாநிலத்தின் தட்சிண கன்னட மாவட்டத்தின் பட்கல் ஊரில் தயாரிக்கப்படும் இந்த பிரியாணி செய்முறை கடலோர கர்நாடகத்தில் புகழ் பெற்றுள்ளது. பம்பாய் பிரியாணியை ஒத்த இந்தவகையில் இதன் நிறமும் மணமும் சிறப்பான இயல்புகளாக உள்ளன. பட்கல் பிரியாணியும் ஆட்டிறைச்சி, மீன், கோழிக்கறி, மாட்டிறைச்சி மற்றும் இறால் இறைச்சிகளுடன் தயாரிக்கப்படுகிறது. இந்தியாவின் பிற பகுதிகளுக்கு மாறாக இங்கு பிரியாணி தயாரிக்கப்படும்போது வெங்காயம் பெரியளவில் பயன்படுத்தப் படுவதாகும். பெரிய பானையின் அடியில் இறைச்சிக் கறிக்குழம்பும் வெங்காயமும் மேலாக அரிசியும் சமைக்கப்பட்டு வைக்கும்போதுதான் நன்கு கலக்கப்படுகின்றன. மேலும் உள்ளூர் ஏலக்காய், கிராம்பு, இலவங்கம் என்ற நறுமணப்பொருட்கள் தனிச்சுவையைத் தருகின்றன.\n\nSection::::தாவர பிரியாணி.\nதாவர உணவு உணவகங்களில் இறைச்சிகளுக்கு மாற்றாக காய்கறிகள் பயன்படுத்தப்பட்டு \"வெஜிடபிள் பிரியாணி\" என விற்கப்படுகின்றன. இதிலும் ஊறவைத்த அரிசியில் நறுமணப் பொருட்கள் இடப்பட்டு சிறிது உப்புடன் வேக வைக்கப்படுகிறது. தக்காளி மற்றும் காய்கறிகளை தயிருடன் சேர்த்து தனியாக வேகவைக்கப்படுகின்றன. ஒரு பானையில் முதலில் வெந்த சோறு, அடுத்து காய்கறிக் குழம்பு, அடுத்து தயிர் என அடுக்கடுக்காக வைக்கப்பட்டு சூடுபடுத்தப்படுகிறது.\n"}
{"id": "141604", "url": "https://ta.wikipedia.org/wiki?curid=141604", "title": "மடகாசுக்கர் அரியோந்தி", "text": "மடகாசுக்கர் அரியோந்தி\n\nபூரூக்கேசியா மைக்ரா (\"Brookesia micra\") அல்லது மடகாசுக்கர் அரியோந்தி என்பது ஆப்பிரிக்காவின் அருகே உள்ள மடகாசுக்கரில், ஆந்துசிரனானா மாநிலத்தில் உள்ள \"நோசி ஆரா\" என்னும் தீவில் வாழும் பச்சோந்தி போன்ற ஓந்தி வகையைச்சேர்ந்த மிகச் சிறிய ஓந்தி. இதுவே உலகில் காணப்படும் யாவற்றினும் மிகச்சிறிய ஓந்தி. அரி என்பது சிறிய என்பதைக் குறிக்கும். இதனை பிப்பிரவரி 14, 2012 அன்று கண்டுபிடித்தனர். தீக்குச்சியின் மருந்துத் திரட்சி அளவே உள்ள மிகச்சிறிய ஒந்தி. முற்றிலும் வளர்ந்த அரியோந்தி 29 மிமீ அளவே இருக்கும்.\n\nSection::::உயிரின வகைப்பாடு.\n\"புரூக்கேசியா மைக்ரா\" வை கண்டுபிடித்து பெயர் சூட்டியது, பவேரிய உயிரியல் சேகரிப்பின் சார்பாக, பிராங்க்கு கிளா (Frank Glaw ) தலைமையில் ஆய்வு செய்தவர்கள் கிளாவும், அவருடைய உடன் பணியாற்றிய ஆய்வாளர்களும் மடகாசுக்கர் காடுகளில் எட்டு ஆண்டுகளாக ஆய்வுகள் செய்து வந்திருக்கின்றனர் இவ்வினத்தின் பிற உறுப்பினர்களை, குறிப்பாக நோசி ஆரா (\"Nosy Hara\") பகுதியில் இருந்தவற்றை, கிளாவும் வென்செசும் (Glaw and Vences) 2007 இல் \"புரூக்கேசியா\" (\"Brookesia\") எனப் பெயரிட்டிருந்தனர்.\n\nSection::::சொற்பிறப்பியல்.\n\"புரூக்கேசியா மைக்ரா\" என்பதில் உள்ள \"மைக்ரா\" என்னும் சொல் கிரேக்க மொழியில் இருந்து இலத்தீன் மொழிக்கு வந்த கிரேகக் மொழிச்சொல் \"μικρός\" (mikros) என்பதாகும். இதன் பொருள் \"சிறிய\", \"குட்டியானது\" என்பதே\n\nSection::::விளக்கம்.\nஅரியோந்திகளின் (புரூக்கேசியா மைக்ரா) ஆண் உயிரிகள் மூக்குநுனியில் இருந்து பின்புறம் வரை 16 மி.மீ இருக்கும், ஆண், பெண் இரண்டுமே மொத்த உடல் நீளம் (வாலையும் சேர்த்து) 30 மி.மீ மட்டுமே. ஓந்திகளில் மிகச்சிறிய இது முதுகுநாணிகளிலும் மிகச்சிறயனவற்றுள் ஒன்றாக உள்ளது. புரூக்கேசியா மினிமா எனப்படும் தொடர்பான உயிரின ஓந்தியை ஒப்பிட்டால், இதன் வால் சிறியது, தலை சற்று பெரியது. முதிர்ச்சியடைந்த அரியோந்தியில் வால் மஞ்சள்சிவப்பு (ஆரஞ்சு) நிறத்தில் இருக்கின்றது, ஆனால் புரூக்கேசியா மினிமா இனத்தில் குறிப்பிடத்தக்கதாக இல்லாத பழுப்பு நிறத்தில் இருக்கின்றது. இதன் உடல் அளவை, இது வாழும் சூழலால் என்று சொல்லலாம். இப்படி தனிப்பட இருக்கும் சூழலில் ஒருவகையான குறுமைப்பண்பு பெறுகின்றது (insular dwarfism).\n\nSection::::வாழிடமும், பரவலும்.\n\"புரூக்கேசியா மைக்ராவும்\", அதற்கு இனமான மற்ற மூன்று இனங்களும் மடகாசுக்கரின் வடக்கே, 2003 ஆம் ஆண்டுக்கும் 2007 ஆண்டுக்கும் இடையே கண்டுணரப்பட்டது. இந்த அரியோந்தி மட்டும் கரையோரம் இருந்த சிறு தீவில் காணப்பட்டது. இவை இலை தழைகளுக்கு இடையே பகலில் காணப்படுகின்றது. இரவில் மரக்கிளைகளில் ஏறி உறங்குகின்றது. \"அரியோந்தி\" (புரூக்கேசியா மைக்ரா), இப்பொழுது சட்டத்தை மீறி காடழிப்பு மரவெட்டிகள் இயங்கும், இடத்தில் காணப்படுகின்றது. இதனால் இதன் வாழிடம் அழியும் வாய்ப்புள்ளது (கண்டுபிடிப்பாளர்களுள் ஒருவரான யோர்ன் கியோலர் (Jorn Köhler) கூற்றின் படி).\n\n"}
{"id": "141616", "url": "https://ta.wikipedia.org/wiki?curid=141616", "title": "கருணைக்கிழங்கு", "text": "கருணைக்கிழங்கு\n\nகருனை, அல்லது பூமி சல்லரைக்கிழங்கு (\"Amorphophallus paeoniifolius\") என்பது பூக்கும் தாவரங்களில் சேனைக்கிழங்குகளில் ஒரு வகையாகும். இவ்வகையான தாவரங்கள் பொதுவாக வெப்பக் காடுகளில் உற்பத்தியாகும் காய்கறி வகையாகும். பசுபிக்குத் தீவுகள், தென்கிழக்காசியா, தெற்கு ஆசியா, தென்கிழக்காசியா போன்ற பகுதிகளில் அதிகமாகச் சமையலுக்குப் பயன்படுத்தப்படுகிறது. இது ஒரு பணப்பயிராக உற்பத்தி செய்யப்படுகிறது.\n\nSection::::விளக்கம்.\nஇத்தாவரத்தின் பூ வாடை அழுகிய நாற்றம் கொண்டதாக உள்ளன. இதன் உறுளையான தண்டுப்பகுதியில் பூக்கள் கொத்தாக ஒட்டிக்கொண்டிருக்கும். இவற்றின் சூலகம் கொண்ட பெண் பூவும், ஆண் பூவும் ஒன்றாவே ஒட்டிக்கொண்டிருக்கும். இதன் கனிப்பகுதி சிவந்து காணப்படுகின்றன. \nஇந்திய மாநிலங்களான பீகார், மேற்கு வங்காளம், கேரளம், கர்நாடகம், ஆந்திர பிரதேசம், மற்றும் மகாராசுட்டிரா, ஒரிசா போன்றவற்றில் பயிரிப்படுகிறது. \n\nSection::::உபயோகம்.\nஇத்தாவரத்தின் தொடக்கம் தென்கிழக்கு ஆசியாவாகும். இந்தியா, இலங்கை, பிலிபைன்சு, மலேசியா, மற்றும் பல தென்கிழக்கு ஆசியா காடுகளில் வளருகிறது. இந்திய உணவு முறைகளில் இக்கிழங்கிற்கு முக்கிய இடம் உண்டு.\n\nSection::::இலக்கியம்.\nகருனை என்பது கிழங்கு வகைகளில் ஒன்று. கருனை என்பது இதன் சங்ககால வழக்கு.\n\nஇதனைக் குழம்பு வைத்து உண்பர். பக்குவமாகச் சமைக்காவிட்டால் உண்ணும்போது நாக்கை அரிக்கும். வயிற்றிலுள்ள செரிமானக் கோளாறுகளை நீக்கும். இது ஒன்பது மாதப் பயிர். சேனைக்கிழங்கு இதன் இனம். கருணைக்கிழங்கு நிலத்துக்குள் மஞ்சள் போல் கொத்துக்கொத்தாக வீழ் (கிழங்கு)விட்டிருக்கும். இதனைக் கிழங்கு விழுந்திருக்கிறது என்பர்.\n\nசங்க இலக்கியங்கள் இதனைக் கருணை எனக் குறிப்பிடுகின்றன.\n\n“குண்டுடல் கொடுக்கும் உருளைக் கிழங்கு, குண்டுடல் குறைக்கும் கருணைக் கிழங்கு” என்ற மூலிகை மணி வாசகப்படி நாம் குண்டுடல் குறைக்கும் கருணைக்கிழங்கின் உயர்வை உணரலாம். உடல் எடை அதிகமாகி, பார்வைக்கு அசிங்கமாகி, மூட்டுவலி, முள்ளந்தண்டு வலி போன்ற பல்வேறு கோளாறுகளால் அவதிப்படும் குண்டுடல் உள்ளோர் தினசரி அவசியம் சாப்பிட வேண்டியது கருணைக் கிழங்கு ஆகும்.\n\nகருணைக் கிழங்கில் இரண்டு வகைகள் உண்டு. அவை.\n\n(1) காரும் கருணை (2) காராக் கருணை என்பவைகளாகும்.\n\nகாரும் கருணையைப் பிடிகருணை என்றும்,\n\nகாராக் கருணையைச் சேனைக்கிழங்கு என்றும் கூறுவர். இரண்டுமே சாப்பிடுவதற்கு உகந்தது தான்.\n\nமுதல் வகை பெயருக்கேற்பக் காரும் தன்மை உடையது. அது காராக் கருணையை விடக் கைக்குள் அடங்கும்படி, நீண்ட உருளை வடிவில் இருக்கும்.\n\nசாதாரணமாகச் சமைத்துச் சாப்பிட்டால், நாக்கில் நமைச்சலை ஏற்படுத்தும். அதனால் இக்கிழங்கை நன்றாக வேக வைத்துப் பின்பு தோலை உரித்து, புளி சேர்த்துச் சமைத்தால் அதிலுள்ள காரல் நீங்கும்; அரிப்பு இருக்காது.\n\nசிலர் அரிசி கழுவிய நீரில் காரும் கருணையை வேக வைப்பதும் உண்டு. இதனாலும் காரல், நமைச்சல் மட்டுப்படும்.\n\nஜீரண மண்டல உறுப்புகளில் சிறப்பு வேலை செய்ய வல்லது காரும் கருணை. சீரண சக்தியைத் துரிதப்படுத்தும்; அதோடு அந்த உறுப்புகளுக்கும் பலத்தைக் கொடுக்கும்.\n\nஉடல் உஷ்ண மிகுதியால் ஏற்படும் நோய்களில் இருந்து காக்க வல்லது. இதனால் மூலச்சூடு, எரிச்சல் இருந்தாலும் நீங்கும். மலச்சிக்கலையும் போக்கும். நாட்பட்ட காய்ச்சல் இருந்தாலும் குணமாகும்.\n\nபெண்களுக்குத் தொல்லை கொடுக்கும் நோய்களில் வெள்ளைப்பாடு என்ற நோய்க்குக் கைகண்ட மருந்தாக உதவுகிறது இந்தக் கிழங்கு. உடல்வலி இருந்தால் கூடப் போக்கும் ஆற்றல் இதற்கு உண்டு.\n\nசித்தா மற்றும் ஆயுர்வேத மருத்துவத்தில் கருணைக் கிழங்கு லேகியம் பிரசித்தி பெற்றது. மூல நோய்க்கு மருந்தாகும் இந்த லேகியம் தயாரிக்க,இந்தக் கிழங்கு தான் பிரதானமாகப் பயன்படுகிறது.\n\nகாராக் கருணை பெரிய அளவில் ஒரு ஒழுங்கற்ற வடிவத்தில் இருக்கும். அதன் மேல்பாகம் கரடு முரடாக இருக்கும். இதைச் சேனைக் கிழங்கு என்று சொல்லுவார்கள். இந்தக் கிழங்கில் காரல் இருக்காது. இதில் மாவு மற்றும் புரதச் சத்துக்கள் உள்ளன. அத்துடன் சிலவகை வைட்டமின்களும் உள்ளன.\n\nஇதன் மேல் தோலைச் சீவி விட்டு நறுக்கிச் சமைக்கலாம். இதை வைத்து குழம்பு, பொரியல், பருப்பு சேர்த்துக் கூட்டாகச் செய்யலாம். அல்லது எண்ணெயில் வறுத்துச் சிப்ஸாகச் சாப்பிடலாம். இது சாப்பிட ருசியாகவும் இருக்கும்.\n\nகாரும் கருணைக்கு இருப்பது போன்ற மருத்துவக் குணங்கள் இதற்கும் உண்டு.\n\nமூல நோயில் கருணை காட்டுவதில் கருணைக் கிழங்கு மிகவும் சிறந்தது. ஆசன வாயில் ஏற்பட்டுள்ள முளைகளைச் சிறிது சிறிதாகக் கரைத்து மூலத்தை வேரோடு களைந்து குணப்படுத்தும். ஒருமாதம் வரை வேறு உணவு ஒன்றையும் சாப்பிடாமல் கருணைக் கிழங்கை மாத்திரம் வேக வைத்து அப்படியே உணவாக ஏற்று நா வறட்சி மாற மோர் மட்டுமே சாப்பிட்டு வர மூலம் பூரணமாகக் குணமாகிவிடும் என்று அனுபவமுள்ளவர்கள் கூறுவதுண்டு. உணவில் பெருமளவில் கருணைக் கிழங்கை புட்டவியலாக வேக வைத்து, எண்ணெயும் உப்பும் மட்டும் சேர்த்து வதக்கிச் சாப்பிட்டு வருவது சற்றுக் கடுமை குறைந்த பத்தியமுறை.\n\nஇதன் சுவை காரணமாக, சூடான வீர்யமுள்ளது, அதில் துவர்ப்புச் சுவையுமுள்ளதால் ரத்தக் குழாய்களைச் சுருங்க வைக்கும். கிழங்குகளில் இது சுலபமாக ஜீரணமாவதும் கபத்தையோ வயிற்றில் வாயுக் கட்டையோ செய்யாமலிருப்பதுடன் வாயு கபக் கட்டுகளைப் போக்குவதுமாகும். ருசி, பசி, ஜீரண சக்தி, கீழ் வாயுவைத் தன் வழியே வெளிப்படுத்துவது, குடலில் கிருமி சேராமல் உணவு அழுகாமல் வெளியேற்றுவது, மூல முளையைச் சுருங்க வைத்து வேதனையையும், தடையையும் குறைப்பது, உடலில் கொழுப்பு அதிகமாகச் சேர்வதைக் குறைப்பது, கல்லீரலுக்குச் சுறுசுறுப்பூட்டுவது இவை எல்லாம் இதன் குணங்கள். “வன சூரணாதி’ என்ற பெயரில் லேகிய மருந்தாக விற்கப்படும் ஆயுர்வேத மருந்தில், கருணைக் கிழங்கு முக்கிய மூலப் பொருளாகச் சேர்க்கப்படுகிறது.\n"}
{"id": "141617", "url": "https://ta.wikipedia.org/wiki?curid=141617", "title": "சேனைக்கிழங்கு", "text": "சேனைக்கிழங்கு\n\nசேனைக்கிழங்கு என்பது \"Dioscorea\" என்ற பேரினத்தில் உள்ள சில இனங்களைக் குறிக்கும் பொதுப்பெயர் ஆகும். இது உண்ணக்கூடிய வேர் வகையைச் சேர்ந்தது. \n\n"}
{"id": "141620", "url": "https://ta.wikipedia.org/wiki?curid=141620", "title": "வெண்டாளி", "text": "வெண்டாளி\n\nவெண்டாளி என்பது ஒரு காட்டுச்செடி. \n\nசதைப்பற்றுடன் சுனைமுள் கொண்ட இலைகளைத் ‘தாளி’ என்றனர். இந்தச் செடியில் வெண்மையான பூக்கள் பூப்பதால் இதனை வெண்டாளி என்றனர். \n\nஇடைச்சங்க காலத்துப் பாடப்பட்ட நூல்களில் ஒன்றின் பெயர் வெண்டாளி. \n"}
{"id": "141624", "url": "https://ta.wikipedia.org/wiki?curid=141624", "title": "இ-01 அதிவேக நெடுஞ்சாலை (இலங்கை)", "text": "இ-01 அதிவேக நெடுஞ்சாலை (இலங்கை)\n\nதெற்கு அதிவேக நெடுஞ்சாலை (\"Southern Expressway\") அல்லது கொழும்பு - மாத்தறை அதிவேக நெடுஞ்சாலை (\"Colombo–Matara Expressway\", E01) என்றழைக்கப்படுவது இலங்கையின் முதலாவது அதிவேக நெடுஞ்சாலை (expressway) ஆகும். கொழும்பு கொட்டாவையிலிருந்து மாத்தறை கொடகமை வரை அமைக்கப்பட்டுள்ள இந்த நெடுஞ்சாலை 126 கிலோமீட்டர் நீளம் கொண்டது. ஒரு மணி 20 நிமிடத்தில் கொழும்பிலிருந்து மாத்தறையைச் சென்றடைய இப்பாதை வழிவகுக்கிறது.\n\nSection::::நிர்மாண செலவு.\nசுமார் 77 பில்லியன் ரூபா செலவில் அமைக்கப்பட்டுள்ள இந்நெடுஞ்சாலைக்கு ஜப்பான் வங்கி, ஆசிய அபிவிருத்தி வங்கி, இலங்கை அரசாங்கம் மற்றும் ஏனைய நிறுவனங்கள் அனுசரணை வழங்கியிருந்தன. 2003 ஆம் ஆண்டு நிர்மாணப்பணிகள் ஆரம்பிக்கப்பட்ட இந்த வீதியில் 22 பாலங்களும் அமைக்கப்பட்டுள்ளன. .\n\nSection::::உத்தியோகபூர்வ ஆரம்பம்.\nஇந்த தெற்கு அதிவேக நெடுஞ்சாலை நவம்பர் 27 2011 ஆம் திகதி சனாதிபதி மஹிந்த ராஜபக்சவினால் உத்தியோகபூர்வமாகத் திறந்து வைக்கப்பட்டது. ஜப்பானிய சமாதானத் தூதர் யசூசி அகாசியும் இவ்வைபவத்தில் கலந்து கொண்டார். \n\nSection::::பிரவேசிப்பதற்கும் வெளியேறுவதற்குமான பாதைகள்.\nஅதிவேக நெடுஞ்சாலைக்ககுள் பிரவேசிப்பதற்கும் வெளியேறுவதற்கும் எட்டு இடங்கள் காணப்படுவதுடன் அவை கொட்டாவை, கஹதுடுவ, களனிகம, வெலிபன்ன, குறுந்துஹா, தாபம, தொடங்கொடை, பத்தேகம மற்றும் பின்னதுவ ஆகிய பகுதிகளில் அமைக்கப்பட்டுள்ளன.\n\nSection::::கட்டணங்கள்.\nஇந்த வீதியில் பயணிப்பதற்காக 8 இடங்களில் நுழைவாயில்கள் அமைக்கப்பட்டு கட்டணங்கள் அறவிடப்படும். கொட்டாவையிலிருந்து காலி பின்னதுவ வரை பயணிக்கும் வாகனங்கள் 4 பிரிவுகளாகப் பிரிக்கப்பட்டு 400 ரூபா 700 ரூபா, 1500 ரூபா மற்றும் 2000 ரூபா என்ற அடிப்படையில் கட்டணங்கள் அறவிடப்படும்..\n\nஇதில் கார், கெப் ரக வாகனம், 9 ஆசனங்கள் வரையுள்ள சகல வாகனங்கள், எக்ஸல் 2 மற்றும் நான்கு சக்கர வாகனங்களுக்கு 400 ரூபாவும் 9 ஆசனங்களுக்கு அதிகமான வேன் மற்றும் 33 ஆசனங்கள் கொண்டுள்ள சகல பஸ் வண்டிகளுக்கும் 700 ரூபாவும், 22 க்கும் அதிகமான ஆசனங்களைக் கொண்ட பஸ், 6 சக்கர வாகனங்கள் மற்றும் எக்ஸல் 3 ஐ உடைய மோட்டார் லொறி, டிரெக் வாகனம் ஆகியவற்றுக்கு 1500 ரூபாவும், ஒன்றாக இணைக்கப்பட்ட கோச் 2 உடன் பயணிக்கும் பஸ், எக்ஸல் 4 மற்றும் அதற்கு அதிகமான வாகனங்களுக்கு 2000 ரூபா அறவிடப்படும். \n\nSection::::தடை விதிக்கப்பட்டுள்ள வாகனங்கள்.\nமுச்சக்கர வண்டி, துவிச்சக்கர வண்டி, மோட்டார் சைக்கிள், உழவு இயந்திரம் போன்ற குறிப்பாக 100 கிலோமீற்றர் வேகத்தில் பயணிக்க முடியாத வாகனங்கள் மற்றும் அதிகளவு புகையை வெளியிடும், முறையாக நிறுத்தற் கருவிகள் (பிரேக்) செயற்படாத வாகனங்கள் வெளிச்ச, சமிக்ஞை விளக்குகள் முறையாக இல்லாத அனைத்து வாகனங்களுக்கும் இவ்வீதியில் பயணிக்கத் தடை விதிக்கப்பட்டுள்ளது.\nSection::::பாதசாரிகள் நடந்து செல்வதற்கு தடை.\nபாதசாரிகள் எவரும் நடந்து செல்வதற்கு முற்றாக தடைவிதிக்கப் பட்டுள்ளது. அவ்வாறு மீறி நடந்து செல்பவர்களுக்கு எதிராக 5ஆயிரம் ரூபா அபராதம் விதிக்கப்படும் என்றும் அறிவிக்கப்பட்டுள்ளது.\nSection::::வேகம்.\nஇந்த வீதியினூடாக ஆகக் குறைந்த வேகமாக 80 கி.மீ வேகத்திலும், ஆகக் கூடியதாக 120 கி.மீ வேகத்திலும் பயணிக்கலாம். \nSection::::போக்குவரத்துக் கடமைகள்.\nஇந்த வீதியின் போக்குவரத்துக் கடமைகள் மற்றும் பாதுகாப்பு நடவடிக்கைகளுக்காக 500 உத்தியோகத்தர்கள் ஈடுபடுத்தப்பட்டுள்ளனர். விஷேடமாக பயிற்சியளிக்கப் பட்டவர்களே இவ்வாறு பாதுகாப்பு நடவடிக்கைகளில் ஈடுபடுத்தப்படவுள்ளனர்.\nSection::::திடீர் விபத்துக்கள்.\nதிடீரென விபத்துக்கள் ஏற்பட்டால் 1969 என்ற அவசர தொலைபேசி இலக்கத்திற்கு அறிவிக்குமாறு அறிவுறுத்தப்பட்டுள்ளது.\n\nSection::::அம்பாந்தோட்டை வரை விஸ்தரிப்பு.\nதெற்கு அதிவேக வீதியை அம்பாந்தோட்டை வரை விஸ்தரிப்பபதற்கு அரசாங்கம் தீர்மானித்துள்ளது. இரண்டாம் கட்டத்தின் கீழ் அடுத்த வருடம்(2012) மாத்தறை வரையில் இந்த தெற்கு அதிவேக வீதி நெடுஞ்சாலை நிர்மாணிக்கப்படவுள்ளது. காலி முதல் மாத்தறை வரையான தெற்கு அதிவேக வீதியின் நிர்மாணப்பணிகள் 2013 ஆம் ஆண்டு நிறைவடையவுள்ளன.\n"}
{"id": "141637", "url": "https://ta.wikipedia.org/wiki?curid=141637", "title": "1943 வங்காளப் பஞ்சம்", "text": "1943 வங்காளப் பஞ்சம்\n\n1943 வங்காளப் பஞ்சம் (\"Bengal famine of 1943\") என்பது 1943 இல் பிரித்தானிய இந்தியாவின் வங்காள மாகாணத்தைப் பாதித்த ஒரு பெரும் பஞ்சம். 20 முதல் 40 லட்சம் மக்கள் இப்பஞ்சத்தால் மாண்டனர். பஞ்சத்தின் காரணங்கள், அதனைக் காலனிய அரசு கையாண்ட முறை பற்றி உலக வரலாற்றாளர்களிடையே ஒருமித்த கருத்து இல்லை.\n\nஇரண்டாம் உலகப் போர்க் காலத்தில் இந்தியாவில் உணவுப் பொருள் பற்றாக்குறை நிலவியதாகப் பல வரலாற்றாளர்கள் கருதுகின்றனர். பருவ மழைப் பொய்ப்பு, பயிர் நோய்கள் போன்ற காரணங்களால் விளைச்சல் குறைந்தது. வங்காளத்தின், குறிப்பாக கொல்கத்தா நகரின் உணவுத் தேவைகள் பர்மாவிலிருந்து இறக்குமதி செய்யப்பட்ட அரிசியால் பூர்த்தி செய்யப்பட்டன. 1942 இல் பர்மா மீது ஜப்பானியப் படைகள் படையெடுத்ததால், அங்கிருந்து அரிசி இறக்குமதி தடைபட்டது. மேலும் பர்மாவிலிருந்து வங்காளத்துக்கு தப்பி வந்த அகதிகளால் மக்கள் தொகையும் அதிகரித்தது. இரண்டாம் உலகப் போரில் ஈடுபட, இந்திய இராணுவத்தின் எண்ணிக்கை பலமும் வெகுவாகக் கூட்டப்பட்டிருந்தது. அரிசித் தேவை அதிகரித்தவுடன் பதுக்கலும் பரவலானது என்று பல வரலாற்றாளர்கள் கருதுகின்றனர். 1943 இல் கொல்கத்தாவில் மக்கள் உணவின்றி மடியத் தொடங்கினர். பட்டினிச் சாவுகளைத் தடுக்க அரசு போதுமான நடவடிக்கைகளை எடுக்கவில்லை என ஒரு சாரரும், வழக்கமாக பஞ்சங்களை எதிர்கொள்ள அரசு எடுக்கும் முடிவுகள் இப்பஞ்சத்தை சமாளிக்கப் போதுமானதாக இல்லை என ஒரு சாரரும் கருதுகின்றனர். 1944 இல் பஞ்சம் தீர்ந்த போது 20 முதல் 40 லட்சம் மக்கள் மாண்டிருந்தனர்.\n\n\n\n"}
{"id": "141640", "url": "https://ta.wikipedia.org/wiki?curid=141640", "title": "வீதி அபிவிருத்தி அதிகார சபை", "text": "வீதி அபிவிருத்தி அதிகார சபை\n\nவீதி அபிவிருத்தி அதிகார சபை, இலங்கையில் உள்ள நெடுஞ்சாலைகள் மற்றும் பிரதான சாலைகளை (ஏ, பி தர சாலைகள்) பராமரிக்கும் அதிகார சபை ஆகும். புதிய நெடுஞ்சாலைகள், பாலங்கள், அதிவிரைவுச் சாலைகள் போன்றவற்றைத் திட்டமிடல், வடிவமைத்தல், கட்டியமைத்தல் மற்றும் ஏற்கனவேயுள்ள பிரதான சாலைகளைச் செப்பனிடல், பராமரித்தல் என்பன இச்சபையின் பிரதான பணிகள் ஆகும்.\n\nSection::::வெளியிணைப்புகள்.\nஅதிகாரபூர்வ வலைத்தளம்\n"}
{"id": "141643", "url": "https://ta.wikipedia.org/wiki?curid=141643", "title": "ஏ-2 நெடுஞ்சாலை (இலங்கை)", "text": "ஏ-2 நெடுஞ்சாலை (இலங்கை)\n\nஇலங்கையின் ஏ2 பெருந்தெரு கொழும்பில் தொடங்கி காலி, மாத்தறை, அம்பாந்தோட்டை ஊடாக வெள்ளவாயாவில் முடிவடையும் முதல் தர வாகனப் போக்குவரத்து நெடுஞ்சாலை ஆகும். \n\nகொழும்பு மற்றும் புறநகர்ப் பகுதி வரை இவ்வீதி காலி வீதி என அழைக்கப்படுகின்றது. இது பம்பலப்பிட்டி, வெள்ளவத்தை, தெகிவளை, கல்கிசை, இரத்மலானை, மொரட்டுவை, பாணந்துறை, களுத்துறை, வாதுவை, பேருவளை, பெந்தோட்டை, அம்பலாங்கொடை, கிக்கடுவை ஆகிய நகரங்கள் ஊடாக காலியை அடைகின்றது. \n"}
{"id": "141645", "url": "https://ta.wikipedia.org/wiki?curid=141645", "title": "மோகன் ராமன்", "text": "மோகன் ராமன்\n\nமோகன் ராமன் (பிறப்பு மோகன் வெங்கட பட்டாபி ராமன், ஏப்ரல் 3, 1956) இந்திய திரைப்பட மற்றும் தொலைக்காட்சி நடிகராவார். மேலாண்மைப் பயிற்றுனராகவும் பணி புரிந்து வருகிறார். தமிழ்த் தொலைக்காட்சித் தொடர்களில் துணை மற்றும் எதிர்மறை வேடங்களில் சிறப்பாக நடித்துப் பெயர் பெற்றுள்ளார். குறிப்பாக மர்மதேசம் (விடாது கறுப்பு), சிதம்பர ரகசியம் போன்ற தொலைக்காட்சித் தொடர்களால் பெரிதும் அறியப்பட்டவர். வழக்கறிஞரும் அரசியல்வாதியுமான வி. பி. ராமனின் மூத்த மகனாவார். தற்போதைய தமிழ்நாடு அரசு தலைமை வழக்கறிஞர் பி. எஸ். ராமனின் அண்ணன் ஆவார்.\n\n"}
{"id": "141681", "url": "https://ta.wikipedia.org/wiki?curid=141681", "title": "க. ரா. இராமசாமி", "text": "க. ரா. இராமசாமி\n\nக. ரா. இராமசாமி (ஆங்கிலம்: \"K. R. Ramasamy\") ஒரு இந்திய அரசியல்வாதி, சமூக சேவகர், மற்றும் காரைக்குடி சட்டமன்றத் தொகுதியின் தற்போதைய சட்டமன்ற உறுப்பினரும் ஆவார். இவர் தமிழ்நாடு சட்டமன்றத்திற்கு, தொடர்ச்சியாக ஐந்துமுறை இந்திய தேசிய காங்கிரசு மற்றும் த.மா.கா கட்சிகளின் சார்பாக திருவாடாணை சட்டமன்றத் தொகுதியிலிருந்து 1989, 1991, 1996, 2001 மற்றும் 2006 ஆண்டுகளில் நடைபெற்ற தேர்தல்களில் தேர்ந்தெடுக்கப்பட்டார். தொடர்ந்து 2016 ஆவது ஆண்டில் நடைபெற்ற 2016 சட்டமன்றத் தேர்தலில் காரைக்குடி தொகுதியில் போட்டியிட்டு வென்றுள்ளார்.\n\nSection::::சிறப்பு.\nஇவர் தமிழ்நாடு பொது கணக்குக்குழு தலைவராகவும் பதவி வகித்துள்ளார்.\nஇவரது தந்தை கரியமாணிக்கம் அம்பலம் திருவாடானை சட்டமன்றத் தொகுதியிலிருந்து நான்குமுறை சட்டமன்ற உறுப்பினராக தேர்ந்தெடுக்கப்பட்டவர் ஆவார்.\n\nSection::::வகித்த பதவிகள்.\nSection::::சட்டமன்ற கட்சித் தலைவர்.\nஆறாவது முறையாக சட்டமன்ற உறுப்பினராக பதவியேற்ற இவர் காங்கிரசு கட்சியின் சட்டமன்ற தலைவராகத் தேர்ந்தெடுக்கப்பட்டார்.\n\n"}
{"id": "141682", "url": "https://ta.wikipedia.org/wiki?curid=141682", "title": "ஆளுடைய பிள்ளையார் திருக்கலம்பகம்", "text": "ஆளுடைய பிள்ளையார் திருக்கலம்பகம்\n\nஆளுடைய பிள்ளையார் திருக்கலம்பகம் நம்பியாண்டார் நம்பியால் இயற்றப்பட்டது. இது பதினோராம் திருமுறையின் ஒரு அங்கமாகும். கலம்பகம் சிற்றிலக்கிய வகையைச் சேர்ந்த இந்நூலின் நாற்பத்தொன்பது பாடல்கள் கிடைத்துள்ளன.\n\n"}
{"id": "141685", "url": "https://ta.wikipedia.org/wiki?curid=141685", "title": "ஜிஜே 1241 பி", "text": "ஜிஜே 1241 பி\n\nஜிஜே 1214 பி (\"GJ 1214 b\") என்பது ஜிஜே 1214 என்ற விண்மீனைச்ச் சுற்றி வரும் ஒரு புறக்கோள். இந்த விண்மீன் சூரியனில் இருந்து 13 பார்செக் ((அண்னளவாக 48 ஒளி ஆண்டு) தூரத்தில் உள்ளது. இந்தப் புறக்கோள் 2009 டிசம்பரில் கண்டுபிடிக்கப்பட்டது. இது பூமியை விடப் பெரியதும், நமது சூரிய மண்டலத்தில் உள்ள வளிமக் கோள்களை ஆரையிலும், திணிவிலும் சிறியதாகவும் இருப்பதால் இது மேன்மையான-பூமி என வகைப்படுத்தப்பட்டுள்ளது. கொரொட்-7பி என்ற புறக்கோளுக்கு அடுத்ததாகக் கண்டுபிடிக்கப்பட்ட மேன்மையான பூமி இதுவாகும். இதன் விண்மீன் ஒப்பீட்டலவில் நமது சூரியனுக்குக் கிட்டவாக உள்ளதால் இது பெருமளவு முக்கியத்துவம் பெறுகிறது. 2012 பெப்ரவரியில் வெளியிடப்பட்ட ஆய்வு முடிவுகளின் படி இக்கோள் பெருமளவு நீரினால் ஆனது என ஹபிள் விண்வெளித் தொலைநோக்கி மூலம் ஆராயப்பட்டு உறுதிப்படுத்தப்பட்டது.\n"}
{"id": "141687", "url": "https://ta.wikipedia.org/wiki?curid=141687", "title": "சி. சங்கரன் நாயர்", "text": "சி. சங்கரன் நாயர்\n\nசெத்தூர் சங்கரன் நாயர் என்ற முழுப்பெயர் கொண்ட சி. சங்கரன் நாயர் (ஜூலை 11, 1857 – 1934) ஓர் இந்திய தேசியக் காங்கிரசு கட்சியைச் சேர்ந்த அரசியல்வாதி மற்றும் இந்திய விடுதலைப் போராட்ட வீரர்.\n\nமலபார் கடற்கரையில் பிறந்த சங்கரன் நாயர், சென்னை மாநிலக் கல்லூரியிலும் சென்னை சட்டக் கல்லூரியிலும் படித்து பட்டம் பெற்றார். சென்னை உயர் நீதிமன்றத்தில் வழக்கறிஞராகப் பணியாற்றினார். தற்காலிகத் தலைமை வழக்கறிஞராகவும் சில காலம் பணியாற்றினார். 1908 இல் சென்னை உயர்நீதிமன்ற நீதிபதிகளில் ஒருவராக நியமிக்கப்பட்டார். 1897 இல் அம்ரோட்டியில் நடைபெற்ற இந்திய தேசிய காங்கிரசு மாநாட்டிற்குத் தலைமை தாங்கினார். 1900 முதல் சென்னை மாகாண சட்டமன்ற உறுப்பினராகப் பணியாற்றினார். பல்வேறு அரசு குழுக்களில் அங்கம் வகித்த இவரது பணியைப் பாராட்டி 1912 இல் பிரித்தானிய அரசு இவருக்கு சர் பட்டம் வழங்கியது. 1928 இல் பிரித்தானிய இந்தியாவில் அரசியல் சீர்திருத்தங்கள் செய்ய அரசால் உருவாக்கப்பட்ட இந்திய மத்திய குழுவின் தலைவராகப் பணியாற்றினார்.\n"}
{"id": "141695", "url": "https://ta.wikipedia.org/wiki?curid=141695", "title": "ரெயின் மேன் (திரைப்படம்)", "text": "ரெயின் மேன் (திரைப்படம்)\n\nரெயின் மேன் (\"Rain man\") 1988 இல் வெளியான ஓர் அமெரிக்க நாடகத் திரைப்படமாகும். பேர்ரி மார்ரோ மற்றும் ரொனால்ட் பாஸ் ஆகியோரால் எழுதப்பட்டு பேர்ரி லேவின்சனால் இயக்கப்பட்டது. டஸ்டின் ஹோப்மேன், டோம் க்ரூஸ், வேலறி கொலீனோ ஆகியோர் நடித்துள்ளனர். இத்திரைப்படம் சிறந்தத் திரைப்படம், சிறந்த இயக்கம், சிறந்த ஒளிப்பதிவு ஆகியவற்றிற்காக ஆசுக்கர் விருது பெற்றது.\n\n"}
{"id": "141701", "url": "https://ta.wikipedia.org/wiki?curid=141701", "title": "அண்ணீ ஹால் (திரைப்படம்)", "text": "அண்ணீ ஹால் (திரைப்படம்)\n\nஅண்ணீ ஹால் (\"Annie Hall\") வுட்டி ஆலனால் இயக்கப்பட்ட 1977 ஆம் ஆண்டு வெளியான அமெரிக்க காதல் நகைச்சுவைத் திரைப்படமாகும். வுட்டி ஆலனால் இயக்கப்பட்டப் படங்களிலேயே மிகவும் சிறந்தப் படமாக கருதப்படுகிறது.\nஇப்படம் சிறந்தத் திரைப்படம், சிறந்த இயக்கம், சிறந்த ஒளிப்பதிவு மற்றும் சிறந்த நடிகைக்கான அகாதமி விருதுகளை வென்றது.\n\n"}
{"id": "141709", "url": "https://ta.wikipedia.org/wiki?curid=141709", "title": "சிக்கிலிடே", "text": "சிக்கிலிடே\n\nசிக்கிலிடே (\"Chikilidae\") என்பது 2012-ஆம் ஆண்டில் தனிக்குடும்பமாக அறியப்பட்ட இந்திய சிறுகண் காலிலி நிலநீர்வாழிக் குடும்பமாகும். குருட்டுப்புழுக்களைக் குறிக்கும் காரோ மொழிச் சொல்லில் இருந்து பெயரிடப்பட்டாலும், இவை புழுக்கள் அல்ல, கால்கள் இல்லாத நிலநீர் வாழிகள். சிறுகண் காலிலி நிலநீர்வாழி வரிசையில் சிக்கிலிடே பத்தாவது குடும்பமாகும். ஐந்து ஆண்டுகள் இந்தியாவின் வடகிழக்கு மாநிலங்கள் அனைத்திலுமாக 250 இடங்களில் தோண்டிக் கண்டறிந்த புழுவடிவ நிலநீர்வாழ் விலங்கினங்களை தனிக் குடும்பமாக அறிவித்துள்ளனர். முதன் முதலாக 1904-ஆம் ஆண்டு இச்சிற்றினத்தை விவரித்திருந்தாலும் இவை வேறு எந்தக் குடும்பத்தையும் சேராதவை என்பதை அவ்வாய்வுகள் நிறுவின. இந்திய துணைக்கண்டமும் ஆப்பிரிக்க நிலப்பகுதியும் ஒன்றாக கோண்டுவானா பெருங்கண்டமாக இருந்து பிரிந்ததில் இருந்து ஏறத்தாழ 140 மில்லியன் ஆண்டுகளாக இக்குடும்பத்தின் இனங்கள் தனியாக படிப்படியாக வளர்ந்து வந்துள்ளன.\n\nSection::::உடலமைப்பு.\nநான்கு செ.மீ. நீளம் வரை வளரும் இவை மண்புழுவைப் போன்ற உடலமைப்பைக் கொண்டுள்ளன. தோலுக்கடியில் உள்ள கண்களைக் கொண்டு இவற்றால் எதையும் காண முடியாது என்றாலும் இருட்டுக்கும் வெளிச்சத்துக்கும் உள்ள வேறுபாட்டை உணர முடியும். இவற்றின் மண்டையோடு மண்ணைத் துளைப்பதற்கு வசதியான அமைப்பைக் கொண்டுள்ளது. ஏதாவது அதிர்வு ஏற்பட்டால் இவ்விலங்குகள் தம் உறுதியான மண்டையோட்டின் உதவியுடன் மண்ணைத் துளைத்து விரைந்து நகருகின்றன. கண்ணாடிக் கோலிக்குண்டுகளைப் போன்ற முட்டைகளுக்குள் பார்ப்புகள் வளர்ந்து வெளி வருகின்றன. தவளை போன்ற மற்ற நிலநீர்வாழிகளில் பார்ப்புகள் தலைப்பிரட்டைகளாகிப் பின்பு முதிருவதைப் போல அல்லாமல் முட்டைகளில் இருந்து நேரடியாக புழுவடிவ விலங்குகள் வெளிவருகின்றன.\n\nSection::::உணவு.\nபெரும்பாலும் சிறு புழுக்களையும் பூச்சிகளையும் உண்டு வாழ்கின்றன.\n\nSection::::வாழிடம்.\nகாடுகளிலும், மனிதர்களின் குடியிருப்புக்களுக்கு அருகேயும் கூட இவை மண்ணுக்கடியிலும் இலை தழைகளுக்குக் கீழேயும் காணப்படுகின்றன. இவ்வினங்கள் இந்தியாவின் வடகிழக்கு மாநிலங்களில் தான் கண்டுபிடிக்கப்பட்டுள்ளன.\n\nSection::::இனப்பெருக்கம்.\nதாய் முட்டையிட்டு இரண்டு மூன்று மாதங்களுக்கு உண்ணாமல் முட்டைகளை அடை காக்கிறது. சில இனங்களில் முட்டைகள் பொரிந்து பார்ப்புகள் வெளியே வந்ததும் தாயின் தோல் உரிகிறது. அதைப் பார்ப்புகள் உண்கின்றன.\n"}
{"id": "141717", "url": "https://ta.wikipedia.org/wiki?curid=141717", "title": "சந்திராஷ்டமம் (சோதிடம்)", "text": "சந்திராஷ்டமம் (சோதிடம்)\n\nசந்திராஷ்டமம் என்பது குறிப்பிட்ட ஜாதகத்தில் ஜென்ம ராசிக்கு எட்டாமிடத்தில் சந்திரன் நிலைபெறும் காலமான இரண்டே கால் நாட்களாகும். சந்திரன் என்பது \"கோசார சந்திரன்\" ஆகும். \"அஷ்டமம்\" என்பது எட்டாமிடம் என்று பொருள்படும். \nSection::::கணித முறைகள்.\nஇது சந்திரனின் சுழற்சி காரணமாக ஏற்படும் தோஷமாகும். எடுத்துக்காட்டாக ஒருவருக்கு \"விருச்சக ராசி\" ஜென்ம ராசி என்றும், \"அனுஷம்\" ஜென்ம நட்சத்திரம் என்றும் அமைந்துள்ளது என்றால், விருச்சகத்திற்கு எட்டாம் ராசியான மிதுன ராசியில் சந்திரன் சஞ்சரிக்கும் காலம் விருச்சக ராசிக்காரர்களுக்கு சந்திராஷ்டமம் ஆகும். மிதுன ராசியில் \"மிருகசீரிடம்\" 1, 2, பாதங்கள், \"திருவாதிரை\" 1, 2, 3, 4 பாதங்கள் மற்றும் \"புனர்பூசம்\" 1, 2, 3 ஆகிய மூன்று நட்சத்திங்கள் (ஒன்பது பாதங்கள்) உள்ளன.\n\nமற்றொரு கணித முறையில் குறிப்பிட்ட ஜாதகரின் ஜென்ம நட்சதிரத்தில் இருந்து எண்ணி 17 ஆவது நட்சத்திரம் முதல் உள்ள காலம் சந்திராஷட்டமம் ஆகும். இது ஒரு துல்லியமான கணக்கீட்டு முறை என்று கருதப்படுகிறது.\nSection::::சந்திரனின் காரகத்துவம்.\nசந்திரனை \"மனோகாரகன்\" என்றும் போக்குவரத்துகளுக்கு காரகன் என்றும் சோதிட நூல்கள் குறிப்பிடுகின்றன. எனவே மனோகாரகன் எட்டில் மறையும்போது மன உளைச்சல்களையும், பொறுமையின்மை, ஆத்திரம், எரிச்சல், கோபம் போன்ற எதிர்மறை குணங்களையும் தருகிறார். இக்காலங்களில் வாகனங்களில் செல்லும் போது கவனமாக செல்ல வேண்டியதும் அவசியமாகிறது.\nSection::::பரிகாரங்கள்.\nசுபமான நிகழ்வுகளை சந்திராஷ்டம காலங்களில் நடத்த பரிந்துரைக்கப்படுவதில்லை. இக்காலங்களில் முக்கிய முடிவுகளை எடுக்காமல் ஒத்தி வைக்கலாம். கடன் கொடுக்கல் வாங்கல்களை தவிர்க்கலாம். பேச்சைக் குறைத்து இறைவனை மனதில் வழிபட்டு தியானித்தல் நல்ல பலன்களைத் தரும்.\n"}
{"id": "141725", "url": "https://ta.wikipedia.org/wiki?curid=141725", "title": "மரீ கோல்வின்", "text": "மரீ கோல்வின்\n\nமரீ காத்தரீன் கோல்வின் (\"Marie Catherine Colvin\", சனவரி 12, 1956 – பெப்ரவரி 22, 2012) என்பவர் பிரித்தானிய செய்தித்தாளாகிய த சண்டே டைம்சு நிறுவனத்துக்காக 1985 முதல் பணியாற்றிய ஓர் அமெரிக்கப் பத்திரிகையாளர். இவர் சிரியாவில் நிகழும் உள்நாட்டு எழுச்சியில் ஓம்சு நகர் முற்றுகையில் இருந்தபொழுது கொல்லப்பட்டார்.\n\nSection::::தொடக்கக் கால வாழ்க்கை.\nமரீ காத்தரீன் கோல்வின் ஐக்கிய அமெரிக்காவில், நியூயார்க் மாநிலத்தில், லாங்கு ஐலண்டில், நாசோ வட்டத்தில் உள்ள ஓய்சிட்டர் பே என்னும் இடத்தில் பிறந்தார். அங்கே ஒய்சிட்டர் பே உயர்நிலைப்பள்ளியில் கல்வி கற்று 1974 இல் தேர்ந்த பிறகு, யேல் பல்கலைக்கழகத்தில் மாந்தவியல் துறையில் படித்து 1978 இல் இளநிலை பட்டம் பெற்றார்.\n\nSection::::பணி.\nகோல்வின், யேல் பல்கலைக்கழகத்தில் இருந்து பட்டம் பெற்ற பின்பு ஓராண்டு கழித்து யுனைட்டடு பிரசு இண்டர்நேசனல் என்னும் நிறுவனத்தின் சார்பாக நியூ யார்க்கு நகரக் காவலர் செய்தியாளராகப் பணியாற்றினார். 1984 இல் யுனைட்டடு பிரசு இண்டர்நேசனலின் பாரிசு பியூரோவின் தலைவராக 1984 இல் பதவி ஏற்றார். 1985 இல் த சண்டே டைம்சு என்னும் பிரித்தானை செய்தியூடகத்தில் சேர்ந்தார். 1986 முதல் அச் செய்தித்தாளின் நடுகிழக்கு நாடுகள் செய்தியாளராக இருந்தார், பின்னர் 1995 இல் வெளியுறவு செய்தியாளராக இருந்தார். 1986 இல் இவரே இலிபியாவைச் சேர்ந்த மோமார் கடாஃவியை முதன்முதலாக நேர்காணல் கண்டார், அதுவும், அமெரிக்காவின் எல்டொராடோ கேன்யன் (எல்டொராடோ பள்ளத்தாக்கு) எனப் பெயர்சூட்டப்பட்ட படைத்துறை நடவடிக்கையில் இலிபியா மீது குண்டுபோடப்பட்ட பிறகு, கண்டார். நடுகிழக்கு நாடுகளைப் பற்றிய துறையிலேயே இவர் சிறப்புப் பட்டறிவு கொண்டவர் எனினும், செச்சனியா, கோசவோ, சியரா லியோன், சிம்பாபுவே, இலங்கை போன்ற பல நாடுகளில் நிகழ்ந்த உள்நாட்டுப் போராட்டங்கள் எழுச்சிகளைப் பற்றி செய்தி சேகரித்து எழுதியுள்ளார். இவர் கோசவோவிலும், செச்சனியாவிலும் மிக்வும் துணிவாக (நெஞ்சுறுதியுடன்) செய்தியறிந்து அறிவித்த பணிக்காக அனைத்துலக பெண்கள் ஊடக நிறுவனப் பரிசை வென்றார். இவர் பல ஆவணப்படங்களுக்கு வசனம் எழுதி உருவாக்கி இருக்கின்றார் -எடுத்துக்ககட்டாக பிபிசி-யுக்காக எடுத்த, அராபத்து-புனைவுருவுக்கு பின்னே (Arafat:Behind the Myth) இவர் 2005 ஆம் ஆண்டு சாட்சியாக நிற்றல் (Bearing Witness) என்னும் ஆவணப்படத்தில் காட்சியாகியுள்ளார்.\n\nஇவர் இலங்கையில் உள்நாட்டுப் போர் நடந்த பொழுது செய்தியாளராகப் பணியாற்றியிருந்தார். இலங்கை அரசப் படையினரின் தாக்குதலில், 2001, ஏப்பிரல் 16 அன்று \"RPG\" வெடிப்பில் சிதறிய துண்டு ஒன்று கண்ணில் பட்டு காயம் ஏற்பட்டதில் இருந்து ஒரு கறுப்புக் கண்மூடி அணிகிறார். இவர் \"\"பத்திரிகையாளர், பத்திரிகையாளர்\"\" என்று கூவியதால் இவர் மீது தாக்குதல் நடந்தது, \n\nதான் ஒரு கண்ணை இழக்க நேர்ந்த தாக்குதலை பிற்பாடு மருத்துவமனையில் இருந்த போது இவ்வாறு விவரித்தார்:\n\n\"நான் கீழே விழுந்தவுடன் மறைவிடம் தேடி தரையில் படுத்தபடி நகர ஆரம்பித்தேன். என் மேல் யாரோ நகர்வது தெரிந்தது - என்னைப் பாதுகாக்கவா அல்லது அவரின் பதட்டமா என்று தெரிவில்லை. அப்புறம் நான் தனியானேன் - செடிகளின் பினனால். பத்து யார்டுகள் தள்ளி ஒரு மரம் இருந்தது ஆனால் அது வெகு தொலைவென பட்டது. வெடி வெடித்துக்கொண்டே இருந்தது. பார்க்க இயலாத ஒரு இராணுவக் கம்பமொன்றிலிருந்து வெளிச்சம் வந்த வண்ணம் இருந்தது. அங்கிருந்து வந்த ஒரு தோட்டா என்னைத் தாக்கியது. மிகுந்த வலி, சப்தம் மற்றும் தோல்வியினை என்னுள் செலுத்தியது. என் கண்கள் தாக்கப்பட்டுள்ளன என்று எண்ணினேன். என் விழியிலும் வாயிலும் இருந்து குருதி மண்ணில் வடிந்தது. இறக்கப் போகிறோம் என்பதில் மிகுந்த வருத்தம் அடைந்தேன்.\nதலையில் அடிபட்டால் வெகு நேரம் கழித்தே இறப்பு நேரும் என்று தோன்றியது (என் கண்ணைத் தாக்கியது ஒரு கூரான பொருளாகும்). \"ஆங்கிலம்... ஆங்கிலம் யாரேனும் அறிவீரா\" என்று சப்தமிடத் தொடங்கினேன்.\nஇன்னும் வெடி வெடித்தது. அவை அனைத்தும் அரை மனதுடனேயே நிகழ்த்தப்பட்டன. உணர்ச்சிவயப்பட்டு அந்த ராணுவத்தினரும் கத்திக்கொண்டிருந்தனர். அவர்களும் என்னைப் போலவே பயந்திருந்தனர்.\"\nசிறீலங்காவில் நடந்த போரில் கடைசி நாட்களில் நிகழ்ந்ததாக கூறப்படும் போர்க்குற்றங்களை கோல்வின் நேரில் பார்த்தவர்களில் ஒருவராவார். இருதரப்புக்கு இடையே இயங்கிய தொடர்பாளராகவும் இருந்தார்.\n\n2011 இல், லிபியாவில் நடந்த உள்நாட்டுப் போரைப் பற்றி அங்கிருந்து செய்தி அறிவித்த போது இவரையும், இவரோடு இருவரையும் முஆம்மர் கடாபி தன்னை நேர்காணல் செய்ய அழைத்திருந்தார். இவருடன் ஏபிசியைச் சேர்ந்த கிறித்தீன் அமான்ப்பூர், பிபிசியைச் சேர்ந்த செரமி போவன் ஆகியோரையும் அழைத்துச் சென்றார்.\n\nSection::::தனிவாழ்க்கை.\nகோல்வின் இருமுறை பத்திரிகையாளர் பாட்ரிக்கு பிசொப்பு என்பவரோடேயே திருமணம் செய்து மணவிலக்கு பெற்றார். பின்னர் பத்திரிகையாளர் உவான் கார்லோசு குமுசியோ என்பவரை மணந்தார், உவான் 2002 இல் தற்கொலை செய்துகொண்டார். பின்னர் இவர் இங்கிலாந்தில் மேற்கு இலண்டனில் ஆமர்சுமித்து என்ற புறநகரில் வாழ்ந்து வந்தார். இவருக்குக் குழந்தைகள் இல்லை.\n\nSection::::இறப்பு.\nபெப்பிரவரி 2012 இல் கோல்வின், சட்டப்படி இல்லாமல் மோட்டோகிராசு ஈராழி உந்தில் சென்று சிரியா அடைந்தார். அங்கே நடக்கும் நிகழ்வுகளைப் பதிவு செய்ய வெளிநாட்டுச் செய்தியாளர்களுக்குச் சிரிய அரசு அனுமதி அளிக்கவில்லை. கோல்வின், சிரியாவின் ஓம்சு நகரத்தின் மேற்கு பாபா அமர் (Baba Amr) என்னும் இடத்தில் இருந்தார். அங்கிருந்தே அவர் செயற்கைத் துணைக்கோள் தொலைபேசிவழி தன் கடைசி செய்தி அலைபரப்பையும் பெப்பிரவரி 21 அன்று பிபிசி, சானல்4, சிஎன்என், ஐடிஎன் நியூசு ஆகியவற்றுக்குத் தந்தார்.\n\nகோல்வினும், பரிசுகள்-வென்ற பிரான்சிய ஒளிப்படக்கலைஞர் இரெமி ஓக்லிக்கும் (Rémi Ochlik) பெப்பிரவரி 22, 2012 அன்று சிரிய அரசின் ஏவுகனைத் தாக்குதலில் கொல்லப்பட்டனர். உடன் இருந்த, உயிர் தப்பிய, பத்திரிகையாளர் இழான் பியர் பெரென் கூற்றின்படி, அவர்கள் பயன்படுத்திய செயற்கைக்கோள் தொலைபேசியைக் கொண்டு இடத்தை அறிந்து சிரிய படைத்துறையினரால் தாக்கப்பட்டனர். பெப்ரவரி 22, 2012 அன்று மாலை ஓம்சு நகர் மக்கள் தெருக்களில் கோல்வின், ஓக்லிக்கு இறந்ததற்கு அஞ்சலி செலுத்துமாறு துக்கம் கடைப்பிடித்தனர்..\n\n2018 இல், கோல்வினின் வாழ்க்கை \"ஏ பிறைவேட் லைஃப்\" என்ற பெயரில் திரைப்படமாக எடுக்கப்பட்டது. இத்திரைப்படத்தில் ரோசமண்ட் பைக் கோல்வினாக நடித்திருந்தார்.\n\n\nSection::::மேற்கோள்களும் அடிக்குறிப்புகளும்.\n[[பகுப்பு:1956 பிறப்புகள்]]\n[[பகுப்பு:அமெரிக்கச் செய்தியாளர்கள்]]\n[[பகுப்பு:சிரியா]]\n[[பகுப்பு:2012 இறப்புகள்]]"}
{"id": "141726", "url": "https://ta.wikipedia.org/wiki?curid=141726", "title": "சூடும் மலர்கள்", "text": "சூடும் மலர்கள்\n\nபல வகையான மலர்கள் தமிழ்நாட்டில் அணியும் பொருளாகப் பயன்படுகின்றன. மகளிர் கூந்தலை வாரிப் பூச்சூடிக்கொள்கின்றனர். அது அவர்களுக்குப் பொலிவைத் தருகிறது. ஆண்களும் போர்க்காலத்தில் அடையாளப் பூவாக மலர்களை அணிந்துகொள்வர். கட்டித் தலையில் அணிந்துகொள்ளும் பூவுக்குக் கண்ணி என்று பெயர். கழுத்தில் அணிவது மாலை. சில மலர்களைக் கொத்தோடு பறித்துத் தனியே கூந்தலிலும், காதிலும், மூக்கிலும் அணிந்துகொள்வதும் உண்டு. மணத்துக்காகவும், அழகுக்காகவும் இவை சூடிக்கொள்ளப்படுகின்றன. \n"}
{"id": "141727", "url": "https://ta.wikipedia.org/wiki?curid=141727", "title": "இரெமி ஓக்லிக்கு", "text": "இரெமி ஓக்லிக்கு\n\nஇரெமி ஓக்லிக்கு (Rémi Ochlik) (1983 – 22 பெப்பிரவரி 2012) ஒரு பிரான்சிய செய்தி ஒளிப்படக்கலைஞர். சிரியாவில் உள்ள ஓம்சு என்னும் நகரத்தில் நடந்த உள்நாட்டுப்போரில் சிரிய அரசின் குண்டுவீச்சு போன்ற வன்முறைச் செய்கைகளால் ஏற்பட்ட காட்சிகளைப் படமாக்கியதில் நன்கு அறியப்பட்டார்\n\nSection::::வாழ்க்கை.\nஓக்லிக்கு வடகிழக்குப் பிரான்சில் உள்ள இலொரேயின் (Lorraine) என்னும் பகுதியில் உள்ள மொசெல் வட்டத்தில் உள்ள தியோன்வில் (Thionville) என்னும் இடத்தில் 1983 இல் பிறந்தார். சிறுவனாக இருந்த பொழுது தொல்பொருளாளராக ஆசைப் பட்டார் ஏனெனில் இவர் பயணம் செய்யவும் புதுமுயற்சிகள் செய்யவும் ஆசைப்பட்டார். ஆனால் இவருக்கு இவர் தாத்தா ஓர் ஒலிப்பசு ஒளிப்படக் கருவி (Olympus OM1) ஒன்றைக் கொடுத்தவுடன் இவருக்கு ஒளிப்படம் பிடிப்பதில் ஆர்வம் பிறந்தது. இவர் பாரிசில் ஒளிப்படத்துறையில் பட்டப்படிப்பு படித்தார், பின்னர் ஐக்கார்டு ஒளிப்படப் பள்ளியில் (Icart Photo School) படித்தார். இவர் வோசிட்டாக் (Wostok) என்னும் ஒளிப்பட விற்பனை நிறுவனத்துக்காக செப்டம்பர் 2002 முதல் ஆர்ப்பாட்டங்கள் முதலியவற்றை ஒளிப்படம் எடுக்கத் தொடங்கினார்.\n\nஇவருக்கு புதுவிடிவு ஏற்பட்டது 2004 இல் எயிட்டியில் குடியரசுத்தலைவர் தேர்தல் போட்டியாகும். இவர் எயிட்டியைப் பற்றிக் கூறியது:\n\nIt was my war, I thought. When I saw what was going on in Haiti, I immediately asked myself what I was doing there. Guys with guns were taking me around on motorbikes. I could sense the danger, but it was where I always dreamt to be, in the action.\n\nஇவருடைய ஒளிப்படங்களை சோக் (Choc) என்னும் இதழ் 2000 யூரோ கொடுத்து வாங்கியது. இவருடைய ஆர்ப்பாட்டக் காட்சி ஒளிப்படம் இளம் செய்தியாளருக்கான பிரான்சுவா சாலே பரிசு (Francois Chalais Award) பெற்றது.. 2007 இல் பிரான்சு நாட்டின் தலைவர் போட்டியைப் பற்றிய படங்களை பாரிசிய ஒளிப்பட விற்பனையாளர்கள் IP3 உக்காக எடுத்தார். இவர் 2008 இல் காங்கோ மக்களாட்சிக் குடியரசிலும் 2010 இல் எயிட்டியில் நிகழ்ந்த காலரா கொள்ளைநோய்ப் பரவல் பற்றியும் செய்தி ஒளிப்படக்கலைஞராகப் பணியாற்றினார்.\n\n"}
{"id": "141742", "url": "https://ta.wikipedia.org/wiki?curid=141742", "title": "மதுவிலக்கு", "text": "மதுவிலக்கு\n\nமதுவிலக்கு என்பது ஒரு குறிப்பிட்ட நிலப்பகுதியில் (நாடு, மாநிலம் அல்லது நகரம்) மதுவின் தயாரிப்பு, விநியோகம் மற்றும் விற்பனையைத் தடை செய்யும் சட்ட நடவடிக்கை ஆகும். பொதுவாக சமயம், சமூக சீர்திருத்தம், பொதுநலம் போன்ற காரணங்களால் மதுவிலக்குக் கொள்கைகள் அரசுகளால் ஏற்றுக் கொள்ளப்படுகின்றன. உலக வரலாற்றில் பல்வேறு காலகட்டங்களில் பல்வேறு நாடுகளில், பலதரப்பட்ட மதுவிலக்குக் கொள்கைகள் அமலில் இருந்துள்ளன. மதுவிலக்கு நடைமுறைப்படுத்தப்படும் காலங்களில் சட்டத்துக்குப் புறம்பான மதுபானத் தயாரிப்பும் விற்பனையும் அதிகரிப்பது வழக்கம்.\n\nSection::::காந்தியின் முழு மதுவிலக்குப் போராட்டம்.\nபிரித்தானியாவின் இந்தியப் பேரரசுக்கு எதிராக, 1930ஆம் ஆண்டில் இந்தியாவில் மதுவிலக்கை நடைமுறைப்படுத்தக்கோரி மகாத்மா காந்தி அறிவித்த சாராயம் மற்றும் கள்ளுக் கடை மறியல் போராட்டங்களின் விளைவாக அன்றைய சென்னை மாகாணத்தில் 9000 சாராயக் கடைகளை ஏலம் எடுக்க ஆளின்றி 6000க்கு மேற்பட்டவை அடைக்கப்பட்டன. பல தாலுகா, மாவட்டப் பஞ்சாயத்து போர்டுகள் தென்னை, பனை மரங்களைக் கள்ளிறக்கக் குத்தகைக்கு விடுவதில்லை எனத் தீர்மானம் இயற்றி இலாபத்தைப் புறக்கணித்தன. காந்தி தொடங்கி வைத்த மதுவிலக்குப் போராட்டத்தின் விளைவாக கிராமங்களில் மது குடிப்பவர்களை புறக்கணிப்பதும் நடந்தேறியது.\n\nSection::::இந்தியா.\nஇந்தியாவில், தமிழ்நாடு மதுவிலக்குக் கொள்கையைக் கைவிட்டு அரசே மதுவிற்பனை செய்யும் மாநிலமாகவும், கேரளா மதுவிலக்கை நோக்கி முன்னேற முயலும் மாநிலமாகவும், குஜராத், பீகார் மதுவிலக்குக் கொள்கை கொண்ட மாநிலங்களாகவும் உள்ளன.\n\n\n"}
{"id": "141746", "url": "https://ta.wikipedia.org/wiki?curid=141746", "title": "காட்டுப்பூக்கள்", "text": "காட்டுப்பூக்கள்\n\nகாடுகளிலும், மலைகளிலும், வயல்வெளியிலுள்ள வேலிப் புதர்களிலும் பூத்துக் குலுங்கி அழியும் மலர்கள் பல. பெயருக்காக அவற்றைப் படங்களுடன் நினைவுகூர்வது இப் பகுதி. \n"}
{"id": "141747", "url": "https://ta.wikipedia.org/wiki?curid=141747", "title": "ஏ. வி. பி. ஆசைத்தம்பி", "text": "ஏ. வி. பி. ஆசைத்தம்பி\n\nஆசைத்தம்பி வன்னியப்பெருமாள் பழனியப்பன் ஆசைத்தம்பி என்னும் ஏ. வி. பி. ஆசைத்தம்பி (செப்டம்பர் 24, 1929 - ஏப்ரல் 7, 1979) தமிழக அரசியல்வாதி; எழுத்தாளர்; இதழாளர்; தமிழக சட்டமன்ற உறுப்பினர்; இந்திய நாடாளுமன்ற உறுப்பினர். வாலிபப் பெரியார் எனப் புகழப்பட்டவர்.\n\nSection::::பிறப்பும் கல்வியும்.\nஆசைத்தம்பி 1924 – செப்டம்பர் 24ஆம் நாள் விருதநகரில் பழனியப்பன், நாகம்மாள் இணையருக்கு மகனாகப் பிறந்தார். 1930ஆம் ஆண்டில் விருதுநகரில் உள்ள சத்திரிய வித்தியாசாலையில் தனது தொடக்கக் கல்வியைப் பெற்றார்; அங்கேயே ஆறாம் வகுப்பு வரை பயின்றார். 1937ஆம் ஆண்டில் பாளையம்கோட்டையில் உள்ள தூய சான்சு நடுநிலைப்பள்ளியில் சேர்ந்து ஏழு, எட்டாம் வகுப்புகளை, அப்பள்ளியின் விடுதியில் தங்கி, பயின்றார். 1940ஆம் ஆண்டில் ஒன்பதாம் வகுப்பை விருதுநகர் நாடார் நகர் உயர்நிலைப் பள்ளியில் பயின்றார். 1941ஆம் ஆண்டில் விருதுநகர் சத்திரிய வித்தியாசாலையில் சேர்ந்து பள்ளி இறுதி வகுப்பைப் பயின்று, தோல்வி அடைந்தார்.\n\nSection::::திருமணமும் குடும்பமும்.\nஆசைத்தம்பி 1944ஆம் ஆண்டு மே திங்கள் 28ஆம் நாள் பரமேசுவரி என்பவரை மணந்தார். பெரியார் ஈ. வெ. இரா. அத்திருமணத்தை தலைமை ஏற்று நடத்தி வைத்தார். இவ்விணையர்களுக்கு காந்திராசன், செளந்திர பாண்டியன் என்னும் இரு மகன்களும் ஒரு மகளும் பிறந்தனர். மகன்கள் இருவரும் வணிகத்தில் ஈடுபட்டனர்.\n\nSection::::அரசியல் ஈடுபாடு.\nஆசைத்தம்பிக்கு தந்தையாரான பழனியப்பன் நீதிக்கட்சியில் ஈடுபாடுடையவர். எனவே ஆசைத்தம்பியும் மாணவப் பருவத்திலேயே நீதிக்கட்சி, சுயமரியாதை இயக்கம் ஆகியவற்றின் கருத்துகளால் கவரப்பட்டார்.\n\nஅக்கருத்துகளை பரப்புவதற்காக விருதுநகரில் \"இளைஞர் கழகம்\" என்னும் அமைப்பை ஏற்படுத்தினார். அக்கழகத்தில் பாரிசுடர் கே. டி. கே. தங்கமணி (பின்னாளில் பொதுவுடைமை இயக்கத்தின் தலைவர்களில் ஒருவராகப் புகழ்பெற்றவர்) உள்ளிட்ட பலரை அழைத்து சொற்பொழிவாற்றச் செய்தார்; தானும் சொற்பொழிவாற்றிப் பழகினார். 1942 ஆகசுடு 9ஆம் நாள் முதன்முறையாக பெரும் பொதுக்கூட்டம் ஒன்றில் சொற்பொழிவு ஆற்றினார்.\n\nSection::::சுயமரியாதை இயக்கத்தில்.\n1942ஆம் ஆண்டில் கா. ந. அண்ணாதுரை தலைமையில் நடைபெற்ற \"திராவிட தொண்டர் படை\" மாநாட்டில் பங்கேற்றார்.\nபள்ளிப் படிப்பிற்குப் பின்னர் கர்நாடக மாநிலத்திற்குச் சென்று சில மாதங்கள் வணிகத்தில் ஈடுபட்டார். மீண்டும் விருதுநகருக்குத் திரும்பி தனது அரசியற் பணியைத் தொடர்ந்தார்.\n\n1944 – சூன் 4ஆம் நாள் விருதுநகரில் \"திராவிட மாணவர்கள் மாநாடு\" நடைபெற்றது. ஆசைத்தம்பி அம்மாநாட்டின் வரவேற்புக் குழுத் தலைவராக இருந்தார்.\n\n1946ஆம் ஆண்டு மே மாதம் குடந்தையில் நடைபெற்ற சுயமரியாதை மாநாட்டிற்குத் தலைமை வகித்தார்.\n\nSection::::திராவிடர் கழகத்தில்.\n1944ஆம் ஆண்டு ஆகசுடு திங்கள் சேலத்தில் நடைபெற்ற மாநில மாநாட்டில் ”தென்னிந்திய நலவுரிமைச் சங்கம்” என்னும் நீதிக்கட்சியும் சுயமரியாதை இயக்கமும் இணைக்கப்பட்டு திராவிடர் கழகம் உருவாக்கப்பட்டது. ஆசைத்தம்பி அக்கழகத்தில் தன்னுடைய அரசியல் வாழ்க்கையைத் தொடர்ந்தார். அக்கழகத்தில் விருதுநகர் நகரக் கழகச் செயலாளர், இராமநாதபுரம் மாவட்டக் கழகச் செயலாளர், மாநிலக் கழக செயற்குழு உறுப்பினர் ஆகிய பதவிகளை வகித்தார். அக்காலத்தில் அவர் ஆற்றிய அரசியல் பணிகளில் சில:\n\n\nSection::::திராவிட முன்னேற்றக் கழகத்தில்.\nபெரியார் ஈ. வெ. இரா., மணியம்மையார் திருமணத்தைக் காரணம் காட்டி கா. ந. அண்ணாதுரை தலைமையில் திராவிடர் கழகத்திலிருந்து பலர் பிரிந்து சென்றனர். அவர்கள் சென்னை இராயபுரத்தில் உள்ள இராபின்சன் பூங்காவில் 1949 – செப்டம்பர் 17ஆம் நாள் திராவிட முன்னேற்றக் கழகத்தைத் தொடங்கினர். ஆசைத்தம்பியும் திராவிடர் கழகத்திலிருந்து விலகி திராவிட முன்னேற்றக் கழகத்தில் உறுப்பினராகச் சேர்ந்தார். அக்கழகத்தில் பொதுக்குழு உறுப்பினர், மாநில செயற்குழு உறுப்பினர், கழகச் சொத்துப் பாதுகாப்புக் குழு உறுப்பினர் ஆகிய பதவிகளை வகித்தார். அக்கழகத்தின் உறுப்பினராக இருந்த காலத்தில் பின்வரும் பொறுப்புகளை நிறைவேற்றினார்:\n\n1961ஆம் ஆண்டில் ஈ. வெ. கி. சம்பத்து தலைமையில் ஓரணியினர் தி. மு. க.விலிருந்து விலகிச் சென்று தமிழ் தேசியக் கட்சியைத் தொடங்கினர். அப்பொழுது ஆசைத்தம்பி சிறிதுகாலம் அரசியலில் இருந்து விலகி இருந்தார்.\n\n\nSection::::எழுத்துப் பணி.\nமாணவப் பருவத்தில் சொற்பொழிவுக்கலையைக் கற்ற ஆசைத்தம்பி, பள்ளிப் படிப்பு முடிந்ததும் தன்னுடைய எழுத்தாற்றலை வளர்த்துக் கொள்ளும் முயற்சியில் ஈடுபட்டார். விருதுநகரில் நீதிக்கட்சி, சுயமரியாதை இயக்கம் ஆகியவற்றின் சார்பாக நடைபெற்ற நிகழ்வுகளைப் பற்றிய குறிப்புகளை அந்தந்த இயக்க இதழ்களுக்கு அறிக்கையாக அனுப்பத் தொடங்கினார். கர்நாடக மாநிலத்தில் வணிகத்தில் ஈடுபட்டிருந்த 1943ஆம் ஆண்டில், \"பாகிஸ்தான் ஏன் பிரிய வேண்டும்?\" என்னும் கட்டுரையை எழுதினார். அக்கட்டுரை சி. பா. ஆதித்தனார் நடத்திய தமிழன் இதழில் வெளிவந்தது. அதுவே இவருடைய முதற்கட்டுரை ஆகும். அதனைத் தொடர்ந்து குடியரசு, திராவிட நாடு, விடுதலை முதலியன போன்ற திராவிட இயக்க இதழ்களில் அவருடைய படைப்புகள் வெளிவந்தன. அக்கட்டுரைகளில் சிலவற்றைத் தொகுத்து 1944ஆம் ஆண்டில் \"திராவிடர்கள்\" என்னும் நூலை விருதுநகர் இளைஞர் கழகம் வெளியிட்டது. இதுவே இவருடைய முதல் நூல் ஆகும்.\n\nSection::::இதழ்கள்.\nதிராவிட இயக்கத்தின் இதழ்கள் பலவற்றில் எழுதி வந்த ஆசைத்தம்பி, 1948ஆம் ஆண்டில் \"தனி அரசு\" என்னும் திங்கள் இதழைத் தொடங்கினார். அதில் பல கட்டுரைகளையும் கதைகளையும் எழுதினார். சில ஆண்டுகளில் அவ்விதழை மாதமிருமுறை இதழாக மாற்றினார். பின்னர் 1958ஆம் ஆண்டு முதல் 1963ஆம் ஆண்டு வரை நாளிதழாக வெளியிட்டார். மேலும் திராவிட சினிமா என்னும் இதழையும் நடத்தினார்.\n\nSection::::திரைத் துறையில்.\nஆசைத்தம்பி மாடர்ன் தியேட்டர்சின் சர்வாதிகாரி (1951) என்ற திரைப்படத்துக்கு திரைக்கதை வசனம் எழுதினார். பாரதிதாசன் உரையாடல் எழுதிய வளையாபதி திரைப்படத்திலும் சில காட்சிகளுக்கு வசனம் எழுதினார்.\n\nSection::::நூல்கள்.\nஆசைத்தம்பி 40க்கும் மேற்பட்ட நூல்களை எழுதியுள்ளார். துப்பறியும் புதினங்கள், சிறுகதைத் தொகுப்புகள், அரசியல் நூல்கள் போன்றவை இவற்றில அடங்கும். அவை:\n\n2007-08ஆம் நிதியாண்டில் தமிழக அரசு இவருடைய படைப்புகளை நாட்டுடைமை ஆக்கியது. அவரது கதைகள் பிரசண்ட விகடன் இதழில் முதலில் வெளியாகின.\n\nSection::::சிறை வாழ்க்கை.\nதிராவிட இயக்கத்தின் தலைவர்களில் ஒருவராக மலர்ந்து வந்த ஆசைத்தம்பி, 1946ஆம் ஆண்டிற்கும் 1977ஆம் ஆண்டிற்கும் இடைப்பட்ட காலத்தில் 10 முறை வெவ்வேறு அரசியல் காரணங்களுக்காக சிறையில் அடைக்கப்பட்டிருக்கிறார். அவற்றுள் சில:\n\n\nSection::::தேர்தல் களத்தில்.\nதிராவிட முன்னேற்றக் கழகத்தின் சார்பில் உள்ளாட்சி, தமிழக சட்டப் பேரவை, நாடாளுமன்ற மக்களவைத் தேர்தல்களில் போட்டியிட்ட ஆசைத்தம்பி, மக்கள் சார்பாளராக அந்தந்த அவைகளில் பணியாற்றினார். \n1946ஆம் ஆண்டு முதல் 1956ஆம் ஆண்டு வரை விருதுநகர் நகராட்சி உறுப்பினராகப் பணியாற்றினார்.\n\nதிராவிட முன்னேற்றக் கழகத்தின் சார்பாக 1957இல் ஆயிரம் விளக்குத் தொகுதியில் இருந்தும், 1967 இல் எழும்பூர்த் தொகுதியில் இருந்தும் தமிழக சட்டமன்றத்துக்குத் தேர்ந்தெடுக்கப்பட்டார். 1977 நாடாளுமன்றத் தேர்தலில் வட சென்னை மக்களவைத் தொகுதியில் இருந்து மக்களவைக்குத் தேர்ந்தெடுக்கப்பட்டார்.\n\nSection::::மதிப்பீட்டுக் குழுத் தலைவர்.\n1968 – 69ஆம் நிதியாண்டில் தமிழ்நாடு சட்டப்பேரவையின் மதிப்பீட்டுக் குழுத் தலைவராக (Chairman, Estimates Committee, Tamil Nadu Assembly) ஆசைத்தம்பி பதவி வகித்தார்.\n\nSection::::தமிழ்நாடு சுற்றுலா மேம்பாட்டுக் கழகத் தலைவர்.\n1971ஆம் ஆண்டில் பூங்கா நகர் சட்டமன்றத் தொகுதியில் போட்டியிட்டுத் தோல்வி அடைந்த ஆசைத்தம்பியை, தமிழ்நாடு சுற்றுலா மேம்பாட்டுக் கழகத்தின் தலைவராக (Chairman, Tamil Nadu Tourism Development Corporation) தமிழ்நாடு அரசு நியமித்தது. 1971ஆம் ஆண்டு முதல் 1976ஆம் ஆண்டுவரை அவர் அப்பதவியை வகித்தார்.\n\nSection::::இறப்பு.\n1979ஆம் ஆண்டு ஏப்ரல் திங்கள் 6ஆம் நாள் திராவிட முன்னேற்றக் கழக நிகழ்ச்சிகளில் கலந்துகொள்வதற்காக தன் மனைவி பரமேசுவரியோடு அந்தமான் தீவுகளுக்குச் சென்றார். அங்கு தலையில் இருந்த குருதிக்குழாய் வெடித்து போதிய மருத்துவ உதவி கிடைக்காமல் 1979ஆம் ஆண்டு ஏப்ரல் திங்கள் 7ஆம் நாள் அந்தமான் தீவிலேயே மரணமடைந்தார்.\n\n"}
{"id": "141753", "url": "https://ta.wikipedia.org/wiki?curid=141753", "title": "அடைப்பி", "text": "அடைப்பி\n\nஅடைப்பி (\"Gasket\") அடைவலயம் என்பது இயந்திர பாக இணைப்புக்களில் அழுத்தத்தாலோ அல்லது தெறித்தலினாலோ கசிவுகள் ஏற்படாமல் தடுக்கப் பயன்படுகிறது. இணைப்பிறுக்கித் தகடு, இரப்பர் வலயங்கள் போன்றவை அடைப்பியாக செயற்படுகின்றன. அடைப்பிகள் பயன்படும் முறை மற்றும் இடத்தைப் பொறுத்து பலவகையாகப் பிரிக்கப்படுகிறது.\n\nஉயரழுத்த நீராவி அமைப்புகள் போன்ற குறிப்பிட்ட பயன்பாடுகளுக்கான அடைவலயங்கள் கல்நாரால் செய்யப்படுவதுண்டு. என்றாலும், கல்நார்த் தொடுகை தரும் உடல்நலக்கேடுகள் காரணமாக, பெரும்பாலும் கல்நார் சாராத அடைவலயங்களே நடைமுறைப் பயன்பாட்டில் உள்ளன.\n\nசில குழாய் இணைப்புகள் பொன்மத்தாலேயே செய்யப்படுகின்றன. இவற்றில் அமர்வுப் பரப்பே அடைப்பு வேலையை நிறைவேற்றுகிறது. பொன்மத்தின் இயல்பான வில்லியல்பு அல்லது பான்மை ( σ,பொன்மத்தின் நெகிழ்வலிமை வரை) பயன்படுத்தப்படுகிறது. இவை அமுக்கவகை இணைப்புகள் (R-con and E-con compressive type joints) எனப்படுகின்றன.\n"}
{"id": "141761", "url": "https://ta.wikipedia.org/wiki?curid=141761", "title": "முத்துராஜா (நடிகர்)", "text": "முத்துராஜா (நடிகர்)\n\nமுத்துராஜா (இறப்பு: பெப்ரவரி 21, 2012, அகவை 34) தமிழ்த் திரைப்பட நகைச்சுவை நடிகர். கிழக்கு கடற்கரை சாலை, வெளுத்துக்கட்டு, வேங்கை, கொஞ்சம் வெயில் கொஞ்சம் மழை உள்பட 55 படங்களில் நடித்துள்ளார். சித்திரம் பேசுதடி படத்தில் இடம்பெற்ற \"வாளமீனுக்கும் விலாங்கு மீனுக்கும் கல்யாணம்\" என்ற பாடலில் நடித்த பிறகு இவருக்கு பல வாய்ப்புகள் வந்தன. \"வாளமீனு முத்துராஜா\" என்ற அடைமொழியுடன் இவர் நடித்து வந்தார்.\n\nகம்பத்தைச் சேர்ந்த முத்துராஜா, இயக்குநர் பாரதிராஜா அலுவலகத்தில் பணியாளராகவும், நடிகர் கவுண்டமணியிடம் சில ஆண்டுகள் உதவியாளராகவும் இருந்தவர். தனது வீட்டில் நடந்த விபத்து ஒன்றில் தலையில் பலத்த காயத்துக்குள்ளாகி இறந்தார். இவருக்கு காயத்ரி என்ற மனைவி உள்ளார்.\n\n"}
{"id": "141764", "url": "https://ta.wikipedia.org/wiki?curid=141764", "title": "செங்குந்தர் மேல்நிலைப்பள்ளி", "text": "செங்குந்தர் மேல்நிலைப்பள்ளி\n\nசெங்குந்தர் மேல்நிலைப்பள்ளி, ஈரோடு மாநகரில் அமைந்துள்ள அரசு நிதியுதவி பெறும் பள்ளிகளில் ஒன்றாகும். ஆறாம் வகுப்பு முதல், பன்னிரெண்டாம் வகுப்பு வரை உள்ள இப்பள்ளியில் தமிழ் மற்றும் ஆங்கில வழியில் கல்வி பயிற்றுவிக்கப்படுகிறது. இப்பள்ளி செங்குந்தர் கல்வி நிறுவனங்களின் நிர்வாகத்தின் கீழ் செயல்பட்டு வருகிறது.\n\nSection::::சிறப்புகள்.\nஇப்பள்ளியில் நாட்டு நலப்பணித் திட்டம், சாரணர் இயக்கம் மற்றும் தேசிய மாணவர் படை போன்ற மாணவர்களுக்கான சேவை அமைப்புகள் நிறுவப்பட்டுள்ளன. இப்பள்ளி மாணவர்கள் மாவட்ட அளவிலும், மாநில அளவிலும் நடத்தப் பெற்ற பல்வேறு விளையாட்டுப் போட்டிகளில் பல்வேறு பரிசுகளைப் பெற்றுள்ளனர்.\n\n"}
{"id": "141771", "url": "https://ta.wikipedia.org/wiki?curid=141771", "title": "சௌக்கிட்", "text": "சௌக்கிட்\n\nசௌக்கிட் \"(Chow Kit)\" என்பது மலேசியா, கோலாலம்பூர் மாநகரத்தில் உள்ள துணை மாவட்டம். இது சௌக்கிட் சாலையில் இருக்கிறது. சௌக்கிட் சாலையின் இரு புறமும் ஜாலான் ராஜா லாவுட், ஜாலான் துங்கு அப்துல் ரஹ்மான் என இரு சாலைகள் இணையாகச் செல்கின்றன. முன்பு காலத்தில் சௌக்கிட் பகுதியில் லோக் சௌக்கிட் எனும் ஈயத் தொழில் செல்வந்தர் இருந்தார். அவர் நகராட்சி மன்ற உறுப்பினராகவும் இருந்தார். அவர் பல தார்மீகப் பணிகளில் ஈடுபட்டு மக்களுக்கு உதவிகள் செய்தார். அவரின் நினைவாக அப்பகுதிக்கு சௌக்கிட் என்று பெயர் வந்தது.\n\n1960ஆம் ஆண்டுகளில் சைக்கிட் பகுதிகள் சீனர்களின் கோட்டையாக விளங்கின. 2000 ஆம் ஆண்டுகளில் மாற்றம் கண்டது. இப்போது இந்தோனேசியர்களின் சொர்க்கபுரியாக மாறி விட்டது. இங்கு இப்பொது அதிகமான மலாய்க்காரர்களும் சந்தை வியாபாரங்களில் ஈடுபட்டுள்ளனர். சௌக்கிட் அருகில் கம்போங் பாரு எனும் மலாய்க் குடியிருப்பு பகுதி உள்ளது. இங்கு மலாய்க்காரர்கள் பன்னெடுங்காலமாக வாழ்ந்து வருகின்றனர்.\n\nசௌக்கிட் பசார் எனும் சந்தையில் காய்கறிகள், இறைச்சிகள், மீன்கள் போன்றவை விறகப்படுகின்றன. வெளிநாட்டு சுற்றுப்பயணிகள் சௌக்கிட் பசாருக்கு வருகை புரிவது வாடிக்கையாகி விட்டது. இங்குள்ள இரவுச் சந்தையும் மிகப் பிரபலமானது. 2003ஆம் ஆண்டு இங்கு ஒற்றைத் தண்டவாள நிலையம் \"(Monorail)\" கட்டப்பட்டது. ஒவ்வொரு நாளும் ஆயிரக்கணக்கானோர் இந்த ஒற்றைத் தண்டவாளச் சேவையைப் பயன்படுத்துகின்றனர்.\n"}
{"id": "141778", "url": "https://ta.wikipedia.org/wiki?curid=141778", "title": "ஜாலான் தம்புசாமி", "text": "ஜாலான் தம்புசாமி\n\nஜாலான் தம்புசாமி \"(Jalan Thamboosamy)\" என்பது தம்புசாமி பிள்ளை எனும் மலேசியத் தமிழரின் நினைவாக விளங்கும் ஒரு சாலையின் பெயர். தம்புசாமி பிள்ளை மலேசியாவுக்கு ஆற்றியுள்ள சேவைகளைப் பாராட்டும் வகையில் இந்தச் சாலைக்கு அவருடைய பெயர் வைக்கப்பட்டது. \n\nதம்புசாமி சாலை சௌக்கிட் பகுதியில் உள்ள தியோங் நாம் சீனக் குடியிருப்பு பகுதியையும் ஜாலான் பெத்ராவையும் இணைக்கின்றது. தம்புசாமி சாலை ஒரு தமிழரின் பெயரில் இருந்தாலும் அங்கு அதிகமான சீனர்கள் வாழ்கின்றனர். இந்தச் சாலைக்கு அருகாமையில் உள்ள ஜாலான் பெத்ராவில் மலாய்க்காரர்களின் ஆதிக்கம் மிகுதியாக உள்ளது. ஜாலான் தம்புசாமியில் ஒரு சீனர் கோயிலும் உள்ளது. இந்தக் கோயிலில் ஆண்டுதோறும் சீனர்களின் \"Hungry Ghost Festival\" எனும் ’பசிப் பேய்’ திருவிழா நடைபெறுகிறது. \n\nஇந்தச் சாலையில் இப்பொழுது அடிக்கடி கார் போக்குவரத்து நெரிசல்கள் ஏற்படுகின்றன. தவிர, மழைகாலங்களில் திடீர் வெள்ளமும் ஏற்படுகிறது என்று அப்பகுதியில் வாழும் கடைக்காரர்கள் கவலை தெரிவிக்கின்றனர். \n"}
{"id": "141786", "url": "https://ta.wikipedia.org/wiki?curid=141786", "title": "புடு", "text": "புடு\n\nபுடு (\"Pudu\") என்பது மலேசியா, கோலாலம்பூர் மாநகரத்தில் உள்ள ஒரு நகரப் பகுதியாகும். இந்த நகரப் பகுதி புடு சாலையில் இருக்கிறது. இங்கு கோலாலம்பூரின் மிகப் பழமையான பேருந்து நிலையம் உள்ளது. அங்கு இருந்து ஒரு கிலோமீட்டர் தொலைவில் புடு சிறைச்சாலை இருந்தது. 1895-இல் கட்டப்பட்ட அந்தச் சிறைச்சாலை 2010 ஜுன் மாதம் தகர்க்கப்பட்டது. கோலாலம்பூரில் பெரிய காய்கறிச் சந்தையும் புடுவில் தான் உள்ளது. \n\nபுடுவிற்கு அருகாமையில் புகழ்பெற்ற புக்கிட் பிந்தாங் வணிக மையம் உள்ளது. இங்கு மின்சாதனங்கள், கணினிகள், ஆடை அணிகலன்கள், மேற்கத்திய உணவுப் பொருட்கள் போன்றவை 24 மணி நேரமும் கிடைக்கின்றன. இங்கு தான் உலகப் புகழ்பெற்ற பெட்ரோனாஸ் இரட்டைக் கோபுர வானளாவிகள் உள்ளன. \n"}
{"id": "141809", "url": "https://ta.wikipedia.org/wiki?curid=141809", "title": "புடு சிறைச்சாலை", "text": "புடு சிறைச்சாலை\n\nபுடு சிறைச்சாலை \"(Pudu Prison)\" என்பது மலேசியா, கோலாலம்பூர் மாநகரத்தில் உள்ள ஒரு சிறைச்சாலை ஆகும். கோலாலம்பூரின் முக்கிய பகுதியில் அமைந்திருக்கும் புடு சிறைச்சாலை 115 வருடம் பழமை வாய்ந்தது. இச்சிறைச்சாலை 1891-இல் கட்டத்தொடங்கி 1895-இல் கட்டி முடிக்கப்பட்டது. மலேசியாவின் சுற்றுலா தளமாகவும், வரலாற்று சிறப்புமிக்க இடமாகவும் விளங்கி வந்தது. இந்தச் சிறைச்சாலை கோலாலம்பூரில் ஜாலான் ஷாவில் இருக்கிறது. உலகிலேயே மிக நீளமான சுவரோவியம் புடுச் சிறைச்சாலையின் சுவரில்தான் வரையப்பட்டது இச்சிறைச்சாலையில் கொடுக்கப்படும் பிரம்படிகள் அனைவராலும் பேசப்படுவனவாகும்.\n\nSection::::வரலாறு.\nசிறைச்சாலையின் கைதி அறைகள் சிறியவையாகவும் இருட்டாகவும் இருக்கும். அந்த அறைகளில் ஒரே ஒரு சின்ன சாளரம் மட்டுமே இருக்கும். அந்தச் சாளரத்தின் வழியாகத்தான் வெளித் தொடர்புகளும் இருந்தன. புடு சிறைச்சாலை கட்டப்படுவதற்கு முன்னர் அந்த இடம் ஒரு சீனர் இடுகாடு ஆகும். அந்தக் காலகட்டத்தில் அப்பகுதி அடர்ந்த காடுகளால் சூழப்பட்டிருந்தது. சில சமயங்களில் அந்தக் காடுகளில் புலிகளும் இரைதேடி வருவதுண்டு.\n\n1891-இல் கைதிகளின் ஆள்பலத்தைக் கொண்டு கட்டுமானப் பணிகள் தொடங்கின.முதன்முதலில் 394 மீட்டர் நீளமுள்ள தடுப்புச் சுவர் கட்டப்பட்டது. சிறைச்சாலை கட்டி முடிக்க நான்கு ஆண்டுகள் பிடித்தன. 1895-இல் கட்டி முடிக்கப்பட்டது. புடு சிறைச்சாலையில் கைதிகளாக இருந்தவர்களில் மிக முக்கியமானவர் போத்தாக் சின் என்பவர். இவர் மலேசியக் குற்றவாளிகளில் மிகவும் பெயர் பெற்றவர். அவரைப் பற்றிய கதைகளை மலேசியர்கள் இன்றும் பேசிக் கொள்வதுண்டு. 1985-இல் ஜிம்மி சுவா என்பவனும் மேலும் அறுவரும், புடு சிறைச்சாலையின் மருத்துவர்களான டாக்டர் ராட்சி ஜாபார், டாக்டர் அப்துல் அஜீஸ் ஆகிய இருவரையும் பிணையாகப் பிடித்துச் சிறைச்சாலை நிர்வாகத்தை நிலைகுலைய வைத்த நிகழ்ச்சியும் இங்கு நடைபெற்றுள்ளது.\n\nSection::::அமைப்பு.\nபுடு சிறைச்சாலை 1,38,000 மலாயா டாலர் செலவில் 1895-இல் கட்டப்பட்டது. அதன் முதல் இயக்குநர் ஜே.ஏ.பி.ஏலன் (Lt-Kol J.A.B. Ellen). சிறைச்சாலையின் கட்டுமானப் பொருட்கள் இந்தியா, பிரித்தானியாவிலிருந்து இறக்குமதி செய்யப்பட்டன. கட்டிடத்தின் அமைப்பு முறை ’X’ வடிவத்தில் உருவாக்கம் பெற்றது. ஆப்பிரிக்காவில், பொகாம்பியா எனும் இடத்தில் கண்டி சிறைச்சாலை உள்ளது. அந்தச் சிறைச்சாலையின் அமைப்பில் புடு சிறைச்சாலையும் கட்டப்பட்டது. தூக்குத் தண்டனை பெற்ற கைதிகள் தூக்கிலிடுவதற்கு முன்னால் கட்டிடத்தின் D பகுதியில் வைக்கப்பட்டனர். அங்குதான் அவர்கள் தூக்குத் தண்டனைக்குத் தயார் படுத்தப்பட்டனர்.\n\nஇந்தச் சிறைச்சாலை கட்டப்படும் போது 600 கைதிகள் தங்கும் வசதிகளைக் கொண்டதாகக் கட்டப்பட்டது. ஆனால், 1960களில் கைதிகளின் எண்ணிக்கை கூடிவிட்டது. ஆகவே, கூடுதலான கைதி அறைகள் சேர்க்கப்பட்டன. அப்போதும் அறைகள் போதவில்லை. 1985-இல் 6,550 கைதிகள் இருந்ததாகப் புள்ளிவிவரங்கள் காட்டுகின்றன.\n\nSection::::காலரா நோய்.\n1895 ஆகஸ்டு மாதம் சிறைச்சாலை வளாகத்தில் காலரா நோய் பரவியது. அதனால், சிறைச்சாலையில் இருந்த சில நூறு கைதிகள் இறந்து போயினர். சிறைச்சாலையின் நீர் பயனீட்டு முறையில் ஏற்பட்ட தவறினால் காலரா நோய் பரவியதாகதாகப் பின்னர் தெரிய வந்தது. முன்பு சீனர் இடுகாடாக இருந்த போது அங்கே ஒரு பழைய கிணறு இருந்தது.\n\nஅந்தக் கிணற்றில் இருந்துதான் சிறைச்சாலைக்கு நீர் விநியோகம் செய்யப்பட்டது. அந்தக் கிணற்றில் கொடிய விஷக்கிருமிகள் இருந்ததால் கைதிகள் அனைவருக்கும் பரவின. பின்னர், மூன்று ஆண்டுகள் கழித்து 1898-இல் சிறைச்சாலையின் நீர்ப் பிரச்னை தீர்க்கப்பட்டது.\n\nSection::::பிரம்படி தண்டனைக்குத் தனிப்பகுதி.\nதொடக்க காலத்தில் சிலாங்கூர் மாநிலத்தில் புடு சிறைச்சாலை மட்டுமே ஒரே ஒரு சிறைச்சாலையாக இருந்தது. குறுகிய கால தண்டனை பெற்ற ஆண்களும் பெண்களும் அந்தச் சிறைச்சாலையில் தடுத்து வைக்கப்பட்டனர். அப்போது சிறைச்சாலை வளாகத்திலேயே ஒரு காய்கறித் தோட்டமும் இருந்தது.\n\nஅதிலிருந்து கிடைத்த காய்கறிப் பொருட்கள் சிறைச்சாலைக் கைதிகளுக்கு, அப்போதைக்கு போதுமானதாகவும் இருந்தது. ஆனால். காலப் போக்கில் போதைப்பொருள் குற்றவாளிகள், ஆயுதமேந்திய கொள்ளை, வன்புணர்வு, வன் தாக்குதல், ஒருபால் புணர்வு, நம்பிக்கை மோசடி, வழிப்பறி கொள்ளை, வீட்டை உடைத்து கொள்ளை, மானபங்கம் செய்தல், விலைமாதின் வருமானத்தில் வாழ்தல் போன்ற குற்றங்களுக்காகப் பிரம்படிகள் பெறும் குற்றவாளிகளும் அந்தச் சிறைச்சாலைக்கு அனுப்பி வைக்கப்பட்டனர்.\n\nபிரம்படிகள் கொடுக்கச் சிறைச்சாலையில் ஒரு தனிப்பகுதியும் அமைக்கப்பட்டது. அதனால் அதிகமான குற்றவாளிகளைத் தடுத்து வைக்க வேண்டியதாயிற்று. சிறைச்சாலை காய்கறித் தோட்டத்திலிருந்து கிடைத்த காய்கறிப் பொருட்களிலும் பற்றாக்குறை ஏற்பட்டது.\n\nSection::::மலேசியாவில் போதைப்பொருள் சட்டம்.\nஇரண்டாவது உலகப் போரின் போது புடு சிறைச்சாலையில் நூற்றுக்கணக்கான போர்க்கைதிகள் அடைத்து வைக்கப்பட்டனர். மலாயாவில் இருந்த ஐரோப்பியர்கள் பலர் இந்தச் சிறைச்சாலையில் அடைக்கப்பட்டு சித்ரவதைகளும் செய்யப்பட்டனர். அவர்களில் சிலர் ரப்பர்த் தோட்டங்களில் நிர்வாகிகளாக இருந்தவர்கள்.\n\n1976-இல் மலேசியாவில் போதைப்பொருள் சட்டம் அமலுக்கு வந்தது. போதைப்பொருள் குற்றங்களுக்காக 36 பேர் தூக்கிலிடப்பட்டனர். அவர்கள் பெரும்பாலும் மலேசியச் சீனர்களாக இருந்ததால் மலேசியச் சீனச் சமூகத்தினரிடையே அதிருப்தியும் ஏற்பட்டது. 1986-இல் போதைப்பொருள் குற்றத்திற்காகக் கெவின் பார்லோ, பிரியான் சேம்பர்ஸ் எனும் இரு ஆஸ்திரேலியர்கள் இதே சிறையில் தூக்கிலிடப்பட்டனர்.\n\nSection::::கெவின் பார்லோ - பிரியான் சேம்பர்ஸ் தூக்கு.\nஅதற்கு முன்னர், ஆஸ்திரேலியாவின் பிரதமராக இருந்த பாப் ஹாவ்க் அவர்களைத் தூக்குமேடைக்கு அனுப்ப வேண்டாம் எனக் கருணை கோரிக்கை விடுத்தார். அந்தக் காலகட்டத்தில் உலகம் முழுமையும், போதைப்பொருள் குற்றங்களுக்காக ஏறக்குறைய 100 ஆஸ்திரேலியர்கள் உலக நாடுகளின் சிறைகளில் இருந்தனர். இருப்பினும், ஆஸ்திரேலியப் பிரதமரின் கோரிக்கையைப் பொருட்படுத்தாமல் மலேசிய அரசாங்கம் அந்த இரு ஆஸ்திரேலியர்களையும் தூக்கிலிட்டது. அது ஒரு ‘காட்டு மிராண்டித்தனம்’ என்று பாப் ஹாவ்க் மலேசியாவைக் கண்டித்தார். அதற்குப் பதில் அளித்த மலேசியப் பிரதமர் மகாதீர் முகமது, “போதைப் பொருள்களைக் கடத்துவது குற்றம் என்று போதைப் பொருள் கடத்தல்காரர்களிடம் சொல்ல வேண்டும்” என்றார். அதன் பின்னர், ஏறக்குறைய பத்தாண்டுகளுக்கு ஆஸ்திரேலிய மலேசிய உறவுகள் ஓர் இறுக்க நிலையில் இருந்தன.\n\nSection::::இந்து உரிமைகள் போராட்டக் குழு.\n2007 டிசம்பர் 11ஆம் தேதி, இந்து உரிமைகள் போராட்டக் குழு இண்ட்ராப் பேரணியில் கைது செய்யப்பட்ட பி. உதயகுமார், பி.வேதமூர்த்தி, வி.எஸ்.கணபதி ராவ், மனோகரன் மலையாளம், வசந்தக்குமார் போன்றோர் இங்குதான் தடுத்து வைக்கப்பட்டனர். ஆனால், அவர்கள்மீது பதியப்பட்ட குற்றச்சாட்டுகளில் வலுவான சான்றுகள் இல்லாமையால் விடுதலை செய்யப்பட்டனர். இருப்பினும், அந்த விடுதலை நீண்ட நேரம் நீடிக்கவில்லை. மறுநாள் அதாவது 2007 டிசம்பர் 11ஆம் தேதி, அவர்கள் மறுபடியும் உள்நாட்டுப் பாதுகாப்புச் சட்டத்தின் கீழ் கைது செய்யப்பட்டு பேராக், கமுந்திங் தடுப்பு முகாமில் சிறை வைக்கப்பட்டனர். 2009 மே மாதம், ஏறக்குறைய 17 மாதங்களுக்குப் பிறகு அவர்கள் விடுதலை செய்யப்பட்டனர்.\n\n1996-இல் 101 ஆண்டுகள் பயன்பாட்டிற்குப் பின்னர், புடு சிறைச்சாலையை மூடுவதாக அரசாங்கம் அறிவித்தது. புடு சிறைச்சாலையில் இருந்த கைதிகள் அனைவரும் சுங்கை பூலோ, காஜாங் சிறைச்சாலைகளுக்கு இடம் மாற்றப்பட்டனர். அதன் பின்னர் புடு சிறைச்சாலை ஓர் ஆண்டு காலத்திற்கு பொதுமக்களின் பார்வைக்கு திறந்து விடப்பட்டது. அக்காலகட்டத்தில் அது ஓர் அருங்காட்சியகமாகச் செயல்பட்டது.\n\nSection::::நவீன வர்த்தக வளாகம்.\nவரலாற்றுச் சிறப்பு மிக்க, நூறாண்டுகளுக்கும் மேல் பழமையான இச்சிறைச்சாலையின் புகழ் மிக்க சுவரை நாட்டின் வளர்ச்சிப் பணிகளுக்காக இடிக்க மலேசிய அரசாங்கம் முடிவு செய்தது. 2010 ஜூன் மாதம் 22ஆம் தேதி புடு சிறைச்சாலையின் சுவர்கள் தகர்க்கப்படுவது தொடங்கியது. வரலாற்றுச் சிறப்பு மிக்க ஒரு சின்னம் பாதுகாக்கப்பட வேண்டும் என்று நாடெங்கும் இருந்து அறைகூவல்கள் எழுந்தன. புடு சாலைப் பகுதியில் வாகனப் போக்குவரத்து நெரிசல் ஏற்படுவதால் சுவர்கள் உடைக்கப்படுவதாக அரசு அதிகாரிகள் தெரிவித்தனர். மேலும் பல ஆயிரம் உயிர்களைக் காவு கொண்ட இடம் ஒரு வரலாற்றுச் சின்னமாக மாற முடியாது. சிறை ஒருபோதும் வரலாற்று தலமாகாது என்பதும் , பெருமைப்படக்கூடிய இடமுமல்ல என்பதும் அரசின் முடிவு.சாலை விரிவாக்கம் மற்றும் வழிமாற்றுச் சாலையைக் கட்டுவதற்கு வழிவிட, புடு சிறைச்சாலையின் நீளச் சுவர்கள் உடைக்கப்படவிருக்கின்றன.அந்த வழிமாற்றுச் சாலை, புடு சாலையைச் செராசுடன் இணைக்கும். அதோடு ஜாலான் ஹங் துவாவில் சாலைப் போக்குவரத்து நெரிசலையும் குறைக்கும் எனவும் இதன் 394 நீளச் சுவர் நேற்று இடிக்கப்பட்டு மிகப்பெரிய உணவு விடுதிகளும், அடுக்ககங்களும் கட்ட அரசு சார்ந்த கட்டட துறையினர் திட்டமிட்டுள்ளதாகவும் தெரிவித்தனர்.\n\nஅரசு அறிவிப்பின்படி 2010 ஜூன் மாதம் 22ஆம் தேதி புடு சிறைச்சாலையின் கிழக்குப் பகுதியில் உள்ள சுவர்கள் தகர்க்கப்பட்டன. 2011 இறுதி வாக்கில் சிறைச்சாலையின் முக்கியக் கட்டிடப் பகுதிகள் அனைத்தும் தகர்க்கப்பட்டுவிட்டன. அந்த இடத்தில் நவீன வர்த்தக வளாகம் உருவாக்கப்படும் என்று எனும் மலேசியப் புறநகர் மேம்பாட்டுக் கழகம்(Urban Development Authority (UDA))அறிவித்தது. 43 மாடிகளைக் கொண்ட ஒரு தங்கும் விடுதி, ஒரு வணிக வளாகம், 33 மாடிகளைக் கொண்ட ஓர் அலுவலகக் கட்டிடம், 44 மாடிகளைக் கொண்ட ஓர் அடுக்குமாடிக் கட்டிடம் கட்டப்படும் என்று அக்கழகம் அறிவித்தது.\n\nSection::::புடு சிறைச்சாலை சுவரோவியம்.\nபுடு சிறைச்சாலையின் சுவர்களில் 1980களில் 384 மீட்டர் நீளத்திற்கு ஒரு நீண்ட சுவரோவியம் வரையப்பட்டது. அந்த ஓவியத்தைச் சிறைச்சாலையில் கைதியாக இருந்த கோங் யென் சோங் (Khong Yen Chong) என்பவரும் மேலும் மூன்று கைதிகளும் இணைந்து வரைந்தனர். வரைவதற்கு பல மாதங்கள் பிடித்தன. ஏறக்குறைய 2000 லிட்டர் வண்ணக்கலவைகள் பயன்படுத்தப் பட்டன.\n\nகோங் யென் சோங் சிறைச்சாலையிலிருந்து விடுதலை ஆன பிறகும், சிறைச்சாலைக்கு வந்து அந்த ஓவியத்தை வரைந்து முடித்துக் கொடுத்தார். அந்த ஓவியம்தான் உலகிலேயே மிக நீண்ட சுவரோவியம் ஆகும். ஓவியர் கோங் யென் சோங்கிற்கு கின்னஸ் உலக சாதனை விருது வழங்கப்பட்டது.\n\n"}
{"id": "141810", "url": "https://ta.wikipedia.org/wiki?curid=141810", "title": "முடியுருக் குருதிச்சுற்றோட்டம்", "text": "முடியுருக் குருதிச்சுற்றோட்டம்\n\nமுடியுருக் குருதிச்சுற்றோட்டம் (\"Coronary circulation\") எனப்படுவது இதயத்திற்கு, குறிப்பாக இதயத்தசைக்கு குருதியை வழங்கும் மற்றும் இதயத்தசையில் இருந்து குருதியை எடுத்துச் செல்லும் குருதிக்குழாய்களில் குருதி செலுத்தப்படுவதைக் குறிக்கும். இதயத்தசைக்கு ஆக்சிசன் நிரம்பிய குருதியை வழங்கும் குருதிக்குழாய்கள் முடியுருத்தமனிகளாகும். இதயத்தசையில் இருந்து ஆக்சிசன் அகற்றப்பட்ட குருதியை எடுத்துச் செல்லும் குருதிக்குழாய்கள் இதய நாளங்கள் ஆகும்.\n\nஉடலின் ஏனைய பாகங்களில் உள்ள தமனிகள் பொதுவாக தமக்கிடையே பிணைப்பைக் கொண்டுள்ளன, எடுத்துக்காட்டாக காலுக்குச் செல்லும் பிரதான நாடியில் அடைப்பு ஏற்படின் அதற்கு மேலே உள்ள வேறொரு நாடி குருதியை எடுத்துச் செல்லும், இது இணை இரத்த ஒட்டம் எனப்படும். ஆனால் பெருந்தமனியில் இருந்து புறப்படும் முடியுருத்தமனிகள் மட்டுமே இதயத்துக்கு குருதியை வழங்குகின்றன, ஆதலால் இது முடிவுற்ற சுற்றோட்டம் என்று அழைக்கப்படுகின்றது.\n\nமூளை உட்பட உடலின் அனைத்துப் பாகங்களுக்கும் ஆக்சிசன் கலந்த குருதி சீராக எடுத்துச் செல்லப்படுவதற்கு இதயத்தின் தசையின் சுருங்கி விரியும் தொழிற்பாடு அவசியமானது. எனவே அத்தசைகளுக்கு ஆக்சிசன் மற்றும் ஊட்டக்கூறுகளை வழங்கும் முடியுருக் குருதிச்சுற்றோட்டம் மிகவும் அத்தியாவசியமான ஒன்றாகும். முடியுருக் குருதிச்சுற்றோட்டம் தடைப்படின் இதயத்தின் தசைகள் ஆக்சிசன் பெற்றுக்கொள்வது அற்றுப்போய் அவை நலிவுறும் வேளையில் இதயத்தசை இறப்பு (மாரடைப்பு) ஏற்படுகின்றது.\n\nSection::::முடியுரு நாடியின் அமைப்பு.\nஇடது, வலது என இரு முடியுரு நாடிகள் பெருநாடி அடைப்பிதழுக்குச் சற்று மேலே பெருந்தமனியின் ஆரம்பப் பகுதியான ஏறு பெருநாடியில் இருந்து புறப்படுகின்றன. பெருநாடி அடைப்பிதழ்களின் ஒவ்வொரு இதழ்களும் நாடியின் சுவர்களும் சேர்ந்து மூன்று குழிவுகளை உருவாக்குகின்றன. இவை பெருநாடிக் குழிவுகள் (aortic sinus) அல்லது வல்சல்வாவின் குழிவுகள் எனப்படுகின்றன. இடது பிற்புறப் பெருநாடிக் குழிவில் இருந்து இடது முடியுரு நாடியும் முற்புறப் பெருநாடிக் குழிவில் இருந்து வலது முடியுரு நாடியும் தோன்றுகின்றன. வலது பிற்புறப் பெருநாடிக் குழிவில் இருந்து முடியுருநாடி தோன்றாமையால் அது முடியுருநாடியிலாக் குழிவு எனப் பெயர் கொண்டுள்ளது. பெருநாடிக் குழிவுகளின் பெயரீட்டில் வேறுபாடுகள் உள்ளது. இவை இடது பிற்புறப் பெருநாடிக் குழிவு, முற்புறப் பெருநாடிக் குழிவு, வலது பிற்புறப் பெருநாடிக் குழிவு என்று மரபு வழிப் பெயரிட்டாலும் இடது, வலது, பிற்புறக் குழிவுகள் என்று சில மூலங்களிலும் பெயரிடப்பட்டுள்ளது.\n\nஇடது முடியுரு நாடியில் இருந்து இடது முற்புற இறங்கு நாடியும் சுற்றுவளை நாடியும் கிளைகளாகப் பிரிகின்றன. இவை இதயத்தின் இடது மேலறை, கீழறைகளுக்கும் கீழறைப் பிரிசுவருக்கும் குருதியை வழங்குகின்றன. இடது சுற்றுவளை நாடியில் இருந்து இடது விளிம்பு நாடி தோன்றுகின்றது. வலது முடியுரு நாடியில் இருந்து பிற்புற இறங்கு நாடியும் வலது விளிம்பு நாடியும் தோன்றுகின்றது. இவை வலது மேலறை, கீழறைகளின் பகுதிகள், கீழறைப் பிரிசுவர் மற்றும் இதய மின்கடத்துகை ஒருங்கியம் ஆகியனவற்றுக்கு குருதியை விநியோகிக்கின்றது.\n\n\nSection::::முடியுரு நாடிப்பின்னல்கள்.\nசுற்றுவளை நாடி வலது முடியுரு நாடியின் சிறுகிளைகளுடன் இணைந்து கொள்கின்றது. முற்புற இறங்கு நாடியின் (வேறு பெயர்: முற்புறக் கீழறையிடை நாடி) சிறுகிளைகள் வலது முடியுரு நாடியின் பிற்புற இறங்கு நாடி கிளைகளுடன் பொருந்துகின்றன. இவை முடியுரு நாடிப் பின்னல்கள் அல்லது முடியுரு தமனிப் பின்னல்கள் ஆகும். இந்த முடியுரு நாடிப்பின்னல்கள் மிகவும் முக்கியத்துவம் வாய்ந்தவை. முதன்மையான நாடியில் அடைப்பு ஏற்பட்டு, குருதி ஊட்டக்குறை ஏற்படும்போது வேறொரு நாடி குருதி வழங்குதலை முழுவதுமாக எடுத்துக்கொள்கின்றது. இவ் இயக்கத்துக்கு நாடிகளில் உள்ள அழுத்த வேறுபாடு முக்கிய பங்கு வகிக்கின்றது. உயர் அழுத்தம் காரணமாக நாளடைவில் புதிதாகத் திறந்து விடப்பட்ட கிளை நாடியின் பருமன் கூடி விரிவடையும். எனினும் இதயத்தில் உள்ள நாடிப் பின்னல்கள் மெய்யானவை அல்ல, தொழிற்பாட்டு முடிவுறுத் தமனி எனப்படுபவை. உடலின் ஏனைய பகுதிகளுடன் ஒப்பிடுகையில் பெரும்பாலும் தொழிற்பாடு குன்றிய நிலையில் இருக்கின்றன. ஒரு முடியுரு நாடியில் அல்லது அதன் கிளையில் அடைப்பு ஏற்படும்போது அவை குருதியை வழங்கும் பகுதிகள் இறக்கின்றன. இதுவே இதயத் தசை இறப்புக்கான காரணியாக உள்ளது. குருதியூட்டக்குறை இதய நோய் அல்லது முடியுருநாடி இதய நோய் உள்ளவர்களில் ஏற்படக்கூடிய முடியுரு நாடி கூழ்மத்தடிப்பு மிகவும் மந்தமாக ஏற்படும் பட்சத்தில் தொழிற்படாத நாடிப் பின்னல்கள் நாளடைவில் புதிய நாடிகளைத் திறந்துவிடும் வாய்ப்பு உண்டு.\n\nமுடியுரு நாடிப் பின்னல்களில் புதிதாக நாடிக்கிளைகள் திறந்துவிடப்படுவதற்கு உடற்பயிற்சியும் ஒரு காரணமாகின்றது.\nSection::::தொழிற்பாடு.\nபெருநாடியில் இருந்து புறப்பட்ட முடியுரு நாடிகள் இதயத்தின் தசை மற்றும் பல்வேறு பாகங்களுக்கு உயிர்வளி கலந்த குருதியை விநியோகிக்கின்றது. ஒரு ஆரோக்கியமான முடியுருநாடி தம்மைத்தாமே குறுக்குவதன் அல்லது விரிப்பதன் மூலம் இதயத்துக்குத் தேவையான குருதி வழங்குதலைக் கட்டுப்படுத்துகின்றது. ஆனால், இவற்றுள்ளே தமனிக்கூழ்மைத்தடிப்பு ஏற்படும்போது ஏற்கனவே சிறிதாக இருக்கும் இந்த நாடிகளின் விட்டம் மேலும் சிறிதாகும் நிலை ஏற்படுகின்றது. இதனால் மார்பு நெறிப்பு ஏற்பட வாய்ப்பு ஏற்படுகின்றது. தமனிக்கூழ்மைத்தடிப்பு இன்னமும் வீங்கி முடியுரு நாடிக் குருதிக்குழாய் வெடித்து குருதி உள்ளே உறையும் சந்தர்ப்பத்தில் இதயத்தசை இறப்பு ஏற்படுகின்றது.\n\nஇதயத்தில் இருந்து உயிர்வளியகற்றப்பட்ட குருதியை எடுத்துச் செல்லும் குருதிக்குழாய்கள் இதய நாளங்கள் என அழைக்கப்படுகின்றது.\n"}
{"id": "141811", "url": "https://ta.wikipedia.org/wiki?curid=141811", "title": "ஐதராபாத் நிசாம்", "text": "ஐதராபாத் நிசாம்\n\nஐதராபாத்தின் நிசாம்-உல்-முல்க் (\"Nizam-ul-Mulk of Hyderabad\", ; ; ; ; ) பரவலாக ஐதராபாத் நிசாம் என்று அறியப்படுபவர்கள் ஐதராபாத் அரசு என்ற முன்னாள் முடியாட்சியின் மன்னர்கள் ஆவர். ஐதராபாத் அரசு தற்கால ஆந்திரப் பிரதேசம், கர்நாடகம் மற்றும் மகாராட்டிர மாநிலங்களில் உள்ள சில மாவட்டங்களைக் கொண்டிருந்தது. \n\nஆட்சிப்பகுதியின் நிர்வாகி என்ற பொருள்தரும் நிசாம்-உல்-முல்க் () என்பதன் சுருக்கமே நிசாம் () ஆகும். 1719ஆம் ஆண்டு முதல் \"அசாஃப் ஜா\" வம்சத்தைச் சேர்ந்த உள்ளூர் மன்னர்கள் இந்தப் பட்டத்துடன் ஐதராபாத் அரசை ஆண்டு வந்தனர். 1713 முதல் 1721 வரை முகலாய மன்னர்களின் பிரதிநிதியாக தக்காணத்தை ஆண்டு வந்த கமார்-உத்-தின் கான், அசாஃப் ஜா I இந்த வம்சத்தை துவங்கினார். \n\n1707இல் அவுரங்கசீப்பின் மறைவிற்குப் பிறகு முகலாயப் பேரரசு சிதைந்தபோது அசாப் சா தன்னை தனிமன்னராக அறிவித்துக்கொண்டார். 1798 முதல் பிரித்தானிய இந்தியாவின் பல சிற்றரரசுகளில் ஒன்றாக, உள் விவகாரங்களில் தன்னாட்சி கொண்டதாய், ஐதராபாத் அரசு விளங்கியது. \n\nஇரண்டு நூற்றாண்டு ஆட்சிக் காலத்தில் ஏழு நிசாம்கள் ஆண்டுள்ளனர். அசாப் சா மன்னர்கள் இலக்கியம், கலை, கட்டிட வடிவமைப்பு, பண்பாடு ஆகியவற்றிற்கு ஆதரவு கொடுத்தனர். சிறந்த உணவை விரும்பிய நிசாம்கள் சிறந்த நகைகளையும் சேகரித்திருந்தனர். \n\nசெப்டம்பர் 17, 1948இல் இந்திய ஒன்றியத்துடன் இணைக்க இந்திய இராணுவம் தொடுத்த நடவடிக்கையால் கடைசி நிசாம் சரணடைய இவர்களது ஆட்சி முடிவுற்றது.\n\n\n\"The Days of the Beloved\" Harriet Ronken Lynton and Mohini Rajan, Berkeley University Press\n\n"}
{"id": "141812", "url": "https://ta.wikipedia.org/wiki?curid=141812", "title": "சிதறம்", "text": "சிதறம்\n\nசிதறம் (\"entropy\", எந்திரோப்பி) அல்லது உலைதி என்பது வெப்ப இயக்கவியல் செயல்முறையில் பயன்படும் வேலையாக மாற்ற முடியாத ஆற்றலைத் தீர்மானிக்கப் பயன்படுத்தப்படும் வெப்பவியக்கவியல் பண்பு ஆகும். வெப்பவியக்கவியல் செயல்முறையில் பயன்படுத்தும் ஆற்றல்மாற்றக் கருவிகள், அல்லது இயந்திரங்கள் பயன்படும் வேலையாக மாற்றக்கூடிய ஆற்றலினாலேயே இயங்குகின்றன. இவை வேலையை ஆற்றலாக மாற்றும்போது கருத்தியல் அதிகபட்சத் திறனைக் கொண்டுள்ளது. இந்தச் செயன்முறையின்போது தொகுதியினுள் இயல்பாற்றல் அதிகரிக்கிறது, பின் எஞ்சிய வெப்பம் கழிவாகச் சிதறடிக்கப்படுகிறது. இக்கருத்தாக்கத்தை முதலில் உருவாக்கியவர் உருடால்ஃபு கிளாசியசு (Rudolf Clausius) ஆவார்.\n"}
{"id": "141813", "url": "https://ta.wikipedia.org/wiki?curid=141813", "title": "உணா மாவட்டம்", "text": "உணா மாவட்டம்\n\nஉணா இமாசலப் பிரதேசத்தில் உள்ள ஒரு மாவட்டம். இமாவட்டத்தின் எல்லை இமாசலப் பிரதேச மாநிலத்தைப் பஞ்சாபின் ஹோசியர்பூர் மாவட்டத்துடன் இணைக்கிறது. உணா இம்மாவட்டத்தின் தொழில் நகரமாக அடையாளம் காணப்பட்டுள்ளது. மேலும் இந்நகரம் குல்லு, மணாலி, தர்மசாலா போன்ற சுற்றுலா தளங்களுக்குச் செல்பவர்களுக்கு ஒரு இடைவழி நகரமாக உள்ளது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி உணா மாவட்டத்தின் மொத்த மக்கட்தொகை 521,057 பேர் ஆவர். இது தோராயமாக கேப் வேர்ட் நாட்டின் மக்கட்தொகைக்குச் சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 543 ஆவது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் உணா மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 16.24 % ஆகும் .உணா மாவட்டத்தின் பாலின விகிதப்படி 1000 ஆண்களுக்கு 977 பெண்கள் உள்ளனர். மேலும் உணா மாவட்ட மக்களின் கல்வியறிவு விகிதம் 87.23% ஆகும்.\n"}
{"id": "141818", "url": "https://ta.wikipedia.org/wiki?curid=141818", "title": "பலாச்சுளை பற்றி தேரையர் சித்தர் செய்யுள்", "text": "பலாச்சுளை பற்றி தேரையர் சித்தர் செய்யுள்\n\nபலாச்சுளையைப் பற்றி சித்தர் தேரையர் அருளிய \"பதார்த்த குணசிந்தாமணி\" என்னும் நூலில் இடம்பெறும் செய்யுள் பின்வருமாறு:\n\nSection::::பொருள்.\nSection::::தித்திக்கும்.\nபலாச்சுளை இனிப்பு சுவை மிக்கது. முதலில் உண்ணும்போது மிகவும் தித்திப்பாகவும், தொடர்ந்து பலாச்சுளை உண்டால் திகட்டும் தன்மையுடையது.\nSection::::வாத சிலேற்பன பித்தம் உண்டாக்கும்.\nசித்த மருத்துவம் மருந்தே உணவு, உணவே மருந்து என்னும் கொள்கையை உடையது. மனித உடல் வாதம், பித்தம், கபம் என்னும் மூன்று நிலைகளால் ஆனது என்றும். இவை சமநிலையில் இயங்கும் போது உடல் ஆரோக்கியமாக இருக்கும். சம நிலையை இழந்து இயங்கும் போது நோய்கள் ஏற்படுகின்றன என்பதும் சித்தர்களின் கருத்தாகும். திருவள்ளுவர் இதே கருத்தை திருக்குறள், மருந்து என்னும் அதிகாரத்தில் (95) கூறுகிறார்:\n\nபொருள்: வாதம், பித்தம், கபம் ஆகிய மூன்றும் அளவில் குறைந்தாலும் மிகுந்தாலும் நோய் உண்டாகும்\n\nதேரையரோ பலாச்சுளையை உண்டால் உடலில் வாதம் , பித்தம் , கபம் (சிலேத்துமம்) ஆகிய மூன்றையும் மிகுதிப்படுத்தும். சமநிலை இழக்கும் வாய்ப்பு மிகும் என்கிறார்.\n\nSection::::மெத்த கரப்பான் விளைவிளைவிக்கும்.\n\"மெத்த கரப்பான் விளைவிளைவிக்கும்\" என்ற சொற்றொடர்கள் வலியுறுத்தும் கருத்து என்னவென்றால் பலாச்சுளை உண்பதால் கரப்பான் நோய் அதிகரிக்கும் என்பது தான். கரப்பான் என்றால் தொற்றில்லாத அரிப்பு, தோல் நோய் போன்றவையாகும்.\nSection::::சத்தியமாய் சேராப்பிணியை எல்லாம் செர்ப்பிக்கும் ஒர் நொடியில்.\n\"சத்தியமாய் சேராப்பிணியை எல்லாம் செர்ப்பிக்கும் ஒர் நொடியில்\" என்று செய்யுளின் இறுதி வரியில் சத்தியம் செய்து சொல்லும் செய்தி என்னவெனில், பலாச்சுளை இது வரையில் ஒருவர் உடலில் இல்லாத எல்லா நோய்களையும் ஒரு நொடியில் கொண்டு வந்து சேர்த்துவிடும் என்கிறார். சுருக்கமாக இந்த செய்யுள் கூறும் கருத்து என்னவெனில் பலாச்சுளை சித்த மருத்துவ கொள்கைகளின்படி நமது உடலுக்கு தீங்கு விளைவிக்கும் ஆற்றலுடையது.\n"}
{"id": "141820", "url": "https://ta.wikipedia.org/wiki?curid=141820", "title": "ஜோதி", "text": "ஜோதி\n\nஜோதி எனக் குறிப்பிடப்படுவது கீழ்க்காணுபவற்றுள் ஒன்றாக இருக்கலாம்:\n"}
{"id": "141835", "url": "https://ta.wikipedia.org/wiki?curid=141835", "title": "ரா. கணபதி", "text": "ரா. கணபதி\n\nரா. கணபதி ( Ra Ganapati) (செப்டம்பர்1, 1935 – பிப்ரவரி 20, 2012) தமிழ்நாட்டைச் சேர்ந்த ஆன்மிக எழுத்தாளரும் தமிழறிஞரும் ஆவார். \n\nSection::::குடும்பம்.\nரா. கணபதியின் தந்தையாருக்கு சொந்த ஊர் சிதம்பரம். பெயர் சி. வி. இராமச்சந்திர ஐயர். இவர் கணிதத்தில் ஹானர்ஸ் பட்டம் பெற்றவர், வேத விஞ்ஞானி, மற்றும் வர்த்தக வரித்துறை அதிகாரியாக பிரித்தானிய மற்றும் சுதந்திரத்திற்குப் பிந்தைய அரசாங்கங்களில் பணிபுரிந்தவர். தாய் ஜெயலட்சுமி கடலூரைச் சேர்ந்த வக்கீல் குடும்பத்திலிருந்து வந்தவர். கணபதியின் சகோதரி திரிபுரசுந்தரி சுப்பிரமணியன் ஆவார். \nSection::::கல்வி & தொழில்.\nகணபதி, சென்னையிலுள்ள இந்து உயர்நிலைப் பள்ளியிலும், பின்னர் பிரசிடென்சி கல்லூரியிலும் படித்தார். இவர் ஆங்கில இலக்கியத்தில் ஹானர்ஸ் பட்டம் பெற்றார். மெயில் பத்திரிகையில் செய்தியாளராகப் பணியாற்றி இருக்கிறார். கல்கி ஆசிரியக் குழுவில் பணியாற்றியவர். இசை அரசியான எம். எஸ். சுப்புலட்சுமியின் பரிந்துரைக் கடிதம் இவரின் வாழ்க்கையில் திருப்புமுனையாக அமைந்தது. \"கல்கி\" இதழின் ஆசிரியர், சதாசிவம், இக் கடிதத்தைப் படித்து, கணபதியை \"கல்கி\" குழுவில் இணைத்துக் கொண்டார். மேலும், இராஜாஜியின் \"ஸ்வராஜ்ய\" இதழில் தலையங்கம் எழுதியுள்ளார். \"கன்யா\" என்கிற புனைபெயரில் கல்கி இதழுக்கு, தலையங்கம் மற்றும் இசை விமர்சனங்கள் எழுதியுள்ளார். இவர், சமயம், கோவில்கள் மற்றும் புராணத் தொடர்களை எழுதியுள்ளார். இவற்றில் காஞ்சி மகா சுவாமிகள், அரியக்குடி இராமானுஜ ஐயங்காருக்கு விளக்கவுரை எழுதிய முத்துசுவாமி தீக்‌ஷிதரின் \"ஸ்ரீ சுப்ரமண்ய நமஸ்தே\", காற்றினிலே வரும் கீதம், ஜய ஜய சங்கர போன்றவை குறிப்பிடத்தக்கவை.\n\nSection::::பணிகள்.\nஇவரது முதல் பெரிய தொடர் \"ஜய ஜய சங்கர\" \"கல்கி\" இதழில் 1962இல் வெளிவந்தது. இத் தொடரில் வரும் ஆதி சங்கரர் மற்றும் அவரின் தத்துவமான அத்வைத வேதாந்தம் தொடர்பாக எழும் சந்தேகங்களுக்கு விடை தேடி மக்கள் கணபதியைக் காண வருவார்கள். அச்சமயத்தில் இளைஞரான இவர் எவ்வாறு கடினமான தத்துவங்களை மக்களுக்கு புரியும் வகையில் எழுதுகிறார் என்று வியந்து போவார்கள். \"கல்கி\" இதழில் பத்தாண்டுகளுக்கும் மேலாக பணிபுரிந்த பிறகு, மற்ற துறவிகளான இராமகிருஷ்ணர், சுவாமி விவேகானந்தர், சாரதா தேவி மற்றும் மீரா போன்றோரின் வாழ்க்கை வரலாற்றினை எழுதினார். \n25 வருடங்களுக்குப் பின்னர், 'கல்கி' குழுமத்திலிருந்து வெளியேறி பல நூல்களை எழுதியுள்ளார். இவர் காஞ்சி சங்கர மடத்தின் பக்தராகத் திகழ்ந்தவர். காஞ்சிப் பெரியவர் சொல்லச் சொல்ல அவருடைய கருத்துகள் மற்றும் உபந்நியாசங்களைத் தொகுத்து \"தெய்வத்தின் குரல்” என்ற தலைப்பில் நூல் எழுதியுள்ளார். இது 7 பாகங்களாக வெளிவந்தது. மேலும் 'சத்ய சாய் பாபா', 'சுவாமி விவேகானந்தர்', 'ரமண மகரிஷி' மற்றும் 'யோகி ராம்சுரத்குமார்' போன்ற துறவிகள் குறித்து நூல்கள் எழுதியுள்ளார்.\n\n\nSection::::இறப்பு.\nரா. கணபதி, பிப்ரவரி 20, 2012 மகா சிவராத்திரி அன்று காலமானார்.\n\nSection::::மேலும் பார்க்க.\nகாஞ்சி சங்கர மடம்\n\n"}
{"id": "141838", "url": "https://ta.wikipedia.org/wiki?curid=141838", "title": "செதிற்புழுக்கள்", "text": "செதிற்புழுக்கள்\n\nசெதிற்புழுக்கள் (Amphisbaenia) என்பன கால்களற்ற, செதிலுடைய புழுபோன்ற உருவுடைய பல்லி, பாம்பு இனத்துக்கு நெருக்கமான ஓரு வகையைச் சேர்ந்த உயிரினத் துணைவரிசை. இத்துணைவரிசையில் 130 வாழும் உயிரின வகைகள் உள்ளன/ ஆங்கிலத்தில் இதனை \"புழுப்பல்லிகள்\" என்று பொருள்படும்\"worm lizards\" என்றும் குறிக்கின்றனர். இவ்வுயிரின வகையில் பலவும் இளஞ்சிவப்பு நிறமு, வளையம் வளையமாக அமைந்த செதிள்களும் கொண்டிருக்கின்றன. மேலோட்டமாகப் பார்த்தால் மண்புழு போல் தோற்றம் அளிக்கும். இவ்வுயிரினத்தில் உள்ள விலங்குகளைப் பற்றி, அவற்றின் உடற்கூறு தவிர்த்த பிற உண்மைகள் அவ்வளவாக நன்றாக அறியப்படவில்லை. இவை பெரும்பாலும் ஆப்பிரிக்காவிலும் (கரையை ஒட்டிய பகுதிகளிலும்), தென்னமெரிக்காவிலும் காணப்படுகின்றது. இவை உருவில் மிகவும் சிறியதாகவும் இருக்கும். மிகப்பெரும்பாலானவை 150 மிமீ நீளத்துக்கும் குறைவாகவே இருக்கும்\n\nSection::::விரிவரைவு.\nமேலோட்டமாகப் பார்ப்பதற்கு வளர்ச்சியடையாத பாம்புபோலவோ மண்புழு போலவோ தோற்றம் அளித்தாலும், இவை மற்ற ஊர்வனவற்றில் இருந்து பிரித்தறிய சிறப்பான கூறுகள் கொண்டிருக்கின்றன. உடலுள் வலப்புறம் நுரையீரல் இதன் ஒல்லியான உடலுக்கு ஏற்ப சிறிதாய் அமைந்துள்ளது, பாம்புகளில் இடப்புறம் நுரையீரல் இப்படி இருக்கும். இவற்றின் மேற்தோல் புற அமைப்பும் மற்ற செதிளூர்வன (squamata) விலங்குகளில் இருந்து மாறுபட்டு அமிந்துள்ளது. மரபணு அடிப்படையிலும், தொல்லுயிர் எச்சங்களின் செய்திகளில் இருந்தும், இவை பாம்போடு தொடர்பற்ற வகையில் கால்களை இழந்துள்ளன (மருவி மாறியுள்ளன) என்று அறிய முடிகின்றது .\n\nஇதன் தலை கெட்டியானது, கழுத்தில் இருந்து உருவானதல்ல, இதன் தலையின் பெரும்பகுதி திடமான எலும்பால் ஆனது; இதற்கு வெளிப்புறமாக காதுகள் ஏதும் இல்லை. இவற்றின் கண்கள் உட்குழிந்து அமைதுள்ளது, அவை தோலால் மூடப்பட்டும் உள்ளன. இதன் வால் முடியும் இடத்தில் பார்ப்பதற்குத் தலை போலவே இருக்கும். இதன் அறிவியற்பெயர் \"Amphisbaena\" சில தொன்மங்களில் கூறப்படும் இருண்டு முனையிலும் தலை உள்ள பாம்பைப் பின்பற்றி அமைந்தது. Amphisbaena என்பது கிரேக்கச் சொல்லான ἀμϕίσβαινα என்பதில் இருந்து பெற்றது, இதில் ἀμϕίς (ஆம்ஃபிசு, amphi) என்றால் \"இரண்டு விதமாகவும்\" (both ways) என்று பொருள், βαίν (பை'ன், baene, bene ) என்பது \"போ, போகுதல்\" என்னும் பொருள் உடையது. இந்த கிரேக்கச்சொல்லின் பிரான்சிய சொல்வடிவம் amphisbène என்பதாகும். இதன் பொருள் தமிழில் \"இருவிதநகரி\" என்பதாகும். \n"}
{"id": "141844", "url": "https://ta.wikipedia.org/wiki?curid=141844", "title": "ஃபார் அ ஃபியூ டாலர்ஸ் மோர்", "text": "ஃபார் அ ஃபியூ டாலர்ஸ் மோர்\n\nஃபார் அ ஃபியூ டாலர்ஸ் மோர் (\"For a Few Dollars More\", இத்தாலியம்: \"Per qualche dollaro in più\") 1966 இல் வெளியான ஒரு ஸ்பாகெட்டி மேற்கத்தியப் பாணி இத்தாலிய மொழித் திரைப்படம். செர்ஜியோ லியோனி இயக்கிய இப்படத்தில் கிளின்ட் ஈஸ்ட்வுட், லீ வான் கிளீஃப், ஜியான் மரியா வோலான்ட்டி ஆகியோர் நடித்திருந்தனர். இது டாலர்கள் முப்படத்தொகுதியில் வெளியான இரண்டாம் திரைப்படமாகும். ஆங்கிலத்தில் மொழிமாற்றம் செய்யப்பட்டு உலகெங்கும் திரையிடப்பட்டது.\n\n“எல் இண்டியோ” (வோலான்ட்டி) என்னும் கொள்ளைக்கூட்டத் தலைவன் சிறையிலிருந்து தப்பி, அமெரிக்காவின் எல் பாசோ நகரில் இருக்கும் ஒரு வங்கியைக் கொள்ளையடிக்கத் திட்டமிடுகிறான். அவனையும் அவனது கூட்டாளிகளையும் உயிருடன் பிடித்தாலோ கொன்றாலோ கிடைக்கும் பரிசுத் தொகைக்காக இரு துப்பாக்கி வீரர்கள் (ஈஸ்ட்வுட் மற்றும் வான் கிளீஃப்) போட்டியிடுகிறார்கள். இருவரும் சேர்ந்து இண்டியோவை எதிர்ப்பதே திரைப்படத்தின் கதைக்களம்.\n\n\"எ ஃபிஸ்ட்ஃபுல் ஒஃவ் டாலர்ஸ்\" வெற்றிக்குப் பின்னால், அதன் தொடர்ச்சியாக இன்னொரு ஸ்பகெட்டி மேற்கத்திய பாணி திரைப்படத்தை செர்ஜியோ லியோனி உருவாக்கினார். “பெயரில்லா மனிதன்” பாத்திரத்தின் மற்றொரு சாகச நிகழ்வைக் கூறுவதாக இப்படம் அமைந்தது. அமெரிக்க கதைக்களம், இத்தாலிய மொழி வசனங்களுடன், ஸ்பெயினில் படப்பிடிப்பு நடந்தது. முந்தைய படத்தைப் போலவே என்னியோ மோரிக்கோனி இதற்கு இசையமைத்தார். 1965 இல் இத்தாலியில் வெளியாகி பெருவெற்றி பெற்றது. பின்பு ஆங்கிலத்தில் மொழிமாற்றம் செய்யப்பட்டு அமெரிக்காவிலும் உலகின் பிற நாடுகளிலும் வெளியானது. வர்த்தக ரீதியாக வெற்றி பெற்றதுடன் விமர்சகர்களின் பாராட்டையும் பெற்றது. தற்போது தலைசிறந்த மேற்கத்தியப் பாணி படங்களில் ஒன்றாகக் கருதப்படுகிறது.\n\n"}
{"id": "141845", "url": "https://ta.wikipedia.org/wiki?curid=141845", "title": "பல்லி", "text": "பல்லி\n\nபல்லிகள் என்பவை செதிலுடைய ஊர்வன வரிசையைச் சேர்ந்த உயிரினம் ஆகும். இவற்றில் மொத்தம் 6000 இனங்களுக்கு மேல் உள்ளன. இவை அண்டார்டிகாவை தவிர மற்ற அனைத்து கண்டங்களிலும் காணப்படுகின்றன..\n\nபெரும்பாலான பல்லி இனங்கள் நான்கு கால்களைக் கொண்டுள்ளன. மற்ற இனங்கள் பாம்பு போல கால்களற்ற நீளமான உடலைக் கொண்டுள்ளன. காட்டில் வாழும் பறக்கும் பல்லி போன்ற சில இனங்கள் பறக்கும் திறன் பெற்றுள்ளன. \n\nகொன்றுண்ணி வகையைச் சேர்ந்த பல்லிகள் காத்திருந்து இரையைப் பிடிக்கின்றன. பல்வேறு சிறு பல்லி இனங்கள் பூச்சிகள் போன்றவற்றை உண்கின்றன. கொமடோ டிராகன் போன்ற சில பெரிய பல்லி இனங்கள் நீர் எருமை போன்ற பாலூட்டிகளைக் கொன்று உண்கின்றன. \n\nபல்லிகள் தங்கள் எதிரிகளிடம் இருந்து தப்பிக்க நஞ்சு, உருமாறும் திறன், தன்னிச்சையான இரத்தப்போக்கு, இழந்த வாலை மீண்டும் வளர்த்தல் உள்ளிட்ட பல்வேறு தகவமைப்புகளைப் பெற்றுள்ளன. \n\nSection::::இலக்கியத்தில் பல்லி.\nபல்லி என்பதுவே கரணியப் பெயர் தான். சொல்லுவது பல்லி. பழங்காலத்தில் பெண்கள் வெளியே சென்ற கணவன் எப்போது வீடு திரும்புவான் என்று ஏங்கி, பல்லியின் புள்(சகுனம்) பார்த்தபடி நிற்பர்.\n\"நனைசுவர்க் கூரை கனைகுரற் பல்லி பாடுபார்த்திருக்கும் என் மனைவி\" என்ற சக்திமுற்றப் புலவரின் பாடல்கள் இதைப் புலப்படுத்தும். \n\nSection::::பழக்கவழக்கங்கள்.\nஇலங்கையில் சில இடங்களில், சிறார் பல் விழுந்தால், \"பல்லி பல்லி நீ இப்பல்லை எடுத்துக் கொண்டு புதுப்பல்லை எனக்குத்தா\" என்று பல்லை கூரை மேல் எறிந்திடுவர். \n"}
{"id": "141848", "url": "https://ta.wikipedia.org/wiki?curid=141848", "title": "இனுவிட்டு", "text": "இனுவிட்டு\n\nஇனுவிட்டு மக்கள் (ஆங்கிலத்தில் எசுக்கிமோ என்றும் அழைக்கப்பட்டனர்), ஆர்க்டிக்கு வடமுனைப்பகுதியில் வாழும், பண்பாட்டளவில் மிக நெருக்கமான, பல தொல்குடி மக்களைக் குறிக்கும். இவர்கள் கனடா, தென்மார்க்கு, கிரீன்லாந்து, உருசியா, சைபீரியா, அமெரிக்காவின் அலாசுக்கா, கனடாவின் நுனாவுட்டு மாநிலம், கனடாவின் வடமேற்கு ஆட்சிப்பகுதி (கனடா), கனடாவின் நியூபின்லாந்து லாபிரடோர் பகுதியில் உள்ள நுனாட்சியாவுட்டு, நுனாட்டுகாவுட்டு, கனடாவின் குபெக்கு மாநிலத்தின் வடபகுதியில் உள்ள நுனாவிக்கு ஆகிய இடங்களில் வாழ்கின்றனர். இனுவிட்டு (Inuit) என்றால் \"மக்கள்\" என்று அவர்கள் மொழியாகிய இனுக்டிடூட்டு (Inuktitut) மொழியில் பொருள். \"இனுக்கு\" (Inuk) என்பது இனுவிட்டு மக்களைச் சேர்ந்த ஒரு மாந்தரையும், \"இனுவிட்டு\" என்பது அம்மக்களைக் குறிக்கும் அச்சொல்லின் பன்மை வடிவம் என்றும் கூறுவர். இனுவிட்டு மக்களின் மொழி எசுக்கிமோ-அலூவிட்டு மொழிகள் குடும்பத்தைச் சேர்ந்த மொழியாகும்..\n\n"}
{"id": "141852", "url": "https://ta.wikipedia.org/wiki?curid=141852", "title": "சு. சு. அருணகிரிநாதர்", "text": "சு. சு. அருணகிரிநாதர்\n\nசு. சு. அருணகிரிநாதர் (எஸ். எஸ். அருணகிரிநாதர், 1895-1974) ஒரு தமிழறிஞர் மற்றும் தமிழக எழுத்தாளர் ஆவார் . இவர் தமிழ்ப் புதின எழுத்தின் முன்னோடிகளில் ஒருவராவார். தமிழாசிரியராகப் பணியாற்றி பின் முழுநேர எழுத்தாளரானார். 1937 இல் அனந்த ஜோதி என்ற இதழை நடத்தினார். ஏறத்தாழ 25 நூல்களை எழுதியுள்ளார்.\n\n\n\n\n\n"}
{"id": "141857", "url": "https://ta.wikipedia.org/wiki?curid=141857", "title": "பாசுமதி", "text": "பாசுமதி\n\nபாசுமதி (\"பாஸ்மதி\", \"Basmati\" ) என்பது இந்தியா, வங்காளதேசம், பாக்கித்தான் முதலிய நாடுகளில் விளையும் ஒரு வகை நீண்ட அரிசியாகும். இதன் தனிப்பட்ட நறுமணமும் சுவையும் குறிப்பிடத்தக்கது. பாசுமதி என்னும் வடமொழிச் சொல்லுக்கு, \"நறுமணம் வாய்ந்த\" என்றும் \"மென்மையான அரிசி\" என்றும் பொருள் கொள்ளலாம். இந்த வகை அரிசியை இந்தியத் துணைக் கண்டத்தில் குறிப்பாக இந்தியாவில் மிகக் கூடுதலாகப் பயிரிடுகிறார்கள். பஞ்சாப் பகுதியிலும் வங்காளத்திலும் உள்ள வயல்வெளிகளில் இதைக் கூடுதலாகப் பயிரிடுகிறார்கள். \n\nSection::::உற்பத்தி.\nSection::::இந்தியா.\nஉலக பாசுமதி அரிசி உற்பத்தியில் 70% இந்தியாவில் உற்பத்தி செய்யப்படுகிறது. இதில் மிகக் குறைந்த அளவில் இயற்கை விவசாய முறையில் விளைவிக்கப்படுகிறது. ஜூலை 2011 - ஜூன் 2012 ஆம் ஆண்டில் இந்தியாவில் 50 இலட்சம் டன்கள் உற்பத்தி செய்யப்பட்டது. இந்தியாவில் பஞ்சாப், ஹரியானா, இமாச்சலப் பிரதேசம், தில்லி, உத்தராகண்டம் மற்றும் பீகார் ஆகிய மாநிலங்கள் அதிக அளவு பாசுமதி அரிசியினை உற்பத்தி செய்கின்றன.\n\nSection::::நேபாளம்.\nநேபாளத்தில் குறிப்பாக காத்மண்டு பள்ளத்தாக்கு மற்றும் தெராய் பகுதிகளில் அதிக அளவு பாசுமதி அரிசி விளைவிக்கப்படுகிறது. சிறப்பான நேபாளா பாசுமதி அரிசி ஏற்றுமதிக்கு அந்நாடு சில சமயங்களில் தடை விதிக்கவும் செய்கிறது.\n\nSection::::பாக்கிஸ்தான்.\nபாகிஸ்தானில் விளைவிக்கப்படும் பாசுமதி அரிசியில் 95% பஞ்சாப் மாகாணத்தில் உற்பத்தி செய்யப்படுகிறது. 2010 ஆம் ஆண்டில் 24.7 இலட்சம் டன்கள் பாசுமதி அரிசி உற்பத்தி செய்யப்பட்டுள்ளது.\n\nSection::::அமெரிக்கா.\nஅமெரிக்காவில் பாசுமதி அரிசி வகை தெக்ஸ்மதி எனும் பெயரில் விளைவிக்கப்படுகிறது.\n\nSection::::கென்யா.\nகென்யாவின் \"ம்வியா\" (Mwea) எனும் பகுதியில் பாசுமதி அரிசி \"பிஸோரி\" எனும் பெயரில் விளைவிக்கப்படுகிறது.\n\nSection::::ஏற்றுமதி.\nகலாசார மற்றும் வணிகப்பறிமாற்றத்தின் ஒரு பகுதியாய் இந்து வணிகர்கள் பாசுமதி அரிசியை மத்தியக் கிழக்கு பகுதிகளில் அறிமுகப்படுத்தினர். இதன் காரணமாய் நேபாளம், இலங்கை, வங்காளதேசம் மற்றும் பெர்சியா/அரேபியா பகுதிகளிலும் பாசுமதி அரிசி பயன்பாட்டில் உள்ளது. பாசுமதி ஏற்றுமதியில் இந்தியாவும் பாக்கிசுத்தானும் முன்னணியில் இருக்கின்றன. 2014 ஆம் ஆண்டின் உலக பாசுமதி ஏற்றுமதியில் 59 சதவீதம் இந்தியாவில் இருந்து ஏற்றுமதியானது. மீதி பாகிஸ்தானிலிருந்து ஏற்றுமதியானது. வேறு பல நாடுகளும் உள்ளூரில் பாசுமதி அரிசியைச் சாகுபடி செய்கின்றனர்.\n\nSection::::வகைகள்.\nபாசுமதி அரிசியில் பல்வேறு வகைகள் உள்ளன. பாரம்பரிய இந்தியப் பாசுமதி அரிசியில் பாசுமதி 370, பாசுமதி 385 மற்றும் பாசுமதி ரன்பீர்சிங்புரா (ஆர். எஸ். புரா) & இந்தோ - பாக் பகுதியின் ஜம்மு மாகாணத்தில்ணத்தில் பாசுமதி 1121 போன்ற வகைகள் உள்ளன. பாகிஸ்தானிய வகைகளில் பிகே 385, சூப்பர் கெர்னல் பாசுமதி அரிசி மற்றும் டி -98 போன்றவையாகும். இந்திய வேளாண் ஆராய்ச்சி நிலையம், தில்லி வீரிய வகை \"புசா பாசுமதி - 1\" எனும் அரிசியைக் கண்டுபிடித்துள்ளது. இவை ஓரளவிற்கு வறட்சியைத் தாக்கி நல்ல மகசூலைக் கொடுக்கின்றன. பிபி 1, பிபி2, பிபி3 மற்றும் ஆர்எஸ் 10 போன்றவை பாசுமதி அரிசியைப் போன்றே தோற்றத்திலும் நறுமணாத்திலும் இருந்தாலும் இவை வேறு வகை அரிசிகளாகும்.\n\nSection::::இந்திய வகைகள்.\nபாசுமதி, பி3 பஞ்சாப், வகை 3 உத்திரப்பிரதேசம், ஹெச்பிஸி - 19 சாஃபிடான், 386 ஹரியானா, கஸ்தூரி (பாரான், இராஜஸ்தான்), பாசுமதி 198, பாசுமதி 217, பாசுமதி 370, பீகார் கஸ்தூரி, மாஹி சுகந்தா மற்றும் புஸா 1121 ஆகிய பாசுமதி அரிசி வகைகள் கண்டுபிடிக்கப்பட்டு பயிரிடப்படுகின்றன.\n\nSection::::நேபாள வகைகள்.\nநேபாளத்தில் பாசுமதி 217, புசா பாசுமதி, பாசுமதி 1 மற்றும் நேபாள சிவப்பு பாசுமதி ஆகிய வகைகள் கண்டுபிடிக்கப்பட்டு பயிரிடப்படுகின்றன.\n\nSection::::பாகிஸ்தான் வகைகள்.\nபாசுமதி 370 (பாக் பாசுமதி), சூப்பர் பாசுமதி, பாசுமதி பாக் (கெர்னால்), 386 அல்லது 1121 பாசுமதி அரிசி, பாசுமதி 385, பாசுமதி 515, பாசுமதி 2000 மற்றிம் பாசுமதி 198 ஆகிய பாசுமதி அரிசி வகைகள் கண்டுபிடிக்கப்பட்டு பயிரிடப்படுகின்றன.\n\nSection::::பயன்பாடு.\nபாசுமதி அரிசி மற்ற இரக அரிசிகளை விட நீளமானதாக உள்ளது. ஆனால் மற்ற நீள இரக அரிசிகளைப் போலன்றி வேகவைத்த பாசுமதிச் சோறு ஒட்டிக்கொள்ளாமல் \"உதிர்ந்து\" காணப்படுகிறது. பாசுமதிச் சோற்றை அதன் நறுமணம் மூலம் எளிதாக அறியலாம். வழமையான வெண்ணிற பாசுமதி தவிர பழுப்பு நிற பாசுமதியும் உண்டு. இதன் சிறப்பியல்புகளுக்காக மற்ற வகை அரிசிகளை விட பாசுமதியின் விலை கூடுதலாகும். இதனால், பெரும்பாலும் சிறப்பாகச் சமைக்கும் பிரியாணி, புலாவு போன்ற உணவுகளிலும் பாயசம் போன்ற இனிப்புக்களிலும் மட்டுமே பாசுமதியைப் பயன்படுத்துகிறார்கள்.\n\nSection::::சர்க்கரை உயர்த்தல் குறியீடு.\nகனடாவின் நீரிழிவு அமைப்பு பாசுமதி அரிசி நடுத்தர (56 - 69) சர்க்கரை உயர்த்தல் குறியீட்டினைக் கொண்டுள்ளது என அறிவித்துள்ளனர். எனவே இதை நீரிழிவு நோயாளிகளும் உண்ணலாம் எனத் தெரிவித்துள்ளனர்.\n\n"}
{"id": "141858", "url": "https://ta.wikipedia.org/wiki?curid=141858", "title": "பிரெஸ்ட் கோட்டையின் பாதுகாப்பு", "text": "பிரெஸ்ட் கோட்டையின் பாதுகாப்பு\n\nபிரெஸ்ட் கோட்டையின் பாதுகாப்பு (\"Defense of Brest Fortress\") என்பது இரண்டாம் உலகப் போரின் கிழக்குப் போர்முனையில் சோவியத் ஒன்றியம், நாசி ஜெர்மனி இடையே நடைபெற்ற ஒரு படை மோதல். ஜூன் 22-30, 1941 காலகட்டத்தில் நடைபெற்ற இது பர்பரோசா நடவடிக்கையின் தொடக்ககட்ட சண்டைகளில் ஒன்றாகும். இம்மோதலில் தற்போது பெலாருசில் உள்ள பிரெஸ்ட் கோட்டையை நாசி ஜெர்மனியின் படைகள் தாக்கிக் கைப்பற்றின. கோட்டையின் சோவியத் பாதுகாவல் படைகள், பல நாட்கள் ஜெர்மானியத் தாக்குதல்களை சமாளித்தது, இரண்டாம் உலகப் போரின் சோவியத் விடாஎதிர்ப்பின் சின்னமாக உருப்பெற்றது.\n\nஜூன் 22, 1941 அன்று சோவியத் தலைமை எதிர்பாராத வண்ணம், நாசி ஜெர்மனி சோவியத் ஒன்றியத்தின் மீது படையெடுத்தது. மூன்று ஆர்மி குரூப்புகளாக ஜெர்மானியப் படைகள் சோவியத் ஒன்றியத்துக்குள் முன்னேறின. பெலாருசின் பிரெஸ்ட் நகரத்தைக் கட்டுப்பாட்டில் வைத்திருப்போர், வார்சா-மாஸ்கோ தொடருந்துப் பாதைகள், நெடுஞ்சாலைகள், பக் ஆற்றினை கடக்கும் வழிகள் ஆகியவறைக் கட்டுப்படுத்தும் நிலை இருந்தது. இதனால் அந்நகரையும் அதன் முக்கிய அரண் நிலையான பிரெஸ்ட் கோட்டையினையும் சோவியத் படைகளிடமிருந்து கைப்பற்ற ஜெர்மானிய ஆர்மி குருப் ”நடு” முயன்றது. சுமார் 9,000 சோவியத் வீரர்கள் அக்கோட்டையைப் பாதுகாத்து வந்தனர்.\n\nஜூன் 22 அன்று பிரெஸ்ட் கோட்டை ஜெர்மானியப் படைகளால் சுற்றி வளைக்கப்பட்டு முற்றுகை தொடங்கியது. தொடர்ச்சியான பீரங்கித் தாக்குதலுக்குப் பின்னர் ஜெர்மானியப் படைகள் கோட்டையைக் கைப்பற்ற முயன்றன. எதிர்பாராத ஜெர்மானியத் தாக்குதலால் நிலை குலைந்திருந்த சோவியத் பாதுகாவல் படைகள் விரைவில் சுதாரித்து கடுமையான எதிர்த்தாக்குதல் தொடுத்தன. அடுத்த சில நாட்களுக்குக் கோட்டையைக் கைப்பற்ற கடும் சண்டை நடந்தது. ஜெர்மானியர்கள் எதிர்பார்த்தது போலக் கோட்டையை எளிதில் கைப்பற்ற இயலவில்லை. கடும் மோதல்களுக்குப் பின்னர் மெதுவாக ஒவ்வொரு அரண்நிலையாக ஜெர்மானியர்கள் கைப்பற்றினர். ஜூன் 30ம் தேதி கோட்டை முழுவதும் ஜெர்மானியர் வசமானது. இரண்டாம் உலகப் போர் முடிந்து பல ஆண்டுகளுக்குப் பின்னர் சோவியத் பரப்புரைக்கு இது வெகுவாக உதவியது. எளிதில் வீழ்ந்துவிடும் என்று ஜெர்மானியர் எண்ணிய பிரெஸ்ட் கோட்டை பல நாட்கள் தாக்குப்பிடித்தது 1950களில் பரவலாகத் தெரிய வந்தது. 1965 இல் சோவியத் அரசு இக்கோட்டைக்கு “நாயகர் கோட்டை” என்ற பட்டத்தை வழங்கி சிறப்பித்தது. இம்மோதலை நினைவு கூறும் வகைஇல் பிரெஸ்ட் கோட்டையில் ஒரு அருங்காட்சியகமும் தொடங்கப்பட்டது.\n"}
{"id": "141872", "url": "https://ta.wikipedia.org/wiki?curid=141872", "title": "மேல்நிலைப் பள்ளி (தமிழ்நாடு)", "text": "மேல்நிலைப் பள்ளி (தமிழ்நாடு)\n\nதமிழ்நாட்டில் ஆறு முதல் பன்னிரண்டாம் வகுப்பு வரை மட்டும் உள்ள பள்ளிகள் மேல்நிலைப் பள்ளிகள் என்று அழைக்கப்படுகின்றன. இப்பள்ளிகளில் இடைநிலை ஆசிரியப் பயிற்சிக்கான பட்டயப் படிப்பு படித்துத் தேர்ச்சி பெற்றவர்கள் இடைநிலை ஆசிரியர்களாக ஆறு முதல் எட்டாம் வகுப்பு வரையுள்ள பாடப்பிரிவுகளுக்கும், இளநிலைப் பட்டப்படிப்புடன் கல்வியியல் பட்டப்படிப்பில் தேர்ச்சி பெற்றவர்கள் பட்டதாரி ஆசிரியர்களாக ஆறு முதல் பத்தாம் வகுப்பு வரை பாடப்பிரிவுகளுக்கேற்பவும், முதுநிலைப் பட்டத்துடன் கல்வியியல் பட்டப்படிப்பில் தேர்ச்சி பெற்றவர்கள் முதுநிலைப் பட்டதாரி ஆசிரியர்களாகபதினொன்று முதல் பன்னிரண்டாம் வகுப்பு வரை உள்ள பாடப்பிரிவுகளில் அவர்களது பாடப்பிரிவுகளுக்கேற்பவும் ஆசிரியர்களாகப் பணியமர்த்தப்பட்டுள்ளனர்.\n\nதமிழ்நாடு அரசு 1978ம் ஆண்டில் புதிய கல்வித் திட்டத்தின் கீழ், அரசுப் பள்ளிகள், அரசு உதவி பெறும் பள்ளிகள், தனியார் பள்ளிகள் மற்றும் ஆங்கிலோ இந்தியன் பள்ளிகள் என அனைத்து பள்ளிகளிலும் 10ம் வகுப்புக்கு மேல் பொதுவான பாடத்திட்டத்தை கொண்ட 10+2 அதாவது, பத்தாம் வகுப்புக்கு மேல் இரண்டு ஆண்டுகள் பள்ளிகளில் தொடர்ந்து கல்வி பயிலும் மேல்நிலைப் பள்ளிக் கல்வித் திட்டம் அறிமுகப்படுத்தப்பட்டது.\n\nSection::::பாடத்திட்டம்.\nதமிழ்நாடு அரசு மேல்நிலைப் பாடத்திட்டமானது, பொது பாடப்பிரிவு மற்றும் தொழிற்கல்விப் பாடப்பிரிவு என இரண்டு தலையாய பகுதிகளாக பிரிக்கப்பட்டுள்ளது. இந்த இரு பாடப்பிரிவுகளும், 1978 முதல் பல்வேறு மாறுதல்களுக்கு உட்பட்டு, தற்போது சில வரையறுக்கப்பட்ட பாடப்பிரிவுகளுடன் நடைமுறையில் உள்ளது. கடைசியாக 2004-2005ம் கல்வியாண்டில் திருத்தங்கள் செய்யப்பட்டு, கீழ்க்காணும் பொது மற்றும் தொழிற்கல்வி பாடப்பிரிவுகள் மட்டும் பள்ளிகளில் பயன்பாட்டில் உள்ளது.\n\nமேல்நிலைப் பாடப்பிரிவுகளும்-பாடங்களும் \nபகுதி - 1 மொழிப்பாடங்கள் (தமிழ், தெலுங்கு, மலையாளம், கன்னடம், உருது, இந்தி, அரபி, பிரன்ச் மற்றும் ஜெர்மன்\nபகுதி - 2 ஆங்கிலம்\nபகுதி - 3 முக்கிய பாடங்கள் (பொதுப் பாடப்பிரிவு)\n\n2004-2005ம் கல்வி ஆண்டு முதல் 5 புதிய பாடங்கள் அறிமுகப்படுத்தப்பட்டதுடன், ஏற்கனவே நடைமுறையில் இருந்த 12 பாடங்கள் நீக்கப்பட்டது. (அடிப்படை அறிவியல் மற்றும் மனையியல் ஆகிய இரண்டு பாடங்கள் முதலில் நீக்கப்பட்டு, பின்னர் சேர்க்கப்பட்டது) \n\nSection::::ஆசிரியர்கள்.\nமேல்நிலைப் பள்ளிகளில் பாடவாரியாக ஆசிரியர்கள் நியமிக்கப்படுகின்றனர். இவ்வாசிரியர்கள் முதுகலைப் பட்டதாரி ஆசிரியர்கள் என அழைக்கப்படுகின்றனர். பொதுப்பாடப் பிரிவில் தமிழ், ஆங்கிலம், இயற்பியல், வேதியியல், தாவரவியல், விலங்கியல், மனையியல், பொருளியல், வணிகவியல், கணிதவியல் பாடங்களில் முதுகலைப் பட்டமும், கல்வியியலில் இளங்கலை பட்டமும் பெற்றவர்கள் முதுகலைப் பட்டதாரி ஆசிரியர்களாக நியமிக்கப்படுகின்றனர். தொழிற்கல்விப் பிரிவில் பணியமர்த்தப்படும் ஆசிரியர்கள் மேல்நிலை தொழிற்கல்வி ஆசிரியர் அல்லது மேல்நிலை தொழிற்கல்வி பயிற்றுனர் என அழைக்கப்படுகின்றனர். பல்வேறு தொழிற்கல்வி பாடப்பிரிவுகளுக்கேற்ற பாடங்களில் பட்டப்படிப்பு பயின்றவர்கள் தொழிற்கல்வி ஆசிரியர்களாக பணியமர்த்தப்படுகின்றனர். பொறியியல் சார்ந்த சில தொழிற்கல்விப் பாடங்களுக்கு பல்தொழில்நுட்பக் (பாலிடெக்னிக்) கல்லூரிகளில் பட்டயக்கல்வி முடித்தவர்களும் தொழிற்கல்வி ஆசிரியர்களாக நியமிக்கப்பட்டுள்ளனர்.\n\nSection::::தேர்வுகள்.\nதமிழ்நாட்டில் 10ம் வகுப்பு மற்றும் 12ம் வகுப்பு தேர்வுகளை தமிழ்நாடு அரசு தேர்வுகள் துறை நடத்திவருகின்றது. மேல்நிலைத் தேர்வுகள் ஒரு கல்வி ஆண்டில், மார்ச், ஜூன் மற்றும் அக்டோபர் ஆகிய மூன்று கால இடைவெளியில் நடத்தப்படுகின்றது. இதில் மார்ச் மாதம் முதன்மைத் தேர்வாகவும், ஜூன் மாதத் தேர்வு 'உடனடித் தேர்வாகவும், அக்டோபர் மாதத் தேர்வு துணைத் தேர்வாகவும் நடத்தப்படுகின்றது.\n\nதேர்வுத் திட்டம்\n"}
{"id": "141877", "url": "https://ta.wikipedia.org/wiki?curid=141877", "title": "மதராஸ் சண்டை", "text": "மதராஸ் சண்டை\n\nமதராஸ் சண்டை (\"Battle of Madras\") ஆஸ்திரிய வாரிசுப் போரின் இந்திய நீட்சியாக செப்டம்பர் 1746 இல் பிரித்தானியாப் படைகளிடமிருந்து பிரான்சியப் படைகள் சண்டையிட்டு மதராஸ் (தற்போதைய சென்னை) நகரத்தைக் கைபற்றியதாகும். \n\nபிரித்தானியர்கள் கைப்பற்றியிருந்த வட அமெரிக்காவின் நோவா ஸ்கோசியா மாநிலத்திலுள்ள லூயிஸ்பெர்க் கோட்டைக்கு மாற்றாக எக்ஸ்-லா-சாப்பெல் உடன்பாட்டின்படி திருப்பித் தரும்வரை மதராஸ் பிரான்சியர்களின் ஆளுகையில் இருந்தது. இங்கு சிறை பிடிக்கப்பட்டிருந்த ராபர்ட் கிளைவ் தப்பிச் சென்று புனித டேவிட் கோட்டையை அடைந்து நகரத்தின் வீழ்ச்சியை அறிவித்தார்.\n\n\n"}
{"id": "141880", "url": "https://ta.wikipedia.org/wiki?curid=141880", "title": "முலாம் பழம்", "text": "முலாம் பழம்\n\nமுலாம் பழம் அல்லது திரினிப்பழம் மாந்தர் உண்ணும் பழங்களில் ஒன்று. வெள்ளரிப்பழம் போன்ற உள்ளீடும் சுவையும் இதற்கு உள்ளது. விதை வெள்ளரி விதை போலவே இருக்கும். வெள்ளரிப்பழத்தின் விதைகளை நீக்கிவிட்டு உண்பது போல இதன் விதைகளையும் ஒதுக்கிவிட்டு உண்பர். வெள்ளரியில் வெள்ளரிக்காயையும் உண்பர். வெள்ளரிப் பழத்தையும் உண்பர். திரினிப்பழத்தில் பழத்தை மட்டுமே உண்பர். வெள்ளரிப் பழத்தின் தோல் மெலிதாக இருக்கும். திரினிப் பழத்தின் தோல் வன்மையாக, தடிப்பாக இருக்கும். இரண்டுமே கோடைகாலத்தில் பலன் தரும் கொடிப்பயிர்.\n\n"}
{"id": "141885", "url": "https://ta.wikipedia.org/wiki?curid=141885", "title": "செம்மல்", "text": "செம்மல்\n\nசெம்மல் என்னும் மலரை ஒரு தனி மலராகச் சங்கநூல் குறிஞ்சிப்பாட்டு குறிப்பிடுகிறது. \nஉதிர்ந்த பழம்பூக்களைச் செம்மல் எனக் குறிப்பிடும் சொல்லாட்சியும் உள்ளது.\n\nசெந்நிறத்தில் காடுமேடுகளில் பூத்துக் கிடக்கும் மலரே செம்மல் எனல் பொருத்தமானது. குறிஞ்சிநிலக் கோதையர் இந்தச் செம்மல் மலரையே குவித்து விளையாடினர். அவர்கள் குவித்து விளையாடிய 99 வகையான மலர்களில் செம்மல் என்பது ஒன்று.\n\n"}
{"id": "141888", "url": "https://ta.wikipedia.org/wiki?curid=141888", "title": "பில்லா", "text": "பில்லா\n\nபில்லா என்ற தலைப்பில் உள்ள கட்டுரைகள்:\n\n"}
{"id": "141904", "url": "https://ta.wikipedia.org/wiki?curid=141904", "title": "தமனிக்கூழ்மைத் தடிப்பு", "text": "தமனிக்கூழ்மைத் தடிப்பு\n\nதமனிக்கூழ்மைத் தடிப்பு அல்லது நாடிக்கூழ்மைத் தடிப்பு (Atherosclerosis) என்பது தமனிகளின் உட்புறச்சுவரில் கொலஸ்டிரால் மற்றும் கொழுப்புப் பதார்த்தங்களும் பெருவிழுங்கிகளும் படிவதால் தமனியின் உட்புறம் தடிப்படைந்து வீக்கத்தழும்பு உருவாகுவதைக் குறிக்கின்றது. இது ஒரு நெடுங்கால அழற்சி நோய் வகையாகும். \nகொலஸ்டிரால், கொழுப்பு வகைகளைக் காவும் குறையடர்த்தி கொழுமியப்புரதம் மற்றும் உயரடர்த்தி கொழுமியப்புரதம் போன்றவைகளுக்கிடையே உள்ள சமநிலை குழம்புவதால் இக்கூட்டறிகுறி ஏற்படுகின்றது. குறையடர்த்தி கொழுமியப்புரதம் உயர்ந்த நிலையில் காணப்படுதல் இந்நோயை உருவாக்கும் சூழ்நிலையை ஏற்படுத்துகின்றது. உயரடர்த்தி கொழுமியப்புரதம் கொலஸ்டிரால், கொழுப்பு வகைகளை குருதியில் இருந்து அகற்றுவது மூலம் இந்நோயைக் கட்டுப்படுத்துகின்றது, பேச்சு வழக்கில் 'நல்ல கொழுப்பு' என்று குறிப்பிடப்படுவது இதனையே.\n\nதமனி உட்புறத்தே ஏற்படும் வீக்கம் படிப்படியாகவே உருவாகின்றது. இந்நோயின் ஆரம்பகாலங்களில் நோய் அறிகுறி ஏதேனும் தென்படுவதில்லை, வீக்கத்தழும்பு பெரிதாகும் சந்தர்ப்பத்திலேயே நோய் அறிகுறிகள் வெளிக்காட்டப்படுகின்றன. இளம் வயதுக் காலங்களிலேயே இந்நோய் உருவாகலாம். இதற்கு மரபணு அல்லது புகைப்பிடிப்பது போன்ற பழக்கவழக்கங்கள் காரணமாக அமையலாம். \n\nஉடலில் பலபகுதிகளில் உள்ள தமனியில் தமனிக்கூழ்மைத் தடிப்பு ஏற்படலாம். இதயத்தசைகளுக்குக் குருதியைக் காவும் முடியுருத்தமனிகளில் இது ஏற்படும்போது குருதி ஊட்டக்குறை இதய நோய் ஏற்படுகின்றது. இதயத்தசை இறப்பு, மார்பு நெருக்கு, திடீர் இதய இறப்பு என்பன இவற்றுள் அடங்கும். மூளைக்குக் குருதியை எடுத்துச் செல்லும் தமனியில் ஏற்படும்போது தற்காலிக பாரிசவாத தாக்குதல், பாரிசவாதம் என்பன ஏற்படலாம். காலுக்குக் குருதியை எடுத்துச் செல்லும் தமனியில் கூழ்மைத் தடிப்பு ஏற்படும்போது வலியால் நொண்டல், கால் அழுகல் என்பன ஏற்படலாம்.\n"}
{"id": "141906", "url": "https://ta.wikipedia.org/wiki?curid=141906", "title": "குருதி ஊட்டக்குறை இதய நோய்", "text": "குருதி ஊட்டக்குறை இதய நோய்\n\nகுருதியூட்டக்குறை இதய நோய் (Ischaemic heart disease) அல்லது முடியுருநாடி இதய நோய் என்பது இதயத் தசைக்குக் குருதியோட்டம் குறைவாகச் செல்வதால் ஏற்படும் நோய்களின் தொகுப்பாகும். இந்நோயின் அனைத்து வகைகளிலும் முடியுரு நாடி கூழ்மத்தடிப்பு நோய்க் காரணியாகத் திகழ்கின்றதெனினும் இவை உண்டாக வேறு காரணங்களும் உண்டு. இந்நோய் வயது, புகைப்பிடித்தல், உயர் குருதிக் கொலசுடிரோல், நீரிழிவு, உயர் குருதி அழுத்தம் போன்ற சில காரணிகளால் பெருகுகின்றது; இது பெண்களை விட ஆண்களிலேயே பொதுவாகக் காணப்படுகின்றது, இந்நோய் மரபணு வழியாகவும் கடத்தப்படலாம். ஒரு குடும்பத்தில் பெற்றோருக்கு இந்நோய் இருந்தால் பிள்ளைகளும் பாதிக்கப்படும் இடர்ப்பாடு உள்ளது.\n\nகுருதியூட்டக்குறை இதய நோய் உண்டாவதற்கான மிக முக்கியமான காரணி முடியுரு நாடி கூழ்மத்தடிப்பு ஆகும். இதனால் குறிப்பிட்ட இதயத் தசைப் பகுதிக்கு குருதி விநியோகம் குறைகின்றது. மேலும் கூழ்மத்தடிப்பு சிதையும் போது அங்கிருந்து குருதி வெளியேறி குருதியுறைமை ஏற்பட்டு முடியுரு நாடியை அடைப்பதனால் நிலையில்லா மார்பு நெரிப்பு மற்றும் இதயத்தசை இறப்பு ஆகிய கடிய முடியுருக் கூட்டறிகுறிகள் ஏற்படுகின்றன.\n\nகுருதியூட்டக்குறையால் மார்பு நெரிப்பு போன்ற கோளாறுகள் ஏற்படுகின்றன. நிலையான மார்பு நெரிப்பு மற்றும் நிலையில்லா மார்பு நெரிப்பு என்று மார்பு நெரிப்பு மேலும் வகுக்கப்படுகின்றது. இவற்றில் அறிகுறிகள் முற்றிலும் அற்ற நிலை தொடங்கி நோய் அறிகுறிகள் தீவிரம் பெறும் நிலை வரை நோய் காணப்படலாம், மேலும் இவை ஒருவரது செயற்பாட்டிலும் தங்கி உள்ளது; சிலருக்கு ஓய்விலேயே நோய் அறிகுறிகள் தென்படும் அதேவேளையில் வேறு சிலருக்கு சிறிய வேலைகளின் போது அல்லது பெரிய வேலைகளின் போது மட்டும் ஏற்படலாம்.\n"}
{"id": "141917", "url": "https://ta.wikipedia.org/wiki?curid=141917", "title": "பிரெஞ்சுக் கிழக்கிந்தியக் கம்பனி", "text": "பிரெஞ்சுக் கிழக்கிந்தியக் கம்பனி\n\nபிரெஞ்சுக் கிழக்கிந்திய நிறுவனம் அல்லது பிரெஞ்சுக் கிழக்கிந்தியக் கம்பனி (\"French East India Company\", அல்லது ) 1664ஆம் ஆண்டில் நிறுவப்பட்ட ஓர் வணிக நிறுவனமாகும். இது குடியேற்றவாத இந்தியாவில் பிரித்தானிய, டச்சு கிழக்கிந்திய நிறுவனங்களுடன் போட்டியிட உருவாக்கப்பட்டதாகும். \n\nகிழக்கு உலகில் வணிக முயற்சிகளை மேற்கொள்ள ஜீன்-பாப்டிஸ்ட் கோல்பெர்ட்டால் திட்டமிடப்பட்டு பிரான்சின் பதினான்காம் லூயி மன்னரால் தனியுரிமை வழங்கப்பட்டதாகும். இதற்கு முன்னர் இயங்கிய மூன்று நிறுவனங்கள் - சீன நிறுவனம், கிழக்கு நிறுவனம், மடகாசுகர் நிறுவனம் இணைக்கப்பட்டு புதிய நிறுவனமாக நிறுவப்பட்டது. இதன் முதல் தலைமை இயக்குனராக தெ பாயே இருந்தார். இவருக்குத் துணையாக சப்பானில் இருபதாண்டுகள் உட்பட, டச்சுக் கிழக்கிந்தியக் கம்பனியில் முப்பதாண்டுகள் பட்டறிவு கொண்ட பிரான்சுவா கரோன் மற்றும் இசஃபகான், பெர்சியாவில் வணிகராக இருந்த மர்காரா அவான்சின்ட்சு இயக்குனர்களாக இருந்தனர்.\n\n\n"}
{"id": "141919", "url": "https://ta.wikipedia.org/wiki?curid=141919", "title": "உருய் உலோப்பசு", "text": "உருய் உலோப்பசு\n\nஉருய் உலோப்பசு (ஆங்கிலம்: \"Ruy Lopez\", எசுப்பானியம்: \"apertura Ruy López\") என்பது ஒரு சதுரங்க முன்நகர்வு ஆகும். இது எசுப்பானிய முன்நகர்வு அல்லது எசுப்பானிய விளையாட்டு எனவும் அழைக்கப்படும். இந்த முன்நகர்வு பின்வருமாறு தொடங்கும்.\n\n\"1.e4 e5\"\n\n\"2.Nf3 Nc6\"\n\n\"3.Bb5\"\n\nருய் லோபஸ் என்பது பிரபலமான சதுரங்க முன்நகர்வுகளுள் ஒன்றாகும். சதுரங்க முன்நகர்வுகளுக்கான கலைக் களஞ்சியத்தில் சி60இலிருந்து சி99 வரையான இடம் ருய் லோபசிற்கு ஒதுக்கப்பட்டுள்ளது.\n\nSection::::வரலாறு.\nஎசுப்பானியப் பாதிரியாரான ருய் லோபஸ் டெ செகுராவால் இந்த முன்நகர்வு பற்றியும் ஏனைய முன்நகர்வுகள் பற்றியும் லிப்ரோ டெல் அஜெட்ரெழ் என்ற 150 பக்கங்களைக் கொண்ட புத்தகம் ஒன்று 1561ஆம் ஆண்டு எழுதப்பட்டது. அதன் பின்னரே ருய் லோபஸ் என்று இந்த முன்நகர்வுக்குப் பெயர் சூட்டப்பட்டது. ஆனாலும் இந்த முன்நகர்வு ஏற்கனவே 1490இல் எழுதப்பட்ட கோட்டிங்கென் ஓலைச் சுவடியில் உள்ளடக்கப்பட்டிருந்தது.\n\nSection::::அடிப்படை.\nபாரம்பரிய முறைப்படி, ருய் லோபஸ் முன்நகர்வை மேற்கொள்ளும் வெள்ளையின் குறிக்கோள் கறுப்பின் சிப்பாய்களின் கட்டமைப்பைக் குலைப்பதேயாகும். வெள்ளையினுடைய மூன்றாவது நகர்வு \"e5\" சிப்பாயை \"f3\" குதிரையின் தாக்குதலிலிருந்து காக்கும் குதிரையைத் தாக்குவதாக அமையும். \"e5\" சிப்பாயைத் தாக்கும் \"4.Bxc6 dxc6 5.Nxe5\" என்பது ஏமாற்றம் விளைவிக்கக்கூடியது. ஏனெனில், கறுப்பின் \"5...Qd4\" என்ற நகர்வு குதிரையையும் \"e4\" சிப்பாயையும் கவை செய்வதாக அமையும். அல்லது \"5...Qg5\" என்பது குதிரையையும் \"g2\" சிப்பாயையும் கவை செய்வதாக அமையும். இவற்றுள் ஏதாவது ஒன்றின் மூலம் கறுப்பு இழந்த காயைத் திரும்பப் பெறுவதுடன் நல்ல ஒரு நிலையையும் பெற்றுக் கொள்ள முடியும். ஆனாலும் கூட வெள்ளையின் \"3.Bb5\" என்பது ஒரு சிறந்த நகர்வு ஆகும். ஏனெனில், அதன் மூலம் கோட்டை கட்டுதலுக்குத் தயாராகவும் கறுப்பின் ராஜாவுக்குப் பிணை ஒன்றை ஏற்படுத்துவதற்கான சாத்தியக்கூறினையும் பெற்றுக் கொள்ளலாம். ஆனாலும் வெள்ளையின் மூன்றாவது நகர்வு எந்த உடனடி அச்சுறுத்தலையும் கொடுக்கவில்லை. ஆகவே, கறுப்பு பல்வேறு விதங்களில் அதனை எதிர்கொள்ள முடியும்.\n\nSection::::கறுப்பின் மூன்றாவது நகர்வு.\nருய் லோபஸ் முன்நகர்வில் பெரும்பாலும் கறுப்பின் மூன்றாவது நகர்வு \"3...a6\" என அமையும். அதைத் தவிரவும் செய்யப்படும் வேறு நகர்வுகள் கீழே தரப்படுகின்றன.\n"}
{"id": "141934", "url": "https://ta.wikipedia.org/wiki?curid=141934", "title": "எல்லைகளற்ற மொழிபெயர்ப்பாளர்கள்", "text": "எல்லைகளற்ற மொழிபெயர்ப்பாளர்கள்\n\nஎல்லைகளற்ற மொழிபெயர்ப்பாளர்கள் (\"Translators Without Borders\") என்பது அமெரிக்காவில் பதிவு செய்யப்பட்ட இலாபநோக்கற்ற நிறுவனம். இது மாந்தர்களுக்கு உதவும் முகமாக அமைக்கப்பட்ட இலாபநோக்கற்ற நிறுவனங்களுக்கு இலவசமாக மொழிபெயர்ப்புகள் செய்து தந்து உதவும் ஒரு நிறுவனம். இதனை 2010 இல் நிறுவினர். முன்னர் 1993 இல் \"இலெக்சலரா திரான்சிலேசன்சு\" (முன்னாள் \"யூரோட்டெக்சிட்டு\", Eurotexte) என்னும் நிறுவனத்தால் தொடங்கப்பட்ட \"Traducteurs sans frontières\" என்னும் நிறுவனத்தின் உறவு நிறுவனமாக 2010 இல் எல்லைகளற்ற மொழிபெயர்ப்பாளர்கள் நிறுவனம் தொடங்கப்பட்டது.\n\nஇந்நிறுவனம், நோபல் பரிசு பெற்ற எல்லைகளற்ற மருத்துவர்கள், யுனிசெஃபு, ஆக்ஃசுபாம், அனைத்துலக ஊனமுற்றோர் நிறுவனம் (Handicap International) போன்ற பல நிறுவனங்களுக்கு இலவசமாக மொழிபெயர்ப்புகள் செய்து தருகின்றது. உள்நாட்டுக் கலவரங்கள், உள்நாட்டுப் போர் நிகழும் இடங்களில் இருந்து வரும் பல்வேறு அறிக்கைகள், நேர்காணல்கள், முதலியவற்றை மொழிபெயர்த்துத் தருகின்றது. 2011 இல் முதல் ஆறு மாதத்திலேயே ஒரு மில்லியன் சொற்களை மொழிபெயர்த்துக் கொடையாகத் தந்துள்ளது. இதன் மதிப்பு அமெரிக்க $200,000 என்கின்றனர். \n\nஎல்லைகளற்ற மொழிபெயர்ப்பாளர்களின் நிறுவனம் அமெரிக்காவில் மாசாச்சுசெட்ஃசு மாநிலத்தில் அமைந்துள்ளது. இதன் தலைவர் இலோரி திக்கெ (Lori Thicke). இது அமெரிக்காவில் \"501(c)3\" வகை இலாபநோக்கற்ற நிறுவனம்; ஆகையால் இதற்கு நன்கொடையாக அளிக்கும் தொகைக்கு அமெரிக்காவில் வரிவிலக்கு உண்டு. \n\n\n"}
{"id": "141935", "url": "https://ta.wikipedia.org/wiki?curid=141935", "title": "பூச்சொரிதல் திருவிழா", "text": "பூச்சொரிதல் திருவிழா\n\nபூச்சொரிதல் திருவிழா (பூச்சொறிதல், பூச்சொறியல், பூச்சொரியல்) தென் மாவட்டங்களில் அமைந்துள்ள பெண்தெய்வக் கோவில்களில் கொண்டாடப்படும் திருவிழாவாகும்.\n\nSection::::பூச்சொரிதல் திருவிழா நடைபெறும் கோவில்கள்.\nஇராமநாதபுரம்,கரூர்(கரூர் மாரியம்மன்),சிவகங்கை,தஞ்சாவூர்,திருச்சி சமயபுரம் மாரியம்மன்,குளித்தலை மகாமாரியம்மன், திண்டுக்கல்கோட்டை மாரியம்மன்,புதுக்கோட்டை அரியநாச்சியம்மன், அம்மன்குறிச்சி முத்துமாரியம்மன், திருவப்பூர் முத்துமாரியம்மன், நார்த்தாமலை முத்துமாரியம்மன், புன்னைநல்லூர் மாரியம்மன், வேகுப்பட்டி ஏனமாரியம்மன், அறந்தாங்கி வீரமாகாளியம்மன், காரைக்குடி கொப்புடையநாயகி அம்மன், பிள்ளைவயல் காளியம்மன் இன்னும் பல பெண் தெய்வங்களுக்கு பூச்சொரிதல் அல்லது பூச்சொரியல் விழா மாசி, பங்குனி, சித்திரை, வைகாசி மாதங்களில் வெகு விமரிசையாக நடைபெறுகிறது.\n\nSection::::திருவிழா நிகழ்ச்சிகள்.\nவீடுகளில் காப்புக்கட்டப்படுகிறது. பெண்கள் வீதிகளை அடைத்துக் கோலமிடுகிறார்கள். உற்றார் உறவினர்கள் எல்லாம் திருவிழாவினைக் காண ஊர் விட்டு ஊர் செல்கிறார்கள். பூச்சொரிதல் விழாக்காலங்களில் ஆயிரக்கணக்கான பக்தர்கள் கோவிலில் கூடுவர். நிறைய மணமுள்ள மலர்களைக் கொணர்ந்து மூலவரான பெண் தெய்வங்கள் மேல் சொரிந்து வணங்குவர்.\n\nவிரதமிருந்து வழிபடுதல், சக்திக்கரகம் அழைத்தல், முளைப்பாரி ஊர்வலம், பால்குட ஊர்வலம், தீச்சட்டி ஏந்துதல், தீ மிதித்தல், அலகு குத்துதல் போன்ற நேர்த்திக்கடன்களும் இங்கு நிறைவேற்றப்படுகின்றன. கோவில்களில் தேரோட்டம், பூம்பல்லாக்கு, தெப்பம் போன்ற நிகழ்வுகளும் நடைபெறுகின்றன. தண்ணீர்ப்பந்தல்கள் மற்றும் அன்னதானம் எல்லாம் உண்டு.\n"}
{"id": "141937", "url": "https://ta.wikipedia.org/wiki?curid=141937", "title": "ஒருமைய வலய மாதிரி", "text": "ஒருமைய வலய மாதிரி\n\nஒருமைய வலய மாதிரி (\"Concentric zone model\") என்பது நகர்ப்புற சமூகப் பரம்பலை விளக்கும் மிகமுந்திய கோட்பாட்டு மாதிரி ஆகும். 1924 ஆம் ஆண்டில் சமூகவியலாளரான ஏர்னஸ்ட் பர்கெசு (\"Ernest Burgess\") என்பவரால் இது முன்வைக்கப்பட்டதால் இதை பர்கெசு மாதிரி என்றும் அழைப்பது உண்டு. \n\nSection::::மாதிரி.\nமானிடச் சூழலியலை அடிப்படையாகக் கொண்டு பர்கெசு உருவாக்கி சிக்காகோ நகர அமைப்புத் தொடர்பில் பயன்படுத்திப் பார்க்கப்பட்ட இந்த மாதிரியே நகரங்களில் காணப்படும் சமூகக் குழுக்களின் பரம்பல் குறித்த முதல் விளக்கம் ஆகும். இது நகர்ப்புற நிலப் பயன்பாட்டை ஒருமைய வளைய அமைப்பில் தருகிறது. இதன்படி மைய வணிகப் பகுதி நகரின் மையப் பகுதியில் இருக்க, நகரின் விரிவாக்கம் வெவ்வேறு நிலப் பயன்பாடுகளுக்கு உரிய வளையங்கள் வடிவில் இடம்பெறுகிறது. இந்த மாதிரியை, ஒரு நூற்றாண்டுக்கு முன்னர் வொன் துனென் (Von Thunen) என்பவர் உருவாக்கிய பிரதேச நிலப் பயன்பாட்டு மாதிரியின் நகர்ப்புற வடிவம் எனக் கொள்ளலாம். \n\nநகரங்களில் காணப்படுபவை என இந்த \"மாதிரி\" அடையாளம் கண்ட வலயங்கள் வருமாறு:\n\nமுன்னர் நகரை கீழ்-இடை-மேல் என்னும் பிரிவுகளாகப் பிரித்தனர். இதன்படி மைய வணிகப் பகுதி கீழ்நகரம் என்றும், வசதி படைத்தவர்கள் வாழும் குடியிருப்பு வெளிப் பகுதி மேல் நகரம் என்றும், இரண்டுக்கும் இடையில் காணப்படும் பகுதிகள் இடை நகரம் என்றும் கொள்ளப்பட்டன. மேற் சொன்ன பிரிப்பு முறையை விட ஒருமைய வலய மாதிரி விரிவானது. \n\nபர்கெசின் ஆய்வு வாடகைக் கேள்வி வளைவை அடிப்படையாகக் கொண்டது. இக் கோட்பாட்டின் கூற்றுப்படி, ஒருமைய வளையங்கள், மக்கள் நிலத்துக்குக் கொடுக்க விரும்பும் பணத்தின் அளவை அடிப்படையாகக் கொண்டவை. மேற்படி நிலத்தின் மதிப்பு அந்நிலத்தில் இடம்பெறக்கூடிய வணிக முயற்சியில் இருந்து கிடைக்கக்கூடிய இலாபத்தின் அளவில் தங்கியுள்ளது. நகரின் மையப்பகுதி அதிக வாடிக்கையாளர்களைக் கொண்டிருக்கும் என்பதால் சில்லறை வணிக முயற்சிகளுக்கு இப்பகுதி அதிக இலாபம் தரக்கூடியது. உற்பத்தி நடவடிக்கைகள் சற்றுக் குறைவான தொகையையே நிலத்துக்குத் தர விரும்புவர். தொழிலாளர்கள் இலகுவாக அணுகத் தக்கதாகவும், பொருட்களை இலகுவாக உள்ளே கொண்டுவரவும், வெளியே கொண்டு செல்லவும் கூடியதாகவும் இருப்பது உற்பத்தி முயற்சிகளுக்கு முக்கியமானது. நிலத்துக்குக் குறைவான விலையையே கொடுக்கக்கூடிய குடியிருப்பு நடவடிக்கைகள் இவற்றுக்கு வெளியே உள்ள பகுதிகளை எடுத்துக்கொள்கின்றன.\n\nSection::::குறை நிறைகள்.\nபல புவியியலாளர்கள் இந்த மாதிரி குறித்துக் கேள்வியெழுப்பி உள்ளனர். முதலாவதாக, இந்த மாதிரி ஐக்கிய அமெரிக்காவுக்கு வெளியேயுள்ள நகரங்களுக்குப் அவ்வளவு ஏற்புடையதாக இல்லை. முக்கியமாக பல்வேறு வரலாற்றுப் பின்னணிகளின் கீழ் வளர்ச்சியடைந்த நகரங்களுக்கு இம்மாதிரி பொருத்தமாக இல்லை. ஐக்கிய அமெரிக்காவில் கூட, போக்குவரத்து, தகவல் தொழில்நுட்பம் ஆகிய துறைகளில் ஏற்பட்டுள்ள முன்னேற்றம், உலகப் பொருளாதாரத்தில் ஏற்பட்டுள்ள மாற்றங்கள் என்பவை காரணமாகத் தற்காலத்தில் நகரங்கள் தற்காலத்தில் தெளிவான வலயங்களாக ஒழுங்கமைவதில்லை. \n\n\n"}
{"id": "141953", "url": "https://ta.wikipedia.org/wiki?curid=141953", "title": "எக்காளப் புழுக்கள்", "text": "எக்காளப் புழுக்கள்\n\nஎக்காளப் புழுக்கள் அல்லது பனிக்கூழ் கூம்புப் புழுக்கள் (\"Pectinariidae\") என்பவை கடலில் வாழும் கால்குறடுகளில் மிகப்பல முட்கூறுகளைக் கொண்ட (polychaete) என்ற புழுக் குடும்பத்தைச் சார்ந்தவையாகும். இவை இவற்றின் மீது மணல் குழாய்களைத் தோராயமாக 5 செமீ நீளத்திற்கு வளர்த்துக் கொள்கின்றன.\n\n\n"}
{"id": "141954", "url": "https://ta.wikipedia.org/wiki?curid=141954", "title": "பழனியப்பா நினைவு மேல்நிலைப் பள்ளி", "text": "பழனியப்பா நினைவு மேல்நிலைப் பள்ளி\n\nபழனியப்பா நினைவு மேல்நிலைப் பள்ளி என்பது தேனி மாவட்டம், பழனிசெட்டிபட்டி எனும் ஊரில் அமைந்துள்ள ஒரு தமிழ்நாடு அரசு உதவி பெறும் பள்ளி. இப்பள்ளி தேனி முதன்மைக் கல்வி மாவட்டத்தில், பெரியகுளம் கல்வி மாவட்டத்தின் கீழுள்ள பள்ளிகளுள் ஒன்றாகும். பழனிசெட்டிபட்டியிலுள்ள பழனியப்பா பாசன பரிபாலன சபை எனும் நிர்வாகத்தின் கீழ் இயங்கிக் கொண்டிருக்கும் இப்பள்ளி 1963 ஆம் ஆண்டில் உயர்நிலைப்பள்ளியாகத் தரம் உயர்த்தப் பெற்றது. பின்னர் 1988 ஆம் ஆண்டில் மேல்நிலைப்பள்ளியாகத் தரம் உயர்த்தப் பெற்றது. இப்பள்ளியின் தலைமை ஆசிரியராகத் தற்போது ரா. லதா என்பவர் இருந்து வருகிறார்.\n\nSection::::பள்ளியில் படித்தவர்கள்.\nஇப்பள்ளியில் படித்தவர்களில் சிலர்\n\n\n"}
{"id": "141960", "url": "https://ta.wikipedia.org/wiki?curid=141960", "title": "எல்லைகளற்ற என்னும் வகை நிறுவனங்கள்", "text": "எல்லைகளற்ற என்னும் வகை நிறுவனங்கள்\n\nகீழே உள்ள முழுமை பெறாத பட்டியல் இலாபநோக்கற்ற, அரசுசாராத \"எல்லைகளற்ற\" என்னும் முன்னொட்டுடன் தொடங்கும் நிறுவனங்களின் பட்டியல். இவை நோபல் பரிசுபெற்ற எல்லைகளற்ற மருத்துவர்கள் என்னும் நிறுவனத்தின் குறிக்கோள்களால் உந்தப்பட்டு அது போன்று பிற துறைகளுக்காக நிறுவப்பட்டன.\n\n\n"}
{"id": "141961", "url": "https://ta.wikipedia.org/wiki?curid=141961", "title": "அறிவியல் வளர்ச்சிப் பிணையம்", "text": "அறிவியல் வளர்ச்சிப் பிணையம்\n\nஅறிவியல் வளர்ச்சிப் பிணையம் அல்லது \"சயன்சு அண்டு டெவலப்மெண்ட்டு நெர்வொர்க்கு\" , (SciDev.Net, the Science and Development Network) என்பது ஓர் இலாபநோக்கற்ற அரசுசாரா நிறுவனம். இதன் குறிக்கோள் அறிவியல் தொழில்நுட்பம் சார்ந்த நம்பகத்தன்மை உடைய கருத்துகளை வளரும் நாடுகளில் அங்குள்ள ஆய்வாளர்கள், ஊடகவியாளர், கொள்கை உருவாக்குநர், பொதுமக்கள் குமுகத்தினர் ஆகியோருக்கு வழங்குவதாகும்.\n\nஇந்நிறுவனம் 2001 இல் நிறுவப்பட்டது. இதற்கான காரணம் வளர்ந்த செல்வம் மிகுந்த நாடுகளுக்கும், வளர முற்படும் ஏழை நாடுகளுக்கும் இடையே பெருத்த அறிவியல் சார்ந்த அறிவு இடைவெளி இருந்தது. வளரும் நாடுகள் இந்த அறிவியல் செய்திகளால் அதிகம் பயன்பெறத் தேவை உடையவர்கள், ஆனால் அறிவுச்செய்திகளை அறிவதில் பெரும் இடைவெளி இருந்தது. \" இந்நிறுவனம் (சயிடெவ்.நெட், SciDev.Net) இக்குறைபாட்டை நீக்க இலவசமாக அணுக வாய்ப்புகள் நல்குகின்றது, பட்டறைகள் நடத்துகின்றது.\n\nSection::::ஆதரவாளர், கொடை நல்குவோர், பங்குபற்றுநர்.\nஅறிவியல் வளர்ச்சிப் பிணையத்துக்கு பணம் தந்து உதவுபவர்களில் (கொடை நல்குவோரில்) கீழ்க்காண்பவர்கள் உண்டு:\n\n\nபங்காளர்கள் \nஅறிவியல் வளர்ச்சிப் பிணையம் (SciDev.Net) பற்பல உலகளாவிய,நிலப்பிரிவுசார்ந்த, நாடளாவிய நிறுவனங்களுடன் ஒத்த குறிக்கோளுடன் கூட்டுழைக்கின்றது. அவற்றுள் சில:\n\n\nஅறிவியல் வளர்ச்சிப் பிணையம் (சயிடெவ்.நெட், SciDev.Net) இத்தாலியில், திரீசிட்டியில் (Treiste) இருந்து இயங்கும் வளரும் நாடுகளுக்கான வளர்ச்சிக்கான அறிவியல் உயர்கல்விமன்றம் (TWAS, the Academy of Sciences for the Developing World) என்பதோடும் தொடர்புடையது.\n\n"}
{"id": "141965", "url": "https://ta.wikipedia.org/wiki?curid=141965", "title": "குடிமைப்பட்ட கால இந்தியா", "text": "குடிமைப்பட்ட கால இந்தியா\n\nகுடிமைப்பட்ட கால இந்தியா அல்லது காலனிய இந்தியா (\"Colonial India\") என்று வணிகம் மற்றும் ஆளுமை மூலமாக ஐரோப்பிய குடியேற்றவாத ஆதிக்கத்தில் இருந்த இந்திய துணைக்கண்டத்தின் பகுதிகள் குறிப்பிடப்படுகின்றன. இந்தியாவில் காலடி வைத்த முதல் ஐரோப்பிய அதிகாரமாக 327–326 ஆண்டுகளில் படையெடுத்த அலெக்சாந்தரின் இராணுவத்தைக் கூறலாம். வடமேற்கில் அலெக்சாந்தர் நிறுவிய சிற்றரரசுகள் அவர் வெளியேறிய சிறிது காலத்திலேயே நசித்தன. தென்னிந்திய சேர, சோழ, பாண்டிய இராச்சியங்களுடன் ரோமானியர்கள் கடல்வழியே வணிகத் தொடர்பு கொண்டிருந்தபோதும் தங்கள் குடியேற்றங்களை இங்கு அமைக்கும் அல்லது நிலப்பகுதியை கைப்பற்றும் வேட்கையின்றி இருந்தனர். இந்தியாவிற்கும் ஐரோப்பாவிற்கும் இருந்த நறுமணப்பொருள் வணிகம் உலக பொருளாதாரத்தின் அச்சாக அமைந்திருந்தது; இந்த வணிகமே ஐரோப்பியர்களின் கடல்வழித் தேடல்களுக்கு உந்துசக்தியாக இருந்தது.\n\nபதினைந்தாம் நூற்றாண்டின் இறுதியில் போர்த்துக்கல்லைச் சேர்ந்த வாஸ்கோ ட காமா முதல் ஐரோப்பியராக ஆப்பிரிக்காவைச் சுற்றிக்கொண்டு இந்தியாவின் மேற்கு கடற்கரையில் கோழிக்கோட்டை அடைந்தார்.அவர் அந்த நகரத்தில் வணிகம் புரிய சாமூத்திரி ராசாவிடம் உரிமை பெற்றார். வணிகப் போட்டியால் மற்ற ஐரோப்பிய நாடுகளும் ஒன்றன்பின் ஒன்றாக இந்தியாவில் வெவ்வேறு இடங்களில் வந்திறங்கி தமது வணிக நிறுவனங்களை நிறுவின. டச்சு,இங்கிலாந்து, பிரான்சு, டேனிசு நாட்டினர் பதினேழாம் நூற்றாண்டின் துவக்கத்தில் தங்கள் வணிக மையங்களை நிறுவியிருந்தன.பதினெட்டாம் நூற்றாண்டில் முகலாயப் பேரரசு பிரிவுகளால் உடைந்ததாலும் மராத்தா பேரரசு மூன்றாம் பானிபட் போருக்குப் பின்னர் வலு இழந்தமையாலும் இந்தியாவில் ஓர் நிலைகுலைந்த சூழல் ஏற்பட்டிருந்தது. இந்தக் காலகட்டத்தில் வலுவற்ற இந்திய குறுமன்னர்களும் அவர்களுக்கிடையே நிலவிய பிணக்குகளும் ஐரோப்பியர்களுக்கு \"நட்பு பாராட்டி\" சலுகைகளைப் பெறவும் நில உரிமைகள் கைப்பற்றவும் எளிதாக அமைந்தது.\n\nபதினெட்டாம் நூற்றாண்டின் இறுதிகளில் பிரித்தானியர்களும் பிரான்சியர்களும் தங்கள் ஆதிக்கத்தை நிலைநிறுத்த தங்கள் \"நட்பான\" மன்னர்கள் மூலமும் நேரடியாகவும் சண்டைகளில் ஈடுபட்டனர்.1799இல் திப்பு சுல்தானின் தோல்வி பிரெஞ்சு ஆதிக்கத்திற்கு தடையாக அமைந்தது. இதனைத் தொடர்ந்து பத்தொன்பதாம் நூற்றாண்டில் பிரித்தானியர்கள் தங்கள் ஆதிக்கத்தை தீபகற்பத்தின் பெரும்பாலான பகுதிகளுக்கு விரிவுபடுத்தினார்கள். பத்தொன்பதாம் நூற்றாண்டின் நடுவிலேயே பிரித்தானியர்கள் முழுமையான இந்தியாவிலும் நேரடியாகவோ மறைமுகமாகவோ ஆதிக்கம் செலுத்தி வந்தனர்.பிரித்தானிய இந்தியா பிரித்தானிய இராச்சியத்தின் மிகக்கூடுதலான மக்கள்தொகை மற்றும் மதிப்பு மிக்க மாநிலப்பகுதிகளைக் கொண்டிருந்த காரணத்தால் \"பிரித்தானிய மணிமகுடத்தில் ஓர் வைரம்\" என்று அழைக்கப்பட்டது.\n\n\n\n"}
{"id": "141969", "url": "https://ta.wikipedia.org/wiki?curid=141969", "title": "கொங்கு நாட்டின் புகழ்பெற்ற கால்நடைச் சந்தைகள்", "text": "கொங்கு நாட்டின் புகழ்பெற்ற கால்நடைச் சந்தைகள்\n\nகொங்கு நாட்டின் கால்நடைச் சந்தைகள் (\"மாட்டுத்தாவணிகள்\") மிகவும் புகழ் பெற்றவையாகும். கொங்கு நாட்டில் குறிப்பிட்ட சில ஊர்களில் தொன்றுதொட்டு வருடத்துக்கு ஒரு முறை நடக்கும் தேர் திருவிழாவில் வெளியூர்களிலிருந்து மாடுகள் கொண்டு வந்து விற்பனை செய்வதற்கு ஏதுவாகக் கால்நடைச் சந்தைகள் (மாட்டுத்தாவணிகள்) தொடங்கி நடைபெற்று வருகின்றன. ஒவ்வொரு தமிழ் மாதத்திலும் கொங்கு நாட்டின் பல பகுதிகளில் கால்நடைச் சந்தைகள் நடக்கின்றன - சித்திரையில் கண்ணபுரம், ஆனியில் அத்திக்கோம்பை (ஒட்டன்சத்திரம்), ஆடியில் தொப்பம்பட்டி (பழனி) மற்றும் அந்தியூர் ஆவணியில் கோபிசெட்டிப்பாளையம் போன்ற இடங்களில் கால்நடைச் சந்தைகள் கூடும்.\nSection::::அத்திக்கோம்பை கால்நடைச் சந்தை.\nதிண்டுக்கல் மாவட்டம் ஒட்டன்சத்திரம் அருகே உள்ள அத்திக்கோம்பை \"உச்சிமகாளியம்மன் கோவில்\" திருவிழாவை முன்னிட்டு ஒவ்வொரு வருடமும் ஆனி மாதம் கால்நடைச் சந்தை (மாட்டுத்தாவணி) நடைபெறுவது உண்டு. இந்த மாட்டுச் சந்தை ஒரு வாரம் நடைபெறும். இந்த மாட்டுச் சந்தையில் பல மாவட்டங்களில் இருந்து நூற்றுக்கணக்கான மாடுகள் விற்பனைக்கு வருவதுண்டு உழவுக்குப் பயன்படும் காளைகள், ரேக்ளா பந்தயக் காளைகள், ஜெர்சி இன பசு மாடுகள், குதிரைகள், ஆடுகள் எல்லாம் இங்கு விற்பனையாகின்றன. காளை மாடுகள் ரூபாய் 50000/- முதல் 130000/- வரை விலை போனதாம். \nSection::::அந்தியூர் கால்நடைச் சந்தை.\nஈரோடு மாவட்டம் அந்தியூர் \"குருநாதசாமி கோவில்\" திருவிழாவை முன்னிட்டு ஒவ்வொரு வருடமும் ஆடி மாதம் புகழ் பெற்ற கால்நடைச் சந்தை (மாட்டுத்தாவணி) நடைபெறுவது உண்டு. கோவில் திருவிழாவையொட்டி நடைபெறும் இந்தச் சந்தை ஒரு வாரம் முதல் பத்து நாட்கள் வரை தொடர்ந்து நடத்தப்படும். இந்தத் திருவிழாவில் அந்தியூரைச் சுற்றியுள்ள பகுதிகளான அம்மாப்பேட்டை, கோபி, பவானி, பர்கூர், ஜரத்தல் மட்டுமல்லாது கர்நாடகம், கேரளா, ஆந்திரா, ராஜஸ்தான், குஜராத் போன்ற வெளி மாநிலங்களிலிருந்தும் கால்நடை வளர்ப்போர்கள் வந்து கலந்துகொள்கிறார்கள். இப்பகுதிகளிலிருந்து கறவை, உழவு, சிந்து, நாட்டு மாடுகள் விற்பனைக்கு வருவதுண்டு..\nSection::::கண்ணபுரம் கால்நடைச் சந்தை.\nதிருப்பூர் மாவட்டம் வெள்ளகோவில் அருகே ஓலப் பாளையம், கண்ணபுரம் மாரியம்மன் கோவில் தேர்த்திருவிழாவை முன்னிட்டு ஒவ்வொரு வருடமும் சித்திரை மாதம் புகழ் பெற்ற கால்நடைச் சந்தை (மாட்டுத்தாவணி) நடைபெறுவது உண்டு. கண்ணபுரம் மாரியம்மன் கோவில் தேர்த்திருவிழா ஒவ்வொரு வருடமும் சித்திரை மாதத்தில் பூச்சாட்டுதலுடன் தொடங்கும். கோவில் திருவிழாவையொட்டி நடைபெறும் இந்தச் சந்தை ஒரு வாரம் முதல் பத்து நாட்கள் வரை தொடர்ந்து நடத்தப்படும். ஒவ்வொரு வருடமும் காங்கயம் காளைகள், பசு மாடுகள் குதிரைகள் மற்றும் ஜமுனா பேரி ஆடுகளும் விற்பனைக்கு வருவதுண்டு.\nSection::::கோபிசெட்டிபாளையம் கால்நடைச் சந்தை.\nஈரோடு மாவட்டம் கோபிச்செட்டிபாளையத்தில் ஒவ்வொரு வருடமும் ஆவணி மாதம் புகழ் பெற்ற கால்நடைச் சந்தை (மாட்டுத்தவணி) நடைபெறுவது உண்டு. இந்தச் சந்தை ஒரு வாரம் முதல் பத்து நாட்கள் வரை தொடர்ந்து நடத்தப்படும். கோபிச்செட்டிபாளையத்தைச் சுற்றியுள்ள பகுதிகளிலிருந்து கறவை, உழவு, சிந்து, நாட்டு மாடுகள் விற்பனைக்கு வருவதுண்டு.\nSection::::தொப்பம்பட்டி கால்நடைச் சந்தை.\nதிண்டுக்கல் மாவட்டம் பழநி அருகே உள்ள தொப்பம்பட்டி \"அங்காளம்மன் கோவிலில்\" நடைபெறும் ஆடிப்பெருக்கு திருவிழாவை முன்னிட்டு ஒவ்வொரு வருடமும் ஆடி மாதம் கால்நடைச் சந்தை (மாட்டுத்தாவணி) நடைபெறுவது உண்டு. இந்தச் சந்தை ஐந்து நாட்கள் தொடர்ந்து நடத்தப்படும். காங்கயம், பொள்ளாச்சி, தாராபுரம், ஒட்டன்சத்திரம், உசிலம்பட்டி, உடுமலை உள்ளிட்ட இடங்களில் இருந்து அதிகளவில் கால்நடைகள் வருவதுண்டு. இங்கு இரண்டு லட்சம் ரூபாய் விலையில் காங்கயம் காளைகள் விற்கப்பட்டதாகத் தெரிகிறது.\n"}
{"id": "141977", "url": "https://ta.wikipedia.org/wiki?curid=141977", "title": "காய்மறை விளையாட்டு", "text": "காய்மறை விளையாட்டு\n\nகாய்மறை விளையாட்டு சங்ககால மகளிர் விளையாட்டுகளில் ஒன்று. \n\nஅண்மையகால விளையாட்டுகளில் கிச்சுக்கிச்சுத் தம்பலம் விளையாட்டைப் போன்றது இது. \n\nஆயத்தாரோடு விளையாடிய பெண் ஒருத்தி புன்னைமரக் காயை மணலில் மறைத்து விளையாடியிருக்கிறாள். விளையாடியபின்னர் அந்தக் காயை மண்ணுக்குள்ளேயே விட்டுவிட்டு விளையாட்டு ஆயம் சென்றுவிட்டது. மழை பொழிந்ததும் அது முளைத்து வளர்ந்ததாம். அதனைப் பார்த்த வளர்ப்பு அன்னை காயை எடுக்க மறந்து விட்டுவிட்ட தன் மகளுக்கு அந்த புன்னைமுளைக் கன்று 'தங்கை' உறவு என்று கூறிவைத்தாள். தலைவி அதனை நம்பி அன்றுமுதல் அந்தப் புன்னைமுளைக் கன்றை தான் உண்ணும் பாலை ஊற்றி வளர்த்துவந்தாளாம். அவள் பருவம் எய்திய காலத்தில் அவளது காதலன் அவளைத் தழுவ வந்தபோது அந்த புன்னைமரத்தைக் காட்டி \"தங்கை பார்க்கிறாள். தழுவாதே\" என்றாளாம். \n\nஇந்தச் செய்தியைக் கூறும் பாடலிலிருந்து அவர்கள் அக்காலத்தில் விளையாடிய விளையாட்டை உணர்ந்துகொள்ள முடிகிறது.\n"}
{"id": "141980", "url": "https://ta.wikipedia.org/wiki?curid=141980", "title": "காய்கறிகளின் பட்டியல்", "text": "காய்கறிகளின் பட்டியல்\n\n\n\n\n\n\n\n\n\n\nSection::::பிற.\nspring onion\ncelary\nleaks\nbrocolli"}
{"id": "141987", "url": "https://ta.wikipedia.org/wiki?curid=141987", "title": "அரசர் (சதுரங்கம்)", "text": "அரசர் (சதுரங்கம்)\n\nஅரசன் (ஆங்கிலம்: \"King\") அல்லது இராசா என்பது சதுரங்கத்தில் மிகவும் முக்கியமான காய் ஆகும். சதுரங்கத்தில் இரு போட்டியாளர்களிடமும் தலா ஒரு ராஜா வீதம் மொத்தம் இரண்டு ராஜாக்கள் காணப்படும். சதுரங்க விளையாட்டின் இலக்கே போட்டியாளரின் ராஜாவைத் தப்பிக்க எந்த வழியும் இன்றிச் சிக்க வைப்பதேயாகும். ஒரு போட்டியாளரின் ராஜாவைக் கைப்பற்றுவதற்கான அச்சுறுத்தல் விடுக்கப்பட்டால் அது முற்றுகை எனப்படும். அப்போட்டியாளர் அடுத்த நகர்வில் கைப்பற்றுவதற்கான அச்சுறுத்தலை நீக்கியே ஆக வேண்டும். அவ்வாறு நீக்க முடியா விட்டால், அந்நிலை இறுதி முற்றுகை எனப்படும். அத்தோடு, மற்றைய போட்டியாளருக்கு வெற்றியும் கிடைக்கும். ராஜா என்பது மிகவும் முக்கியமான காய் என்றாலும் பொதுவாக, விளையாட்டின் இறுதிப் பகுதி வரை பலவீனமான காய் ஆகும்.\n\nSection::::நகர்வு.\nபோட்டியின் ஆரம்பத்தில் வெள்ளையின் ராஜா முதலாவது வரிசையில் ராணியின் வலப் பக்கத்தில் வைக்கப்பட்டிருக்கும். கறுப்பு ராஜா வெள்ளை ராஜாவுக்கு நேர் எதிரே எட்டாவது வரிசையில் வைக்கப்பட்டிருக்கும். சதுரங்கக் குறியீட்டின்படி, வெள்ளை ராஜா \"e1\"இலும் கறுப்பு ராஜா \"e8\"இலும் வைக்கப்பட்டிருக்கும்.\n\nஒரு ராஜா எந்தத் திசையிலும் (செங்குத்தாக அல்லது கிடையாக அல்லது குறுக்காக) ஒரு பெட்டி நகர முடியும். ஆனால், நகர்வதற்கு முயற்சிக்கும் பெட்டியில் தோழமையான காய் காணப்பட்டால் அல்லது அப்பெட்டிக்கு நகர்வதால் ராஜா முற்றுகைக்கு ஆளாக நேரிடும் என்றால் அப்பெட்டிக்கு நகர முடியாது. ஒருபோதும் இரண்டு ராஜாக்கள் அருகருகே உள்ள பெட்டிகளுக்குள் வர முடியாது. ராஜாவும் கோட்டையும் இணைந்து கோட்டை கட்டுதல் என்ற விசேட நகர்வையும் செய்ய முடியும்.\n\nSection::::கோட்டை கட்டுதல்.\nகோட்டையுடன் இணைந்து ராஜா கோட்டை கட்டுதல் என்ற விசேட நகர்வைச் செய்ய முடியும். இந்த நகர்வில் ராஜா இரண்டு கோட்டைகளுள் ஏதேனும் ஒன்றை நோக்கி இரண்டு பெட்டிகள் செல்ல, கோட்டை ராஜா கடந்து வந்த பெட்டிக்குச் செல்லும். கோட்டை கட்டுதல் செய்யும் வரை ராஜாவோ கோட்டையோ நகர்த்தப்படாமலும் அவற்றுக்கிடையே உள்ள பெட்டிகளுள் எந்தவொரு காயும் இல்லாமலும் ராஜா முற்றுகையில் இல்லாமலும் ராஜா கடந்து செல்லும் பெட்டியோ அல்லது சென்று அடையும் பெட்டியோ எதிரியின் தாக்குகைக்கு உட்படாமலும் இருந்தால் மாத்திரமே கோட்டை கட்டுதல் செய்ய முடியும்.\n\nSection::::நிலைகள்.\nSection::::முற்றுகையும் இறுதி முற்றுகையும்.\nஒரு போட்டியாளரின் ராஜா தாக்குதலின் கீழ் இருந்தால் அது முற்றுகை எனப்படும். அப்போது, மற்றைய போட்டியாளர் முற்றுகையைத் தவிர்க்க வேண்டும். அதற்கு மூன்று வழிகள் உள்ளன. அவையாவன:-\n\nஇவற்றுள் ஏதேனும் ஒன்றையாவது செய்ய முடியாவிடின், ராஜா இறுதி முற்றுகைக்கு ஆளாகி, போட்டியாளர் தோல்வி அடைவார்.\n\nSection::::சாத்தியமான நகர்வற்ற நிலை.\nபோட்டியாளரால் ஏற்றுக்கொள்ளக்கூடிய நகர்வு ஒன்றைச் செய்ய முடியாமலும் ராஜா முற்றுகையில் இல்லாமலும் இருந்தால் அந்நிலை சாத்தியமான நகர்வற்ற நிலை எனப்படும். சாத்தியமான நகர்வற்ற நிலை ஏற்பட்டால் போட்டி சமநிலையில் முடியும். வெல்வதற்கு மிகவும் சிறிய வாய்ப்புக் கொண்ட அல்லது வாய்ப்பு இல்லாத போட்டியாளர் ஒருவர் சாத்தியமான நகர்வற்ற நிலையை ஏற்படுத்தப் பெரும்பாலும் முயல்வார். இதன் மூலம் அவர் தோல்வியைத் தவிர்த்துக் கொள்ள முடியும்.\n\nSection::::ஒருங்குறி.\nஒருங்குறியில் ராஜாவுக்கு இரண்டு குறியீடுகள் உள்ளன.\n"}
{"id": "141990", "url": "https://ta.wikipedia.org/wiki?curid=141990", "title": "நண்பன் (2012 திரைப்படம்)", "text": "நண்பன் (2012 திரைப்படம்)\n\nநண்பன் என்பது 2012 இல் வெளிவந்த தமிழ்த் திரைப்படம் ஆகும். இந்த திரைப்படத்தில் விஜய், ஜீவா, ஸ்ரீகாந்த் ஆகியோர் நடித்துள்ளனர். இப்படத்தை ஷங்கர் இயக்கியுள்ளார். இத்திரைப்படம் த்ரீ இடியட்ஸ் (2009) என்ற ஹிந்தி படத்தின் மீளுருவாக்கம் ஆகும். இத்திரைப்படத்தின் மூலம் விஜயின் திரைப்படத்திற்கு முதன் முறையாக ஹாரிஸ் ஜெயராஜ் இசையமைக்கின்றார்..\n\n\nSection::::படப்பிடிப்பு.\nஇதன் படப்பிடிப்பு ஊட்டியில் தொடங்கியது. பிறகு தேராதூன்,ஐரோப்பா, அந்தமான், கோயம்பத்தூர் மற்றும் சென்னையில் நடைபெற்றது. பாடல் காட்சிகள் லண்டனில் படமாக்கப்பட்டது. படப்பிடிப்பு முழுவதுமாக அக்டோபரில் நிறைவடைந்தது. மொத்தம் 8 மாதகாலம் படப்பிடிப்பு நடைபெற்றது.\n\nSection::::வெளியீடு.\nநண்பன் ஜனவரி 12,2012 வெளியாகியது. பிரெஞ்சு மொழியின் துணை உரை() உடன் பிரான்சு நாட்டில் வெளியாகும் முதல் தமிழ் திரைப்படம் என்னும் பெருமை நண்பன் படத்தையே சேரும். தற்போதய தமிழக அரசின் திட்டத்தின் படி வரிவிலக்கு பெற்ற முதல் படம் நண்பன் என்பது குறிப்பிடத்தக்கது.\n\nSection::::ஆல் இசு வெல்.\nஆல் இசு வெல் (All is Well) என்பது இந்த திரைப்படத்தில் பஞ்சவன் பாரிவேந்தனாக நடித்த விஜய் பேசிய வசனமாகும். இந்த வசனம் ஏற்கனவே இந்தி மொழியில் வெளிவந்த 3 இடியட்சு திரைப்படத்திலும் கூறப்பட்டது.\n\nSection::::விளக்கம்.\nஆல் இஸ் வெல் என்பது எல்லாம் நல்லதுக்கே என்பதைக் குறிக்கின்றது. அனைத்தும் நல்லதாகவே நடக்கும் என்ற நேர் மனப்பாங்கை ஏற்படுத்தும் எனத் திரைப்படத்தில் குறிப்பிடப்படுகின்றது. அவ்வாறு சொல்வதன் மூலம் பிரச்சினைகள் சரியாகி விடும் என்றில்லை. ஆனாலும் பிரச்சினைகளைச் சந்திப்பதற்கான துணிவைப் பெற்றுக் கொள்ள முடியும் என்றும் திரைப்படத்தில் கூறப்படுகின்றது.\n\nSection::::பாடல்கள்.\n\"ஹார்ட்டிலே பேட்டரி...\" என்ற நண்பன் திரைப்படப் பாடலிலும் \"ஆல் இஸ் வெல்...\" என்ற 3 இடியட்ஸ் திரைப்படப் பாடலிலும் பயன்படுத்தப்பட்டுள்ளது.\n\n"}
{"id": "141991", "url": "https://ta.wikipedia.org/wiki?curid=141991", "title": "காவல்துறை மோதல் கொலைகள்", "text": "காவல்துறை மோதல் கொலைகள்\n\nகாவல்துறை மோதல் (ஆங்கிலம்:Police encounter) என்பது தெற்காசியாவில் குறிப்பாக இந்தியாவில் சட்டத்திற்கு புறம்பான கொலைகளுக்கு ஒரு தகுதிச் சொல்வழக்காக பயன்பாட்டில் உள்ளது.\n\nபோலி மோதல் (Fake Encounter) என்பது காவல்துறை அல்லது ஆயுதம் தாங்கிய படைகளால் ஒரு வழக்கில் தொடர்புடையதாக கருதப்படும் சந்தேக நபர்கள் காவல்துறை காவலில் இருக்கும்போது அல்லது அவர்கள் ஆயுதமற்ற நிலையில் இருக்கும்போது அல்லது அதிகாரிகளிடம் சரணடைந்த நிலையில் கொல்லப்படுகின்றனர். கொல்லப்பட்டதற்கான காரணமாக கொல்லப்பட்டவர்கள் துப்பாக்கி மற்றும் பிற ஆயுதங்கள் கொண்டு அதிகாரிகளை தாக்க முனைந்ததாகவோ, தாக்கியதாகவோ, அதனால் தற்காப்புக்காக சுட்டுக்கொன்றாக கூறுகின்றனர். படுகொலை செய்யப்பட்ட நபரின் அருகில் ஆயுதங்களை கிடத்தி அல்லது சடலத்தின் அருகில் துப்பாக்கி போன்றவற்றை வைத்து தங்களது தரப்பு வாதத்தை முன்வைக்கின்றனர். சில நேரங்களில் காவல்துறை கைதுசெய்த நபர் தப்பிக்க முயற்சித்ததாகவும் அதனால் சுட நேர்ந்ததாகவும் கூறப்படுகிறது. இதுபோன்ற கொலைகளை சட்டமும் நீதிமன்றங்களும் ஏற்றுக்கொள்வதில்லை. \n\n1990ம் 2000க்கும் இடைப்பட்ட காலத்தில் மும்பை காவல்துறை நிழல்உலக தாதாக்களை ஒழிப்பதற்காக மோதல்படுகொலைகளை நிகழ்த்தியது. இப்படுகொலைகளை நடத்தும் காவல்துறை அதிகாரிகள் 'மோதல் சிறப்பதிகாரிகள்' என்று அழைக்கப்படுவதுண்டு. இப்படுகொலைகள் வேகமான நீதியை பெற்றுத்தருவதாக ஒரு சிலர் ஆதரித்தாலும், மனித உரிமைகள் மீறப்படுவதாக மனித உரிமை அமைப்புகள் கண்டனம் தெரிவிக்கின்றன.\n\nSection::::தமிழகம்.\nதமிழகத்தில் காவல்துறை மோதல்கள் நிகழ்ந்துள்ளன. வங்கிக்கொள்ளையர்களாக சந்தேகிக்கப்பட்டு பீகார், மற்றும் ஒடிசா மாநிலத்தைச் சேர்ந்த ஐந்து இளைஞர்கள் காவல்துறை மோதலில் கொல்லப்பட்டுள்ளனர். இவ்வழக்கில் சிபிஐ விசாரணை கோரி உயர்நீதிமன்றத்தில் புகழேந்தி என்பவர் மனு செய்தார். இது தொடர்பாக தமிழக காவல்துறை டிஜிபி, சென்னை மாவட்ட ஆட்சியர், மாவட்ட போலீஸ் கண்காணிப்பாளர் ஆகியோர் விளக்கம் அளிக்க தேசிய மனித உரிமைகள் ஆணையம் தாக்கீது அனுப்பியது. \n\n"}
{"id": "141992", "url": "https://ta.wikipedia.org/wiki?curid=141992", "title": "சத்யேந்திர பிரசன்னோ சின்ஹா", "text": "சத்யேந்திர பிரசன்னோ சின்ஹா\n\nஎஸ். பி. சின்ஹா எனப்படும் சத்யேந்திர பிரசன்னோ சின்ஹா (\"Satyendra Prasanno Sinha, 1st Baron Sinha 1863-1928\" ) பிரித்தானிய இந்தியாவின் 'ஆளுநர் செயற்குழு'வின் சட்ட உறுப்பினரான முதல் இந்தியர் என்ற பெருமை பெற்றவர். வங்காள அரசின் சட்ட ஆலோசகராகப் பணியாற்றியவர். இங்கிலாந்து அரசால் 'நைட்' பட்டம் பெற்ற இந்தியர். பிரித்தானிய அரசியலறிஞர்களுக்கே ஆலோசனை சொல்லக்கூடிய இந்தியர் என்ற பெருமை பெற்றவர்.\n\nSection::::இளமை.\n1864-ஆம் ஆண்டு வங்காளத்திலுள்ள ரெய்ப்பூர் கிராமத்தில் நிலக்கிழாராக இருந்த சீதாகண்ட சின்ஹா என்பவருக்கு இளைய மகனாகப் பிறந்தார். இளமையிலேயே செல்வக் குடும்பத்தில் பிறந்தவர் வங்காளத்தில் பிரசிடென்சி கல்லூரியில் தனது கல்லூரிப் படிப்பை முடித்தார். சட்ட உயர்கல்வி பயில 1881-ல் இங்கிலாந்து சென்று 'பாரிஸ்டர்' பட்டம் பெற்ற சின்ஹா, அங்கேயே 1886 முதல் வழக்குரைஞர் தொழிலைத் தொடங்கினார். பின்னர் கொல்கத்தா வந்த சின்ஹா தனது வழக்குரைஞர் தொழிலைத் தொடர்ந்தார்.\n\n1880 -ல் மகதத்தைச் சேர்ந்த கோவிந்த மோகினி மித்தர் என்பவரைத் திருமணம் செய்து கொண்டார். இருவரும் சதாரன் பிரம்ம சமாஜத்தில் (Sadharan Brahmo Samaj) இணைந்து தொண்டாற்றினர்.\n\nSection::::பணிகள்.\nமிகத்திறமை வாய்ந்த சின்ஹா 1903-ல் வங்காள அரசின் சட்ட ஆலோசகராக (Standing Counsel) நியமிக்கப்பட்டார். ஐந்தாண்டுகளில் தலைமை வழக்குரைஞராக உயர்ந்தார். 1909-ல் கவர்னர் ஜெனரல் செயற்குழுவின் சட்ட உறுப்பினராக நியமிக்க்கப்பட்டார். இந்தியப் பத்திரிக்கைச் சட்டத்தின் மீதான கருத்து வேறுபாடு காரணமாக 1910-ல் அப்பதவியிலிருந்து விலகினார். ஆனால் அரசு இவரை சமாதானப்படுத்திப் பதவியில் நீடிக்கச் செய்தது. 1896 முதல் 1919 வரை இந்திய தேசிய காங்கிரசின் உறுப்பினராகவும் இருந்தார்.\n\nSection::::சிறப்பு.\n1914-ல் இவருக்கு இங்கிலாந்து அரசால் நைட்(Knight) பட்டம் தரப்பட்டது. 1917-ல் முதல் பிரித்தானிய அமைச்சரவையின் ஆலோசனைக் கூடத்தில் கலந்து கொண்டார். முதல் உலகப்போருக்குப் பின்னர் பாரிசில் கூட்டப்பட்ட ஐரோப்பிய அமைதி மாநாட்டில் இந்தியாவின் சார்பாக சின்ஹா கலந்து கொன்டார். அதே ஆண்டில் இந்தியாவிற்கான பாராளுமன்ற துணைச் செயலாளராக நியமணம் பெற்றர். இப்பதவி வகித்த முதல் இந்தியர் இவரே. 1920-ல் பீகார் மற்றும் ஒரிசா முதல் ஆளுநராகவும் நியமிக்கப்பட்டர். தொடர்ந்து 1925-ல் பிரித்தானிய இந்தியப் பேரரசின் தனி ஆலோசனைக் குழுவின் உறுப்பினராக அவர் நியமிக்கப்பட்டார்.\n\nSection::::உசாத்துணை.\nசிராசுத்தீன், 'இந்திய அரசியலமைப்பு வரலாறு', வெற்றிபதிப்பகம்.\n"}
{"id": "141993", "url": "https://ta.wikipedia.org/wiki?curid=141993", "title": "ஆரைத்துண்டு மாதிரி", "text": "ஆரைத்துண்டு மாதிரி\n\nஆரைத்துண்டு மாதிரி (sector model) என்பது ஒரு நகர நிலப்பயன்பாட்டு மாதிரி ஆகும். இது பொருளியலாளரான ஓமெர் ஓயிட் (Homer Hoyt) என்பவரால் 1939 ஆம் ஆண்டில் முன்வைக்கப்பட்டது. இதனால் இம்மாதிரியை ஓயிட் மாதிரி என்றும் அழைப்பதுண்டு. இது நகர வளர்ச்சிக்கான ஒருமைய வலய மாதிரியின் ஒரு வேறுபட்ட வடிவம் எனலாம். இது வெளிநோக்கிய நகர வளர்ச்சிக்கு இடமளிப்பது, இதனைப் பயன்படுத்துவதில் உள்ள பயன்களுள் ஒன்று. இது ஒரு எளிமையான மாதிரி என்பதால் சிக்கலான நகர நிலப் பயன்பாட்டுத் தோற்றப்பாடுகளோடு நோக்கும்போது இந்த மாதிரியின் ஏற்புடைமை ஒரு வரையறைக்கு உட்பட்டதாகவே உள்ளது.\n\nSection::::விளக்கம்.\nமைய வணிகப் பகுதியொன்று இருப்பதை ஏற்றுக்கொண்ட ஓயிட், பல்வேறு வலயங்கள், தொடர்வண்டிப் பாதைகள், நெடுஞ்சாலைகள், இது போன்ற பிற போக்குவரத்து வழிகள் போன்றவற்றைப் பின்பற்றி வெளிப்புறமாக வளர்ச்சியடைகின்றன என முன்மொழிந்தார். சிக்காகோ நகரத்தை எடுத்துக்காட்டாகக் கொண்டால், உயர் வகுப்பினரின் குடியிருப்புக்கள் மைய வணிகப் பகுதிக்கு வடக்கே, மேற்படி செயற்பாட்டுக்குப் பொருத்தமான மிச்சிகன் ஏரியின் கரையோரமாக வளர்ச்சியடைவதும், தொழிற்சாலைகள் தொடர்வண்டிப் பாதையை அண்டித் தெற்கு நோக்கி ஆரைத்துண்டு வடிவில் வளர்வதும் மேற்கூறியவாறான வளர்ச்சிகள் ஆகும்.\n\nஇந்த மாதிரியை உருவாக்கும்போது, குறைந்த வருவாயினரின் வீடுகள் தொடர்வண்டிப் பாதைகளுக்கு அண்மையில் அமைவதையும், வணிக நிறுவனங்கள் வணிகப் பாதைகளுக்கு அருகாக வளர்ந்து செல்வதையும் கவனித்தார். தொடர்வண்டிப் பாதைகள், துறைமுகங்கள், டிராம் வண்டி வழிகள் போன்ற போக்குவரத்துப் பாதைகள் கூடிய அணுகு தன்மையை அடையாளம் கண்டுகொண்ட ஓயிட், நகரங்கள், மைய வணிகப் பகுதியில் இருந்து தொடங்கி, ஆப்புருவக் கோலங்கள் வடிவில் முதன்மையான போக்குவரத்துப் பாதைகளை அண்டி வளர்ச்சி அடைகின்றன என்னும் கோட்பாட்டை உருவாக்கினார்.\n\nSection::::பொருத்தப்பாடு.\nஇந்த மாதிரி, ஏராளமான பிரித்தானிய நகரங்களுக்குப் பொருந்துகிறது. எடுத்துக் காட்டாக, டைன் நதியை அண்டி அமைந்த நியூகாசில் நகரம், இம் மாதிரியுடன் நியாயமான அளவு சரியாகப் பொருந்தி வருகிறது. இத்தகைய நகரங்கள், போக்குவரத்து வசதிகளே மட்டுப்படுத்தும் காரணிகளாக அமைந்த ஒரு காலகட்டத்தைச் சேர்ந்தவையாக இருப்பதே இப்பொருத்தப்பாட்டுக்குக் காரணமாக இருக்கலாம். பழைய நகரங்கள் கூடிய அளவு ஓயிட் மாதிரிக்கும், அண்மைக்காலத்தில் உருவான நகரங்கள் பர்கெசுவின் மாதிரிக்கும் பொருத்தமாக அமைவதை ஒரு பொது விதியாகக் கொள்ளலாம்.\n\n"}
{"id": "141998", "url": "https://ta.wikipedia.org/wiki?curid=141998", "title": "போர்த்துகேய இந்தியா", "text": "போர்த்துகேய இந்தியா\n\nஇந்தியாவின் போர்த்துகேய அரச சார்பாண்மை (\"Portuguese Viceroyalty of India\", போர்த்துகேயம்: Vice-Reino da Índia Portuguesa) என்றும் பின்னர் போர்த்துக்கேய இந்தியா (போர்த்துகேயம்: Estado Português da Índia) என்றும் இந்தியாவில் இருந்த போர்த்துக்கல்லின் குடியேற்றப் பகுதிகள் அனைத்தும் அறியப்பட்டன.\n\nபோர்த்துகேய மாலுமி வாஸ்கோ ட காமா இந்தியாவிற்கு கடல்வழி கண்டறிந்து ஆறு ஆண்டுகளுக்குள்ளாகவே போர்த்துகேய அரசு 1505இல் கொச்சியில் தனது முதல் அரச சார்பாண்மையராக (வைசுராய்) \"பிரான்சிசுகோ டெ அல்மீடியா\"வை நியமித்தது. 1752ஆம் ஆண்டு வரை \"போர்த்துகேய இந்திய அரசில் \" இந்தியப் பெருங்கடலில் இருந்த அனைத்து போர்த்துக்கேய குடியேற்றங்களும் அடங்கி இருந்தது; இது தெற்கு ஆப்பிரிக்காவிலிருந்து தெற்கு ஆசியா வரை பரவியிருந்தது. இதன் தலைமைப் பொறுப்பில் அரச சார்பாண்மையரோ ஆளுனரோ இருந்தனர். 1510 முதல் கோவா இதன் தலைநகராயிற்று. 1752இல் மொசாம்பிக் தனி அரசாகப் பிரிந்தது. 1844இல் போர்த்துகேய இந்திய அரசு மக்காவு, திமோர் மற்றும் இந்தோனேசிய சோலார் ஆகியவற்றின் ஆட்சியை நிறுத்திக்கொண்டது. மலபாருடன் தன்னாட்சியை குறுக்கிக் கொண்டது.\n\n1947ஆம் ஆண்டு பிரித்தானிய இந்தியாவின் விடுதலையின்போது இந்தியாவின் மேற்கு கடலோரத்தில் கோவா, தமன், தியூ மற்றும் உட்புறத்தில் அமைந்த தாத்ரா, அவேலி ஆகிய பிறநாடுசூழ் பகுதிகளைக் கொண்டிருந்தது. பொதுப்பயன்பாட்டில் போர்த்துக்கேய பகுதிகளை அனைத்தும் உள்ளடக்கி கோவா என்றும் அறியப்படுகிறது. 1954ஆம் ஆண்டில் தாத்ரா மற்றும் நகர் அவேலிப் பகுதிகளை 1954ஆம் ஆண்டு இழந்தது. 1961ஆம் ஆண்டில் மற்ற மூன்று பகுதிகளும் இந்திய இராணுவ நடவடிக்கையால் கைப்பற்றப்படன. ஆனால் இதனை போர்த்துக்கல் 1975 வரை ஏற்றுக்கொள்ளவில்லை. கார்னேசன் பூ புரட்சி மற்றும் ஏகாதிபத்திய இசுதடோ நோவோ ஆட்சியின் வீழ்ச்சிக்குப் பிறகே இந்த இணைப்பை ஏற்றுக்கொண்டது.\n\n"}
{"id": "142005", "url": "https://ta.wikipedia.org/wiki?curid=142005", "title": "லட்சுமி ஹோம்ஸ்ட்ராம்", "text": "லட்சுமி ஹோம்ஸ்ட்ராம்\n\nலட்சுமி ஹோம்ஸ்ட்ராம் (Lakshmi Holmström 1935 - மே 6, 2016) பிரித்தானியா தமிழ் எழுத்தாளர். நவீனத் தமிழ்ப் புனை கதைகள், கவிதைகளை ஆங்கிலத்தில் மொழிபெயர்த்துத் தமிழின் சிறப்பை உலகறியச் செய்து வந்தவர். மௌனி, புதுமைப்பித்தன், சுந்தர ராமசாமி, அசோகமித்திரன், ந. முத்துசாமி, அம்பை, பாமா, இமையம் போன்றவர்களின் படைப்புகளை மொழிபெயர்த்தவர். சுந்தர ராமசாமியின் \"குழந்தைகள் பெண்கள் ஆண்கள்\" என்ற புதினத்தையும் ஆங்கில மொழியாக்கம் செய்துள்ளார்.\n\nஇங்கிலாந்து, கனடா, இந்தியா, இலங்கை ஆகிய நாடுகளில் மொழிபெயர்ப்புப் பட்டறைகளை நடத்தித் தமிழ் ஆக்கங்களை ஆங்கிலத்தில் மொழிபெயர்ப்புச் செய்வதற்குப் புதியவர்களை ஊக்குவிப்பதில் பெரும் பங்காற்றி வந்தவர். தமிழ்க் கவிதைகளைத் தமிழிலும் ஆங்கிலத்திலும் லண்டனிலும் பிற இடங்களிலும் தமிழரல்லாதவர்கள் மத்தியில் வாசித்துக் காட்டியுள்ளார். சிலப்பதிகாரம், மணிமேகலை ஆகிய இரு காவியங்களையும் வசன நடையில் ஆங்கிலத்தில் எழுதி வெளியிட்டிருக்கிறார். நவீன தமிழ் இலக்கியங்கள் பற்றியும் பல கட்டுரைகளை ஆங்கில இதழ்களில் எழுதியுள்ளார்.\n\n\n"}
{"id": "142012", "url": "https://ta.wikipedia.org/wiki?curid=142012", "title": "குளோரோஃபார்ம்", "text": "குளோரோஃபார்ம்\n\nகுளோரோஃபார்ம் (\"chloroform\") என்னும் கரிமச் சேர்மத்தின் வாய்பாடு: CHCl. நான்கு குளோரோ மீத்தேன்களில் குளோரோஃபார்மும் ஒன்றாகும். நிறமற்ற, மணமியங்களைப் போன்று இனிய மணமுடைய, தண்ணீரைவிட அடர்த்தியான திரவ நிலையிலுள்ள இந்த டிரைகுளோரோ மீத்தேன் ஓரளவிற்கு தீங்கானதாகக் கருதப்படுவதால், ஆண்டுதோறும் குளோரோஃபார்ம் பல மில்லியன் டன்கள் டெஃப்லான் மற்றும் குளிர் பதனூட்டிகளின் முன்னோடியாகத் தயாரிக்கப்பட்டாலும், குளிர் பதனூட்டிகளில் இதன் உபயோகம் படிப்படியாக விலக்கிக் கொள்ளப்படுகின்றது. குளோரோஃபார்ம் முதன் முதலாக 1831-ஆம் ஆண்டு தயாரிக்கப்பட்டது. எடின்பர்க் பல்கலைக்கழகத்தைச் சேர்ந்த இசுகாட்லாந்து மருத்துவர் சர் ஜேம்ஸ் சிம்சன் முதலில் குளோரோஃபார்மை 1853-ஆம் ஆண்டில் மயக்க மருந்தாக உபயோகப்படுத்தினார்.\n\n"}
{"id": "142020", "url": "https://ta.wikipedia.org/wiki?curid=142020", "title": "பிராமணம்", "text": "பிராமணம்\n\nபிராமணங்கள் வேத மந்திரங்களுக்கான விளக்கவுரையுடன் எழுதப்பட்ட பகுதிகள் ஆகும். வேதங்களில் உள்ள துதிப்பாடல்களுக்குரிய உரைநடை நூல்கள் எனலாம். சமயச் சடங்குகள், வேள்விகள் பற்றிய விளக்கங்களும், பலியிடுவது பற்றியும், அவற்றைச் செய்யும் முறைகளும் உள்ளன. புரோகிதர்களுக்கு சரியான வழியைக் காட்ட இவை பெரிதும் உதவுகின்றன. ஒவ்வொரு வேதத்துடனும் இணைக்கப்பட்டுள்ள இவை இந்து வேத இலக்கியத்தின் ஒரு பகுதியாகக் கருதப்படுகின்றன. \n\nகுறிப்பாக, சரியான முறையில் சடங்குகளைச் செய்வதற்கான விளக்கங்களுக்காகவும், வேதச் சடங்குகளின் குறியீட்டுப் பொருள் விளக்கத்துக்காகவும் பிராமணங்கள் சிறப்புப் பெறுகின்றன. வெவ்வேறு வேதங்களில் காணப்படும் பிராமணங்களில் அமைப்புக்களில் ஒத்த தன்மை இல்லை. சில பிராமணங்களின் பகுதிகளாக ஆரண்யகங்கள் அல்லது உபநிடதங்கள் காணப்படுகின்றன.\n\nஒவ்வொரு வேதச் சிந்தனைப் பிரிவும் தமக்கெனப் பிராமணங்களைக் கொண்டுள்ளன. பண்டைக்கால இந்தியாவில் ஏராளமான பிராமணங்கள் இருந்தன. இவற்றுட் பல இன்று அழிந்துபோய்விட்டன. தற்காலத்தில் 19 பிராமணங்கள் முழுமையாகக் கிடைக்கின்றன. \n\nபிராமணங்களும், அவற்றைச் சார்ந்த பிற வேத நூல்களும், பல நூற்றாண்டுகாலம் வாய்வழியாகவே கடத்தப்பட்டு வந்த பின் இறுதியாக எப்போது தொகுக்கப்பட்டன என்பது சர்ச்சைக்குரியதாகவே உள்ளது. இவற்றுள் மிகப் பழையவை பொகாமு 900 எனக் கணித்துள்ளனர். சதபத பிராமணம் போன்ற பிந்திய பிராமணங்கள் பொகாமு 700 காலத்தை அண்டித் தொகுக்கப்பட்டிருக்கலாம். ஜான் கொண்டா என்பாரது கருத்துப்படி வேதங்கள், பிராமணங்கள், ஆரண்யகங்கள், முந்திய உபநிடதங்கள் என்பவற்றின் இறுதித் தொகுப்பு பௌத்தத்துக்கு முந்திய காலத்திலேயே (பொகாமு 600) நிறைவு பெற்றிருக்கக்கூடும்.\n\nSection::::பிராமணங்களின் பட்டியல்.\nஒவ்வொரு பிராமணமும், நான்கு வேதங்களுள் ஏதாவது ஒன்றுடனும், குறித்த வேதத்தின் ஒரு சிந்தனைப் பிரிவுடனும் தொடர்பு கொண்டுள்ளது. \n\n\n\n\n\n"}
{"id": "142021", "url": "https://ta.wikipedia.org/wiki?curid=142021", "title": "ஈரோ ஓண்டா கரிசுமா சீ. எம். ஆர்.", "text": "ஈரோ ஓண்டா கரிசுமா சீ. எம். ஆர்.\n\nஈரோ ஓண்டா கரிசுமா சீ. எம். ஆர். (ஆங்கிலம்: \"ஹீரோ ஹோண்டா கரிஸ்மா ஜீ. எம். ஆர்.\") என்பது ஹீரோ மோட்டோ கார்ப்பால் உற்பத்தி செய்யப்பட்ட விசையுந்து ஆகும். கரிஸ்மா ஆர். விசையுந்திற்கும் கரிஸ்மா ஜீ. எம். ஆர். விசையுந்துக்கும் அவற்றின் இயந்திரங்களில் வித்தியாசம் இல்லை. சீர்வடிவம், முகப்பு விளக்கு, விரைவுமானி, பின் பக்க வட்டில் முட்டு என்பனவற்றிலேயே வித்தியாசங்கள் உள்ளன.\n"}
{"id": "142028", "url": "https://ta.wikipedia.org/wiki?curid=142028", "title": "காலாள் (சதுரங்கம்)", "text": "காலாள் (சதுரங்கம்)\n\nகாலாள் (ஆங்கிலம்: \"Pawn\") அல்லது சிப்பாய் என்பது சதுரங்கத்தில் உள்ள ஒரு காய் ஆகும். சிப்பாய்கள் அதிகமாக இருந்தாலும் (பெரும்பாலும்) அவை பலவீனமானவை ஆகும். சிப்பாய்கள் வரலாற்று ரீதியாக, காலாட் படையைக் குறிக்கின்றன. சதுரங்கத்தில் இரு போட்டியாளர்களிடமும் தலா எட்டுச் சிப்பாய்கள் வீதம் மொத்தம் 16 சிப்பாய்கள் காணப்படும். போட்டியின் ஆரம்பத்தில் வெள்ளைச் சிப்பாய்கள் \"a2\", \"b2\", \"c2\", \"d2\", \"e2\", \"f2\", \"g2\", \"h2\" ஆகிய பெட்டிகளிலும் கறுப்புச் சிப்பாய்கள் \"a7\", \"b7\", \"c7\", \"d7\", \"e7\", \"f7\", \"g7\", \"h7\" ஆகிய பெட்டிகளிலும் வைக்கப்படும்.\n\nதனிச் சிப்பாய்கள் அவை உள்ள நிரலின் மூலம் அடையாளப்படுத்தப்படும். உதாரணமாக வெள்ளையின் \"f\"-சிப்பாய் என்பதைக் கூறலாம். இது வெள்ளை ராஜாவின் மந்திரிச் சிப்பாய் என்றும் அழைக்கப்படுவதுண்டு. ஆனால், இவ்வாறு பயன்படுத்தப்படுவது குறைவு. கோட்டைச் சிப்பாய் (\"a\" அல்லது \"h\" நிரல்), குதிரைச் சிப்பாய் (\"b\" அல்லது \"g\" நிரல்), மந்திரிச் சிப்பாய் (\"c\" அல்லது \"f\" நிரல்), ராணிச் சிப்பாய் (\"d\" நிரல்), ராஜாச் சிப்பாய் (\"e\" நிரல்), நடுச் சிப்பாய் (\"d\" அல்லது \"e\" நிரல்) என்றும் சிப்பாய்களை அழைப்பதுண்டு.\n\nSection::::நகர்வு.\nசிப்பாய்கள் ஏனைய காய்களை விட நகர்வில் வித்தியாசமானவை. ஏனைய காய்களைப் போல், சிப்பாய்களால் பின்புறமாக நகர முடியாது. சாதாரணமாக, ஒரு சிப்பாயால் அதற்கு முன்னே ஒரு பெட்டி நகர முடியும். ஆனாலும் ஒரு சிப்பாயின் முதல் நகர்வில் அதனால் இரண்டு பெட்டிகள் முன்னே செல்ல முடியும். ஆனால், சிப்பாய்க்கு முன்னுள்ள இரண்டு பெட்டிகளில் ஏதேனும் ஒன்றிலாவது ஏதேனுமொரு காய் இருப்பின் சிப்பாயை இரண்டு பெட்டிகள் முன்னே நகர்த்த முடியாது. மேலுள்ள படத்தில் \"c4\"இலுள்ள சிப்பாய் \"c5\"இற்குச் செல்ல முடியும். ஆனாலும் \"e2\"இலுள்ள சிப்பாய் \"e3\"இற்கோ \"e4\"இற்கோ செல்ல முடியும்.\n\nSection::::கைப்பற்றுதல்.\nமற்றைய காய்களைப் போல் இல்லாமல், சிப்பாயால் அது நகரும் பாதையிலேயே கைப்பற்ற முடியாது. ஒரு சிப்பாயால் குறுக்காகவே கைப்பற்ற முடியும். அதாவது, முன்னே உள்ள பெட்டிக்கு இடது, வலது பக்கங்களில் உள்ள பெட்டிகளில் உள்ளவற்றில் ஏதேனும் ஒன்றினையே கைப்பற்ற முடியும். இடப் பக்கம் உள்ள படத்தில் சிப்பாய் கறுப்புக் கோட்டையையோ கறுப்புக் குதிரையையோ கைப்பற்ற முடியும்.\n\nசிப்பாய் வழிமடக்குதல் மூலமும் போட்டியாளரின் சிப்பாயைக் கைப்பற்ற முடியும். இந்த முறையின்படி கைப்பற்றுவதற்குப் போட்டியாளரின் சிப்பாய் ஒரே நகர்வில் இரண்டு பெட்டிகள் நகர்ந்திருக்க வேண்டும். அந்தச் சிப்பாய்க்கு முன்னேயுள்ள பெட்டி மற்றைய போட்டியாளரின் சிப்பாயின் தாக்குதலுக்கு உட்பட்டிருக்க வேண்டும். அப்போது அடுத்த நகர்விலே மற்றைய போட்டியாளரால் அச்சிப்பாயைக் கைப்பற்ற முடியும். அடுத்த நகர்வில் வழிமடக்குதலைச் செய்யத் தவறினால், பிறகு அதனைச் செய்ய முடியாது.\nSection::::அதிகார உயர்வு.\nசதுரங்கப் பலகையின் எதிர்ப் பக்கத்தின் இறுதி வரிசை (மற்றைய போட்டியாளரின் முதல் வரிசை) வரை செல்லும் சிப்பாய்க்குப் போட்டியாளரின் விருப்பத்துக்கேற்ப அதே நிறத்தில் ராணி, கோட்டை, மந்திரி, குதிரை என்பவற்றுள் ஏதேனுமொன்றாக அதிகார உயர்வு வழங்கப்படும். மற்றைய போட்டியாளரின் அடுத்த நகர்வுக்கு முன்னதாகவே சிப்பாய் இருந்த இடத்தில் புதிய காய் வைக்கப்பட்டு விடும்.\n\nஅதிகார உயர்வுக்குக் காய்களைத் தேர்ந்தெடுப்பதற்கு எந்த வரையறையும் இல்லை. ஒரு போட்டியாளர் எட்டுச் சிப்பாய்களுக்கும் அதிகார உயர்வை வழங்குவதன் மூலம் பத்துக் குதிரைகளையோ, பத்துக் கோட்டைகளையோ, பத்து மந்திரிகளையோ, ஒன்பது ராணிகளையோ கொண்டிருக்க முடியும். ஆனால், இவ்வாறு நடப்பதற்கான வாய்ப்பு மிகவும் குறைவு. ஆனாலும் 1927இல் ஜொசே ராவுல் காப்பபிளான்காவுக்கும் அலெக்சாண்டர் அலெஹினுக்கும் இடையே நடைபெற்ற போட்டியில் 65ஆவது நகர்விலிருந்து 66ஆவது நகர்வு வரை அவர்கள் இருவருமே தலா இரண்டு ராணிகளை வைத்திருந்தனர். சில சதுரங்கப் பலகைகள் இன்னுமொரு ராணியை மேலதிகமாகக் கொண்டிருந்தாலும் பெரும்பாலான சதுரங்கப் பலகைகள் அவ்வாறு கொண்டிருப்பதில்லை. ஆகவே, சதுரங்கப் பலகையில் இன்னுமொரு ராணியை அதிகார உயர்வின் மூலம் பெற நேரிட்டால் அதற்குப் பதிலாகக் கோட்டையைத் தலைகீழாக வைப்பதுமுண்டு. இந்தப் பிரச்சினை கணினியில் விளையாடும் சதுரங்கத்தில் ஏற்படாது.\n\nSection::::வகைகள்.\nSection::::தனிப்படுத்தப்பட்ட சிப்பாய்.\nஅருகே உள்ள நிரல்களிலுள்ள சிப்பாய்கள் ஒன்றுக்கொன்று தாக்குகையிலும் பாதுகாப்பிலும் ஆதரவு வழங்க முடியும். ஆனால், அருகே உள்ள எந்தவொரு நிரலிலும் தோழமையான சிப்பாய்கள் இல்லாத சிப்பாய் தனிப்படுத்தப்பட்ட சிப்பாய் என அழைக்கப்படும்.\n\nவலது புறத்திலுள்ள படத்தில், கறுப்பு \"d5\"இல் ஒரு தனிப்படுத்தப்பட்ட சிப்பாயைக் கொண்டுள்ளது. ராஜாக்களையும் சிப்பாய்களையும் தவிர ஏனைய காய்கள் அனைத்தும் கைப்பற்றப்பட்டால், ஆட்டத்தின் இறுதியில் தனிப்படுத்தப்பட்ட சிப்பாயைக் கொண்டிருத்தல் கறுப்புக்குப் பாதகமாக அமையும்.\n\nSection::::கடந்த சிப்பாய்.\nஅதிகார உயர்வுக்கான பாதையில் எந்த எதிரிச் சிப்பாயாலும் தடுக்கவோ கைப்பற்றவோ முடியாத நிலையில் உள்ள சிப்பாய் கடந்த சிப்பாய் எனப்படும். வலப் பக்கத்திலுள்ள படத்தில் வெள்ளை \"c5\"இல் பாதுகாக்கப்பட்ட கடந்த சிப்பாய் ஒன்றைக் கொண்டுள்ளது. ஆனால், கறுப்போ \"h5\" தனிப்படுத்தப்பட்ட கடந்த சிப்பாயைக் கொண்டுள்ளது.\n\nஇந்தப் படத்தில் காய்களின் நிலைமை ஏறத்தாழச் சமனாக உள்ளன. இரண்டு போட்டியாளர்களும் தலா ஒரு ராஜாவையும் மூன்று சிப்பாய்களையும் கொண்டுள்ளனர். ராஜாக்களின் நிலையும் சமனாக உள்ளது. ஆனாலும் பாதுகாக்கப்பட்ட கடந்த சிப்பாயின் பலத்துடன் வெள்ளையால் போட்டியில் வெல்ல முடியும். கறுப்பு ராஜாவால் தனிமைப்படுத்தப்பட்ட \"h\"-சிப்பாயைக் காக்கவும் வெள்ளையின் \"c\"-சிப்பாய் அதிகார உயர்வு பெறுவதைத் தவிர்க்கவும் முடியாது. அவற்றுள் ஏதேனும் ஒன்றை மாத்திரமே செய்ய முடியும். ஆகவே, வெள்ளை \"h\"-சிப்பாயைக் கைப்பற்றி வெல்ல முடியும்.\n\nSection::::இரட்டடுக்குச் சிப்பாய்.\nசிப்பாய் மூலம் கைப்பற்றுதலை மேற்கொண்ட பின்னர், ஒரு போட்டியாளர் ஒரே நிரலில் இரண்டு சிப்பாய்களைக் கொண்டிருக்க முடியும். அவ்விரு சிப்பாய்களும் இரட்டடுக்குச் சிப்பாய்கள் எனப்படும். ஓர் இரட்டடுக்குச் சிப்பாய் மற்றைய இரட்டடுக்குச் சிப்பாயைப் பாதுகாத்துக் கொள்ளாது. அத்தோடு, இரண்டு இரட்டடுக்குச் சிப்பாய்களையும் அருகே உள்ள நிரலில் உள்ள சிப்பாயால் பாதுகாக்க முடியாது. மேலும் முன்னே உள்ள இரட்டடுக்குச் சிப்பாய் பின்னே உள்ள இரட்டடுக்குச் சிப்பாயின் முன்னேற்றத்தைத் தடுக்கும். ஆகவே, இரட்டடுக்குச் சிப்பாய்கள் பலவீனமானவை. மிகவும் அரிதாக ஒரே நிரலில் மூன்று சிப்பாய்களும் காணப்படும். அவை மூவடுக்குச் சிப்பாய்கள் எனப்படும்.\nSection::::தவறான கோட்டைச் சிப்பாய்.\nசதுரங்க விளையாட்டின் இறுதிக் கட்டத்தில் ராஜாவுடன் கோட்டைச் சிப்பாயையும் மந்திரியையும் மாத்திரம் கொண்டிருக்க முடியும். கோட்டைச் சிப்பாய் அதிகார உயர்வுக்காகச் செல்ல வேண்டிய பெட்டியை மந்திரியால் தாக்குகைக்கு உட்படுத்த முடியாமல் போனால், போட்டி சமநிலையில் முடிவதற்கான வாய்ப்பும் உண்டு. அவ்வாறான சிப்பாய் தவறான கோட்டைச் சிப்பாய் எனப்படும்.\n\nSection::::ஒருங்குறி.\nஒருங்குறியில் சிப்பாய்க்கு இரண்டு குறியீடுகள் உள்ளன.\n"}
{"id": "142032", "url": "https://ta.wikipedia.org/wiki?curid=142032", "title": "கோழிக் கறி", "text": "கோழிக் கறி\n\nகோழி உலகின் கோழியினங்களில் மிகவும் பரவலான ஓர் வகையாகும், மற்றும் கோழிக்கறியாக பல நாடுகளிலும் பண்பாடுகளிலும் பல்வேறு வகைகளில் உணவாக சமைக்கப்படும் ஒன்றாகும்.\n\nSection::::வரலாறு.\nதற்கால கோழி பல்லாண்டுகளுக்கு முன்னர் இந்தியத் துணைக்கண்டத்தின் வடபகுதிகளில் இருந்த சிவப்பு காட்டுக்கோழி மற்றும் சாம்பல் காட்டுக்கோழிகளிலிருந்து வந்தவை ஆகும்.\n\nகி.மு 600களில் பாபிலோனின் ஓவியங்களிலேயே கோழிக்கறி சித்தரிக்கப்பட்டுள்ளது. சங்க இலக்கியங்களில் வீட்டில் கோழி வளர்க்கும் குறிப்புகள் உள்ளன. கோழியும் வெங்காயமும் பாலில் வேகவைக்கப்பட்டு சர்க்கரை,நறுமணப்பொருட்களுடன் ஐரோப்பாவில் \"வெள்ளை உணவு\" (Blancmange) என பரிமாறப்பட்டது.\n\nஇரண்டாம் உலகப் போரின்போது ஐக்கிய அமெரிக்காவில் மாட்டிறைச்சியும் பன்றி இறைச்சியும் அரிதான காரணத்தால் கோழிக்கறி நுகர்வு கூடியது. ஐரோப்பாவிலும் 1996இல் பித்தப்பசு நோய் பயத்தால் மாட்டிறைச்சியை விட கூடுதலாக கோழிக்கறி நுகரப்பட்டது.\n\nSection::::வளர்ப்பு.\nதற்கால கோழி வகைகள் இறைச்சிக்காகவே வளர்க்கப்படுகின்றன. ஒரு கோழிக்கு கொடுக்கப்படும் உணவிற்கும் அது கொடுக்கும் இறைச்சிக்கும் உள்ள தொடர்பு முக்கியமாகிறது. ஐக்கிய அமெரிக்காவில் மிகப் பரவலான வகைகளாக கார்னிஷ் மற்றும் வெள்ளை ராக் வகைகள் உள்ளன.\n\nஉணவிற்காக வளர்க்கப்படும் கோழிகள் \"கறிக்கோழிகள்\" என அழைக்கப்படுகின்றன. பெரும்பாலும் இவை இளவயதிலேயே கொல்லப்படுகின்றன. கோழி வறுவலுக்கு எட்டு வாரங்களிலிருந்து 12 வாரங்களில் கொல்லப்படுகின்றன. விரைநீக்கப்பட்ட சேவல்கள் கொழுப்புமிக்கதும் கூடுதலாகவும் இறைச்சியைத் தருகின்றன. இவை நடுக்காலங்களில் மிகவும் விரும்பி உண்ணப்பட்டன.\n\nSection::::உடல்நலக் கேடுகள்.\nகோழி இறைச்சியில் மற்ற சிவப்பு இறைச்சிகளைவிட, எடையின் சதவீதமாக அளக்கும்போது, இரண்டு முதல் மூன்று மடங்கு கூடுதலாக பல்நிறைவுறா கொழுப்பு கொண்டுள்ளது.\n\nகோழியின் இறைச்சியில் (விரைநீக்கப்பட்ட சேவல்கள் நீங்கலாக) பொதுவாக கொழுப்புக் குறைவாகும். அதன் தோலில்தான் கொழுப்பு அடர்த்தியாக உள்ளது. குறைந்த கொழுப்பு உண்பவர்கள் கோழித்தோலை அகற்றிட வேண்டும். சமைக்கும் விதமும் கோழிக்கறி எந்தளவிற்கு உடல்நலத்திற்கு ஊறு விளைவிக்கும் என்பதை தீர்மானிக்கிறது. தோல் நீக்கி நீராவியில் வேகவைத்த உணவு உடல்நலத்திற்கு உகந்ததாகவும் மாறுபக்க கொழுப்புள்ள எண்ணெய்களில் வறுத்தெடுத்த கோழிக்கறி ஊறு விளைவிப்பதாகவும் கருதப்படுகிறது.\n\nஅண்மைக்காலங்களில் பறவைக் காய்ச்சல் பரவலுக்கு கோழி உண்பது காரணமாக அமைந்துள்ளது.\n\n"}
{"id": "142060", "url": "https://ta.wikipedia.org/wiki?curid=142060", "title": "மலேசிய மொழி", "text": "மலேசிய மொழி\n\nபகாசா மலேசியா (Bahasa Malaysia) அல்லது மலேசிய மொழி (மலாய்) என்பது மலேசியாவின் அதிகாரப்பூர்வமான தேசிய மொழி ஆகும். மலேசிய மொழி, இந்தோனேசிய மொழியின் சொற்களில் 80 விழுக்காட்டு இணைச் சொற்களாகக் கொண்டது. இந்த மொழியை மலேசியா, சிங்கப்பூர், புருணை, தென் தாய்லாந்து, போன்ற நாடுகளில் உள்ள மக்களில் ஏறக்குறைய இரண்டு கோடி பேர் பயன்படுத்துகின்றனர்.\n\nSection::::வரலாறு.\n1957ஆம் ஆண்டு, மலேசிய அரசியலமைப்பின் 152ஆம் பிரிவின்படி, மலாய் மொழி அதிகாரப்பூர்வமான மொழியாகப் பிரகடனம் செய்யப்பட்டது. 1986 லிருந்து 2007 வரை ’பகாசா மலேசியா’ எனும் சொல் வழக்கு ’பகாசா மலாயு’ என்று மாற்றம் செய்யப்பட்டது. இப்போது மறுபடியும் ’பகாசா மலேசியா’ என்று பழைய நிலைக்கு கொண்டு செல்லப்பட்டது. பகாசா மலேசியா மொழியைச் சாதாரண நடைமுறையில் பகாசா அல்லது BM என்று அழைக்கிறார்கள்.\n\nSection::::பயன்பாடு.\nமேற்கு மலேசியாவில் 1968ஆம் ஆண்டும் கிழக்கு மலேசியாவில் 1974ஆம் ஆண்டு மலேசிய மொழி, ஒரே அதிகாரப்பூர்வ மொழியானது. இருப்பினும், வர்த்தகத்துறை, உயர்நீதிமன்றங்களில் ஆங்கில மொழி தொடர்ந்து பயன்படுத்தப்பட்டு வருகிறது. சீன, தமிழ் மொழிகளை மற்ற சமூகத்தவரும் பயன்படுத்தி வருகின்றனர்.\n\n"}
{"id": "142061", "url": "https://ta.wikipedia.org/wiki?curid=142061", "title": "எண்ணுண்மி", "text": "எண்ணுண்மி\n\nஎண்ணுண்மி அல்லது \"பைட்டு\" அல்லது \"பைட்\" அல்லது \"பைற்\" (\"Byte\") என்பது தகவல் தொழில்நுட்பத்தில் 8 பிட்டுகள் கொண்ட ஓர் அலகு ஆகும். கணனியின் ஆரம்பகாலம் முதல் பைட்டு ஒரு தனி எழுத்தை குறி ஏற்ற பயன்பட்டு வருகிறது. இதனால் கணனி கட்டுமான அடிப்படை பதிவகத்தின் அடிப்படை அலகாக இது பயன்பட்டு வருகிறது.\n\nபைட்டு ஆனது எப்பொதுமே கணனி வன்பொருளின் மீது தங்கி உள்ளது, இதற்கென ஒரு வரையறுக்கப்பட்ட ஒர் அளவு இல்லை. பயன்பாட்டுக்கு இலகுவாக 8 பிட்டுக்களை ஒரு பைட்டு ஆக கொளவதனால், இரண்டின் அடுக்குகளான 0 இலிருந்து 255 வரை பைட்டக கொள்ளக்கூடியதாக உள்ளது. நுண்செயலக வடிவமைப்பளர்கள் பைட்டிலுள்ள பிட்டுக்களின் எண்ணிக்கையை தத்தமது கணனி கட்டுமானத்திற்கேற்ப வடிவமைத்து வந்தாலும் பெரும்பாலான பிரபல்யமான கணனி கட்டுமானங்கள் 8 பிட்டுக்களையே பைட்டுக்களாக பாவித்து வருகின்றனர்.\n"}
{"id": "142062", "url": "https://ta.wikipedia.org/wiki?curid=142062", "title": "ஒன்பதாம் நாள் போர் (குருச்சேத்திரப் போர்)", "text": "ஒன்பதாம் நாள் போர் (குருச்சேத்திரப் போர்)\n\nமகாபாரதத்தில் நடைபெற்ற குருச்சேத்திரப் போரின் ஒன்பதாம் நாள் போர் குறித்த தகவல்கள் இங்கு தரப்படுகின்றன.\n\nSection::::முக்கிய அம்சங்கள்.\nஒன்பதாவது நாள் அபிமன்யுவிற்கும் அலம்பசனுக்கும் பெரும்போர் நடந்தது. அலம்பசன் தனது தேரினை இழந்து போர்க்களத்தை விட்டு ஓடினான். \n\nசாத்தியகிக்கும் அசுவத்தாமனுக்கும் பெரும்போர் நடந்தது.\nதுரோணர் அருச்சுனனை எதிர்த்தார்.\n\nபீஷ்மரை எதிர்த்த பாண்டவர்களை விரட்டியடிக்க துச்சாதனனை துரியோதனன் அனுப்பினான். பாண்டவர் படையில் கடும் சேதத்தை பீஷ்மர் விளைவித்தார்.\n\nSection::::உசாத்துணை.\nசக்கரவர்த்தி இராஜகோபாலாச்சாரி எழுதிய மகாபாரதம் (வியாசர் விருந்து); வானதி பதிப்பகம், முப்பத்து எட்டாம் பதிப்பு, நவம்பர் 2009.\n"}
{"id": "142070", "url": "https://ta.wikipedia.org/wiki?curid=142070", "title": "பதிவகம்", "text": "பதிவகம்\n\nகணனி கட்டுமானத்தின் மைய செயலகத்தில் உள்ள சிறிய அளவிலான சேமிப்பிடமே பதிவகம் ஆகும். இவை பிரதான நினைவகத்திலுள்ள அலகுகளை சுட்டப்படுவதிலும் பார்க்க வேறு விதத்தில் சுட்டப்படுகின்றன, அத்துடன் பிரதான நினைவகத்திலும் பார்க்க மிக விரைவான தேவைகளுக்காக பயன்படுத்தப்படுகின்றன.\n"}
{"id": "142073", "url": "https://ta.wikipedia.org/wiki?curid=142073", "title": "நிலப் பயன்பாடு", "text": "நிலப் பயன்பாடு\n\nநிலப் பயன்பாடு (Land use) என்பது, நிலங்களை மனிதப் பயன்பாடுகளுக்கு உட்படுத்துவதைக் குறிக்கும். இயற்கைச் சூழல்களையும், காட்டுப் பகுதிகளையும் வயல்கள், புல்வெளிகள், குடியிருப்புக்கள் போன்றவையாக மாற்றுவதற்கான மேலாண்மை, திருத்தம் ஆகியவற்றை நிலப்பயன்பாடு உட்படுத்துகிறது. \"குறிப்பிட்ட நிலப்பகுதியொன்றில், உற்பத்தி செய்தல், மாற்றுதல், பேணுதல் போன்றவற்றுக்காக மனிதர் முன்னெடுக்கும் ஒழுங்குகள், நடவடிக்கைகள், உள்ளீடுகள்\" என்பதே நிலப்பயன்பாடு என வரைவிலக்கணம் கூறப்படுகிறது.\n\nSection::::நிலப் பயன்பாடும் ஒழுங்கு விதிகளும்.\nநிலப் பயன்பாட்டு நடவடிக்கைகள் உலகின் பல்வேறு பகுதிகளில் வெவ்வேறு விதமாக உள்ளன. நிலத்தைப் பயன்படுத்துவதன் மூலம் கிடைக்கப்பெறும் உற்பத்திப் பொருட்கள், பயன்கள் என்பவை குறித்தும், இவ்வாறான உற்பத்திப் பொருட்களையும், பயன்களையும் உருவாக்குவதற்கு மனிதரால் எடுக்கப்படும் மேலாண்மை நடவடிக்கைகள் குறித்தும் நிலப் பயன்பாடு என்னும் விடயம் அக்கறை காட்டுகிறது. 1990 ஆம் ஆண்டின் நிலைவரப்படி உலகில் 13% நிலப்பகுதி வேளாண்மைக்கு உகந்ததாக உள்ளது. இவற்றுடன் 26% புல்வெளிகளாகவும், 32% காடுகளாகவும், 1.5% நகர்ப்புறப் பகுதிகளாகவும் உள்ளன.\nபல ஆண்டுகளுக்கு முன் ஆல்பர்ட் குட்டன்பர்க் கூறியபடி, நகரத் திட்டமிடலின் மொழியில் நிலப் பயன்பாடு என்பது முக்கியமானதொரு சொல் ஆகும். பொதுவாக, நிலப் பயன்பாட்டுத் திட்டமிடல் அரசியல் அதிகார நிறுவனங்களாலேயே மேற்கொள்ளப்படுகின்றன. நிலப் பயன்பாட்டு முரண்பாடுகளைத் தவிர்ப்பதற்காக நிலப் பயன்பாட்டை ஒழுங்குபடுத்துவதும் இத் திட்டமிடலின் நோக்கமாகும். நிலப் பயன்பாட்டுத் திட்டங்கள் நில ஒதுக்கீடுகளூடாகவும், அரசாணைகள், ஒழுங்குவிதிகள் போன்றவற்றைப் பயன்படுத்துவது மூலமும் நிறைவேற்றப் பெறுகின்றன.\n\nSection::::நிலப் பயன்பாடும் சூழலும்.\nநிலப் பயன்பாடும், நில மேலாண்மைச் செயற்பாடுகளும் நீர், நிலம், ஊட்டப் பொருட்கள், தாவரங்கள், விலங்குகள் போன்ற இயற்கை வளங்கள் மீது பெரும் தாக்கத்தைக் கொண்டுள்ளன. நிலப் பயன்பாட்டுத் தகவல்களை, உவர்த்தன்மை, நீரின் தரம் என்பவை தொடர்பான இயற்கை வள மேலாண்மைப் பிரச்சினைகளுக்குத் தீர்வு காண்பதற்குப் பயன்படுத்த முடியும். எடுத்துக்காட்டாக, காடழிப்பு அல்லது மண்ணரிப்பு ஏற்பட்ட இடங்களில் உள்ள நீர்நிலைகளில் காணப்படும் நீரின் தரம், காடுகள் உள்ள பகுதியின் நீர்நிலைகளில் உள்ள நீரின் தரத்திலும் வேறுபட்டிருக்கும்.\n\n1750 ஆம் ஆண்டுக்குப் பின்னர் நிலப் பயன்பாட்டினால் புவி மேற்பரப்பில் ஏற்பட்ட முக்கியமான தாக்கம் மிதவெப்பப் பகுதிகளில் நிகழ்ந்த காடழிப்பு எனலாம். அண்மைக் காலத்தில் நிலப்பயன்பாட்டினால் ஏற்பட்ட குறிப்பிடத் தக்க தாக்கங்களாக, நகர விரிவாக்கம், மண்ணரிப்பு, மண் தரமிழத்தல், நீர் உவராதல், பாலைவனமாதல் என்பவற்றைக் குறிப்பிடலாம். பெட்ரோலிய எரிபொருட்களின் பயன்பாடும், நிலப் பயன்பாட்டு மாற்றங்களுமே மிகமுக்கிய பசுங்குடில் வளிமமான காபனீரொட்சைட்டின் முக்கியமான மனிதவழி மூலங்கள் ஆகும்.\n"}
{"id": "142083", "url": "https://ta.wikipedia.org/wiki?curid=142083", "title": "கொந்தர்", "text": "கொந்தர்\n\nகொந்துதல் செய்பவர் கொந்தர் அல்லது குறும்பர் (ஆங்கிலம்: \"Hacker\") என அழைக்கப்படுவார். கொந்துதல் என்பது கணினியொன்றின் பலவீனங்களை அறிந்து அதனைத் தன்வசப்படுத்துதல் ஆகும். கணினிக் கொந்தர் எனப்படுபவர் கணினியொன்றிலுள்ள பலவீனங்களை அறிந்து அதனைத் தன்வசப்படுத்துபவர் ஆவார். கொந்தர்கள் தமது ஆதாயத்துக்காகவும் எதிர்ப்புத் தெரிவிக்கவும் சவாலுக்காகவும் கொந்துதல் செய்கிறார்கள்.\n\nSection::::வகைகள்.\nSection::::வெண்டலைப்பாக் கொந்தர்.\nவெண்டலைப்பாக் கொந்தர் என்பவர் தீய செயல்கள் புரிவதை நோக்கமாகக் கொள்ளாது கொந்துதல் செய்பவர் ஆவார். தமது சொந்தக் கணினி பாதுகாப்பானதா எனக் கொந்துதல் செய்து சரிபார்ப்பவரே வெண்டலைப்பாக் கொந்தர் ஆவார்.\n\nSection::::கருந்தலைப்பாக் கொந்தர்.\nகருந்தலைப்பாக் கொந்தர் என்பவர் தனிப்பட்ட ஆதாயத்துக்காகக் கொந்துதல் செய்பவர் ஆவார்.\n\nSection::::சாம்பற் தலைப்பாக் கொந்தர்.\nசாம்பற் தலைப்பாக் கொந்தர் என்பவர் குறும்பர், கருந்தலைப்பாக் கொந்தர் ஆகியோரின் சேர்க்கை ஆவார். சாம்பற் தலைப்பாக் கொந்தர் ஒரு கணினியைக் கொந்துதல் செய்வதன் மூலம் அதன் நிருவாகிக்கு அக்கணினியின் பாதுகாப்பற்ற தன்மையை எடுத்துரைப்பார். அதே நேரம் அந்தக் கணினியைச் சீர் செய்வதற்கு என்று ஒரு குறிப்பிட்ட தொகையையும் பெற்றுக் கொள்வார்.\n\nSection::::திறக்கொந்தர்.\nதிறக்கொந்தர் என்பவர் கொந்துதலில் திறமையானவர் ஆவார்.\n\nSection::::பழகு கொந்தர்.\nபழகு கொந்தர் என்பவர் ஏனைய கொந்தர்களால் எழுதப்பட்ட மென்பொருட்களைக் கொண்டு கொந்துதல் செய்யும் திறமை குறைந்த கொந்தர் ஆவார்.\n\nSection::::புதிய கொந்தர்.\nபுதிய கொந்தர் என்பவர் கொந்துதலுக்குப் புதியவரும் ஏறத்தாழக் கொந்துதல் பற்றிய அறிவும் அநுபவமும் இல்லாதவர் ஆவார்.\n\nSection::::நீலத் தலைப்பாக் கொந்தர்.\nநீலத் தலைப்பாக் கொந்தர் என்பவர் மென்பொருளில் உள்ள வழுக்களைக் கொந்துதல் மூலம் கண்டறிபவர் ஆவார். இதன் மூலம் மென்பொருளில் உள்ள பலவீனங்களைச் சரிப்படுத்த முடியும். மைக்ரோசாப்ட் நிறுவனம் நீலத் தலைப்பாக் கொந்தர்களைப் பயன்படுத்துகின்றது.\n\nSection::::வீறு கொந்தர்.\nவீறு கொந்தர் என்பவர் சமூக ரீதியான, சமய ரீதியான அல்லது அரசியற் செய்தி ஒன்றைத் தெரியப்படுத்தக் கொந்துதலைப் பயன்படுத்துபவர் ஆவார்.\n\nSection::::தாக்குகைகள்.\nதாக்குகைகள் பெரும்பாலும் மூன்று படிமுறைகளில் கொந்தர்களால் செய்யப்படும்.\n\nதாக்குகைக்குப் பல்வேறு விதமான நுட்பங்கள் கையாளப்படுகின்றன.\nSection::::நுட்பங்கள்.\nSection::::வழுத் தேடுநர்.\nவழுத் தேடுநர் எனப்படுவது ஒரு வலையமைப்பிலுள்ள கணினிகளிலுள்ள பலவீனங்களை உடனடியாக அறிந்து கொள்வதற்குப் பயன்படுத்தப்படும் கருவி ஆகும்.\n\nSection::::கடவுச் சொல் உடைத்தல்.\nகடவுச் சொல் உடைத்தல் என்பது ஒரு கணினியில் சேமிக்கப்பட்ட அல்லது பரிமாறப்பட்ட தரவுகளின் மூலம் கடவுச் சொற்களை மீட்டெடுத்தலைக் குறிக்கும். கடவுச் சொற்களுக்கான அநுமானங்களை முயற்சிப்பதன் மூலம் கடவுச் சொல்லைக் கண்டுபிடிப்பதும் இவ்வகைக்குள் அடங்கும்.\n\nSection::::பொதி முகர்வர்.\nபொதி முகர்வர் என்பது பரிமாறப்படும் தரவுப் பொட்டலங்களைக் கைப்பற்றும் கருவி ஆகும். இதன் மூலம் பரிமாறப்படும் கடவுச் சொற்களையும் தகவல்களையும் திருட முடியும்.\n\nSection::::ஏமாற்றுப் பரப்புகை.\nஏமாற்றுப் பரப்புகை என்பது ஒரு மென்பொருள் போலவோ அல்லது ஓர் இணையத்தளம் போலவோ இன்னுமொரு போலி மென்பொருளை அல்லது இணையத்தளத்தை உருவாக்கி அதன் மூலம் பயனரின் பயனர் பெயர்கள், கடவுச் சொற்கள் என்பவற்றைத் திருடுதல் ஆகும்.\n\nSection::::தீவேர் நிரல்.\nதீவேர் நிரல் என்பது தம்மை மறைத்துக் கொண்டு செயலாற்றும் நச்சுநிரலாகும். சில தீவேர் நிரல்களை நிறுவல் நீக்கம் செய்ய முடியாது. இதன் மூலம் தீவேர் நிரல் மென்பொருளை அனுப்பியவர் தாக்கப்பட்ட கணினியைத் தனது கட்டுப்பாட்டுக்குள் கொண்டு வர முடியும்.\n\nSection::::நயத் திருட்டு.\nநயத் திருட்டு என்பது பெரும்பாலும் கருந்தலைப்பாக் கொந்தர்களால் செய்யப்படுவது. ஒரு நிறுவனத்தின் பயனர்களைப் பயன்படுத்தி இத்திருட்டு நடைபெறும்.\n\nSection::::பொய்க் குதிரை.\nபொய்க் குதிரை என்பது பயனுள்ள மென்பொருள் போலத் தோற்றமளிக்கும் தீய மென்பொருள் ஆகும். பொய்க் குதிரையைப் பரப்பியவரால் பொய்க் குதிரை உள்ள கணினியைக் கட்டுப்படுத்துவதற்கான வழியை உருவாக்க முடியும்.\n\nSection::::நச்சு நிரல்.\nநச்சு நிரல் என்பது செயலிகள், ஆவணங்கள் என்பனவற்றுள் நுழைந்து தானாகவே பெருகும் நிரல் ஆகும். இது தீ நுண்மத்தின் செயற்பாட்டை ஒத்தது. தீ நுண்மமானது உயிருள்ள கலங்களுள் நுழைந்து பெருகும். அது போன்றதே நச்சு நிரல் ஆகும்.\n\nSection::::புழு.\nநச்சு நிரலைப் போலவே, புழுவும் தானாகவே பெருகும். இது பயனரின் தலையீடு இன்றியே கணினி வலையமைப்பினூடாகச் செல்லும். ஒரு மென்பொருளினுள் நுழைந்து செயலாற்ற வேண்டிய தேவை புழுவுக்கு இல்லை.\n\nSection::::விசைப் பதிவுக் கருவி.\nவிசைப் பதிவுக் கருவி என்பது ஒரு கணினியில் அழுத்தப்படும் சாவிகளைப் பதிவு செய்யும் கருவி ஆகும். இதன் மூலம் பயனரின் கடவுச் சொல் மற்றும் ஏனைய இரகசிய விடயங்களை அறிந்து கொள்ள முடியும். சில விசைப் பதிவுக் கருவிகள் நச்சுநிரல்கள், பொய்க் குதிரைகள், தீவேர் நிரல்கள் என்பனவற்றின் துணையுடன் மறைந்து இயங்குநிலையில் இருக்கும். ஆனால், சில சந்தர்ப்பங்களில் விசைப் பதிவுக் கருவிகள் பாதுகாப்பை மேம்படுத்தவும் திருட்டைத் தடுக்கவும் பயன்படுத்தப்படுகின்றன.\n"}
{"id": "142091", "url": "https://ta.wikipedia.org/wiki?curid=142091", "title": "இந்திய விடுதலைப் போராட்டத்தில் புரட்சி இயக்கங்கள்", "text": "இந்திய விடுதலைப் போராட்டத்தில் புரட்சி இயக்கங்கள்\n\nஇந்திய விடுதலைப் போராட்டம் பெரும்பாலும் வன்முறையற்ற அறிவழிப் போராட்டமாக இருந்தது. இருப்பினும் ஆயுதமேந்திய புரட்சி இயக்கங்கள் அதில் குறிப்பிடத்தக்க பங்கு வகித்தன. வன்முறையின் துணையுடன் பிரித்தானிய ஆட்சியை ஒழிக்க முயன்ற இவ்வியக்கங்கள் வங்காளம், பஞ்சாப், பீகார், மகாராட்டிரம், உத்தரப் பிரதேசம், ஒரிசா ஆகிய மாநிலங்களில் தீவிரமாக இயங்கி வந்தன. இந்தியாவுக்கு வெளியிலிருந்தும் சில புரட்சி இயக்கங்கள் செயல்பட்டு வந்தன. அனுசீலன் சமித்தி, (1902- வங்காளம்) யுகாந்தர் (1906- வங்காளம்), கதர் கட்சி (1913- கலிஃபோர்னியா), இந்துஸ்தான் சோசலிசக் குடியரசு அமைப்பு (1924- பஞ்சாப்), இந்திய தேசிய ராணுவம் போன்றவை இத்தகைய புரட்சி இயக்கங்களில் குறிப்பிடத்தக்கவை.\n\n19ம் நூற்றாண்டின் பிற்பகுதியில் பிரித்தானிய இந்தியாவில் மக்களிடையே தேசியவாத உணர்வுகள் பரவத்தொடங்கின. இந்திய தேசிய காங்கிரசு கட்சி இத்தேசிய எழுச்சிக்குத் தலைமை தாங்கியது. தொடக்கத்தில் காலனிய அரசிடம் முறையிட்டும், பேச்சுவார்த்தை நடத்தியும், ஆட்சியிலும் நிருவாகத்திலும் இந்தியர்களுக்கு உரிய பங்கைப் பெறுவதே காங்கிரசின் நோக்கமாக இருந்தது. நாளடைவில் காங்கிரசின் தலைமையிலான இயக்கம், இந்தியாவுக்கு தன்னாட்சியும் முழு விடுதலையும் கோரத் தொடங்கியது. இவ்வியக்கத்தினர் பெருமளவு அமைதியான போராட்டங்கள், பொதுக்கூட்டங்கள், கோரிக்கைகள் விடுத்தல், இதழ்களில் செய்தி வெளியிடல் போன்ற வன்முறையற்ற வழிகளில் போராடினர். அதே காலகட்டத்தில் ஆயுதப் போராட்டத்தின் மூலம் பிரித்தானியரை இந்தியாவில் இருந்து வெளியேற்றவும் சில புரட்சி இயக்கங்கள் முயன்றன. இறுதியில் வெற்றியும் பெற்றன.\nSection::::அனுசீலசன் சமித்தி.\nஅனுசீலன் சமித்தி (அனுஷீலன் சமித்தி, வங்காள மொழி: অনুশীলন সমিতি) இந்திய விடுதலைப் போராட்ட காலத்தில் வங்காளத்தில் செயல்பட்ட ஒரு புரட்சி இயக்கம். 20ம் நூற்றாண்டின் ஆரம்ப கட்டத்தில் கிழக்கு இந்தியாவின் முக்கிய ஆயுதமேந்திய புரட்சி இயக்கமாக இருந்தது. வங்காளப் பிரிவினையால் வங்காளத்திலும் அதன் அருகிலிருந்த பகுதிகளிலும் ஆயுதப் போராட்டம் புகழ்பெற்றது. இவ்வியக்கமும் இதிலிருந்து பிரிந்த யுகாந்தர் அமைப்பும், புறநகர் உடற்பயிற்சி கழகங்கள் என்ற போர்வையில் பிரித்தானிய அரசுக்கு எதிராக ரகசிய நடவடிக்கைகளில் ஈடுபட்டன. ஆயுதப் போராட்டத்தின் மூலம் இந்தியாவுக்கு விடுதலை வாங்கித் தருவதே இதன் குறிக்கோள். ஆரம்ப காலத்தில் கொல்கத்தா, டாக்கா போன்ற நகர்புறங்களில் பரவிய இவ்வமைப்பு விரைவில் வங்காளத்தின் ஊர்ப்புறங்களிலும் வேரூன்றியது. 1902ஆம் ஆண்டு உருவாக்கப்பட்ட இவ்வமைப்பு பலமுறை பிளவுற்று, சில முறை புனரமைக்கப்பட்டது. வெடி குண்டு தயாரித்தல், பிரித்தானிய ஆட்சியாளர்களையும் அவர்களது இந்திய ஆதரவாளர்களையும் படுகொலை செய்தல், மக்களிடையே புரட்சிக் கருத்துகளைப் பரப்புதல், அரசு பணத்தைக் கொள்ளையடித்தல் போன்ற செயல்களில் புரட்சியாளர்கள் ஈடுபட்டனர்.\nSection::::யுகாந்தர்.\nஜுகாந்தர் அல்லது யுகாந்தர் (வங்காள மொழி:যুগান্তর) இந்திய விடுதலைப் போராட்ட காலத்தில் வங்காளத்தில் செயல்பட்ட ஒரு புரட்சி இயக்கம். ஆயுதப் போராட்டத்தின் மூலம் இந்தியாவுக்கு விடுதலை வாங்கித் தருவதே இதன் குறிக்கோள். அனுசீலன் சமித்தி என்ற புரட்சி அமைப்பிலிருந்து பிரிந்து 1906ஆம் ஆண்டு உருவானது. அரவிந்தர், அவரது சகோதரர் பாரின் கோஷ், புபேந்திரநாத் தத்தா, ராஜா சுபோத் மாலிக் ஆகியோர் இதனைத் தொடங்கினர். இவ்வமைப்பும் அனுசீலன் சமித்தியும் புறநகர் உடற்பயிற்சி கழகங்கள் என்ற போர்வையில் பிரித்தானிய அரசுக்கு எதிராக ரகசிய நடவடிக்கைகளில் ஈடுபட்டன. அலிப்பூர் வெடிகுண்டு சதி வழக்கு, இந்து-ஜெர்மானிய சதி ஆகிய புரட்சி நடவடிக்கைகளில் யுகாந்தர் ஈடுபட்டது. இதன் பல உறுப்பினர்கள் காலனிய அரசால் கைது செய்யப்பட்டு சிறையில் அடைக்கப்பட்டனர். இதனால் இவ்வியக்கம் முடக்கப்பட்டு சிறு குழுக்களாகப் பிளவுண்டது.\n\nSection::::கதர் கட்சி.\nகதர் இயக்கம் அல்லது கதர் கட்சி (Ghadar Party, தேவநாகரி: ग़दर पार्टी, நாட்டலீக்கு: غدر پارٹی, பஞ்சாபி: ਗ਼ਦਰ ਪਾਰਟੀ) அமெரிக்கா, கனடா ஆகிய நாடுகளில் வாழ்ந்த பஞ்சாபி இந்தியர்களால் உருவாக்கப்பட்ட இயக்கமாகும். இவ்வியக்கம் அமைதிப்பெருங்கடற்பகுதியில் பணியாற்றிய இந்தியர்களால் தொடங்கப்பட்டது. மியான்மர், சிங்கப்பூர், மலேசியா, சப்பான், ஆப்கானித்தான், செருமனி, இங்கிலாந்து, கனடா, அமெரிக்கா உள்ளிட்ட பல்வேறு நாடுகளில் வாழ்ந்து வந்த இந்தியர்கள் அங்கிருந்தபடியே பிரித்தானியருக்கு எதிரான விடுதலைப் போராட்டத்தில் ஈடுபட்டனர். இந்திய நாட்டின் விடுதலைக்கு உதவிடும் நோக்கில் பல அமைப்புகளை உருவாக்கினர். அவற்றில் ஒன்று கதர் இயக்கமாகும். லாலா ஹர்தயாள், ராஷ் பிஹாரி போஸ் (இந்தியத் தேசப் படையை நிறுவியவர்), சசீந்திர சன்யால், கணேஷ் பிங்காலே, ஷோகன் சிங் வாக்னா, தோஹி கத்தார் சிங் ஆகியோர் இந்திய விடுதலைக்காக வெளியிலிருந்து உதவும் பொருட்டு இவ்வமைப்பைத் தொடங்கினர்.\n\nகதர் இயக்கமும் ஆங்கிலேயரும்\n\nசெப்டெம்பர், 1914இல் 400 கதர் வீரர்களைச் சுமந்துகொண்டு கோம்காதா மாரு என்ற கப்பல் கொல்கத்தாத் துறைமுகம் வந்தது. அங்கு வெள்ளையப் படைகளுக்கும் கதர் வீரர்களுக்கும் இடையே கடும் போர் மூண்டது. இதில் கதர் வீரர்கள் வீரமரணம் எய்தினர். சிலரே தப்பித்தனர். இதனால் கதர் இயக்கம் சளைத்துவிடவில்லை. பெப்ரவரி 21, 1915ஆம் திகதி பிரித்தானிய ஆட்சிக்கு எதிரான கிளர்ச்சியை துவக்குவதற்கு நாள் குறித்து அதற்கான மறைமுக நடவடிக்கைகளில் ஈடுபட்டது. ஏராளமான நிதி திரட்டி ஆயுதங்களை வாங்கிக் குவித்த கதர் இயக்கம், தெற்காசிய நாடுகளின் படைகளில் இருந்த இந்தியப் படை வீரர்களையும் பிரித்தானிய அரசிற்கு எதிராகக் கிளர்ச்சி செய்யுமாறு தூண்டியது.\n\nசதிவழக்குகள்\n\nகதர் இயக்கத்தில் ஊடுருவியிருந்த பிரித்தானிய ஒற்றர்களால் இத்திட்டம் காலனிய அரசுக்குத் தெரிந்து விட்டது. அதன் மறைமுகத் திட்டங்களை கிர்பால் சிங் என்பவர் வெள்ளையர் அரசிடம் தெரிவித்தார். உடனடியாக முக்கியத் திட்டத்தலைவர்கள் பலர் கைது செய்யப்பட்டதால் இக்கலகம் நிகழ்வது தவிர்க்கப்பட்டது. எனினும் ஆங்காங்கே கலகங்களும் புரட்சிகளும் மூண்டன. அவை காலனிய அரசால் அடக்கப்பட்டன. லாகூர் சதி வழக்கு, இந்து-ஜெர்மானிய சதி வழக்கு ஆகிய வழக்குகள் தொடரப்பட்டன. இதன் விளைவாக காலனிய அரசின் இந்தியக் கொள்கைகளில் நிறைய மாற்றங்கள் ஏற்பட்டன.\nமுதலாம் உலகப் போரின் போது வட அமெரிக்காவிலும் ஐரோப்பாவிலும் செயல்பட்டு வந்த கதர் கட்சி ஒருங்கிணைக்கப்பட்ட ஆயுதப் புரட்சி மூலம் இந்து-ஜெர்மானிய சதி பிரித்தானிய அரசை வீழ்த்த முயன்று தோற்றது.\n\nSection::::இந்துஸ்தான் சோசலிசக் குடியரசு.\nஇந்துஸ்தான் சோசிலிசக் குடியரசு அமைப்பு (1928 வரை இந்துஸ்தான் குடியரசு அமைப்பு) பிரிட்டிஷாரை வெளியேற்றி இந்தியாவைச் சுதந்திர நாடாக்க ஆயுதமேந்திப் போராடிய ஒரு புரட்சி அமைப்பு. 1924ல் துவக்கப்பட்ட இவ்வமைப்பு 1930கள் வரை வன்முறை மற்றும் தீவிரவாத உத்திகளைக் கொண்டு பிரிட்டானிய ஆட்சியினை எதிர்த்து வந்தது. பகத் சிங், சுக்தேவ் தபார், ராஜ்குரு, சந்திரசேகர ஆசாத் ஆகியோர் இவ்வமைப்பின் முக்கிய உறுப்பினர்கள். ராம் பிரசாத் பிசுமில் இதன் முன்னோடி அமைப்பான இந்துசுத்தான் குடியரசு அமைப்பின் முக்கிய உறுப்பினர்.\n\nதோற்றம்\n\nகிழக்கு வங்காளத்தில் (பிரம்மபாரிய உட்பிரிவினைச் சேர்ந்த) போலா சாங் கிராமத்தில் 1924ல் நடந்த ஒரு கூட்டத்தில் இந்துஸ்தான் குடியரசு அமைப்பு (இ.கு.அ) உருவானது. அனுஷீலன் சமிதியின் கிளையமைப்பாக இது அமைந்தது. அக்கூட்டத்தில் பிரதூல் கங்கூலி, நரேந்திர மோகன் சென், சச்சிந்திர நாத் சன்யால் மூவரும் பங்கேற்றனர். ஐரியக் குடியரசுப் படையின் என்ற பெயரைப் போலிருக்க வேண்டுமென இவ்வமைப்புக்குப் பெயர் தேர்ந்தெடுக்கப்பட்டது. முன்னணித் தலைவரான சன்யால், தி ரெவலூஷனரி என்ற தலைப்பில் இப்புது இயக்கத்தின் கொள்கை விளக்க அறிக்கையைத் தயாரித்தார்.\n\nகுறிக்கோளும் கொள்கையும்\n\nஇந்துஸ்தான் குடியரசு அமைப்பின் குறிக்கோள், திட்டமிட்ட ஆயுதப் புரட்சியினால் இந்திய மாநிலங்களின் ஐக்கியக் குடியரசினை கூட்டாட்சி அடிப்படையில் நிறுவுவது. ஆயுதமேந்திப் போராடுவது, தீவிரவாதம், பதில் தாக்குதல் போன்றவை பிரிட்டிஷ் அரசுக்கு எதிராக இவர்கள் கையாண்ட உத்திகள்.\n\nஇந்த அமைப்பின் கொள்கை விளக்கம்:\n“ அதிகாரபூர்வமான தீவிரவாதத்தினை எதிர்த் தீவிரவாதத்தால்தான் சந்திக்க வேண்டும். நாட்டின் எல்லாப் பக்கங்களிலும் முழுமையான உதவாக்கரைத் தன்மை பரவிக் கிடக்கிறது. தீவிரவாதந்தான் மக்களிடையே தேவையான எழுச்சியை ஏற்படுத்தப் பயனுள்ள வழியாகும்... சரியான தருணத்தில் மரண அடியை கொடுப்பதற்காகத் தான் இப்புரட்சி அமைப்பு தீவிரவாதப் பிரச்சாரத்தில் தற்சமயம் வேண்டுமென்றே கலந்து கொள்ளாமல் இருக்கிறது... தேவையான சூழ்நிலை உருவாகும் பட்சத்தில் தீவிரவாதப் பிரச்சாரத்தை முழு வீச்சில் நடத்த இவ்வியக்கம் எந்தவொரு தயக்கமும் காட்டாது.\n\n“ ரயில் மற்றும் ஏனைய போக்குவரத்துத் துறைகள், தொடர்புத் துறைகள், சுரங்கங்கள், பிற பெரிய அளவிலான தொழிற்சாலைகள்... அனைத்தும் தேசியமயமாக்கப் படவேண்டும்... ஒழுங்குபடுத்தப்படாத தனியார் வர்த்தக நிறுவனங்கள் ஒழிக்கப்பட்டு கூட்டுறவுச் சங்கங்கள் ஏற்படுத்தப்பட வேண்டும். ”\n\nஅனைவருக்கும் வாக்குரிமை, அரசதிகாரத்தில் சட்டமன்றத்திற்கு மேலுயர்வு மற்றும் மதச் சுதந்திரம் ஆகியவை இந்த அமைப்பின் பிற குறிக்கோள்களாகக் கொள்கை விளக்க அறிக்கையில் தரப்பட்டிருந்தன.\n\nதொடக்ககால செயற்பாடுகள்\n\n1924லிருந்து 1925 வரை பகத் சிங், சந்திரசேகர ஆசாத், சுக்தேவ் தபார், ராம் பிரசாத் பிசுமில் போன்றவர்களின் சேர்வால் இ.கு.அ உறுப்பினர்களின் எண்ணிக்கை அதிகமானது. வெளியுலகிற்குத் தெரிந்த இதன் முதல் நடவடிக்கை ககோரி ரயில் கொள்ளை. ஆகஸ்ட் 9, 1925ல் இந்த அமைப்பைச் சேர்ந்த ஒரு கூட்டம் ரயிலில் எடுத்துச் செல்லப்பட்ட அரசாங்கப் பணத்தைக் கொள்ளையடித்தது. ஆஷ்ஃப்க்குல்லா கான், ராம்பிரசாத் பிஸ்மில், ரோஷன் சிங், ராஜேந்திர லகிரி ஆகியோர் காகோரி சதி வழக்கில் தூக்கிலிடப்பட்டனர். சன்யால் மற்றும் ஜோகேஷ் சந்திர சட்டர்ஜிக்கு ஆயுள் தண்டனை வழங்கப்பட்டது. ககோரி வழக்கின் முடிவினால் இ.கு.அ வின் தலைவர்களின் எண்ணிக்கைப் பெரிதும் குறைந்து அதன் நடவடிக்கைகள் வெகுவாகப் பாதிக்கப்பட்டது. சதிகாரர்களில் ஆசாத் மற்றும் குந்தன் லால் குப்தா மட்டுமே தப்பினர். இக்காலகட்டத்தில் இ.கு.அ கான்பூர், லாகூர் மற்றும் வங்காளத்தைத் தலைமையிடமாகக் கொண்ட கோஷ்டிகளாகப் பிரிந்தது. 1927ல் ஜதிந்திரநாத் சன்யால், (சச்சிந்திரநாத்தின் சகோதரர்) ஃபனீந்திரநாத் கோஷ், வீரேந்திரநாத் பட்டாச்சார்ஜி போன்ற புதிய புரட்சியாளர்கள் தீவிர உறுப்பினர்களாயிருந்தனர். 1928ல் காசியில் நடந்த ராவ் பகதூர் ஜேஎன் பானர்ஜி கொலை முயற்சி நிகழ்ச்சியின் பின்னணியில் இருந்தவர் கோஷ். தியோகார் சதி வழக்கின் முக்கியக் குற்றவாளியாகக் குற்றஞ்சாட்டப்பட்டவர் வீரேந்திரநாத் பட்டாச்சார்ஜி.\n\nஇந்துஸ்தான் சோசியலிசக் குடியரசு அமைப்பு\n\nலாகூர் டிரிபியூன் நாளிதழின் முதல் பக்கம் -மார்ச் 25, 1931\nசெப்டம்பர் 1928ல் இகுஅ வின் லாகூர் பிரிவு (பகத் சிங், சுக் தேவ்), கான்பூர் பிரிவு (ஆசாத், குந்தன் லால் குப்தா) இரண்டும் ஃபனீந்திரநாத் தலைமையில் இயங்கிய வங்காளப் புரட்சிக் பிரிவுடன் இணைந்து இந்துஸ்தான் சோசியலிசக் குடியரசு அமைப்பு (இ.சோ.கு.அ) உருவானது. டெல்லியில் ஃபெரோஸ் ஷா கோட்லா திடலில் நடந்த கூட்டத்தில்தான் வெவ்வேறு பிரிவுகளை ஒருங்கிணக்கும் இந்தத் திட்டம் நிறைவேறியது. பகத் சிங் கட்சியின் இறுதியான குறிக்கோள் சோசியலிசமாக இருக்க வேண்டுமென்றும் கட்சியின் பெயர் அதனைப் பிரதிபலிப்பதாக அமைய வேண்டுமென்றும் அறிவித்தார். ஆசாதுக்குப் தலைமைப் பொறுப்பும் பகத் சிங்கிற்குக் கருத்தியல் கொள்கைப் பொறுப்பும் தரப்பட்டது. வெடிகுண்டுத் தத்துவம் (தி ஃபிலாசஃபி ஆஃப் தி பாம்) என்ற தலைப்புடன் இ.சோ.கு.அ வின் கொள்கை விளக்கம் பகவதி சரன் வோராவால் தயாரிக்கப்பட்டது.\n\nஜே.பி. சாண்டர்சு படுகொலை\n\nநவம்பர் 1928ல் காவல்துறையின் லத்தியடிக்குப் பலியான லாலா லஜபதி ராயின் மரணத்துக்குப் பழிவாங்க இ.சோ.கு.அ முடிவெடுத்து, லத்தியடிக்கு உத்தரவிட்ட லாகூர் காவல்துறைக் கண்காணிப்பாளர், ஜே. ஏ. ஸ்காட்டைக் கொலை செய்யத் தீர்மானித்தது. பகத் சிங், சிவ்ராம் ஹரி ராஜ்குரு, ஆசாத் மற்றும் ஜெய்கோபால் ஆகியோர் இக்காரியத்தை நிறைவேற்ற தேர்ந்தெடுக்கப்பட்டனர். டிசம்பர் 17, 1928 அன்று படுகொலை முயற்சிக்குத் தேதி குறிக்கப்பட்டது. ஸ்காட் அலுவலகத்தை விட்டு வெளியே வரும்போது ஜெய்கோபால், பகத் சிங்கிற்கும் ராஜ்குருவிற்கும் சைகை காட்டவேண்டும் எனத் திட்டமிட்டிருந்தனர். ஆனால் ஜெய்கோபால் உதவிக் கண்காணிப்பாளர் சாண்டர்சைத் தவறுதலாக ஸ்காட் என நினைத்து சைகை காட்டிவிட பகத் சிங்கும் ராஜ்குருவும் சாண்டர்சை சுட்டுக் கொன்றுவிட்டனர். கொலையாளிகளை விரட்டிப்பிடிக்க முயன்ற தலைமைக் காவலர் (ஏட்டு) ஒருவரும் சுட்டுக் கொல்லப்பட்டார். அடுத்த நாள் லாகூரில் சுவரொட்டிகள் அடித்து ஒட்டித் தாங்கள் செய்த கொலையை ஒப்புக் கொண்டது இ.சோ.கு.அ. சுவரொட்டியில் காணப்பட்ட விவரம்:\n“ ஜேபி சாண்டர்சு கொல்லப்பட்டான். லாலா லஜபதி ராயின் மரணத்துக்குப் பழி தீர்க்கப்பட்டது. .. இந்த மனிதனின் மரணத்தில் இறந்து போனது இந்தியாவில் பிரிட்டிஷ் அதிகாரத்துக்குத் துணைபோன ஒருவன். மனித ரத்தம் சிந்த நேர்ந்ததற்கு வருந்துகிறோம். ஆனால் புரட்சியின் சன்னிதியில் தனிமனிதத் தியாகங்கள் தவிர்க்கமுடியாதது. ”\n\nசட்ட மன்றத்தில் குண்டு வீச்சு\n\nடெல்லியில் மத்திய சட்ட மன்றத்தின் மீது குண்டு வீசியதுதான் இ.சோ.கு.அ நடத்திய அடுத்த முக்கிய நடவடிக்கை. பொதுப் பாதுகாப்புச் சட்டம் மற்றும் வர்த்தகச் சிக்கல்கள் சட்டம் கொண்டுவரப்பட்டதற்கு எதிர்ப்பு தெரிவிக்க சட்ட மன்றத்தின் மீது குண்டு வீசுவது என தீர்மானிக்கப்பட்டது. சட்ட மன்றத்தில் இவ்விரு சட்டங்களும் நிறைவேற்றப்படும் நேரத்தில் குண்டு வீசப்பட்டால் பொதுமக்களிடையே அச்சட்டங்களுக்கெதிரான எண்ணங்கள் வலுப்படும் என நினைத்தனர். ஏப்ரல் 8, 1929ல் பகத் சிங், பதுகேஷ்வர் தத் இருவரும் சட்டமன்றத்தில் காலியாயிருந்த ஆளுங்கட்சி இருக்கைகள் மீது குண்டுகளை வீசினர். குண்டுவீசி விட்டு இருவரும் தப்பிச் செல்ல முயற்சிக்கவில்லை. இன்குலாப் ஜிந்தாபாத் (புரட்சி வாழ்க), சாம்ராஜ்யவாத் கோ நாஷ் ஹோ (ஏகாத்திபத்தியம் ஒழிக) என்று முழக்கமிட்டவாறே சிறைப்பட்டனர். தங்களது செயலுக்கான நியாயமான விளக்கத்தை டு மேக் தி டெஃப் ஹியர் (செவிடர்களைக் கேட்க வைப்பதற்கு) என்ற தலைப்பிட்ட துண்டுப்பிரசுரத்தில் அச்சிட்டு சட்ட மன்றத்துக்குள் வீசி எறிந்தனர். அடுத்த நாள் அந்த துண்டுப்பிரசுரம் ஹிந்துஸ்தான் டைம்ஸ் நாளிதழில் வெளியானது. வெறும் பிரச்சாரத்திற்காக மட்டுமே இந்த நடவடிக்கை தீட்டப்பட்டதால் குண்டு வீச்சில் யாரும் இறந்து போகவில்லை. ஏப்ரல் 15, 1929ல் லாகூரிலிருந்த இ.சோ.கு.அ வின் வெடிகுண்டுத் தொழிந்சாலையின்மீது காவல்துறை தீடீர்த்தாக்குதல் நடத்தி கிஷோரி லால், சுக்தேவ், ஜெய் கோபால் மூவரையும் கைது செய்தது. சட்டமன்ற குண்டுவீச்சு வழக்கு விசாரணை நடந்தது. மார்ச் 23, 1931ல் பகத் சிங், சுக்தேவ். ராஜ்குரு மூவரும் தூக்கிலிடப்பட்டனர்.\n\nபிற்கால செயற்பாடுகள்\n\nடிசம்பர், 1929ல் இந்திய வைசிராய் இர்வின் பிரபு பயணம் செய்த சிறப்பு ரயிலை குண்டு வைத்துத் தகர்த்தது இ.சோ.கு.அ. ஆனால் இர்வின் காயமேதும் படாமல் தப்பித்து விட்டார். பின்னர் இ.சோ.கு.அ வின் லாகூர் பிரிவு பிளவுபட்டு, ஹன்ஸ்ராஜ் ”வயர்லெஸ்” தலைமையில் அதிசி சக்கர்(தீ வளையம்) அமைப்பு உருவானது. ஜூன், 1930ல் அக்கட்சி பஞ்சாபில் தொடர்ச்சியாக பல வெடிகுண்டுத் தாக்குதல்களை நடத்தியது. செப்டம்பர் 1, 1930ல் ராவல்பிண்டிப் பிரிவு தலைமை ராணுவக் கணக்கு அதிகாரி அலுவலகத்தைக் கொள்ளையிட முயற்சி செய்து தோல்வியடைந்தது. அப்போது ஆசாத், யாஷ்பால், பகவதி சரன் வோரா, கைலாஷ் பதி ஆகியோர் இ.சோ.கு.அ வின் முன்னணி உறுப்பினர்களாக இருந்தார்கள். ஜூலை 1930ல் புது டெல்லி, கடோடியா அங்காடியில் 14,000 ரூபாயைக் கொள்ளையடித்தது இ.சோ.கு.அ. அப்பணம் பின்னர் வெடிகுண்டு தொழிற்சாலை ஒன்றை அமைக்க செலவிடப்பட்டது. டிசம்பர், 1930ல் பஞ்சாப் ஆளுனரைக் கொலை செய்ய முயற்சித்தனர். அவர் கையில்பட்ட காயத்தோடு உயிர் தப்பினார்.\n\nவீழ்ச்சி\n\n1931ம் ஆண்டு பெரும்பாலான இ.சோ.கு.அ தலைவர்கள் இறந்து போயிருந்தார்கள் அல்லது சிறையில் இருந்தனர். அக்டோபர் 1930ல் கைதான கைலாஷ் பதி அரசு தரப்பு சாட்சியாக (அப்ரூவர்) மாறிவிட்டார். பெப்ரவரி 27, 1931ல் காவல்துறையுடன் நடந்த துப்பாக்கிச் சண்டையில் (பிடிபடுவதைத் தவிர்க்க) சந்திரசேகர ஆசாத் தம்மைத்தாமே சுட்டுக்கொண்டு இறந்து போனார். மார்ச் 1931ல் பகத்சிங், சுக்தேவ், ராஜ்குரு தூக்கிலிடப்பட்டனர். ஆசாத்தின் மரணத்துக்குப்பின் இ.சோ.கு.அவை நடத்திச் செல்ல சரியான தலைவர்கள் இல்லை. வட்டாரவாரியாக நிறைய கருத்து வேற்றுமைகள் எழுந்தன. எனவே இவ்வமைப்பு வட்டார அளவில் சிறு சிறு பிரிவுகளாகப் பிரிந்தது. ஒவ்வொரு பிரிவும் மத்திய அளவில் எந்தவொரு இணைப்பும் திட்டமிடலுமின்றி தனித்தனியே இந்திய அதிகாரிகள் மீது குண்டுவீச்சுகளையும் தாக்குதல்களையும் நடத்தின. டிசம்பர் 1931ல் மீரட்டில் நடந்த கூட்டத்தில் இ.சோ.கு.அ வை மீண்டும் ஒருங்கிணைத்துத் தூக்கி நிறுத்த முயற்சியெடுக்கப்பட்டது. ஆனால் யஷ்பால் மற்றும் தார்யாவ் சிங் இருவரும் 1932ல் கைது செய்யப்பட்டதால் அம்முயற்சிக்குப் பலனில்லாமல் போனது. தனித்தனி வட்டாரக் குழுக்களாக 1936 வரை தங்களது ஆயுதப் புரட்சியை நடத்தினாலும் இத்துடன் இ.சோ.கு.அ ஒரு ஒருங்கிணைந்த அமைப்பாகச் செயல்பட்ட நிலைமை முடிவுக்கு வந்தது.\n\nமூவரின் தூக்குதண்டனை\n\nபகத்சிங், சுக்தேவ் தபார், சிவராம் ராஜகுரு ஆகிய மூவரின் தூக்குதண்டனையின் போது வெள்ளையர்கள் கேட்ட தூக்குதண்டனை அங்கீகரிக்கும் பத்திரத்தில் காந்தி கையொப்பம் இட்டார். தி லெசன்ட் ஆஃப் பகத் சிங் என்ற இந்தி திரைப்படத்தில் இந்த தண்டனைக்கான ஒப்பீட்டு பத்திரத்தில்(காந்தி இர்வின் பேக்ட்) கையெழுத்திட்டதற்காக காந்தியை மக்கள் கடுமையாக விமர்சிப்பது போல் காட்சிகள் அமைக்கப்பட்டிருந்தன. அகிம்சையை பின்பற்றுபவர் எப்படி இம்சை தரும் தூக்குதண்டனைக்கு ஒப்புதல் அளிக்கலாம் என்பது போல கருத்துகள் மக்களால் பேசப்பட்டது.[3]\n\nSection::::இந்திய தேசிய ராணுவம்.\nஇந்திய தேசிய ராணுவம் (Indian National Army – INA, Azad Hind Fauj) என்பது இரண்டம் உலகப் போரின் போது பிரித்தானிய இந்திய அரசினை எதிர்த்துப் போரிட தென்கிழக்காசியாவில் உருவாக்கப்பட்ட ஒரு படை. இது சப்பானியப் பேரரசின் உதவியுடன் இந்தியாவின் காலனிய அரசை எதிர்த்துப் போரிட்டது. ஆரம்ப காலத்தில் சப்பானியர்களால் கைது செய்யப்பட்ட பிரித்தானிய இந்திய ராணுவத்தின் இந்திய போர்க்கைதிகள் இதில் இடம் பெற்றிருந்தனர். பின்னர் மலேசியா, சிங்கப்பூர், பர்மா போன்ற இடங்களில் வாழும் புலம்பெயர் இந்தியர்களும், இந்தியாவிலிருந்த சென்றவர்கள் ஆகிய தன்னார்வலப் படைவீரர்களும் இதில் இடம் பெற்றனர்.\n\n1942 இல் சிங்கப்பூர் சப்பானியப் படையினரால் கைப்பற்றப்பட்ட பின்னர், ராஷ் பிஹாரி போஸ் என்பவரால் இந்திய தேசிய ராணுவம் உருவாக்கப்பட்டது. இதன் படைத்தலைவர் மோகன் சிங் ஆவார். ஆனால் விரைவில் அது ஆதரவின்றி கலைந்து போனது. மீண்டும் 1943 இல் சுபாஷ் சந்திர போஸ் நேதாஜி சுபாஷ் சந்திர போசினால் புத்துயிர் அளிக்கப்பட்டு மீட்டுருவாக்கப்பட்டது. போசின் இந்திய இடைக்கால அரசின் படைத்துறையாக செயலாற்றியது. சப்பானியப் படைகளுக்குத் துணையாக மலேசியா மற்றும் பர்மா போர்த்தொடர்களில் பிரித்தானியப் படைகளுக்கு எதிராகப் போரிட்டது. சப்பானிய மற்றும் பிரித்தானியத் தரப்புகள் தங்களது பரப்புரைத் தேவைகளுக்கு இப்படையினை பெரிய அளவில் பயன்படுத்துக்கொண்டன. சுமார் 43,000 உறுப்பினர்களைக் கொண்ட இப்படை போர்க்களத்தில் பெரிய தாக்கத்தை ஏற்படுத்தவில்லை. ஆனால் இரண்டாம் உலகப் போர் முடிந்த பின்னர் இதன் உறுப்பினர்கள் மீது பிரித்தானிய அரசு சாட்டிய குற்றங்களும், அது தொடர்பான வழக்குகளும் இந்திய மக்களிடையே பெரும் தாக்கத்தை ஏற்படுத்தின. குறிப்பாக, இந்திய தேசிய ராணுவத்தின் விசாரணையின்போது வெளிப்பட்டவை, அது இந்தியாவில் உருவாக்கிய எதிர்வினையானது ஏற்கனவே போரினால் வலுவிழந்திருந்த பிரிட்டிஷாரின் வெளியேறுவது என்ற திட்டத்தை உருவாக்கியது, இந்தியாவில் தங்கள் அதிகாரத்தைப் பாதுகாத்திடுவதற்கு சிப்பாய்களின் விசுவாசத்தை இனிமேனும் சார்ந்திருக்க முடியாது என்பதும் காரணமாகும். இதுதான் அவர்கள் இந்தியாவை விட்டு வெளியேறுவது என்ற இறுதி முடிவிற்கு பெரும் தூண்டுதலாக இருந்திருக்க முடியும்.\n"}
{"id": "142100", "url": "https://ta.wikipedia.org/wiki?curid=142100", "title": "சல்லி புருதோம்", "text": "சல்லி புருதோம்\n\nரெனே ஃபிரான்சுவா அர்மாண்டு (சல்லி) புருதோம் (Sully Prudhomme, 16 மார்ச்சு 1839 – 6 செப்டம்பர் 1907) ஓர் பிரெஞ்சு எழுத்தாளரும் கவிஞரும் ஆவார். இவர் 1901 ஆம் ஆண்டில் இலக்கியத்திற்கான முதல் நோபல் பரிசினை வென்றார்.\n\nSection::::படைப்புகள்.\nSection::::கவிதைகள்.\nசல்லி புருதோம் எழுதியக் கவிதைகள்:\n\nSection::::கட்டுரைகள்.\nசல்லி புருதொம் எழுதிய கட்டுரை மற்றும் வாழ்க்கை வரலாறுகள்:\n\n"}
{"id": "142103", "url": "https://ta.wikipedia.org/wiki?curid=142103", "title": "நெடுங்குழு 7 தனிமங்கள்", "text": "நெடுங்குழு 7 தனிமங்கள்\n\nநெடுங்குழு 7 (\"Group 7\") இல் உள்ள தனிமங்கள் மாங்கனீசு தொகுதி தனிமங்களாகும். இந்தக் குழுவில் மாங்கனீசு, டெக்னீசியம், ரேனியம், போரியம் ஆகிய நான்கு தனிமங்களும் இருக்கின்றன.\n"}
{"id": "142121", "url": "https://ta.wikipedia.org/wiki?curid=142121", "title": "எஸ். ஏ. வி. மேல்நிலைப் பள்ளி", "text": "எஸ். ஏ. வி. மேல்நிலைப் பள்ளி\n\nஎஸ். ஏ. வி. மேல்நிலைப் பள்ளி (Saraswathi Anglo Vernacular Higher Secondary School) என்பது தூத்துக்குடி மாநகரில் அமைந்துள்ள ஒரு தமிழ்நாடு அரசு உதவி பெறும் மேல்நிலைப்பள்ளியாகும். ஆங்கிலேய ஆட்சிக் காலத்தில் 1852 ஆம் ஆண்டில் தொடங்கப்பட்ட இப்பள்ளி 150 ஆண்டுகள் கடந்த மிகப்பெரும் பழமை வாய்ந்த பள்ளிகளில் ஒன்றாகும். மாணவர்கள் மட்டும் பயிலக் கூடிய இந்தப் பள்ளி தூத்துக்குடியில் மேலூர் தொடருந்து நிலையம் (இரண்டாம் வாயில்) அருகில் அமைந்துள்ளது. இப்பள்ளி தூத்துக்குடி முதன்மைக் கல்வி மாவட்டத்தில், தூத்துக்குடி கல்வி மாவட்டத்தின் கீழுள்ள பள்ளிகளுள் ஒன்றாகும். \n\n"}
{"id": "142126", "url": "https://ta.wikipedia.org/wiki?curid=142126", "title": "த ஸ்டிங் (திரைப்படம்)", "text": "த ஸ்டிங் (திரைப்படம்)\n\nத ஸ்டிங் (\"The Sting\") 1973 இல் வெளியான அமெரிக்க நகைச்சுவைத் திரைப்படமாகும். இத்திரைப்படம் டோனி பில், மைக்கேல் பில்லிப்ஸ், ஜூலியா பில்லிப்ஸ் ஆகியோரால் தயாரிக்கப்பட்டு, ஜார்ஜ் ராய் ஹில் ஆல் இயக்கப்பட்டது.\nஇத்திரைப்படம் 10 அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஏழு அகாதமி விருதுகளை வென்றது.\n\n"}
{"id": "142129", "url": "https://ta.wikipedia.org/wiki?curid=142129", "title": "பேட்டன் (திரைப்படம்)", "text": "பேட்டன் (திரைப்படம்)\n\nபேட்டன் (\"Patton\") 1970 இல் வெளியான அமெரிக்கப் போர்த் திரைப்படம். பிராங்க் மக்கார்த்தியால் தயாரிக்கப்பட்டு பிராங்க்ளின் ஜே. சாப்பரால் இயக்கப்பட்டது. இத்திரைப்படம் 10 அகாதமி விருதுகளுக்கு தேர்ந்தெடுக்கப்பட்டது. \nசிறந்த திரைப்படத்திற்கான அகாதமி விருதையும் சேர்த்து ஏழு அகாதமி விருதுகளை வென்றது வென்றது.\n\n"}
{"id": "142134", "url": "https://ta.wikipedia.org/wiki?curid=142134", "title": "வசந்தி (இராகம்)", "text": "வசந்தி (இராகம்)\n\nவசந்தி இராகம் கருநாடக இசையில் பயன்படும் இராகங்களில் ஒன்றாகும். இது 16 ஆவது மேளகர்த்தா இராகமாகிய, \"அக்னி\" என்றழைக்கப்படும் 3 ஆவது சக்கரத்தின் 4 ஆவது மேளமாகிய சக்ரவாக இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் ஷட்ஜம், சுத்த ரிஷபம் (ரி), அந்தர காந்தாரம் (க), சுத்த மத்திமம் (ம), பஞ்சமம், சதுஸ்ருதி தைவதம் (த), கைசிகி நிஷாதம் (நி) ஆகிய சுரங்கள் வருகின்றன.\n\n\n"}
{"id": "142135", "url": "https://ta.wikipedia.org/wiki?curid=142135", "title": "அரசினர் தொழிற்பயிற்சி நிலையம், தேனி", "text": "அரசினர் தொழிற்பயிற்சி நிலையம், தேனி\n\nஅரசினர் தொழிற்பயிற்சி நிலையம், தேனி, தேனி நகரில் தமிழ்நாடு அரசின் வேலைவாய்ப்பு மற்றும் பயிற்சித் துறையின் கீழ் பல்வேறு துறைகளில் தொழிற்பயிற்சிகளை அளிப்பதற்காக அமைக்கப்பட்ட ஒரு நிறுவனம். தமிழ்நாட்டின் பல பகுதிகளிலும் காணப்படும் அரசினர் தொழிற்பயிற்சி நிலையங்களில் இதுவும் ஒன்று. இந்தத் தொழிற்பயிற்சி நிலையத்தில் அகில இந்திய தொழிற் தேர்வுக்கான சான்றிதழ்களை அளிக்கக் கூடிய சில தொழிற்பயிற்சிகள் நடத்தப்பட்டு வருகின்றன. இத்தொழிற் பயிற்சிகளில் சில பிரிவுகளுக்கு பத்தாம் வகுப்பு தேர்ச்சி பெற்றிருக்க வேண்டும். சில பிரிவுகளுக்குப் பத்தாம் வகுப்பு தோல்வியடைந்தவர்களும் சேர்த்துக் கொள்ளப்படுகின்றனர்.\n\n"}
{"id": "142142", "url": "https://ta.wikipedia.org/wiki?curid=142142", "title": "டாம் ஜோன்ஸ் (திரைப்படம்)", "text": "டாம் ஜோன்ஸ் (திரைப்படம்)\n\nடாம் ஜோன்ஸ் (\"Tom Jones\") 1963 இல் வெளிவந்த பிரித்தானியத் திரைப்படமாகும். டோனி ரிச்சர்ட்சனால் தயாரித்து இயக்கப்பட்டது. இத்திரைப்படம் 10 அகாதமி விருதுகளுக்குப் பரிந்துரை செய்யப்பட்டது. சிறந்த திரைப்படத்திற்கான அகாதமி விருதையும் சேர்த்து நான்கு அகாதமி விருதுகளை வென்றது.\n\n"}
{"id": "142144", "url": "https://ta.wikipedia.org/wiki?curid=142144", "title": "சென்னை கோட்டை தொடருந்து நிலையம்", "text": "சென்னை கோட்டை தொடருந்து நிலையம்\n\nசென்னை கோட்டை தொடருந்து நிலையம்(\"Chennai Fort Railway Station\"), , சென்னையின் புறநகர் இருப்பு பாதை தெற்கு வழியில் அமைந்துள்ள தொடருந்து நிலையம் ஆகும். இந்த நிலையத்தில் சென்னை கடற்கரை முதல் வேளச்சேரி வரை செல்லும் தடமும், சென்னை கடற்கரையில் இருந்து தாம்பரம் செல்லும் வழித்தடமும் அமைந்துள்ளது. கடற்கரையை ஒட்டிய இரண்டாவது நிறுத்தம் இது.\n\nSection::::வரலாறு.\nஜார்ஜ் கோட்டையின் நினைவாக, இந்த நிலையத்திற்கு பெயர் சூட்டப்பட்டுள்ளது.\n\n"}
{"id": "142145", "url": "https://ta.wikipedia.org/wiki?curid=142145", "title": "வசந்தவராளி", "text": "வசந்தவராளி\n\nவசந்தவராளி இராகம் கருநாடக இசையில் பயன்படும் இராகங்களில் ஒன்றாகும். 20வது மேளகர்த்தா இராகமாகிய, \"வேத\" என்றழைக்கப்படும் 4வது சக்கரத்தின் 2வது மேளமாகிய நடபைரவியின் ஜன்னிய இராகம் ஆகும்.\n\n\n\n"}
{"id": "142147", "url": "https://ta.wikipedia.org/wiki?curid=142147", "title": "வசந்தசிறீ", "text": "வசந்தசிறீ\n\nவசந்தசிறீ கருநாடக இசையில் பயன்படும் இராகங்களில் ஒன்றாகும். இது 23 ஆவது மேளகர்த்தா இராகமாகிய, \"வேத\" என்றழைக்கப்படும் 4 ஆவது சக்கரத்தின் 5 ஆவது மேளமாகிய கௌரிமனோகரி இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் ஷட்ஜம், சதுஸ்ருதி ரிஷபம் (ரி), சாதாரண காந்தாரம் (க), சுத்த மத்திமம் (ம), சதுஸ்ருதி தைவதம் (த), காகலி நிஷாதம் (நி) ஆகிய சுரங்கள் வருகின்றன.\n\n\n"}
{"id": "142151", "url": "https://ta.wikipedia.org/wiki?curid=142151", "title": "தாண்டவப்பிரியா", "text": "தாண்டவப்பிரியா\n\nதாண்டவப்பிரியா இராகம் கருநாடக இசையில் பயன்படும் இராகங்களில் ஒன்றாகும். இது 51 ஆவது மேளகர்த்தா இராகமாகிய, \"பிரம்ம\" என்றழைக்கப்படும் 9 ஆவது சக்கரத்தின் 3 ஆவது மேளமாகிய காமவர்த்தனி இராகத்தின் ஜன்னிய இராகம் ஆகும்.\n\n\n\n"}
{"id": "142154", "url": "https://ta.wikipedia.org/wiki?curid=142154", "title": "பழவேற்காடு", "text": "பழவேற்காடு\n\nபழவேற்காடு () (\"Pazhaverkadu\") தமிழ்நாட்டின் திருவள்ளூர் மாவட்டத்தில் உள்ள மீஞ்சூர் ஊராட்சி ஒன்றியத்தில் அமைந்த சிற்றூர் ஆகும். இது சென்னைக்கு வடக்கே கடலோரத்தில் அமைந்துள்ள ஓர் வரலாற்றுச் சிறப்பு மிக்க ஊராகும். சென்னையிலிருந்து 60 கிமீ தொலைவிலும் எலவூரிலிருந்து 3 கி.மீ தொலைவிலும் அமைந்துள்ளது. இது பழவேற்காடு ஏரியையும் வங்காள விரிகுடாவையும் பிரிக்கும் ஸ்ரீஹரிகோட்டா தீவில் அமைந்துள்ளது. இங்கு பல அமெரிக்க $ 1 பில்லியன் மதிப்புள்ள மருத்துவ சிறப்பு பொருளாதார மண்டலம் உட்பட பல சிறப்பு பொருளாதார மண்டலங்கள் அமைக்கப்படுவதாலும் பழவேற்காடு முதன்மை பெற்று வருகிறது. இங்கு உள்ள பழவேற்காடு ஏரி பறவைகள் காப்பகம் சுற்றுலா பயணிகளை ஈர்க்கிறது.\n\nSection::::வரலாறு.\nவிசய நகர மன்னர்களின் துணையுடன் போர்த்துக்கீசியர்கள் 1502ஆம் ஆண்டில் இங்கு ஓர் வணிகப் புறமையத்தை நிறுவினார்கள். பின்னர் இங்கு கோட்டை ஒன்று கட்டிக்கொண்டு இருந்தனர் 1609ஆம் ஆண்டில் ஒல்லாந்தரிடம் தோற்று இந்தக கோட்டையை இழந்தனர். பழவேற்காடு 1609 முதல் 1690 வரை ஒல்லாந்தரிடம் இருந்தது. அதன்பிறகு கோட்டை அடிக்கடி கைமாறியது. இறுதியாக 1825 முதல் பிரித்தானியர்களின் கைவசமானது. இங்குள்ள டச்சு தேவாலயம் பலமுறை சீரமைக்கபட்டும் இன்று அழிபட்ட நிலையில் உள்ளது டச்சுக் கோட்டையும் இடுபாடுகளுடன் உள்ளது. பழைய கலங்கரைவிளக்கத்தை இன்னும் ஏரியின் மறுகரையில் பார்க்கலாம். இங்குள்ள 1622 ஆண்டு கல்லறை தொல்லியல் துறையின் பாதுகாப்பில் உள்ளது.\n\nSection::::வன காப்பகம்.\nபழவேற்காடு பழவேற்காடு பறவைகள் காப்பகத்தினுள் அமைந்துள்ளது. அக்டோபர் முதல் மார்ச்சு வரை இங்கு ஆயிரக்கணக்கான புலம்பெயர் பறவைகள் வருகின்றன.\n"}
{"id": "142162", "url": "https://ta.wikipedia.org/wiki?curid=142162", "title": "தமிழ் இசை இலக்கண வரலாறு (நூல்)", "text": "தமிழ் இசை இலக்கண வரலாறு (நூல்)\n\nஇசைத் தமிழ் வரலாற்றைப் பற்றி மு. அருணாசலம் எழுதியிருந்ததை இரண்டு தொகுதிகளாக, \nஎன்று பிரித்து முனைவர் உல. பாலசுப்பிரமணியன் பதிப்பாசிரியாராக இருந்து இரு நூல்கள் வெளியிட்டுள்ளார். இவ்வரிசையில் இது இரண்டாவது நூல்.\n\nஇந்த தமிழ் இசை இலக்கண வரலாற்றில் 16 அத்தியாயங்களும் 25 அட்டவணைகளும் உள்ளன. சங்க காலம் தொட்டு 20 ஆம் நூற்றாண்டு வரையான காலப்பகுதிகளில் இருந்து வந்துள்ள இசைச் செய்திகளை ஆய்ந்து அவற்றில் இருந்து இலக்கண வரலாற்றை விரிவாகத் தொகுத்துக் கூறியுள்ளார். இன்று கருநாடக இசை என்றும் தமிழ் இசை என்று அறியப்படுவனவற்றின் அடி வேர்களையும் தொடர்புகளையும் ஒழுங்கு முறைகளையும் ஒப்பிட்டும் இணைத்தும் காட்டியுள்ளார்.\n"}
{"id": "142164", "url": "https://ta.wikipedia.org/wiki?curid=142164", "title": "தமிழ் இசை இலக்கிய வரலாறு (நூல்)", "text": "தமிழ் இசை இலக்கிய வரலாறு (நூல்)\n\nஇசைத் தமிழ் வரலாற்றைப் பற்றி மு. அருணாசலம் எழுதியிருந்ததை இரண்டு தொகுதிகளாக, \nஎன்று பிரித்து, முனைவர் உல. பாலசுப்பிரமணியன் பதிப்பாசிரியாராக இருந்து இரு நூல்கள் வெளியிட்டுள்ளார். இவ்வரிசையில் இது முதலாவது நூல்.\n\nஇந்த தமிழ் இசை இலக்கிய வரலாற்றில் 17 அத்தியாயங்களும் 8 அட்டவணைகளும் உள்ளன. சங்க காலம் தொட்டு 20 ஆம் நூற்றாண்டு வரையான காலப்பகுதிகளில் இருந்து வந்துள்ள இசைச் செய்திகளை ஆய்ந்து அவற்றில் இருந்து தமிழ் இசை இலக்கிய வரலாற்றை விரிவாகத் தொகுத்துக் கூறியுள்ளார். இன்று கருநாடக இசை என்றும் தமிழ் இசை என்று அறியப்படுவனவற்றின் அடி வேர்களையும் தொடர்புகளையும் ஒழுங்கு முறைகளையும் ஒப்பிட்டும் இணைத்தும் காட்டியுள்ளார்.\n"}
{"id": "142171", "url": "https://ta.wikipedia.org/wiki?curid=142171", "title": "வெண்ணொச்சி", "text": "வெண்ணொச்சி\n\nநொச்சியில் (Vitex negundo) வெண்ணொச்சி. கருநொச்சி, நீலநொச்சி, நீர்நொச்சி, மயிலடி நொச்சி ஆகிய வகைகள் உள்ளன. ‘ வெண்ணொச்சி வெள்ளை நிறக் கிளைகளுடன் காணப்படும். இது மரமாக ஆற்றோரங்களில் சுமார் 30 அடி உயரம் வளரக்கூடியது. நொச்சியில் கிளை இல்லாத மார்கள் ஆறு ஏழு அடி உயரங்கூட வளரும். இந்த நொச்சி மார்களை வெட்டிப் படல் கட்டி வீடுகளுக்கு வேலி அமைத்துக்கொள்வர். உறையூரைத் தலைநகராகக் கொண்டு ஆண்ட தித்தன் என்னும் அரசன் காலத்தில் உறையூர் காவற்காட்டில் நொச்சி வளர்ந்திருந்தது. நெடுங்கிள்ளியை நலங்கிள்ளி முற்றுகையிட்டபோது உறையூருக்குக் கோட்டை மதில் இருந்தது. நொச்சிப்பூ நீண்ட கொத்தாக மயிலை நிறத்தில் பூக்கும். இதன் இளமையான மார்களைக் கொண்டு மண் சுமக்க உதவும் தட்டுக்கூடைகள் பின்னிக்கொள்வார்கள். \n\nவேலியாக இருந்த 'நொச்சி' என்னும் சொல்லை மதிலைக் குறிக்கும் சொல்லாகவும் இலக்கியங்கள் பயன்படுத்திக்கொண்டன. நொச்சிப்பூ சூடி மதிலைத் தாக்கும் போர் நொச்சித்திணை என வகுக்கப்பட்டுள்ளது.\nSection::::விளக்கம்.\nவெண்ணொச்சியானது சிறுமர வகையைச் சார்ந்தது. இது மூன்று அல்லது ஐந்து கூட்டிலைகளைகலாக, ஈட்டி வடிவ இலைகளின் மேல்புறம் பசுமையாகவும், அடிப்பகுதி சற்று வெளுத்தும் காணப்படும். நீலமணி நிறத்தில் நொச்சியின் மலர் இருக்கும்.\n\nSection::::மருத்துவப் பயன்கள்.\nஇயற்கை மருத்துவத்தில் நொச்சி பயன்படுத்தப்படுகிறது. மூட்டுவலியை, உடலில் ஏற்படும் வீக்கங்களைக் குறைக்க, சருமப் பிரச்சனைகளுக்கு நிவாரணம் அளிக்க உதவுகிறது. குடலில் ஏற்படும் பூச்சிகளையும் புழுக்களையும் அழிக்கவல்லது. மாதவிடாய், கர்ப்பகாலப் பிரச்சனைகள், இயக்குநீர் குறைபாடுகள், சினைப்பை நீர்க்கட்டிகள் போன்றவற்றுக்கு நொச்சியைப் பயன்படுத்துகிறார்கள். நொச்சிச் செடி வளர்ப்பதன் மூலம் நோய்களைப் பரப்பும் கொசுக்களையும் பூச்சிகளையும் தடுக்க முடியும். \n"}
{"id": "142172", "url": "https://ta.wikipedia.org/wiki?curid=142172", "title": "கருநொச்சி", "text": "கருநொச்சி\n\nநொச்சியில் இரண்டு வகை உண்டு. ஒன்று வெண்ணொச்சி. மற்றொன்று கருநொச்சி (\"Vitex Negundo\"). வெண்ணொச்சி மரமாக வளரும். கருநொச்சி புதர்ச்செடி, வெண்ணொச்சி ஆற்றோரங்களில் வளரும். கருநொச்சி காடுமேடெல்லாம் வளரும். வெண்ணோச்சி மார்கள் வேலி பின்னவும், தட்டுக்கூடை பின்னவும் பயன்படும். கருநொச்சி மூலிகையாகவும், வயல்களுக்குத் தழையுரமாகவும் பயன்படுத்தப்படும். கருநொச்சியை மாடுகள் மேயும். வெண்ணொச்சியை வெள்ளாடு கூட ஓரிரு வாய்தான் கடிக்கும். கருநொச்சி இலையின் மணம் காரணமாகச் சில பூச்சிகள் இதனை நெருங்குவதில்லை. ஆதலால் தானியப் பாதுகாப்பில் கருநொச்சி இலை பயன்படுகிறது. ஓலைச் சுவடிகளைப் பூச்சிகளிடமிருந்து பாதுகாக்கவும் இதைப் பயன்படுத்தியுள்ளனர்.\n\n"}
{"id": "142173", "url": "https://ta.wikipedia.org/wiki?curid=142173", "title": "அமுக்கப்பட்ட இயற்கை எரிவளி", "text": "அமுக்கப்பட்ட இயற்கை எரிவளி\n\nஅமுக்கப்பட்ட இயற்கை எரிவளி (Compressed Natural Gas, CNG, சி.என்.ஜி) என்பது பெட்ரோல், டீசல், எல்.பி.ஜி போன்றவற்றிற்கு மாற்றாகப் பயன்படுத்தப்படும் புதைபடிவ எரிமங்களுள் ஒன்று. அப்பிற எரிபொருட்களைப் போன்றே அமுக்கப்பட்ட இயற்கை எரிவளியை எரிப்பதன் மூலமும் பசுங்குடில் வளிமங்கள் வெளியாகும் என்றாலும், ஒப்பீட்டளவில் அவை குறைவானவையே என்பதால் சூழல் மாசடைவதைக் குறைக்க உதவும் ஒன்றாகும். அதோடு, இவ்வளி காற்றை விட லேசானது என்பதால், கட்டுப்பாட்டை மீறி வெளியேறினால் விரைவாகக் கலைந்து விடும். பிற நீர்ம எரிபொருட்கள் அவ்வாறன்றி ஆபத்தான விளைவுகளுக்குக் காரணமாக அமையும் வாய்ப்பு இருக்கிறது. மறுசுழற்சிப் பொருட்களின் வழியே உருவாக்கப்படும் உயிரிவளி போன்றவற்றோடும் சி.என்.ஜி வளியைக் கலக்கலாம் என்பதால் சூழலில் இருக்கும் கார்பன் அளவினையும் குறைக்கலாம்.\n\nமுதன்மையாக [CH] என்னும் மெத்தேனைக் கொண்ட இயற்கை எரிவளியை அமுக்குவதன் மூலம் சி.என்.ஜி தயாரிக்கப்பட்டுகிறது. இதன் மூலம் வளிமண்டல் அழுத்தத்தில் இருக்கும் கொள்ளளவில் ஒரு விழுக்காடு அளவிற்குக் குறைந்துவிடும். அமுக்கப்பட்ட இயற்கை எரிவளியைத் தேக்கி வைக்கவும் பரவலாக அனுப்பவும் 200-248 பார் அழுத்தம் கொண்ட கடினமான, உருளை அல்லது கோள வடிவக் கலன்களைப் பயன்படுத்துவர்.\n\nபெட்ரோல் மூலம் ஓட்டப்படும் உள்ளெரிப்பு எந்திரம் கொண்ட வாகனங்களை மாற்றுவதன் மூலம் இரண்டு வகையான எரிபொருட்களையும், அதாவது, பெட்ரோல் மற்றும் அமுக்கிய இயற்கை எரிவளி, இரண்டையும் பயன்படுத்த இயலும். ஆசியா/பசிபிக் பகுதியில், குறிப்பாக பாக்கித்தான், இலத்தீன் அமெரிக்கா, ஐரோப்பா, மற்றும் அமெரிக்கா போன்ற நாடுகளில் அதிகரிக்கும் பெட்ரோல் விலையின் காரணமாக அமுக்கிய இயற்கை எரிவளியின் பயன்பாடு அதிகரித்து வருகிறது.\n"}
{"id": "142183", "url": "https://ta.wikipedia.org/wiki?curid=142183", "title": "மூவருலா", "text": "மூவருலா\n\nமூவருலா தமிழ் சிற்றிலக்கிய நூல்களில் ஒன்று. உலா சிற்றிலக்கிய வகையைச் சேர்ந்தது. ஒட்டக்கூத்தரால் பாடப்பட்டது. விக்கிரம சோழன், அவனது மகன் இரண்டாம் குலோத்துங்க சோழன், பேரன் இரண்டாம் இராஜராஜ சோழன் ஆகிய மூவரையும் புகழ்ந்து பாடியது. (எனவே மூவருலா எனப்படுகிறது). இம்மூவரையும் பற்றி முறையே 342, 387, 391 பாக்கள் இந்நூலில் உள்ளன. இவை அனைத்தும் கண்ணி வகையைச் சேர்ந்தவை (கலிவெண்பாவில் ஒரே எதுகை வருபவை). சோழர் குலச்சிறப்பு, அரசர் பெருமை, பள்ளி எழுதல்,\nஅழகு செய்தல், யானையின் மீது அமர்தல், உடன் வருவோர், அவர்கள் கூற்று, ஏழுவகைப் பருவ மகளிரின் அழகு, உணர்ச்சிகள், விளையாட்டுகள், காமுறுதல், பேசுதல் போன்ற செய்திகள் இந்நூலில் கூறப்பட்டுள்ளன. இந்நூலின் பகுதிகளான மூன்று உலாக்களும் தனி நூல்களாகவும் கருதப்படுகின்றன.\n\nஇந்த உலாக்களின் பாட்டுடைத் தலைவர்களின் ஆட்சிக்காலம்.\n\n\n\n"}
{"id": "142191", "url": "https://ta.wikipedia.org/wiki?curid=142191", "title": "முனைக்காடு விவேகானந்தா வித்தியாலயம்", "text": "முனைக்காடு விவேகானந்தா வித்தியாலயம்\n\nமுனைக்காடு விவேகானந்தா வித்தியாலயம் இலங்கையின் கிழக்கு மாகாணத்தில் மட்டக்களப்பு மாவட்டத்தில் முனைக்காடு என்னும் ஊரில் அமைந்துள்ள பாடசாலை ஆகும். மண்முனை தென்மெற்கு கோட்டத்தில் உள்ள 18 பாடசாலைகளில் மாணவர் எண்ணிக்கை அதிகமுள்ளதாகவும் மட்டக்களப்பு மேற்கு கல்வி வலய நிர்வகத்திற்குட்பட்ட தரம் 1சி பாடசாலையாகவும் இது விளங்குகின்றது.\n"}
{"id": "142193", "url": "https://ta.wikipedia.org/wiki?curid=142193", "title": "ஆக்ரா மாவட்டம்", "text": "ஆக்ரா மாவட்டம்\n\nஆக்ரா மாவட்டம் (, ) இந்தியாவின் உத்தரப்பிரதேச மாநிலத்திலுள்ள 70 மாவட்டங்களில் ஒன்று. வரலாற்றுச் சிறப்புமிக்க ஆக்ரா இம்மாவட்டத்தின் தலைநகரம். மேலும் இம்மாவட்டம் ஆக்ரா பிரிவின் ஒரு பகுதியாகும்.\nSection::::புவியமைப்பு.\nஆக்ரா மாவட்டத்தின் எல்லையாக வடக்கில் மதுரா மாவட்டமும், தெற்கில் ராஜஸ்தான் மாநிலத்தின் தோல்பூர் மாவட்டமும், கிழக்கே பிரோசாபாத் மாவட்டமும், மேற்கே ராஜஸ்தானின் பரத்பூர் மாவட்டமும் அமைந்துள்ளன. ஆக்ரா மாவட்டத்தின் பரப்பு 4027 கிமீ².\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி ஆக்ரா மாவட்டத்தின் மொத்த மக்கட்தொகை 4,380,793. இது தோராயமாக மல்தோவா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 41வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் ஆக்ரா மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 21%. ஆக்ரா மாவட்டத்தின் பாலின விகிதப்படி 1000 ஆண்களுக்கு 859 பெண்கள் உள்ளனர். மேலும் ஆக்ரா மாவட்ட மக்களின் கல்வியறிவு விகிதம் 69.44%.\n"}
{"id": "142194", "url": "https://ta.wikipedia.org/wiki?curid=142194", "title": "பழனியப்பா வித்தியாலயம்", "text": "பழனியப்பா வித்தியாலயம்\n\nபழனியப்பா வித்தியாலயம் என்பது தேனி மாவட்டம், பழனிசெட்டிபட்டி எனும் ஊரில் அமைந்துள்ள ஒரு தமிழ்நாடு அரசு உதவி பெறும் பள்ளிகளில் ஒன்றாகும். இத்தொடக்கப் பள்ளி,பழனிசெட்டிபட்டியிலுள்ள “பழனியப்பா பாசன பரிபாலன சபை” எனும் நிர்வாகத்தின் கீழ் இயங்கிக் கொண்டிருக்கிறது. தேனி மாவட்டத் தொடக்கக் கல்வி அலுவலகத்தின் கட்டுப்பாடுகளின் கீழ் செயல்படும் இப்பள்ளியில் ஒன்று முதல் ஐந்தாம் வகுப்பு வரை இருபாலர்களும் படித்து வருகின்றனர். \n"}
{"id": "142196", "url": "https://ta.wikipedia.org/wiki?curid=142196", "title": "மின் பற்றாக்குறை", "text": "மின் பற்றாக்குறை\n\nமின் பற்றாக்குறை என்பது மின் பயன்பாட்டிலுள்ள இடங்களுக்குத் தேவையான மின்சாரத்தை வழங்க இயலாமையைக் குறிக்கிறது. இப்பற்றாக்குறை மின் பயன்பாடுகள் அதிகரித்து விட்ட நிலையில், பயன்பாட்டிற்குத் தேவையான மின் உற்பத்தியை அதிகரிக்க முடியாத போது ஏற்படுகிறது. இப்பற்றாக்குறையை சரி செய்ய மின் பயன்பாட்டாளர்களுக்கு அளிக்கப்படும் மின் அளவைக் குறைக்க வேண்டிய நிலையில் தேவைக்கேற்ப மின்சார நிறுத்தம் அல்லது மின் வெட்டு ஏற்படுத்தப்படுகிறது. இந்த மின்வெட்டின் போது குறிப்பிட்ட நேரம் மின்சாரம் பயன்பாட்டாளர்களுக்கு வழங்கப்படாமல் நிறுத்தி வைக்கப்பட்டிருக்கும்.\n\n"}
{"id": "142197", "url": "https://ta.wikipedia.org/wiki?curid=142197", "title": "கந்தசாமிக் கண்டர் கல்லூரி", "text": "கந்தசாமிக் கண்டர் கல்லூரி\n\nகந்தசுவாமிக் கண்டர் கல்லூரி (\"Kandasami Kandar's College\"), தமிழ் நாட்டிலுள்ள நாமக்கல் மாவட்டத்தில் பரமத்தி வேலூர் என்னும் பகுதியில் செயல்பட்டுவருகிறது. சங்கர கந்தசுவாமி என்பவரின் கல்விக்கொடையை போற்றும் வகையில் இக்கல்லூரிக்கு இப்பெயர் வழங்கப்பட்டுள்ளது. பெரியார் பல்கலைக்கழகத்துடன் இணைக்கப்பட்டுள்ளது.\n"}
{"id": "142201", "url": "https://ta.wikipedia.org/wiki?curid=142201", "title": "குரவை, துணங்கை, தழூஉ - ஆட்டங்கள்", "text": "குரவை, துணங்கை, தழூஉ - ஆட்டங்கள்\n\nகுரவை, துணங்கை, தழூஉ – ஆட்டங்கள் பழங்கால மகிழ்ச்சி விளையாட்டுகளில் குறிப்பிடத்தக்கவை. \n\nஇவை வேலை செய்த களைப்பு போக இரவில் ஆடப்படும். ஆண்களும் பெண்களும் சேர்ந்து ஆடுவர். ஆடும் பாங்கை நோக்கும்போது இவை தனித்தனி ஆட்டங்கள் என்றாலும் ஒன்றோடொன்று பின்னிப் பிணைந்து கிடப்பவை. \n\n\n\n"}
{"id": "142205", "url": "https://ta.wikipedia.org/wiki?curid=142205", "title": "ஆலிவர்! (திரைப்படம்)", "text": "ஆலிவர்! (திரைப்படம்)\n\nஆலிவர்! (\"Oliver!\") 1968 இல் வெளியான பிரித்தானிய இசைத் திரைப்படமாகும். ஜான் வோல்ப் ஆல் தயாரிக்கப்பட்டு கரோல் ரீட் ஆல் இயக்கப்பட்டது. இத்திரைப்படம் 11 அகாதமி விருதுகளுக்கு பரிந்துரை செய்யப்பட்டது. சிறந்த திரைப்படத்திற்கான அகாதமி விருதையும் சேர்த்து ஆறு அகாதமி விருதுகளை வென்றது .\n\n"}
{"id": "142208", "url": "https://ta.wikipedia.org/wiki?curid=142208", "title": "ஆந்திரப் பிரதேச மாவட்டங்களின் பட்டியல்", "text": "ஆந்திரப் பிரதேச மாவட்டங்களின் பட்டியல்\n\nஆந்திரப் பிரதேச மாநிலத்தில் உள்ள 13 மாவட்டங்களும் கீழே குறிப்பிடப்பட்டுள்ளன\n\n"}
{"id": "142226", "url": "https://ta.wikipedia.org/wiki?curid=142226", "title": "மின்சார நிறுத்தம்", "text": "மின்சார நிறுத்தம்\n\nமின்சார நிறுத்தம் (\"power outage\") என்பது மின்சாரம் வழங்கும் அமைப்புகளால் மின்மாற்றிகள் அல்லது மின் பாதைகளில் பணிகளைச் செய்வதற்காக அந்த மின்சாரப் பயன்பாட்டிலுள்ள இடங்களுக்கு குறிப்பிட்ட நேரங்களில் மின்சாரம் வழங்காமல் இருப்பதைக் குறிப்பிடுகிறது. சில வேளைகளில் மின் பற்றாக்குறை போன்ற சில காரணங்களினாலும் மின்சாரம் நிறுத்தம் செய்யப்படுகிறது. பற்றாக்குறை காரணமாகச் செய்யப்படும் மின்சார நிறுத்தம் மின்வெட்டு என்று குறிப்பிடப்படுகிறது.\n"}
{"id": "142227", "url": "https://ta.wikipedia.org/wiki?curid=142227", "title": "பிரோசாபாத் மாவட்டம்", "text": "பிரோசாபாத் மாவட்டம்\n\nபிரோசாபாத் மாவட்டம் (, )இந்தியாவின், உத்தரபிரதேச மாநிலத்தின் மேற்கு மாவட்டங்களில் ஒன்று. பிரோசாபாத் நகரம் இம்மாவட்டத்தின் தலைநகரம். மேலும் இம்மாவட்டம் ஆக்ரா பிரிவில் அமைந்துள்ளது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி பிரோசாபாத் மாவட்டத்தின் மொத்த மக்கட்தொகை 2,496,761. இது தோராயமாக குவைத் நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 173வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் பிரோசாபாத் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 21.62%. பிரோசாபாத் மாவட்டத்தின் பாலின விகிதப்படி 1000 ஆண்களுக்கு 867 பெண்கள் உள்ளனர். மேலும் பிரோசாபாத் மாவட்ட மக்களின் கல்வியறிவு விகிதம் 74.6%.\n"}
{"id": "142228", "url": "https://ta.wikipedia.org/wiki?curid=142228", "title": "கிருட்டிணகிரி அருங்காட்சியகம்", "text": "கிருட்டிணகிரி அருங்காட்சியகம்\n\nகிருட்டிணகிரி அருங்காட்சியகம் தமிழ்நாட்டின் கிருட்டிணகிரி மாநகரின் காந்தி சாலையில் 1993 ஆம் ஆண்டிலிருந்து செயல்பட்டு வருகிறது. இவ்வருங்காட்சியகம், தமிழக அரசின் தொல்லியல் துறையின் கீழ் இயங்கி வருகிறது. இந்த அருங்காட்சியகம் ஒரு காப்பாட்சியரால் நிருவகிக்கப்பெறுகின்றது.\n\nSection::::அறிமுகம்.\nகிருட்டிணகிரி தமிழக மாவட்டங்களில் ஒன்றாகும். 1965-க்கு முன்னர் இம்மாவட்டம் ஒருங்கிணைந்த சேலம் மாவட்டத்தின் ஒரு பகுதியாக, தற்போதைய சேலம், நாமக்கல்,தருமபுரி மற்றும் கிருஷ்ணகிரி ஆகியவற்றுடன் இருந்தது. கிருட்டிணகிரி மாவட்டத்தைச் சார்ந்த அரிய பொருட்கள் இங்கு காட்சிப்படுத்தப்பெற்றுள்ளன.\n\nSection::::காட்சிப் பொருட்கள்.\nஇந்த அருங்காட்சியகத்தில், நடுகல் (வீரக்கல்),பதப்படுத்தப்பட்ட விலங்குகள், பறவைகள்,கல்வெட்டுகள், கல் சிலைகள், மரப் படிமங்கள்,உலர் தாவரங்கள், மூலிகைப்பொருட்கள், கூத்துக் கலைப்பொருட்கள்,பனையோலைகள்,அருங்காட்சியக வெளியீடுகள், உலோகப் படிம ஒளிப்படங்கள், கலைப்பொருட்கள், தொல் தமிழர்கள் பயன்படுத்தியப் பொருட்கள், முதுமக்கள் பானைகள், சுடுமண் படிமங்கள், இருளர் பொருட்கள், மாந்தர் உடல் மாதிரிகள், கல் வகைகள், தொல்லுயிரிப் படிமங்கள், கனிமங்கள் ஆகியன உள்ளன.\n\n"}
{"id": "142229", "url": "https://ta.wikipedia.org/wiki?curid=142229", "title": "மதுரா மாவட்டம்", "text": "மதுரா மாவட்டம்\n\nமதுரா மாவட்டம் (, ) இந்தியாவின் உத்தரப்பிரதேச மாநிலத்தின் ஒரு மாவட்டம். வரலாற்றுச் சிறப்புமிக்க மதுரா இம்மாவட்டத்தின் தலைநகரம் ஆகும்.\nஇம்மாவட்டத்தின் எல்லையாக வடகிழக்கில் அலிகார்ஹ் மாவட்டமும், தென்கிழக்கில் ஹத்ராஸ் மாவட்டமும், தெற்கில் ஆக்ரா மாவட்டமும், மேற்கில் ராஜஸ்தான் மாநிலமும், வடமேற்கில் ஹரியானா மாநிலமும் அமைந்துள்ளன. இம்மாவட்டம் ஆக்ரா பிரிவின் ஒரு பகுதியாகும்.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி மதுரா மாவட்டத்தின் மொத்த மக்கட்தொகை 2,541,894. இது தோராயமாக குவைத் நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 167வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் மதுரா மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 22.53%. மதுரா மாவட்டத்தின் பாலின விகிதப்படி 1000 ஆண்களுக்கு 858 பெண்கள் உள்ளனர். மேலும் மதுரா மாவட்ட மக்களின் கல்வியறிவு விகிதம் 72.65%.\n\n"}
{"id": "142233", "url": "https://ta.wikipedia.org/wiki?curid=142233", "title": "கோபிநாத் (நிகழ்ச்சித் தொகுப்பாளர்)", "text": "கோபிநாத் (நிகழ்ச்சித் தொகுப்பாளர்)\n\nகோபிநாத் விஜய் தொலைக்காட்சியில் நிகழ்ச்சி தொகுப்பாளராகவும், தனியார் பண்பலை ஒன்றில் வானொலி நிகழ்ச்சி தொகுப்பாளராகவும் பணியாற்றுகிறார். இவர் அறந்தாங்கியில் பிறந்தவர். தற்போது சென்னையில் வசித்து வருகிறார். தமிழ் நிகழ்ச்சி தொகுப்பாளர்களில் தன்னுடைய தமிழ் மொழிநடைக்காகவும், தனிப்பாங்கிற்காகவும்(style) இவர் மிகவும் அறியப்படுகிறார். இவர் தொகுத்து வழங்கும் சில முக்கியமான நிகழ்ச்சிகள்:\nதற்போது ஒரு எழுத்தாளராகவும் பரிணமித்து வருகிறார்.\nஇவர் எழுதியுள்ள புத்தகங்கள்:\n\n"}
{"id": "142237", "url": "https://ta.wikipedia.org/wiki?curid=142237", "title": "சி. கே. ரங்கநாதன்", "text": "சி. கே. ரங்கநாதன்\n\nசி. கே. ரங்கநாதன் தமிழ்நாட்டைச் சேர்ந்த முதல் தலைமுறை தொழில் முனைவோர்களில் (\"entrepreneur\") மிக முக்கியமானவர் ஆவார். கெவின்கேர் (\"CavinCare\") என்பது இவரால் தொடங்கபட்ட ஒரு 'அதிகமாக உபயோகிக்கப்படும் நுகர்பொருள் (FMCG)' நிறுவனம் ஆகும். தற்போது இவர் இதன் முதன்மை செயல் அதிகாரியாகவும் உள்ளார். இவர் கடலூரைச் சேர்ந்தவர். மிகச்சிறிய அளவில் ஆரம்பித்த கேவின்கேர் தற்போது மிகப்பெரிய நிறுவனங்களான ஹிந்துஸ்தான் யுனிலிவர், புரோக்டர் & கேம்பிள் போன்ற நிறுவனங்களுக்கு முக்கிய போட்டி நிறுவனமாக விளங்குகிறது.\n\n\nSection::::முக்கிய சிறப்புகள்.\nஇன்று பரவலாக உபயோகிக்கப்படும் சாஷெ(sachet), முதன்முதலில் கெவின்கேரால் அறிமுகப்படுத்தப்பட்டது.\n"}
{"id": "142238", "url": "https://ta.wikipedia.org/wiki?curid=142238", "title": "ஆர். ஜி. சந்திரமோகன்", "text": "ஆர். ஜி. சந்திரமோகன்\n\nஆர். ஜி. சந்திரமோகன் தமிழ்நாட்டைச் சேர்ந்த முதல் தலைமுறை தொழில் முனைவோர்களில் (\"entrepreneur\") முக்கியமான ஒருவர் ஆவார். பால் மற்றும் தாவர பொருள் தயாரிப்பு நிறுவனமான ஹட்சன் நிறுவனத்தை நிறுவியவர். இந்நிறுவனத்தின் முக்கிய வணிகப்பொருட்கள் ஆரோக்யா பால், அருண் ஐஸ்க்ரீம், கோமாதா பால், ஹட்சன் நெய் போன்றவை ஆகும்.\n\nSection::::வாழ்க்கை.\nசந்திரமோகன் சிவகாசிக்கு அருகில் உள்ள திருத்தங்கல் என்கிற ஊரில் நாடார் சமூகத்தில் பிறந்தார். தன் குடும்பத்தை கவனிப்பதற்காக தன் இளவயதிலேயே கல்வியை இடையில் விட்டுவிட்டார். 1970-ல் தன் குடும்ப சொத்துக்கள் சிலவற்றை விற்று, அதன்மூலம் கிடைத்த ரூபாய் 13,000-தில் ஆர். ஜி. சந்திரமோகன் அன் கோ., என்ற நிறுவனத்தை நிறுவினார். 1986-ல் இது 'ஹட்சன் விவசாய பொருட்கள் தயாரிப்பு நிறுவனம்' (ஆங்கிலம்: Hutsun Agro Products Ltd) என்று பெயர் மாற்றி நிறுவப்பட்டது. 2002-லிருதந்து இவரது மகன் சத்யன் இந்நிறுவனத்தின் செயற்குழு இயக்குனராக இருக்கிறார்.\n\nSection::::எழுதியுள்ள புத்தகங்கள்.\nஇனி எல்லாம் ஜெயமே - சுயமுன்னேற்ற நூல்.\n\nSection::::வெளி இணைப்புகள்.\nஹட்சனின் அதிகாரப்பூர்வ இணையதளம்\n"}
{"id": "142244", "url": "https://ta.wikipedia.org/wiki?curid=142244", "title": "சூர்ணால் டி சவான்", "text": "சூர்ணால் டி சவான்\n\nசூர்ணால் டி சவான் (Journal des sçavans) (பின்னர் Journal des savants ), என்னும் பிரான்சிய மொழி ஆய்விதழே, அறிவியல் ஆய்விதழ்களின் முன்னோடி. இதனை இடெனி டி சாலோ(Denis de Sallo) என்பவர் பாரிசில் தொடங்கினார். இதுவே ஐரோப்பாவில் இருந்து வெளியான முதல் மேற்கல்விய ஆய்விதழ் (academic journal), ஆனால் முற்காலத்தில், இதில் வெளியானவற்றில் சில பகுதிகள், ஆய்வு பற்றியவை அல்ல. பரவலாக அறியப்பட்டவர்களின் இறப்புச் செய்திகள், சர்ச்சுகளின் வரலாற்றுச் செய்திகள், சில சட்ட அறிக்கைகள் முதலியனவும் வெளியிடப்பட்டன. முதல் இதழ் 12 பக்க நால்மடிப்புத் தாளால் (quarto) ஆன \"துண்டு வெளியீடு\" (pamplet) on Monday, 5 January 1665.. இந்த பிரான்சிய ஆய்விதழ் வெளியான இரண்டு மாதங்களில் கழித்து இங்கிலாந்தில் இருந்து \"பிலசாபிக்கல் மாகசீன் ஆவ் த ராயல் சொசையிட்டி\" (Philosophical Transactions of the Royal Society) என்னும் ஆங்கிலமொழி ஆய்விதழ், மார்ச்சு 6, 1665 இல் வெளியிடப்பட்டது என்பது குறிப்பிடத்தக்கது\n\nஇந்தப் பிரான்சிய ஆய்விதழின் வெளியீடு, 127 ஆண்டுகள் கழித்து,பிரான்சியப் புரட்சி (பிரெஞ்சுப் புரட்சி) நடந்த பொழுது, 1792 இல்,நிறுத்தப்பட்டது. மீண்டும் இவ்விதழ் 1797 இல். ஏறத்தாழ அதே போல ஒலிக்கும், ஆனால் வேறு எழுத்துக்கூட்டலோடு, \"Journal des savants\" என்னும் பெயரில் வெளி வந்தது என்றாலும், மீண்டும் 1816 வரை சீரான கால இடைவெளியுடன் வெளியிடப்பெறவில்லை. இவ்விதழ் பெரும்பாலும் இலக்கிய இதழாக மாறிப்போனது, பிற்காலங்களில் இது தாக்கம் மிக்க அறிவியல் முன்னிலை ஆய்வுகளைத் தாங்கிவரும் ஆய்விதழாக இருக்கவில்லை.\n\n\n"}
{"id": "142246", "url": "https://ta.wikipedia.org/wiki?curid=142246", "title": "அரச கழகத்தின் மெய்யியல் இதழ்", "text": "அரச கழகத்தின் மெய்யியல் இதழ்\n\nஅரச கழகத்தின் மெய்யியல் இதழ் (\"Philosophical Transactions of the Royal Society\", பிலசாபிக்கல் மாகசீன் ஆவ் த ராயல் சொசையிட்டி) (\"ஃபில். டிரான்சு.\", \"Phil. Trans.\") என்பது இலண்டனின் அரச கழகம் (வேந்தியக் குமுகாயம்) என்னும் அமைப்பு ஆங்கில மொழியில் வெளியிடும் ஓர் அறிவியல் ஆய்விதழ். இது 1665 இல் நிறுவப்பட்டது. அறிவியலுக்காகவே தொடங்கப்பட்டு இன்றும் தொடர்ந்து வெளிவரும் ஆங்கில மொழி முதல் அறிவியல் ஆய்விதழ் இது. இரண்டு மாதங்களுக்கு முன்னராகத் தொடங்கப்பெற்ற பிரான்சிய மொழி அறிவியல் ஆய்விதழ் \"சூர்ணால் டி சவான்\" உலகின் முதல் அறிவியல் ஆய்விதழ் என்றாலும், அதில் அறிவியல் சாராத சில பகுதிகளும் இருப்பதைக் குறிப்பிடுவர் சிலர்.. இந்த ஆங்கில ஆய்விதழில் பயன்படும் \"பிலசாபிக்கல்\" (\"philosophical\") என்னும் சொல், அறிவியல் துறையை அன்று குறிப்பிட்ட \"இயற்கை மெய்யியல்\" (natural philosophy) என்னும் சொல்லில் இருந்து பிறந்ததாகும். இது இன்று ஆங்கிலத்தில் \"சயன்சு\" (science) (தமிழில் அறிவியல்) என்று பரவலாகவும் பொதுவாகவும் அறியப்படுகின்றது. சில நேரங்களில் \"natural science\" (இயற்கை அறிவியல்) என்றும் அழைக்கப்பெறுகின்றது.\n\nSection::::வரலாறு.\nபிலசாபிக்கல் மாகசீனின் முதல் இதழ் மார்ச்சு 6, 1665 இல், இலண்டன் வேந்தியக் குமுகாயத்தின் (The Royal Society of London) முதல் செயலாளர் என்றி ஓல்டன்பர்கு (Henry Oldenburg) என்பாரால் திருத்தங்கள் பார்த்து வெளியிடப்பெற்றது. இவ் வெளியீடு இலண்டன் வேந்தியக் குமுகாயம் (த ராயல் சொசையிட்டி ஆவ் லண்டன்) தொடங்கப்பெற்று ஆறு ஆண்டுகள் கழித்து வெளிவந்தது. ஓல்டன்பர்கு, தன் சொந்தப் பணத்தில்தான் இவ் ஆய்விதழை வெளியிட்டார், ஆனால் வேந்தியக் குமுகாயக் குழுவினரின் ஒப்புதலோடு, இதில் இருந்து வரும் இலாப வருமானத்தை தான் வைத்துக்கொள்ளுமாறு ஏற்பாடு செய்திருந்தார். ஆனால் ஓல்டன்பர்கு காலத்தில் இந்த ஆய்விதழில் வெளியீட்டின் வழி வரும் பண ஈட்டம் பெரும் இழப்பை அடைந்தது நூற்றாண்டுகள் காலப்போக்கில் பெரும் தாக்கம் பெற்ற அறிவியல் கண்டுபிடிப்புகள் இந்த பிலசாபிக்கல் மாகசீனில் வெளியாயின. புகழ்பெற்ற கட்டுரையாளர்கள் வரிசையில் ஐசாக் நியூட்டன், சேம்சு கிளார்க்கு மாக்சுவெல், மைக்கேல் பாரடே, சார்லசு டார்வின் போன்றவர்கள் அடங்குவர். நியூட்டனின் முதல் ஆய்வுக்கட்டுரையை 1672 இல் பிலசாபிக்கல் மாகசீன் வெளியிட்டது; இவ் ஆய்வுத்தாள் \"ஒளி, நிறங்கள் பற்றிய புதிய கொள்கை\" என்னும் பொருளில் \"New Theory about Light and Colours\" என்று பெயரிடப்பட்டிருந்தது . இதுவே நியூட்டனின் பொதுவெளியில் தொடங்கிய அறிவியல் வாழ்க்கை என்பர். இவ் ஆய்விதழின் பொறுப்பாசிரியராக சில நேரங்களில் பலர் கூட்டாக இயங்கியும் உள்ளனர்; இவர்களுள் வில்லியம் முசுகிரேவ் (William Musgrave) (இதழ்கள் 167 to 178), இராபர்ட்டு பிளாட்டு (Robert Plot) (இதழ்கள் 144 to 178) ஆகியோரைக் குறிப்பிடலாம்\n\nSection::::தற்காலத்தின் இதன் வெளியீடு.\nஇவ் ஆய்விதழ் 1887 இல் விரிவாக்கப்பெற்று இரண்டு தனி இதழ்களாக வெளிவரத் தொடங்கியது. இவை (1) பிசிக்கல் சயன்சு (இயற்பியல், கணித, பொறியியல் அறிவியற்துறைகள்)(\"Philosophical Transactions of the Royal Society A: Physical, Mathematical and Engineering Sciences\") என்றும், மற்றது (2) உயிரியல் அறிவியற்துறைகள் (\"Philosophical Transactions of the Royal Society B: Biological Sciences\") என்றும் பிரிக்கப்பட்டு வெளிவருகின்றன. இவ்விரண்டு ஆய்விதழ்களும் வேந்தியக் குமுகாயத்தின் (ராயல் சொசையிட்டியின்) கூட்டங்களுக்கு ஏற்ப சிறப்புத் தலைப்புகளில் கட்டுரைகள் வெளியிடுகின்றன. இவை பெரும்பாலும், வேந்தியக் குமுகாயத்தின் உறவின ஆய்விதழ்களாகிய \"புரசீடிங்குங்சு ஆவ் த ராயல் சொசையிட்டி\" (Proceedings of the Royal Society), \"பயாலச்சியி லெட்டர்சு\" (Biology Letters), \"செர்ணல் ஆவ் த ராயல் சொசையிட்டி இண்டர்ஃபேசு\" (Journal of the Royal Society Interface) முதலானவை ஆகும். .\n\n"}
{"id": "142260", "url": "https://ta.wikipedia.org/wiki?curid=142260", "title": "திண்டல் முருகன் கோயில்", "text": "திண்டல் முருகன் கோயில்\n\nதிண்டல் முருகன் கோயில் என்னும் அருள்மிகு வேலாயுதசாமி திருக்கோயில், திண்டல், ஈரோட்டில் இருந்து பெருந்துறை செல்லும் வழியில் எட்டு கி.மீ., தொலைவில் திண்டல் மலை மீது 60 மீட்டர் உயரத்தில் மரங்கள் நிறைந்து காணப்படும் திருத்தலம். அருணகிரிநாதரால் பாடல் பெற்ற 178 தலங்களில், திண்டல்மலை வேலாயுத சுவாமி கோயிலும் ஒன்று.\n\nகொங்கு நாட்டு ஆலய அமைப்பில் தனிப்பட்ட ஓர் அமைப்பு தீபஸ்தம்பத்தைக் கோயில் வெளியே நிறுத்திக் கட்டுவதாகும். திண்டல் மலையில் இதுபோன்ற தீபஸ்தம்பம் அமைக்கப்பட்டுள்ளது சிறப்பு. இதில் கார்த்திகை தீபத்தன்று திருவிளக்கு ஏற்றி பக்தர்கள் ஜோதி வழிபாடு நடத்தி வருகின்றனர். தீபஸ்தம்பத்தின் நான்கு புறத்திலும் சமய தொடர்பான சிற்பங்கள் செதுக்கப்பட்டுள்ளது. கந்தசஷ்டி விழா இங்கு சிறப்பாக நடைபெறும்.\n\nSection::::மூலவர்.\nஇக்கோயிலின் மூலவர், குழந்தை வேலாயுத சுவாமி, குமார வேலாயுத சுவாமி என்ற பெயர்களால் அழைக்கப்படுகிறார். இங்கு அமைந்துள்ள இடும்பனாருக்கு ஒரு சிறப்பு உள்ளது. பூந்துறை நாட்டில் பெரும் பஞ்சம் ஏற்பட்ட போது வேளாளர்கள் ஒன்று கூடி இடும்பக் குமரனை வேண்டி அவர் மூலம் நாட்டில் மழை பெய்ய வேண்டிக் கொண்டனர். வேண்டுதலுக்கு பின் மழை பெய்து வளம் ஏற்பட்டது என்ற வரலாறு உண்டு. இங்குள்ள மக்கள் தங்களது வேண்டுகோளை இடும்பன் மூலம் தெரிவித்து முருகனின் அருளை பெற்று வருவது இன்றளவும் நடைமுறையில் உள்ளது.\n\nSection::::திருவிழா.\nமாதம்தோறும் கிருத்திகை, அமாவாசை, சஷ்டி ஆகிய நாட்களில் உற்சவம் நடக்கிறது. ஆண்டு முழுவதும் முறைப்படி பற்பல உற்சவங்கள் நடக்கிறது. தமிழ்ப் புத்தாண்டு விழாவின் போது மிகவும் சிறப்பான உற்சவமாக கொண்டாடுகின்றனர். சித்ரா பவுர்ணமி, வைகாசி விசாகம், தலை ஆடி, ஆடி 18, ஆவணி அவிட்டம், ஆடிவெள்ளிகள், விநாயக சதுர்த்தி, நவராத்திரி, சரஸ்வதி பூஜை, தீபாவளி, சூரசம்ஹாரம், கல்யாண உற்சவம், கார்த்திகை தீபம், மார்கழி மாத பூஜை, தைப்பொங்கல், தைப்பூசம், சிவராத்திரி, பங்குனி உத்திரம் ஆகிய விழா நாட்களில் உற்சவங்கள் நடக்கிறது\n\nSection::::சிறப்பு.\nகொங்கு நாட்டு ஆலய அமைப்பில் தனிப்பட்ட ஓர் அமைப்பு தீபஸ்தம்பத்தைக் கோயில் வெளியே நிறுத்திக் கட்டுவதாகும். திண்டல் மலையில் இதுபோன்ற தீபஸ்தம்பம் அமைக்கப்பட்டுள்ளது சிறப்பு. முதலில் காணப்படும் அரச மரத்து விநாயகர் நாகர் படை சூழ அமர்ந்துள்ளார். அடுத்ததாக இரண்டு நாகர் சிற்பங்களுடன் சித்தி விநாயகர் பக்தர்களுக்கு அருள்பாலிக்கிறார்.\n\nSection::::திறக்கும் நேரம்.\nகாலை 6 மணி முதல் 12.30 மணி வரை,மாலை 4 மணி முதல் இரவு 8.30 மணி வரை திறந்திருக்கும். விசேஷ நாட்களில் 9 மணி வரை நடை திறந்திருக்கும்.\n\nSection::::பிரார்த்தனை.\nசெவ்வாய், வெள்ளிக்கிழமைகளில் திண்டல் வேலாயுதசாமி கோயிலுக்கு வந்து வழிபடும் பக்தர்கள் எலுமிச்சை பழத்தை முருகனின் காலடியில் வைத்து வேண்டிக் கொள்கின்றனர். இதனால் எண்ணிய எண்ணங்களை எண்ணியபடியே வேலாயுதசாமி நிறைவேற்றுகிறார். புதிய வாகனங்கள் வாங்குவோர் திண்டல் மலைக்கு சென்று வேலாயுதசாமி கோயிலில் சிறப்பு பூசை செய்கின்றனர்.\n\nSection::::நேர்த்திக்கடன்.\nவேண்டுதல் நிறைவேறியதும் முருகனுக்கு திருமுழுக்கு செய்தும், புது ஆடை அணிவித்தும் நேர்த்திக்கடன் நிறைவேற்றுகின்றனர்.\n\nSection::::தல சிறப்பு.\nநெடுஞ்சாலையின் தொடக்கத்தில் அழகிய நுழைவாயிலும், ஓங்கி உயர்ந்த வளைவின் முகப்பில் விநாயகர், சுப்பிரமணியர், வள்ளி தெய்வானை, மயில்வாகனம், சிவன், பார்வதி, சரஸ்வதி, லட்சுமி ஆகியோர் பக்தர்களை வரவேற்கின்றனர். முதலில் காணப்படும் அரச மரத்து விநாயகர் நாகர் படை சூழ அமர்ந்துள்ளார். மெய்யறிவிற்கு எடுத்துக்காட்டாக விளங்கும் அரச மரத்தடியில் அமர்ந்திருக்கும் விநாயகரை வழிபட்டு செல்லும் பக்தர்களின் குறைகள் தீர்கிறது.\n\nஅடுத்ததாக இரண்டு நாகர் சிற்பங்களுடன் சித்தி விநாயகர் பக்தர்களுக்கு அருள்பாலிக்கிறார். முன்மண்டப முகப்பில் வேலாயுதசாமி சிலை அமையப்பெற்றுள்ளது. அங்கிருந்து தொடங்கும் படிகளை கடந்தால் இடும்பன் கோயிலை அடையலாம். காண்போரை மெய்சிலிர்க்க வைக்கும் வேலாயுதசாமி கருவறையில் குடிகொண்டு பக்தர்களின் குறைகளை போக்குகிறார்.\n\nமலைமகள் மகனாக, மாற்றார் கூற்றாக வேல் தாங்கி வேலாயுதசாமி உள்ளார். தீராவினை தீர்க்கும் வேலுடன் காட்சி தரும் திண்டல்மலை முருகனை வழிபடுவோர் எல்லாம் தெளிவடைகின்றனர்.கருவறையின் வடமேற்கு பகுதி மலைச்சரிவில் சற்று தாழ்வான பகுதியில் தன்னாசி குகை உள்ளது. இதில் சமய பெரியார்களான சன்னியாசிகள் வாழ்ந்த சிறப்பு பெற்றது. இந்த தன்னாசி குகையில் கார்த்திகை தீபத்தன்று மட்டும் சிறப்பு பூஜைகள் நடக்கிறது. மலையின் வடகிழக்கு பகுதியில் உள்ள அழகிய இயற்கைச்சுனையில் வற்றா நீரூற்று ஆண்டவனின் அபிஷேகத்திற்கும், பக்தர்களின் தாகம் தீர்க்கவும் பயன்படுகிறது.\n\nSection::::பூசை.\nஒரு நாளைக்கு மூன்றுகாலப் பூசை நடக்கிறது. காலை 7 மணிக்கு காலை சந்தி பூசையும், 12 மணிக்கு உச்சிக்கால பூசையும், மாலை 6 மணிக்கு சாயரட்சை பூசையும் நடக்கிறது. காலை 6 மணி, பகல் 11 மணி, மாலை 5 மணியளவில் அபிடேக ஆராதனை நடக்கிறது.\n\nSection::::முகவரி.\nஅருள்மிகு வேலாயுத சுவாமி திருக்கோயில், திண்டல் மலை - 638 009. ஈரோடு மாவட்டம்.\n\n"}
{"id": "142262", "url": "https://ta.wikipedia.org/wiki?curid=142262", "title": "பீகார் பஞ்சம், 1873–1874", "text": "பீகார் பஞ்சம், 1873–1874\n\nபீகார் பஞ்சம், 1873–1874 (\"Bihar famine of 1873–1874\") அல்லது வங்காளப் பஞ்சம், 1873–1874 (\"Bengal famine of 1873–1874\") என்பது பிரித்தானிய இந்தியாவின் பீகார், வங்காளம் வடமேற்கு மாகாணங்கள் மற்றும் அவாத் ஆகிய பகுதிகளை 1873-74 காலகட்டத்தில் தாக்கிய ஒரு பஞ்சம். ஏறத்தாழ 1,40,000 ச.கிமீ பரப்பளவுள்ள நிலப்பகுதியும் 2.15 கோடி மக்களும் இதனால் பாதிக்கப்பட்டனர். வங்காளத்தின் துணை ஆளுனர் சர் ரிச்சர்ட் டெம்பிள் தலைமையில் நடைபெற்ற காலனிய அரசின் நிவாரணப் பணிகள் இப்பஞ்சத்தை வெற்றிகரமாக எதிர்கொண்டு சமாளித்தன. இப்பஞ்சத்தினால் குறிப்பிடத்தக்க எண்ணிக்கையில் மக்கள் இறக்கவில்லை.\n\nபிரித்தானிய ஆட்சியில் பஞ்ச நிவாரணப் பணிகள் பெரிய அளாவில் மேற்கொள்ளப்பட்ட முதல் பஞ்சம் இது தான். காலனிய அரசு உணவுப் பற்றாக்குறையை சமாளிக்க பர்மாவிலிருந்து அரிசி இறக்குமதி செய்தது. வேலையிழந்த தொழிலாளிகளுக்கு வழங்கப்பட்ட நிவாரணத் தொகைக்கு பதிலாக சாலைக் கட்டமைப்புப் பணிகளில் அவர்களை ஈடுபடுத்தியது. இந்த நடவடிக்கைகளால் பட்டினிச் சாவுகள் தவிர்க்கப்பட்டன. ஆனால் நிவாரணப் பணிகளுக்கு சர் ரிச்சர்ட் டெம்பிள் அதிக அளவில் பணம் செலவழித்தார் என பிற பிரித்தானிய நிருவாகிகளிடமிருந்து குற்றச்சாட்டுகள் எழுந்தன. அடுத்து நிகழ்ந்த சென்னை மாகாணப் பெரும் பஞ்சத்தின் போது நிவாரணப் பணிகளை மேற்கொள்ள அவர் தயங்கினார். இதனால் சென்னை மாகாணப் பஞ்சத்தில் உயிரழப்பு அதிக எண்ணிகையில் நேர்ந்தது.\n\n\n"}
{"id": "142267", "url": "https://ta.wikipedia.org/wiki?curid=142267", "title": "குருசாமி சர்மா", "text": "குருசாமி சர்மா\n\nதிருச்சிராபுரம் சு. வை. குருசாமி சர்மா (ஸு. வை. குருஸ்வாமி சர்மா) ஒரு தமிழ்ப் புதின எழுத்தாளர். 1888 இல் இவர் எழுதிய ”பிரேம கலாவதீயம்” என்னும் புதினம் 1893 ஆம் ஆண்டு வெளியானது. தமிழில் வெளியான முதல் சில புதினங்களுள் இது ஒன்று. இப்புதினத்தில் சர்மா, திருச்சி அருகே உள்ள ஒரு சிறு கிராமத்தின் சமூக நிலையைக் களமாகக் கொண்டுள்ளார். பிரேமன் எனும் சிறுவனின் வாழ்க்கை, சிற்றன்னையின் கொடுமை, பிராமணர்களின் வாழ்க்கை முறை, கிராம வாழ்க்கை முறை ஆகியவை இப்புதினத்தின் கருபொருட்களாக உள்ளன.\n\n"}
{"id": "142270", "url": "https://ta.wikipedia.org/wiki?curid=142270", "title": "தெய்வானை", "text": "தெய்வானை\n\nதெய்வானை இந்து சமயத்தினரின் உருவக் கடவுள்களுள் ஒருவராவார். தேவர்களின் தலைவரான இந்திரனின் மகள், முருகப்பெருமானின் மனைவி.\n\nசூரபத்மனை போரில் வென்ற பின் முருகனை திருப்பரங்குன்றத்தில் மணமுடிக்கப் பெற்றார்.\n\n"}
{"id": "142294", "url": "https://ta.wikipedia.org/wiki?curid=142294", "title": "நிலை உயர்வு (சதுரங்கம்)", "text": "நிலை உயர்வு (சதுரங்கம்)\n\nநிலை உயர்வு (ஆங்கிலம்: \"Promotion\") என்பது சிப்பாய் எட்டாவது வரிசையைச் சென்றடையும்போது அதே நிறத்தையுடைய ராணி, குதிரை, கோட்டை அல்லது மந்திரியாக அதிகார உயர்வு பெறுதல் ஆகும். எட்டாவது வரிசைக்குச் சிப்பாய் நகர்த்தப்பட்டவுடனேயே புதிய காய் சிப்பாய் இருந்த இடத்தில் வைக்கப்படும். அதிகார உயர்வின் மூலம் மேற்கூறப்பட்ட காய்களுள் எந்தவொரு காயையும் பெறலாம். அதிகார உயர்வு இறுதிக் கட்டத்தில் மிகவும் பயன் தரக் கூடியது.\n\nசதுரங்கத்தில் பலமான காய் ராணி என்பதால், அதிகார உயர்வின்போது பெரும்பாலும் ராணியையே தேர்ந்தெடுப்பர்.\n\nஅதிகார உயர்வின்போது தேர்ந்தெடுக்கப்பட்ட காய் இல்லாவிட்டால், போட்டியாளர் கடிகாரத்தை நிறுத்தி விட்டு அதனைக் கேட்டுப் பெற வேண்டும். சில போட்டிகளில் ராணி இல்லாதபட்சத்தில், தலைகீழாகக் கோட்டையை வைப்பர்.\n\nSection::::வேறுபட்ட காய்களாக அதிகார உயர்வு.\nபொதுவாக அதிகார உயர்வின்போது ராணியையே தேர்ந்தெடுப்பது வழக்கம். ஆனாலும் ஏனைய காய்களைத் தேர்ந்தெடுக்கும் சந்தர்ப்பங்களும் அரிதாக இடம்பெற்றுள்ளன. அவ்வாறு வேறு காய்களைப் பெறுதல் குறை அதிகார உயர்வு எனப்படும். சில வேளைகளில், அதிகார உயர்வின்போது ராணியைப் பெறுதல் சாத்தியமான நகர்வற்ற நிலையை ஏற்படுத்தக்கூடிய நிலையில் வேறு காய்கள் தெரிவு செய்யப்படும். 2006ஆம் ஆண்டின் செஸ்பேஸ் தரவுத் தளத்தில் உள்ள 3200000 ஆட்டங்களில் 1.5 வீதமான ஆட்டங்கள் அதிகார உயர்வைக் கொண்டுள்ளன. அவற்றில் தேர்ந்தெடுக்கப்பட்ட காய்களின் சதவீதத்தைப் பின்வரும் அட்டவணையில் காணலாம்.\nSection::::குறை அதிகார உயர்வு.\nஒரு குதிரையாக, மந்திரியாக அல்லது கோட்டையாக அதிகார உயர்வு பெறுதல் குறை அதிகார உயர்வு எனப்படும். இவை ராணியை விடப் பலம் குறைந்தவையாக இருந்தாலும் சில சந்தர்ப்பங்களில் இவற்றைத் தேர்ந்தெடுப்பதில் நன்மைகள் உண்டு.\n\nSection::::குதிரையாக அதிகார உயர்வு.\nராணியால் நகர முடியாத வழிகளில் குதிரை நகர முடியும் என்பதால், குதிரையாகக் குறை அதிகார உயர்வு பெறுதல் மிகவும் பயனுள்ளதாக அமையலாம். அத்தோடு, குதிரையாக அதிகார உயர்வு பெறுதல் குறை அதிகார உயர்வில் அதிகமாக மேற்கொள்ளப்பட்டு வருகின்றது.\n\nஎமானுவேல் லாஸ்கரால் வழங்கப்பட்ட வலது புறத்திலுள்ள சதுரங்க நிலையில் குதிரையாக அதிகார உயர்வு பெறுவதே சாதகமானது. இந்நிலையில் வெள்ளையானது புள்ளிகளில் பின்தங்கி நிற்கின்றது. \"e\"-சிப்பாயானது ராணியாக அதிகார உயர்வு பெற்றாலும் (\"1.exd8(Q)?\"இன் மூலம்) வெள்ளையானது புள்ளிகளில் கறுப்பை விடப் பின்தங்கியே நிற்கும். ஆனால், \"e\"-சிப்பாயானது \"1.exd8(N)+!\" என்ற நகர்வை மேற்கொள்வதன் மூலம் வெள்ளை கவையொன்றை ஏற்படுத்த முடியும். அடுத்து, கறுப்பு ராஜா நகர்த்தப்பட்டவுடன் \"2.Nxf7\" என்ற நகர்வின் மூலம் கறுப்பு ராணியைக் கைப்பற்ற முடியும். அதன் பின், வெள்ளை \"3.Nxh8\" என்ற நகர்வின் மூலம் கோட்டையைக் கைப்பற்றி, கறுப்பை விட ஒரு காய் கூடுதலாக வைத்திருக்க முடியும்.\nSection::::கோட்டையாக அல்லது மந்திரியாக அதிகார உயர்வு.\nராணியானது கோட்டையினதும் மந்திரியினதும் சக்திகளை ஒருங்கே கொண்டிருப்பதனால் கோட்டையாக அல்லது மந்திரியாகக் குறை அதிகார உயர்வு பெறுதல் பெரும்பாலும் முக்கியமற்றது. ஆனாலும் சில சந்தர்ப்பங்களில் ராணியைப் பெறுதல் உடனடியாகச் சாத்தியமான நகர்வற்ற நிலையை ஏற்படுத்த முடியுமென்னும்போது கோட்டையாக அல்லது மந்திரியாகக் குறை அதிகார உயர்வு பெறுதல் இடம்பெறும்.\n"}
{"id": "142295", "url": "https://ta.wikipedia.org/wiki?curid=142295", "title": "த டியர் ஹண்டர் (திரைப்படம்)", "text": "த டியர் ஹண்டர் (திரைப்படம்)\n\nத டியர் ஹண்டர் (\"The Deer Hunter\") 1978 இல் வெளியான ஒரு அமெரிக்க ஆங்கிலத் திரைப்படம். மைக்கேல் சிமீனோவால் எழுதுப்பட்டு இயக்கப்பட்டது. ராபர்ட் டி நீரோ, கிறிஸ்டோபர் வால்கேன், ஜான் காசெல், ஜான் சாவேஜ், மெரில் ஸ்ட்ரீப் ஆகியோர் நடித்துள்ளனர். இத்திரைப்படம் ஒன்பது அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது வென்றது.\n\n"}
{"id": "142301", "url": "https://ta.wikipedia.org/wiki?curid=142301", "title": "கிரேமர் வர்சஸ் கிரேமர் (திரைப்படம்)", "text": "கிரேமர் வர்சஸ் கிரேமர் (திரைப்படம்)\n\nகிரேமர் வர்சஸ் கிரேமர் (\"Kramer vs. Kramer\") 1979 இல் வெளியான அமெரிக்க நாடகத் திரைப்படமாகும். டஸ்டின் ஹோப்ப்மன், மெரில் ஸ்ட்ரீப், ஜஸ்டின் ஹென்றி, ஜேன் அலெக்ஸ்சாண்டர் ஆகியோர் நடித்துள்ளனர். இத்திரைப்படம் ஒன்பது அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது வென்றது.\n\n"}
{"id": "142305", "url": "https://ta.wikipedia.org/wiki?curid=142305", "title": "திருத்தப்பட்ட அருவி மாதிரிகள்", "text": "திருத்தப்பட்ட அருவி மாதிரிகள்\n\nதிருத்தப்பட்ட அருவி மாதிரிகள் (\"Modified waterfall models\") என்பன மென்பொருள் மேம்பாட்டு செயல்மாதிரிகள். \n\nஅருவி மாதிரி அல்லது அருவி முறையியலில் உணரப்பட்ட பிரச்சினைகளை எதிர்கொள்ளும் வகையில், பல திருத்தப்பட்ட அருவி மாதிரிகள் அறிமுகப்படுத்தப்பட்டுள்ளன. இந்த மாதிரிகள் \"தூய\" அருவி மாதிரியின் பேரில் எழுந்த விமர்சனங்கள் மற்றும் சிக்கல்கள் சிலவற்றை தீர்க்க உதவியது. \n\nSection::::ராய்ஸ் இறுதி அருவி மாதிரி.\nவின்ஸ்டன் டபிள்யூ. ராய்ஸ் அவர்கள் தனது ஆரம்ப அருவி மாதிரியில் உணரப்பட்ட சில சிக்கல்களையும், அதன் மேல் எழுந்த விமர்சனங்களையும் தீர்க்கும் பொருட்டு அதன் இறுதி வடிவத்தில் சிறிது மாற்றங்களை கொண்டு வந்தார்.\n"}
{"id": "142307", "url": "https://ta.wikipedia.org/wiki?curid=142307", "title": "வின்ஸ்டன் டபிள்யூ. ராய்ஸ்", "text": "வின்ஸ்டன் டபிள்யூ. ராய்ஸ்\n\nவின்ஸ்டன் டபிள்யூ. ராய்ஸ் (\"Winston W. Royce\", 1929-1995) ஒரு அமெரிக்க கணினி விஞ்ஞானி. லாக்ஹீட் (Lockheed) நிறுவனத்தின் மென்பொருள் தொழில்நுட்ப மையத்தின் இயக்குனராகவும் பணிபுரிந்தவர். 20 ஆம் நூற்றாண்டின் மென்பொருள் உருவாக்கத் துறையில் ஒரு குறிப்பிடத்தக்க தலைவரும் ஆவார்.\n\nSection::::அருவி மாதிரி.\nஅருவி மாதிரியை ஒரு 'மென்பொருள் மேம்பாட்டு முறையியலாக' முதன் முதலில் விவரித்தவர் இவரே ஆயினும், அவர் தனது கட்டுரையில் 'அருவி' என்னும் சொல்லை கையாளவோ அல்லது இந்த 'மாதிரி' நிச்சயமாக செயல்படும் என்று வாதிடவோ இல்லை.\n\nSection::::கல்வி மற்றும் வேலை.\nகலிபோர்னியா தொழில்நுட்பக் கல்லூரியில் தனது கல்லூரி வாழ்க்கையை தொடங்கிய அவர், அங்கு இயற்பியலில் இளநிலைப் பட்டத்தையும், வானூர்தி பொறியியலில் முதுகலை பட்டத்தையும் பெற்றார். இறுதியாக ஜூலியன் டேவிட் கோலின் கீழ் வானூர்தி பொறியியல் துறையில் முனைவர் பட்டம் பெற்றார்.\n35 ஆண்டுகளுக்கும் மேலாக பொறியியல், ஆராய்ச்சி, கற்பித்தல், மற்றும் மேலாண்மை துறைகளில் பணியாற்றினார். 1970ல் இருந்து டெக்சாஸ் மாநிலம், ஆஸ்டின் நகரிலுள்ள லாக்ஹீட் மென்பொருள் தொழில்நுட்ப மையத்தின் இயக்குனராகப் பணியாற்றிய அவர் 1975ல் \"AIAA தகவல் அமைப்புகள் விருது\" பெற்றார்.\n\nஜூன் 7, 1995ல், வெர்ஜினியா மாநிலம் கிளிஃப்டன் நகரிலுள்ள தனது வீட்டில் மரணமடைந்தார்.\n\nSection::::வாக்கர் ராய்ஸ்.\nஇவரது மகன் வாக்கர் ராய்ஸ், ஐபிஎம் (IBM) நிறுவனத்தின் ரேஷனல் (Rational) பிரிவின் 'தலைமை மென்பொருள் பொருளாதார வல்லுநர்'. ஐபிஎம் நிறுவனத்தின் ரேஷனல் ஒருங்கிணைந்த செயல்முறையில் (Rational Unified Process) உள்ளார்ந்த மேலாண்மை தத்துவத்தின் முக்கிய பங்களிப்பாளர். \"மென்பொருள் திட்ட மேலாண்மை, ஒரு ஒருங்கிணைக்கப்பட்ட கட்டமைப்பு\" என்ற பிரபலமான புத்தகத்தின் ஆசிரியர்.\n"}
{"id": "142315", "url": "https://ta.wikipedia.org/wiki?curid=142315", "title": "மென்பொருள் மேம்பாடு", "text": "மென்பொருள் மேம்பாடு\n\nமென்பொருள் மேம்பாடு என்பது மென்பொருள் தயாரிப்புகளை உருவாக்குவது என்பதாகும். இது பயன்பாட்டு உருவாக்கம், மென்பொருள் பயன்பாட்டு மேம்பாடு, மென்பொருள் வடிவமைப்பு, நிறுவன பயன்பாட்டு மேம்பாடு மற்றும் இயங்குதள மேம்பாடு என்றெல்லாம் அழைக்கப்படுகிறது.\n"}
{"id": "142365", "url": "https://ta.wikipedia.org/wiki?curid=142365", "title": "மைன்புரி மாவட்டம்", "text": "மைன்புரி மாவட்டம்\n\nமைன்புரி (, ) இந்தியாவின் உத்தரப்பிரதேச மாநிலத்தின் ஒரு மாவட்டம். இதன் தலைநகரம் மைன்புரி நகரம் ஆகும். இது ஆக்ரா பிரிவின் ஒரு பகுதியாகும்.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி மைன்புரி மாவட்டத்தின் மொத்த மக்கட்தொகை 1,847,194. இது தோராயமாக கொசோவோ நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 255வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் மைன்புரி மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 15.69%. மைன்புரி மாவட்டத்தின் பாலின விகிதப்படி 1000 ஆண்களுக்கு 876 பெண்கள் உள்ளனர். மேலும் மைன்புரி மாவட்ட மக்களின் கல்வியறிவு விகிதம் 78.26%.\n"}
{"id": "142366", "url": "https://ta.wikipedia.org/wiki?curid=142366", "title": "சீசர் விருது", "text": "சீசர் விருது\n\nசீசர் விருது (César Award) பிரான்சின் திரைப்படத்துறையின் தேசிய விருதாகும். 1975ஆம் ஆண்டில் முதல் விருது வழங்கப்பட்டது. இந்த விருதுக்கான நியமனங்களை \"திரைப்படக் கலை மற்றும் தொழில்நுட்ப அகாதமி\" (Académie des arts et techniques du cinéma) தேர்ந்தெடுக்கிறது.\n\nஒவ்வொரு ஆண்டும் பெப்ரவரியில் பாரிசில் உள்ள \"சாடெலெட் தியேட்டரில்\" நடைபெறும் விருது வழங்கும் விழா நாடெங்கும் தொலைக்காட்சிகளில் ஒலிபரப்பப் படுகிறது. \n\nஇந்த விருது 1921 - 1998இல் வாழ்ந்த சிற்பக்கலைஞர் சீசர் பால்டச்சினி நினைவாகப் பெயரிடப்பட்டுள்ளது. வழங்கப்படும் விருதுகள் இந்தக் கலைஞரின் சிற்பங்களின் படியாகும். இந்த விருதுகள் அமெரிக்காவின் ஆசுகார் விருதுகளுக்கு இணையாகக் கருதப்படுகின்றன.\n\n"}
{"id": "142367", "url": "https://ta.wikipedia.org/wiki?curid=142367", "title": "ஆக்ரா பிரிவு", "text": "ஆக்ரா பிரிவு\n\nஆக்ரா பிரிவு இந்தியாவின் உத்தரப்பிரதேச மாநிலத்தின் ஒரு நிர்வாக தொகுதியாகும். ஆக்ரா பிரிவின்கீழ் கீழ்க்காணும் மாவட்டங்கள் உள்ளன:-\n\n\nமுன்பு ஆக்ரா பிரிவின் கீழ் ஹத்ராஸ் மாவட்டம், அலிஹார் மாவட்டம், எடாஹ் மாவட்டம் ஆகிய மாவட்டங்கள் இருந்தன. பின்னர் 2008ல் ஹத்ராஸ் மாவட்டம், அலிஹார் மாவட்டம், எடாஹ் மாவட்டம் மற்றும் புதிதாக உருவாக்கப்பட்ட கன்ஷி ராம் நகர் மாவட்டம் ஆகிய மாவட்டங்களை இணைத்து அலிஹார் பிரிவு உருவாக்கப்பட்டது.\n"}
