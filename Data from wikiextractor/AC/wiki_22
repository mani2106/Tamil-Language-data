{"id": "140000", "url": "https://ta.wikipedia.org/wiki?curid=140000", "title": "ஜீவன்திகா", "text": "ஜீவன்திகா\n\nஜீவன்திகா இராகம் கருநாடக இசையில் பயன்படும் இராகங்களில் ஒன்றாகும். இது 17 ஆவது மேளகர்த்தா இராகமாகிய, \"அக்னி\" என்றழைக்கப் படும் 3 ஆவது சக்கரத்தின் 5 ஆவது மேளமாகிய சூர்யகாந்தம் இராகத்தின் ஜன்னிய இராகம் ஆகும்.\n\nSection::::இலக்கணம்.\nஜீவன்திகா இராகத்தில் சட்சம் (ச), சுத்த ரிஷபம் (ரி), சுத்த மத்திமம் (ம), பஞ்சமம், சதுச்ருதி தைவதம் (த), காகளி நிசாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:\n\nஇந்த இராகத்தில் எல்லாச் சுரங்களும் முழுமையாக அமையாததால் இது \"வர்ஜ\" இராகம் எனப்படுகிறது. இதன் ஆரோகணத்தில் 6 சுரங்களும் அவரோகணத்தில் 6 சுரங்களும் உள்ளன. இதனால் இது \"சாடவ\" இராகம் எனப்படுகின்றது.\n\n\n"}
{"id": "140001", "url": "https://ta.wikipedia.org/wiki?curid=140001", "title": "தி. சு. சதாசிவம்", "text": "தி. சு. சதாசிவம்\n\nதி. சு. சதாசிவம் (மார்ச் 15, 1938 - பெப்ரவரி 5, 2012) தமிழக எழுத்தாளரும், மொழிபெயர்ப்பாளரும், நடிகரும் ஆவார். கலை, இலக்கியம், முற்போக்கு அரசியல் இயக்கங்கள் என்று பல துறைகளில் அறியப்பட்டவர். பல திரைப்படங்களிலும், பத்துக்கு மேற்பட்ட தொலைக்காட்சித் தொடர்களிலும் குணச்சித்திரப் பாத்திரங்களில் நடித்திருக்கிறார். 1997-இல் சாரா அபுபக்கரின் சந்திரகிரி ஆற்றங்கரையில் என்ற புகழ்பெற்ற கன்னடப் புதினத்தை மொழிபெயர்த்ததற்காக சாகித்திய அகாதமி விருது வழங்கப்பட்டது.\n\nSection::::வாழ்க்கைக் குறிப்பு.\nசதாசிவம் தமிழ்நாடு, திருப்பத்தூரில் பிறந்தார். இந்தியன் டெலிபோன் இண்டஸ்ட்ரீஸ் நிறுவனத்தில் பணிபுரிந்ததால் தம் வாழ்க்கையின் பெரும்பகுதியை பெங்களூரில் கழித்தார். அவருக்கு மனைவியும் இரு மகன்களும் ஒரு மகளும் உள்ளனர்.\n\nSection::::மொழிபெயர்ப்புத் துறையில்.\nகன்னடம், மலையாளம், ஆங்கிலம், இந்தி எனப் பல மொழிகளில் இருந்து 25க்கு மேற்பட்ட அவரது மொழிபெயர்ப்புகள் தமிழில் நூல்களாக வெளிவந்திருக்கின்றன. யூ. ஆர். அனந்தமூர்த்தி, சிவராம காரந்த், மொகல்லி கணேஷ், சந்திரசேகர கம்பார், லங்கேஷ் போன்ற முக்கியமான கன்னட எழுத்தாளர்கள், பெர்டோல்ட் பிரெக்ட், அகிரா குரசோவா போன்ற பன்னாட்டு ஆளுமைகளின் படைப்புகளைச் சதாசிவம் தமிழுக்கு அறிமுகப்படுத்தியிருக்கிறார்.\n\nSection::::திரைப்படத் துறையில்.\nகடந்த 15 ஆண்டுகளாக அவர் நடிப்பிற்குத் தம்மை அர்ப்பணித்துக்கொண்டார். பல திரைப்படங்களில் குணச்சித்திரப் பாத்திரங்களிலும் பத்துக்கு மேற்பட்ட தொலைக்காட்சித் தொடர்களில் முன்னணி கதாபாத்திரங்களில் ஒருவராகவும் நடித்திருக்கிறார். மர்மதேசம், விடாது கருப்பு, அண்ணாமலை, கோலங்கள் உள்ளிட்ட பிரபல தொடர்களில் அவர் முக்கியமான பாத்திரங்களில் நடித்தார்.\n\nSection::::சமூக சேவை.\nசதாசிவம் இடதுசாரி கலை-இலக்கிய வட்டங்களிலும் தமிழ்த்தேசிய, தலித் இயக்கங்களிலும் முனைப்புடன் பங்கேற்றார்.\n\n\n"}
{"id": "140004", "url": "https://ta.wikipedia.org/wiki?curid=140004", "title": "பூப்பூ புளியம்பூ", "text": "பூப்பூ புளியம்பூ\n\nபூப்பூ புளியம்பூ என்பது சிறுமியர் விளையாட்டுகளில் ஒன்று. \n\nஇது ஒருகுடம் தண்ணி ஊத்தி விளையாட்டைப் போல விளையாடப்படும். பாடல் வேறு. ஒருகுடம் தண்ணி ஊத்தி விளையாட்டில் சிறுவர் சிறுமியர் இருபாலாரும் கலந்துகொள்வர். பாப்பூ புளியம்பூ விளையாட்டில் சிறுமியர் மட்டும் இடம் பெறுவர்.\n\nSection::::விளையாடும்போது பாடும் பாடல்.\n<poem>\nபூப்பூ புளியம்பூ\nபூத்துக் கிடக்கும் தாழம்பூ (நுழைந்து சுற்றிவரும்போது)\n\nபிள்ளையை எதற்குப் பிடித்தாய்\nமண்ணை மிதித்தது\nமண்ணுக்கு மண் தாரேன்\nவேண்டாம் வேண்டாம்\nமண்ணுக்குப் பொன் தாரேன்\nவேண்டாம் வேண்டாம்\nமாமன் மகனைக் கட்டிக்கச் சொல்கிறேன்\nசரி சரி (விட்டுவிடுவர்)\n</poem>\n\n\n"}
{"id": "140005", "url": "https://ta.wikipedia.org/wiki?curid=140005", "title": "ஜீவன்தினி", "text": "ஜீவன்தினி\n\nஜீவன்தினி இராகம் கருநாடக இசையில் பயன்படும் இராகங்களில் ஒன்றாகும். இது 48வது மேளகர்த்தா இராகமாகிய, \"வசு\" என்றழைக்கப் படும் 8வது சக்கரத்தின் 6 வது மேளமாகிய திவ்யமணியின் ஜன்னிய இராகம் ஆகும். இது ஔடவ-ஔடவ இராகம் ஆகும். இது உபாங்க இராகம் ஆகும். \n\n\n\n"}
{"id": "140023", "url": "https://ta.wikipedia.org/wiki?curid=140023", "title": "இந்தியாவில் பயணிகள் போக்குவரத்து மிகுந்த வானூர்தி நிலையங்கள்", "text": "இந்தியாவில் பயணிகள் போக்குவரத்து மிகுந்த வானூர்தி நிலையங்கள்\n\nகீழே உள்ள அட்டவணைகளில் இந்திய வானூர்தி நிலைய ஆணையரகம் வெளியிடும் தரவுகளின்படி 2010இல் இருந்து 2012 வரையிலானஇந்தியாவில் மொத்த பயணிகள் போக்குவரத்து மிகுந்த வானூர்தி நிலையங்கள் வரிசைப்படுத்தப்பட்டுள்ளன.\n"}
{"id": "140028", "url": "https://ta.wikipedia.org/wiki?curid=140028", "title": "தமிழ் நண்பர்கள்", "text": "தமிழ் நண்பர்கள்\n\nதமிழ் நண்பர்கள் (Tamil Nanbargal) ஒரு சமூக பங்களிப்பு இணைய தளம். \n\nஇந்த தமிழ் நண்பர்கள் சமுதாய இணையதளம் உலகெங்கும் வாழும் தமிழ் பேசும் மக்களுக்காக உருவாக்கப்பட்டது. எனவே அதிகமான பக்கங்களும் பதிவுகளும் தமிழ் மொழியிலேயே காணக்கிடைக்கிறது.\n\n\n"}
{"id": "140030", "url": "https://ta.wikipedia.org/wiki?curid=140030", "title": "பொம்மைச்சீட்டு", "text": "பொம்மைச்சீட்டு\n\nபொம்மைச்சீட்டு ஒரு சூதாட்ட விளையாட்டு. \n\nபொம்மைச்சீட்டு வைத்திருபவர் ஒரு பொம்மைச்சீட்டும் இரண்டு எண்சீட்டும் வைத்திருப்பார். அவற்றைக் காட்டிய பின்னர் கவிழ்த்து வைத்துப் பொம்மைச்சீட்டின்மீது வைக்கும் பணத்தொகை இரட்டிப்பாகத் திருப்பித் தரப்படும் என்பார். கவிழ்த்து வைக்கப்பட்டிருக்கும் சீட்டை அங்குமிங்கும் சுழற்றி இடம் பாற்றி வெத்துப் பணம் கட்டச் சொல்வார். எது பொம்மைச்சீட்டு எனத் தெரியாமல் அதிட்டம் விழட்டும் எனச் சொல்லி மக்கள் சீட்டின்மேல் பணம் வைப்பர். \n\nபொம்மைச் சீட்டின்மீது வைக்கப்பட்ட பணம் உண்மையாகவே திருப்பித் தரப்படும். என்றாலும் எண்சீட்டு இரண்டு இருப்பதால் அதன்மீது வைத்த பணம் ஆட்டம் காட்டுபவருக்கு ஆதாயமாக முடியும். தேர்த்திருவிழாக் காலங்களில் இது ஆடப்படும். மக்களை ஏமாற்றும் இந்த விளையாட்டு தடை செய்யப்பட்டுள்ளது.\n\n\n"}
{"id": "140031", "url": "https://ta.wikipedia.org/wiki?curid=140031", "title": "பொய்க்கால் நடை", "text": "பொய்க்கால் நடை\n\nபொய்க்கால் நடை சிறுவர் விளையாட்டுகளில் ஒன்று.\n\nதரையில் கால் ஊன்றாமல் கொட்டாங்குச்சியின் மேல் ஏறி நடப்பது இந்த விளையாட்டு. தேங்காய் உடைத்து அதனுள் இருக்கும் தேங்காய்ப் பருப்பை எடுத்துக்கொண்ட பின்னர் எஞ்சியிருக்கும் தேங்காய் ஓடு கொட்டாங்குச்சி எனப்படும். அதில் கண் உள்ள இரண்டு தேங்காய்மூடிக் கொட்டாங்குச்சிகளை எடுத்துக்கொள்வர். ஒவ்வொன்றிலும் ஒரு கண்ணில் ஓட்டை போட்டு ஓட்டையில் கயிற்றை விட்டு மாட்டுவர். இரண்டு கயிறுகளையும் இரண்டு கைகளிலும் பிடித்துக்கொண்டு கொட்டாங்குச்சியின் கயிற்றைக் கால்-கட்டைவிரலின் இடுக்கில் பிடித்துக்கொண்டு ஏறி நடந்து மகிழ்வர். \n\nபொய்க்கால் குதிரை, கோக்கழிக்கட்டை விளையாட்டுகளைப் பெரியவர்கள் விளையாடுவது போல, இந்தப் பொய்க்கால் நடை கொட்டாங்குச்சி விளையாட்டைச் சிறுவர் விளையாடுவர்.\n\n\n"}
{"id": "140033", "url": "https://ta.wikipedia.org/wiki?curid=140033", "title": "அலுமினியம் உற்பத்தி அடிப்படையில் நாடுகளின் பட்டியல்", "text": "அலுமினியம் உற்பத்தி அடிப்படையில் நாடுகளின் பட்டியல்\n\nஅலுமினியம் உற்பத்தி அடிப்படையில் நாடுகளின் பட்டியல் 2009(மற்றும் 2010)ம் ஆண்டில் ஐக்கிய அமெரிக்க நில அளவாய்வத் துறை வழங்கிய புள்ளிவிவரங்களின் அடிப்படையில் தயாரிக்கப்பட்டதாகும்.\n"}
{"id": "140034", "url": "https://ta.wikipedia.org/wiki?curid=140034", "title": "ஐக்கிய அமெரிக்க நில அளவாய்வுத் துறை", "text": "ஐக்கிய அமெரிக்க நில அளவாய்வுத் துறை\n\nஐக்கிய அமெரிக்க நில அளவாய்வுத் துறை (USGS) ஐக்கிய அமெரிக்க நாட்டின் ஒரு அறிவியல் அமைப்பாகும். நிலவமைப்பு, இயற்கை வளம், இயற்கை இடையூறு போன்றவைகளைப் பற்றி இதன் விஞ்ஞானிகள் ஆய்வு செய்வார்கள். உயிரியல், புவியியல், நிலவியல், நீரியல் ஆகிய பிரிவுகளே இதன் முக்கிய ஆய்வுப்பிரிவுகளாகும். இது ஐக்கிய அமெரிக்க உள்துறையின் ஒரே அறிவியல் அமைப்பாகும். இதில் தோராயமாக 8,670 பேர் பணிபுரிகிறார்கள் மற்றும் இதன் தலைமையகம் வர்ஜீனியாவில் உள்ள ரெஸ்டன் நகரில் உள்ளது. \n\nஐக்கிய அமெரிக்க தேசிய அறிவியல் கழகத்தின் பரிந்துரையால் 1879ம் ஆண்டு மார்ச் 3ம் நாள் அமெரிக்க நடாளுமன்றத்தால் அங்கிகரிக்கப்பட்டு அரசு நிலங்களை வகைப்படுத்தவும், புவியியல் கனிம வளம், மற்றும் தேசிய உற்பத்திக்களம் ஆகியவற்றை ஆய்வுசெய்யவும் நிறுவப்பட்டது.\n\nஐக்கிய அமெரிக்க நில அளவாய்வுத் துறையின் வெளியேடுகள்\nஉலகின் பெரிய பூகோள விஞ்ஞான நூலகமான ஐக்கிய அமெரிக்க நில அளவாய்வுத் துறை நூலகத்தில் இதன் பல வெளியேடுகள் சேகரிப்படுகிறது. இதன் வெளியேடுகளை இணையத்திலும் காணலாம் யு.எஸ்.ஜி.எஸ் வெளியீட்டின் பண்டகசாலை மற்றும் வாங்கலாம் யு.எஸ்.ஜி.எஸ் அங்காடி.\n\nஇதர இணைய வெளியீடுகள்\n"}
{"id": "140035", "url": "https://ta.wikipedia.org/wiki?curid=140035", "title": "எஃகு உற்பத்தி அடிப்படையில் நாடுகளின் பட்டியல்", "text": "எஃகு உற்பத்தி அடிப்படையில் நாடுகளின் பட்டியல்\n\nஎஃகு உற்பத்தி அடிப்படையில் நாடுகளின் பட்டியல் உலக நாடுகளின் எஃகு உற்பத்தி அடிப்படையிலான பட்டியலாகும். 2010ம் ஆண்டு மொத்தமாக உலகில் 1,413.6 மில்லியன் எஃகு உற்பத்தி செய்யப்பட்டுள்ளது. அதில் அதிகபட்சமான 44.3% உற்பத்தி செய்த நாடு சீனாவாகும். உலக எஃகு சங்கத்தின் 2007 முதல் 2010 வரையிலான தகவலின் அடிப்படையில் உருவான தொகுப்பு.\n"}
{"id": "140038", "url": "https://ta.wikipedia.org/wiki?curid=140038", "title": "காப்புரிமைப் பட்டயம் அடிப்படையில் நாடுகளின் பட்டியல்", "text": "காப்புரிமைப் பட்டயம் அடிப்படையில் நாடுகளின் பட்டியல்\n\n2007 மற்றும் 2010 ஆண்டுகளில் உலக அறிவுசார் சொத்து நிறுவனம் வெளியீட்டுள்ள காப்புரிமைப் பட்டயம் வாங்கிய நாடுகளின் புள்ளிவிவரங்களின் அடிப்படையில் உருவான பட்டியல் பின்வருமாறு:\n\nSection::::2010ன் முதல் 20 நாடுகள்.\nபட்டயம் வேண்டிய நாடுகள் (கடைசியாக:2008)\nபட்டயம் வழங்கப்பட்ட நாடுகள்\nசெயல்பாட்டிலுள்ள பட்டயங்கள்\n\n\n"}
{"id": "140039", "url": "https://ta.wikipedia.org/wiki?curid=140039", "title": "தொடக்க ஏற்றி", "text": "தொடக்க ஏற்றி\n\nதொடக்கச் செயல் (\"booting\") என்பது கணினிகளில் ஓர் பயனர் தமது கணினிக்கு மின்னாற்றல் வழங்கித் துவக்கும்போது அதன் வழமையானப் பணிகளை நிகழ்த்த கணினியை தயார்ப்படுத்தும் ஒரு நெறிமுறை ஆகும். தற்கால கணினிகளில் இது பொதுவாக இயக்கு தளத்தை ஏற்றித் துவக்குவதாகும். மின்னாற்றல் வழங்கப்பட்டவுடன் ஓர் கணினி ஆற்றும் துவக்கப் பணித்தொகுப்பு \"ஏற்றத் தொடர்வினைகள்\" என அழைக்கப்படுகின்றன. தொடக்க ஏற்றி என்பது மின்னாற்றல் பெற்றபின் தற்சோதனைகளை முடித்த கணினியில் முதன்மை இயக்கு தளத்தை ஏற்றும் அல்லது நிகழ்நிலைச் சூழலை அமைக்கும் ஓர் நிரல்தொகுதி ஆகும். \n\n1950களில் பெருமுகக் கணிப்பொறிகள் காலத்திலிருந்தே துவக்கநிலை நிரல்களையும் இயக்கு தளங்களையும் சேமிப்பு நாடாக்களிலிருந்து கணினி நினைவகத்திற்கு ஏற்றுவது வழமையாக இருந்தது. இந்த நெறிமுறை பெருமுகக் கணிப்பொறிகள், மினி கணினிகள், மைக்ரோ கணினிகள், தனிநபர் கணினிகள் மற்றும் பயனாளர் இலத்திரனியல் கருவிகளில் நடைமுறையில் உள்ளது. சில எளிமையான பதிகணினி கருவிகளில் இந்த ஏற்றத் தொடர்வினைகள் தேவையிராது; மாற்றவியலா நினைவகங்களில் சேமிக்கப்பட்டுள்ள நிரலியக்கம் மூலம் மின்னாற்றல் பெற்றவுடனேயே இயங்கத் துவங்கும். இத்தகைய மாற்றவியலா நினைவகத்தில் உள்ள நிரலியக்கத்தில் துவங்கி ஒருகட்ட மற்றும் பலகட்ட ஏற்றத் தொடர்வினைகள் கொண்ட பல எடுத்துக் காட்டுகள் உள்ளன. தொடக்க ஏற்றத்தின் இத்தகைய ஏற்றத் தொடர்வினைகளின்போது இயக்குதளத்தின் அல்லது நிகழ்நிலை சூழல் தரவுகளின் இரட்டை இலக்கக் குறியீடுகள் அழியாச் சேமிப்பான இரண்டாம்கட்ட நினைவகங்களிலிருந்து (வன்தட்டு நினைவகம்) மறையக்கூடிய குறிப்பில்வழி அணுகல் நினைவகங்களுக்கு ஏற்றப்பட்டு கணினிச் செயல்படத் துவங்குகிறது. ஐபிஎம் பெருமுகக் கணினிகளில் இந்த நெறிமுறை \"துவக்க நிரல் ஏற்றம்\" (Initial Program Load) என்று அறியப்பட்டது.\n\n"}
{"id": "140040", "url": "https://ta.wikipedia.org/wiki?curid=140040", "title": "உலங்கு வானூர்தி நிலையம்", "text": "உலங்கு வானூர்தி நிலையம்\n\nஉலங்கு வானூர்தி நிலையம் என்பது உலங்கு வானூர்திகள் பயன்படுத்தும் சிறிய வானூர்தி நிலையம் ஆகும். ஒரு சில உலங்கு வானூர்திகள் நிறுத்திக்கொள்ளவும், இதர பராம்பரிப்பு பணிகளான எரிபொருள், விளக்குகள் போன்ற வசதிகளையும் உள்ளடைக்கியதாகும். சில பெரு நகரங்களில் சுங்கச்சாவடிகளும் இருக்கும். நகரஙகளுக்கு அருகே இருப்பதால் விரைவில் பெருநகரங்களின் பயணிகளை ஏற்றிச்செல்லமுடிகிறது. உலங்கு வானூர்தி நிலையங்களில் ஓடுதளங்கள் போல எண்களிட்டோ, திசைகாட்டியோ இருப்பதில்லை.\n"}
{"id": "140044", "url": "https://ta.wikipedia.org/wiki?curid=140044", "title": "திருதம்", "text": "திருதம்\n\nதிருதம் என்பது கர்நாடக இசையின் தாளங்களில் ஒரு அங்கம் ஆகும். சப்த தாளங்களில் வருகின்ற அங்கங்கள் மூன்று ஆகும். இவற்றுள் அனுத்திருதம் இரண்டாவது அங்கம் ஆகும்.\n\nதிருதம் ஒரு தட்டு மற்றும் ஒரு வீச்சு கொண்டது. திருதத்தின் அட்சர காலம் இரண்டாகும். இதன் குறியீடு \"O\" ஆகும்.\n\n"}
{"id": "140054", "url": "https://ta.wikipedia.org/wiki?curid=140054", "title": "மாற்றவியலா நினைவகம்", "text": "மாற்றவியலா நினைவகம்\n\nமாற்றவியலா நினைவகம் (\"Read-only memory\" அல்லது ரோம் , \"ROM\") என்பது கணினிகளில் பயன்படுத்தப்படும் ஒருவகை தரவுச் சேமிப்பு வன்பொருளாகும். பொதுவாக இது ஓர் கணினிச் சில்லில் அமைக்கப்பட்டிருக்கும். நேரடி அணுகல் நினைவகம் போலன்றி இதில் சேமிக்கப்பட்டுள்ள தரவுகள் மின்னாற்றல் இல்லாதநிலையிலும் மறைவதில்லை. எனவே இவை மாயமாகா நினைவகம் (Non Voltile Memory) எனவும் குறிப்பிடப்படுகிறது. இதில் எழுதப்பட்டுள்ள தரவுகளை கணினியின் வழமையான செயல்பாட்டின்போது மாற்றவோ அழிக்கவோ இயலாது. இந்தத் தன்மையால் கணினிகளின் \"பயோசு\" எனப்படும் \"அடிப்படை உள்ளீடு/வெளியீடு அமைப்புகளில்\" மாற்றவியலா நினைவகம் பயன்படுத்தப்படுகிறது. சில பயனாளர் இலத்திரனியல் கருவிகளில் நிலை மென்பொருளுக்கான நினைவகமாகப் பயன்படுத்தப்படுகிறது. \n\nஇவற்றில் உள்ள தரவுகளை மாற்றுகின்ற தன்மையைப் பொறுத்து இவை வகைப்படுத்தப்படுகின்றன:\n"}
{"id": "140056", "url": "https://ta.wikipedia.org/wiki?curid=140056", "title": "மச்சிலே யாரு", "text": "மச்சிலே யாரு\n\nமச்சிலே யாரு எனக் கேட்டு உரையாடி விளையாடப்படும் சிறுமியர் விளையாட்டு இது. மாடிவீட்டு மொட்டை மாடியை மச்சு என்பது வழக்கு. \n\nSection::::ஆடும் முறை.\nகுனிந்திருக்கும் ஒருவர் முதுகு பச்சாகக் கருதப்படும். அதன்மீது மற்றொருவர் குப்புறவோ, மல்லாந்தோ சாய்ந்திருப்பார். இருவருக்கும் இடையே இசையோடு கூடிய உரையாடல் நிகழும். உரையாடலின் நிறைவில் குனிந்திருப்பவர் விசுக்கென எழுவார். இதனால் சாய்ந்திருப்பவர் கீழே விழ நேரும். \n\nஇது கவனமாக இருக்கப் பயிற்சி தரும் ஒருவகை விளையாட்டு. \n\nபாடல் \n\n\n"}
{"id": "140061", "url": "https://ta.wikipedia.org/wiki?curid=140061", "title": "மஞ்சள் நீர் விளையாட்டு", "text": "மஞ்சள் நீர் விளையாட்டு\n\nமஞ்சள் நீர் விளையாட்டு அல்லது மஞ்சள் நீராட்டு என்பது நாட்டுப்புறங்களில் கொண்டாடப்படும் ஒரு விழா ஆகும். மஞ்சள் நீராட்டு அன்று முறைமாமன் மேல் முறைப்பெண்ணும், முறைப்பெண் மேல் முறைமாமனும், திருமணம் ஆனவர்கள் நாத்துணைப் பெண்கள் மீதும், அரைத்த மஞ்சள் கலந்த நீரை ஊற்றி மகிழ்வர். இக்கொண்டாட்டம் மஞ்சள் தண்ணீர் ஊற்றுதல் எனவும் அழைக்கப்படுகிறது. தமிழ் மக்களின் பண்டையகால விழாக்களில் இதுவும் ஒன்று. தமிழ்நாட்டில் பருவப் பெண்களும் ஆண்களும் தன் உரிமையைக் காட்டும் வகையில் மஞ்சள் நீர் தெளித்து விளையாடுவர்.\n\nSection::::கொண்டாட்ட விதிமுறைகள்.\nமஞ்சள் நீர் விளையாட்டில் பெண்கள் ஆண்களின் மீது மஞ்சள் நீர் ஊற்றலாம். ஆனால், ஆண்கள் பெண்கள் மீது ஊற்றுவது கிடையாது. ஆண்கள் பிற ஆண்களின் மீது ஊற்றலாம். பெண்கள் பிற பெண்கள் மீதும் ஊற்றுவது கிடையாது. இவ்விழாவின் போது இசைக் கருவிகள் வாசிப்பவர்கள் மீது மட்டும் மஞ்சள் நீர் ஊற்றப்பட மாட்டாது; ஏனைய அனைத்து ஆடவரின் மீதும் மஞ்சள் நீர் ஊற்றப்படும்.\n\nபெரும்பாலும் அண்ணன், தம்பிமார் மீது பெண்கள் ஊற்ற மாட்டார்கள். மச்சான்கள் அல்லது முறை மாமன்கள் மீதே இம்மஞ்சள் நீரை ஊற்றுவர். ஆண்கள் நண்பர்கள், உறவினர்கள் என அனைவரின் மீது இம்மஞ்சள் நீரை ஊற்றி விளையாடுவர். மஞ்சள், தண்ணீர், வேப்பிலை உள்ளிட்டவை இக்கலவையில் இருக்கும். பிற வண்ணங்களைக் கலப்பதும் தற்போது நடைமுறையில் உள்ளது. சில இடங்களில் பிற வண்ணங்கள் கலப்பது தடை செய்யப்பட்டுள்ளது.\n\nSection::::விழாக் காலம்.\nமஞ்சள் நீர் விளையாட்டு பல்வேறு நாட்களில், பல்வேறு இடங்களில் உள்ள மக்களால் கொண்டாடப்பட்டாலும் கோவில் விழாக்களின் போது மட்டுமே அதிக முக்கியத்துவம் பெறுகிறது. ஊர்த்திருவிழா முடிந்த பின்னர் சாமியைக் குடிவிடும் நாளில் இது நடைபெறும். சில ஊர்களில் தைம்மாதம் மூன்றாம் நாள், காணும் பொங்கல் சில இடங்களில் அம்மன் திருவிழாக்களிலும் திருநாளைக் குடி விடுவதாக எண்ணி மஞ்சள்நீர் ஊற்றுவதும் உண்டு. ஈரோடு மாவட்டம் மற்றும் அதனைச் சுற்றியுள்ள பகுதிகளில் மாரியம்மன் கோவில் விழாவின் போது, கம்பம் எடுக்கும் விழாவுடன் இணைந்து கொண்டாடப்படுகிறது. பிற உள்ளூர் திருவிழாக்காலங்களிலும் மஞ்சள் நீராட்டு நடைபெறுகிறது. இவ்விழா தனி விழாவாக இல்லாமல் கடவுளின் உருவச்சிலை அல்லது கடவுள் சார்ந்த பொருட்களின் ஊர்வலத்தின் போது இவ்விழா கொண்டாடப்படுகிறது.\n\nSection::::வண்ணங்கள்.\nதற்போது இவ்விழாவில் மஞ்சள் மட்டுமல்லாது பிற வண்ணங்கள் தரக்கூடிய பொடிகளையும் தண்ணீரில் கலந்து ஊற்றுகின்றனர். வட மாநிலங்களில் நடைபெறக்கூடிய ஹோலி பண்டிகை இதனை ஒத்தவகையில் உள்ளது. மஞ்சள்நீரைப் பீச்சனாங்குழாய் மூலம் பீச்சி விசிறுவதும் உண்டு. சிலர் மஞ்சள் நீரில் பாக்குச் சாயம் கலந்தும் விசிறுவர்.\n\n\n"}
{"id": "140064", "url": "https://ta.wikipedia.org/wiki?curid=140064", "title": "பிரெட்ஷ்ணைடரின் வாய்பாடு", "text": "பிரெட்ஷ்ணைடரின் வாய்பாடு\n\nவடிவவியலில் பிரெட்ஷ்ணைடரின் வாய்ப்பாடு (\"Bretschneider's formula\") என்பது ஒரு குவிவு நாற்கரத்தின் பரப்பு காணும் வாய்ப்பாடு. \n\nஇந்த வாய்ப்பாட்டின்படி குவிவு நாற்கரத்தின் பரப்பு:\n\nஇங்கு \"a\", \"b\", \"c\", \"d\" – நாற்கரத்தின் பக்கங்கள், \"s\" -நாற்கரத்தின் அரைச்சுற்றளவு, மற்றும் formula_2, formula_3 -இரண்டும் நாற்கரத்தின் எதிர்க் கோணங்கள். எதிரெதிர்க் கோணங்கள் formula_4, formula_5 -வாகவும் இருக்கலாம். ஏனெனில் நான்கு கோணங்களின் கூட்டுத்தொகை formula_6 என்பதும் formula_7 என்பதும் உண்மை.\n\nபிரெட்ஷ்ணைடர் வாய்பாடு, எந்தவொரு நாற்கரத்திற்கும் பொருந்தும். இந்த வாய்பாட்டைப் பயன்படுத்துவதற்கு நாற்கரங்கள் வட்ட நாற்கரங்களாக இருக்க வேண்டிய அவசியம் இல்லை.\n\n1842 -ல், ஜெர்மானிய கணிதவியலாளர் \"கார்ல் ஆண்டன் பிரெட்ஷ்ணைடர்\" இந்த வாய்பாட்டைக் கண்டுபிடித்தார். அதே ஆண்டில் மற்றொரு ஜெர்மன் கணிதவியலாளர் \"கார்ல் ஃவான் ஸ்டாட்டும்\" இதனைக் கண்டுபிடித்தார்.\n\nSection::::நிறுவல்.\nநாற்கரத்தின் பரப்பை \"K\" எனக் குறித்தால்:\n\nவர்க்கம் காண (இருமடியாக்க):\n\nகொசைன் விதிப்படி:\n\nformula_12\n\nformula_13\n\nவர்க்கம் காண (இருமடியாக்க):\n\n(1), (2) இரண்டையும் கூட்ட:\n\nஇதனைப் பின்வருமாறு எழுதலாம்:\n\nஅரைச்சுற்றளவு:\n\nஇம்மதிப்புகளைப் பிரதியிட:\n\nவர்க்கமூலம் காண, குவிவு நாற்கரத்தின் பரப்பு காணும் பிரெட்ஷ்ணைடரின் வாய்பாடு கிடைக்கிறது:\n\nSection::::தொடர்புள்ள பிற வாய்பாடுகள்.\nமுக்கோணத்தின் பரப்பு காணும் ஈரோனின் வாய்பாட்டின் பொதுமைப்படுத்தப்பட்ட வடிவம்தான் வட்ட நாற்கரத்தின் பரப்பு காணும் பிரம்மகுப்தரின் வாய்பாடு. பிரம்மகுப்தரின் வாய்ப்பாட்டின் பொதுமைப்படுத்தப்பட்ட படிவம்தான் பிரெட்ஷ்ணைடரின் வாய்பாடு.\n"}
{"id": "140068", "url": "https://ta.wikipedia.org/wiki?curid=140068", "title": "மாக் இயக்குதளம்", "text": "மாக் இயக்குதளம்\n\nமாக் இயக்குதளம் ( \"Mac OS\") ஆப்பிள் நிறுவனத்தின் மாக்கின்டோஷ் வகை கணினிகளுக்கான வரைகலை பயனர் இடைமுகத்தை அடிப்படையாகக் கொண்ட இயக்குதள தொடர் ஆகும். மாக்கின்டோசு பயனர் பட்டறிவே வரைகலை பயனர் இடைமுகத்தை பரவலாக்கியதாக பாராட்டப்படுகிறது. 1984ஆம் ஆண்டு மாக்கின்டோசுகளில் இது கணினியுடன் முற்றிலும் ஒருங்கிணைக்கப்பட்டு சிஸ்டம் மென்பொருள் என அழைக்கப்பட்டு வந்தது.\nSection::::கருவுறல்.\nதுவக்கத்திலிருந்தே ஆப்பிள் நிறுவனம் தனது கொள்கையளவிலேயே பயனர்கள் இயக்குதளத்தைக் குறித்த எந்த அறிவுமின்றி கணினியை பயன்படுத்தக் கூடியதாக தனது இயக்குதளம் இருக்க வேண்டும் என்பதில் தீவிரமாக இருந்தது. பிற இயக்குதளங்களில் அவற்றின் செயல்பாடு குறித்த ஆழ்ந்த அறிவு வேண்டியப் பணிகள் மாக்கின்டோசுகளில் சுட்டியின் உள்ளுணர்வான சைகைகளாலும் வரைகலை கட்டுப்பாட்டு தட்டிகளாலும் நிறைவேற்றப்பட்டன. பயனரின் பயன்பாடு இனிமையாக அமைவதும் எளிதாக கற்கவியல்வதும் நோக்கமாக இருந்தது. இதனால் சந்தையிலிருந்த பிற மென்பொருட்களை விட வேறானதாக காட்ட முயன்றது. போட்டி மென்பொருளாக இருந்த மைக்ரோசாப்ட் டாஸ் இயக்குதளம் நுட்பவழியே மிகவும் கடினமாக இருந்தது. \n\nஇயக்குதளத்தின் கருனி ஓர் ரோமில் சேமிக்கப்பட்டிருந்தது; மேம்படுத்தல்கள் கட்டணமின்றி பயனர்களுக்கு நெகிழ் வட்டு மூலமாக ஆப்பிள் முகவர்கள் வழங்கி வந்தனர். இதனால் இயக்குதள மேம்படுத்தல்கள் பயனர்களின் குறைந்த ஈடுபாட்டுடன் நிறைவேற்ற முடிந்தது. இதுவும் போட்டி மென்பொருள்களின் மேம்படுத்தல் முறைமைகளை விட எளிதாக அமைந்திருந்தது. சிஸ்டம் 7.5 முதலாக ஆப்பிள் இம்முறையை கைவிட்டு மேம்பாட்டு மென்பொருட்களை தனி வருமானம் ஈட்டும் வழியாக மாற்றிக் கொண்டது.\n\n\n\n"}
{"id": "140085", "url": "https://ta.wikipedia.org/wiki?curid=140085", "title": "அகரம் முத்தாலம்மன் கோவில்", "text": "அகரம் முத்தாலம்மன் கோவில்\n\nமுத்தாலம்மன் கோவில் தமிழ்நாட்டில் திண்டுக்கல் மாவட்டம், அகரம் (தாடிக்கொம்பு) என்னும் கிராமத்தில் அமைந்துள்ளது. இது 500 முதல் 1000ஆண்டுகள் பழைமையான கோவிலாகும். இது முத்தாலம்மனுக்காக ஏற்பட்ட முதல் கோவிலாகக் கருதப்படுகிறது. தமிழ் எழுத்துக்களில் அகரமே முதல் எழுத்து. எனவே இவ்வூர் முதல் முத்தாலம்மன் கோவில் அமைந்துள்ள ஊர் என்பதால் அகரம் என்று பெயர் பெற்றது என்கிறார்கள்.\n\nSection::::முத்தாலம்மன் ஊர்க்கோவில.\nமுத்தாலம்மன் சக்தி வாய்ந்த நாட்டுப்புற பெண் தெய்வமென்பது நம்பிக்கை. கொங்கு நாட்டில் எல்லா கிராமங்களிலும் முத்தாலம்மன் வழிபாடு பழங்காலத்திலிருந்தே மிகச் சிறப்பான ஒன்றாகப் போற்றப்படுகிறது. ஊர் மக்கள் வேறுபாடின்றி எல்லோரும் ஒன்று கூடி முத்தாலம்மனை வழிபடுவது மரபு. எனவே முத்தாலம்மன் கோவில்கள் ஊர்க்கோவிலகள் என்று வகைப்படுத்தப்பட்டுள்ளன.\n\nSection::::தல வரலாறு.\nவிஜயநகரப் பேரரசு கோலோச்சி இருந்த நாட்களில் சக்கராயர் என்ற வட இந்திய பக்தர் ஒருவர் தென்னிந்தியா நோக்கிப் புறப்பட்டு வந்தார். அவர் புறப்படுமுன் அவர் தினமும் வழிபாட்டு வந்த அம்மனை நோக்கி ஒரு கேள்வியைக் கேட்டார், \"அன்னையே நான் தென்னிந்தியாவிற்குச் செல்கிறேன். அங்கே எந்தக் கோவிலில் எப்படி வழிபடுவேன்?\" அவர் வழிபாட்டு வந்த அம்மனும் அவருக்கு என்ன செய்ய வேண்டும் என்று சொன்னாள். \"பக்தனே இங்கிருந்து சிறிது பிடி மண் எடுத்து உன்னுடன் கொண்டு செல். நீ எங்கே வைத்து என்னை வணங்க எண்ணுகிறாயோ அங்கே இந்தப் பிடிமண்ணை வைத்துவிட்டு என்னை மனமார வணங்கி அழைத்தால் நீ கூப்பிட்ட குரலுக்கு நிச்சயம் வருவேன்\" என்று விரிவாகச் சொன்னாள். அய்யரும் கோவிலில் சிறிது மண் எடுத்துக் கொண்டு தெற்கே பயணமானார். திண்டுக்கல் மாவட்டம் தாடிக்கொம்பு அருகில் வந்ததும் தான் கொண்டு வந்த பிடி மண்ணை அங்கே வைத்து அதனருகில் ஒரு கல்லை நட்டு வழிபட்டு வந்தார். நாளடைவில் ஊர் மக்கள் அக்கோவிலுக்கு வந்து வணங்க ஆரம்பித்தார்கள். வேறொரு பக்தர் மூன்று அம்மன் சிலைகள் வடித்து கோவில் கட்டினார். இக்கோவிலின் அம்மனுக்கு முத்தாலம்மன் என்று பெயர் வழங்கலாயிற்று. இதுவே முத்தாலம்மனுக்குக் கட்டிய முதல் கோவிலாகும். குடகனாற்றின் மேற்கு கரையில் அமைந்த கோயில் இது.\n\nSection::::மூன்று அம்மன் சிலைகள்.\nஇச்சா சக்தி, கிரியா சக்தி, ஞான சக்தி என மூன்றையும் அருளும் மூன்று அம்பிகையர் கருவறையில் உள்ளனர். இம்மூவரும் நின்ற கோலத்தில் கைகளில் அட்சய பாத்திரம் ஏந்திய தவக்கோலத்தில் காட்சி தருகிறார்கள். எனவே இந்த அம்மன்களிடம் வரம் வேண்டியது வேண்டியவாறு கிடைக்கும். இப்பகுதி மக்களுக்கான பிரதான குலதெய்வ வழிபாட்டுத்தலம் இது. பவுர்ணமி நாட்களில் அம்பிகைக்கு விசேஷ பூஜை உண்டு.\n\nSection::::பரிவார தேவதைகள்.\nகோவில் பிரகாரத்தில் முறையே விநாயகர், பாலமுருகன், மகாலட்சுமி ஆகிய பரிவார தேவதைகளுக்கு சன்னதிகள் உண்டு. முருகனுக்கு கிருத்திகை நாட்களில் சிறப்பு பூசைகள் உண்டு. குரு, சனிப்பெயர்ச்சி காலங்களில் கிரக பரிகாரங்கள் நடக்கும்.\n\nSection::::காவல் தெய்வங்கள்: பூதராசா, பூதராணி.\nகோவிலில் கருவறைக்கு இரு பக்கங்களிலும் பூதராசா, பூதராணி ஆகிய காவல் தெய்வங்கள் உள்ளனர். இந்த கோவிலில் முறையாக விழா துவங்க, பூதராணியிடம் உத்தரவு வேண்டுகிறார்கள். பக்தர்கள் தங்கள் வேண்டுதல்கள் நிறைவேற, புதிதாகச் செயல் தொடங்க, நிலம், வீடு குறித்த பிரச்னைகள் தீர பூதராசாவிடம் வேண்டுகின்றனர். இவ்வாறு வரும் பக்தர்கள் பூதராசா முன் நின்று கொண்டு, தங்கள் வேண்டுதல்களைச் சொல்வர். அந்த சமயம், பல்லி சப்தமிட்டால் அதை தங்களுக்கு அம்பிகை இட்ட உத்தரவாகக் கருதி அச்செயலை தொடங்குகின்றனர். இந்த நேரத்தில் கோயில் வளாகத்தில் வேறு இடத்திலோ, பூதராணியிடமிருந்தோ சத்தம் கேட்டால் அச்செயலை தள்ளிப் போட்டு விடுகின்றனர். அம்பாள் சன்னதியில் பூ கட்டிப் போட்டு உத்தரவு கேட்கும் வழக்கமும் உண்டு.\n\nSection::::வேண்டுதல்கள்.\nSection::::குழந்தை பாக்கியம் வேண்டி வேண்டுதல்கள்.\nகுழந்தை பாக்கியம் வேண்டி முத்தாலம்மன் சன்னதியில் ஐந்து எலுமிச்சை மற்றும் பூசு மஞ்சளுடன் வந்து வழிபடுகின்றனர். அர்ச்சகர்கள் அதை அம்மன் பாதத்தில் வைத்து வேண்டிப் பூசித்து, ஒவ்வொன்றிலும் மூன்றை மட்டும் பிரசாதமாகத் தருவார். எலுமிச்சையை சாப்பிட்டும், மஞ்சள் கிழங்கை தேய்த்து குளித்து வர குழந்தை பாக்கியம் கிடைக்கும் என்பது இப்பகுதி மக்களிடையே நிலவும் நம்பிக்கை.\n\nSection::::சுரலிங்கேசுவரர்.\nஇந்த தல விநாயகருக்கு “அருள்ஞானசுந்தர மகாகணபதி” என்று பெயருண்டு. நேர்த்திக்கடனாக தேங்காய் மாலை அணிவித்து வேண்டுதல் செய்து கொள்பவர்களுக்கு திருமணத்தடை அகல்கிறதாம். அன்னை விசாலாட்சி சமேத சுரளிங்கேச்வரர் சன்னதியில் உள்ள சிவலிங்கத்தில் நான்கு புறமும் நான்கு முகங்கள் உள்ளது. இவருக்கு பிரதோஷ வழிபாடும் ஐப்பசி பௌர்ணமி தினங்களில் அன்னாபிசேகமும் நடைபெறும்.\n\nSection::::கோவில் விழாக்கள்.\nபிரம்மோத்சவம் ஐப்பசியில் , ஆடி வெள்ளி, நவராத்திரி, திருக்கார்த்திகையன்று லட்சதீப வழிபாடு, மார்கழி மாதம் முழுதும் விளக்கு பூசை, சுரலிங்கேசுவரருக்கு சிவராத்திரி, ஐப்பசியில் அன்னாபிசேகம்.\n"}
{"id": "140091", "url": "https://ta.wikipedia.org/wiki?curid=140091", "title": "சிஎன்என்-ஐபிஎன்", "text": "சிஎன்என்-ஐபிஎன்\n\nகம்பிவட செய்தி வலையமைப்பு - இந்திய ஒளிபரப்பு வலையமைப்பு (\"Cable News Network-Indian Broadcasting Network\") அல்லது சிஎன்என்-ஐபிஎன் (\"CNN-IBN\") ஒரு ஆங்கில மொழி இந்திய செய்தித் தொலைக்காட்சி. இந்த நிறுவனத்தின் பங்குதாரரகள் குளோபல் பிராட்காஸ்ட் நியூஸ் மற்றும் இந்தியாவில் உள்ள டர்னர் இன்டர்நேஷனல் (டர்னர் டைம் வார்னர் நிறுவனத்தின் துணை நிறுவனம்). ராஜ்தீப் சர்தேசாய் இந்நிறுவனத்தின் தலைமை பதிப்பாசிரியர். இந்திய நிறுவனமான குளோபல் பிராட்காஸ்ட் நியூஸ் இந்த தொலைக்காட்சியை முழுவதுமாக நடத்துகிறது, எனினும் சிஎன்என் நிறுவனத்தின் வர்த்தகப் பெயரை உபயோகிக்கிறது. இதற்காக 26% பங்குகளை டைம் வார்னர் நிறுவனத்திற்கு கொடுத்துள்ளது.\n"}
{"id": "140094", "url": "https://ta.wikipedia.org/wiki?curid=140094", "title": "கிரீட்", "text": "கிரீட்\n\nகிரீட் (\"Crete\", ) கிரேக்கத் தீவுகளில் பெரியதும் மிகுந்த மக்கள்தொகை கொண்டதுமான தீவு ஆகும். மேலும் நடுநிலக் கடலில் உள்ள தீவுகளில் ஐந்தாவது பெரியத் தீவாகவும் விளங்குகிறது. கிரீசின் பதின்மூன்று நிர்வாக வலயங்களில் ஒன்றாக விளங்குகிறது. கிரீசின் பண்பாட்டு பாரம்பர்யத்திலும் பொருளாதாரத்திலும் குறிப்பிடத்தக்க பங்கு வகிக்கிறது. தன் அடையாளப் பண்பாட்டுக்கூறுகளாக கிரீட்டிய வழக்குமொழி, கவிதை மற்றும் இசை வடிவங்களைக் கொண்டுள்ளது. ( காலங்களில் ஐரோப்பாவில் முதல் அரண்மனைகளைக் கட்டிய, பழமையான \"உயர் பண்பாட்டு\" நாகரிகமான மினோவன் நாகரிகத்தின் மையமாக இருந்தது.\n\n"}
{"id": "140097", "url": "https://ta.wikipedia.org/wiki?curid=140097", "title": "பாமினி தமிழ் எழுத்து", "text": "பாமினி தமிழ் எழுத்து\n\nபாமினி தமிழ் எழுத்துருவானது ஹரன்கிறாப் எழுத்துரு வடிவமைப்பகத்தின் முதலாவது வெளியீடாகும். கனடாவில், ரொறொன்ரோவில் 1987இல் ஆரம்பிக்கப்பெற்று இன்றுவரை இருநூற்றைம்பதுக்கும் மேற்பட்ட பல முன்மாதிரியான நவீன வடிவங்களில் எழுத்துருக்களை வடிவமைத்து அறிமுகப்படுத்தியுள்ளது. இத்துடன் 'ஈழம்' எழுத்துருவும் அனைவருக்கும் கிடைக்கும் வண்ணம் இலவசமாக வெளியிடப்பெற்றிருந்தது குறிப்பிடத்தக்கதாகும். இது தமிழ்த்தட்டச்சு வரிசையில் ஒழுங்கமைக்கப்பெற்றிருப்பது இதன் ஒரு சிறப்பம்சமாகும். \n\nSection::::வெளியிணைப்புகள்.\nhttp://www.harangraph.com.\n"}
{"id": "140098", "url": "https://ta.wikipedia.org/wiki?curid=140098", "title": "தெத்துப்பட்டி (கன்னிவாடி) இராஜகாளியம்மன் கோவில்", "text": "தெத்துப்பட்டி (கன்னிவாடி) இராஜகாளியம்மன் கோவில்\n\nஇராஜகாளியம்மன் கோவில் தமிழ்நாட்டில் திண்டுக்கல் மாவட்டம் கன்னிவாடி அருகே உள்ள தெத்துப்பட்டி என்ற கிராமத்தில் அமைந்துள்ளது. இது வரலாற்றுச் சிறப்பும் புராணச் சிறப்பும் ஒருங்கே அமைந்த கோவில். பழமை வாய்ந்த இக்கோவிலில் 1971 ஆம் ஆண்டு இராஜகாளி போகர் பீடம் என்ற அமைப்பு தொடங்கப்பட்டது. தொடர்ந்து 1981 \nஆம் ஆண்டு அத்தி மரத்தில் ஆன இராஜகாளியம்மன் மூலவர் சிலை நிறுவப்பட்டது. இறுதியாக 1984 ஆம் ஆண்டு கருவறையில் கல்லில் வடிக்கப்பட்ட இராஜகாளியம்மன் சிலை செங்கோலுடன் நிறுவப்பட்டது.\n\nSection::::பரிவார தேவதைகள்.\nபரிவார தெய்வங்களான கணபதி, காவல் அய்யனார், பாலமுருகன், கருப்பணசுவாமி, நவக்கிரகங்கள் ஆகிய தெய்வங்கள் உள்ளன. மற்றும் மகாபோகர், யோக ஆஞ்சநேயர் தவயோக பீடங்கள் எல்லாம் சிறப்பாக அமைந்துள்ளன.\nSection::::சிறப்பு அமைப்புகள்.\nஇங்கு முற்றிலும் வித்தியாசமாக பஞ்சலோகத்தால் வடித்த கோட்சார நவக்கிரக சிலைகள் சித்த ஆகம முறைப்படி அமைந்துள்ளதாக அறிகிறோம். மற்றொரு சிறப்பு அஷ்ட நாகர் (எட்டுத் தலை பாம்பு) மேல் நின்று நடனமாடும் ஸ்ரீ கிருஷ்ணர் சிலை.\nSection::::போகரின் கன்னி பூசை, சாபம், சாப நிவர்த்தி.\nகோவில் அமைந்துள்ள தெத்துப்பட்டி கிராமத்தைச் சூழ்ந்து உள்ள கன்னிவாடி மலை, பன்றிமலை என்ற மலைகள் பற்றி அரிகேசவ பர்வதம், வராககிரி என்று பழைய மலைவாகட நூல்களில் கூறப்பட்டுள்ளன. கன்னிவாடி மலை சித்தர்கள் வாழும் மலையாகும். இம்மலைக்கு சித்த முனிவர் போகர் (பதினெண் சித்தர்களில் ஒருவர்) தம் சீடர்களான கோரக்கர், கரூவூரார், கொங்கணர் போன்ற சித்தர்கள் சூழ வருகை புரிந்து கன்னி பூசை செய்துள்ளதாக அறிகிறோம். பூசை தொடங்குமுன் தன சித்துக்களை பயன்படுத்தி, கமண்டல நீர் தெளித்து, ஒரு கல்லுக்கு உயிரளித்து 'கன்னிவாடி' எனக்கூறியபடி ஒரு கன்னிப்பெண்ணை உருவாக்கி பூசை செய்யத் தொடங்கினார். \n\nபோகரின் கன்னி பூசை நிறைவுறும் முன்பு அன்னை புவனேஸ்வரி அம்மன் கடும் சினமுற்று போகர் முன் தோன்றினாள். தன சினத்தை போகருக்கு உணர்த்தி கன்னிப்பெண்ணை மீண்டும் கல்லாக மாற்றினாள். இது மட்டுமல்லாமல் போகருக்கு சாபம் கொடுத்தாள். போகர் இந்த சாபத்தால் தவ வலிமை இழந்து முதுமையுற்று கன்னிவாடி மலை அடிவாரத்தில் அமைந்துள்ள தெத்துபட்டி இராஜகாளியம்மன் கோவிலுக்கு வந்து தவமியற்றினார். இவர் தவத்தை மெச்சி இராஜகாளியம்மன் போகர் முன் தோன்றி சாப நிவர்த்தியளித்தார்.\n\nபின்பு போகர் மீண்டும் தவ வலிமை திரும்பப் பெற்று மேற்கே சக்திகிரி (பழநிமலை) நோக்கிச் சென்று பழனி முருகனை வழிபட்டுள்ளார். போகர் முன் முருகன் தோன்றி போகரின் சாபத்தை முழுதாக நிவர்த்தி செய்தார். பின்பு போகர் மற்ற சித்தர்களுடன் கூடி ஆய்வு செய்து, நவபாசாணத்தால் ஆகிய முருகன் சிலையை வடித்தார். அச்சிலையை பழனி மலையில் நிறுவி மக்கள் வழிபட வகை செய்தார்.\n\nSection::::ராஜகாளியம்மன் தல வரலாறு.\nSection::::சிலப்பதிகாரம்.\nமதுரை மீதும், பாண்டியன் நெடுஞ்செழியன் மீதும் கண்ணகி சாபம் இட்டதால் மதுரை தீ பிடித்து எரிந்ததாக சிலப்பதிகாரத்தில் இளங்கோ அடிகள் கூறியுள்ளார். அதன்படி நெடுஞ்செழியன் உயிர் துறந்தான். மதுரை நகர் தீப்பற்றி எரியும் போது அடுத்து என்ன செய்வது என தெரியாது கண்ணகி தெருவில் வருகிறாள். அப்போது மதுராபதித் தெய்வம் கண்ணகி முன் தோன்றி பூர்வஜென்ம வினையை உணர்த்தினாள். பின்னர் நெருப்பு தணிந்தது என கூறியுள்ளார். \nSection::::போகர் ஓலைச்சுவடிக் குறிப்பு.\nபோகர் ஓலைச்சுவடிக் குறிப்புகளின் படி மதுராபதி தெய்வம் என்று அறியப்படும் மதுரை காளி, கோவலன் கொலையுண்டது கண்டு பாண்டியன் அரண்மனை நோக்கிச் சென்று அங்கே செங்கோல் ஏந்திய பாண்டியனைக் கண்டாள். மதுராபதியாகிய இராஜகாளியம்மன் பாண்டியன் செங்கோலைத் தொட்டு நீதி கேட்ட போது, பாண்டிய மன்னன் மீனாட்சி சொக்கநாதர் ஆகிய தெய்வங்களின் பெயரை உச்சரித்து அபயம் கேட்டு கூக்குரலிட்டது கேட்டு மீனாட்சியும் சொக்கநாதரும் பாண்டியன் முன் தோன்றினர். இத்தெய்வங்கள் மதுரை காளியுடன் வாதிடத் தொடங்கினர். மதுரை காளி தன கடமையிலிருந்து எவ்வாறு தவறினாள் என்பது வாதம். மதுரை நகரின் காவல் தெய்வம், பாண்டிய வம்சத்தின் குல தெய்வம் ஆகிய இரண்டு பொறுப்புகளை ஏற்றுள்ள மதுரை காளி மதுரை நகரை தீயினின்று காக்கத் தவறியது தான் பிழை என்பது மீனாட்சி சொக்கநாதர் வைத்த வாதம்.\n\nபாண்டியன் அரண்மனை உள்ளே நுழையும் வரை கண்ணகி மானிடப்பெண். பாண்டிய மன்னன் ஊழ்வினைப் பயனாலும், கண்ணகியின் கற்பின் சக்தியாலும் அவள் காளியாகவே மாறிவிட்டதால் மதுரையை தீயினின்று காக்க இயலவில்லை' என்பது இதற்கு மதுர காளி வைத்தபதில் வாதம். சொக்கனாதனாகிய சிவன் இறுதியாக தொகுத்து சொன்ன தீர்ப்பு என்னவெனில், பாண்டிய மன்னன் தன கடமை தவறி கண்ணகி என்ற கற்புகரசியின் வாழ்வை அழித்தது மட்டுமல்ல தன்னையும் அழித்துக் கொண்டுள்ளான். எனவே அவனுக்கு மறுபிறவி உண்டு. மன்னன் தன கடைசி பிறவியில் காளி கோவில் கட்டி சாப நிவர்த்தி அடைவான். இது காலம் வரை மதுராபதி தெய்வமாகிய நீ குடியிருக்க கோவிலின்றி மதுரை மீனாட்சி கோவில் மேற்கு கோபுரத்தில் துயில் கொள்ள வேண்டும். இதன்படி இராஜகாளியம்மனுக்கு போகர் எழுப்பிய கோவிலில் மதுரை காளியாகிய மதுராபதி அரூப சக்தியாக உறைகிறாள் என்பது போகர் குறிப்பு.\n\nSection::::வேண்டுதல்கள்.\nஇங்கு திருமணம் தடை, குழந்தைப் பேறின்மை ஆகிய தடைகள் நீங்க வேண்டுதல்கள் வைக்கப்படுகின்றன.\n\nSection::::நேர்த்திக்கடன்.\nவேண்டுதல்கள் நிறைவேறியதும் ஆதிராஜகாளியம்மனுக்கு சாம்பிராணி தைலம் பூசப்பட்டு அபிசேகம் செய்து நேர்த்திக்கடன் செலுத்துகின்றனர்.\n\nSection::::திருவிழா.\nஇராஜகாளியம்மன் கோவிலில் செங்கோல் பெறும் விழா, ஆடி பதினெட்டு சித்தர்கள் விழா, பவுர்ணமி பூசை, ஆடிவெள்ளி திருவிளக்குபூஜை, நவராத்திரி கலைவிழா, விஜயதசமி, தமிழ்ப் புத்தாண்டு விழா, அன்னதானம், குருப்பெயர்ச்சி, சனிப்பெயர்ச்சி, ராகு-கேது பெயர்ச்சி, ஆகிய திருவிழாக்கள் சிறப்பாக நடக்கின்றன .\n"}
{"id": "140100", "url": "https://ta.wikipedia.org/wiki?curid=140100", "title": "மரப்பாச்சி பொம்மைகள்", "text": "மரப்பாச்சி பொம்மைகள்\n\nமரப்பாச்சி பொம்மைகள் (Marapachi Dolls) என்பன தென்னிந்தியாவில் நவராத்திரி பண்டிகையின் போது கொலுவில் வைக்கப்படும் மரப்பொம்மைகள் ஆகும். இவை குறிப்பாக செஞ்சந்தன மரம், முள்ளிலவு மரம், ஊசியிலை மரம் போன்றவற்றால் செய்யப்படும் பாரம்பரிய பொம்மைகள் ஆகும். இவை  பொதுவாக ஆண் மற்றும் பெண் நிர்வாண வடிவில் ஜோடிகளாக செய்யப்பட்ட பொம்மைகள் ஆகும். இந்த இணை பொம்மைகள் நவராத்திரி கொலுவின்போது அலங்கரித்து வைக்கப்படும். இவை சிறப்பாக செதுக்கப்படும் இடங்களில் திருப்பதியும் ஒன்றாகும். திருப்பதியில் இந்த பொம்மைகள் ஏழுமலையானையும் அவரது துணைவியாரையும் பிரதிநிதித்துவம் செய்வதாகக் கூறப்படுகிறது. இவை கொண்டப்பள்ளியில் ராஜா ராணி பொம்மையாகவும் செய்யப்பட்டு தவறாமல் கொலுவில் வைக்கப்படுகின்றன.\n\nமரப்பாச்சி பொம்மைகள் பாரம்பரியமாக தாயிடமிருந்து மகளுக்கு சீதனமாக வழங்கப்பட்டு, அதைக்கொண்டு மகள் தன் வீட்டில் பொம்மை கொலு வைப்பது வழக்கம். தென்னிந்தியாவில் பின்பற்றப்படும் ஒரு குறிப்பிட்ட பழக்கமானது, புதிதாக திருமணமான தம்பதிகள் தங்கள் குழந்தைகளுக்கு விளையாடுவதற்கு மராபாச்சி பொம்மைகளை பரிசாக அளிப்பதாகும்.\nகுழந்தைகளுக்கு பரிசாக அளிக்கப்படும் செஞ்சந்தன மரத்தால் செய்யப்பட்ட மரப்பாச்சி பொம்மைகள் மருத்துவ தன்மையுடன் விளங்குவதாக கருதப்படுகின்றன. குழந்தைகள் அவற்றை வாயில் வைத்து சப்பும்போது அதன் மருத்துவ குணங்கள் உடலுக்கு நன்மை செய்வதாக நம்புகின்றனர்.\n\nSection::::வெளி இணைப்புகள்.\nமரப்பாச்சி பொம்மைகள், தி இந்து தமிழ் கட்டுரை 2018 ஏப்ரல் 25\n"}
{"id": "140101", "url": "https://ta.wikipedia.org/wiki?curid=140101", "title": "மத்தாடு", "text": "மத்தாடு\n\nமத்தாடு என்பது சிறுமியர் ஆடும் விளையாட்டுகளில் ஒன்று. \n\nதயிர் கடையும்போது மத்து வலப்புறமும் இடப்புறமும் சுழலும். பருப்புக் கடையும்போதும், கீரைக் கடையும்போதும் மத்து சட்டிக்குள் வட்டமிடும். இப்படி மத்து சுழல்வது போலச் சுழன்றாடுவது மத்தாடு விளையாட்டு. \n\nசிறுமியர் வட்டமாக நின்று தோளைப் புடைத்துக்கொண்டு மத்தைப் போலச் சுழன்றாடி வருவர்; பாட்டுப் பாடிக்கொண்டு விளையாடுவர். சங்ககாலத்தில் இதுபோலப் பெரியவர்கள் ஆடுவதைத் துணங்கை என்றனர். \n\nஇப்படியெல்லாம் பாட்டு நீளும்.\n\n\n"}
{"id": "140102", "url": "https://ta.wikipedia.org/wiki?curid=140102", "title": "காழ்", "text": "காழ்\n\nகாழ் (\"xylem\") என்பது கலன் தாவரங்களில் காணப்படும் கொண்டுசெல்லல் இழையங்களில் ஒன்றாகும். (மற்றையது \"உரியம்\"). காழ் இழையம் நீர், கனியுப்பு என்பவற்றைக் கடத்தும்.\n\nSection::::கட்டமைப்பு.\nகாழ் இழையம் அதன் கட்டமைப்பில் நான்குவகையான கலங்களைக் கொண்டிருக்கும்.\n\nகாழ்க்கலன் நீர், கனியுப்பு என்பவற்றைக் கடத்தும் முக்கிய பாகமாகக் காணப்படும். காழில் காழ்க்கலன் மூலகத்தினூடாகவும், குழற்போலிகளினூடாகவும் பிரதானமாக நீர் கடத்தப்படுகின்றது. குழற்போலிகளை விட கலன் மூலகத்தின் நீர்க்கடத்துதிறன் அதிகமாகும் . அவற்றின் வடிவத்தைக் கொண்டு கலன் மூலகத்தையும், குழற்போலியையும் வேறுபடுத்தலாம். கலன் மூலகம் விட்டம் கூடிய குட்டையான இறந்த கலமாகும். இவை ஒன்றன் மேலொன்று அடுக்கப்பட்டு, குறுக்குச் சுவர் அழிவடைந்து நீண்ட தொடர்ச்சியான காழ்க்கலன் உருவாகும். காழ்க்கலன் மூலகம் பூக்கும் தாவரங்களில் மாத்திரம் காணப்படும் கட்டமைப்பாக உள்ளது. குழற்போலிகள் கூர்ப்பில் முன்னரே உருவான நீர் கடத்தும் கல வகைகளாகும். இவை நார்களை ஒத்த கட்டமைப்பைக் கொண்டுள்ளன. இவற்றுக்கிடையே குழிகள் மூலம் நீர் கடத்தப்படுகின்றது. அனைத்து கலன் தாவரங்களிலும் குழற்போலிகள் உள்ளன. குழற்போலிக் கலங்கள் அதிகளவான குழிகளைக் கொண்ட நீண்ட முனை கூம்பிய இறந்த கலங்களாகும்.\n\nகாழில் நார்கள் கட்டமைப்பு ஆதாரம் வழங்கும் இறந்த கலங்களாக உள்ளன. புடைக்கலவிழையக் கலங்கள் நிரப்பும் இழையமாகவும், உணவுச் சேமிப்பாகவும், ஆரை வழி நீர்க்கடத்தலுக்காகவும் உள்ளது. காழில் புடைக்கலவிழையத்தைத் தவிர ஏனைய மூன்று கல வகைகளும் இறந்த கலங்களாகும்.\n\nகாழின் உற்பத்தியின் அடிப்படையில் இரு வகையான காழிழையங்கள் உள்ளன:\n\n\nSection::::காழில் நீரைக் கடத்த உதவும் விசைகள்.\nகாழில் நீரைப் புவியீர்ப்புக்கு எதிராக மேல் நோக்கிக் கொண்டு செல்லப் பல விசைகள் பங்களிக்கின்றன. காழில் பிரதான கடத்தும் கலங்கள் இறந்தவையென்பதால் காழில் நீர்க்கடத்தலுக்கு தாவரத்தின் அனுசேப சக்தி பயன்படுத்தப்படுவதில்லை. எனவே காழில் நீர் உயிர்ப்பற்ற கொண்டுசெல்லல் முறையிலேயே பின்வரும் விசைகளின் உதவியுடன் நடைபெறுகின்றது:\n"}
{"id": "140103", "url": "https://ta.wikipedia.org/wiki?curid=140103", "title": "மதிலொட்டி", "text": "மதிலொட்டி\n\nமதிலொட்டி சிறுவர் விளையாட்டுகளில் ஒன்று. \n\nஇது உல்லாச விளையாட்டு. இதில் வெற்றியோ தோல்வியோ இல்லை. இந்த வேடிக்கை விளையாட்டை சிறுவர்கள் விளையாடும்போது பெரியவர்கள் விரும்பிப் பார்த்து மகிழ்வர். \n\nSection::::ஆடும் முறை.\nவிளையாடும் சிறுவர்கள் இரண்டு அணிகளாகப் பிரிவர். ஆள்மேல் ஏறினால் தாங்கக்கூடிய இணையான நிலையினர் மாறி மாறி இரு அணிகளிலும் இடம் பெறுவர். முதலில் ஒரு அணியிலுள்ள வலிமையானவர் ஒரு சுவரை (மதிலை) ஊன்றிப் பிடித்துக்கொண்டு நிற்பார். பின்னர் அடுத்த வலிமையாளர் அவரது இடுப்பைப் பிடித்துக்கொண்டு நிற்பார். அந்த அணியிலுள்ள மற்றவர்கள் ஆள்தாங்கும் வலிமை வரிசையில் முன்னுள்ளவர் இடுப்பைப் பிடித்துக்கொண்டு நிற்பர்.\nஇவ்வாறு ஆள் தாங்குவோர் தொடர் அமையும். \n\nஅடுத்த அணியினர் அந்த அணியினர் முதுகில் ஏறிச் சென்று முதலாமவர் சுவரைப் பற்றி நிற்க அவரது அணியிலுள்ள ஏனையோர் அடுத்தவர் அடுத்தவர் முதுகில் தன் முன்னே உள்ள தன் அணியினரின் இடுப்பைப் பிடித்துக்கொண்டு நிற்பர். எல்லாரும் எல்லார்மீதும் ஏறி நின்றதும் ஆள் தாங்கும் அணியினர் தம் உடலை மெதுவாக ஆட்டுவர். மேலே நிற்பவர் யாரும் விழாவிட்டால் சற்று வேகமாக ஆட்டுவர். இப்படி ஒருவர் விழும்வரை ஆட்டுவர். ஒருவர் விழுந்தால் அனைவரும் விழ நேரும். அல்லது தொடர் அறுபடும். எது நிகழ்ந்தாலும் அடுத்த ஆட்டம் தொடங்கும். அடுத்த ஆட்டத்தில் ஆள்தாங்கும் அணி ஆளேறும் அணியாக மாறும்.\n\n\n"}
{"id": "140104", "url": "https://ta.wikipedia.org/wiki?curid=140104", "title": "மந்தி ஓட்டம்", "text": "மந்தி ஓட்டம்\n\nமந்தி ஓட்டம் சிறுவர் விளையாட்டுகளில் ஒன்று. \n\nமந்திக் குரங்கால் முழங்காலை நேராக நிமிர்த்த முடியாது. சிறுவர் தம் கால்களை நிமிர்த்த முடியாதவாறு பிணைத்துக்கொண்டு ஓடுவது மந்தி ஓட்டம். முதலில் நாக்குந்தலாகக் குந்தித் தம் இரு கைகளையும் தம் இரு கால்களுக்கு இடையில் விட்டு வெளிப்புறமாக எடுத்து முன்புறம் கோத்துக்கொண்டு அமர்வர். இப்படி அமர்ந்துகொண்டு தத்தும்போது முழங்கால்களை நிமிர்த்த முடியாது. பள்ளிகளில் இது போட்டி விளையாட்டாக நடத்தப்படுவது உண்டு. யார் முதலில் இவ்வாறு தத்தியோடி உத்திக் கோட்டைத் தொடுகிறாரோ அவருக்கு முதலிட வெற்றி.\n\n\n"}
{"id": "140105", "url": "https://ta.wikipedia.org/wiki?curid=140105", "title": "மந்திக் குஞ்சு", "text": "மந்திக் குஞ்சு\n\nமந்திக்குஞ்சு சிறுவர் விளையாடும் விளையாட்டுகளில் ஒன்று. \n\nSection::::விளையாடும் முறை.\nஇது மந்தி ஓட்டம் போலவே ஆனால் இரு அணிகளாகப் பிரிந்து விளையாடப்படும். \n\nஒவ்வொரு அணியிலும் ஒருவர் மந்திக்குஞ்சு. அந்தக் குஞ்சு ஒரு உத்திக்கோட்டிலிருந்து மற்றொரு உத்திக்கோட்டுக்குச் சென்று தொடவேண்டும். எந்தக் குஞ்சு முதலில் உத்திக்கோட்டைத் தொடுகிறதோ அந்த அணி வெற்றி பெற்றதாய்க் கருதப்படும். \n\nமந்திக்குஞ்சை எதிர் அணியினர் தொடுவர். குஞ்சு அணி தன் குஞ்சை எதிர் அணி தொட விடாமல் பாதுகாக்கும். தன் குஞ்சைப் பாதுகாப்பதிலும், எதிரணிக் குஞ்சைத் தொடுவதிலும் அணிகள் போட்டியிடுவது சுவையாக இருக்கும். \n\n\n"}
{"id": "140108", "url": "https://ta.wikipedia.org/wiki?curid=140108", "title": "உலங்கு வானூர்தி நிலையங்கள் உள்ள நாடுகளின் பட்டியல்", "text": "உலங்கு வானூர்தி நிலையங்கள் உள்ள நாடுகளின் பட்டியல்\n\nசி.ஐ.ஏ உலக தகவல்புத்தகத்தின் படி தொகுக்கப்பட்ட உலங்கு வானூர்தி நிலையங்களின் எண்ணிக்கை அடிப்படியிலான நாடுகளின் பட்டியல்\n"}
{"id": "140115", "url": "https://ta.wikipedia.org/wiki?curid=140115", "title": "த வேர்ல்டு ஃபக்ட்புக்", "text": "த வேர்ல்டு ஃபக்ட்புக்\n\nத வேர்ல்டு ஃபக்ட்புக் (\"The World Factbook\", ஐ.அஸ்.அஸ்.என். ) அல்லது சி.ஐ.ஏ. உலகத் தகவல் புத்தகம் என்பது ஐக்கிய அமெரிக்காவின் நடுவண் ஒற்று முகமையின் மூலம் ஆண்டுதோறும் வெளியிடப்படும் ஒரு தொகுப்புப் புத்தகமாகும். இதன் அச்சுப் பிரதிகள் தேசிய தொழில்நுட்ப தகவல் சேவை(அமெரிக்க) மற்றும் அரசு அச்சு அலுவலகத்திலும்(அமெரிக்க) கிடைக்கிறது. மேலும் ஸ்கைஹார்ஸ் போன்ற இதர பதிப்பக நிறுவனங்களிலும் கிடைக்கிறது. பயனர்கள் எளிதில் தரவிறக்கிப் பயன்படுத்த இணையத்திலும் இதன் மென்பிரதி கிடைக்கிறது. இப்புத்தகம் பொதுவாக மக்கள் வகைப்பாடு, புவியியல், தகவல்தொடர்பியல், அரசாங்கம், பொருளியல், மற்றும் அமெரிக்கா உட்பட இராணுவம் பற்றிய தகவல்களைக் கொண்டிருக்கிறது. ஐக்கிய அமெரிக்க அரசின் தேவைகளுக்காக தகுந்த முறையில் இந்த தகவல்களைத் திரட்டப்பட்டு காப்புரிமையின்றி பொதுக் களத்தில் வைக்கப்படுகிறது. தற்போது இரண்டு வாரத்திற்குவொரு முறை இணையதளம் புதுப்பிக்கப்படுகிறது.\nSection::::பதிப்புரிமை.\nபொதுக் களத்தில் வைக்கப்பட்டுள்ளதால், இப்புத்தகத்திற்கு பதிப்புரிமை இல்லை. அதனால் இதன் தகவல்களை யாரும் பயன்படுத்தவோ, மேம்படுத்தி பயன்படுத்தையோ தடையில்லை. இருந்தாலும் இப்புத்தகத்தின் பெயரை மேற்கோளில் சுட்டிக்காட்ட விரும்புகிறது. 1949 நடுவண் ஒற்று முகமை சட்டப்படி, இதன் உத்தியோகப்பூர்வ முத்திரையை அனுமதியின்றி பயன்படுத்தக் கூடாது.\n\nSection::::பன்னாட்டுத் தரப்புத்தக எண்கள்.\nபன்னாட்டுத் தரப்புத்தக எண் பட்டியல்கள்\n\n\n\n\n\n\n"}
{"id": "140121", "url": "https://ta.wikipedia.org/wiki?curid=140121", "title": "பிரம்மகுப்தரின் வாய்பாடு", "text": "பிரம்மகுப்தரின் வாய்பாடு\n\nயூக்ளிடின் வடிவவியலில் பிரம்மகுப்தரின் வாய்ப்பாடு என்பது (\"Brahmagupta's formula\") வட்ட நாற்கரத்தின் பரப்பு காணும் வாய்ப்பாடு ஆகும். ஒரு வட்ட நாற்கரத்தின் பக்கங்களின் நீளங்கள் தரப்பட்டிருக்கும் போது இவ்வாய்ப்பாட்டைப் பயன்படுத்தி அந்த வட்ட நாற்கரத்தின் பரப்பைக் காணலாம்.\n\nSection::::அடிப்படைப் படிவம்.\nபிரம்மகுப்தரின் வாய்ப்பாட்டின் எளிமையானதும் எளிதில் மனதில் பதியக்கூடியதுமான படிவம், \"a\", \"b\", \"c\", \"d\" -ஐ பக்க நீளங்களாகக் கொண்ட வட்ட நாற்கரத்தின் பரப்பைத் தருகிறது:\n\nஇங்கு \"s\", நாற்கரத்தின் அரைச்சுற்றளவு.\n\nஇவ்வாய்ப்பாடு முக்கோணத்தின் பரப்பு காணும் ஹீரோனின் வாய்ப்பாட்டின் பொதுமைப்படுத்தப்பட்டப் படிவமாக அமைகிறது. பிரம்மகுப்தரின் வாய்ப்பாட்டில் d -ன் மதிப்பு பூச்சியத்தை நெருங்குவதாக எடுத்துக் கொண்டால் ஹீரோனின் வாய்ப்பாடு கிடைக்கும். அதாவது ஒரு பக்கத்தின் நீளம் பூச்சியமாக உள்ள நாற்கரமாக முக்கோணத்தைக் கொள்ளலாம்.\n\nSection::::நிறுவல்.\nஇப்பகுதியில் உள்ள படத்தில் தரப்பட்டுள்ள வட்ட நாற்கரத்தின் அளவுகளுக்கான குறியீடுகள் பரப்பு காணும்போது பயன்படுத்தப்படுகின்றன.\n\nவட்ட நாற்கரம் ABCD -ன் பரப்பு\n\nformula_10, ஒரு வட்ட நாற்கரம் என்பதால்:\n\nformula_17\"ADB\" மற்றும் formula_18\"BDC\", இரண்டின் பொதுப்பக்கம் DB-ன் மதிப்பைக் கொசைன் விதி மூலம் காண:\n\nஇதனைப் பயன்படுத்த:\n\nஉறுப்புகளை மாற்றித் தொகுக்க:\n\nவர்க்கப்படுத்த:\n\nஇதனைப் பரப்பு வாய்ப்பாட்டில் பிரதியிட:\n\nformula_32 என எடுத்துக் கொண்டால்\n\nவர்க்கமூலம் காண:\n\nSection::::மாற்றுப் படிவம்.\nஇவ்வாய்ப்பாட்டின் மற்றொரு படிவம்:\n\nSection::::நிறுவல்.\nபரப்பு காணும் வாய்பாடின் பொதுப் படிவம்:\n\nSection::::வட்டத்துக்குள் அமையாத நாற்கரங்களுக்கு நீட்டிப்பு.\nவட்டத்துக்குள் அமையாத நாற்கரங்களின் பரப்பு காண்பதற்கு பிரம்மகுப்தரின் வாய்ப்பாட்டை நீட்டித்துக் கொள்ளலாம். இதற்கு நாற்கரங்களின் எதிர்க் கோணங்களின் அளவுகளைக் கருத்தில் கொள்ளல் வேண்டும்.\n\nஇங்கு θ, நாற்கரத்தின் ஏதேனும் ஒரு சோடி எதிர்க் கோணங்களின் கூட்டுத்தொகையில் பாதி. இரண்டு சோடி எதிர்க் கோணங்களில் எந்த சோடியை வேண்டுமானாலும் எடுத்துக் கொள்ளலாம். ஏனெனில் மற்றொரு சோடி எதிர்க்கோணங்களின் கூட்டுத்தொகையில் பாதியானது, (180- θ) -ஆக இருக்கும். cos(180° − θ) = −cosθ, cos(180° − θ) = cosθ.\n\nதரப்பட்ட பக்க நீளங்களைக் கொண்ட நாற்கரங்களிலேயே வட்ட நாற்கரங்கள் தான் மீப்பெரு பரப்புடையவை.\n\nபொது நாற்கரங்களின் பரப்பு வாய்ப்பாட்டிலிருந்து வட்ட நாற்கரங்களின் பரப்பு காணும் வாய்ப்பாட்டைப் பெறுதல்:\n\nவட்ட நாற்கரங்களின் பண்பின்படி அதன் எதிர்க் கோணங்கள் மிகைநிரப்புக் கோணங்கள். எனவே அவற்றின் கூடுதல் 180°, இக்கூடுதலின் பாதியளவு 90°\n\nஎனவே பரப்பு வாய்ப்பாட்டில் இதைப் பிரதியிட வட்ட நாற்கரத்தின் பரப்பு காணும் பிரம்மகுப்தரின் வாய்ப்பாடு கிடைக்கிறது:\n\nஜூலியன் கூலிட்ஜ் -ஆல் நிறுவப்பட்ட பொதுக் குவிவு நாற்கரங்களின் பரப்பு காணும் வாய்ப்பாடு:\n\nஇங்கு \"p\" மற்றும் \"q\" -நாற்கரத்தின் மூலைவிட்டங்களின் நீளங்கள்.\n\nடாலமியின் தேற்றப்படி, ஒரு வட்ட நாற்கரத்திற்கு, formula_57 -ஆக இருக்கும். இம்மதிப்பைப் பிரதியிட கூலிட்ஜின் வாய்ப்பாடு, பிரம்மகுப்தரின் வாய்ப்பாடாக மாறும்.\n\n\n"}
{"id": "140123", "url": "https://ta.wikipedia.org/wiki?curid=140123", "title": "பக்தி நாதம்", "text": "பக்தி நாதம்\n\nபக்தி நாதம் என்பது தமிழகத்திலிருந்து தமிழில் வெளிவரும் ஒரு ஆன்மீக மாத இதழ் ஆகும். இது அச்சு வடிவத்திலும் இணையத்தில் மின் இதழாகவும் படிக்கக் கிடைக்கின்றது. பக்தி நாதத்தின் ஆசிரியராக கவிஞர். கார்த்திகை மைந்தன் செயல்படுகிறார்.\n\nSection::::உள்ளடக்கம்.\nபக்தி நாதம் இதழில் ஆன்மீகச் செய்திகள், ஜோதிடம், இந்து மதப் பண்பாடுகள் மற்றும் கலாச்சாரக் கட்டுரைகள் முதலானவை வெளிவருகிறது. இந்த ஆன்மீக இதழ், தகவல்களை அளிக்கும் இதழாக இருப்பதோடு கற்றும் தருகிறது. சுயமாக ஜாதகம் கணிக்க, பஞ்சாங்கம் பார்க்க கற்றுக் கொள்ள உதவும் வகையில் கட்டுரைகள் வெளியிடப்படுகின்றன. ஆன்மீக தலங்களின் வரலாற்றுப் பின்னணி மற்றும் அறிவியல் பின்புலங்களை அறிந்து கொள்ள உதவும் கட்டுரைகள் வெளியிடப்படுகின்றன.\n\nSection::::வெளியிணைப்புகள்.\nபக்திநாதம்\n"}
{"id": "140128", "url": "https://ta.wikipedia.org/wiki?curid=140128", "title": "உரியம்", "text": "உரியம்\n\nஉரியம் (phloem) என்பது கலன்றாவரங்களில் சுக்குறோசு முதலான போசணைப் பதார்த்தங்களைக் கொண்டுசெல்லும் உயிருள்ள கலன்கள் ஆகும்., உரியத்தின் மூலம் ஒளித்தொகுப்பின் மூலம் தயாரிக்கப்பட்ட கரையக் கூடிய சேதனப் போசணைக் கூறுகளே கொண்டுசெல்லப்படுகின்றன.\n\nSection::::கட்டமைப்பு.\nஉரியம் ஒரு கூட்டு இழையமாகும். இது கடத்தலில் முக்கிய இடம்பெறும் நெய்யரிக்குழாய், நெய்யரித்தட்டு, மற்றும் உரிய புடைக்கலவிழையத்துடன், அதிலிருந்து விசேடப்படுத்தப்பட்ட கடத்தல் இழையத்திற்கு ஆதாரத்தை வழங்கும் தோழமைக் கலங்கள், கடத்தல் தொழிலுடன் மேலதிகமாக தாவரத்திற்கு ஆதாரத்தை வழங்கக்கூடிய வல்லருக்கலவிழையத்தினாலான உரிய நார்கள் என்பவற்றைக் கொண்டு காணப்படும்.\n\n"}
{"id": "140132", "url": "https://ta.wikipedia.org/wiki?curid=140132", "title": "மினோவன் நாகரிகம்", "text": "மினோவன் நாகரிகம்\n\nமினோவன் நாகரிகம் (Minoan civilization) கிரீட் தீவில் வளர்ந்தோங்கிய வெண்கலக் காலத்திய நாகரிகம் ஆகும். இது கிறித்து பிறப்பிற்கு முந்தைய 27ஆம் நூற்றாண்டிலிருந்து 15ஆம் நூற்றாண்டு வரை தழைத்தோங்கியிருந்தது. இருபதாம் நூற்றாண்டின் துவக்கத்தில் பிரித்தானிய அகழ்வாராய்ச்சியாளர் ஆர்தர் ஈவான்சு இதைக் கண்டறிந்து வெளிப்படுத்தினார். புகழ்பெற்ற வரலாற்று ஆசிரியர் வில் துராண்ட் தமது வரலாற்று நூல் \"த ஸ்டோரி ஆஃப் சிவிலைசேசன்\", பாகம் இரண்டில் குறிப்பிடுகையில் ஐரோப்பிய சங்கிலியில் இதுவே முதல் தொடுப்பு எனக் குறிப்பிட்டுள்ளார். கிரீட்டின் முதல் குடியேற்றம் கி.மு 128,000 இலேயே, மத்திய கற்காலத்தில், ஏற்பட்டிருக்கலாம் என மதிப்பிடப்படுகிறது. இருப்பினும், கி.மு 5000 ஆண்டுக்குப் பின்னரே மேம்பட்ட வேளாண்மைக்கான அறிகுறிகள் காணப்படுகின்றன.\n\nSection::::வரலாறு.\nபுதிய கற்காலத்தைச் சேர்ந்த மினோவன் நாகரிகமானது கி.மு.7000 ஆம் ஆண்டளவிலேயே இருந்துள்ளதற்குச் சான்றுகள் உள்ளன. இந்த நாகரிகத்தில் விவசாயம் மெஸ்ஸர சமவெளியில் மேற்கொள்ளப்பட்டது.\n\nகிரீட்டில் வெண்கலக் காலம் கி.மு.2700 ஆம் ஆண்டளவிலேயே ஆரம்பமானது. கிறிஸ்துவிற்கு முன் மூன்றாவது நூற்றாண்டு காலப்பகுதியில் இத்தீவுகளில் இருந்த சில பிரதேசங்கள் வர்த்தகம் மற்றும் கைத்தொழிலின் மத்திய நிலையங்களாக மாறின. இது தொடர்ந்து தலைமை நடவடிக்கைகளில் பயிற்சி பெற்று, தங்கள் செல்வாக்கை விரிவுபடுத்த உயர் வகுப்பினருக்கு உதவியது. ஆரம்ப வெண்கலக் காலத்தில் (கி.மு.3500 முதல் கி.மு.2600 வரை) இருந்து கிரீட் மீது மினோன் நாகரிக மக்கள் பெருந்தன்மையையும் வாக்குறுதியையும் காட்டினர்.\n\nSection::::கலை.\nமினோவன் நாகரிகத்தைச் சேர்ந்த கலைப்படைப்புக்கள் ஹெரக்லியோன் அருங்காட்சியகத்தில் காட்சிக்கு உள்ளன. பல படைப்புக்கள் அழிந்துபோன போதிலும் மட்பாண்டங்கள், சுதை ஓவியங்களால் அலங்கரிக்கப்பட்ட இடங்கள், கல்லாலான சிற்பங்கள், முத்திரைக் கற்கள் என்பன இன்றும் இருக்கின்றன.\n\nSection::::மண்பாண்டக் கைத்தொழில்.\nஆரம்ப மினோவன் நாகரிகத்தில் பீங்கான்கள் சுருள்கள், முக்கோணங்கள், வளைந்த கோடுகள், சிலுவைகள், மீன்முள் பொன்ற கருப்பொருள்களிலேயே அமைந்திருந்தன. மத்திய மினோவன் நாகரிக காலத்தில் மீன், கணவாய், பறவைகள், மற்றும் அல்லிகள் போன்ற இயற்கைப் பொருட்களைப் பிரதிபலிக்கும் வடிவமைப்புக்கள் உருவாக்கப்பட்டன. மினோவன் நாகரிகத்தின் இறுதிக் காலப்பகுதிகளில் கணித ரீதியான படைப்புக்களும் உருவாக்கப்பட்டன.\n\nSection::::சமயம்.\nமினோவன் நாகரிக மக்கள் முதன்மையாகப் பெண் தெய்வங்களையே வழிபட்டனர். இது தாய்வழிச் சமயம் எனப்பட்டது.\n\n"}
{"id": "140134", "url": "https://ta.wikipedia.org/wiki?curid=140134", "title": "சென்னை மாகாணத்தின் மக்கள்தொகையியல்", "text": "சென்னை மாகாணத்தின் மக்கள்தொகையியல்\n\n1822 இல் சென்னை மாகாணத்தில் முதல் மக்கள் தொகை கணக்கெடுப்பு நடத்தப்பட்டது. அதில் மாகாணத்தின் மக்கள் தொகை 13,476,923 எனக் கணக்கிடப்பட்டது. 1836–37 இல் நடைபெற்ற இரண்டாவது கணக்கெடுப்பில் மக்கள் தொகை 13,967,395 ஆக உயர்ந்திருந்தது. 1851 இல் ஐந்தாண்டுகளுக்கு ஒரு முறை மக்கள் தொகைக் கணக்கெடுப்பு நடத்தும் வழக்கம் ஆரம்பமானது. 1851-52 இல் நடைபெற்ற முதல் ஐந்தாண்டு மக்கத்தொகைக் கணக்கெடுப்பில் மக்கள் எண்ணிக்கை 22,031,697 ஆக இருந்தது. அடுத்த கணக்கெடுப்புகள் 1856–57, 1861–62 மற்றும் 1866–67 இல் நடைபெற்றன. மக்கள் தொகை, 1861–62 இல் 22,857,855 ஆகவும் 1866–67 இல் 24,656,509 ஆகவும் உயர்ந்திருந்தது.\n\nபிரித்தானிய இந்தியாவில் முதல் ஒருங்கிணைக்கப்பட்ட மக்கள் தொகை கணக்கெடுப்பு 1871 இல் நடைபெற்றது. அதன்படி சென்னை மாகாண மக்கள் தொகை 31,220,973. இதன் பின்னர் பத்தாண்டுகளுக்கு ஒரு முறை மக்கள் தொகைக் கணக்கெடுப்பு நடைபெற்றது. பிரித்தானிய இந்தியாவில் இறுதியாக நடைபெற்ற கணக்கெடுப்பின் படி (1941) சென்னை மாகாண மக்கள் தொகை 49,341,810.\n"}
{"id": "140135", "url": "https://ta.wikipedia.org/wiki?curid=140135", "title": "ஸ்ரீ சாமராஜேந்திர விலங்கியல் தோட்டம்", "text": "ஸ்ரீ சாமராஜேந்திர விலங்கியல் தோட்டம்\n\nஸ்ரீ சாமராஜேந்திர விலங்கியல் தோட்டம் (\"Sri Chamarajendra Zoological Gardens\") என்றழைக்கப்படும் மைசூர் மிருகக்காட்சிசாலை (\"Mysore Zoo\") மைசூர் அரண்மனைக்கு அருகே அமைந்துள்ளது.\n\nSection::::வரலாறு.\nஇத்தோட்டம் 1892ல் 10 ஏக்கர் பரப்பளவில் \"அரண்மனை மிருகக்காட்சிசாலை\" என்ற பெயரில் துவங்கப்பட்டது. 1902ஆம் ஆண்டிலிருந்து பொதுமக்கள் உள்ளே அனுமதிக்கப்பட்டனர்.\n"}
{"id": "140145", "url": "https://ta.wikipedia.org/wiki?curid=140145", "title": "பட்டுவளர்ச்சித்துறை பட்டுமலர்", "text": "பட்டுவளர்ச்சித்துறை பட்டுமலர்\n\nபட்டுவளர்ச்சித்துறை பட்டுமலர் என்பது தமிழ்நாடுஅரசு பட்டு வளர்ச்சித்துறையினரால் வெளியிடப்படும் வேளாண்அறிவியல் தமிழ் திங்களிதழ். இதில் பட்டுப்புழு வளர்ப்பு சார்ந்த பல தகவல்கள், செய்திகள், தொழில் நுட்பங்கள், சந்தை நிலவரம், நிகழ்வுகள் குறித்த விபரங்கள் பயனுள்ள வகையில் விரிவாக குறிப்பிடப்பட்டுள்ளன.\nஇதன் பதிப்பை இந்த இணையதளத்திலும் காணலாம். \n\n"}
{"id": "140156", "url": "https://ta.wikipedia.org/wiki?curid=140156", "title": "வஸ்தோக் ஏரி", "text": "வஸ்தோக் ஏரி\n\nவஸ்தோக் ஏரி (\"Lake Vostok\", , \"கிழக்கு ஏரி\") என்பது அண்டார்க்டிக்காவின் மேற்பரப்புக்குக் கிட்டவாக கண்டுபிடிக்கப்பட்டுள்ள 140 இற்கும் அதிகமான பனியாற்றடி ஏரிகளில் மிகப் பெரியதாகும். இதன் மேலுள்ள பனி கிட்டத்தட்ட 400,000 ஆண்டுகளாக இருந்தாலும், ஏரியில் உள்ள நீர் 15 முதல் 25 மில்லியன் ஆண்டுகளாகத் தனிமைப்படுத்தப்பட்டிருக்கலாம் எனக் கருதப்படுகிறது.\n\nவஸ்தோக் ஏரி கிழக்கு அண்டார்க்டிக் பனிக்கட்டிப் படலத்தில் தெற்குக் குளிர் முனையில் உருசியாவின் வஸ்தோக் நிலையத்தின் கீழே அமைந்துள்ளது. இந்த நன்னீர் ஏரியின் மேற்பரப்பு பனிக்கட்டி மேற்பரப்பின் கீழே கிட்டத்தட்ட 4,000 மீட்டர்கள் (கடல் மட்டத்திற்குக் கீழே கிட்டத்தட்ட 500 மீ) ஆழத்தில் உள்ளது.\n\nஉருசியாவின் ஆய்வாளர் குழு ஒன்று 2012 பெப்ரவரி 5 ஆம் நாள் பனி மேற்பரப்பைத் துளைத்து 3,768 மீ (12,400 அடி) நீள பனித்துளையை உருவாக்கி, வஸ்தோக் ஏரியின் மேற்பரப்பை எட்டியுள்ளதாக அறிவித்துள்ளனர். வஸ்தோக் ஏரியின் நன்னீரின் மாதிரிகளை 2012 ஆம் ஆண்டின் இறுதியில் அண்டார்க்டிக் கோடைக் காலம் ஆரம்பத்திலேயே சேகரிக்க முடியும் என நம்பப்படுகிறது. அதே வேளையில், ஏரியில் இருந்து நன்னீர் மாதிரிகளைச் சேகரிக்க தானியங்கி ஒன்றைக் கீழே அனுப்பவும் உருசியர்கள் தீர்மானித்துள்ளார்கள். பனிக்கட்டியின் கீழே உள்ள சூழ்மண்டலம் பல மில்லியன் ஆண்டுகளாக தனிமைப் படுத்தப்பட்டிருப்பதால் ஏரியின் நீர்ப்பகுதியில் வழக்கத்திற்கு மாறான உயிரினங்கள் அங்கு வாழலாம் எனவும் நம்பப்படுகிறது.\n\n"}
{"id": "140170", "url": "https://ta.wikipedia.org/wiki?curid=140170", "title": "பேசிக் (நிரல் மொழி)", "text": "பேசிக் (நிரல் மொழி)\n\nபேசிக் (BASIC) துவக்கத்தில் உருவாக்கப்பட்ட நிரல் மொழிகளில் ஒன்றாகும். தட்டச்சுக் கருவியை உள்ளடக்கிய கன்சோல் இரக கணினிகளில் முதன்முதலாக நிரல் மொழியாக பயன்படுத்தப்பட்டது. \"பேசிக்\" என்பது Beginner's All-purpose Symbolic Instruction Code என்ற ஆங்கில சொற்றொடரின் முதல் எழுத்துக்களைக் கொண்டு அமைக்கப்பட்ட சுருக்கச் சொல்லாகும். \nSection::::வரலாறு.\nஇதனை 1963ஆம் ஆண்டில் ஜான் கெமெனியும் தாமஸ் குர்ட்சும் கீழ்கண்ட எட்டு கொள்கைகளை பின்பற்றுமாறு வடிவமைத்தனர்:\n\nஇதனை உருவாக்கியோர் நிரலாளர்கள் தங்கள் மொழியை பயன்படுத்த ஆர்வம் கொள்வதற்காக இதற்கான நிரல்மொழிமாற்றியை இலவசமாக வழங்கினர். இதனை அடுத்து பெருமளவில் பல நிரல்மொழிமாற்றிகள் உருவாக்கப்பட்டன.\n"}
{"id": "140185", "url": "https://ta.wikipedia.org/wiki?curid=140185", "title": "நுஸ்லி வாடியா", "text": "நுஸ்லி வாடியா\n\nநஸ்லி வாடியா ஒரு இந்தியத் தொழிலதிபர். பாம்பே டையிங், பிரிட்டானியா இண்டஸ்ட்ரியஸ் ஆகிய குழுமங்களின் தலைவரான நஸ்லி வாடியா பார்சி சமூகத்தைச் சேர்ந்த நெவில் வாடியா மற்றும் டினா வாடியா என்ற இணையரின் மகன் ஆவார். பாகிஸ்தானின் தலைவரான முகமது அலி ஜின்னா, இவருடைய தாய் வழி பாட்டனார் ஆவார்.\n\nடாடா கெமிக்கல்ஸ், டாடா ஸ்டீல், டாடா மோட்டார்ஸ் ஆகிய குழுமங்களின் இயக்குநராகவும் உள்ளார்.\n\nநஸ்லி வாடியா பாரதிய ஜனதா கட்சியின் அடல் பிஹாரி வாஜ்பாய் மற்றும் லால் கிருஷ்ண அத்வானியின் நெருங்கிய நண்பர் ஆவார்.\n"}
{"id": "140187", "url": "https://ta.wikipedia.org/wiki?curid=140187", "title": "மரக்குரங்கு (விளையாட்டு)", "text": "மரக்குரங்கு (விளையாட்டு)\n\nமரக்குரங்கு சிறுவர் விளையாட்டுகளில் ஒன்று. \n\nSection::::ஆடும் முறை.\nபட்டவர் மரத்தடியில் போட்டுள்ள வட்டத்துக்குள் நிற்பார். மற்றவர் மரத்தில் ஏறிக்கொள்வர். மரத்தில் இருப்பவர் ஒவ்வொருவராக 'வா' என்று கூறுவர். எல்லாரும் சொன்னதும் பட்டவர் மரத்தில் ஏறித் தொடவேண்டும். மரத்திலிருந்து குதித்து வட்டத்துக்குள் வந்துவிட்டால் தொடக்கூடாது.\n\nஏறி விளையாடும் மரக்கிளைகள்\n\n\n"}
{"id": "140188", "url": "https://ta.wikipedia.org/wiki?curid=140188", "title": "அப்பொலோனியசின் தேற்றம்", "text": "அப்பொலோனியசின் தேற்றம்\n\nவடிவவியலில், அப்பொலோனியசின் தேற்றம் என்பது ஒரு முக்கோணத்தின் பக்க நடுக்கோட்டின் நீளத்துக்கும், அம் முக்கோணத்தின் பக்கங்களுக்கும் இடையே உள்ள நீளத் தொடர்பைக் கூறும் ஓர் உண்மை. குறிப்பாக, \"ABC\" என்பதை ஒரு முக்கோணமாகக் கொண்டால், அதன் ஒரு பக்க நடுக்கோட்டை \"AD\" என்று குறித்தால், இத்தேற்றம் கூறும் உண்மை:\nஇது இசுட்டூவர்ட்டுத் தேற்றத்தின் ஒரு தனிக்கிளை வகை ஆகும். இம்முக்கோணம், இருசமபக்க முக்கோணமாக இருந்தால், இத்தேற்றம் பித்தேகோரசின் தேற்றமாக மாறுகின்றது. ஏனெனில் நடுக்கோடு செங்குத்துக் கோடு ஆகிவிடும். ஓர் இணை நாற்கரத்தின் மூலைவிட்டங்கள் ஒன்றை ஒன்று சமமாக வெட்டும் என்பதால், இத் தேற்றமானது, இணை நாற்கரத்தின் விதிக்கு ஈடாகின்றது.\n\nஇத்தேற்றத்தின் பெயர் கிரேக்க நாட்டின் பெர்கா (Perga) என்னும் இடத்தில் இருந்து வந்த அப்பொலோனியசு என்பவரின் பெயரால் அறியப்படுகின்றது.\n\nSection::::நிறுவல்.\nஇந்தத் தேற்றத்தை இசுட்டுவர்டு தேற்றத்தின் தனிக்கூறுகளின் ஒன்றாக நிறுவமுடியும், அல்லது திசையன்களைக் கொண்டு நிறுவமுடியும் (காண்க: இணை நாற்கரத்தின் விதி). அடுத்து வருவது, அப்படியான அடிப்படையில் இல்லாமல் கோசைன் விதியைக் கொண்டு நிறுவுவது ஆகும்\n\nஒரு முக்கோணத்தின் மூன்று பக்கங்களாக \"a\", \"b\", \"c\" என்பன இருக்கட்டும். அதன் \"a\" என்னும் பக்கத்தின் நடுப்புள்ளிக்கு வரையும் நடுக்கோடு \"d\" என்பதாக இருக்கட்டும். அடுத்து, \"m\" என்பது நடுக்கோட்டால் சமமாக பிரிக்கப்பட்ட \"a\" என்பதின் நீளமாகட்டும். எனவே \"m\" என்பது \"a\" யின் சரிபாதி ஆகும். பக்கம் \"a\"வுக்கும் \"d\" யுக்கும் இடையே உள்ள ஒரு பக்கக் கோணம் θ (\"தீட்டா\") என்றும், மறுபக்கக் கோணம் θ′ என்றுமாக இருக்கட்டும். அதாவது \"b\" இருக்கும் பக்கத்தில் உள்ள கோணம் θ என்றும், \"c\" பக்கம் உள்ள கோணம் θ′ என்றுமாக இருக்கட்டும். அதாவது θ′ என்பது, θ என்னும் கோணத்தின் 180°-துணைக்கோணம். எனவே cos θ′ = −cos θ. கோணங்கள் θ, θ′ ஆகியவற்றுக்கான கோசைன் விதிப் படி\n\nஇவற்றைக் கூட்டினால், கிடைப்பது: \nஇதுவே நிறுவவேண்டிய சமன்பாடு.\n\n\n"}
{"id": "140190", "url": "https://ta.wikipedia.org/wiki?curid=140190", "title": "விழுகோடு (முக்கோணம்)", "text": "விழுகோடு (முக்கோணம்)\n\nவடிவவியலில், ஒரு முக்கோணத்தின் ஒரு முனையில் இருந்து தொடங்கி, அம்முனைக்கு எதிர்ப்பக்கத்தில் உள்ள ஒரு புள்ளியில் சேரும்படியாக விழும் ஒரு நேர்கோட்டிற்கு விழுகோடு (cevian) என்று பெயர். முக்கோணத்தின் செங்குத்துக்கோடு, நடுக்கோடு முதலியன விழுகோட்டின் தனி வகைகள். விழுகோட்டைச் செவாக் கோடு என்றும் அழைப்பர், ஏனெனில் இத்தாலிய பொறியியலாளர் சியோவன்னி செவா (Giovanni Ceva) என்பவர் இக்கோடுகள் பற்றிய தேற்றம் ஒன்றை நிறுவினார்.\n\nSection::::விழுகோட்டின் நீளம்.\nவிழுகோட்டின் நீளத்தை இசுட்டூவர்ட்டின் தேற்றத்தின் மூலம் கண்டுபிடிக்கலாம். படத்தில் formula_1 என்று சுட்டப்பட்டுள்ள விழுகோட்டின் (செவாக் கோட்டின்) நீளத்தைக் கீழ்க்காணும் வாய்பாட்டால் கண்டுபிடிக்கலாம்:\n\nவிழுகோடு, முக்கோணத்தின் நடுகோடாக இருந்தால், அதன் நீளத்தை கீழ்க்காணும் சமன்பாட்டால் அறியலாம்.\n\nவிழுகோடானது, முக்கோணத்தின் ஒரு கோணத்தைச் சமமாகப் பகுக்கும் கோடாக இருந்தால், அதன் நீளத்தைக் கீழ்க்காணும் ஈடுகோள் வழி அறியலாம்.\n\nவிழுகோடானது, செங்குத்துக் கோடாடாக இருந்தால், அதன் நீளத்தைக் கீழ்க்காணும் சமன்பாட்டின் வழி அறியலாம். \n\n\n"}
{"id": "140193", "url": "https://ta.wikipedia.org/wiki?curid=140193", "title": "மரங்கொத்தி (விளையாட்டு)", "text": "மரங்கொத்தி (விளையாட்டு)\n\nமரங்கொத்தி விளையாட்டைச் சிறுவர் சிறுமியர் விளையாடுவர். \nதோப்புகளில் இது விளையாடப்படும். \nஓடித் தொடும்போது மரத்தைத் தொண்டுக்கொண்டு நின்றால் தொடக்கூடாது என்பது இதன் விதி.\n\nமரங்கொத்தி என்னும் பறவை மரத்தைக் கொத்தி அதன் பொந்துகளில் வாழும். \n"}
{"id": "140196", "url": "https://ta.wikipedia.org/wiki?curid=140196", "title": "இசுட்டூவர்ட்டின் தேற்றம்", "text": "இசுட்டூவர்ட்டின் தேற்றம்\n\nவடிவவியலில், இசுட்டூவர்ட்டின் தேற்றம் (Stewart's theorem) என்பது ஒரு முக்கோணத்தின் பக்கங்களுக்கும், விழுகோட்டிற்கும் இடையே உள்ள தொடர்பைக் குறித்தத் தேற்றம். இத்தேற்றத்தை இசுக்காட்லாந்திய கணிதவியலாளர் மாத்யூ இசுட்டூவர்ட்டு (Matthew Stewart) என்பார் 1746 இல் வெளியிட்டார் என்பதால் இப்பெயர் சூட்டப்பட்டுள்ளது.\n\nSection::::தேற்றம்.\nஒரு முக்கோணத்தின் மூன்று பக்கங்களின் நீளங்களாக formula_1, formula_2, formula_3 ஆகியவை இருக்கட்டும். பக்கம் formula_1 என்னும் பக்கத்தில் விழும் விழுகோட்டின் நீளமாக formula_5 என்பது இருக்கட்டும். விழுகோடு formula_5, பக்கம் formula_1 யை இருபகுதியாகப் பகுத்து அவற்றின் நீளங்கள் formula_8 மற்றும் formula_9 ஆக இருந்தால், இசுட்டூவர்ட்டின் தேற்றம் என்ன சொல்கின்றது என்றால், \n\nஅப்பொலோனியசின் தேற்றம் என்பது இந்த விழுகோடு d என்பது முக்கோணத்தின் நடுகோடாக இருக்கும் பொழுது உண்மையாகும் இசுட்டுவர்ட்டின் ஒரு தனி வகை.\n\nSection::::நிறுவல்.\nஇத்தேற்றத்தைக் கோசைன் விதி கொண்டு நிறுவலாம்:\n\nθ (\"தீட்டா\") என்பது \"m\", \"d\" ஆகியவற்றுக்கு இடையே உள்ள கோணமாகவும், θ′ (\"தீட்டா கொட்டு\") என்பது \"n\", \"d\" ஆகியவற்றுக்கு இடையே உள்ள கோணமாகவும் இருக்கட்டும். இப்பொழுது θ′ என்பது θ வின் துணைக்கோணம் (θ′ = 180° - θ) , ஆகவே cos θ′ = −cos θ. இவ்விரு கோணங்களுக்குமான (θ, θ′) கோசைன் விதி:\n\nமுதல் சமன்பாட்டை n ஆல் பெருக்கி, இரண்டாவது சமன்பாட்டை m ஆல் பெருக்கிக் கூட்டியபின் cos θ ஐ மாற்றீடு செய்து விலக்கினனல், கிட்டுவது:\nஇதுவே நிறுவவேண்டிய முடிவு.\n\nமாற்று வழியாகவும் நிறுவலாம். முக்கோணத்தின் முனையில் இருந்து செங்குத்துக்கோடு ஒன்றை வரைந்து, பித்தேகோரசின் தேற்றத்தைப் பயன்படுத்தி \"b\", \"c\", \"d\" ஆகிய மூன்றின் நீளத்தையும் செங்குத்துக்கோட்டின் நீளத்தோடு தொடர்புபடுத்தி எழுதலாம். பின்னர் இப்படி பெறும் சமன்பாட்டின் இருபக்கமும் மேலே உள்ள சமன்பாட்டுக்கு ஈடாகிவிடும்\n\n\n"}
{"id": "140198", "url": "https://ta.wikipedia.org/wiki?curid=140198", "title": "மல்லர் கம்பம்", "text": "மல்லர் கம்பம்\n\nமல்லர் கம்பம் என்பது உடல்வித்தை விளையாட்டு. \n\nமல் என்னும் சொல் வளத்தைக் குறிக்கும் எனத் தொல்காப்பியம் குறிப்பிடுகிறது. உடல்வளம் கொண்ட சங்ககால மன்னர்களில் ஒருவன் ஆமூர் மல்லன். தெருக்களில் வித்தை காட்டும் டொம்பர் தம் குழந்தைகளை நட்டுவைத்த மரத்தில் தலைகீழாக ஏறவும் இறங்கவும் செய்து விளையாட்டு காட்டுவர். \n\nதற்காலத்தில் இந்தியாவில் பல மாநிலங்களும் பங்கு கொள்ளும் தேசிய உடல்வித்தைப் போட்டியாக நடைபெற்று வருகிறது. இந்த விளையாட்டு தொன்றுதொட்டு விளையாடப்பட்டு வந்தாலும் 18-ம் நூற்றாண்டில் மகாராட்டிர மாநிலத்துப் பலம்பத்த தாதா தியோதர் என்பவரால் புத்துயிர் ஊட்டப்பட்ட விளையாட்டே சிறப்புற்று விளங்குகிறது. நடப்பட்ட கம்பத்தில் வித்தைகாட்டும் விளையாட்டில் ஆண்கள் பங்கு கொள்வர். \n\nகயிற்றில் தொங்கி வித்தை காட்டும் விளையாட்டுகளில் பெண்கள் பங்குகொள்கின்றனர்.\nஆதி மனிதன் மரம் ஏறி இறங்க பல்வேறு வழிமுறைகளை கையாண்டான். அதை விதியாக வகுத்தான். இந்தமுறையில் மனிதன் போல மரம் அல்லது கல்லில் உருவம் அமைத்து மல்யுத்தம் செய்ய பயிற்சிகள் மேற்கொண்டதால் இவ்விளையாட்டு மல்லர் கம்பம் எனப்பட்டது. தற்காலத்தில் கோவில் விழாக்களில் விளையாடும் ழவழுக்கு மரம் அக்கலத்தில் சோழர்கள் விளையாடிய மல்லர் கம்பததின் மறு உருவாகும்.காஞ்சியை ஆண்ட மாமல்லன் நரசிம்மப் பல்லவன்\nஇக்கலையைஸ் செழிக்க செய்தான். தமிழ நாட்டு வீர தற்காப்பு கலைகளுல் இதுவும் ஒன்று. இவ்விலையாட்டு மனதை ஒருனிலைப் படுத்தும் ஓர் கலையாகும்.\n\nஇவ்விளையாட்டு வடமாநிலங்களில் மால்காம் என்ற பெயரில் விளையாடப்படுகிறது. தற்காலத்தில் மல்லர் விளையாட்டு நிலைக் கம்பம், தொங்குகம்பம் கயிறு விளையட்டு என பிரித்து விளையாடப்படுகிறது. நிலைக் கம்பம் என்பது பருமனான மரத்தை நட்டு அதில் ஏறி பலவித ஆசனங்கள் செய்வது. தொங்கு கம்பம் என்பது பருமனான மரத்தை கயிறுறில் கட்டி எண்ணெய் பூசி வீரதீர விளையாட்டு ஆடுவது. கயிறு விளையாட்டு என்பது கம்பத்திற்கு பதில் கயிற்றில் பெண்கள் ஏறி ஆசனம் செய்வது. இது இந்தியாவில் பல மநிலங்களில் இன்றும் விளையாடப் படுகிறது.\n\n"}
{"id": "140200", "url": "https://ta.wikipedia.org/wiki?curid=140200", "title": "மல்லு", "text": "மல்லு\n\nமல்லு விளையாட்டு சிறுவர் விளையாட்டுகளில் ஒன்று. \n\nஒருவரோடு ஒருவர் மல்லுக்கட்டிக் கையாலும் காலாலும் பிடித்து உதைத்துக் கீழே தள்ளி விளையாடுவது இந்த விளையாட்டு. \n\nமற்போர் பெரியவர் விளையாடும் போட்டி.\n\n\n"}
{"id": "140204", "url": "https://ta.wikipedia.org/wiki?curid=140204", "title": "மலையிலே தீப்பிடிக்குது", "text": "மலையிலே தீப்பிடிக்குது\n\nமலையிலே தீப்பிடிக்குது ஒல்லாரும் ஓடுங்கள் - என்று சொல்லி ஓடவைப்பதுடன் தொடங்கும் விளையாட்டு இது. \n\nSection::::ஆடும் முறை.\nஇது இசை நாற்காலிகள் விளையாட்டைப் போன்றது. இதில் விளையாடுவோர் வட்டமாக நிற்பர். \n\n'மலையிலே தீப்பிடிக்குது ஒல்லாரும் ஓடுங்கள்' - என பொத்தியாள் சொன்னவுடன் எல்லாரும் ஓடுவர். பொத்தியாள் ஏதாவது ஓர் எண்ணைச் சொல்லுவார். இரண்டு என்றால் இருவர்-இருவராகச் சேர்ந்து நிற்கவேண்டும். மூன்று எனச் சொன்னால் மூவர்-மூவராகச் சேர்ந்து நிற்கவேண்டும். எஞ்சியிருப்பவர் வெளியேற வேண்டும். \n\nகடைசியில் எஞ்சி நிற்பவர் வென்றவர்.\n\n\n"}
{"id": "140205", "url": "https://ta.wikipedia.org/wiki?curid=140205", "title": "நேரு உயிரியல் பூங்கா, ஐதராபாத்", "text": "நேரு உயிரியல் பூங்கா, ஐதராபாத்\n\nநேரு உயிரியல் பூங்கா (Nehru Zoological Park) என்றழைக்கப்படும் ஐதராபாத் மிருகக்காட்சிசாலை (Hyderabad Zoo) இந்தியாவில் ஐதராபாத் நகரில் மீர் ஆலம் ஏரிக்கு அருகில் அமைந்துள்ளது. இந்தியாவிலுள்ள பெரிய உயிரியல் பூங்காக்களில் இதுவும் ஒன்று. 1.2 சதுர கிலோமீட்டர் பரப்பில் அமைந்துள்ளது. ஏறக்குறைய 1500 வகையான உயிர்வாழ்வன பராமரிக்கப்படுகின்றன. இவைகளில் 340 பறவை இனங்களும் அதிக எண்ணிக்கையில் ஊர்வனவும் அடங்கும். பெரும்பாலான உயிரினங்கள் இயற்கைச் சூழலில் உள்ளன. சென்றுவர பேருந்துகள் உள்ளன. ஒரு அருங்காட்சியகமும் மீன்காட்சிச் சாலையும் சிறுவர் இரயிலும் உண்டு.\n\nSection::::வரலாறு.\nஇத்தோட்டம் 1962ல் துவங்கப்பட்டது. 1963ஆம் ஆண்டிலிருந்து பொதுமக்கள் உள்ளே அனுமதிக்கப்பட்டனர்.\n\n"}
{"id": "140206", "url": "https://ta.wikipedia.org/wiki?curid=140206", "title": "நிகர உள்நாட்டு உற்பத்தி", "text": "நிகர உள்நாட்டு உற்பத்தி\n\nஒரு நாட்டின் நிகர உள்நாட்டு உற்பத்தி (\"Net Domestic Product\") என்பது அதன் மொத்த உள்நாட்டு உற்பத்தியிலிருந்து தேய்மான மதிப்பை நீக்கியபின் கிடைக்கும் பண மதிப்பாகும். ஒரு வருட காலத்தில் இயந்திரங்கள் மற்றும் உற்பத்தி அமைப்புகளில் தேய்வு ஏற்பட்டிருக்கும், அந்த மூலதன தேய்மானத்தைக் கழிப்பதன் மூலம் நிகர நாட்டு உற்பத்தி கணக்கிடப்படுகிறது.\n\nநிகர உள்நாட்டு உற்பத்தி = மொத்த உள்நாட்டு உற்பத்தி - தேய்மானம்\n\nSection::::பயன்பாடு.\nநிகர உள்நாட்டு உற்பத்தி மூலம் மொத்த உள்நாட்டு உற்பத்தியை தக்கவைக்க ஆகும் செலவைக் கணிக்கலாம். ஒரு நாட்டின் மூலதன இழப்பு சரிசெய்யப்படாவிட்டால் அதன் மொத்த உள்நாட்டு உற்பத்தி சரிந்துவிடும். நிகர மற்றும் மொத்த உள் நாட்டு உற்பத்தியின் இடைவெளி அகலாமாக வளர்ந்தால் நாட்டின் மூலதனம் குன்றுவதாகவும்; இடைவெளி குறுகி வளர்ந்தால் நாட்டின் மூலதனம் பெருகுவதாகவும் கணிக்கப்படுகிறது. \n"}
{"id": "140207", "url": "https://ta.wikipedia.org/wiki?curid=140207", "title": "நிகர தேசிய உற்பத்தி", "text": "நிகர தேசிய உற்பத்தி\n\nஒரு நாட்டின் நிகர தேசிய உற்பத்தி (\"Net National Product\") என்பது அந்நாட்டின் குடிமக்கள் (வசிப்பவர்கள் மற்றும் புலம்பெயர்ந்தவர்கள்) மூலம் ஓர் ஆண்டில் உற்பத்தி செய்யப்படும் மொத்த தேசிய உற்பத்தியிலிருந்து தேய்மான மதிப்பை நீக்கியபின் கிடைக்கும் பண மதிப்பாகும். ஒரு வருட காலத்தில் இயந்திரங்கள் மற்றும் உற்பத்தி அமைப்புகளில் தேய்வு ஏற்பட்டிருக்கும், அந்த மூலதன தேய்மானத்தைக் கழிப்பதன் மூலம் நிகர தேசிய உற்பத்தி கணக்கிடப்படுகிறது.\n\n\n\n"}
{"id": "140209", "url": "https://ta.wikipedia.org/wiki?curid=140209", "title": "ஜோர்ஜியா ஓ'கீஃப்", "text": "ஜோர்ஜியா ஓ'கீஃப்\n\nஜோர்ஜியா டோட்டோ ஓ'கீஃப் (\"Georgia O'Keeffe\", நவம்பர் 15, 1887 – மார்ச் 6, 1986) ஓர் அமெரிக்க ஓவியக் கலைஞர். குறிப்பிடத்தக்க நவீன அமெரிக்க ஓவியர்களில் ஒருவராகக் கருதப்படுகிறார்.\n\nவிசுகொன்சின் மாநிலத்தின் சன் பிரைய்ரி நகரில் பிறந்த ஓ'க்கீஃப் 1916களில் தான் நியூயார்க் நகரின் கலைச் சமூகத்தின் கவனத்தைக் கவர்ந்தார். அந்தக் காலகட்டத்தில் அமெரிக்கப் பல்கலைக்கழகங்களிலும் கல்லூரிகளிலும் பெண்கள் கலைத்துறையில் பயிற்சிபெறுவதும் பெண் கலைஞர்கள் புகழ்பெறுவதும் பாராட்டப்படுவதும் அரிதாக இருந்தது. பத்தாண்டுகளுக்குள்ளேயே அமெரிக்காவின் மிக முக்கிய நவீனத்துவ ஓவியர்களில் ஒருவராக தம்மை நிலைநிறுத்திக்கொண்டார். எனவே முற்றிலும் ஆண்கள் ஆதிக்கம் செலுத்தி வந்த அமெரிக்க ஓவியத்துறையில் பெண்களின் இடத்திற்கு வழிவகுத்தார். 1986ஆம் ஆண்டில் தமது 98வது அகவையில் காலமானபோது அமெரிக்காவின் மிகவும் பாராட்டப்பட்ட பண்பாட்டுச் சின்னமாக விளங்கினார்.\n\nஅவரது 1910, துவக்க 1920களின் பண்பியல் ஓவியங்கள் அமெரிக்கக் கலைஞர் ஒருவரால் ஆக்கப்பட்ட சிறந்த படைப்புக்களாகக் கருதப்படுகின்றன. 1920களில் மலர்களின் மலரும் பொழுதை ஒரு உருப்பெருக்கி மூலம் காட்டுவதைப் போல அண்மைக் காட்சிகளாக பெரும் வடிவில் ஆக்கியது வழமையான மலர் ஓவியங்களிலிருந்து வேறுபட்டு புதுமையாக இருந்தது. ஓ;கீஃப் வரைந்த நியூயார் நகரத்தின் பல ஓவியக்காட்சிகள் இன்றளவும் இந்த நகரத்தைக் குறித்த சிறந்த ஓவியங்களாக விளங்குகின்றன. 1929ஆம் ஆண்டு முதல் ஆண்டின் சில காலங்களில் வடக்கு நியூ மெக்சிகோவில் கழித்தார்; 1949ஆம் ஆண்டு முதல் இங்கேயே வசிக்கத் துவங்கினார். இந்தக் காலங்களில் அப்பகுதியைக் குறித்த பல ஓவியங்கள் மூலம் - கடினமண் கட்டமைப்பிலான தேவாலயங்கள், பண்பாட்டு சின்னங்கள், பாலவனத் தரையில் அவர் கண்டெடுத்த எலும்புகளும் கற்களும் - அமெரிக்க தன்மேற்கு கலாச்சாரத்தின் பிரதிநிதியாக விளங்கினார். ஓ'கீஃப் வாழந்து பணிபுரிந்த இந்தப் பகுதி “ஓ'கீஃப் நாடு\" என அழைக்கப்படலாயிற்று.\n\n"}
{"id": "140210", "url": "https://ta.wikipedia.org/wiki?curid=140210", "title": "தாராளமயமாக்கல்", "text": "தாராளமயமாக்கல்\n\nதாராளமயமாக்கல் என்பது பொதுவாகப் பொருளாதார அல்லது சமூகக் கொள்கைகளில் அரசின் கட்டுபாடுகளைத் தளர்த்தல் என்று பொருள்படும். சமூகத் தளத்தில் தாராளமயமாக்கல் என்பது திருமண முறிவு, போதைப்பொருள், ஓரினச்சேர்க்கை போன்ற சமூக ஒழுங்குகளின் கட்டுப்பாட்டைத் தளர்த்துவதாகும். \n\nபொருளாதாரத் தளத்தில், அந்நிய முதலீடுகளை ஆதரிப்பதும், அரசின் நிறுவனங்களைத் தனியாரிடம் வழங்குவதும், முதலீடுகளை ஆதரிக்க வரிகளைக் குறைப்பதும் போன்ற பொருளாதார தடைகளைத் தடுத்து அமைப்பதாகும்.\n"}
{"id": "140225", "url": "https://ta.wikipedia.org/wiki?curid=140225", "title": "இயந்திர கற்றல்", "text": "இயந்திர கற்றல்\n\nஇயந்திர கற்றல் என்பது செயற்கை நுண்ணறிவின் ஒரு கிளை, ஆய்வு, ஆணை அல்லது அனுபவத்தின் மூலமாக புரிந்து கொள்வதை அடிப்படியாக கொண்டு உணரி மற்றும்/அல்லது தரவுத்தளத்தில் உள்ள தரவுகளை செயற்படுத்தும் அறிவியல் துறை.\n\n\n"}
{"id": "140233", "url": "https://ta.wikipedia.org/wiki?curid=140233", "title": "புனே வாரியர்சு இந்தியா", "text": "புனே வாரியர்சு இந்தியா\n\nபுனே வாரியர்சு இந்தியா (ஆங்கிலம்: \"Pune Warriors India\", மராத்தி: \"पुणे वॉरियर्स इंडिया\") என்பது மகாராஷ்டிர மாநிலத்தின் புனே நகரம் சார்பாக இந்தியன் பிரீமியர் லீக்கில் விளையாடுகின்ற துடுப்பாட்ட அணி ஆகும். இந்த அணி 2011ஆம் ஆண்டில் இந்தியன் பிரீமியர் லீக்கில் இணைத்துக் கொள்ளப்பட்டது.\n"}
{"id": "140235", "url": "https://ta.wikipedia.org/wiki?curid=140235", "title": "முகமது வாகித் அசன்", "text": "முகமது வாகித் அசன்\n\nமுகமது வாகித் அசன் (\"Mohammed Waheed Hassan\", ; பிறப்பு: 3 சனவரி 1953) மாலைதீவுகளின் அரசுத்தலைவரும், மாலைதீவுகள் தேசிய பாதுகாப்புப் படையின் முதற்பெரும் படைத் தலைவரும் ஆவார். 2012 பெப்ரவரி 7 ஆம் நாள் முகமது நசீது அரசுத்தலைவர் பதவியைத் துறந்ததை அடுத்து வாகித் அசன் புதிய அரசுத்தலைவராகப் பதவியேற்றார். 2008 முதல் 2012 ஆம் ஆண்டு வரையில் இவர் நாட்டின் பிரதி அரசுத்தலைவராக பதவியில் இருந்தார். யூனிசெப்பின் முதுநிலை உறுப்பினராகப் பதவியில் இருந்த வாகித் அசன் கலிபோர்னியாவின் ஸ்டான்போர்டு பல்கலைக்கழகத்தில் கலாநிதிப் பட்டம் பெற்றவர்.\n\n"}
{"id": "140241", "url": "https://ta.wikipedia.org/wiki?curid=140241", "title": "ஜெயசம்வர்தனி", "text": "ஜெயசம்வர்தனி\n\nஜெயசம்வர்தனி இராகம் கருநாடக இசையில் பயன்படும் இராகங்களில் ஒன்றாகும். இது 17வது மேளகர்த்தா இராகமும், \"அக்னி\" என்றழைக்கப் படும் 3 ஆவது சக்கரத்தின் 5 ஆவது மேளமாகிய சூர்யகாந்தம் இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் சட்சம் (ச), சுத்த ரிசபம் (ரி), அந்தர காந்தாரம் (க), சுத்த மத்திமம் (ம), பஞ்சமம், சதுச்ருதி தைவதம் (த), காகளி நிசாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:\n\nஇந்த இராகத்தில் எல்லாச் சுரங்களும் முழுமையாக அமையாததால் இது \"வர்ஜ\" இராகம் எனப்படுகிறது. இதன் ஆரோகணத்தில் 6 சுரங்களும் அவரோகணத்தில் 6 சுரங்களும் உள்ளன. இதனால் இது \"சாடவ-சாடவ\" இராகம் எனப்படுகின்றது.\n\n\n"}
{"id": "140244", "url": "https://ta.wikipedia.org/wiki?curid=140244", "title": "கொலுசு", "text": "கொலுசு\n\nகொலுசு ஒரு கவர்ச்சி கூட்டும் பாத அணிகலன். சிலம்பு, கொலுசு, மெட்டி ஆகியவை இந்தியப் பெண்களால் காலில் அணியப்படும் அணிகலன்கள். வளர்ந்த நாகரிகம் மற்றும் பண்பாடுகளில் வாழ்ந்த பெண்கள் தங்கள் கவர்ச்சியைக் கூட்டவும், செல்வச் செழிப்பினை காட்டவும் கொலுசு அணிந்தனர். \n\nSection::::வரலாறு.\nசுமார் நாலாயிரம் ஆண்டுகளுக்கு முன் மெசப்படோமியாவில் வாழ்ந்த சுமேரியர்கள் கொலுசை பயன்படுத்தியதாக அறிகிறோம். பழங்காலத்தில் எகிப்தியர்கள் கால் பாத அணி அணிந்துள்ளதாகத் தெரிகிறது. வசதி படைத்தவர்கள் இந்தப் பாத அணிகலனில் ஜாதிக்கற்களைப் பதித்து அணிந்தார்களாம். பல காலம் முன்பு மத்திய கிழக்கு நாடுகள் முழுவதும் பெண்கள் தங்கள் இரண்டு கால்களிலும் பாத அணிகலன்களை அணிந்து அவற்றை ஒரு சங்கிலியால் இணைத்து விடுவது உண்டாம். இது குறுகிய அடி வைத்து நடக்க மேற்கொள்ளப்படும் பயிற்சியாம். இந்திய நடனமாதர்கள் தங்கள் அங்க அசைவுகளுக்கேற்ப இனிய ஒலி எழுப்பும் கால் சலங்கை என்ற அணிகலனை அணிந்தார்கள். இது போல மத்திய கிழக்கு நாடுகளில் வயிற்றசைவு நடனமாடும் மங்கைகள் கூட நுண்ணிய வேலைப்படமைந்த கொலுசுகளை அணிந்தார்கள். அமெரிக்காவில் கொலுசு அணியும் வழக்கம் 1950 ஆம் ஆண்டுகளில் ஏற்பட்டது.\n\nSection::::இந்திய மரபுகள்.\nகொலுசுக்கு இந்தியாவில் ஒரு பெரிய வரலாற்றுப் பாரம்பரியமும் பின்னணியும் உண்டு. இந்தியாவில் வெள்ளிக்கு ஒரு தனி மதிப்பு உண்டு. வெள்ளி குளிர்ச்சி தரும் உலோகம். வெள்ளி நகைளை அணிவதால் ஆயுள் விருத்தியாகும் என்று ஆயுர்வேதம் சொல்கிறது. நகை ஒவ்வாமை போன்ற உபாதைகள் வெள்ளியால் வருவதில்லையாம்.\n\nபழங்காலத்தில் பெண்கள் காலில் காப்பு, தண்டை, சிலம்பு போன்ற தடிமனான அணிகலன்களை அணிந்து வந்தனர். இன்றும் மலை சாதி மக்கள் (ராஜஸ்தான்) அதிக எடையுள்ள காப்பு போல் தடிமனான வெள்ளி கொலுசை அணிகிறார்கள். பழங்காலத்தில் மாம்பிஞ்சு கொலுசு, அத்திக்காய் கொலுசு, ஆலங்காய் கொலுசு என பல வடிவமைப்புகளில் கொலுசு அணிந்துள்ளார்கள். \n\nகுழந்தைகளுக்கு கொலுசு அணிவிப்பது இந்தியாவில் நடைமுறையிலுள்ள பழக்கம். கொலுசு ஒலி குழந்தையின் அசைவுகளை உறங்கும்போதும், விழித்திருக்கும் போதும் தாய்க்கு அறிவிக்கும். கொலுசுடன் தளர் நடைபோட்டு நடக்கும் குழந்தைகளைக் காணக் கண் கோடி வேண்டும்.\n\nகொலுசுகளை இள வயது பெண்கள் அணிய மாட்டார்கள். திருமணமான பெண்கள் மட்டுமே அணிவார்கள். எனவே பெண்கள் தங்களுக்கு திருமணமான செய்தியை கால் கொலுசுச் சத்தங்கள் மூலம் சொல்லிவிடுகிறார்கள். திருமணச்சடங்குகளில் மணப்பெண் கொலுசு அணிவது ஒரு முக்கிய மரபு. உதாரணமாக பஞ்சாப் மாநிலத்தில் கொலுசுக்கு ஜாங்கீர் என்று பெயர். ஜாங்கீர் என்றால் சங்கிலி என்று பொருள். இதை திருமண சடங்குகளின்போது பெண்களின் கால்களில் அணிவிப்பார்கள். காலில் கொலுசு அணிந்தால் அந்தப் பெண்ணுக்கு மணமாகிவிட்டது என்று பொருள்.\n\nSection::::நவநாகரிகக் கொலுசுகள்.\nசின்ன சின்ன முத்துக்கள், சிறிய சலங்கைகள், பின்னல் வேலைப்பாடுகள் ஆகிய எல்லாம் கூடிய கொலுசுகள் பழைய பாணியாகிவிட்டன. தற்போது கொலுசுகள் எளிமையான வேலைப்பாடுகளுடன் மெல்லிய சங்கிலி போல வடிவமைக்கப்படுகின்றன. சில நகை தயாரிப்பாளர்கள் கொலுசையும் மெட்டியையும் இணைத்து ஒரு வடிவம் கொடுத்துள்ளார்கள். முன்பு கொலுசுகள் புடவையுடன் மட்டும் அணியப்பட்டு வந்தது. தற்போது நவீன உடைகளுக்கேற்ப நவீனபாணி கொலுசுகளை அணிகிறார்கள். சில பெண்கள் ஒரே காலில் இரண்டு விதமான கொலுசுகளை அணிகிறார்கள். \n\nநாகரிக மங்கையர் தங்கம், வெள்ளி கொலுசுகள் மட்டுமல்லாமல் லெதர், பிளாஸ்டிக், நைலான், சாதாரண நூல் என பல வகை பொருட்களைக் கொண்டு நவீன பாணியில் தயாரித்த கொலுசுகளை அணிகிறார்கள். தங்கம் மற்றும் வெள்ளியில் செய்யப்படும் கொலுசுகள், சின்ன சின்ன முத்துக்கள் சேர்க்கப்பட்டு மெல்லிய சங்கிலி கொண்டு இணைக்கப்பட்டு இருக்கும். இந்த சங்கிலி மெல்லியதாகவோ அல்லது பட்டையாகவோ இருக்கும். கொலுசு முழுக்க முத்துக்களை இணைத்தோ அல்லது ஆங்காங்கே நான்கு முத்துக்கள் இணைத்தோ தயாரிக்கப்படுகின்றன. \n\nவெள்ளியிலும் நிறைய மாற்றங்கள் வந்துள்ளன. ஒட்சியேற்றிய (ஆக்சிடைஸ்ட்) வெள்ளி எப்போதும் நிறம் மங்கிக் காணப்படும். கொலுசுகள் இவ்வெள்ளியிலும் செய்யப்படுகின்றன. செயற்கை கற்கள் - அதாவது போல்கி கற்கள், குந்தன் கற்கள், குறை மணிக்கற்கள் (செமி பிரிசியஸ்) பதித்து செய்யப்படும் தண்டைகள் பெரிதும் விரும்பி அணியப்படுகின்றன.\n\nSection::::கொலுசு உற்பத்தி.\nகொலுசு, இந்தியாவில் தமிழகத்தில் சேலம் மாநகரில் அதிகம் உற்பத்தியாகிறது. கொலுசு உற்பத்தியில் மறைமுகமாகவும், நேரடியாகவும் லட்சக்கணக்கான தொழிலாளர்கள் ஈடுபட்டுள்ளனர். இத்தொழிலகங்கள் வெள்ளிப்பட்டறைகள் எனப்படும். உருக்கு பட்டறை, கம்பி, பூ அடிக்கும் பட்டறை, ஜால்ரா பட்டறை, மெருகு பட்டறை என 13 வகையான உற்பத்திப் பணிகள் இப்பட்டறைகளில் நடைபெறுகின்றன. சேலத்தில் இரும்பாலை, சிவதாபுரம், சினிமாநகர், சீலநாயக்கன்பட்டி, செவ்வாய்பேட்டை, சேலத்தாம்பட்டி, திருவாக்கவுண்டனூர், மணியனூர், மெய்யனூர் போன்ற பகுதிகளில் ஆயிரக்கணக்கான வெள்ளி பட்டறைகள் இயங்கிவருகின்றன. சேலம் கால் கொலுசுகள் ஆந்திரா, மகாராட்டிரம், உத்திரப் பிரதேசம், குசராத், கேரளா, பீகார் போன்ற மாநிலங்களுக்கும், வெளிநாடுகளுக்கும் அதிகளவில் ஏற்றுமதி செய்யப்படுகின்றன.\n\nSection::::கொலுசு தயாரிப்பு குறித்த படங்கள்.\n<gallery>\nFile:A female foot ornament-.jpg|கொலுசு\nFile:8-Silver ornamental making- Kolusu.jpg|இணைக்கும்பொடிகள்\nFile:2-Silver ornamental making- Kolusu.jpg| மணலில் தோற்றம் பெறும்கொலுசு\nFile:7-Silver ornamental making- Kolusu.jpg|ஒவ்வொரு பகுதியாக இணைத்து வைத்தல்\nFile:6-Silver ornamental making- Kolusu.jpg|குப்பா மற்றும் கம்பிகளை இணைத்தல்\nFile:5-Silver ornamental making- Kolusu.jpg|வடிவம் தருதல்\nFile:4-Silver ornamental making- Kolusu.jpg| வேதியல் பொடிவைத்தல்\nFile:3-Silver ornamental making- Kolusu.jpg|கொலுசு தயாரிப்பு\nFile:1-Silver ornamental making- Kolusu.jpg|பற்றவைத்தல்\nFile:A female foot ornament- kolusu.jpg|முழு கொலுசு\nFile:A female foot ornament-.jpg|ஜால்ரா கொலுசு\n</gallery >\n\nSection::::மேற்கோள்.\nHistory of Anklets\n"}
{"id": "140280", "url": "https://ta.wikipedia.org/wiki?curid=140280", "title": "கார்னோ தேற்றம்", "text": "கார்னோ தேற்றம்\n\nவடிவவியலில் கார்னோ தேற்றம் என்பது இலசார் கார்னோ (Lazare Carnot) ( 1753–1823) என்பவரின் பெயரால் ஒரு முக்கோணத்தைப் பற்றியும் அதன் சூழ்தொடு வட்டம், உள்தொடு வட்டங்கள் பற்றியும் வழங்கும் ஒரு தேற்றம். \"ABC\" என்பது ஏதோ ஒரு முக்கோணமாக இருக்கட்டும். இப்பொழுது அம்முக்கோணத்தின் பக்கங்களைத் தொட்டுக்கொண்டு ஓடும் உள்தொடு வட்டம் ஒன்றையும், முக்கோணத்தின் முனைகளின் வழியாக ஓடும் சூழ்தொடு வட்டம் ஒன்றும் வரைவோம். சூழ்தொடு வட்டத்தின் ஆரம் \"R\" என்றும், உள்தொடு வட்டத்தின் ஆரம் \"r\" என்றும் கொள்வோம் . சூழ்தொடு வட்டத்தின் நடுப்புள்ளி \"D\" என்றும், உள்தொடு வட்டத்தின் நடுப்புள்ளி \"E\" என்றும் குறித்துக் கொள்வோம். ஒரு புள்ளியின் தொலைவை மூடிய எல்லைக்குள்ளும், அதற்கு வெளியேயும் அளக்கும் பொழுது, முறையே நேர்மத் தொலைவாகவும் (பாசிடிவ்), எதிர்மத் தொலைவாகவும் (மறைஎண் தொலைவாகவும், நெகடிவ்) அளக்கும் திசைசார் தொலைவு சார்பியம் விதிப்படி அளந்தால், சூழ்தொடு வட்டத்தின் நடுப்புள்ளியில் இருந்து, முக்கோணத்தின் மூன்று பக்கங்களின் \"திசைசார் தொலைவின்\" கூட்டுத்தொகை இவ்விரண்டு வட்டங்களின் ஆரங்களின் கூட்டுத்தொகைக்கு சமம் ஆகும்:\n\nஇங்கே ஒரு தொலைவு ஏதாவது ஒரு தொலைவு \"DX\" (\"X\" = \"F\", \"G\", \"H\") என்பது முக்கோணத்துக்கு வெளியே இருந்தால் மட்டுமே அது எதிர்ம எண்ணாக (மறை எண்ணாக)க் கொள்ளப்படும். படத்தில் காட்டப்பட்டுள்ளவாறு, \"DF\" என்பது எதிர்மத் தொலைவு (மறையெண் தொலைவு), தொலைவுகள் \"DG\" உம் , \"DH\" உம் நேர்மத் தொலைவுகள்.\n\nஇக் கார்னோ தேற்றமானது சப்பானிய பல்கோணங்களின் சூழ்தொடுவட்டத் தேற்றத்தை நிறுவப் பயன்படுகின்றது.\n\n"}
{"id": "140283", "url": "https://ta.wikipedia.org/wiki?curid=140283", "title": "வெள்ளெருக்கு விநாயகர் சிலைகள்", "text": "வெள்ளெருக்கு விநாயகர் சிலைகள்\n\nவெள்ளெருக்கு வேரைப் பயன்படுத்தி வடிக்கப்படும் விநாயகர் சிலைகள் வெள்ளெருக்கு விநாயகர் சிலைகள் (பிள்ளையார்) என்றழைக்கப்படுகின்றன. \nSection::::நம்பிக்கைகள்.\nவெள்ளெருக்கு வேருக்கு தெய்வீக சக்தியுள்ளது. எனவே இந்த வேரைப் பயன்படுத்தி வடிக்கப்படும் சிலையும் மிகுந்த சக்தி வாய்ந்ததாகும். வெள்ளெருக்கு விநாயகர் வழிபாடு மிகவும் சிறப்புடையதாகக் கருதப்படுகிறது. வீட்டிலோ அல்லது பொது இடங்களிலோ ஒரு சுத்தமான இடத்தில் வெள்ளெருக்கு விநாயகரை வைத்து வழிபடலாம். விநாயகருக்கு நீரில் அபிஷேகம் செய்தல் கூடாது. அடிக்கடி கைகளால் தீண்டி வழிபடுவதைத் தவிர்க்க வேண்டும். அத்தர், புனுகு, சவ்வாது முதலிய நறுமணப் பொருட்களைச் அணிவிக்கலாம். உலர்ந்த பூக்களைச் சூட்டலாம். இவ்வாறு வழிபாடு செய்பவருக்கு அனைத்து நலன்களும் கைகூடும். செல்வம், செல்வாக்கு, பெருமை கூடும். பீடைகள் ஒழியும். பனிரெண்டு ஆண்டுகட்கு மேல் வளர்ந்த வெள்ளெருக்கு வேரில் விநாயகரது வடிவம் சுயம்புவாகத் தோன்றும் என்கிறார்கள். இது போன்ற சுயம்பு விநாயகர்கள் தோன்றியதாக பத்திரிகை வாயிலாக அறிய முடிகிறது. இது போன்ற சுயம்பு விநாயகர்கள் அற்புத சக்தி வாய்ந்தவர்கள்.\n\nSection::::சிலை வடிப்பு.\nவெள்ளெருக்கு விநாயகர் சிலை வடிக்கும் கைவினைக் கலைஞர்களை பல கோவில்களின் எதிரே காணலாம். சென்னைக்கு அருகில் ஒரகடத்தில் வெள்ளெருக்கு விநாயகர் கோவில் உள்ளது. இங்கே முறைப்படி வெள்ளெருக்கு விநாயகரை தயாரித்து விற்பனையும் செய்கிறார்கள். வெள்ளெருக்கு செடிக்கு உயிர்ப்பு சக்தி உள்ளதால், அதனைப் பார்த்தவுடன் வெட்டிவிடாமல் சில பரிகார முறைகளை கடைப்பிடிக்கச் சொல்கிறார்கள். சிலை வடிக்க தேர்வு செய்யும் வெள்ளெருக்கு வேர் நன்கு முற்றி பக்குவப்பட்டிருக்க வேண்டும். வடக்கு நோக்கிச் செல்லும் வேரைத் தேர்ந்தெடுத்து அதில் விநாயகர் உருவம் செதுக்கி வழிபடுதல் சிறப்பு என கருதப்படுகிறது.\n\nSection::::வெள்ளெருக்கு தலமரம்.\nதிருஎருக்கத்தம்புலியூர், திருக்கானாட்டுமுள்ளூர் ஆகிய சிவன் கோவில்களில் தலமரம் வெள்ளெருக்கு ஆகும். எருக்கத்தம்புலியூரில் விழாக் காலங்களில் வெள்ளெருக்கம் பூவால் பூசிக்கப்படுகிறது. திருக்கானாட்டுமுள்ளூரில் வெள்ளெருக்குடன் அத்தியும் தலமரமாக உள்ளது. வட திருமுல்லைவாயில் மாசிலாமணீஸ்வரர் கோவிலில் சுவாமி சன்னதியில் மிகப் பெரிய இரண்டு வெள்ளெருக்குத் தூண்கள் உள்ளன.\nSection::::மருத்துவ குணம்.\nபுதர்செடி வகையைச் சேர்ந்த வெள்ளெருக்கு அல்லது வெள்ளை எரு‌க்கு (Calotropis procera, dogbane family, Apocynaceae) ஒரு மருத்துவ குணம் வாய்ந்த தெய்வீக மூலிகையாகும். அரிதான பொருள் (புதையல், ரத்தினங்கள், சிலைகள் பதுக்கி வைத்திருக்கும் இடங்களில்) இருக்கும் இடத்தில்தான் வெள்ளெருக்கு செடி முளைக்கும் என சங்க கால நூல்களில் குறிப்பிடப்பட்டுள்ளது. வெள்ளெருக்கு வேர் பாம்புக்கு ஆகாது என்று சொல்லி யிருக்கிறார்கள். சக்தி வாய்ந்த வெள்ளெருக்குச் செடியின் இலை, பூ, பால், பட்டை, வேர் முதலியன மருத்துவப் பயனுடையது. வெள்ளெருக்கிலிருந்து மருத்துவ குணங்களின் அடிப்படையாக உள்ள சைகுளோ சேடால், புரோசெஸ்டிரால், கலோடிரோஃபின், கைகேன்சியோல் சைரியோ ஜெனின் போன்ற பல வேதிப்பொருட்கள் பிரித்தெடுக்கப்பட்டுள்ளன.\n"}
{"id": "140289", "url": "https://ta.wikipedia.org/wiki?curid=140289", "title": "நில உச்சவரம்புச் சட்டம்", "text": "நில உச்சவரம்புச் சட்டம்\n\nநில உச்சவரம்பு (Ceiling on Land Holding) என்பது தனி நபர்கள் வைத்திருக்கும் நில உடைமைக்கு உச்சவரம்பை நிர்ணயித்து அதற்கு மேற்பட்ட உபரி நிலங்களை அரசு கையகப் படுத்தும் முறை ஏதுவாக 1958ல் இந்திய அரசால் கொண்டு வரப்பெற்ற சட்டம் ஆகும். வேளாண்மையைச் சீர்திருத்தும் நோக்கத்துடன் குடிவாரச் சட்டங்கள் தவிர வேறுபல நடவடிக்கைகளும் இந்திய அரசால் எடுக்கப்பட்டன. அவற்றில் ஒன்று நில உடைமைகளுக்கு உச்சவரம்பை நிர்ணயிப்பதாகும். ஒரு குடும்பம் அல்லது தனிநபருக்குரிய உயர்ந்த பட்ச நிலங்கள் என தீர்மானித்து அதற்கு மேல் உள்ள நிலத்தை அதற்குறிய இழப்பீட்டுத் தொகையை நில உடமையாளருக்கு வழங்கி கையகப்படுத்தும் நிலங்களை உபரி என வகை படுத்திக்கொள்ளும் நடைமுறைக்கு உரியவாறு ஏற்படுத்தப்பட்டது நில உச்சவரம்பு சட்டம் என்கிறோம். இது இரண்டு பிரிவுகளாகும்.\n1. தற்போதுள்ள உடைமைகள் மீது உச்சவரம்பு நிர்ணயிப்பது.\n2. எதிர்காலத்தில் வாங்கப்படும் நிலங்கள் மீது உச்சவரம்பு நிர்ணயிப்பது.\nSection::::நில உச்சவரம்புச் சட்டத்தின் இயல்புகள்.\nஇந்தியாவின் இரண்டாவது ஐந்தாண்டுத் திட்ட காலத்தில் மாநில அரசுகள் நில உச்சவரம்புச் சட்டங்களை இயற்றின. ஆனால் நில உச்சவரம்பின் அளவு மாநிலத்திற்கு மாநிலம் வேறுபட்டது. 1972-ல் நடந்த மாநில முதலமைச்சர்களின் கூட்டத்தில் நாடுமுழுவதும் ஒரே மாதிரியான நில உச்சவரம்பு அளவே கொண்டு வரவேண்டும் என்று முடிவு செய்யப்பட்டது. இந்தியாவில் நில உச்சவரம்புச் சட்டங்கள் கீழ்வரும் இயல்புகளைக் கொண்டுள்ளன.\n\n\nSection::::நில உச்சவரம்பிற்கு எதிரான கருத்துகள்.\nநில உரிமை அதிகப்படியான நிலமற்றோருக்குப் பகிர்ந்தளிக்கப்படுகிறது. இதனால் நில அளவு சிறியதாகிவிடும். \nசிறிய பண்னைகளில் பெரிய எந்திரங்களைப் பயன்படுத்த முடியாது அதனால் உற்பத்தி குறையும். மேலும் நிலத்தைப் பகிர்ந்து கொடுப்பதால் மட்டும் நிலமற்றோரின் வாழ்வு உயராது. அதில் பயிர் செய்வதற்கான வசதி அவர்களுக்கு இருக்க வேண்டும். உபரியான நிலத்தை அரசு எடுத்துக்கொள்ளும் போது அரசு இழப்புத்தொகை கொடுக்கவேண்டியுள்ளது. இது அரசுக்குச் சுமையாகும். நில உச்சவரன பகிர்வு செய்வதில் ஏற்படும் பிரச்சினைகளைத் தீர்ப்பது கடினம்.\n\nSection::::பயன்கள்.\nநில உச்சவரம்பினைக் கொண்டு வந்ததன் காரணமாக நாடு முழுதும் பல இலட்சம் ஏக்கர்கள் நிலங்கள் உபரியாகக் கிடைத்தன. அவை நிலமற்ற விவசாயிகளுக்குப் பகிர்ந்தளிக்கப்பட்டன. 1983 மார்ச் முடிய 45 இலட்சம் ஹெக்டேர் நிலம் உபரி என்று அறிவிக்கப்பட்டு அதில் 29 இலட்சம் ஹெக்டேர் நிலம் பெறப்பட்டு 19.8 இலட்சம் ஹெக்டேர் நிலம் பகிர்ந்தளிக்கப்பட்டுள்ளது.\n\nSection::::உச்சவரம்புச் சட்டத்தின் தோல்வி.\nநில உச்சவரம்புச் சட்டத்தின் மூலம் எதிர்பார்த்த பலன் கிடைக்கவில்லை. இதற்குக் காரணம் இச்சட்டங்களை அமுலாக்குவதில் ஏற்பட்ட காலதாமதமே ஆகும். மேலும் எண்ணற்ற விதிவிலக்குகள், பொய்மாற்றுகள், நில உரிமை பற்றிய முழு விவரங்கள் இல்லாமை, பாகப் பிரிவினைகள், தாமதமான செயல்பாடு, அதிகாரிகளின் திறமையின்மை, ஊழல் போன்ற காரணங்களால் நில உச்சவரம்புச் சட்டம் இந்தியாவில் தோல்வியடைந்தது.\n\n\n"}
{"id": "140293", "url": "https://ta.wikipedia.org/wiki?curid=140293", "title": "ஏழுவட்டத் தேற்றம்", "text": "ஏழுவட்டத் தேற்றம்\n\nவடிவவியலில் எழுவட்டத் தேற்றம் அல்லது ஏழுவட்டத் தேற்றம் என்பது யூக்ளீடிய சமதளத்தில், ஒவ்வொரு வட்டமும் மற்ற இரண்டு வட்டங்களைத் தொட்டுக்கொண்டிருக்குமாறு அமைக்கப்பட்ட ஆறு வட்டங்களையும் தொட்டுக்கொண்டிருக்குமாறு அமைந்த ஏழாவது வட்டம் பற்றிய ஓர் உண்மை பற்றியது ஆகும். இந்த ஆறு வட்டங்களும், ஏழாவது வட்டத்தைத் தொடும் புள்ளிகளை இணைக்கும் மூன்று கோடுகளும் ஒரே புள்ளியில் சந்திக்கும் (படத்தைப் பார்கக்வும்) என்று 1974 இல் எவலின், மனி-கூட்ஃசு, இட்டிரிலின் (Evelyn, Money-Coutts, TyrrelIn ) என்பவர்கள் கண்டுபிடித்தனர்.\n\n\n"}
{"id": "140295", "url": "https://ta.wikipedia.org/wiki?curid=140295", "title": "திருநாவலூர்", "text": "திருநாவலூர்\n\nதிருநாவலூர், தமிழ்நாட்டின் விழுப்புரம் மாவட்டம், திருநாவலூர் ஊராட்சி ஒன்றியத்தில் உள்ள திருநாவல்லூர் ஊராட்சியில் அமைந்த சிற்றூர் ஆகும். இது திருநாவலூர் சட்டமன்றத் தொகுதிக்கு உட்பட்டது. இங்கு புகழ் பெற்ற திருநாவலூர் பக்தஜனேஸ்வரர் கோயில் எனும் சிவன் கோயில் உள்ளது. சுந்தரர் திருமணம் இங்கு நிகழ இருந்த போது சிவன் தடுத்தாட்கொண்டதாக வரலாறு உள்ளது.\n"}
{"id": "140299", "url": "https://ta.wikipedia.org/wiki?curid=140299", "title": "மாங்கொழுக்கட்டை", "text": "மாங்கொழுக்கட்டை\n\nமாங்கொழுக்கட்டை என்பது ஒருவர் குத்த மற்றொருவர் அதனைப் பிடிக்கும் விளையாட்டு. சிறுவர் சிறுமியர் இதனை விளையாடுவர். உன்னிப்புத் திறனை இது வளர்க்கும். \n\nஇப்படிச் சொல்லிக்கொண்டு குத்தும்போது நான்காவது அடி நான்காவது குத்தினைப் பிடிக்க வேண்டும். பிடித்துவிட்டால் பிடித்தவர் குத்தலாம்.\n\n\n"}
{"id": "140300", "url": "https://ta.wikipedia.org/wiki?curid=140300", "title": "இரௌத்தின் தேற்றம்", "text": "இரௌத்தின் தேற்றம்\n\nவடிவவியலில் இரௌத்தின் தேற்றம் அல்லது இரூத்தின் தேற்றம் (\"Routh's theorem\") என்பது ஏதாவது கொடுக்கப்பட்ட முக்கோணம் ஒன்றின் பரப்பளவுக்கும், அம் முக்கோணத்தின் விழுகோடுகள் தங்களை வெட்டிக்கொள்வதால் இடையே உண்டாகும் முக்கோணத்தின் பரப்பளவுக்கும் உள்ள விகிதத்தைப் பற்றியது ஆகும். இத் தேற்றம் என்ன சொல்லுகின்றது என்றால் \n\" ABC\" என்னும் முக்கோணத்தின் பரப்பு A (படத்தில் வெளியில் உள்ள முக்கோணம்) என்றும், \" F\",\" D\" , \" E\" ஆகிய மூன்று புள்ளிகளும் முறையே விழுகோடுகள் பக்கங்கள் \"AB\" , \"BC\", \" AC\" ஆகியவற்றை முட்டும் இடங்களாகவும் கொண்டால், வெளி முக்கோணத்தின் ஒவ்வொரு பக்கத்தின் வெட்டுப் பகுதிகளைக் கீழ்க்காணும் விகிதமாக முதலில் எழுதலாம்:\n\nஇப்பொழுது விழுகோடுகள் வெட்டிக்கொள்ளும் புள்ளிகளாக \" I\",\" G\" , \"H\" ஆகிய மூன்றையும் கொண்டால்,\n\"GHI\" என்னும் முக்கோணத்தின் பரப்பளவு(உள்ளே சிறிய சிவப்பு நிற முக்கோணம்):\n\nஎன்று கூறுகின்றது இத் தேற்றம்.\n\nஇத்தேற்றத்தை எடுவர்டு சான் இரௌத்து (Edward John Routh), 1896 இல் வெளியான \"Treatise on Analytical Statics with Numerous Examples\" என்னும் நூலில் 82 ஆம் ப்க்கத்தில் விளக்கியுள்ளார்.\n\n"}
{"id": "140302", "url": "https://ta.wikipedia.org/wiki?curid=140302", "title": "மதுரை முக்குறுணிப் பிள்ளையார்", "text": "மதுரை முக்குறுணிப் பிள்ளையார்\n\nமுக்குறுணிப் பிள்ளையார் சன்னிதி மதுரை மீனாட்சி அம்மன் கோவிலில் அமைந்துள்ளது. மீனாட்சி அம்மன் சன்னதிக்கும் சுந்தரேசுவரர் சன்னதிக்கும் இடையே கிளிக்கூண்டு மண்டபத்துக்கு வடக்குப் புறம் அமைந்துள்ளது. இந்த பிள்ளையார் சிலை மிகப் பெரியது. பத்தடி உயரமிருக்கலாம்.\n\nSection::::வரலாறு.\nமீனாட்சி அம்மன் கோவில் கட்டிய போது மன்னர் திருமலை நாயக்கர் கோவில் கட்ட மண் வேண்டி மதுரை நகருக்கு வெளியில் அமைந்துள்ள வண்டியூர் என்ற இடத்தில் ஒரு பெரிய தெப்பக்குளத்தை வெட்டினார். அந்த சமயம் அவர் இந்த முக்குறுணிப் பிள்ளையாரைக் கண்டெடுத்தார். தொடர்ந்து கோவில் பணிகள் நடந்தன. இறுதியில் முக்குறுணிப் பிள்ளையாரை மீனாட்சி அம்மன் கோவிலிலேயே தனி சன்னதி அமைத்து நிறுவியுள்ளார்.\n\nSection::::விநாயக சதுர்த்தி கொழுக்கட்டை.\nவிநாயக சதுர்த்தி மீனாட்சி அம்மன் கோவிலில் விமரிசையாகக் கொண்டாடப்படுகிறது. இந்த நிகழ்வின்போது இந்த முக்குறுணிப் பிள்ளையாருக்கு மிகப் பெரிய ஒற்றைக் கொழுக்கட்டையைப் படைக்கிறார்கள். இந்தக் கொழுக்கட்டை செய்வதற்கு மூன்று குறுணி அரிசி பயன்படுத்தப் படுகிறதாம். குறுணி என்பது பண்டைய பாண்டிய நாட்டு முகத்தலளவை ஆகும். அதாவது ஒரு குறுணி என்பது நான்கு படிகள். மூன்று குறுணி என்றால் 12 படிகள். பிள்ளையாருக்கு படைக்கப்பட்ட பின் கொழுக்கட்டை பிரசாதமாக பக்தர்களுக்கு வழங்கப் படுகிறது. \n\nமூன்று குறுணி அரிசியை மாவாக இடித்து, அதில் ஒரே கொழுக்கட்டையாகச் செய்து, விநாயக சதுர்த்திக்குப் படைப்பதால் இந்தப் பிள்ளையாரை 'முக்குறுணிப் பிள்ளையார்' என்கின்றனர்.\n\n"}
{"id": "140304", "url": "https://ta.wikipedia.org/wiki?curid=140304", "title": "மாட்டுக்கால் தாண்டல்", "text": "மாட்டுக்கால் தாண்டல்\n\nமாட்டுக்கால் தாண்டல் என்பது சிறுவர்கள் கல்லுக்குக் கல் தாண்டிச் செல்லும் ஒருவகை விளையாட்டு. \n\nSection::::ஆடும் முறை.\nமாடு நாலு காலில் நடக்கும்போது அதன் காலடிகள் இரு வரிசையில் பதிவது போன்ற இடங்களில் கற்கள் அல்லது செங்கற்கள் வைக்கப்படும். சிறுவர்கள் தம் இரண்டு கால்களையும் அந்தக் கற்களின்மீது வைத்து அங்குமிங்குமாக முன்னும் பின்னும் நடப்பர். வெறுந்தரையில் கால் ஊன்றுதல் தப்பாட்டம்.\n\n\n"}
{"id": "140305", "url": "https://ta.wikipedia.org/wiki?curid=140305", "title": "மாட்டுப் பந்தயம்", "text": "மாட்டுப் பந்தயம்\n\nமாட்டுப் பந்தயம் ஒரு விழாக்கால விளையாட்டு. \n\nஇரு மாடுகளை நுகத்தில் பூட்டியும், வண்டியில் பூட்டியும் விரட்டி ஓட்டி முதலில் உத்தியை அடையும் மாட்டுக்காரர் வென்றதாய்க் கருதப்படுவது இந்த விளையாட்டு. \nஒற்றைமாட்டு வண்டிப் பந்தயமும் நடைபெறுவது உண்டு. \n\nஇக்காலத்தில் இந்தியாவிலும் உலக நாடுகளிலும் ஒட்டக ஓட்டப் போட்டிகளும், எருமை-ஓட்டப் போட்டி, யானை-ஓட்டப் போட்டி போன்றனவும் நடைபெறுகின்றன.\n\n\n"}
{"id": "140306", "url": "https://ta.wikipedia.org/wiki?curid=140306", "title": "பெர்மா புள்ளி", "text": "பெர்மா புள்ளி\n\nவடிவவியலில் பெர்மா புள்ளி (\"Fermat point\") அல்லது தாரிசெல்லிப் புள்ளி (\"Torricelli point\"), என்பது எந்தவொரு புள்ளியில் இருந்து ஒரு முக்கோணத்தின் மூன்று முனைகளில் இருந்தும் கணக்கிடப்படும் தொலைவுகளின் கூட்டுத்தொகை யாவற்றினும் மிகக்குறைவாக உள்ளதோ அந்தப் புள்ளியே பெர்மா புள்ளி அல்லது தாரிசெல்லிப் புள்ளி என்பதாகும். பெர்மா இக் கேள்வியை முதலில் தனி மடலில் எவாஞ்செலித்தா தாரிசெல்லி என்பவருக்கு எழுப்பினார், அதற்கான தீர்வை தாரிசெல்லி கண்டுபிடித்தார். எனவே இப்பெயர் ஏற்பட்டது. \n\n\n\n"}
{"id": "140307", "url": "https://ta.wikipedia.org/wiki?curid=140307", "title": "இலெசிட்டரின் தேற்றம்", "text": "இலெசிட்டரின் தேற்றம்\n\nயூக்ளிடிய சமதள வடிவவியலில், இலெசிட்டர் தேற்றம் (Lester's theorem) என்பது சூன் இலெசிட்டர் (June Lester) என்பாரின் பெயரால் வழங்கும் ஓர் உண்மைக்கூற்று. இத்தேற்றம் என்ன சொல்கின்றது என்றால், மூன்று பக்கங்களும் வெவ்வேறு அளவுள்ள எந்தவொரு முக்கோணத்திலும் (ஒன்றா முக்கோணம்), இரண்டு பெர்மா புள்ளிகளும், ஒன்பது-புள்ளி வட்டத்தின் நடுவும், முக்கோணத்தின் சூழ்தொடு வட்ட நடுவும் \"வட்டத்தில் அமரும் புள்ளிகளாகும்\" (வட்டமர் புள்ளிகளாகும்) .\n\n\n"}
{"id": "140309", "url": "https://ta.wikipedia.org/wiki?curid=140309", "title": "மாது மாது", "text": "மாது மாது\n\nமாது மாது எனத் தொடங்கும் பாடலுடன் விளையாடப்படும் இது ஒரு சிறுமியர் விளையாட்டு. \n\nSection::::ஆடும் முறை.\nகெட்டியான தரையில் ஒரு வட்டம் வரையப்படும். அந்த வட்டத்தில் 10 குழிகளும் வட்டத்தின் நடுவில் 4 குழிகளும் உருவாக்கப்படும். பட்டவரின் கண்கள் பொத்தப்படும். முன்பே பட்டவருக்குக் காட்டப்பட்ட புளியங்கொட்டை போன்றதொரு அடையாளப் பொருளை மற்றொருவர் ஒரு குழியில் மறைந்து வைப்பார். பட்டவரின் கண்கள் திறந்து விடப்படும். \n\nஎந்தக் குழியில் அடையாளப் பொருள் உள்ளது எனச் சொல்லி அதனை எடுத்துத் தரவேண்டும். 3 வாய்ப்புகள் தரப்படும். அதற்குள் கண்டுபிடிக்காவிட்டால் மீண்டும் கண் பொத்தப்படுவார். கண்டுபிடித்துவிட்டால் அவர் மற்றவர் கண்களைப் பொத்தலாம்.\n\n\n\n"}
{"id": "140311", "url": "https://ta.wikipedia.org/wiki?curid=140311", "title": "முக்குழியாட்டம்", "text": "முக்குழியாட்டம்\n\nஎலுமிச்சங்காய் அளவுள்ள இரும்புக் குண்டுகளை உருட்டிப் பெரியவர்கள் பொழுதுபோக்காக விளையாடும் விளையாட்டு முக்குழியாட்டம். \n\nSection::::ஆடும் முறை.\nகெட்டியான தரையில் 3 குழிகள் உருவாக்கப்படும். குழியில் விழுமாறு குண்டுகள் உருட்டப்படும். குழிகள் நேர்க்கோட்டில் இருக்கும். அதே நேர்க்கோட்டுத் திசையிலிருந்து குண்டை உருட்டுவர். \n\nமுதல் குழியில் விழுந்தால் 1 பழம். \nஇரண்டாம் குழியில் விழுந்தால் 2 பழம். \nமூன்றாம் குழியில் விழுந்தால் 3 பழம். \nஅதிக பழங்கள் வாங்கியவர் வெற்றி.\n\n\n"}
{"id": "140312", "url": "https://ta.wikipedia.org/wiki?curid=140312", "title": "மூக்குப்பிடி", "text": "மூக்குப்பிடி\n\nசிறுவர்கள் தொட்டு விளையாடும் விளையாட்டுகளில் ஒன்று மூக்குப்பிடி. \n\nகால் கவட்டிக்குள் கையை விட்டு மூக்கைப் பிடித்துக்கொண்டு நிற்பவரைத் தொடக்கூடாது என்பது இதன் விதிமுறை.\n\nஇந்த விளையாட்டில் தொட வருபவர் தன் மூக்கை ஒரு கையால் பிடித்துக்கொண்டு, பாடிக்கொண்டே வரவேண்டும். \n\n\n"}
{"id": "140313", "url": "https://ta.wikipedia.org/wiki?curid=140313", "title": "நெப்போலியனின் தேற்றம்", "text": "நெப்போலியனின் தேற்றம்\n\nவடிவவியலில் நெப்போலியன் தேற்றம் என்பது ஒரு முக்கோணத்தின் ஒவ்வொரு பக்கத்தின் மீதும் உள்நோக்கியோ வெளி நோக்கியோ சமபக்க முக்கோணங்களை வரைந்தால், அவற்றின் நடுப்புள்ளிகளும் ஒரு சமபக்க முக்கோணத்தை உருவாக்கும். அப்படி உருவாக்கிய சமபக்க முக்கோணம், நெப்போலியன் முக்கோணம் (உள், வெளி ஆகிய இரண்டும்) என்று அழைக்கப்படுகின்றது.\n\nஇத்தேற்றம் நெப்போலியன் (1769–1821) பெயரில் வழங்கப்பட்டாலும், இரதர்போர்டு என்பார் 1825 இல், நெப்போலியன் இறந்து நான்கு ஆண்டுகளில் வெளியிட்ட, \"த லேடீசு டையரி\" (The Ladies' Diary) என்னும் வெளியீட்டில் வந்திருந்ததே முதல் அறிவிப்பாக இருக்கலாம் என்னும் கருத்து நிலவுகின்றது.\n\nSection::::நிறுவல்.\nஇது எளிதான விளக்கம் அன்று எனினும் இப்படிச் செல்கின்றது இவ்விளக்கம்: முக்கோணம் LMN என்பது சமபக்க முக்கோணம் என்று அறிய, முதலில் MN என்பது மணிகாட்டி நகரும் திசையில் 30°, A -யைச்சுற்றி நகர்ந்தால் CZ ஆக மாறும், அதே நேரம் அதே மையத்திலிருந்து √\"3\" விகிதம் நீட்டமுறும் \"ஒத்தவகை மாற்றம்\" (Homothety or Homothetic transformation) கொள்ளும்; அடுத்து LN என்பதும் மணிகாட்டிக்கு எதிர்த்திசையில் B -யைச் சுற்றி 30° சுழற்றினால் CZ ஆக மாறும், அதே நேரம் அதே மையத்திலிருந்து √\"3\" விகிதம் நீட்டமுறும் \"ஒத்தவகை மாற்றம்\" கொள்ளும். இவற்றின் சுழற்சி ஒற்றுமையில் இருந்து A(√\"3\",-30°), B(√\"3\",30°). என்பதை உணரலாம். இதிலிருந்து MN = LN என்றும், அவற்றின் இடையே உள்ள கோணம் 60° என்றும் அறியலாம்.\n\nஆள்கூறு வடிவவியல் வழி, LMN முக்கோணத்தின் ஒவ்வொரு பக்கத்தின் நீளமும் கீழ்க்காணும் கணிக்கோவையால் (கணிச்சரத்தால்) குறிக்கலாம்: \n\nஇதற்கு முக்கோணவியல் வழியும் ஒரு நிறுவல் உள்ளது.\n\n"}
{"id": "140317", "url": "https://ta.wikipedia.org/wiki?curid=140317", "title": "இசைப் பேரறிஞர் விருது", "text": "இசைப் பேரறிஞர் விருது\n\nஇசைக் கலைஞர் ஒருவரை, ஆண்டுதோறும் தெரிவுசெய்து அவருக்கு இசைப் பேரறிஞர் எனும் விருதினை சென்னையிலுள்ள தமிழ் இசைச் சங்கம் வழங்கிச் சிறப்பிக்கிறது.\n\nSection::::வழங்கப்படும் நாள்.\nதமிழிசையினைப் பரப்பும் நோக்கத்துடன் ஆண்டுதோறும் டிசம்பர் மாதத்தில் 12 நாட்களுக்கு தமிழ் இசைச் சங்கத்தால் \"தமிழிசை விழா\" நடத்தப்பட்டு வருகிறது. இவ்விழாவின் தொடக்க நாளன்று, அந்த ஆண்டிற்கென தெரிவுசெய்யப்பட்ட இசைக் கலைஞருக்கு \"இசைப் பேரறிஞர்\" என்னும் விருதும், பொற்பதக்கம், பொன்முடிப்பும் அளிக்கப்பெறுகிறது.\n\nSection::::இசைப் பேரறிஞர் விருது பெற்ற இசைக்கலைஞர்களின் பட்டியல்.\n1957 ஆம் ஆண்டு முதல் 2015 ஆம் ஆண்டு வரை இவ்விருதினைப் பெற்ற இசைக் கலைஞர்களின் பட்டியல் இங்கு தரப்பட்டுள்ளது.\n"}
{"id": "140320", "url": "https://ta.wikipedia.org/wiki?curid=140320", "title": "வடிவவியலில் ஆய்லரின் தேற்றம்", "text": "வடிவவியலில் ஆய்லரின் தேற்றம்\n\nவடிவவியலில் ஆய்லரின் தேற்றம் (\"Euler's theorem in geometry\"), ஒரு முக்கோணத்தின் உள்வட்ட மையத்திற்கும் சுற்றுவட்ட மையத்திற்கும் இடையேயுள்ள தூரத்தின் மதிப்பினைப் பின்வருமாறு தருகிறது:\n\nஇதில் \"R\" -சுற்றுவட்ட ஆரம், \"r\" -உள்வட்ட ஆரம்.\n\nஇத்தேற்றத்தின் கூற்றிலிருந்து கிடைக்கும் சமனின்மை:\n\nஇரு மைய நாற்கரத்தின் கார்லிட்ஸின் முற்றொருமை, இத்தேற்றத்தின் பொதுமைப்படுத்தலாகும்..\n\n\n\nSection::::நிறுவல்.\nஎனவே முக்கோணம் BIL ஒரு இருசமபக்க முக்கோணம்.\n\n\n"}
{"id": "140321", "url": "https://ta.wikipedia.org/wiki?curid=140321", "title": "டிராவலர்சு குழுமங்கள்", "text": "டிராவலர்சு குழுமங்கள்\n\nடிராவலர்சு குழுமங்கள் என்பது சந்தை மதிப்பீடின் படி அமேரிக்காவின் மிகப்பெரிய காப்பீட்டு நிறுவனமாகும். இது பின்வரும் மூன்று திட்டங்களில் காபீடுகளை வழங்குகிறது.\n\nSection::::வரலாறு.\nசெயின்ட் பவுல் ஃப்யர் மற்றும் மெரைன் நிறுவனம் டிராவலர்சு குழுமங்களின் முன்னிருந்த நிறுவனமாகும். மேலும் 2004 வரை செயின்ட் பவுல் நிறுவனமும் டிராவலர்சு பிராப்பர்டி கேசுவலிட்டி கூட்டுரிமை நிறுவனமும் செயின்ட் பவுல் டிராவலர்சு என்ற பெயருடன் செயல்பட்டு வந்தது. 2007ல் இருந்து டிராவலர்சு கம்பெனிசு என்ற பெயருடன் தனித்து செயல்பட தொடங்கியது.\n\n"}
{"id": "140324", "url": "https://ta.wikipedia.org/wiki?curid=140324", "title": "தெய்வம் (பழந்தமிழ்)", "text": "தெய்வம் (பழந்தமிழ்)\n\nகடவுளுக்குக் கற்பிக்கப்பட்ட உருவங்களைத் தெய்வம் என்கிறோம். \nதெய்வம் என்னும் சொல் 'தெய்' என்னும் உரையசைக் கிளவியிலிருந்து தோன்றியது. \nஅண்டவெளியில் உள்ள அனைத்துப் பொருள்களும் ஒன்றோடொன்று உரசித் தேய்வதில் உயிரோட்ட ஆற்றல் பிறக்கிறது. இந்தத் தேய்தலில் பிறக்கும் ஆற்றலைத் தேய்வு < தேய்வம் < தெய்வம் என்றனர்.\n\n\n\n"}
{"id": "140325", "url": "https://ta.wikipedia.org/wiki?curid=140325", "title": "பிட்டின் இந்தியா சட்டம்", "text": "பிட்டின் இந்தியா சட்டம்\n\nபிட்டின் இந்தியா சட்டம் (\"Pitt's India Act\") அல்லது கிழக்கிந்திய நிறுவனச் சட்டம், 1784 என்பது பெரிய பிரித்தானிய இராச்சியத்தின் நாடாளுமன்றத்தால் 1784 இல் இயற்றப்பட்ட ஒரு சட்டம். இந்தியத் துணைகண்டத்தில் |கிழக்கிந்திய கம்பெனி ஆட்சியையும் நடவடிக்கைகளையும் பிரித்தானிய அரசின் கட்டுப்பாட்டில் கொண்டு வருவதற்காக இது இயற்றப்பட்டது. இச்சட்டம், இந்தியாவில் கிழக்கிந்தியக் கம்பனியின் கட்டுப்பாட்டில் இருந்த பகுதிகளை கம்பனியும் பிரித்தானிய அரசும் கூட்டாக நிருவாகம் செய்ய ஒரு கட்டுப்பாட்டு வாரியத்தை அமைத்தது.\n\n1773 இல் கிழக்கிந்திய நிறுவனம் தனக்கேற்பட்ட நிதிப்பற்றாக்குறையைப் போக்க பிரித்தானிய அரசின் உதவியை நாடியது. இந்தியாவிலிருந்த நிறுவன அதிகாரிகளிடையே ஊழல் மலிந்திருந்த காரணத்தால், நிதி உதவி செய்வதற்கு நிபந்தனையாக, நிறுவனச் செயல்பாடுகளை மேற்பார்வையிட ஒரு சட்டத்தை பிரித்தானிய அரசு ஏற்படுத்தியது. 1773 மேற்பார்வைச் சட்டம் (\"Regulating Act of 1773\") என்றழைக்கப்பட்ட அச்சட்டம் தோல்வியடைந்தது. நிறுவனச் செயல்பாடுகளில் காணப்பட்ட முறைகேடுகளையும் ஊழலையும் அதனால் தடுக்க முடியவில்லை. இச்சட்டத்தின் குறைபாடுகளைத் தீர்க்க 1784 இல் பிரித்தானியப் பிரதமர் வில்லியம் பிட் 1784 இல் ஒரு புதிய சட்டத்தை இயற்றினார்.\n\n1784 கிழக்கிந்திய நிறுவனச் சட்டத்தின் படி ஒரு நிருவாக வாரியம் உருவாக்கப்பட்டது. அது மொத்தம் ஆறு உறுப்பினர்களைக் கொண்டிருந்தது. அவர்களில் இருவர் அரசினால் நியமிக்கப்பட்டனர். எஞ்சிய நாலு பேர், பிரிவி கவுன்சிலின் உறுப்பினர்களில் இருந்து தேர்ந்தெடுக்கப்பட்டனர். வாரியத்தின் தலைவர், கிழக்கிந்திய நிறுவன விவகார அமைச்சர் போன்று செயல்பட்டார். நிறுவனத்தின் இராணுவ, குடிசார், வருவாய்சார் செயல்பாடுகள் அனைத்தும் இவ்வாரியத்தின் கட்டுப்பாட்டில் வந்தன. மேலும் இச்சட்டம் நிறுவனத்தின் நிருவாகக் குழு உறுப்பினர் எண்ணிக்கையை மூன்றாகக் குறைத்தது. மும்பை மற்றும் சென்னை மாகாணங்களில் ஆளுனர்கள் தன்னிச்சையாகச் செயல்படும் உரிமையை இழந்தனர். கொல்கத்தா மாகாண ஆளுனரின் மேற்பார்வையில் செயல்படத் தொடங்கினர். கல்கத்தா இந்தியாவில் கிழக்கிந்திய நிறுவனத்தின் கட்டுப்பாட்டில் இருந்த பகுதிகளின் நிருவாகத் தலைநகராகச் செயல்படத் தொடங்கியது.\n\n\n"}
{"id": "140330", "url": "https://ta.wikipedia.org/wiki?curid=140330", "title": "அனுபவம்", "text": "அனுபவம்\n\nபட்டறிவு அல்லது அனுபவம் (\"experience\") என்பது புதியதாக தோன்றும் அக அறிவு. அனுபவம் என்ற சொல் பவ என்ற சம்க்கிருத மூலவேர் கொண்டது. பவ என்றால் நிகழ்வது, ஆவது என இருபொருள். நிகழ்வதை அறிவதும் ஆவதை உணர்வதுமே அனுபவம்.\n\nSection::::அறிவும் பட்டறிவும்.\nஅறிவு என்பது ஒரு மனிதனைப் பற்றியோ, ஒரு நிறுவனத்தைப் பற்றியோ அல்லது ஏதாவது ஒரு பொருள் பற்றியோ (அறிந்து)தெரிந்து கொள்வது ஆகும். \nஇந்த அறிவைப் பெறும் வழிகள்:\n\nSection::::அறிவைப் பெறும் வழிகள்.\nநாம் அனுபவத்தினாலோ, புத்தகங்களைப் படிப்பதன் மூலமாகவோ அல்லது ஏதாவது காரண, காரியங்களினாலோ பெறுகிறோம். அறிவு என்பதன் முழுமையான விளக்கம் நம் தத்துவ மேதைகளிடையே காலம் காலமாக நடந்து வரும் விவாதமாகும். இன்றும் இந்த விவாதம் தொடர்ந்து கொண்டுதான் இருக்கிறது. அறிவு என்பதற்கு சரியான விளக்கம் தரவேண்டுமென்றால் ஒரு செயல் ஏரண விதிகளால்(logically) நியாயப்படுத்தபட்டதாகவும், உண்மையாகவும், அனைவராலும் நம்பக்கூடியதாகவும் இருக்க வேண்டும். (Plato) ஆனால் இவை மட்டுமே ஒரு செயலை அறிவு என்று சொல்லுவதற்கு தகுதியான அளவுகோல் இல்லை என்று வாதிடுவோரும் உண்டு. அறிவு பல வகைப்படும்.\n\nSection::::பட்டறிவும் அதனை வளர்த்துக் கொள்ளும் முறையும்.\nஒவ்வொரு கணத்திலும் நாம் பாடுபட்டு(அநுபவித்து) அறியும் அறிவு பட்டறிவு(experience). ஒவ்வொரு சூழ்நிலையிலும் ஏற்படும் அறிவுத்திறனை சூழ்நிலை அறிவு என்று வகைப்படுத்தலாம். புத்தகங்களில் பெறுவதை புத்தக அறிவு என்றும், சமூக வழி பெறுவதை சமூக அறிவு என்றும் பல வகை உண்டு. சூழ்நிலை அறிவு மொழி, கலாச்சாரம், பண்பாடு இவற்றோடு நெருங்கிய தொடர்பு உடையது.\n"}
{"id": "140333", "url": "https://ta.wikipedia.org/wiki?curid=140333", "title": "மும்பை மாகாணம்", "text": "மும்பை மாகாணம்\n\nமும்பை மாகாணம் அல்லது பம்பாய் மாகாணம் (\"Bombay Presidency\") பிரித்தானிய இந்தியாவின் ஒரு நிருவாகப் பிரிவு. கிபி 1661ல் பிரித்தானிய கிழக்கிந்திய நிறுவனத்தின் ஒரு வர்த்தக நிலையமாகத் தொடக்கப்பட்ட இது காலப்போக்கில் வளர்த்து மேற்கு மற்றும் நடு இந்தியாவின் பகுதிகள் அனைத்தையும் உள்ளடக்கிய மாகாணமானது. தற்காலப் பாகிஸ்தானின் சில பகுதிகளும் அரேபிய மூவலந்தீவின் சில பகுதிகளும் கூட இதில் அடங்கியிருந்தன. தற்கால குஜராத் மாநிலம், மகாராட்டிர மாநிலம், கொங்கணம், தேஷ், கான்தேஷ் பகுதிகள், கர்நாடகத்தின் வட மேற்குப் பகுதி, பாக்கிஸ்தானின் சிந்து மாகாணம் மற்றும் யெமன் நாட்டின் ஏடன் நகரம் ஆகிய பகுதிகள் இதில் அடங்கியிருந்தன.\n\nபம்பாய் பிரசிடென்சி, 1843 முதல் 1936 வரை பம்பாய் மற்றும் சிந்து என்றும் பம்பாய் மாகாணம் என்றும் அழைக்கப்பட்டது. இது பிரித்தானிய இந்தியாவின் நிர்வாக துணைப்பிரிவு ஆகும். மும்பை நகரம் இதன் தலைமையிடமாகக் கொண்டிருந்தது, அதன் மிகப் பெரிய மாகாணத்தில் இன்றைய இந்திய மாநிலமான மகாராஷ்டிராவின் கொங்கன், நாசிக் மற்றும் புனே பிரிவுகளும் அடங்கும்; இன்றைய குஜராத் மாநிலத்தின் அகமதாபாத், ஆனந்த், பருச், காந்திநகர், கெடா, பஞ்சமஹால் மற்றும் சூரத் மாவட்டங்கள்; இன்றைய கர்நாடக மாநிலத்தின் பாகல்கோட், பெலகாவி, பிஜாப்பூர், தார்வாட், கடாக் மற்றும் உத்தர கன்னட மாவட்டங்கள்; சிந்து மாகாணத்தில் தற்போதைய காலத்தின் பாக்கித்தான் ; ஏடன் காலனி (இன்றைய யேமனின் ஒரு பகுதி ), மற்றும் குரியா முரியா தீவுகள் (இன்றைய ஓமானின் ஒரு பகுதி ) ஆகிய பகுதிகள் அடங்கும்.\n\nSection::::தோற்றுவாய்கள்.\nமுகலாய பேரரசர் ஜஹாங்கிரிடமிருந்து பெறப்பட்ட ஒரு சாசனத்தால் பாதுகாக்கப்பட்ட கிழக்கிந்திய கம்பெனி ஒரு தொழிற்சாலையை நிறுவியபோது, வெஸ்டர்ன் பிரசிடென்சி என அழைக்கப்படும் முதல் ஆங்கிலக் குடியேற்றம் 1618 ஆம் ஆண்டில் இன்றைய குஜராத்தில் உள்ள சூரத்தில் தொடங்கப்பட்டது. 1626 ஆம் ஆண்டில் டச்சு மற்றும் ஆங்கிலேயர்கள் கடலோர கொங்கன் பிராந்தியத்தில் உள்ள மும்பைத் தீவை போர்த்துக்கலிடம் இருந்து கைப்பற்றுவதற்கான ஒரு முயற்சியை மேற்கொண்டனர், மேலும் 1653 ஆம் ஆண்டில் போர்த்துகீசியரிடமிருந்து வாங்குவதற்கு முன்மொழியப்பட்டது. 1661 ஆம் ஆண்டில், இரண்டாம் சார்லஸ் மன்னருடன் திருமணம் செய்துகொண்டபோது , பிராகன்சாவின் \"சிசு\" கேதரின் வரதட்சணையின் ஒரு பகுதியாக பம்பாய் இங்கிலாந்து இராச்சியத்திற்கு ஒப்படைக்கப்பட்டது.\n\nSection::::பிராந்திய விரிவாக்கம்.\n18 ஆம் நூற்றாண்டின் போது, இந்து மராத்தா பேரரசு வேகமாக விரிவடைந்து, கொங்கன் மற்றும் கிழக்கு குஜராத்தின் பெரும்பகுதி சிதைந்த முகலாய சாம்ராஜ்யத்திலிருந்து உரிமை கோரியது . மேற்கு குஜராத்தில், கத்தியாவார் மற்றும் கட்ச் உட்பட, முகலாய கட்டுப்பாட்டை தளர்த்துவது பல உள்ளூர் ஆட்சியாளர்களை கிட்டத்தட்ட சுதந்திர மாநிலங்களை உருவாக்க அனுமதித்தது. பிரிட்டிஷ் மற்றும் இடையே முதல் மோதல் மராட்டியர்கள் இருந்தது முதல் ஆங்கில-மராட்டியப் போர் 1774 இல் தொடங்கி 1782 விளைவாக Salbai உடன்படிக்கை இதன் மூலம் தீவில், சால்செட் போது, பம்பாய் தீவு அருகில், பிரிட்டிஷ் கட்டுப்பாட்டின் கீழ் கொண்டு வந்தனர் பாருச்சில் இருந்தது மராட்டிய ஆட்சியாளர் சிந்தியாவுக்கு வழங்கப்பட்டது . ஆங்கிலேயர்கள் 1800 இல் சூரத்தை இணைத்தனர். பிரிட்டிஷ் பிரதேசத்தில் விரிவடைந்தது இரண்டாம் ஆங்கில-மராட்டியப் போர் 1803 இல் முடிவுக்கு வந்தது. கிழக்கிந்திய கம்பெனி பருச், கைரா போன்ற மாவட்டங்களைப் பெற்றது, பரோடாவின் மராத்தா கெய்க்வாட் ஆட்சியாளர்கள் பிரிட்டிஷ் இறையாண்மையை ஒப்புக் கொண்டனர்.\n\nSection::::விக்டோரியன் சகாப்தம்.\n1859 ஆம் ஆண்டில், விக்டோரியா மகாராணி வெளியிட்ட குயின்சு பிரகடனத்தின் விதிமுறைகளின் கீழ், மும்பை மாகாணம், பிரித்தானிய இந்தியாவின் மற்ற பகுதிகளுடன் பிரித்தன் மகுடத்தின் நேரடி ஆட்சியின் கீழ் வந்தது.\n\nஅரசியால் நியமிக்கப்பட்ட முதல் ஆளுநராக ஹென்றி பார்ட்ல் ஃப்ரீர் (1862-1867) இருந்தார். ஆளுநர் கவுன்சில் இந்திய கவுன்சில் சட்டம் 1861, இந்திய கவுன்சில் சட்டம் 1892, இந்திய கவுன்சில் சட்டம் 1909, இந்திய அரசு சட்டம் 1919 மற்றும் இந்திய அரசு சட்டம் 1935 ஆகியவற்றின் கீழ் சீர்திருத்தப்பட்டு விரிவாக்கப்பட்டது.\n\nSection::::மக்கள் தொகை.\nமும்பை மாகாணம் ஒரு பெரிய மற்றும் மாறுபட்ட மக்கள்தொகையைக் கொண்டிருந்தது. 1901 ஆம் ஆண்டு மக்கள்தொகை கணக்கெடுப்பின்பம மொத்தம் 25,468,209 என வழங்கியது. மதம் சார்ந்த மக்கள் தொகை 19.916.438 இந்து மதம், 4.567.295 முஸ்லீம், 535.950 ஜெயின், 78.552 செளராட்டிரியம் மற்றும் சுமார் 200,000 கிரித்துவர் இருந்தனர். கணிசமான எண்ணிக்கையிலான பென் இஸ்ரேல் மற்றும் பிற யூதர்களும் இருக்கின்றனர்.\n\nSection::::நிர்வாகம்.\nமாகாணம் நான்கு ஆணையங்களாகவும் மற்றும் இருபத்தி நான்கு மாவட்டங்களாக மும்பை நகரத்தை தலைநகராகக் கொண்டு பிரித்தது. சிந்து, வடக்கு அல்லது குஜராத், மத்திய அல்லது தக்காணம் மற்றும் தெற்கு அல்லது கர்நாடகம் என நான்கு பிரிவுகளைக் கொண்டிருந்தது.\n\nSection::::ராணுவம்.\nகிழக்கிந்திய கம்பெனி மும்பை, வங்காளம் மற்றும் சென்னைஆகிய ஒவ்வொரு மாகாாணத்திலும் படைகளை நிறுவியது. மும்பை இராணுவம் பல காலாட்படை படைப்பிரிவுகள், சப்பர் மற்றும் சுரங்கப் பிரிவுகள் மற்றும் ஒழுங்கற்ற குதிரைப்படைகளைக் கொண்டிருந்தது. இவற்றில் பல இன்றும் இந்திய ராணுவத்தில் உள்ளன ; மகார் படைப்்பிரிவு, மராத்தா காலாட்படை போன்றவை, காலாட்படையில், மும்பை சப்பர்கள் பொறியாளர்களாகவும், பூனா ஹார்ஸ் குதிரைப்படைக்கும் உள்ளன.\n\nSection::::வேளாண்மை.\nமும்பை மாகாணம் பெருமளவு கிராமப்புறங்கள் . எனவே பெரும்பான்மையான மக்கள் விவசாயத்தில் ஈடுபட்டனர். பிரதான பயிர்கள் சோளம் ( \"ஜோவர்\" ), மற்றும் தக்காணம் மற்றும் கண்தேசில் கம்பு ( \"பஜ்ரா\" ). கொங்கனின் பிரதான தயாரிப்பு அரிசி. கோதுமை, பொதுவாக மாகாணத்தின் வடக்கு பகுதியில் வளர்க்கப்படுகிறது, ஆனால் குறிப்பாக சிந்து மற்றும் குஜராத்தில், கராச்சியிலிருந்து பெரிய அளவிலும், மும்பையிலிருந்து ஒரு சிறிய அளவிலும் ஐரோப்பாவிற்கு ஏற்றுமதி செய்யப்பட்டது. பார்லி முக்கியமாக மாாகாணத்தின் வடக்கு பகுதிகளில் வளர்க்கப்பட்டது. கோலிஸ், பில்ஸ், வராலிஸ் மற்றும் பிற மலைவாழ் மக்களுக்கு கேழ்வரகு ( \"நச்சானி\" ) மற்றும் கருவரகு உணவு வழங்கின. இன் பருப்பு ஆகியவை மிக முக்கியமானவை கொண்டைக்கடலை , துவரை ,\"நிலக்கடலை\" மற்றும் உளுந்து முதன்மை எண்ணெய் வித்துக்கள் எள் கடுகு, ஆமணக்கு, குங்குமப்பூ மற்றும் ஆளி விதை . இழைகளில் மிக முக்கியமானவை பருத்தி, டெக்கான் சணல் போன்றப் பொருட்கள் மும்பை மாகாணத்தை மேம்படுத்தியது. இதர பயிர்கள்: கரும்பு, உருளைக்கிழங்கு, மஞ்சள் மற்றும் புகையிலை ஆகியவைகளும் வளர்க்கப்படுகிறது.\n\nSection::::தொழில்.\nமும்பை மாகாணத்தின் முக்கிய தொழில்கள் பருத்தி ஆலை ஆலைகள் ஆகும். 19 ஆம் நூற்றாண்டின் பிற்பகுதியில் மும்பை, அகமதாபாத் மற்றும் காந்தேேசுவில் நீராவி ஆலைகள் முளைத்தன. 1905 ஆம் ஆண்டில் இம்மாகாணத்தில் 432 தொழிற்சாலைகள் இருந்தன, அவைகள் அதிக எண்ணிக்கையிலான பருத்தி தயாரிப்பில் ஈடுபட்டுள்ளன. இந்தத் தொழில் மும்பையின் மையமாக உள்ளது, கிட்டத்தட்ட மூன்றில் இரண்டு பங்கு ஆலைகள் உள்ளன. 1891-1901 தசாப்தத்தில் ஆலைத் தொழில் பரவலான பிளேக் மற்றும் பஞ்சம் காரணமாக தொய்வடைந்தது. ஆனால் அதே சமயம் ஒட்டுமொத்தமாக வர்த்தகத்தின் குறிப்பிடத்தக்க விரிவாக்கம் மற்றும் உற்பத்தி செய்யப்பட்ட பொருட்களின் பெரும் முன்னேற்றம் ஏற்பட்டது. 1901 இல் ஆலைகளில் பணி புரிய 178,000 கைத்தறி நெசவாளர்கள் மாகாணத்தில் இருந்தனர், அவர்கள் துணியில் நெய்யப்பட்ட வடிவமைப்புகளை கையாளுவதில் இன்றும் திறமை கொண்டுள்ளனர்.\n\nஅச்சிடப்பட்ட அல்லது நெய்த வடிவமைப்புகளால் அலங்கரிக்கப்பட்ட பட்டுப் பொருள் அகமதாபாத், சூரத், யியோலா, நாசிக், தானா மற்றும் மும்பையில் தயாரிக்கப்பட்டன; ஐரோப்பிய பொருட்களின் வருகையினால் 20 ஆம் நூற்றாண்டின் ஆரம்பத்தில் பட்டுத் தொழில் வீழ்ச்சியடைந்தது. தங்கம் மற்றும் வெள்ளி ஆபரணங்களில் சேமிப்புகளை முதலீடு செய்யும் வழக்கம் பல பொற்கொல்லர்களுக்கு வேலைவாய்ப்பைக் கொடுத்தது: தங்கம் வழக்கமாக வாடிக்கையாளரால் வழங்கப்பட்டது, மற்றும் பொற்கொல்லர் தனது உழைப்புக்கு ஊதியம் வசூலித்துக் கொண்டார். அகமதாபாத் மற்றும் சூரத் ஆகியவை செதுக்கப்பட்ட மரவேலைகளுக்கு பிரபலமானவை. அகமதாபாத்தில் உள்ள பல வீடுகள் விரிவான மரச் செதுக்கல்களால் கட்டப்பட்டிருக்கின்றன, மேலும் சிறந்த எடுத்துக்காட்டுகள் பரூச், பரோடா, சூரத், நாசிக் மற்றும் யியோலாவில் உள்ளன . அகமதாபாத்தில் உள்ள காரகோடா மற்றும் உடு ஆகிய இடங்களில் அரசு சார்பில் உப்பு அதிக அளவில் தயாரிக்கப்பட்டது, மேலும் குஜராத் மற்றும் மத்திய இந்தியாவுக்கு ரயில் மூலம் ஏற்றுமதி செய்யப்பட்டது. புனே தாப்புரி என்ற இடத்தில் ஒரு மது ஆலை ஏற்பட்டது .\n\n1912 ஆம் ஆண்டில் தாதாசாகேப் பால்கே தயாரித்த முதல் படம் \"ராஜா ஹரிச்சந்திரா\" முதன்முதலில் 3 ஆம் தேதி பகிரங்கமாகக் காட்டப்பட்டபோது, 1913 ஆம் ஆண்டு முதல் பம்பாயில் திரைப்பட தயாரிப்பு சகாப்தம் தொடங்கியதாகக் கூறப்படுகிறது.\n\n"}
{"id": "140345", "url": "https://ta.wikipedia.org/wiki?curid=140345", "title": "மூணுகட்டை", "text": "மூணுகட்டை\n\nமூணுகட்டை ஒரு சூது-விளையாட்டு. திருவிழாக் காலத்தில் மக்கள் பணம் கட்டி விளையாடுவர். இதில் பொதுவாக மக்களுக்கு ஏமாற்றமாகவே முடியும். \n\nSection::::ஆடும் முறை.\n6 கட்டங்கள் போடப்பட்ட அட்டையில் எண்களும் எண்ணைக் காட்டும் புள்ளிக்குறிகளும் வரையப்பட்டிருக்கும். மக்கள் தம் விருப்பம் போல எந்தக் கட்டத்தில் வேண்டுமானாலும் எவ்வளவு பணம் வேண்டுமானாலும் கட்டலாம். \n\nஆட்டம் காட்டுபவர் தாயக் கட்டையை உருட்டுவார். அதில் எந்த எண் விழுகிறதோ அந்த எண்-கட்டத்தில் கட்டப்பட்டிருக்கும் பணம் கட்டியவருக்கு இரு மடங்காகத் திருப்பித் தரப்படும். பிற கட்டங்களில் கட்டிய பணத்தை விளையாட்டுக் காட்டுபவர் சுருட்டிக்கொள்வார். இக்காலத்தால் இந்த விளையாட்டு தடை செய்யப்பட்டுள்ளது.\n\n\n"}
{"id": "140346", "url": "https://ta.wikipedia.org/wiki?curid=140346", "title": "சம்மக்கா சாரக்கா", "text": "சம்மக்கா சாரக்கா\n\nசம்மக்கா சாரக்கா என்பது ஆந்திராவின் தெலுங்கானாபிரதேசத்தில் பழங்குடியின பெண்களைக் காட்டுத் தெய்வங்களாகக் கருதி நடாத்தப்படும் காட்டுத் திருவிழா ஆகும். இது இரு ஆண்டுகளுக்கு ஒரு முறை நடைபெறும். சம்மக்கா சாரக்கா யாத்திரா எனவும் இது அழைக்கப்படும்.\n\nSection::::ஐதீகக் கதை.\nஆந்திராவின் மேடாரம் பகுதியில் வசித்த பழங்குடி மக்களிடம் காக்கத்தியா மன்னன் வரி கேட்டுத் துன்புறுத்தி வந்துள்ளான். வறட்சிக் காலமாகையால் மக்கள் வரிசெலுத்த முடியாது தமது பழங்குடியினத் தலைவனிடம் முறையிட்டுள்ளனர். தம் தலைவனின் ஆலோசனைப் படி வரி செலுத்துவதில்லை என முடிவு செய்தனர். மன்னனின் படையினர் மக்கள் மீது தாக்குதல் நடத்தின. இக்கடும் போரில் இருப்பக்கமும் இறப்புகள் நிகழ்ந்தன. பழங்குடியினத் தலைவனும் இறந்தான். தலைவனின் மகன் ஐம்பன்னாவும் போரில் ஈடுகொடுக்கமுடியாமல் ஏரியில் மூழ்கி இறந்தான். இதன் பின் தலைவரின் மனைவி சம்மக்காவும் அவரது மகள் சாரலம்மா எனப்படும் சாரக்காவும் போரைத் தொடர்ந்தனர்.இவர்களின் பலம் குறையவே காட்டுக்குள் சென்றுவிட்டனர். காட்டுக்குள் சென்றவர்கள் திரும்பி வரவே இல்லை. பல ஆண்டுகள் சென்ற பிறகு பழங்குடியினப் பெண்கள் காட்டுக்குள் சென்ற பொழுது அங்குள்ள மரம் மற்றும் புற்றுக்கு அருகில் குங்குமம் சிதறிக் கிடந்ததை அவதானித்தனர். இன்னும் சம்மக்கா சாரக்கா வனதேவதைகளாக வாழ்வதாகக் கருதிய பழங்குடியினரின் நம்பிக்கை விழாவாகக் கொண்டாடப்படுகின்றது.\n\nSection::::கொண்டாடப்படும் முறை.\nஇப்பயணம் வாரங்கல் மாவட்டத்தின் தத்வை மந்தலில் இருக்கின்ற மேடாரம் வனப்பகுதியில் இருந்து ஆரம்பமாகும். . நான்கு நாட்கள் நடைபெறும் இவ்விழாவில் பெருந்தொகையான பக்தர்கள் கலந்துகொள்வர். இவ்விழாவின் போது கோவில் வளாகத்திலுள்ள மரங்களுக்கு எடைக்கு எடை வெல்லத்தை வீசி எறிந்தால் நினைத்தது நிறைவேறும் என்பது ஐதீகம்.\n"}
{"id": "140347", "url": "https://ta.wikipedia.org/wiki?curid=140347", "title": "மொழி விளையாட்டு", "text": "மொழி விளையாட்டு\n\nமொழி-அறிவைப் பயன்படுத்தி விளையாடப்படும் பலவகையான விளையாட்டுகளை மொழிவிளையாட்டு என்கிறோம். இவற்றை மூன்று வகையாக்கிக் காணலாம். \nSection::::மதிமொழி விளையாட்டு.\nபொதுமக்கள் பேசும் மொழி பொதுமொழி. புலவர்கள் மதிநலத்தால் பேசும் மொழி மதிமொழி. மதிமொழியில் செதுமொழி, முதுமொழி, புதுமொழி என்னும் பாங்குகள் உண்டு. புலவர்கள் செந்தமிழில் இயற்றமிழில் எழுதும் பாடல்கள் செதுமொழி. பழம்புலவர்கள் மூதறிவால் எழுதிவைத்த பாடல்கள் முதுமொழி. புதிய புலவர்கள் திரிசொல்லும் கலந்து எழுதும் பாடல்கள் புதுமொழி. இப்படிக் கூடல் நகரில் மொழியை வளர்த்தனர். மொழியை விழாக் கொண்டாடி வளர்த்தனர், விளையாட்டாகப் பேணினர். இது சங்ககால விழாவிளையாட்டு. செதுமொழி நிலத்தில் முதுமொழி நீரைப் பாய்ச்சி, அறிவுப்புல நாவால் உழுது புதுமொழி விளைவிக்கும் தொழில்-விளையாட்டை அவர்கள் நடத்தி மகிழ்ந்தனர்.\n\nSection::::பிசிமொழி விளையாட்டு.\nபிசி என்பது விடுகதை. தொல்காற்றியம் இதனை இரண்டு வகைப்படுத்திக் காட்டுகிறது. \n\nஒருவர் விடுகதை சொல்வார். மற்றொருவர் அதனை விடுவிப்பார். அல்லது எதிர் விடுகதை சொல்லி, அவரவர் விடுகதையை அவரவரே விடுவித்துச் சமனாக்குவார்.\n\nSection::::பிணைமொழி விளையாட்டு.\nபுதிதாகப் பிணைத்து இட்டுக்கட்டிச் சொல்வது பிணைமொழி. இதனைத் தொல்காப்பியம் பண்ணத்தி எனக் குறிப்பிடுகிறது. \nSection::::நாப்பயிற்சி விளையாட்டு.\nநாவுக்கு உச்சரிப்புப் பயிற்சி தரும் விளையாட்டுகளைப் பேசுமொழி விளையாட்டாகக் கொள்ளலாம். இவற்றைச் சேர்ந்தாற்போல் திரும்பத் திரும்பச் சொல்ல வேண்டும். \n\nSection::::சொற்களஞ்சிய விளையாட்டு.\nகிடைவரிசையில் படித்தாலும், குத்து-வரிசையில் படித்தாலும் அதே சொற்கள் வருதல்.\n\nSection::::திருப்பிப் படி.\nதிருப்பிப் படிக்கும்போதும் அதே சொல் அல்லது தொடர் வருதல். இதனை மாலை-மாற்று எனச் சித்திரக்கவி கூறும்.\n\n"}
{"id": "140360", "url": "https://ta.wikipedia.org/wiki?curid=140360", "title": "சென்னை மாகாணம்", "text": "சென்னை மாகாணம்\n\nசென்னை மாகாணம் (\"Madras Presidency\") பிரித்தானிய இந்தியாவின் ஓரு நிருவாகப் பிரிவு. இது மெட்ராஸ் ராஜதானி, சென்னை ராஜதானி, மெட்ராஸ் மாகாணம் என்றும் அழைக்கப்பட்டது. இது தென்னிந்தியாவின் பெரும்பாலான பகுதிகளை உள்ளடக்கியிருந்தது. இன்றைய தமிழ்நாடு, கேரளத்தின் மலபார் பிரதேசம், இலட்சத்தீவுகள், ஆந்திரப் பிரதேசத்தின் ஆந்திரா மற்றும் ராயலசீமை பகுதிகள், கர்நாடகத்தின் பெல்லாரி, தட்சிண கன்னடா, உடுப்பி பகுதிகள் ஆகியவை இம்மாகாணத்தில் அடங்கியிருந்தன. இதன் கோடைக்காலத் தலைநகரம் உதகமண்டலம், குளிர்காலத் தலைநகரம் சென்னை.\n\nSection::::தோற்றம்.\nSection::::ஆங்கிலேயர் வரவுக்கு முன்னால்.\nகற்காலத்திலிருந்து இந்தியாவின் தென் பகுதியில் மக்கள் வாழ்ந்து வந்துள்ளனர். சென்னை மாகாணத்தின் பகுதிகளை முற்காலத்தில் சேரர், சோழர், பாண்டியர், பல்லவர், களப்பிரர், சாதவாகனர் போன்ற பல அரச வம்சங்கள் ஆண்டு வந்தன. 14-16ம் நூற்றாண்டுகளில் விஜயநகரப் பேரரசு இப்பகுதிகளை ஆண்டது. விஜயநகரத்தின் வீழ்ச்சிக்குப் பின்னர் முசுலிம் ஆட்சியாளர்களும், நாயக்க மன்னர்களும், பாளையக்காரர்களும், குறுநில மன்னர்களும் இதன் பல்வேறு பகுதிகளை ஆண்டு வந்தனர். 17 ஆம் நூற்றாண்டின் தொடக்கத்தில் ஐரோப்பியர்கள் வாணிபம் செய்வதற்காக இந்தியத் துணைக்கண்டத்தின் தெற்குப் பகுதிக்கு வந்தனர்.\n\nSection::::ஆரம்பகால ஆங்கிலேய வர்த்தக நிலையங்கள்.\nடிசம்பர் 31, 1600 இல் இங்கிலாந்தின் முதலாம் எலிசபெத் அரசி ஓர் ஆங்கிலேய வர்த்தகர் குழுமத்துக்கு பிரித்தானிய கிழக்கிந்திய நிறுவனம் என்னும் கூட்டுப் பங்கு நிறுவனத்தை உருவாக்க அனுமதி அளித்தார். இந்நிறுவனம் முதலாம் ஜேம்ஸ் மன்னரின் காலத்தில் இந்தியாவில் வர்த்தக நிலையங்களை அமைக்க முகலாயப் பேரரசர் ஜஹாங்கீரின் அனுமதியைப் பெற்றது. முதலில் இந்தியாவின் மேற்கு மற்றும் கிழக்குக் கடற்கரைகளில் வர்த்தக நிலையங்கள் தொடங்கப்பட்டன. பின்னர் முக்கிய வர்த்தகப் பொருளான பருத்திக்குப் பற்றாக்குறை ஏற்பட்டதாலும் கோல்கொண்டா சுல்தானின் அதிகாரிகள் காலனிய வர்த்தகர்களுக்குத் தொல்லை தந்து வந்ததாலும் கிழக்குக் கடற்கரையில் மச்சிலிப்பட்டணத்திலிருந்த வர்த்தக மையத்தை மேலும் தெற்கு நோக்கி நகர்த்த கிழக்கிந்திய நிறுவனத்தார் முடிவு செய்தனர். சந்திரகிரி அரசரிடம் பேச்சு வார்த்தை நடத்திய கிழக்கிந்தியக் கம்பனி நிருவாகி சர் பிரான்சிசு டே, மதராசப்பட்டினம் எனும் கிராமத்தருகே ஒரு வர்த்தக நிலையத்தை நிறுவ நிலஉரிமை பெற்றார். அந்நிலத்தில் புனித ஜார்ஜ் கோட்டை கட்டப்பட்டது. இங்கு எழுந்த குடியிருப்பை நிருவாகம் செய்ய ஓர் அமைப்பு உருவாக்கப்பட்டு ஆண்ட்ரூ கூகன் அதன் முதல் முகவரானார். இந்த அமைப்புகள் அனைத்தும் சாவகத்தி்ல் அமைந்திருந்த பாண்டம் மாகாணத்தின் கட்டுப்பாட்டில் இருந்தன. 1641 இல் மதராசப்பட்டினம் சோழமண்டலக் கடற்கரையில் கிழக்கிந்திய நிறுவனத்தின் தலைமையிடமாக மாறியிருந்தது.\n\nSection::::புனித ஜார்ஜ் கோட்டை முகமை.\nஆண்ட்ரூ கோகனைத் தொடர்ந்து முறையே பிரான்சிசு டே, தாமசு ஐவி, தாமசு கிரீன்ஹில் ஆகியோர் ஜார்ஜ் கோட்டை முகவர்களாகப் பணியாற்றினர். கிரீன்ஹில்லின் பதவிக்காலம் 1653 ஆம் ஆண்டில் முடிவடைந்த பின்னர் ஜார்ஜ் கோட்டை ஒரு மாகாணமாகத் தரமுயர்த்தப்பட்டது; பாண்டம் மாகாணத்தின் மேற்பார்வையிலிருந்து விலக்கப்பட்டது. அதன் புதிய தலைவராக ஆரோன் பேக்கர் பதவி வகித்தார். ஆனால் 1655 இல் மீண்டும் முகமையாக தரமிறக்கப்பட்டு சூரத் வர்த்தக நிலையத்தின் கட்டுப்பாட்டில் கொண்டுவரப்பட்டது. 1684 வரை இந்நிலை நீடித்தது. 1658 இல் ஜார்ஜ் கோட்டைக்கு அருகிலிருந்த திருவல்லிக்கேணி கிராமத்தை ஆங்கிலேயர் ஆக்கிரமித்தனர்.\n\nSection::::வரலாறு.\nSection::::விரிவாக்கம்.\n1684ம் ஆண்டு புனித ஜார்ஜ் கோட்டை மீண்டும் சென்னை மாகாணமாகத் தரமுயர்த்தப்பட்டது. வில்லியம் கிஃப்பர்ட் அதன் முதல் தலைவரானார். அப்போதிலிருந்து 19 ஆம் நூற்றாண்டின் தொடக்கம் வரை தொடர்ச்சியாக விரிவடைந்தது. முகலாயர்கள், மராட்டியர்கள், கோல்கொண்டா நவாபுகள், கர்நாடக நவாபுகள் ஆகியோரின் தாக்குதல்களைச் சமாளித்து இந்த விரிவாக்கம் நடைபெற்றது. செப்டம்பர் 1784 இல் கிழக்கிந்திய நிறுவனத்தின் கட்டுப்பாட்டில் இருந்த பகுதிகளின் நிருவாகத்தை ஒருங்கிணைக்க பிட்டின் இந்தியா சட்டம் (\"Pitt's India Act\") இயற்றப்பட்டது. இதன் மூலம் சென்னை மாகாணத்தின் தலைவர் கல்கத்தாவிலிருந்து செயல்பட்ட தலைமை ஆளுனரின் அதிகாரத்துக்கு உட்பட்டவரானார். செப்டம்பர் 1746 இல் புனித ஜார்ஜ் கோட்டை பிரெஞ்சுப் படைகளால் கைப்பற்றப்பட்டு மூன்றாண்டுகள் அவர்கள் கட்டுப்பாட்டில் இருந்தது. 1749 இல் ஐக்ஸ்-லா-ஷாப்பெல் ஒப்பந்ததின்படி மீண்டும் ஆங்கிலேயர் வசமானது.\n\nSection::::கம்பனி ஆட்சி.\n1774–1858 இல் சென்னை மாகாணம் கிழக்கிந்திய கம்பெனி ஆட்சியாளர்களால் நிருவாகம் செய்யப்பட்டது. 18 ஆம் நூற்றாண்டின் இறுதிப்பகுதியில் வெகுவாக விரிவடைந்தது. கிழக்கிந்திய நிறுவனம், திப்பு சுல்தான், பாளையக்காரர்கள், இலங்கை அரசர்கள் ஆகியோரிடன் போரிட்டு வென்று பெரும் பகுதிகளைச் சென்னை மாகாணத்துடன் இணைத்தது. (1797–1804 காலகட்டத்தில் மட்டும் இலங்கை சென்னை மாகாணத்தின் ஒரு பகுதியாக இருந்தது). ஆர்தர் வெல்லஸ்லி உருவாக்கிய துணையாட்சிக் கூட்டணிகள் மூலம் பல உள்ளூர் சமஸ்தானங்கள் சென்னை ஆளுனருக்குக் கட்டுப்பட்டன. விசாகப்பட்டினம் மற்றும் கஞ்சம் ஆகியவையே இறுதியாகச் சென்னை மாகாணத்துடன் இணைக்கப்பட்டப் பகுதிகள். இக்காலகட்டத்தில் கிழக்கிந்திய நிறுவனத்தின் ஆட்சிக்கு எதிராக இப்பகுதியில் சில கலகங்கள் நடந்தன. 1806 இல் நடைபெற்ற வேலூர் சிப்பாய் எழுச்சி அவற்றுள் முதன்மையானது.. இது முதல் விடுதலைப் போர் என்றும் கூறப்படுகின்றது. வேலுத்தம்பி, பள்ளியத்து அச்சன் ஆகியோரின் புரட்சிகளும் இரு பாளையக்காரர் போர்களும் இக்காலகட்டத்தில் நடைபெற்ற பிற குறிப்பிடத்தக்க கலகங்கள். ஆனால் 1857 இல் வட இந்தியாவில் தீவிரமாக நடைபெற்ற சிப்பாய்க் கிளர்ச்சியால் சென்னை மாகாணம் அதிகமாக பாதிக்கப்படவில்லை. இதுவும் இந்தியாவின் முதல் விடுதலைப்போர் என்று கூறப்படும் ஓர் எழுச்சி.\n\nஅவகாசியிலிக் கொள்கையின் படி, மைசூர் அரசர் மும்மடி கிருஷ்ணராஜ உடையாரின் நிருவாகத்தில் முறைகேடுகள் மலிந்துவிட்டன என்று காரணம் காட்டி 1831 இல் கிழக்கிந்திய நிறுவனம், மைசூர் அரசை சென்னை மாகாணத்துடன் இணைத்தது. ஆனால் 1881ம் ஆண்டு கிருஷ்ணராஜ உடையாரின் பேரன் சாம்ராஜ் உடையாரிடம் மைசூரின் ஆட்சியை மீண்டும் ஒப்படைக்கப்பட்டது. தஞ்சாவூர் மராத்திய இராச்சியத்தின் கடைசி அரசர் இரண்டாம் சிவாஜி 1855 ம் ஆண்டு ஆண் வாரிசின்றி இறந்ததை அடுத்து, தஞ்சாவூரும் சென்னை மாகாணத்துடன் இணைக்கப்பட்டது.\n\nSection::::விக்டோரியா காலம்.\n1858 இல் விக்டோரியா அரசியின் உத்தரவின் படி இந்தியாவில் கிழக்கிந்தியக் கம்பனியின் ஆட்சி முடிவுக்கு வந்தது. அதன் கட்டுப்பாட்டில் இருந்த பகுதிகள் பிரித்தானிய இந்தியா என்ற பெயரில் பிரித்தானிய அரசின் நேரடிக் கட்டுப்பாட்டில் வந்தன. ஹாரிஸ் பிரபு சென்னையின் முதல் ஆளுனராக பிரித்தானிய அரசால் நியமிக்கப்பட்டார். நாட்டின் நிருவாகத்தில் இந்தியர்களின் எண்ணிக்கையை அதிகரிக்கவும் அவர்களுக்கான கல்வி வாய்ப்புகளை அதிகரிக்கவும் நடவடிக்கைகள் எடுக்கப்பட்டன. இந்திய கவுன்சில் சட்டம், 1861 ஆளுனரின் நிருவாகக் குழுவுக்கு சட்டமியற்றும் உரிமைகளை அளித்தது.. 1892 மற்றும் 1909 ஆம் ஆண்டுகளில் இயற்றப்பட்ட கவுன்சில் சட்டங்கள் ஆளுனரின் நிருவாகக் குழுவை மேலும் விரிவுபடுத்தி புனரமைத்தன. வி. சடகோபச்சாருலு இக்குழுவின் முதல் இந்திய உறுப்பினராவார். கல்வியறிவு பெற்ற இந்தியர்கள் சட்டத்துறையில் ஆர்வத்துடன் ஈடுபட்டனர். 1877 இல் டி. முத்துசாமி ஐயர், சென்னை உயர் நீதிமன்றத்தின் முதல் இந்திய நீதிபதியாகப் பொறுப்பேற்றார். இதற்கு ஆங்கிலோ இந்திய ஊடகங்கள் கடும் எதிர்ப்பு தெரிவித்தன. அவரே சென்னை உயர்நீதிமன்றத்தின் முதல் இந்திய தலைமை நீதிபதியாகவும் பணியற்றினார் (1893 இல்). 1906 இல் சி. சங்கரன் நாயர், தலைமை வழக்குரைஞராக நியமிக்கப்பட்ட முதல் இந்தியரானார்.\n\nஇக்காலகட்டத்தில் பல சாலைகள், தொடருந்து இருப்புப் பாதைகள், அணைகள், கால்வாய்கள் போன்றவை சென்னை மாகாணத்தில் கட்டபட்டன. சென்னை மாகாணப் பெரும் பஞ்சம், 1876–78, இந்தியப் பஞ்சம், 1896–97 ஆகிய இரு பெரும் பஞ்சங்கள் இக்காலகட்டத்தில் சென்னை மாகாணத்தைப் பீடித்தன. பஞ்சத்தின் பாதிப்பால் 1871 இல் 3.12 கோடியாக இருந்த மாகாண மக்கள் தொகை 1881 இல் 3.08 கோடியாகக் குறைந்தது. இப்பஞ்சங்களும் செங்கல்பட்டு உழவர் வழக்கு (1881–83), சேலம் கலவர வழக்கு (1882) ஆகிய நிகழ்வுகளைக் காலனிய அரசு கையாண்ட முறையும் மாகாண மக்களிடையே கடும் அதிருப்தியை ஏற்படுத்தின.\n\nSection::::விடுதலை இயக்கத்தின் தொடக்க காலம்.\n19 ஆம் நூற்றாண்டின் இறுதி பகுதியில் சென்னை மாகாண மக்களிடைய தேசியவாதம் தலைதூக்கியது. இம்மாகாணத்தில் தொடங்கப்பட்ட முதல் அரசியல் அமைப்பு, 1852 இல் கசுலு லட்சுமிநரசு செட்டி என்பவர் தொடங்கிய சென்னை மக்கள் சங்கம் (\"Madras Native Association\") ஆகும். ஆனால் அவ்வமைப்பு நெடுநாட்கள் செயல்படவில்லை. இதனைத் தொடர்ந்து மே 16, 1884 இல் சென்னை மகாஜன சங்கம் தொடங்கப்பட்டது. இந்திய தேசியக் காங்கிரசின் முதல் மாநாடு மும்பையில் நடைபெற்ற போது (டிசம்பர் 1885) அதில் கலந்து கொண்ட 72 மாநாட்டு உறுப்பினர்களில் 22 பேர் சென்னை மாகாணத்தைச் சேர்ந்தவர்கள். அந்த 22 பேரில் பலர் சென்னை மகாஜன சங்கத்தின் உறுப்பினர்கள். காங்கிரசின் மூன்றவது மாநாடு டிசம்பர் 1887 இல் சென்னை நகரில் வெற்றிகரமாக நடைபெற்றது. மாகாணம் முழுவதிலிருந்தும் 362 பேர் இதில் கலந்து கொண்டனர். இதன் பின்னர் 1894, 1898, 1903, 1908, 1914 மற்றும் 1927 ஆகிய ஆண்டுகளிலும் காங்கிரசு மாநாடுகள் சென்னையில் நடைபெற்றன.\n\n1882 இல் எலனா பிளவாத்ஸ்கி மற்றும் ஹென்றி ஆல்காட் ஆகியோர் பிரம்மஞான சபையின் தலைமையகத்தை அடையாறுக்கு மாற்றினர். இந்த சபையின் முக்கிய புள்ளியான அன்னி பெசண்ட் 1916 இல் இந்திய ஹோம் ரூல் இயக்கத்தைத் தொடங்கினார். சென்னையிலிருந்து ஒருங்கிணைக்கப்பட்ட இந்த இயக்கத்துக்கு மாகாணம் முழுவதும் பெரும் ஆதரவு கிட்டியது. சென்னையிலிருந்து வெளியான தி இந்து, சுதேசமித்திரன், மாத்ருபூமி போன்ற தேசியவாத இதழ்கள் இந்திய விடுதலைப் போராட்டத்தை ஆதரித்தன. திரு. வி.காவும், பி. பி. வாடியாவும் இணைந்து இந்தியாவின் முதல் தொழிலாளர் சங்கத்தை 1918 ஆம் ஆண்டு சென்னையில் நிறுவினர்.\n\nSection::::இரட்டை ஆட்சி (1920–37).\nஇந்திய அரசுச் சட்டம், 1919 இன் விளைவாக 1920 ஆம் ஆண்டு சென்னை மாகாணத்தில் இரட்டை ஆட்சி முறை உருவாக்கப்பட்டு முதன்முறையாக நேரடித் தேர்தல் நடைபெற்றது. இவ்வாட்சிமுறையில் மக்களால் தேர்ந்தெடுக்கப்பட்ட அரசுகளும் ஆளுனரின் நிருவாகக் குழுவும் இணைந்து மாகாணத்தை நிருவகித்தன. பிராமணரல்லாதோரின் முன்னேற்றத்துக்காகக் குரல் கொடுக்கத் தொடங்கப்பட்ட நீதிக்கட்சி முதல் தேர்தலில் வெற்றி பெற்று அரசமைத்தது. அ. சுப்பராயலு ரெட்டியார் சென்னை மாகாணத்தின் முதல் முதல்வரானார். ஆனால் உடல்நலக் குறைப்பாடு காரணமாக விரைவில் பதவி விலகினார். அவரைத் தொடர்ந்து பனகல் அரசர் முதல்வரானார். அவரது ஆட்சியில் அரசுப்பணிகளில் வகுப்புவாரி பிரதிநிதித்துவம் அளிக்க முதல் அரசாணை (# 613) வெளியிடப்பட்டது. இது தான் இந்தியாவில் இட ஒதுக்கீடு பற்றிய முதல் அரசு நடவடிக்கையாகும். இரண்டாம் மாகாணத் தேர்தலிலும் நீதிக்கட்சி வெற்றி பெற்றது. ஆனால் உட்கட்சிப் பூசல் காரணமாக விரைவில் பிளவடைந்தது. 1926 தேர்தலில் நீதிக்கட்சி தோற்கடிக்கப்பட்டது. பெரும்பான்மை இடங்களை வென்ற சுயாட்சிக் கட்சி அரசமைக்க மறுத்து விட்டதால், ஆளுனர் ஜார்ஜ் கோஷன், ப. சுப்பராயன் தலைமையிலான சுயேச்சைகளின் அரசை உருவாக்கினார். 1930 தேர்தலில் மீண்டும் நீதிக்கட்சி வெற்றி பெற்று பி. முனுசாமி நாயுடு முதல்வரானார். உட்கட்சிப் பூசல் காரணமாக நவம்பர் 1932 இல் அவர் பதவியிறக்கம் செய்யப்பட்டார்; அவருக்கு பதில் பொபிலி அரசர் முதல்வரானார். இந்திய அரசுச் சட்டம், 1935 இன் படி இரட்டை ஆட்சி முறை ஒழிக்கப்பட்டு மாநில சுயாட்சி முறை அறிமுகப்படுத்தப்பட்டது. 1937 தேர்தலில் நீதிக்கட்சி தோல்வியடைந்து இந்திய தேசிய காங்கிரசு ஆட்சியைக் கைப்பற்றியது.\n\n1920களிலும் 30களிலும் சென்னை மாகாணத்தில் பிராமண எதிர்ப்பு இயக்கம் உருவாகி வலுவடைந்தது. மாகாண காங்கிரசுக் கட்சியில் பார்ப்பனர்கள் ஆதிக்கம் செலுத்துவதை விரும்பாமல் காங்கிரசிலிருந்து வெளியேறிய பெரியார் ஈ. வே. ராமசாமி இதனைத் தொடங்கினார். பார்ப்பனர்கள், இந்து சமயம், சாதிப் பாகுபாடுகள், மூட நம்பிக்கைகள் ஆகியவற்றை தமது எழுத்துகளால் சாடினார்.\n\nSection::::பிரித்தானிய ஆட்சியின் இறுதி நாட்கள்.\n1937 சட்டமன்றத் தேர்தலில் காங்கிரசுக் கட்சி வெற்றி பெற்று சக்ரவர்த்தி ராஜகோபாலச்சாரி சென்னை மாகாண முதல்வரானார். தாழ்த்தப்பட்ட மக்கள் இந்துக் கோயில்களில் நுழைந்து வழிபடும் வகையில் ஆலய நுழைவுச் சட்டத்தை இயற்றினார். மதுவிலக்கு, விற்பனை வரி ஆகியவற்றையும் சென்னை மாகாணத்தில் அறிமுகப்படுத்தினார். இந்தி மொழியைச் சென்னை மாகாணப் பள்ளிகளில் கட்டாயப் பாடமாக்கினார். இக்கொள்கைக்கு மாகாண மக்களிடையே பரவலான எதிர்ப்பு இருந்தது; இதனை எதிர்த்து போராட்டங்கள் நடைபெற்றன. அவற்றைப் பெரியாரின் பகுத்தறிவு இயக்கமும், அ. தா. பன்னீர்செல்வத்தின் தலைமையில் நீதிக்கட்சியும் இப்போராட்டங்களை முன்னெடுத்துச் சென்றன. போராட்டங்களில் ஈடுபட்ட 1,200 ஆண்களும், பெண்களும், குழந்தைகளும் சிறையிலடைக்கப்பட்டனர். தாளமுத்து, நடராசன் எனும் இரு போராட்டக்காரர்கள் மரணமடைந்தனர். 1939ம் ஆண்டு இந்தியா முழுவதும் பதவியிலிருந்த காங்கிரசு அமைச்சரவைகள் பதவி விலகின. இந்தியர்களைக் கலந்தாலோசிக்காமல் இரண்டாம் உலகப் போரில் இந்தியாவைக் காலனிய அரசு ஈடுபடுத்தியது இம்முடிவுக்குக் காரணமாக இருந்தது. இதன் பின்னர் சென்னை மாகாணம், சென்னை ஆளுனரால் நேரடியாக நிருவாகம் செய்யப்பட்டது. பெப்ரவரி 21, 1940 இல் ஆளுனர் கட்டாய இந்தி அரசாணையை நீக்கினார்.\n\nகாங்கிரசின் பெரும்பான்மையான தலைவர்கள் 1942 இல் தீவிரமாக நடைபெற்ற வெள்ளையனே வெளியேறு போராட்டத்தில் பங்கேற்றுச் சிறை சென்றனர். 1944 இல் நீதிக்கட்சி பெரியாரின் கட்டுப்பாட்டில் வந்தது. திராவிடர் கழகம் என அதன் பெயரை மாற்றிய பெரியார், தேர்தல் அரசியல் ஈடுபாட்டிலிருந்து அதை விலக்கிக் கொண்டார். இரண்டாம் உலகப் போருக்குப் பின்னர் மீண்டும் காங்கிரசு தேர்தல்களில் போட்டியிட்டது. 1946 தேர்தலில் எளிதில் வெற்றியடைந்து ஆட்சியமைத்தது. த. பிரகாசம் 11 மாதங்கள் சென்னை மாகாணத்தின் முதல்வராக இருந்தார். அவருக்குப் பின்னர் ஓமந்தூர் ராமசாமி ரெட்டியார் முதல்வரானார். இந்தியா ஆகஸ்ட் 15, 1947 இல் விடுதலையடைந்தது. சென்னை மாகாணம் சென்னை மாநிலம் என்று பெயர் மாற்றம் பெற்றது. ஜனவரி 26, 1950 இல் இந்தியா குடியரசான பின்னர் குடியரசின் மாநிலங்களில் ஒன்றாக மாறியது.\n\nSection::::மக்கள் தொகையியல்.\n1822 இல் சென்னை மாகாணத்தில் முதல் மக்கள் தொகை கணக்கெடுப்பு நடத்தப்பட்டது. அதில் மாகாணத்தின் மக்கள் தொகை 13,476,923 எனக் கணக்கிடப்பட்டது. 1836–37 இல் நடைபெற்ற இரண்டாவது கணக்கெடுப்பில் மக்கள் தொகை 13,967,395 ஆக உயர்ந்திருந்தது. 1851 இல் ஐந்தாண்டுகளுக்கு ஒரு முறை மக்கள் தொகைக் கணக்கெடுப்பு நடத்தும் வழக்கம் ஆரம்பமானது. 1851–52 இல் நடைபெற்ற முதல் ஐந்தாண்டு மக்கள் தொகைக் கணக்கெடுப்பில் மக்கள் எண்ணிக்கை 22,031,697 ஆக இருந்தது. அடுத்த கணக்கெடுப்புகள் 1856–57, 1861–62 மற்றும் 1866–67 இல் நடைபெற்றன. மக்கள் தொகை, 1861–62 இல் 22,857,855 ஆகவும் 1866–67 இல் 24,656,509 ஆகவும் உயர்ந்திருந்தது.\n\nபிரித்தானிய இந்தியாவில் முதல் ஒருங்கிணைக்கப்பட்ட மக்கள் தொகை கணக்கெடுப்பு 1871 இல் நடைபெற்றது. அதன்படி சென்னை மாகாண மக்கள் தொகை 31,220,973. இதன் பின்னர் பத்தாண்டுகளுக்கு ஒரு முறை மக்கள் தொகைக் கணக்கெடுப்பு நடைபெற்றது. பிரித்தானிய இந்தியாவில் இறுதியாக நடைபெற்ற கணக்கெடுப்பின்படி (1941) சென்னை மாகாண மக்கள் தொகை 49,341,810.\n\nSection::::மொழிகள்.\nசென்னை மாகாணத்தில் தமிழ், தெலுங்கு, மலையாளம், கன்னடம், ஒடியா, துளு, ஆங்கிலம் போன்ற மொழிகள் அதிக அளவில் பேசப்பட்டன. மாகாணத்தின் தென் மாவட்டங்களில் (சென்னை நகருக்கு வடக்கில் சில மைல்களில் தொடங்கி தெற்கில் கன்னியாகுமரி வரையும் மேற்கில் நீலகிரி / மேற்குத் தொடர்ச்சி மலைத் தொடர் வரையிலுமான பகுதி) தமிழ் பேசப்பட்டது. சென்னை நகருக்கு வடக்கிலும், பெல்லாரி, அனந்தபூர் மாவட்டங்களுக்குக் கிழக்கில் இருந்த பகுதிகளிலும் தெலுங்கு பேசப்பட்டது. தெற்கு கனரா மாவட்டம், பெல்லாரி மற்றும் அனந்தபூர் மாவட்டங்களின் மேற்கு பகுதிகள் மற்றும் மலபார் மாவட்டத்தின் சில பகுதிகளில் கன்னடம் பேசப்பட்டது. மலபார் மற்றும் தெற்கு கனரா மாவட்டம், திருவிதாங்கூர் மற்றும் கொச்சி சமஸ்தானங்கள் ஆகிய பகுதிகளில் மலையாளம் பேசப்பட்டது. தெற்கு கனரா மாவட்டத்தில் மட்டும் துளு பேசப்பட்டது.. கஞ்சாம் மாவட்டத்திலும் விசாகப்பட்டினம் மாவட்டத்தின் சில பகுதிகளிலும் ஒடியா பேசப்பட்டது. ஆங்கிலோ இந்தியர்களும், ஆசிய-ஐரோப்பிய கலப்பின மக்களும் ஆங்கிலம் பேசினர். ஆங்கிலமே மாகாணத்தின் இணைப்பு மொழியாகவும் பிரித்தானிய இந்தியாவின் அலுவல் மொழியாகவும் விளங்கியது. அரசின் நிருவாகச் செயல்பாடுகளும் நீதிமன்ற வழக்குகளும் ஆங்கிலத்தில் நடைபெற்றன.\n\n1871 கணக்கெடுப்பின் படி மாகாணத்தில் 14,715,000 தமிழ் பேசுவோர், 11,610,000 தெலுங்கு பேசுவோர், 2,324,000 மலையாளம் பேசுவோர், 1,699,000 கன்னடம் பேசுவோர், 640,000 ஒடியா பேசுவோர் மற்றும் 29,400 துளு பேசுவோர் இருந்தனர். 1901 கணக்கெடுப்பின் படி மாகாணத்தில் 15,182,957 தமிழ் பேசுவோர், 14,276,509 தெலுங்கு பேசுவோர், 2,861,297 மலையாளம் பேசுவோர், 1,518,579 கன்னடம் பேசுவோர், 1,809,314 ஒடியா பேசுவோ, 880,145 இந்துஸ்தானி பேசுவோர் இருந்தனர். இம்மொழிகளைத் தவிர 1,680,635 பேர் வேறு மொழிகளைப் பேசி வந்தனர். இந்தியா விடுதலை அடையும் தருவாயில் சென்னை மாகாண மக்களில் 78% பேர் தமிழ் அல்லது தெலுங்கு பேசுபவர்களாக இருந்தனர். எஞ்சியிருந்தோர் கன்னடம், மலையாளம், துளு போன்ற மொழிகளைப் பேசி வந்தனர்.\n\nSection::::சமயங்கள்.\n1901 இல் சென்னை மாகாணத்தில் 37,026,471 இந்துக்கள், 2,732,931 முசுலிம்கள் மற்றும் 1,934,480 கிறித்தவர்கள் இருந்தனர். 1947 இல் இந்தியா விடுதலை அடையும் தருவாயில் சென்னை மாகாணத்தில் 49,799,822 இந்துக்கள், 3,896,452 முசுலிம்கள் மற்றும் 2,047,478 கிறித்தவர்கள் இருந்ததாக கணிக்கப்பட்டிருந்து. இந்து சமயம் மாகாணத்தின் தனிப்பெரும் சமயமாக இருந்தது. மக்களில் 88% பேர் இந்துக்களாக இருந்தனர். சைவர்கள், வைணவர்கள் மற்றும் லிங்காயத்துகள் இந்துக்களிடையே இருந்த முக்கிய உட்பிரிவுகள். பிராமணரிடையே சுமார்த்த வழிபாடு பிரபலமாக இருந்தது. நாட்டுப்புற மக்களிடையே சிறுதெய்வ வழிபாடு பரவலாக இருந்தது. காஞ்சி, சிருங்கேரி, அகோபிலம், திருப்பனந்தாள், தருமபுரம், திருவாவடுதுறை போன்ற பல இடங்களிலிருந்த மடங்கள் இந்து சமய மையங்களாக விளங்கின. தஞ்சைப் பிரகதீசுவரர் கோயில், திருப்பதி வேங்கடாசலபதி கோயில், மதுரை மீனாட்சியம்மன் கோவில், திருவரங்கம் அரங்கநாத சுவாமி கோயில், உடுப்பி கிருஷ்ணர் கோயில், திருவிதாங்கூர் பத்மநாப சுவாமி கோவில் ஆகியவை புகழ்பெற்ற கோயில்களாக விளங்கின.\n\nவர்த்தகம் செய்ய வந்த அரபு வர்த்தகர்களால் தென்னிந்தியாவில் இசுலாம் அறிமுகம் செய்யப்பட்டது. 14ம் நூற்றாண்டில் மாலிக் கஃபூரின் படையெடுப்புக்குப் பின்னர் பலர் இசுலாத்திற்கு மாறினர். நாகூர் சென்னை மாகாண இசுலாமியரின் முக்கிய வழிபாட்டுத் தலமாக இருந்தது. இந்தியாவிலேயே மிகப் பழைமையான கிறித்தவ சமூகங்கள் சென்னை மாகாணத்தில் இருந்தன. புனித தோமாவால் மலபார் கடற்கரையில் கிபி 52 இல் நிறுவப்பட்டதாகக் கருதப்படும் சிரிய திருச்சபையின் பிரிவுகள் இவற்றில் அடங்கும். திருநெல்வேலி மற்றும் மலபார் மாவட்டங்களில் கிறித்தவர்கள் அதிக எண்ணிக்கையில் வாழ்ந்து வந்தனர். திருவிதாங்கூர் சமஸ்தானத்தின் மக்கள் தொகையில் காற்பகுதிக்குப் மேல் கிறித்தவர்கள். நீலகிரி, பழனி, கஞ்சாம் பகுதிகளில் வாழ்ந்த தோடர், படகர், கொடவர், கோடர், யெருகலர், கோண்டுகள் போன்ற மலைவாழ் பழங்குடிகளும் இந்துக்களாகக் கருதப்பட்டனர். 20 ஆம் நூற்றாண்டின் முற்பகுதி வரை பறையர், சக்கிலியர், புலையர், மடிகா மற்றும் ஈழவர் போன்ற சாதியினர் தீண்டத்தகாதவர்களாகக் கருதப்பட்டு வந்தனர். கோயில்களில் நுழைந்து வழிபடும் உரிமையும் அவர்களுக்கு மறுக்கப்பட்டிருந்தது. இந்திய பெண்களுக்கு உரிமையளிப்பு, சமூக அவலங்களை ஒழித்தல் போன்ற சமூக சீர்திருத்தங்களுடன் தீண்டாமையும் மெல்ல ஒழிக்கப்பட்டது. பொபிலி அரசரின் மாகாண அரசு (1932–36) தீண்டத்தகாதோர் எனப்பட்டவர்களைக் கோயில் அறங்காவலக் குழுக்களுக்கு நியமனம் செய்தது. 1939 இல் ராஜாஜியின் காங்கிரசு அரசு அவர்கள் கோயில்களுக்குள் நுழைந்து வழிபடலாம் என சட்டமியற்றியது. 1937 இல் திருவிதாங்கூர் அரசர் சித்திர திருநாள் தனது திவான் சி. பி. ராமசுவாமி ஐயரின் அறிவுரையின்படி இதே போன்ற ஒரு கோயில் நுழைவு சட்டத்தை இயற்றினார். 1920களில் பனகல் அரசரின் நீதிக்கட்சி அரசு இந்து அறநிலைச் சட்டத்தை இயற்றியது. இதன் மூலம் அரசின் கட்டுப்பாட்டில் செயல்பட்ட அறங்காவலர் குழுக்கள் இந்துக் கோயில்களை நிருவாகம் செய்யத் தொடங்கின.\n\nSection::::நிருவாகம்.\n1784 ல் இயற்றப்பட்ட பிட்டின் இந்தியா சட்டம், மாகாண ஆளுனருக்குத் துணை புரிய சட்டமியற்றும் அதிகாரம் படைத்த ஒரு நிருவாகக் குழுவை உருவாக்கியது. தொடக்கத்தில் இக்குழு நான்கு பேர் கொண்டதாக இருந்தது. அதில் இரு இந்தியக் குடிமைப் பணி உறுப்பினர்களும் ஒரு குறிப்பிடத்தக்க இந்தியரும், சென்னைப் படையின் முதற்பெரும் தளபதியும் அடங்குவர். 1895 இல் சென்னைப் படை கலைக்கப்பட்டதால் நிருவாகக் குழு உறுப்பினர் எண்ணிக்கை மூன்றாகக் குறைந்தது. இந்திய அரசுச் சட்டம், 1833 இக்குழுவுக்கு அளிக்கப்பட்டிருந்த சட்டமியற்றும் அதிகாரத்தை ரத்து செய்தது. ஆளுனருக்கு ஆலோசனை வழங்கும் ஒரு குழுவாக மட்டும் அது செயல்படத் தொடங்கியது இந்திய கவுன்சில் சட்டம், 1861 நீக்கப்பட்ட இந்த அதிகாரத்தை மீண்டும் நிருவாகக்குழுவுக்கு வழங்கியது. அடுத்த பல பத்தாண்டுகளில் பல முறை விரிவுபடுத்தப்பட்டது. 1920 இல் நேரடித் தேர்தல் மூலம் உறுப்பினர்கள் தேர்ந்தெடுக்கப்படும் சட்டமன்றம் ஒன்று உருவாக்கப்பட்டது. 1937 இல் சட்டமன்றம் மேலும் விரிவுபடுத்தப்பட்டு ஈரரங்க அவையாக மாறியது.\n\n1640 இல் கிழக்கிந்திய நிறுவனம் மதராசப்பட்டினம் கிராமத்தை வாங்கியதிலிருந்து சென்னை மாகாணத்தின் வரலாறு துவங்குகிறது. அடுத்து 1690 இல் புனித டேவிட் கோட்டை வாங்கப்பட்டது. 1763 இல் வாங்கப்பட்டச் செங்கல்பட்டு மாவட்டம் (அக்காலத்தில் செங்கல்பட்டு ஜாகிர் எனப்பட்டது) சென்னை மாகாணத்தின் முதல் மாவட்டமானது. 1792 இல் திப்பு சுல்தானுக்கும் கிழக்கிந்திய நிறுவனத்துக்குமிடையே ஏற்பட்ட சீரங்கப்பட்டினம் ஒப்பந்தத்தை அடுத்து மலபார், சேலம் மாவட்டங்கள் சென்னை மாகாணத்தின் கட்டுப்பாட்டில் வந்தன. 1799 இல் நான்காம் மைசூர்ப் போரில் திப்புவை வென்ற ஆங்கிலேயப் படைகள் கனரா, கோயமுத்தூர் மாவட்டங்களை சென்னை மாகாணத்துடன் இணைத்தன. 1799 இல் தஞ்சாவூர் மராட்டிய இராச்சியத்தின் பகுதிகள், சென்னை மாகாணத்தின் அங்கமாகின. 1800 இல் ஐதராபாத் நிசாம் ஆங்கிலேயருக்குக் கொடுத்த பகுதிகள் பெல்லாரி, கடப்பா மாவட்டங்களாக மாறின. 1801 இல், கர்நாடக அரசின் வீழ்ச்சிக்குப் பின் அதன் பகுதிகள் வட ஆற்காடு, தென் ஆற்காடு, நெல்லூர், திருச்சிராப்பள்ளி, மதுரை மற்றும் திருநெல்வேலி மாவட்டங்களாக சென்னை மாகாணத்தில் இணைக்கப்பட்டன. ஜூன் 1805-ஆகஸ்ட் 1808 காலகட்டத்தில் திருச்சி, தஞ்சாவூர் மாவட்டத்தின் உட்பகுதியாக இருந்தது. பின் தனி மாவட்டமாக மீண்டும் மாற்றப்பட்டது. 1823 இல் ராஜமுந்திரி, மச்சிலிப்பட்டினம், குண்டூர் மாவட்டங்கள் உருவாக்கப்பட்டன. 1859 இல் இம்மூன்று மாவட்டங்களும் கோதாவரி மற்றும் கிருஷ்ணா மாவட்டங்களாகப் மீளமைக்கப்பட்டன. 1925 இல் கோதாவரி மாவட்டம் கிழக்கு, மேற்கு கோதாவரி மாவட்டங்களாகப் பிரிக்கப்பட்டது. 1839 இல் குர்னூல் அரசு சென்னை மாகாணத்துடன் இணைக்கப்பட்டு தனி மாவட்டமானது. 1859 இல் கனரா மாவட்டம் நிருவாக இலகுக்காக தென் கனரா, வட கனரா என்று இரண்டாகப் பிரிக்கப்பட்டது. அவற்றில் வட கனரா மும்பை மாகாணத்துடன் 1862 இல் இணைக்கப்பட்டது. 1860களில் சென்னை மாவட்டமும் செங்கல்பட்டு மாவட்டமும் ஒன்றாக இணைக்கப்பட்டன. 1868 இல் நீலகிரி மாவட்டம் கோவை மாவட்டத்தில் இருந்து பிரிக்கப்பட்டது. 1908 இல், சென்னை மாகாணத்தில் மொத்தம் 24 மாவட்டங்கள் இருந்தன. ஒவ்வொரு மாவட்டமும் இந்தியக் குடிமைப் பணியைச் சேர்ந்த ஒரு மாவட்ட ஆட்சியரால் நிருவாகம் செய்யப்பட்டன. சில மாவட்டங்கள் மேலும் பிரிக்கப்பட்டு அப்பிரிவுகள் துணை ஆட்சியர் ஒருவரால் நிருவாகம் செய்யப்பட்டன. மாவட்டப் பிரிவுகள் மேலும் தாலூகா, பஞ்சாயத்து ஒன்றியங்கள் அல்லது கிராமக் குழுக்களாகப் பிரிக்கப்பட்டிருந்தன. சில நேரங்களில் அடிக்கடி கலகங்கள் ஏற்பட்டு வந்த பகுதிகள் தனி முகமைகளாகப் பிரிக்கப்பட்டிருந்தன. சென்னை மாகாணத்தில் இருந்த இரு முக்கிய முகமைகள் - விசாகப்பட்டினம் மலைப்பகுதிகள் முகமையும் கஞ்சாம் மலைப்பகுதிகள் முகமையும் ஆகும். முன்னது விசாகப்பட்டினம் மாவட்ட ஆட்சியரது கட்டுப்பாட்டிலும் பின்னது கஞ்சாம் மாவட்ட ஆட்சியரின் கட்டுப்பாட்டிலும் இருந்தன. 1936 ஆம் ஆண்டு இவ்விரு முகமைகளும் மாவட்டங்களும் புதிதாக உருவாக்கப்பட்ட ஒரிசா மாகாணத்திற்கும் சென்னை மாகாணத்திற்குமிடையே பங்கிடப்பட்டன.\n\nசென்னை மாகாணத்தின் அதிகாரத்துக்கு ஐந்து மன்னர் அரசுகள் (சமஸ்தானங்கள்) இருந்தன. அவையாவன பங்கனப்பள்ளி, கொச்சி, புதுக்கோட்டை, சந்தூர், திருவிதாங்கூர். இவ்வரசுகள் அனைத்தும் குறிப்பிடத்தக்க அளவு தன்னாட்சி அதிகாரம் பெற்றிருந்தன. ஆனால் அவற்றின் வெளியுறவுக் கொள்கை, சென்னை ஆளுனரின் பிரதிநிதி ஒருவரின் முழுக்கட்டுப்பாட்டில் இருந்தது. இவ்வாறு பங்கனப்பள்ளி அரசின் கொள்கைப் பிரதிநிதியாக குர்னூல் மாவட்ட ஆட்சியரும் சந்தூரின் வெளியுறவுக் கொள்கைப் பிரதிநிதி பெல்லாரி மாவட்ட ஆட்சியரும் இருந்தனர். 1800–45 மற்றும் 1865–73 காலகட்டங்களில் தஞ்சாவூர் மாவட்ட ஆட்சியர் புதுக்கோட்டையின் வெளியுறவுத் துறைப் பிரதிநிதியாக இருந்தார். இடைப்பட்ட காலத்தில் அப்பொறுப்பு மதுரை ஆட்சியரிடம் ஒப்படைக்கப்பட்டிருந்தது. 1873 முதல் 1947 வரை திருச்சிராப்பள்ளி ஆட்சியர் அப்பொறுப்பைப் பெற்றிருந்தார்.\n\nSection::::படை.\n1655 இல், கிழக்கிந்திய நிறுவனம் தனது குடியிருப்புகளைக் காக்க பாதுகாவல் படைகளை அமைக்கும் உரிமை பெற்றது. சென்னை மாகாணப் படையும் உருவானது. சென்னையை முகலாய, மராத்திய மற்றும் ஆற்காடு நவாபின் படைகளின் தாக்குதல்களில் இருந்து பாதுகாத்தமை சென்னைப் படையின் தொடக்க காலப் படை நடவடிக்கைகளில் குறிப்பிடத்தக்கது. 1713 இல் லெப்டினன்ட் ஜான் டி மார்கன் தலைமையிலான சென்னை மாகாணப் படைகள் புனித டேவிட் கோட்டை முற்றுகையை முறியடித்ததுடன், ரிச்சர்ட் ராவொர்த் தலைமையில் நடைபெற்ற கலகத்தையும் அடக்கின.\n\n1748 இல் பிரெஞ்சு இந்தியாவின் ஆளுனர் டூப்ளே இந்தியர்களைக் கொண்டு பட்டாலியன்களை உருவாக்கத் தொடங்கினார். அவரைப் பின்பற்றி ஆங்கிலேயர்கள் சென்னை ரெஜிமெண்ட்டை உருவாக்கினர். இது போன்ற இந்தியர் பணியாற்றும் படைப்பிரிவுகள் இந்தியாவின் வேறு பகுதிகளிலும் உருவாக்கப்பட்டன. ஆனால் அவை ஒன்றுக்கொன்று அருகாமையில் இல்லாத காரணத்தால், மூன்று மாகாணப் படைகளின் அமைப்பிலும் கோட்பாடுகளிலும் நிறைய வேறுபாடுகள் உருவாகின. சென்னைப் படையில் மலபார் மாவட்டத்தின் மாப்பிளைகளும் குடகுப் பகுதியைச் சேர்ந்தவர்களும் பெரும் எண்ணிக்கையில் இடம் பெற்றிருந்தனர்.\n\n1795 இல் சென்னைப் படை முதல் முறையாக சீரமைக்கப்பட்டது. அதில் பின்வரும் படைப்பிரிவுகள் இடம் பெற்றிருந்தன:\n\n\n1824 இல், மீண்டும் ஒரு படைச் சீரமைப்பு நடைபெற்றது. பல இரட்டை பட்டாலியன்கள் கலைக்கப்பட்டு, எஞ்சியிருந்தவைக்கு புது எண்கள் அளிக்கப்பட்டன. அப்போது சென்னைப் படையில் ஒரு ஐரோப்பிய பிரிகேடும் ஒரு இந்திய குதிரை-இழு பீரங்கிப்படை பிரிகேடும், மூன்று பீரங்கிப்படை பட்டாலியன்களும், மூன்று இலகுரகக் குதிரைப்படை பட்டாலியன்களும், இரு பயனியர் கோர் படைப்பிரிவுகளும், இரு ஐரோப்பிய காலாட்படை பட்டாலியன்களும் 52 இந்திய காலாட்படை பட்டாலியன்களும் 3 உள்ளூர் காலாட்படை பட்டாலியன்களும் இடம் பெற்றிருந்தன.\n\n1748–1895 காலகட்டத்தில், சென்னை, வங்காளம், மும்பை ஆகிய மூன்று மாகாணங்களின் படைகளுக்கும் முதற்பெரும் படைத்தலைவர்கள் இருந்தனர். சென்னைப் படையின் படைத்தலைவர் சென்னை ஆளுனரின் அதிகாரத்துக்கு உட்பட்டவராக இருந்தார்; ஆளுனரின் நிருவாகக் குழுவிலும் இடம் பெற்றிருந்தார். சென்னைப் படை 1762 இல் நடைபெற்ற மணிலா சண்டை, 1795 இல் இலங்கையில் ஒல்லாந்துருக்கு எதிரான தாக்குதல்கள் மற்றும் நறுமணப் பொருள் தீவுகள் மீதான படையெடுப்பு போன்ற நிகழ்வுகளில் பங்கேற்றன. கர்நாடகப் போர்கள், ஆங்கில மைசூர்ப் போர்கள், மொரிசியசு படையெடுப்பு (1810), சாவகப் படையெடுப்பு (1811), இரண்டாம் ஆங்கில மராட்டியப் போரில் கட்டாக்கின் மீதான தாக்குதல், 1857 சிப்பாய் கலகத்தின் போது லக்னௌ முற்றுகை, மூன்றாம் ஆங்கில பர்மியப் போரின் போது மேல் பர்மா படையெடுப்பு ஆகியவை சென்னைப் படை பங்கேற்ற பிற போர் நிகழ்வுகள்.\n\n1857 சிப்பாய் கலகத்தின் விளைவாக வங்காள மற்றும் மும்பை மாகாணப் படைகளில் பெரும் மாற்றங்கள் நிகழ்ந்தன. ஆனால் சென்னைப் படையில் அவ்வாறு எதுவும் நிகழவில்லை. 1895 இல் மாகாணப் படைகள் கலைக்கப்பட்டு, சென்னைப் படையின் படைப்பிரிவுகள் பிரித்தானிய இந்தியாவின் முதற்பெரும் படைத்தலைவரின் நேரடிக் கட்டுப்பாட்டில் வந்தன.\n\nSection::::நிலம்.\nநில வாடகை வருவாய் மற்றும் நிலத்தின் மூலம் அதன் உரிமையாளருக்குக் கிட்டும் நிகர லாபத்தின் அடிப்படையில் விதிக்கப்பட்ட வருமான வரி இவை இரண்டுமே சென்னை மாகாணத்தின் முக்கிய வருவாய் மூலங்களாக இருந்தன.\n\nபண்டையக் காலங்களில் நிலம் சமுதாயத்தின் கூட்டுச்சொத்தாக இருந்ததால், எந்த தனிப்பட்ட நபரும் பிற உரிமையாளர்களின் அனுமதியன்றி அதை விற்க முடியாதிருந்தது. ஆனால் ஆங்கிலேயர் வருகைக்கு முன்பே தனிமனித சொத்துரிமை என்ற கோட்பாடு பரவலாக ஏற்றுக்கொள்ளப்பட்டுவிட்டது. எனவே சென்னை மாகாணத்தின் நில வருவாய் முறை அதற்கு முன்பிருந்த முறையிலிருந்து பெரிய அளவில் வேறுபடவில்லை. ஆனால் நில உரிமையாளர்கள் தாங்கள் சார்ந்த சமூகத்தின் பிற உறுப்பினர்களின் இசைவு பெற்ற பின்னரே நிலத்தை விற்பதை வழக்கமாகக் கொண்டிருந்தனர். இத்தகைய கூட்டுச் சொத்துரிமை முறை வெள்ளாளர்களால் காணியாட்சி என்றும், பார்ப்பனர்களால் சுவஸ்தியம் என்றும், கிறித்தவர்கள் மற்றும் இசுலாமியரால் மிராசி என்றும் அழைக்கப்பட்டது. தஞ்சை மாவட்டத்தில் ஒரு கிராமத்தில் இருந்த அனைத்து மிராசிகளும் ஒரு தனி நபரிடம் ஒப்படைக்கப்பட்டிருந்தன. அவர் “ஏகபோகம்” என்றழைக்கப்பட்டார். இந்த மிராசுதார்கள் கிராம நிருவாகத்துக்காக குறிப்பிட்ட தொகையை வழங்க வேண்டும். இது ”மிரை” என்றழைக்கப்பட்டது. மேலும் அரசுக்கும் ஒரு குறிப்பிட்ட தொகையை அவர்கள் செலுத்தி வந்தனர். இதற்கு பிரதிபலனாக அரசு கிராமங்களின் உள் விவகாரங்களில் தலையிடக்கூடாது என்று எதிர்பார்த்தனர்.\n\nமலபார் மாவட்டத்திலும் கொச்சி மற்றும் திருவிதாங்கூர் சமஸ்தானங்களில் இந்தக் கூட்டுச் சொத்துரிமை முறை பின்பற்றப்படவில்லை. மாறாக நம்பூதிரி, நாயர் மற்றும் மாப்பிளை சாதிகளைச் சேர்ந்தவர்களே நில உரிமையாளர்களாக இருந்தனர். அவர்கள் அரசுக்கு நில வரி செலுத்தவில்லை. அதற்கு பதிலாக நாயர்கள் போர்க்காலங்களில் அரசனின் படைக்கு ஆட்களை அனுப்பினர், நம்பூதிரிகள் கோயில் பராமரிப்புப் பணிகளைச் செய்தனர். நிலச்சுவான்தார்கள் ஓரளவு தன்னிறைவு பெற்றிருந்ததுடன் தாங்களே சொந்தமாக காவல் மற்றும் நீதித்துறைகளை நடத்தி வந்தனர். இதனால் அரசரின் நிருவாகச் செலவுகள் வெகுவாகக் குறைந்தன. ஆனால் நிலம் விற்கப்பட்டால் இந்த வருமான வரி விலக்கு ரத்தாகி விடும். இதனால் நிலத்தை விற்பதைக் காட்டிலும் அடகு வைப்பதே பரவலாக நடைபெற்றது. தெலுங்கு பேசும் மாவட்டங்களின் ஊர்த்தலைவர்கள் பல ஆண்டுகளுக்குச் சுதந்திரமாகச் செயல்பட்டு வந்தனர். போர்க்காலத்தில் அரசருக்கு படைகளும் தளவாடங்களும் தந்துதவுவதற்குப் பிரதிபலனாக தங்கள் நில வருவாயை முழுமையாக தாங்களே வைத்துக்கொள்ளும் உரிமை பெற்றிருந்தனர். பிரித்தானிய ஆட்சிகாலத்தில் சென்னை மாகாணத்தில் வட மாவட்டங்களில் பெரும்பகுதி இத்தகைய குறுநில மன்னர்களின் கட்டுப்பாட்டில் இருந்தது. இசுலாமியப் படையெடுப்புகளால் நில உரிமை முறைகளில் பெரும் மாற்றங்கள் ஏற்பட்டன. இந்து நில உரிமையாளர்களுக்கு வரிகள் உயர்த்தப்பட்டன, நில உரிமை அளவும் குறைந்து போனது.\n\nசென்னை மாகாண நிருவாகம் ஆங்கிலேயரிடம் வந்த போது அவர்கள் நூற்றாண்டுகளாக நடைமுறையில் இருந்த நில உடைமை முறையை மாற்றவில்லை. சமீன்தார்களின் கட்டுப்பாட்டில் இல்லாத நிலங்களிலிருந்து வரி வசூல் செய்ய இடைத்தரகர்களை நியமித்தனர். ஆனால் பெரும்பாலான சந்தர்ப்பங்களில், இந்த இடைத்தரகர்கள் உழவர்களின் நலனைப் பற்றிச் சிந்திக்காமல் அவர்களைக் கூடிய மட்டும் சுரண்டிப் பிழைத்தனர். இந்த சிக்கலைத் தீர்க்க 1786 இல் அமைக்கப்பட்ட வருவாய் வாரியத்தால் எவ்வித மாற்றமும் ஏற்படவில்லை. இக்காலகட்டத்தில் வங்காள மாகாணத்தில் கார்ன்வாலிசு பிரபு ஏற்படுத்திய சமீன்தாரி முறை வெற்றிகரமாக செயல்பட்டு வந்தது. எனவே அது 1799 முதல் சென்னையிலும் அறிமுகப்படுத்தப்பட்டது. ஆனால் வங்காளத்தில் வெற்றி பெற்ற அளவுக்கு அம்முறை சென்னையில் வெற்றி பெறவில்லை. எதிர்பார்த்த அளவுக்கு கிழக்கிந்திய நிறுவனத்துக்கு லாபம் கிட்டாததால், 1804–1814 காலகட்டத்தில் “கிராம முறை” என்ற ஒரு புதிய முறை திருநெல்வேலி, திருச்சிராப்பள்ளி, கோயமுத்தூர், வட ஆற்காடு மற்றும் தென் ஆற்காடு மாவட்டங்களில் அறிமுகப்படுத்தப்பட்டது. இம்முறையில் நிறுவனம் பெரும் நிலச்சுவான்தார்கள் நிறுவனத்திடமிருந்து நிலத்தை மொத்தமாகக் குத்தகைக்கு எடுத்து அதனைப் பிரித்து குறு விவசாயிகளுக்குக் குத்தகைக்கு விட்டனர். ஆனால் இம்முறையும் விரைவில் கைவிடப்பட்டது. அதற்குப் பதிலாக தோமஸ் முன்ரோ ரயாட்வாரி முறையை 1820–27 காலகட்டத்தில் நடைமுறைப்படுத்தினார். இம்முறையின் கீழ் உழவர்கள் (ரயாட்டுகள், Ryots) தங்கள் குத்தகைத் தொகையை நேரடியாக அரசுக்குச் செலுத்தினர். அரசே நிலத்தை அளந்து, விளைச்சலைக் கணித்து உழவர்கள் கட்ட வேண்டிய வரியை நிர்ணயித்தது. ஆனால் இம்முறையிலும் உழவர்களுக்குப் பல பாதிப்புகள் இருந்தன. 1833 இல் வில்லியம் பென்டிங்க் மகல்வாரி முறையை அறிமுகப்படுத்தினார். இம்முறையில் நிலச்சுவான்தார்களும் உழவர்களும் செலுத்தவேண்டிய வரி குறித்து அரசுடன் ஒப்பந்தம் செய்து கொண்டனர்.\n\n1911 வாக்கில், சென்னை மாகாணத்தின் பெருவாரியான நிலப்பகுதி உழவர்கள் கட்டுப்பாட்டில் இருந்தது. அவர்கள் அரசுக்கு நேரடியாக வரியைச் செலுத்தினர். மாகாண நிலப்பரப்பில் நான்கில் ஒரு பங்கு (26 மில்லியன் ஏக்கர்கள்) சமீன்தார்களிடம் இருந்தது. அரசுக்குச் செலுத்த வேண்டிய நிரந்தர வரி (”பேஷ்காஷ்”) ஆண்டொன்றுக்கு 3,30,000 பவுண்டுகளாக இருந்தது. சமய அமைப்புகளால் கொடையளிக்கப்பட்ட நிலங்களும் அரசு சேவைக்காக வரிவிலக்கு அளிக்கப்பட்ட நிலங்களும் “இனாம்”கள் என்றழைக்கப்பட்டன. அவற்றின் மொத்த அளவு: 8 மில்லியன் ஏக்கர்கள். In 1945–46 காலகட்டத்தில், சென்னை மாகாணத்தில் 2,09,45,456 ஏக்கர் சமீன் நிலங்களும் (வரி வருவாய்: ரூ. 97,83,167) 5,89,04,798 ரயாட்வாரி நிலங்களும் (வரி வருவாய்: ரூ. 7,26,65,330) இருந்தன. இவை தவிர மாகாணத்தில் 15,782 சதுர மைல் நிலப்பரப்பு காடுகளாக இருந்தது.\n\nசமீன்களில் உழவர்களைச் சுரண்டலில் இருந்து பாதுகாக்க 1808 நில உரிமைச் சட்டம் இயற்றப்பட்டது. இச்சட்டப்படி உழவர்கள் தங்கள் நிலங்களில் நிரந்தரமாகத் தங்க வேண்டும். ஆனால் ஒடியா மொழி பேசும் மாவட்டங்களில், உழவர்களைப் பாதுகாப்பதற்குப் பதிலாக அவர்களது நலனுக்குக் கேடாக அமைந்தது. 1933 இல் இச்சட்டம் திருத்தப்பட்டது. சமீன்தார்களின் உரிமைகள் குறைக்கப்பட்டு உழவர்களின் உரிமைகள் பாதுகாக்கப்பட்டன.\n\nSection::::வேளாண்மையும் நீர்ப்பாசனமும்.\nசென்னை மாகாண மக்கள் தொகையில் 71 விழுக்காட்டினர் வேளாண் தொழில் செய்து வந்தனர். ஒவ்வொரு ஆண்டும் வழக்கமாக ஜூலை 1ம் தேதி வேளாண் பருவம் தொடங்கியது. அரிசி, சோளம், கம்பு, ராகி போன்ற தானியங்களும் கத்திரி, சர்க்கரை வள்ளிக்கிழங்கு, வெண்டை, வெங்காயம், பூண்டு போன்ற காய்கறிகளும், மிளகாய், மிளகு, இஞ்சி போன்ற மசாலாப் பொருட்களும், நெல்லி, வாழை, பலா, மா, பப்பாளி, சீதா போன்ற பழவகைகளும் பயிரிடப்பட்டன. இவை தவிர ஆமணக்கு, நிலக்கடலை ஆகியவையும் பயிரிடப்பட்டன. ஆசியா, ஐரோப்பா, ஆப்பிரிக்கா, ஆஸ்திரேலியா போன்ற பிற நிலப்பகுதிகளில் இருந்து அறிமுகப்படுத்தப்பட்ட இலைக்கோசு, பூக்கோசு, வெற்றிலை மிளகு, திராட்சை போன்ற பயிர்களும் சென்னை மாகாணத்தில் விளைந்தன. மொத்த விளைநிலப்பரப்பில் 80 விழுக்காட்டில் உணவுப் பயிர்களும் 15 விழுக்காட்டில் பணப்பயிர்களும் பயிரிடப்பட்டன. அரிசி, கம்பு, ராகி, சோளம் போன்ற பயிர்கள் முறையே 26.4, 10, 5.4, 13.8 விழுக்காடு நிலப்பரப்பில் பயிரிடப்பட்டன. பருத்தி 17,40,000 ஏக்கர் நிலப்பரப்பிலும் எண்ணெய் வித்துகள் 20 லட்சம் ஏக்கரிலும் மசாலாப் பயிர்கள் 4 லட்சம் ஏக்கரிலும் அவுரி இரண்டு லட்சம் ஏக்கரிலும் பயிரிடப்பட்டன. 1898 ம் ஆண்டு சென்னை மாகாணத்தில் 2.8 கோடி மக்கள், 2,15,70,000 ஏக்கர் நிலப்பரப்பில் 74.7 கோடி மில்லியன் டன் உணவு தானியங்களை விளைவித்தனர். அரிசி விளைச்சல் ஏக்கருக்கு 7 முதல் 10 cwt. ஆக இருந்தது. சோளம், கம்பு மற்றும் ராகி விளைச்சல்கள் ஏக்கருக்கு முறையே 3.5-6.25, 3.25-5, 4.25-5 cwt. ஆக இருந்தன. உணவுப் பயிர்களுக்கான மொத்த சராசரி விளைச்சல் ஏக்கருக்கு 6.93 cwt. ஆக இருந்தது. (1 cwt = 112 பவுண்டுகள்).\n\nமாகாணத்தின் கிழக்குப் பகுதியில் நீர்ப்பாசனத்துக்காக ஆறுகளின் குறுக்கே கட்டப்பட்ட அணைகளும், ஏரிகளும், பாசனக் குளங்களும் பயன்படுத்தப்பட்டன. மேற்கில் கோவை மாவட்டத்தில் குளங்களே நீர்ப்பாசனத்துக்குப் பெரிதும் பயன்பட்டன.\n\n1884ம் ஆண்டு இயற்றப்பட்ட நில விருத்தி மற்றும் வேளாண் கடன் சட்டம், கிணறுகள் வெட்டி தரிசு நிலங்களை விளைநிலங்களாக்க நிதி ஒதுக்கீடு செய்தது. 20 ஆம் நூற்றாண்டின் முற்பகுதியில் மின் ஏற்றிகளைக் கொண்டு நீரிறைக்க ஒரு தனி அரசுத்துறை உருவாக்கப்பட்டது.. மேட்டூர் அணை, முல்லைப்பெரியாறு அணை, கடப்பா-கர்நூல் கால்வாய், ருசிகுல்யாத் திட்டம் போன்றவை சென்னை மாகாண அரசு மேற்கொண்ட பெரும் நீர்ப்பாசனத் திட்டங்களில் சில. 1934 இல் கட்டி முடிக்கப்பட்ட மேட்டூர் அணை மாகாணத்தின் மேற்கு மாவட்டங்களின் நீர்ப்பாசனத் தேவையைப் பூர்த்தி செய்தது. திருவிதாங்கூர் சமஸ்தானத்தின் எல்லையில் கட்டப்பட்ட முல்லைப்பெரியாறு அணை பெரியாறு நீரை வைகை வழியாக தென் மாவட்டங்களுக்குத் திருப்பிவிட்டது. கஞ்சம் மாவட்டத்தில் பாய்ந்த ருசிகுல்யா ஆற்று நீரைப் பயன்படுத்த ருசிகுல்யா திட்டம் தொடங்கப்பட்டது. இதன் மூலம் 1,42,000 நிலங்களுக்கு நீர்ப்பாசன வசதி கிட்டியது. இவை தவிர பல அணைக்கட்டுகளையும் கால்வாய்களையும் மாகாண அரசு கட்டியது. திருவரங்கம் தீவு அருகே கொள்ளிடத்தின் குறுக்கே ஒரு அணை, கோதாவரி ஆற்றின் குறுக்கே தௌலேசுவரம் அணை, வைநேத்யம் கோதாவரியில் நீர்க்கட்டுக் கால்வாய், கர்நூல்-கடப்பா கால்வாய், மற்றும் கிருஷ்ணா அணை ஆகியவை மாகாண அரசால் கட்டப்பட்ட பெரும் நீர்ப்பாசனக் கட்டமைப்புகள். 1946–47, காலகட்டத்தில் சென்னை மாகாணத்தில் 97,36,974 ஏக்கர் நிலம் நீர்ப்பாசன வசதி பெற்றிருந்தது. அரசு நீர்ப்பாசனத்தில் செய்த முதலீட்டுக்கு ஆண்டுக்கு 6.94% வருவாய் கிட்டியது.\n\nSection::::வர்த்தகமும் தொழிற்துறையும்.\nசென்னை மாகாணத்தில் நடைபெற்ற வர்த்தகத்தில் 93% வெளிவர்த்தகம் (பிற மாநிலங்களுடனும் நாடுகளுடனும்). எஞ்சிய 7 % உள்வர்த்தகம். வெளி வர்த்தகத்தில் 70 % பிற நாடுகளுடனான வர்த்தகம், 23 % பிரித்தானிய இந்தியாவின் பிற மாகாணங்களுடன் நடைபெற்ற வர்த்தகம். 1900–01, இல் பிற மாகாணங்களில் இருந்து ரூ. 13.43 கோடி மதிப்புள்ள பொருட்கள் இறக்குமதி செய்யப்பட்டன. பிற மாகாணங்களுக்கு ரூ. 11.52 கோடி மதிப்புள்ள பொருட்கள் ஏற்றுமதி செய்யப்பட்டன. அதே ஆண்டு பிற நாடுகளுக்கு ரூ 11.74 கோடி மதிப்புள்ள பொருட்கள் ஏற்றுமதி செய்யப்பட்டன; பிற நாடுகளில் இருந்து ரூ 6.62 கோடி மதிப்புள்ள பொருட்கள் இறக்குமதி செய்யப்பட்டன. இந்தியா விடுதலை அடைந்த போது மாகாணத்தின் இறக்குமதிகளின் மதிப்பு ரூ 71.32 கோடியாகவும் ஏற்றுமதிகளின் மதிப்பு ரூ. 64.51 கோடியாகவும் இருந்தன. மாகாணத்தின் மொத்த வர்த்தகத்தில் 31.54 % ஐக்கிய இராச்சியத்துடன் நடைபெற்றது. வர்த்தகத்தில் 49% சென்னை நகரின் துறைமுகம் வழியாக நடைபெற்றது.\n\nபருத்தித் துணித்துண்டுகள், நூல், உலோகங்கள், மண்ணெண்ணெய் ஆகியவை முக்கிய இறக்குமதிப் பொருட்கள். விலங்குத் தோல்கள், பஞ்சு, காபி, துணித்துண்டுகள் ஆகியவை முக்கிய ஏற்றுமதிப் பொருட்கள். கடல் வழி வணிகத்தின் பெரும் பகுதி சென்னை நகரத் துறைமுகத்தின் மூலம் நடைபெற்றது. கோபால்பூர், காளிங்கப்பட்டனம், பீம்லிபட்டனம், கிழக்குக் கடற்கரையில் விசாகப்பட்டனம், மச்சிலிப்பட்டினம், காக்கிநாடா, கடலூர், பாம்பன், தூத்துக்குடி ஆகியனவும் மேற்குக் கடற்கரையில் மங்களூர், கண்ணனூர், கோழிக்கோடு, தளிச்சேரி, கொச்சி, ஆலப்புழா, கொல்லம், குளச்சல் ஆகியனவும் சென்னை மாகாணத்தின் பிற முக்கிய துறைமுகங்களாக இருந்தன. ஆகஸ்ட் 1, 1936 முதல் இந்திய அரசே கொச்சித் துறைமுகத்தின் நிருவாகத்தை ஏற்று நடத்தத் தொடங்கியது. அது போல் ஏப்ரல் 1, 1937 முதல் சென்னைத் துறைமுகமும் அரசுக் கட்டுப்பாட்டில் வந்தது. சென்னை, கொச்சி மற்றும் காக்கிநாடாவில் வர்த்தகர் சங்கங்கள் இயங்கி வந்தன. இவை சென்னை சட்டமன்றத்துக்கு தலா ஒரு நியமன உறுப்பினரைப் பரிந்துரை செய்யும் உரிமையும் பெற்றிருந்தன.\n\nபருத்திக் கொட்டை நீக்குதலும், நெய்தலும் சென்னை மாகாணத்தின் இரு முக்கிய தொழில்கள். பெல்லாரி மாவட்டத்தில் அதிக அளவில் விளைந்த பருத்தி சென்னை, ஜார்ஜ் டவுன் பகுதியில் அழுத்தப்பட்டது. அமெரிக்க உள்நாட்டுப் போர் காரணமாக இங்கிலாந்து, லங்கசயரில் பருத்தித் தட்டுப்பாடு ஏற்பட்டது. இப்ப்பற்றாக்குறையை ஈடு செய்ய சென்னை மாகாணமெங்கும் பருத்தி பயிரிடலும் பருத்தி அழுத்திகளை இயக்குவதும் ஊக்குவிக்கப்பட்டன. 20 ஆம் நூற்றாண்டின் தொடக்க காலத்தில் கோயமுத்தூர் பகுதி பருத்தி சார் தொழில்களின் முக்கிய மையமாகியது; ”தென்னிந்தியாவின் மான்செஸ்டர்” என்ற பட்டத்தையும் பெற்றது. கோதாவரி, விசாகப்பட்டனம், கிருஷ்ணா போன்ற வட மாவட்டங்களிலும் பருத்தி நெய்தல் பெருமளவில் நடைபெற்றது. கஞ்சாம் மாவட்டத்தில் அஸ்கா என்னுமிடத்திலும் தென்னாற்காடு மாவட்டத்தில் நெல்லிக்குப்பத்திலும் சர்க்கரை ஆலைகள் இயங்கி வந்தன. தெலுங்கு பேசும் வட மாவட்டங்களில் பெருமளவில் விளைந்த புகையிலையில் இருந்து சுருட்டுகள் தயாரிக்கப்பட்டன. திருச்சிராப்பள்ளி, சென்னை மற்றும் திண்டுக்கல் ஆகியவை முக்கிய சுருட்டு தயாரிப்பு தொழில் மையங்கள். செயற்கை அனிலீன் மற்றும் அலிசாரீன் சாயங்கள் கண்டுபிடிக்கப்படும் வரை, சென்னை மாகாணத்தில் இயற்கைச் (காய்கறி) சாயத் தொழில்துறை நன்கு இயங்கி வந்தது. அலுமினியக் கலன்கள் செய்வதற்காகப் பெருமளவில் அலுமினியம் இறக்குமதி செய்யப்பட்டது. உயர்ரகத் தோல்பொருட்களை உற்பத்தி செய்ய 20 ஆம் நூற்றாண்டு தொடக்கத்தில் ஒரு குரோம் தோல் பதப்படுத்தும் தொழிற்சாலையை அரசு நிறுவியது. 1826ம் ஆண்டு மாகாணத்தின் முதல் மது வடிப்பாலை நீலகிரியில் தொடங்கப்பட்டது; வயநாடு, குடகு, மைசூர்ப் பகுதிகளில் காப்பி பயிரிடப்பட்டது. நீலகிரி மலைத்தொடர்ப் பகுதிகளில் டீ பயிரிடப்பட்டது. திருவிதாங்கூரிலும் காப்பித் தோட்டங்கள் இருந்தன. ஆனால் 19 ஆம் நூற்றாண்டின் இறுதியில் ஏற்பட்ட ஒரு கருகல் நோய்த் தாக்குதலால் அவை அழிந்து போயின. காப்பி பதப்படுத்தும் தொழிற்சாலைகள் கோழிக்கோடு, தளிச்சேரி, மங்களூர், கோயமுத்தூர் போன்ற இடங்களில் அமைந்திருந்தன. 1947 இல், சென்னை மாகாணத்தில் மொத்தம் 3,761 ஆலைகளும் 2,76,586 தொழிலாளர்களும் இருந்தனர்.\n\nசென்னை மாகாணத்தின் மீன்பிடித் தொழில்கள் வெற்றிகரமாக இயங்கின. மீன்பிடி தவிர, சுறா துடுப்புகள், மீன் குடல்கள், மீன்கள் போன்றவற்றை பதப்படுத்துதல் போன்ற தொழில்கள் மீனவர்களின் முக்கிய வருவாய் மூலங்களாக இருந்தன. தூத்துக்குடித் துறைமுகம் சங்கு பிடி தொழிலின் முக்கிய மையமாக இருந்தது. சென்னையும், இலங்கையும் முத்துக் குளித்தலுக்கு பெயர் பெற்றிருந்தன.\n\n1946–47 இல் சென்னை மாகாணத்தின் மொத்த வருவாய் ரூ. 57 கோடிகள். இதில் நிலவருவாய், சுங்கத் தீர்வை, வருமான வரி, பதிவு வரி, காடுகளில் இருந்து கிட்டிய வருவாய், இதர வரிகள், திட்டமிடாத வருவாய் மற்றும் வருவாய் நிதி ஆகியவை முறையே 8.53, 14.68, 4.48, 4.38, 1.61, 8.45, 2.36 மற்றும் 5.02 கோடி ரூபாய்களாக இருந்தன. 1946–47 ஆண்டுகளில் மொத்த செலவு ரூ. 56.99 கோடிகள். 1948 இல் 208,675 கிலோவாட் அம்பியர் மின்சாரம் மாகாணத்தில் உற்பத்தி செய்யப்பட்டது. இதில் 98% அரசு உடைமையாக இருந்தது. மொத்தம் 467 மில்லியன் யூனிட்டுகள் மின்சாரம் உற்பத்தி செய்யப்பட்டது.\n\n1920 ம் ஆண்டு சென்னை நகரில் 100 உறுப்பினர்களுடன் சென்னைப் பங்குச் சந்தை தொடங்கப்பட்டது. ஆனால் வேகமாக உறுப்பினர் எண்ணிக்கை குறைந்து 1923 இல் மூன்று பேர் மட்டுமே எஞ்சியிருந்ததால் அது மூடப்பட்டது. செப்டம்பர் 1937 இல் மீண்டும் தொடங்கப்பட்டது. 20 ஆம் நூற்றாண்டின் ஆரம்பத்தில் ஈஐடி பாரி, பின்னி அன் கோ, அர்புத்னாட் வங்கி ஆகியவை சென்னை மாகாணத்தின் மிகப்பெரிய தனியார் நிறுவனங்களாக இருந்தன. பாரி நிறுவனம் வேதி உரப்பொருட்களும் சர்க்கரையும் உற்பத்தி செய்தது. பின்னி நிறுவனம் பருத்தி ஆடைகளையும் சீருடைகளையும் ஒட்டேரியில் உள்ள தனது பக்கிங்காம் கர்னாடிக் நூற்பு ஆலையில் உற்பத்தி செய்தது. 1913–14 காலகட்டத்தில் சென்னை நகரில் 247 வணிக நிறுவனங்கள் இருந்தன. இந்திய விடுதலையின் போது பதிவுசெய்யப்பட்ட ஆலைகள் சென்னை நகரில் பெருமளவு இருந்தாலும் மொத்த முதலீட்டில் 62 விழுக்காட்டை மட்டுமே பயன்படுத்தின.\n\nஜூன் 21, 1683 இல் அமைக்கப்பட்ட சென்னை வங்கியே சென்னை மாகாணத்தில் தொடங்கப்பட்ட முதல் மேற்கத்திய பாணி வங்கி. அதன் மொத்த முதலீடு ஒரு லட்சம் பிரித்தானியப் பவுண்டுகள். அதனைத் தொடர்ந்து 1788 இல் கர்நாடக வங்கியும் 1795 இல் சென்னையின் வங்கியும் 1804 இல் ஆசிய வங்கியும் தொடங்கப்பட்டன. 1843 இல் இந்த வங்கிகள் அனைத்தும் சென்னையின் வங்கி என்ற பெயரில் ஒன்றிணைக்கப்பட்டன. மாகாணத்தின் முக்கிய நகரங்களிலும் மன்னர் அரசுகளிலும் இவ்வங்கிக்குக் கிளைகள் இருந்தன. 1921இல் இவ்வங்கி மும்பையின் வங்கி மற்றும் வங்காளத்தின் வங்கியுடன் ஒன்றிணைக்கப்பட்டு இந்தியாவின் வேந்திய வங்கி (\"Imperial Bank of India\") உருவாக்கப்பட்டது. 1906 ம் ஆண்டு வரை அர்புத்னாட் குடும்பத்தாரின் அர்புத்னாட் வங்கியே சென்னை மாகாணத்தின் மிகப்பெரிய வங்கியாக இருந்தது. 1906 இல் அது திவாலானது. இதனால் தங்கள் முதலீடுகளை இழந்து வறுமையில் தள்ளப்பட்ட இவ்வங்கியின் இந்திய முதலீட்டாளர்கள் நாட்டுக்கோட்டைச் செட்டியார் சாதியினர் உதவியுடன் இந்தியன் வங்கியை உருவாக்கினர். சிட்டி யூனியன் வங்கி, கனரா வங்கி, கார்ப்பரேசன் வங்கி, தமிழ்நாடு மெர்க்கண்டைல் வங்கி, கரூர் வைசியா வங்கி, கத்தோலிக்க சிரிய வங்கி, கர்நாடகா வங்கி, செட்டிநாடு வங்கி, ஆந்திரா வங்கி,வைசியா வங்கி, விஜயா வங்கி, இந்திய ஓவர்சீஸ் வங்கி மதுரா வங்கி போன்றவை சென்னை மாகாணத்தைத் தலைமையிடமாகக் கொண்டு செயல்பட்ட வங்கிகளுள் முக்கியமானவை.\n\nSection::::போக்குவரத்து.\nகிழக்கிந்திய நிறுவனத்தின் தொடக்க நாட்களில் பல்லக்குகளும், “ஜட்கா” என்று அழைக்கப்பட்ட மாட்டு வண்டிகளும் மட்டும் மாகாணத்தில் போக்குவரத்துக்குப் பயன்படுத்தப்பட்டன. மாகாணத்தில் சாலைகள் உருவாக்குவதில் திப்பு சுல்தான் ஒரு முன்னோடியாகக் கருதப்பட்டார். அக்காலத்தில் இருந்த சென்னை-கல்கத்தா சாலை, சென்னை-திருவிதாங்கூர் சாலைகளின் முக்கிய நோக்கு மக்கள் போக்குவரத்தல்ல. போர்க்காலத்தில் படைகளையும் தளவாடங்களையும் விரைவாக நகர்த்துவதற்கு அவை பயன்பட்டன. 20 ஆம் நூற்றாண்டு முதல் மிதிவண்டிகள், தானுந்து வாகனங்கள், பேருந்துகள் போன்றவற்றின் பயன்பாடு அதிகரித்தது. பெரும்பாலான பேருந்துகள் தனியாரால் இயக்கப்பட்டன. மாகாணப் போக்குவரத்து (\"Presidency Transport\"), நகர மோட்டார் சேவைகள் (City Motor Service) ஆகிய நிறுவனங்கள் பேருந்துகள் இயக்கத்தில் முன்னோடிகளாக இருந்தன. 1910ம் ஆண்டு முதல் அவை சிம்சன் அன் கோ உற்பத்தி செய்த பேருந்துகளை இயக்கி வந்தன. 1925–28 காலகட்டத்தில் சென்னை டிராம்வேஸ் நிறுவனம் இயக்கிய பேருந்து சேவையே சென்னை நகரின் முதல் ஒருங்கிணைந்த பேருந்து சேவையாகும். மோட்டார் வாகனச் சட்டம், 1939 பொதுப் போக்குவரத்துக்குப் பயன்படுத்தப்பட்டப் பேருந்துகள் மற்றும் வாகனங்களுக்குப் பல புதிய விதிமுறைகளை அறிமுகப்படுத்தியது.\n\nமாகாணத்தில் புதிய சாலைகள் போடவும், பழைய சாலைகளைப் பரமாரிக்கவும் 1845 இல் முதல் ஒருங்கிணைந்த முயற்சி மேற்கொள்ளப்பட்டது. சாலை பராமரிப்புக்கென ஒரு தனி அதிகாரி நியமிக்கப்பட்டார். சென்னை-பெங்களூர் சாலை, சென்னை-திருச்சிராப்பள்ளி சாலை, சென்னை-கல்கத்தா சாலை, சென்னை-கடப்பா சாலை, சும்பாஜீ மலைச் சாலை போன்றவை அவரது மேற்பார்வையின் கீழிருந்தன. 1852 இல் தல்ஹவுசிப் பிரபு பொதுப் பணிகளுக்கென ஒரு தனித்துறையை உருவக்கினார். 1855 இல் போக்குவரத்து வசதிக்காகக் கிழக்குக் கடற்கரைக் கால்வாய் கட்டப்பட்டது. ஆளுனரின் பொதுப்பணிகளுக்கான நிருவாகக் குழு உறுப்பினரின் மேற்பார்வையில் செயல்பட்ட பொதுப்பணித்துறை செயலகம் சாலைப் பணிகளை மேற்கொண்டது. சென்னை-கல்கத்தா சாலை, சென்னை-திருவிதாங்கூர் சாலை, சென்னை-கோழிக்கோடு சாலை ஆகியவை சென்னை மாகாணத்தின் முக்கிய நெடுஞ்சாலைகளாக இருந்தன. 1946–47 இல் சென்னை மாகாணத்தில் 26,201 மைல் சரளைக் கல் சாலைகளும், 14,406 கல்பதிக்காத சாலைகளும், 1,403 மைல் படகுப் போக்குவரத்துக்கு உகந்த கால்வாய்களும் இருந்தன.\n\nதென்னிந்தியாவின் முதல் தொடருந்து இருப்புப் பாதை சென்னைக்கும் ஆற்காட்டுக்கும் இடையே அமைக்கப்பட்டு, ஜூலை 1, 1856 இல் தொடருந்துப் போக்குவரத்து தொடங்கியது. 1845 இல் நிறுவப்பட்ட சென்னை தொடருந்து நிறுவனத்தால் இந்தப் பாதை உருவாக்கப்பட்டது. 1853 இல் தென்னிந்தியாவின் முதல் தொடருந்து நிலையம் ராயபுரத்தில் அமைக்கப்பட்டது; சென்னை தொடருந்து நிறுவனத்தின் தலைமையகவாகவும் செயல்பட்டது. 1853 இல் ஐக்கிய இராச்சியத்தில் பெரும் தென்னிந்தியத் தொடருந்து நிறுவனம் நிறுவப்பட்டது. திருச்சியைத் தலைமையகமாகக் கொண்ட இந்நிறுவனம் திருச்சிக்கும் நாகப்பட்டனத்துக்கும் இடையே தனது முதல் இருப்புப் பாதையை 1859 இல் உருவாக்கியது. சென்னைத் தொடருந்து நிறுவனம் அகல இருப்புப் பாதைகளையும் பெரும் தென்னிந்தியத் தொடருந்து நிறுவனம் மீட்டர் இருப்புப் பாதைகளையும் அமைத்தன. 1874 இல் பெரும் தென்னிந்தியத் தொடருந்து நிறுவனம் கர்நாடக தொடருந்து நிறுவனத்துடன் (நிறுவல் 1864) ஒன்றிணைக்கப்பட்டு, தென்னிந்தியத் தொடருந்து நிறுவனம் உருவானது. இப்புதிய நிறுவனம் 1891 இல் பாண்டிச்சேரி தொடருந்து நிறுவனத்துடன் இணைந்தது. 1908 இல் சென்னைத் தொடருந்து நிறுவனம் தெற்கு மராத்தா தொடருந்து நிறுவனத்துடன் இணைந்து சென்னை மற்றும் தெற்கு மராத்தா தொடருந்து நிறுவனம் உருவானது. இப்புதிய நிறுவனத்தின் பயன்பாட்டுக்காக சென்னை எழும்பூரில் ஒரு புதிய முனையம் கட்டப்பட்டது. 1927 இல் தென்னிந்தியத் தொடருந்து நிறுவனத்தின் தலைமையகம் மதுரையில் இருந்து சென்னை சென்ட்ரலுக்கு நகர்த்தப்பட்டது. 1931 இல் இந்நிறுவனம் சென்னை புறநகர் இருப்புவழி சேவையைத் தொடங்கியது. ஏப்ரல் 1944 இல் சென்னை மற்றும் தெற்கு மராத்தா தொடருந்து நிறுவனம் அரசுடைமையாக்கப்பட்டது. 1947 இல் சென்னை மாகாணத்தில் 4961 மைல் தொடருந்து இருப்புப் பாதைகள் இருந்தன. சென்னை நகர், மும்பை, கல்கத்தா போன்ற பிற இந்திய நகரங்களுடனும், இலங்கையுடனும் நன்கு இணைக்கப்பட்டிருந்தது.. 1914 இல் இந்தியப் பெருநிலப்பரப்பைப் பாம்பன் தீவுடன் இணைக்கும் பாம்பன் பாலம் திறக்கப்பட்டது. 1899 இல் மேட்டுப்பாளையம்-உதகமண்டலம் இடையேயான நீலகிரி மலை இரயில் பாதை செயல்படத் தொடங்கியது. அட்சிசன் அன் கோவின் ஆதரவில் இயங்கிய சென்னை டிராம்வேஸ் நிறுவனம் 1895 முதல் சென்னை நகரில் செயல்படத் தொடங்கியது. சென்னை நகரின் ஆறு தூரமான பகுதிகள் இடையே மொத்தம் 17 மைல் தூரம் டிராம் வண்டிகள் இயங்கின. 1953 இல் சென்னை டிராம் சேவை நிறுத்தப்பட்டது.\n\nகோதாவரி மற்றும் கிருஷ்ணா வடிநிலப்பகுதிகளில் இருந்த கால்வாய்களே சென்னை மாகாணத்தின் படகுப் போக்குவரத்துக்கு உகந்த முக்கிய நீர்வழிகளாக இருந்தன. 1806ம் ஆண்டு 90 லட்ச வெள்ளி செலவில் பக்கிங்காம் கால்வாய் வெட்டப்பட்டது. இது சென்னை நகரை கிருஷ்ணா வடிநிலப்பகுதியில் உள்ள பெட்டகஞ்சத்துடன் இணைத்தது. பிரித்தானிய இந்தியாவின் நீராவிக் கப்பல் போக்குவரத்து நிறுவனத்தின் கப்பல்கள் சென்னைக்கு அடிக்கடி வருகை தந்தன. சென்னை நகரை மும்பை, கல்கத்தா, கொழும்பு, ரங்கூன் போன்ற நகரங்களுடன் இணைத்தன.\n\n1917 இல் சிம்சன் அன் கோ சென்னையில் முதல் சோதனை வானூர்தி ஓட்டத்தை நிகழ்த்தியது. அக்டோபர் 1929 இல் ஜி. விளாஸ்டோ என்ற விமானி சென்னைப் பரங்கிமலை குழிப்பந்தாட்ட சங்க மைதானத்தில் ஒரு பறப்போர் சங்கத்தைத் தொடங்கினார். இவ்விடம் பின்பு சென்னை வானூர்தி நிலையமாகப் பயன்பட்டது. இச்சங்கத்தின் தொடக்ககால உறுப்பினர்களில் ஒருவரான ராஜா சர் அண்ணாமலை செட்டியார் தனது சொந்த ஊர்ப்புறமான செட்டிநாட்டுப் பகுதியில் மற்றுமொரு விமான நிலையத்தை உருவாக்கினார். அக்டோபர் 15, 1932 இல் நெவில் வின்சண்ட் என்கிற வேந்திய வான்படை விமானி ஜே. ஆர். டி. டாட்டாவுக்கு சொந்தமான ஒரு விமானத்தில் வான் அஞ்சல் கடிதங்களை ஏற்றிக் கொண்டு மும்பையிலிருந்து பெல்லாரி வழியாக சென்னையில் வந்திறங்கினார். இதுவே டாட்டா வான்சேவை நிறுவனத்தின் கராச்சி-சென்னை பயணிகள் மற்றும் வான் அஞ்சல் சேவையின் தொடக்கமாக அமைந்தது. பின்னர் ஐதராபாத் வழியாகத் திருப்பிவிடப்பட்ட இச்சேவை வாரம் இருமுறையாக விரிவுபடுத்தப்பட்டது. நவம்பர் 26, 1935, இல் டாட்டா சன்ஸ் நிறுவனம் கோவா, கண்ணனூர் வழியாக மும்பை-திருவனந்தபுரம் வான்சேவை ஒன்றை சோதனை அடிப்படையில் தொடங்கியது. பெப்ரவரி 28, 1938 முதல் சென்னை, திருச்சிராப்பள்ளி வழியாக கராச்சி-கொழும்பு இடையே ஒரு வான் அஞ்சல் சேவையொன்றையும் புதிதாகத் தொடங்கியது. மார்ச் 2, 1938 இல் மும்பை-திருவனந்தபுரம் வான்சேவை திருச்சி வரை நீட்டிக்கப்பட்டது.\n\nசென்னை மாகாணத்தில் முதல் ஒருங்கிணைக்கப்பட்ட அஞ்சல் சேவை சென்னை-கல்கத்தா இடையே 1712 ஆம் ஆண்டு சென்னை ஆளுனர் எட்வர்ட் ஹாரிசனால் தொடங்கப்பட்டது. ஜூன் 1, 1786 இல் இச்சேவை மறுசீரமைக்கப்பட்டு சர் ஆர்ச்சிபால்டு கேம்பலால் மீண்டும் அறிமுகப்படுத்தப்பட்டது. இதன்படி சென்னை மாகாணம் மூன்று அஞ்சல் பிரிவுகளாகப் பிரிக்கப்பட்டது - 1) சென்னை நகரின் வடக்கே கஞ்சாம் வரை சென்னை வடக்கு, 2) தென்மேற்கில் திருவிதாங்கூர் வரை சென்னை தென்மேற்கு மற்றும் 3) மேற்கே வேலூர் வரை சென்னை மேற்கு. அதே ஆண்டு மும்பையுடன் ஒரு அஞ்சல் தொடர்பும் ஏற்படுத்தப்பட்டது. 1837 ஆம் ஆண்டு சென்னை, மும்பை மற்றும் வங்காள மாகாணங்களின் அஞ்சல் துறைகள் ஒன்றிணைக்கப்பட்டு அனைத்திந்திய அஞ்சல் துறை உருவாக்கப்பட்டது. அக்டோபர் 1, 1854 இல் வேந்திய அஞ்சல் சேவை முதல் அஞ்சல் தலைகளை வெளியிட்டது. 1872–73, இல் சென்னை-ரங்கூன் இடையே ஒரு மாதமிருமுறை கடல் அஞ்சல் சேவை அறிமுகப்படுத்தப்பட்டது. இதைத் தொடர்ந்து சென்னைக்கும் பிற கிழக்கு கடற்கரை துறைமுகங்களுக்கும் இடையே அஞ்சல் சேவைகள் தொடங்கப்பட்டன.\n\nSection::::தொலைதொடர்பு.\n1853 இல் சென்னை உலகின் பிற பகுதிகளுடன் தந்தி மூலம் இணைக்கப்பட்டது. பெப்ரவரி 1, 1855 இல் பொதுமக்களுக்கான தந்திச் சேவை தொடங்கப்பட்டது. வெகு விரைவில் சென்னை, உதகமண்டலம் ஆகிய ஊர்களுக்கும் இந்தியாவின் பிற ஊர்களுக்குமிடையே தந்தி இணைப்புகள் உருவாக்கப்பட்டன. 1854 இல் சென்னைத் தந்தித்துறை உருவாக்கப்பட்டது. கொழும்பு-தலைமன்னார் இடையே 1858 இல் உருவாக்கப்பட்ட தந்தி இணைப்புத் 1882 இல் சென்னை வரை விரிவாக்கப்பட்டது. 1881 இல் சென்னை மாகாணத்தில் தொலைபேசிச் சேவை அறிமுகப்படுத்தப்பட்டது. நவம்பர் 19, 1981 இல் சென்னை எர்ரபாலு தெருவில் தொலைபேசி இணைப்பகம் ஒன்று உருவாக்கப்பட்டது. 1920 இல் சென்னை-போர்ட் பிளையர் இடையே கம்பியில்லாத் தந்திச் சேவை தொடங்கப்பட்டது. பின்னர் 1936 இல் சென்னை ரங்கூன் இடையே வானொலி தொலைபேசிச் சேவை தொடங்கப்பட்டது.\n\nSection::::கல்வி.\nமேற்கத்திய வகைக் கல்வியளிக்கும் பள்ளிகள் 18ம் நூற்றாண்டில் சென்னை மாகாணத்தில் தொடங்கப்பட்டன. 1822 இல் சர் தாமசு முன்ரோவின் பரிந்துரைகளின் அடிப்படையில் ஒரு பொதுக்கல்வி வாரியம் அமைக்கப்பட்டது. அதன் பின்னர் இந்திய மொழிகளில் கல்வி கற்பிக்கும் பள்ளிகள் தொடங்கப்பட்டன. முன்ரோவின் திட்டப்படி சென்னையில் ஒரு மையப் பயிற்சிப் பள்ளி தொடங்கப்பட்டது. ஆனால் இத்திட்டம் தோல்வியடைந்ததால் 1836 இல் கல்விக் கொள்கை மாற்றப்பட்டது. மீண்டும் ஐரோப்பிய இலக்கியம் மற்றும் அறிவியல் ஆகியவற்றுக்கு கல்வியில் முன்னுரிமை அளிக்கப்பட்டது. பொதுக் கல்வி வாரியத்திற்கு பதில் இந்தியர் கல்விக்கான குழு என்ற அமைப்பு உருவாக்கப்பட்டது. ஜனவரி 1840 இல், எல்லன்பரோ பிரபு அரச பிரதிநிதியாக இருந்த போது ஒரு பல்கலைக்கழக வாரியம் உருவாக்கப்பட்டது. அலெக்சாந்தர் அர்புத்நாட் பொதுக்கல்வித்துறையின் இணை இயக்குனராகப் பதவியேற்றார். ஏப்ரல் 1841 இல் சென்னை மையப் பள்ளி, உயர்நிலைப்பள்ளியாகத் தரமுயர்த்தப்பட்டது. 1853 இல் ஒரு கல்லூரிப் பிரிவு உருவாக்கப்பட்ட பின்னர் சென்னை மாநிலக் கல்லூரி என பெயர்மாற்றம் பெற்றது. செப்டம்பர் 5, 1857 இல் லண்டன் பல்கலைக்கழகத்தை முன் மாதிரியாகக் கொண்டு சென்னைப் பல்கலைக்கழகம் என்ற தேர்வு அமைப்பு உருவாக்கப்பட்டது. பெப்ரவரி 1858 இல் முதல் கல்லூரித் தேர்வுகள் நடைபெற்றன. இலங்கையைச் சேர்ந்த சி. வை. தாமோதரம்பிள்ளையும் கரோல் வி. விசுவநாத பிள்ளையும் சென்னைப் பல்கலைகழகத்தி,ல் தேர்ச்சி பெற்ற முதல் பட்டதாரிகளாவர். சர் எஸ். சுப்ரமணிய ஐயர் இப்பல்கலைக்கழகத்தின் துணை வேந்தராகப் பொறுப்பேற்ற முதல் இந்தியராவார்.\n\nசென்னை நகருக்கு வெளியே தொடங்கப்பட்ட கல்வி நிறுவனங்களுள் கும்பகோணம் அரசுக் கலைக் கல்லூரியும் ஒன்று. 1794 இல் சென்னை மாகாணத்தின் முதல் பொறியியல் கல்லூரியான கிண்டி பொறியியல் கல்லூரி தொடங்கப்பட்டது. தொடக்கத்தில் ஒரு நில அளவையாளர் பள்ளியாக இருந்த இது 1861 இல் கட்டுமானப் பொறியியல் கல்லூரியாகத் தரமுயர்த்தப்பட்டது. 1827 இல் சென்னை மாகாணத்தின் முதல் மருத்தவக் கல்லூரி தொடங்கப்பட்டது. 1856 இல் சைதாபேட்டையில் அரசு ஆசிரியர் பள்ளி தொடங்கப்பட்டது. 1925 இல் ஆந்திரப் பல்கலைக்கழகச் சட்டம் இயற்றப்பட்டதன் விளைவாக ஆந்திரா பல்கலைக்கழகம் உருவானது. 1937ல் இல் திருவிதாங்கூர் பல்கலைக்கழகம் உருவாக்கப்பட்டது. 1842 இல் சென்னை மாகாணத்தின் முதல் இந்து தனியார் கல்வி நிறுவனமான பச்சையப்பன் கல்லூரி தொடங்கப்பட்டது. 1929 இல் செட்டிநாட்டில் அண்ணாமலை செட்டியார் தொடங்கிய அண்ணாமலை பல்கலைக்கழகம் மாகாணத்தில் மாணவர் தங்குவிடுதி வசதி கொண்ட முதல் கல்வி நிறுவனமாக அமைந்தது. சென்னை மாகாணத்தில் கல்விப்பணி செய்வதில் கிறித்தவ மிசனரிகள் முன்னோடிகளாக இருந்தனர். சென்னை கிருத்துவக் கல்லூரி, மங்களூர் புனித அலோசியசு கல்லூரி, சென்னை லயோலாக் கல்லூரி, தஞ்சை புனித பீட்டல் கல்லூரி ஆகியவை கிறித்தவ மிசனரிகள் தொடங்கிய கல்வி நிறுவனங்களுள் சில.\n\nபிரித்தானிய இந்தியாவின் மாகாணங்களில் சென்னையில் தான் படிப்பறிவு விகிதம் மிக அதிகமாக இருந்தது. 1901 இல் சென்னை மாகாணத்தின் 11.9 % ஆண்களும் 0.9 % பெண்களும் படிப்பறிவு பெற்றிருந்தனர். 1950 இல் (சென்னை மாகாணம், சென்னை மாநிலமாக மாறிய போது) அதன் படிப்பறிவு விகிதம் 18 % ஆக இருந்தது. இது இந்திய தேசிய சராசரியை விட சற்று அதிகம். 1901 இல் மாகாணத்தில் மொத்தம் 26,771 அரசு மற்றும் தனியார் கல்வி நிறுவனங்கள் இருந்தன. அவற்றில் 784,621 ஆண்களும் 139,139 பெண்களும் (மொத்தம் 923,760 பேர்) படித்தனர். 1947 இல் கல்வி நிறுவனங்களின் எண்ணிக்கை 37,811 ஆக உயர்ந்திருந்தது; மொத்த மாணாக்கர் எண்ணிக்கையும் 3,989,686 ஆக அதிகரித்திருந்தது. கல்லூரிகளைத் தவிர ஆண்களுக்காக 31,975 அரசு தொடக்கப்பள்ளிகளும், 720 இடைநிலைப்பள்ளிகளும் பெண்களுக்காக 4,173 தொடக்கப்பள்ளிகளும் 181 இடைநிலைப்பள்ளிகளும் இருந்தன. தொடக்ககாலத்தில் படித்துப் பட்டம் பெறுவோரில் பெரும்பான்மையானவர்கள் பார்ப்பனர்களாக இருந்தனர். கல்வி நிறுவனங்களிலும் அரசு நிருவாகப் பணிகளிலும் பார்ப்பனர்கள் பெருமளவில் ஆதிக்கம் செலுத்தியது சென்னை மாகாணத்தில் பிராமண எதிர்ப்பு இயக்கம் உருவாக முக்கியக் காரணங்களில் ஒன்றாகும். மேலும் பிரித்தானிய இந்தியாவில் சாதி வாரி இடஒதுக்கீடு முதன் முதலாக சென்னை மாகாணத்தில் தான் அறிமுகப்படுத்தப்பட்டது.\n\nSection::::பண்பாடும் சமூகமும்.\nசென்னை மாகாணத்தில் வாழ்ந்த இந்துக்களும், முஸ்லிம்களும் இந்தியக் கிறித்தவர்களும் கூட்டுக் குடும்ப முறையைப் பின்பற்றினர். மாகாணத்தில் தந்தை வழிக் குடும்பமுறை பரவலாகப் பின்பற்றப்பட்டது; குடும்பத்தின் மூத்த ஆண் உறுப்பினரே குடும்பத்தலைவராக இருந்தார். மலபார் மாவட்டம், கொச்சி-திருவிதாங்கூர் மன்னர் அரசுகளில் மட்டும் மருமக்கதாயம் என்னும் தாய்வழி முறை பின்பற்றப்பட்டது. பெண்கள் வீட்டு வேலைகளிலும் குடும்பப் பராமரிப்பிலும் மட்டும் ஈடுபட்டு வந்தனர். உயர்சாதி இந்துப் பெண்களும், முஸ்லிம் பெண்களும் பர்தா அணியும் பழக்கம் கொண்டிருந்தனர். பெண் குழந்தைகள் வீட்டு வேலைகளில் தங்கள் தாயாருக்குத் துணையாக இருந்தனர். திருமணத்துக்குப் பின்னர் கணவன் வீட்டுக்கு இடம்பெயர்ந்து, அவனுக்கும் அவனது வயது முதிர்ந்த குடும்பத்தாருக்கும் பணிவிடை செய்தனர். மருமகள்கள் கணவன் குடும்பத்தினரால் கொடுமைப் படுத்தப்பட்ட பல சம்பவங்கள் பதிவு செய்யப்பட்டுள்ளன. பிராமண விதவைகள் தங்கள் தலைகளை மொட்டையடித்துக் கொள்ள வேண்டுமென்று எதிர்பார்க்கப்பட்டது. அவர்கள் மேலும் பல கொடுமைகளுக்கு ஆளாக்கப்பட்டனர்.\n\nகிராமங்களில் பல சாதிகளைச் சேர்ந்தவர்கள் வாழ்ந்தனர். பார்ப்பனர்கள் அக்கிரகாரங்கள் என்றழைக்கப்பட்ட தனித் தெருக்களில் வாழ்ந்தனர். தீண்டத்தகாதவர்களாக ஒதுக்கப்பட்டவர்கள் கிராம எல்லைக்கு வெளியே சேரிக் குடியிருப்புகளில் வாழ்ந்தனர். அவர்கள் கிராம எல்லைக்குள் வாழ்வதும் கோயில்களுக்குள் நுழைவதும், உயர் சாதி இந்துக்களுக்கு அருகே செல்வதும் தடை செய்யப்பட்டிருந்தது.\n\n19ம் நூற்றாண்டின் நடுப்பகுதியில் இருந்து இந்து சமுதாயத்தில் சீர்திருத்தங்கள் மேற்கொள்ளப்பட்டன. 1896 மலபார் திருமணச் சட்டம், சம்மந்த முறை திருமணங்களுக்கு சட்டஏற்பு அளித்தது. 1933 இல் இயற்றப்பட்ட மருமக்கதாயம் சட்டம் மருமக்கதாயம் முறையை ஒழித்தது.பட்டியல் பிரிவு மக்களின் வாழ்வை மேம்படுத்த பல முயற்சிகள் மேற்கொள்ளப்பட்டன. 1933 இல் இயற்றப்பட்ட திருமலை திருப்பதி தேவஸ்தான சட்டம், கோயில் நிருவாகத்தில் பட்டியல் பிரிவினருக்கு இடமளித்தது. 1939 இல் சென்னை மாகாணத்திலும் 1936 இல் திருவிதாங்கூர் அரசிலும் பட்டியல் பிரிவினர் கோயில் நுழைவு உரிமை அளிக்க சட்டங்கள் இயற்றப்பட்டன. 1872 இல் டி. முத்துசாமி ஐயர் விதவை மறுமண சங்கத்தை உருவாக்கி, பிராமண விதவைகளின் மறுமணத்துக்காகப் பாடுபட்டார். கோதாவரி மாவட்டத்தில் கந்துகுரி வீரசலிங்கம் விதவை மறுமண இயக்கத்தை முன்னின்று நடத்தினர். 1947 இல் தேவதாசி முறை ஒழிக்கப்பட்டது. பெரும்பாலான சமூக சீர்திருத்தவாதிகள் இந்திய தேசியவாதிகளாகவும் இருந்தனர்.\n\nசேவல் சண்டை, ஏறு தழுவல், கிராமத் திருவிழாக்கள், நாடகங்கள் போன்றவை கிராமப்புற மக்களால் விரும்பப்பட்ட பொழுதுபோக்கு நிகழ்வுகளாக இருந்தன. நகரவாசிகள் பொழுதுபோக்கு மன்றங்கள், இசைக் கச்சேரிகள், நாடகங்கள் போன்றவற்றை நாடினர். மேல் மற்றும் மேல் நடுத்தரத் தட்டு மக்கள் கருநாடக இசையையும் பரதநாட்டியத்தையும் விரும்பினர். பிரித்தானியர் அறிமுகப்படுத்திய விளையாட்டுகளில் கிரிக்கெட், டென்னிஸ், கால்பந்து, ஹாக்கி போன்றவை பிரபலமாகின. ஆண்டுதோறும் பொங்கல் அன்று இந்தியர்களுக்கும் ஐரோப்பியர்களுக்கும் இடையே சென்னை மாகாணப் போட்டி என்றழைக்கப்பட்ட கிரிக்கெட் போட்டி ஒன்று நடைபெற்றது.\n\nசென்னை மாகாணத்தின் முதல் செய்தித்தாளான \"மெட்ராஸ் கொரியர்\" 1785 இல் தொடங்கப்பட்டது. 1844 இல் விடுதலைப் போராட்ட வீரர் கசுலு லட்சுமி நரசு செட்டியால் தொடங்கப்பட்ட \"தி மெட்ராஸ் கிரசெண்ட்\" இந்தியர் ஒருவரால் நடத்தப்பட்ட முதல் ஆங்கில நாளிதழ். 1948 இல் மொத்தம் 841 இதழ்கள் சென்னை மாகாணத்தில் வெளியாகின. 1938 இல் ஆல் இந்தியா ரேடியோ சென்னையில் ஒரு வானொலி நிலையத்தைத் தொடங்கி வானொலி ஒலிபரப்புச் சேவையை அறிமுகப்படுத்தியது. 1930 களில் திரைப்படங்கள் மக்களிடையே பிரபலமாகின. சென்னை, கோவை, சேலம், காரைக்குடி ஆகிய ஊர்களில் திரைப்பட ஸ்டுடியோக்கள் தொடங்கப்பட்டன. 1940-களிலிருந்து சென்னை மாகாணத்தின் திரைப்படத் தலைநகராக உருவெடுத்தது.\n\nSection::::பரவலர் ஊடகங்களில்.\nசென்னை மாகாணத்தின் தலைநகரான மதராசப்பட்டினத்தை பின்புலமாகக் கொண்டே மதராசபட்டினம் என்னும் திரைப்படம் எடுக்கப்பட்டது. இதில் 1945-1947ல் இருந்த சென்னை மாகாணம், அப்போது நடந்த அரசியல் சம்பவங்கள் போன்றவை படமாக்கப்பட்டிருந்தன.\n\n\n\n\n\n \n"}
{"id": "140361", "url": "https://ta.wikipedia.org/wiki?curid=140361", "title": "ரேக்ளா வண்டிப் பந்தயம்", "text": "ரேக்ளா வண்டிப் பந்தயம்\n\nரேக்ளா வண்டிப் பந்தயம் (ரேக்ளா ரேஸ், ஆங்கிலம்: Rekla Race) என்பது, திருவிழாக் காலங்களில் தமிழகத்தின் கிராமப்புரங்களில் நடைபெறும் காளை மாட்டுவண்டிப் பந்தயம் ஆகும். \nதமிழ்நாட்டின் தென் மாவட்டங்களிலும், கொங்கு நாட்டிலும் இந்த வகைப் பந்தயங்கள் நடைபெறுகின்றன. மதுரை மாவட்டத்தில் அவனியாபுரம், தூத்துக்குடி மாவட்டத்தில் விளாத்திகுளம், ஒட்டப்பிடாரம், திருப்பூர் மாவட்டத்தில் உடுமலைப்பேட்டை, கோவை மாவட்டத்தில் பொள்ளாச்சி ஆகிய பகுதிகளிலும் இதுபோன்ற ரேக்ளா வண்டிப் பந்தயங்கள் பரவலாக நடத்தப்படுகின்றன. பெரும்பாலும் இவ்வகை போட்டிகளில் காளை மாடுகள் ஈடுபடுத்தப்படுகின்றன. நீலகிரி மாவட்டப் பகுதிகளில் எருமைக் கடாவையும் பந்தயங்களில் ஈடுபடுத்துகின்றனர்.\n\nSection::::ரேக்ளா.\nரேக்ளா என்பது ஒருவர் மட்டும் அமரக்கூடிய ஒருவகை மாட்டு வண்டி அகும். இது பந்தயத்தை கருத்தில் கொண்டே உருவாக்கப்படும் சிறிய வகை மாட்டு வண்டி ஆகும். இதன் சக்கரங்கள் சிறிய அளவிலும் வேகமாக சுழலக்கூடிய வகையிலும் வடிவமைக்கப்படுகின்றன.\n\nSection::::போட்டியாளர்கள்.\nசிவகங்கை, இராமநாதபுரம், ஈரோடு, கரூர், கோயம்புத்தூர், மதுரை, தஞ்சாவூர், திண்டுக்கல், தேனி , திருச்சி ஆகிய மாவட்டங்களிலிருந்து உழவர்கள் தங்கள் ரேக்ளா வண்டிகளுடனும் காளைகளுடனும் பந்தயங்களில் கலந்து கொள்கின்றனர். பந்தயம் நடைபெறும் குறிப்பிட்ட கிராமத்தையோ நகரையோச் சேர்ந்த பஞ்சாயத்து அமைப்புகள் இந்த ரேக்ளா வண்டிப் பந்தயத்தை நடத்துகின்றன. சில இடங்களில் தனியார் அமைப்புகளும் இந்தப் போட்டியை நடத்துவதுண்டு.\n\nSection::::பந்தையக் காளைகள்.\nபந்தயத்தில் ஈடுபடும் காளைகளின் உயரம், திறன், பலம் போன்றவற்றைக் கருத்தில் கொண்டு இவற்றை நான்கு பிரிவுகளாக வகைப்படுத்துகின்றனர்:\n\nபந்தய தூரம் மாடுகளின் வகைகளை வைத்தே முடிவுசெய்யப்படுகின்றது. தமிழகத்தின் அய்யம்பாளையம் என்ற ஊரில் நடக்கும் பந்தயத்தில் பெரிய மாடு 15 கி.மீ தூரமும், நடுத்தரம் 12 கி.மீ தூரமும், கரிச்சான் 10 கி.மீ தூரமும், பூஞ்சிட்டு 07 கி.மீ தூரமும் ஓட வேண்டும் என்று தீர்மானித்துள்ளனர்.\n\nSection::::காளைகளின் பரிசு பெறும் திறன்.\nரேக்ளா வண்டிப் பந்தயத்திற்குத் தேர்வாகும் ஓர் இணை காளைகள் 25 ஆயிரம் இந்திய ரூபாய் முதல் ஒரு லட்சம் இந்திய ரூபாய் வரை விற்கப்படுகின்றன. கொங்கு நாட்டு உழவர்கள் தங்கள் காளைகள் வெற்றி பெறுவதை பெருமையாக நினைக்கின்றனர். இப்போட்டியில் ஈடுபடும் மாடுகளுக்கு உணவாக இஞ்சி, எலுமிச்சை, கருப்பட்டி, பேரீச்சை, வெங்காயம் ஆகியவற்றை வெந்நீரிற் பிசைந்து கவளம் கவளமாக ஊட்டுகின்றனர். \n\nவேகமாக ஓடுவதில் காங்கேயம் காளைகளுக்கு இணையாக வேறு எந்த காளைகளும் இல்லை என்பது பரவலான கருத்து. கொங்குநாட்டில் தற்போது காங்கேயம், மூலனூர், வெள்ளகோவில், சிவகிரி, கரூர் ஆகிய பகுதிகளில் மட்டுமே இந்த இன காளைகள் வளர்க்கப்படுகின்றன. காங்கேயம் காளைகளுக்கு போட்டியாக, தற்போது பந்தயத்தில் \"லம்பாடி\" இன காளைகளையும் ஈடுபடுத்துகிறார்கள். ஆனால், காங்கேயம் காளைகளே பெரும்பாலும் பரிசுகளைப் பெறுகின்றன. பரிசு பெறும் காளைக்கு ஒரு சவரன், அரைச் சவரன் தங்க நாணயங்கள் பரிசாக வழங்கப்படுகின்றன.\n\n"}
{"id": "140370", "url": "https://ta.wikipedia.org/wiki?curid=140370", "title": "பீட்டோ தேற்றம்", "text": "பீட்டோ தேற்றம்\n\nவடிவவியலில் பீட்டோ தேற்றத்தின் (\"Pitot theorem\") கூற்றின்படி, ஒரு தொடு நாற்கரத்தின் எதிரெதிர் பக்கங்களின் கூட்டுத்தொகைகள் சமமாக இருக்கும். அதாவது ஒரு நாற்கரத்தின் நான்கு பக்கங்களையும் தொட்டுக்கொண்டவாறு அந்நாற்கரத்துக்குள் ஒரு வட்டம் வரையக் கூடுமானால் அந்நாற்கரத்தின் எதிரெதிர்ப் பக்கங்களின் கூட்டுத்தொகைகள் சமம். இத்தேற்றம் பிரெஞ்சுப் பொறியாளர் \"ஆன்றி பீட்டோ\" பெயரால் அழைக்கப்படுகிறது. வட்டத்திற்கு வெளியேயுள்ள ஒரு புள்ளியிலிருந்து, வட்டத்திற்கு வரையப்படும் இரு தொடுகோட்டுத் துண்டுகளின் நீளங்களும் சமமாக அமையும் என்பதை அடிப்படையாகக் கொண்டு இத்தேற்றம் அமைந்துள்ளது.\n\nSection::::மேற்கோள்கள்.\nCut The Knot, Pitot theorem\n"}
{"id": "140371", "url": "https://ta.wikipedia.org/wiki?curid=140371", "title": "சோழர்கால ஆட்சி", "text": "சோழர்கால ஆட்சி\n\nசோழர் காலத்தில் முதன்முறையாகத் தென்னிந்தியா முழுவதும் ஒரே அரசின் கீழ் இருந்தது. உழவுக்கும் தொழிலுக்கும் மிகுந்த முக்கியத்துவம் அளித்தனர். வாணிகககுழுக்கள் அமைத்தல், வெளிநாட்டுக்கு தூதுக் குழுக்களை அமைத்தல் என உள்நாடு மற்றும் வெளிநாட்டு வாணிகத்தை வளர்த்தனர். நாட்டு நிர்வாகத்திலும் நீதி விசாரனையிலும் சோழர்கள் காலத்தில் பல அறிவுப்பூர்வமான மாற்றங்கள் விளைந்தன. கிராமங்களில் ஊராட்சி தழைத்தோங்க வாரியங்கள் அமைத்தனர். நீதிமுறையையும் நிலைக்கச் செய்தனர். எனினும் வரி விதிப்பில் மக்கள் தங்களை விற்றுக் கொள்ளவும் செய்தனர்.\n\nSection::::சோழ நாடு.\nகி.பி 980 முதல் 1150 வரை கிழக்கு மேற்கு தெற்கு எனக் கடலால் சூழப்பட்ட இந்தியத் தீபகற்பம் முழுவதும் சோழர்க்ளின் ஆட்சியே நிலவியது எனலாம். இவர்களின் வடக்கு எல்லை துங்கபத்திரை, கோதாவரி நதிவரை பரவியிருந்தது. இராஜராஜன் மற்றும் இராஜேந்திரன் காலத்தில் சோழப்பேரரசு கடல் கடந்தும் பரந்து விரிந்தது. சோழப்பேரரசின் தலைநகரங்களாக உறையூர், பழையாறை,தஞ்சாவூர், கங்கைகொண்ட சோழபுரம் ஆகியன இருந்தன. காஞ்சிபுரம், மதுரை ஆகியவை சிறப்பு வாய்ந்த முக்கிய நகரங்களாகத் திகழ்ந்தன. \nSection::::ஆட்சிமுறை.\nசோழர்களின் அரசு முடியாட்சியாகவே இருந்து வந்தபோதிலும், சங்ககாலத்துச் சோழர்களுக்கும், பிற்காலத்தில் ஆட்சிபுரிந்த சோழர்களின் முடியாட்சிக்கும் இடையே நிறைய வேறுபாடுகள் இருந்தன. மன்னர்கள் கடவுளின் அவதரங்களாகக் கருதப்பட்டனர். இராஜராஜன் மற்றும் அவன் வழி வந்தவர்கள், அதிகாரத்திலும், ஆடம்பரத்திலும் மேம்பட்டவர்களாக இருந்தனர். தலைநகரமும், பல்வேறு துணைத் தலைநகரங்களும் இருந்தன. சமயங்களில் துணைத் தலைநகரங்களிலும் அரசவை கூடியது. அரசன், உயர்நிலைத் தலைவனாகவும், சர்வாதிகாரியாகவும் இருந்தான்.\nஉரிய இடத்தில் அமர்ந்து மன்னன் விண்ணப்பங்களைக் கேட்பான்; அரசன் ஆணையே சட்டம்.முறையீடுகள் தொடர்பாக உரிய அதிகாரிகளுக்கு வாய்மூலமாகக் கட்டளைகள் பிறப்பித்தல் அரசனுடைய நிர்வாகக் கடமையாக இருந்தது. இவற்றிற்குத் 'திருவாய்க் கேள்விகள்' என்று பெயர்.இவ்வாணையை உரியவருக்கு எழுத்து மூலம் அனுப்புகின்றவனுக்கு 'திருவாய்க் கேள்வி' என்றே பெயர். மன்னன் ஆணையைக் கோட்டத்து அவையினரான நாட்டார்கள் முதலியோர் நிறைவேற்றி வைப்பர்.\n\nSection::::அரசுரிமை.\nஅரசுரிமை பொதுவாக மூத்த ஆண் வாரிசுக்கே வழங்கப்பட்டது. சில சமயங்களில் அரசர்களின் தம்பிமார்கள் பட்டத்துக்கு வரும் வழக்கமும் காணப்பட்டது. பெரும்பாலும் அரசன் வாழும் காலத்திலேயே இளவரசர்களை நியமிக்கும் வழக்கம் இருந்தது. இதனால் வாரிசுப் போட்டிகள் பெருமளவு குறைவாகவே இருந்தன. நேரடி வாரிசுகள் இல்லாத போது அரச குடும்பத்திலிருந்து வேறொருவரை அரசனாக்கிய நிகழ்வுகளும் உண்டு. இரண்டாம் இராஜேந்திர சோழனின் பெண்வழி வாரிசாக முதலாம் குலோத்துங்கன் அரச பதவி பெற்றது இதற்கு எடுத்துக்காட்டு ஆகும்.\nSection::::படைகள்.\nகடல் கடந்த நாடுகளையும் கைப்பற்றியவர்கள் சோழர்கள். எனவே சோழப்பேரரசில் ஆற்றல் மிக்க தரைப்படை, யானைப்படை, குதிரைப்படைகளுடன், கப்பற்படையும் இருந்தன. படையின் ஒவ்வொரு பிரிவுக்கும் தனித்தனிப் பெயர்கள் இருந்தன. காலாட்படையில் சிறப்பிடம் பெற்ற படை கைக்கோளப்படை. இவர்கள் தவிர வில்லெறியும் வில்லாளிகள், வாள்படைவீரர்கள் என்போரும் இருந்தனர். 'வலங்கை', 'இடங்கை' என இரு வகைப் பிரிவினர்கள் இருந்தனர். அரசருக்கு அணுக்கத்திலே இருக்கும் 'வேளகாரர்' என்போர் இருந்தனர். முதலாம் இராஜராஜன், முதலாம் இராஜேந்திரன் காலத்தில் 'மூன்றுகை மகாசேனை' என்ற ஒரு சிறப்புப் படையும் இருந்தது. இதுவே பல உள்நாட்டு வெளிநாட்டு வெற்றிகளை ஈட்டியது. \nSection::::உள்ளாட்சிப் பிரிவுகள்.\nசோழப் பேரரசு ஒன்பது மண்டலங்களாகப் பிரிக்கப்பட்டிருந்தது.அவை \nஎன்பனவாகும்.\nசோழ அரசின் சிறிய பிரிவு கிராமம். இது ஊர் எனப்பட்டது.கிராமங்கள் பல கொண்டது நாடு. இது கோட்டம் அல்லது கூற்றம் எனப்படும். நாடுகள் பல கொண்டது வளநாடு. வளநாடுகள் பல கொண்டது ஒரு மண்டலம் ஆகும். ஒவ்வொரு மண்டலமும் ஒன்பது வளநாடுகளாகப் பிரிக்கப்பட்டிருந்தன.\n\nSection::::அதிகாரிகள்.\nமண்டலங்கள், ஆளுநர்களின் பொறுப்பில் இருந்தன. அரசகுமாரர்களும், அரசனின் நெருங்கிய உறவினர்களும் இப்பதவியில் அமர்த்தப்பட்டனர். மண்டலங்களின் பாதுகாப்பு, ஒழுங்கு ஆகியவற்றைப் பராமரிப்பதும், கீழுள்ள நிர்வாகப் பிரிவுகளின் செயற்பாடுகளைக் கண்காணிப்பதும், ஆளுநர்களுடைய கடமையாக இருந்தது. மத்திய அரசுக்கும்,மண்டலங்களுக்கும் இடையிலான தொடர்புகளையும் நல்ல நிலையில் பேணிவருவதும் இவர்களுடைய கடமையாகும். கோட்டங்கள் மட்டத்திலிருந்த நிர்வாகிகள், மண்டல ஆளுநர்களுக்கு உதவியதுடன், கோட்டங்களில் அமைதி காத்து, சமுதாயப் பணிகளையும் கண்காணித்தனர்.\n\nஆட்சிக்கு உறுதுணையானோர் உடன்கூட்டத்து அதிகாரிகள் ஆவர். அமைச்சர்களும் இவர்களில் அடங்குவர். அரசாங்கத்திலோ படியிலோ உள்ள சிறந்தவர்கள் அதிகாரிகள் என்ற சிறப்புப் பெயர் பெறுவர். இவர்களுல் சிறுதரம், பெருந்தரம் என்ற இரு பிரிவுகள் இருந்தன. நீதிபதிகள் நியாயத்தார் எனப்பட்டனர்.\nஇவர்கள் உயர்குடிப்பிறப்பின் அடிப்படையிலேயே நியமிக்கப்பட்டனர். ஒரு கிராமம் முழுவதுமோ பகுதியாகவோ இவர்களுடைய ஊதியமாகத் தரப்பட்டது. இவற்றுக்கு சீவிதம் என்று பெயர். இறையிலி நிலங்களும் உண்டு. இந்நிலத்தில் அவர்களுக்கு அனைத்து உரிமையும் உண்டு.\n\nஅரசனின் ஆணைகளை கோட்டத்து அவையினர் என்போர் நிறைவேற்றுவர். மேலும் நாட்டார்கள், பிரமதேயக் கிழவர்கள், தேவதானத்து ஊர்களிலார், பள்ளிச்சந்தங்கள், கண்முற்றூட்டு, வெட்டிப்போறு, நகரர்கள் ஆகியோரும் நிறைவேற்றி வைப்பர். நாட்டார் சபையான நாடும் பிரம்தேயச் சபையும் ஊர்ச்சபையும் அரசாணையின் மேல் பிறப்பித்த கட்டளைகளை ஆவணத்தில் எழுதி வைத்திருப்பர். மதியஸ்தன் காரணத்தான் என்பவரே எழுதுபவர். சபைத் தலைவனுக்குத் திருவடிகள் என்ற பெயர். தானம் செய்யப்பட்ட ஊரின் எல்லைகளைக் குறித்த அரசாங்க அலுவலர் நால்வர் உண்டு.\nSection::::கிராம நிர்வாகம்.\nகுடியிருப்புக்கள் கிராமங்கள், ஊர்கள், நகரங்கள் எனப் பிரிக்கப்பட்டிருந்தன. பிராமணர்களுடைய குடியிருப்புக்கள் கிராமங்கள் எனவும், சாதாரண மக்களுடைய குடியிருப்புக்கள் ஊர்கள் எனவும், வணிகர் குடியிருப்புக்கள் நகரங்கள் எனவும் வழங்கப்பட்டன. இவை தவிர உழுதுண்மக்கள் என்ப்படும் உழவர்கள் குழுக்களுக்கு சித்திரமேழி என்ற பெயர் இருந்தது. இவற்றை நிர்வாகம் செய்வதற்கெனக் கிராம சபைகள், ஊர் அவைகள், நகர சபைகள் போன்ற தன்னாட்சி அமைப்புக்கள் இருந்தன. சபையில் ஆட்டைவாரியம், தோட்ட வாரியம், ஏரிவாரியம், பஞ்ச வாரியம், பொன்வாரியம் எனப்பல பிரிவுகள் இருந்தன.இவற்றுக்கான உறுப்பினர்களுக்கான தகைமைகளும், அவர்களைத் தெரிவு செய்வதற்கான தேர்தல் முறைகளும் இருந்தன. உறுப்பினர் தேர்வு குடவோலை முறைப்படி நிகழும். இச்சபையானது பெருங்குறி என்பபடும். வாரிய உறுப்பினர்கள் ' வரிய பெருமக்கள்' எனப்படுவர். இச்சபைகளும் வாரியங்களும் மரத்தடிகளிலேயே கூடும்.\nSection::::சோழர்கால வரிகள்.\nஅரசாங்கத்தின் முக்கிய வருவாய் நிலவரி. எனவே நிலம் அளக்கப்பட்டு தர வாரியாகப் பிரிக்கப்பட்டு வரி வசூல் செய்யப் பரவுரித் திணைக்களம் என்ற அமைப்பு இருந்தது. இதன் தலைவர் பரவுரித் திணைக்கள நாயகம் என அழைக்கப்பட்டார். மேலும் கண்காணி வரிப்பொத்தக நாயகம், வரியிலீடு முகவேட்டி, பாலோடை எனப் பலர் இருந்தனர். இவர்கள் நிலத் தொடர்பான அலுவல்களைப் புரிந்தனர்.\nசோழப்பேரரசில் வரிச்சுமை ஏராளமாக இருந்தது. குடிமக்கள் மீது பல வரிகள் விதிக்கப்பட்டன. அவை;\nஎனப்பல வரிகள் இருந்தன நானூற்றுக்கு மேற்பட்ட வரிகள் இருந்ததாக கல்வெட்டுகள் தெரிவிக்கின்றன. கோயில்களுக்கு வரிவிலக்கும் உண்டு. வரிச்சுமை அதிகமானதால் மக்கள் சிலர் ஊர்விட்டு நீங்கினர். சிலர் அரசாங்கத்திடம் மன்றாடி வரியைக் குறைத்துக் கொண்டனர். \nஅந்தனர்களுக்கும் சைவ வேளாளர்களுக்கும் வரிச்சலுகை மிகுதியாக இருந்தது. இதனால் வலங்கை இடங்கைப் பிரிவினரான சாதாரன மக்கள் ஒன்று கூடி எதிர்த்துப் புரட்சி செய்தனர். கோவில்களை இடித்தனர். இதன் காரணமாக கி.பி.1070 -ல் அதிராஜேந்திரன் என்ற மன்னன் கொல்லப்பட்டான். பெருநிலச் சொந்தக்காரர்களாய் இருந்த உயர்சாதியினருக்கும், ஆட்சியாளர்களுக்கும் எதிராக சாதாரண வாணிக மக்களும் நடுத்தர மக்களும் எதிர்த்துப் போராடிய வரலாற்றைக் கல்வெட்டு கூறுகிறது.\n\nSection::::நீதிமுறை.\nசோழப்பேரரசில் நீதி வழங்கும் பொறுப்பு ஊர்ச்சபையினரிடமும் குலப்பெரியதனக் காரரிடமும் ஒப்படைக்கப்பட்டது. விசாரிக்கவும் தீர்ப்பு வழங்கவும் முறைகள் வகுக்கப்பட்டன. பிறர் கூறும் சான்று, நேரில் கண்டது இதைக்கொண்டு நீதின்மன்றத்தினர் தீர்ப்பு வழங்கினர். உடலைப்பற்றிய குற்றம், உடைமைகளைப் பற்றிய குற்றம் எனக் குற்றங்கள் இருவகைப்படும். சோழர்காலச் சமுதாயத்தில் சாதிநெறிகளை மீறுவோர், உயர்சாதியினரை எதிர்ப்போர் ஆகியோர் மிகுதியாகத் தண்டிக்கப்பட்டனர்.\n"}
{"id": "140372", "url": "https://ta.wikipedia.org/wiki?curid=140372", "title": "சோழர்காலச் சமுதாயம்", "text": "சோழர்காலச் சமுதாயம்\n\nசோழர் சமுதாயத்தில் சாதிப் பிரிவுகளுடன் கூடிய சாதிவேறுபாடுகள் கடுமையாக இருந்தன. சாதி வழக்கத்தை மீறுவோர் கடுமையாகத் தண்டிக்கப்பட்டனர். இதைத் தவிர உயர்குலத்திற்கும் தாழ்ந்த குலத்திற்கும் பிறந்தவர் அனுலோமர் எனப்பட்டனர். சத்திரிய-வைசியக் கலப்பினர் மாகிஷ்யர்கள், வைசிய-சூத்திரக் கலப்பினர் கரணீகள், மாகிஷ்யர்-கரணீகளுக்குப் பிறந்தவர் இரதகாரர் என்று பிரிவினை இருந்தது. எந்த சாதியினர் எந்தத் தொழிலில் ஈடுபட வேண்டுமென உயர் சாதியினர் வரையறுத்தனர். தலைமைச் சாதியினர் அந்தணர் ஆவார். பறையன் ,அரிப்பன் போன்றோர் கடையர் ஆவார். பறையர்கள் சேரிகளில் வாழ்ந்தனர்.\n1250 ஆம் ஆண்டு பல சாதியர்களுக்கிடையே ஒப்பந்தம் ஒன்று நிகழ்ந்தது. இதில் கிட்டத்தட்ட 40 சாதியினர் கையொப்பம் இட்டுள்ளனர்.\n\nSection::::வலங்கை இடங்கை.\nசமூகத்தில் வலங்கை இடங்கை என இரு மக்கள் குழுவினர் இருந்தனர். இவர்களிடையே பெரும் பூசலகள் நிகந்தன. வலங்கைப் பிரிவில் 98 குலங்களும் இடங்கைப் பிரிவில் 98 குலங்களும் சேர்ந்திருந்தன.\nவலங்கைப் பிரிவினர் மன்னர் படைகளில் சிறப்பிடம் பெற்றிருந்தனர். ஆனால் இடங்கையினர் பெரும்பபலும் சிறுவணிகர்களாகவும் தொழிலார்களாகவுமே இருந்தனர். சாதாரண மக்கள் உயர் சாதியினரையும் மன்னரையும் எதிர்த்துப் பெரும் போராட்டம் நடத்தி வந்தனர். இவர்களில் இடங்கையினர் தாங்கள் நடந்து போகும்போது குடைபிடித்தல், கொம்பு ஊதுதல் போன்றவற்றைப் பிறப்புரிமையாகக் கொள ஒப்பந்தம் செய்துகொண்டனர். இடங்கை வலங்கைக் கலகம் ஒன்று 1071-ல் இராசமகேந்திர சதுர்வேதிமங்கலத்தில் நிகழ்ந்ததாகக் கல்வெட்டுகள் கூறுகின்றன. அந்தணரும் உயர் சாதியினரும் வாழ்ந்த கிராமங்கள் சுட்டெரிக்கப்பட்டது. கோவில் இடிக்கப்பட்டது. சில சமயம் இவர்கள் இருவரும் இணைந்து பிராமணரையும் வேளாளரையும் எதிர்த்துள்ளனர். ஆடுதுறை வட்டத்தில் பிராமணர்களும் வேளாளர்களும் காணியாட்சி கொண்டனர். இதற்கு எதிராக வலங்கை 98 குலங்களும், வழுதல்பட்டி, ஊசவாடி ஆகிய ஊர் இடங்கையினரும் தமக்குள் ஒற்றுமை உடன்படிக்கை செய்துகொண்டனர். பெரும்பாலும் வரிச்சுமையுடன் வாழமுடியாத காரணத்தாலேயே இப்போராட்டங்கள் எழுந்தன.\n\nSection::::அடிமைகள்.\nசோழர்காலத்தில் அடிமை முறை வழக்கத்தில் இருந்தது. அடிமைகளாகவே சிலர் வாழ்ந்துள்ளனர். சிலர் வரிகட்ட முடியாமல் தங்களைத் தாங்களே விற்றுக் கொண்டனர். தலைமுறை தலைமுறையாகப் பணி செய்யவும் சிலர் விற்கப்பட்டனர். போரில் சிறைபிடிக்கப்பட ஆண்களும் பெண்களுமே பெரும்பாலும் பணியாளர்களாக அமர்த்தப்பட்டனர். போரிட்டு வென்ற வேற்று நாட்டிலிருந்து கொணர்ந்த பெண்கள் வேளம் என்ற மாளிகையில் குடியமர்த்தப்பட்டனர். சோழர்கள் வேளத்தில் (palace establishments) நூற்றுக்கணக்கான பெண்கள் அரசனினின் பாலியல் மற்றும் களியூட்டல் பயன்பாட்டுக்காக இருந்தார்கள். இங்கு ஆண் அடிமைகளும் வேலை செய்தார்கள்.\n\nSection::::வணிகக் குழுக்கள்.\nசோழர் வாணிகக் குழு வளஞ்சியம் என்று அழைக்கப்பட்டது. இவர்கள் குழுவில் செட்டிகள், செட்டிப்பிள்ளைகள், சுவரர்கள், கந்தழிகள், பத்திரர்கள், கவுண்ட சாமிகள், சிங்கம், சிறுபுலி, வலங்கை வாரியன் ஆகியவர்கள் சேர்ந்திருந்தனர். இவர்கள் மயிலார்ப்பு (மைலாப்பூர்) என்ற இடத்தில் கூடிப் பேசியதாகக் கல்வெட்டு குறிப்பிடுகிறது. காட்டூரை வீரப்பட்டினமாக மாற்ற வேண்டும், எல்லா வரிகளிலிருந்தும் விலக்கு அளிக்க வேண்டும் , ஊதியத்தை இரட்டிப்பாக்க வேண்டும் எனப் பல தீர்மாணங்களை இவர்கள் நிறைவேற்றினார்கள்.\n\nSection::::உடைகள்.\nஆண்கள் முழங்கால் வரை ஆடை அணிந்தனர். தலைப்பாகை அணிந்தனர். வேட்டியைக் கச்சமாகக் கட்டினர். மேலாடை அணிந்தது பற்றி தெரியவில்லை. பெண்கள் கொய்சகம் வைத்துப் புடவை அணிவர், மார்புக் கச்சு அணிவதும் உண்டு. சில சமயம் உத்தரீயம் என்ப்படும் மேலாடை அணிந்தனர்.\n\nSection::::பெண்டிர்.\nசமூக வாழ்வில் பெண்கள் பங்கேற்றனர். பொதுவாக சொத்து வைத்துக் கொள்வதற்கும் அந்தத் சொத்துக்களைத் தாங்கள் விரும்பியபடி அனுபவித்து வரவும் அவர்களுக்கு உரிமை இருந்துவந்தது. பெண்கள் பலர் கோவில்களுக்கு நிவந்தங்கள் வழங்கிய செய்தியைக் தஞ்சைக் கல்வெட்டுகளில் காணலாம். அரசர்களும் செல்வந்தர்களும் பல மனைவியரைத் திருமணம் செய்து கொண்டனர். ஆனால் பொதுவாக ஓர் ஆடவனுக்கு ஒரு மனைவி என்ற நியதியே பெருவாரியாக நடைமுறையில் இருந்து வந்தது. சிறந்த பயிற்சி தேவைப்படாத வேலைகளில் பெண்கள் அமர்த்தப்பட்டனர்.\n\nSection::::திருமணம்.\nகணிகள் எனப்படும் சோதிடர் திருமண நாளையும் வேளையையும் கணிப்பார். திருமணம் மாலையில் நடைபெறுவதில்லை. பெண்ணின் கையைப் பற்றும் முதல் உரிமை தாய்மாமனுக்கே உரியது. மணமகன் பெண்ணுக்குப் பரிசம் போட வேண்டும். பெண்களுக்கு நிலங்களைச் சீதனமாகக் கொடுப்பர். மனைவியின் சீதனத்தை செலவழிக்கக் கணவனுக்கு உரிமையில்லை. பரிசப்பணம் கொடுக்க சில சமயம் சண்டைகள் நடந்ததுண்டு. பெண்ணுக்கு 12 வயதில் திருமணம் நடைபெற்றது. தாலிகட்டும் பழக்கம் முதலாம் இராசராசன் காலத்தில் தோன்றியிருக்கலாம் என்பது அறிஞர் முடிவு.\n\nSection::::உடன்கட்டை ஏறுதல்.\nகணவரை இழந்த பெண் பிரிவாற்றாமல் உடன்கட்டை ஏறுவதைப் பற்றி சில கல்வெட்டுகளில் குறிக்கப்பட்டிருக்கிறது. ஆனால் சோழநாட்டில் இத்தகைய நிகழ்ச்சிகள் மிகக் குறைவாகவே நடந்தன. இது பரவலான வழக்கமாக இல்லை. வானவன் மாதேவி என்பவள் உடன்கட்டை ஏறிய செய்தி திருவாலங்காட்டுச் செப்பேட்டில் குறிக்கப்பட்டிருக்கிறது. பொதுவாகப் பெண்கள் உடன்கட்டை ஏறும் முறைக்கு மக்களிடையே ஆதரவு இல்லாமல் இருந்தது அந்தக் காலத்தில் உடன் கட்டை ஏறத் துணிந்தவர்களை தடுத்தவர்களைப் பற்றிய குறிப்புகள் கல்வெட்டுகள் மூலம் கிடைக்கிறது.\nSection::::பிற வழக்கங்கள்.\nவெள்ளம் வந்தால் முரசறைந்து மக்களுக்குத் தெரிவிக்கப்பட்டது. குழந்தை பிறந்தவுடன் மண்பொட்டிடுதல், 12 ஆம் நாள் பெயர்சூட்டுதல், ஐந்தாம் வயதில் பள்ளி செல்லும் சடங்கு செய்தல் போன்ற சடங்குகள் இருந்ததன. பிணங்களை எரித்தல், பிணங்களுடன் பெண்களும் சுடுகாட்டுக்குச் செல்லுதல், பிணத்தை வைத்ததும் உப்பில்லாச் சோற்றைப் பலியாகத் தூவுதல் ஆகியவை இருந்தன.\nவிருந்தினர்க்கு வெற்றிலை பாக்கு வழங்குதல், விருந்தினர் நீராடியவுடன் அவர்களின் கால்களைக் கழுவி மணைமேல் இருத்துதல், வெளியூர்ச் செல்லும் மகன் 12 விரல் தொலையில் நிற்க, தாய் மூன்று விரல் நெருங்கிச் சென்று விடை கொடுத்தல் போன்ற பல பழக்கவழக்கங்கள் சோழர் காலத்தில் இருந்தன.\n\nSection::::ஆடல் பாடல்.\nசோழர் காலத்தில் இசையும் நடனமும் இணைந்தே சிறப்புப் பெற்றிருந்தது. இசையிலும் கூத்திலும் வல்ல பெண்கள் பலர் கோவிலில் இருந்தனர். இவர்கள் தேவரடியார், தளியிலார் என்றும் அழைக்கப்பட்டனர். தேவரடியார்கள் என்பவர் கோவிலில் பணி செய்த ஆடவர் பெண்டிர் இருவரையும் குறித்தது. தேவாரம், திருவாசகம் ஓதுவது நடனம் ஆடுவது இவர்களின் பணிகள். இவர்கள் மிகுந்த கடமை உணர்வுடனும் ஒழுக்கக் கட்டுப்படுகளுடனும் பணி செய்து வந்தனர். இவர்களை வழி நடத்தும் நட்டுவனார்களுக்குக் கொடைகள் வழங்கப்பட்டன. இவர்களின் சேவைகருதி இவர்களின் தேவைகள், நிறைவேற்றப்பட்டன. வீடுகள் மற்றும் போதுமான சம்பளம் வழங்கப்படது. இந்த கலைஞர்களின் வாழ்க்கை பாதுகாப்பானதாக இருந்தது.\n"}
{"id": "140373", "url": "https://ta.wikipedia.org/wiki?curid=140373", "title": "தளிச்சேரி", "text": "தளிச்சேரி\n\nதளிச்சேரி என்பது சோழர் காலத்தில் இருந்த ஆடல்வல்லார்கள் இருந்த குடியிருப்புப் பகுதியாகும்.\nமுதலாம் இராஜராஜன் காலத்த்தில் சோழ மண்டலம் முழுவதிலும் உள்ள நடன மற்றும் இசைக்கலைஞர்கள் ஆதரிக்கப்பட்டனர். கோவிலின் அருகில் இவர்களுக்கு வீடுகள் உருவாக்கப்பட்டது. இப்பகுதிகள் \"தளிச்சேரி\" எனப்படது. இராசராசன் காலத்தில் இருந்த 400 நடனக் கலைஞர்கள் பெயர்கள் பெரிய கோவிலில் உள்ள கல் கல்வெட்டுகளில் பொறிக்கப்பட்டுள்ளது. மேலும் அவர்கள் ஒவ்வொருவருக்கும் ஒதுக்கப்பட்ட நிலம் (பங்கு) பற்றியும் குறிப்பிடுகிறது.\nSection::::குடியிருப்புகள்.\nஇந்த நடனக் கலைஞர்கள் அவரவர் சேவை செய்து வந்த கோவில்களின் அருகிலேயே வசித்து வந்தனர். பெரிய கோவில் கல் கல்வெட்டுகளில் மன்னரின் இரண்டு அரசாணைகள் வெளியிடப்பட்டுள்ளது, முதல் ஆனையில் இசைக் கலைஞர்கள் மற்றும் பாடகர்களின் வாழ்க்கைத் தேவைக்காகத் தரும் நெல் அளவைகளின் 50 பெயர்கள் உள்ளன. இரண்டாவது அரசாணையில் 400 பெண்கள் நடனக் கலைஞர்களின் பெயர்கள் அவர்களுக்கு ஒதுக்கப்பட்ட வீடுகள் போன்றவை குறித்து விளக்கப்பட்டுள்ளது. கோவிலின் வடபகுதியில் அமைந்த தளிச்சேரி 'வடசிகரம்' என்றும் தெற்குப் பகுதியில் அமைந்தது 'தென்சிகரம்' என்றும் அழைக்கப்பட்டது. அவை ஒவ்வொன்றும் வரிசையாக அமைந்தன. ஒவ்வொரு அணியின் முதல் மற்றும் கடைசி வீடுகள் தலைவீடு மற்றும் கடைவீடு என அடையாளம் காணப்பட்டது. கோவிலின் மேற்குப் பக்கத்தில் தளிச்சேரிப்பெண்கள் நடனமாட இடங்கள் மற்றும் பயிற்சி மையங்கள் இருந்தது.\n\nSection::::பணிகள்.\nதளிச்சேரிப் பெண்டிர் பிறரைக் கவரும் வகையில் திகழ்ந்தனர். பரதத்திலும் இசையிலும் நல்ல தேர்ச்சி பெற்று, திருக்கோயில்களில் தொண்டு புரிந்தனர். கோவிலில் பாட்டுப்பாட பாணர்கள் அமர்த்தப்பட்டனர். திருவிழாக்காலங்களில் தேவரடியார் நடனமாடினர். திருவொற்றியூர் திருவாதிரை விழாவில் திருவெம்பாவை ஓதப்பட்டதாகவும் இருபத்திரண்டு தளியிலார் நடனம் ஆடியதாகவும், தேவரடியார்கள் தேவாரப்பதிகங்களை அகமார்க்க முறையில் பாடினார்கள் என்றும் வரலாறு கூறுகிறது. இன்ன முறையில் இன்னவர் பாடவேண்டும் என வலியுறுத்தும் உரிமை தேவரடியார்களுக்கு இருந்தது. இவ்வுரிமையை அவர்கள் விற்றும் வந்தனர். திருக்கோயில்களில் இறைத் தொண்டிற்காகவே பலர், தங்கள் வாழ்நாளையெல்லாம் அர்ப்பணித்துக் கொண்டனர். அவர்களது வருவாயில் பெரும்பங்கு கோயில் வழிபாடு முதலிவற்றிற்காகவே செலவிடப்பட்டது என்று பின்னே வந்த முகமதிய எழுத்தாளர்கள் வியப்புடன் தெரிவிப்பதில் அறியலாம்.\nSection::::ஊதியம்.\nஅவர்கள் பணியின் தன்மையைப் பொறுத்து நடனம் மற்றும் இசைக்கலைஞர்களுக்குக் கொடுக்கப்பட ஊதியங்களில் வேறுபாடுகள் இருந்தன. நட்டுவனாருக்கு ஒரு வேலிக்கு 100 களம் நெல் விளையும் இரண்டு வேலிகளும், ஆடல் மகளிர் ஒவ்வொருவருக்கும் ஒரு வேலி நிலமும் பிற இசைக் கலைஞர்களுக்கு மாறுபட்ட ஊதியமும் வழங்கப்பட்டன. ஒரு பெண் நடனக் கலைஞர் இறந்தாலோ வேறு நாட்டுக்குச் சென்றாலோ, அக்குடும்பத்தில் நடனத்தில் நன்கு தேர்ந்த மற்றொரு பெண் அதற்குப் பதிலியாக நியமிக்கப்பட்டாள்.\n\nSection::::சமூக மதிப்பு.\nசோழர் காலத்தில் இவர்களுக்குச் சமூகத்தில் மிகவும் மரியாதையும் சிறப்பும் வழங்கப்பட்டது. கோவில் நடனமாடும் கலை வளர்ச்சிக்கு தங்கள் உயிர்களை அர்ப்பணித்த அக்காலத்திய தேவரடியார்கள், கிரேக்க நாட்டு ஆடற் பெண்டிர் போன்ற பண்புநலன் உள்ளவர்களாயும் கலையுணர்வு உடையவர்களாயும் திகழ்ந்தனர். கலை நுணுக்கங்களில் ஈடுபாடு உள்ளவர்களுக்கு கண்ணுக்கும் செவிக்கும் நல் விருந்தளித்தனர். சோழர்கள் இவர்களுக்கு வழங்கியுள்ள ஏராளமான கொடைகளைப் பற்றி கல்வெட்டுக்கள் தெரிவிக்கின்றன. இவர்கள் தான் விரும்பியவரை மணம் புரிந்து கொள்ள உரிமை இருந்தது. இவர்கள் மணவாழ்க்கையிலும் ஈடுபட்டிருந்தனர். சதுரன் சதுரி என்னும் ஒரு தேவரடியாள் நாகன் பெருங்காடான் என்பவரின் மனைவி என்று திருவொற்றியூர்க் கல்வெட்டு, கி.பி. 1049-ம் ஆண்டில் கூறுகிறது. அவ்வாறே தஞ்சை மாவட்டத்தில் உள்ள ஒரு கோயிலில் பணிபுரிந்த தேவரடியாள் மணமானவள் என்பதை மூன்றாம் குலோத்துங்கன் கல்வெட்டு தெரிவிக்கிறது.\n\n"}
{"id": "140374", "url": "https://ta.wikipedia.org/wiki?curid=140374", "title": "சோழர்கால வாணிகம்", "text": "சோழர்கால வாணிகம்\n\nசோழர்கள் காலத்தில் வாணிகம் செழித்து வளர்ந்தது. உள்நாட்டு வாணிகம் வெளிநாட்டு வாணிகம் என்று இருவகையாக வாணிகம் நடைபெற்றது. வாணிகத்திற்கு உதவப் பெருவழிகள் இருந்தன.வெளிநாட்டு வாணிகதை மேற்கொள்ள சோழப் பேரரசில் பல துறைமுகங்கள் இருந்தன.வாணிகத்தினால் ஏற்றுமதியும் இறக்குமதியுமாகத் துறைமுகங்கள் நிறைந்திருந்தன. தமிழ்ப் பொருட்களுக்கு அயல் நாடுகள் வாணிகச் சந்தைகளாயின. இறக்குமதி, ஏற்றுமதி பொருட்களுக்குச் சுங்கம் விதிக்கப்பட்டது. அது அரசின் கருவூலத்திற்கு மிகுதியான வருவாயைத் தந்தது. வெளிநாட்டுத் தொடர்புகளால் தமிழர் நாகரிகம், புகழ் ஆகியவை பிற நாடுகளில் பரவின. பணப்புழக்கத்திற்கு முடை ஏற்பட்ட போது செல்வர்களிடமிருந்து வட்டிக்குப் பணம் பெற்றனர்.\nSection::::பெருவழிகள்.\nபொருட்களைக் கொணரவும், கொண்டு போகவும் பெருவழிகள் பயன்பட்டன. மூன்றுகோல், நான்குகோல் அகலமுடைய பெருவழிகள் இருந்தன.\nஎனப் பல்வேறு பெருவழிகள் உள்நாட்டு வணிகத்திற்குத் துணை புரிந்தன.\n\nSection::::வாணிகச் சாத்து.\nவண்டிகளையும், பொதிமாடுகாளையும் வாணிகர் பயன்படுத்தினர். வாணிகத்திற்குப் புறப்படும் வண்டிகள் கூட்டம் கூட்டமாகவே செல்லும். இக்கூட்டம் 'வாணிகச் சாத்து' எனப்பட்டது. சாத்தின் தலைவன் சாத்தன். மாசாத்துவன் எனவும் அழைக்கப்பட்டான். பெருவழிகளில் ஊறு நேராதவாறு இருக்க இம்முறை கையாளப்பட்டது. களவு நிகழாதவாறு காக்க அவ்வழிகளில் பெரும்பாடி காவல் அதிகாரி, சிறுபாடி காவல் அதிகாரி என்போர் சோழப்பேரரசின் காலத்தே பணியாற்றினர்.\n\nSection::::பண்ட மாற்று முறை.\nஉள்நாட்டு வாணிகம் பெரும்பாலும் பண்டமாற்று முறையிலேயே நிகழ்ந்தது. பொருள் கிடைக்கும் துறைமுகங்கள், நகரங்கள், கிராமங்களுக்குச் சென்று தமக்கு வேண்டிய பொருட்களைப் பெற்றுக் கொண்டு அவற்றிற்கு ஈடாகத் தாம் கொண்டு சென்றவற்றை அளிப்பர். விலை கொடுத்தும் பெற்று வந்தனர்.\n\nSection::::வெளிநாட்டு வணிகம்.\nசோழப்பேரரசில் வெளிநாட்டு வணிகம் மேற்கொள்ள பல துறைமுகங்கள் இருந்தன. நாகப்பட்டினம், மாமல்லபுரம், வீரசோழப்பட்டினம், மயிலை போன்ற நகர்கள் வாணிகத்துறைகளாய்த் திகழ்ந்தன. சோழ நாட்டு வாணிகர்கள் பல்வேறு அயல் நாட்டு வாணிகர்களுடன் வாணிகத்தொடர்பு கொண்டு வாழ்ந்தனர். மேற்கே அராபியம், பாரசீகம் ஆகிய நாடுகளுடனும் கிழக்கே சீனம் கம்போசம், ஸ்ரீவிஜயம், கடாரம் போன்ற நாடுகளுடனும் மேற்கூறிய துறைமுகங்கள் வழியாக வாணிகத் தொடர்பு கொண்டனர்.\n\nதமிழகத்திலிருந்து பிற நாடுகளுக்கு முத்து யானைத்தந்தம், பாக்கு, சந்தனக் கட்டை, பருத்திநூல் துணி, சாயந்தோய்த்த பட்டுநூல் ஆகியவை ஏற்றுமதியாயின என சௌஜீகுவா என்ற சீன நாட்டுப் பயணி குறித்துள்ளார். கீழை நாடுகளில் இருந்து சூடம், சீனச்சூடம், தக்கோலம், தமாலம், அம்பர் போன்றாவையும் தமிழகத்தில் இறக்குமதி ஆயின. மன்னர்களின் குதிரைப்படைத் தேவையை நிறைவேற்ற அரேபிய நாட்டிலிருந்து குதிரைகள் கப்பல்கள் மூலமாக வந்திறங்கின.\n\nSection::::வாணிகக் குழுக்கள்.\nபல்வேறு வணிகக் குழுக்கள் சோழர் ஆட்சியில் வாழ்ந்தனர்.\nஎன்ற குழுவினர் பற்றிக் கல்வெட்டு கூறுகிறது. \n\n\n\nSection::::வாணிகத் தூதும் விளைவுகளும்.\nவெளிநாடுகளுடன் வாணிக உறவு கொள்ள விழைந்த சீன நாடு பிற நாடுகளுக்குத் தூதுவர்களை அனுப்பியது. பிற நாட்டு வணிகர்களைத் தங்கள் நாட்டில் வந்து வாணிகம் புரியுமாறு அழைப்பு விடுத்தது. இதனை அறிந்த சோழ மன்னர்கள் தம் நாட்டு வாணிகம் செழிக்க சீனத்துடன் வாணிகத் தொடர்பு கொள்ள விழைந்தனர். தாமும் தூதுக் குழுக்களை அனுப்பினர்.\n\nமுத்தும் பிற கையுறைகளும் எடுத்துக்கொண்டு முதல் இராஜராஜன் அனுப்பிய தூதர்கள் கி.பி. 1012 இல் புறப்பட்டு கி.பி. 1013 இல் சீனா சென்றனர்.\n\nஅதுபோல கி.பி.1033 இல் முதல் இராஜேந்திரன் சீன தேசத்துடன் வாணிக உறவு கொள்ள தூதுக்குழு ஒன்றையும் அனுப்பினான். கடல்வாணிகம் இடையூறின்றி நடைபெற வேண்டும் என்று கடாரப் படையெடுப்பை நிகழ்த்தி வணிகர் நலம் காத்தான்.\n\nசீனாவின் சோங் (Song) வம்சத்தின் குறிப்பொன்று, சோழ வணிகக் குழுவொன்று, கி.பி 1077 ஆம் ஆண்டில், சீன அரசவைக்குச் சென்றது பற்றிக் கூறுகின்றது. சுமாத்திராத் தீவில் கண்டெடுக்கப்பட்ட தமிழ் சாசனப் பகுதியொன்று, சோழநாட்டு வணிகக் கணங்களில் ஒன்றாகிய நானாதேச திசையாயிரத்து ஐந்நூற்றுவர் பற்றிக் குறிப்பிடுகின்றது. இது 1088 ஆம் ஆண்டைச் சேர்ந்ததாகும். இச் சாசனத்தின் கண்டுபிடிப்பு, சோழர் காலக் கடல்கடந்த வணிக முயற்சிகளுக்குச் சான்றாக அமைகின்றது.\n\n"}
{"id": "140375", "url": "https://ta.wikipedia.org/wiki?curid=140375", "title": "1946 அமைச்சரவையின் இந்தியாவுக்கான தூதுக்குழு", "text": "1946 அமைச்சரவையின் இந்தியாவுக்கான தூதுக்குழு\n\n1946 இல் இந்தியாவுக்கு விடுதலை வழங்குவது பற்றி பேச்சுவார்த்தை நடத்த ஐக்கிய ராச்சியத்தின் அரசு, அமைச்சர்களை உறுப்பினர்களாகக் கொண்ட ஒரு தூதுக் குழுவை இந்தியாவுக்கு அனுப்பியது. இது பிரித்தானிய அமைச்சர்களின் தூதுக்குழு (\"Cabinet Mission\") என்றழைக்கப்பட்டது.\n\nஇக்குழு ஐக்கிய இராச்சியத்தின் பிரதமர் கிளமண்ட் அட்லியின் முயற்சியின் பலனாக உருவானது. பிரித்தானிய இந்தியாவின் ஆட்சிப் பொறுப்பை இந்தியர்களிடம் ஒப்படைக்கும் முறையினையும், சுதந்திரா இந்தியா எத்தகைய ஆட்சிமுறையைப் பின்பற்ற வேண்டுமென்று முடிவு செய்யவும் இக்குழுவை அட்லி உருவாக்கினார். முக்கிய இந்தியக் கட்சிகளான இந்திய தேசிய காங்கிரசு, அகில இந்திய முஸ்லிம் லீக் ஆகியவற்றுடன் பேச்சுவார்த்தை நடத்த இக்குழு இந்தியா வந்தது. இதில் இந்தியாவுக்கான வெளியுறவுச் செயலர் பெத்விக் லாரன்சு பிரபு, வர்த்தக வாரியத்தின் தலைவர் சர் ஸ்டாஃபர்ட் கிரிப்ஸ், அடிமிரால்டியின் முதல் பிரபு (கடற்படை முதன்மைத் தளபதி) ஏ. வி. அலெக்சாந்தர் ஆகியோர் இடம் பெற்றிருந்தனர். காங்கிரசு மற்றும் முஸ்லிம் லீக் தலைவர்களுடன் பேச்சுவார்த்தை நடத்திய தூதுக்குழு உறுப்பினர்கள் இரு வகைத் திட்டங்களை மே 1946 இலும் ஜூன் 1946 இலும் முன்வைத்தனர். இதன்படி இந்திய தேசியக் காங்கிரசு தலைமையில் ஒரு நடுவண் அரசு உருவானது. ஆனால் இத்திட்டங்களில் முன்வைக்கப்பட்ட ஒருங்கிணைந்த விடுதலை இந்தியா கருத்துரு அனைத்து இந்தியத் தரப்புகளாலும் ஏற்றுக்கொள்ளப்படவில்லை. இதனால் பிரித்தானிய இந்தியா, இந்தியா மற்றும் பாகிஸ்தான் ஆக 1947 இல் பிரிவினை செய்யப்பட்டது.\n\n"}
{"id": "140377", "url": "https://ta.wikipedia.org/wiki?curid=140377", "title": "திருமண்", "text": "திருமண்\n\nதிருமண் (திருநாமம்) வைணவர்களால் இட்டுக்கொள்ளப்படும் புனிதமான வைணவ மதச் சின்னம். இதை திருமண் காப்பு தரித்தல் என்று வைணவர்கள் கூறுகிறார்கள். \n\nSection::::விளக்கம்.\nவைணவத்தின் முழுமுதல் கடவுளான ஸ்ரீமன் நாராயணனின் பாதங்களைக் குறிப்பது திருமண் என்னும் திருநாமம் ஆகும். வைணவ ஆதார தத்துவம் நாராயணன் ஒருவனே பரமபுருஷன். ஜீவன்கள் அனைத்தும் அவனது தேவிமார்கள் என்பதாகும்.\nதிருமண்ணை ஸ்ரீசூர்ணம் என்றும் அழைக்கிறார்கள். ஸ்ரீசூர்ணம் மகாலட்சுமியின் அடையாளமாகும். இந்தப் திருமண் புனிதமான இடங்களிலிருந்து சேகரிக்கப் படுகிறது. எப்படி உவர் மண் நம் ஆடையினைத் தூய்மைப் படுத்துகிறதோ, அவ்வாறே திருமண்ணும் வைணவனின் உள்ளத்தையும் தூய்மையாக்குகிறது.\nவைணவத்தின் ரகசியத் தத்துவம் உணர்த்துவது என்னவெனில், திருமண் ஸ்ரீமன் நாராயணனின் திருப்பாதங்கள். என்றாவது ஒரு நாள் உடம்பு மண்ணோடு மண்ணாகிப் போகும். எனவே ஸ்ரீமன் நாராயணனின் திருப்பாதங்களைப் பற்றிக் கொள்ளுங்கள் என்று அறிவுறுத்துவது திருமண் காப்பாகும்.\nSection::::வைணவ சம்பிரதாயம்: வடகலை தென்கலை.\nவைணவ சம்பிரதாயத்தில் வடகலை, தென்கலை என்ற இருவேறு பிரிவுகளும் உண்டு. வடகலை வைணவத்தினர், மர்கட நியாயப்படி ஸ்ரீமன் நாராயணனைச் சரணாகதி அடைகின்றனர். பெருமாளை விடாபிடியாக பக்தன் பிடித்துக்கொள்ள வேண்டும். பிடித்துக்கொள்ளாவிடில் அவன் கருணை வைணவனுக்குக் கிதைப்பதில்லை பிடித்துக்கொண்ட பின்னரே பெருமாளின் அருட்கரங்கள் அவர்களைக் காக்கின்றன என்பது வடகலை வைணவர்கள் நம்பிக்கை. \n\nதிருமண் இட்டுக் கொள்வதில் இரண்டு யோக முறைகள் உண்டு: \n\nSection::::வடகலை திருமண்.\nவடகலை திருமண்காப்பு: பாதம் இல்லாமல் போடும் வடகலை நாமம் (நெற்றியில் நேர்கோடு போடுவது - நாமம்).\n\nSection::::திருநாமம் இட்டுக் கொள்ளும் முறை.\nநாராயணனின் பனிரெண்டு பெயர்களைக் குறிக்கும் வகையில் பனிரெண்டு இடங்களில் திருமண் காப்பு இட்டுக்கொள்வது இவர்கள் சம்பிரதாயம்.\n\n\nSection::::மந்திரங்கள்.\nதிருமண் காப்பும் ஸ்ரீசூர்ணமும் தரிக்கும்போது சொல்ல வேண்டிய பெருமாளின் நாமங்கள்:\n\n"}
{"id": "140379", "url": "https://ta.wikipedia.org/wiki?curid=140379", "title": "ஏபலின் ஈருறுப்புத் தேற்றம்", "text": "ஏபலின் ஈருறுப்புத் தேற்றம்\n\nஏபலின் ஈருறுப்புத் தேற்றம் (\"Abel's binomial theorem\") என்பது நீல்சு என்றீக்கு ஏபல் (\"Niels Henrik Abel\") என்னும் புகழ்பெற்ற நோர்வேயின் கணிதவறிஞர் பெயரால் வழங்கும் ஒருவகையான ஈருறுப்புத் தேற்றம் ஆகும். இது கூறுவது:\n\n"}
{"id": "140382", "url": "https://ta.wikipedia.org/wiki?curid=140382", "title": "அத்தி மரச்சிலைகள்", "text": "அத்தி மரச்சிலைகள்\n\nஅத்தி மரச்சிலைகள் என்பவை அத்தி மரத்தினால் செய்யப்பட்ட சிலைகள் ஆகும். தமிழ்நாட்டின் பழைமையான இந்துக் கோயில்களில் இச்சிலைகள் காணப்படுகின்றன. இந்து சமயத்தில் அத்தி ஒரு மாசு மருவில்லாத புனிதமான மரமாகக் கொள்ளப்படுகிறது. இந்துக்கள் இம்மரத்தை இன்றும் வணங்குகிறார்கள். அத்தி மரத்தில் கடவுள் சிலை வடிப்பதை சைவ, மற்றும் வைணவ ஆகமங்கள் அனுமதிக்கின்றன.\n\nSection::::அத்தி தலமரம்.\nதிருவொற்றியூர், திருக்கானாட்டு முள்ளூர் ஆகிய திருக்கோயில்களில் 2வது தலவிருட்சமாக அத்திமரம் வணங்கப்படுகிறது.\n\n\n\n\n\n\n\nSection::::பிற சிறப்புகள்.\nஅத்தி ஆறாவது கிரகமான சுக்கிரனின் அம்சமாகக் கருதப்படுகிறது. ஸ்ரீ நவக்கிரக கோட்டை ஆலயம், வேலூரை அடுத்த பொன்னை, விநாயகபுரத்தில் நவரக்கிரங்களுக்கு ஒன்பது வகையான கோயில்கள் கட்டப்பட்டு உள்ளன. இங்கு சுக்கிரனை வணங்குவதற்காக அத்தி மரமும் நடப்பட்டுள்ளது. அசுர குரு சுக்கிராச்சாரியார் அத்தி மரமாக மறுபிறவி எடுத்ததாக சதுர்மாசிய மகாத்மியத்தில் கூறப்பட்டுள்ளது. நரசிம்ம அவதாரம் எடுத்து இரண்யகசிப்புவைக் கிழித்துக் கொன்று வதம் செய்த பின்பு, பெருமாள் அத்தி மரப்பட்டையில் நகங்களைப் பதித்துச் சுத்தப்படுத்திக் கொண்டாராம். இந்துக் கடவுளான தத்தாத்திரேயர் அத்தி மரத்திலே வாசம் செய்வதாக குரு சரித்திரத்தில் கூறப்பட்டுள்ளது.\n\nகணவன் மனைவி இருவரும் ஒருவருக்கொருவர் மனப்பூர்வமாக விரும்பி விலகாமல் இருப்பதற்கும் கடைசி வரையில் பிரியாமல் இருப்பதற்கும் வீட்டில் அத்தி மரம் நட்டு வைத்து பராமரித்து வர நல்ல பலன்கள் உண்டாகும் என்பது ஐதீகம். அத்திக்கு நல்ல அதிர்வலைகள் உண்டு. எனவே அத்தி மரப் பலகையில் உட்கார்ந்து தவம் செய்தால் பூமியினுடைய புவிஈர்ப்பு விசை நம்மை அதிகம் தாக்காமல் எந்த மந்திரத்தை உச்சரிக்கிறோமே அந்த மந்திரத்தினுடைய பலன் முழுமையாகக் கிடைக்கும்.\n\n\n"}
{"id": "140383", "url": "https://ta.wikipedia.org/wiki?curid=140383", "title": "பல்லுறுப்புக் கோவை மீதியத் தேற்றம்", "text": "பல்லுறுப்புக் கோவை மீதியத் தேற்றம்\n\nஇயற்கணிதத்தில் பல்லுறுப்புக் கோவை மீதியத் தேற்றம் (\"Polynomial remainder theorem\") என்பதும் சிறிய பெசூவின் தேற்றம் (\"Little Bézout's theorem\") என்பதும் பல்லுறுப்புக் கோவை ஒன்றை இன்னொரு பல்லுறுப்புக் கோவையால் வகுத்தலைப் பற்றியும் அதன் மீதத்தைப் பற்றியதும் ஆகும். இது, பல்லுறுப்புக் கோவைformula_1 என்பதை நேரியல் formula_2 என்பதால் வகுத்தால் (நெடிய வழி வகுத்தல்) மீதியாகக் கிட்டுவது formula_3 என்று கூறுகிறது.\n\nSection::::எடுத்துக்காட்டு.\nformula_4 என்று கொண்டால். பல்லுறுப்புக் கோவை formula_1 -ஐ formula_6 -ஆல் வகுத்தால் கிடைக்கும் ஈவு formula_7, மீதம்: formula_8. ஆகவே, formula_9.\n\nSection::::நிறுவல்.\nபல்லுறுப்புக் கோவை மீதியத் தேற்றத்தை நிறுவக் கீழ்க்காணுமாறு அணுகுவோம். பல்லுறுப்புக் கோவை ஒன்றை நெடியவழியாக வகுப்பதாகக் கொண்டால், அதில் பயன்படும் வகுப்பி, கிட்டும் ஈவு, மீதி ஆகியவற்றை முறையே, formula_10, formula_11, formula_12, என்று குறிப்போம், நெடியவழி வகுத்தல், கீழ்க்காணும் சமன்பாட்டுக்குத் தீர்வு தருகின்றது (அல்லது நெடியவழி வகுத்தலின் பகுதிகளை இணைக்கும் சமன்பாடு). \nஇதில் formula_12 என்னும் மீதியின் அடுக்குக்குறி எண் (உயர்த்தி எண் அல்லது படிமை அல்லது மடிமை) formula_10 என்பதைவிடச் சிறியது.\n\nஇப்பொழுது formula_16 என்பதை வகுப்பியாகக் கொண்டால், மீதி formula_12 -இன் அடுக்குக்குறி (படி அல்லது உயர்த்தி) 0 (சுழியம்), அதாவது formula_18:\n\nஇப்பொழுது formula_20 என்று பொருத்தினால், கிடைப்பது:\n\nSection::::பயன்பாடுகள்.\nமீதியாகிய formula_22 என்பதைக் கணக்கிட்டு இந்தப் பல்லுறுப்புக் கோவை மீதியத் தேற்றத்தைப் பயன்படுத்தி formula_23 -ஐ மதிப்பிடப் பயன்படுத்தலாம்.\n"}
{"id": "140384", "url": "https://ta.wikipedia.org/wiki?curid=140384", "title": "சிலாங்கூர்", "text": "சிலாங்கூர்\n\nசிலாங்கூர், (மலாய்:Selangor), மலேசியத் தீபகற்பத்தின் மேற்குக் கரையில் உள்ள ஒரு பெரிய மாநிலம் ஆகும். இதற்கு 'தாருல் இஹ்ஸான' அல்லது 'மனத்தூய்மையின் வாழ்விடம்' என்னும் அரபு மொழியில் நன்மதிப்பு அடைமொழியும் உண்டு.\n\nஇந்த மாநிலத்தின் வடக்கே பேராக் மாநிலம் உள்ளது. சிலாங்கூர் மாநிலத்திற்கு தெற்கே நெகிரி செம்பிலான், மலாக்கா மாநிலங்கள் உள்ளன. கிழக்கே பகாங் மாநிலம் உள்ளது.\n\nஆகத் தெற்கே ஜொகூர் மாநிலம் உள்ளது. சிலாங்கூர் மாநிலத்தில் தான் மலேசியத் தலைநகர் கோலாலம்பூர் கூட்டரசு பிரதேசம், மலேசியக் கூட்டரசு நிர்வாக மையமான புத்ராஜெயா போன்றவை இருக்கின்றன.\n\nசிலாங்கூர் மாநிலத்தின் தலைநகரமாக ஷா ஆலாம் விளங்குகின்றது. மாநிலத்தின் அரச நகரம் கிள்ளான். மற்றொரு பெரிய புறநகர்ப் பகுதியாகப் பெட்டாலிங் ஜெயா இருக்கின்றது. பெட்டாலிங் ஜெயாவிற்கு 2006 ஜூன் 20-இல் மாநகர் தகுதி வழங்கப்பட்டது.\n\nமலேசியாவிலேயே மிகவும் பணக்கார மாநிலமாகவும், மிகவும் வளர்ச்சி பெற்ற மாநிலமாகவும் சிலாங்கூர் மாநிலம் புகழ் பெற்று விளங்குகின்றது.\n\nகிள்ளான் பள்ளத்தாக்கு நவீன மயமாகி வருவதால், சிலாங்கூர் மாநிலம் மிகத் துரிதமான வளர்ச்சி பெற்று வருகிறது. இந்த மாநிலத்தின் நெடுஞ்சாலைகளும், போக்குவரத்து வசதிகளும் மிகச் சிறப்பான உள்கட்டமைப்புகள் கொண்டவை. மலேசியாவிலேயே அதிகமான மக்கள்தொகை கொண்ட மாநிலமாக விளங்கும் சிலாங்கூரில், மக்களின் வாழ்க்கைத் தரம் மிக உயர்ந்த நிலையில் உள்ளது.\n\nSection::::சொல்லியல்.\nசிலாங்கூர் எனும் சொல்லின் தோற்றத்தைப் பற்றிய விவரங்கள் வரலாற்றில் அதிகமாகத் தெரியவில்லை. ஆனால், ‘சிலாங்காவ்’ எனும் சொல்லிலிருந்து சிலாங்கூர் எனும் சொல் வந்திருக்கலாம் என்று வரலாற்று அறிஞர்கள் கருதுகின்றனர்.\n\n‘சிலாங்காவ்’ (), என்பது ஒரு வகையான பூச்சியைக் குறிப்பதாகும். சிலாங்கூர் ஆற்றின் வட மேற்குப் பகுதிகளில் இந்தப் பூச்சியினம் அதிகமாகக் காணப்படுகின்றது. ‘\"சிலாங்\"’ (), ‘\"ஊர்\"’ எனும் சொற்களிலிருந்து சிலாங்கூர் எனும் சொல் வந்திருக்கலாம் என்றும் சிலர் கருதுகின்றனர்.\n\n‘\"சிலாங்\"’ என்பது மலாய்ச் சொல். ‘\"ஊர்\"’ என்பது தமிழ்ச் சொல். ‘\"சிலாங்\"’ என்றால் நீரிணை. ‘\"ஊர்\"’ என்றால் ஒரு நிலப்பகுதி. இதைத் தவிர, இன்னும் ஒரு நியாயமான சொல்லியல் நியதியும் இருக்கின்றது.\n\nSection::::மூங்கில் காடுகள்.\n’சிலா’ ‘ங்கோர்’ () (), எனும் இரு மலாய்ச் சொற்களில் இருந்தும் சிலாங்கூர் எனும் சொல் வந்திருக்கலாம் என்றும் சொல்லப்படுகின்றது. ‘சிலா’ எனும் சொல் ஒரு நில இடுக்கைக் குறிப்பதாகும். ‘ங்கோர்’ எனும் சொல் மூங்கிலைக் குறிப்பதாகும்.\n\nமுன்பு காலத்தில் சிலாங்கூர் ஆற்றின் கரையோரங்களில் நிறைய மூங்கில் காடுகள் இருந்தன. அதனால், அப்படியும் பெயர் வந்திருக்கலாம் என்றும் சொல்கின்றார்கள். 1301 லிருந்து 1400 வரை சிங்கப்பூரை ஆட்சி செய்த ஸ்ரீ பாதுக்கா மகாராஜா என்பவர் சிலாங்கூரை ஆட்சி செய்து வந்தார். அவருடைய ஆட்சியில் சிலாங்கூர் சமர்லிங்கா () என்று அழைக்கப்பட்டது.\n\nசீனத் தளபதி செங் ஹோ 1400களில் சிலாங்கூர் மாநிலத்திற்கு வருகை புரிந்துள்ளார். அவர் தன்னுடைய பயணக் குறிப்புகளில் கிள்ளான் ஆறு, சிலாங்கூர் டாராட் () எனும் சொற்களைப் பயன்படுத்தி உள்ளார் என்பது குறிப்பிடத்தக்கது.\n\nSection::::வரலாறு.\n15ஆம் நூற்றாண்டில் சிலாங்கூர் மாநிலத்தை மலாக்கா சுல்தானகம் ஆட்சி செய்து வந்தது. 1511-இல் போர்த்துகீசியர்களிடம் மலாக்கா வீழ்ச்சி அடைந்தது. அதன் பின்னர், மலாக்காவையும் அதைச் சார்ந்த நிலப்பகுதிகளையும் ஆட்சி செய்வதற்கு ஜொகூர் அரசு, அச்சே அரசு, சயாமிய அரசு, போர்த்துகீசியர்கள், டச்சுக்காரர்கள், போன்றவர்கள் போட்டி போட்டனர்.\n\nSection::::பூகிஸ்காரர்கள் வருகை.\nஇந்தக் கட்டத்தில் சிலாங்கூரின் பல பகுதிகளில் ஈயம் இருப்பது கண்டிபிடிக்கப்பட்டது. இதுவும் சிலாங்கூரைக் கைப்பற்றுவதற்கு ஒரு தூண்டுகோலாக அமைந்தது. 1641-இல் போர்த்துகீசியர்களிடமிருந்து மலாக்காவை டச்சுக்காரர்கள் கைப்பற்றினர். அவர்கள் சுலாவாசித் தீவிலிருந்து பூகிஸ் மக்களைச் சிலாங்கூருக்கு கொண்டு வந்தனர்.\n\nஇந்தப் பூகிஸ்காரர்கள் தான் இப்போதைய சிலாங்கூர் சுல்தானகத்தை அமைத்தவர்கள் ஆகும். அப்போது சிலாங்கூரின் முதல் தலைநகரமாகக் கோலா சிலாங்கூர் இருந்தது. 1766-இல் கோலா சிலாங்கூர் அமைக்கப்பட்டது.\n\nஅதற்கு முன்னர் சிலாங்கூரின் பல்வேறு பகுதிகளில் மினாங்காபாவ் இனத்தவர் இருந்தனர். பூகிஸ்காரர்களின் வருகையால் மினாங்கபாவ் இனத்தவர் நெகிரி செம்பிலான் மாநிலப் பகுதிகளுக்குப் புறம் தள்ளப்பட்டனர். மினாங்கபாவ் இனத்தவர், இந்தோனேசியாவின் சுமத்திரா தீவிலிருந்து குடியேறியவர்கள். அவர்கள் சிலாங்கூரில் 100 ஆண்டுகளுக்கும் மேலாக அதிகாரத்திலிருந்து வந்தனர்.\n\nSection::::ரகசிய கும்பல்கள்.\n19ஆம் நூற்றாண்டில் சிலாங்கூர் மாநிலத்தில் பெரிய அளவிலான பொருளாதார மாற்றங்கள் ஏற்பட்டன. ரப்பர் உற்பத்தியில் உயர்வு, பெருமளவில் ஈயக் கனிவள இருப்பு போன்றவை சிலாங்கூர் மாநிலத்தின் அரசியலிலும் மாற்றங்களை ஏற்படுத்தின. ஈய இருப்புகள் சீனர்களை அதிகமாகக் கவர்ந்தன. ஆயிரக்கணக்கான சீனர்கள் சீனாவிலிருந்து படை எடுத்தனர்.\n\nஇவர்கள் சிலாங்கூரில் தங்களுக்குள் ரகசிய கும்பல்களை உருவாக்கிக் கொண்டனர். சிலாங்கூரின் நிலப்பகுதிகளின் பிரபுகளாக இருந்தவர்களுடன் இணைந்து கொண்ட ரகசிய கும்பல்கள் ஈயச் சுரங்கங்களைத் தங்களின் கட்டுப்பாட்டிற்குள் கொண்டு வந்தனர்.\n\nSection::::சமூக, பொருளாதாரப் பேரழிவுகள்.\nஇந்த ரகசிய கும்பல்கள் வன்முறைகளில் ஈடுபட்டு சிலாங்கூரில் சமூக, பொருளாதாரப் பேரழிவுகளை ஏற்படுத்தின. இது பிரித்தானியர்களின் அடக்கி ஆளும் தன்மைக்கு வழிகோலியது. பிரித்தானியர்கள் அந்த வாய்ப்புகளை நன்கு பயன்படுத்திக் கொண்டனர். அதன் விளைவாக 1874-இல் சிலாங்கூர் சுல்தான் ஒரு பிரித்தானிய ஆளுநரை ஏற்றுக் கொள்ள வேண்டிய கட்டாய நிலைமையும் ஏற்பட்டது.\n\nபிரித்தானியர்கள் உருவாக்கிய ஒரு நிலைத்தன்மையினால் சிலாங்கூர் மீண்டும் வளம் பெற்றது. 1896-இல் பிராங்க் சுவெட்டன்ஹாம் என்பவர் சிலாங்கூரின் பிரிட்டிஷ் ஆளுநராக இருந்தார். அவர் சிலாங்கூரை மலாய் மாநிலங்களின் கூட்டமைப்பில் () இணைத்தார். அந்த அமைப்பில் ஏற்கனவே நெகிரி செம்பிலான், பேராக், பகாங் மாநிலங்கள் உறுப்பியம் பெற்று இருந்தன. அந்த அமைப்பின் தலைநகரம் கோலாலம்பூரில் இருந்தது.\n\nSection::::கோலாலம்பூரை சிலாங்கூர் தாரை வார்த்தது.\nமலாய் மாநிலங்களின் கூட்டமைப்பு 1948 -இல் மலாயா கூட்டமைப்பாக உருவாக்கம் பெற்றது. 1957 -இல் சுதந்திரம் பெற்று 1963 -இல் மலேசியா எனும் புதுப்பெயர் பெற்றது. கோலாலம்பூர் மாநகரம் மலேசியாவிற்கும் சிலாங்கூர் மாநிலத்திற்கும் ஒரே தலைநகரமாக விளங்கியது.\n\n1974 -இல் மலேசியக் கூட்டரசு அரசாங்கத்திற்கு சிலாங்கூர் மாநிலம் கோலாலம்பூரை ஒரு கூட்டரசு பிரதேசமாகத் தாரை வார்த்துக் கொடுத்தது. தன்னுடைய அன்புக்கு பாத்திரமான கோலாலம்பூரை கையெழுத்திட்டு எழுதிக் கொடுக்கும் போது, அந்தச் சமயத்தில் சிலாங்கூர் சுல்தானாக இருந்த சுல்தான் சலாவுடின் கண்ணீர் விட்டு அழுததாகவும் சொல்லப்படுகிறது.\n\nSection::::சிலாங்கூர் மண்ணில் புத்ராஜெயா.\nஅதன் நினைவாக சிலாங்கூர்-கூட்டரசு பிரதேச எல்லையில் ஓர் அழகிய வளை விதானவழி () உருவாக்கப்பட்டது. அதற்கு ‘கோத்தா டாருல் ஏசான்’ () என்றும் பெயர் சூட்டப்பட்டது. இந்த வளை விதானவழி பெட்டாலிங் ஜெயா மாநகருக்கும் பங்சார் நகரப்பகுதிக்கும் இடையில் கூட்டரசு நெடுஞ்சாலையில் மிகக் கம்பீரமாக அமைந்துள்ளது.\n\nஅதன் பின்னர், சிலாங்கூர் மாநிலத்தின் தலைநகரம் ஷா ஆலாமிற்கு மாற்றம் செய்யப்பட்டது. 2001 ஆம் ஆண்டில் புத்ரா ஜெயா எனும் மற்றொரு கூட்டரசு பிரதேசத்தை உருவாக்கத் தீர்மானம் செய்யப்பட்டது. மறுபடியும் அனுமதி கோரி சுல்தான் சலாவுடின் கேட்டுக் கொள்ளப்பட்டார்.\n\nஅதற்கும் அவர் சம்மதம் தெரிவித்துக் கையெழுத்துப் போட்டுக் கொடுத்தார். ஆக, சிலாங்கூர் மாநிலத்தில் இரு பெரிய நிலப்பகுதிகள் கூட்டரசு அரசாங்கத்திற்கு எழுதிக் கொடுக்கப்பட்டிருக்கிறது.\n\nSection::::வேலை வாய்ப்புகள்.\nமலேசியாவிலேயே அதிக மக்கள்தொகை கொண்ட மாநிலம் சிலாங்கூர். கிள்ளான் பள்ளத்தாக்கில் மட்டும் பல இலட்சம் பேர் வாழ்கிறார்கள். சிலாங்கூர் மாநிலம் தீபகற்ப மலேசியாவின் நடுமையத்தில் இருப்பதால் அதற்குத் தொழில்துறையில் துரித வளர்ச்சி அடைவதற்கு மிக அருமையான வாய்ப்புகள் கிடைக்கின்றன.\n\nஉள்ளூர் வெளிநாட்டவர்களுக்கு வேலை வாய்ப்புகள் நிறைய ஏற்படுத்தித் தரப்படுகின்றன. இந்தோனேசியா, பிலிப்பைன்ஸ், வியட்நாம், மியன்மார், வங்காள தேசம், இந்தியா, பாகிஸ்தான், நேபாளம், சீனா, கம்போடியா, இலங்கை போன்ற நாடுகளிலிருந்து இலட்சக்கணக்கான பேர் வந்து வேலை செய்கின்றனர்.\n\nஇந்தோனேசியாவிலிருந்து கள்ளத்தனமாக வந்து வேலை செய்பவர்களின் எண்ணிக்கையும் அதிகரித்து வருகிறது. மலேசியாவிற்குள் கள்ளத்தனமாக வருபவர்களின் எண்ணிக்கை நாளுக்கு நாள் அதிகரித்து வருவதால், எதிர்காலத்தில் அந்த நிலைமை நாட்டின் பாதுகாப்பிற்கு மருட்டலாக அமையும் என்று எதிர்க்கட்சிகளின் தலைவர்கள் வருத்தம் தெரிவித்துள்ளனர்.\n\nSection::::மக்கள் தொகையும் புள்ளி விவரங்களும்.\nSection::::மாவட்ட மக்கள்தொகை.\n2010 ஆம் ஆண்டின் புள்ளிவிவரங்களின்படி சிலாங்கூர் மாநிலத்தின் மக்கள்தொகை 5,411,324. இதில் 52.9 விழுக்காட்டினர் மலாய்க்காரர்கள்; 27.8 விழுக்காட்டினர் சீனர்கள்; 13.3 விழுக்காட்டினர் இந்தியர்கள்; 6 விழுக்காட்டினர் மற்றவர்கள். இதில் வெளிநாட்டிலிருந்து வந்து வேலை செய்பவர்களும் வெளிநாட்டு நிரந்தரவாசிகளும் சேர்க்கப்படவில்லை.\n\nSection::::அரசியல்.\nஅரசியலமைப்பு சட்டப்படி சிலாங்கூர் மாநிலத்தின் மன்னராகச் சுல்தான் ஷாராபுடின் இட்ரிஸ் ஷா அவர்கள் 2010ஆம் ஆண்டிலிருந்து இருக்கின்றார். மக்கள் கூட்டணியைச் சேர்ந்த டான்ஸ்ரீ அப்துல் காலிட் இப்ரஹிம் முதலமைச்சராகப் பதவி வகிக்கின்றார். மாநிலச் சட்டசபையின் எதிர்க்கட்சித் தலைவராக டத்தோ ஸ்ரீ டாக்டர் கிர் தோயோ இருக்கின்றார். இவர் பாரிசான் நேசனல் கட்சியைச் சேர்ந்தவர்.\n\nSection::::மாநில சட்டசபை.\nசிலாங்கூர் மாநிலச் சட்டசபை ஒரு நாடாளுமன்றத்தைப் போல இயங்குகிறது. மாநிலச் சட்டசபை சிலாங்கூர் மாநிலம் தொடர்பான சட்டங்களை நிறைவேற்றுகிறது. அதன் உறுப்பினர்கள் பொதுத் தேர்தல் அல்லது இடைத்தேர்தல் மூலமாகத் தேர்ந்தெடுக்கப்படுகின்றனர். ஒரு சட்டமன்ற உறுப்பினரின் பதவிகாலம் ஐந்து ஆண்டுகள் ஆகும். ஒவ்வோர் ஐந்தாண்டுகளுக்கும் ஒரு முறை சட்டசபை கலைக்கப்பட வேண்டும்.\n\nSection::::நிர்வாகம்.\nSection::::மாவட்டங்களின் பட்டியல்.\nசிலாங்கூர் 9 நிர்வாக மாவட்டங்களாகப் பிரிக்கப்பட்டுள்ளது.\n\nSection::::உள்ளாட்சி மன்றங்கள்.\nசிலாங்கூர் மாநிலத்தில் 12 உள்ளாட்சி மன்றங்கள் உள்ளன. அவையாவன:\n\n\n\nSection::::உடல்நல பராமரிப்பு.\nசிலாங்கூரில் உள்ள முக்கிய மருத்துவமனைகள்:\n\nSection::::பல்லூடகம்.\nசிலாங்கூரில் பல வானொலி நிலையங்களும் தொலைக்காட்சி நிலையங்களும் இலவச சேவைகளை வழங்கி வருகின்றன. அவற்றின் விவரங்கள்;\n\n\n\nSection::::வானொலி.\nபல வானொலி நிலையங்கள் இலவச சேவைகளை வழங்கி வருகின்றன. அனைத்தும் எப்.எம். அலைவரிசையில் ஒலிபரப்பு செய்கின்றன. அவற்றின் விவரங்கள்:\n\nSection::::செய்தித்தாட்கள்.\nசிலாங்கூரில் வெளியாகும் செய்தித்தாட்கள்:\n"}
{"id": "140385", "url": "https://ta.wikipedia.org/wiki?curid=140385", "title": "உதயகிரி, கந்தகிரி குகைகள்", "text": "உதயகிரி, கந்தகிரி குகைகள்\n\nஉதயகிரி, கந்தகிரி குகைகள் (\"Udayagiri and Khandagiri Caves\", ஒதிசா : ଉଦୟଗିରି ଓ ଖଣ୍ଡଗିରି ଗୁମ୍ଫା)) இயற்கை மற்றும் செயற்கையான ஒன்றாகும். இவ்விடம் தொல்லியல், வரலாறு, சமயம் சார்ந்து முகமை வாய்ந்தது ஆகும். இக்குகைப்பகுதி இந்தியாவின் ஒரிசா மாநிலத் தலைநகர் புவனேசுவரத்திற்கு அருகில் உள்ளது. இக்குகைகள் உதயகிரி-கந்தகிரி மலைப்பகுதியில் அமைந்து உள்ளன. இங்கு மிகச் சிறப்பான முறையில் அமைக்கப்பெற்ற குகைகள் உள்ளன. கி மு இரண்டாம் நூற்றாண்டில் மன்னர் காரவேலன் காலத்திய இக்குகைகளில் சமணத் துறவிகளும், பௌத்த பிக்குகளும் தங்கியிருந்தனர்.\n\nஉதய கிரி என்றால், பரிதி எழும் மலை என்று பொருள் ஆகும்; இதில் 18 குகைகளும், கந்தகிரியில் 15 குகைகளும் உள்ளன. இதனருகில் லலித்கிரி எனும் பௌத்த தொல்லியற் களம் உள்ளது.\n\n"}
{"id": "140387", "url": "https://ta.wikipedia.org/wiki?curid=140387", "title": "மோடி விளையாட்டு", "text": "மோடி விளையாட்டு\n\nமோடி விளையாட்டு கரணம் போடும் போட்டி விளையாட்டு. கரணம் உருளும் கரணமாகவோ, கை உன்றிப் போடும் கரணமாகவோ இருக்கும். மதுரை மாவட்டத்தில் தேவாங்குச் செட்டியார் வகுப்புப் பெரியவர்கள் பொங்கலுக்கு மறுநாள் இதனை விளையாடுவர்.இன்றளவும் ஈரோடு மாவட்டம் நம்பியூர் வட்டம் காவிலிபாளையம் கிராமத்தில் மாட்டு பொங்கலன்று இளைஞர்களால் மோடி எடுத்தல் விளையாடப்பட்டு வருகிறது.\n\nSection::::ஆடும் முறை.\nஇரண்டு பேர் இரண்டு பக்கம் நிற்பர். ஒருவர் நீறு போடும் பூசாரி. மற்றொருவர் கரணம் போட்டுக்கொண்டு சென்று பொருள்களை எடுத்துவருபவர். \n\nஎடுத்துவருபவர் பக்கத்திலிருந்து அவர்களுக்கு இடையில் கரகம், வாழைத்தண்டு, ஆட்டுக்கால், வாழைப்பழம், முட்டை, உலக்கை, தேங்காய் என்று ஏழு பொருள்கள் வைக்கப்பட்டிருக்கும். கரணம் போட்டுக்கொண்டு சென்று ஒவ்வொரு பொருளாக எடுத்துவந்து தன் இடத்தில் வைத்துக்கொள்ள வேண்டும். இதுதான் விளையாட்டு. \n\nகரணம் போட்டுக்கொண்டு செல்லும்போது பூசாரி நீறு தூவுவார். கரணம் போடும் வேகத்தில் நீறு தன் மேல் படாவண்ணம் சென்று பொருள்களை எடுத்துவர வேண்டும். நீறு பட்டுவிட்டால் ஆட்டம் அடுத்தவர் கைக்கு மாறும்.\n\n"}
{"id": "140388", "url": "https://ta.wikipedia.org/wiki?curid=140388", "title": "மோதிரம் வைத்தல்", "text": "மோதிரம் வைத்தல்\n\nசிறுவர் சிறுமியர் விளையாடும் விளையாட்டுகளில் ஒன்று மோதிரம் வைத்தல். \n\nSection::::ஆடும் முறை.\nஇரண்டு அணிகள் இருக்கும். எதிரணியைப் பார்த்துக்கொண்டு இரண்டு வரிசையாக உட்காருவர். அணித்தலைவர் அவரவர் அணியில் ஒருவருக்குப் பின்னால் மோதிரத்தை வைக்கவேண்டும். எதிரணியில் ஒருவர் யாருக்குப் பின்னால் மோதிரம் உள்ளது என்று சொல்லவேண்டும். \n\nசொல்லிவிட்டால் சொன்ன அணிக்கு ஒரு பழம். சொன்னது தவறாயின் மோதிரம் வைத்த அணிக்கு ஒரு பழம். \nமோதிரம் வைக்கும் முறைமை அணிகளுக்கிடையே மாறி மாறி வரும். அதிக பழம் பெற்ற அணிக்கு வெற்றி.\n\n\n"}
{"id": "140394", "url": "https://ta.wikipedia.org/wiki?curid=140394", "title": "மோரு விளையாட்டு", "text": "மோரு விளையாட்டு\n\nமோரு விற்பவர் போலச் சிறுமியர் உரையாடலுடன் நடிக்கும் பாவனை விளையாட்டு மோரு விளையாட்டு. \n\nமோரோ மோரு \nகடம்பு மோரு \nமோரோ மோரு \nஎருமை மோரு \nமோரோ மோரு \nபசுமாட்டு மோரு \nஊற்றுவது போலவும், விலையாகக் காசு தருவது போலவும் நடிப்பர்.\n\n\n"}
{"id": "140395", "url": "https://ta.wikipedia.org/wiki?curid=140395", "title": "ராசா மந்திரி", "text": "ராசா மந்திரி\n\nராசா மந்திரி சிறுவர்கள் விளையாடும் விளையாட்டு. இதை குறைந்தது நான்கு பேர் விளையாடுவர். எத்தனை பேர் விளையாடுகிறார்களோ அத்தனை துண்டுச்சீட்டுகள் எடுத்துக்கொள்வர். அவற்றில் 3 சீட்டுகளில் மட்டும் பெயர் எழுதப்பட்டிருக்கும். ராசா, மந்திரி, கள்ளன் - என்பன அவற்றில் எழுதப்பட்டிருக்கும். பிற எதுவும் எழுதப்படாத வெற்றுச் சீட்டாக இருக்கும்.\n\nஎல்லாவற்றையும் ஒவ்வொன்றாகச் சுருட்டி ஓரிடத்தில் போட்டு ஒவ்வொருவரும் ஆளுக்கொன்று எடுத்துக்கொள்வர்.இப்படி எடுக்கும் முறைக்குத் திருவுளம் என்று பெயர். அவரவர் தன் சீட்டில் உள்ளதைத் திறந்து படித்துவிட்டுச் சுருட்டி வைத்துக்கொள்வர். \n\nராசா சீட்டு வந்தவர் - \"மந்திரி எங்கே\" என்பார். மந்திரி சீட்டு வந்தவர் \"இதோ இருக்கிறேன்\" என்பார். \"கள்ளனைக் கண்டுபிடி\" என ராசா சீட்டு வந்தவர் கூறுவார். மந்திரி கண்டுபிடிக்க வேண்டும். கண்டுபிடித்துவிட்டால் மந்திரி கள்ளனுக்குத் தண்டனை வழங்குவார். தப்பானவரைத் திருடன் எனச் சொன்னால் அரசர் மந்திரிக்குத் தண்டனை வழங்குவார். கள்ளன் சீட்டு தனக்கு வரக்கூடாதே என ஒவ்வொருவரும் துடிப்பர். ராசா சீட்டு வந்தால் மகிழ்வர்.\n\n"}
{"id": "140396", "url": "https://ta.wikipedia.org/wiki?curid=140396", "title": "ரானா மூனா தண்டட்டி", "text": "ரானா மூனா தண்டட்டி\n\nசிறுமியர் விளையாடும் விளையாட்டுகளில் ஒன்று ரானா மூனா தண்டட்டி. இது ஒருவரை கேலி செய்யும் விளையாட்டு. தண்டட்டி என்னும் சொல் தாலியைக்காரை என்னும் அணிகலனைக் குறிக்கும்.\n\nSection::::ஆடும் முறை.\nஒருவர் ரானா மூனா தண்டட்டி என்பார்.மற்றொருவர் ராமசாமி பெண்டாட்டி எனச் சொல்லிக் கேலி செய்வார். கேலி செய்தவர் வேறொன்று சொல்வார். கூனா மூனா தண்டட்டி என்றால், குப்புசாமி பெண்டாட்டி என மோனை எழுத்தில் பெயரைச் சொல்லிக் கேலி செய்யப்படுவார். \n\nஇது மோனை எழுத்துச் சொல் விளையாட்டு.\n\n\n"}
{"id": "140397", "url": "https://ta.wikipedia.org/wiki?curid=140397", "title": "வண்டி உருட்டல்", "text": "வண்டி உருட்டல்\n\nவண்டி உருட்டுதல் சிறுவர்களின் பொழுதுபோக்கு விளையாட்டு. நடைவண்டி, இழுவண்டி, உருட்டு-வண்டி என இவற்றைப் பாகுபடுத்திக்கொள்ளலாம். \n\nகையில் கிடைக்கும் வளையங்களைக் கோலால் தட்டியும், கோலால் உந்தியும் உருளச் செய்து அதனுடன் \nஓடுதல் சிறுவர்களின் பொழுதுபோக்கு விளையாட்டு\n\n\n\n"}
{"id": "140402", "url": "https://ta.wikipedia.org/wiki?curid=140402", "title": "இலித்துவசுச் சுருள்", "text": "இலித்துவசுச் சுருள்\n\nகணிதத்தில் இலித்துவசு அல்லது இலித்துவசுச் சுருள் (\"lituus\") என்பது விரிந்து கொண்டு போகும் கோணம், அச் சுருளின் ஆரம் \"r\" இன் இருமடிக்குத் தலைகீழ் விகிதத்தில் மாறுவது. இதனை வாள்முனை ஆள்கூறு ((r,θ)(polar coordinates) அல்லது கோணத்தொலைவு ஒப்புச்சட்டத்தின் ஆள்கூறுகளால் கீழ்க்காணுமாறு குறிக்கலாம்: \n\nformula_1\n\nஇந்தச் சுருளில், ஆரம் \"r\" என்பது நேர்ம மதிப்பா, எதிர்ம மதிப்பா என்பதைப் பொருத்து மொத்தம் இரண்டு கிளைகள் உள்ளன. இந்த \"r\" இன் பரும மதிப்புக் கூடக்கூட கிடை அச்சை (formula_2-அச்சை) ஈற்றணுகு முறையில் (asymptotic) அணுகும். இவற்றின் வளைமை மாறுபுள்ளிகள் (points of inflexion) கீழ்க்காண்பதாகும்:\n\nஇந்தச் சுருள் வடிவை இரோச்சர் கோட்ஃசு (Roger Cotes) என்பார் 1722 இல் வெளியிட்ட \"ஆர்மோனியா மென்சுராரம்\" (\"Harmonia Mensurarum\") என்னும் தொகுப்பு நூலில் பதிவு செய்திருந்தார். இந்நூல் கோட்ஃசு இறந்தபின் ஆறு ஆண்டுகள் கழித்து வெளியிடப்பட்டது.\n\n"}
{"id": "140405", "url": "https://ta.wikipedia.org/wiki?curid=140405", "title": "ரிப்ராப் திட்டம்", "text": "ரிப்ராப் திட்டம்\n\nரிப்ராப் திட்டம் (\"replicating rapid prototyper\" சுருக்கமாக \"RepRap\") என்பது ஒரு முப்பரிமாண அச்சுப்பொறியை உருவாக்குவதற்கான திட்டம் ஆகும். இது அது உருவாக்கப்பட்டு இருக்கும் பெரும்பான்மையான பொருட்களை தானே உற்பத்தி செய்ய வல்லது. ஆகவே இதனால் இது தன்னைத் தானே படி செய்யக் கூடியது, ஆனால் தன்னைத் தானே தொகுக்க கூடியதல்ல. இந்த வன்பொருட்களுக்கான வடிவமைப்பு கட்டற்ற உரிமத்தோடு கிடைக்கிறது. \n\n"}
{"id": "140409", "url": "https://ta.wikipedia.org/wiki?curid=140409", "title": "காரைக்குடி புத்தகக் கண்காட்சி", "text": "காரைக்குடி புத்தகக் கண்காட்சி\n\nகாரைக்குடி புத்தகக் கண்காட்சி என்பது தமிழ்நாட்டின் சிவகங்கை மாவட்டத்திலுள்ள காரைக்குடி நகரில் ஆண்டுதோறும் நடத்தப்படும் ஓர் புத்தகக் கண்காட்சியாகும். இப்புத்தகக் கண்காட்சியில் தமிழ்நாட்டிலுள்ள பல்வேறு புத்தக வெளியீட்டாளர்கள் மற்றும் விற்பனையாளர்களுடன், இந்தியாவின் முக்கிய பதிப்பகங்கள் சிலவும் கலந்து கொள்கின்றன. இக் கண்காட்சியில், பள்ளி மாணவ, மாணவிகளுக்கு விநாடி-வினா, கட்டுரை, பேச்சு, பாடல் உள்ளிட்ட போட்டிகள் போன்றவை நடத்தப் பெறுகின்றன. தினமும் மாலையில் பள்ளி மாணவ, மாணவிகளின் கலை நிகழ்ச்சிகளும் நடத்தப் பெறுகின்றன.\n"}
{"id": "140410", "url": "https://ta.wikipedia.org/wiki?curid=140410", "title": "தியோடோரசுச் சுருள்", "text": "தியோடோரசுச் சுருள்\n\nவடிவவியலில் தியோடோரசுச் சுருள் (\"Spiral of Theodorus\") என்பது வரிசையாக ஒரு சீரான முறைப்படி வரையும் செங்கோண முக்கோணங்களால் உருவாகும் நேர்கோடுத் துண்டுகளால் ஆன சுருள். இதனை \"ஐன்சுட்டைன் சுருள்\" என்று, \"வர்கமூலச் சுருள்\" (இருபடியவேர்ச் சுருள்) அல்லது, \"பித்தேகோரசுச் சுருள்\" என்றும் அழைப்பர். இதனை முதன்முதலாக கிரேக்க நாட்டுக் கணித அறிஞர் தியோடோரசு என்பவர் அமைத்துக் காட்டினார். இவர் கிரேக்க நாட்டில் கிர்னோசு (Κυρηναῖος) என்னும் இடத்தில் இருந்து வந்ததால், கிர்னோசுத் தியோடோரசு என்றும், ஆங்கிலத்தில் கிர்னோசு என்னும் ஊரைக் கிரீன் (Cyrene) என்று அழைப்பதால் கிரீன் தியோடோரசு என்றும் அழைக்கப்படுகின்றார். \n\nSection::::சுருளைக் கட்டமைப்பது.\nஇச்சுருளைத் தொடங்க முதலில் இரு சமபக்கம் கொண்ட ஒரு செங்கோண முக்கோணத்தை வரைந்து கொள்ளவேண்டும். இந்தச் சமபக்கத்தின் நீளம் 1 அலகாக இருக்க வேண்டும். செங்கோண முக்கோணத்தின் செம்பக்கத்தின் நீளம் √2. அடுத்ததாக, முன்னர் வரைந்த செங்கோண முக்கோணத்தின் செம்பக்கத்தை ஒரு பக்கமாகவும் இன்னொரு பக்கத்தின் நீளம் 1 ஆகவும் கொண்டு, இன்னொரு செங்கோண முக்கோணம் வரைய வேண்டும். இப்பொழுது இதன் செம்பக்கத்தின் நீளம் √3 ஆகும். இந்த √3 நீளம் கொண்ட பக்கத்தை ஒரு பக்கமாகவும், இன்னொரு பக்கத்தின் நீளம் 1 அலகாகவும் கொண்டு, இன்னொரு செங்கோண முக்கோணம் வரைய வேண்டும். இப்படியே வரைந்து கொண்டே சென்றால் அடையப்பெறும் சுருளின் வடிவத்தைப் படத்தில் பார்க்கலாம். அதாவது \"i\" -ஆவது முக்கோணத்தின் ஒரு பக்கத்தின் நீளம் √\"i\" ஆகவும், மற்ற பக்கம் 1 ஆகவும், அதன் செம்பக்கத்தின் நீளம் √(\"i\" + 1) ஆகவும் இருக்கும்.\n\n"}
{"id": "140411", "url": "https://ta.wikipedia.org/wiki?curid=140411", "title": "திருப்பூர் புத்தகக் கண்காட்சி", "text": "திருப்பூர் புத்தகக் கண்காட்சி\n\nதிருப்பூர் புத்தகக் கண்காட்சி என்பது திருப்பூர் நகரில் ஆண்டுதோறும் நடத்தப்படும் ஓர் புத்தகக் கண்காட்சியாகும். கடந்த 2004 ஆம் ஆண்டு முதல் பின்னல் புத்தக அறக்கட்டளை மற்றும் பாரதி புத்தகாலயம் இணைந்து இக் கண்காட்சியை நடத்தி வருகின்றனர். இயந்திர வாழ்க்கையிலிருந்து இதயங்களை மீட்போம் என்ற நோக்கத்துடன், இலாப நோக்கமின்றி நடத்தப்படும் இந்தக் கண்காட்சி, தொழில் நகரமான திருப்பூரில் வாசிப்புப் பழக்கத்தை பரவலாக்கும் விதத்தில் அமைந்துள்ளது. 10ஆவது ஆண்டில் \"திருப்பூர் புத்தகத் திருவிழா 2013\" என்ற பெயரில் கண்காட்சி நடந்தது. டைமண்ட் திரையரங்கம் எதிரேயுள்ள கே.ஆர்.சி சிட்டி செண்டர் மைதானத்தில் நடந்தது. 120 அரங்கங்கள் அமைக்கப்பட்டன. முக்கிய பதிப்பாளர்கள் பங்கேற்றனர்.\n\nமாணவர் திறனாய்வுப் போட்டிகள்:\nபுத்தகக் கண்காட்சியை ஒட்டி நடக்கும் மாணவர்கள் திறனாய்வுப் போட்டிகளில் ஆயிரக்கணக்கான மாணவர்கள் பங்கேற்பார்கள். மாணவர் மத்தியில் மிகப் பிரபலமான இந்தப் போட்டிகளில் ஏராளமான குழந்தைகளும், கல்லூரி மாணவர்களும் பங்கேற்பது வழக்கம். ஓவியம், கவிதல், கட்டுரைப் போட்டிகள் நடத்தப்பட்டு, புத்தகங்கள் பரிசாக வழங்கப்படுகின்றன.\n\nகுறும்பட விழா:\nதிருப்பூர் புத்தகக் கண்காட்சியின் ஒவ்வொரு நாளும் சிறப்பான உலகத் திரைப்படங்கள், தமிழக குறும்படங்கள் திரையிடும் நிகழ்வு சிறப்பு வாய்ந்தது. 2013 ஆண்டு முதல் புத்தகக் கண்காட்சி சிறப்பு குறும்படப் போட்டி அறிமுகப்படுத்தப்பட்டது. இதில் வெற்றிபெருபவர்களுக்கு பணப் பரிசும், சிறப்பு மரியாதையும் அளிக்கப்படும்.\n\nபுகைப்படக் கண்காட்சி:\n2011 ஆம் ஆண்டு சூடாகும் பூமி என்ற தலைப்பிலும், 2012 ஆம் ஆண்டு கானகம் காப்போம் என்ற தலைப்பிலும் நடத்தப்பட்ட புகைப்படக் கண்காட்சி, மக்களிடையே சூழலியல் சாந்த விழிப்புணர்வை பரப்புவதாக அமைந்தன. ஒவ்வோராண்டும் புகைப்படக் கண்காட்சி எதிர்பார்ப்பைத் தூண்டும் விதத்தில் அமைந்திருக்கிறது.\n\nஉடுமலை புத்தகக் கண்காட்சி:\nதிருப்பூர் மாவட்டம் முழுவதும் புத்தக வாசிப்பை பரவலாக்கும் முயற்சியில் பின்னல் அறக்கட்டளை ஈடுபட்டுள்ளது. 2012 ஆம் ஆண்டு முதல், உடுமலை புத்தகக் கண்காட்சி தொடங்கியிருக்கிறது. மாநகரப் பகுதியில், சிறு சிறு கண்காட்சிகளையும் இவர்கள் நடத்தி வருகின்றனர்.\n\n"}
{"id": "140414", "url": "https://ta.wikipedia.org/wiki?curid=140414", "title": "பாயின்சாட்டின் சுருள்கள்", "text": "பாயின்சாட்டின் சுருள்கள்\n\nகணிதத்தில், பாயின்சாட்டின் சுருள்கள் (\"Poinsot's spiral\") என்பன கீழ்க்காணும் வாள்முனை ஆள்கூறுகள் சமன்பாடுகளால் விளக்கப்படும் இரண்டு சுருள்கள் \n\nமேலுள்ளதில் csch என்பது மீவளைய கோசீக்கண்ட்டு (hyperbolic cosecant), sech என்பது மீவளைய சீக்கண்ட்டு (hyperbolic secant).\n"}
{"id": "140418", "url": "https://ta.wikipedia.org/wiki?curid=140418", "title": "ஜம்மு வானூர்தி நிலையம்", "text": "ஜம்மு வானூர்தி நிலையம்\n\nஜம்மு வானூர்தி நிலையம் (\"Jammu Airport\", ) சாத்வாரி வானூர்தி நிலையம் என்றும் அழைக்கப்படும். இது இந்தியாவின் ஜம்மு காஷ்மீரில் இந்திய-பாக்கித்தான் பன்னாட்டு எல்லையில் இருந்து 14 கி.மீ. தொலைவில் அமைந்துள்ளது.\n"}
{"id": "140422", "url": "https://ta.wikipedia.org/wiki?curid=140422", "title": "திசையிலி முப்பெருக்கம்", "text": "திசையிலி முப்பெருக்கம்\n\nவெக்டர் இயற்கணிதத்தில் திசையிலி முப்பெருக்கம் (\"scalar triple product\") என்பது தரப்பட்ட மூன்று திசையன்களில் முதலில் ஏதேனும் இரு திசையன்களின் குறுக்குப் பெருக்கம் கண்டுபிடித்துக் கொண்டு பின் அதன் விளைவாகக் கிடைக்கும் திசையனுடன் மூன்றாவது திசையனின் புள்ளிப் பெருக்கம் காண்பதாகும்.\n\nSection::::குறியீடு.\nதரப்பட்ட மூன்று திசையன்கள் a, b, c எனில் அவற்றின் திசையிலி முப்பெருக்கத்தின் வழக்கமான குறியீடு:\n\nஇம்முப்பெருக்கத்தின் மதிப்பு ஒரு திசையிலியாக அமைவதால் இது திசையிலி முப்பெருக்கம் என அழைக்கப்படுகிறது.\n\nஇதனைப் பின்வரும் குறியீட்டிலும் எழுதலாம்.\n\nஇவ்வாறு பெட்டி அடைப்புக்குறிக்குள் தரப்படுவதால் இம்முப்பெருக்கம், \"பெட்டிப்பெருக்கம்\" எனவும் அழைக்கப்படுகிறது.\n\nஇம்முப்பெருக்கத்தில் புள்ளிப் பெருக்கம் மற்றும் குறுக்குப் பெருக்கல் இரண்டும் உள்ளதால், இது \"கலப்புப் பெருக்கம்\" எனவும் அழைக்கப்படும்.\n\nSection::::வடிவவியல் விளக்கம்.\nமூன்று திசையன்களின் திசையிலி முப்பெருக்கத்தின் தனிமதிப்பு அம்மூன்று திசையன்களால் அமையும் இணைகரத்திண்மத்தின் கன அளவாகும்.\n\nSection::::விளக்கம்.\nதிசையன்கள் a = (\"a\", \"a\", \"a\"), b = (\"b\", \"b\", \"b\") மற்றும் c = (\"c\", \"c\", \"c\") ஆகிய மூன்றையும் ஒரு முனை விளிம்புகளாகக் கொண்டு அமையும் இணைகரத்திண்மத்தின் கனஅளவு, இம்மூன்று திசையன்களின் திசையிலி முப்பெருக்கம் a · (b × c) -ன் தனிமதிப்பாகும்:\n\nb மற்றும் c -இரண்டையும் இணைகரத்திண்மத்தின் அடிப்பக்க இணைகரத்தின் அடுத்துள்ள விளிம்புகளாகக் கொண்டால், குறுக்குப் பெருக்கத்தின் வடிவவியல் விளக்கத்தின்படி:\n\nஇங்கு \"θ\" , b மற்றும் c -இவற்றுக்கு இடையே உள்ள கோணம்.\n\nஇணைகரத்திண்மத்தின் உயரம்:\n\nஇங்கு \"α\" , a மற்றும் \"h\" -இவற்றுக்கு இடையே உள்ள உட்கோணம்.\n\nபடத்திலிருந்து கோணம் α -ன் மதிப்பு: 0° ≤ \"α\" < 90°.\n\nமாறாக திசையன் b × c , a திசையனுடன் உருவாக்கும் கோணம் \"β\" , 90°-ஐ விட அதிகமாகவும் இருக்கலாம்:\n\nb × c , \"h\" -க்கு இணையாக அமைவதால்:\n\"β\" = \"α\" அல்லது \"β\" = 180° − \"α\". \n\nஎனவே இணைகரத்திண்மத்தின் கனஅளவு:\n\nதிசையிலி முப்பெருக்கத்தின் வரையறைப்படி, மேலுள்ள கனஅளவு a · (b × c) -ன் தனிமதிப்பிற்குச் சமம்.\n\n\n\n\n\nSection::::வெளி இணைப்புகள்.\nWeisstein, Eric W. \"Scalar Triple Product.\" From MathWorld—A Wolfram Web Resource. http://mathworld.wolfram.com/ScalarTripleProduct.html\n"}
{"id": "140424", "url": "https://ta.wikipedia.org/wiki?curid=140424", "title": "வண்ணான் தாழி", "text": "வண்ணான் தாழி\n\nவண்ணான் தாழி விளையாட்டு சிறுவர் விளையாடும் விளையாட்டுகளில் ஒன்று. \nSection::::தாழி.\nஊர்மக்களின் துணியைத் துவைத்துத் தருபவன் வண்ணான். அவன் சூளை வைத்துத் துணிகளைத் துவைப்பான். வண்ணான் சூளை மூன்று நான்கு மண்பானைகள் வைத்துக் கட்டப்பட்டிருக்கும். இந்த மண்பானைகளுக்கு வண்ணான் தாழி என்று பெயர். இந்தத் தாழியில் தண்ணீர் ஊற்றி, நனைத்த அழுக்குத் துணிகளை உளைமண்ணில் (உப்புமண்ணில்) புரட்டி, பானைகளின் மேலே அடுக்குவர். பானையின் பின்புறம் முள் விறகுகள் இட்டுப் பானைகளைச் சூடேற்றுவர். பானையிலிருந்து வெளிப்படும் நீராவி துணிகளில் பாய்ந்து துணியிலுள்ள அழுக்குகளை நுரைக்கச் செய்யும். பின்னர் நீரில் துவைத்தால் துணியிலுள்ள அழுக்கு எளிதாக நீங்கும். \n\nSection::::விளையாடும் முறை.\nவண்ணான் தாழி துணியைச் சுமப்பது போல ஒருவர் முதுகில் துணிமூட்டையைச் சுமந்து நிற்பார். அந்த மூட்டையை விளையாடுவோர் அனைவரும் ஆளுக்கொரு தட்டு தட்டுவர். பின்னர் ஒருவர் அந்த மூட்டையைத் தட்டிவிடுவார். சுமந்தவர் பிறரைத் தொடுவார். தொடப்பட்டவர் வண்ணான் தாழி ஆகவேண்டும். \n\nதொடச் செல்லும்போது யாராவது ஒருவர் தட்டிவிடப்பட்டுள்ள துணிமூட்டையை மேலும் தட்டிவிடுவார். அப்படித் தட்டிவிடப்பட்டால் தட்டிவிடப்பட்ட துணியை மீண்டும் தொட்டுவிட்டுத்தான் பிறரைத் தொடவேண்டும் என்பது அவர்கள் வகுத்துக்கொள்ளும் விதி. \n\nஇந்த விளையாட்டில் ஒருவரைத் தொட விடாமல் மற்றவர் உதவும் பாங்கு காணப்படுகிறது. \n\n\n"}
{"id": "140427", "url": "https://ta.wikipedia.org/wiki?curid=140427", "title": "வண்ணான் பொதி", "text": "வண்ணான் பொதி\n\nவண்ணான் பொதி ஒரு சிறுவர் விளையாட்டு. ஊர்மக்களின் துணிகளைத் துவைத்துத் தரும் தொழிலாளி வண்ணான். அவன் ஊர்த்துணிகளை மூட்டையாகக் கட்டித் தன் தோளின் பின்புறம் போட்டுக்கொண்டு சுமந்து செல்வான். வண்ணா பொதி விளையாடும் சிறுவர் வண்ணானைப் போலத் தன் சட்டைத்துணியைக் கழற்றிச் சும்பபர். \n\nSection::::ஆடும் முறை.\nபட்டவர் தொடுவார். பொதி சும்பபவரைத் தொடக்கூடாது. துணியை வேறு எங்கு வைத்திருந்தாலும் தொடலாம். தொடப்பட்டவர் பட்டவராகித் தொடவேண்டும். \n\n\n"}
{"id": "140431", "url": "https://ta.wikipedia.org/wiki?curid=140431", "title": "பூகிஸ்", "text": "பூகிஸ்\n\nபூகிஸ் (\"Bugis\") என்பவர்கள் ஆஸ்திரோனேசிய இனத்தைச் சார்ந்தவர்கள். இவர்கள் இந்தோனேசியாவின் சுலாவாசித் தீவில் காணப்படுகினறார்கள். இவர்களின் மூதாதையர்கள் கி.மு.2500 ஆண்டுகளுக்கு முன்னால் தென் சீனாவில் இருந்து குடியேறியவர்கள். 1605ஆம் ஆண்டில் ஆன்மவாதத்தில் இருந்து இஸ்லாமியத்திற்கு மதம் மாறினார்கள். \n\nபூகிஸ்காரர்கள் சுலாவாசியின் மாக்காசார், பாரேபாரே துறைமுகப் பட்டணங்களில் மிகுதியாக வாழ்ந்தாலும், பெரும்பலோர் உள்நிலப் பகுதிகளில் நெல் விவசாயம் செய்வதில் தீவிரம் காட்டி வருகின்றனர். மலேசியாவின் ஜொகூர் சுல்தானகத்தில் பூகிஸ்காரர்களின் தாக்கம் அதிகமாக உள்ளது. இவர்களில் சிலர் வட ஆஸ்திரேலியாவிலும் வாழ்கின்றனர். \n\nசுலாவாசியில் வாழும் பூகிஸ்காரர்கள் பெரும்பாலும் நெல் விவசாயம், சிறு வர்த்தகங்கள், மீனவத்தொழில்களில் ஈடுபட்டுள்ளனர். விவசாயம் செய்வதில் பூகிஸ்காரப் பெண்கள் திறமைசாலிகளாக விளங்குகின்றனர். இவர்கள் பட்டுத் துணிகள் நெய்வதிலும் கெட்டிக்காரர்கள். \n\nஇவர்களின் பெரும்பாலான திருமணங்கள் பெற்றோர் பார்த்து நடத்துபவையாக உள்ளன. திருமணத்திற்குப் பின் மாப்பிள்ளை, பெண் வீட்டாருடன் சில ஆண்டுகளுக்கு தங்கி வாழ வேண்டும். பூகிஸ்காரர்களிடையே விவாகரத்து என்பது மிகப் பரவலாக இருக்கின்றது.\n"}
{"id": "140443", "url": "https://ta.wikipedia.org/wiki?curid=140443", "title": "கொச்சி இட்டசுக்கேர்சு கேரளா", "text": "கொச்சி இட்டசுக்கேர்சு கேரளா\n\nகொச்சி இட்டசுக்கேர்சு கேரளா (ஆங்கிலம்: \"Kochi Tuskers Kerala\", மலையாளம்: \"കൊച്ചി ടസ്കേഴ്സ് കേരള\") என்பது 2011ஆம் ஆண்டு இந்தியன் பிரீமியர் லீக்கில் விளையாடிய துடுப்பாட்ட அணி ஆகும். இந்த அணி கேரள மாநிலத்தின் கொச்சி நகரத்தை அடிப்படையாகக் கொண்டது. இந்த அணி 2012ஆம் ஆண்டு நடைபெறும் இந்தியப் பிரீமியர் இலீகில் கலந்து கொள்ளவில்லை.\n"}
{"id": "140446", "url": "https://ta.wikipedia.org/wiki?curid=140446", "title": "வர்மம்", "text": "வர்மம்\n\nவர்மம் அல்லது அழுத்துமிடம் (\"மர்மம்\" எனவும் அறியப்படும்) என்பது மனித உடலிலுள்ள நரம்புகள் அல்லது நரம்பு புள்ளிகள் ஆகும். இந்த அறிவைப் பெற்றிருப்பதன் மூலம் சிகிச்சை அளிக்கவோ அல்லது தற்காப்புக் கலையாகவோ பயன்படுத்தலாம். \n\nமனித உடலில் 108 அழுத்துமிடங்கள் அல்லது வர்மங்கள் உள்ளன. அவை பின்வருமாறு:\nசித்த வைத்தியம் வர்மத்தை இவ்வாறு குறிப்பிடுகிறது:\n\n"}
{"id": "140455", "url": "https://ta.wikipedia.org/wiki?curid=140455", "title": "வில்லுக்குச்சி", "text": "வில்லுக்குச்சி\n\nவில்லுக்குச்சி என்பது ஒரு சிறுவர் விளையாட்டு. கருவேலங் குச்சியை வளைத்துச் செய்த வில்லையும் கதிர் அறுத்த சோளத்தட்டை அம்பையும் பயன்படுத்தி நிறுத்திவைத்த சோளத்தட்டைகளை எய்து வீழ்த்தி விளையாடுவர். அதிக தட்டைகளை வீழ்த்தியவர் வென்றவராகக் கருதப்படுவார்.\n"}
{"id": "140456", "url": "https://ta.wikipedia.org/wiki?curid=140456", "title": "அமாசியா", "text": "அமாசியா\n\nஅமாசியா (\"Amasia\") என்பது எதிர்காலத்தில் ஆசியக் கண்டமும் வட அமெரிக்கக் கண்டமும் மோதி புதிதாக உருவாகவிருப்பதாகக் கருதப்படும் மீப்பெரும் கண்டத்துக்கு வழங்கும் பெயர் ஆகும். ஏற்கனவே யூரேசியா, வட அமெரிக்காவின் கீழே பசிப்பிக் தட்டு தொடர்ச்சியாக நகர்ந்து வருகிறது. இந்த நகர்வு மேலும் தொடர்ந்தால், இவையிரண்டும் மோதும் நிலையை உருவாக்கும். அதே வேளை, அத்திலாந்திக்கின், நடுக்கடல் முகடு காரணமாக, வட அமெரிக்கா மேற்குப் புறமாக தள்ளப்படும். இதனால் எதிர்காலத்தில், அத்திலாந்திக் பெருங்கடல் பசிப்பிக் பெருங்கடலை விடப் பெரியதாக வரலாம். சைபீரியாவில், யூரேசியத் தட்டுக்கும் வட அமெரிக்கத் தட்டுக்கும் இடைப்பட்ட எல்லை மில்லியன் ஆண்டுகளாக நிலையாக இருந்து வருகிறது. மேற்கண்ட காரணங்களினால், வட அமெரிக்காவும் ஆசியாவும் இணைந்து ஒரு மீப்பெருங்கண்டமாக உருவாகும் எனக் கருதப்படுகிறது.\n"}
{"id": "140458", "url": "https://ta.wikipedia.org/wiki?curid=140458", "title": "வேடிக்கை விளையாட்டு", "text": "வேடிக்கை விளையாட்டு\n\nஆங்காங்கே முளைத்து வளரும் புல் பூண்டுகளில் ஒளிந்துள்ள சில மர்மங்கள்ளைக் கண்டறிந்து விளையாடி மகிழ்வது வேடிக்கை விளையாட்டு.\n\n\n\n"}
{"id": "140468", "url": "https://ta.wikipedia.org/wiki?curid=140468", "title": "திருச்சி செல்லாண்டியம்மன் கோயில்", "text": "திருச்சி செல்லாண்டியம்மன் கோயில்\n\nதிருச்சி, உறையூர், பாண்டமங்கலம் செல்லாண்டியம்மன் கோவில் அமைந்துள்ளது. இக்கோவில் காவிரி நதியுடன், குடமுருட்டி நதி சங்கமிக்கும் இடத்தின் தென்கரையில் கோவில் அமைந்துள்ளபடியால் காவிரியே இத்தலத்தின் தீர்த்தமாகும். செல்லாண்டியம்மனுக்கு மற்ற தெய்வங்களைப் போல தலை, கை மற்றும் உடல் இல்லை. கருவறையில் உள்ள மூலவர் சிலை இடுப்ப்புக்குக் கீழே உள்ள அங்கங்கள் மட்டும் உள்ளன. இது சற்று மாறுபட்ட சிலை அமைப்பாகும். \nSection::::கருவறை.\nஅம்மன் இத்தலத்தில் இடுப்பிற்கு கீழ் உள்ள பகுதியினை மட்டும் காட்டி தன சூலத்தால் அசுரனை வதம் செய்தபடி கிழக்கு நோக்கி அமர்ந்துள்ளாள். எனினும் அம்மனை முழு உருவம் உள்ள சிலை போல அலங்காரம் பண்ணியுள்ளார்கள். அபிஷேகததின் போது மட்டும் பாதம் பார்க்கலாம். இந்த சிலைக்குப் பின்னால் தற்காலத்தில் செய்த ஒரு முழு உருவச்சிலையும் கருவறையில் உள்ளது.\nSection::::உற்சவர்.\nஒவ்வொரு வருடமும் திருவிழா நடக்கும்போது, பனை ஓலையில் அம்மனை எழுந்தருளச்செய்கிறார்கள். இந்த ஓலையில் அம்மன் அருள்பாலிப்பதாக நம்பிக்கை உள்ளது..\nSection::::தல வரலாறு.\nஇத்தலத்தின் வரலாறு தமிழகத்தை ஆண்ட மூவேந்தர்களான சேர, சோழ, பாண்டிய அரசர்களுக்குள் ஏற்பட்ட ஒரு பிரச்சினையை மையமாகக் கொண்டு அமைந்துள்ளது. மூவேந்தர்கள் ஆட்சிப் பொறுப்பினை ஏற்பதற்கு முன்பு தமிழ் நாட்டை எவ்வாறு பிரித்து பங்கிட்டுக் கொள்வது என்பது ஒரு பெரும் சிக்கலாக உருவானது. தங்களுக்குள் ஏற்பட்ட சிக்கலை மூன்று மன்னர்களுக்கும் பொதுவான ஒருவர் தான் தீர்த்து வைக்க முடியும் என்று நம்பினார்கள். தாங்கள் வணங்கும் அம்மனை நோக்கி வேண்டினார்கள். நல்ல தீர்ப்புக்காக அம்மனை நோக்கித் தவமியற்றினார்கள். அம்மனும் மனமிரங்கி அவர்களின் சிக்கலைத் தீர்க்க எண்ணி அவர்கள் முன் தோன்றினாள். மூவேந்தர்கள் தங்கள் பிரச்சனையை எடுத்துக் கூறி ஒவ்வொருவரும் ஆள வேண்டிய நாட்டின் பகுதிகளை சமமாகப் பங்கிட்டுத் தரும்படி அம்மனை வேண்டினர். \n\nஅம்மனும் அவர்கள் விருப்பப்படி நாட்டை மூன்று பகுதிகளாகப் பிரித்து, ஒவ்வொரு பிரிவிற்கும் தனித்தனி எல்லைகள் வகுத்துக் கொடுத்தாள். மன்னர்கள் மனமகிழ்ந்து அம்மனை தங்கள் நாட்டிலே எழுந்தருளுமாறு வேண்டினர். அவர்களுக்காக செல்லாண்டி அம்மன், தன்னைத்தானே மூவருக்கும் மூன்று பாகமாகப் பிரித்தளித்து, அவர்கள் நாட்டில் எழுந்தருளினாள் என்கின்றனர். அதன்படி, பாகம் ஒன்று மதுரையிலும், பாகம் இரண்டு கோவையிலும், மூன்றாவது பாகம் திருச்சியிலும் அமையப் பெற்றதாம். சோழ மன்னன் மட்டும் தன்னுடைய நாடு எப்போதும் செழிப்பாக இருக்கும்படி அருள வேண்டும் என வேண்டினான். அம்மனும் அவன் வேண்டுதலை ஏற்று காவிரி நதியால் சோழ நாடு எப்போதும் செழிப்புற்றிருக்கும்படி அருளினாள். சோழ மன்னனுக்கு அருள் செய்த அம்மன், இத்தலத்தில் செல்லாண்டியம்மனாக பக்தர்களுக்கு அருள்பாலிக்கிறாள்.\n\nSection::::பரிவார தேவதைகள்.\nகோயில் முன்மண்டபத்தில் கருப்பண்ணசுவாமி, மதுரைவீரன் ஆகிய காவல் தெய்வங்கள் தனித்தனி சன்னதிகளில் இருக்கின்றனர். வளாகத்தில் அரசமரத்தின் கீழ் வலம்புரி விநாயகர் காட்சி தருகிறார்.\nSection::::படையல்.\nபௌர்ணமி தினங்களில் மாலையில் அம்மனுக்கு உப்பில்லாத அன்னம் மற்றும் நவதானியம் படைக்கப்படுகின்றன. அம்மனின் பிரசாதமாக இவற்றையே விநியோகிக்கிறார்கள். தொடர்ந்து பிரசாதம் உண்டால் குழந்தைப்பேறு உண்டு என்ற நம்பிக்கை உள்ளது.\n\nSection::::வேண்டுதல்கள்.\nதிருமணம், குழந்தைப்பேறின்மை போன்ற இன்னல்கள் அகலுவதற்கு, பெண்கள் பௌர்ணமியில் அம்மனுக்கு சிறப்பு வழிபாடு செய்து வேண்டிக்கொள்கிறார்கள்.\n\nSection::::நேர்த்திக்கடன்.\nவேண்டுதல்கள் நிறைவேறியவுடனேயே வேண்டியவர்கள் தாலி மற்றும் எலுமிச்சை மாலை அணிவித்தும், விளக்கு ஏற்றியும் வேண்டுதல்களை நிறைவேற்றுகிறார்கள்.\n\nSection::::திருவிழா.\nஒவ்வொரு ஆண்டும் சித்திரை 7 ஆம் தேதி காளி ஓட்டத் திருவிழா நடைபெறுகிறது. தொடக்க காலத்தில் அம்மனைத் தூக்கிக்கொண்டு ஓடும் வழக்கம் இருந்தது. எனவே இவ்விழாவினை \"காளி ஓட்டத் திருவிழா' என்று அழைத்தனர். தற்போது இவ்வழக்கம் நடைமுறையில் இல்லை.\nபுரட்டாசியில் லட்சார்ச்சனை, நவராத்திரி, ஆடி மற்றும் தை வெள்ளி விழாக்களும் உண்டு.\nSection::::மேற்கோள்கள்.\nசெல்லாண்டியம்மன் தல வரலாறு (நூல்)\n"}
{"id": "140472", "url": "https://ta.wikipedia.org/wiki?curid=140472", "title": "ஆஃபினியம்", "text": "ஆஃபினியம்\n\nஆஃபினியம் (Hafnium; ஆஃபினியம்; /HAF-nee-əm) , Hf என்னும் குறியீடு கொண்ட வேதியியல் தனிமம். இதன் அணுவெண் 72. இதன் அணுக்கருவில் 106 நொதுமிகள் (நியூட்ரான்கள்) உள்ளன. இது பிறழ்வரிசை மாழைகள் வரிசையைச் சேர்ந்த, வெள்ளி போல் வெண்சாம்பல் நிறமுடைய, சிர்க்கோனியத்தைப் போன்ற வேதியியல் பண்புகள் கொண்ட ஒரு தனிமம். இதனை டென்மார்க்கில் உள்ள கோப்பனாகன் என்னும் இடத்தில் கண்டுபிடித்ததால், கோப்பனாகனின் இலத்தீன் பெயராகிய ஃகாவ்னியா (\"Hafnia\") என்பதில் இருந்து இப்பெயர் பெற்றது. திமீத்ரி மென்டெலீவ் இப்படி ஒரு தனிமம் இருக்க வேண்டும் என்று இதனைக் கண்டுபிடிக்கும் முன்பே 1869 இல் முற்கூறினார்.\n\nஆஃபினியம், மின்கருவி முனைகளிலும், இழைகளிலும் பயன்படுகின்றது. 21 ஆம் நூற்றாண்டு நானோ நுண்மின்கருவிகளில், 45 நானோ.மீ நீளத்துக்கும் குறைவான இடைக்கால் உள்ள தொகுசுற்றுகளில், ஃகாவ்னியத்தின் ஆக்சைடு, சிலிக்கேட்டு போன்றவை சிலிக்கான்-டை-ஆக்சைடிற்கு ஒரு மாற்றாகப் பயன்படத் தொடங்கியுள்ளது, நியோபியம், டைட்டேனியம், தங்குசிட்டன் போன்றாவற்றோடு சில கலப்பு மாழைகளில் (கலப்புலோகங்களில்)பயன்படுகின்றது.\n\nஆஃபினியம், நொதுமிகளை (நியூட்ரான்களை)ப் பிடிப்பதில் அல்லது உள்வாங்குவதில் அதிகத் திறன் (பிடிதிறன், capture cross section) கொண்டதால், அணுவுலைகளில் கட்டுப்பாட்டு எரிகோல்களில் பயன்படுத்தப் படுகின்றது.\n\nSection::::பண்புகள்.\nSection::::இயற்பியல் பண்புகள்.\nஆஃபினியம் வெள்ளிபோல் பளபளப்பான, வெண்சாம்பல் நிறமுடைய தட்டிகொட்டி வடிவம் மாற்றக்கூடிய, அரிப்பெதிர்ப்புத் தன்மை கொண்ட பொருள். சிர்க்கோனியத்தை போன்ற பண்புகள் கொண்டது (இதைப்போலவே பிணைவு எதிர்மின்னிகள் அமைப்புக் கொண்டதால்). இதன் இயற்பியல் பண்புகள் சிர்க்கோனியக் கலப்பால் பெரிதும் மாறக்கூடியது, குறிப்பாக அணுவுலைப் பயன்பாடுகளில்.\nஆஃப்னியத்தின் அடர்த்தி சிர்க்கோனியத்தின் அடர்த்தியைப் போல் ஏறத்தாழ இருமடங்காகும். உயர்வெப்ப நொதுமிகளைப் பிடிப்பதில் திறம் மிக்கது. இதை ஒப்பிடும்பொழுது சிர்க்கோனியம் நொதுமிகளை எளிதாக ஊடுகடத்துவது. \n\nSection::::வேதியியல் பண்புகள்.\nகாற்றில் இருந்தால் ஆஃபினியம் வேதியியல் வினைப்பாட்டால் ஒருவகையான காப்புப் படலம் உருவாக்கிக்கொள்கின்றது, இத் தடுப்புப் படலத்ததல் மேற்கொண்ட அரிப்பில் இருந்து காப்பு ஏற்படுகின்றாது, ஆனால் மிகவும் பொடியாக இருக்கும் ஆஃபினியம், சிர்க்கோனியம் போலவே காற்றில் தன்னியல்பாய் உடனே தீப்பற்றும் பண்புடையது. தீ கக்குவது போலவோ, தீ நாக்குகள் பரவுவது போலவோ காட்டும் சில நெருப்புத்தீ உண்டாக்கும் விளையாட்டு நுட்பங்களில் சிர்க்கோனியம் பயன்படுவது போல இதனையும் பயன்படுத்தலாம். இம் மாழை (உலோகம்) வேதியியல் செறிந்த ஆல்க்கலிகளாலும் அதிகம் தாக்கம் பெறாதது\n\nஆஃப்னியத்தின் வேதியியல் பண்புகள் சிர்க்கோனியத்துடன் மிகவும் நெருக்கமானது. வேதியியல் வினையைக் கொண்டு ஒன்றில் இருந்து மற்றொன்றைப் பிரித்தறிதல் கூட சற்றுக் கடினம். உருகுநிலை, கொதிநிலை, கரைப்பான்களில் கரைமை, அடர்த்தி ஆகியவையே சிர்க்கோனியத்தையும் ஃகாவ்னியத்தையும் வேறுபடுத்திக்காட்டும் எளிய கூறுகள் \n\nSection::::கிடைப்பு.\nஆஃபினியம் தனிமம் புவியின் மேலோட்டுப் பகுதியில் (புறணியில்) எடையளவாகக் கண்டால் மில்லியன் பகுதியியில் 5.8 பகுதிகள் (5.8 மிபப) என்னும் விகிதத்தில் மிகவும் சிறிதளவாகவே உள்ளது என்று கணித்துள்ளார்கள். இயற்கையில் தனியாக தனிமமாகக் கிடைப்பதில்லை. ஆனால் சிர்க்கோன் (ZrSiO, ) போன்ற கனிமங்களில் சிர்க்கோனியம் தனிமம் கலந்திருக்கும் கனிமங்களில் பெரும்பாலும் காணப்படுகின்றது. இக் கனிமங்களில் சிர்க்கோனியத்துக்கு மாற்றாக 1 – 4 % ஆஃபினியம் கலந்திருக்கும். மிக அரிதாகவே படிகங்களாகும் பொழுது ஆஃபினியம்/சிர்க்கோனியம் விகிதம் மாறுபடுகின்றது, இதனால் சிர்க்கோனியத்தை விடக் கூடுதலாக ஆஃபினியம் (Hf > Zr) உள்ள, ஆனால் ஒரேபடிகவடிவம் கொண்ட, கனிமமாக ஆஃபினான் ('hafnon') (Hf,Zr)SiO) என்னும் கனிமம் அறியப்படுகின்றது An old (obsolete) name for a variety of zircon containing unusually high Hf content is \"alvite\".\n\nசிர்க்கோனியமும் (எனவே ஆஃபினியமும்) பெருமளவில் கிடைக்கும் இடங்கள் . பிரேசிலும் ஆப்பிரிக்காவில் உள்ள மலாவியும் மேற்கு ஆத்திரேலியாவும் ஆகும். பிரேசிலிலும், மலாவியிலும் கிடைக்கும் கனிம மணலும், பெகுமாட்டைட்டு (pegmatite) என்னும் தீப்பாறைகளும், மேற்கு ஆத்திரேலியாவில் \"வெல்டு மலை\" என்னும் இடத்தில் உள்ள கிரௌன் பாலிமெட்டாலிக் படிவில் கிடைக்கும் கார்போனட்டைட்டு என்னும் கனிமமும் முகனையானவை (முக்கியமானவை). ஆத்திரேலியாவில் நியூ சவுத்வேல்சு என்னும் மாநிலத்தில் உள்ள \"இடபோ\" என்னும் இடத்தில் உள்ள சிர்க்கோனியம்-ஆஃபினியம் சிலிக்கேட்டுக் கனிமங்கள் \"யூடியாலைட்டு\" (eudialyte), \"ஆர்ம்சிட்ராங்கைட்டு\" (armstrongite) ஆகியவையும் இத்தனிமம் பெறத்தக்கதாக இருக்கும் கனிமம் என்று கருதப்படுகின்றது. இசுகாண்டிநேவியாவில் கிடைக்கும் தோர்ட்வைட்டைட்டு (Thort Veittite) என்னும் கனிமபொருள் சிர்க்கோனியத்தைவிட அதிக அளவு ஆஃபினியம் கொண்டிருக்கின்றது\n\nமக்கள் தொகை கூடக்கூட, இதன் தேவைகள் பெருகினால் ஆஃபினியம் 10 ஆண்டுகள் வரை மட்டுமே கிடைக்கும் என்று கணித்திருக்கின்றறர்கள்.\n\nSection::::உற்பத்தி.\nதைட்டேனியம் (Ti) உள்ள கனிமங்களாகிய இல்மெனைட்டு (ilmenite), இரூட்டைல் (rutile)ஆகியவை கொண்டிருக்கும் கனத்தக் கனிமமணற் பாறைப்படிவுகள் பெரும்பான்மையான சிர்க்கோனியத்தையும், அதனோடு இயல்பாக இருக்கும் ஆஃவினியத்தையும் தருகின்றது.\n\nபல்வேறு கரைப்பான்களைக் கொண்டு, நீர்ம-நீர்ம பிரித்தெடுப்பு முறைவழி (Liquid-liquid extraction processes) ஆஃவினியத்தைப் பிரித்தெடுப்பது பரவலாகப் பயன்படுகின்றது. ஆஃவினிய உற்பத்தியில் ஏறத்தாழ பாதியளவு சிர்க்கோனியத்தைத் தூய்மைப்படுத்துவதில் இருந்து கிடைக்கின்றது\n"}
{"id": "140477", "url": "https://ta.wikipedia.org/wiki?curid=140477", "title": "அக்குளுத்தல்", "text": "அக்குளுத்தல்\n\nஅக்குளுத்தல் என்பது சங்ககால காதலர் விளையாட்டுகளில் ஒன்று. \n\nSection::::கலித்தொகைப் பாடல் சொல்லும் செய்தி.\nகுறளன் ஒருவன் கூனிமேல் காதல் கொள்கிறான். தன் காதலை வெளிப்படுத்துகிறான். கூனி குறளனை இழிவாகப் பேசுகிறாள். குறளன் \"உன்மேல் உயிரையே வைத்திருக்கிறேன்\" என்கிறான். \n\nஅப்போது சொல்கிறான்: நெஞ்சோடு நெஞ்சு புல்லினால் (தழுவினால்) இன்பம் ஊறும். ஆனால் அது முடிவில்லை. பின்புறமாக அக்குளுத்துப் புல்லவும் முடியவில்லை. (அக்குளுத்துப் புல்லல் = இரண்டு அள்ளைகளையும் பிடித்துக் கிச்சு கிச்சு செய்தல்). \"உன் பக்கத்தில் (அள்ளைப் பக்கம்) நின்று புல்ல இடம் தருக\" என்று சொல்லிக் கெஞ்சுகிறான். \n\nஅண்மைய கால விளையாட்டுகளில் பருப்பு கடை விளையாட்டில் குழந்தைகளைக் கிச்சு கிச்சு செய்து விளையாடும் பழக்கம் உள்ளது.\n\n"}
{"id": "140479", "url": "https://ta.wikipedia.org/wiki?curid=140479", "title": "அலவன் ஆட்டல்", "text": "அலவன் ஆட்டல்\n\nவளையில் இருக்கும் நண்டுகளை வெளியில் வரச்செய்து அவை நடந்தோடுவதை வேடிக்கை பார்த்து மகிழ்தல் சங்ககாலப் பருவப்பெண்களின் விளையாட்டுகளில் ஒன்று. \n\nகடற்கரை மணலில் சிற்றில் புனந்து விளையாடிய மகளிர் ஆயம், தம் தழையாடை குலுங்க ஓடி, தாழை மரத்து அடியிலிருந்து கடலலை அடித்துவந்து தள்ளிய செந்நண்டுகள் ஓடுவதை வேடிக்கை பார்ப்பார்களாம். \n\nகடற்கரை மணலில் ஓரை விளையாடும் மகளிரைக் கண்டு அஞ்சி ஈர நண்டு கடலுக்குள் ஓடிவிடுமாம்.\n\nமுள்ளி வேரைக் கையில் வைத்துக்கொண்டு சங்ககால மகளிர் காதலனுடன் களவன் வகை நண்டை ஓடியாடச் செய்து வேடிக்கைப் பார்ப்பார்களாம். \n"}
{"id": "140483", "url": "https://ta.wikipedia.org/wiki?curid=140483", "title": "வளவு", "text": "வளவு\n\nவளவு என்பது பழந்தமிழக நகரமைப்பில் பல வீடுகள் சுற்றி இருக்க நடுவில் ஒரு வட்ட அல்லது செவ்வக அமைப்பை கொண்ட வெற்று பகுதியாகும். இவ்வளவை சுற்றியுள்ள வீடுகளில் பெரும்பாலும் ஒரே சமூகத்தினரே இருப்பர். அச்சமூக மக்களின் சடங்குகள் கேளிக்கைகள் போன்ற நிகழ்ச்சிகளும் இவ்வளவிலேயே நடைபெறும். தற்போதும் தென்காசி நகர் பகுதிகளில் இதை போல் வீடுகள் சுற்றி அமைந்த வளவுகளை பார்க்கலாம்.\n"}
{"id": "140488", "url": "https://ta.wikipedia.org/wiki?curid=140488", "title": "இரண்டாம் சூரியவர்மன்", "text": "இரண்டாம் சூரியவர்மன்\n\nஇரண்டாம் சூரியவர்மன் (\"Suryavarman II\" ([Khmer]) (இறப்புக்குப் பின்னர்: பரமவிஷ்ணுலோகன், \"Paramavishnuloka\") கெமர் பேரரசை கிபி 1113 முதல் கிபி 1145-1150 வரை ஆண்ட பேரரசர். இவர் கம்போடியாவில் உள்ள அங்கோர் வாட் என்ற பெருமாள் கோயிலைக் கட்டியவர். இது உலகின் மிகப் பெரும் கோயிலாகக் கருதப்படுகிறது. இவருடைய கட்டிடக் கலை, படையெடுப்புகள், சிறந்த அரசாங்கம் முதலியவற்றிற்காக இவரைக் கெமர் பேரரசின் சிறந்த அரசராக வரலாற்று ஆய்வாளர்கள் கருதுகிறார்கள்.\n\nஇந்த மன்னன் ஆட்சியில் தலைநகராக அமைந்த இடம் யசோதபுரம் (Yashodapura) ஆகும். மிக நீண்ட, பரந்த நிலப்பிரதேசம் இவன் ஆளுகையில் இருந்தது. வடக்கே சம்பா (Champa), கிழக்குக் கடற்பிரதேசம் மேற்கு பகோன் (Pagon), பர்மா, தெற்கு மலாய் தீபகற்பம் ஆகியவற்றைத் தன் கட்டுப்பாட்டில் வைத்திருந்திருக்கின்றான். இறந்த பின் பரமவிஷ்ணுலோகன் (Paramavishnuloka) என்று பெயர் சூட்டப்பட்டுச் சிறப்பிக்கப்பட்டிருக்கின்றான்.\n\n"}
{"id": "140505", "url": "https://ta.wikipedia.org/wiki?curid=140505", "title": "பறவைக் காவடி", "text": "பறவைக் காவடி\n\nபறவைக் காவடி என்பது, இந்து சமய வழிபாடு தொடர்பான காவடி எடுத்தலில் ஒரு வகை ஆகும். பெரும்பாலும் முருக வழிபாட்டுடன் தொடர்புடைய இவ்வகைக் காவடி எடுத்தலில், உடலின் பல்வேறு பகுதிகளில் வளைந்த வெள்ளி ஊசிகளைக் குத்தி அவற்றுடன் இணைக்கப்பட்ட கயிறுகளின் மூலம் காவடி எடுப்பவரை, சில்லுகள் பொருத்தப்பட்ட வண்டிகளில் கட்டப்பட்ட உயர்ந்த அமைப்புக்களிலிருந்து முகம் கீழிருக்கும்படி படுக்கை நிலையில் தொங்கவிட்டபடி ஊர்வலமாகக் கொண்டு செல்வர்.\n"}
{"id": "140507", "url": "https://ta.wikipedia.org/wiki?curid=140507", "title": "அன்புப்போர்", "text": "அன்புப்போர்\n\nகாதலர்களிடையே ஊடல் காலத்தில் தோன்றும் சொற்போரை அன்புப் போர் எனக் குறிப்பிடுகிறோம். \n\nசங்கப்பாடல் ஒன்றில் \nஎன்னும் தொடர்கள் வருகின்றன. \n\nகணவன் பரத்தையிடமிருந்து மனைவியிடம் வருகிறான். \nஊடல் நிகழ்கிறது. \n\nநில் ஆங்கு, நில் ஆங்கு, இவர்தரல் (வராதே) அவள் வீடு என நினைத்தாயா – மனைவி. \nகுறும்பூழ்ப் போர் கண்டுவந்தேன். வேறு யாதும் அறியேன் – கணவன். \nநீ அவளுக்கு உன்னைத் தந்து ஈகைப்போர் நடத்தியதை அறிவேன் – மனைவி. \nநீயும் அவளும் ஆண்யானையும் பெண்யானையும் விளையாடும் பார்வைப்போர் நடத்தியது எனக்குத் தெரியும் – மேலும் மனைவி.\nஅவள் கன்னத்தில் ஒட்டியப்போர் விளையாடிவிட்டு உன் உதடுகளைத் துடைத்துக்கொண்டு வந்திருப்பதும் தெரிகிறது – தொடர்ந்து மனைவி. \n\nஇவற்றைக் காதலர் விளையாட்டு எனலாம்.\nSection::::இவற்றையும் பார்க்க.\nசங்ககால விளையாட்டுகள்\n"}
{"id": "140515", "url": "https://ta.wikipedia.org/wiki?curid=140515", "title": "டிரைகிளிசரைடு", "text": "டிரைகிளிசரைடு\n\nடிரைகிளிசரைடு (triglyceride) [TG; டிரையசைல்கிளிசரால்; TAG; டிரையசைல்கிளிசரைடு) எனப்படும் மணமியம் கிளிசரால் மற்றும் மூன்று கொழுப்பு அமிலங்களிலிருந்து வருவிக்கப்பட்டதாகும். பல்வேறு டிரைகிளிசரைடுகள் எண்ணெய் மூலத்தைப் பொருத்து நிறைவுறாக் கொழுப்பாகவோ அல்லது நிறைவுற்ற கொழுப்பாகவோ உள்ளன. நிறைவுறாக் கொழுப்புகள் குறைந்த உருகுநிலையைக் கொண்டவை. எனவே, திரவங்களாகக் காணப்படுகின்றன. நிறைவுற்ற கொழுப்புகள் உயர்ந்த உருகுநிலையைக் கொண்டவை. எனவே, திண்மங்களாகக் காணப்படுகின்றன. டிரைகிளிசரைடுகள், தாவர எண்ணெய்களிலும் (பொதுவாக அதிக அளவு நிறைவுறாக் கொழுப்புகளைக் கொண்டவை), விலங்கு கொழுப்புகளிலும் (பொதுவாக அதிக அளவு நிறைவுற்ற கொழுப்புகளைக் கொண்டவை) முக்கிய கூறுகளாக உள்ளன. மனிதர்களில் உபயோகப்படுத்தாத கலோரிகளைச் சேமிக்கும் வழிமுறையாக டிரைகிளிசரைடுகள் பயன்படுகின்றன. இரத்தத்தில் இவை அதிக அளவு இருப்பது மாவுசத்து மற்றும் கொழுப்புச் சத்து மிகுந்த உணவுகளை உட்கொள்ளுவதுடன் நேரடியாகத் தொடர்புடையதாகும்.\n\nSection::::வேதி வடிவம்.\nகிளிசரால், மூன்று கொழுப்பு அமிலங்களுடன் இணைவதால் டிரைகிளிசரைடு உருவாகிறது. மதுவில் (ஆல்கஹால்) ஐட்ராக்சில் (HO-) தொகுதி உள்ளது. இதைப்போல கரிம அமிலங்களில் கார்பாக்சில் (-COOH) தொகுதி உள்ளது. ஆல்கஹாலும், கரிம அமிலங்களும் இணைந்து மணமியங்களை உருவாக்குகின்றன. கிளிசரால் மூலக்கூறில் மூன்று ஐட்ராக்சில் (HO-) தொகுதிகள் உள்ளன. ஒவ்வொரு கொழுப்பு அமிலமும் கார்பாக்சில் (-COOH) தொகுதியைக் கொண்டுள்ளன. டிரைகிளிசரைடுகளில், கிளிசராலின் ஐட்ராக்சில் தொகுதிகளுடன் கொழுப்பு அமிலங்களின் கார்பாக்சில் தொகுதிகள் இணைந்து மணமியப் பிணைப்புகளை உருவாக்குகின்றன:\n\nமேற்கண்ட சமன்பாட்டில் உள்ள மூன்று கொழுப்பு அமிலங்கள் (RCOH, R'COH, R<nowiki>\"</nowiki>COH) சாதாரணமாக வெவ்வேறாக இருக்கும்.\n\nSection::::நோய்களில் பங்கு.\nநம் உடலில் அதிக அளவு டிரைகிளிசரைடுகள் இரத்த ஓட்டத்தில் இருப்பது தமனித் தடிப்பினை உண்டாக்கவும், இதன் விளைவாக இதயத்தமனி நோய்க்கும், வாதத்திற்கும் அடிகோலுகின்றன.\n\nSection::::வரையறைகள்.\nஅமெரிக்க இதயக்கழகம் கீழ்காணும் டிரைகிளிசரைடு அளவுகளை வரையறுத்துள்ளது:\n\nஇந்த அளவுகள் எட்டிலிருந்து பன்னிரெண்டு மணித்தியாலங்கள் உண்ணாநிலைக்குப் பிறகு கணக்கிடப்பட்டவை. சாப்பிட்ட பிறகு தற்காலிகமாக டிரைகிளிசரைடு அளவுகள் சிலகாலம் அதிகமாகக் காணப்படும்.\n\nSection::::டிரைகிளிசரைடு அளவுகளைக் குறைத்தல்.\nஅதிக அளவு மாவுப் பொருள்களைக்கொண்ட உணவுகளை உட்கொள்ளும்போதும், மொத்த சக்தி கொள்ளவுகளில் அறுபது சதவிகிதத்திற்கும் மேல் மாவுப் பொருள்களின் பங்கு இருக்கும்போதும் டிரைகிளிசரைடு அளவுகள் அதிகரிக்கின்றன. பரும எண் (BMI; 28+) இருபத்தியெட்டிற்கும் அதிகமாக உள்ளவர்களில், டிரைகிளிசரைடு அளவுகளுக்கும் இன்சுலின் எதிர்பிற்கும் உள்ள வலுவான தொடர்பானது (எடை கூடுதலாக உள்ளவர்களிலும், பருமனாக உள்ளவர்களிலும் பொதுவாகக் காணப்படுவது) மாவுப்பொருள்களால் தூண்டப்படும் உயர்இரத்த டிரைகிளிசரைடு அளவுகளுக்கு முதன்மை காரணியாக உள்ளதாகக் கருதப்படுகின்றது.\n\nஅதிக அளவு மாவுப்பொருள்களை சாப்பிடுவது சர்க்கரை உயர்த்தல் குறியீட்டினை அதிகரிக்கிறது. இந்நிலையானது, பெண்களின் அதிக இன்சுலின் உற்பத்திக்கும், டிரைகிளிசரைடு அளவுகள் அதிகமாவதற்கும் காரணமாகிறது.\n\nஅதிக அளவு மாவுப்பொருள்களை சாப்பிடுவதால் ஏற்படும் (டிரைகிளிசரைடு அளவுகள் அதிகமாவதையும் சேர்த்து) பாதகமான மாற்றங்கள் ஆண்களைக் காட்டிலும் பெண்களுக்கு இதயநோய் வருவதற்கான உறுதியான இடர்காரணிகளாகக் கண்டறியப்பட்டுள்ளது.\n\nஉடற்பயிற்சியின் மூலமாகவும், மீன், ஆளிவிதை எண்ணெய் மற்றும் பிற மூலங்களிலுள்ள ஒமேகா-3 கொழுப்பு அமிலங்களை உட்கொள்வதன் மூலமாகவும் டிரைகிளிசரைடு அளவுகளைக் குறைக்கலாம்.\n\nகார்னிதின் இரத்த டிரைகிளிசரைடு அளவுகளைக் குறைக்கும் ஆற்றலைக் கொண்டது. சில தருணங்களில் நீர்-கொழுப்பு நாட்டமுள்ள ஃபைப்ரேட்டுக்களைப் பயன்படுத்தி டிரைகிளிசரைடு அளவுகள் குறிப்பிடத்தக்க அளவு குறைக்கப்பட்டுள்ளன. அதிக அளவு மது அருந்துவது டிரைகிளிசரைடு அளவுகளை அதிகரிக்கச் செய்யும்.\n\nSection::::தொழிலகங்களில் பயன்பாடுகள்.\nஎண்ணெய் வண்ணம் (குழைவனம்) மற்றும் பூச்சுக்களில் ஆளிவிதையும், அதன் தொடர்புடைய எண்ணெய்களும் முக்கிய பாகங்களாக உள்ளன. ஆளிவிதை எண்ணெயில் இரண்டு மற்றும் மூன்று நிறைவுறாக் கொழுப்பு அமிலப் பகுதிகள் செறிவாக உள்ளதால் உயிர்வளி முன்னிலையில் இது எளிதாகக் கடினப்பட்டு விடுகின்றது. இங்ஙனம் கெட்டிப்படும் தன்மையானது இவ்வித உலர் எண்ணெய்களின் ஒரு தனிப்பட்ட பண்பாகும். இது, உயிர்வளியானது கார்பன் அடித்தளத்தைத் தாக்கும்போது தொடங்கும் பல்படியாக்க முறையினால் விளைகிறது.\n\nSection::::இவற்றையும் காண்க.\nகொழுமியம்\n"}
{"id": "140517", "url": "https://ta.wikipedia.org/wiki?curid=140517", "title": "சோதனைச்சாவடி", "text": "சோதனைச்சாவடி\n\nசோதனைச்சாவடி (\"Border Checkpoint\") என்பது பொதுவாக இருவேறு நாடுகள் அல்லது மாநிலங்கள் ஆட்சிப்பகுதியின் எல்லையில் உள்ள தணிக்கை அமைப்பாகும். இங்கு பயணிகள் மற்றும்/அல்லது பொருட்கள் ஆய்வு செய்யப்படும். பொதுவாக ஒரு நாட்டின் எல்லை பகுதியில் நுழைய தேவைப்படும் அங்கீகரிப்பு இங்கு ஆய்வு செய்யப்படுகிறது. எல்லை அணுகல் பொதுவாக குறிப்பிட்ட எண்ணிக்கையிலான சோதனைச்சாவடிகள் மூலம் கட்டுப்படுத்தப்படுகிறது. இதில் உள்நாட்டு பாதுகாப்பு மற்றும் சுங்கவரி ஆகியனவும் அடங்கும்.\n\nSection::::நான்கு வழிச்சாலை சுங்கவரி.\nஇந்தியாவில் தேசிய நெடுஞ்சாலைகள் தங்க நாற்கரச் சாலைத் திட்டம் அதிவிரைவுச்சாலைகளாக மேம்படுத்தப்பட்டபோது, வாகனங்களுக்கு சுங்கவரி விதிக்கப்பட்டது.\n"}
{"id": "140519", "url": "https://ta.wikipedia.org/wiki?curid=140519", "title": "பஞ்சென் லாமா", "text": "பஞ்சென் லாமா\n\nபஞ்சென் லாமா (\"Panchen Lama\", ), அல்லது பஞ்சென் எர்தேனி (\"Panchen Erdeni\", ), திபெத்திய பௌத்த மதத்தின் கெலுக்பா பரம்பரையில் தலாய் லாமாவிற்கு அடுத்து இரண்டாமிடத்தில் உள்ள உயரிய பௌத்த ஆசான் (லாமா) ஆவார். கெலுக்பா பரம்பரையினரே 16வது நூற்றாண்டிலிருந்து 1959இல் திபெத்தியப் புரட்சி வரையிலும் மேற்கு திபெத்தை ஆண்டவர்களாவர். தற்போதைய (பதினொன்றாவது) பஞ்சென் லாமா குறித்து சர்ச்சை நிலவுகிறது; சீன மக்கள் குடியரசு அரசு \"கியான்சைன் நோர்பு\" என்பவரை பஞ்சென் லாமாவாக அறிவிக்க 14வது தலாய் லாமா மே 14, 1995இல் \"கெதுன் சோக்கைல் நியிமா\" என அறிவித்துள்ளார். ஆறு அகவையரான நியிமா அறிவிக்கப்பட்ட சில நாட்களிலேயே பொதுமக்கள் பார்வையிலிருந்து காணாமல் போனார். சீன அரசு அதிகாரிகள் இவரை மற்றவர்கள் திபெத்திற்கு வெளியே கூட்டிச்செல்லாதிருக்க தனது பாதுகாவலில் வைத்துள்ளதாக கூறுகின்றனர். திபெத்தியர்களும் மனித உரிமைக் குழுக்களும் இவரது விடுதலையைக் கோரிப் போராடி வருகின்றனர்.\n\n\n"}
{"id": "140526", "url": "https://ta.wikipedia.org/wiki?curid=140526", "title": "பத்து மலை", "text": "பத்து மலை\n\nபத்துமலை (\"Batu Caves\"), என்பது மலேசியாவில் புகழ்பெற்ற ஒரு குகைக் கோயில் ஆகும். சுண்ணாம்புக் குன்றுகளில் இயற்கையாக அமைந்த குகைகளில் அமைந்துள்ள இந்தக் கோயில் மலேசியத் தலைநகர் கோலாலம்பூரில் இருந்து 13 கி.மீ வடக்கே, கோம்பாக் மாவட்டத்தில் உள்ளது. இந்தக் குகைக்கோயிலின் உள்ளே பல குகைகள் உள்ளன. சுண்ணாம்புக் குன்றுகளுக்கு அருகில் செல்லும் பத்து ஆற்றின் (மலாய்: \"Sungai Batu\"; ஆங்கிலம்: \"Batu River\") பெயரிலிருந்து பத்துமலை எனும் சொல் வந்தது. இங்குள்ள சுண்ணாம்புக் குன்றுகள் 40 கோடி ஆண்டுகள் பழைமை வாய்ந்தவை. முருகப் பெருமானுக்காகத் தோற்றுவிக்கப்பட்ட இந்தக் கோயிலில் ஆண்டுதோறும் தைப்பூசத் திருவிழா மிகவும் சிறப்பாகக் கொண்டாடப்படுகின்றது.\n\nஒரு காலத்தில் ஓர் ஒற்றையடிப் பாதையில் சென்று மலையின் உச்சியில் இருக்கும் முருகப் பெருமானை வழிபட்டு வந்த காலம் மாறி இன்று உலக அளவில் புகழ்பெற்று விளங்குகிறது பத்துமலை திருத்தலம். பத்துமலையின் சிகரத்தில் இருக்கும் முருகப் பெருமானின் சன்னிதானத்தை அடைய 272 படிகளை ஏறிச் செல்ல வேண்டும். கோலாலம்பூரில் புகழ்பெற்று விளங்கிய கே.தம்புசாமி பிள்ளை எனும் செல்வந்தரால் 1891 ஆம் ஆண்டு இந்தப் பத்துமலைக் கோயில் உருவாக்கப்பட்டது.\n\nSection::::வரலாறு.\n1860 ஆண்டுகளில் பத்துமலைப் பகுதிகளில் வாழ்ந்த சீனர்கள் காய்கறி பயிரிட்டு வந்தனர். அவர்களுடைய விவசாயத்திற்கு உரம் தேவைப்பட்டது. ஆகவே, அவர்கள் பத்துமலைக் குகைகளிலிருந்து வௌவால் சாணத்தைத் தோண்டி எடுத்துப் பயன்படுத்தி வந்துள்ளனர். அதற்கு முன்னர் இந்தக் குகைகளில் தெமுவான் எனும் மலேசியப் பழங்குடியினர் வாழ்ந்து வந்தனர் என்று வரலாற்றுச் சான்றுகள் கூறுகின்றன. இவர்களும் பத்துமலையைத் தங்களின் புனிதத் தலமாகப் பயன்படுத்தி வந்துள்ளனர்.\n\nSection::::அமெரிக்க தாவரவியலாளர்.\n1878-இல் பத்துமலைப் பகுதிகளில் இருந்த சுண்ணாம்புக் குன்றுகளை ஆய்வு செய்த அமெரிக்க தாவரவியலாளர் வில்லியம் ஹோர்னடே என்பவர் பத்துமலையைப் பற்றி வெளியுலகத்திற்கு அறிவித்தார். பத்துமலையின் பெயர் புகழடைந்தது.அதன் பின்னர் 14 ஆண்டுகள் கழித்து 1891-இல் தம்புசாமிப் பிள்ளை அங்கு ஒரு கோயிலைக் கட்டினார். பத்துமலைக் கோயிலின் நுழைவாயில் ஒரு வேல் வடிவத்தில் இருந்தது அவரைப் பெரிதும் கவர்ந்தது.\n\nSection::::1892-இல் பத்துமலையில் முதல் தைப்பூசம்.\nபத்துமலைக் கோயில் முருகப் பெருமானுக்கு அர்ப்பணம் செய்யப்பட்டது. அதற்கு முன்னர் 1890-இல் தம்புசாமிப் பிள்ளை கோலாலம்பூரில் ஸ்ரீ மகா மாரியம்மன் கோயிலைத் தோற்றுவித்தார். 1891-இல் பத்துமலையின் குகைக்கோயிலில் ஸ்ரீ சுப்ரமணியர் சிலையை நிலைநாட்டினார். 1892-இல் இருந்து பத்துமலையில் தைப்பூசம் கொண்டாடப்பட்டு வருகிறது. 1920-இல் குகைக் கோயிலுக்குச் செல்ல மரக் கட்டைகளிலான 272 படிக்கட்டுகள் கட்டப்பட்டன. குகைக் கோயில் 100 மீட்டர் உயரத்தில் இருக்கிறது.\n\nSection::::இராமாயண குகை.\nபத்துமலையின் அடிவாரத்தில் கலைக்கூட குகை, அருங்காட்சியகக் குகையென இரு குகைக்கோயில்கள் உள்ளன. இந்தக் குகை மையங்கள் 2008 ஆம் ஆண்டு புதுப்பிக்கப்பட்டன. அவற்றில் முருகக் கடவுள் சூரவதம் செய்யும் காட்சிகள் அருங்கலை ஓவியங்களாக வரையப்பட்டுள்ளன. பத்துமலையின் ஆக இடது புறத்தில் இராமாயண குகை உள்ளது. இந்த இராமாயண குகைக்குச் செல்லும் வழியில் 50 அடி உயரம் உள்ள ஓர் அனுமார் சிலையைக் காண முடியும். அனுமாரை குலதெய்வமாக வழிபடுவோருக்காக அங்கே ஒரு கோயிலும் கட்டப்பட்டிருக்கிறது. இந்தக் கோயில் நவம்பர் 2001-இல் திறப்புவிழா கண்டது. இராமாயண குகையில் இராமரின் வாழ்க்கைத் தத்துவங்கள் அழகான ஓவியங்களில் சித்தரிக்கப்பட்டுள்ளன.\n\nSection::::உலகின் உயரமான முருகன் சிலை.\nஉலகிலேயே உயரமான முருகன் சிலை பத்துமலையில் தான் உள்ளது. இதன் உயரம் 42.7 மீட்டர் (140அடி). இதை உருவாக்குவதற்கு மூன்று ஆண்டுகள் பிடித்தன. கட்டுமானச் செலவு 25 இலட்சம் மலேசிய ரிங்கிட். 2006 ஆம் ஆண்டு ஜனவரி மாதம் புனிதத் திறப்புவிழா செய்தார்கள். இந்தச் சிலையின் திறப்பு விழாவின் போது அதற்கு 15 ஆயிரம் ரிங்கிட் மதிப்பிலான சாமந்திப் பூ மாலை சூட்டப்பட்டது. அந்த மாலை சுமார் ஒரு டன் எடை. அதனால், பளு தூக்கும் இயந்திரத்தின் உதவியோடு அந்த மாலை முருகப்பெருமானுக்கு அணிவிக்கப்பட்டது.\n\nபத்துமலை ஸ்ரீ சுப்ரமணியர் கோவிலின் கலை ஓவியத்தை கின்னஸ் உலக சாதனைப் புத்தகத்தில் இடம் பெறச் செய்ய முயற்சி நடந்து வருகிறது. இந்தச் சிலை ஏற்கனவே மலேசிய சாதனை புத்தகத்தில் இடம் பெற்றுள்ளது.சிலையை உருவாக்குவதற்கு 1,550 கன மீட்டர் பைஞ்சுதை (cement), 250 டன் எஃகு கம்பிகள், தாய்லாந்திலிருந்து வரவழைக்கப்பட்ட 300 லிட்டர் தங்கக் கலவை பயன்படுத்தப்பட்டன. \n\nSection::::300 லிட்டர் தங்கக் கலவை.\nதமிழ்நாடு, திருவாரூரைச் சேர்ந்த சிற்பி ஆர்.தியாகராஜன் தலைமையில் முருகன் சிலை உருவாக்கம் கண்டது. அவருக்கு உதவியாக 14 சிற்பிகள் பணி புரிந்தனர். சிற்பி ஆர்.தியாகராஜன் மலேசியாவில் பல ஆலய நிர்மாணிப்புகளுக்கு உதவியாக இருந்திருக்கிறார். செபாராங் பிறை, தாசேக் குளுகோர், மாரியம்மன் ஆலயம், பத்துமலை மீனாட்சி அம்மன் சிலை, பத்துமலை ஆஞ்சநேயர் சிலை, கோலாலம்பூர், ஜாலான் புடு, கோர்ட்டு மலை பிள்ளையார் கோயில் போன்றவை அவரின் கைவண்ணங்களே.\n\nஇந்தச் சிலை உலகின் பார்வையை தற்போது மலேசியாவின் பக்கம் திருப்பியுள்ளது. உலகிலேயே மிக உயரமான சிலை என்ற சிறப்பினையும் இந்தச் சிலை பெற்றுள்ளது. இந்த சிலையைக் காண்பதற்காகவே 2012ஆம் ஆண்டு தைப்பூசத் திருவிழாவில் 10 லட்சம் பக்தர்கள் கலந்து கொண்டனர்.\n\nSection::::ஸ்ரீ சுப்ரமணியர் கோவில்.\nபத்துமலை ஸ்ரீ சுப்ரமணியர் ஆலயத்தின் நிர்வாகத்தை ஸ்ரீ மகா மாரியம்மன் ஆலய தேவஸ்தானம் கவனித்து வருகிறது. இந்தத் தேவஸ்தானம் மலேசியாவில் பதிவு செய்யப்பட்ட ஒரு சமய அற நிறுவனமாகும். இது கோலாலம்பூர், ஜாலான் துன் எச்.எஸ்.லீ எனும் முகவரியில் பதிவு செய்யப்பட்டுள்ளது. மலேசியாவில் உள்ள தமிழர் அமைப்புகளில் ஸ்ரீ மகா மாரியம்மன் ஆலய தேவஸ்தானம் தான் மிக மிகப் பழமையானது, மிகவும் பண வசதி படைத்தது. இதன் தலைவர் டத்தோ ஆர். நடராஜா என்பவராவார்\n\nSection::::தாவர வகைகளும் விலங்கினங்களும்.\nபத்துமலை சுண்ணாம்புக் குகைகளில் பல்வேறு தனித்தன்மை வாய்ந்த தாவரங்களும் விலங்கினங்களும் காணப்படுகின்றன. இந்தச் சுண்ணாம்புக் குகைகள் 40 கோடி ஆண்டுகள் பழைமை வாய்ந்தவை என்பதால் இங்கு காணப்படும் சிறுரக விலங்குகளும் சற்று மாறுபட்டு உள்ளன. அதற்கு ரக சிலந்திகளையும் அல்லது ரக வௌவால்களையும் எடுத்துக்காட்டாகச் சொல்லலாம்.\n\nஇங்குள்ள மாக்காவ் குரங்குகள் பத்துமலையைச் சுற்றிப் பார்க்க வருபவர்களிடையே மிகவும் புகழ் பெற்றவை. மனிதர்களுடம் இவை மிக நெருக்கமாகப் பழகுகின்றன. அந்த நெருக்கத்தில் சுற்றுப்பயணிகளை, குறிப்பாகச் சிறுவர்களை அக்குரங்குகள் சில சமயங்களில் கடித்து விடுவதும் உண்டு.\n\nSection::::ஊசிப்பாறைகளும் சுண்ணக்கல் புற்றுகளும்.\nகுகைக் கோயிலுக்குக் கீழே இருண்ட குகை உள்ளது. மலேசியாவில் வேறு எங்கும் இல்லாத சில அரிதான விலங்குகள் இங்கு காணப்படுகின்றன. அந்த இருண்ட குகையில் இரண்டு கிலோமீட்டர் நீளத்திற்கு நீண்ட நிலக்குடைவுகள் இருக்கின்றன. குகைகளின் உட்கூரையில் தொங்கும் ஊசிப்பாறைகளும் குகைத் தரையில் சுண்ணக்கல் புற்றுகளையும் ஆயிரக்கணக்கில் காண முடிகின்றது. \n\nஇந்த ஊசிப்பாறைகளும், சுண்ணக்கல் புற்றுகளும் ஆயிரம் ஆயிரம் ஆண்டுகளாகக் குகைத் திரைகள், குகை முத்துக்கள், இரட்டை வழிச் சோழிகள் போன்றவற்றை உருவாக்கி வருகின்றன. பத்துமலைக் குகைகளின் சூழலியலைப் பாதுகாக்கும் பொருட்டு இருண்ட குகையின் உள்ளே பொதுமக்கள் அனுமதிக்கப்படுவதில்லை. இருப்பினும், மலேசிய இயற்கை கழகம் அவ்வப்போது சிறப்பு கல்விச் சுற்றுலாவிற்கு ஏற்பாடு செய்கின்றது.\n\nSection::::சுற்றுச் சூழல்.\nSection::::மேம்பாட்டுத் திட்டங்கள்.\n1970ஆம் ஆண்டு தொடங்கி பத்துமலையின் சுற்று வட்டாரங்களில் நிறைய வீடமைப்புத் திட்டங்கள் உருவாகி விட்டன. கடந்த ஒரு பத்தாண்டில், பத்துமலையின் அருகாமையில் இருந்த சிறு சிறு கிராமங்கள் அப்புறப் படுத்தப்பட்டன. அங்கே பல புதிய தொழில்சாலைகள் உருவாக்கப்பட்டன. கடைகள், பெருங்கடைகள், பேரங்காடிகள் என்று நிறைய வந்துவிட்டன. தாமான் பத்து கேவ்ஸ், தாமான் செலாயாங், தாமான் அமானியா, தாமான் ஸ்ரீ செலாயாங், தாமான் மேடான் பத்து கேவ்ஸ் போன்ற புதிய வீடமைப்புப் பகுதிகளில் ஆயிரக்கணக்கான வீடுகள் கட்டப்பட்டுள்ளன. பத்துமலையின் சுற்று வட்டாரங்களில் புதிய புதிய மேம்பாட்டுத் திட்டங்கள் உருவாக்கப்பட்டால் அவை பத்துமலையின் இயற்கைத் தன்மையைப் பாதிக்கும் என்று மலேசிய இயற்கைக் கழகம் எச்சரிக்கை செய்துள்ளது. பொதுமக்களின் பொழுதுபோக்குத் தளமாக அமைந்திருக்கும் பத்துமலையில் அடர்த்தியான மேம்பாட்டுத் திட்டங்கள் இருக்கக் கூடாது என்று அக்கழகம் கவலை தெரிவிக்கின்றது.\n\nSection::::தொங்கூர்தி திட்டம்.\n2010 ஜூலை மாதம் பத்துமலையிலிருந்து செந்தூலுக்கு 520 மில்லியன் ரிங்கிட் செலவில் புதிய விரைவு தொடர்வண்டிச் சேவை தொடங்கப்பட்டது. அந்தச் சேவையை மலாயா ரயில்வே நிறுவனம் நடத்துகிறது. இந்த 2012ஆம் ஆண்டில் 10 மில்லியன் ரிங்கிட் செலவில் பத்துமலையில் தொங்கூர்தி (Cable Car) திட்டம் செயல்படுத்தப்படும் என்று அறிவிக்கப்பட்டுள்ளது.\n\n"}
{"id": "140530", "url": "https://ta.wikipedia.org/wiki?curid=140530", "title": "வேசரம்", "text": "வேசரம்\n\nவேசரம் என்பது இந்திய இந்துக் கோயிற் கட்டடக் கலையமைப்பின் ஒரு பிரிவாகும். பொதுவாக இந்திய இந்துக் கட்டடக் கலைப்பாணிகளை நாகரம், வேசரம், திராவிடம் என்றும், தனியாக பல்வேறு கலைப் பாணிகளாக வகுத்துக் காட்டுவர். \n\nவேசர கலைப் பாணியில் அமைந்த கட்டுமானங்கள் பொதுவாக விந்திய மலைக்கும் துங்கபத்திரை நதிக்கும் இடையிலமைந்த நிலப்பகுதியிலேயே காணப்படும் என்று சிற்ப சாஸ்திர நூல்கள், ஆகமங்கள் என்பன குறிப்பிடுகின்ற போதிலும் அவற்றைப் பொதுவாக கர்நாடகத்து கட்டுமானங்களிலேயே காணமுடிகின்றது.\n\nமுற்காலத்து வாதாபிச் சாளுக்கியரின் கட்டடக் கலையினை மூலமாகக் கொண்டதாக இது அமைகின்றது. ஐகொளே, வாதாபி, பட்டதகல், ஆலம்பூர் ஆகிய நகரங்களில் கி.பி ஏழாம், எட்டாம் நூற்றாண்டுகளைச் சேர்ந்த கற்றளிகள் பல அமையப்பெற்றுள்ளன. அவை நாகர, திராவிட மரபற்குரியவை. ஆனால், கல்யாணிச் சாளுக்கியரின் கட்டுமானங்கள் வேசர மரபிற்குரியன. அவற்றிலே நாகர கலைப்பாணி அருகிச் செல்லும் பாங்கினையும், திராவிட கலைப்பாணியின் மிளிரலையும் காணலாம்.\n\n"}
{"id": "140531", "url": "https://ta.wikipedia.org/wiki?curid=140531", "title": "டைம்ஸ் நௌவ்", "text": "டைம்ஸ் நௌவ்\n\nடைம்ஸ் நௌவ் மும்பையில் அமைந்துள்ள 24 மணிநேர ஆங்கிலச் செய்தித் தொலைக்காட்சியாகும். இது தெற்காசிய பிராந்தியத்தில் முதன்மையாக ஒளிபரப்புகிறது. இத் தொலைக்காட்சி 2006 ஆம் ஆண்டு பென்னெட், கோல்மன் & கோ.லிமிடெட்., தி டைம்ஸ் ஆஃப் இந்தியாவின் வெளியீட்டாளர்கள் மற்றும் ராய்ட்டர்ஸ் ஆகியோரின் கூட்டு முயற்சியில் ஆரம்பிக்கப்பட்டது. அர்னா கோசுவாமி தலைமை செய்தி ஆசிரியர் ஆவார். சுனில் லல்லா தலைமை நிர்வாக அதிகாரி ஆவார்.\n"}
{"id": "140539", "url": "https://ta.wikipedia.org/wiki?curid=140539", "title": "ஊன்றித் தாண்டல் (சங்ககால விளையாட்டு)", "text": "ஊன்றித் தாண்டல் (சங்ககால விளையாட்டு)\n\nஊன்றித் தாண்டல் (\"pole vault\") இக்கால உலக விளையாட்டுகளில் ஒன்று. சங்ககாலத்தில் குன்றக் குறவர்களின் சிறுவர்கள் இது போன்று விளையாடியிருக்கிறார்கள். \n\nமந்தி தன் வயிற்றில் குட்டியைப் பற்றிக்கொண்டு, மூங்கில் நுனியைப் பற்றி விசிந்தாடித் தவ்வுவது கண்ட குன்றத்துக் குறவரின் புதல்வர்கள் தாமும் மூங்கில் கொம்பைப் பற்றி விசிந்து ஆடி, வெற்றி கண்டு, அந்த வெற்றியை வெளிப்படுத்தக் கைகொட்டி மகிழ்ந்தார்களாம்.\n\n"}
{"id": "140540", "url": "https://ta.wikipedia.org/wiki?curid=140540", "title": "பண்ணை (விளையாட்டு)", "text": "பண்ணை (விளையாட்டு)\n\nமகளிர் நீரில் பாயும் விளையாட்டுக்குப் பண்ணை என்று பெயர். \n\nசங்க காலத்தில் ஆற்றங்கரையிலிருந்த மருத மரத்தில் ஏறி ஒருத்தி பண்ணை பாய்ந்தாளாம். \nஅது வானத்திலிருந்து நிலத்துக்கு மயில் தன் தோகையை விரித்துக்கொண்டு இறங்குவது போல இருந்த்தாம். \nஅவள் அணிந்திருந்த அணிகலன்கள் மயிலின் தோகையிலிருந்த வண்ணப்புள்ளிகள் போல நிழலொளி தந்தனவாம். \n\nமரந்தை என்னும் ஊரில் சங்க கால மகளிர் கடலில் பாய்ந்து விளையாடினர். அப்போது அவர்கள் அணிந்திருந்த பூக்கள் கடலலையில் மிதந்துவந்தன. \n\nSection::::கம்பர் காட்டும் பண்ணை விளையாட்டு.\nஇராமன், இலக்குவன், விசுவாமித்திரன் மூவரும் மிதிலை நோக்கிச் சென்றுகொண்டிருந்தனர். அப்போது அவர்கள் மகளிர் பந்து, பண்ணை ஆகிய விளையாட்டுகள் விளையாடுவதைப் பார்த்துக்கொண்டே சென்றனர் என்று கம்பர் குறிப்பிடுகிறார். \nபண்ணை என்பது மகளிர் ஆடும் ஒருவகை விளையாட்டு. பண்ணை ஆடும் மகளிர் கையில் கடகம், காதில் குழை, முலையில் பூண், மார்பில் ஆரம். இடையில் நூலாடை, அதனைக் கட்டும் வடகம் என்னும் ஒட்டியாணம் ஆகியவற்றை அணிந்திருப்பர். யாழிசை எழுப்புவோரின் பண்ணிசைக்கு ஏற்ப, பளிங்கால் ஆன சூதாட்ட நாய்க் கற்களைப் பந்தாடுவது போல் தூக்கிப் போட்டுப் பிடித்து விளையாடுவர். உள்ளங்கையில் நாய்க்கல் இருக்கும்போது அது சிவப்பாகத் தோன்றும். இப்படி விளையாடுவோரைப் பார்த்துக்கொண்டே மூவரும் மிதிலை நகரத் தெருவில் சென்றனர். \n\n"}
{"id": "140541", "url": "https://ta.wikipedia.org/wiki?curid=140541", "title": "சங்ககால உடல்வித்தை விளையாட்டுகள்", "text": "சங்ககால உடல்வித்தை விளையாட்டுகள்\n\nசங்க இலக்கியங்களில் குறிப்பிடப்பட்டுள்ள உடல்வித்தை விளையாட்டுகள் பல.\n\nSection::::கயிறூர் பாணி.\nகயிற்றில் ஏறி ஆடும் ஆட்டத்தைச் சங்கப்பாடல் கயிறு ஊர் பாணி எனக் குறிப்பிடுகிறது. \n\nவியலூர் விழாவில் இது நடைபெற்றது. \nமயில் ஒன்று மாம்பழத்தை உண்ணும்போது அது சுனையில் உதிர்ந்துவிட்டதாம். அந்தச் சுனைக்கு இறங்கிய மயில் அந்த நீரைப் பருகிற்றாம். அந்த நீரில் பழுத்த மிளகு, பலா ஆகியனவும் விழுந்து ஊறிக் கள்ளாக ஊறிக் கிடந்த்தாம். எனவே மயில் தள்ளாடித் தள்ளாடி நடந்த்தாம். இது இன்னிசை முழக்கத்துடன் ஆடுமகள் கயிற்றில் ஏறி, வியலூர் விழாவில், ஆடுவது போல இருந்ததாம். \nSection::::சென்னியர் ஆடல்.\nவையை ஆற்றில் நீராடிய மகளிர் இசைக் கருவிகள் முழங்க ஒருவர் தலைமேல் ஒருவராக நின்று வித்தை காட்டி விளையாடியிருக்கிறார்கள்.\nSection::::வெறியுறு நுடக்கம்.\nசேரநாட்டில் விளையாட்டுக் காட்டிய மகளிர் பனந்தோப்பில் பலவகையாக நடந்து காட்டியும், உடம்பை வளைத்து ஒசிந்து காட்டியும், வளைந்தாடியும் பலவகையாக வேடிக்கை காட்டியிருக்கிறார்கள். \nSection::::விசும்பமர் ஆடல்.\nமதுரையில் திருமண வீடு ஒன்றில் கொண்டிமகளிர் விளக்கொளியில் விளையாட்டுக் காட்டினர். விளக்கொளி படாத இருளில் அவர்களின் கால்கள் இருந்ததால் அவர்களது ஆட்டம் விசும்பில் ஆடுவது போல இருந்தது. \n"}
{"id": "140543", "url": "https://ta.wikipedia.org/wiki?curid=140543", "title": "உழலை", "text": "உழலை\n\nஉழலை என்பது சங்ககால விளையாட்டுகளில் ஒன்று. இது இக்காலத்தில் கறலாக்கட்டை சுற்றுவது போன்றது. \n\nமாட்டுத் தொழுவங்களின் வாயிலில் உழலை மரம் போடப்பட்டிருக்கும். வீட்டு நிலை போல இரண்டு கம்பங்கள் நடப்பட்டிருக்கும். அவற்றில் உள்ள துளைகளில் நான்கைந்து அங்குலப் பருமனுள்ள மூங்கில் மரங்கள் சுமார் ஒன்றரை அடி இடைவெளியில் செருகப்பட்டிருக்கும். மாடுகள் உள்ளே செல்லவும், வெளியே வரவும் ஒரு பக்கத்தில் உள்ள துளைகளிலிலிருந்து அந்த மரங்களைக் கழற்றி ஒரு பக்கமாக ஒதுக்கிவிடுவர். இதுதான் உழலைமரம். \n\nஏறுதழுவல் விளையாட்டின்போது ஒரு காளை தன்னைத் தழுவிய ஆயனைப் கொம்பால் உழலைமரம் போலக் குத்திச் சுழற்றியதாம்.\nஉழலைமரம் போலக் காளை தன் கொம்பில் சுழற்றியதாகக் கூறப்படும் செய்தி சிலம்ப விளையாட்டில் கம்பு சுழற்றுவது போலப் பெரிய மரங்களைத் தூக்கிச் சுழற்றுவதைக் காட்டுகிறது. \n\n"}
{"id": "140544", "url": "https://ta.wikipedia.org/wiki?curid=140544", "title": "வாள்முனை ஆள்கூற்று முறைமை", "text": "வாள்முனை ஆள்கூற்று முறைமை\n\nகணிதத்தில் வாள்முனை ஆள்கூற்று முறைமை அல்லது வாள்முனை ஆயம் (\"Polar coordinate system\") அல்லது ஒப்புச்சட்ட முறைமை என்பது ஒரு சமதளத்தில் அமைந்துள்ள எப்புள்ளியையும் முறையாகக் குறிப்பிடும் ஒரு முறைமை ஆகும். இம்முறையில் சமதளத்தில் உள்ள எந்தவொரு புள்ளியையும் ஒரு நீளம், ஒரு கோணம் ஆகிய இரண்டு ஆள்கூறுகளால் குறிக்கப்பெறுகின்றது.\n\nஇம் முறையில் நிலையான ஒரு தொடக்கப்புள்ளி உண்டு. சமதளத்தில் உள்ள எப்புள்ளியும் இந்தத் தொடக்கப்புள்ளியில் இருந்து எவ்வளவு தொலைவு உள்ளது, என்று கூறும் நீளம் ஓர் ஆள்கூறு. அந்த நீளத்தை உடைய கோலை அல்லது வாளை, கிடை அச்சில் இருந்து இடஞ்சுழியாகச் சுழற்றி சமதளத்தில் உள்ள அப்புள்ளியை முனை தொடுமாறு இருந்தால் என்ன கோணம் உள்ளதோ, அது மற்றொரு ஆள்கூறாகவும் கொண்டு குறிக்கப்பெறும் ஒரு முறை ஆகும்.\n\nதொடக்கப் புள்ளியைக் நீளம் அளக்கும் ஆரகோலின் அல்லது வாளின் அடிப்புள்ளி என்றும் அழைக்கலாம். இத் தொடக்கப் புள்ளி என்பது கார்ட்டீசிய ஆள்கூற்று முறைமையில் உள்ளது போன்றதே ஆகும். ஆனால் கார்ட்டீசியன் முறைமையில் நீளங்களை அச்சுக்கு இணையாகப் போய் அளப்பது போல் அல்லாமல் நேரடியாக, தொடக்கப் புள்ளியில் இருந்து சமதளத்தில் உள்ள புள்ளியை நேர்கோடால் இணைத்தால் கிட்டுவதே நீளம், அல்லது ஆரத் தொலைவு ஆகும். ஆரக்கோலின் கோணத்தை, கார்ட்டீசிய ஆள்கூற்று முறைமையில் உள்ள கிடை அச்சு (x-அச்சு) திசையில் இருந்து இடஞ்சுழியாக (அதாவது மணிகாட்டித் திசைக்கு எதிர்த்திசையில்) நகர்ந்து அளக்கும் கோணம் ஆகும்.\n\nSection::::வரலாறு.\nகோணம், ஆரம் ஆகிய கருத்துருக்களையும் மக்கள் 2500 ஆண்டுகளுக்கும் மேலாக அறிவர். குறிப்பாக கிரேக்க நாட்டு வானியல் அறிஞர் இப்பார்க்கசு (கி.மு 190-120) (Hipparchus) என்பார், வட்டத்தின் ஒவ்வொரு நாணின் நீளத்தையும் அது வட்டத்தின் மையத்தில் தந்த கோணத்தையும் ஓர் அட்டவணையில் பட்டியல் இட்டு இருந்தார். இவருடைய இந்தப் படைப்பில், விண்மீன்களின் இடத்தைக் குறிக்க, வாள்முனை ஆள்கூற்று முறைமை போன்ற குறிப்புகள் இருந்தன.\nசுருள்கள் பற்றிய ஒரு நூலில் (\"ஆன் இசுப்பைரல்சு\" \"On Spirals\") ஆர்க்கிமிடீசு இன்று ஆர்க்கிமிடியச் சுருள் என்று கூறப்படும் வடிவத்தை விளக்கும் பொழுது, அதில் உள்ள புள்ளிகள் ஒவ்வொன்றின் நீளமும் எவ்வாறு கோணத்தைப் பொருத்தது என்று அவர் கூறியுள்ள இடத்தில், இந்த ஆள்கூற்று முறைமையை ஒட்டிய சில கருத்துகள் ஆளப்பெற்று இருந்தன, ஆனால் இவ் ஆள்கூற்று முறைமை கிரேக்கக் கணிதவியலில் முழுமை பெறவில்லை.\n\nகி.பி 8 ஆம் நூற்றாண்டுக்குப் பிறகு, வானவியலாளர்கள் மெக்காவுக்கு போகும் திசையையும், தோராயத் தொலைவையும் புவியில் எங்கிருந்தும் கணக்கிடும் முறைகளை வளர்த்தெடுத்தனர். ஒன்பதாவது நூற்றாண்டுக்குப் பின் உருண்டை சார்ந்த முக்கோணவியல் முறைகளும், துல்லிய நிலத்தரைப் படம் வரையும் கலைகளும் பெருகின.\n\nவாள்முனை ஆள்கூற்று முறை பற்றிய வரலாறுகள் பல உள்ளன. ஆங்கிலத்தில் ஆர்வர்டுப் பேராசிரியர் சூலியன் லோவெல் கூலெரிட்ச்யு (Julian Lowell Coolidge) எழுதிய \"ஆரிச்சின் ஆவ் போலார் கோஆர்டினேட்ஃசு\" (\"Origin of Polar Coordinates.\") என்னும் நூலில் விரிவாக விளக்கியுள்ளார். வாள்முனை ஆள்கூற்று முறையின் கருத்துகளை 17-ஆம் நூற்றாண்டின் நடுப்பகுதியைச் சேர்ந்த \"கிரெகுவா டி செயின் வின்சென்ட்டு\" (Grégoire de Saint-Vincent) என்பாரும் \"போனாவெஞ்சுர காவலியெரி\" (Bonaventura Cavalieri) என்பாரும் தாங்கள் தனியாகவே (பிறர் சார்பின்றி) கண்டுபிடித்தார்கள் என்பர். செயின் வின்சென்ட்டு 1625 இல் தனியார் பரிமாற்றத்தில் எழுதிப் பின்னர் 1647 இல் வெளியிட்டார்; அதன் திருந்திய வடிவம் 1653 இல் வெளியாகியது. கவலியெரி முதன்முதலாக ஆர்க்கிமிடீசியச் சுருளுக்குள் சில பரப்புகளைக் கண்டுபிடிக்க வாள்முனை ஆள்கூற்று முறையைப் பயன்படுத்தினார். பிரான்சிய அறிஞர் பிளேசு பாசுக்கல் (Blaise Pascal) அடுத்ததாக பரவளைவுப் பகுதிகளின் நீளத்தைக் கணக்கிட ஆள்கூற்று முறைமையைப் பயன்படுத்தினார்.\n\n1671 -இல் எழுதி, 1736 இல் ஐசாக் நியூட்டன் வெளியிட்ட மெத்தடு ஆவ் \"ஃபிளக்ஃசான்சு\" (\"Method of Fluxions\") என்னும் நூலில் \"சுருள்களுக்கான ஏழாவது முறை\" என்று கூறும் இடத்தில் வாள்முனை ஆள்கூற்று முறைகளுக்கு இடையே மாற்றம் செய்வதைப் பற்றிக் குறிப்பிட்டார். இது தவிர வேறு 9 முறைகளையும் கூறியுள்ளார். \"ஆக்டா எருடிட்டோரம்\" (\"Acta Eruditorum\" )(1691) என்னும் ஆய்விதழில் யாக்கோபு பெர்னூலி இம்முறையைப் பயன்படுத்தியுள்ளார்\n\nSection::::பொது குறிமுறை வழக்கங்கள்.\nஆரக்கோல் நீளத்தைப் பொதுவாக \"r\" என்றும், கோணத்தை \"θ\" (\"தீட்டா\") அல்லது \"t\" என்று குறிப்பது வழக்கம்.\n\nகோணங்கள் பெரும்பாலும் 360-இன் பாகைகளாகவோ, இரேடியன் (ரேடியன்) அளவிலோ குறிக்கப்பெறும். s (2π ரேடியன் = 360°). நில அளவையியலிலும், கடல், வான் செலவுகளிலும் (பயணங்களிலும்) பொதுவாக 360-இன் பாகைகள் பயன்படுத்தப்படுகின்றன. ஆனால் கணக்கிலும் இயற்பியல் முதலிய துறைகளில் இரேடியன் (ரேடியன்) பயன்படுத்தப்படுகின்றது.\n\nமிகப் பல சூழல்களில் நேர்மக் கோணங்கள் \"θ\"-கள் (பாசிடிவ் கோணங்கள்) என்பன இடஞ்சுழியாக அளக்கப்படுவன (அதாவது மணிகாட்டி நகரும் திசைக்கு எதிர்த்திசையில் அளக்கப்படுவன).\n\nகிடை அச்சு தொடக்கப் புள்ளியில் தொடங்கி இடமிருந்து வலமாக நீண்டு இருக்கும் என்பதாகக் கொள்ளப்படும்.\n\nSection::::வாள்முனை ஆள்கூற்று முறைமைக்கும் கார்ட்டீசிய ஆள்கூற்று முறைமைக்கும் இடையே தொடர்பும் மாற்றுவதற்கான சமன்பாடுகளும்.\nவாள்முனியில் உள்ள இரு ஆள்கூறுகள் \"r\" உம், \"θ\" உம், கார்ட்டீசிய ஆள்கூறுகள் \"x\" and \"y\" ஆகிய இரண்டுக்குமாக மாற்ற முக்கோணவியல் சார்பியங்கள் சைன், கோசைன் ஆகியவற்றைப் பயன்படுத்துவது வழக்கம்:\n\nஇதே போல கார்ட்டீசிய ஆள்கூறுகள் \"x\" உம், \"y\" உமும் வாள்முனை ஆள்கூறுகள் \"r\" உம், \"θ\" -வுமாக மாற்றக் கீழ்க்காணும் முறையைப் பின்பற்றலாம்:\n\nஅல்லது\n\nஇது ரேடியனில் குறிக்கப்பெறும்\"θ\" ஐத் தரும் (இடை வெளி (−π, π] யில்)., பாகைகளில் −180° முதல் 180° வரை. இவ் வாய்பாட்டில் வாள் அடி (தொடக்கப் புள்ளி) ககர்ட்டீசிய தொடக்கப்புள்ளியின் ஆள்கூறுகள் என்று கொள்ளுகின்ரது (0,0) ஆரக்கோலின் அடி அச்சு கார்ட்டீசியக் கிடை அச்சு (\"x\" -அச்சு_ என்று கொள்ளுகின்றது.\n\nபல நிரல் மொழிகளில் வாள்முனை ஆள்கூற்றுகளை கார்ட்டீசிய ஆள்கூற்றுகாளாகவும் எதிர்மாறாகவும் தர வசதிகள் உள்ளன\n\nSection::::வாள்முனைக் கூற்று முறையில் பல வகையான கோடுகளின் சமன்பாடுகள்.\nSection::::வட்டம்.\nவட்டத்துக்கான பொதுச் சமன்பாடு, வட்டத்தின் மையம் அல்லது நடுப்புள்ளி என்றும் ஆரம் \"a\" என்றும் கொண்டால்,\n\nஇதனைப் வெவ்வேறு விதமாகக் குறிப்பிட்ட சூழலுக்கு எளிமையாக மாற்றி அமைக்கலாம்.\nஎன்பது மையப்புளி தொடக்கப்புள்ளியிலும், அதன் ஆரம் \"a\" என்றும் இருப்பதற்கான சமன்பாடு.\n\nஆரம் = என்றாலோ, தொடக்கப்புள்ளி வட்டத்தின் பரிதியின் இருந்தாலோ, அவ் வட்டத்தின் சமன்பாடு கீழ்க்காணுமாறு மாறும். \n\nபொதுவாக, ஆரம் என்பதற்கான தீர்வாகக் கண்டால், வட்டத்தின் சமன்பாடு கீழ்க்காண்பதாகும்:\nவர்கமூலத்திற்கு (இருமடி வேருக்கு) முன்னே எதிர்மக் குறி (நெகட்டிவ் குறி) இருந்தாலும் இதே தீர்வே கிட்டும்.\n\nSection::::நேர்கோடு.\nஆரக்கோல் அல்லது வாள் வழியாக ஓடும் கோடுகளைக் கீழ்க்காணுமாறு எழுதலாம்: \nமேலே உள்ளதில் φ என்பது கோட்டின் உயர்ந்திருக்கும் முகம்; அதாவது, இதில் \"m\" என்பது கார்ட்டீசிய ஆள்கூற்று முறைமையில் கோட்டின் சாய்வு (slope),\nஆரக்கோல் வழியாகச் செல்லாத , அதனை (\"r\", φ) என்னும் புள்ளியில் செங்குத்தாக வெட்டும் கோட்டைக் கீழ்க்காணும் சமன்பாட்டால் குறிக்கலாம்: \n\nவேறுவிதமாகக் கூறினால் (\"r\", φ) என்னும் புள்ளியில், தொடுகோடு (தாஞ்சன்ட்டு) \"r\" என்னும் ஆரமுள்ள கற்பனை வட்டத்தைவ் வெட்டும்.\n\nSection::::வாள்முனைக்கூற்று ரோசா.\nவாள்முனைக்கூற்று ரோசா என்பது பல அடுக்குள்ள பூ போன்ற வடிவம் கொண்ட நன்கு அறியப்பெற்ற கணிதவடிவம். இதன் வாள்முனைக்கூற்றுச் சமன்பாட்டை, மாறா φ (0 -ஐயும் சேர்த்து) நிலைகளில், எளிதாகக் கீழ்க்காணுமாறு எழுதலாம் \nஇப்பொழுது \"k\" என்பது முழு எண்ணாகக் கொண்டால், இச்சமன்பாடுகள் k என்பது ஒற்றைப்படை எண்ணாக இருந்தால் \"k\"-இதழ்கள் கொண்ட ரோசாவின்\" வடிவத்தைக் காட்டும், k என்பது இரட்டைப்படை எண்ணாக இருந்தால 2\"k\"-இதழ்கள் கொண்ட ரோசாப் பூவாகக் காட்டும். k என்பது முழு எண்ணாக இல்லாமல் விகிதமுறு எண்ணாகக் கொண்டால், ரோசாப்பூ போன்ற ஆனால் இதழ்கள் ஒன்றான்மீது ஒன்றாக கலந்து காணப்படும். ஆனால் இந்தச் சமன்பாடுகள் எப்பொழுதும் 2, 6, 10, 14, etc. ஆகிய எண்ணிக்கை உடைய இதழ்களை உடைய பூக்களைக் காட்டாது (ஏனெனில் k = 1, 3, 5, 7... என்று இருந்தால் அவை ஒற்றைப்படையாகும், எனவே 2, 6, 10, 14.. முதலியவற்றைப் பெறமுடியாது). மாறி \"a\" என்பது இதழின் நீளத்தை உறுதி செய்யும். \n\nSection::::ஆர்க்கிமிடீயச் சுருள்.\nஆர்க்கிமிடீயச் சுருள் என்பது ஆர்க்கிமிடீசால் கண்டுபிடிக்கப்பட்ட கணித உலகில் நன்கு அறியப்பட்ட வடிவம். இதனை வாள்முனை ஆள்கூற்று முறைமையில் எளிதாக வடித்துக்காட்டலாம். இதனைக் கீழ்க்காணும் சமன்பாட்டால் குறிக்கலாம்:\nஇதில் \"a\" என்னும் மாறியை மாற்றினால் இச்சுருள் திரும்பும் (சுழலும்), ஆனால் \"b\" என்பது இதன் கரங்களுக்கு (கைகளுக்கு) இடையே உள்ள தொலைவைக் கட்டுப்படுத்தும், ஆனால் இது ஒவ்வொரு சுருளுக்கும் அவற்றுள் மாறா மதிப்பு. ஆர்க்கிமிடீயச் சுருளில் இரண்டு கைகள் அல்லது கிளைகள் உள்ளன. ஒன்று நேர்ம மதிப்புக் கோணங்களுக்கும் , மற்றது எதிர்ம மதிப்புக் கோணங்களுக்கும் ஆகும். இந்த இரண்டு கிளைகளும் தொடக்கப் புள்ளியில் (வாள் அடியில்) சீராய் இணைந்திருக்கும். 90°/270° கோட்டில் ஒரு கிளையை ஆடியில் எதிரொளிர்ப்பாகக் கொண்டால் மற்ற கிளை கிட்டும். கூம்பு வெட்டால் கிட்டும் வளைவுகளுக்குப் பிறது இதுவே கணித நூல்களில் விளக்கப்பட்ட ஒன்று. இதனை வாள்முனைக் கூற்று முறைமையில் சிறப்பாக விளக்கக்கூடிய ஒரு வளைகோடு.\n\nSection::::கூம்பு வெட்டுகளும் அதன் வளைகோடுகளும்.\nவாள் அடிப்புள்ளியில் ஒரு குவிய மையமும், 0° ஆரக்கோலில் (வாளில்) ஏதோ ஓரிடத்தில் மற்றொரு குவிய மையமும் கொண்டவாறு (அதாவது எடுத்துக்காட்டாக நீள் வட்டத்தின் பெரிய அச்சு கிடையாக இருக்குமாறு அமைந்த) ஒரு கூம்பு வெட்டு ஒன்றின் சமன்பாட்டைக் கீழ்க்காணுமாறு எழுதலாம்.\n\nஇதில் \"e\" என்பது மைய விலகுமை (eccentricity), formula_15 என்பது அரைச் செவ்வகலம் (அதாவது குவியப்புள்ளியில் செங்குத்தாக நீள்வட்டத்தின் வளைகோட்டில் முட்டும் தொலைவு). மைய விலகுமை ஆக இருந்தால் இந்தச் சமன்பாடு ஒரு மீபரவளைவை உருவாக்கும்; மாறாக மைய விலகுமை ஆக இருந்தால் ஒரு பரவளைவை உருவாக்கும், மைய விலகுமை ஆக இருந்தால் நீள்வட்டத்தை வடிக்கும். கடைசியாக சிறப்பு நிலையாகிய மைய விலகுமை சுழியாக, அதாவது ஆக இருந்தால், கிட்டுவது formula_15 என்னும் ஆரம் கொண்ட வட்டம்.\n\nSection::::நுண்கணிதம்.\nவாள்முனை ஆள்கூறுகளக் கொண்டு நுண்கணிதம் வழி வரும் பயன்பாடுகளுக்கும் பயன்படுத்தலாம் ணுகலாம்.\n\nகோண ஆள்கூறு \"θ\" ஐ இப்பகுதியில் ரேடியனில் குறிக்கப்பட்டுள்ளது; இதுவே பொதுவாக நுண்கணித முறைகளில் பயன்படுத்தும் முறையும் ஆகும்\n\nSection::::நுண்பகுப்பியக் கணிதம்.\nமுதலில் என்றும், என்றும் கொண்டு, கார்ட்டீசிய ஆள்கூறுகளுக்கும், வாள்முனை ஆள்கூறுகளுக்கும் இடையே தொடர்பு ஏற்படுத்திக் கொள்ளலாம். எடுத்துக்காட்டாக, நாம், \"u\"(\"x\",\"y\") என்னும் சார்பியத்தை (\"சார்பை\") எடுத்துக்கொண்டால், கீழ்க்கண்ட உண்மைகளை எழுதிக்கொள்ளலாம்:\n\nஅல்லது\n\nஎனவே, கீழ்க்காணும் வாய்பாடுகளை எட்டுகிறோம்:\n\nவாள்முனை ஆள்கூறுகளால் விளக்கப்படும் ஒரு வளைகோட்டுக்கு \"r\"(\"θ\") என்னும் புள்ளியில், கார்ட்டீசிய சாய்வுகளையும் தொடுகோடுகளையும் (தாஞ்சன்களையும்) கண்டுபிடிக்க, முதலில் இவ்வளைகோட்டை ஒரு பண்பளவுருச் சமன்பாடுகள் (parametric equations) வடிவில் எழுதிக்கொள்ள வேண்டும். \n\nஇரண்டு சமன்பாடுகளையும் \"θ\" ஐ அடிப்படையாகக் கொண்டு நுண்பகுப்பியம் (நுண்வகையீடு) செய்தால் கிட்டுவன:\n\nஇரண்டாவது சமனபாட்டை முதலால் வகுத்தால் என்னும் புள்ளியில் கார்ட்டீசிய சாய்கோட்டு மதிப்பு கிட்டுகின்றது:\n\nமற்ற பயனுடைய வாள்முனை ஆள்கூற்று வாய்பாடுகளைக் காண, குறிப்பாக விரிகை (divergence), சரிவு (சாய்வு விகிதம்)(gradient), இலப்லாசியன் (Laplacian) ஆகியவற்றைக் காண வளையச்சு ஆள்கூற்று முறைமையைப் பார்க்கவும்.\n\n\n"}
{"id": "140547", "url": "https://ta.wikipedia.org/wiki?curid=140547", "title": "ஆங்கிலேய-மைசூர்ப் போர்கள்", "text": "ஆங்கிலேய-மைசூர்ப் போர்கள்\n\nஆங்கிலேய-மைசூர்ப் போர்கள் அல்லது ஆங்கில-மைசூர்ப் போர்கள் (\"Anglo-Mysore Wars\") என்பன 18ம் நூற்றாண்டின் இறுதிப் பகுதியில் இந்தியாவில் பிரித்தானிய கிழக்கிந்திய நிறுவனத்துக்கும் மைசூர் அரசுக்கும் இடையே நடைபெற்ற நான்கு போர்களைக் குறிக்கிறது. இப்போர்கள் தென்னிந்தியாவில் பிரித்தானிய ஆதிக்கத்தை நிறுவுவதில் பெரும்பங்காற்றின.\n\nஇப்போர்களில் மைசூர் அரசுக்கு ஐதர் அலியும் பின் அவரது மகன் திப்பு சுல்தானும் தலைமை தாங்கினர். சென்னை மாகாணத்தின் கிழக்கிந்தியக் கம்பனிப் படைகள் அவர்களை எதிர்த்துப் போரிட்டன. முதலாம் ஆங்கிலேய மைசூர் போரில் ஐதர் அலி வெற்றி பெற்று முடிவுகள் அவருக்கு சாதகமாக முடிந்தன. \n\nஇரண்டாம் போர் இரு தரப்புக்கும் வெற்றியின்றி சமநிலையில் முடிவடைந்தது. \n\nமூன்றாம் போரும் நான்காம் போரும் ஆங்கிலேய வெற்றியில் முடிவடைந்தன. \n\nநான்காம் போரில் திப்பு சுல்தான் கொல்லப்பட்டார். மைசூர் அரசின் பெரும்பாலான பகுதிகள் சென்னை மாகாணம் மற்றும் ஆங்கிலேயக் கூட்டணியில் இடம் பெற்ற ஐதராபாத் நிசாம், மராத்தியர்கள் ஆகியோரது கட்டுப்பாட்டில் வந்தன. மைசூர் நகரும் அதன் சுற்றுப்புறப் பகுதிகள் சில மற்றும் உடையார் வம்சத்தைச் சேர்ந்த அரசரிடம் ஒப்படைக்கப்பட்டன.\n\n"}
{"id": "140560", "url": "https://ta.wikipedia.org/wiki?curid=140560", "title": "பிணையூபம்", "text": "பிணையூபம்\n\nபிணையூபம் என்னும் விளையாட்டு இக்காலத்தில் சாரணச் சிறுவர் செய்து காட்டும் பிரமிட் விளையாட்டைப் போன்றது. \n\nசங்ககால அரசன் தலையாலங்கானத்துச் செருவென்ற பாண்டியன் நெடுஞ்செழியன் குற்றாலப் பகுதியை வென்றான். அந்த வெற்றிக் களத்தில் பிணையூபம் எழுந்து ஆடிய செய்தி கூறப்படுகிறது. \n"}
{"id": "140562", "url": "https://ta.wikipedia.org/wiki?curid=140562", "title": "பழனிசெட்டிபட்டி அணை", "text": "பழனிசெட்டிபட்டி அணை\n\nபழனிசெட்டிபட்டி அணை என்பது தமிழ்நாட்டிலுள்ள தேனி மாவட்டம் பழனிசெட்டிபட்டியின் கிழக்குப் பகுதியில் செல்லும் முல்லைப் பெரியாற்றின் குறுக்காக கட்டப்பட்டுள்ள ஒரு தடுப்பணை ஆகும். பழனியப்பன் செட்டியார் என்பவரால் கட்டப்பட்டுள்ள இந்த அணையின் மேற்பகுதியில், பழனிசெட்டிபட்டி பகுதியிலுள்ள விவசாய நிலங்களுக்குத் தேவையான நீரைக் கொண்டு செல்வதற்கான வாய்க்கால் ஒன்று உள்ளது. ஆங்கிலேயர் ஆட்சிக்காலத்தில் இந்த அணையைக் கட்டுவித்த பழனியப்பன் செட்டியார் குடும்பத்தினருக்கு இந்த அணையிலிருந்து தேவையான நீரை எடுத்துக் கொள்ளவும், அணையைப் பராமரிக்கும் பொறுப்பும் செப்புப் பட்டயமாக எழுதி வழங்கப்பட்டு இருப்பதாக பழனியப்பன் செட்டியார் வாரிசுகள் தெரிவிக்கின்றனர். மேலும் இந்த அணையைச் சுற்றியுள்ள பகுதிகளையும் இந்தக் குடும்பத்தினருக்கு வழங்கியதாகவும் அவர்கள் தெரிவிக்கின்றனர். இதனால் விவசாய நிலங்களுக்குத் தேவையான தண்ணீரை பழனியப்பன் செட்டியார் வாரிசுகளால் அமைக்கப்பட்டுள்ள பழனியப்பா பாசன பரிபாலன சபை எனும் அமைப்பால் நீர்ப்பாசனத்திற்கான வாய்க்கால்கள், தடுப்பணைகள், மதகுகள் போன்றவை அமைக்கப்பட்டு அவர்களாலேயே நிர்வகிக்கப்பட்டு வருகிறது. இந்த அணையின் மேற்பகுதியில் சில உள்ளாட்சி அமைப்புகளுக்கான குடிநீரேற்று நிலையங்கள் அமைக்கப்பட்டுள்ளன.\n\nSection::::நீர்ப்பாசனத்திற்கான வாய்க்கால்கள்.\nவிவசாய நிலங்களுக்கு நீர் அளிக்கும் பொறுப்பு தமிழ்நாடு அரசின் பொதுப்பணித்துறையின் கீழ் இருந்தாலும், இந்த ஊரில் பழனியப்பா பாசன பரிபாலன சபை எனும் அமைப்பின் நிர்வாகத்தின் கீழ் உள்ளது. பழனிசெட்டிபட்டி அணையின் மேல் பகுதியில் பிரிக்கப்படும் வாய்க்கால் வழியாக கொண்டு செல்லப்படும் தண்ணீர் முதலில் மணல்வாரி என அழைக்கப்படும் பகுதியில் தடுக்கப்பட்டு அதிலிருந்து தண்ணீரின் ஒரு பகுதி பிரிக்கப்படுகிறது. இந்தத் தண்ணீர் மதகுகள் வழியாகக் கீழ்பகுதிக்குக் கொண்டு வரப்படுகிறது. இப்பகுதியிலுள்ள வாய்க்காலில் சலவைத் தொழிலாளர்கள் சலவை செய்வதற்கான வசதிகள் செய்யப்பட்டுள்ளன. இந்த மணல்வாரியிலிருந்து பிரிந்து வரும் நீர் சிறிய அருவி போல் கீழே விழுகிறது. இது பார்க்க அழகாக இருப்பதுடன், குளிப்பதற்கும் வசதியுடையதாக இருக்கிறது. மணல்வாரிப் பகுதிக்கு அடுத்ததாக முருகிப் பகுதி என அழைக்கப்படும் இடத்தில் ஒரு தடுப்பணை கட்டி அங்கிருந்து வயல்களுக்குத் தேவையான நீர் கொண்டு செல்லும் வாய்க்காலுக்குச் செல்வதற்கேற்றவாறு மதகுகள் அமைக்கப்பட்டுள்ளன. \n\nSection::::குடிநீரேற்று நிலையங்கள்.\nஇந்த அணையின் மேற்பகுதியில் தேனி - அல்லிநகரம் நகராட்சிக்கான இயல்நீர் குடிநீரேற்று நிலையம் உள்ளது. இந்தக் குடிநீரேற்று நிலையத்திலிருந்து எடுக்கப்படும் நீர் சுத்திகரிக்கப்பட்டு தேனி - அல்லிநகரம் நகராட்சிப் பகுதி மக்களுக்கு வினியோகிக்கப்பட்டு வருகிறது. இது தேனி நகரின் 75 சதவிகிதக் குடிநீர்த் தேவையை நிறைவேற்றுகிறது. பழனிசெட்டிபட்டி பேரூராட்சிக்கான குடிநீர்த் தேவையினை நிறைவு செய்ய பழனிசெட்டிபட்டி பேரூராட்சிக்கான உறைகிணறு குடிநீரேற்று நிலையமும் இங்கு அமைந்துள்ளது. இது தவிர வேறு சில கிராமங்களுக்கான குடிநீரேற்று நிலையங்களும் அணையின் மேற்பகுதியில் அமைக்கப்பட்டுள்ளன.\n\nSection::::கருப்பசாமி கோயில்.\nபழனிசெட்டிபட்டி அணையின் மேற்குப் பகுதியில் அமைந்துள்ள பனைமரத் தோப்பினுள் கருப்பசாமிக் கோயில் ஒன்று உள்ளது. இக்கோயில் தெய்வமான கருப்பசாமி இவ்வூரின் காவல் தெய்வமாக உள்ளதாக இந்த ஊர் மக்கள் தெரிவிக்கின்றனர்.\n"}
{"id": "140567", "url": "https://ta.wikipedia.org/wiki?curid=140567", "title": "யூபம் (தூண்)", "text": "யூபம் (தூண்)\n\nயூபம் என்பது கொடிக்கம்பம். \nஇக்காலத்தில் கோயில்களில் நடப்பட்டிருக்கும் கொடிக்கம்பம் போல நடப்படுவது. \nவேள்வி செய்யும் இடங்களிலும், வெற்றி பெற்ற களங்களிலும் இது நடப்படும். \n\nநெட்டிமையார் என்னும் புலவர் முதுகுடுமிப் பெருவழுதி என்னும் பாண்டிய அரசனைப் பாடும்போது நீ நாட்டிய வெற்றித்தூண் அதிகமா, வேள்வித்தூண் அதிகமா எனக் கூறி வியக்கும்போது அந்தத் தூண்களை யூபம் எனக் குறிப்பிடுகிறார். \n\nகருங்குழலாதனார் என்னும் புலவர் சோழன் கரிகாற் பெருவளத்தான் போர்களத்திலேயே வேதவேள்வி யூபநெடுந்தூண் நாட்டியது பற்றிக் குறிப்பிடுகிறார். \n\nஏழாம் பதிற்றுப்பத்தின் தலைவன் செல்வக்கடுங்கோ வாழியாதன் என்னும் சேரமன்னன் வெற்றிக்களத்தில் யூபம் நட்டது பற்றிய குறிப்பு உள்ளது. \n"}
{"id": "140568", "url": "https://ta.wikipedia.org/wiki?curid=140568", "title": "இந்திய கவுன்சில்கள் சட்டம், 1861", "text": "இந்திய கவுன்சில்கள் சட்டம், 1861\n\nஇந்திய கவுன்சில்கள் சட்டம், 1861 (\"Indian Councils Act 1861\") ஐக்கிய இராச்சியத்தின் நாடாளுமன்றத்தால் 1861 இல் இயற்றப்பட்ட ஒரு சட்டம். இது பிரித்தானிய இந்தியாவின் அரச பிரதிநிதி (வைஸ்ராய்) மற்றும் மாகாண ஆளுனர்களின் நிருவாகக் குழுக்களுக்கு சட்டமியற்றும் உரிமைகளை அளித்தது. இதனால் ஆலோசனை வழங்கும் அமைப்புகளாக இருந்த நிருவாகக் குழுக்கள் அமைச்சரவை அமைப்புகளாக மாற்றப்பட்டு அவற்றின் உறுப்பினர்கள் குறிப்பிட்ட துறைகளுக்குப் பொறுப்பேற்றனர். இந்திய வைஸ்ராயின் நிருவாகக் குழுவில் ஆறு சாதாரண உறுப்பினர்கள் இடம் பெற்றிருந்தனர். அவர்கள் உள்துறை, வருவாய், நிருவாகம், சட்டம், நிதி, பொதுப்பணிகள் போன்ற துறைகளுக்குப் பொறுப்பேற்றனர். இவர்களைத் தவிர, இந்தியப் படையின் முதற்பெரும் தளபதியும் சிறப்பு உறுப்பினராக நிருவாகக் குழுவில் இடம் பெற்றார். உறுப்பினர்கள் எடுக்கும் முடிவுகளைப் புறந்தள்ள வைஸ்ராய்க்கு அதிகாரம் வழங்கப்பட்டிருந்தது. இச்சட்டம் கல்கத்தாவில் செயல்பட்ட வைஸ்ராயின் நிருவாகக் குழுவுக்கு பிரித்தானிய இந்தியா முழுவதும் அதிகாரம் செலுத்த உரிமை வழங்கியது.\n"}
{"id": "140571", "url": "https://ta.wikipedia.org/wiki?curid=140571", "title": "மாங்குப்பை பச்சியம்மன் கோயில்", "text": "மாங்குப்பை பச்சியம்மன் கோயில்\n\nபச்சியம்மன் கோயில் தமிழ்நாட்டின் சேலம் மாவட்டம்,ஓமலூர் வட்டத்தில், மாங்குப்பை ஊராட்சியில் அமைந்துள்ளது. இக்கோயில் ஒரு நாட்டுப்புறக் கோயிலாகும்.\nSection::::அமைவும், இணைப்பும்.\nஇக்கோயில் சேலம் புதிய பேருந்து நிலையத்திலிருந்து 10 கல் தொலைவில் அமைந்துள்ளது.\n\nSection::::வேண்டுதல்.\nவேண்டுதலின் பொருட்டு மனதில் உருவாகும் எண்ணங்களை தாளில் எழுதி அவற்றை தெய்வம் நிறைவேற்றும் என்னும் நம்பிக்கையில்,இக்கோயிலின் மரத்தில் கட்டி விடுகின்றனர்.\n\nSection::::திருவிழா.\nஆண்டு தோறும் இக்கோயிலில் திருவிழா நடைபெறும். திருவிழாவின் போது மக்கள் பொங்கல் வைத்தல், பச்சியம்மனுக்கு காணிக்கை செலுத்துதல் போன்றவற்றை மேற்கொள்கின்றனர்.திருவிழாவின் போது பம்பை அடித்து பம்பைக்காரர் பச்சியம்மன் பாடலைப் பாடுவார்.\n"}
{"id": "140578", "url": "https://ta.wikipedia.org/wiki?curid=140578", "title": ".இந்தியா", "text": ".இந்தியா\n\n.இந்தியா (ஆங்கிலம்: \".in\", தேவநாகரி: \".भारत\", உருது: \".بھارت\", தெலுங்கு: \".భారత్\", குஜராத்தி: \".ભારત\", பஞ்சாபி: .ਭਾਰਤ, வங்காளம்: .\"ভারত\") என்பது இந்தியாவுக்கான இணையத்தின் உயர் ஆள்களப் பெயராகும். ஆங்கிலத்தில் அமைந்த \".in\" ஆள்களப் பெயரானது 1989ஆம் ஆண்டு அறிமுகப்படுத்தப்பட்டது. இந்த ஆள்களப் பெயர் இந்திய இணையப் பெயர்ப் பதிவகத்தால் கட்டுப்படுத்தப்படுகின்றது. இந்திய இணையப் பெயர்ப் பதிவகம் இந்திய அரசாங்கத்தால் நியமிக்கப்பட்ட நிறுவனமாகும்.\n\n\nSection::::உப ஆள்களப் பெயர்கள்.\nஆறு உப ஆள்களப் பெயர்கள் தகுதியுள்ள இந்திய நிறுவனங்களுக்கு ஒதுக்கீடு செய்யப்பட்டுள்ளன. அவையாவன:-\n\nSection::::உள்நாட்டு மொழிகளில்.\n22 உள்நாட்டு மொழிகளில் ஆள்களப் பெயர் பெறுவதற்கு இந்திய அரசாங்கம் திட்டமிட்டுள்ளது. அவை 2012இன் நடுப்பகுதியில் அறிமுகப்படுத்தப்படலாம் என எதிர்பார்க்கப்படுகின்றது.\n"}
{"id": "140579", "url": "https://ta.wikipedia.org/wiki?curid=140579", "title": "நிலைகாட்டி", "text": "நிலைகாட்டி\n\nநிலைகாட்டி (ஆங்கிலம்: \"Cursor\") என்பது கணினித் திரை அல்லது ஏனைய காட்சிச் சாதனங்களுள் ஒன்றில் அமைவிடத்தைக் காட்டுவதற்காகப் பயன்படுத்தப்படும். விட்டு விட்டுத் தோன்றும் உரைக்காட்டியானது சில சந்தர்ப்பங்களில் விடுபடல் சுட்டுக்குறி என்றும் அழைக்கப்படும். அதே போல சுட்டி நிலைகாட்டியானது சுட்டி என அழைக்கப்படும்.\n\nSection::::உரைக்காட்டி.\nபெரும்பாலான கட்டளைக் கோட்டு இடைமுகங்களிலும் உரை திருத்திகளிலும் உரைக்காட்டியானது கீழ்க் கோடு, செவ்வகம், கிடைக் கோடு என்பனவற்றுள் ஏதேனுமொன்றால் காட்டப்படும். உரைக்காட்டியானது விட்டு விட்டுத் தோன்றக் கூடியதாகவோ நிலையாகவோ இருக்கும். பயனரால் இடப்படும் உரை உரைக்காட்டி தோன்றும் இடத்தில் இடப்படும்.\n\nSection::::சுட்டி.\nபுள்ளித் துணையுறுப்பின் (பெரும்பாலும் சுட்டியின்) அசைவுகளைத் திரையில் செயற்படுத்துவதற்குச் சுட்டி பயன்படுத்தப்படும். சுட்டி பல வகைப்படும். வெவ்வேறு இயங்குதளங்களில் வெவ்வேறு சுட்டிகள் பயன்படுத்தப்படுகின்றன.\n"}
{"id": "140583", "url": "https://ta.wikipedia.org/wiki?curid=140583", "title": "சோளிங்கர்", "text": "சோளிங்கர்\n\nசோளிங்கர் (திருக்கடிகை)() இராணிப்பேட்டை மாவட்டம், வாலாஜா வட்டத்தில் உள்ள பேரூராட்சி ஆகும். 108 வைணவ திவ்யதேசங்களில் ஒன்றான சோளிங்கர் யோகநரசிம்ம பெருமாள் கோவில் இங்குள்ளது. சோளிங்கர் ஊராட்சி ஒன்றியத்தின் வட்டார வளர்ச்சி அலுவலகம் சோளிங்கரில் இயங்குகிறது. பண்டைய காலத்தில் இந்நகரம் சோழர்களாலும் பின்பு ஆற்காடு நவாப் மற்றும் திப்பு சுல்தானாலும் ஆளப்பட்டது.\n\nSection::::அமைவிடம்.\nசோளிங்கர் பேரூராட்சிக்கு தெற்கே வேலூர் 60 கிமீ; வடக்கே திருத்தணி 30 கிமீ; கிழக்கே அரக்கோணம் 30 கிமீ; மேற்கே சித்தூர் 45 கிமீ தொலைவில் உள்ளது. \n\nSection::::பேரூராட்சியின் அமைப்பு.\n9.50 சகிமீ பரப்பும், 18 பேரூராட்சி மன்ற உறுப்பினர்களையும், 236 தெருக்களையும் கொண்ட இப்பேரூராட்சி சோளிங்கர் (சட்டமன்றத் தொகுதி) மற்றும் அரக்கோணம் மக்களவைத் தொகுதிக்குட்பட்டதாகும். \n\nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 7,359 வீடுகளும், 30,856 மக்கள்தொகையும், கொண்டது. மேலும் இப்பேரூராட்சியின் எழுத்தறிவு 85.61% மற்றும் பாலின விகிதம் ஆயிரம் ஆண்களுக்கு, 1002 பெண்கள் வீதம் உள்ளனர்.\n\nSection::::பெயர் தோற்றம் மற்றும் வரலாறு.\nசோழர்கள் ஆட்சிகாலத்தில் சோழசிம்மபுரம் என்றும் பின்பு காலபோக்கில் சோழாலிங்கபுரமாகவும் அழைக்கப்பட்ட இந்நகரம் இன்று சோளிங்கர் என்று அழைக்கப்படுகிறது.\n\nசோளிங்கர் ஒரு வரலாற்று சிறப்பு மிக்க ஊராகும். இரண்டாம் ஆங்கில-மைசூர் போரின் போது சர் ஐர் கூட் (Sir Eyre Coote) திப்பு சுல்தானுடன் இங்கு போர் புரிந்தார்.\n\nகிழக்கிந்திய கம்பெனியர்களுக்கும் ஹைதர் அலி தலைமையிலான மைசூர் படையினருக்கும் இடையே கி.பி 1781-ஆம் ஆண்டு நடைபெற்ற போரில், இறந்த மைசூர் சிப்பாய்களின் நினைவாக எழுப்பப்பட்ட கஞ்சா சாகிப் கல்லறை இங்கு உள்ளது.\n\n\n\n\n\nSection::::போக்குவரத்து.\nஇவ்வூரிலிருந்து வேலூர், திருத்தணி, பொன்னை, சித்தூர், பள்ளிப்பட்டு, பொதட்டூர்பேட்டை மற்றும் அரக்கோணம் செல்ல அரசு மற்றும் தனியார் பேருந்துகள் இயக்கப்படுகின்றன.\n"}
{"id": "140584", "url": "https://ta.wikipedia.org/wiki?curid=140584", "title": "வளர்பிறை துவிதியைத் திதி", "text": "வளர்பிறை துவிதியைத் திதி\n\nஅமாவாசை கழித்து இரண்டாம் நாள் வரும் துவிதியைத் திதி வளர்பிறை துவிதியைத் திதி எனப்படும். பல குடும்பங்களிலும் இந்த துவிதியைத் திதி சிறப்பானதாக கருதப்படுகிறது. \nSection::::துணிகள் வாங்குவதற்கு உகந்த நாள்.\nவழக்கமாக திருமணத்திற்காக மணப்பெண்ணிற்கு கூரைப் புடவை மற்றும் பட்டு புடவைகள் தேர்ந்தெடுத்து வாங்க அல்லது பண்டிகைகளுக்கு குடும்பத்தாருக்கு துணிமணிகள் வாங்க சிறந்த நாள் இந்த வளர்பிறை துவிதியைத் திதி என்பது ஒரு மரபு சார்ந்த நம்பிக்கை. இந்த திதியில் துணி வாங்கினால் ஆண்டு முழுவதும் துணிகள் சேர்ந்து கொண்டிருக்கும் என்று நம்புகிறார்கள். சுவாமி அல்லது அம்மனுக்கு நேர்த்திக் கடனாக துணிகள் சார்த்தி வழிபட வளர்பிறை துவிதியைத் திதியே சிறந்த நாளாகும்.\nSection::::திருவண்ணாமலை கிரிவலம்.\nவளர்பிறை துவிதியைத் திதியன்று திருவண்ணாமலை மலையை கிரிவலம் சுற்றி வந்து அங்குள்ள இரட்டைப் பிள்ளையாரை வணங்கினால் மிகுந்த பலனுண்டு என்பது கிரிவம் செய்யும் பக்தர்களிடையே நிலவி வரும் நம்பிக்கை\n"}
{"id": "140593", "url": "https://ta.wikipedia.org/wiki?curid=140593", "title": "கரிநாள் (சோதிடம்)", "text": "கரிநாள் (சோதிடம்)\n\nகரிநாள் என்பது நல்ல நிகழ்வுகளைச் செய்ய ஏற்ற நாள் இல்லை என்பது சோதிட நம்பிக்கை. \"கரிநாள்\" என்றால் \"நஞ்சு\" என்று பொருள்படும். எனவே இந்த நாட்களை ஒதுக்கிவிடும்படி பஞ்சாங்கங்களும் சோதிடர்களும் பரிந்துரைக்கிறார்கள்.இந்த நாளைப் பஞ்சாங்காதி எனும் நூலில் குறிப்பிடப்பட்டுள்ளது. இந்த நாளை தனிய நாட்கள் என்றும் கூறுகிறார்கள்\n\nSection::::தமிழ்ப் பஞ்சாங்கம்.\nஒவ்வொரு தமிழ் மாதத்திலும் கரிநாள் வரும். ஒவ்வொரு தமிழ் மாதத்திலும் இந்த இந்த தேதிகள் கரிநாட்கள் என்று சுட்டிக் காட்டப்பட்டுள்ளன. இந்தத் தமிழ்த் தேதிகள் மாறாதனவாகும். எந்த ஒரு தமிழ் ஆண்டுக்கும் இது பொருந்தும். எடுத்துக்காட்டாக, தை மாதம் 1, 2, 3, 11, 17 ஆகிய தேதிகள் கரிநாட்களாகும். இவை மாறவே மாறா.\n\nSection::::பட்டியல்.\nஒவ்வொரு தமிழ் மாதத்திலும் வரும் கரிநாட்களின் பட்டியல் கீழே தரப்பட்டுள்ளது.\n"}
{"id": "140595", "url": "https://ta.wikipedia.org/wiki?curid=140595", "title": "பாஸ்போகொழுமியம்", "text": "பாஸ்போகொழுமியம்\n\nபாஸ்போகொழுமியங்கள் (Phospholipids) செல் சவ்வுகளின் கொழுமிய இரு-அடுக்குகளை உருவாக்குவதில் பெரும்பங்கு வகிக்கும் கொழுமிய மூலக்கூறு பிரிவுகளில் ஒன்றாகும். பெரும்பாலான பாஸ்போகொழுமியங்கள், டைகிளிசரைடு, ஒரு பாஸ்பேட்டு தொகுதி மற்றும் எளிமையான கரிம மூலக்கூறான கோலின் ஆகியவற்றைக் கொண்டிருக்கும்; ஆனால், கிளிசராலுக்கு பதிலாக ஸ்பின்கோசினிலிருந்து வருவிக்கப்பட்ட ஸ்பின்கோமையலின் மூலக்கூறு ஒரு விதிவிலக்காகும். தியோடோர் நிகோலஸ் கோப்லே என்னும் பிரெஞ்சு வேதியியலர் மற்றும் மருந்தாளுனரால் 1847-ஆம் ஆண்டு முட்டையின் மஞ்சள் கருவிலிருந்து, உயிரியப் பொருள்களில் உள்ள, முதலாவது பாஸ்போகொழுமியம் (லெசித்தின் அல்லது பாஸ்படைடில் கோலின்) அடையாளம் காணப்பட்டது. பொதுவாக பாஸ்போகொழுமிய மூலக்கூறின் வடிவத்தில் நீர்-நாடும் தலையும், நீர்-விலக்கும் பின்தொடரும் (வால் பகுதி) உள்ளது. பாஸ்போகொழுமியங்கள் வழக்கமாக இவற்றின் இடைவெளிகளில் காணப்படும் கொலஸ்டிரால் மூலக்கூறுகளுடன் காணப்படுகின்றன.\n\nஉயிரிய அமைப்புகளில் பாஸ்போகொழுமியங்கள் அடிக்கடி பிற மூலக்கூறுகளுடன் (உதாரணமாக, செல் சவ்வுகளின் கொழுமிய ஈரடுக்குகளில் புரதங்கள், கிளைக்கோகொழுமியங்கள், கொலஸ்டிராலுடன்) காணப்படுகின்றன.\n\n"}
{"id": "140596", "url": "https://ta.wikipedia.org/wiki?curid=140596", "title": "விசு காலம் (சோதிடம்)", "text": "விசு காலம் (சோதிடம்)\n\nவிசு (விஷு) காலம் என்றால் பகல் பொழுதும் இரவுப் பொழுதும் சம அளவாய் இருக்கும் ஒரு குறிப்பிட்ட நாள் என்று தமிழ்ப் (இந்து) பஞ்சாங்கங்கள் குறிப்பிடுகின்றன. \n\nSection::::விசு (விஷு) புண்ணிய காலம்.\nஒவ்வொரு தமிழ் வருடத்திலும் சித்திரை மாதம் முதல் நாளும், ஐப்பசி மாதம் முதல் நாளும் முறையே மேஷ (சித்திரை) விசு (விஷு) புண்ணிய காலம், துலா விசு (விஷு) புண்ணிய காலம் என்று குறிப்பிட்டிருப்பார்கள். சூரியன் மேஷ ராசியில் சஞ்சரிக்கத் தொடங்குவது சித்திரை மாதத்தில் என்பதால் இந்த மாதத்தின் முதல் நாளினை மேஷ விஷு (உத்தர அயனம்) புண்ணிய காலம் என்று கணக்கிடுகிறார்கள். இது போல சூரியன் துலா ராசியில் சஞ்சரிக்கத் தொடங்குவது ஐப்பசி மாதத்தில் என்பதால் இந்த மாதத்தின் முதல் நாளினை துலா விஷு (தட்சிண அயனம்) புண்ணிய காலம் என்று கணக்கிடுகிறார்கள் தமிழ் சோதிடக் கணிதப்படி சித்திரை முதல் நாள் மற்றும் ஐப்பசி முதல் நாள் ஆகிய இரு நாட்களிலும் பகல் மற்றும் இரவுப் பொழுதுகள் சரிசமமாக இருக்கும்.\n"}
{"id": "140599", "url": "https://ta.wikipedia.org/wiki?curid=140599", "title": "சடங்குகளில் தீட்டு நம்பிக்கைகள்", "text": "சடங்குகளில் தீட்டு நம்பிக்கைகள்\n\nசடங்குகளில் தீட்டு நம்பிக்கைகள் பிறப்பு, இறப்பு என்ற இரு நிகழ்வுகள் நடக்கும் இடங்கள் மற்றும் இந்த இடங்களில் இருக்கும் பொருட்கள் தொடர்பான மதம் மற்றும் மரபுவழி விலக்கங்கள். இவ்வாறு விலக்கத்தக்க நிகழ்வுகள் மற்றும் மனிதர்கள் ஆகியோரிடமிருந்து விலகி நிற்பது என்பதை தீட்டு என்கிறார்கள்.\n\nதீட்டு, துடக்கு, குற்றம்,ஆசௌசம் எனப் பல பெயர்களால் அழைக்கப்படும்.\n\nSection::::பங்காளிகள்.\nஒரு இந்து ஆணுக்கு பிறக்கும் ஆண் குழந்தைகள், இந்த ஆண் குழந்தைகளுக்குப் பிறக்கும் ஆண் குழந்தைகள் என வரிசையாக வரும் சந்ததியில் ஏற்படும் அனைத்துக் கிளைகளிலும் உள்ள ஆண்கள் அனைவரும் பங்காளிகள் எனப்படுவர். ஆதி மூலமான ஒரு ஆண் வழியாக தோன்றும் மகன்-பேரன்-கொள்ளுப்பேரன்-எள்ளுப்பேரன் எள்ளுப்பேரனுக்கு மகன் - எள்ளுப்பேரனுக்குப் பேரன் வரையில் ஆதி மூலமான ஒரு ஆணையும் சேர்த்து ஏழு தலைமுறைகள் வருகின்றது. இந்த ஏழு தலைமுறைகளுக்குள் அடங்கும் அத்தனை பங்காளிகளில் யாராவது ஒருவர் இல்லத்தில் ஏற்படும் பிறப்பினாலும் அல்லது இறப்பினாலும் அனைவருக்கும் தீட்டு உண்டாகும்.\n\nSection::::சுப காரியங்கள் தவிர்க்க வேண்டிய காலம்.\nபஞ்சாங்கங்கள் ஒருவர் இறந்தபின் தவிர்க்க வேண்டிய சுப காரியங்கள் பற்றி சில பரிந்துரைகளை அளிக்கின்றன. இறந்தவர் மற்றும் குறிப்பிட்டவர்களுக்கிடையே ஏற்பட்டுள்ள உறவுமுறைகள் தான் தவிர்க்க வேண்டிய சுப காரியங்களை மாதங்கள் மற்றும் ஆண்டு கணக்கில் பரிந்துரைக்கின்றன.\nSection::::நட்சத்திர தோஷம் (அடைப்பு).\nஒருவர் இறந்த நேரத்தின் போது வரும் சில அசுப நட்சத்திரங்களுக்கும் தோஷம் உண்டு. அவிட்டம் (தனிஷ்டா) முதல் ரேவதி வரையிலான ஐந்து நட்சத்திரங்கள் தனிஷ்டா பஞ்சமி என்று குறிப்பிடப்படுகின்றன. இந்த நட்சத்திரம் வரும் போது ஒருவர் இறந்தால் ஆறு மாதங்களுக்கு அடைப்பு (வீடு மூடப்பட்ட வேண்டும்) என்கிறார்கள். இது தவிர கார்த்திகைக்கு மூன்று மாதங்களும், ரோகிணி மற்றும் மகத்திற்கு ஐந்து மாதங்களும், புனர்பூசம், உத்திரம், உத்திராடம் மற்றும் விசாகத்திற்கு மூன்று மாதங்களும், மிருகசீரிஷம் மற்றும் சித்திரை நட்சத்திரங்களுக்கு இரண்டு மாதங்களும் அடைப்பாகும்.\n\nSection::::வர்ண அடிப்படையில் தீட்டு.\nஇரத்த உறவுகள் இறப்பின் அதற்குரிய தீட்டு பிராமணர்களுக்குப் பத்து நாட்களும் சத்திரியர்களுக்குப் பன்னிரண்டு நாட்களும் வைரியருக்குப் பதினைந்து நாட்களும் சூத்திரருக்கு முப்பது நாட்களுமாகும்( அப்படி ஒன்றும் இல்லை)\n\n"}
{"id": "140601", "url": "https://ta.wikipedia.org/wiki?curid=140601", "title": "சல்மான் குர்சித்", "text": "சல்மான் குர்சித்\n\nசல்மான் குர்சித் ( சல்மான் குர்ஷித், \"Salman Khurshid\", பிறப்பு:சனவரி 1, 1953) இந்திய தேசிய காங்கிரசைச் சேர்ந்த ஓர் அரசியல்வாதி. வழக்கறிஞரும் எழுத்தாளருமான குர்சித் ஃபாரூக்காபாத் மக்களவைத் தொகுதியிலிருந்து 2009ஆம் ஆண்டுப் பொதுத்தேர்தலில் வெற்றிபெற்று நாடாளுமன்ற உறுப்பினராக விளங்குபவர். மன்மோகன் சிங் தலைமையிலான அமைச்சரவையில் சட்டம் மற்றும் நீதித்துறை அமைச்சராகவும் சிறுபான்மையினர் நலத்துறை அமைச்சராகவும் மே 2014 வரை பணியாற்றியவர். இதற்கு முன்னதாக இதே மக்களவைத்தொகுதியிலிருந்து பத்தாவது மக்களவைக்குத் தேர்ந்தெடுக்கப்பட்டுள்ளார். அப்போது சூன் 1991இல் வணிகத்துறை துணை அமைச்சராகவும் சன.1993-சூன் 1996 காலகட்டத்தில் வெளியுறவுத் துறை இணை அமைச்சராகவும் பொறுப்பாற்றி உள்ளார். 1981ஆம் ஆண்டில் இந்திரா காந்தி பிரதமராக இருந்தபோது பிரதமரின் அலுவலகத்தில் சிறப்புப் பணி அதிகாரியாக தமது அரசியல் வாழ்வைத் துவங்கினார்.\n\nSection::::இளமையும் கல்வியும்.\nஉத்தரப்பிரதேசத்தின் அலிகாரில் முன்னாள் வெளியுறவுத் துறை அமைச்சராக பணியாற்றிய குர்சித் ஆலம் கான் அவர்களின் மகனாகப் பிறந்தார். இந்தியாவின் மூன்றாவது குடியரசுத்தலைவர் சாகீர் உசேன் இவருக்கு அம்மாவழிப் பாட்டனாவார்.\n\nதமது பள்ளிப் படிப்பை பீகாரின் பாட்னாவிலுள்ள புனித சேவியர் உயர்நிலைப்பள்ளியில் துவங்கினார். பின்னர் தில்லி செயிண்ட் இசுடீவன் கல்லூரியில் ஆங்கில இளங்கலைப் பட்டமும் ஆக்சுஃபோர்டின் செயிண்ட் எட்மண்ட் ஹாலில் முதுகலை சட்டவியல் பட்டங்களையும் பெற்றார். ஆக்சுஃபோர்டின் டிரினிட்டி கல்லூரியில் சட்ட விரிவுரையாளராகவும் கற்பித்துள்ளார்.\n\nSection::::அரசியல் வாழ்க்கை.\n2014ஆம் ஆண்டு உ.பியின் பருக்காபாத் மக்களவைத் தொகுதியில் போட்டியிட்டு, பா.ஜ.காவின் முகேஸ் ராஜ்புத்விடம் தோற்றார்.\n\nSection::::அரசியல் சர்ச்சைகள்.\n2012 உத்தரப் பிரதேச மாநில சட்டப்பேரவைத் தேர்தல் பரப்புரைகளின்போது அசம்கரில் உரையாற்றுகையில் தில்லியின் \"பாட்லா அவுஸ் காவல்துறை மோதலை\"க் குறித்த ஒளிப்படங்களைக் கண்டு காங்கிரசுத் தலைவர் சோனியா காந்தி அழுததாக கூறி சர்ச்சையை கிளப்பினார். இது ஓய்ந்தநிலையில் தமது கட்சி ஆட்சியை பிடித்தால், முஸ்லிம்களுக்கு 9 சதவீத இட ஒதுக்கீடு வழங்கப்படும் என்று வாக்குறுதி அளித்தார். இது தேர்தல் நடத்தை விதிமுறைகளை மீறிய செயலாக இந்தியத் தேர்தல் ஆணையம் எச்சரித்தப் பின்னும் அவர் தொடர்ந்து பேசி வருவதாக இந்தியக் குடியரசுத் தலைவர் பிரதிபா பாட்டிலுக்கு தலைமை தேர்தல் ஆணையம் கடிதம் அனுப்பியது.\n\n"}
{"id": "140606", "url": "https://ta.wikipedia.org/wiki?curid=140606", "title": "மசாரு இமோடோ", "text": "மசாரு இமோடோ\n\nமசாரு இமோடோ (\"Masaru Emoto\"|江本 勝|ஜூலை 22, 1943 – அக்டோபர் 17, 2014}} சப்பானில் உள்ள யோக்கோகாமாவில் பிறந்த ஒரு எழுத்தாளர் மற்றும் ஆராய்ச்சியாளர் ஆவார். இவரது ஆய்வுகளையும், முடிவுகளையும் வைத்து இவர் ஒரு நீர் சார்ந்த அறிவியலாளர் என அறியப்படுகின்றார். நீர் அறிவியலாளர் எனக் கூறப்படுவதற்குக் காரணம் நீர் மூலக்கூறுகளின் இயல்பை மனித உணர்வுகள் மாற்றும் என்று தனது ஆய்வு முடிவுகள் காட்டுவதாக இவர் கூறியதாகும்.\n\nஇவரது கருத்தாக்கங்கள் சில ஆண்டுகளாக இருந்தாலும், நேர்மறையான எண்ணங்கள், சொற்களுக்கு நீரானது வினையாற்றும் என்றும், நச்சுத்தன்மையான நீரைப் பிரார்த்தனைகள், நல்லெண்ணங்கள், சொற்கள் மூலம் தூய்மையாக்கலாம் என்றும் இவர் கொண்டிருந்த போலி அறிவியல் கருதுகோளைச் சுற்றியே இவரது ஆரம்ப கால ஆய்வுகள் இருந்தன. இவரது கருத்தாக்கங்கள் அறிவியலுக்கு உட்பட்டவை அல்ல என்று கூறப்பட்டதுடன், அவை பிழையானவை என நிரூபிக்கப்பட்டு, அவரது ஆய்விற்கான அணுகுமுறைகளில் செயல்முறை, மற்றும் கையாளுதல் தவறுகள் இருந்தது எடுத்துக் காட்டப்பட்டது.\n\nSection::::வாழ்க்கை வரலாறு.\nமசாரு இமோடோ சப்பானில் உள்ள யோக்கோகாமாவில் பிறந்தார். இவர் யோக்கோகாமா நகராட்சி பல்கலைக்கழகத்தில் உள்ள மானுடம் மற்றும் அறிவியல் துறையில், பன்னாட்டு உறவுகள் என்பது தொடர்பான பிரிவில் பட்டம் பெற்றவராவார். 1990 ஆம் ஆண்டளவில் நீரைப்பற்றி விபரமாகக் கற்க ஆரம்பித்தார்.\n\nஇவர் 1986 ஆம் ஆண்டு டோக்கியோவில் IHM குழுமத்தை நிறுவினார். இவர் அக்டோபர், 1992 ஆம் ஆண்டு இந்தியாவின் மாற்று மருத்துவத்திற்கான திறந்த பன்னாட்டு பல்கலைக்கழகத்தில் இருந்து மாற்று மருத்துவத்தில் முனைவர் பட்டம் பெற்றார்.. இந்தப் பல்கலைக்கழகமானது தவறான ஒன்றாகக் கருதப்பட்டுப் பின்னர் மூடப்பட்டது.\n\nபின்னர், இவருக்கு ஐக்கிய அமெரிக்க மற்றும் காந்த ஒத்ததிர்வு பகுப்பாய்வு தொழில்நுட்பத்தில் நுண் கொத்து நீர் கருத்து அறிமுகப்படுத்தப்பட்டது. இதன் மீது ஏற்பட்ட தாக்கத்தால் இவரது நீர் மர்மம் கண்டறியும் தேடல் தொடங்கியது.\n\nஇவர் பெரிதும் அறியப்பட்டது நீரில் இவர் மேற்கொண்ட ஆய்வுகளும் அதைத்தொடர்ந்து அவர் வெளியிட்ட கட்டுரைகளுமே. இவர் உலகத்தின் பல்வேறு இடங்களில் இருந்து நீரை கொண்டுவந்து, அதை மெதுவாக உறை நிலைக்கு மாற்றி அதன் தன்மைகளை நுண்ணோக்கியின் மூலம் படம் எடுத்துள்ளார். இவரது ஆய்வில் உறைநிலையில் நீரின் பல விதமான தோற்றங்கள் பெறுகின்றன என்பதே ஆகும். அதிலும் குறிப்பாக நாம் நீரின் மீது செலுத்தும் நல்ல அல்லது தீயச் சிந்தனைகளின் மூலம் அவ்வடிவங்கள் மாறுபடுகின்றன என்று தெரிவித்தார்.\n\nSection::::அறிவியல் மதிப்பீடு.\nஒரு அறிவியல் ஆய்விற்குத் தேவையான பரிசோதனைக் கட்டுப்பாடுகளைக் கொண்டிராமை, அறிவியல் சமூகத்துடன் தனது ஆய்வு அணுகுமுறை தொடர்பான போதியளவு விபரங்களைப் பகிர்ந்து கொள்ளாமை போன்ற காரணங்களால் மசாரு இமோடோ விமர்சனத்துக்கு உள்ளாக்கப்பட்டார். இவர் தனது பரிசோதனையை, பரிசோதனை முடிவுகளில் தாக்கம் செலுத்தக்கூடிய மனித வழுக்களுக்குட்பட்டும், கையாளுதலில் தவறுகளைக் கொண்டிருந்தும் செய்ததாகக் கூறப்பட்டது.\nஉயிர்வேதியியலாளரும், கோர்க் பல்கலைக் கல்லூரி நிர்வாகியுமான வில்லியம் ரெவில்லி இவரது பரிசோதனை முடிவுகள் உண்மைத்தன்மை அற்றவையெனவும், இவரது ஆராய்ச்சி முடிவுகளுக்கு அறிவியல் வெளியீடுகள் இல்லையென்பதையும், இவ்வகையான ஆராய்ச்சியைச் செய்பவர்கள் இலகுவில் பிரபலமடைந்து விடுவதாகவும் கூறினார்.\n"}
{"id": "140612", "url": "https://ta.wikipedia.org/wiki?curid=140612", "title": "கோயம்புத்தூர் புறவழிச்சாலை", "text": "கோயம்புத்தூர் புறவழிச்சாலை\n\nகோயமுத்தூர் புறவழிச்சாலைகள் என்பன கோயம்புத்தூர் நகரின் போக்குவரத்து நெரிசலைத் தவிர்க்க பல்வேறு தேசிய மற்றும் மாநில நெடுஞ்சாலைகளை இணைக்கும் பல்வேறு புறவழிச்சாலைகள் ஆகும். கிழக்கில் இருந்து மேற்காக நீலாம்பூரிலிருந்து மதுக்கரை வரையும் தெற்கிலிருந்து வடக்காக பொள்ளாச்சியிலிருந்து அன்னூர் வரையும் வடமேற்கில் உள்ள மேட்டுப்பாளையத்திலிருந்து சூலூர் வரையும் புறவழிச்சாலைகள் திட்டமிடப்பட்டுள்ளன. இவற்றில் நீலாம்பூரிலிருந்து மதுக்கரை வரை எல் & டி நிறுவனத்தால் கட்டுஇயக்குமாற்றுத் திட்டத்தின் கீழ் உருவாக்கப்பட்ட புறவழிச்சாலை மட்டுமே, பெப்ரவரி, 2012 நிலவரப்படி, இயக்கத்தில் உள்ளது.இத்திட்டத்தின் கீழ் ஆத்துப்பாலத்தின் அகலம் கூட்டப்பட்டுள்ளது.\n\nமேலும் கோயம்புத்தூர் மாநகராட்சி ஆறு இரயில்பாதை மேம்பாலங்களை தென்னக இரயில்வேயின் ஒத்துழைப்புடன் மாநகரில் கட்டிக்கொண்டிருக்கிறது.\n\nதமிழ்நாடு மாநில நெடுஞ்சாலைத்துறை 2008ல் அவினாசி சாலை, மேட்டுப்பாளையம் சாலை, சத்தியமங்கலம் சாலை ஆகிய சாலைகளின் நெரிசலை குறைக்க பீளமேடு சாலை, காளப்பட்டி சாலை, சரவணம்பட்டி சாலை, குரும்பம்பாளையம் சாலை ஆகியவற்றின் வழியாக செல்லக்கூடிய சுற்றுச்சாலை அமைக்கும் திட்ட முன்வரைவை கொண்டுவந்தது. இந்த 12 கிமீ பாதை பீளமேட்டில் உள்ள சித்ராவிலிருந்து (தென்னிந்திய ஜவுளி மற்றும் ஆராய்ச்சிக் கழகம்) காளப்பட்டி சாலை வழியாக சத்தியமங்கலம் சாலையை சரவணம்பட்டியில் இணைக்கிறது. மேலும் இது மேட்டுப்பாளையம் சாலையை குரும்பம்பாளையத்தில் இணைக்கிறது. இந்தத் திட்டத்திற்கு விவசாயிகளிடமிருந்து பலத்த எதிர்ப்பு இருப்பதால் திட்ட மேசையிலேயே தங்கி உள்ளது.\n\nSection::::பொள்ளாச்சி - அன்னூர்.\nகோவையின் நகரினுள்ளே செல்லும் பொள்ளாச்சியையும் பண்ணாரியையும் இணைக்கும் தேசிய நெடுஞ்சாலை 584 (முந்தைய தே.நெ.209)யை தரமுயர்த்த தேசிய நெடுஞ்சாலை ஆணையம் இயலுமை ஆய்வுகள் நடத்த ஒப்பந்தப்புள்ளிகளை வரவேற்றது. 2009இல் இந்த ஆணையம் ஏற்கெனவே உள்ள நெடுஞ்சாலையை விரிவுபடுத்த நிதி ஒதுக்கியது. இதில் கணபதியில் தொடர்வண்டிப்பாதை மேம்பாலமும் அடங்கும். பின்னர் இந்தத் திட்டங்களை பொதுத்துறை-தனியார்துறை கூட்டுறவில் கட்டமைக்கத் திட்டமிட்டதால் இந்த நிதியை திரும்ப்ப் பெற்றுக் கொண்டது.\n\nதேசிய ஆணையம் நிதியை திரும்பப்பெற்றநிலையில் மாநில அரசின் நெடுஞ்சாலைத்துறை இந்த தரமுயர்த்தல் பணிகளை மேற்கொண்டுள்ளது. 2010இல் உலகத் தமிழ்ச் செம்மொழி மாநாட்டின்போது, காந்திபுரத்தில் 148 கோடி செலவில் மூன்றடுக்கு மேம்பாலம் ஒன்று இரண்டாண்டுகளில் கட்டப்படும் என்று அப்போதைய முதலமைச்சர் மு. கருணாநிதி அறிவித்தார். மத்தியப் பேருந்து நிலையத்தில் துவங்கி சத்தியமங்கலம் சாலையில் மாநகராட்சி கட்டிய ஓம்னி பேருந்து நிலையம் வரை அமைந்திருக்கும். இந்தத் திட்டத்தில் நூறடிச் சாலை சந்திப்பிலிருந்து நவஇந்தியா சந்திப்பு வரை நான்குவழி சுரங்கப்பாதையும் நகரப் பேருந்து நிலையம், மாநில விரைவுப் போக்குவரத்துக் கழக பேருந்து நிலையம், மத்தியப் பேருந்து நிலையம், சத்தியமங்கலம் சாலையில் திட்டமிடப்பட்டுள்ள பேருந்து நிலையங்களை இணைக்கும் மேலான நான்குவழிப்பாதையும் இரு சந்திப்புக்களையும் இணைக்கும் மேம்பாலமும் அடங்கும். இதன் திட்டச்செலவை 100 கோடியாகக் குறைத்து சனவரி 2011இல் மேம்பாலப் பணி துவங்குவதாக இருந்தது. ஆனால் சத்தியமங்கலம் சாலையிலும் டாக்டர் நஞ்சப்பா சாலையிலும் உள்ள நான்கு கோவில்கள் இடிக்கப்பட விருந்ததை எதிர்த்து இந்து முன்னணியினர் போராட்டம் நடத்தினர்.\n\n2011இல் தமிழக முதல்வர் ஜெ. ஜெயலலிதா பாலக்காடு சாலையில் போக்குவரத்து நெரிசலைக் குறைக்க உக்கடம் மற்றும் ஆத்துப்பாலம் மேலாக புதிய மேம்பாலங்களை கட்டவிருப்பதாக அறிவித்தார்.\n\nSection::::மேட்டுப்பாளையம் - சூலூர்.\nஇந்திய தேசிய நெடுஞ்சாலை ஆணையம் மேட்டுப்பாளையத்திலிருந்து சூலூர் வரை தேசிய நெடுஞ்சாலை 181 (முன்பு தே.நெ.67)யை ஒட்டி ஓர் புறவழிச்சாலையை கட்டமைக்க ஆய்வு மேற்கொண்டுள்ளது. 601 கோடி செலவில் திட்டமிடப்பட்டுள்ள இந்தச் சாலையின் நீளம் ஆகும். இந்த திட்டத்திற்கான பாதை செழிப்பான வயல்வெளிகள் மூலமாக செல்வதாக எதிர்ப்பு தெரிவித்த விவசாயிகள் மாற்றுவழியில் திட்டமிட கோரினர். தமிழக விவசாயிகள் சங்கத்தின் தலைவர் எம்.ஆர்.சிவசாமி திட்டமிடப்படும் வழி நீலாம்பூரிலிருந்தே துவங்கி வெள்ளையணைப்பட்டி, கள்ளிப்பாளையம், குன்னத்தூர், காட்டம்பட்டி, குப்பேபாளையம், சிக்காரம்பாளையம், ஓடன்துறை வழியே மேட்டுப்பாளையம் செல்ல மாற்றுப் பாதையை பரிந்துள்ளார்.\n\nSection::::மேற்கு புறவழிச்சாலை.\n2010ஆம் ஆண்டு மாநில நிதி அறிக்கையில் கோவையின் மேற்குப் பகுதிகளின் வழியே ஓர் மேற்கு சுற்றுச்சாலையை 284 கோடி திட்டச்செலவில் 26கி.மீ தொலைவிற்கு அமைக்க அறிவிக்கப்பட்டுள்ளது. திட்டமிடப்பட்டுள்ள சாலை கோவைப்புதூரில் பாலக்காடு சாலையிருந்து பேரூர் சாலை, மருதமலைச் சாலை, தடாகம் சாலை வழியாக மேட்டுப்பாளையம் சாலையை இணைக்கும்.\n\n2011இல் தமிழக அரசு குனியமுத்தூர் முதல் துடியலூர் வரை நீளமுள்ள \"மேற்கு புறவழிச்சாலை\" அமைக்கவிருப்பதாக அறிவித்துள்ளது. இந்தச் சாலை பாலக்காட்டிலிருந்து மதுக்கரை வரும் போக்குவரத்து மருதமலை, தடாகம், துடியலூர் மற்றும் ஆனைகட்டி செல்ல ஏதுவாயிருக்கும். திட்டமிடப்பட்டுள்ள சாலை அகலத்தில் இரு ஓரங்களும் பாவப்பட்டு கட்டமைக்கப்படும்; இதன் திட்டச்செலவு 130 கோடியாக மதிப்பிடப்பட்டுள்ளது.\n"}
{"id": "140614", "url": "https://ta.wikipedia.org/wiki?curid=140614", "title": "சமத்துவ குமுகங்களின் கூட்டமைப்பு", "text": "சமத்துவ குமுகங்களின் கூட்டமைப்பு\n\nசமத்துவ குமுகங்களின் கூட்டமைப்பு (Federation of Egalitarian Communities) என்பது சமத்துவ (egalitarian) திட்டக் குமுகங்களின் ஒரு கூட்டமைப்பு ஆகும். இதில் ஆறு திட்டக் குமுகங்கள் இனைந்துள்ளன. \n\n"}
{"id": "140616", "url": "https://ta.wikipedia.org/wiki?curid=140616", "title": "நியோ (தி மேட்ரிக்ஸ்)", "text": "நியோ (தி மேட்ரிக்ஸ்)\n\nதாமஸ் ஆன்டர்சன் (நியோ) \"தி மேட்ரிக்ஸ்\" ஆங்கிலத் திரைப்படத் தொடரில் வரும் கதாபாத்திரமாகும். இக்கதாபாத்திரம் கேயானு ரீவ்ஸ்-ஆல் சித்தரிக்கப்பட்டது. உலகின் சிறந்த கதாபாத்திரங்களுள் பதினாறாவது இடத்தை பெற்றதாக Empire தளத்தில் வெளியிடப்பட்டது.\n\nSection::::கதாபாத்திரத் தோற்றம்.\nதாமஸ் ஆன்டேர்சன் அமெரிக்காவிலுள்ள காபிடல் சிட்டி-யில் டோவ்ன் டவுனில் மைக்கேல் மற்றும் ஜான் ஆண்டர்சன் தம்பதியினருக்கு மகனாகப் பிறந்தார்.அவர் Central West Junior High and Owen Patterson High ஸ்கூலில் படித்தார்.அவர் கணிதம் மற்றும் அறிவியலில் சிறந்து விளங்கினார்.மேலும் அவர் கால் பந்தாட்டத்திலும்,ஹாக்கியிலும் சிறப்பாக விளையாடினார்.\n\nSection::::தி மேட்ரிக்ஸ்.\nஇந்த திரைப்படத்தொடரின் துவக்கத்தில் தாமஸ் ஆன்டர்சன் மேட்ரிக்சினுள் உள்ள கோடிக்கணக்கான மனிதர்களுள் ஒருவராவார்.அவர் மாயா உலகத்தில் வசிப்பது பற்றி அறியாமலிருக்கிறார்.அவர் metacortex என்கிற மென்பொருள் நிறுவனத்தில் பணிபுரிந்துகொண்டிருக்கும்போதே நியோ எனும் பெயரில் ஹேக்கராகவும் செயல்படுகிறார்.அப்போது மார்பியஸ் என்பவரால் மேட்ரிக்ஸ் எனும் வார்த்தையை அறிவதோடு மட்டுமல்லாமல் இவ்வுலகத்தில் தவறு இருப்பதாகவும் உணர்கிறார்,அத்துடன் \"மேட்ரிக்ஸ் என்றால் என்ன?\" என்பதற்கான கேள்விக்கு விடை காணவும் விரும்புகிறார். அவருடைய கணிப்பொறி திரையில் தோன்றும் மறையீட்டு செய்திகளும், மூன்று உளவாளிகளை அவர் எதிர்கொள்ள நேரிடுவதும் புதிரான ரகசிய அறையில் ஹேக்கராக இருக்கின்ற மார்பியஸால் வழிநடத்தப்படும் குழுவிற்கு அவரை அழைத்துச்செல்கிறது, மார்பியஸ் அவருக்கு மேட்ரிக்ஸைப் பற்றிய உண்மையை தெரிந்துகொள்வதற்கான வாய்ப்பை வழங்குகிறார்: ஒரு சிவப்பு மாத்திரையை விழுங்கினால் உண்மையைத் தெரிந்துகொள்ளலாம், நீல மாத்திரையை விழுங்கினால் அவருக்கு தெரிந்த உலகத்திற்கே அவர் திரும்பச் செல்லலாம். நியோ சிவப்பு மாத்திரையை விழுங்கும் வாய்ப்பை ஏற்றுக்கொள்கிறார், அத்துடன் அடுத்தடுத்து தன்னுடைய உடலானது திரவம் நிரப்பப்பட்ட உறை ஒன்றில் இருப்பதையும், இதேபோன்ற உறைகளைக் கொண்டு மூடப்பட்ட நீண்ட இயந்திர கோபுரத்தோடு கம்பிகளாலும் குழாய்களாலும் அவருடைய உடல் இணைக்கப்பட்டிருப்பதையும் காண்கிறார். இந்த இணைப்புக்கள் நீக்கப்படுகின்றன, அவர் மார்பியஸால் மீட்கப்பட்டு அவருடைய ஹாவர்கிராப்டான நெபுகண்ட்நெசருக்கு அழைத்துச்செல்லப்படுகிறார். நியோவின் கைவிடப்பட்ட பௌதீக உடல் மீண்டும் காப்பாற்றப்படுகிறது, மார்பியஸ் இந்த சூழ்நிலையை விளக்குகிறார்.\nமார்பியஸ் நியோவிடம் அந்த வருடம் 1999 இல்லை என்றும், ஆனால் 2199க்கு அருகாமையில் வந்திருக்கக்கூடியது என்றும் தெரிவிக்கிறார், அத்துடன் மனிதகுலம் 21 ஆம் நூற்றாண்டில் உருவாக்கப்பட்ட அறிவுத்திறனுள்ள இயந்திரங்களுக்கு எதிராக போராடிக்கொண்டிருக்கிறது என்றும் தெரிவிக்கிறார். இயந்திரங்களுக்கு அளிக்கப்படும் சூரிய சக்தியை நிறுத்தும் முயற்சியாக மனிதர்களால் உருவாக்கப்பட்ட கெட்டியான கருநிற மேகங்களால் வானம் மறைக்கப்பட்டிருக்கிறது. இந்த இயந்திரங்கள் அணுக்கரு உருகலுடன் சேர்த்து அவற்றின் ஆற்றல் மூலாதாரமாக மனித உயிர்களைப் பயன்படுத்துகின்றன, பின்னாளில் இவை உறைகளில் வைத்து எண்ணிலடங்கா மக்களை வளர்த்து அவற்றின் உயிர்மின்னணு ஆற்றல் மற்றும் உடல் வெப்பத்தை அறுவடை செய்துகொள்கின்றன. பிறப்பிலிருந்து நியோ இருந்துவரும் உலகம் மேட்ரிக்ஸ், தாங்கள் பிடித்துவைக்கும் மனிதக் கூட்டத்தை தங்களுக்கு அடிபணிந்து வைக்க 1999ஆம் ஆண்டில் இயந்திரங்களால் உருவாக்கப்பட்டதன்படி இது ஒரு மறைபொருளான போலியாக்க உண்மை கட்டமைப்பாக இருக்கிறது. மார்பியஸூம் அவருடைய குழுவினரும் மேட்ரிக்ஸிலிருந்து மற்றவர்களைப் \"பிரித்து\" அவர்களை இயந்திரங்களுக்கு எதிரான தங்களுடைய எதிர்ப்பு நடவடிக்கையில் சேர்த்துக்கொள்ளும் சுதந்திர மனிதர்களைச் சேர்ந்த குழுவினராவர். மேட்ரிக்ஸிற்குள்ளாக, போலியாக்கத்திற்குள்ளான பௌதீக விதிகளின் இயல்பு குறித்த அவர்களுடைய புரிந்துகொள்ளும் திறன் அவர்களுக்கு அதிமானுட திறன்களை அளிக்கிறது. மேட்ரிக்ஸ் மீதான தனது வரம்பற்ற கட்டுப்பாட்டின் மூலம் இந்தப் போரை முடிவுக்கு கொண்டுவரக்கூடியவர் என்று தீர்க்கதரிசனமாக கூறப்பட்ட \"மீட்பர்\" நியோதான் என்று மார்பியஸ் கூறுகிறார்.\nநியோ இந்தக் குழுவின் உறுப்பினராக பயிற்றுவிக்கப்படுகிறார். முன்னதாக நியோவை மேட்ரிக்ஸோடு இணைப்பதற்கு பயன்படுத்தப்பட்ட அவருடைய மண்டையோட்டுக்குப் பின்னால் இருக்கும் சாக்கெட் அவருடைய மூளைக்குள் அறிவை நேரடியாக பதிவேற்றம் செய்வதற்கு உதவுகிறது. இந்த முறையில் அவர் பல்வேறு தற்காப்புக் கலைகளைக் கற்றுக்கொள்கிறார், தனது குங்பூ திறன்களை மேட்ரிக்ஸ் போன்று உருவாக்கப்பட்ட மெய்நிகர் தோற்ற (வர்ச்சுவல் ரியாலிட்டி) \"வடிவமைப்புள்ள\" சூழ்நிலையில் மார்பியஸோடு சண்டையிட்டு வெளிப்படுத்துகிறார், தனது வேகத்தினால் குழுவினரின் பாராட்டுதலைப் பெறுகிறார். அதற்கும் மேலான பயிற்சி மேட்ரிக்ஸிற்குள்ளேயே இருக்கும் முக்கியமான அபாயங்களை நியோவிற்கு அறிமுகப்படுத்துகிறது. அங்கே ஏற்படும் காயங்கள் நிஜ உலகத்திலும் பிரதிபலிக்கின்றன; அவர் மேட்ரிக்ஸில் கொல்லப்பட்டார் என்றால், அவருடைய பௌதீக உடலும் உயிரிழக்கும். உளவாளிகள் இருப்பதைப் பற்றியும் அவர் எச்சரிக்கப்படுகிறார், போலியாக்கத்திற்கு எந்த ஒரு அச்சுறுத்தலையும் ஏற்படுத்துபவர்களைத் தேடி அழிக்கின்ற இவர்கள் நேரடியாக மேட்ரிக்ஸோடு இணைக்கப்பட்டிருக்கும் எவருடைய மெய்நிகர் உடலையும் எடுத்துக்கொண்டுவிடும் வகையிலான வேகமான மற்றும் சக்திவாய்ந்த சென்ஷென்ட் கணினி செய்நிரல்கள் ஆவர். நியோ ஒருநாள் \"மீட்பராக\" தன்னுடைய திறன்களை முற்றிலும் புரிந்துகொள்வார் என்று மார்பியஸ் நம்பிக்கை தெரிவிக்கிறார், அவருக்கு இவர்கள் இணையாக இருக்கமாட்டார்கள்.\nஇந்தக் குழு மேட்ரிக்ஸில் நுழைந்து, இந்த மீட்பரின் முடிவான தோற்றத்தை தீர்க்கதரிசனம் செய்த பெண்ணான ஆரக்கிளை சந்திக்க நியோவைக் கூட்டிச்செல்கிறது. அவர் நியோவிடம் மேட்ரிக்ஸை கையாளக்கூடிய \"இயற்கையான திறனை\" அவர் பெற்றிருப்பதாக கூறுகிறார், ஆனால் அவர் ஏதோ ஒன்றிற்காக, தன்னுடைய மறுபிறவிக்காக அவர் காத்திருக்கிறார் என்றும் கூறுகிறார். அவருடைய குறிப்புக்களிலிருந்து, தான் மீட்பர் அல்ல என்று நியோ அனுமானித்துக்கொள்கிறார். நியோவை குருட்டுத்தனமாக நம்பும் மார்பியஸ் நியோவைக் காப்பாற்ற தன்னுடைய உயிரை தியாகம் செய்யவும் தயாராக இருப்பார் என்றும் கூறுகிறார்.\nமேட்ரிக்ஸிலிருந்து வெளியேற பாதுகாப்பான \"வழியாக\" இருக்கும் ஹேக் செய்யப்பட்ட தொலைபேசி இணைப்புக்கு திரும்புகையில் இந்தக் குழு உளவாளிகளாலும் ஸ்வாட் பிரிவாலும் தாக்குதலுக்கு ஆளாகிறது. உளவாளி ஸ்மித் நியோவை சுற்றி வளைக்கிறார், ஆனால் மார்பியஸ் அவரைக் கீழே தள்ளிவிட்டு எல்லோரையும் வெளியேறுவதற்கு உத்தரவிடுகிறார். நியோவும் மற்றவர்களும் தப்பிச்செல்லும்விதமாக மார்பியஸ் தாமாகவே பிடிபட்டுக்கொள்கிறார். குழு உறுப்பினர் சைபர் என்பவரால் தாங்கள் காட்டிக்கொடுக்கப்பட்டதை குழுவினர் தெரிந்துகொள்கின்றனர், இவர் நிஜ உலகத்தில் கஷ்டப்படுவதைக் காட்டிலும் தன்னுடைய முந்தைய இயல்பான வாழ்வையே விரும்பினார், இதனால் மேட்ரிக்ஸிற்கு நிரந்தரமாக திரும்புவதற்கு மாற்றாக மார்பியஸை ஒப்படைப்பதற்கு உளவாளிகளிடம் ஒப்பந்தம் செய்துகொள்கிறார். சைபர் தோற்கடிக்கப்படுகிறார், ஆனால் அவரது துரோகம் நியோ, டிரினிட்டி, டேங்க், மற்றும் மேட்ரிக்ஸிற்குள்ளான அரசு அலுவலகத்தில் சிறை வைக்கப்பட்ட மார்பியஸ் ஆகியோரைத் தவிர மற்ற அனைவருடைய மரணத்திற்கும் வழிவகுக்கிறது. உளவாளிகள் அவரிடமிருந்து உண்மை உலகத்திலுள்ள சுதந்திரமடைந்த மனிதர்களின் பூமிக்கு அடியில் இருக்கும் ஸியான் தலைமைக் கணினிக்குள் நுழைவதற்கான அனுமதி குறித்த குறியீடுகளைப் பெற முயற்சிப்பதை நியோவும் டிரினிட்டியும் மேட்ரிக்ஸிற்கு திரும்பி தங்களது தலைவரைக் காப்பாற்ற அந்தக் கட்டிடத்தைத் தாக்குகின்றனர். நியோ மேட்ரிக்ஸை கையாளுவதில் மிகுந்த நம்பிக்கையோடும் அதைப் பற்றி அதிகம் தெரிந்தவராகவும் காணப்படுகிறார், முடிவில் ஒரு உளவாளி அவர் மீது குண்டுமழை பொழிகிறார். மார்பியஸும் டிரினிட்டியும் மேட்ரிக்ஸிற்குள் நுழைய சுரங்கப்பாதை நிலைய தொலைபேசியைப் பயன்படுத்துகின்றனர், ஆனால் நியோ வெளியேறுவதற்கு முன்பு உளவாளி ஸ்மித்தால் தாக்கப்படுகிறார். அவர் உண்மையாக எழுந்து முடிவில் ஸ்மித்தை தோற்கடிக்கிறார், ஆனால் ஸ்மித் வேறொரு உடலைப் பெற்று அங்கிருந்து தப்பிச்செல்கிறார்.\nமற்றொரு தொலைபேசி வழியைத் தேடி நகரத்தின் வழியாக ஓடுகின்ற நியோவை உளவாளிகள் துரத்துகின்றனர், அதேசமயத்தில் \"சென்டினல்\" இயந்திரங்கள் நிஜ உலகத்தில் நெபுகண்ட்நெசர் நிலையை நெருங்குகின்றன .நியோ வழியை அடைகின்றார், ஆனால் உளவாளி ஸ்மித்தால் எதிர்கொள்ளப்பட்டு சுட்டுக் கொல்லப்படுகிறார். நிஜ உலகத்தில் இருக்கும் டிரினிட்டி நியோவிடம், \"மீட்பர்\" என்று அறியப்படும் ஒருவரிடம், தற்போது நியோவாக அறியப்பட்டிருப்பவர், தான் காதலில் விழுவேன் என்று ஆரக்கிளால் தனக்கு சொல்லப்பட்டிருப்பதாக கூறுகிறார். அவர் நியோவின் மரணத்தை ஏற்க மறுத்து அவரை முத்தமிடுகிறார். நியோவின் இதயம் மீண்டும் துடிக்கிறது, மேட்ரிக்ஸிற்குள்ளாகவே நியோ புத்துயிர்ப்படைகிறார்; உளவாளிகள் அவரை சுடுகின்றனர், ஆனால் அவர் அவரது உள்ளங்கையை உயர்த்தி குண்டுகளை காற்றிலேயே நிறுத்துகிறார். நியோவால் உண்மையில் பச்சைக் குறியீடுகளாக இருக்கும் ஓடைக் கோடுகளான மேட்ரிக்ஸை உணர முடிகிறது. உளவாளி ஸ்மித் அவரைக் கொல்வதற்கான இறுதி முயற்சியில் இறங்குகிறார், ஆனால் அவரது குத்துக்கள் பயனற்று தடுக்கப்படுகின்றன, நியோ அவரை அழிக்கிறார். மற்ற இரண்டு உளவாளிகளும் தப்பிச்செல்கின்றனர், கலத்தின் உட்பகுதிக்குள் ஏற்கனவே ஊடுருவிவிட்ட சென்டினல்களை அழிப்பதற்கு கலத்தில் இருக்கும் இஎம்பி ஆயுதத்தை நோக்கி நியோ சரியான நேரத்திற்கு நிஜ உலகத்திற்கு திரும்புகிறார். தொலைபேசியில் \"எதுவும் சாத்தியம்\" என்பதை மேட்ரிக்ஸிற்குள்ளாக சிறைவைக்கப்பட்டிருக்கும் மக்களுக்கு நிரூபித்துக் காட்டுவதாக அவர் உறுதியளிக்கிறார். அவர் தொலைபேசியை வைத்துவிட்டு வானத்தில் பறந்துசெல்கிறார்.\n"}
{"id": "140618", "url": "https://ta.wikipedia.org/wiki?curid=140618", "title": "ரொல்சுரோயன் இயக்கம்", "text": "ரொல்சுரோயன் இயக்கம்\n\nரொல்சுரோயன் இயக்கம் என்பது உருசியச் சிந்தனையாளர் லியோ ரொல்சுரோயின் மெய்யியல் மற்றும் சமய சிந்தனைகளை அடிப்படையாக கொண்ட சமூக இயக்கம் ஆகும். ரொல்சுரோய் தனது பார்வைகளுடன் உடன்பட்ட குமுகங்கள் தோன்றியது பற்றி மகிழ்ச்சி அடைந்தார் எனினும், தன்னைப் பின்பற்றி ஒரு இயக்கமோ அல்லது ஒரு கருத்தியலோ உருவாவதை அவர் விரும்பவில்லை. மாற்றாக ஒவ்வொருவரின் மனச்சாட்சியை பின்பற்றுமாறு வேண்டினார். \n\nSection::::நம்பிக்கைகளும் நடத்தைகளும்.\nரொல்சுரோயன் இயக்கத்தார் கிறித்தவர்களாக தம்மை அடையாளப்படுத்தினாலும், கிறித்தவ சமய அமைப்புகளோடு தம்மை இணைத்துக் கொள்வதில்லை. யேசுவின் அற்பதங்களை விட அவரின் கற்பித்தல்களிலேயே இவர்கள் கவனம் செலுத்தினார்கள். \n\nஎளிய வாழ்முறை, பெரும்பாலும் மரக்கறி உணவு, மது அருந்தாதல், புகைப் பிடிக்காதல், பிரம்மாசியம் என்று வாழ்வார்கள். இவர்கள் அமைதிவாதிகள். nonresistance கொள்கையாளர்கள். ரொல்சுரோய் கிறிதவர் என்பதன் பொருள் என்ன என்பதை பின்வரும் ஐந்து முன்மொழிவுகளின் முன்வைக்கிறார். \n"}
{"id": "140621", "url": "https://ta.wikipedia.org/wiki?curid=140621", "title": "சுவாப்சிட்டி", "text": "சுவாப்சிட்டி\n\nசுவாப்சிட்டி என்பது பொருட்களையும் சேவைகளையும் பண்ட மாற்றிக் கொள்ள ஏதுவாக்கும் ஒரு கனடிய இணைய சமூக வலைப்பின்னல் ஆகும். இதன் ஊடாக ஒருவர் தன்னிடம் இருக்கும் பொருட்களையும், திறங்களையும் பட்டியல் இடலாம். பிறரும் அவ்வாறே செய்வார். எங்கு இருவருடம் பண்ட மாற்றுச் சாத்தியம் ஆகிறதோ, அங்கு ஒரு சுவாப் (swap) அல்லது பண்டமாற்று இடம்பெறும். எடுத்துக்காட்டாக ஒருவரால் சீனம் சொல்லித் தர முடியும் தமிழ் படிக்க விருப்பம், மற்றொருவருக்கு தமிழ் சொல்லித்தர முடியும் சீனம் படிக்க முடியும். இருவரும் பண்ட மாற்றிக் கொள்ளலாம். \n\n"}
{"id": "140624", "url": "https://ta.wikipedia.org/wiki?curid=140624", "title": "நேர வங்கியியல்", "text": "நேர வங்கியியல்\n\nநேர வங்கியியல் அல்லது நேர வைப்பகவியல் என்பது பணத்துக்குப் பதிலாக நேரத்தை அலகாகப் பயன்படுத்தி சேவைப் பரிமாற்றத்தை ஏதுவாக்கும் ஒரு முறைமை ஆகும். நேர வங்கி என்பது நேர வங்கியியலை நடைமுறைப்படுத்தும் ஒரு குமுகம் ஆகும். இந்த வங்கியில் உறுப்பினராக இருக்கும் ஒருவருக்கு சேவையை செய்வதன் மூலம் (நேரத்தை வழங்குதல்) ஒருவர் நேர வங்கியில் வைப்புச் செய்யலாம். பின்னர் அவருக்கு ஒரு உதவி அல்லது சேவை தேவைப்படும் போது அந்த வங்கியில் பிற ஒரு உறுப்பினரிடம் இருந்து தனது வைப்பைப் பயன்படுத்தி பெற்றுக் கொள்ளலாம். ஐக்கிய அமெரிக்கா, ஐக்கிய இராச்சியம் போன்ற நாடுகளில் இது ஒரு சமூக இயக்கமாக வளர்ந்து வருகிறது. \n\n"}
{"id": "140627", "url": "https://ta.wikipedia.org/wiki?curid=140627", "title": "தெல்லுருட்டான் விளையாட்டு", "text": "தெல்லுருட்டான் விளையாட்டு\n\nதெல்லுருட்டான் விளையாட்டு தெல்லுக்காய்களை உருட்டி விளையாடும் விளையாட்டு. சிறுவர்கள் இதனை விளையாடுவர்.\n\nSection::::ஆடும் முறை.\nஅக்டோபர், நவம்பர் மாதங்களில் தெல்லுக்காய்கள் மிகுதியாகக் கிடைக்கும்.விளையாடும் சிறுவர்கள் அனைவரும் தெல்லுக்காய்களை வைத்துக்கொள்வர். முதலில் ஆடுபவர் குறிப்பிட்ட எண்ணிக்கையில் தெல்லுக்காய்களை நிலத்தில் வைப்பார். மற்றவர்கள் அதே எண்ணிக்கையில் தெல்லுக்காய்களை அதனுடன் வைப்பர். \n\nபின் ஒவ்வொருவராக ஒரு உத்திக் கோட்டிலிருந்து தன் தெல்லுக்காய்களில் ஒன்றைச் சுவரில் மோதித் திரும்பும்படி உருட்டுவர். யாருடைய காய் சுவரிலிருந்து அதிக தொலைவில் கிடக்கிறதோ அவர் தன் கையிலுள்ள மற்றொரு காயால் அடிப்பார். இப்படி அடிப்பதற்கு உசுப்புதல் என்று பெயர். உசுப்பிவிட்டால் நிலத்தில் வைக்கப்பட்டுள்ள எல்லாக் காய்களையும் எடுத்துக்கொள்ளலாம். ஒருவர் உசுப்பாவிட்டால் அடுத்த நிலையால் உள்ளவர் உசுப்பி எடுத்துக்கொள்ளலாம். \n\nவலுவாகக் காயை எறிவதிலும், குறி பார்த்து அடிப்பதிலும் திறமை உள்ளவர் அதிக காய்களை ஈட்டி வெற்றி பெறுவார்.\n\n\n"}
{"id": "140628", "url": "https://ta.wikipedia.org/wiki?curid=140628", "title": "தெல்லு எறிதல்", "text": "தெல்லு எறிதல்\n\nதெல்லு எறிதல் விளையாட்டு அரங்கில் வைக்கப்பட்டுள்ள தெல்லுக்காய்களை வேறொரு தெல்லுக்காயால் உத்திக் கோட்டிலிருந்து அடித்து வெளியேற்றி ஈட்டிக்கொள்வது. அதிகம் ஈட்டியவர் வெற்றி.\n\nசுவர் ஓரமாக ஓரடி நீளமும் அரையடி அகலமும் உள்ள கோடுகளால் அரங்கு அமைக்கப்படும். முதலில் ஒருவர் எத்தனைக் காய்களை அரங்கில் வைக்கிறாரோ அதே எண்ணிக்கையில் மற்றவர்களும் தெல்லுக்காய்களை அரங்கில் வைத்து ஒவ்வொருவராகத் தன் கையிலுள்ள மற்றொரு காயால் அடித்து வெளியேற்றி எடுத்துக்கொள்வர். எறிந்த காய் அரங்கிற்குள் நின்றுவிட்டால் ஒருமுறை தன் வேறொரு காயால் அடித்து(உசுப்பி) வெளியேற்றி எடுத்துக்கொள்ளலாம்.\n\n\n"}
{"id": "140629", "url": "https://ta.wikipedia.org/wiki?curid=140629", "title": "தெல்லுக்காய்", "text": "தெல்லுக்காய்\n\nதெல்லுக்காய்களைக் கழிச்சிக்கொட்டை என்றும் சூட்டுக்கொட்டை என்றும் சிற்சில வட்டாரங்களில் வழங்குவர். \nஇந்தக் காய்கள் மிக மிக லேசாக இருக்கும். \nலேசான காயைத் தெல்லுக்காய் என்றனர். \nசிறுவர்கள் இதனைக் கோலிக்குண்டு போலப் பயன்படுத்தி விளையாடுவர். \n"}
{"id": "140638", "url": "https://ta.wikipedia.org/wiki?curid=140638", "title": "விட்னி ஊசுட்டன்", "text": "விட்னி ஊசுட்டன்\n\nவிட்னி எலிசபெத் ஊசுட்டன் (\"விட்னி எலிசபெத் ஹூஸ்டன்\", \"Whitney Elizabeth Houston\", ஆகத்து 9, 1963 – பெப்ரவரி 11, 2012) ஓர் அமெரிக்க இசைக்கலைஞரும் நடிகையும் நடைமேடை அழகியும் ஆவார். இவர் இசைவட்டுத் தயாரிப்பிலும் திரைப்படத் தயாரிப்பிலும் பங்கேற்றிருந்தார். எக்காலத்திற்குமான மிகுந்த விருதுகள் பெற்ற பெண் கலைஞராக 2009ஆம் ஆண்டில் கின்னஸ் உலக சாதனைகளில் இடம் பெற்றிருந்தார். விட்னி ஊசுட்டன் இரு எம்மி விருதுகளையும் ஆறு கிராமி விருதுகளையும் 30 பில்போர்டு இசை விருதுகளையும் 22 அமெரிக்க இசை விருதுகளையும் வென்றுள்ளார். 2010ஆம் ஆண்டுவரை தமது வாழ்நாளில் மொத்தம் 415 விருதுகள் பெற்றார். இசைத்தொகுப்புகள், தனிப்பாடல்கள் மற்றும் ஒளிதங்களாக 170 மில்லியன் விற்றுள்ள ஊசுட்டன் உலகில் மிகவும் கூடுதலாக விற்கப்படும் இசைக்கலைஞர்களில் ஒருவராகவும் விளங்கினார்.\n\nவிட்னி ஊசுட்டன் அவரது அழகான, கம்பீரமான குரலுக்காக அறியப்பட்டார். அவரது \"ஐ வில் ஆல்வேஸ் லவ் யூ\", \"ஐ வான்ன டான்ஸ் வித் சம்படி(ஹூ லவ்ஸ் மி)\" போன்ற பாடல்கள் பரவலாக அறியப்பட்டவை. அமெரிக்க நாட்டுப்பண்ணாகிய \"த ஸ்டார் ஸ்பாங்கிள்டு பானரை\" அவரது பாணியில் பாடி தனிப்பாடலாக விற்பனை வரைபடங்களில் உச்சத்தை எட்டினார். இவரது இசைத்தொகுப்புகள் \"த பாடிகார்டு\", \"விட்னி ஹூஸ்டன்\", \"விட்னி\" என்பன விற்பனையில் சாதனை படைத்தவை.\n\nஇவர் \"த பொடி கார்ட்\", \"வெயிட்டிங் டு எக்சேல்\", \"த பிரீச்சர்ஸ் வைஃப்\", 1997 இல் வெளிவந்த \"\"சின்ட்ரெல்லா\" ஆகிய திரைப்படங்களில் நடித்துள்ளார். மேலும் 2012 இல் வெளிவரவிருக்கும் \"ஸ்பார்க்கிள்\" என்ற படத்திலும் நடித்திருந்தார்.\n\nஅவரது மரணத்திற்கு முந்தைய சில ஆண்டுகளாக போதைமருந்துப் பழக்கத்தி்ற்கு ஆளாகியிருந்தார். பெப்ரவரி 11, 2012 அன்று கலிபோர்னியாவின் பெவர்லி ஹில்ஸ் பகுதியில் பெவர்லி ஹில்டன் ஓட்டலில் அறியப்படாத காரணங்களால் மரணமடைந்தார்.\n"}
{"id": "140644", "url": "https://ta.wikipedia.org/wiki?curid=140644", "title": "ஷோபாசக்தி அன்ரனிதாசன்", "text": "ஷோபாசக்தி அன்ரனிதாசன்\n\nஷோபாசக்தி (\"Shobasakthi\", பிறப்பு: 18 நவம்பர் 1967) ஈழத் தமிழ்ப் படைப்பாளிகளில் ஒருவரும், நடிகரும் ஆவார். அன்ரனிதாசன் யேசுதாசன் என்ற இயற்பெயரைக் கொண்ட இவர் யாழ்ப்பாணம் – அல்லைப்பிட்டியைப் பிறப்பிடமாகக் கொண்டவர். தற்போது புலம்பெயர்ந்து பிரான்சில் வாழ்ந்து வருகிறார். சிறுகதை, நாவல், விமர்சனம், நாடகம், திரைப்படம், பதிப்பு ஆகிய தளங்களில் செயல்பட்டு வருகிறார். இவர் நடித்து வெளிவந்த தீபன் என்ற பிரெஞ்சு மொழித் திரைப்படம் 2015 கான் திரைப்பட விழா திரைப்பட விழாவில் சிறந்த திரைப்படத்துக்கான தங்கப்பனை விருது வென்றது.\n\nSection::::வாழ்க்கைக் குறிப்பு.\nஅந்தோனிதாசன் 1967 நவம்பர் 18 இல் இலங்கையின் யாழ்ப்பாண மாவட்டம், அல்லைப்பிட்டி என்ற கிராமத்தில் கொலஸ்ரிகா ஜீவராணி, பிரான்சிஸ் யேசுதாசன் ஆகியோருக்கு பிறந்தார். இவருக்கு மூன்று சகோதரர்களும் ஒரு சகோதரியும் உள்ளனர். தனது 16-வது வயதில் கறுப்பு ஜூலை வன்முறைகளைத் தொடர்ந்து தமிழீழ விடுதலைப் புலிகள் இயக்கத்தில் இணைந்தார். ஆயுதப் பயிற்சியைப் பெற்றுக்கொண்டு, புலிகளின் கலை வெளிப்பாட்டுப் பரப்புரைகளிலும் இயங்கினார். புலிகள் நடத்திய விடுதலைக்காளி தெருக்கூத்தில் (1985) முதன்மைப் பாத்திரமொன்றில் நடித்தார். 1986ம் ஆண்டு அமைப்பை விட்டு வெளியேறினார்.\n\nஇந்திய இராணுவம் இலங்கையில் நிலைகொண்டிருந்தபோது நாட்டைவிட்டு வெளியேறிய இவர் துார கிழக்கு ஆசிய நாடுகளில் ஏதிலியாக நான்கு ஆண்டுகள் கழித்த பின்னர்,போலிக் கடவுச்சீட்டு மூலம் 1993ம் ஆண்டு பிரான்சை அடைந்தார். அங்கே அவருக்கு அரசியல் தஞ்சம் கிடைக்கப்பெற்றது.\n\nயாழ்ப்பாணக் கோட்டையை மீண்டும் கைப்பற்றுவதற்காக ஆகஸ்ட் 1990 இல் இலங்கை இராணுவம் அல்லைப்பிட்டியை ஆக்கிரமித்தனர். 85 இளைஞர்கள் இராணுவத்தால் சுற்றிவளைக்கப்பட்டு மீண்டும் ஒருபோதும் அவர்களைப்பற்றிய எந்த தகவலும் கிடைக்கப்பெறவில்லை. அவர்களில் பெரும்பாலோனோர்கள் ஷோபாசக்தியின் உறவினர்கள் மற்றும் நண்பர்கள். அவர்கள் இராணுவத்தினாரால் கொல்லப்பட்டு உடல்கள் கிணற்றில் வீசப்பட்டன. அல்லைப்பிட்டியை ஆக்கிரமித்த இலங்கை கடற்படை இன்றுவரை அங்கே நிலைகொண்டுள்ளது.\n\nSection::::எழுத்தும் சினிமாவும்.\nபுலிகள் அமைப்பில் ஷோபாசக்தி இருந்தகாலத்தில் இயக்கத்தின் கருத்தியல் சார்ந்தே சில கவிதைகளை 1984–1986 காலப்பகுதிகளில் எழுதத் துவங்கினார். அவை யாழ்ப்பாணத்திலிருந்து வெளியான 'ஈழமுரசு', 'செய்திக்கதிர்' போன்ற பத்திரிகைகளில் வெளியாகின. ஷோபாசக்தி நாடகங்கள் எழுதி நடத்தியிருக்கிறார். அவர் புலம் பெயர்ந்த பின்பாக 90களில் புரட்சிக் கம்யூனிஸ்ட் கழகத்துடன் (சர்வதேச நான்காவது அகிலம்) இணைந்துசெயல்பட்ட காலத்தில் சர்வதேச முற்போக்கு இலக்கியமும் மார்க்ஸிச கற்கையும் அவருக்கு அறிமுகமாகின. 1990 ஆம் ஆண்டுகளின் பிற்பகுதியில் ஷோபாசக்தி என்ற புனைப்பெயரில் சிறுகதைகள், நாடகங்கள், ஈழ யுத்தத்தின் போது அவரது தனிப்பட்ட அனுபவங்கள், அரசியல் கட்டுரைகள் மற்றும் நாவல்கள் எழுதத் தொடங்கினார். பாரிஸிலிருந்து வெளியாகிய ‘அம்மா‘ மற்றும் ‘எக்ஸில்’ இதழ்களில் தொடர்ச்சியாக எழுதினார்.\n\nஅவரது முதல் நாவலான ”கொரில்லா” (2001) தமிழீழ விடுதலைப் புலிகள் இயக்கத்தின் ஒரு குழந்தைப் பருவப் போராளியாக அவருடைய அனுபவத்தின் அடிப்படையில் அமைந்திருந்தது.. கொரில்லா 2008 ம் ஆண்டு ஆங்கிலத்தில் மொழிபெயர்க்கப்பட்டது . அவரது இரண்டாவது நாவல் ”ம்” (2003) இலங்கையில் தமிழ் அரசியல் கைதிகள் 1983ல் வெலிகடைச் சிறையில் படுகொலை செய்யப்பட்டதை அடிப்படையாகக் கொண்டது. ம் நாவல் 2010 ம் ஆண்டு ஆங்கிலத்தில் Traitor என்ற பெயருடன் மொழிபெயர்க்கப்பட்டது . மலையாளத்தில் இந்த நாவலை மாத்ருபூமி வெளியிட்டது, ஷோபாசக்தியின் மூன்றாவது நாவல் “Box கதைப்புத்தகம்”(2015) முள்ளிவாய்க்காலிற்குப் பின்னான வன்னிக் கிராமமொன்றில் யுத்தத்தின் ஊடும் பாவுமான கதைகளைச் சித்தரிக்கும் உபவரலாறாகப் பதியப்பட்டுள்ளது.\n\nஷோபாசக்தியின் சினிமா நுழைவு 2009 இல் செங்கடல் (Dead Sea) திரைபடத்தின் மூலம் தொடங்கியது, தென் இந்தியாவில் உள்ள தனுஷ்கோடி என்ற பெரும்பாலும் கைவிடப்பட்டகிராமத்தில், தமிழ் மீனவர்களின் வாழ்க்கைப் போராட்டத்தைக் குறித்த படமான செங்கடலில் லீனா மணிமேகலை மற்றும் ஜெரால்டுடன் இணைந்து ஷோபாசக்தி திரைக்கதை எழுதியதுடன் உரையாடலும் எழுதி ஒரு கதாபாத்திரத்திலும் நடித்துள்ளார். செங்கடல் திரைப்படத்தை முதலில் சென்னை மண்டல தணிக்கைக் குழுவினர் மதிப்பிட மறுத்துவிட்டதால் அத்திரைப்படம் தமிழகத்தில் தடைசெய்யப்பட்டது . ஒரு சட்ட போராட்டத்திற்குப் பின்னர் திரைப்பட தணிக்கைக் குழுவினர் மூலம் வயதுவந்தவர்களுக்கான(adult) மதிப்பீடு ளிக்கப்பட்டது. இந்தியத் திரைப்பட விழாவின் பனோரமா பிரிவில் தேர்வான செங்கடல் முப்பதுக்கும் மேற்பட்ட சர்வதேச திரைப்பட விழாக்களில் திரையிடப்பட்டு விருதுகளை வென்றிருக்கிறது.\n\nஷோபாசக்தி 2015 Cannes திரைப்பட விழாவில் Palme d'or வென்ற தீபன் திரைப்படத்தில் முதன்மைக் கதாபாத்திரத்தில் நடித்துள்ளார் . 2015ல் இத்திரைப்படம் பிரான்சில் அரசியல் தஞ்சம் கோரும் முன்னாள் விடுதலைப் புலி உறுப்பினர் தீபனின் (ஷோபாசக்தி) கதை. இப்படத்தில் முன்பின் தெரியாதவர்களான தீபன், காளீஸ்வரி மற்றும் சிறுமி ஆகியோர் ஒரு குடும்பமாக மாறி தீபனின் மனைவி மற்றும் மகள் என குறிப்பிடப்பட்டு இணைந்து வாழ்கின்றனர். தீபன் படத்தில் 50% தன்னுடைய வாழ்க்கை இருப்பதாக ஷோபாசக்தி குறிப்பிடுகிறார். .\n\nSection::::அரசியல் கருத்துகள்.\nமிகச்சிறிய வயதிலிருந்தே அரசியல் இயக்கச் செயல்பாடுகளில் ஈடுபட்டிருந்த ஷோபாசக்தி தன்னை ஒரு அரசியல் பிராணி என்று குறிப்பிடுகிறார் . தன்னுடைய முதன்மை அரசியல் நெறிகளென மார்க்ஸியத்தையும் பெரியாரியலையும் பிரகடனப்படுத்துகிறார் . ”ஒருவர் கம்யூனிஸ்டாகத் தன்னை அடையாளம் கண்டுகொள்வது அரசியல் செயற்பாடுகளிற்கு அப்பால் தனிப்பட்ட முறையில் பரந்த சமூகப் பார்வையையும் போர்க்குணத்தையும் நேர்மைத்திறத்தையும் எளிமையையும் அவருக்கு அளிக்கும் என்பது எனது நம்பிக்கை எனது இந்த நம்பிக்கையை நான் சந்தித்த பல கம்யூனிஸ்டுகள் எனக்கு நிரூபணமும் செய்திருக்கிறார்கள்.” என்கிறார் ஷோபாசக்தி.\n\nமார்க்ஸியம் பற்றிய ஒரு கேள்விக்கு பதிலளிக்கும் ஷோபாசக்தி கீழ்வருமாரு குறிப்பிடுகிறார்.\n”மார்க்ஸியம் என்பது ஒடுக்கப்பட்டவர்களின் விடுதலைக்கான அறம், ஒரு குறியீடு மரபு மார்க்ஸியத்தின் போதாமைகள், இன்றைய உலகச் சூழலில் மார்க்ஸியம் எதிர்கொள்ளும் கேள்விகள், மார்க்ஸிய அமைப்புகளின் இறுகிய அதிகார வடிவங்கள் இவை குறித்தெல்லாம் ஏராளமான கேள்விகளையும் உரையாடல்களையும் மார்க்ஸியர்களே நடத்தியிருக்கிறார்கள். இந்த உரையாடல்கள் தொடருகின்றன. மார்க்ஸியத்தின் அடிப்படையில் புதிய பார்வைகளும் விமர்சனங்களும் கோட்பாடுகளும் உருவாக்கப்படுகின்றன. இது இடையறாது நடக்கும் ஒரு அரசியற் செயற்பாடு. இந்தச் செயற்பாடுதான் எனக்கான மார்க்ஸியம்”.\n\nதொண்ணுாறுகளில் தமிழில் மேலெழுந்த தலித்தியம், பின்நவீனத்துவம் போன்ற சிந்தனைப் போக்குகளைத் தான் தீவிரமாகப் பின்தொடர்வதாகச் சொல்லும் ஷோபாசக்தி தன்னுடைய கதைகள் பெரிதாக்கப்பட்ட அரசியல் துண்டறிக்கைள் என்கிறார்.\n\n\n\n\n\n\n\n\n\n\n\n\n\n\n\n\n\n\n\n"}
{"id": "140648", "url": "https://ta.wikipedia.org/wiki?curid=140648", "title": "நிலநிரைக்கோடு", "text": "நிலநிரைக்கோடு\n\nநிலநிரைக்கோடு (இலங்கை வழக்கு: நெட்டாங்கு, தீர்க்க ரேகை \"Longitude\") என்பது புவியின் மேற்பரப்பில் உள்ள ஒரு புள்ளியின் அமைவிடத்தை கிழக்கு-மேற்காக குறிப்பதற்காக புவி மேற்பரப்பில் வரையப்படுகின்ற கற்பனைக் கோடுகளுள் ஒன்றைக் குறிக்கும். இதனை நிலநெடுவரை, நில நீள்கோடு, தீர்க்கரேகை. புவி நெடுங்கோடு என்றும் அழைப்பர்\n\nநுட்ப அடிப்படையில், இக் கோடுகள் கோண அளவீடாகப் பாகைகளில் குறிப்பிடப்படுகின்றன. இந்த அளவீடு பொதுவாக கிரேக்க எழுத்துரு \"லாம்டா\" (λ) மூலம் குறிப்பிடப்படுகிறது. ஒரே நிலநிரைக்கோடு அலகுள்ள புள்ளிகள் அனைத்தும் வட முனையத்திலிருந்து தென் முனையம் வரை செல்லும் ஒரே நேர்கோடில் அமைந்துள்ளன. வழமைப்படி, இவற்றில் முதன்மை நிரைக்கோடு எனப்படும் இங்கிலாந்தின் \"கிரீன்விச்சில்\" உள்ள \"அரச வான் ஆய்வகம்\" வழியே செல்லும் நிரைக்கோடு 0°ஐக் (சுழியப் பாகை) குறிக்கிறது. பிற இடங்களின் நிரைக்கோட்டு அலகு இந்த முதன்மை நிரைக்கோட்டிலிருந்து கிழக்கே அல்லது மேற்கே எத்தனை பாகைகள் தள்ளி உள்ளன என்பதைக் கொண்டு குறிப்பிடப்படுகின்றன. குறிப்பாக, முதன்மை நிரைக்கோடு அமைந்திருக்கும் தளத்திற்கும் வட,தென் முனையங்களோடு குறிப்பிட்ட இடம் அமைந்துள்ள தளத்திற்கும் இடையேயுள்ள கோணமாகும். கிழக்கு அல்லது மேற்கு என திசைக் குறிப்பிடப்படாத நிலையில் நேர்மறை அலகுகள் குறிப்பிடப்பட்டிருந்தால் அந்த இடம் முதன்மை நிரைக்கோட்டிற்கு கிழக்கே அமைந்துள்ளதாகவும் எதிர்மறை அலகுகள் மேற்கே அமைந்துள்ளதாகவும் எடுத்துக்கொள்ளப்படுகின்றன. இது ஓர் வலது கை குறிகாட்டு அமைப்பாக, முதன்மை நிரைக்கோட்டில் புவியின் மையத்திலிருந்து வலது கை கட்டைவிரல் வட முனையம் (\"z\" அச்சு) நோக்கியும் புவியின் மையத்திலிருந்து வலது கை சுட்டுவிரல் (ஆள்காட்டி விரல்) புவிமையக்கோட்டுடன் இணையாகவும் (\"x\" அச்சு) உள்ளது.\n\nஓர் நிரைக்கோட்டில் ஓரிடத்தின் வடக்கு-தெற்கு அமைவிடம் அந்த இடத்தின் நிலநடுக்கோட்டின் மூலம் குறிப்பிடப்படுகிறது. புவியிடங்காட்டி கருவிகள் இவற்றைக் காட்டும்.\n\n"}
{"id": "140649", "url": "https://ta.wikipedia.org/wiki?curid=140649", "title": "ஆங்கிலேய-மராட்டியப் போர்கள்", "text": "ஆங்கிலேய-மராட்டியப் போர்கள்\n\nஆங்கிலேய-மராட்டியப் போர்கள் அல்லது ஆங்கில-மராட்டியப் போர்கள் (\"Anglo-Maratha Wars\") என்பது 17ஆம், 18ஆம் நூற்றாண்டுகளில் பிரித்தானியக் கிழக்கிந்திய நிறுவனத்துக்கும் மராட்டியப் பேரரசுக்கும் இடையே நடைபெற்ற மூன்று போர்களைக் குறிக்கின்றது. \n\nஇப்போர்களின் விளைவாக மராட்டியப் பேரரசு சிதைந்து, வடமேற்கு, மேற்கு மற்றும் நடு இந்தியாவின் பெரும் பகுதிகள் ஆங்கிலேயர்களின் கட்டுப்பாட்டில் வந்தது. கெயிக்வாட்கள் ஆண்ட பரோடா அரசு, ஓல்கர் வம்சம்|ஓல்கர்கள்]] ஆண்ட இந்தூர் அரசு, சிந்தியாக்கள் ஆண்ட குவாலியர் அரசு மற்றும் போன்சலேக்கள் ஆண்ட நாக்பூர் அரசு, கோல்ஹாப்பூர் அரசு, சாத்தாரா பகுதிகள் மற்றும் பேஷ்வாக்கள் ஆண்ட புனே பகுதிகள் கிழக்கிந்திய கம்பெனி ஆட்சியாளர்களுக்கு ஆண்டு தோறும் திறை செலுத்திக் கொண்டு, கிழக்கிந்தியக் கம்பெனிக்கு அடங்கிய சுதேச சமஸ்தான மன்னர்களாக, இந்திய விடுதலை வரை ஆண்டனர். \n\nSection::::முதல் போர் (1775–1782).\nமராத்திய கூட்டமைப்பிற்கும், தலைமை அமைச்சர் & தலைமைப் படைத்தலைவர் பதவிக்கு ஆசைப்பட்ட இரகுநாத ராவுக்கும் இடையே பிணக்குகள் உண்டாயின. பிரித்தானியப் படைகள் இரகுநாதராவுக்கு ஆதரவாக செயல்பட்டனர். 1775 - 1782 முடிய நடைபெற்ற முதல் ஆங்கிலேய மராட்டியப் போரில், மராத்தியக் கூட்டமைப்பு தோல்வியுற்றது. மே, 1782ல் ஏற்பட்ட சல்பை உடன்படிக்கையின் படி, மராத்திய கூட்டமைப்பின் சால்சேட் தீவு கிழக்கிந்திய கம்பெனிக்கு வழங்கப்பட்டதுடன், இரகுநாதராவுக்கு பேஷ்வா பதவி வழங்கப்பட்டது.\n\nSection::::இரண்டாம் போர் (1803–1805).\nடிசம்பர், 1802ல் இந்தூர் மன்னர் பிரித்தானியர்களுடன் இராணுவப் பாதுகாப்பு உடன்படிக்கை செய்து கொண்டதால், மராத்திய சிந்தியாக்கள் மற்றும் போன்சலே வம்சத்தவர்கள் இவ்வுடன்படிக்கையை ஏற்கவில்லை. இதனால் 1803 - 1805ல் நடைபெற்ற இரண்டாம் ஆங்கிலேய மராட்டியப் போரில், பிரித்தானியர்களின் ஆதரவு கொண்ட, ஹோல்கர் வம்ச இந்தூர் மன்னருக்கும், மராத்திய கூட்டமைப்பின் பேஷ்வா இரண்டாம் பாஜி ராவிற்கும் இடையே நடைபெற்றப் போரில், பேஷ்வா தோற்றார். \n\nஇப்போரின் விளைவாக மராத்தியர்கள் மத்திய இந்தியா மற்றும் இராஜபுதனத்தின் பெரும் பகுதிகளை கிழக்கிந்திய கம்பெனிப் படைகளிடம் இழந்தனர்.\n\nSection::::மூன்றாம் போர் (1817–18).\nமராத்தியர்களுக்கும் - கிழக்கிந்தியக் கம்பெனிப் படைகளுக்கும் 1817–1818ல் நடந்த போரில், மராத்தியக் கூட்டமைப்புகள் ஆங்கிலேயர்களிடம் தோற்றனர். போரின் விளைவாக மராத்திய கூட்டமைப்பு கலைக்கப்பட்டது. மேலும் கெயிக்வாட்கள் ஆண்ட பரோடா அரசு, ஓல்கர்கள் ஆண்ட இந்தூர் அரசு, சிந்தியாக்கள் ஆண்ட குவாலியர் அரசு மற்றும் போன்சலேக்கள் ஆண்ட நாக்பூர் அரசு, கோல்ஹாப்பூர் அரசு, சாத்தாரா பகுதிகள் மற்றும் பேஷ்வாக்கள் ஆண்ட புனே பகுதிகள் கிழக்கிந்திய கம்பெனி ஆட்சியாளர்களுக்கு ஆண்டு தோறும் திறை செலுத்தி, சுதேச சமஸ்தான மன்னர்களாக இந்திய விடுதலை ஆகும் வரை ஆண்டனர். \n"}
{"id": "140654", "url": "https://ta.wikipedia.org/wiki?curid=140654", "title": "உள்ளுணர்வு இசை", "text": "உள்ளுணர்வு இசை\n\nஉள்ளுணர்வு இசை (Soul music) என்பது ஆர் & பி, நற்செய்தி இசை மற்றும் வெள்ளையரின் பாப் இசைக் கலந்த ஒருவகை இசைவடிவமாகும். இது 1960களில் ஐக்கிய அமெரிக்காவில் உருவானது. இதன் சிறப்பியல்புகளாக விளித்தலும் மறுமொழிதலும், கை தட்டுதல், உடல் இயக்கங்கள், கரகரப்பான குரல் ஆகியன உள்ளன.\n"}
{"id": "140656", "url": "https://ta.wikipedia.org/wiki?curid=140656", "title": "ஊசல் (சங்க காலம்)", "text": "ஊசல் (சங்க காலம்)\n\nசங்கப் பாடல்களில் ஊசல் என்பது ஊஞ்சல். குழந்தை ஊஞ்சலில் ஆடும்போது இன்பம் கண்டு தூங்குகிறது. பெரியவர்கள் தாமே ஊஞ்சலாடி மகிழ்கின்றனர்.\n\nசங்கப்பாடல்களில் வரும் சில குறிப்பிடத்தக்க செய்திகள் இங்குச் சுட்டப்படுகின்றன. \n\n\nSection::::ஊசல்சீர்.\nதலைவி ஊஞ்சலில் ஆடுகிறாள். \nதோழியை அவள் ஊசல்சீர் பாடுக என்கிறாள். \nதலைவியின் தோளில் கரும்பு எழுதியவன் இப்போது வாட விட்டுவிட்டான் என்று இணைந்திருக்கும் அன்றில் பறவைகள் இரவெல்லாம் அகவவில்லை என்னும் பொருள்படத் தோழி பாடுகிறாள்.\n\nஅப்படி இல்லை \nஊசல்நீரை அழித்து ஒன்று பாடுகிறேன். \nஅன்று அவன் இரவெல்லாம் நம்மோடு இருந்தான் அல்லவா? என்று பாடுகிறாள் தவைவி. \n\nSection::::ஊசல்வரி.\nசிலப்பதிகாரத்தில் ஊசல்வரிப் பாடல்கள் மூன்று உள்ளன. \nஅவற்றில் ஒவ்வொன்றிரும் ஐந்து அடிகள் உள்ளன. \nமுதல் 4 அடிகளை ஒருத்தியும், ஐந்தாவது அடியை மற்றொருத்தியும் பாடுகின்றனர். \n\nSection::::ஊசல் பருவம்.\nபெண்பால் பிள்ளைத்தமிழ் நூல்களில் ஊசல்பருவம் என 10 பாடல்கள் பாடுகின்றனர்.\n\n"}
{"id": "140658", "url": "https://ta.wikipedia.org/wiki?curid=140658", "title": "ஹெப்சிபா ஜேசுதாசன்", "text": "ஹெப்சிபா ஜேசுதாசன்\n\nஹெப்சிபா ஜேசுதாசன் (\"Hephzibah Jesudasan\", 1925 - பெப்ரவரி 9, 2012) தமிழ்நாட்டைச் சேர்ந்த புதின எழுத்தாளர். ஆங்கிலப் பேராசிரியர். தமிழ் இலக்கிய வரலாற்றை நான்கு பாகங்களில் ஆங்கிலத்தில் எழுதி வெளியிட்டவர். எழுத்தாளர் ஜேசுதாசனின் துணைவியார்.\n\nSection::::வாழ்க்கைச் சுருக்கம்.\nதமிழ்நாடு குமரி மாவட்டம், தக்கலை, புலிப்புனம் என்ற ஊரைச் சேர்ந்தவர். பர்மாவில் பிறந்தவர். இவரது தந்தை பர்மாவில் மர வணிகராக இருந்தவர். இரண்டாம் உலகப்போரை அடுத்து இவரது குடும்பம் நாகர்கோயிலில் குடியேறியது. ஹெப்சிபா நாகர்கோயில் டதி பள்ளியில் சேர்ந்தார். ஆங்கிலத்தில் முதுகலைப் பட்டம் பெற்று, திருவனந்தபுரம் பல்கலைக்கல்லூரியில் ஆங்கில ஆசிரியையாகப் பணியாற்றினார்.\n\nSection::::எழுத்தாளராக.\nஹெப்சிபா சாதாரணக் கொத்தனாரின் மகனான தமிழ்ப் பேராசிரியர் ஜேசுதாசனை மணந்தார். கணவரின் தூண்டுதலால் ஹெப்சிபா \"புத்தம் வீடு\" என்ற தனது முதலாவது புதினத்தை எழுதினார். இப்புதினம் தமிழின் தொடக்ககால நாவல்களில் முக்கியமானதாக இன்றும் கருதப்படுகிறது. புத்தம் வீடு மலையாளத்திலும் ஆங்கிலத்தில் \"லிசீஸ் லெகசி\" (\"Lissy’s Legacy\") என்ற பெயரிலும் மொழிபெயர்த்து வெளியிடப்பட்டது. பேராசிரியரின் துணையுடன் ஹெப்சிபா \"Countdown from Solomon\" என்ற அவரது பெரிய இலக்கிய வரலாற்று நூலை நான்கு பாகங்களாக எழுதி முடித்தார்.\n\nSection::::இறுதி நாட்கள்.\nகணவர் ஜெசுதாசன் 2002 ஆம் ஆண்டில் காலமானார். தீவிரமான கிறித்தவரான ஹெப்சிபா அவரது இறுதிக்காலத்தை மதச்சேவையில் கழித்தார். 2012 பெப்ரவரி 9 மாலை அவரது புலிப்புனம் ஊரில் தனது 88வது அகவையில் காலமானார்.\n\n\n\n\n\n"}
{"id": "140678", "url": "https://ta.wikipedia.org/wiki?curid=140678", "title": "அவுட்சோர்ஸ்டு (திரைப்படம்)", "text": "அவுட்சோர்ஸ்டு (திரைப்படம்)\n\nஅவுட்சோர்ஸ்டு (\"Outsourced\") ஜான் ஜெஃப்கோட் என்பவர் இயக்கிய 2006 ஆம் ஆண்டு வெளிவந்த நகைச்சுவை கலந்த ஒரு காதல் கதையை மையமாக கொண்ட ஒரு அமெரிக்கத் திரைப்படம்.\n\nSection::::கதைச் சுருக்கம்.\nடோட் ஆண்டர்சன் (ஜோஷ் ஹேமில்டன்) என்கிற இவர் தான் கதையின் நாயகன் அமெரிக்க நிறுவனம் ஒன்றில் பணிபுரியும் டோட் மற்றும் அவரது குழுவும் அவுட் சோர்சிங் எனப்படும் ஒப்பந்த சேவை அமர்த்தம் வாயிலாக இந்தியாவில் பணியமர்த்தப்படுகிறார். இந்த பணி நிமித்தமாக இந்தியாவிற்கு வருகை தரும் டோட் இந்திய கலாச்சாரம் கண்டு வியப்படைகிறார். தொடர் வண்டி ஒன்றை நேரத்திற்கு பிடிக்கும் காரணத்திற்காக வாடகை வாகனம் ஒன்றினை அமர்த்த முயற்சி முதற்கொண்டு அனைத்திலும் குழப்பம் அடைகிறார்.\n\nடோட் இந்தியாவிற்கு வேலை நிமித்தம் வந்ததும் அவரை வரவேற்க புரோ (ஆசிப் பஸ்ரா) வருகிறார். அங்கு அவரை வரவேற்று பணியிடத்திற்கு அழைத்துசெல்லும் புரோ, ஆஷா (ஆயிஷா தர்க்கார்) உட்பட அங்கிருக்கும் பணியாளர்களை அனைவரையும் அறிமுகபடுத்துகிறார். அப்பொழுது அமெரிக்க நிறுவனங்களை போலல்லாது இந்தியாவிலிருக்கும் பணி நிறுவனங்கள் எளிமையாகவும் வசதிகள் குறைவாகவும் இருப்பதை காண்கிறார். மேலும் இந்திய பணியாளர்கள் தங்களது ஆங்கிலம் பேசும் திறனையும் சோதித்து பார்க்கும் டோட் அவர்களுக்கு மேலும் பயிற்சி தேவை என்பதை அறிகிறார். இந்தியர்கள் சிறப்பாக ஆங்கிலம் பேசுபவர்களாயினும் அவர்களுக்கு அமெரிக்க உள்ளூர் நடைமுறை பேச்சு பயிற்சியினை அளிக்க விளைகிறார். மேலும் இந்தியாவின் வசதி குறைவான இடங்களிலும் பணிசெய்ய கற்றுகொண்டவர்களை பற்றியும் இந்திய கலாசாரம் பற்றியும் மட்டுமல்லாது தன்னை பற்றியும் அவர் அறிந்து கொள்ள இந்த வாய்ப்பு அவருக்கு பின்வரும் காட்சிகளில் விளக்க படுகிறது. ஒருநாள் அவரது பழைய காதலிக்கு தொலைபேசியில் அழைக்கும் டோட் அவரது காதலியுடன் வேறு யாரோ அந்த சமயத்தில் உடனிருப்பதறிந்து பெரும் மன வருத்தம் கொள்கிறார்.\n\nஇவ்வேளையில் டோட்'இன் நிறுவனத்திலிருந்து பணியில் சில மாற்றங்கள் புதிதாக விதிக்க படுகின்றன. நிறுவனத்தில் பெறப்படும் ஒரு தொலைபேசி அழைப்பின் மொத்த நேரம் 12 நிமிடங்களில் இருந்து 6 நிமிடங்களாக குறைக்கப்படுகிறது. இவரது அணியில் உள்ள பணியாளர்கள் இந்த இலக்கை அடையாத பட்சத்தில் டோட்'இன் தலைமை அதிகாரி அவரை வீட்டிற்கு திரும்ப செல்ல விடாத வகையில் இலக்கு விதிகின்றார். மற்றொரு தொலைபேசி அழைப்பாக நிர்வாகி இது நம்பிக்கையான இலக்கல்ல என்றுரைக்கிறார். பணியாளர்களுடன் கடிந்து வேலை வாங்குவதை விட அங்கிருக்கும் நிலைமையை ஏற்றுக்கொண்டு அவர்களை தட்டி கொடுத்து வேலை வாங்க பழகி கொள்கிறார் டோட்.\n\nஇந்த தருணத்தின் இடையில் ஒருநாள் ஹோலி பண்டிகை என்னும் வண்ண கொண்டாட்டங்களின் இடையே சிக்கி கொள்கிறார் டோட். ஆரம்பத்தில் இவர் தான் மீது வண்ண கலவைகள பூச வரும் மக்கள் கூட்டத்தில் இருந்து தப்பி ஓட முயற்சி செய்த பொழுதிலும் பின்னர் அவரும் அந்த கொண்டாட்டத்தின் உற்சாகத்தில் கலந்து விடுகிறார். கொண்டாட்ட முடிவில் அந்த கிராமத்தில் இருக்கும் ஒரு குளத்தில் குளித்து சுத்தம் செய்து கொண்டு வெளிவருகையில் இந்திய கலாச்சாரத்தினை ஏற்று கொண்ட ஒரு மனிதராக உணர்கிறார். ஒருநாள் இரவு டோட் தனது அழைப்பாக பணியாளர்களை அவர்களில் ஊக்கமான வேலைக்காக பாராட்டுகிறார். அப்பொழுது அவர் தன் கீழ் பணியாற்றும் பணியாளர்களிடம் அவர்கள் இன்னும் ஆர்வமாகவும் சிறப்பாகவும் பணியாற்ற என்னென்ன வசதிகள் வேண்டுமென்று கேட்கிறார். அதற்கு பணியாளர்களில் ஒருவர் தனது குடும்பத்தின் நிழற்படம் ஒன்றை தனது மேசையின் மீது வைத்துகொள்ள வினவுகிறார். மற்றொருவர் தனது விருப்பபடி ஆடையணிய வினவுகிறார். மற்றொருவர் தாங்க விற்கும் பொருட்களில் ஒரு சிலவற்றை தங்களுடன் எடுத்து செல்ல வேண்டி கேட்கிறார். இந்த அனைத்து வித விண்ணப்பங்களையும் ஏற்றுக்கொள்ளும் டோட் அவர்களுக்கு வேண்டிய வசதிகளை செய்ய நினைக்கிறார். மேலும் சில நூறு புதிய பொருட்களை அமெரிக்க சந்தையில் விற்பனைக்கு அறிமுகபடுத்த எண்ணி மேலதிகாரிகளின் கவனத்திற்கு அந்த பொருட்களை கொண்டு செல்லும் டோட்'இன் விண்ணப்பங்கள் மேலதிகாரிகளால் நிராகரிக்க படுகிறன. அதற்கு டோட் இதே பொருட்கள் இந்தியாவின் சந்தையில் அமோக லாபங்களை அள்ளி தரும் பட்சத்தில் அமெரிக்க சந்தையிலும் லாபம் ஈட்டும் என்று விளக்குகிறார்.\n\nபின்னர் இவரது மேலதிகாரிகள் ஒரே இரவில் அவர் கேட்ட விதத்தில் சிறந்த பொருட்களை விற்பனை மைய்யத்திற்கு அனுப்பி வைத்து அங்கீகரிக்கிறனர். ஆனால் விற்பனை பொருட்கள் அனைத்தும் எதிபாராத விதமாக ஒரே பெயருடைய நகரங்களில் காரணத்தினால் தவறான இடத்திற்கு சென்றடைகின்றன. பின்னர் டோட்'உம் ஆஷா'வும் அந்த பொருட்களை மீட்கும் பொருட்டு பயணிகிறனர். அப்பொழு வாடகை மகிழ்வுந்தின் ஓட்டுனரின் முன்பக்க மேடையின் மீது இருக்கும் காளி தேவியின் சிலையினை பார்த்து வியந்து அதை பற்றி ஆஷாவிடம் கேட்கிறார். அதற்கு ஆஷா காளி தேவி என்பவள் தீமைகளை அழிக்கும் பொருட்டு நிகழ்ந்த அவதாரம் என்று விளக்குகிறார். இதை கேட்கும் டோட் அப்படியானால் காளி தேவி தற்பொழுது தான் அந்த அவதாரத்தை நம்பும் பொருட்டு எவற்றையாவது அழிப்பாரா என்று கிண்டல் செய்கிறார். பின்னர் அவர்கள் ஒரு பயண படகில் பயணிக்கின்ற பொழுது எதிபாராத விதமாக பயண படகின் பயணம் தடைபடுகிறது. நீங்கள் கேலி செய்ததால் தான் இவ்வாறு நிகழ்ந்ததென்று ஆஷாவும் பதிலுக்கு டோட்'இடம் விளக்குகிறார். பின்னர் அவர்கள் சென்றைய நேரம் பிடித்த காரணத்தினால் அங்கிருக்கும் தாங்கும் அறை ஒன்றினை டோட்'உம் ஆஷா'வும் பகிர்ந்து கொள்கிறனர். அது காதலர்களுகென்றே பிரத்யேகமாக வடிவமைக்கப்பட்ட அறை என்பதை உள்ளே பிரவேசித்ததும் புரிந்து கொள்கிறார்கள். ஆரம்பத்தில் ஆஷாவும் டோட்'உம் தயங்கினாலும் பின்னர் இணைகிறார்கள். பின்னர் ஆஷா தனது கணவனல்லாத ஒருவருடன் தனியறையில் தங்கியதை மற்றவர்கள் அறிந்தால் என்னவாகும் என்று எண்ணி பயபடுகிறார். இந்த பயம் டோட்'ற்கு புதிதாக தெரிகிறது. பின்னர் ஆஷா இது போன்ற செயல்கள் அமெரிக்க கலாச்சாரத்தில் வேண்டுமானால் சகஜமாக இருக்கலாம் ஆனால் இந்தியாவில் இது கலாச்சார பார்வையில் பெருங்குற்றம் என்று விளக்குகிறார்.\n\nபின்னர் அவர்கள் சென்ற வேலையை முடித்துக்கொண்டு அலுவலகம் திரும்பிய பின்பு டோட்'இடம் தான் தனது நான்கு வயதின் பொழுதே ஏற்கனவே திருமணத்திற்கு மற்றொருவருடன் நிச்சயிக்க பட்டவள் என்கிற உண்மையை விளக்குகிறார். இதைகேட்டு டோட் வருந்துகிறார். இந்த உறவுக்கு ஆஷா கோவாவின் விடுமுறைநாட்கள் என்று பெயரிட்டு அழைக்கிறார். பின்னர் தன்னுடன் ஒரு சக பணியாளரிடம் பழகுவது போன்று பழகும்படிக்கு டோட்'ஐ கேட்டுகொள்கிறார். இது போன்ற விந்தையான சமூக அமைப்பினை இதற்கு முன்பு கண்டிராத டோட் வியக்கிறார். முன்பின் தெரியாத ஒருவரை எப்படி திருமணம் செய்து கொள்ள முடியும் என்று ஆஷாவிடம் கேட்கிறார். அதற்கு தனது தாய் தனது தந்தையை காதலித்தது போல தான் தனது எதிர்கால கணவரை தான் காதலிக்க கற்றுக்கொள்ள வேண்டும் என்று கூறுகிறார்.\n\nஇதைகண்டு வியந்தவராக எப்படி ஒருவரை காதலிக்க கற்று கொள்ள முடியும் என்று உறுதியாக மறுத்து பேசுகிறார். காதல் என்பது இயற்கையானதல்லவா அது பெரியவர்களால் நிச்சயிக்கப்படும் ஒரு திருமணத்தில் எவ்வாறு நிகழ முடியும் என்று கேட்கிறார். ஒருவரை ஒருவர் புரிந்து கொண்டால் மட்டுமே காதலித்து திருமணம் செய்துகொண்டு வாழ்வில் வெற்றி பெற முடியும் என்று கேட்கிறார். இது விநோதமானது என்றும் கூறுகிறார். அதற்கு ஆஷா டோட்'இடம் முழுக்க முழுக்க காதலித்து திருமணம் செய்து கொள்ளும் அமெரிக்காவில் தான் விவாகரத்து சதவிகிதம் 50% என்று பதிலுக்கு விளக்குகிறார். பின்னர் தான் தனது சிறுவயதிலிருந்தே கஷ்டப்பட்டு முன்னேறியவள் என்று கூறுகிறார். தனது பள்ளி படிப்பு முதல், கல்லூரி மற்றும் வேலை முதல்கொண்டு அனைத்திற்கும் அனேக கஷ்டங்களுக்கு பின்னரே எவற்றையும் பெற்றதாக கூறுகிறார். ஆரம்பத்தில் இருந்தே தனது பெற்றோர்கள் தான் கல்லூரி செல்வதற்கும் வேலைக்கு செல்வதற்கும் எதிர்ப்பு தெரிவித்த பொழுதிலும் ஜெயித்து காட்டியதாக கூறுகிறார். பின்னர் டோட் ஒருகட்டத்தில் புரோ'விடம் ஆஷாவைபற்றி கூறுகையில் கடைசியாக ஆஷாவால் எதுவும் செய்ய முடியும் என்றுரைக்கிறார். மேலும் இந்த தகுதிக்காக தான் ஆஷாவை உதவி நிர்வாகியாக பணியேற்றம் செய்து வைக்க விரும்புவதாக கூறுகிறார்.\n\nஇந்த தருணத்தில் டோட்'இன் தலைமையாளர் டேவிட் இந்தியாவில் நடக்கும் பணியினை ஆய்வு செய்யும் பொருட்டு திடீரென்று இந்தியாவிற்கு வருகை தருகிறார். அவர் வரும் தருணத்தில் வெள்ளமொன்றின் காரணமாக தொலைபேசி அழைப்பகம் தண்ணீரில் மிதப்பதை காண்கிறார். இப்படி ஒரு இடத்தில் எவ்வாறு வேலை செய்ய முடியும் என்று கோபம் கொள்கிறார். உடனே டோட் தனது பணியாளர்கள் அனைவரையும் அழைத்துக்கொண்டு மொட்டை மாடிக்கு சென்று தற்காலிகமாக வேலையிடத்தை நிறுவுகிறார். இதைக்கண்ட டேவிட் மொட்டை மாடியில் நிறுவனமா? அது எவ்வாறு சாத்தியம் கண்டிப்பாக நடககூடியதல்ல என்று கூறுகிறார். அதற்கு டோட் இது அமெரிக்காவில் வேண்டுமானால் சத்தியமிலாத ஒரு நிகழ்வாக இருக்கலாம். ஆனால் இங்கு எதுவும் சாத்தியமே என்று விளக்குகிறார். மேலும் அன்றைய வேலையினை வெற்றிகரமாக செய்து முடித்து காட்டுகிறார்.\n\nவார இறுதியின் கொண்டாட தனது பணியாளர்களுடன் மகிழ்வகம் செல்லும் முன் டோட்'இடம் டேவிட் இந்தியாவில் இருக்கும் அழைப்பாக கிளையை இங்கிருப்பதை விட சீனா'வில் நடத்தினால் இன்னும் செலவு குறைவாகவும் அதிக லாபமாகவும் நடத்தலாம் என்பதால் இந்த கிளையை மூடவிருப்பதாக கூறுகிறார். டோட்'ஐ தவிர அனைத்து பணியாளர்களையும் பணிநீக்கம் செய்து விட்டு டோட்'ஐ சீனாவிற்கு அங்கு பணியமர்த்த போகும் புது பணியாளர்களுக்கு பயிற்சியளிக்கும் நிமித்தமாக அனுப்ப திட்டமிட்டிருப்பதாகவும் கூறுகிறார். இதை தனது பணியாளர்களின் மக்தியில் கவலையுடன் டோட் பகிர்ந்துகொண்டாலும் அவரது பணியாலகளில் பலர் இதை பெரிய விஷயமாக எடுத்துகொள்ளாமல் தங்களது அடுத்த வேலையை பற்றி சிந்திக்க தொடங்குகிறனர். ஆனால் அந்த கிளையினை நடத்திய புரோ'விற்கோ இது ஏமாற்றமாகிறது. இதன் காரணமாக தான் காதலிக்கும் பெண்ணை திருமணம் செய்துகொள்ள முடியாதென்று வருந்துகிறார். மேலும் தான் மற்றொரு வேலையை தேடும் அளவிற்கு இளமையுடன் இல்லையென்றும் கவலைகொள்கிறார்.\n\nபின்னர் டேவிட் இடம் தான் சீனாவிற்கு செல்ல விருப்பமில்லை என்றும் வேலையை ராஜினாமா செய்வதென்றும் கூறுகிறார். இதற்கு மாற்றாக புரோ'வை அவ்விடத்தில் பணியமர்த்தும் படி பரிந்துரைக்கிறார். அதையே டேவிட்'ம் செய்கிறார். பின்னர் மனநிறைவானவராக டோட் சியாட்டில் நகருக்கே திரும்புகிறார். பின்னர் படம் முடியும் தருவாயில் டோட்'இன் அலைபேசி ஆஷாவிற்கான பிரத்யேக அழைப்பு ஓசையுடன் ஒலிக்கிறது டோட் சிரித்துக்கொண்டே அந்த அலைபேசியினை எடுப்பதுடன் படம் நிறைவடைகிறது.\n\nSection::::தயாரிப்பு.\nபடத்தின் ஒளிப்பதிவு மும்பையில் 2006 ஆம் ஆண்டு பிப்ரவரி 5 ஆம் தேதி முதல் மார்ச் 13 வரை நடத்தப்பட்டது தொடர்ந்து சியாட்டில் நகரில் 7 ஆம் தேதி முதல் 9 ஆம் தேதி வரைக்கும் நடத்தி படம் எடுத்து முடிக்க பட்டது. இந்த திரைப்படமானது. ஜார்ஜ் விங் மற்றும் ஜான் ஜெஃப்கோட் அவர்களது திரைக்கதையை மையமாக கொண்டது.\n"}
{"id": "140681", "url": "https://ta.wikipedia.org/wiki?curid=140681", "title": "கமலாமனோகரி", "text": "கமலாமனோகரி\n\nகமலாமனோகரி இராகம் கருநாடக இசையில் பயன்படும் இராகங்களில் ஒன்றாகும். இது 27 ஆவது மேளகர்த்தா இராகமாகிய, \"பாண\" என்றழைக்கப் படும் 5வது சக்கரத்தின் 3 ஆவது மேளமாகிய சரசாங்கி இராகத்தின் ஜன்னிய இராகம் ஆகும். \n\n\n\n"}
{"id": "140682", "url": "https://ta.wikipedia.org/wiki?curid=140682", "title": "திசைக்கொசைன்கள்", "text": "திசைக்கொசைன்கள்\n\nகணிதத்தில் ஒரு திசையனின் திசைக்கொசைன்கள் (\"direction cosines\") என்பன அந்த திசையனுக்கும் ஆய அச்சுக்களுக்கும் இடையேயுள்ள கோணங்களின் கொசைன் மதிப்புகளாகும். அல்லது ஒவ்வொரு ஆய அச்சுகளின் திசையில் அமையும் அத்திசையனின் அலகு திசையனின் கூறுகளாகும்.\n\nv , ஒரு திசையன் எனில்:\nஇங்கு formula_2 அடுக்களம்.\n\nஇத்திசையனின் திசைக்கொசைன்கள்:\nஇங்கு formula_4 மூன்றும் முறையே formula_5 -க்கும் formula_2-க்களுக்கும் இடையேயுள்ள கோணங்கள்.\n\nஇத்திசைக்கொசைன்களின் வர்க்கங்களின் கூடுதல் 1 ஆக இருக்கும்.\n\nபொதுவாக திசைக்கொசைன் என்பது இரு திசையன்களுக்கு இடையேயுள்ள கோணத்தின் கொசைன் மதிப்பைக் குறிக்கும். இவை, ஒரு செங்குத்தலகு அடுக்களத்தை மற்றொரு அடுக்களம் மூலமாகத் தரும் திசைக்கொசைன் அணிகளை உருவாக்க அல்லது ஒரு திசையனை வேறொரு அடுக்களத்தில் எழுதப் பயன்படுகின்றன.\n\n"}
{"id": "140683", "url": "https://ta.wikipedia.org/wiki?curid=140683", "title": "ஹினா ரப்பானி கார்", "text": "ஹினா ரப்பானி கார்\n\nஹினா ரப்பானி கார் (\"Hina Rabbani Khar\", பஞ்சாபி/உருது: ; பிறப்பு 19 நவம்பர் 1977) பாக்கித்தானின் வெளியுறவுத்துறை அமைச்சரும் பாக்கித்தான் மக்கள் கட்சியைச் சேர்ந்த அரசியல்வாதியும் ஆவார். சூலை 2011இல் பொறுப்பேற்ற ரப்பானியே பாக்கித்தானின் வெளியுறவுத்துறைக்கு தலைமையேற்ற முதல் பெண் மற்றும் மிக இளைய நபராகும்.\n\nபாக்கித்தானின் தேசிய அவைக்கு 2002இலும் 2008இலும் தேர்ந்தெடுக்கப்பட்டார். 2008 - 2011 காலகட்டத்தில் நிதி மற்றும் பொருளாதாரத்துறை இணை அமைச்சராக பணியாற்றி உள்ளார்.\n\n"}
{"id": "140688", "url": "https://ta.wikipedia.org/wiki?curid=140688", "title": "திசைத் திசையன்", "text": "திசைத் திசையன்\n\nகணிதத்தில் திசைத் திசையன் (direction vector) என்பது ஒரு கோட்டுத்துண்டைக் குறிக்கும் ஒரு திசையன். இது ஒரு கோட்டின் திசையைத் தருகிறது.\n\n\"D\" -ன் கோடுகோட்டின் மீது அமையும் இரு வெவ்வேறான புள்ளிகள் formula_1, formula_2 எனில் கீழ்க்காணும் திசையன், \"D\" -ன் திசைத் திசையன் ஆகும்:\n\nv என்பது கோட்டுத்துண்டு \"D\" -ன் திசைத் திசையனாக இருந்தால், \"kv -ம் அதன் திசைத் திசையனாக இருக்கும். (\"k\" ஒரு பூச்சியமற்ற திசையிலி) \"k\" -ன் வெவ்வேறு மதிப்புகளுக்குக் கிடைக்கும் \"kv -க்கள் எல்லாம் \"D\" -ன் திசைத் திசையன்களாக அமையும். சில சமயங்களில் திசைத் திசையன்கள் அலகு திசையன்களாக வரையறுக்கப்படுகின்றன. அப்பொழுது ஒரு கோட்டிற்கு ஒன்றுக்கொன்று எதிர்க் குறி கொண்ட இரண்டே இரண்டு திசைத் திசையன்கள் (அளவில் சமமானவை, திசையில் எதிரானவை) மட்டும் இருக்கும்.\n\nSection::::R -ல் அமைந்த ஒரு கோட்டின் திசைத் திசையன்.\nஇரு பரிமாண யூக்ளிடின் வெளியில் ஒரு கோடானது formula_4 பின்வரும் சமன்பாட்டின் தீர்வுகளால் ஆனதாகும்:\n\nஇங்கு \"a\", \"b\", \"c\" மெய்யெண்கள். formula_4 -ன் ஒரு திசைத் திசையன் formula_7. formula_7 -னின் மடங்குகளும் formula_4 -ன் திசைத் திசையன்களே.\n\nஎடுத்துக்காட்டு:\n\nSection::::ஒரு கோட்டின் துணையலகுச் சமன்பாடு.\nயூக்ளிடின் வெளியில் (எப்பரிமாணமாக இருந்தாலும்) தரப்பட்ட புள்ளி a வழிச் செல்வதும் திசைத் திசையன் v (பூச்சியமற்ற திசையன்) கொண்டதுமான ஒரு கோட்டின் துணையலகுச் சமன்பாடு:\n\nஇதிலுள்ள துணையலகு \"t\" -ன் மதிப்பு -∞ லிருந்து +∞ வரை அமையும்.\n\n"}
{"id": "140689", "url": "https://ta.wikipedia.org/wiki?curid=140689", "title": "த ஆர்ட்டிஸ்ட் (திரைப்படம்)", "text": "த ஆர்ட்டிஸ்ட் (திரைப்படம்)\n\nத ஆர்ட்டிஸ்ட் (\"The Artist\") 2011ஆம் ஆண்டு வெளியான ஓர் பிரெஞ்சு காதல் திரைப்படமாகும். இதனை மிஷேல் ஹசானவிசியஸ் இயக்க, யான் துயார்டன், பெரெனீசு பெஜோ நடித்துள்ளனர். கதைக்களமாக ஒலியில்லா திரைப்படங்களிலிருந்து பேசும் திரைப்படங்கள் வரத் துவங்கியிருந்த 1927 - 1932 காலகட்ட ஆலிவுட் சூழலில் ஒலியில்லாத் திரைப்படங்களில் நடித்திருந்த ஓர் வயதான நடிகருக்கும் வளரும் இளைய நடிகைக்கும் இடையே நிலவும் உறவை மையப்படுத்தி உள்ளது. திரைப்படத்தின் பெரும்பகுதி ஒலியின்றியே எடுக்கப்பட்டுள்ளது; கருப்பு-வெள்ளைத் திரைப்படமாக எடுக்கப்பட்டுள்ளது.திரை விமரிசகர்களிடமிருந்து பாராட்டுக்களையும் பல விருதுகளையும் பெற்று வருகிறது. முதன்முதலாக திரையிடப்பட்ட 2011 கான் திரைப்பட விழாவில் கதாநாயகன் துயார்டன் சிறந்த நடிகருக்கான விருதினைப் பெற்றார்.\n\nஇத்திரைப்படம் ஆறு கோல்டன் குளோப்களுக்கு நியமிக்கப்பட்டு (2011 திரைப்படங்களில் மிகக் கூடுதலானது) மூன்றில் விருது பெற்றுள்ளது; இசை அல்லது நகைச்சுவைத் திரைப்பட வகையில் சிறந்த படம், சிறந்த பின்னணி இசை, இசை அல்லது நகைச்சுவைத் திரைப்பட வகையில் சிறந்த நடிகர் (துயார்டன்). சனவரி 2012இல் இந்தத் திரைப்படம் பன்னிரெண்டு பாஃப்டாகளுக்கு நியமிக்கப்பட்டு, திரும்பவும் 2011 திரைப்படங்களில் மிகக் கூடுதலானது, ஏழு விருதுகளை வென்றுள்ளது. இவற்றில் முக்கியமானவை சிறந்தத் திரைப்படம், சிறந்த நடிகர் (துயார்டன்),சிறந்த இயக்குனர் மற்றும் சிறந்த திரைக்கதை (ஹசானவிசியஸ்) ஆகும். இந்த ஆண்டு பத்து அகாதமி விருதுகளுக்கு நியமிக்கப்பட்டுள்ளது. 84வது அகாதமி விருது நிகழ்ச்சியில் சிறந்தத் திரைப்படம், சிறந்த இயக்கினர், சிறந்த நடிகர் உட்ட ஐந்து விருதுகளைப் பெற்றது. பிரான்சில் பத்து சீசர் விருதுகளுக்கும் நியமிக்கப்பட்டுள்ளது.\n\n"}
{"id": "140693", "url": "https://ta.wikipedia.org/wiki?curid=140693", "title": "திருமயம் மலைக்கோட்டை", "text": "திருமயம் மலைக்கோட்டை\n\nதிருமயம் மலைக்கோட்டை 1676 ஆம் வருடம் இராமநாதபுரம் சேதுபதி மன்னர் (மறவ மன்னர்கள் தங்களை சேதுபதி என்றழைத்துக் கொண்டனர்) விஜயரகுநாத சேதுபதி என்னும் கிழவன் சேதுபதியின் (கிபி 1671–1710) காலத்தில் கட்டப்பட்டது. இன்றும் இக்கோட்டை ஒரு வரலாற்றுச் சின்னமாக இந்திய அரசின் தொல்லியல் துறையால் பாதுகாக்கப்படுகின்றது.\n\nSection::::வரலாறு.\nதிருமயம் என்ற இந்த சிறு நகரம் பழமையும் நெடிய வரலாற்றையும் கொண்டு திகழ்கிறது. முத்தரையர்கள் கி.பி. 8-9-ஆம் நூற்றாண்டுகளில் திருமயம் உள்ளடக்கிய பகுதிகளை அரசாண்டிருக்கலாம் என்று சொல்கிறார்கள். தொடர்ந்து சோழ மன்னர்கள், பாண்டிய மன்னர்கள், விஜயநகர அரசர்கள், பராக்கிரம பாண்டிய விஜயாலயத் தேவர், சுந்தரபாண்டிய விஜயாலயத் தேவர் போன்ற பாண்டிய குறுநில மன்னர்கள் என்று பலராலும் ஆளப்பட்டுள்ளது இந்த ஊர். இராமநாதபுரம் சேதுபதிகள் 16 – 17 நூற்றாண்டுகளில் திருமயம் உள்ளடக்கிய பகுதிகளை தங்கள் ஆளுகைக்குள் கொண்டு வந்தனர். அடுத்து பல்லவர்களாலும், புதுக்கோட்டை தொண்டைமான் மன்னர்களாலும் ஆளப்பட்டுள்ளது இவ்வூர். கிழவன் சேதுபதியின் காலத்தில் இவ்வூர் சேதுபதி நாட்டின் வட எல்லையாகத் திகழ்ந்ததாம்.\n\nSection::::மலைக்கோட்டை அமைப்பு.\nதிருமயம் மலைக்கோட்டை ஒரு வட்ட வடிவில் அமைந்துள்ள கோட்டையாகும். கோட்டையைச் சுற்றி ஆழமான அகழிகள் இருந்ததற்கான அடையாளங்களை இன்றும் காண முடிகிறது. எனினும் இந்த அகழிகள் பல இடங்களில் தூர்ந்து போய்க் காணப்படுகின்றன. பாதுகாப்பு அரணாக அமைந்த வெளிச்சுற்று மதிகள் சிதைந்த நிலையில் உள்ளன. உள்சுற்று மதிகள் இன்றும் கட்டுக்கோப்பாக உள்ளன. ஏழு சுற்று மதில்கள் இருந்ததாக இங்கே காணப்படும் தொல்லியல் வரலாற்று அறிவிப்பு பலகைகள் சொல்கின்றன. திருமயம் மலைக்கோட்டைக்கு மூன்று நுழைவாயிகள் முறையே தெற்கு, தென் கிழக்கு மற்றும் வடக்கு திசைகளில் உள்ளன.\nஒரு உயர்ந்த குன்றின் உச்சியில் இயற்கை அரண்களுடனும் கலை நேர்த்தியுடனும் அமைந்துள்ள திருமயம் மலைக்கோட்டையின் உள்கோட்டையைச் சுற்றி உயரமான மதிற்சுவர்கள் கட்டப்பட்டுள்ளன. இன்றும் இந்தச் சுற்று மதில்கள் கட்டுக் கோப்பாகத் திகழ்கின்றன. உள்கோட்டைக்கு ஊரின் மேற்குப் பகுதியிலிருந்து தொல்லியல் துறையால் பாதுகாக்கப்படுகின்ற நுழைவாயில்கள் உள்ளன. மலைக்கோட்டையின் உச்சியில் ஒரு பீரங்கி மேடையில் கிழக்கு நோக்கி ஒரு பீரங்கி நிறுவப்பட்டுள்ளது. இது போல கோட்டையின் தெற்கு நுழைவாயில் அருகே இரண்டு பீரங்கிகள் உள்ளன. இவற்றைத் தவிர மலைக் கோட்டையில் வேறு பாதுகாக்கப்பட்ட கட்டடங்கள் ஏதுமில்லை. எனினும் இக்கோட்டையிலிருந்து சேகரிக்கப்பட்ட உடை வாள்கள், பீரங்கிக் குண்டுகள், பீரங்கிகள், பூட்டுகள், சங்கிலிப் போர் உடைகள் போன்ற அரிய பல பொருட்கள் புதுக்கோட்டை மாவட்ட அருங்காட்சியகத்தில் காட்சிப்படுத்தப்பட்டுள்ளன.\n\n\n"}
{"id": "140695", "url": "https://ta.wikipedia.org/wiki?curid=140695", "title": "தம்புசாமி பிள்ளை", "text": "தம்புசாமி பிள்ளை\n\nதம்புசாமி பிள்ளை (\"K. Thamboosamy Pillay\", 1850–1902) என்பவர், சிங்கப்பூரில் பிறந்தவர். வாழ்நாளில் பெரும் பகுதியை மலாயா தமிழர்களின் கலை கலாசாரங்களுக்கு அர்ப்பணிப்பு செய்தவர். கொடை உள்ளமும் தாராள மனமும் கொண்டவர். சமயம், மொழி பார்க்காமல் தம் செல்வத்தை தர்ம சிந்தனையுடன் அள்ளிக் கொடுத்தவர். 1880களில் கோலாலம்பூர் தமிழர்களின் தலைவராக இருந்தவர்.\n\nஉலகத் தமிழர்களிடையே புகழ்பெற்று விளங்கும் பத்துமலை கோயிலை உருவாக்கியவர். கோலாலம்பூர் ஸ்ரீ மகா மாரியம்மன் கோயிலைத் தோற்றுவித்தவர். கோலாலம்பூர் விக்டோரியா பள்ளி நிறுவனர். மலாயா ஈயச்சுரங்க உரிமையாளர்களில் முதல் தமிழர்.\n\nSection::::வரலாறு.\nகயரோகனம் தம்புசாமி பிள்ளை என்று அழைக்கப்பட்ட தம்புசாமி பிள்ளை, மலாயா சுதந்திரம் அடைவதற்கு முன்னால் கோலாலம்பூரில் மிகவும் பிரபலமாக விளங்கியவர். தமிழர் சமுதாயத்தின் தலைவராக மதிக்கப்பட்டவர். செல்வச் சிறப்புமிக்க வர்த்தகராக விளங்கியவர்.\n\nஈயச் சுரங்க உரிமையாளராகவும், அரசாங்க குத்தகையாளராகவும் இருந்துள்ளார். கிள்ளானில் பிரபலமாக விளங்கும் சிவன் கோயில், தம்புசாமி பிள்ளையின் குடும்ப நிலத்தில் கட்டப்பட்டது. பின்னர், அந்த நிலம் ஆலய நிவாகத்தினரிடமே நன்கொடையாக வழங்கப்பட்டது.\n\nSection::::பிறப்பு.\nதம்புசாமி பிள்ளை 1850-இல் சிங்கப்பூரில் பிறந்தார். அவருடைய பெற்றோர் இந்தியா, தமிழ்நாட்டில் இருந்து சிங்கப்பூருக்கு குடியேறியவர்கள். தன்னுடைய கல்வியை சிங்கப்பூரில் உள்ள ராபிள்ஸ் கல்லூரியில் பெற்றார். படிப்பை முடித்துக் கொண்டு ஜேம்ஸ் கத்தரி டேவிட்சன் எனும் வழக்குரைஞர் நிறுவனத்தில் மொழிபெயர்ப்பாளராகச் சேர்ந்தார். படிப்படியாக துணை வழக்குரைஞர் ஆனார். டேவிட்சனின் நம்பிக்கைக்கும் பாத்திரமானார்.\n\nஇந்தக் காலகட்டத்தில் பிரித்தானிய அரசு, ஜேம்ஸ் கத்தரி டேவிட்சனை மலாயாவின் முதல் பிரித்தானிய ஆளுநராக \"(British Resident)\" நியமனம் செய்தது. 1875இல் டேவிட்சன் சிலாங்கூரில் இருக்கும் கிள்ளானுக்கு பயணம் ஆனார். தன்னுடன் வருமாறு தம்புசாமி பிள்ளையை டேவிட்சன் கேட்டுக் கொண்டார். தம்முடைய 25ஆவது வயதில் தம்புசாமி பிள்ளையும் மலாயாவிற்கு வந்தார்.\n\nSection::::மாநிலக் கருவூலத்தின் தலைமைக் கணக்கர்.\nதம்புசாமி பிள்ளை கோலாலம்பூருக்கு வந்ததும் அவரை மாநிலக் கருவூலத்தின் தலைமைக் கணக்கராக நியமித்தார்கள். 1870களில் அப்போதைய மாநிலக் கருவூலம் இப்போதைய நிதி அமைச்சுக்கு இணையானது. மாநிலக் கருவூலத்தின் பொருளாளர் விடுப்பில் இருக்கும் காலத்தில், தம்புசாமி பிள்ளை இடைக்கால பொருளாளராகவும் பணி புரிந்தார்.\n\nகோலாலம்பூரில் பணிபுரிகின்ற காலத்தில், நிறைய இந்தியர்கள் கோலாலம்பூர் நகரின் சுற்றுவட்டாரங்களில் குடியேறி இருப்பதை தம்புசாமி பிள்ளை உணர்ந்தார். இவர்கள் பெரும்பாலோர் தென்னிந்தியாவில் இருந்து வந்தவர்கள். இந்து சமயத்தை வழிபடுபவர்கள். ஆகவே, அவர்களுக்கு ஒரு வழிபாட்டு இல்லத்தை உருவாக்கித் தரலாம் என்று ஆவல் கொண்டார்.\n\nSection::::மாரியம்மன் ஆலயம்.\nஅதன் விளைவாக ஆற்றோரத்தில் ஒரு வழிபாட்டுத் தளத்தைக் கட்டினார். கோலாலம்பூரில் முதன் முதலாகக் கட்டப்பட்ட அந்த மாரியம்மன் வழிபாட்டுத் தளத்தில்தான் இப்போது விவசாய வானளாவி \"(Bangunan Pertanian)\" உள்ளது. 1875-இல் கோலாலம்பூர் இரயில்வே அமைப்புக்கு, தம்புசாமி பிள்ளை கட்டிய மாரியம்மன் வழிபாட்டுத் தளத்தின் அதே இடத்தில் நிலம் தேவைப்பட்டது.\n\nஅந்த இடத்தில் இரயில்வேயின் சரக்குக் கிடங்கு அமைய சாலப் பொருத்தமாக இருந்தது. அதற்குப் பதிலாக வேறு ஓர் இடத்தில் வழிபாட்டுத் தளத்திற்கான நிலம் வழங்கப்படுவதற்கு கோலாலம்பூர் இரயில்வேயினர் வாக்குறுதி அளித்தனர். சிலாங்கூர் மாநில சுல்தானின் ஒப்புதலின் பேரில் கோலாலம்பூர், ஜாலான் பண்டாரில் ஒரு கோயில் குடிசை கட்டப்பட்டது.\n\nSection::::ஸ்ரீ மகா மாரியம்மன் ஆலய தேவஸ்தானம்.\nஅது அத்தாப்பு கூரைகள் வேய்ந்த கோயில் குடிசையாகும். இந்த ஜாலான் பண்டார்தான் இப்போது ஜாலான் துன் எச்.எஸ்.லீ என்று அழைக்கப்படுகிறது. அந்தக் கோயில் குடிசைக்கு ’இந்தியச் சமூகத்தின் நிலம்’ \"(Land for the Indian Community)\" என்று சிலாங்கூர் சுல்தான் அடிக்கல் நாட்டினார்.\n\nதம்புசாமி பிள்ளை முன்னோக்குப் பார்வையுடையவர். 1888-இல் உள்ளூர் இந்தியச் சமூகத்தின் ஆதரவுடன், அந்த அத்தாப்புக் குடிசைக் கோயிலை செங்கல் கட்டிடமாக மாற்றினார். கோயில் கட்டிடம் கட்டப்படுவதற்கு கோலாலம்பூர் வாழ் மக்கள் தாராளமாக நன்கொடைகளை வழங்கினர். தம்புசாமி பிள்ளை, கோலாலம்பூர் ஸ்ரீ மகா மாரியம்மன் ஆலய தேவஸ்தானத்தின் முதல் நிறுவனர் ஆனார்.\n\nSection::::தென்னிந்திய வேலையாட்கள்.\nமலாயன் இரயில்வே சேவைக்கும், மலாயா பொதுப்பணித் துறைக்கும் ஆட்கள் பற்றாக்குறை ஏற்பட்டது. அதனால், வெளிநாடுகளில் இருந்து ஆட்களைத் தருவிக்க தம்புசாமி பிள்ளை இந்தியாவிற்கு அனுப்பப்பட்டார். மலாயாவின் பிரித்தானிய அரசாங்கம்தான் அவரை இந்தியாவிற்கு அனுப்பி வைத்தது. தம்புசாமி பிள்ளை தென்னிந்தியாவிற்கு பலமுறைகள் சென்று பல ஆயிரம் தென்னிந்தியர்களை வேலையாட்களாகக் கொண்டு வந்தார்.\n\n1880களில் தம்புசாமி பிள்ளை அரசாங்கப் பணிகளில் இருந்து விலகிக் கொண்டு சொந்தத் தொழிலில் ஈடுபட்டார். அப்போது லோக் இயூ என்பவர் கோலாலம்பூரில் மிகப் பெரிய செல்வந்தராக இருந்தார். அவருடன் கூட்டாக இணைந்து புதிய ஈயச் சுரங்க நிறுவனம் \"(New Tin Mining Company)\" எனும் ஈயச் சுரங்கத் தொழில் நிறுவனத்தை சிலாங்கூர், ரவாங்கில் தொடங்கினார். இவர்கள்தான் மலாயாவில் முதன்முறையாக ஈயச்சுரங்கத் தொழிலில் மின்பம்பிகளைப் \"(electric pumps for mining)\" பயன்படுத்தியவர்கள் ஆகும்.\n\nSection::::பொது வாழ்க்கை.\nதம்புசாமி பிள்ளை மலாயா அரசாங்கத்தால் ஒரு சமுதாய நீதிபதியாக நியமனம் செய்யப்பட்டவர். நீதிபதியின் தகுதி உடைய அந்த விருதை, மலாயாத் தமிழர்களில் முதன்முதலாகப் பெற்றவர் தம்புசாமி பிள்ளை ஆகும். அவர் மலாயா இந்தியச் சமுதாயத்தின் தலைவராகக் கருதப்ப்ட்டார். KL Sanitary Board என்று அழைக்கப்பட்ட கோலாலம்பூர் கழிவு நீக்க வாரிய உறுப்பினர்களில் ஒருவராகவும் சேவை ஆற்றியுள்ளார். அந்தப் பொறுப்பு மதிப்புமிக்க ஒரு உயர் பொறுப்பாகும்.\n\nஅவருடைய வணிக ஈடுபாடுகளில் காப்பி பயிரிடுதல், நில மனை விற்பகம், கட்டுமானத் தொழில்களும் அடங்கும். சிலாங்கூர் சங்கம், குதிரைப் பந்தய சங்கம்\nபோன்றவற்றில் உறுப்பினராகவும் இருந்துள்ளார். அந்தக் காலகட்டத்தில் சிலாங்கூர் சங்கத்தில் மேல் தட்டுப் பிரிவினர் மட்டுமே உறுப்பியம் ஆக முடியும். அவரிடம் நிறைய பந்தயக் குதிரைகளும் இருந்தன.\n\nSection::::கோலாலம்பூர் விக்டோரியா பள்ளி.\n1902-இல் சிங்கப்பூர் குதிரைப் பந்தய சங்கத்தின் கூட்டத்தில் கலந்து கொள்ள சிங்கப்பூர் சென்று இருந்த போது அங்கு காலமானார். அவருடைய உடல் அங்கிருந்து பாய்மரப்படகு மூலமாக கிள்ளான் துறைமுகத்திற்கு கொண்டு வரப்பட்டது.\n\nமலேசியாவில் புகழ்பெற்ற விக்டோரியா பள்ளியைத் தோற்றுவித்தவர்களில் தம்புசாமி பிள்ளையும் ஒருவராவார். 1893-இல் உள்ளூர் செல்வந்தர்களான லோக் இயூ, யாப் குவான் செங் போன்றவர்களின் துணையுடன் அப்பள்ளியை உருவாக்கினார். அந்தப் பள்ளியின் நிர்மாணிப்பிற்கு சிலாங்கூர் சுல்தான், பிரித்தானிய ஆளுநர் டிரேச்சர் (W.H.Treacher) நன்கொடை வழங்கினர்.\n\nSection::::கோலாலம்பூர் ஸ்ரீ மகா மாரியம்மன் ஆலயம்.\nஅப்பள்ளியின் ஒரு விளையாட்டுக்கூடம் இன்றும் தம்புசாமியின் பெயரை பறைசாற்றி வருகிறது. தம்புசாமியின் மகன் கணபதி பிள்ளை, அப்பள்ளியின் பழைய மாணவர் சங்கத்தின் தலைவராகவும் செயலாற்றி உள்ளார். 1873-இல் கோலாலம்பூர் ஸ்ரீ மகா மாரியம்மன் ஆலயத்தை தம்புசாமி பிள்ளை கட்டினார். மலேசியாவில் மிகப் பழமையான ஆலயங்களில் இதுவும் ஒன்று.\n\nபத்துமலைப் பகுதியில் வாழ்ந்த தமிழர்களின் கோரிக்கைக்கு இணங்க பத்துமலை ஆலயத்தையும் தம்புசாமி பிள்ளை கட்டிக் கொடுத்தார். தம்புசாமி பிள்ளை கொடை உள்ளம் கொண்டவர். தான் ஓர் இந்துவாக இருந்தும் இதர சமயங்களுக்கும் பண உதவிகள் செய்துள்ளார். கோலாலம்பூர் செயிண்ட் மேரி ஆலயத்திற்கு கணிசமான தொகையைக் கொடுத்து உதவியுள்ளார்.\n\nSection::::நினைவுகள்.\nஅன்னாரின் நினைவாக கோலாலம்பூர், சௌக்கிட் பகுதியில் ஒரு சாலைக்கு ஜாலான் தம்புசாமி என்று அவருடைய பெயர் சூட்டப்பட்டுள்ளது. தவிர, செந்தூல் பகுதியில், தம்புசாமி தமிழ்ப்பள்ளி எனும் பெயரில் ஒரு பள்ளியும் இயங்கி வருகிறது. அவர் தோற்றுவித்த கோலாலம்பூர் விக்டோரியா கல்விக்கழகம் மலேசியாவின் பாரம்பரியச் சின்னமாக அறிவிக்கப்பட்டுள்ளது. மலேசிய வரலாற்றில் மறக்க முடியாத முதல் 10 தமிழர்களில் தம்புசாமி பிள்ளையும் ஒருவர்.\n"}
{"id": "140699", "url": "https://ta.wikipedia.org/wiki?curid=140699", "title": "திருமயம் சத்திய மூர்த்தி பெருமாள் கோவில்", "text": "திருமயம் சத்திய மூர்த்தி பெருமாள் கோவில்\n\nதிருமயம் என்ற திருமெய்யம், பெருமாளின் 108 திவ்ய தேசங்களில் 43 ஆம் திருப்பதியாகும். புதுக்கோட்டையிலிருந்து கிட்டத்தட்ட இருபது கி.மீ தொலைவில் திருமெய்யம் திருக்கோயில் அமைந்துள்ளது.இத்திருக்கோயில் முத்தரையர்களால் கட்டபட்ட குடைவரைக்கோவில்.\n\nஆழ்வார்களால் மங்களாசாசனம் செய்யப்பட்ட (பாடப்பட்ட) 108 திவ்ய தேசங்களில் 18 திவ்ய தேசங்கள் பாண்டிய நாட்டில் அமைந்துள்ளன. திருமங்கை ஆழ்வார் தனியாக சென்று மங்களாசாசனம் செய்த கோயில்கள் மொத்தம் 46 ஆகும். அவற்றுள் இந்தத் திருமெய்யமும் ஒன்று. இத்தலத்தில் சத்திய மூர்த்தி, திருமெய்யர் என இரண்டு மூலவர்கள் உள்ளனர். சைவ வைணவ ஒற்றுமைக்கு அருகருகே அமைந்த சத்திய கிரீஸ்வரர் (சிவன்) கோவிலும் ,சத்தியமூர்த்தி பெருமாள் கோவிலும் சாட்சி பகர்கின்றன. திருமயத்தின் விஷ்ணு கோயிலுக்கு ஒரு தனிச் சிறப்பு உண்டு. இக்கோவில் ஸ்ரீரங்கம் அரங்கநாதர் கோயிலை விட மிகவும் பழைமையானது என்றும், இது காரணமாக இதற்கு ‘ஆதி ரங்கம்’ என்றும் பெயர் ஏற்பட்டதாக நம்பப்படுகிறது. சத்ய மகரிஷி முன் தோன்றி பெருமாள் காட்சி தந்த தலம்.\n\nSection::::கோயில் நடைதிறந்திருக்கும் நேரம்.\nகாலை 6 மணி முதல் 11 மணி வரை, மாலை 5.00 மணி முதல் இரவு 8.00 மணி வரை\n\nSection::::முத்தரையர் காலக் குடைவரைக் கோவில்.\nஇது ஒரு முத்தரையர் காலத்திய குடைவரைக் கோவிலாகும். திருமயம் மலைச் சரிவில் ஒரே கல்லினால் அமைந்த அதிசயிக்கத்தக்க குடைவரைக் கோவிலில் இரண்டு பெருமாள் சன்னதிகள் உள்ளன. வேலைப்பாடமைந்த கற்றளியான சத்தியமூர்த்தி கோயில் அவற்றுள் ஒன்று. இக்கோவிலுக்கு ஒரே ஒரு சுற்றுச்சுவர் மட்டும் உள்ளது. எனவே இந்த சத்தியமூர்த்தி பெருமாள் கோவிலை தனியே திருச்சுற்று சுற்றி வரமுடியாது. காரணம் மூலவர் சந்நிதி குடைவரைக் கோயிலாக அமைந்துள்ளதேயாகும்.\n\nSection::::ஆதிரங்கம்.\nசதுர் யுகம் என்பது ஒரு யுகம் முடிந்து மறு யுகம் பிறக்கும் காலச் சக்கரத்தைக் குறிக்கும் அளவு. இந்த அளவின் படி திருவரங்கத்து பெருமாள் 64 சதுர் யுகங்களுக்கு முன்னால் தோன்றினார். ஆனால் திருமெய்யம் சத்யகிரிநாதன் (அழகிய மெய்யன்) 96 சதுர் யுகங்களுக்கு முன்னரே தோன்றியவராதலால், திருமெய்யம் திருத்தலம் ஆதிரங்கம் என வழிபடப்படுகிறது.\n\nSection::::மூலவர் சத்தியமூர்த்தி.\nஇத்தலத்தில் சோமச்சந்திர விமானத்தின் கீழ், நின்ற கோலத்தில் சத்தியமூர்த்தி எனும் நாமம் தாங்கி ஒரு கரத்தில் சங்குடனும் மற்றொரு கரத்தில் பிரயோகச் சக்கரத்துடனும் எழுந்தருளி பக்தர்களுக்கு சேவை சாதிக்கிறார்.\nதன்னை நாடி வரும் பக்தர்களுக்கு என்றும் சத்தியமாகத் துணை நிற்பேன் என்று இத்தல இறைவன் வாக்குறுதி தந்ததால் இவருக்கு ’சத்தியமூர்த்தி’ என்ற திருப்பெயர் வந்தது.\n\nSection::::மூலவர் திருமெய்யர்.\nஇக்குடைவரைக் கோவிலின் மூலவர் ‘யோக சயன மூர்த்தி’யான ’திருமெய்யர்’ உருவம் ஸ்ரீரங்கத்தை விட மிகப்பெரிய உருவம் தாங்கியவர். திருமெய்யத்தின் பள்ளி கொண்ட பெருமாள் உருவம் இந்தியாவிலேயே மிகப்பெரியது. சுற்றிலும் தேவர்கள், ரிஷிகள், பெருமாளின் நாபிக் கமலத்திலிருந்து புறப்படும் தாமரை மலரில் பிரம்மாவும், மார்பில் குடியிருக்கும் மகாலட்சுமியும் எழுந்தருளியுள்ளார்கள். மூலவரான பெருமாளுக்கு 12 வருடங்களுக்கு ஒருமுறை தைல காப்பு இடப்படுகிறது. ‘மது’ ‘கைடபர்’ என்னும் இரு அசுரர்களிடமிருந்து பூமிதேவியையும், தேவர்கள், கின்னரர்களையும் காப்பாற்றி அருள்கிறார் என்கிறது தல வரலாறு.\n\nSection::::தாயார் உஜ்ஜீவனத்தாயார்.\nஇத்தலத்தின் தாயார் உஜ்ஜீவனத்தாயார் (ஸ்ரீஉய்ய வந்த நாச்சியார்) எனும் திருநாமம் தாங்கி எழுந்தருளியுள்ளார். இத்தாயாரை வழிபட்டால் குழந்தைபேறு நிச்சயம்; பல வாழ்க்கை நலன்களும் விளையும்; பேய், பிசாசு பிடித்தவர்கள், நரம்புத் தளர்ச்சி நோயில் துன்புறுபவர்கள் நன்மை பெறுவர் என்பது பக்தர்களின் நம்பிக்கை.\nமேலும் மனநிலை பாதிப்புகளுக்கு உடனடியாக பலனளிக்கும் பரிகாரத் தலம் இத்தாயாரின் சந்நிதி. இவர் படிதாண்டா பத்தினி என்பதால், வீதிஉலா வருவது இல்லை. தரிசிக்க திருக்கோயிலுக்குச் சென்றால் மட்டுமே முடியும்.\n\n\"பழங் காலத்தில் தினமும் இரவில் தாயாருக்கு புட்டும் பாலும் நைவேத்தியம் செய்து பக்தர்களுக்கு விநியோகம் செய்து வரும் வழக்கம் இருந்து வந்தது. பின்னர் பண வசதி இன்மையால் இது நின்றுவிட்டது.\"\n\nSection::::தல வரலாறு.\nபெருமாள் அரவணையில் படுத்து யோக நித்திரையில் ஆழ்ந்திருந்த சமயம், மது மற்றும் கைடபர் என்ற இரு அரக்கர்கள் ஸ்ரீதேவி, பூதேவி ஆகிய தேவியரை அபகரிக்க முயன்றனர். இதற்கு அஞ்சிய தேவியர் இருவரும் ஒளிந்து கொள்ளலாயினர். பெருமாளின் திருவடிக்கருகில் பூதேவியும், மார்பில் ஸ்ரீதேவியும் தஞ்சமடைந்தனர். பெருமாளின் நித்திரை கலைந்துவிடுமே என்ற கவலையில் அவரை எழுப்பாமல் ஆதிசேஷன் என்ற ஐந்து தலை நாகம் தன் வாய் மூலம் விஷத் தீயை கக்கினார். பயந்து நடுங்கிய அரக்கர்கள் ஒடி ஒளிந்தனர். கண்விழித்த பெருமாளிடம் தன் செய்கை பெருமாளுக்கு சினத்தை ஏற்படுத்திவிடுமோ என்று பயந்து அஞ்சியவாறு இருந்த ஆதிசேஷனை, பெருமாள் தான் துயில்கையில் அரக்கர்கள் செய்த வனகொடுமையினைத் தடுக்க எடுத்த வீரச்செயல்களை மெச்சிப் புகழ்ந்தார்.\n\n\nSection::::சைவ வைணவ ஒற்றுமை.\nதிருமெய்யம் குன்றினுடைய செங்குத்தான தெற்கு நோக்கிய சரிவில் திருமாலுக்கும் சிவபெருமானுக்கும் அறுபதடி தூரத்தில் அடுத்தடுத்து இரு திருக்கோயில்களும் அமைந்துள்ளன. \nபுதுக்கோட்டை மாவட்டத்தில் உள்ள திருமெய்யம் திருமாலையும் , சிவபெருமானையும் ஒரே வாயிலின் வழியாகச் சென்று தரிசிக்கும் வண்ணம் இத்திருக்கோயில்கள் அமைக்கப்பட்டு சைவ வைணவ ஒற்றுமைக்கு உதாரணமாக உள்ளன.\n\nSection::::புஷ்கரணி.\nசத்ய புஷ்கரணி அனைத்துப் பாவங்களையும் போக்கும் சக்தி வாய்ந்த திருக்குளமாகக் கூறப்படுகிறது.\n\nSection::::சிற்பக்கலை சிறப்பு.\nதசாவதார மண்டபத்தில் உள்ள தூண்களில் உள்ள சிற்பங்கள் சிறப்பானவை. தூண்களில் உள்ள தசாவதார திருக்கோலங்கள் மற்றும் துவஜஸ்தம்பத்திற்கு அருகில் உள்ள தூணில் உள்ள ராமாவதாரம் மற்றும் வாமன அவதாரம் சிற்பங்கள் அழகு வாய்ந்தவை.\n\nSection::::வேண்டுதல்கள்.\nகுழந்தைப்பேறு இல்லாதோர், பேய் பிசாசு பிடித்தவர்கள், நரம்புத்தளர்ச்சி நோயில் துன்புறுபவர்கள் நலம் பெற தாயாரிடம் வேண்டுதல்கள்\n\nSection::::பலன்கள் : தொன்நம்பிக்கைகள்.\nஇத்தலம் பரிகார தலமாக பல்வேறு பிரச்சனைகளுக்குக் கூறப்படுகிறது.\n\n\n\nSection::::மங்களாசாசனம்.\nதிருமங்கையாழ்வார் மங்களாசாசனம் செய்துள்ளார். ஒரு பாசுரம்:\n\n\n\n"}
{"id": "140701", "url": "https://ta.wikipedia.org/wiki?curid=140701", "title": "ஊதல் (சங்ககாலம்)", "text": "ஊதல் (சங்ககாலம்)\n\nசங்க்கால ஊதல் வகைகளில் குழல், தூம்பு முதலானவை குறிப்பிடத்தக்கவை. \n\nமுழவு, ஆகுளி, தட்டை, எல்லரி, பதலை முதலானவை முழக்கும் பறைக்கருவிகள். கோடு என்னும் யாழ் நரம்புக்கருவி. கூத்தர் இவ்வகையான இசைக்கருவிகளை வழிநெடுக முழக்கிக்கொண்டே ஊர் ஊராகச் செல்வதும் ஊர்மக்களுக்கு இசையோடு பாடி ஆடிக் காட்டுவதும் வழக்கம். \n\n\n"}
{"id": "140703", "url": "https://ta.wikipedia.org/wiki?curid=140703", "title": "எண்ணல் விளையாட்டு", "text": "எண்ணல் விளையாட்டு\n\nதொலைவில் தெரியும் பொருள்களை எண்ணுதல் சங்ககால மகளிரின் பொழுதுபோக்கு விளையாட்டுகளில் ஒன்று. \n\n\n\nSection::::சங்கப் பாடல் குறிப்புகள்.\nஇக்காலத்து ஒற்றையா இரட்டையா விளையாட்டோடு இதை ஒப்பிடலாம்.\n\n"}
{"id": "140711", "url": "https://ta.wikipedia.org/wiki?curid=140711", "title": "ஆங்கிலேய-சீக்கியப் போர்கள்", "text": "ஆங்கிலேய-சீக்கியப் போர்கள்\n\nஆங்கிலேய-சீக்கியப் போர்கள் (\"Anglo-Sikh wars\") என்பது 19ம் நூற்றாண்டில் பிரித்தானிய இந்தியாவில் பிரித்தானியக் கிழக்கிந்திய நிறுவனத்துக்கும் சீக்கியப் பேரரசுக்கும் இடையே நடைபெற்ற போர்களைக் குறிக்கிறது. இவற்றின் விளைவாக சீக்கியப் பேரரசு அழிந்து, வடமேற்கு இந்தியத் துணைக்கண்டத்தின் பெரும் பகுதி ஆங்கிலேயர் கட்டுப்பாட்டில் வந்தது.\n\nரஞ்சித் சிங்கின் மரணத்துக்குப் பின் சீக்கியப் பேரரசில் உட்பூசல் அதிகமானது. அவருக்குப் பின் பேரரசராவது யார் என்பது குறித்து சீக்கியப் பேரரசில் இருந்த குறுநிலமன்னர்களிடையே வேறுபாடுகள் அதிகரித்தன. கிழக்கிந்தியக் கம்பனி நிருவாகத்துடன் மோதல்களும் அதிகரித்தன. 1845-56 இல் இம்மோதல்கள் போராக மாறின. முதலாம் ஆங்கிலேயே-சீக்கியர் போரில் (1845-1846) கிழக்கிந்தியக் கம்பனியின் படைகள் சீக்கியப் படைகளைத் தோற்கடித்தன. 1846 இல் கையெழுத்தான லாகூர் அமைதி ஒப்பந்தத்தின் விளைவாக சீக்கியப் பேரரசின் பல பகுதிகள் கம்பனியிடம் ஒப்படைக்கப்பட்டன. சீக்கியர்கள் ஒன்றரை கோடி ரூபாய் தண்டமாக கிழக்கிந்திய நிறுவனத்துக்குக் கட்டினர். ஆனால் இரு தரப்பினருக்கும் இடையே சிறு சிறு மோதல்கள் ஏற்பட்டவாறு இருந்தன. 1848 இல் மீண்டும் வெளிப்படையான போர் மூண்டது. \n\n1848 - 1849 காலகட்டத்தில் நடைபெற்ற ஆங்கிலேய–சீக்கியர் போரில் சீக்கியப் பேரரசு முழுமையாகத் தோற்கடிக்கப்பட்டது. அதன் பஞ்சாப் மற்றும் வடமேற்கு எல்லைப்புற மாகாணப் பகுதிகள் கிழக்கிந்திய கம்பெனி ஆட்சியுடன் இணைக்கப்பட்டது.\n\n"}
{"id": "140714", "url": "https://ta.wikipedia.org/wiki?curid=140714", "title": "தூது (பாட்டியல்)", "text": "தூது (பாட்டியல்)\n\nஅஃறிணைப் பொருட்களைத் தூது செல்ல ஏவுவது போல அமையும் இலக்கியம் தூது இலக்கியம் எனப்படுகிறது. பல தூதுக்களில் தலைவன் தலைவியரிடையே பிரிவு ஏற்படும்போது ஒருவர் தனது பிரிவுத்துயரை மற்றவருக்கு அறிவிக்கும்படி அஃறிணைப் பொருட்களைத் தூது செல்ல ஏவுவது போல அமைகின்றன. இவ்வாறு தூது அனுப்பும் உத்தி நற்றிணை போன்ற சங்கப் பாடல்களிலும், பின்னர் வந்த இலக்கியங்களிலும் கூடக் காணப்பட்டவைதான் எனினும், தூது அனுப்பும் செயலையே அடிப்படையாகக் கொண்டு அமைந்தவை தூது இலக்கியங்களே. இது தமிழில் சிற்றிலக்கியங்கள் என்றும், வடமொழியில் பிரபந்தங்கள் என்றும் வழங்கும் பாட்டியல் வகைகளுள் ஒன்றாகும். தூதுச் சிற்றிலக்கியம் கலிவெண்பாவினாலே பாடப்படுகின்றன.\n\nஇவ்வாறு தூது அனுப்புதல் என்பது நடைமுறையின் பாற்பட்டது அல்ல. சொல்ல விரும்பும் ஒரு விடயத்தைக் கவிநயத்துடன் சொல்வதற்கான ஒரு கற்பனை வடிவமே இது. தலைவன் தலைவி என்ற பாத்திரங்களும் உருவகங்களாகவே அமைவதும் உண்டு. தூது செல்ல ஏவப்படுகின்றவையும் பலவாறாக இருக்கின்றன. அன்னம், கிளி, மான், வண்டு போன்ற உயிரினங்கள் மட்டுமன்றி, காற்று, முகில், தமிழ் என்பனவும் தூது இலக்கியங்களிலே தூது செல்ல ஏவப்படுகின்றன.\n\n\n\n\n"}
{"id": "140721", "url": "https://ta.wikipedia.org/wiki?curid=140721", "title": "திருமங்கலக்குடி", "text": "திருமங்கலக்குடி\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 7,500 மக்கள் இங்கு வசிக்கின்றார்கள். இவர்களில் 3474 ஆண்கள், 3719 பெண்கள் ஆவார்கள். திருமங்கலக்குடி மக்களின் சராசரி கல்வியறிவு 80.04% ஆகும், இது இந்திய தேசிய சராசரி கல்வியறிவான 65% விட கூடியதே. திருமங்கலக்குடி மக்கள் தொகையில் 13.6% ஆறு வயதுக்குட்பட்டோர் ஆவார்கள்.\n\n"}
{"id": "140722", "url": "https://ta.wikipedia.org/wiki?curid=140722", "title": "அடெல் (பாடகி)", "text": "அடெல் (பாடகி)\n\nஅடெல் லாரி புளூ அட்கின்சு (\"Adele Laurie Blue Adkins\", பிறப்பு 5 மே 1988), பரவலாக அடெல் என்ற ஒற்றைப் பெயரால் அறியப்படுபவர், ஓர் இங்கிலாந்து|இங்கிலாந்தைச் சேர்ந்த பாடலாசிரியையும் பாடகியும் ஆவார். சமூக வலைத்தளங்களின் தாக்கத்திற்கான ஒரு காட்டாக, 2006ஆம் ஆண்டில் மைஸ்பேஸ் இணையத்தளத்தில் இவரது நண்பர் தரவேற்றிய இவரது சோதனை முயற்சியால் கவரப்பட்ட எக்செல் ரிகார்டிங் நிறுவனம் இவருடன் உடன்பாடு கொண்டது. அடுத்த ஆண்டே இவரது \"கிரிடிக்ஸ் சாய்சிற்கு\" பிரிட் விருது பெற்றார். மேலும் பிபிசியின் \"2008ஆம் ஆண்டின் குரல்\" விருதையும் பெற்றார். அவரது முதல் இசைத்தொகுப்பான \"19\" ஐக்கிய இராச்சியத்தில் மிகுந்த வரவேற்பைப் பெற்றது. நான்குமுறை இந்தத் தொகுப்பிற்கு பிளாட்டினம் தட்டு வழங்கப்பட்டது. ஐக்கிய அமெரிக்காவில் 2008ஆம் ஆண்டு இறுதியில் \"சாடர்டே நைட் லைவ்\" தொலைக்காட்சி நிகழ்ச்சி மூலம் அறிமுகமானார். 2009ஆம் ஆண்டு 51வது கிராமி விருதுகளில் அடெல் \"சிறந்த புதுக்கலைஞர்,\" \"சிறந்த பெண் பாப் வாய்ப்பாட்டுக்காரர்\" விருதுகளைப் பெற்றார்.\n\nஅடெல் தமது இரண்டாவது இசைத்தொகுப்பை, \"21\" , 2011ஆம் ஆண்டின் துவக்கத்தில் வெளியிட்டார். இது முதல் தொகுப்பைவிட வணிகளவில் பலமடங்கு வெற்றி கண்டது.\"21\" ஐக்கிய இராச்சியத்தில் மட்டுமே 14 முறை பிளாட்டினம் சான்று பெற்றது; அமெரிக்காவில் 1993ஆம் ஆண்டுக்குப் பின்னர் முதலாவது இடத்தை நீண்டநாட்கள் தக்கவைத்துக் கொண்ட சாதனையை படைத்தது. இதன் வெற்றி கின்னஸ் சாதனைகளின் பல குறிப்புகளில் இடம்பெறச் செய்தது. இந்த இசைத்தொகுப்பு அவருக்கு \"ஆண்டின் சிறந்த இசைத்தொகுப்புக்கான கிராமி விருதை\"ப் பெற்றுத் தந்தது. 2011இல், \"பில்போர்டு\" அடெலை \"ஆண்டின் கலைஞர்\" என்று சிறப்பித்தது.\n\n2012ஆம் ஆண்டு 54வது கிராமி விருதுகளில் \"ஆண்டின் சிறந்த பாடல்\" மற்றும் \"ஆண்டின் சிறந்த இசைத்தொகுப்பு\" உட்பட ஆறு கிராமி விருதுகளைப் பெற்று சாதனை படைத்துள்ளார். அமெரிக்க பாப் பாடகி பியான்சே நோல்ஸ் மட்டுமே இதற்கு முன்னர் ஆறு கிராமி விருதுகளைப் பெற்றிருந்தார்.\n"}
{"id": "140724", "url": "https://ta.wikipedia.org/wiki?curid=140724", "title": "எழில் விளையாட்டு", "text": "எழில் விளையாட்டு\n\nசங்ககாலத்தில் மகளிரின் அழகை மகளிரே ஆராய்ந்து மதிப்பிட்டனர். இப்படி ஆராய்ந்து மதிப்பிடுவதற்கு ஏதுவாக மகளிர் தன்னை ஒப்பனை செய்துகொண்டு ஒய்யாரமாக நடந்து காட்டியிருக்கின்றனர். ஒருத்தி தனது கூந்தலில் பாதிரிப் பூவையும் அதிரல் பூவையும் தனித்தனியாகக் கட்டிச் சேர்த்துச் சூடிக்கொண்டாள். மராம் பூவைக் கையிலே வைத்துக்கொண்டு வளையல் குலுங்க கைகளை வீசிக்கொண்டும், சிலம்பொலி கேட்கும்படி மெல்ல மெல்ல அடி வைத்தும் நடந்து காட்டியிருக்கிறாள். \n\n"}
{"id": "140733", "url": "https://ta.wikipedia.org/wiki?curid=140733", "title": "ரகுராம் கோவிந்தராஜன்", "text": "ரகுராம் கோவிந்தராஜன்\n\nரகுராம் கோவிந்தராஜன் (பிறப்பு : பிப்ரவரி 3 ,1963 ) ஒரு இந்தியப் பொருளியல் வல்லுநர் ஆவார். இந்திய ரிசர்வ் வங்கியின் 23 ஆவது ஆளுநராக இருந்தார். செப்டம்பர் 5, 2013இல் டி. சுப்பாராவை அடுத்து இப்பதவியில் 23 ஆவது ஆளுநராகப் பொறுப்பேற்றுக் கொண்டார். இப்பதவியை ஏற்பதற்கு முன் சிகாகோ பல்கலைக்கழகத்தில் பூத் வணிகப் பள்ளியில் பேராசிரியராகப் பணியாற்றினார். இந்தியப் பிரதமர் மன்மோகன் சிங் 2008 இல் இவரை இந்திய அரசின் கவுரவப் பொருளாதார ஆலோசகராக நியமித்தார். 2003 முதல் 2007 வரை அனைத்துலக நாணய நிதியத்தில் முதன்மைப் பொருளியலாளராக இருந்துள்ளார்.\n\nஇந்திய ரிசர்வ் வங்கி ஆளுநர் பதவியிலிருந்து ஓய்வு பெற்றதும் பன்னாட்டு செட்டில்மென்டு வங்கியின் துணைத்தலைவராக அமர்த்தப்பட்டார்.\n\nஇவரது பெற்றோர் தமிழ்நாட்டைச் சார்ந்தவர்கள். இவரின் தந்தை தில்லியில் நடுவண் அரசில் வெளியுறவுத் துறையில் பணியாற்றியவர். ரகுராம் ராஜன் போபாலில் பிறந்து, தில்லியில் வளர்ந்து படித்தார்.\n"}
{"id": "140734", "url": "https://ta.wikipedia.org/wiki?curid=140734", "title": "குட்லெட் மேல்நிலைப் பள்ளி", "text": "குட்லெட் மேல்நிலைப் பள்ளி\n\nகுட்லெட் மேல்நிலைப் பள்ளி என்பது தமிழ்நாட்டில், வேலூர் மாவட்டம், சோளிங்கர் பேருராட்சியில் அமைந்திருக்கும் ஒரு அரசு உதவி பெறும் உயர்நிலைப் பள்ளியாகும். இப்பள்ளி தென்னிந்தியத் திருச்சபையால் இயக்கப்படும் பள்ளிகளில் ஒன்றாகும்.\n\nSection::::வரலாறு.\n1885 ஆம் ஆண்டு ஸ்காட்லாந்து மிஷ்னரி இயக்கத்தால் ஆரம்பிக்கப்பட்ட இப்பள்ளி , பின்பு 1912 ஆம் ஆண்டு ஆஸ்திரேலிய பிரிஸ்பிடேரியஸ் இயக்கத்தால் பொறுப்பேற்று நடத்தப்பட்டு வந்தது. அப்போது இப்பள்ளி ஏ.பி.எம் பள்ளி என்ற பெயரில் இயங்கி வந்தது. 1917 ஆம் ஆண்டு நடுநிலைப் பள்ளியாக தரம் உயர்த்தப்பட்ட இப்பள்ளி அடுத்த நான்கு ஆண்டுகளில் நடுநிலைக்கல்விக்கு நிரந்தர அங்கீகாரம் பெற்றது. 1945 ஆம் ஆண்டு உயர்நிலைக்கல்விக்கு கல்வித்துறையிடம் விண்ணப்பித்த போது, போதிய இடவசதி இல்லாததால் விண்ணப்பம் நிராகரிக்கப்பட்டது. இரண்டாம் உலகப்போரின் முடிவுக் காலமாக இருந்ததாதால், இராணுவ தடவாளங்களெல்லாம் இடம் பெயர்ந்து கொண்டிருந்தன. இந்நிலையில் ஒரு மிகப்பெரிய இராணுவ மருத்துவமனை காலி செய்யப்பட்டு, அது செயல்பட்டு வந்த இடம் மற்றும் கட்டிடம் காலியாக இருந்தது. இதை அறிந்த பள்ளி நிர்வாகம், அம்மருத்துவமனையை பள்ளியாக மாற்றிக் கொள்ள முடிவெடுத்தது. மருத்துவமனைக்கான இடத்தைப் பெற்ற பள்ளி நிர்வாகம் 1946 ல் குட்லெட் நினைவு மருத்துவமனையில் ஏ.பி.எம் பள்ளியை செயல்படுத்தத் தொடங்கியது. அம்மருத்துவமனையை நிறுவிய குட்லெட்டின் நினைவாக பள்ளிக்கு குட்லெட் என்கிற பெயர் மாற்றமும் செய்யப்பட்டது. தற்போது மேல்நிலை வகுப்புகள் வரைக் கொண்டுள்ள இப்பள்ளி குட்லெட் மேல்நிலைப் பள்ளி என அழைக்கப்படுகிறது. பள்ளியின் முன்புறம் \"குட்லெட் மருத்துவமனை 1917\" என ஆங்கிலத்தில் பொறிக்கப்பட்ட கல்வெட்டு இன்னும் உள்ளது.\n"}
{"id": "140736", "url": "https://ta.wikipedia.org/wiki?curid=140736", "title": "க்ஷனிகா", "text": "க்ஷனிகா\n\nக்ஷனிகா இராகம் கருநாடக இசையில் பயன்படும் இராகங்களில் ஒன்றாகும். இது 20 ஆவது மேளகர்த்தா இராகமாகிய, \"வேத\" என்றழைக்கப் படும் 4 ஆவது சக்கரத்தின் 2 ஆவது மேளமாகிய நடபைரவி இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் ஷட்ஜம், சாதாரண காந்தாரம் (க), சுத்த மத்திமம் (ம), பஞ்சமம், சுத்த தைவதம் (த) ஆகிய சுரங்கள் வருகின்றன.\n\n\n"}
{"id": "140737", "url": "https://ta.wikipedia.org/wiki?curid=140737", "title": "சோதனைக் காட்சி (மென்பொருள்)", "text": "சோதனைக் காட்சி (மென்பொருள்)\n\nசோதனைக் காட்சி என்பது மென்பொருள் சோதனை நடவடிக்கைகளில் ஒன்று. மென்பொருள் சோதனையின் போது சோதனையாளர் சோதனை படிகளை இச்சோதனை காட்சிகளை கொண்டு அம்மென்பொருள் சரியாக செயல்படுகிறதா என்றறியலாம். மேலும் இது படிப்படியாக மென்பொருள் சோதனை செயல்படும் முறையையும் விளக்குகிறது. இது சோதனை நேர்வுகளில் இருந்து மாறுபட்டது. சோதனை நேர்வுகள் ஒவ்வொன்றும் ஒரு படியை மட்டும் கொண்டிருக்கும். ஆனால் சோதனைக் காட்சி பல சோதனை படிகளை கொண்டிருக்கலாம்.\n"}
{"id": "140738", "url": "https://ta.wikipedia.org/wiki?curid=140738", "title": "குமுதக்கிரியா", "text": "குமுதக்கிரியா\n\nகுமுதக்கிரியா இராகம் கருநாடக இசையில் பயன்படும் இராகங்களில் ஒன்றாகும். இது 51 ஆவது மேளகர்த்தா இராகமாகிய, \"பிரம்ம\" என்றழைக்கப் படும் 9 ஆவது சக்கரத்தின் 3 ஆவது மேளமாகிய காமவர்த்தனி இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் ஷட்ஜம், சுத்த ரிஷபம் (ரி), அந்தர காந்தாரம் (க), பிரதி மத்திமம் (ம), சுத்த தைவதம் (த), காகலி நிஷாதம் (நி) ஆகிய சுரங்கள் வருகின்றன.\n\n\n"}
{"id": "140740", "url": "https://ta.wikipedia.org/wiki?curid=140740", "title": "கனககுசுமாவளி", "text": "கனககுசுமாவளி\n\nகனககுசுமாவளி இராகம் கருநாடக இசையில் பயன்படும் இராகங்களில் ஒன்றாகும். இது 61 ஆவது மேளகர்த்தா இராகமாகிய, \"ருத்ர\" என்றழைக்கப் படும் 11 ஆவது சக்கரத்தின் முதலாவது மேளமாகிய காந்தாமணி இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் ஷட்ஜம், சதுசுருதி ரிஷபம் (ரி), அந்தர காந்தாரம் (க), பிரதி மத்திமம் (ம), பஞ்சமம், சுத்த தைவதம் (த) ஆகிய சுரங்கள் வருகின்றன.\n\n\n"}
{"id": "140741", "url": "https://ta.wikipedia.org/wiki?curid=140741", "title": "கோகிலபஞ்சமம்", "text": "கோகிலபஞ்சமம்\n\nகோகிலபஞ்சமம் இராகம் கருநாடக இசையில் பயன்படும் இராகங்களில் ஒன்றாகும். இது 20 ஆவது மேளகர்த்தா இராகமாகிய, \"ரிஷி\" என்றழைக்கப் படும் 7 ஆவது சக்கரத்தின் 3 ஆவது மேளமாகிய ஜாலவராளி இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் ஷட்ஜம், சுத்த ரிஷபம் (ரி), சுத்த காந்தாரம்(க), பிரதி மத்திமம்(ம), பஞ்சமம், சுத்த தைவதம்(த), காகலி நிஷாதம் (நி) ஆகிய சுரங்கள் வருகின்றன.\n\n\n"}
{"id": "140742", "url": "https://ta.wikipedia.org/wiki?curid=140742", "title": "ஈயம் பூசுதல்", "text": "ஈயம் பூசுதல்\n\nபித்தளைப் பாத்திரத்தில் புளி முதலியவற்றால் ஆகும் இரசாயன மாற்றத்தைத் தடுக்க அவற்றின் உட்பகுதியில் தகரத்தை (Tin) உருக்கித் தடவுதல், ஈயம் பூசுதல் அல்லது கலாய் பூசுதல் எனப்படும்.\n\nSection::::மரபு சார்ந்த தொழில்.\nஈயம் பூசுதல் என்பது மரபு சார்ந்த தொழில். நாம் அன்றாடம் உபயோகப் படுத்தும் செம்பு, பித்தளை, மற்றும் வெங்கலப் பாத்திரங்கள் புளி சேர்த்து சமைத்த பொருட்களை சேமித்து வைத்தால் நாளடைவில் பச்சை நிறக் களிம்பு படிந்து உணவை நஞ்சாக்கிவிடும் அபாயம் உண்டு. இதைத் தடுக்க பாத்திரங்களில் ஈயம் பூசினார்கள்.\n\nSection::::தமிழர்கள் உலோகவியல்.\nSection::::சமையல் பாத்திரங்கள்.\nதமிழர்கள் அன்றாட உபயோகத்தில் ஐந்து உலோகங்கள் இருந்தன. இவை பொன், வெள்ளி, செம்பு, பித்தளை மற்றும் வெண்கலம் என்பன. பொன் மற்றும் வெள்ளி விலை உயர்ந்தவை. ஆபரணங்கள் செய்ய உதவும். செம்பு சூடு தாங்கும் உறுதியான தாமிர பாத்திரம் நெடுங்காலம் நிற்கும். ஆனால் அதிகம் களிம்பு பிடிக்கும். இரண்டு பங்கு செம்பும் ஒரு பங்கு நாகமும் சேர்த்து உண்டாக்குவது பித்தளை. பித்தளையில் செய்யும் பாத்திரங்கள் உறுதியானவை. அடுப்பில் சூடு தாங்கும். எனினும் சற்று களிம்பேறும் தன்மையுடையது. செம்பையும் வெள்ளீயத்தையும் கலந்து வெண்கலம் உண்டாக்கப்படுகிறது. வெண்கலப் பாத்திரங்கள் பயன்படுத்த எளிதானது. சூடு தாங்கும் என்றாலும் சிறிது களிம்பு பிடிக்கும். எனவே களிம்பு படிதலைத் தவிர்க்க ஒரு சிறப்பு உலோகம் பூச்சாக உருக்கி உள்ளிடப்படுகிறது.\n\nSection::::ஈயம் பூசுதல்.\nஆனால் நாம் ஈயம் பூசுதல் என்று குறிப்பிடுவது தகரம் (Tin) என்ற உலோகப் பூச்சைத் தான். ஈயம் கொடிய விஷமுள்ளது. எனவே இவ்வுலோகத்தை செம்பு, பித்தளை மற்றும் வெண்கலப் பாத்திரங்களில் களிம்பு படிவதைத் தடுப்பதற்காக பூச இயலாது. மாற்றாக தகரம் உணவுப் பொருட்களைப் பாதுகாக்கும் குணநலனுடையது. எனவேதான் பழம், ஈரட்டி (பிஸ்கட்), பழரசம் போன்ற உணவுப் பொருட்கள் தகரத்தால் செய்த டப்பாக்களில் அடைக்கப்பட்டு விற்பனைக்கு அனுப்பப்படுகின்றன. எனினும் தகரத்தில் குறைந்த அளவு ஈயம் கலக்கப்படுவதுண்டாம்.\n\nSection::::ஈயம் பூசும் தொழிலாளர்கள்.\nஈயம் பூசும் தொழிலாளர்கள் இதை ஒரு மரபுத் தொழிலாகச் செய்து வருகிறார்கள். கிராமங்களிலும் நகரங்களிலும் இவர்கள் தற்காலிகமான இடத்தில் இந்தத் தொழிலைச் செய்கிறார்கள். கிராமங்களில் குடும்பத்துடன் மரத்தடிகளில் அமர்ந்து இந்தத் தொழிலில் ஈடுபடுகிறார்கள். ஆனால் துருவுறா எஃகு கொண்டு செய்யப்படும் பாத்திரங்கள் அதிகமாக பயன்பாட்டுக்கு வந்துள்ளபடியால் ஈயம் பூசுதல் என்ற இந்தத் தொழில் அருகி வருகிறது.\n"}
{"id": "140751", "url": "https://ta.wikipedia.org/wiki?curid=140751", "title": "மாளவபஞ்சமம்", "text": "மாளவபஞ்சமம்\n\nமாளவபஞ்சமம் இராகம் கருநாடக இசையில் பயன்படும் இராகங்களில் ஒன்றாகும். இது பதினைந்தாவது மேளகர்த்தா இராகமும், \"அக்னி\" என்று அழைக்கப்படும் மூன்றாவது சக்கரத்தின் மூன்றாவது இராகமுமாகிய மாயாமாளவகௌளையின் ஜன்னிய இராகம் ஆகும். \n\nSection::::இலக்கணம்.\nஇந்த இராகத்தில் சட்சம் (ச), அந்தர காந்தாரம் (க), சுத்த மத்திமம் (ம), பஞ்சமம் (ப), காகலி நிசாதம் (நி), சுத்த தைவதம் (த), சுத்த ரிசபம் (ரி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:\n\nஇந்த இராகத்தில் எல்லாச் சுரங்களும் முழுமையாக அமையாததால் இது ஒரு வர்ஜ இராகம் ஆகும். இதன் ஆரோகணத்தில் 6 சுரங்களும் அவரோகணத்தில் எல்லாச் சுரங்களும் உள்ளன. இதனால் இதை \"சாடவ சம்பூரண\" இராகம் என்பர். \n\n\n"}
{"id": "140760", "url": "https://ta.wikipedia.org/wiki?curid=140760", "title": "பவானி கைத்தறி ஜமக்காளம்", "text": "பவானி கைத்தறி ஜமக்காளம்\n\nபவானி கைத்தறி தரை விரிப்பு என்பவை பவானி கைத்தறி ஜமக்காளம், பவானி கைத்தறி ஜமுக்காளம் என்ற பெயர்களாலும் அழைக்கப்படுகின்றன. இத்தரை விரிப்புகள் (படுக்கை விரிப்புகள்) மிகவும் தடிமனானவை. சாயம், நெசவு, வடிவமைப்பு எல்லாம் ஒரு கைவினை மரபைப் பின்பற்றி தயாரிக்கப்படுகின்றன. இது பவானி தரை விரிப்பு என்பது பார்த்தவுடன் அடையாளம் கண்டுபிடித்துவிடலாம் . இவ்வகை தரை விரிப்பு பருத்தி நூல் மற்றும் கம்பளி நூல்களைக் கொண்டு தயாரிக்கப்படுகின்றன. \n\nSection::::தரை விரிப்பு நெசவுத் தொழில்.\nஈரோட்டுக்கு அருகிலுள்ள பவானி நகரம் நெசவுத்தொழில் புகழ்பெற்றதாகும். இந்த நகரைச் சுற்றி உள்ள குருப்பநாயக்கன் பாளையம், சேத்துநாம்பாளையம், பெரியமோளப்பாளையம், ஜம்பை போன்ற கிராமங்களில் தரை விரிப்பு நெசவு நடைபெறுகிறது. சுமார் இரண்டாயிரத்துக்கும் மேற்பட்ட தரை விரிப்பு நெய்யும் கைதறிகள் இயங்குகின்றன. பத்தாயிரத்துக்கும் மேற்பட்ட குடும்பத்தினர் தரை விரிப்பு நெசவுப் பணிகளில் ஈடுபடுகிறார்கள். இவர்களில் பெரும்பாலானவர்கள் பெண்கள். தரை விரிப்பு நெசவுக்கு 2க்கு 10, 2க்கு 6 மற்றும் 10ம் எண் நூல் இரகங்கள் பயன்படுத்தப்படுகின்றன. பருத்தி, அக்ரலின், ஆட்ஸ் சில்க் ஆகிய மூன்று ரகங்களில் தரை விரிப்பு தயாரிக்கப்படுகிறது. குறைந்தபட்சம் 20 க்கு 20 அங்குலம் முதல் 16 க்கு 30 அடி வரை உள்ள தரை விரிப்பு தினமும் ஆயிரக்கணக்கில் தயாரிக்கப்படுகிறது.\n\nSection::::சிறப்பம்சங்கள்.\nபவானி தரை விரிப்பு தமிழ் நாட்டில் மட்டுமில்லாது ஆந்திரா, கர்நாடகா, குஜராத், கேரளா, மகாராட்டிரம் மற்றும் பிறநாடுகளுக்கும் ஏற்றுமதி செய்யப்படுகின்றன. நூல் நெசவு, சாயம் மற்றும் வடிவமைப்புகள் தொடர்ந்து நவீனப் படுத்தப்பட்டு வந்தாலும் இவ்விரிப்புகளின் அடிப்படை மரபுகள் இது வரை மீறப்படவில்லை. இன்றும் திருமணம், வளைக்காப்பு, காதுகுத்து போன்ற சடங்குகள் நடைபெறுமிடங்களில் பவானி தரை விரிப்புகள் பெரிதும் விரும்பப்படுவதோடல்லாமல் அவை மரபின் சின்னங்களாகக் கருதப்படுகின்றன.\n\n\nSection::::உசாத்துணை.\n "}
{"id": "140761", "url": "https://ta.wikipedia.org/wiki?curid=140761", "title": "மதுக்கரை செல்லாண்டியம்மன் கோவில்", "text": "மதுக்கரை செல்லாண்டியம்மன் கோவில்\n\nதிருச்சி கரூர் பாதையில் கரூரில் இருந்து இருபது கிலோ தொலைவில் உள்ளது மாயனூர். மாயனூரை அடுத்த மதுக்கரையில் செல்லாண்டியம்மன் மூலக்கோவில் அமைந்துள்ளது. இக்கோவில் காவிரி ஆற்றங்கரையில் அமைந்துள்ளபடியால் காவிரியே இத்தலத்தின் தீர்த்தமாகும். செல்லாண்டியம்மனுக்கு மற்ற தெய்வங்களைப் போல தலை, கை மற்றும் உடல் இல்லை. கருவறையில் உள்ள மூலவர் சிலை இடுப்புக்குக் கீழே உள்ள அங்கங்கள் மட்டும் உள்ளன. இது சற்று மாறுபட்ட சிலை அமைப்பாகும்.\n"}
{"id": "140764", "url": "https://ta.wikipedia.org/wiki?curid=140764", "title": "நாகரம்", "text": "நாகரம்\n\nநாகரம் என்பது இந்திய இந்துக் கோயிற் கட்டுமானங்களுள் வட இந்திய பகுதிகளில் செல்வாக்குப் பெற்றிருந்த கலைப் பாணியாகும். சதுர வடிவான அடித்தளமுடைய சிகரத்தைக் கொண்ட கோயில்களை நாகரக் கட்டுமானங்கள் என வகைசெய்வர். இம் மரபில் அமைந்த கோயில்கள் பொதுவாக குப்தர் காலம் முதலாகவே பெரும்பாலும் அறியப்படுகின்றது. பூமர, நச்சனகுட்டார, ஏரான், திகாவா, சாஞ்சி முதலான இடங்களில் இவ்வகைக் கோயில்களைக் காணலாம் என்பர். கோயில் அமைப்பில் சதுரவடிவான இறையகம், முன் மண்டபம் என்பன பொதுவாய் அமைந்தனவாகும். தென்னிந்தியாவின் திராவிட மற்றும் தக்கணத்து வேசரக் கலைப் பாணிகளுடன் ஒப்பிடுகையில் நாகர கட்டுமானங்கள் வனப்புக் குறைந்தன என்றே கூறலாம்.\n"}
{"id": "140765", "url": "https://ta.wikipedia.org/wiki?curid=140765", "title": "குன்னிமரக் கருப்பண்ணசாமி கோவில்", "text": "குன்னிமரக் கருப்பண்ணசாமி கோவில்\n\nகுன்னிமரக் கருப்பண்ணசாமி கோவில் நாமக்கல் - திருச்சி சாலையில் 12 கி.மீ தொலைவில் நாமக்கல் மாவட்ட எல்லையருகில் அமைந்துள்ள வலையப்பட்டி எனும் கிராமத்தில் அமைந்துள்ளது. இது படர்ந்த வெளியில் அமைந்துள்ள ஒரு சமுதாயக் கோவில் ஆகும்.\n\nSection::::தலவரலாறு.\nகுறைந்த பட்சம் 500 முதல் 600 வருடங்கள் பழைமையானது. கோவில் மூலவர் கருப்பண்ணசாமி ஒரு காலத்தில் குன்னிமரத்தடியில் சுயம்புவாக தோன்றியதாக நம்பப்படுகிறது. சுமார் 150 அல்லது 200 வருடங்களுக்கு முன்பு வலையப்பட்டி பகுதியில் வாழ்ந்த உழவர்கள் தங்கள் நிலத்தில் விளைந்த நெற்கதிர்களை அடித்துப் பிரிப்பதற்காக அங்கிருந்த பயனற்ற நிலம் ஒன்றை விவசாய வேலைகள் செய்வதற்கு சுத்தப்படுத்தினார்கள். சுற்றி நட்டிருந்த மரங்களை வெட்ட முயன்ற போது குன்னி மரம் ஒன்றிலிருந்து இரத்தம் பீரிட்டு வருவது கண்டு அதிர்ந்தார்கள். அவர்கள் முன்பு கருப்பண்ணசாமி தெய்வம் தோன்றி தனக்கு கோவில் கட்டி வழிபட்டால் அவர்கள் வளம்பெற்று திகழ வேண்டியது வழங்குவேன் எனக்கூறி மறைந்தார்.\n\nஅவ்வூர் பொதுமக்கள் ஒன்று கூடி கருப்பண்ணசாமிக்கு கோவில் எழுப்பினார்கள். குன்னிமரத்தினடியிலிருந்து தோன்றிய சுயம்பு மூர்த்தி என்பதால் குன்னிமரக் கருப்பண்ணசாமி என்று மூலவருக்கு பெயர் வழங்கலாயிற்று. தற்போது இக்கோவிலில் மூலவருக்கு தினசரி மூன்று கால பூசை நடைபெறுகிறது.\n\nSection::::நேர்த்திக்கடன்கள்.\nஇக்கோவிலில் நேர்த்திக்கடன்கள் செலுத்துவது மற்ற கோவில்களைவிட வேறுபட்டது. கோழிகளை உயிருடன் தலைகீழாக கட்டித் தொங்கவிடுவது அதிலொன்றாகும். \n\nவெண்கல மணிகள் கட்டுவது, வேல் சூலங்களை நடுவது என பல நேர்த்திக்கடன்கள் உண்டு.\n\nகருப்பண்ணசாமி குடிபழக்கத்திற்கு அடிமையானவர்களை இக்கொடிய பழக்கத்திலிருந்து விடுவிப்பதாக நம்பப்படுகிறது. கையில் கருப்பண்ணசாமி கயிற்றைக் கட்டிக்கொண்டவர் மது அருந்துவதில்லை எனும் நம்பிக்கை உள்ளது.\n\nSection::::துணை தெய்வம்.\nசெல்லாண்டியம்மன் இங்கு துணை தெய்வம்.\n\nSection::::திருவிழா.\nஆடி மாதம் இக்கோவிலில் திருவிழா களைகட்டுகிறது\nSection::::மேலும் பார்க்க.\nகருப்பசாமி\n"}
{"id": "140782", "url": "https://ta.wikipedia.org/wiki?curid=140782", "title": "விண்டோஸ் தொடர்புக் கட்டமைப்பு", "text": "விண்டோஸ் தொடர்புக் கட்டமைப்பு\n\nவிண்டோஸ் தொடர்புக் கட்டமைப்பு (\"Windows Communication Foundation\", சுருக்கமாக WCF), முன்பு \"இண்டிகோ\" எனறு அறியப்பட்டது, .நெட் ஃபிரேம்வர்க்கில் அமைந்துள்ள ஓர் பயன்பாட்டு நிரலாக்க இடைமுகம் (API) ஆகும். தொடர்புள்ள சேவைசார்பயன்பாட்டிகளை கட்டமைக்க இது பயனாகிறது.\n\nSection::::எளிளுரை.\nஇதனை Windows Communication Foundation என்று ஆங்கிலத்தில் குறிப்பிடுகின்றனர். இந்த விண்டோஸ் தொடர்புக் கட்டமைப்பானது புதிய சேவைசார்பயன்பாட்டிகளை ( service oriented application ) உருவாக்கப் பயன் படும் .நெட்டின் மேம்பட்ட நிரல் மாதிரி ) programming model ) ஆகும்.\n\nஉதரணமாக:\nகுறிபிட்ட ஊரின் அஞ்சல் குறியீட்டு எண் நமக்குத் தெரியும் என வைத்துக் கொள்வோம், ஒரு சேவை வழங்கும் வழங்கி ( server ) நாம் அ.கு.எண்ணை அனுப்பினால் அங்கு நிலவும் வெப்பநிலையை அனுப்பும்; இந்தகைய பயன்பாட்டிகளை ( applications ) இணைய சேவைகள் ( web services ) என அழைக்கிறோம்.\n\nஒரு WCF பயன்பாட்டியில் ( application ) வேண்டுகோளும் (request) அதற்குரிய பதிலும் (response) மட்டுமே இருக்கும். எனவேதான் இதனை ஒப்பந்த சேவைகள் ( service contracts ) என அழைக்கிறோம்.\n\nஅருகிலிருக்கும் படத்தைக் காணவும்\n\nSection::::WCF அமைப்பு.\nWCF பயன்படுத்தி மூலம் சேவைசார் பயன்பாட்டிகளை உருவாக்கவும்/நிரலிறக்கமும்(deploying/installation) செய்ய முடியும். WCF'ல் மிக முக்கியமான பகுதியாக இறுதித்தொடர்பிகள் (endpoints) உள்ளன. சுருங்கக் கூறின் ஒரு WCF என்பது ஒரு குறிப்பிட்ட சேவைக்காக பிணையம் (network) மூலம் இணைக்கப்பட்ட பயன்பாட்டிகளின் (apllications) தொகுப்பு ஆகும்.\n\nஒரு WCF சேவை தன்னிடமே தனது சேவைசார் விவரங்களைக் கொண்டு உள்ளது. இந்த விபரங்கள் அனைத்தும் இணையசேவை விவரமொழி (web service Description language[WSDL]) 'ல் கொண்டு இருக்கும். இந்த இணையசேவை விவரமொழிக்கு ஏற்றார் போல நுகர்வி (Client) விண்ணப்பங்களை (requests) அனுப்பும். வினவப்படுபவைகளுக்கு ஏற்றார் போல WCF-சேவை பதிலளிக்கும்\nSection::::இறுதித்தொடர்பிகள் அல்லது இறுதிப் புள்ளிகள்.\nஇதனை endpoints எனக் குறிப்பிடப்படுகிறது. நாம் உருவாக்கியுள்ள WCF சேவைகள் உலகில் உள்ள பிற பயன்பாட்டிகளுடன் (applications) தொடர்பை ஏற்படுத்த வேண்டுமென்றால் அவைகள் ஒரு குறிப்பிட்ட முகவரியைப் பெற்றுக் காணப்பட வேண்டும். அதைச் செய்யவே இந்த இறுதித்தொடர்புப் புள்ளிகள் உபயோகம் செய்யப்படுகின்றன.\n\nஉதாரணமாக, https://ta.wikipedia.org/w/index.php?title=விண்டோஸ்_தொடர்புக்_கட்டமைப்பு என்னும் முகவரியை எடுத்துக் கொண்டால் இதில் https://ta.wikipedia.org/w/index.php என்பது ஒரு சேவையகம் ஆகும். இதில் நமக்குத் தேவையான சேவை விண்டோஸ்_தொடர்புக்_கட்டமைப்பு என்னும் தலைப்புடைய கட்டுரை; இதனைக https://ta.wikipedia.org/w/index.php?title=விண்டோஸ்_தொடர்புக்_கட்டமைப்பு என்னும் முழு முகவரியைக் உலாவியில் (நுகர்வி) கொடுப்பதன் மூலம் பெறுகிறோம். இதனைப் போன்றே ஒரு WCF பயன்பாடி இருக்கும். பின்வரும் அட்டவணை மூலம் இதனை தெளிவாகப் புரிந்து கொள்ள முடியும்.\n\nSection::::இறுதித்தொடர்பி ஒப்பந்தம்.\nஇதனை Contracts என ஆங்கிலத்தில் கூறுகின்றனர். ஒரு குறிபிட்ட சேவை என்ன செய்யும் என்பதை விளக்குகிறது. இதன் வகைகள்,\n\nஎன நான்கு வகைப்படும்.\n\nSection::::இறுதித்தொடர்பியின் செயல்பாடு.\nஇதனை Behaviors எனக் குறிப்பிடப்படுகிறது.\n"}
{"id": "140801", "url": "https://ta.wikipedia.org/wiki?curid=140801", "title": "அரத்தாள்", "text": "அரத்தாள்\n\nஅரத்தாள் அல்லது மண் கடதாசி(Sand Paper) என்பது உரோஞ்சும் தன்மை கொண்ட கரடுமுரடான துணிக்கைகள் ஒட்டப்பட்ட கடினமான கடதாசி ஆகும். இது மரம், சீமெந்து சாந்தினாலான கட்டடம், உலோகங்கள் முதலானவற்றின் மேற்பரப்புகளை ஒப்பமாக்குதல் மற்றும் மேற்பரப்புகளில் படிந்துள்ள அழுக்குகளை அகற்றுதல் முதலானவற்றில் பயன்படுகின்றது.\n"}
{"id": "140810", "url": "https://ta.wikipedia.org/wiki?curid=140810", "title": "பெர்தோல்ட் பிரெக்ட்", "text": "பெர்தோல்ட் பிரெக்ட்\n\nபெர்தோல்ட் பிரெக்ட் () (; பிறப்பு ; 10 பெப்ரவரி 1898 – 14 ஆகத்து 1956) ஓர் செருமானிய கவிஞரும் நாடகாசிரியரும் நாடக இயக்குனரும் ஆவார்.\n\nஇருபதாம் நூற்றாண்டு நாடகத்துறையில் குறிப்பிடத்தக்க பங்காற்றி உள்ள பிரெக்ட் நாடக வடிவாக்கலில் புதுமையை மேற்கொண்டு நிகழ்காவிய அரங்கு என்ற நாடக வகையை உருவாக்கினார். பிரெக்டும் அவரது மனைவி ஹெலன் வீகலும் இணைந்து இயக்கிய \"பெர்லினர் ஆன்செம்பிள்\" என்ற நாடக கம்பனி பல இடங்களுக்கும் பயணித்து பெரும் தாக்கத்தை ஏற்படுத்தியது.\n\n"}
{"id": "140811", "url": "https://ta.wikipedia.org/wiki?curid=140811", "title": "1882 சேலம் கலவரம்", "text": "1882 சேலம் கலவரம்\n\n1882 சேலம் கலவரம் என்பது தமிழ்நாட்டில் சேலம் நகரில் 1882 ஆம் ஆண்டு இந்துக்களுக்கும் முஸ்லிம்களுக்கும் இடையே ஏற்பட்ட மோதல்களைக் குறிக்கிறது. \n\nநகரின் செவ்வாய்ப்பேட்டைப் பகுதியில் இந்து சமய ஊர்வலம் செல்லும் வழியில் ஒரு மசூதி கட்டப்படுவதற்கு இந்துக்கள் எதிர்ப்புத் தெரிவித்ததே இக்கலவரத்தின் மூல காரணமென நம்பப்படுகிறது. மசூதி கட்டப்பட்டபின்பு அவ்வழியில் ஊர்வலமாகச் செல்ல இந்துக்கள் முயன்றதால் மோதல் ஏற்பட்டது. ஆகஸ்ட் 1882 இல் நிலை கட்டுக்கடங்காமல் போனது. மூன்று நாட்களுக்கு சென்னை மாகாணத்தின் பிரித்தானிய அதிகாரிகள் நகரின் கட்டுப்பாட்டை இழந்தனர். மசூதி இடிக்கப்பட்டதுடன் இரு தரப்பிலும் பலர் கொல்லப்பட்டனர். அமைதி திரும்பியபின்னர் காலனிய அரசு கலவரத்துக்குக் காரணமானவர்கள் என பலரை அடையாளம் கண்டு கைது செய்தது. வழக்கு விசாரணை விரைவாக முடித்து அவர்களை அந்தமான் சிற்றறைச் சிறையில் அடைத்தது. இந்திய தேசியவாதிகளே கலவரத்தைத் தூண்டி விட்டனர் என்று குற்றம் சாட்டியது. மாகாண நிருவாகத்தின் செயல்பாடு பாரபட்சமானதென தேசியவாதிகளும், \"த இந்து\" நாளிதழும் குற்றம் சாட்டினர். கைது செய்யப்பட்டவர்களில் ஒருவரான சேலம் விஜயராகாவாச்சாரியார் தான் குற்றமற்றவர் என நிறுவி விடுதலை பெற்றார். மாகாண நிருவாகத்திடமிருந்து நட்ட ஈடும் பெற்றார்.\n"}
{"id": "140822", "url": "https://ta.wikipedia.org/wiki?curid=140822", "title": ".ஆர்க்", "text": ".ஆர்க்\n\n.ஆர்க் (org) என்பது இணையத்தில் பயன்படும் பொது உயர் ஆள்களப் பெயராகும். இது organization என்ற ஆங்கில வார்த்தையின் குறுக்கம்.\n\nஇது இணையத்தில் அதிகம் தேடப்படும் ஆள்களப்பெயர்களுள் ஒன்று. இது com, edu, gov, mil and net, போன்ற ஆட்களங்களுடன் 1985ல் உருவாக்கப்பட்டது.\n\n"}
{"id": "140826", "url": "https://ta.wikipedia.org/wiki?curid=140826", "title": "அலெக்சாண்டர் டூமா", "text": "அலெக்சாண்டர் டூமா\n\nஅலெக்சாண்டர் டூமா , {\"Alexandre Dumas\", \"அலெக்சாண்டர் டூமாஸ்\", , பிறப்பு டூமா டாவி டெலா பயெற்றி () (24 சூலை 1802 – 5 திசம்பர் 1870) அவரது சாகசமிக்க வரலாற்றுப் புதினங்களுக்காக உலகெங்கும் படிக்கப்படுகின்ற ஓர் பிரெஞ்சு எழுத்தாளர் ஆவார். \"த கௌன்ட் டெ மான்டி கிரிஸ்டோ\", \"த த்ரீ மஸ்கிடீர்ஸ்\", \"ட்வென்டி இயர்ஸ் ஆஃப்டர்\", \"த வைகௌன்ட் டெ ப்ராக்லோன்\" உட்பட அவரது பல புதினங்கள் துவக்கத்தில் தொடர்கதைகளாக வெளிவந்தவை. நாடகங்களும் இதழ்களில் கட்டுரைகளும் ஆசிரியருக்குக் கடிதங்களும் எழுதி வந்தார்.\n\nபிரெஞ்சு பிரபுவிற்கும் ஹைத்திய அடிமைக்கும் பேரனாகப் பிறந்த டூமா இளமையில் வறுமையில் வாடியவர். கல்வி கற்கவும் வழியில்லாது கையில் கிடைத்ததை எல்லாம் படித்து வந்தார். தனது தந்தையின் வீரச்செயல்களை அன்னை மூலம் கேட்டறிந்த டூமாவிற்கு சாகசங்கள் நிறைந்த கற்பனை விரிந்தது. தமது 20வது அகவையில் பாரிசுக்கு இடம் பெயர்ந்து அங்கு அரண்மனையில் பணி புரிந்து வந்தார்.அப்போது தான் இதழ்களுக்கு கதை எழுதத் துவங்கினார். விரைவிலேயே அவரது திறமை வெளிப்பட்டு புகழ்பெறத் துவங்கினார். \n"}
{"id": "140830", "url": "https://ta.wikipedia.org/wiki?curid=140830", "title": "ஏறுகோள் (ஆயர் விளையாட்டு)", "text": "ஏறுகோள் (ஆயர் விளையாட்டு)\n\nஏறுகோள் முல்லை நிலத்து மக்களாகிய ஆயர் விளையாட்டு.\n\nஏறுகோள் விளையாட்டு பற்றிக் கலித்தொகை நூலின் முல்லைக்கலியில் முதல் 6 பாடல்கள் விரிவான செய்திகளைத் தருகின்றன. கலித்தொகைப் பாடல்கள் தொன்றிய காலம் கி.பி. இரண்டாம் நூற்றாண்டு. \n\nமல்லல் மன்றத்து முரண்தலையில் காளைகளைத் தூண்டிவிட்டு தண்ணுமை முழக்கத்துடன் இது நடைபெற்றதைப் பெரும்பாணாற்றுப்படை குறிப்பிடுகிறது. \n\nஅக்காலத்து மக்கள் இந்த விளையாட்டு விழாவை ஏறுகோள் பாணி ஏறுகோள் சாறு என்றல்லாம் வழங்கினர். \nஏறு தழுவும் ஆயர்குல வீரனைப் பொதுவன் என்பர் \nநல்லினத்து ஆயர் பாண்டியன் மரபினர் \n\n\n\n\n\n\nSection::::அடக்கிய முறை.\nகொம்பைப் பிடித்து அழுத்தல், கழுத்தைப் பிடித்துக்கொண்டு காளையில் மார்பில் தொங்கல், கழுத்தைத் திருகல், இமிழ் என்னும் கொட்டேறியைத் தழுவல், தோளில் ஏறல், நெருக்கிப் பிடித்தல் முதலானவை காளையை அடக்கப் பொதுவர் கையாண்ட உத்திகள். \n\n"}
{"id": "140831", "url": "https://ta.wikipedia.org/wiki?curid=140831", "title": "ஆதித்யா (நடிகர்)", "text": "ஆதித்யா (நடிகர்)\n\nஆதித்யா (,பிறப்பு ஏப்ரல் 6 , 1974), இவர் தமிழ், தெலுங்கு மற்றும் மலையாள திரைப்பட நடிகராவார்.\n\n"}
{"id": "140832", "url": "https://ta.wikipedia.org/wiki?curid=140832", "title": "சிட்டி பாபு (நடிகர்)", "text": "சிட்டி பாபு (நடிகர்)\n\nசிட்டி பாபு (; இயற்பெயர் ஷாஜாத் அதீப், 1964 - 8 நவம்பர் 2013) என்பவர் இந்திய சினிமா நகைச்சுவை நடிகரும், தொலைக்காட்சி அறிவிப்பாளருமாவார். இவர் தமிழகத் திரைப்படத்துறையின் குறிக்கத்தகு பணியாற்றியுள்ளார். சன் தொலைக்காட்சியின் \"அசத்தப் போவது யாரு?\" என்னும் நகைச்சுவை நிகழ்ச்சியில் நடுவராகவும் இவர் பணியாற்றினார்.\n\n"}
{"id": "140833", "url": "https://ta.wikipedia.org/wiki?curid=140833", "title": "சுவேதா திவாரி", "text": "சுவேதா திவாரி\n\n"}
{"id": "140840", "url": "https://ta.wikipedia.org/wiki?curid=140840", "title": "குடவோலை", "text": "குடவோலை\n\nகுடவோலை என்பது கிராம நிர்வாக சபை உறுப்பினரை தேர்ந்து எடுக்க பழங்காலத்தில் பயன்பட்ட தேர்தல் முறை. இந்த முறையில் கிராமத்தின் பகுதி வாரியாக மக்கள் கூடி, தகுதியான உறுப்பினர்கள் பெயர்களை ஓலைச்சுவடிகளில் எழுதுவார்கள். பிறகு அதை மொத்தமாகக் கட்டி, ஒரு பானையில் போட்டு குலுக்கல் முறையில் தேர்ந்தெடுப்பார்கள். \n\nகுடவோலை முறை 9வது நூற்றாண்டு முதல் 16ஆம் நூற்றாண்டு வரை நடைமுறையில் இருந்தது. இதற்கான ஆதாரமாக கி.பி. 907 முதல் 955 வரை ஆண்ட மன்னன் முதலாம் பராந்தகன் காலத்திய மூன்று கல்வெட்டுகள் கிடைக்கின்றன. இதில் இரண்டு உத்தரமேரூரிலும், மற்றொன்று தஞ்சைப் பள்ளிப்பாக்கம் கிராமத்திலும் கிடைத்துள்ளன. \n\nகுற்றமற்றோரையும் தகுதியுள்ளோரையும் மட்டுமே தேர்தலில் நிற்கச் செய்தார்கள். அவர்கள் பெயர்களை ஓலைகளில் எழுதி மக்கள் எதிரில் அவற்றைக் குடத்தில் இட்டுக் குலுக்குவார்கள். பின்னர், சிறு பிள்ளையைக் கொண்டு ஓர் ஓலையை எடுக்கச் செய்து அதில் வரும் பெயருடைய நபரையே தேர்ந்தெடுக்கப்பட்டவராகக் கொண்டு போட்டி பூசலின்றி தேர்தல் நடந்தது.\n\nSection::::உத்திரமேரூர் கல்வெட்டு செய்திகள்.\nகுடவோலை தேர்தல் விதிமுறைகளையும், வேட்பாளர்களின் தகுதி மிகக் கடுமையான விதிகள் மூலம் நிர்ணயிக்கப்பட்டதையும் மிகவும் விரிவாகத் தெரிவிக்கும் கல்வெட்டு தமிழ்நாட்டில் செங்கல்பட்டு மாவட்டத்தில் உள்ள உத்திரமேரூர் கல்வெட்டு.\n\n\n..மற்றும் பல.\nSection::::ஓலையை வாங்கும் முறை.\nசிறுபிள்ளையால் தேர்ந்தெடுக்கப்பட்ட வேட்பாளரின் பெயர் எழுதப்பட்ட ஓலையை நடுநிலையாளர் கையில் வாங்கும் பொழுது ஐந்து விரலும் நீட்டியபடி அகலமாக வைத்து உள்ளங்கையில் வாங்க வேண்டும். அவ்வாறு ஏற்றுக்கொண்ட ஓலையை வாசித்து, மற்றவர்களும் வாசிக்கும்படியும் விதிகள் அமைக்கப்பட்டன.\n\nSection::::தேர்ந்தெடுக்கப்பட்டவர் தவறு புரிந்தால்.\nதேர்ந்தெடுக்கப்பட்டவர் பதவிக்காலத்தில் (ஓராண்டு) இடையில் தவறு செய்தால் உடனே பதவியிலிருந்து விலக்கக் கூடிய நடைமுறை அமைந்திருந்ததையும் உத்திரமேரூர் கல்வெட்டு தெரிவிக்கிறது.\n"}
{"id": "140842", "url": "https://ta.wikipedia.org/wiki?curid=140842", "title": "பொது நலப் பதிவகம்", "text": "பொது நலப் பதிவகம்\n\nபொது நலப் பதிவகம் (\"Public Interest Registry\") என்பது .ஆர்க் ஆள்களப் பெயரைப் பராமரித்து வரும் ஒரு ஐக்கிய அமெரிக்க இலாப நோக்கற்ற நிறுவனம். 2002ல், இணையச் சங்கம் இந்நிறுவனத்தை உருவாக்கியது. இந்நிறுவனம் பென்சில்வேனியாவில் பதியப்பட்டுள்ளது. 1 சனவரி 2003 அன்று, இந்நிறுவனம் வெரிசைன் நிறுவனத்திடம் இருந்து .ஆர்க் ஆள்களத்தைச் செயற்படுத்தும் பொறுப்பை ஏற்றுக் கொண்டது. இணையச் சங்கத்துடன் உள்ள ஒப்பந்தத்தின் அடிப்படையில், அப்பிலியாசு நிறுவனம் .ஆர்க் ஆள்களப் பெயரின் நுட்பச் செயற்பாடுகளைக் கவனித்து வருகிறது.\n"}
{"id": "140845", "url": "https://ta.wikipedia.org/wiki?curid=140845", "title": "மண்டைக்காடு பகவதி அம்மன் கோவில்", "text": "மண்டைக்காடு பகவதி அம்மன் கோவில்\n\nமண்டைக்காடு பகவதி அம்மன் கோயில், தமிழ்நாட்டின் கன்னியாகுமரி மாவட்டம், கல்குளம் வட்டம், மண்டைக்காடு என்ற ஊரில் உள்ளது. பெண்கள் 41 நாள்கள் விரதமிருந்து, இருமுடி கட்டி இந்தக் கோயிலுக்கு வருவதால், பெண்களின் சபரிமலை என்று சிறப்பித்து அழைக்கப்படுகிறது.மாசி மாத கொடை விழா இந்த ஆலயத்துக்குப் புகழ் சேர்க்கும் ஒரு திருவிழா. பெண்கள் 41 நாள்கள் விரதமிருந்து, இருமுடி சுமந்து, கால்நடையாக இங்கு ஆயிரக்கணக்கான பக்தர்கள் வருவர்.\n\nபகவதி அம்மன் புற்றுவடிவில் சுயம்புவாகத் தோன்றிய சிறப்புடைய இந்தக் கோயிலில் அமைந்துள்ள இடம் \nபல நூற்றாண்டுகளுக்கு முன் அடர்ந்த காடாக இருந்த இந்தப் பகுதியில், சுற்றுப்புற கிராமங்களிலுள்ள மக்கள் தங்கள் ஆடு, மாடுகளை மேய்ச்சலுக்காக ஓட்டி வருவது வழக்கம். ஆட்டு மந்தைகளும், மாட்டு மந்தைகளும் இருந்ததால், மந்தைக்காடு என்று அழைக்கப்பட்டு, நாளடைவில் \"மண்டைக்காடு\" என்று மருவியதாகக் கூறுகின்றனர். இந்தப் பகுதியில்தான் பகவதி அம்மன் புற்று வடிவில் பக்தர்களுக்குக் காட்சி தந்ததாகக் கூறுகிறார்கள்.\n\nSection::::அமைவிடம்.\nநாகர்கோவிலிலிருந்து சுமார் 15 கி.மீ தொலைவில் மண்டைக்காடு எனும் ஊரில் மண்டைக்காடு பகவதி அம்மன் கோயில் உள்ளது. குளச்சலில் இருந்து மூன்று கி.மீ தொலைவில் அமைந்துள்ளது. திங்கள் சந்தை சென்று அங்கிருந்தும் பேருந்தில் செல்லலாம். அதிகாலை 5 மணி முதல் மதியம் 12:30 மணிவரையும், மாலை 5 மணிமுதல் இரவு 7:30 மணிவரையும் கோயில் நடை திறந்திருக்கும். காலை 6 மணி, மதியம் 12:30 மணி, மாலை 6 மணி, இரவு 7:30 மணி ஆகிய நேரங்களில் தீபாராதனை நடைபெறும்.\n\n"}
{"id": "140846", "url": "https://ta.wikipedia.org/wiki?curid=140846", "title": "தொல்காப்பியம் அகத்திணையியல் செய்திகள்", "text": "தொல்காப்பியம் அகத்திணையியல் செய்திகள்\n\nதொல்காப்பியம் 3 பகுதிகளாக உள்ளது. எழுத்து, சொல், பொருள் என்பன அவை. முதல் 2 பகுதிகள் மொழியியலில் நாட்டம் செலுத்துகின்றன. மூன்றாவது பொருளதிகாரம் வாழ்க்கைப்பொருளை விளக்குகிறது. தமிழர் வாழ்ந்த வகையைக் கூறுவன அக்காலத் தமிழ் இலக்கியங்கள். அந்த இலக்கியங்கள் வாழ்க்கைச்செய்தியைத் தெரிவிக்கும் முறைமையை விளக்குவது தொல்காப்பியப் பொருளதிகாரம். \n\nபொருளதிகாரம் 9 இயல்களாக உள்ளது. அகத்திணையியல், புறத்திணையியல், களவியல், கற்பியல், பொருளியல் ஆகிய முதல் ஐந்தும் இலக்கிய வாழ்வியலை விளக்குகின்றன. ஆறாவது மெய்ப்பாட்டியல் மாந்தரின் மனவுணர்வு வெளிப்பாட்டை விளக்கும் ஓர் அறிவியல். அடுத்துள்ள உவமவியல், செய்யுளியல் ஆகிய இரண்டும் இலக்கிய நடையை விளக்குகின்றன. இறுதியில் உள்ள மரபியல் மொழியிலும், வாழ்க்கையிலும் தொன்றுதொட்டுப் பின்பற்றப்படும் நெறிமுறையை விளக்குகிறது. \n\nஇந்தத் தலைப்பிலுள்ள அகத்திணையியல் அகத்திணையை 7 எனக் காட்டி, அவற்றில் ஐந்தை அன்பின் ஐந்திணை எனக் கூறி, திணைப்பாகுபாடு வெளிப்படும் பாங்கை உணர்த்தி, கைக்கிளை, பெருந்திணை ஆகியவற்றை அகப்புறம் எனத் தனிமைப்படுத்திக் காட்டிச் செல்கிறது.\n\n\n\nSection::::41.\nஇந்த இயலில் உள்ள நூற்பா எண்கள்\n"}
{"id": "140849", "url": "https://ta.wikipedia.org/wiki?curid=140849", "title": "பப்பராத்சி", "text": "பப்பராத்சி\n\nபப்பராத்சி (pɑːpəˈrɑːtsi) (ஒருமை:(\"ஆ\") பப்பராத்சோ (papaˈrattso) அல்லது (\"பெ\") பப்பராத்சா) என்பது பிரபலங்கள், அரசியல்வாதிகள் மற்றும் முக்கிய நபர்கள் சம்பந்த பட்ட பொதுவிடங்களில் நிகழும் நேரடி நிகழ்வுகளை பதிவு செய்யும் \"CANDID\" எனப்படும் செய்தி புகைப்பட வல்லுனர்களை குறிக்கும் ஒரு இத்தாலிய சொல்வழக்கு ஆகும். பப்பராத்சிகள் பெரும்பாலும் எந்த ஒரு ஊடகங்களையோ பத்திரிக்கைகளையோ சார்ந்திராமல் சுதந்திரமாக செயல்பட்டு தங்களுக்கு தேவையான புகைப்படங்களையோ செய்திகளையோ சேகரிப்பவர்களாக இருக்கின்றனர். பப்பராத்சிகள் பிரபலங்களுக்கு நச்சரிப்பு தரும் நபர்களாகவே பெரும்பாலும் சித்தரிக்கபட்டுள்ளனர்.\n\nSection::::பெயர்க்காரணம்.\nபப்பராத்சி என்கிற சொல் முதன் முதலாக 1960 ஆம் ஆண்டு பிடெரிகோ பெல்லினி என்பவர் இயக்கிய லா டால்ஸ் வீட்டா என்கிற திரைப்படத்தில் பயன்படுத்தப்பட்ட ஒரு சொல் ஆகும். அந்த திரைப்படத்தில் உருவகிக்கப்பட்ட ஒரு செய்தி புகைப்பட வல்லுநர் ஒருவரின் கதாபாத்திரத்தின் பெயர் \"பாப்பரசோ\" (பாத்திரம் ஏற்று நடித்தவர் சண்டேஸ்சோ) ஆகும். இவர் எழுதிய புத்தகத்திலும் இந்த வார்த்தையை உபயோகித்துள்ளார். ராபர்ட் ஹென்ரிக்சன் பெல்லினி'யை பற்றி குறிப்பிடும் பொழுது அவர் இந்த வார்த்தையை காதருகில் கொசு போன்றதொரு பூச்சி ரீங்காரமிடும் எரிச்சலூட்டும் ஓசையினை போன்ற ஒன்றை குடிப்பிடக்கூடிய இத்தாலிய வட்டாரச் சொல்வழக்கிலிருந்து எடுத்து கையாண்டிருப்பதாக குறிப்பிட்டுள்ளார். இதை பெல்லினியும் டைம் இதழுக்கு அளித்த பேட்டியில் கூறியுள்ளார். சின்னஞ்சிறிய கொசுவகையை குறிப்பிடக்கூடிய \"பாப்பட்டாசி\" என்கிற இத்தாலிய சொல்லிற்கும் இந்த தலைப்பிற்கும் ஒற்றுமை நிறைய உண்டு.\n\nபப்பராத்சி என்கிற சொல்லின் ஆங்கில பயன்பாடு குறித்து ஜார்ஜ் கைசிங் என்பவற்றின் அயோனியன் கடல் பயணம் (1901) என்கிற புத்தகத்தின் இத்தாலிய மொழிபெயர்ப்பில் கவிதாயினி மார்கரீட்டா கைடசி அந்த புத்தகத்தில் வரும் உணவகத்தின் உரிமையாளரை கொரியோலேனோ பாப்பரசோ என்றழைக்கிறார். பின்னர் 1960களில் இத்தாலிய மொழியின் பன்மை வடிவான பப்பராத்சி'யாக உருவெடுத்து குறிப்பிட்ட நபர்களை குறிக்கும் சொல்லாக ஆங்கிலத்தில் புகுந்தது.\n\nSection::::பப்பராத்சிகளின் சட்ட உரிமைகள்.\nநச்சரிப்புகளாலும், பொது இடங்களில் வெளி வரும் பிரபலங்களுக்கு தொல்லைகளை உருவாக்குவதாலும் பப்பராத்சிகள் பெற்ற அவப்பெயரின் காரணத்தினால் அவர்களுக்கு சில நாடுகளில் (குறிப்பாக ஐரோப்பிய நாடுகள்) கட்டுப்பாடுகளும் தடைகளும் விதிக்கப்பட்டுள்ளன. மேலும் மேடை நிகழ்ச்சிகள் நடைபெறும் இடங்களில் பப்பராத்சிகளுக்கு புகைப்படம் எடுப்பதற்கு அனுமதி மறுக்கப்பட்டுள்ளது. நார்வே, ஜெர்மனி மற்றும் பிரான்ஸ் போன்ற நாடுகளில் பப்பராத்சிகள் தங்களது புகைப்படத்தை பொதுவில் வெளியிடுவதற்கு அந்த புகைப்படத்தில் உள்ள சம்பந்தபட்ட நபரிடம் அனுமதியை பெறவேண்டும்.\n\nபப்பராத்சிகளின் தொல்லையின் உச்சமாக பாரீசில் ஆகஸ்ட் 31 ஆம் நாள் 1997 ஆம் ஆண்டு பார்பரசிகளின் புகைப்படத்திற்கு அகப்படகூடாதேன்று தப்பிப்பதற்காக நடந்த அதிவேக மகிழ்வுந்து துரத்தல் மற்றும் அதை தொடர்ந்து நடந்த விபத்தில் இளவரசி டயானா மற்றும் அவரது காதலர் டோடி ஆகிய இருவரும் இறந்ததற்கு பப்பராத்சிகளுக்கு முக்கிய பங்கு உண்டு என்பதை ஒரு மரண விசாரணை நீதிபதி தனது விசாரணையில் விளக்கினார். இதனை தொடர்ந்து பல பப்பராத்சிகள் விசாரணைக்கு அழைத்து விசாரிக்கப்பட்டனர் ஆனால் போதிய ஆதாரங்கள் இல்லாத காரணத்தினால் எவரும் குற்றவாளி என்று தீர்ப்பளிக்கப்படவில்லை. பின்னர் விசாரணை அதிகாரிகள் அந்த விபத்திற்கு இளவரசி வாகனத்தின் வேகமும் வாகனத்தை ஓட்டிய விதமும் அந்த வாகனத்தை துரத்திய மற்றொரு மர்ம வாகனம் ஓட்டப்பட்ட விதமும் தான் காரணம் என்று தெரிவித்தனர்.\n\n1972 ஆம் ஆண்டு ரான் காலெல்லா என்கிற அமெரிக்க பாப்பராத்சி ஜாக்குலின் கென்னடி'யை சந்தித்த பொழுது எரிச்சலடைந்த ஜாக்குலின் அவரது பாதுகாவலாளியை ஏவி ரான்'னின் புகைப்படக்கருவியையும் அவரது படச்சுருள்களையும் அழிக்கும்படிக்கு கட்டளையிட்டார். பின்னர் இந்த விவகாரம் நீதிமன்றம் வரைக்கும் சென்று ரான் ஜாக்குலினிடம் இருந்து 150 அடி தூரத்தில் இருந்து புகைப்படம் எடுக்க அனுமதிக்கப்பட்டது பின்னாளில் அது 25 அடியாக குறைத்துகொள்ளபட்டது. பின்னர் இந்த நிகழ்வை அடிப்படையாக வைத்து லியோன் கஸ்ட் என்கிற இயக்குனர் 2010 ஆம் ஆண்டு ரான்'ஐ வைத்து விவரணப்படம் ஒன்றை இயக்கினார்.\n\nஇது போல பப்பராத்சிகள் பல தருணங்களில் பல நிகழ்வுகளில் சம்பந்தப்பட்டுள்ளனர்.\n\nஇவற்றிலெல்லாம் உச்சமாக 2006 ஆம் ஆண்டு டானியல் சிகாரெல்லி என்கிற பிரேசில் நாட்டு தொலைக்காட்சி பிரபலம் தனது காதலனுடன் ஸ்பெயின் நாட்டு கடற்கரையில் நெருக்கமாக அந்தரங்க உறவில் இருந்ததை ஒரு பப்பராத்சி ரகசியமாக படமெடுத்து இணையதளத்தில் டானியலின் அனுமதியின்றி வெளியிட்டுவிட்டார். பின்னர் நீதிமன்றத்தில் போராடிய பின்பு அவரது நலன் கருதி அந்த தகவல்கள் பிரேசில் நாட்டில் தடை செய்யப்பட்டன. இது பிரேசில் நாட்டவர் மீது நடத்தப்பட்ட பெரிய அளவிலான பார்ப்பரசியின் தாக்கம் ஆகும். இதன் காரணமாக பிரேசில் நாட்டின் எம்டிவி பணியாளர்கள் சிகாரெல்லி பணியிலிருந்து நீக்கப்படும் வரை வேலைநிறுத்தம் செய்யவும் இது காரணமாக அமைந்தது. அந்த படத்தொகுப்பு மீதான இணைய தடை சிலநாட்களுக்கு மட்டுமே நீடித்தது. மேலும் சிகாரெல்லியும் வேலையிலிருந்து நீக்கப்படவில்லை. ஆனால் பொது இடத்தில் அந்தரங்க உறவு வைத்துகொண்டதற்கான வழக்கு மட்டும் அவர்மீது தொடுக்கப்பட்டது.\n"}
{"id": "140856", "url": "https://ta.wikipedia.org/wiki?curid=140856", "title": "டு ஃபூ", "text": "டு ஃபூ\n\nடு ஃபூ (\"Du Fu,\" ; 712–770) தாங் வம்ச காலத்தில் வாழ்ந்த ஓர் புகழ்பெற்ற சீன கவிஞர். லி பையுடன் இவரும் சீனத்தின் கவிஞர்களிலேயே சிறந்த கவிஞராகக் கருதப்படுகிறார். தனது நாட்டிற்கு சிறந்த அரசு ஊழியனாகப் பணிபுரிய பேரவா கொண்டிருந்த டு ஃபூவினால் அதற்குத் தக்கவாறு தம்மை மாற்றிக்கொள்ள இயலவில்லை. 755இல் நிகழ்ந்த அன் லூஷன் புரட்சியால் பெரிதும் பாதிக்கப்பட்ட டு ஃபூ தமது கடைசி 15 ஆண்டுகள் தொடர்ந்த குழப்பங்களுடனேயே கழித்தார்.\n\nதுவக்கத்தில் பிற கவிஞர்களுக்கு அறியப்படாதிருந்தபோதும் இவரது படைப்புக்கள் சீனத்தின் மற்றும் சப்பானின் இலக்கியப் பண்பாட்டில் பெரும் தாக்கமேற்படுத்தியுள்ளது. இவரது கவிதைகளில் 1500 கவிதைகள் காலத்தினால் அழியாது காக்கப்பட்டுள்ளன. டு ஃபூ \"வரலாற்றுக் கவிஞர்\" என்றும் \"ஞானி-கவிஞர்\" என்றும் சீன மக்களிடையே அறியப்படுகிறார். மேற்கத்திய பண்பாட்டினருக்கு சேக்சுபியர், மில்டன், வேர்ட்ஸ்வொர்த், ஹியூகோ போன்றோருக்கு இணையாக இவர் அறிமுகப்படுத்தப்படுகிறார்.\n\n"}
{"id": "140858", "url": "https://ta.wikipedia.org/wiki?curid=140858", "title": "எப். ஸ்காட் பிட்ஸ்ஜெரால்ட்", "text": "எப். ஸ்காட் பிட்ஸ்ஜெரால்ட்\n\nபிரான்சிஸ் ஸ்காட் கீ பிட்ஸ்ஜெரால்ட் (Francis Scott Key Fitzgerald, செப்டம்பர் 24, 1896 – திசம்பர் 21, 1940) இருபதாம் நூற்றாண்டின் மிகப்பெரும் அமெரிக்க எழுத்தாளர்களில் ஒருவராகக் கருதப்படும் ஓர் அமெரிக்க எழுத்தாளர். இவரது புதினங்களும் சிறுகதைகளும் \"ஜாஸ் காலம்\" என்று அவரழைத்த நவீனத்துவப் பாணியில் அமைந்திருந்தன. முதலாம் உலகப் போரின்போது ஐரோப்பாவிற்கு இடம் பெயர்ந்த அமெரிக்க எழுத்தாளர்களைக் குறிக்கும் 1920களின் \"தொலைந்த தலைமுறை\" (Lost Generation) உறுப்பினரும் ஆவார். தமது வாழ்நாளில் \"திஸ் சைட் ஆஃப் பாரடைஸ்\", \"த பியூட்டிபுல் அண்ட் டாம்(ன்ட்)\", \"டெண்டர் இஸ் த நைட்\" மற்றும் அவரது புகழ்பெற்ற \"த கிரேட் கேட்ஸ்பி\" என்ற நான்கு புதினங்களை எழுதினார். அவரது முடிவுறாத புதினம் \"த லவ் ஆஃப் த லாஸ்ட் டைகூன்\" அவரது மறைவிற்குப் பின்னர் வெளியானது. இவற்றைத் தவிர பிட்ஸ்ஜெரால்ட் பல சிறுகதைகளையும் எழுதியுள்ளார்.\n\nஇவரது புதினங்கள் \"த கிரேட் கேட்ஸ்பி\"யும் \"டெண்டர் இஸ் த நைட்\"டும் திரைப்படங்களாக எடுக்கப்பட்டன. மேலும் 1937 முதல் 1940 வரையிலான இவரது வாழ்க்கையும் \"பிலவ்டு இன்பிடெல்\" என்றத் திரைப்படமாக தயாரிக்கப்பட்டது.\n\n"}
{"id": "140860", "url": "https://ta.wikipedia.org/wiki?curid=140860", "title": "குழந்தைகள் கலைக்களஞ்சியம்", "text": "குழந்தைகள் கலைக்களஞ்சியம்\n\nகுழந்தைகள் கலைக்களஞ்சியம் என்பது தமிழில் சிறுவர்களுக்கென வெளிவந்த ஒரு கலைக்களஞ்சியம் ஆகும். தமிழ் வளர்ச்சிக் கழகத்தால் வெளியிடப்பட்ட இக்கலைக்களஞ்சியம் பத்துத் தொகுதிகளைக் கொண்டதாக அமைந்துள்ளது. ஒவ்வொரு தொகுதியும் ஏறத்தாழ 100 பக்கங்களைக் கொண்டுள்ளது.\n\nSection::::பதிப்புக்கள்.\nகுழந்தைகள் கலைக்களஞ்சியத்தின் மாதிரி ஒன்று 1965 இல் தமிழ் வளர்ச்சிக் கழகத்தால் வெளியிடப்பட்டது. முதற்பதிப்புப் பணிகள் 1968 இல் தொடங்கி 1976 இல் நிறைவுபெற்றன. முதற்பதிப்பின் பதிப்பாசிரியராக ம. ப. பெரியசாமித்தூரன் செயற்பட்டார். இந்திய மத்திய அரசும் தமிழக மாநில அரசும் குழந்தைகள் கலைக்களஞ்சியப்பணிக்கு உதவிகள் வழங்கின.\n\nகுழந்தைகள் கலைக்களஞ்சியத்தின் இரண்டாவது பதிப்புப் பணிகள் 1981 இல் தொடங்கப்பட்டு 1988 இல் நிறைவுசெய்யப்பட்டன.\n\nதிருத்திய பதிப்பின் இரண்டாம் பதிப்பு 10,000 படிகளும் மூன்றாம் பதிப்பு 2000 படிகளும் தமிழக அரசின் தமிழ் வளர்ச்சித் துறை மூலம் வெளியிடப்பட்டன. நான்காம் பதிப்பு உலகத் தமிழாராய்ச்சி நிறுவனத்தினால் வெளியிடப்பட்டது.\n\nதிருத்திய பதிப்பின் இரண்டாம், மூன்றாம், நான்காம் பதிப்புக்கள் எனக் குறிப்பிடப்படுபவை மறுபதிப்புக்களே ஆகும். அவ்வகையில் 1988 இற்குப் பின்னர் குழந்தைகள் கலைக்களஞ்சியம் இற்றைப்படுத்தப்படவில்லை. இப்போது இக்கலைக்களஞ்சியம் இணையத்திலும் கிடைக்கின்றது.\n\n"}
{"id": "140864", "url": "https://ta.wikipedia.org/wiki?curid=140864", "title": "சீமி மோட்டோகியோ", "text": "சீமி மோட்டோகியோ\n\nசீமி மோட்டோகியோ (\"Zeami Motokiyo\", 世阿弥 元清; c. 1363 – c. 1443)என்றும் கான்சே மோட்டோகியோ (\"Kanze Motokiyo\", 観世 元清)என்றும் அழைக்கப்படும் இவர் ஓர் சப்பானிய அழகியலாளர், நடிகர், மற்றும் நாடகாசிரியருமாவார். இவரது தந்தை கனாமி இளம் வயதிலேயே \"நோ\" என்ற நாடகங்களுக்கு அறிமுகப்படுத்தினார். அச்சமயத்திலேயே தமது மகனின் நடிப்புத்திறனை கண்டறிந்தார். அவர்களது குடும்ப நாடகக்குழு புகழ்பெற்று வருகையில் சீமிக்கு அக்காலத்தில் சப்பானின் சர்வாதிகாரியாக விளங்கிய இராணுவத் தளபதி (ஷோகன்) ஆஷிகாஃகா யோஷிமிட்சு எதிரில் நடிக்கும் வாய்ப்பு கிட்டியது. இளம் சீமியின் நடிப்பால் கவரப்பட்ட ஷோகன் தனது அரசவைக்கு அறிமுகப்படுத்தியதுடன் சீமிக்கு செவ்விலக்கியத்திலும் மெய்யியலிலும் கல்வி கற்க ஏற்பாடு செய்தார். 1385யில் தனது தந்தையின் மறைவிற்குப் பின்னர் தமது குடும்ப நாடகக்குழுவை தொடர்ந்து நடத்தினார்; பெரும் வெற்றியும் கண்டார்.\n\nசீமி தமது ஆக்கங்களில் செவ்வியலையும் நவீனத்தையும் கலந்து சப்பானிய,சீன மரபுப்படி எழுதினார். பல சென் போதனைகளை தமது படைப்புக்களில் கையாண்டார். இதனால் பிற்காலத்திய ஆய்வாளர்கள் இவருக்கு சென் புத்தமதத்தில் ஈடுபாடு உண்டோ என ஐயுற்றனர். இவர் எழுதிய நாடகங்களின் எண்ணிக்கை குறித்து அறிய இயலாவிடினும் 30இலிருந்து 50 நாடகங்கள் வரை எழுதியிருக்கலாம் என மதிப்பிடப்படுகிறது. இவர் நாடகத்துறை பற்றி எழுதிய ஆய்வுக்கட்டுரைகள் சப்பானிய இலக்கியத்தில் நாடக மெய்யியல் குறித்தான தொன்மையான படைப்புகளாக விளங்குகின்றன. ஆனால் இவை இருபதாம் நூற்றாண்டில் தான் பொதுமக்களுக்கு எட்டியது.\n\nயோஷிமிட்சுவின் மறைவிற்குப் பின் வந்த ஆஷிகாஃகா யோஷிமோச்சி சீமியின் நாடகங்களுக்கு ஆதரவு தரவில்லை. இருப்பினும் பெருந்தனவந்தர்களின் புரவலில் தமது நாடகங்களைத் தொடர்ந்தார். சப்பானிய சமூகத்தில் நன்கு அறியப்பட்டவராகவும் மதிப்புமிக்கவராகவும் விளங்கினார். அடுத்து ஷோகனாக பதவியேற்ற ஆஷிகாஃகா யோஷிநாரி சீமியுடன் எதிரியானார். சீமியின் மருமகன் ஒன்னாமியிடம் நாடகக்குழுத் தலைமையை ஒப்படைக்க கட்டாயப்படுத்தினார். இதற்கு இணங்க மறுத்ததாலோ பிற காரணங்களாலோ சீமியை சாடோ தீவிற்கு நாடு கடத்தினார். யோஷிநாரியின் மரணத்திற்குப் பின்னர் சீமி மீண்டும் சப்பானிய நாட்டிற்குத் திரும்பினார். 1443ஆம் ஆண்டில் மறைந்தார்.\n\n"}
{"id": "140865", "url": "https://ta.wikipedia.org/wiki?curid=140865", "title": "நோ", "text": "நோ\n\n, அல்லது - சீன-சப்பானிய மொழியில் திறமை எனப் பொருள்படும் - என்பது சப்பானிய நாட்டிய நாடக வகையாகும்.இது 14வது நூற்றாண்டிலிருந்து நிகழ்த்தப்பட்டு வருகிறது. இதன் சிறப்பியல்புகள் பல கதாபாத்திரங்கள் முகமூடியணிந்து வருவதும் ஆண்களே இருபாலர் வேடங்களையும் தரிப்பதும் ஆகும். வழக்கமாக இந்த நாடகங்கள் நாள் முழுவதும் நடக்கும்; தொடர்ந்து ஐந்து நோ நாடகங்கள், இடையில் குறுகிய காலயளவு கொண்ட நகைச்சுவையான கியோகன் நாடகங்களுடன் நடத்தப்படும். இந்நாட்களில் இரண்டு நோ நாடகங்களும் ஊடே ஓர் கியோகன் நாடகத்துணுக்குடன் நடக்கின்றன.\n\nநோ நாடகம் முழுவதுமாக மரபுவழியில் கட்டுப்படுத்தப்பட்டு பழைமையான நாடகங்களே செவ்வியல் இலக்கணம் தவறாது நடத்தப்படுகின்றன. இருப்பினும் இந்த நாடகவகையில் புது நாடகங்களை எழுதியோ அல்லது இதுவரை போடப்படாத தொன்மையான நோ நாடகங்களை கண்டெடுத்தோ சிலர் புதுமையை அறிமுகப்படுத்துகின்றனர். நோ வகை நாடகக்கூறுகளை பிற நாடக வடிவங்களுடன் கலந்தும் நிகழ்த்தப்பட்டுள்ளது. \n\n\n"}
{"id": "140866", "url": "https://ta.wikipedia.org/wiki?curid=140866", "title": "ஓடியாடல்", "text": "ஓடியாடல்\n\nஓடியாடல் சிறுவர்களின் விளையாட்டுகளில் ஒன்று. சங்ககால அரசன் கரிகாலனின் புதல்வர்கள் ஓடியாடியது பற்றிய செய்தி உள்ளது. கரிகாலன் காவிரிப்பூம்பட்டினத்தைத் தன் இரண்டாவது தலைநகரமாக மாற்றிக்கொண்டான். அங்குக் கோட்டைக் கொத்தளங்களை அமைத்தான். \n\nஅந்தக் கோட்டைவாயில் பகுதியில் கரிகாலனின் புதல்வர்கள் ஓடியாடினர். \nஅவர்கள் தம் கால்களில் கழல்களும், தொடி என்னும் காப்புகளும் அணிந்திருந்தனர். அந்த அணிகலன்கள் பிற வேந்தர் சூடிய பொன்னால் செய்யப்பட்டவையாம்.\n\nஒடியாடல் விளையாட்டு என்பது அதனைத் தொடல், இதனைத் தொடல், அதில் நிற்றல், இதில் நிற்றல் என வைத்துக்கொண்டு ஓடியாடும் விளையாட்டாகும்.\n\n"}
{"id": "140867", "url": "https://ta.wikipedia.org/wiki?curid=140867", "title": "கட்டு (குறிவிளையாட்டு)", "text": "கட்டு (குறிவிளையாட்டு)\n\nகட்டு என்னும் குறிவிளையாட்டு தொன்றுதொட்டு ஆடப்படும் விளையாட்டுகளில் ஒன்று. \n\nகுறி சொல்லும் வேலன் கட்டை வைத்துக் குறி சொன்னதாகத் தொல்காப்பியம் குறிப்பிடுகிறது. \n\nதலைவன் நினைவால் மனம் மொழி செயல்களில் மாறுபட்டுக் காணப்படுவது இயல்பு. \nஇது செவிலிக்குத் தெரியாதபோது குறி பார்ப்பாள். \nவேலன் குறி சொல்லுவான். \nஅப்போது அவன் இரண்டு வழிகளைக் கையாளுவான். \n\nஓலைக்கட்டில் நூல் செருகச் சொல்லிக் குறி சொல்லுவான். இது ஒரு வழி.\n\nகழங்குக் காய்களை இரண்டு இடங்களில் மாறிமாறிப் போடுவான். \nஅடையாளமிட்ட பொற்கழங்கு எந்தப் பக்கம் விழுகிறது என்று பார்த்துக் குறி சொல்லுவான். \nமூன்று இடங்களிலும், நான்கு இடங்களிலும் போட்டு எதில் பொற்கழங்கு விழுகிறது எனப் பார்த்தும் குறி சொல்லுவான். \n\nஇதில் கழங்குக்காய் எந்தப்பக்கம் கட்டுகிறது எனப் பார்க்கப்படும். \n\nகுறி என்பது உண்மையில் ஒரு விளையாட்டு. எதிர்காலத்தில் நிகழப்போவதை அதனால் கணிக்கமுடியாது. ஏதோ ஒரு மன நிம்மதிக்காக விளையாடப்படும் விளையாட்டு.\n"}
{"id": "140868", "url": "https://ta.wikipedia.org/wiki?curid=140868", "title": "கழங்கு (வேலன் விளையாட்டு)", "text": "கழங்கு (வேலன் விளையாட்டு)\n\nகழங்கு என்னும் குறிவிளையாட்டு தொன்றுதொட்டு ஆடப்படும் விளையாட்டுகளில் ஒன்று.\n\nகுறி சொல்லும் வேலன் கழங்கை வைத்துக் குறி சொன்னதாகத் தொல்காப்பியம் குறிப்பிடுகிறது.\n\nதலைவன் நினைவால் மனம் மொழி செயல்களில் மாறுபட்டுக் காணப்படுவது இயல்பு. \nஇது செவிலிக்குத் தெரியாதபோது குறி பார்ப்பாள். \nவேலன் குறி சொல்லுவான். \nஅப்போது அவன் இரண்டு வழிகளைக் கையாளுவான்.\n\nஓலைக்கட்டில் நூல் செருகச் சொல்லிக் குறி சொல்லுவான். இது ஒரு வகை.\n\nகழங்குக் காய்களை இரண்டு இடங்களில் மாறிமாறிப் போடுவான். \nஅடையாளமிட்ட பொற்கழங்கு எந்தப் பக்கம் விழுகிறது என்று பார்த்துக் குறி சொல்லுவான். \nமூன்று இடங்களிலும், நான்கு இடங்களிலும் போட்டு எதில் பொற்கழங்கு விழுகிறது எனப் பார்த்தும் குறி சொல்லுவான். \nஇதில் கழங்குக்காய் எந்தப்பக்கம் கட்டுகிறது எனப் பார்க்கப்படும்.\n\nகுறி என்பது உண்மையில் ஒரு விளையாட்டு. எதிர்காலத்தில் நிகழப்போவதை அதனால் கணிக்கமுடியாது. ஏதோ ஒரு மன நிம்மதிக்காக விளையாடப்படும் விளையாட்டு.\n"}
{"id": "140869", "url": "https://ta.wikipedia.org/wiki?curid=140869", "title": "மரப்பாலம்", "text": "மரப்பாலம்\n\nமரப்பாலம் என்பது இலங்கையின் கிழக்கே மட்டக்களப்பு மாவட்டத்தில் அமைந்திருக்கும் சிறிய கிராமம். கிராமத்தின் நடுவே எ5, பிரதான வீதி ஊடறுக்கிறது. குளம், வயல், காடு, மலை என அனைத்து இயற்கை வளங்களும் நிறைந்த ஒரு கிராமம். ஏறாவூர் பிரதேச செயலாளர் பிரிவுக்கு உட்பட்ட கிராமசேவையாளர் பிரிவு 185 சி. இது மரப்பாலம், சின்னபுல்லுமலை, ராஜபுரம், மாவழியாறு, முல்லுசேனை ஆகிய நான்கு சிறு கிராமங்களை உள்ளடக்கியதாகும்.\n\nSection::::கல்வி.\nமரப்பாலம் அரசினர் தமிழ் கலவன் பாடசாலை முதலாம் தரம் தொடக்கம் ஐந்தாம் தரம் வரை இயங்குகிறது.\n\nSection::::தொழில்.\nஇங்குள்ள மக்களில் பெரும்பாலானோர் வேளாண்மையையே தமது பிரதான தொழிலாக செய்கிறார்கள். சிலர் கால்நடை வளர்ப்ப்பிலும் ஈடுபடுகிறார்கள். கிட்டதட்ட 800 ஏக்கர் நிலத்தில் விவசாயம் பண்ணப்படுகிறது.\n\nSection::::ஆலயம்.\nஇங்குள்ள ஆலயத்தின் பெயர் ஸ்ரீ சித்தி வினாயகர் ஆலயம். பிரதான வீதியின் அருகே புளியமர நிழலில் ஆரம்பத்தில் சிறிதாக இருந்த விநாயகப்பெருமானை ஊர்மக்கள் சிறிய கோயிலாக கட்டி வழிபட்டு வந்தனர். பின்னர் 1871 ஆண்டு சிறிய குடியேற்ற கிராமமாக இருந்த இடம் நாளடைவில் அபிவிருத்தி அடையத் தொடங்கியது. 1992 ம் ஆண்டு ஆலயம் புனர்நிர்மாணம் செய்யப்பட்டு குடமுழுக்கு நடைபெற்றது. இங்கு ஆண்டுதோறும் திருவிழா கிராம மக்களால் நடத்தப்படுகிறது. இது தவிர கேதாரகொளரி விரதம், கந்தர் சட்டி விரதம், கார்த்திகை விளக்கீடு என்பனவும் மிகச்சிறப்பாக கடைப்பிடிக்கப்பட்டு வருகிறது. இதனுடய நிர்வாகமுறைமை இங்குள்ள மக்களால் தாங்களாகவே தீர்மானிக்கப்பட்டு வருகிறது.\nSection::::மக்கள்.\nஇங்குள்ள மக்கள் தங்கள் வாழ்க்கை முறையை மிகவும் எளிய முறையிலேயே நடத்துகிறார்கள். 1986 முதல் 2007 வரை ஈழப்போரால் பெரிதும் பாதிக்கப்பட்ட இவர்கள், தங்களுடைய வாழ்வாதரத்தை மீளக்கட்டி எழுப்ப பெரிதும் தங்களை வருத்தியிருக்கிரார்கள். இக்கிராமத்தில் இருந்து 1990க்கு பின்னர் வெளியேறியவர்கள் யாரும் திரும்ப வர மறுப்பதற்கு காரணமுண்டு. தகுந்த வசதி வாய்ப்புக்கள் இல்லாமையே இதற்கு முக்கிய காரணம், கிட்டத்தட்ட 85 குடும்பங்கள் வரை இன்று இங்கிருந்து இடம் பெயர்ந்து வெளி இடஙகளில் வாழ்கிறார்கள்.\n"}
{"id": "140870", "url": "https://ta.wikipedia.org/wiki?curid=140870", "title": "களவுக்காய்", "text": "களவுக்காய்\n\nகளவுக்காய் மகளிரின் விளையாட்டுப் பொருள்களில் ஒன்று. களவு என்பது களாக்காய் அல்லது களாப்பழம். கன்னங் கரேர் என்று இருக்கும். \n\nவையையாற்றில் புனலாடச் சென்ற மகளிர் பந்து, கழங்கு, களவு ஆகிய விளையாட்டுப் பொருள்களை உடன்கொண்டு சென்றனர். புனலாட வந்த மைந்தர் அவற்றை எடுத்துக்கொண்டு ஓடி, புனலில் பாய்வதுபோல் பாசாங்கு காட்டி, மகளிரிடம் குறும்பு செய்தனர் என்கிறது பரிபாடல்.\n\nகளவுக்காய்களை மகளிர் கழங்குபோல் தூக்கிப்போட்டு விளையாடப் பயன்படுத்தினர் போலும். களாக்காய்களைப் போன்ற கருமணிகளைக் கண்ணியாகக் கட்டி அணிந்துகொண்ட அரசன் களங்காய்க்கண்ணி நார்முடிச்சேரல். \n\n"}
{"id": "140881", "url": "https://ta.wikipedia.org/wiki?curid=140881", "title": "பிளாசி சண்டை", "text": "பிளாசி சண்டை\n\nபிளாசி சண்டை (\"Battle of Plassey\") 1757 இல் பிரித்தானிய கிழக்கிந்திய நிறுவனத்துக்கும், வங்காளத்தின் நவாப் சிராச் உத் தவ்லாவிற்கும் இடையே நடைபெற்ற ஒரு சண்டை. இதில் கிழக்கிந்திய நிறுவனம் வெற்றி பெற்று வங்காளத்தைக் கைப்பற்றியது. இவ்வெற்றியே இந்தியாவில் ஆங்கிலேயர் ஆட்சி தோன்றியதன் முதல் படியாகக் கருதப்படுகிறது.\n\nபிளாசி சண்டை ஐரோப்பாவில் நடைபெற்ற ஏழாண்டுப் போரின் ஒரு பகுதியாகும். ஆற்காடு நவாப் பிரெஞ்சு கிழக்கிந்திய நிறுவனத்தின் ஆதரவைப் பெற்றிருந்தார். பிரித்தானியக் கோட்டையாக விளங்கிய கல்கத்தாவைத் தாக்கி பல ஆங்கிலேயர்களைக் கொன்றார். இதற்கு பதிலடி கொடுக்கும் வண்ணம் ஆங்கிலேயப் படைகள் வங்காளத்தைத் தாக்கின. பளாஷி (பிளாசி) என்ற இடத்தில் இரு தரப்பின் படைகளுக்கும் இடையே இறுதிகட்ட மோதல் ஏற்பட்டது. ராபர்ட் கிளைவ் தலைமையிலான கம்பனி படைகளைக் காட்டிலும் நவாபின் படைகள் பன்மடங்கு எண்ணிக்கை கொண்டிருந்தன. இதனால் கிளைவ் நவாபின் தளபதி மீர் ஜாஃபருடன் ஒரு சதித்திட்டம் தீட்டினார். இச்சதியின் விளைவாக மீர் ஜாஃபரின் கட்டுப்பாட்டிலிருந்த படைப்பிரிவுகள் சண்டையின் போது கம்பனிப் படைகளைத் தாக்காமல் ஒதுங்கிக் கொண்டன. மீர் ஜாஃபரின் அணிமாற்றத்தால், கிளைவ் எளிதில் வெற்றி பெற்றார்.\n\n"}
{"id": "140883", "url": "https://ta.wikipedia.org/wiki?curid=140883", "title": "ஊதுபை", "text": "ஊதுபை\n\nஊதுபை என்பது நெகிழ்வு தன்மை கொண்ட பையில் ஹீலியம், ஹைட்ரஜன் மற்றும் நைட்ரஸ் ஆக்ஸைடு போன்ற வாயுக்கள் நிரப்பப்பட்ட அமைப்பாகும். ஊதுபை நைலான், இரப்பர், லேட்டக்ஸ் போன்ற பொருட்களால் உருவாக்கப்படுகிறது. முன்பு ஊதுபை விலங்குகளின் தோலினால் செய்யப்பட்டது. ஊதுபை வானிலையியல், இராணுவம், போக்குவரத்து போன்ற துறைகளில் பயன்படுகிறது. மைக்கேல் பாரடே என்பவர் ஊதுபையை 1824 ஆம் ஆண்டு உருவாக்கினார்.\n"}
{"id": "140884", "url": "https://ta.wikipedia.org/wiki?curid=140884", "title": "விறைப்பு", "text": "விறைப்பு\n\nவிறைப்பு என்பது ஒரு பொருளை வளைக்கும் போது எதிராக வெளிப்படும் விசையாகும். ஒரு பொருள் கூடுதலாக வளையும் தன்மை கொண்டது என்றால் அது குறைந்த விறைப்புத்தன்மை கொண்டுள்ளது என்று பொருள். இது உலோகத்தின் ஒரு பண்பு ஆகும்.\n\nSection::::அளவிடும் முறை.\nஒரு பொருளின் விறைப்பான \"k\" என்பது, உருக்குலைவுக்கு எதிராக அது அளிக்கும் தடையின் அளவாகும். \n\nஇங்கு,\n\nஅனைத்துலக முறை அலகுகள் படி, ஒரு பொருளின் விறைப்பை நியூட்டன்/மீட்டர் என்று அளக்கிறார்கள்..\n"}
{"id": "140894", "url": "https://ta.wikipedia.org/wiki?curid=140894", "title": "நெகிழ்வு தன்மை", "text": "நெகிழ்வு தன்மை\n\nநெகிழ்வு தன்மை என்பது ஒரு பொருளின் மீது செலுத்தப்படும் விசையினால் அது அடைக்கின்ற நிரந்தர உருமாற்றம் ஆகும். உருமாற்றம் அடைந்த பிறகு அப்பொருள் பழைய நிலையை அடைய முடியாது. உதாரணமாக ஒரு திட பொருள் வளைக்கப்பட்டு புது வடிவம் பெறுகிறது. அப்பொருள் நெகிழ்வு தன்மையை அடையும் பொழுது புது வடிவம் நிரந்திரம் அடைகிறது.\n"}
{"id": "140900", "url": "https://ta.wikipedia.org/wiki?curid=140900", "title": "டபிள்யூ. எஸ். கில்பர்ட்", "text": "டபிள்யூ. எஸ். கில்பர்ட்\n\nசர் வில்லியம் இஷ்வெங்க் கில்பர்ட் (\"Sir William Schwenck Gilbert\" 18 நவம்பர் 1836 – 29 மே 1911) ஓர் ஆங்கிலேய நாடகக் கலைஞர், கவிஞர், இசைநாடக அமைப்பாளர் மற்றும் கோட்டோவியர்.இவர் சர் ஆர்தர் சல்லிவனுடன் இணைந்து உருவாக்கிய 14 \"கோட்டோவியக்கதை ஓப்பராக்கள்\" பரவலாக அறியப்பட்டவை. இவற்றில் \"எச்.எம்.எஸ். பினாஃபோர்\", \"த பைரேட்ஸ் ஆஃப் பென்சான்ஸ் \" \"த மிகாடோ\" ஆகியன மிகவும் புகழ் பெற்றவை. \"த மிகாடோ\" இசைநாடக வரலாற்றிலேயே மிகவும் அடிக்கடி நிகழ்த்தப்பட்ட நாடகமாக விளங்குகிறது. இவையும் அவர்களது பிற ஓப்பராக்களும் ஆங்கிலம் பேசப்படும் உலகெங்கும் உள்ள ஓப்பரா நாடகக்குழுக்கள், பள்ளிகள் மற்றும் சமூக நாடகக் குழுக்களால் இன்றும் அரங்கேற்றப் படுகின்றன. இவற்றின் வரிகள் ஆங்கில மொழி இலக்கிய பாடங்களில் இடம் பெறுகின்றன.\n\nமேலும் கில்பர்ட் \"பாப் பாலர்ட்ஸ்\" எனப்பட்ட இலகு கவிதைகளை நகைச்சுவை ஓவியங்களுடன் எழுதினார். 75 நாடகங்களையும், ஓப்பரா வசனங்களையும், சிறுகதைகளையும் கவிதைகளையும் எழுதியுள்ளார். இவரது நாடகங்களும் மெய்மையான மேடை இயக்கமும் ஆஸ்கார் வைல்ட் , ஜார்ஜ் பெர்னாட் ஷா உள்ளிட்ட பிற நாடகக் கலைசர்களுக்கு தூண்டுதலாக அமைந்தது. \"இவரது பாடல் வரிகளும் சந்த கையாளுமையும் காமிக் ஓப்பராக்களின் கவிதைத் தரத்தை முன்னெப்போதும் இல்லாத அளவிற்கும் பின்னும் இதுவரை எட்டாத நிலையிலும் உயர்த்தியுள்ளதாக\" \"கேம்பிரிட்ஜ்ஜின் ஆங்கில அமெரிக்க இலக்கிய வரலாறு\" கூறுகிறது.\n\n\n"}
{"id": "140915", "url": "https://ta.wikipedia.org/wiki?curid=140915", "title": "எஸ். வி. எஸ் கல்வி நிறுவனங்கள்", "text": "எஸ். வி. எஸ் கல்வி நிறுவனங்கள்\n\nஎஸ்.வி.எஸ் கல்வி நிறுவனங்கள் மைலேரிபாளையம், கோயம்புத்தூரில் கடந்த 2009 ஆம் ஆண்டு முதல் இயங்கி வருகின்றன. \n\n\nSection::::எஸ்விஎஸ் கல்விநிறுவன கல்லூரிகள்.\nஇந்த நான்கு கல்லூரிகளும் சுமார் 50 ஏக்கரில் ஒரே இடத்தில் அமைந்துள்ளன. இவை அகில இந்திய தொழில்நுட்பக் கல்விக் குழு, புது தில்லியுடைய அங்கிகாரமும், சென்னை அண்ணா பல்கலைக்கழகத்தின் அங்கீகாரமும் பெற்றுள்ளன. \n"}
{"id": "140917", "url": "https://ta.wikipedia.org/wiki?curid=140917", "title": "கண்புதை விளையாட்டு", "text": "கண்புதை விளையாட்டு\n\nகண்புதை விளையாட்டு தொன்றுதொட்டு இன்றும் விளையாடப்படும் விளையாட்டுகளில் ஒன்று. \n\nSection::::சங்கப் பாடல் குறிப்புகள்.\nசங்கப்பாடல் ஒன்று இந்த விளையாட்டைக் காதலன் ஒருவன் தன் காதலியிடம் விளையாடியதாகக் குறிப்பிடுகிறது.\n\nபிரிந்து சென்ற கணவனின் வரவை எண்ணிக் காத்திருந்தாள் ஒரு தலைவி. அவள் வீட்டில் பல்லி ஒலித்த்து. அப்போது ஒருகையால் தன் இரு கண்ணங்களையும் ஒற்றிப் பல்லியைப் பரவித் தொழுதாள். வீட்டின் ஒருபுறம் நின்றுகொண்டிருந்தாள். அது மாலை வேளை. பிரிந்து சென்ற தலைவன் மீண்டான். அவளது நிலையை உணர்ந்தான். அவளுக்குத் தெரியாமல் அவளுக்குப் பின்புறம் சென்றான். தன் கைகளை வளைத்து அவளது கண்களைப் பொத்தினான். அவள் யார் என்று கண்டுபிடித்துச் சொல்லிவிட்டாள். பின் அவளது தலைப்பின்னலைத் தொட்டு மகிழ்ந்தான். அதன்பின் அவளது வளையலோடு கைகளைத் தடவி மகிழ்வித்தான்.\n\n"}
{"id": "140919", "url": "https://ta.wikipedia.org/wiki?curid=140919", "title": "ஒளிதல் விளையாட்டு", "text": "ஒளிதல் விளையாட்டு\n\nஓடி ஒளிதலும் கண்டுபிடித்தலும் தொன்றுதொட்டு விளையாடப்பட்டுவரும் விளையாட்டுகளில் ஒன்று. \n\nசங்கநூல் கலித்தொகையில் உள்ள பாடல்களில் ஒன்று இதனைக் குறிப்பிடுகிறது.\n\nதலைவன் கண்டுபிடிக்கட்டும் என்று தலைவி ஒளிந்துகொண்டாள். தலைவி கண்டுபிடிக்கட்டும் என்று தலைவன் ஒளிந்துகொண்டான். நெய்தல்நிலத்துச் செம்மணல் பொழிலில் இது நடைபெற்றது.\n"}
{"id": "140922", "url": "https://ta.wikipedia.org/wiki?curid=140922", "title": "நடைவண்டி ஓட்டம்", "text": "நடைவண்டி ஓட்டம்\n\nநடைவண்டி குழந்தைகள் நடை பழக உதவும். \n\nநன்றாக நடக்கத் தெரிந்தபின்னர் சிறுவர்கள் அவ்வண்டியில் ஒரு காலை வைத்துக்கொண்டு மற்றொரு காலால் தரையில் உந்தி உந்தி ஓடுவார்கள். இது சிறுவர்களுக்கு ஒரு பொழுதுபோக்கு விளையாட்டு.\n\n"}
{"id": "140923", "url": "https://ta.wikipedia.org/wiki?curid=140923", "title": "செட்டிநாடு சமையல்", "text": "செட்டிநாடு சமையல்\n\nசெட்டிநாடு சமையல் என்பது தென்னிந்தியாவில், தமிழ்நாட்டில் செட்டிநாடு என்ற பகுதியில் வழக்கத்தில் உள்ள சமையல் மரபு. இப்பகுதியில் அதிகம் வாழும் செட்டியார் இனத்தவர்கள் வாய்ப்புப் பெற்ற வணிக இனத்தவர்கள் ஆவர் . செட்டிநாட்டு சமையல் வாசனைச் சரக்குகளும் நறுமணப் பண்புகளும் நிறைந்த ஒரு இந்திய சமையல் வகை ஆகும். \n\nசெட்டிநாட்டு சமையலில், இறைச்சி உணவு சமைக்கும் போது பயன்படுத்தப்படும் பல்வகை வாசனைச் சரக்குகள் பிரபலமானவை. வழமையான உணவுக்கு சுவை கூட்டுவது, அவ்வப்போது அரைத்துச் சேர்க்கும் காரமும் நெடியும் நிறைந்த மசாலாக்கள் மற்றும் மேல் அலங்காரமாக வைக்கப்படும் அவித்த முட்டை போன்றனவாகும். இந்த வறண்ட வெப்ப சூழலில், உப்புக்கண்டம், காய்கறி வற்றல் போன்றவற்றையும் பயன்படுத்துகிறார்கள். அசைவ உணவு என்பது மீன், இறால் மற்றும் நண்டு வகைகள், கோழி மற்றும் வெள்ளாட்டு இறைச்சி என்பது மட்டுமே. செட்டியார்கள் பன்றி மற்றும் மாட்டு இறைச்சியினை உண்பதில்லை. \n\nபெரும்பாலான உணவு வகைகள் அரிசிச் சாதம் மற்றும் அரிசி கலந்து செய்த தோசை, ஆப்பம், இடியாப்பம், அடை மற்றும் இட்லி போன்றவற்றுடன் உண்ணப்படுகின்றன. பர்மா போன்ற நாட்டினரின் வணிகத் தொடர்பால் கார் அரிசியை வேக வைத்து புட்டு செய்கிறார்கள்.\n\nசெட்டிநாடு சமையல் பல்வகை சைவ மற்றும் அசைவ உணவு வகைகளை அளிக்கின்றன. சில பிரபலமான சைவ சிற்றுண்டிகள்: \nSection::::பயன்படுத்தப்படும் வாசனைச் சரக்குகள்.\nசெட்டிநாட்டு சமையலில் பயன்படும் வாசனைச் சரக்குகள்: \n\n\n\nSection::::வெளி இணைப்பு.\n "}
{"id": "140925", "url": "https://ta.wikipedia.org/wiki?curid=140925", "title": "ஆள்களப் பெயர்", "text": "ஆள்களப் பெயர்\n\nஆள்களப் பெயர் (ஆங்கிலம்: \"Domain Name\") என்பது இணையத்தில் நிருவாக அதிகாரம், கட்டுப்பாடு என்பனவற்றை வரையறுக்கும் முகமாக உருவாக்கப்பட்ட சரம் ஆகும். களப் பெயர் முறைமையின் விதிகளை அடிப்படையாகக் கொண்டு ஆள்களப் பெயர்கள் உருவாக்கப்பட்டுள்ளன.\n\"காம்\", \"நெட்\", \"ஆர்க்\" மற்றும் நாடுகளுக்கான இணைய ஆள்களப் பெயர்கள் முதல் நிலை ஆள்களப் பெயர்களாகும்.\n\nSection::::நோக்கம்.\nமனிதர்கள் வலைக் கடப்பிடங்களின் பெயர்களை இலகுவாக நினைவில் வைத்திருப்பதற்கு ஆள்களப் பெயர்கள் உதவுகின்றன. புரவன் பெயரையும் ஆள்களப் பெயரையும் இணைத்து இணையத்தள முகவரிகள் உருவாக்கப்படுகின்றன. புரவன் பெயர் உரலியில் ஒரு பகுதியாகக் காணப்படும் (உ-ம்: தளம்.ஆள்களமையம்.இலங்கை).\n\nSection::::வரலாறு.\nகளப் பெயர் முறைமை 1980ஆம் ஆண்டில் உருவாக்கப்பட்டது.\n\nSection::::ஆள்களப் பெயர் வெளி.\nஇன்று இணைய ஆள்களப் பெயர் வெளியை ஐ.சி.ஏ.என்.என். என்ற நிறுவனம் கட்டுப்படுத்துகின்றது.\n\nSection::::ஆள்களப் பெயர் தொடரியல்.\nஆள்களப் பெயர் ஒன்று அல்லது அதற்கு மேற்பட்ட பகுதிகளைக் கொண்டிருக்கும். அவற்றினிடையே தளம்.ஆள்களமையம்.இலங்கை என்றவாறு புள்ளிகள் பயன்படுத்தப்படும்.\n\nSection::::முதல் நிலை ஆள்களப் பெயர்கள்.\n\"com\", \"net\", \"org\" போன்ற முதல் நிலை ஆள்களப் பெயர்கள் இணையத்திலுள்ள ஆள்களப் பெயர்களுள் உயர் நிலையில் உள்ளவையாகும். நாடுகளுக்கான முதல் நிலை ஆள்களப் பெயர்கள் ஐ. எசு. ஓ.-3166இற்கேற்ப ஆங்கிலத்தில் இரண்டு வரியுருக்களில் அமைந்திருக்கும். தற்போது இலங்கை, இந்தியா என்றவாறு தமிழ் மொழியிலும் ஏனைய மொழிகளிலும் ஆள்களப் பெயர்கள் வழங்கப்படுகின்றன.\n\nSection::::சர்வதேசமயப்படுத்தப்பட்ட ஆள்களப் பெயர்கள்.\nகளப் பெயர் முறைமையானது அமெரிக்கத் தகவல் இடைமாற்றத் தரக் குறிமுறையை அடிப்படையாகக் கொண்டது. ஆகவே, ஒருங்குறியில் அமைந்த இணையத்தள முகவரிகள் அமெரிக்கத் தகவல் இடைமாற்றத் தரக் குறிமுறைக்கு மாற்றப்படும். உதாரணமாக தளம்.ஆள்களமையம்.இலங்கை என்பது xn--rlcuo9h.xn--wkc4axeaevb3oqbg.xn--xkc2al3hye2a என்று மாற்றப்பட்டுள்ளது.\n\nSection::::ஆள்களப் பெயர் பதிவு.\nSection::::வரலாறு.\nமுதலாவது வர்த்தகம் சார்ந்த ஆள்களப் பெயரான \"symbolics.com\" என்பது சிம்பாலிக்ஸ் நிறுவனத்தால் 1985ஆம் ஆண்டு மார்ச் மாதம் 15ஆம் திகதி பதிவு செய்யப்பட்டது.\n\nSection::::நிருவாகம்.\nஆள்களப் பெயர் பதிவானது ஐ. சி. ஏ. ஏ. என். என்னும் நிறுவனத்தால் கட்டுப்படுத்தப்படுகின்றது.\n"}
{"id": "140926", "url": "https://ta.wikipedia.org/wiki?curid=140926", "title": "ஆரணி குப்புசாமி", "text": "ஆரணி குப்புசாமி\n\nஆரணி குப்புசாமி முதலியார் (1866/67-1925) ஒரு தமிழ் எழுத்தாளர். தமிழ்ப் புதின எழுத்தின் முன்னோடிகளில் ஒருவர். 20 ஆம் நூற்றாண்டின் முற்பகுதியில் துப்பறியும் புதினங்கள் பலவற்றை எழுதியுள்ளார். ஒன்பது பாகங்களாக வெளியான \"இரத்தினபுரி இரகசியம்\" இவரது குறிப்பிடத்தக்க படைப்பு.\nஇவரது முதல் புதினத்தின் பெயர் \"லீலா\"; மொத்தம் 75 புதினங்களை எழுதினார். சிட்டி பெ. கோ. சுந்தரராஜனும், சோ. சிவபாதசுந்தரமும் இணைந்து எழுதிய \"தமிழ் நாவல் நூற்றாண்டு வரலாறும் வளர்ச்சியும்\" (1977) எனும் நூலில் 1911 இல் ஒரு இதழில் குப்புசாமி முதலியாரின் புதினமான \"மதன கண்டி\" விமர்சனம் செய்யப்பட்டது என்ற தகவல் இடம்பெற்றுள்ளது. இதன் மூலம் இவர் 1911 அல்லது அதற்கு முன்பிருந்தே எழுதத் தொடங்கிவிட்டார் எனத் தெரிகிறது. 1917ம் ஆண்டு வரை 31க்கும் மேற்பட்ட புதினங்களை எழுதியிருந்தார். \"ஆனந்த போதினி\" இதழில் இவரது புதினங்கள் தொடர்களாக வெளியாகின. குப்புசாமி முதலியார் 1920கள் வரை தொடர்ந்து புதினங்கள் எழுதினார். ஷெர்லக் ஹோம்ஸ் கதாப்பாத்திரத்தைத் தழுவி ஆனந்த சிங் என்ற துப்பறிவாளர் கதாபாத்திரத்தை உருவாக்கினார். இவரது படைப்புகள் ஆர்தர் கொனன் டொயில், ஜார்ஜ் டபிள்யு. எம். ரேனால்ட்ஸ் போன்ற ஆங்கில குற்றப்புனைவு எழுத்தாளர்களின் படைப்புகளைத் தழுவி அமைந்தன. \"பூங்கோதை\", \"தினகரசுந்தரி அல்லது ஒரு செல்வச் சீமாட்டியின் அற்புதச் சரித்திரம்\", \"அரசூர் இலட்சுமணன் அல்லது அதியற்புதக் கள்ளன்\", \"இந்திராபாய் அல்லது இந்திரஜாலக் கள்ளன்\", \"ஆனந்த சிங்கின் அற்புதச்செயல்கள்\", \"தீன தயாளன் அல்லது துஷ்ட நிக்கிரக சிஷ்ட பரிபாலனம்\", \"விளையாட்டுச் சாமான் அல்லது விபரீதக்கொலை\", \"மின்சார மாயவன்\", \"தபால் கொள்ளைக்காரர்கள்\", \"இரத்தினபுரி ரகசியம்\", \"மதனகல்யாணி\", \"கடற்கொள்ளைக்காரன்\", \"அமராவதி பாலம்\", \"ஆயாஷா\", \"இந்திர ஜித்தன் அல்லது கள்ளர் தலைவன்\", போன்றவை அவற்றுள் சில.\n\nகுற்றப்புனைவுப் படைப்புகளைத் தவிர \"இந்து மத உண்மை\", \"கைவல்ய வசனம்\" போன்ற சமய நூல்களையும் எழுதியுள்ளார். கொழும்பிலிருந்து வெளியான \"சஞ்சீவகாரணி\" என்ற இதழின் ஆசிரியராகவும் பணியாற்றினார். இவர் தொடங்கிய பகவத் கீதையின் உரைநடை மொழிபெயர்ப்பு முழுமை பெறவில்லை.\n\n\n"}
