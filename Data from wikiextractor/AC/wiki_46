{"id": "168840", "url": "https://ta.wikipedia.org/wiki?curid=168840", "title": "இணைய நெறிமுறைத் தொலைக்காட்சி", "text": "இணைய நெறிமுறைத் தொலைக்காட்சி\n\nஇணைய நெறிமுறைத் தொலைக்காட்சி (\"Internet Protocol television\", IPTV) அல்லது ஐபி டிவி வழமையான புவிப்புற, செய்மதி மற்றும் கம்பி வடத் தொலைக்காட்சி வடிவங்களில் அல்லாது இணையம் போன்ற சிப்ப மாற்றுப் பிணையம் வழியே இணைய நெறிமுறை கட்டமைப்பில் பரப்பப்படும் தொலைக்காட்சி சேவைகளாகும்.\n\nஇணைய நெறிமுறைத் தொலைக்காட்சியை மூன்று முதன்மை வகைகளாகப் பிரிக்கலாம்:\n\nஇணைய நெறிமுறைத் தொலைக்காட்சி இணையத் தொலைக்காட்சியிலிருந்து வேறுபட்டது; ஐரோப்பிய தொலைத்தொடர்பு சீர்தர நிறுவனம் போன்றவற்றால் வரையறுக்கப்பட்டு தொலைதொடர்பு பிணையங்களில் அதிவிரைவு அணுக்க அலைவரிசைகள் மூலம் பயனரின் வீட்டிற்கு தொலைக்காட்சி அணுக்கப் பெட்டி அல்லது பிற பயனர் இடத்து கருவிகளுக்கு பரப்பப்படுகிறது.\n\nஇந்தியாவில் பிஎஸ்என்எல், எம்டிஎன்எல், ஏர்டெல் மற்றும் ரிலையன்சு தொலைதொடர்பு நிறுவனங்கள் நாட்டின் பெருநகரங்களில் இச்சேவையை வழங்கி வருகின்றன.\n\n\nSection::::சேவைப் பொதி.\nவீட்டுப் பயனாளர்களுக்கு ஐபி டிவி கோரிய நேரத்து ஒளிதத்துடன் பெரும்பாலும் பிற இணையச் சேவைகளான இணைய அணுக்கம் மற்றும் இணைய நெறிமுறைவழி ஒலிச் சேவைகளுடன் பொதிந்து வழங்கப்படுகின்றன. ஐபி டிவி, விஓஐபி, இணைய அணுக்கம் மூன்றும் இணைந்த வணிக வழங்கல்கள் \"மும்மடி இயக்கச்\" சேவை எனப்படுகிறது. இவை நகர்பேசி சேவையுடன் வழங்கப்படின் \"நான்முறை இயக்கம்\" எனப்படுகிறது.\n\n"}
{"id": "168846", "url": "https://ta.wikipedia.org/wiki?curid=168846", "title": "திருத்தந்தை இன்னசெண்ட்", "text": "திருத்தந்தை இன்னசெண்ட்\n\nகத்தோலிக்க திருச்சபையை இதுவரை 13 திருத்தந்தையர்கள் இன்னசெண்ட் (\"Innocent\") என்ற பெயரில் ஆட்சி செய்துள்ளனர்:\n\n"}
{"id": "168852", "url": "https://ta.wikipedia.org/wiki?curid=168852", "title": "ரிங்லெட்", "text": "ரிங்லெட்\n\nரிங்லெட் (Ringlet, சீனம்: 冷力), மலேசியா, பகாங் மாநிலத்தில் உள்ள ஒரு சிறிய மலைப்பகுதி நகரம். 1200 மீட்டர் உயரத்தில் இருக்கிறது. இதற்கு அருகாமையில் தானா ராத்தா, பிரிஞ்சாங் நகரங்கள் உள்ளன.\n\nஇந்த நகரங்கள் அனைத்தும் மலேசியாவில் புகழ்பெற்ற கேமரன் மலையில் உள்ளன. ரிங்லெட் நகரத்தில் இருந்து தாப்பா நகரம் 45 கி.மீ. தொலைவிலும், ஈப்போ மாநகரம் 60 கி.மீ. தொலைவிலும் உள்ளன. கேமரன் மலை நாடாளுமன்றத் தொகுதிக்கு எஸ்.கே. தேவமணி என்பவர் மக்களவை உறுப்பினராக இருக்கின்றார்.\n\nகேமரன் மலையில் கணிசமான அளவுக்கு இந்தியர்கள் வாழ்கின்றனர். இவர்களில் பலர் விவசாயத் துறையில் ஈடுபட்டு, பண வசதியுடன் இருக்கின்றனர். ஒரு சிலர் விவசாயத்துறை முதலாளிகளாக மாறி, மற்ற இனங்களுக்கு முன்மாதிரியான செல்வந்தர்களாகவும் வாழ்கின்றனர்.\n\nதாப்பாவில் இருந்து கேமரன் மலைக்குச் செல்லும் பிரதான சாலையில் 45வது கி.மீட்டரில் ரிங்லெட் நகரம் அமைந்து உள்ளது. அங்கிருந்து 10 கி.மீ. தள்ளி தானா ராத்தா நகரம் இருக்கிறது. இங்கு பெரும்பாலும் சீனர்களே அதிகம். அவர்கள் விவசாயிகளாகவும், பகுதி நேர வியாபாரிகளாகவும் இருக்கின்றனர்.\n\nSection::::வரலாறு.\n1885 ஆம் ஆண்டு வில்லியம் கேமரன் எனும் பிரித்தானிய நில ஆய்வாளரின் நினைவாக “கேமரன் ஹைலடண்ஸ்” என்று கேமரன் மலைப் பகுதிக்கு பெயர் உருவாக்கப்பட்டது. பிரித்தானியர்களின் ஆட்சிக் காலத்தில், அவர்களின் ஓய்வுத் தளமாக இந்த கேமரன் மலை விளங்கியது. 1925-ஆண்டுக்குப் பிறகே கேமரன் மலை, விவசாயத்தில் பிரசித்தி பெறத் தொடங்கியது.\n\nரிங்லெட் எனும் பெயர் வருவதற்கு இரு காரணங்களைச் சொல்கிறார்கள். தாப்பாவில் இருந்து கேமரன் மலைக்குச் செல்லும் பாதை வளைந்து வளைந்து செல்லும். பல ஊசிமுனை வளைவுகளும் உள்ளன.\n\nSection::::ரிங்லெட் வண்ணத்துப் பூச்சி.\nஆங்கிலத்தில் ‘ரிங்’ என்றல் வளையம். கேமரன் மலைக்குச் செல்லும் பாதையும் வளையம் வளையமாக இருந்ததால், கேமரன் மலையின் முதல் நகரத்திற்கு ரிங்லெட் என்று பெயர் வைக்கப்பட்டதாகச் சொல்கிறார்கள்.\n\nஅடுத்து, ’ரிங்லெட்’ எனும் ஒரு வகையான வண்ணத்துப் பூச்சி இந்தப் பகுதிகளில் அதிமாக இருந்ததால், அந்த இடத்திற்கு ’ரிங்லெட்’ என்று பெயர் வந்து இருக்கலாம் என்றும் சொல்லப்படுகிறது. ஆனால், இரண்டு காரணங்களுக்கும் அதற்கு சரியான சான்றுகள் இல்லை.\n\nSection::::தேயிலைத் தோட்டம்.\nகேமரன் மலையில் பல தேயிலைத் தோட்டங்கள் உள்ளன. அவற்றுள் மிகப் பெரியது போ தேயிலைத் தோட்டம் ஆகும். இந்தத் தோட்டத்திற்கு இரு துணைத் தோட்டங்களும் உள்ளன. அவற்றுள் ‘பேர்லி’ தோட்டம் மிக அருகாமையில் உள்ளது. 20 கி.மீ. தள்ளி சுங்கை பாலாஸ் தோட்டம் உள்ளது.\n\nரிங்லெட் நகரில் இருந்து நான்கு கிலோ மீட்டர்களுக்கு அபால் ஹாபு எனும் ஒரு சிறு நகரம் இருக்கிறது. இங்கு இருந்து 8 கிலோ மீட்டர்களில் போ பிரதான தேயிலைத் தோட்டம் இருக்கிறது. இந்தத் தோட்டம் சுற்றுப் பயணிகளைக் கவரும் இடமாக இருந்து வருகிறது. \nபோ தேயிலைத் தோட்டம், மலேசியாவில் அதிகமான தேயிலையை உற்பத்தி செய்கிறது. 1929இல் ஜே.ஏ.ரஸ்சல் எனும் பிரித்தானியர் இந்தத் தோட்டத்தை தோற்றுவித்தார். அப்போதைய மலாயாவில் ரப்பர் தலையாய உற்பத்திப் பொருளாக இருந்தது. அடுத்த இடத்தில் ஈயம் இருந்தது. 1930களில் தேயிலையும் மலாயாவின் உற்பத்திப் பொருளாக உருவகம் பெற்றது.\n\nSection::::மலேசியாவில் போ தேயிலை.\nகனிமப் பொருட்கள் கலந்த நல்ல மண், மிகுதியான மழை, கேமரன் மலையின் குளிர்ச்சியான தட்ப வெப்ப நிலை ஆகிய மூன்று காரணங்களே, தேயிலை உற்பத்திக்கு பிரகாசமான வாய்ப்புகளை ஏற்படுத்தித் தந்தன.\n\nஒரே ஒரு நீராவி இயந்திரம், விரல்விட்டு எண்ணக்கூடிய சில தொழிலாளர்கள் மட்டுமே அப்போது ஜே.ஏ.ரஸ்சலுக்குத் துணையாக இருந்தவர்கள். அத்துடன், தேயிலை மூட்டைகளை ஏற்றி இறக்க சில கோவேறு கழுதைகளையும் பயன்படுத்திக் கொண்டனர். அப்படி உருவாக்கப்பட்ட இந்த போ தேயிலைத் தோட்டம்தான், இப்போது உலக அளவில் பிரசித்தி பெற்று விளங்குகிறது. மலேசியாவில் போ தேயிலையைப் பயன்படுத்தாதவர்கள் இருப்பார்களா என்பது ஒரு சந்தேகமே.\n"}
{"id": "168855", "url": "https://ta.wikipedia.org/wiki?curid=168855", "title": "குலவை", "text": "குலவை\n\nகுலவை என்பது தமிழர்கள் எழுப்பும் மங்கல ஒலி ஆகும். இது பெரும்பாலும் பெண்களால் எழுப்பப்படும். கைகளை வாயருகே வைத்த நிலையில் உதடுளைக் குவித்து வைத்து நாக்கினைக் கிடைமட்டமாக இரு புறமும் அசைப்பதன் மூலம் உலுலுலுலுலுலு... என்ற குலவை ஒலி உண்டாக்கப்படும். நாற்று நடவு, அறுவடை போன்ற உழவு வேலைகளின் போதும் பூப்புனித நீராட்டு போன்ற இல்ல நன்னிகழ்வுகளின் போதும் இறை வழிபாட்டின் போதும் குலவை போடுதல் நடைபெறும். \n\nSection::::வெளியிணைப்பு.\nகுலவை ஒலி - காணொளி\n"}
{"id": "168862", "url": "https://ta.wikipedia.org/wiki?curid=168862", "title": "லோவமகாபாய", "text": "லோவமகாபாய\n\nலோவமகாபாய என்பது பண்டைக்கால இலங்கையின் தலைநகரமான அனுராதபுரத்தில் இருந்த ஒரு கட்டிடம் ஆகும். இது ருவன்வெலிசாய தாதுகோபுரத்துக்கும், சிறீ மகாபோதி எனப்படும் புனித அரசமரத்துக்கும் இடையில் அமைந்துள்ளது. இதன் கூரை வெண்கலத்தால் அமைக்கப்பட்டிருந்ததால் இதை பித்தளை மாளிகை, \"லோகப்பிரசாதய\" போன்ற பெயர்களாலும் அழைப்பதுண்டு. அக்காலத்தில் இக்கட்டிடத்தில் ஒரு உணவு மண்டபமும், ஒரு நோன்பு மண்டபமும் இருந்தன. இங்கே, பௌத்த மத குருமார், போயா நாட்களில் கூடி மத சுலோகங்களை ஓதும் \"சீமமாலக்க\" என்னும் மண்டபமும் இருந்தது.\n\nஇக்கட்டிடத்தின் ஒரு பக்கம் 400 அடி (120 மீட்டர்) நீளமானது. இதில் ஒவ்வொன்றிலும் 40 தூண்கள் கொண்ட 40 தூண் வரிசைகள் இருந்தன. இதன்படி இக்கட்டிடம் மொத்தம் 1600 தூண்களைக் கொண்டிருந்தது. இதன் வடிவமைப்பு சுவர்க்கத்தில் இருந்து கொண்டுவரப்பட்டது என்றும், இதைக் கட்ட ஆறு ஆண்டுகள் சென்றன என்றும் பௌத்தர்கள் நம்புகின்றனர். சத்தாதிஸ்ஸ மன்னனின் காலத்தில் இந்தக் கட்டிடம் முற்றாக அழிந்தது. இதன் நடுப்பகுதியில் உள்ள சிறிய கட்டிடம் பிற்காலத்தது. நோன்புக் காலத்தில் மக்கள் கூடுவதற்கான மண்டபமான இது இப்போதும் அதற்காகவே பயன்பட்டு வருகிறது.\n"}
{"id": "168875", "url": "https://ta.wikipedia.org/wiki?curid=168875", "title": "லங்காராம", "text": "லங்காராம\n\nலங்காராம என்பது இலங்கையின் பண்டைய தலைநகரமான அனுராதபுரத்துக்கு அண்மையில் கல்கெபக்கட என்னும் இடத்தில் அமைந்துள்ள ஒரு தாதுகோபுரம் ஆகும். இது வட்டகாமினி அபய (வலகம்பா) என்னும் அரசனால் கிமு முதலாம் நூற்றாண்டில் கட்டுவிக்கப்பட்டது. இத் தாதுகோபுரத்தின் பழைய வடிவம் பற்றி எதுவும் தெரியவில்லை. தற்போதுள்ள தாதுகோபுரம் பிற்காலத்தில் பெருமளவு திருத்தத்துக்கு உள்ளான வடிவம். இதனைச் சுற்றி பழங்காலத்துத் தூண்களின் அழிபாடுகள் காணப்படுகின்றன. இவை அமைந்துள்ள விதத்தில் இருந்து, அக்காலத்தில் இத் தாதுகோபுரத்தை மூடி \"வட்டதாகே\" என அழைக்கப்படும் ஒரு வட்ட வடிவிலான கட்டிடம் இருந்திருக்கக் கூடும் எனத் தெரிகிறது. தாது கோபுரத்தைச் சூழவுள்ள மேடை நிலத்திலிருந்து 10 அடி (3 மீட்டர்) உயரத்தில் உள்ளது. தாதுகோபுரம் 45 அடி (14 மீட்டர்) விட்டம் கொண்டது. சூழவுள்ள மேடையின் விட்டம் 1332 அடி (406 மீட்டர்).\n\nஇதன் பழைய பெயர் \"சிலசோப கந்தக்க சைத்திய\" என்பது. கிமு இரண்டாம் நூற்றாண்டின் இறுதிப் பகுதியில் அனுராதபுரத்தைத் தமிழ் மன்னர்கள் ஆண்டு வந்தனர். அக்காலத்தில் வட்டகாமினி அபய \"சிலசோப கந்தக்க\" என்னும் இடத்தில் ஒளித்து இருந்தானாம். கிமு 103 ஆம் ஆண்டில் அவன் தமிழ் மன்னர்களிடம் இருந்து அனுராதபுரத்தைக் கைப்பற்றிய பின்னர் தான் மறைந்திருந்த இடத்தின் பெயரால் இத் தாதுகோபுரத்தைக் கட்டுவித்ததாகச் சொல்லப்படுகிறது.\n\nSection::::யானைக் குளம்.\nஇந்தத் தாதுகோபுரத்துக்கு அருகில் \"எத் பொக்குண\" எனச் சிங்கள மொழியில் அழைக்கப்படும் யானைக் குளம் உள்ளது. இது பழங்காலத்தில் மனிதரால் கட்டப்பட்டது. இதன் நீளம் 159 மீட்டரும் அகலம் 52.7 மீட்டரும் ஆகும். 9.5 மீட்டர் ஆழம் கொண்ட இக்குளம் 75,000 கனமீட்டர் நீரைக் கொள்ளக்கூடியது. இதற்கான நீர், பெரியகுளம் எனப்படும் குளத்தில் இருந்து நிலக்கீழ் கால்வாய்கள் மூலம் கொண்டுவரப்படுகின்றது. பல நூறு ஆண்டுகள் பழமை வாய்ந்த இக் கால்வாய்கள் இன்னும் பயன்படும் நிலையில் உள்ளன.\n\n"}
{"id": "168876", "url": "https://ta.wikipedia.org/wiki?curid=168876", "title": "இணையத் தொலைக்காட்சி", "text": "இணையத் தொலைக்காட்சி\n\nஇணையத் தொலைக்காட்சி (\"Internet television\", \"Internet TV\", அல்லது \"Online TV\") எனப்படுவது இணையம் வழியாக தொலைக்காட்சி நிகழ்ச்சிகளை எண்ணிம முறையில் வழங்குதலாகும். இது பல்வேறு நிறுவனங்களும் தனிநபர்களும் உருவாக்கிடும் குறுநிகழ்ச்சிகள் அல்லது ஒளிதங்களைக் குறிக்கும் வலைத்தள தொலைக்காட்சியினின்றும் மாறானது; அதேபோல தொலைக்காட்சி ஒளிபரப்பாளர்களுக்கு ஓர் தொழினுட்ப சீர்தரமாக உருவாகி வரும் இணைய நெறிமுறைத் தொலைக்காட்சியினின்றும் மாறானது. பல வழைமையான ஒளிபரப்பாளர்கள் ஒளித ஓடை தொழினுட்பத்தை பயன்படுத்தி பொதுவான இணையம் வழியாக தொலைக்காட்சி நிகழ்ச்சிகளையும் பிற ஒளித உள்ளடக்கங்களையும் காட்டுவதை இணையத் தொலைக்காட்சி எனப் பொதுவாகக் குறிப்பிடுகிறோம். இது பயன்படுத்தப்படும் தொழினுட்பத்தை விவரிப்பதில்லை. அயர்லாந்தில் \"ஆர்டிஈ பிளேயர்\", ஐக்கிய இராச்சியத்தில் \"பிபிசி ஐபிளேயர்\", \"4oD\", \"ஐடிவி பிளேயர்\", \"யுடிவி பிளேயர்\", \"டிமாண்டு ஃபைவ்\" ஆகியனவும் ஐக்கிய அமெரிக்காவில் \"ஹூலூ\", நெதர்லாந்தில் \"நெதர்லாந்து 24\", ஆத்திரேலியாவில் \"ஏபிசி ஐவியூ\" மற்றும் \"ஆத்திரேலியா லைவ் டிவி\" போன்ற நிறுவனங்கள் இச்சேவையை வழங்கி வருகின்றன.\n\n"}
{"id": "168880", "url": "https://ta.wikipedia.org/wiki?curid=168880", "title": "வட்டதாகே", "text": "வட்டதாகே\n\nவட்டதாகே (\"Vatadage\", ) எனப்படுவது இலங்கையின் பொலன்னறுவை நகரத்தில் காணப்படும் ஒரு வகை பௌத்த சமய வழிபாட்டுக்குரிய கட்டிடம் ஆகும். இதற்கு, \"தாகே\", \"தூபகர\", \"சைத்தியகர\" போன்ற பெயர்களும் உண்டு. இக்கட்டிட வகையில் இந்தியச் செல்வாக்கு ஓரளவுக்குக் காணப்படுகிறது எனினும், இவ்வகையை பண்டைய இலங்கைக் கட்டிடக்கலைக்கு உரிய தனித்துவமான அமைப்பு எனக் கூறலாம். புத்தரின் புனித சின்னங்களைத் தம்மகத்தே கொண்ட சிறிய தாதுகோபுரங்களைப் பாதுகாப்பதற்காக இவ் வட்டதாகேக்கள் அவற்றை மூடிக் கட்டப்பட்டன. வட்ட வடிவம் கொண்ட இக் கட்டிடங்கள் செங்கல், கல் ஆகியவற்றைக் கொண்டு கட்டப்பட்ட இவை கல் சிற்பங்களைக் கொண்டு அழகுபடுத்தப்பட்டிருந்தன. இக்கட்டிடத்துக்கு, ஒன்றுக்குள் ஒன்றாக வட்ட வடிவ வரிசைகளில் அமைந்த தூண்களால் தாங்கப்பட்ட மரத்தால் ஆன கூரை இருந்திருக்கலாம் எனக் கருதப்படுகின்றது. \n\nஇலங்கையில் இப்போது பத்து வட்டதாகேக்கள் மட்டுமே எஞ்சியுள்ளன. பெரும்பாலான இக் கட்டிடங்களைக் கட்டியவர்கள் யார் என்பதோ, எப்போது கட்டப்பட்டது என்பதோ தெரியவில்லை. தூபாராம தாதுகோபுரத்தைச் சுற்றி அமைந்த வட்டதாகேயே மிகவும் பழைய இவ்வகைக் கட்டிடம் எனக் கருதப்படுகின்றது. எனினும், இவ்வகைக்கு மிகச் சிறந்த எடுத்துக்காட்டு பொலநறுவையில் உள்ள வட்டதாகே ஆகும். மெதிரிகிரிய, திரியாய் ஆகிய இடங்களில் அமைந்துள்ள வட்டதாகேக்களும் ஓரளவு நல்ல நிலையில் உள்ளன.\n\n"}
{"id": "168889", "url": "https://ta.wikipedia.org/wiki?curid=168889", "title": "சுதா சந்திரன்", "text": "சுதா சந்திரன்\n\nசுதா சந்திரன் (பிறப்பு: செப்டம்பர் 27, 1965) ஒரு இந்திய பரதநாட்டியக் கலைஞர் மற்றும் நடிகை ஆவார்.\n\nஇந்திய மொழி திரைப்படங்களிலும், சின்னத் திரை தொடர்களிலும் இவர் நடித்துள்ளார்.\n\nமும்பையிலுள்ள மித்பாய் கல்லூரியில் பி.ஏ. பட்டப்படிப்பையும், அதன் பிறகு எம்.ஏ. பொருளியல் படிப்பையும் முடித்து பட்டம் பெற்றார்.\n\n1981-ம் ஆண்டு புனித யாத்திரை மேற்கொண்டபோது இவர் பயணம் செய்த வாகனம் திருச்சிராப்பள்ளி அருகே விபத்துக்குள்ளானது. காயமடைந்த சுதா சந்திரனின் வலது காலின் ஒரு பகுதி அறுவை சிகிச்சையின் மூலம் நீக்கம் செய்யப்பட வேண்டியிருந்தது. இருப்பினும் அவர் நடனக் கலையை கைவிடவில்லை. விபத்தைத் தொடர்ந்து காலினை இழந்த பின், ஜெய்பூர் செயற்கைக் காலை பொருத்திய பிறகு இவர் தொடர்ந்து நடன நிகழ்ச்சிகளில் பங்கேற்று வருகிறார். ஐரோப்பா, கனடா, மத்திய கிழக்கு ஆசிய நாடுகளில் நடன நிகழ்ச்சிகளை நடத்தியுள்ளார். உலகின் பல்வேறு நகரங்களுக்கு சென்று வந்திருந்தாலும் தன்னை கவர்ந்த அமைதியான நகரம் சென்னை என்றார் சுதா சந்திரன். ().\n\nSection::::திரைப்படத் துறையில் சுதா சந்திரன்.\n1984-ம் ஆண்டு வெளி வந்த மயூரி என்ற தெலுங்கு திரைப்படத்தில் கதாநாயகியாக நடித்துள்ளார். 1986-ம் ஆண்டு இந்த திரைப்படம் நாச்செ மயூரி என்ற பெயரில் இந்தி மொழியில் ரீ மேக் செய்யப்பட்டது. மயூரி திரைப்படத்திற்காக 1986-ம் ஆண்டு தேசிய திரைப்பட விருதுகளில் சிறப்பு ஜூரி விருதை பெற்றுள்ளார்.\n\nதமிழில் 1986 ஆம் ஆண்டு வெளியான சர்வம் சக்திமயம் என்ற திரைப்படத்தில் கதாநாயகியாக நடித்தார். விஷால் நடித்த சத்யம் மற்றும் ஆதிபகவன் உட்பட பல்வேறு படங்களில் நடித்துள்ளார். இது தவிர பல்வேறு சின்னத் திரை தொடர்களிலும் நடித்துள்ளார். இவர் இந்தியில் புகழ்பெற்ற நாகின் என்ற தொடரில் யாமினி என்ற கதாபாத்திரத்தில் நடித்துள்ளார்.\n"}
{"id": "168891", "url": "https://ta.wikipedia.org/wiki?curid=168891", "title": "இ. எஸ். எஸ். இராமன்", "text": "இ. எஸ். எஸ். இராமன்\n\nஇ. எஸ். எஸ். இராமன் (ஏகிரி சஞ்சீவி சுப்பிரமணிய இராமன், சூலை 1 1954) மருத்துவரும், தமிழ்நாட்டைச் சேர்ந்த அரசியல்வாதியும், பள்ளிப்பட்டு சட்டமன்றத் தொகுதியின் முன்னாள் உறுப்பினரும், எழுத்தாளரும் ஆவார்.\n\nSection::::குடும்பம்.\nஇந்தியாவின், தமிழ்நாடு மாநிலத்தில் அமைந்துள்ள திருவள்ளூர் மாவட்டம் பொதட்டூர்பேட்டை சுப்பிரமணிய முதலியார், சாரதா அம்மாள் தம்பதிக்கு 1954ஆம் சூலை 01 நாள் பிறந்தார். இவருக்கு உமா என்கிற மனைவியும் மற்றும் ஷோபா என்ற மகளும், பாலசுப்பிரமணியம், செந்தில் சுப்பிரமணியம், அருண் சுப்பிரமணியம் என்ற மகன்களும் உள்ளனர்.\n\nSection::::வரலாறு மற்றும் கல்வி.\nஇ. எஸ். எஸ். இராமனின் தாத்தா சஞ்சீவி முதலியார் 1937ஆம் ஆண்டு சித்தூர் ஜில்லாவின் போர்ட் உறுப்பினராகவும், பொதட்டூர்ப்பேட்டை பஞ்சாயத்து தலைவராகவும் பதவி வகித்தவர். அவருடைய தந்தை சுப்பிரமணியம், திராவிட இயக்கத்தின் தலைவர்கள் ஈ. வெ. இராமசாமி மற்றும் கா. ந. அண்ணாதுரை ஆகியோரின் நெருங்கிய நண்பர். அவர் 1952ல் நடைபெற்ற தேர்தலில் தமிழக மக்கள் கட்சியின் வேட்பாளராக நிறுத்தப்பட்டார். அதன் பிறகு 1972ல் அவருடைய தம்பி தியாகராஜன் சட்டமன்ற உறுப்பினராக தேர்வு செய்யப்பட்டார்.\n\nஇ. எஸ். எஸ். இராமனுடைய குடும்பம் 1952ஆம் ஆண்டு முதல் நெசவு, விவசாயம் மற்றும் கல்வித்துறையில் ஈடுபட்டு வந்தது. கீழ்ப்பாக்கம் மருத்துவக் கல்லூரியில் 1978ஆம் ஆண்டு பட்டம் பெற்ற பிறகு, தமிழ்நாடு அரசுப் பணியாளர் தேர்வாணையத்தின் கீழ் தேர்வு செய்யப்பட்டு அவருடைய சொந்த ஊரான பொதட்டூர்ப்பேட்டை மருத்துவமனையில் மருத்துவ அதிகாரியாக நியமிக்கப்பட்டார்.\n\nமருத்துவ அதிகாரியாக பணியாற்றிய போது தமிழக அரசின் எந்த உதவியும் பெறாமல் அவருடைய அதிகாரத்திற்கு உட்பட்ட பகுதியில் 500 கழிவறைகளைக் கட்டி, அதற்காக தமிழக அரசால் உலக பிரசத்திப்பெற்ற உலக சுகாதார அமைப்பின் சிறப்பு பட்டத்திற்காக \"(WHO Award)\" பரிந்துரைக்கப்பட்டார்.\n\nSection::::அரசியல்.\nஇ. எஸ். எஸ். இராமன், காங்கிரஸ் கட்சியின் மூத்தத் தலைவரான ஜி.கே.மூப்பனாரின் தீவிர விசுவாசியாக இருந்தவர். 1989ஆம் ஆண்டு முதல் 1998ஆம் ஆண்டு வரை தமிழ்நாடு காங்கிரஸ் கட்சியின் மருத்துவப் பிரிவின் மாவட்ட பிரதிநிதியாக இருந்தார். 1996ஆம் ஆண்டு காங்கிரஸ் கட்சி பிளவுபட்டு மூப்பனார் தொடங்கிய தமிழ் மாநில காங்கிரஸ் கட்சியில் இணைந்தார். 1996ஆம் ஆண்டு தமிழ் மாநில காங்கிரஸ் கட்சியின் பள்ளிப்பட்டு தொகுதியின் சட்டமன்ற வேட்பாளராக நிறுத்தப்பட்டார். அத்தேர்தலில் டாக்டர் இராமன் 58492 வாக்கு வித்தியாசத்தில் அபார வெற்றி பெற்றார். அவரை எதிர்த்து போட்டியிட்ட அனைத்து வேட்பாளரர்களும் வைப்புத்தொகை இழந்தனர். \n\nபின்னர் 1998 ஆண்டு முதல் - 2001 ஆண்டு வரை ஜி.கே.மூப்பனாரால் தமிழ் மாநில காங்கிரஸ் கட்சியின் திருவள்ளூர் மாவட்டத் தலைவராக நியமிக்கப்பட்டார். மூப்பனாரின் மறைவிற்கு பின்னர் அக்கட்சியின் தலைவராக தேர்ந்தெடுக்கப்பட்ட ஜி. கே. வாசன், 2002ஆம் ஆண்டு சோனியா காந்தியின் தலைமையில் தமிழ் மாநில காங்கிரஸ் கட்சியை தாய் கட்சியான இந்திய தேசிய காங்கிரசுடன் இணைத்தார். பின்னர் வாசனின் ஆதரவாளரான டாக்டர் இராமன், தமிழ்நாடு காங்கிரஸ் கட்சியின் மாநில அமைப்பாளராக 2002ஆம் ஆண்டு நியமிக்கப்பட்டு இன்று வரை செயல்படுகிறார். இவர் அகில இந்திய காங்கிரஸ் கட்சியின் தலைமையினால் தஞ்சாவூர் மாவட்டத்தின் பார்வையாளாராக நியமிக்கப்பட்டார்.\n\n2006 சட்டமன்ற பொதுத்தேர்தலில் பள்ளிப்பட்டு தொகுதியின், காங்கிரஸ் கட்சியின் வேட்பாளராக நிறுத்தப்பட்டு வெற்றி பெற்றார். பின்னர் 2009ஆம் ஆண்டு, அகில இந்திய காங்கிரஸ் கட்சியின் தலைவர் சோனியா காந்தியால் ஆந்திர பிரதேசத்தில் நந்தியா, அனந்தபூர், கர்னூல் ஆகிய மக்களவைத் தொகுதிகளுக்கு தேர்தல் பார்வையாளாராக நியமிக்கப்பட்டார். சட்டமன்ற உறுப்பினராக இருந்தபோது 'மினி பஸ் திட்டம்' அமைய பெறும் பங்காற்றினார்.\n\nSection::::எழுத்தாளர்.\nஇவர் பல மருத்துவ அறிவியல் நூல்களை எழுதியுள்ளார்., அவற்றுள் \"நீரிழிவு நோயாளிக்கு வாழ்க்கை முறைகள்\" என்ற நூலுக்கு தமிழ் வளர்ச்சிக்கான சிறந்த நூல்களுக்கான பரிசு 1979 ஆம் ஆண்டு வழங்கப்பட்டுள்ளது. இப்பரிசினை அன்றைய முதல்வர் எம். ஜி. ராமசந்திரனிடம் இருந்து பெற்றார். இதுமற்றுமின்றி, \"இசைப்பட வாழ்வோம்\", \"பால்வினை நோய்கள்\", \"நால்வர் சுற்றிய நான்கு நாடுகள்\", \"மருத்துவத்தின் மறுப்பக்கம்\", \"பதிவுகள்\" ஆகிய தமிழ் நூல்களை எழுதியுள்ளார்.\n\nஇவர் தினமணி, தினந்தந்தி, மாணவம், கல்கி, தேசிய முரசு போன்ற செய்தித்தாள் மற்றும் பத்திரிக்கைகளில் எண்ணற்ற கட்டுரைகளை எழுதியுள்ளார். அதுமட்டுமின்றி வானொலியுலும் பல நிகழ்ச்சிகளை தொகுத்து வழங்கியுள்ளார். முன்னணி பத்திரிக்கைகளான ஜூனியர் விகடன், குமுதம் ரிப்போட்டர் ஆகியவையில் 2006 முதல் 2009 வரை சட்டமன்ற நிகழ்வுகளை பற்றி எழுதியுள்ளார்.\n\nSection::::பயணம்.\nஇவர் அமெரிக்கா, சிங்கப்பூர், மலேசியா, ஹாங்காங், தாய்லாந்து ஆகிய நாடுகளுக்கு சென்றுள்ளார். இப்பயணத்தைப் பற்றி நூல் ஒன்றை எழுதியுள்ளார். 2011ஆம் ஆண்டு அமெரிக்கா சென்றபோது இலினியாஸில் உள்ள உலகப் புகழ்பெற்ற \"ஜோஸ்லின் நீரிழிவு மைய\" தொடக்க விழாவில் சிறப்பு விருந்தினராக கலந்துக் கொண்டார்.\n\nSection::::கல்வியாளர்.\nஇவருடைய முன்னோர்களின் பாதையில் , இவருடைய தந்தையின் நினைவாக தன் சொந்த ஊரில் கல்வியியல் , கலை மற்றும் அறிவியல் கல்லூரிகளை நடத்தி வருகிறார்.\n\n"}
{"id": "168897", "url": "https://ta.wikipedia.org/wiki?curid=168897", "title": "சு. வேல்முருகன்", "text": "சு. வேல்முருகன்\n\nசு. வேல்முருகன் (பிறப்பு: டிசம்பர் 26, 1946) என்பவர் ஒரு புதுச்சேரி எழுத்தாளர். புதுச்சேரியிலுள்ள தவளக்குப்பம் எனும் ஊரில் பிறந்தவர். தந்தை சுப்புராயக் கவுண்டர், தாய் செங்கேணி. தமிழில் கல்வியியல், மெய்யியல் முதுகலைப்பட்டங்களைப் பெற்ற இவர் பல பள்ளிகளில் ஆசிரியராகப் பணியாற்றினார். பாவலர், சொல்லாய்வுச் செல்வர், கவிமாமணி ஆகிய பட்டங்களைப் பெற்றிருக்கிறார். பல்வேறு இலக்கிய அமைப்புகளில் பல்வேறு பொறுப்புகளை வகிகித்திருக்கிறார். இவர் இதுவரை 15 நூல்களைப் படைத்துள்ளார். இவர் எழுதிய \"\"திருவக்கரை வரலாறு\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் நாட்டுவரலாறு, கல்வெட்டு, தொல்லியல், கடலியலும் வணிக வழிகளும், அகழாய்வு எனும் வகைப்பாட்டில் பரிசு பெற்றிருக்கிறது.\n\n"}
{"id": "168898", "url": "https://ta.wikipedia.org/wiki?curid=168898", "title": "கொண்டல் சு. மகாதேவன்", "text": "கொண்டல் சு. மகாதேவன்\n\nகொண்டல் சு. மகாதேவன் (பிறப்பு: சூலை 1, 1925 இறப்பு: சனவரி 1, 2012 ) என்பவர் ஒரு தமிழக எழுத்தாளர். தஞ்சாவூர் மாவட்டம், கொண்டல் வட்டம் திடல், எனும் ஊரில் பிறந்தவர். தமிழ் இலக்கியத்தில் முதுகலைப் பட்டம் பெற்ற இவர் அரசு கல்லூரிகளில் தமிழ்ப் பேராசிரியராகவும் முதல்வராகவும் தமிழ்வளர்ச்சித்துறை இயக்குநராகவும் பணியாற்றியவர். சாகித்யா அகாதெமியில் உறுப்பினராக இருந்தவர். முதியோர் கல்வி, குழந்தைகளுக்கான இலக்கியம், அறிவியல் நூல்கள், ஆய்வு நூல்கள், நாடகம், மொழிபெயர்ப்பு நூல்கள் எனும் வகையில் பல்வேறு நூல்களை எழுதியவர். தமிழ் வளர்ச்சித் தொடர்பில் மொரிசியசு, சிங்கப்பூர் போன்ற நாடுகளுக்குச் சென்றவர். இவர் எழுதிய \"\"தமிழன் அறிவியல் முன்னோடி\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் கணிதவியல்,வானியல்,இயற்பியல்,வேதியியல் எனும் வகைப்பாட்டில் பரிசு பெற்றிருக்கிறது.\n\nSection::::பணி.\nகொண்டல் சு. மகாதேவன் ஆற்றிய பணிகள்:-\n\n\nSection::::மாணவர்கள்.\nஇவரிடம் பயின்று பின்னாளில் புகழ்பெற்ற மாணவர்கள்\n"}
{"id": "168899", "url": "https://ta.wikipedia.org/wiki?curid=168899", "title": "கரசூர் பத்மபாரதி", "text": "கரசூர் பத்மபாரதி\n\nகரசூர் பத்மபாரதி (பிறப்பு: சூலை 15, 1975) என்பவர் ஒரு புதுச்சேரி எழுத்தாளர். இவரது இயற் பெயர் கு. பத்மாவதி. தமிழில் முதுகலை, ஆய்வியல் நிறைஞர், இளங்கலைக் கல்வியியல் பட்டங்களையும், மானிடவியலில் பட்டயமும் பெற்றவர். இளமை நதியில் முதுமை ஓடங்கள், சிறகிருந்தும் என்கிற நூல்களை வெளியிட்டவர். கவியரங்குகள், பட்டிமன்றங்களில் பங்கு பெற்றவர். இவர் எழுதிய \"\"நரிக்குறவர் இன வரைவியல்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் மானிடவியல் (சமூகவியல், புவியில், நிலவியல்) எனும் வகைப்பாட்டில் பரிசு பெற்றிருக்கிறது.\n\n"}
{"id": "168900", "url": "https://ta.wikipedia.org/wiki?curid=168900", "title": "பி. திருநாவுக்கரசு", "text": "பி. திருநாவுக்கரசு\n\nபி. திருநாவுக்கரசு (பிறப்பு: ஏப்ரல் 9, 1944) என்பவர் ஒரு தமிழக எழுத்தாளர். சட்டத்தில் முதுகலைப் பட்டம் பெற்ற இவர் அரசு வழக்குரைஞராகவும், சட்டக் கல்விப் பேராசிரியராகவும் பணியாற்றியவர். அதன் பிறகு சென்னை உயர்நீதி மன்றத்தில் வழக்குரைஞராகப் பணியாற்றி வருகிறார். இவர் எழுதிய \"\"1872 ஆம் ஆண்டு இந்தியச் சான்றுச் சட்டம்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் சட்டவியல், அரசியல் எனும் வகைப்பாட்டில் பரிசு பெற்றிருக்கிறது.\n"}
{"id": "168901", "url": "https://ta.wikipedia.org/wiki?curid=168901", "title": "கோ. அன்பழகன்", "text": "கோ. அன்பழகன்\n\nகோ. அன்பழகன் (பிறப்பு: மார்ச் 11, 1936) என்பவர் ஒரு முடநீக்கியல் மருத்துவர் மற்றும் தமிழக எழுத்தாளர்.இவரது இலக்கியப் பெயர் தமிழ்நாகை. மருத்துவத்தில் இளம்நிலைப் பட்டமும், முடநீக்கியல் துறையில் முதுநிலை அறுவை சிகிச்சை பட்டம் மற்றும் பட்டயமும் பெற்றிருக்கிறார். சென்னை பொது அரசு மருத்துவமனையில் தலைமை முடநீக்கியல் அறுவை சிகிச்சை வல்லுநராகப் பணியாற்றியவ்ர். இவர் எழுதிய \"\"எலும்பு மூட்டு நலம்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில்மருந்தியல், உடலியல், நலவியல் எனும் வகைப்பாட்டில் பரிசு பெற்றிருக்கிறது.\n"}
{"id": "168902", "url": "https://ta.wikipedia.org/wiki?curid=168902", "title": "ப. முத்துக்குமாரசுவாமி", "text": "ப. முத்துக்குமாரசுவாமி\n\nப. முத்துக்குமாரசுவாமி (பிறப்பு: மார்ச் 11, 1936) என்பவர் ஒரு தமிழக எழுத்தாளர். திருச்சிராப்பள்ளி மாவட்டம் திருப்பராய்த்துறை எனும் ஊரில் பிறந்தவர். தந்தை மு. பஞ்சநாதம், தாய் மாரியம்மாள். தருமபுரம் பல்கலைக்கழகக் கல்லூரியில் இளங்கலை (புலவர்) இடைநிலைப் பட்டம் பெற்றவர். இலக்கியவளம், திருவாசகத்தேன், மெய்ப்பாட்டியல் உள்ளிட்ட 43 நூல்களை எழுதியுள்ளாட். இவர் எழுதிய \"\"செந்தமிழ் முருகன்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் சமயம், ஆன்மீகம், அளவையியல் எனும் வகைப்பாட்டில் பரிசு பெற்றிருக்கிறது.\n\n"}
{"id": "168903", "url": "https://ta.wikipedia.org/wiki?curid=168903", "title": "ஜெயவதி நரசிம்மன்", "text": "ஜெயவதி நரசிம்மன்\n\nஜெயவதி நரசிம்மன் என்பவர் ஒரு தமிழக எழுத்தாளர். சமூக அமைப்புகளோடும், மகளிர் சங்கங்களோடும், தொண்டு நிறுவனங்களுடனும் இணைந்து பொதுப் பணியாற்றி வரும் சமூக ஆர்வலர். இவர் இரா. நரசிம்மன் என்பவருடன் சேர்ந்து எழுதிய \"\"பெற்றால் மட்டும் போதுமா?\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் கல்வியியல், உளவியல் எனும் வகைப்பாட்டில் பரிசு பெற்றிருக்கிறது.\n\n"}
{"id": "168904", "url": "https://ta.wikipedia.org/wiki?curid=168904", "title": "இரா. நரசிம்மன்", "text": "இரா. நரசிம்மன்\n\nஇரா. நரசிம்மன் என்பவர் ஒரு தமிழக எழுத்தாளர். நெய்வேலி பழுப்பு நிலக்கரி நிறுவனத்தில் பணியாண்மைத்துறை இயக்குநராகப் பணியாற்றி வருகிறார். மத்தியத் தொழிலாளர் கல்வி வாரியத்தின் சென்னை மண்டல வழிகாட்டுதல் குழுத் தலைவராக நியமிக்கப்பட்டு பணியாற்றி வருகிறார். இவர் ஜெயவதி நரசிம்மன் என்பவருடன் சேர்ந்து எழுதிய \"\"பெற்றால் மட்டும் போதுமா?\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் கல்வியியல், உளவியல் எனும் வகைப்பாட்டில் பரிசு பெற்றிருக்கிறது.\n\n"}
{"id": "168907", "url": "https://ta.wikipedia.org/wiki?curid=168907", "title": "சி. மா. இரவிச்சந்திரன்", "text": "சி. மா. இரவிச்சந்திரன்\n\nசி. மா. இரவிச்சந்திரன் (பிறப்பு: செப்டம்பர் 13, 1954) என்பவர் ஒரு தமிழக எழுத்தாளர். சென்னைப் பல்கலைக்கழகத்தில் தமிழில் முதுகலை, முனைவர் பட்டங்களைப் பெற்றவர். பாரதியார் பல்கலைக்கழகத்தில் தமிழ்த்துறைப் பேராசிரியராக உள்ளார். பல்வேறு ஆய்வுக் கட்டுரைகளை வழங்கியவர். மாநாடுகளிலும், கருத்தரங்குகளிலும் புத்தாக்கப் பயிற்சிகளிலும் பங்கேற்று அவற்றின் ஒருங்கிணைப்பாளராகவும் பங்களிப்பு செய்துள்ளார். இவர் எழுதிய \"\"தமிழரின் பெருமரபும் சிறுமரபும்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் நாட்டுப்புறவியல் எனும் வகைப்பாட்டில் பரிசு பெற்றிருக்கிறது.\n\n"}
{"id": "168909", "url": "https://ta.wikipedia.org/wiki?curid=168909", "title": "ச. ஈஸ்வரன்", "text": "ச. ஈஸ்வரன்\n\nச. ஈஸ்வரன் என்பவர் ஒரு தமிழக எழுத்தாளர். திருச்சிராப்பள்ளி தேசியக் கல்லூரியில் தமிழ்த் துறை பேருரையாளர். முனைவர் பட்டம் பெற்றுள்ள இவர், சுற்றுலாவியல், இலக்கியச் சிந்தனைகள், ஆய்வும் திறனாய்வும் என்ற மூன்று நூல்களை எழுதியுள்ளார். இவர் முனைவர் இரா. சபாபதி என்பவருடன் சேர்ந்து எழுதிய \"\"இதழியல்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் இதழியல், தகவல் தொடர்பு எனும் வகைப்பாட்டில் பரிசு பெற்றிருக்கிறது.\n"}
{"id": "168910", "url": "https://ta.wikipedia.org/wiki?curid=168910", "title": "இரா. சபாபதி", "text": "இரா. சபாபதி\n\nஇரா. சபாபதி (பிறப்பு: மார்ச் 19, 1958) என்பவர் ஒரு தமிழக எழுத்தாளர். திருச்சிராப்பள்ளி தேசியக் கல்லூரியில் தமிழ்த் துறை முதுநிலை விரிவுரையாளராகப் பணியாற்றி வருகிறார். இவர் தமிழ் இதழ்களில் விளம்பர உத்திகள் எனும் நூலினை எழுதியுள்ளார். இவர் முனைவர் ச. ஈஸ்வரன் என்பவருடன் சேர்ந்து எழுதிய \"\"இதழியல்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் இதழியல், தகவல் தொடர்புஎனும் வகைப்பாட்டில் பரிசு பெற்றிருக்கிறது.\n\n"}
{"id": "168911", "url": "https://ta.wikipedia.org/wiki?curid=168911", "title": "திருவாதிரைக்களி", "text": "திருவாதிரைக்களி\n\nதிருவாதிரைக்களி (மலையாளத்தில் திருவாதிரக்களி) அல்லது கைகொட்டிக்களி என்பது கேரளப் பெண்களால் ஆடப்படும் ஒரு வகை நடனம். திருவாதிரைத் திருநாளின் இரவில் ஆடப்பட்டு வந்ததால் இது திருவாதிரைக்களி எனப்பெயர் பெற்றது. எனினும் தற்காலங்களில் சமயச்சடங்காக அன்றியும் இந்நடனம் ஆடப்படுகிறது. \n\nபெண்கள் சிறுகுழுவினராய்ச் சேர்ந்து நிலவிளக்கைச் சுற்றிக் கை கொட்டிப் பாடுவர். நடனத்தின் நாயகி பாட்டை எடுத்துத் தொடுக்க மற்றவர்கள் முடிப்பர். பாடல் பெரும்பாலும் பார்வதி சிவபெருமானை நோக்கித் தவமிருந்ததைப் பற்றி இருக்கும். நளன்வரலாறு, தட்சன் யாகம், இராவணன் வருகை, துரியோதன வதம் குறித்த பாடல்களும் இடம் பெறும்.\n"}
{"id": "168912", "url": "https://ta.wikipedia.org/wiki?curid=168912", "title": "கர்ணன் (எழுத்தாளர்)", "text": "கர்ணன் (எழுத்தாளர்)\n\nகர்ணன் (\"Karnan\", ) என்பவர் ஒரு தமிழக எழுத்தாளர் ஆவார். இவர் சிறுகதைத் தொகுதிகள், புதினங்கள், கட்டுரைகள், பயணக்கட்டுரைகள் மற்றும் வாழ்க்கை வரலாற்று நூல்களை எழுதியுள்ளார். மதுரையில் வசித்து வரும் இவர் எழுதிய \"\"அவர்கள் எங்கே போனார்கள்?\"\" எனும் நூல் தமிழ்நாடு அரசின், தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் பிற சிறப்பு வெளியீடுகள் எனும் வகைப்பாட்டில் பரிசு பெற்றிருக்கிறது.\n\nSection::::வாழ்க்கைக் குறிப்பு.\nகர்ணன் 1938 ஆம் ஆண்டு மதுரை மாவட்டத்திலுள்ள செல்லூர் என்னும் ஊரைப் பிறப்பிடமாகக் கொண்டவர். கர்ணன் பரஞ்சோதி, செல்லம்மாள் தம்பதியினரின் புதல்வர். இவர், தொழில் ரீதியாக தையற்கலைஞ‌ர் ஆவார்.\n\n\n"}
{"id": "168915", "url": "https://ta.wikipedia.org/wiki?curid=168915", "title": "க. பொ. இளம்வழுதி", "text": "க. பொ. இளம்வழுதி\n\nக. பொ. இளம்வழுதி (ஜனவரி 6, 1936 - மார்ச் 5, 2013) என்பவர் ஒரு புதுச்சேரி எழுத்தாளர். புதுச்சேரியிலுள்ள கலிதீர்த்தாள் குப்பம் எனும் ஊரில் பிறந்தவர். இவரது இயற்பெயர் பாலசுப்பிரமணியன். தந்தை வெ. பொன்னுச்சாமி, தாய் தனபாக்கியம். வட்டார வளர்ச்சி அலுவலராகப் பணியாற்றி ஓய்வு பெற்றார். சிவப்பு நிலா, குறுநூறு, சிவப்புச் சிந்தனைகள் உள்ளிட்ட 11 கவிதை நூல்களையும், உரைநடை நூல்களையும் வெளியிட்டவர். இவர் எழுதிய \"\"விளையாட்டுகள் அன்றும் இன்றும்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் விளையாட்டு எனும் வகைப்பாட்டில் பரிசு பெற்றிருக்கிறது.\n\n"}
{"id": "168917", "url": "https://ta.wikipedia.org/wiki?curid=168917", "title": "புவிப்புறத் தொலைக்காட்சி", "text": "புவிப்புறத் தொலைக்காட்சி\n\nபுவிப்புறத் தொலைக்காட்சி (\"Terrestrial television\") என்ற வகை தொலைக்காட்சிப் பரப்புகை வானொலி ஒலிபரப்பை ஒத்து காற்றுவெளியில் மின்காந்த அலைகள் மூலம் அனுப்பப்பட்டு தொலைக்காட்சி அலைவாங்கி ஒன்றின் மூலம் பெறப்படும் தொலைக்காட்சி நிகழ்ச்சிகளாகும். இது செய்மதியையோ கம்பிவடத்தையோ ஊடகமாகப் பயன்படுத்துவதில்லை. வீட்டில் உள்ளத் தொலைக்காட்சிப் பெட்டியில் உள்ள இசைவித்த மின்காந்த அலைவெண் வாங்கி கொண்டு விரும்பும் அலைவரிசையைப் பெறலாம். ஐரோப்பாவில் இது புவிப்புறத் தொலைக்காட்சி என அறியப்பட்டாலும் ஐக்கிய அமெரிக்காவில் இதனை ஒளிபரப்புத் தொலைக்காட்சி (\"broadcast television\") என்றும் சில நேரங்களில் வளியாற்றுத் தொலைக்காட்சி (\"over-the-air television\", OTA) என்றும் குறிப்பிடப்படுகிறது. \n\nபுவிப்புறத் தொலைகாட்சியே முதன்முதலாக ஓர் ஊடகம் வழியாக தொலைக்காட்சி நிகழ்ச்சிகள் ஒளிபரப்பப்பட்ட தொழினுட்பமாகும். 1927ஆம் ஆண்டு ஏப்ரல் 27 அன்று வாசிங்டன், டி. சி.யிலிருந்து முதல் தொலைதூரத் தொலைக்காட்சி ஒளிபரப்பப்பட்டது. பிபிசி 1929ஆம் ஆண்டு பொதுமக்களுக்கான ஒளிபரப்பை துவங்கியது; வழமையான நிகழ்ச்சிகளை 1930 முதல் ஒளிபரப்பத் தொடங்கியது. 1950களில் கம்பிவடத் தொலைக்காட்சிகள் வரும்வரை இவ்வகை ஒளிபரப்பே கோலோச்சி வந்தது.\n\nSection::::இந்தியாவில்.\nஇந்தியாவில் 1959ஆம் ஆண்டில் செப்டம்பர் மாதம் 15ஆம் நாள் தில்லியில் சோதனையோட்டமாக சிறு பரப்பானைக் கொண்டு தற்காலிக ஒளிப்பதிவு தளத்திலிருந்து ஒளிபரப்பப்பட்டது. வழமையான நிகழ்ச்சிகள் 1965ஆம் ஆண்டிலிருந்து அனைத்திந்திய வானொலியின் அங்கமாக செயல்படத் தொடங்கின. இச்சேவை மும்பைக்கும் அமிர்தசரசிற்கும் 1972ஆம் ஆண்டில் விரிவுபடுத்தப்பட்டது. 1975 வரை ஏழு இந்திய நகரங்களில் மட்டுமே தொலைக்காட்சி சேவைகள் இருந்தன; தொலைக்காட்சி சேவைகளை வழங்கும் ஒரே நிறுவனமாக தூர்தர்சன் இருந்தது. 1976ஆம் ஆண்டில் அனைத்திந்திய வானொலியிலிருந்து தூர்தர்சன் தனியாக செயல்படத் தொடங்கியது. தேசிய சேவைகள் 1982ஆம் ஆண்டிலிருந்து அனைத்து நிலையங்களிலிருந்தும் ஒளிபரப்பப்பட்டன. அதே ஆண்டு வண்ணத் தொலைக்காட்சி இந்தியாவிற்கு அறிமுகமானது. \n\nஇந்தியாவின் பரந்த நிலப்பரப்பை கருத்தில்கொண்டு இன்சாட் செயற்கைக்கோள்களின் மூலம் ஓர் தொலைதொடர்பு பிணையம் தொலைக்காட்சி புவிப்புற பரப்பான்களுக்காக அமைக்கப்பட்டது. இந்தப் புவிப்புறப் பரப்பான்களுக்கான குறிப்பலைகள் மைய நிலையத்திலிருந்து இந்த செயற்கைக்கோள்கள் மூலம் அனுப்பப்பட்டன; இவற்றை புவிப்புற பரப்பான்கள் புவிப்புறத் தொலைக்காட்சி அலைவரிசைகளில் ஒளிபரப்பின. தற்போது இவ்வாறு பிணைக்கப்பட்ட 1400 புவிப்புற பரப்பான்கள் மூலம் இந்திய மக்கள்தொகையின் 90% நபர்கள் தூர்தர்சன் நிகழ்ச்சிகளைக் கண்டு களிக்கின்றனர்.\n\n"}
{"id": "168924", "url": "https://ta.wikipedia.org/wiki?curid=168924", "title": "சுசீந்திரம் தாணுமாலயன் கோயில்", "text": "சுசீந்திரம் தாணுமாலயன் கோயில்\n\nகன்னியாகுமரி மாவட்டம், சுசீந்திரம் எனும் ஊரில் அமைந்துள்ளது தாணுமாலயன் கோயில். சிவன், விஷ்ணு, பிரம்மா ஆகிய முப்பெருங்கடவுள்களும் ஒன்றின் மேல் ஒன்றாக அமைந்துள்ள இக்கோயில் தாணுமாலயன் கோயில் என அழைக்கப்படுகிறது.\n\nSection::::வரலாறு.\nஅத்திரி முனிவரும், அவருடைய இல்லத்தரசியும் கற்புக்கரசியுமான அனுசுயாவும் ஞானாரண்யம் எனும் பழம்பெயர்பெற்ற சுசீந்திரத்தில் தவம் செய்தனர். இந்நிலையில், அத்திரி முனிவர் இமயமலைக்குச் சென்றார். அப்போது சிவபெருமான், விஷ்ணு, பிரம்மா ஆகிய முப்பெருங்கடவுள்களும் அனுசுயாவின் கற்பை சோதிக்க எண்ணி பிராமணர் வேடம் அணிந்து, அவருடைய ஆசிரமத்திற்கு வந்து உணவு தருமாறு வேண்டினர். அனுசுயாவும் உணவு படைக்கத் தொடங்கினார். அப்போது மூவரும், ”ஆடை அணிந்த ஒருவரால் உணவு பரிமாறப்படுமாயின் உணவு உண்ண ஆகாது” என்று கூறினர். இதைக் கேட்டு திடுக்கிட்ட அனுசுயாதேவி, தன் கணவர் திருவடி கழுவிய நீரை மூவர் மீதும் தெளித்தார். அவர்கள் மூவரும் பச்சிளங்குழந்தைகளாக மாறினர். பின்பு அந்தப் பச்சிளங்குழந்தைகளுக்கு உணவூட்டி, தொட்டிலிட்டு, தாலாட்டித் தூங்கச் செய்தாள். தங்கள் கணவர்கள் பச்சிளங்குழந்தையாக மாற்றப்பட்டதை அறிந்த மூவரின் தேவியரும் அங்கு வந்து அனுசுயாவிடம், தங்கள் கணவர்களை பழைய உருவிற்கு மாற்றித் தர வேண்டினர். தேவியர்கள் வேண்டுகோளுக்கிணங்கிய அனுசுயா முப்பெரும் கடவுளுக்கும் பழைய உருவைக் கொடுத்தாள். அப்போது திரும்பி வந்த அத்திரி முனிவரும் அனுசூயாவோடு சேர்ந்து, மும்மூர்த்திகளின் காட்சியைப் பெற்றார். இந்நிகழ்ச்சியை நினைவூட்டவே சுசீந்திரம் கோவில் கட்டப்பட்டுள்ளது என்கிறது இதன் தல வரலாறு.\n\nஅத்திரி முனிவரும், அனுசுயாவும் இங்குள்ள தல விருட்சமான கொன்றை மரத்தினடியில் நின்று வேண்ட மும்மூர்த்திகளும் காட்சி கொடுத்தனர். இதைக் குறிக்கும் விதமாக மும்மூர்த்திகளும் ஒரு முகமாய் தாணுமாலயன் என்ற பெயரில் இங்கு எழுந்தருளியுள்ளனர். சிவன் (தாணு), விஷ்ணு (மால்), பிரம்மா (அயன்) ஆகிய முப்பெருங்கடவுள்களும் சேர்ந்துள்ள இத்தல மூர்த்தி தாணுமாலயன் என அழைக்கப்படுகிறார்.\n\nSection::::பெயர்க் காரணம்.\nதாணுமாலயன் கோயில் அமைந்துள்ள இடம் சுசீந்திரம் என அழைக்கப்படுகிறது. அகலிகையால் ஏற்பட்ட தேவேந்திரனுடைய சாபம் நீங்க தேவேந்திரன் இத்தலத்துக்கு வந்து மும்மூர்த்திகளை ஒரே சமயத்தில் வழிபட்டு விமோசனம் பெற்ற தலம் இது. சுசீ என்றால் தூய்மை என்று பொருள். இந்திரன் இங்கு தூய்மை பெற்றதால் சுசீந்திரம் என அழைக்கப்படலாயிற்று.\n\nSection::::அறம் வளர்த்த அம்மன்.\nஇக்கோயிலில் “அறம் வளர்த்த அம்மன்” கருவறை உள்ளது.\n\nSection::::மண்டபங்கள்.\nஇக்கோயிலில் கலை வேலைப்பாடுகள் மிகுந்த சில மண்டபங்கள் உள்ளன. அவை;\n\n\nSection::::விழாக்கள்.\nஇங்கு தினசரி வழிபாடுகள் நடத்தப் பெற்றாலும் கீழ்க்காணும் விழாக்கள் இக்கோயிலில் மிகச் சிறப்பாக நடத்தப் பெறுகின்றன.\n\n\nSection::::அனுமன் சிலை.\nமேலக்கோபுர வாயிலுக்கு நிலத்தைத் தோண்டும்போது அனுமன் சிலை ஒன்று கிடைத்தது. 18 அடி உயரமுடைய இந்தச் சிலை 1929 ஆம் ஆண்டில் இராமபிரானின் கருவறைக்கு எதிரில் இருக்குமிடத்தில் நிறுவப்பட்டுள்ளது. இங்கு ஆஞ்சநேயர் வழிபாடு சிறப்பாக நடத்தப்பட்டு வருகிறது.\n\n\nSection::::போக்குவரத்து.\nநாகர்கோவிலிருந்து கன்னியாகுமரி செல்லும் பாதையில், நாகர்கோவிலில் இருந்து 7கிமீ தொலைவிலும், கன்னியாகுமரியில் இருந்து 12 கிமீ தொலைவிலும் கோயில் அமைந்துள்ளது.\n\n"}
{"id": "168936", "url": "https://ta.wikipedia.org/wiki?curid=168936", "title": "தொலைக்காட்சி அலைவாங்கி", "text": "தொலைக்காட்சி அலைவாங்கி\n\nதொலைக்காட்சி அலைவாங்கி (\"TV aerial\" அல்லது \"TV Antenna\") காற்றில் பரப்பப்படும் புவிப்புறத் தொலைக்காட்சி குறிப்பலைகளை பெறுவதற்கான சிறப்பு அலைவாங்கிகளாகும். இவை அதி உயர் அதிர்வெண் பட்டையில் 41 முதல் 250 மெகாஹெர்ட்சு வரையும் மீ உயர் அதிர்வெண் பட்டையில் 470 to 960 மெகாஹெர்ட்சு வரையுமுள்ள அதிர்வெண்களில் ஒளிபரப்பப்படும் தொலைக்காட்சி அலைவரிசைகளை உள்வாங்கக் கூடியவை. இவை இரண்டு வகையாக தயாரிக்கப்படுகின்றன: \nமிகவும் பரவலாக பயன்படுத்தப்படும் அலைவாங்கிகள்: இருமுனைவ அலைவாங்கியும் (\"முயல் காதுகள்\") சுருள் அலைவாங்கிகளுமாகும். பெரிய அலைவாங்கிகளில் யாகி அலைவாங்கியும் மடக்கை அமைப்பிட அலைவாங்கியுமாகும்.\n\n"}
{"id": "168938", "url": "https://ta.wikipedia.org/wiki?curid=168938", "title": "மார்ட்டின் (தூர் நகர்)", "text": "மார்ட்டின் (தூர் நகர்)\n\nதூர் நகர மார்ட்டின் (\"Martin of Tours\") (; 316 – நவம்பர் 8, 397) என்பவர் இன்றைய பிரான்சு நாட்டின் தூர் என்னும் நகரத்தின் ஆயராகப் பணியாற்றியவர். தூர் நகரில் அவருக்கு அர்ப்பணிக்கப்பட்ட திருத்தலம், எசுப்பானியாவில் உள்ள கொம்போஸ்தேலா சந்தியாகு நகருக்குத் திருப்பயணமாகச் செல்வோர் கட்டாயமாக சந்தித்துச் செல்லும் ஒரு சிறப்பிடமாக விளங்குகிறது.\n\nSection::::புகழ்பெற்ற புனிதர்.\nபுனித தூர் நகர மார்ட்டின் மக்களிடையே மிகவும் புகழ்பெற்று விளங்கும் புனிதர்களுள் ஒருவர். அவரைப் பற்றித் தெரிகின்ற வரலாற்றுச் செய்திகளோடு, புனைவுகளும் பல கலந்துள்ளன.\n\nபுனித மார்ட்டின் ஐரோப்பா முழுவதையும் இணைக்கின்ற ஒரு பாலமாக விளங்குகின்றார். அவர் பிறந்தது அங்கேரி நாட்டில். அவருடைய இளமைப் பருவம் கழிந்தது இத்தாலி நாட்டின் பவீயா நகரில். வளர்ந்த பின் அவர் பல ஆண்டுகள் பிரான்சு நாட்டில் வாழ்ந்தார். இவ்வாறு ஐரோப்பாவின் பல நாடுகளை இணைக்கும் ஒருவராக அவர் துலங்குகின்றார்.\n\nSection::::வரலாற்றை எழுதியவர்.\nபுனித மார்ட்டின் வாழ்ந்த அதே காலத்தில் வாழ்ந்த சுல்ப்பீசியுஸ் செவேருஸ் என்பவர் முதன்முதலாக புனித மார்ட்டினின் வாழ்க்கை வரலாற்றைச் சில புனைவுகள் சேர்த்து எழுதினார். மார்ட்டின் போர்வீரர்களின் பாதுகாவலராகக் கருதப்படுகின்றார்.\n\nSection::::இளம்பருவம்.\nமார்ட்டின் இன்றைய அங்கேரி நாட்டின் பொன்னோயா மறைமாவட்டத்தில் சவாரியா (இன்று சோம்பாத்தேலி) நகரில் கி.பி. 316ஆம் ஆண்டு பிறந்தார். மார்ட்டினின் தந்தை உரோமைப் படையின் ஒரு பிரிவான அரசு குதிரை வீரர் அமைப்பில் மூத்த அலுவலராகச் செயலாற்றினார். அலுவல் காரணமாக அவர் வட இத்தாலியாவின் திச்சீனும் என்று அழைக்கப்பட்ட பவீயா நரில் தங்கியிருந்தார். அங்குதான் மார்ட்டின் தம் இளமைப் பருவத்தைக் கழித்தார்.\n\nமார்ட்டினுக்குப் பத்து வயது ஆனபோது, அவர் தம் பெற்றோரின் விருப்பத்தை எதிர்த்து கிறித்தவ சமயத்தைத் தழுவும்பொருட்டு திருமுழுக்குப் பெறுவதற்கான ஆயத்தநிலைக் குழுவில் சேர்ந்தார். அக்காலத்தில் உரோமைப் பேரரசில் கிறித்தவம் சட்டப்படி அனுமதிக்கப்பட்ட மதமாக மாறியிருந்தாலும் (கி.பி. 313) பெருமளவில் செல்வாக்குப் பெற்றிருக்கவில்லை. உரோமைப் பேரரசின் கீழைப் பகுதியில்தான் பலர் நகரங்களில் கிறித்தவ சமயத்தைத் தழுவியிருந்தார்கள். அந்நகரங்களிலிருந்து வணிகப் பாதைகள் வழியாக, கிறித்தவர்களான யூதர் மற்றும் கிரேக்கர்களால் கிறித்தவம் மேலைப் பகுதிக்கும் கொண்டுவரப்பட்டது.\n\nகிறித்தவம் அல்லாத பாகால் சமயம் பெரும்பாலும் நாட்டுப்புறங்களில் நிலவியதால் அப்பெயர் பெற்றது (\"pagus\", \"paganus\" என்னும் இலத்தீன் சொற்களுக்கு முறையே \"நாட்டுப்புறம்\", \"நாட்டுப்புறம் சார்ந்தவர்\" என்பது பொருள்).\n\nசமுதாயத்தில் மேல்மட்டத்தில் இருந்தோரிடம் கிறித்தவம் அதிகமாகப் பரவியிருக்கவில்லை. பேரரசின் இராணுவத்தினர் நடுவே \"மித்ரா\" (\"Mythras\") என்னும் கடவுள் வழிபாடு பரவலாயிருந்திருக்க வேண்டும். உரோமைப் பேரரசன் காண்ஸ்டண்டைன் கிறித்தவத்தைத் தழுவியதும், பல பெரிய கிறித்தவக் கோவில்கள் கட்டியதும் கிறித்தவம் பரவ தூண்டுதலாக இருந்தாலும், கிறித்தவம் ஒரு சிறுபான்மை மதமாகவே இருந்தது.\n\nஇராணுவத்தில் பதவி வகித்தவர் ஒருவரின் மகன் என்ற முறையில் மார்ட்டினுக்கு 15 வயது நிரம்பியதும் அவரும் குதிரைப்படையில் வீரனாகச் சேரவேண்டிய கட்டாயம் இருந்தது. கி.பி. 334 அளவில் மார்ட்டின் இன்றைய பிரான்சு நாட்டின் அமியேன் என்னும் நகரில் (அக்காலத்தில், கால் நாட்டு சாமரோப்ரீவா நகர்)குதிரைப் போர்வீரனாகப் பாளையத்தில் தங்கியிருந்தார் .\n\nSection::::மார்ட்டின் தம் மேலாடையை இரவலருக்குக் கொடுத்த நிகழ்ச்சி.\nமார்ட்டின் உரோமைப் பேரரசில் போர்வீரனாகச் சேர்ந்து, பிரான்சின் அமியேன் நகரில் தங்கியிருந்த காலத்தில் நடந்த ஒரு நிகழ்ச்சி அவருடைய வாழ்க்கையை மாற்றி அமைக்க தூண்டுதலாயிற்று.\n\nஒருநாள் மார்ட்டின் குதிரைமேல் ஏறி, அமியேன் நகரின் வாயிலை நேக்கி வந்துகொண்டிருந்தார். நகர வாயிலை நெருங்கிய வேளையில், அரைகுறையாக ஆடை உடுத்திய ஓர் இரவலர் ஆங்கு குளிரில் நின்றுகொண்டிருக்கக் கண்டார். உடனேயே, மார்ட்டின் தாம் போர்த்தியிருந்த மேலாடையை இரண்டாக வெட்டிக் கிழித்தார். ஒரு பாதியை அந்த இரவலரிடம் கொடுத்து போர்த்திக்கொள்ளச் சொன்னார். மறுபாதியைத் தம் தோளைச் சுற்றிப் போட்டுக் கொண்டார்.\n\nஅன்றிரவு மார்ட்டின் ஒரு கனவு கண்டார். அக்கனவில் இயேசுவின் உருவம் தெரிந்தது. மார்ட்டின் இரவலருக்குக் கொடுத்த மேலாடைத் துண்டை இயேசு தம் மீது போர்த்தியிருந்தார். அப்போது இயேசு தம்மைச் சூழ்ந்து நின்ற வானதூதர்களை நோக்கி, \"இதோ இங்கே நிற்பவர்தான் மார்ட்டின். இவர் இன்னும் திருமுழுக்குப் பெறவில்லை. ஆனால் நான் போர்த்திக்கொள்வதற்குத் தன் ஆடையை வெட்டி எனக்குத் தந்தவர் இவரே\" என்று கூறினார். இக்காட்சியைக் கண்ட மார்ட்டின் பெரு வியப்புற்றார்.\n\nஇந்நிகழ்ச்சி வேறொரு வடிவத்திலும் சொல்லப்படுகிறது. அதாவது, மார்ட்டின் துயில் கலைந்து எழுந்ததும் தன் மேலாடையைப் பார்த்தார். அது ஒரு பாதித் துண்டாக இல்லாமல் அதிசயமான விதத்தில் முழு உடையாக மாறிவிட்டிருந்தது.(Sulpicius, ch 2).\n\nSection::::\"கிறித்துவின் போர்வீரன்\".\nஇயேசுவைக் கனவில் கண்ட மார்ட்டின் உள்ளத்தில் திடம் கொண்டவரானார். தான் எப்படியாவது உடனடியாகக் கிறித்தவத்தைத் தழுவ வேண்டும் என்று முடிவுசெய்தார். தமது 18ஆம் வயதில் மார்ட்டின் கிறித்தவ திருச்சபையில் திருமுழுக்குப் பெற்றார்.\n\nஉரோமைப் பேரரசின் இராணுவத் துறையில் போர்வீரனாக மார்ட்டின் மேலும் இரண்டு ஆண்டுகள் பணியாற்றினார். அந்நாட்களில் அவர் நேரடியாக சண்டையில் ஈடுபட்டதாகத் தெரியவில்லை. மாறாக, உரோமைப் பேரரசனுக்குப் பாதுகாப்பு அளிக்கும் வீரர் குழுவின் இருந்திருக்கக் கூடும்.\n\nஉரோமைப் படைகள் கால் நாட்டவரை எதிர்த்துப் போரிடவேண்டிய சூழ்நிலை எழுந்தது. இன்றைய செருமனியில் உள்ள வோர்ம்ஸ் (\"Worms\") என்னும் நகரில் சண்டை நிகழப் போனது.\n\nஅப்பின்னணியில் கி.பி. 336ஆம் ஆண்டு மார்ட்டின் தாம் சண்டையில் கலந்துகொள்ளப் போவதில்லை என்று முடிவு செய்தார். அப்போது அவர் கூறியது: \"நான் உரோமைப் பேரரசனின் போர்வீரன் அல்ல, மாறாக நான் கிறித்துவின் போர்வீரன். எனவே, நான் போரில் கலந்துகொள்ளப் போவதில்லை!\"\n\nமார்ட்டின் சண்டையில் பங்கேற்பதில்லை என்று கூறியது அவருடைய கோழைத்தனத்தைத்தான் காட்டுகிறது என்று ஒருசிலர் குற்றம் சாட்டவே, அவரைச் சிறையில் அடைத்தார்கள். அவர்மீது சாற்றப்பட்ட குற்றச்சாட்டை மறுத்த மார்ட்டின் தாம் ஆயுதம் தாங்கிப் போரிட்டு யாரையும் காயப்படுத்தவோ கொல்லவோ போவதில்லை என்றும், யாதொரு ஆயுதமும் தாங்காமல் படையின் முன்னணியில் செல்லத் தயார் என்றும் சவால் விட்டார். அச்சவாலை மார்ட்டினின் படைத் தலைவர்கள் ஏற்க முன்வந்த சமயத்தில், எதிர்த்துவந்த படை சண்டைக்கான திட்டத்தைக் கைவிட்டு, சமாதானப் பேச்சுவார்த்தைக்கு முன்வந்தது. இவ்வாறு, மார்ட்டின் ஆயுதமின்றி எதிரிகளின் படையைச் சந்திக்கப் போவதாகக் கூறியது நிறைவேறாமல் போயிற்று. ஆனால் அதிகாரிகள் மார்ட்டினுக்குப் படைப் பிரிவிலிருந்து பணிவிடுதலை கொடுத்தார்கள்.\n\nSection::::கிறித்துவின் சீடர்.\nமார்ட்டின் தம் வாழ்க்கை எவ்வாறு அமையவேண்டும் என்று தீர்மானித்ததும் பிரான்சு நாட்டு தூர் (\"Tours\") என்னும் நகருக்குச் சென்றார். உரோமைப் பேரரசில் அந்நகரத்தின் பெயர் \"சேசரோடுனும்\" (\"Caesarodunum\") என்பதாகும். அங்கு புவாத்தியே நகர ஹிலரி என்னும் ஆயரின் சீடராக மார்ட்டின் சேர்ந்தார். ஹிலரி கிறித்தவ சமய உண்மைகளை விளக்கி உரைப்பதில் தலைசிறந்தவராக விளங்கினார். ஒரே கடவுள் மூன்று ஆள்களாக இருக்கின்றார் என்னும் கிறித்தவ உண்மையை மறுத்த ஆரியப் பிரிவினரை (\"Arianism\") அவர் எதிர்த்தார். ஆரியுசு என்பவரின் கொள்கையைப் பின்பற்றிய ஆரியப் பிரிவினர் குறிப்பாக அரசவையில் செல்வாக்குக் கொண்டிருந்தனர்.\n\nஎனவே, புவாத்தியே நகரிலிருந்து ஹிலரி நாடுகடத்தப்பட்டார். அதைத் தொடர்ந்து, மார்ட்டின் இத்தாலி திரும்பினார். அவருடைய வாழ்க்கை வரலாற்றை எழுதிய, சம காலத்தவரான சுல்ப்பீசியுஸ் செவேருஸ் என்பவரின் கூற்றுப்படி, மார்ட்டின் ஆல்ப்ஸ் மலைப்பகுதிக் கொள்ளைக்காரன் ஒருவனை மனந்திருப்பினார்.\n\nஇல்லீரியா பகுதியிலிருந்து மார்ட்டின் மிலான் நகரம் வந்தபோது, அங்கு ஆட்சிசெய்த ஆரியப் பிரிவு ஆயர் அவுக்சேன்சியுஸ் மார்ட்டினை நகரிலிருந்து வெளியேற்றினார். எனவே, மார்ட்டின் அந்நகரை விட்டு அல்பேங்கா (\"Albenga\") தீவுக்குப் போய் அங்கே தனிமையில் துறவற வாழ்க்கை வாழ்ந்தார்.\n\nSection::::மார்ட்டின் தூர் நகரத்தின் ஆயராதல்.\nகி.பி. 361இல் ஆயர் ஹிலரி மீண்டும் தம் பணித்தளமான புவாத்தியே நகருக்குத் திரும்பினார். மார்ட்டின் உடனேயே ஹிலரியிடம் சென்று, பணிபுரியலானார். புவாத்தியே நகருக்கு அருகில் துறவற இல்லம் ஒன்றைத் தொடங்கினார். அது பெனடிக்ட் சபை இல்லமாக (\"Ligugé Abbey\") வளர்ந்தது. அதுவே பிரான்சு (கால்) நாட்டில் நிறுவப்பட்ட முதல் துறவியர் இல்லம் ஆகும். அந்த இல்லத்திலிருந்து அதை அடுத்த நாட்டுப் பகுதிகளில் கிறித்தவம் பரவியது.\n\nமார்ட்டின் மேற்கு பிரான்சு பகுதிகளில் பயணமாகச் சென்று கிறித்தவத்தைப் பரப்பினார். அவர் சென்ற இடங்களில் அவரைப் பற்றிய கதைகள் இன்றுவரை மக்கள் நடுவே கூறப்பட்டுவருகின்றன.\n\nதூர் நகரத்தில் மார்ட்டின் ஆற்றிய பணியைக் கண்டு மகிழ்ந்த மக்கள் அவர் தங்கள் ஆயராகப் பதவி ஏற்க வேண்டும் என்று விரும்பினார்கள். இவ்வாறு மார்ட்டின் கி.பி. 371ஆம் ஆண்டில் தூர் நகரத்தின் ஆயராகப் பொறுப்பேற்றார். அப்பொறுப்பில் அவர் கிறித்தவம் அல்லாத பேகனிய சமயம் சார்ந்த கோவில்களைத் தகர்த்தார். பேகனிய பழக்கவழக்கங்களை ஒழித்தார்.\n\nகி.பி. 372இல் மார்ட்டின் தூர் நகரத்துக்கு அருகே ஒரு துறவற இல்லத்தைத் தொடங்கினார். \"பெரிய மடம்\" என்ற பெயர் கொண்ட அந்த இல்லம் (இலத்தீனில் \"Majus Monasterium\") பிரஞ்சு மொழியில் \"Marmoutier\" ஆயிற்று. அந்த இல்லத்திற்குச் சென்று மார்ட்டின் வாழ்ந்தார். அந்த மடம் லுவார் நதியின் மறுகரையில் தூர் நகருக்கு எதிர்ப்புறம் இருந்தது. அந்த இல்லத்திற்குப் பொறுப்பாக ஒரு மடாதிபதியும் நியமிக்கப்பட்டார். இவ்வாறு அம்மடம் ஓரளவு தன்னாட்சி கொண்டதாக விளங்கியது.\n\nதூர் நகரத்தின் ஆயராகப் பணியாற்றிய காலத்தில் மார்ட்டின் தம் மறைமாவட்டத்தில் பங்குகளை ஏற்படுத்தினார்.\n\nSection::::மார்ட்டினின் இரக்க குணம்.\nமார்ட்டின் வாழ்ந்த காலத்தில் எசுப்பானியா பகுதியில் பிரிசில்லியன் என்பவரும் அவருடைய சீடர்களும் தப்பறைக் கொள்கையைப் போதித்தார்கள் என்று குற்றம் சாட்டப்பட்டது. தம் உயிருக்கு அஞ்சி அவர்கள் எசுப்பானியாவை விட்டு ஓடிப்போனார்கள். அவர்களை எதிர்த்த இத்தாசியுசு என்னும் எசுப்பானிய ஆயர் அவர்களுக்கு எதிரான குற்றச்சாட்டுகளை மாக்னுஸ் மாக்சிமுஸ் என்னும் உரோமைப் பேரரசனின் முன் கொணர்ந்தனர்.\n\nமார்ட்டின் பிரிசில்லியனின் கொள்கைகளை எதிர்த்தவர் தான் என்றாலும், ட்ரியர் நகரில் அமைந்திருந்த பேரரசன் அவைக்கு விரைந்து சென்று, பிரிசில்லியனையும் அவர்தம் சீடர்களையும் அரசவை தண்டிப்பதோ கொலைசெய்வதோ முறையல்ல என்று பிரிசில்லியனுக்கு ஆதரவாகப் பரிந்துபேசினார். அரசனும் அவ்வாறே செய்வதாக வாக்களித்தாலும், மார்ட்டின் நகரை விட்டுச் சென்ற உடனேயே பிரிசில்லியனையும் சீடர்களையும் கொன்றுபோட ஆணையிட்டான் (கி.பி. 385). தப்பறைக் கொள்கைக்காகக் கொல்லப்பட்ட முதல் கிறித்தவர்கள் இவர்களே.\n\nஇதைக் கேள்விப்பட்ட மார்ட்டின் துயரத்தில் ஆழ்ந்தார். கொலைத் தண்டனை அளிக்கப்படுவதற்குத் தூண்டுதலாக இருந்த இத்தாசியு என்னும் ஆயரோடு தொடர்புகொள்ள அவர் மறுத்தார். இறுதியில் மன்னனின் வற்புறுத்தலுக்குப் பணிந்துதான் அந்த ஆயரோடு தொடர்புகொண்டார்.\n\nSection::::இறப்பு.\nமார்ட்டின் நடு பிரான்சு பகுதியில் காந்த் என்னும் இடத்தில் கி.பி. 397இல் இறந்தார். அவர் இறந்த இடம் அவருடைய பெயராலேயே இன்றும் அறியப்படுகிறது (பிரஞ்சு மொழியில் \"Candes-Saint-Martin\").\n\nSection::::மார்ட்டின் வாழ்க்கை பற்றிய புனைவுகள்.\nமார்ட்டினின் சமகாலத்தவரான சல்ப்பீசியுஸ் செவேருஸ் என்பவர் மார்ட்டினின் வாழ்க்கை வரலாற்றை எழுதினார். அந்நூலில் மார்ட்டின் புரிந்த பல புதுமைகள் கூறப்படுகின்றன. அவற்றுள் சில:\n\nமேற்கூறிய புதுமைகள் பலவும் பொதுமக்கள் மார்ட்டின் மட்டில் கொண்டிருந்த மரியாதையை வெளிப்படுத்துகின்ற புனைவுகள் என்று ஆய்வாளர்கள் கருதுகின்றனர்.\n\nSection::::புனித மார்ட்டினுக்கு அளிக்கப்பட்ட வணக்கம்.\nமார்ட்டின் இறந்த பிறகு பொதுமக்கள் அவருடைய பக்தியையும் ஆன்மிக ஆழத்தையும் பிறரன்புப் பணியையும் நினைவுகூர்ந்து அவருக்கு வணக்கம் செலுத்தலாயினர். அவ்வணக்கம் குறிப்பாக மத்திய காலத்தில் பிரான்சு நாட்டின் வடமேற்குப் பகுதியில் விரைந்து பரவியது. மார்ட்டினின் பெயர் கொண்ட பல இடங்கள் அங்கு உள்ளன.\"எங்கெல்லாம் மக்கள் கிறித்துவை அறிந்துள்ளார்களோ அங்கெல்லாம் மார்ட்டினையும் அறிந்துள்ளார்கள்\" என்று 6ஆம் நூற்றாண்டில் மார்ட்டினின் வரலாற்றைக் கவிதையாக வடித்த ஆயர் ஃபோர்த்துனாத்துஸ் என்பவர் கூறுகிறார்.\nமார்ட்டின் அடக்கம் செய்யப்பட்ட இடத்தில் ஒரு சிறு கோவில் கட்டப்பட்டது. ஆனால், மார்ட்டினைப் புனிதராகக் கருதி வணக்கம் செலுத்திய திருப்பயணிகளின் கூட்டம் அதிகரித்ததால் தூர் நகரில் பெரிய அளவில் ஒரு கோவில் கட்டி அங்கு மார்ட்டினின் உடலை அடக்கம் செய்ய 461இல் தூர் நகரத்தின் ஆயராகப் பொறுப்பேற்ற பெர்ப்பேத்துவுஸ் என்பவர் முடிவுசெய்தார். கோவிலின் நீளம் 38 மீட்டர், அகலம் 18 மீட்டர் என்று அமைந்தது. 120 பெரிய தூண்கள் கோவில் கட்டடத்தைத் தாங்கின.\n\nமார்ட்டினின் உடல் காந்த் நகரிலிருந்து தூர் நகர் கொண்டுவரப்பட்டு, பெரிய கோவிலின் நடுப்பீடத்தின் பின்புறம் அடக்கம் செய்யப்பட்டது.\n\nமார்ட்டின் தாம் அணிந்திருந்த மேலாடையைத் துண்டித்து இரவலர் ஒருவருக்கு அளித்ததும், அதன் பிறகு இயேசுவே அந்த ஆடையை அணிந்தவராக மார்ட்டினுக்குக் காட்சியில் தோன்றியதும் மக்கள் மனத்தில் ஆழமாகப் பதிந்திருந்தது. நடுக்காலத்தில், மார்ட்டினின் அந்த மேலாடை ஒரு மீபொருளாக வைத்துக் காக்கப்பட்டது. பிராங்கு இன அரசர்களின் மீபொருள் தொகுப்பில் மார்ட்டினின் மேலாடை மிக்க மரியாதையுடன் காக்கப்பட்டது.\n\nசில சமயங்களில் பிராங்கு இன அரசர்கள் தாம் போருக்குச் சென்றபோது மார்ட்டினின் அந்த மேலாடையைத் தங்களோடு எடுத்துச் சென்றார்களாம். அந்த மேலாடையைத் தொட்டு உறுதிப்பிரமாணம் செய்வதும் வழக்கமாக இருந்தது.\n\nமார்ட்டினின் மேலாடை அரச மீபொருள் தொகுப்பில் கி.பி. 679இலிருந்து காக்கப்பட்டதற்கான குறிப்புகள் உள்ளன.\n\nமார்ட்டினின் மேலாடையைக் காப்பதற்காக நியமிக்கப்பட்ட குரு \"மேலாடை காப்பாளர்\" என்று பொருள்படுகின்ற விதத்தில் \"cappellanu\" (இலத்தீனில் \"cappa\", \"cappella\" என்றால் மேலாடை என்று பொருள்) அழைக்கப்பட்டார். மார்ட்டினின் மேலாடை போன்ற பிற மீபொருள் காப்பிடம் \"chapel\" என்னும் பெயர் பெற்றது. மார்ட்டினின் மேலாடையைக் காத்ததோடு, இராணுவத்தினருக்கு ஆன்ம பணிபுரிகின்ற குருக்கள் \"cappellani\" என்று அழைக்கப்பட்டனர். அதிலிருந்து ஒரு குறிப்பிட்ட பிரிவினருக்கென்று பணிசெய்ய நியமிக்கப்பட்ட குருக்கள் \"தனிப்பணிக் குருக்கள்\" (ஆங்கிலத்தில் \"chaplains\" என்று பெயர்பெறலாயினர்.\n\nSection::::புனித மார்ட்டினுக்கும் ஆட்சிமுறை மற்றும் இராணுவத்திற்கும் தொடர்பு.\nபுனித மார்ட்டின் தம் இளமைப் பருவத்தில் உரோமை இராணுவத்தில் உறுப்பினராகி ஒரு போர்வீரராகச் செயல்பட்டார். மேலும் அவரது மனமாற்றத்திற்குப் பின் அவருடைய மறைப்பணி பெரும்பாலும் பிரான்சு நாட்டில் நிகழ்ந்தது. இந்த வரலாற்றுப் பின்னணியில் அவருடைய பெயர் இராணுவத்தாரோடும், ஆட்சியாளர்களோடும் குறிப்பாக பிரான்சு நாட்டு ஆட்சியாளர்களோடும் தொடர்புடையதாயிற்று.\n\n\n\nSection::::புனித மார்ட்டினுக்கு அர்ப்பணிக்கப்பட்ட புதிய கோவில்.\nபழைய கோவில் இருந்த இடத்தின் ஒரு பகுதியில் புதிய கோவில் கட்டட வேலை 1886இல் தொடங்கப்பட்டது. பெரிய அளவில் கட்டப்பட்ட அப்புதிய கோவில் 1925, சூலை 4ஆம் நாள் அர்ச்சிக்கப்பட்டது.\n\nSection::::பிராங்கோ-புருசிய போர்.\n1870-1871இல் பிரான்சுக்கும் செர்மனிக்கும் நடந்த போரின்போது புனித மார்ட்டின் முக்கியத்துவம் பெற்றார். பிரஞ்சு அரசனான மூன்றாம் நெப்போலியன் போரில் தோல்வியுற்றார். பிரஞ்சுப் பேரரசும் கவிழ்ந்தது. அதன்பின் 1870 செப்டம்பரில் தற்காலிகமாக பிரான்சின் மூன்றாம் குடியரசு ஆட்சி நிறுவப்பட்டது. பாரிசு நகரிலிருந்து தலைநகரம் தூர் நகருக்கு மாற்றப்பட்டது. இவ்வாறு புனித மார்ட்டினின் நகரான தூர் பிரான்சு நாட்டின் தலைநகரமாக 1870 செப்டம்பரிலிருந்து டிசம்பர் வரை நீடித்தது.\n\nசெருமனியின் தாக்குதலுக்கு ஆளான பிரான்சுக்குப் பாதுகாப்பு வேண்டும் என்றால் புனித மார்ட்டினிடம் மன்றாட வேண்டும் என்ற கருத்து பிரான்சில் பரவியது. மூன்றாம் நெப்போலியன் போரில் தோல்வியுற்றதற்குக் காரணம் அரசனும் நாடும் கடவுளின் வழியினின்று பிறழ்ந்ததே என்றும், திருச்சபையை எதிர்த்தது தான் அதற்குக் காரணம் என்றும் கூறப்பட்டது. புனித மார்ட்டின் கோவிலின் உடைந்த கோபுரங்கள் பிரான்சு நாட்டின் இறைப்பற்றின்மைக்கு அடையாளமாக விளக்கப்பட்டது.\n\nபிராங்கோ-புருசியப் போரின்போது தூர் நகரம் பிரான்சின் தலைநகரம் என்று அறிவிக்கப்பட்டதைத் தொடர்ந்து புனித மார்ட்டின் பக்தி புத்துயிர் பெற்றது. பல திருப்பயணிகள் தூர் நகருக்கு வந்து புனித மார்ட்டினுக்கு அவருடைய கல்லறையில் வணக்கம் செலுத்தத் தொடங்கினர்.\n\nபுனித மார்ட்டின் பக்தி வளர்ந்த அதே நேரத்தில் பிரான்சு நாட்டில் இயேசுவின் திரு இருதய பக்தியும் விரிவடைந்தது. நாட்டுக்குப் பாதுகாப்பு வேண்டும் என்றால் இந்தப் பக்தி முயற்சிகள் வளரவேண்டும் என்னும் கருத்து பரவியது. பாட்டே நகரில் நடந்த சண்டையில் பிரஞ்சு இராணுவம் வெற்றிகண்டது. அது கடவுளின் தலையீட்டால் நிகழ்ந்தது என்று மக்கள் நம்பினர். 1870களில் எழுந்த ஒரு பாடலில் புனித மார்ட்டினின் மேற்போர்வை \"பிரான்சு நாட்டின் முதல் கொடி\" என்று குறிக்கப்பட்டது.\n\nSection::::இராணுவத்தினரின் பாதுகாவலர் புனித மார்ட்டின்.\n19ஆம் நூற்றாண்டில் பிரான்சு நாட்டு மக்கள் புனித மார்ட்டீனை \"ஆண்களுக்கு முன்மாதிரியான புனிதராக\" பார்த்தார்கள். அவர் வீரம் மிகுந்த போர்வீரர், ஏழைகளுக்கு உதவும் கடமை தனக்கு உண்டு என்று உணர்ந்தவர், தன் சொத்துக்களைப் பிறரோடு பகிர்ந்துகொண்டவர், இராணுவத்தில் சேர்ந்து நாட்டுக்குத் தன் கடமையை ஆற்றியவர், நாட்டு அதிகாரிகளுக்குக் கீழ்ப்படிந்தவர் என்று சிறப்பிக்கப்பட்டதால், அவர் \"ஆண்களுக்கு\" உரிய புனிதராக முன்வைக்கப்பட்டார்.\n\nஇவ்வாறு சிறப்பிக்கப்பட்ட புனித மார்ட்டின், இராணுவத்தை விட்டு விலகி, தாம் இனிமேல் போரிடுவதில்லை என்று துணிச்சலோடு செயல்பட்டதை மக்கள் மறந்துவிட்டார்கள்.\n\nSection::::முதலாம் உலகப்போரின் போது புனித மார்ட்டினுக்கு வணக்கம்.\nமுதலாம் உலகப்போரின் போது புனித மார்ட்டின் பக்தி சிறப்பாகத் துலங்கியது. திருச்சபைக்கு எதிரான இயக்கங்கள் சிறிது தணிந்தன. அதைத்தொடர்ந்து, பிரஞ்சு இராணுவத்தில் பல குருக்கள் போர்வீரர்களுக்கு ஆன்ம பணி ஆற்றினர். 5000க்கும் மேலான குருக்கள் போரில் இறந்தனர். 1916இல் ஏற்பாடான திருப்பயணத்தின்போது பிரான்சு நாடு முழுவதிலுமிருந்தும் ஆயிரக்கணக்கான திருப்பயணிகள் புனித மார்ட்டின் கல்லறையில் வேண்டுவதற்காக தூர் நகர் வந்தனர். பிரான்சு முழுவதிலும் புனித மார்ட்டினை நோக்கி வேண்டுதல்கள் எழுப்பப்பட்டன. 1918ஆம் ஆண்டு நவம்பர் 11ஆம் நாள், புனித மார்ட்டின் திருவிழாவன்று, போர் இடை ஓய்வு நிகழ்ந்தது. இதை மக்கள் புனித மார்ட்டின் பிரான்சு நாட்டுக்குச் செய்த உதவியாக மக்கள் புரிந்துகொண்டார்கள்.\n\nSection::::புனித மார்ட்டினும் மார்ட்டின் லூதரும்.\nதிருச்சபையில் சீர்திருத்தம் ஏற்படவேண்டும் என்று கூறிய மார்ட்டின் லூதர் (1483–1546) 1483ஆம் ஆண்டு நவம்பர் மாதம் 11ஆம் நாள், புனித மார்ட்டின் திருவிழாவன்று திருமுழுக்கு பெற்றதால் புனித மார்ட்டின் பெயரையே அவருக்கு அளித்தார்கள். லூதரன் சபைக் கோவில்கள் பல புனித மார்ட்டின் பெயருக்கு அர்ப்பணிக்கப்பட்டன.\n\nSection::::அமெரிக்க இராணுவமும் புனித மார்ட்டினும்.\nஐ.அ.நாடுகளின் இராணுவத் துறையில் புனித மார்ட்டின் பெயரால் ஒரு விருது உள்ளது.\n\n\n"}
{"id": "168943", "url": "https://ta.wikipedia.org/wiki?curid=168943", "title": "திருக்குறள் உரைப்பாடல் நூல்கள்", "text": "திருக்குறள் உரைப்பாடல் நூல்கள்\n\nதிருக்குறள் நூலுக்கு உரைநடையில் பலர் உரை எழுதியுள்ளனர். எழுதியும் வருகின்றனர். இதற்கு எழுதப்பட்டுள்ள பழமையான உரைகளும் உண்டு. 20 ஆம் நூற்றாண்டில் சிலர் திருக்குறளுக்குப் பாடல் வடிவிலேயே உரை எழுதியுள்ளனர்.\n\nSection::::திருக்குறட் குமரேச வெண்பா.\nஇந்த நூலின் ஆசிரியர் ஜெகவீரபாண்டியன். இந்த நூலில் ஒவ்வொரு திருக்குறளுக்கும் ஒவ்வொரு வெண்பா உள்ளது. ஒவ்வொரு வெண்பாவும் முருகப்பெருமானைக் 'குமரேசா' என விளித்துச் சொல்வதாக அமைந்துள்ளது. இந்த விளி, வெண்பாவின் இரண்டாம் அடியில், தனிச்சொல்லுக்கு முன் அமைந்து வருகிறது. பின்னிரண்டு அடிகளில் திருக்குறள் அப்படியே இணைக்கப்பட்டுள்ளது. முதல் இரண்டு அடிகளில் அந்தந்த திருக்குறளின் கருத்தை விளக்கும் ஒரு கதை அல்லது வரலாற்று நிகழ்வு சுட்டப்பட்டுள்ளது.\n\nஎடுத்துக்காட்டு (பாடல்) \nஅடுத்து, திருக்குறளில் உள்ள ஒவ்வொரு சொல்லுக்கும் தனித்தனியே உரை சொல்லப்படுகிறது. இந்த உரைக்கு முன்னோரின் நூல்களிலிருந்து சொல்லாட்சிகள் மேற்கோள்களாகத் தரப்பட்டுள்ளன. எடுத்துக்காட்டு:\n\nகுழை = காதணி\nகனம் என்னும் அடைமொழி அதன் பெருமை தோன்ற நின்றது.\nகுழையை உணர்த்தாமல் குழையை உடையவளை உணர்த்தினமையின் ஆகுபெயர்.\n\nகணங்குழை என்பதும் பாடம். \nஇப்படிப் பிற சொற்களுக்கும் விளக்கவுரை தந்த பின்னர் திருக்கோவையார், தஞ்சைவாணன் கோவை ஆகிய நூல்களில் இந்தத் திருக்குறளின் கருத்துப்பட வரும் பாடல்கள் உரைமேற்கோள் பாடல்களாகத் தரப்பட்டுள்ளன. பின்னர் கதை என்னும் தலைப்பின் கீழ் முருகன் வள்ளியைக் கண்டு மயங்கி நின்ற நிகழ்வு கந்தபுராணம் நூல் மேற்கோள் பாடல்களுடன் விளக்கப்பட்டுள்ளன. இப்படி இந்த உரை திருக்குறளிலும், பிற இலக்கியங்களிலும் ஆழங்கால் பட்டிருக்கும் ஆசாரியரின் புலமைத்திறத்தை விளக்குவதாக உள்ளது.\n\n\n"}
{"id": "168946", "url": "https://ta.wikipedia.org/wiki?curid=168946", "title": "பொட்டு சுரேஷ் படுகொலை", "text": "பொட்டு சுரேஷ் படுகொலை\n\nபொட்டு சுரேஷ் என்பவர் திமுக கட்சி தொண்டர். மதுரையில் வசித்து வந்த இவர் திராவிட முன்னேற்றக் கழகத்தின் தலைமை செயற்குழு உறுப்பினராக இருந்து வந்தார். சுரேஷ்பாபு என்கிற பெயருடைய இவர் மதுரை திமுகவில் இருந்த மற்றுமொரு சுரேஷ் என்பவரிடமிருந்து வேறுபடுத்திக் காட்டுவதற்காக பொட்டு சுரேஷ் என்று அழைக்கப்பட்டு வந்தார். மு. க. அழகிரியின் ஆதரவாளரான இவர் தமிழகத்தின் தென் மாவட்டத்தில் கட்சியின் செல்வாக்கு மிகுந்த நபராகவும் இருந்து வந்தார். தமிழ்நாட்டில் 2011 ஆம் ஆண்டு நடைபெற்ற சட்டமன்றத் தேர்தலுக்குப் பின் ஏற்பட்ட ஆட்சி மாற்றத்திற்குப் பின்பு, நில அபகரிப்பு வழக்கில், ஜூலை 19 2011 அன்று கைது செய்யப்பட்டார். ஜூலை 25 அன்று மேலும் ஒரு மோசடி வழக்கில் மதுரை, அண்ணாநகர் காவல் நிலையக் காவலர்களால் கைது செய்யப்பட்டார். இதைத் தொடர்ந்து, ஜூலை 26 அன்று குண்டர் சட்டத்தின் கீழ் கைது செய்யப்பட்டு பாளையங்கோட்டை சிறையில் அடைக்கப்பட்டார். இவர் மீது நில மோசடி உட்பட பல்வேறு மோசடி வழக்குகள் உள்ளன. குண்டர் சட்டத்தின் கீழ் கைது செய்யப்பட்டு சிறையில் அடைக்கப்பட்டிருந்த இவர் பின்னர் பிணையில் விடுதலையானார். அதன் பிறகு அரசியலில் ஈடுபடாமல் இருந்து வந்தார். இந்நிலையில் ஜனவரி 31, 2013 அன்று மதுரையில் அடையாளம் தெரியாதவர்களால் வெட்டிக் கொலை செய்யப்பட்டார். \n\n"}
{"id": "168964", "url": "https://ta.wikipedia.org/wiki?curid=168964", "title": "மீ உயர் அதிர்வெண்", "text": "மீ உயர் அதிர்வெண்\n\nமீ உயர் அதிர்வெண் அலைகள் (\"Ultra-high frequency\", UHF) என்பது பன்னாட்டுத் தொலைதொடர்பு ஒன்றியத்தால் வரையறுக்கப்பட்ட வானலை அதிர்வெண் கற்றைகளில் 300 மெகா ஏர்ட்சு முதல் 3 கிகா ஏர்ட்சு (3000 மெகா ஏர்ட்சு) வரையுள்ள அதிர்வெண் கற்றையைக் குறிப்பதாகும். இவற்றின் அலை நீளம் ஒன்று முதல் பத்து டெசிமீட்டர் வரை (10 செமீ முதல் ஒரு மீட்டர்) இருப்பதால் இந்த அலைக்கற்றை டெசிமீட்டர் கற்றை அல்லது டெசிமீட்டர் அலை எனவும் குறிப்பிடப்படுகின்றன. இதற்கு மேல் அதிர்வெண் உள்ள அலைகள் மைக்ரோவேவ் அலைக்கற்றையில் அமைகின்றன. மீ உயர் அதிர்வெண் அலைகள் காட்சிக் கோட்டில் பயணிக்கின்றன; குறுக்கிலுள்ள மலைகள், பெரிய கட்டிடங்கள் ஆகியவற்றால் தடுக்கப்படுகின்றன. இருப்பினும் கட்டிடங்களின் சுவர்களை கடந்து உட்புறத்திலும் பெறக்கூடியவையாக உள்ளன. இந்த அலைக்கற்றை தொலைக்காட்சி பரப்புகை, கொடியிலாத் தொலைபேசிகள், வாக்கி-டாக்கிகள், செய்மதித் தொலைதொடர்பு மற்றும் பல்வேறு செயல்பாடுகளில் பயன்படுத்தப்படுகின்றன.\n\n"}
{"id": "168971", "url": "https://ta.wikipedia.org/wiki?curid=168971", "title": "செ. கணேசலிங்கன்", "text": "செ. கணேசலிங்கன்\n\nசெ. கணேசலிங்கன் ஈழத்தில் மார்க்சியப் பார்வையுடன் எழுத ஆரம்பித்தோரில் தரமான நாவல்களை தந்தவர். நாவல், சிறுகதை ஆகிய ஆக்க இலக்கியத் துறைகளில் மட்டுமல்லாது சமயம், சமூகவியல், அரசறிவியல், பெண்ணியம், கலை, திறனாய்வு போன்ற பல்வேறு துறைகளிலும் பெருமளவு எழுதி நூல்களை வெளியிட்டுள்ளார். குமரன் பதிப்பகத்தை ஆரம்பித்து அதன் மூலம் பெருமளவு தரமான நூல்களைப் பதிப்புத்துள்ளார். 1971இல் குமரன் என்ற மாத இதழை ஆரம்பித்து பொதுவுடமைக் கருத்துக்களுக்கான களமாக அதனை சில ஆண்டுகள் வெளியிட்டுள்ளார்.\n\nSection::::எழுத்துலகில்.\n\"நீண்ட பயணம்\" செ. கணேசலிங்கன் எழுதிய முதல் புதினமாகும். இது ஈழத்துப் புதினங்களில் சிறப்பான இடத்தைப் பெறுகிறது. இதன் முதற் பதிப்பு 1965 ஆம் ஆண்டில் வெளியிடப்பட்டுள்ளது. இவர் இரண்டாவதாக எழுதிய புதினம் \"சடங்கு\" மூன்றாவதாக எழுதிய புதினம் \"செவ்வானம்\" (1967). இம்மூன்று புதினங்களும் ஒரே குழுவைச் சேர்ந்த ஒரே பிராந்தியத்தை, யாழ்ப்பாணத்தைக் கதைக் களமாகக் கொண்ட புதினங்கள் என்றும் நிலமானிய அமைப்பில் இருந்து முதலாளித்துவ அமைப்புக்கு மாறும் சமுதாயத்தைச் சித்தரிக்கின்ற புதினங்களாக உள்ளன என்றும் பேராசிரியர் க. கைலாசபதி குறிப்பிடுகிறார்.\n\nசெ. கணேசலிங்கன் \"குமரன்\" இதழில் எழுதிய \"குமரனுக்கு எழுதிய கடிதங்கள்\" பலரினதும் வரவேற்பைப் பெற்றது. இது நூலாகவும் வெளிவந்தது.\n\n\n\n\n\n"}
{"id": "168976", "url": "https://ta.wikipedia.org/wiki?curid=168976", "title": "நீண்ட பயணம் (புதினம்)", "text": "நீண்ட பயணம் (புதினம்)\n\nநீண்ட பயணம் செ. கணேசலிங்கனின் முதல் புதினமாகும். இது ஈழத்து புதினங்களில் சிறப்பான இடத்தைப் பெற்றுள்ளது. இதன் முதற் பதிப்பு 1965 ல் சென்னையில் வெளியிடப்பட்டுள்ளது. இவர் இரண்டாவதாக எழுதிய புதினம் சடங்கு (1966). மூன்றாவதாக எழுதிய புதினம் செவ்வானம்(1967). இம்மூன்று புதினங்களும் ஒரே குழுவைச் சேர்ந்த (Trilogy) ஒரே பிராந்தியத்தை, யாழ்ப்பாணத்தைக் கதைக் களமாகக் கொண்ட நாவல்கள் என்றும் நிலமானிய அமைப்பில் இருந்து முதலாளித்துவ அமைப்புக்கு மாறும் சமுதாயத்தைச் சித்தரிக்கின்ற புதினங்களாக உள்ளன என்றும் க. கைலாசபதி குறிப்பிடுகிறார். இது வரை வெளிவந்துள்ள தலை சிறந்த பத்து நாவல்களின் பட்டியலிலே நீண்டபயணம், செவ்வானம் ஆகிய நாவல்கள் முதலிடத்தைப் பிடிக்க வல்லன என்று நா. சுப்பிரமணியம் ஈழத்து தமிழ் நாவல் இலக்கியம் என்ற நூலில் குறிப்பிடுகிறார். கணேசலிங்கனின் நீண்டபயணம் ‘ மார்க்சிய நோக்குடைய சாதிப்பிரச்சனையைக் கூர்மைப்படுத்துகின்றது’ என்றும் ‘ ஒப்பீட்டு ரீதியில் யதார்த்த பாங்கு, பேச்சு மொழி, பாத்திர வார்ப்பு முதலான அம்சங்களில் சிறந்து விளங்குகிறது’ என்றும் செ. யோக ராசா கூறுகிறார். இலங்கை அரசாங்கத்தின் 1966 ம் ஆண்டிற்கான சாகித்திய அக்கடமி விருதை நீண்ட பயணம் பெற்றுள்ளதாக லறீனா ஏ ஹக் என்பார் குறிப்பிடுகின்றார் \n\nSection::::கதையமைப்பு.\nஇப்புதினத்தின் முதன்மைப் பாத்திரம் பள்ளர் வகுப்பைச் சார்ந்த செல்லத்துரையன் என்ற இளைஞனின் பாத்திரமே. கல்வியறிவு மறுக்கப்பட்டு தென்னை மரத்தில் இருந்து கள் இறக்கி அதை விற்றுப்பிழைப்பதே இவனது தொழில்.குரும்பையூர் அரசமரத்தடி எட்டாம் நாள் திருவிழாவில் நடக்கும் கூத்தை காண வந்த போது நிகழ்ந்த ஒரு நிகழ்வு இக்கதையில் முக்கிய இடத்தைப்பெருகிறது. இராமனின் மகன் நல்லான் என்ற இளைஞன் தூக்கத்தில் பஞ்சமர்களை பிரிக்கும் கயிரைத்தாண்டி வெள்ளாளப் பெண்கள் பகுதிக்கு தூக்கக் கலக்கத்தில் சென்று விடுவது வெள்ளாள இளைஞர்களை வெறியேற்றி விடுகிறது. நல்லான் நையப்புடைக்கப்படுகிறான். இதைத் தடுக்க முயன்ற செல்லத்துரையனும் தாக்கப்படுகிறான். “பள்ளருக்கு கட்டிற கயிரெல்லாம் அறுத்தெறிவன்” என்ற செல்லத்துரையனின் சொற்கள் வெள்ளாளர்களின் கடும் எதிர்ப்புக்கு அவனை ஆளாக்கின. நையப்புடைக்கப்பட்ட நல்லான் பக்கத்து ஊர் அரசாங்க மருத்துவ மனைக்கு கொண்டுபோய் சிகிச்சை அளித்தால் பிழைத்திருப்பான். ஆனால் விதானையார் வல்லிபுரம் நல்லானின் அப்பா ராமனுக்கு அனுமதி கொடுக்கவில்லை. சிகிச்சை ஏதுமின்றி நல்லான் இறக்கிறான். இந்த அநீதியை எதிர்த்து செல்லத்துரையன் பறையர் வகுப்பைச்சார்ந்த மாதவன் என்பானுடன் இணந்து போராடுகிறான். கடைசியில் பெரிய தண்டனை ஏதுமின்றி வெள்ளாளர்கள் தப்பி விடுகின்றனர். மாதவன் செல்லத்துரையன் ஆகிய இருவரின் இக்கூட்டு முயற்சி பின்னர் ஊர் பஞ்சாத்து தேர்தலில் போட்டியிடப்பயன் படுகிறது. செல்லத்துரையன் பஞ்சாயத்துத் தேர்தலில் போட்டியிடுகிறான்..\n\nSection::::இப்புதினத்தின் முக்கிய பெண் பாத்திரங்கள்.\nசெல்லத்துரையனின் மீது காதல் உணர்வுடன் அக்கரை காட்டுபவர்கள் மூன்று பெண்கள். பக்கத்து வீட்டில் உள்ள கற்பகம் அவனிடம் அன்புடன் பழகுகிறாள். ஒருமுறை அவள் சேமித்த ரூபாய் பத்தைக்கொடுத்து அவளுக்கு கம்மல் ஒன்று வாங்கி வரச் சொல்கிறாள். செல்லத்துரையனும் யாழ்ப்பாணத்தில் ஒரு அழகான கம்மல் வாங்கி வந்து கொடுக்கிறான். அதை அணிந்துகொண்டு அனைவரிடமும் காட்டிப் பெருமைப்படுகிறாள். அடுத்து அவன் மீது தணியாத அன்பும் அக்கரையும் கொண்டது செம்பாட்டு பள்ளர் வகுப்ப்பைச் சேர்ந்த வள்ளி. ஆரம்பத்தில் இருந்தே வள்ளியின் மேல் தான் செல்லத்துரையனுக்கு தனிக்கவனம் இருந்து வருகிறது. மூன்ற்வதாக செல்லத்துரையன் மீது தனிக்கவனம் செலுத்துவது சீனிவாசகம் என்ற வெள்ளாளரின் மூத்த பெண் சரஸ்வதி. சீனிவாசகம் அவர் வீட்டு தென்னை மரத்தில் செல்லத்துரையன் கள் இறக்குவதற்கு அனுமதி அளிக்கிறார். ஆதோடு அவருக்கு வேண்டிய கள்ளை தினமும் அவனிடம் இருந்து விலைக்கு பெற்று அருந்துவதை வழக்கமாகக் கொண்டுள்ளார். மற்ற வெள்ளாளர்களெல்லாம் செல்லத்துரையனை வெறுத்தாலும் சரஸ்வதி மட்டும் அவனுடன் பரிவுடன் பேசி அவளுக்கு அவன் மீதுள்ள அக்கரையை உணர்த்துவாள்.\n\nSection::::சாதியம்.\nஇந்த புதினம் யாழ்ப்பாணத்தைச் சேர்ந்த குரும்பையூர் என்ற கற்பனைக் கிராமத்தைக் களமாக கொண்டு விளங்குகிறது.இந்தியாவில் ஆரியர்களால் அறிமுகப்படுத்தப்பட்ட சாதியம் மேல்சாதி, கீழ் சாதி வேறுபாடுகள் வலிமை குன்றி இருந்த போது புலம் பெயர்ந்த யாழ்ப்பாணத் தமிழர்கள் மத்தியிலே கொடுமை மிகுந்து 20ம் நூற்றாண்டின் இடைக்காலத்தில் காணப்பட்டது. தென் இந்தியாவில் இருந்து குடியேறியுள்ள வெள்ளாள வகுப்பினருக்கும் அங்கிருந்தே வந்துள்ள பளளர், பறையர் வகுப்பினருக்கும் நடக்கும் வர்க்கப் போரே இதன் கதையின் கருப்பொருளாக அமைகின்றது. உயர்சாதி வெள்ளாளர்களை, பஞ்சமர்களான பள்ளர்களும், பறையர்களும் ஒரு அணியில் இருந்து தங்களின் சுயமரியாதைக்காகவும் மேல் சாதிக்காரர்களின் அடக்கு முறையில் இருந்து தப்பவும் போராடும் சூழலை இந்த புனிதத்தில் காணலாம்.\n\nSection::::சாதிக்குள் சாதி.\nசாதிய வேறுபாட்டை சித்தரிக்கும் இந்நூலில் சாதிக்குள் சாதி வேறுபாடு பார்க்கும் நிலை இப்புதினத்தில் காணப்படுகிறது. கதாநாயகனான செல்லத்துரையன் வள்ளியை மணம் முடிக்க விரும்புகிறான். ஆனால்அதற்கு அவன் தந்தை கதிரன் எதிர்ப்பு தெரிவிக்கிறான். அதே சமயம் செல்லத்துரையன் கற்பகத்தை மணமுடிக்க சம்மதம் தெரிவிக்கிறான். வள்ளி செம்பாட்டு பள்ளர் வகுப்பைச் சேர்ந்தவள் என்பதால் குமரன் அவளை மறுமகளாக ஏற்றுக்கொள்ள தங்குகிறான். குரும்பையூர் பள்ளர்கள் செம்பாட்டு பள்ளர்களையும், வேதக்கார பள்ளர்களையும் குறைவாகவே மதிப்பிடுகின்றனர். அற்றும் சீனிவாசகத்தின் இளையமகள் மகேஸ்வரி பஞ்சலிங்கத்துடன் ஓடிவிடுகிறாள். அவர்கள் திருமணத்தை ஏஅற்க சீனிவாசகம் மறுப்பத்ற்கு காரணம் சாதிக்குள் சாதி பார்க்கும் அவரது இயல்பால் தான். \n\nSection::::நீண்டபயணத்தில் யதார்த்தம்.\nகதாநாயகனான செல்லத்துரையன் மரம் ஏறிக் கள் இறக்கும் தொழிலைக் கொண்டவன். அவனிடம் அவனது தங்கை அன்னம் அவன் கதையில் முதன் முதலாக வரும்போது அன்றைய வேலையை துவக்குவதற்கு, அதாவது மரம் ஏறிக் கள் இறக்குவதற்கு தயாராகின்றான். அப்பொழுது அவனிடம் அவனது தங்கை அவன் தொழிலுக்கு தேவையான உபகரணங்களான மூன்றனைக் கொடுக்கிறாள். அவை ஏறுபட்டி, இயனக்கூடு, தளநார். பின்னர் அவனைப் பார்த்துக் கேட்கிறாள்.\n\nமேற்கண்ட உரையாடல் செல்லத்துரையனையும் அவன் தங்கை அன்னத்தையும் நம் கண்முன் கொண்டுவந்து விடுகின்றது. கடைசியாக உள்ள ஆசிரியரின் குரல் நம்மை யாழ்ப்பாணத்துக்கே அழைத்துச் செல்கிறது. இது போன்ற பகுதிகள் நீண்டபயணத்தில் நிறைய இருக்கின்றன. இதனால் தான் இந்நூலுக்கு முன்னுரை வழங்கிய அகிலன் நூலைப்பற்றி கீழ்க்கண்டவாறு குறிப்பிடுகிறார். \n\n"}
{"id": "168977", "url": "https://ta.wikipedia.org/wiki?curid=168977", "title": "நாலம்பலம்", "text": "நாலம்பலம்\n\nநாலம்பலம் என்பது கேரள மாநிலத்தில் உள்ள நான்கு கோயில்களைக் குறிக்கும் சொல். இராமர், பரதன், இலட்சுமணன் மற்றும் சத்துருக்கனன் ஆகிய நான்கு சகோதரர்களுக்கும் கேரளத்தில் தனித் தனிக் கோயில்கள் உள்ளன. இந்தக் கோயில்கள் ஒட்டு மொத்தமாக நாலம்பலம் (நான்கு+அம்பலம், அம்பலம்=கோயில்) என்று அழைக்கப்படுகின்றன.\n\nSection::::நாலம்பல யாத்திரை.\nபுனித யாத்திரையாக இந்த நான்கு கோயில்களுக்கும் செல்வது நாலம்பல யாத்திரை என்றழைக்கப்படுகிறது. \n\nதிருப்பிரையாரில் உள்ள இராமர் கோயிலில் தொடங்கி பாயம்மல் என்ற இடத்தில் உள்ள சத்துருக்கனன் கோயிலில் ஒரே நாளில் முடிவடையும் வகையில் இந்த யாத்திரை மேற்கொள்ளப்படுகிறது. மலையாள நாட்காட்டியின் படி கர்க்கிடக மாதம் இந்த நான்கு இராம சகோதர கோயில்களுக்கும் செல்வது வெகுச் சிறப்பானது என நம்பப்படுகிறது.\n\nஇராமர் கோயில் திருப்பிரையாரிலும், பரதன் கோயில் இரிஞ்சாலக்குடாவிலும், இலட்சுமணன் கோயில் எர்ணாகுளம் மாவட்டத்தில் உள்ள மூழிகுளத்திலும், சத்துருக்கனன் கோயில் பாயம்மல் என்ற இடத்திலும் அமைந்துள்ளன.\n\nதிருப்பிரையார் குருவாயூரில் இருந்து 25 கி.மீ. தொலைவிலும், இரிஞ்சாலக்குடா திருச்சூரில் இருந்து 22 கி.மீ. தொலைவிலும், மூழிகுளம் திருச்சூரில் இருந்து 50 கி.மீ. தொலைவிலும் பாயம்மல் என்ற இடம் இரிஞ்சாலக்குடாவில் இருந்து 8 கி.மீ. தொலைவிலும் அமைந்துள்ளது.\n\nமூழிகுளத்தில் உள்ள சத்துருக்கனன் கோயில், நாலாயாயிரத் திவ்வியப் பிரபந்தத்தில் இடம் பெற்ற திருத்தலங்களில் ஒன்றாகும்.\n"}
{"id": "168978", "url": "https://ta.wikipedia.org/wiki?curid=168978", "title": "குருணாகல் தேர்தல் மாவட்டம்", "text": "குருணாகல் தேர்தல் மாவட்டம்\n\nகுருணாகல் தேர்தல் மாவட்டம் (\"Kurunegala electoral district\") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் வடமேல் மாகாணத்தின் குருணாகல் நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 15 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 1,183,649 பேர் வாக்களிக்கத் தகுதி பெற்றனர்.\n\nSection::::தேர்தல் தொகுதிகள்.\nகுருணாகல் தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:\n"}
{"id": "168980", "url": "https://ta.wikipedia.org/wiki?curid=168980", "title": "மட்டக்களப்பு தேர்தல் தொகுதி", "text": "மட்டக்களப்பு தேர்தல் தொகுதி\n\nமட்டக்களப்பு தேர்தல் தொகுதி (\"Batticaloa Electorate\") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், மட்டக்களப்பு மாவட்டத்தில் மட்டக்களப்பு நகரையும் அதைச் சுற்றியுள்ள ஊர்களையும் உள்ளடக்கியதாகும். மார்ச் 1960 இலிருந்து இத்தேர்தல் தொகுதியில் இருந்து இரு அங்கத்தவர்கள் தேந்தெடுக்கப்பட்டனர்.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. இதற்கமைய, 1989 தேர்தலில் மட்டக்களப்பு தேர்தல் தொகுதி மட்டக்களப்பு தேர்தல் மாவட்டத்தில் உள்ளடக்கப்பட்டது.\n\nSection::::1947 தேர்தல்கள்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\nSection::::1952 தேர்தல்கள்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\n\nSection::::1956 தேர்தல்கள்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\n\nSection::::1960 (மார்ச்) தேர்தல்கள்.\n1960 இலிருந்து மட்டக்களப்பு தேர்தல் தொகுதியில் இருந்து இரு அங்கத்தவர்கள் நாடாளுமன்றத்திற்குத் தேர்ந்தெடுக்கப்பட்டனர். வாக்காளர் ஒவ்வொருவரும் இரு வேட்பாளர்களைத் தேர்ந்தெடுக்க முடிந்தது.\n\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\n\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\n\nஎம். எல். அகமது பரீத் 1985 செப்டம்பர் 10 இல் காலமானார். அவருக்குப் பதிலாக ஏ. ஆர். சின்ன லெப்பை 1985 அக்டோபர் 25 இல் நாடாளுமன்ற உறுப்பினராக நியமிக்கப்பட்டார்.\n\n"}
{"id": "169023", "url": "https://ta.wikipedia.org/wiki?curid=169023", "title": "தாவண்கரே மாவட்டம்", "text": "தாவண்கரே மாவட்டம்\n\nதாவணகெரே மாவட்டம், கர்நாடக மாநிலத்தில் அமைந்துள்ள மாவட்டமாகும். இதன் தலைமையகம் தாவணகெரே நகரம் ஆகும். இது சித்திரதுர்க்கா மாவட்டத்தில் இருந்து பிரித்து உருவாக்கப்பட்டது.\n\n"}
{"id": "169029", "url": "https://ta.wikipedia.org/wiki?curid=169029", "title": "சிக்கபள்ளாபூர் மாவட்டம்", "text": "சிக்கபள்ளாபூர் மாவட்டம்\n\nசிக்கபல்லப்பூர் மாவட்டம் கர்நாடக மாநிலத்தில் உள்ள மாவட்டமாகும். இது கோலார் மாவட்டத்தில் இருந்து பிரித்து உருவாக்கப்பட்டது. இதன் தலைமையகம் சிக்கபல்லபுரா நகரம் ஆகும். புகழ்பெற்ற பழங்காலத்துக் கோயில்கள் பல இம்மாவட்டத்தில் உள்ள நந்தி மலையில் அமைந்துள்ளன.\n\n"}
{"id": "169030", "url": "https://ta.wikipedia.org/wiki?curid=169030", "title": "திருமலை கிருஷ்ணமாச்சாரி", "text": "திருமலை கிருஷ்ணமாச்சாரி\n\nதிருமலை கிருஷ்ணமாச்சாரி (\"Tirumalai Krishnamacharya\", நவம்பர் 18, 1888 - பிப்ரவரி 28, 1989) இந்தியாவில் யோகா குருவாக இருந்தார். ஆயுள்வேதத்தில் பண்டிதராகவும் இருந்தார். 20ம் நூற்றாண்டின் தலை சிறந்த யோகா குருவாக திகழ்ந்தவர். இவருடைய \"ஹத யோகா\" மிகவும் அறியப்படுகிற ஒன்றாகும்.\n"}
{"id": "169040", "url": "https://ta.wikipedia.org/wiki?curid=169040", "title": "முன்னிலை சோசலிசக் கட்சி", "text": "முன்னிலை சோசலிசக் கட்சி\n\nமுன்னிலை சோசலிசக் கட்சி (\"Frontline Socialist Party\") என்பது இலங்கையின் ஒரு இடதுசாரி அரசியல்கட்சி ஆகும். இக்கட்சி மக்கள் விடுதலை முன்னணியில் இருந்து கருத்து வேறுபாடுகளால் பிரிந்து சென்றவர்களால் 2012 ஏப்ரல் 9 ஆம் நாள் தொடங்கப்பட்டது. இக்கட்சியின் நிறுவனர்களில் ஒருவர் பிரேம்குமார் குணரத்தினம். இவர் தற்போது நாடுகடத்தப்பட்ட நிலையில் ஆத்திரேலியாவில் புகலிடம் பெற்றுள்ளார்.\n\nமுன்னிலை சோசலிசக் கட்சியின் உருவாக்கியுள்ள சம உரிமை இயக்கம் பற்றிய விளக்கக் கூட்டங்கள் பிரேம்குமார் குணரத்தினம் தலைமையில் ஐரோப்பாவெங்கும் நடைபெற்று வருகிறது. சம உரிமை இயக்கம் என்கின்ற ஒரு முன்னணி அமைப்பினூடாக, இலங்கையில் இன ஒடுக்குமுறைக்கும், இனவாதத்திற்கும் எதிராக போராடுவது, இனங்களுக்கிடையில் ஓர் ஐக்கியத்தை உருவாக்குவதுடன், சமத்துவமின்மையை உருவாக்கிய சமூக அமைப்பு முறையை தூக்கி எறிந்து புதிய சமூக அமைப்பு முறையை உருவாக்குவதன் மூலம் ஒடுக்கப்படும் தேசிய இனங்களின் உரிமைகளை வென்றெடுப்பது என்னும் செயல் திட்டத்தினை முன்னிலை சோசலிச கட்சி முன்வைத்துள்ளது.\n\nசம உரிமைக்கான இயக்கத்தின் இரு உறுப்பினர்கள் லலித்குமார் வீரராஜ், குகன் முருகானந்தன் ஆகியோர் 2009 ஆம் ஆண்டு டிசம்பர் 9 இல் யாழ்ப்பாணத்தில் வைத்துக் காணாமல் போனார்கள். இவர்கள் பற்றிய தகவல்கள் எதுவும் இதுவரை அறியப்படவில்லை. இவர்கள் இலங்கையில் காணாமல் போனதற்கு எதிராக முன்னிலை சோசலிசக் கட்சியினர் போராட்டங்கள் பல நடத்தி வருகிறார்கள்.\n"}
{"id": "169042", "url": "https://ta.wikipedia.org/wiki?curid=169042", "title": "கனடாவில் உள்ள தமிழ்ப் பள்ளிகளின் பட்டியல்", "text": "கனடாவில் உள்ள தமிழ்ப் பள்ளிகளின் பட்டியல்\n\nகனடாவில் உள்ள தமிழ்ப் பள்ளிகளின் பட்டியல் இங்கு தரப்பட்டுள்ளது.\n\nSection::::ஒன்ராறியோ மாகாணம்.\nகனடாவின் ஒன்ராறியோ மாகாணத்தில் மொத்தம் 57 பள்ளிகளில் ரொறன்ரோ பெரும்பாகம் பகுதியில் தமிழ் மொழி கற்றுக்கொடுக்கப்படுகின்றது.\n\n\n\n\n"}
{"id": "169043", "url": "https://ta.wikipedia.org/wiki?curid=169043", "title": "சீனர் - தமிழர் தொடர்புகள்", "text": "சீனர் - தமிழர் தொடர்புகள்\n\nசீனருக்கும் தமிழருக்கும் இடையிலான தொடர்புகள் இக்கட்டுரையில் குறிப்பிடப்படுகின்றன. சீனரும் தமிழரும் சிங்கப்பூரிலும் மலேசியாவிலும் அதிகளவிலான தொடர்புகளைக் கொண்டுள்ளனர். சீனமும் தமிழும் சிங்கப்பூர் அரசின் ஏற்பு பெற்ற ஆட்சி மொழிகளாகும். சிங்கப்பூரில் தமிழர் சீன மொழியைப் படிப்பதும் சீனர் தமிழ் மொழியைப் படிப்பதும் இன நல்லிணக்கத்திற்கு சான்றாகும். மலேசியாவில் மலாயர்களுக்கு அடுத்த பெரும் சமூகங்களாக சீனரும் தமிழரும் வாழ்கின்றனர், மலேசியாவில் சீனம், தமிழ் ஆகிய இரு மொழிகளும் அரசுப் பாடத்திட்டத்திலும் சேர்க்கப்பட்டிருக்கின்றன. \n\nSection::::சிந்தியர்.\nசீனருக்கும் இந்தியருக்கும் பிறக்கும் குழந்தைகள் சிந்தியர் எனப்படுவர். சிந்தியர்களில் பெரும்பான்மையினரது தாய்மொழிகள் சீனமும் தமிழுமாக உள்ளது. இது இரு சமூகத்தினரின் புரிந்துணர்வைக் காட்டும்.\n\nSection::::சீனத் தமிழியல்.\nசீனருக்கும் தமிழருக்கும் உள்ள தொடர்புகளையும் அவர்களின் மொழி, பண்பாட்டுவழி ஆய்வுகளை மேற்கொள்வது சீனத் தமிழியல் எனப்படும். அதிகளவிலான சீன, தமிழ் மொழிகளுக்கிடையிலான மொழிபெயர்ப்புகள் சிங்கப்பூரிலும் மலேசியாவிலும் நடைபெறுகின்றன. தமிழக அரசு திருக்குறளை சீன மொழியில் மொழிபெயர்க்கும் பணியில் ஈடுபட்டுள்ளது.\n\nSection::::பண்பாட்டுப் பரிமாற்றம்.\nபண்டைக் காலந்தொட்டே தமிழர்கள் கடல்கடந்து வாணிகம் செய்துள்ளனர். மலேசியாவின் தமிழ்க் கோயில்களில் சீனர்கள் நேர்த்திக்கடன் செலுத்தி வழிபடுவதும், தமிழர் பணி மேன்மைக்காக சீன மொழியைப் படிப்பதும் காணக்கூடிய ஒன்று.\n\nஇலங்கையில் காலி என்னும் நகரத்தில் கண்டெடுக்கப்பட்ட கல்வெட்டு மூன்று மொழிகளில் எழுதப்பட்டுள்ளது. அவை: தமிழ் மொழி, பாரசீக மொழி, சீன மொழி. இக்கல்வெட்டின் காலம் கி.பி.1409. இதிலிருந்து பல நூற்றாண்டுகளுக்கு முன்னரே தமிழகத்திற்கும் சீனாவிற்கும் இடையே தொடர்பு இருந்ததை அறியலாம்.\n\nSection::::சீனாவின் தமிழ் வானொலி ஒலிபரப்பு.\nசீனா உலக நாடுகளுடன் தொடர்புகளை மேம்படுத்திக் கொள்ள, பிற நாட்டு மொழிகளில் உள்ளூர் செய்திகளை வழங்குகிறது. இந்திய, இலங்கை மக்களுக்காக தமிழிலும், மற்ற சில இந்திய மொழிகளிலும் செய்திகளை ஒலிபரப்புகின்றனர். சீனாவின் தமிழ் வானொலி ஒலிபரப்பு நிலையம் ஒரு வருடத்திற்கு ஐந்து லட்சம் வாசகர் கடிதங்களை தமிழர்களிடம் இருந்து பெற்று, 60 சர்வதேச வானொலி ஒலிபரப்பு நிலையங்களை விட முன்னிலையில் உள்ளது. இதில் பணிபுரிந்த சீனப்பெண், தமிழில் புத்தகம் எழுதியுள்ளார்.\n"}
{"id": "169046", "url": "https://ta.wikipedia.org/wiki?curid=169046", "title": "மார்த்தா", "text": "மார்த்தா\n\nபுனித மார்த்தா (\"Martha of Bethany\") (அரமேயம்: מַרְתָּא - \"Martâ\") என்பவர் புதிய ஏற்பாட்டு நூல்களாகிய லூக்கா நற்செய்தியிலும் யோவான் நற்செய்தியிலும் விவரிக்கப்படுகின்ற ஒருவர் ஆவார்.\n\nமார்த்தாவும் அவருடைய உடன்பிறப்புகளான இலாசர் மற்றும் மரியா ஆகியோர் எருசலேம் அருகே பெத்தானியா என்னும் ஊரில் வாழ்ந்துவந்ததாக புதிய ஏற்பாடு தகவல் தருகின்றது. குடும்பத்தில் மரியா முதலிலும், அவருக்கு அடுத்தவராக இலாசரும், இருவருக்கும் இளையவராக மரியாவும் இருந்தனர். இறந்துபோன இலாசருக்கு இயேசு உயிர்கொடுத்த நிகழ்ச்சியைக் கண்டவருள் மார்த்தாவும் ஒருவர்.\n\nSection::::மார்த்தா என்னும் பெயர்ப் பொருள்.\nமார்த்தா என்னும் பெயர் அரமேய மொழியிலிருந்து வருகிறது (מַרְתָּא Martâ). அதற்கு \"தலைவி\", \"இல்லத்தரசி\" என்பது பொருள். அப்பெயரே கிரேக்கத்தில் Μαρθα என்றும் இலத்தீனில் \"Martha\" என்றும் வரும். இப்பெயரின் அரமேய வடிவம் கி.பி. 5ஆம் ஆண்டைச் சார்ந்த ஒரு கல்வெட்டில் காணப்படுகிறது. மற்றொரு கல்வெட்டில் அப்பெயரின் கிரேக்க வடிவம் \"Marthein\" என்று உள்ளது.\n\nஇந்த நற்செய்தி நூலில் இயேசு தம் நண்பர்களான மார்த்தா, மரியா, லாசர் ஆகியோரின் வீடு சென்று அவர்களைச் சந்திக்கிறார். மரியா, மார்த்தா ஆகிய இரு சகோதரிகளுக்கும் இடையே உள்ள வேறுபாடு அங்கே காட்டப்படுகிறது. அவர்களது வீட்டில் இயேசு விருந்தினராகச் சென்றபோது, மார்த்தா \"பலவற்றைப் பற்றிக் கவலைப்பட்டுக் கலங்கிக்கொண்டிருந்தார்\", ஆனால் மரியா \"இயேசுவின் காலடி அருகில் அமர்ந்து அவர் சொல்வதைக் கேட்டுக்கொண்டிருந்தார்\"; எனவே அவர் \"நல்ல பங்கைத் தேர்ந்தெடுத்துக்கொண்டார்\" (காண்க: லூக்கா 10:38-42).\n\nSection::::மார்த்தா பற்றிய விவிலியக் குறிப்புகள்.\nஇப்பகுதியில் மார்த்தா, மரியா, இலாசர் ஆகியோரின் வீடு எந்த நகரில் இருந்தது என்பதும், இயேசு எருசலேமுக்கு அருகில் இருந்தாரா என்பதும் சொல்லப்படவில்லை:\nயோவான் நற்செய்தியில் மார்த்தாவும் மரியாவும் இரு நிகழ்வுகளில் வருகின்றனர். ஒன்று, இறந்துபோன இலாசருக்கு இயேசு உயிரளித்தது, மற்றொன்று, மரியா இயேசுவுக்கு உணவு பரிமாறியபோது மார்த்தா இயேசுவுக்கு நறுமணத் தைலம் பூசியது.\n\nஇலாசருக்கு இயேசு உயிரளித்த நிகழ்ச்சியில் முதலில் மரியா வருகிறார், அதன்பின் அவருடைய சகோதரி மார்த்தா வருகிறார். இயேசு வந்துகொண்டிருக்கிறார் என்று கேள்விப்பட்ட உடனேயே மார்த்தா ஓடோடிச் சென்று அவரை வரவேற்கிறார். மரியாவோ வீட்டிலேயே இருந்தார். இயேசு சொல்லி அனுப்பிய பின்னரே மரியா வருகிறார்.\n\nஇங்கே மார்த்தா அங்குமிங்கும் சென்று காரியங்களைச் செய்வதில் முனைப்பாக இருப்பதும், மரியா அமைதியை நாடி சிந்தனையில் இருப்பதும் காட்டப்படுகிறது. இது லூக்கா நற்செய்தியில் வருகின்ற மார்த்தா மரியா ஆகியோரின் குணச்சித்திர விவரிப்புக்கு ஒத்திருக்கிறது (லூக்கா 10:38-42).\n\nஇரு சகோதரிகளுமே இயேசுவைப் பார்த்து, \"ஆண்டவரே, நீர் இங்கே இருந்திருந்தால் என் சகோதரன் இறந்திருக்க மாட்டான்\" என்றுதான் கூறுகிறார்கள் (யோவான் 11:21,32). ஆயினும், இயேசு மரியாவுக்கு அளித்த பதில் உணர்ச்சியையும் உள்ளத்தின் துயரத்தையும் வெளிப்படுத்துகிறது. மார்த்தாவிடம் இயேசு நம்பிக்கை கொள்ளும்படி அறிவுறுத்தி, போதனை வழங்குகிறார்:\nஇந்த நிகழ்ச்சியின் தொடர்ச்சியாக, மார்த்தா மரியாவிடம் சென்று இயேசு அவரைத் தேடியதாகக் கூறுகிறார். மரியா வந்ததும் இயேசு அவரிடம் இலாசரை எங்கே வைத்தார்கள் என்று கேட்கிறார். மரியா இயேசுவை இலாசரின் கல்லறைக்குக் கூட்டிச் செல்கிறார். கல்லறையின் கல்லை அகற்றும்படி இயேசு கூறியதும் மார்த்தா அதற்கு மறுப்புத் தெரிவிக்கிறார்: \"ஆண்டவரே, நான்கு நாள் ஆயிற்று; நாற்றம் அடிக்குமே!\" என்பது மார்த்தாவின் கூற்று (யோவான் 11:39). இயேசு பதில்மொழியாக, \"நீ நம்பினால் கடவுளின் மாட்சிமையைக் காண்பாய் என் நான் உன்னிடம் கூறவில்லையா\" என்று கேட்டார் (யோவான் 11:40). அதன்பின் இலாசரின் கல்லறையின் கல் அகற்றப்படுகிறது. இயேசு அண்ணாந்து பார்த்து தம் தந்தையை நோக்கி வேண்டுகிறார். இலாசரும் சாவினின்று விடுபட்டு மீண்டும் உயிர்பெற்று எழுகின்றார்.\n\nயோவான் நற்செய்தியில், மார்த்தா மீண்டும் வருகிறார். யோவான் நற்செய்தியின் பன்னிரண்டாம் அதிகாரத்தில் அந்நிகழ்ச்சி விவரிக்கப்படுகிறது. இயேசு பெத்தானியாவுக்குச் சென்றார் என்றும் அங்கு அவருக்கு விருந்து அளிக்கப்பட்டது என்று மட்டுமே அந்நற்செய்தி கூறுகிறது. அதற்கு இணையான பகுதிகளாக உள்ள மத்தேயு 26:6-3 பகுதியிலும், மாற்கு 14:3-9 பகுதியிலும் விருந்து \"தொழுநோயாளரான சீமோன் வீட்டில் நிகழ்ந்தது\" என்றுள்ளது.\n\nஎனவே, இந்த விருந்து சீமோனின் வீட்டில் நடந்திருக்கலாம் என்று பலர் கருதுகின்றனர். ஆயினும், மார்த்தா விருந்து பரிமாறினார் என்று யோவான் கூறுவது கவனிக்கத்தக்கது. மேலும், விலையுயர்ந்த நறுமணத் தைலத்தைக் கொண்டு இயேசுவை மார்த்தாவின் சகோதரியான மரியா பூசினார் என்று யோவான் நற்செய்தி கூறுகிறது.\n\nSection::::கத்தோலிக்க மரபில் புனித மார்த்தா.\nஉரோமன் கத்தோலிக்க மரபில் மார்த்தாவின் சகோதரி மரியா, இயேசுவுக்கு நறுமண எண்ணெய் பூசிய \"பாவியான பெண்ணாகிய\" மகதலா மரியாவோடு பெரும்பாலும் இணைத்துப் புரிந்துகொள்ளப்பட்டார். அதுபோலவே மார்த்தா பற்றியும் சில மரபுச் செய்திகளும் விளக்கங்களும் உள்ளன.\n\nயோவான் நற்செய்திப்படி, மரியா, மார்த்தா, இலாசர் ஆகியோர் பெத்தானியாவில் வாழ்ந்தனர். லூக்கா நற்செய்திப்படி, அவர்கள் சிறிது காலமாவது கலிலேயாவில் வாழ்ந்திருக்க வேண்டும். லூக்கா அவர்கள் வாழ்ந்த நகரத்தைக் குறிப்பிடவில்லை. ஆனால் அந்த இடம் \"மகதலா\" என்னும் ஊராக இருந்திருக்கலாம். அவ்வாறென்றால் பெத்தானியா மரியாவும் மகதலா மரியாவும் ஒரே ஆளைக் குறிக்கக் கூடும். மார்த்தா பற்றி யோவானும் லூக்காவும் தருகின்ற விவரிப்பு மிகத் துல்லியமாக ஒத்திருக்கின்றன. இயேசு அவர்களோடு கொண்டிருந்த உறவு உண்மையிலேயே ஆழமானது: \"மார்த்தாவிடமும் அவருடைய சகோதரியான மரியாவிடமும் இலாசரிடமும் இயேசு அன்பு கொண்டிருந்தார்\" (யோவான் 11:5). மார்த்தா இயேசுவுக்கு உணவு பரிமாறுவது பற்றியே கரிசனையும் கவலையும் கொண்டிருந்தார் (யோவான் 11:20-21,39; லூக்கா 10:40). ஆனால் படிப்படியாக மார்த்தாவின் மனநிலையில் ஒரு மாற்றம் ஏற்படுகிறது. அவர் இயேசுவைக் கடவுள் தன்மை கொண்டவராக ஏற்கின்றார். தம் சகோதரியான மரியாவிடம் சென்று அதை அறிவிக்கின்றார் (காண்க: யோவான் 11:20-27).\n\nSection::::மார்த்தா பற்றிய பிற்காலப் புனைவுகள்.\nவிவிலியக் குறிப்புகளுக்கு வெளியே மார்த்தா பற்றிய புனைவுகள் எழுந்தன. அவற்றுள் ஒன்று 13ஆம் நூற்றாண்டில் எழுதப்பட்ட \"தங்க மரபுப் புனைவு\" (\"Golden Legend\") என்பதாகும். அதன்படி, இயேசுவின் இறப்புக்குப் பிறகு மார்த்தா யூதேயாவை விட்டுச் சென்றார். பிரான்சு நாட்டின் தென்பகுதியாகிய புராவான்சு என்னுமிடம் சேர்ந்தார். அவரோடு மார்த்தாவின் சகோதரி மரியாவும் (மகதலா மரியாவோடு இணைக்கப்பட்டவர்) சென்றார். கூடவே அவர்களின் சகோதரர் இலாசரும் போனார். அவர்களோடு மார்த்தா முதலின் அவிஞ்ஞோன் நகரில் தங்கினார்.\n\nஇப்புனைவுப்படி, மார்த்தா அரச பரம்பரையைச் சார்ந்தவர். அவருடைய தந்தை பெயர் சீரோ, தாய் பெயர் என்காரியா. மார்த்தாவுக்கு இருந்த சொத்துகளுள் மகதலா கோட்டை, பெத்தானியா மற்றும் எருசலேமின் ஒருபகுதி உள்ளடங்கும். இயேசுவின் விண்ணேற்றத்திற்குப் பின் அவருடைய சீடர்கள் உலகின் பல பகுதிகளுக்கும் சென்றதுபோல மார்த்தாவும் பிரான்சு நோக்கிச் சென்றார். அங்கே ட்ரீயர் நகர மாக்சிமின் என்பவர் மார்த்தாவுக்குத் திருமுழுக்கு வழங்கினார் (இந்த மாக்சிமின் மூன்றாம் நூற்றாண்டைச் சார்ந்தவர் என்பது கவனிக்கத்தக்கது). பின்னர் மார்த்தா மர்சேய் நகருக்குச் என்று அங்கு பலரை மனம் திருப்பி, கிறித்தவ மதத்திற்குக் கொணர்ந்தார்.\n\nSection::::மார்த்தா பற்றிய தாராஸ்கோன் மரபுப் புனைவு.\nஇன்னொரு புனைவுப்படி, மார்த்தா பிரான்சு நாட்டு தாராஸ்கோன் என்னும் நகரம் சென்றார். அங்கு ஓர் அரக்கப்பாம்பு மக்களை அச்சுறுத்தி வந்தது. மார்த்தா அந்த அரக்கப்பாம்பின் கொட்டத்தை அடக்கியதைத் தொடர்ந்து நகர மக்கள் அதைக் கொன்றனர். இறைவேண்டலிலும் கடின நோன்பு புரிவதிலும் ஈடுபட்ட மார்த்தா தாராஸ்கோன் நகரில் இறந்தார். அங்கே அவர் அடக்கம் செய்யப்பட்டார். இதைத் \"தங்கமரபுப் புனைவு\" கீழ்வருமாறு விவரிக்கிறது:\n\nபிரான்சு நாட்டில், ஆர்ல் நகருக்கும் அவிஞ்ஞோன் நகருக்கும் இடைப்பட்ட பகுதியில் ரோன் ஆற்றங்கரையில் ஒரு காடு இருந்தது. அதில் ஓர் அரக்கப்பாம்பு வாழ்ந்துவந்தது. அது ஒரு பகுதி விலங்காகவும் மறுபகுதி மீனாகவும் தோற்றமளித்தது. அது ஒரு காளையை விடவும் பெரியது, ஒரு குதிரையைவிடவும் நீண்டது. அதன் பற்கள் வாள்போன்று கூரியவை. அதற்கு இருபுறமும் கொம்புகள் இருந்தன. அதன் தலை சிங்கத்தின் தலை போன்று இருந்தது. அதன் வால் பாம்பின் வால் போன்றது. அதன் இருபுறமும் பெரிய இறக்கைகள் இருந்தன. அவற்றைக் கொண்டு அது தன்னைப் பாதுகாத்துக்கொண்டது. கற்பாறைகளைக் கொண்டு அதை யாரும் கொல்ல முடியவில்லை. வேறு எந்த ஆயுதங்களைக் கொண்டும் அதை மாய்க்க இயலவில்லை. அந்த அரக்கப்பாம்புக்கு பன்னிரு சிங்கங்கள் அல்லது கரடிகளின் பலம் இருந்தது. அது ஆற்று நீருக்குள் மூழ்கி ஒளிந்துகொண்டிருந்தது. அருகே வந்தவர்களை அடித்துக் கொன்றது. அதுபோலவே ஆற்றில் வந்த கப்பல்களையும் கவிழ்த்துப் போட்டது. அந்த அரக்கப்பாம்பு எசுப்பானியாவின் கலீசியா பகுதியிலிருந்து கடல்வழியே இங்கு வந்ததாகும். அதன் மூதாதையர் லிவியத்தான் என்னும் கடற்பாம்பும் கலீசியா பகுதியில் உள்ள போனாக்கோ என்னும் விலங்கும் ஆகும். இந்த அரக்கப்பாம்பைத் துரத்தினால் அது தன் வயிற்றின் பின்பகுதியிலிருந்து கழிவுப்பொருளைப் பீச்சி அடிக்கும். அது துரத்திச் சென்றவர்களை ஒரு ஏக்கர் வரை சென்றடையக்கூடியது. பார்ப்பதற்கு அது கண்ணாடிபோல் மின்னும், ஆனால் அதைத் தொட்டாலோ அது தீயாகச் சுடும். நகர மக்கள் மார்த்தாவிடம் சென்று அரக்கப்பாம்பு இழைத்த கொடுமைகளைத் தெரிவித்தார்கள். அப்பாம்பிடமிருந்து தங்களைக் காப்பாற்ற வேண்டினார்கள். மார்த்தாவும் அப்பாம்பு வதிந்த காட்டுக்குப் போனார். அங்கே அப்பாம்பு ஒரு மனிதனைத் தின்றுகொண்டிருந்தது. மார்த்தா அரக்கப்பாம்பின் மீது திருத்தண்ணீரைத் தெளித்தார். சிலுவையை உயர்த்திக் காட்டினார். உடனேயே அரக்கப்பாம்பு ஓர் ஆட்டுக்குட்டிபோல் சாந்தமாகி நின்றுகொண்டிருந்தது. மார்த்தா தமது வார்க்கச்சையை அவிழ்த்து, அதைக்கொண்டு அரக்கப்பாம்பைக் கட்டினார். நகர மக்கள் வந்து தங்கள் ஈட்டிகளையும் வாள்களையும் கொண்டு அந்த அரக்கப்பாம்பைக் கொன்றார்கள். அந்த அரக்கப்பாம்பை மக்கள் தாராஸ்கோன் என்று பெயரிட்டு அழைத்தார்கள். அதுவே அவர்களுடைய நகரின் பெயரும் ஆயிற்று. முன்னாட்களில் அந்த இடத்தின் பெயர் நெர்லுக் என்பதாகும். அப்பகுதியில் காடு கருமையாக இருந்ததால் கரும் ஏரி என்ற பெயரும் ஏற்பட்டது. அங்கேதான் புனித மார்த்தா வாழ்ந்தார். அதற்கு அவருடைய குருவாகிய மாக்சிமின் இசைவு அளித்தார். மார்த்தாவோடு அவருடைய சகோதரி மரியாவும் வாழ்ந்தார். மார்த்தா ஒவ்வொரு நாளும் இறைவனை நோக்கி மன்றாடுவதிலும், நோன்பு இருப்பதிலும் ஈடுபட்டிருந்தார். ஒரு கன்னியர் மடம் ஆரம்பித்தார். புனித அன்னை மரியாவுக்குப் புகழ்சேர்க்கும் விதத்தில் ஓர் அழகிய கோவிலையும் கட்டினார். அங்கே மார்த்தா கடுமையான நோன்பு வாழ்க்கையில் ஈடுபட்டார். அவர் இறைச்சி, முட்டை, பாற்கட்டி, திராட்சை மது எதையுமே தொடுவதில்லை. நாளுக்கு ஒருமுறை மட்டுமே உணவுகொள்வார். பகலில் நூறுமுறை, இரவில் நூறுமுறை என்று அவர் முழந்தாட்படியிட்டு இறைவனை நோக்கி வேண்டிவந்தார்.\n\nSection::::தாராஸ்கோன் நகரில் புனித மார்த்தா கோவில்.\nதாராஸ்கோன் நகரில் அமைந்துள்ள கல்லூரிக் கோவில் புனித மார்த்தாவைச் சிறப்பிக்க சுமார் 9ஆம் நூற்றாண்டில் அர்ச்சிக்கப்பட்டது. அக்கோவிலில் கண்டுபிடிக்கப்பட்ட மீபொருள்கள் மார்த்தாவுடையன என்று 1187இல் அடையாளம் காணப்பட்டு, ஒரு புதிய கோவிலில் புதைக்கப்பட்டன.\n\nகல்லூரிக் கோவில் அடிக்கட்டடத்தில் 15ஆம் நூற்றாண்டைச் சார்ந்த ஒரு வெற்றுக்கல்லறை உள்ளது. அது \"புனித மார்த்தா கோத்திக் கல்லறை\" என்று அழைக்கப்படுகிறது.\n\nSection::::கீழை மரபுவழிச் சபை மரபு.\nகீழை மரபுவழிச் சபையில், மார்த்தாவும் அவருடைய சகோதரி மரியாவும் வெள்ளைப்போளம் ஏந்தியவர்களாகப் போற்றப்படுகிறார்கள். இயேசு கொல்கொதா மலையில் சிலுவையில் உயிர்துறந்து கல்லறையில் அடக்கப்பட்ட பின், அவரைப் பிரமாணிக்கமாகப் பின்சென்ற பெண்கள் அவருடைய கல்லறைக்குச் சென்று அவருடைய உடலுக்கு வெள்ளைப்போளம் கொண்டு பூசப் போனார்கள் என்னும் அடிப்படையில் இக்கருத்து எழுந்தது. கல்லறை வெறுமையாய் இருந்தது. வானதூதர், இயேசு உயிர்பெற்றெழுந்த செய்தியை அறிவித்தார். எனவே, இப்பெண்களே, இயேசு உயிர்த்தெழுந்ததற்கு முதல் சாட்சிகள்.\n\nமரபுவழிச் சபையின் பாரம்பரியப்படி, மார்த்தாவின் சகோதரர் இலாசர் கிறித்துவில் நம்பிக்கை கொண்டதால் யூதர்கள் அவரை எருசலேமிலிருந்து துரத்தினர். அவரும் புனித ஸ்தேவான் மறைச்சாட்சியாக உயிர்துறந்ததைத் தொடர்ந்து, தம் சகோதரி மார்த்தாவோடு யூதேயாவை விட்டுச் சென்று, பல்வேறு பகுதிகளில் கிறித்தவ சமயத்தைப் பரப்பினார். அதே சமயம், மகதலா மரியா எருசலேமில் திருத்தூதர் யோவானோடு சேர்ந்து கிறித்தவத்தைப் பரப்பினார். மூன்று உடன்பிறப்புகளும் அதன்பின்னர் சைப்ரசு தீவுக்கு வந்தனர். அங்கே இலாசர் லார்னாக்கா நகரில் ஆயராகப் பொறுபேற்றுப் பணிபுரிந்தார். மூவரும் சைப்பிரஸ் நகரில் மரணமடைந்தனர்\n\nSection::::மார்த்தா புனிதராக வணக்கம் பெறுதல்.\n, கீழைக் கிறித்தவம், ஆங்கிலிக்கம், லூதரனியம்\nகீழ்வரும் கிறித்தவ சபைகள் மார்த்தாவைப் புனிதராகக் கருதி, வணக்கம் செலுத்துகின்றன:\n\n\nSection::::புனித மார்த்தாவுக்கு அர்ப்பணிக்கப்பட்ட கோவில்கள்.\nபுனித மார்த்தாவுக்கு அர்ப்பணிக்கப்பட்ட கோவில்கள் பல உள்ளன. அவற்றுள் சில:\n\n\n\n\n\n\n\n\n\n\nSection::::கலையில் புனித மார்த்தா.\nபல கலைஞர்களும் ஓவியர்களும் புனித மார்த்தாவைச் சித்தரித்துள்ளார்கள். குறிப்பாக 17ஆம் நூற்றாண்டிலிருந்து பல கலைப்படைப்புகள் உருவாக்கப்பட்டன. அக்காலத்தில், குடும்பச் சூழலுக்கு அதிக முக்கியத்துவம் கொடுக்கப்பட்டது. 9-10ஆம் நூற்றாண்டுகளிலும், ஒட்டோனிய கலைக் காலத்தில், இயேசுவின் வாழ்க்கை வரலாறு பற்றிய சித்திரங்கள் வரையப்பட்ட காலத்தில் மார்த்தா சித்திரங்களும் வரையப்பட்டிருந்தன.\n\nபுனித மார்த்தாவைச் சித்தரித்த ஓவியருள் வெலாஸ்கேஸ், வெர்மீர், கரவாஜியோ உள்ளடங்குவர்.\n\n\n"}
{"id": "169050", "url": "https://ta.wikipedia.org/wiki?curid=169050", "title": "தொலைக்காட்சிப் பெட்டி", "text": "தொலைக்காட்சிப் பெட்டி\n\nதொலைக்காட்சிப் பெட்டி (வழக்கில் தொலைக்காட்சி, TV set, TV, அல்லது ஐக்கிய இராச்சியத்தில் \"இட்டெல்லி\" ) என்பது தொலைக்காட்சியை காண்பதற்கான மின்னணுவியல் கருவியாகும். இதில் அதிர்வெண் இசைவி, காண்திரை மற்றும் ஒலிபெருக்கிகள் அமைக்கப்பட்டிருக்கும். இரண்டாம் உலகப் போருக்குப் பின்னர் மிகவும் பரவலாக பயன்படுத்தப்படும் பயனர் கருவியாக தொலைக்காட்சிப் பெட்டி விளங்குகிறது. முதல் தொலைக்காட்சிப் பெட்டிகள் 1923ஆம் ஆண்டில் தயாரிக்கப்பட்டன. துவக்கத்தில் வெற்றிடக் குழல்களையும் எதிர்முனைக் கதிர்க்குழல் காண்திரைகளையும் பயன்படுத்தினர். 1953ஆம் ஆண்டில் வண்ணத் தொலைக்காட்சிகள் அறிமுகமான பிறகு இதன் பரவல் கூடுதலானது. பல சுற்றுப்புறப் பகுதிகளிலும் வீடுகளின் கூரைகளில் தொலைக்காட்சி அலைவாங்கிகளைக் காண முடிந்தது. முதல் தலைமுறை வீட்டுக் கணினிகளின் கணித்திரையாக தொலைக்காட்சிப் பெட்டிகளே விளங்கின. \n\nதற்கால தொலைக்காட்சிப் பெட்டிகளில் நீர்மப் படிக தட்டை காண்திரைகளும், திண்மநிலை மின்சுற்றுக்களும், நுண்செயலி கட்டுப்பாடுகளும் பயன்படுத்தப்படுகின்றன. மேலும் பல்வகையான ஒளிதக் குறிப்பலை இடைமுகங்களுடன் அமைந்துள்ளன. இதனால் தொலைக்காட்சிப் பயனர் வான்வழி இலவசமாக ஒளிபரப்பப்படும் தொலைக்காட்சிகளுடன் கட்டணம் செலுத்திக் காணக்கூடிய கம்பிவடம் மற்றும் செய்மதித் தொலைக்காட்சிகளையும் எண்ணிம ஒளிதக் குறுவட்டுகள் அல்லது பதிவு நாடாக்களில் பதிவு செய்யப்பட்ட ஒளிதங்களையும் காண முடிகிறது. இதே கருவி மூலம் வீட்டுப் பாதுகாப்பு அமைப்புகளின் ஒளிதங்களையும் காணலாம்.\nSection::::தொலைக்காட்சிப் பெட்டியின் முதன்மை அங்கங்கள்.\nSection::::இசைவித்த மின்காந்த அலைவெண் வாங்கி.\nதொலைக்காட்சி அலைவாங்கியிலிருந்து பல்வேறு அலைவரிசைகளும் பெறப்படுகின்றன. விரும்பிய அலைக்கற்றையிலிருந்து விரும்பிய அலைவரிசையை மட்டும் பிரித்தெடுக்கும் \nவண்ணம் அலைவெண் வாங்கி விரும்பிய அலைவரிசையுடன் இசைந்து அதனை மட்டும் வெளிப்படுத்தும். இதன் வெளியே வேண்டாத அலைவரிசைகள் வடிகட்டப்படுகின்றன. துவக்கத்தில் தனியான மின்னணு பொருட்களைக் கொண்டு வடிவமைக்கப்பட்டன; தற்காலத்தில் எண்ணிம வடிவத்தில் வடிகட்டப்படுவதால் நெருங்கி அமைந்த அலைவரிசைகளையும் வடிகட்ட முடிகிறது. மேலும் இசைவிப்பதும் மிக எளிதாக அமைந்துள்ளது.\nSection::::மின்காந்த அதிர்வெண் மிகைப்பு.\nவிரும்பி வடிகட்டப்பட்ட அலைவரிசை வெகுதொலைவு பயணித்திருப்பதால் ஆற்றல் குறைந்திருக்கலாம். எனவே இதன் ஆற்றலைக் கூட்டுவதற்கு மின்காந்த அதிர்வெண் மிகைப்பி பயன்படுகிறது. அடுத்த நிலை கலவைக்கருவியில் மின் இரைச்சல் கூட்டப்படக் கூடுமாகையால் வேண்டிய குறிப்பலை ஏற்றிய அலவரிசையின் ஆற்றலைக் கூட்டுவது இன்றியமையாகிறது.\nSection::::கலவைக்கருவி.\nஆற்றல் கூட்டிய மின்காந்த அலைவரிசையை இடைநிலை அதிர்வெண் கொண்ட உட்புற அலைவரிசையுடன் கலக்க வைத்து தொலைக்காட்சி குறிப்பலைகள் ஏற்றப்பட்ட இடைநிலை அதிர்வெண் அலைகள் கலவைக்கருவியில் பெறப்படுகின்றன. இதனால் எந்த அலைவரிசையில் ஏற்றப்பட்டிருந்தாலும் ஒரே அதிர்வெண் அலைக்கு தொலைக்காட்சி குறிப்பலைகள் மாற்றப்படுகின்றன. \nSection::::இடைநிலை அதிர்வெண் மிகைப்பி.\nகலவைக்கருவியிலிருந்து வெளியாகும் மின்காந்த அலைகளின் ஆற்றலைக் கூட்டுவதற்காக இந்த மிகைப்பி பயன்படுகிறது.\nSection::::ஒளிதப் பிரிவு.\nஒருமை வண்ணத் தொலைக்காட்சி (கருப்பு/வெள்ளை) பெட்டியில் ஒளிர்மை, உறழ்பொருவு, கிடைமட்ட ஒருங்கிணைவு, நெடுமட்ட ஒருங்கிணைவு போன்ற உட்பிரிவுகள் உள்ளன. இடைநிலை அதிர்வெண் அலைவரிசையினின்றும் பிரிக்கப்பட்ட தொலைக்காட்சி ஒளிக் குறிப்பலைகள் இங்கு முறைப்படுத்தப்படுகின்றன. வேண்டிய மிகைப்பும் அளிக்கப்பட்டு படக்குழலில் காட்டக்கூடிய வடிவத்திற்கு மாற்றப்படுகின்றன.\n\nவண்ணத் தொலைக்காட்சிகளில் கூடுதலாக நிறப்பொலிவு குறிப்பலைகள் பெறப்பட்டு மூன்று ஆதார வண்ண குறிப்பலைகளாக படக்குழலுக்கு அனுப்பப்படுகின்றன. \n\nSection::::ஒலிதப் பிரிவு.\nஅலைமருவிய தொலைக்காட்சி அமைப்பில் ஒலி அதிர்வெண் பண்பேற்றி தனி ஊர்தி அலைவரிசையில் அனுப்பப்படுகிறது. இந்தத் தனி அலவரிசையை பிரித்து அதிலிருந்து ஒலிக்கான குறிப்பலைகள் பிரிக்கப்படுகின்றன. இவற்றை மிகைப்படுத்தி ஒலிபெருக்கிகளில் ஒலிக்கச் செய்வதற்கான மின்சுற்றுக்கள் இப்பிரிவில் அமைக்கப்பட்டுள்ளன. தற்கால எண்ணிமத் தொலைக்காட்சி முறைமையில் ஒலி தனி அலைவரிசையில் அல்லாது எண்ணிம முறையில் கலக்கப்பட்டு அனுப்பப்படுகின்றன. இதனையும் இப்பிரிவில் தகுந்த மின்சுற்றுக்கள் மூலம் முறைப்படுத்தப்படுகின்றன. சூழொலி மற்றும் இருசெவிகேள் ஒலி ஆகிய செயற்பாடுகளும் இங்கு முறைப்படுத்தப்படுகின்றன.\n\nSection::::மின்திறன் அளிப்பு.\nதொலைக்காட்சிப் பெட்டியின் பல்வேறு மின்சுற்றுக்களுக்கும் நேர் மின்னோட்டம் தேவை. இப்பகுதியில் வணிக வழங்கல் அளிப்பான 220 வோல்ட் மாறுதிசை மின்னோட்டத்திலிருந்து அலை திருத்தி மூலம் நேர் மின்னோட்டம் பெறப்படுகிறது. மேலும் எதிர்முனை கதிர்க்குழல் பயன்படுத்தப்பட்ட முந்திய தொலைக்காட்சிப் படக்குழல்களில் எதிர்முனை கதிரோட்டம் நிகழ உயர் அழுத்தத்தில் நேர் மின்னோட்டம் (கிட்டத்தட்ட 15 கி.வோல்ட் அளவில்) தேவைப்படுகிறது. இந்த உயரழுத்த மின்திறனை உருவாக்கிடும் மின்சுற்றுக்களும் இப்பகுதியில் அமைக்கப்பட்டிருக்கும்.\n\nSection::::காண்திரை தொழினுட்பங்கள்.\nதொலைக்காட்சிப் பெட்டிகளில் காட்சிப்படுத்த பல்வேறு காண்திரை தொழினுட்பங்கள் பயன்படுத்தப்படுகின்றன; அவை சிஆர்டி, எல்சிடி, பிளாஸ்மா, எண்ணிம ஒளி முறைப்படுத்தல் (DLP) மற்றும் ஓஎல்ஈடி ஆகும். சில முன்புற படமெறி கருவிகளும் தொலைக்காட்சி இசைவிகளைக் கொண்டிருப்பதால் அவற்றையும் தொலைக்காட்சிப் பெட்டியாக எண்ணலாம்.\n\n"}
{"id": "169060", "url": "https://ta.wikipedia.org/wiki?curid=169060", "title": "புனித செபஸ்தியார் தேவாலயம், பாபநாசம்", "text": "புனித செபஸ்தியார் தேவாலயம், பாபநாசம்\n\nபாபநாசம் புனித செபஸ்தியார் திருத்தலம் (\"Shrine of St. Sebastian, Papanasam\") தஞ்சாவூர் மாவட்டம், பாபநாசம் நகரின் மையப்பகுதியில் அமைந்துள்ள ஒரு கிறித்தவத் தேவாலயம் ஆகும். நூற்றாண்டு விழா கொண்டாடிய இத்திருத்தலம் பல சிறப்புகளை கொண்டதாகும். சாதி, மத வேறுபாடின்றி இவ்வூர் மக்களின் புனிதராகவும் பாதுகாவலராகவும் செபஸ்தியார் விளங்குகின்றார்.\n\nSection::::மறை மாவட்டம்.\nஇந்த திருத்தலம் கும்பகோணம் மறை மாவட்டத்தோடு இணைந்தது. இத்திருத்தலம் நூற்றாண்டு கொண்டாடிய சக்தி வாய்த்த புனித தளமாகும். கிறிஸ்தவ பங்கு தேவாலயத்தில் அருட்தந்தை. A. பிரான்சிஸ் அவர்கள் தற்போது மறை பணியில் இருக்கிறார்கள்.\n\nSection::::திருத்தல வரலாறு.\nஇத்திருத்தலம் மேற்குப் பார்த்து அமைந்துள்ளது. இத்திருத்தலத்தின் முதல் பங்கு தந்தையாக 1933ம் ஆண்டு. ஜே . சி . காப்பன் சுவாமிகள் பொறுப்பேற்றார்.\n\nSection::::நூற்றாண்டு விழா.\n1990ம் ஆண்டு திருத்தலத்தின் நூற்றாண்டு விழா கொண்டாடப்பட்டது. 1992ல் கோவில் முழுவதும். புதுப்பிக்கும் பணி அருட்தந்தை மரியதாஸ் அவர்களால் நடைபெற்றது. கோயிலுக்கு பின்புறம் உள்ள அடர்ந்த காடுகளை அகற்றி புனித செபஸ்தியார் மணிமண்டபமும், புனித செபஸ்தியார் கலையரங்கமும் கட்டினார். கோயிலின் உள்ளே வடபுறத்திலும், தென்புறத்திலும் படுக்கை நிலையில் உள்ள செபஸ்தியாருக்கும், நின்று கொண்டிருக்கும் செபஸ்தியாருக்கும் தனித்தனியாக பீடங்கள் அமைத்தார். மர வேலைபாடுகளுடன் தேர் போல் அமைத்து புனிதரின் சுரூபத்தை (சிலை) நிறுவியுள்ளார். மேலும் கேரளாவிலிருந்த கொண்டு வரப்பட்ட முற்றிலும் மரத்தால் செய்யப்பட்ட பழமை வாய்ந்த ஆளுயுர சுரூபத்தை ஆலய வளாகத்தி்ல் வைத்து சிறப்பித்துள்ளார்.\n\nSection::::திருவிழாவின் சிறப்பு.\nஓவ்வொரு ஆண்டும் புனித செபஸ்தியார் ஆண்டு பெருவிழாவானது உயிர்ப்பு ஞாயிறு பண்டிகைக்கு அடுத்து வரும் திங்கள், செவ்வாய், புதன் கிழமைகளில் கொண்டாடப்பட்டு வருகின்றது.\n\nஇந்த திருவிழா மூன்று நாட்கள் சிறப்பாக நடைபெறும். முதல் நாள் மூன்று தேர்களும், அடுத்த நாள் ஐந்து தேர்களும் பாபநாசம் முழுக்க சுற்றி விடியும் பொது ஆலயம் திரும்பும். மூன்றாம் நாள் ஆயர் திருப்பலியுடன் திருவிழா முடியும். \n\nதிருவிழாவிற்கு அனைத்து ஊர்களில் இருந்தும் சிறப்பு பேருந்து வசதிகள் இருக்கும். தொடர் வண்டிகள் நின்று செல்லும். சிறப்பு கடைதெரு, பொழுது போக்கு விளையாட்டுக்களும் இருக்கும்.\n"}
{"id": "169061", "url": "https://ta.wikipedia.org/wiki?curid=169061", "title": "தட்டான்குளம்", "text": "தட்டான்குளம்\n\nதட்டான்குளம் (ஆங்கிலம்:Thattankulam), இந்தியாவின் தமிழ்நாடு மாநிலத்தில் அமைந்துள்ள திருநெல்வேலி மாவட்டத்தில் இருக்கும் ஒரு ஊர் ஆகும்.\n\nSection::::புவியியல்.\nஇவ்வூரின் அமைவிடம் ஆகும். கடல் மட்டத்தில் இருந்து இவ்வூர் சராசரியாக 141 மீட்டர் (462 அடி) உயரத்தில் இருக்கின்றது.\n\nSection::::நிர்வாகம்.\nதட்டான்குளத்தின் நிர்வாகம் தெற்கு நாங்குநேரி ஊராட்சியின் பொறுப்பில் உள்ளது. தட்டான்குளம் தமிழக சட்டமன்றத் தொகுதியான நாங்குநேரி சட்டமன்றத் தொகுதிக்கும் இந்திய பாராளுமன்றத் தொகுதியான திருநெல்வேலி பாராளுமன்றத் தொகுதிக்கும் உட்பட்டது. தமிழகக் காவல் துறையின் நாங்குநேரி காவல் நிலையம் தட்டான்குளத்தில் சட்டம் ஒழுங்கை பராமரிக்கிறது. \n\nSection::::போக்குவரத்து.\nநாங்குநேரி – திசையன்விளை செல்லும் மாநில நெடுஞ்சாலை 89 ல் (SH 89) நாங்குநேரியில்ருந்து 4 கிமீ தொலைவில் தட்டான்குளம் அமைந்துள்ளது. தட்டான்குளத்திலிருந்து 3 கிமீ தொலைவில் உள்ள தேசிய நெடுஞ்சாலை 7 ஐ (NH 7) மாநில நெடுஞ்சாலை 89 மூலம் அடையலாம்.\n\nதமிழ்நாடு அரசுப் போக்குவரத்துக் கழகம் திருநெல்வேலி - திசையன்விளை தினசரி பேருந்துகளை இயக்குகிறது. தனியார் பேருந்துகளும் திருநெல்வேலி – திசையன்விளை மற்றும் திசையன்விளை - களக்காடு தினசரி பேருந்துகளை இயக்குகிறது. அனைத்து தனியார் பேருந்துகளும் தட்டான்குளத்தில் நின்று செல்லும். திருநெல்வேலி – திசையன்விளை இடைநில்லா பேருந்து தவிர அனைத்து அரசு பேருந்துகளும் தட்டான்குளத்தில் நின்று செல்லும். \n\nஅருகாமையிலுள்ள நாங்குநேரி ரயில் நிலையம் 4 கிமீ தொலைவில் அமைந்துள்ளது. தட்டான்குளத்திலிருந்து திருநெல்வேலி சந்திப்புகள் 35 கி.மீ. (21 மைல்) மற்றும் நாகர்கோவில் சந்திப்பு 50 கிமீ (31 மைல்) தொலைவிலும் அமைந்துள்ளது.\n\nதூத்துக்குடி மாவட்டத்தில் அமைந்துள்ள தூத்துக்குடி விமான நிலையமே, தட்டான்குளத்திற்கு அருகாமையிலுள்ள விமான நிலையம் ஆகும். இது தட்டான்குளத்திலிருந்து 60 கிமீ (37 மைல்) தொலைவில் அமைந்துள்ளது. சர்வதேச விமான நிலையங்களான திருவனந்தபுரம் சர்வதேச விமான நிலையம் 190 கி.மீ. (118 மைல்) மற்றும் மதுரை விமான நிலையம் 125 கிமீ (77 மைல்) தொலைவில் அமைந்துள்ளன.\n\nSection::::முக்கிய இடங்கள்.\nசி. எஸ். ஐ கிறிஸ்துவ ஆலயம், தட்டான்குளம்.\n"}
{"id": "169063", "url": "https://ta.wikipedia.org/wiki?curid=169063", "title": "முடி", "text": "முடி\n\nமுடி, மயிர் அல்லது சிகை (Hair) என்பது அடித்தோலில் (dermis) காணப்படும் மயிர்க்கால்களிலிருந்து வளரும் இழை வடிவமுடைய புரத இழைகளாலான உயிரியப் பொருளாகும். முடி வளர்வது பாலூட்டிகளின் ஒரு குறிப்பிடத்தக்கப் பண்பாக உள்ளது. மயிரற்ற தோல் (glabrous skin) பகுதிகளைத் தவிர்த்து, மனிதர்களின் தோல்பகுதி முழுவதும் தடித்த இறுதியான மற்றும் நயமான இளமயிர்களை உருவாக்கும் மயிர்க்கால்கள் பரவியுள்ளன. முடி வளர்த்தல், அதன் வகைகள், பராமரிப்புக் குறித்த பரவலான ஆர்வம் இருந்தாலும் மயிரானது, முதன்மையாக கெரட்டின் (நகமியம்) என்ற புரதத்தாலான முக்கியமான உயிரியப் பொருளாகும். பொதுவாக, பல மனித சமூகங்களில் பெண்கள் தலைமுடியை நீளமாகவும், ஆண்கள் குட்டையாகவும் வளர்க்கின்றார்கள்.\n\nபல்வேறுவகையான முடிகளைக் (முடி நீக்குதல், முடி ஒப்பனைகள்) குறித்த மனப்பாங்கு பல்வேறு காலகட்டங்களில், கலாச்சாரங்களில் பரவலாக வேறுபட்டுக் காணப்பட்டாலும் முடியானது தனிமனிதனின் நம்பிக்கைகள் அல்லது சமூக (வயது, பாலினம், மத நம்பிக்கை) நிலையைச் சுட்டுவதாக அமைந்துள்ளது.\n\nSection::::மீள்பார்வை.\nமுடி என்பது இரண்டு தனிப்பட்ட வடிவங்களைக் குறிப்பிடுகின்றது:\n\n\n\nமயிரிழைகளின் வடிவம் பல அடுக்குகளாலானது:\n\nSection::::விவரிப்பு.\nஒவ்வொரு மயிரிழையும் அகணி, புறணி, புறத்தோல் பகுதிகளைக் கொண்டதாகும். உள்ளார்ந்தப் பகுதியான ஒழுங்கற்ற, திறந்த பகுதிகளை உள்ளடக்கிய அகணி எல்லா நேரங்களிலும் இருப்பதில்லை. உயர் வடிவமும், ஒருங்கமைவுமுள்ள புறணி (அல்லது முடியின் மைய அடுக்கானது) வலுவிற்கும், நீர் உறிஞ்சுவதற்கும் மூலமாக உள்ளது. புறணியில் மெலனின் என்னும் நிறமிப் பொருள் உள்ளது. இதன் எண்ணிக்கை, பரவல், மெலனின் குருணைகளின் வகைகளின் அடிப்படையில் முடி இழைகளின் வண்ணம் வேறுபடுகிறது. மயிர்க்குமிழ்களின் வடிவம் புறணியின் வடிவத்தை வரையறுக்கிறது. நீளமான அல்லது சுருண்ட முடியைப் பொருத்து மயிரிழைகளின் வடிவம் மாறுபடுகிறது. நீளமான முடியை உடையவர்களின் மயிரிழைகள் வட்டவடிவமாக உள்ளது. நீள் வட்டம் அல்லது பிற வடிவங்களில் மயிரிழைகளைக் கொண்டவர்களின் முடிக்கற்றைகள் அலைஅலையாகவோ, சுருண்டதாகவோக் காணப்படுகிறது. புறத்தோல் வெளிப்புறத்தை மூடிக்கொண்டுள்ளது.\nபுறத்தோலின் சிக்கலான வடிவமைப்பு கொழுமிய ஒற்றை மூலக்கூறுகளாலானதால் முடி வீங்கும்போது நழுவும் தன்மையை ஏற்படுத்துகிறது. மேலும், இதனால் முடிக்கு நீரை விலக்கும் தன்மை உருவாகிறது. மனித முடியின் குறுக்களவு 0.017-0.18 மில்லிமீட்டர் (0.00067 - 0.00709 அங்குலம்) அளவில் வேறுபட்டு காணப்படுகிறது. இரண்டு மில்லியன் நுண்குழலியச் சுரப்பிகளும், வியர்வைச் சுரப்பிகளும் நீர்மத் திரவங்களை சுரப்பதனால் ஆவியாதல் முறையில் உடல் குளிர்ச்சியாகிறது. மயிரிழைத் தொடங்கும் பகுதியில் உள்ள சுரப்பிகள் சுரக்கும் கொழுப்புப் பொருள்கள் முடிக்கு உயவூட்டுகின்றன.\n\nமயிர்க்கால்களிலிருந்து முடி வளரத் தொடங்குகிறது. முடியின் ஒரே உயிர்ப்பானப் பகுதி நுண்குமிழ்களில் காணப்படுகிறது. கண்ணுக்குத் தெரியும் முடி மயிர்த்தண்டாகும். மயிர்த்தண்டுகள் எவ்விதமான உயிர்வேதியியத் தொழிற்பாடுகளும் இல்லாத இறந்த ஒன்றாகக் கருதப்படுகின்றன. முடியின் அடிப்பகுதியிலுள்ள மயிர்க்கால்களில் (நுண்குமிழ்கள்) மயிர்த்தண்டுகளை உருவாக்கும் செல்கள் உள்ளன. மயிர்க்கால்களில், முடிக்கு உயவூட்டும் எண்ணெயைத் தயாரித்து வெளியிடும் எண்ணெய்ச் சுரப்பிகள் (sebaceous glands), முடியைச் செங்குத்தாக நிற்கச் செய்யும் சிலிர்த்தசைகள் (arrector pili) ஆகியனவும் உள்ளன. மனிதர்களில் சிலிர்த்தசைகளினால் உடலிலுள்ள முடிகள் மயிர்சிலிர்ப்பு\n(goose bumps) அடைகின்றன.\n\nSection::::மயிர்க்கால்கள்.\nமயிர்க்கால்கள் மயிர்த்தண்டைக் காட்டிலும் மிருதுவான, வெண்மையான நுண்குமிழில் முடிவடைகின்றன. மயிர்க்கால்கள், மீந்தோல் நுண்குமிழ் கூம்பலாக மயிர்ப்பைகளில் உள்ளன. நாரிழை இணைப்புத் திசு, கண்ணாடி போன்ற சவ்வு, வெளிப்புற மயிர்க்கால் உறைகள், புறச்சவ்வுப் படலமும், சிறுமணியுருவப் படலமும் சேர்ந்த உட்புற மயிர்க்கால் உறைகள், அகணி, புறணி, புறத்தோல் பகுதிகள் ஆகியவை முடி படலங்களின் நுண்குமிழ்களில் உள்ளன.\n\nSection::::இயற்கை வண்ணம்.\nமுடியின் எல்லா வண்ணங்களும் இரண்டு வகையான முடி நிறமிப் பொருள்களைப் பொருத்தே அமைகிறது. இந்த இருவிதமான மெலனின் நிறமிகளும் மயிர்க்கால்களில் உருவாக்கப்பட்டு மயிரிழைகளில் காணப்படும் குருணைகளில் உள்ளன. பழுப்பு நிற, கருப்பு முடிகளில் யூமெலனின் என்னும் நிறமி முதன்மையாக உள்ளது. சிவப்பு முடிகளில் பியோமெலனின் என்னும் நிறமி முதன்மையாக உள்ளது. வெண்பொன்னிற மயிர் நிறமிப் பொருள்கள் இல்லாததால் உருவாகிறது. சாம்பல் நிற மயிர் மெலனின் தயாரிப்பு குறைவதாலோ அல்லது முற்றிலும் நின்றுவிடுவதாலோ உண்டாகிறது. \n\nSection::::மனித முடி வளர்தல்.\nசீதச்சவ்வுகள், உள்ளங்கைகள், உள்ளங்கால்கள், உதடுகள் போன்ற உரோமமில்லாத தோல் பகுதிகளைத் தவிர்த்து உடலின் வெளிப்பகுதியில் மற்ற எல்லா இடங்களிலும் முடி வளர்கிறது. முடி மூன்று ஒருங்கிணைந்த, தனிப்பட்ட, திட்டவட்டமான வளர்நிலைகளைக் கொண்டுள்ளது: மயிர் உருவாக்கம் (anagen), மயிர் சிதைதல் (catagen), சுருண்டு வளர்ச்சியற்ற மயிர் (telogen). இம்மூன்று நிலைகளும் ஒரே நேரத்தில் நடக்கின்றன - ஒரு மயிரிழை உருவாக்க நிலையிலும், இரண்டாவது மயிரிழை வளர்ச்சியற்ற நிலையிலும் இருக்கலாம். இம்மூன்று நிலைகளும் திட்டவட்டமான பண்புகளைக் கொண்டுள்ளதால் முடியின் \nநீளத்தை இவைத் தீர்மானிக்கின்றன. உடல் மயிர்கள் இளமயிர், ஆணகப்பிறப்புக்குரிய முடி எனத் தனிப்பட்ட கல (செல்) அமைப்புடன் பல வகைப்பட்டவையாக உள்ளன. இத்தகு பலவகைப்பட்ட அமைப்புக் கட்டுமானங்கள் முடிக்கு தனிப்பட்ட சிறப்பியல்புகளை அளித்து வெதுவெதுப்பு, பாதுகாப்பு போன்ற குறிப்பிட்ட செயற்பாடுகளைச் செய்ய உதவுகிறது.\n\n"}
{"id": "169069", "url": "https://ta.wikipedia.org/wiki?curid=169069", "title": "முத்தண்ணா (கன்னடக் கவிஞர்)", "text": "முத்தண்ணா (கன்னடக் கவிஞர்)\n\nமுத்தண்ணா ஓர் கன்னடக் கவிஞர் ஆவார். \"லட்சுமி நாரணப்பா\" என்ற இயற்பெயரைக் கொண்ட முத்தண்ணா தன் சீரிய பங்களிப்பினால் கன்னட மகாகவி என்று அழைக்கப்பட்டார். இரத்தினாவதி கல்யாணம், சிறீ ராம பட்டாபிசேகம், அத்பூத ராமயணம் ஆகியன இவரது ஆக்கங்களுள் முதன்மையானவை.\n\n"}
{"id": "169070", "url": "https://ta.wikipedia.org/wiki?curid=169070", "title": "ரெயில்டெல்", "text": "ரெயில்டெல்\n\nஇந்திய ரெயில்டெல் நிறுவனம் (\"Railtel Corporation of India\") ஓர் அரசுத்துறை நிறுவனமாகும். இந்திய இரயில்வே அமைச்சகத்தின் கீழ் இயங்கும் இந்த நிறுவனம் அகலப்பட்டை இணைய அணுக்கச் சேவைகள் மற்றும் மெய்நிகர் தனிப்பிணையம் வழங்கு சேவைகளுக்காகவும் 2000ஆம் ஆண்டு செப்டம்பர் மாதம் உருவாக்கப்பட்டது. \n\nஇதன் குறிக்கோள்களாக இந்திய இரயில்வேயின் தொடர்வண்டி இயக்கக்கட்டுப்பாடு மற்றும் பாதுகாப்பு அமைப்புகளை நவீனமயமாக்கலும் அந்த அமைப்புகளில் நிலவும் உபரி கொள்ளளவைக் கொண்டு நாடு தழுவிய அகலப்பட்டை, தொலைதொடர்பு மற்றும் பல்லூடக பிணையங்களை உருவாக்குதலுமாக வரையறுக்கப்பட்டது. \n\nஇரயில்டெல்லின் 43000 கிமீ தொலைவுள்ள ஒளியிழை கம்பிவடங்களைக் கொண்டப் பிணையம் 5,000 தொடர்வண்டி நிலையங்களின் ஊடாகச் செல்வதால் நாட்டின் அனைத்து வணிக மாவட்டங்களுக்கும், நகரங்களுக்கும் ஊர்களுக்கும் மாநகரங்களுக்கும் இச்சேவைகளை வழங்க இயல்கிறது.\n\nஇந்திய அரசின் பொதுத்துறை நிறுவனங்களில் ஒன்றான இந்நிறுவனம், சிறு நவரத்தின மதிப்பைப் பெற்றதாகும்.\n\n\n\nSection::::வெளி இணைப்புகள்.\n \n"}
{"id": "169075", "url": "https://ta.wikipedia.org/wiki?curid=169075", "title": "மிரிசவெட்டி தாதுகோபுரம்", "text": "மிரிசவெட்டி தாதுகோபுரம்\n\nமிரிசவெட்டி தாதுகோபுரம் இலங்கையின் பழங்காலத் தலைநகரமான அனுராதபுரத்தில் அமைந்துள்ளது. 40 ஆண்டுகளுக்கு மேல் அனுராதபுரத்தில் இருந்து இலங்கையை ஆண்ட தமிழ் மன்னனான எல்லாளனைத் தோற்கடித்த பின்னர் மன்னன் துட்டகைமுணு இந்தத் தாதுகோபுரத்தைக் கட்டுவித்தான். இவ்விடத்தில் தாதுகோபுரம் கட்டப்பட்டது குறித்த கதை ஒன்று உண்டு. புத்தரின் சின்னங்களை ஓரிடத்தில் வைத்துவிட்டு துட்டகைமுணு திசவாவியில் குளிப்பதற்குச் சென்றானாம். திரும்பி வந்து எடுக்க முயற்சித்தபோது அதை அசைக்க முடியவில்லையாம். எனவே அவ்விடத்திலேயே தாது கோபுரம் கட்டப்பட்டதாம். 50 ஏக்கர் (20 எக்டேர்) பரப்பளவில் இது அமைந்துள்ளது. பிற்காலத்து மன்னர்களான முதலாம் கசியபன், ஐந்தாம் கசியபன் ஆகியோர் இந்தத் தாதுகோபுரம் பழுதடைந்த காலங்களில் திருத்தி அமைத்துள்ளனர். அழிபாடாக இருந்த இதை அண்மையில், கலச்சார முக்கோண நிதியம் திருத்தி அமைத்தது.\n\n"}
{"id": "169079", "url": "https://ta.wikipedia.org/wiki?curid=169079", "title": "இசுருமுனிய", "text": "இசுருமுனிய\n\nஇசுருமுனிய (\"Isurumuniya\", ) என்பது இலங்கையின் பழங்காலத் தலைநகரமான அனுராதபுரத்தில் உள்ள திசவாவிக்கு அண்மையில் அமைந்துள்ள ஒரு புத்த கோயில் ஆகும்.\n\nSection::::வரலாறு.\nஇக்கோயில் பண்டைக்காலத்தில் இலங்கையை ஆண்ட தேவநம்பிய தீசன் என்னும் மன்னனால் கட்டுவிக்கப்பட்டது. 500 உயர்சாதிப் பிள்ளைகளை பிக்குகளாக நிலைப்படுத்திய பின்னர், அவர்கள் வசிப்பதற்காக இது கட்டப்பட்டது. மன்னன் முதலாம் கசியபன் (கிபி 473-491) இதைத் திருத்திய பின்னர், இதற்குப் \"போபுல்வன் கசுப்கிரி ரத்மகா விகாரை\" எனப் பெயர் இட்டான். மன்னனுடைய பெயரையும் அவனது இரு பெண் மக்களுடைய பெயரையும் இணைத்து இப்பெயர் உருவானது. அங்கிருந்த குகையுடன் தொடர்புடையதாக விகாரையும், மேலே மலை உச்சியில் ஒரு சிறிய தாதுகோபுரமும் உள்ளன. இத் தாதுகோபுரம் தற்காலக் கட்டுமான அமைப்புடையது. இங்கு குளம் ஒன்றில் இருந்து வெளிவருவது போல் அமைந்துள்ள ஒர் பாறையில் யானைகள், குதிரை ஆகியவற்றின் சிற்பங்கள் உள்ளன. இவ்விடத்திலேயே புகழ் பெற்ற இசுருமுனிய காதலர்கள் எனப் பெயருடைய சிற்பமும் உள்ளது. இச் சிற்பத்தைக் கொண்ட கற்பலகை வேறொரு இடத்திலிருந்து இவ்விடத்துக்குக் கொண்டு வந்து வைக்கப்பட்டதாகத் தெரிகிறது. இவ்விகாரைக்கு அண்மையிலேயே ரன்முசு உயன எனப்படும் பூங்காவனம் உள்ளது.\n\nSection::::தொல்லியற் பொருட்கள்.\nSection::::இசுருமுனிய காதலர்கள்.\n6 ஆம் நூற்றாண்டைச் சேர்ந்த வட இந்தியக் குப்தர் பாணியில் இச் சிற்பம் அமைந்ததுள்ளது. காதலனின் மடியில் அமர்ந்திருக்கும் காதலி எச்சரிக்கை செய்யயும் பாங்கில் ஒரு விரலை உயர்த்திக் காட்டுகிறாள். நாணத்தினால் காதலனைத் தடுப்பதற்கான ஒரு சைகையாக சிற்பி இதனைச் செதுக்கி இருக்கலாம். இதில் உள்ளவர்கள் துட்டகைமுனுவின் மகனான சாலிய என்பவனும், அவனது தாழ்ந்த சாதிக் காதலியான அசோகமாலா என்பவளும்ஆவர் எனக் கருதப்படுகிறது. தனது காதலி அசோகமாலாவுக்காக சாலிய இளவரசன் தனது அரசுரிமையைத் துறந்தான்.\n\nஇச்சிற்பம் முன்னர் இருந்ததாகக் கருதப்படும் இடத்தில் ஒரு பாளி மொழிக் கல்வெட்டுக் காணப்படுகிறது. இதில் \"\"சித்த மஹாயஹ குனி - மஹா (லா) க அசல யஹ (டி) னி\"\" என்னும் வரி உள்ளது. \"மஹாயா எனப்படும் இந்தக் குகை வணக்கத்துக்குரிய அசலயவுக்கு வழங்கப்பட்டது\" என்பது இதன் பொருள். இதன்படி இந்த இடம் மகாசங்கத்தினருக்கு வழங்கப்பட்ட பின்னர் காதலர் சிற்பம் தற்போது இருக்கும் இடத்துக்கு மாற்றப்பட்டதாகத் தெரிகிறது. சிற்பத்தில் உள்ளவர்கள் இராமாயணத்தில் வரும் மன்னன் குவேரா வைசுராவணனும், அவனது அரசி குனியும் என்ற கருத்தும் நிலவுகிறது. இம்மன்னன் இராவணனுக்கு முன்னர் இலங்காபுரத்தில் இருந்து இலங்கையை ஆண்டதாக இராமாயணம் கூறுகிறது.\n\n\n"}
{"id": "169085", "url": "https://ta.wikipedia.org/wiki?curid=169085", "title": "மிலரேபர்", "text": "மிலரேபர்\n\nஜெத்சன் மிலரேபர் (மிலரசப) திபெத் நாட்டு யோகியும் கவிஞரும் ஆவார். திபெத்திய பௌத்த சமயத்தின் முக்கியத் தலைவர்களுள் ஒருவர். சித்து வேலைகளையும் கற்றறிந்தவர்.\n\n"}
{"id": "169087", "url": "https://ta.wikipedia.org/wiki?curid=169087", "title": "திருமானூர்", "text": "திருமானூர்\n\nதிருமன்னார் அல்லது திருமானூர் (ஆங்கிலம்: ) இந்தியாவின் தமிழ்நாடு மாநிலத்தில் அமைந்துள்ள அரியலூர் மாவட்டம், அரியலூர் வட்டத்தில் இருக்கும் ஊர் ஆகும். இது திருமன்னார் ஊராட்சி ஒன்றியமும் ஆகும். \n"}
{"id": "169088", "url": "https://ta.wikipedia.org/wiki?curid=169088", "title": "செந்துறை", "text": "செந்துறை\n\nசெந்துறை (ஆங்கிலம்: ) இந்தியாவின் தமிழ்நாடு மாநிலத்தில் அமைந்துள்ள அரியலூர் மாவட்டம், செந்துறை வட்டத்தில் இருக்கும் ஊர் ஆகும். இது செந்துறை வட்டத்தின் தலைநகரமும் செந்துறை ஊராட்சி ஒன்றியமும் ஆகும். \n"}
{"id": "169092", "url": "https://ta.wikipedia.org/wiki?curid=169092", "title": "பண்ணாரி மாரியம்மன் கோயில்", "text": "பண்ணாரி மாரியம்மன் கோயில்\n\nபண்ணாரி மாரியம்மன் கோயில் தமிழ் நாட்டில் உள்ள மாரியம்மன் கோவில்களில் சிறப்புவாய்ந்த கோவிலாகும்.\n\nSection::::அமைவிடம்.\nஈரோடு மாவட்டம், சத்தியமங்கலம் - மைசூர் செல்லும் தேசிய நெடுஞ்சாலை எண் 209 இல் பண்ணாரி எனும் ஊரில் அமைந்துள்ளது.\n\nSection::::சிறப்பு.\nஆண்டுதோறும் பங்குனி மாதம் நடைபெறும் குண்டம் தீ மிதி (பூக்குழி) திருவிழா.\nபண்ணாரியம்மன் கோவில்\nஈரோடு மாவட்டத்தில் சத்தியமங்கலம் வட்டத்தில் உள்ளது பண்ணாரி மாரியம்மன் கோவில். சத்தியமங்கலத்திலிருந்து மைசூர் செல்லும் சாலையில் 12 கி.மீ. தொலைவில் தேசிய நெடுஞ்சாலை 209 ல் அமைந்துள்ளது.பண்ணாரி அம்மன் கோவிலிலிருந்து திம்பம் மலைப்பாதை ஆரம்பம். இக்கோவிலின் தெற்கே சுமார் 6 மைல் தொலைவில் பவானி ஆறு மேற்கிலிருந்து கிழக்கு நோக்கி ஓடுகிறது. இந்த ஆற்றில்தான் பவானிசாகர் அணை கட்டப்பட்டுள்ளது. இது மிகச்சிறந்த சுற்றுலா தலமாகும். சத்தியமங்கலம் வழியாக பண்ணாரி செல்லலாம். வழியில் நுணமத்தி, தோரணப் பள்ளம் என்ற இரண்டு பள்ளங்கள் உள்ளன. இவற்றில் தண்ணீர் நிறைந்திருக்கும். பண்ணாரியம்மன் திருக்கோவில் அழகிய கோபுரத்துடனும், அர்த்தமண்டபம், மகா மண்டபம், சோபன மண்டபம் முதலியவற்றுடன் தூண்களில் அற்புதமான சிற்ப வேலைப்பாட்டுடன் காணப்படுகிறது. வனத்தின் மேற்கே சுமார் 3 மைல் தொலைவில் ஓர் ஆலமரத்தினடியில் மாதேசுரசாமிக் கோவிலும், தீர்த்தக் கிணறும் உள்ளன. இங்கு ஆண்டு தோறும் பங்குனி மாதத்தில் பெரிய திருவிழா நடைபெறுகிறது. திருவிழாவிற்கு கோவை, ஈரோடு, சேலம் நாமக்கல் மாவட்டங்களில் இருந்து மட்டுமல்லாமல், தமிழகத்தின் பிற மாவட்டங்களில் இருந்தும், கர்நாடகா மாநிலத்தில் இருந்தும் ஏராளமான மக்கள் கலந்து கொள்கிறார்கள். கூட்ட நெரிசலை சமாளிப்பதற்காக திருவிழா அன்று ஈரோடு மாவட்டம் முழுவதும் உள்ளூர் விடுமுறை அளிக்கப்பட்டுள்ளது.\n\nபுலிகள் காப்பகம்\nதேசிய புலிகள் ஆணைய உத்தரவுப்படி, தமிழகத்தின் நான்காவது புலிகள் காப்பகமாக சத்தியமங்கலம் வனக்கோட்டத்தில் உள்ள 1 லட்சத்து 4 ஆயிரம் ஹெக்டேர் வனப்பரப்பு புலிகள் காப்பகமாக அறிவிக்கப்பட்டு , 1.12.2013 முதல் நடைமுறைக்கு வந்தது .சத்தி வனக்கோட்டத்தின் வடக்கு மற்றும் மேற்குப் பகுதியில் கர்நாடக வனப்பகுதியும், தெற்கே நீலகிரி மற்றும் கோவை வனக்கோட்டமும், கிழக்கே ஈரோடு வனக்கோட்டமும் எல்லைகளாக அமைந்துள்ளன.இங்கு யானை, புலி, சிறுத்தை, காட்டெருமை, மான், செந்நாய், கரடி உள்ளிட்ட ஏராளமான வன விலங்குகள் உள்ளன. மேலும், 25க்கும் மேற்பட்ட புலிகள் உள்ளதாக கணக்கெடுப்புகள் தெரிவித்துள்ளன.\n\n"}
{"id": "169094", "url": "https://ta.wikipedia.org/wiki?curid=169094", "title": "விக்கிப்பீடியாவில் விசமத்தொகுப்புகள்", "text": "விக்கிப்பீடியாவில் விசமத்தொகுப்புகள்\n\nவிக்கிப்பீடியா யாவராலும் தொகுக்கக்கூடிய தளம் என்பதால் விசமத் தொகுப்புகள் இடம்பெறுகின்றன. தேவையற்ற நகைச்சுவை, தனிநபர் தாக்குதல், பொய்யான தகவல்கள் ஆகியன விசமத் தொகுப்புகளாகக் கருதப்படும். விக்கிப்பீடியா தொடங்கப்பட்டதிலிருந்தே பல விசமத் தொகுப்புகள், குறிப்பாக பரவலாக அறியப்படும் தலைப்புகளில் நடந்திருக்கின்றன. இவ்வாறு செய்பவர்களை அணுக்கர்கள் எச்சரித்துப் பின் தடை செய்வர். பயனர்கள் பக்கங்களை கவனிப்புப் பட்டியலில் சேர்த்துக் கொள்வதன் மூலமும், அண்மைய மாற்றங்களைக் கண்டும் இத்தகைய விசமத் தொகுப்புகளில் இருந்து கட்டுரைகளை மீளமைக்கலாம். அதிக விசமத் தொகுப்புகளைப் பெறும் கட்டுரைகள் காப்பு செய்யப்படும். இவற்றை அணுக்கர்களே தொகுக்க முடியும். இது விக்கிப்பீடியாவின் நம்பகத் தன்மையை சோதிக்கும் காரணிகளில் ஒன்று. பல முக்கிய நபர்களை இறந்ததாகவும், கருத்து வேறுபாடு கொண்ட தலைப்புகளில் தன் பக்க வாதத்தை முன்னிறுத்தியும் செய்யப்படும் விசமத் தொகுப்புகள் அதிகம் காணப்படுகின்றன.\n"}
{"id": "169096", "url": "https://ta.wikipedia.org/wiki?curid=169096", "title": "கெயில் (இந்தியா) நிறுவனம்", "text": "கெயில் (இந்தியா) நிறுவனம்\n\nகெயில் (இந்தியா) நிறுவனம் (\"GAIL (India) Limited\", , , ) புது தில்லியைத் தலைமையகமாகக் கொண்டு இயற்கை எரிவளியை முறைப்படுத்தி பரவலாக வழங்கும் மிகப்பெரிய அரசுத்துறை நிறுவனமாகும். இதன் முதன்மையான ஆறு பிரிவுகளாவன: இயற்கை எரிவளியையும் நீர்மநிலை பெட்ரோலிய வளி (LPG)யையும் எடுத்துச் செல்லும் சேவைகள், இயற்கை எரிவளி வணிகம், பெட்ரோகெமிக்கல்ஸ், எல்பிஜியும் நீர்ம ஐதரோகார்பன்களும், கெயில்டெல் மற்றவை.\n\n1984ஆம் ஆண்டில் ஆகத்து மாதம் இயற்கை எரிவளி கட்டுமான மேம்பாட்டிற்காக இந்திய அரசால் நிறுவப்பட்டது. துவக்கத்தில் இந்த நிறுவனம் \"காஸ் அதாரிட்டி ஆஃப் இந்தியா\" என அறியப்பட்டது. பின்னர் இதன் ஆங்கிலச் சொற்களின் முதல் எழுத்துகளைக் கொண்டு கெயில் (GAIL) என பெயர் மாற்றம் செய்யப்பட்டது.\n\nஇந்திய அரசின் பொதுத்துறை நிறுவனங்களில் மகாரத்னா மதிப்பைப் பெற்ற மிகப் பெரிய நிறுவனம் ஆகும்.\n\nSection::::இயக்கம்.\nகெயில் 11,000 கிமீ தொலைவிற்கு எரிவளியை எடுத்துச் செல்ல குழாய் தொடரை நிர்மாணித்துள்ளது. மேலும் 1,900 கிமீ தொலைவிற்கு நீர்மநிலை பெட்ரோலிய வாயுவை எடுத்துச் செல்லும் குழாய்த்தொடரையும் கட்டமைத்துள்ளது. உலகிலேயே மிக நீளமான எல்பிஜி குழாய்த்தொடராக ஜாம்நகர்- லோனி குழாய்த்தொடர் விளங்குகிறது. இந்தியாவின் எரிவளி எடுத்துச் செல்லல் மற்றும் சந்தைப்படுத்துதலில் 70% பங்கை வகிக்கிறது.\nSection::::துணை நிறுவனங்கள்.\nSection::::கெயில்டெல்.\nகெயில் இந்தியா நிறுவனத்தின் தொலைத்தொடர்புக்கான துணை நிறுவனமாக கெயில்டெல் நிறுவப்பட்டுள்ளது. முதன்மையாக கெயில் நிறுவனத்தின் உள்கட்ட தொலைத்தொடர்பு தேவைகளுக்காக உருவாக்கப்பட்ட இத்துணை நிறுவனம் தனது சேவைகளை வெளி நிறுவனங்களுக்கும் வழங்கி வருகிறது. இந்தியா முழுமையிலும் 13,000 கி.மீ தொலைவிற்கு ஒளியிழை கம்பி வடங்களை கட்டமைத்து இயக்கி பராமரித்து வருகிறது. இந்த ஒளியிழை வடங்கள் எரிவளி குழாய்த்தொடர்களை அடுத்து அமைக்கப்பட்டிருப்பதால் இதன் நம்பிக்கைத்தன்மை கூடுதலாக உள்ளது. \n\nSection::::கெயில் காஸ் லிட்.\nகெயில் இந்தியாவின் மற்றொரு துணை நிறுவனமான கெயில் காஸ் லிமிடெட் 2008ஆம் ஆண்டு மே மாதம் நிறுவப்பட்டது. தானுந்துகளுக்கு இயற்கை எரிவளியையும் தானுந்து எல்பிஜியையும் அறிமுகப்படுத்தவும் பரவல் மற்றும் சந்தைப்படுத்தலுக்காக இத்துணை நிறுவனம் உருவாக்கப்பட்டது. வீட்டுப் பயனுக்கும் குழாய்கள் மூலம் வழங்கலை ஊக்குவிக்கவும் இது துணை புரிகிறது. \n\nSection::::மற்றவை.\nகெயில் இந்தியா நிறுவனம் நகரங்களில் எரிவளி பரவலுக்காக ஒன்பது கூட்டு முயற்சி நிறுவனங்களை நிறுவியுள்ளது.\n\nSection::::விபத்து.\nசூன் 26, 2014இல் ஆந்திரப் பிரதேசத்தின் கிழக்கு கோதாவரி மாவட்டத்தின் \"நகரம்\" சிற்றூரில் கெயில் நிறுவனத்தின் எரிவாயு ஏற்றிச் செல்லும் குழாயில் ஏற்பட்டக் கசிவினால் தீப் பற்றி விபத்து ஏற்பட்டது. இதில் 19 பேர் உயிரிழந்தனர்; 18 பேர் தீக்காயமடைந்தனர். 30 மீட்டர் உயரத்திற்கு தீ பற்றி எரிந்திருக்கிறது. அருகில் இருந்த வீடுகள், கால்நடைகள், பறவைகள், தென்னை மரங்கள் என அரைக் கிலோமீட்டர் சுற்றளவில் இருந்த அனைத்தும் தீயில் கருகிச் சாம்பலாயின. \n\n\n"}
{"id": "169100", "url": "https://ta.wikipedia.org/wiki?curid=169100", "title": "யூ டெலிகாம்", "text": "யூ டெலிகாம்\n\nயூ அகலப்பட்டை & கம்பி வடம் இந்தியா லிமிடெட் (\"YOU Broadband & Cable India Limited\") மும்பையிலிருந்து இயங்கும் ஓர் அகலப்பட்டை இணையச் சேவை வழங்கும் நிறுவனமாகும். இந்தியாவில் 13 நகரங்களில் ஒளியிழை-ஓரச்சு கலப்பு (HFC) கம்பி வடம் மூலமாக அகலப்பட்டை இணையச் சேவைகள் வழங்கி வருகிறது. 600,000 வீட்டு/நிறுவன பயனாளர்களுக்குச் சேவை வழங்கி வருகிறது. இதன் மேலாண்மை இயக்குநராக ஈ.வி.எஸ்.சக்கரவர்த்தி பணி புரிகிறார். இந்நிறுவனம் பிஜி குழுமம் என்ற பிரித்தானிய எரிவளி நிறுவனத்தின் துணை நிறுவனமாக இது \"இக்காரா டெலிகாம் இந்தியா\" என அறியப்பட்டிருந்தது. 2006ஆம் ஆண்டு சிட்டி குழுமத்தின் பன்னாட்டு இடர்மிகு புத்தொழில் முதலீடு நிறுவனம் கையகப்படுத்தி இதன் பெயரை \"யூ டெலிகாம்\" என மாற்றியது. தற்போது இது யூ அகலப்பட்டை & கம்பி வடம் இந்தியா லிமிடெட் என பெயரிடப்பட்டுள்ளது.\n\n"}
{"id": "169104", "url": "https://ta.wikipedia.org/wiki?curid=169104", "title": "சிஃபி", "text": "சிஃபி\n\nசிஃபி தொழில்நுட்ப நிறுவனம் (\"Sify Technologies Limited\", முன்னதாக Sify Limited and Satyam Infoway Limited) () சென்னையிலிருந்து இயங்கும் ஓர் அகலப்பட்டை இணையச் சேவை வழங்கும் நிறுவனமாகும். 1998ஆம் ஆண்டு முதல் இது செயல்பட்டு வருகிறது.\nஇதன் வலைத்தளம் \"சிஃபி.கொமிற்கு\" 2008ஆம் ஆண்டில் வருகை புரிந்த 1.6 மில்லியன் பயனர்களில் எழுபத்தைந்து விழுக்காடு இந்தியாவிலிருந்து வந்தவர்களாவர். பார்ச்சூன் இதழ் 1999இல் இந்த நிறுவனத்தை \"உலகளவில் முதலீடு செய்ய பரிந்துரைக்கப்படும் முதல் பத்து தலையாய தொழினுட்ப நிறுவனங்களில்\" ஒன்றாக மதிப்பிட்டுள்ளது.\n\nஇந்தியாவில் இணைய அணுக்கம் விஎஸ்என்எல்லின் தனியுரிமையிலிருந்து விடுவிக்கப்பட்டு தனியார்த்துறைக்கு திறக்கப்பட்டது. அப்போது இச்சேவையை வழங்கத் தொடங்கிய முதல் இந்திய நிறுவனங்களில் சிஃபியும் ஒன்றாகும். உலக வணிகரிடம் பன்னாட்டு அகலப்பட்டையைப் பெற்று உள்நாட்டு தொடர்புகளை தொலைதொடர்பு நிறுவறங்களிடமிருந்து பெற்று இச்சேவையை வழங்கியது; \"கடைசி மைலை\" அடைய பல்வேறு வழிகளைக் கையாண்டது: கூரை மேலான வை-ஃபை தொடர்புகள், தொலைபேசி கம்பிவடங்கள் அல்லது தொலைக்காட்சி கம்பிவடங்கள் ஆகியவற்றைப் பயன்படுத்தியது. மேலும் வணிக நிறுவனங்களுக்கானத் தேவையையும் வழங்கலாயிற்று. தொடரான இணைய உணவகங்களை கிளையுரிமம் வழங்கி நிறுவத் தொடங்கியது. இணையமும் விரைவு உணவுச்சாலையும் இணைந்த இவை இளைஞரிடையே மிகப் பரவலான வரவேற்பைப் பெற்றது. இன்று 3300+ இணைய உணவகங்கள் கொண்டுள்ளது. \n\n2007ஆம் ஆண்டில் ஐக்கிய இராச்சியத்தில் உள்ள தனது கிளைக்கு பதிவு பெற்றுள்ளது.\n\n"}
{"id": "169117", "url": "https://ta.wikipedia.org/wiki?curid=169117", "title": "ஜக்கி வாசுதேவ்", "text": "ஜக்கி வாசுதேவ்\n\nசத்குரு ஜகி வாசுதேவ் (\"Sadhguru Jaggi Vasudev)\" ஞானியாகவும் யோகியாகவும் குருவாகவும் திகழ்பவர். இவர் நிறுவியுள்ள ஈஷா அறக்கட்டளை, மத சார்பற்ற, இலாப நோக்கில்லாத ஒரு பொதுத் தொண்டு நிறுவனம். இந்தியா, அமெரிக்கா, இங்கிலாந்து, லெபனான், சிங்கபூர், கனடா, மலேசியா, உகாண்டா மற்றும் ஆஸ்திரேலியா உட்பட பல உலக நாடுகளில் யோகா நிகழ்ச்சிகளை ஈஷா அறக்கட்டளை வழங்கிக் கொண்டிருக்கிறது. சமூக மற்றும் சுற்றுபுற நல செயல்பாடுகள் பலவற்றிலும் இந்நிறுவனம் ஈடுபட்டிருக்கிறது. இதன் காரணமாக ஐக்கிய நாடுகள் சபையில் உள்ள பொருளாதாரம் மற்றும் சமூகப்பிரிவு (ECOSOC) அமைப்பும் ஈஷாவிற்கு சிறப்பு ஆலோசனை அந்தஸ்தை வழங்கியுள்ளது.\n\nSection::::இளமைக்காலம்.\nகர்நாடகா மாநிலத்தில் உள்ள மைசூரில் ஒரு தெலுங்கு குடும்பத்தில், செப்டம்பர் 3, 1957-இல் சுசீலா மற்றும் டாக்டர் வாசுதேவ் தம்பதியினருக்கு ஜகதீஷ் பிறந்தார். நான்காவதாக பிறந்த இவருக்கு ஒரு சகோதரரும் இரு சகோதரிகளும் உண்டு. இவர் பிறந்தபோது குறிசொல்லும் நாடோடி ஒருவர், இக்குழந்தை மிகவும் அதிர்ஷ்டமான வாழ்க்கை வாழ்வான் என்று குறி சொல்லிவிட்டு, 'இந்த பிரபஞ்சத்தை ஆள்பவன்' என்று பொருள்படும் ஜகதீஷ் என்ற பெயரையும் சூட்டிவிட்டுச் சென்றார்.\n\nசத்குருவின் தந்தை இந்திய ரயில்வேயில் கண் மருத்துவராகப் பணிபுரிந்ததால், அவர் குடும்பம் அடிக்கடி இடம் பெயர்ந்து செல்ல வேண்டியிருந்தது. ஜகி என்று அழைக்கப்பட்ட ஜகதீஷ், சிறு வயதிலேயே இயற்கை மீது மிகுந்த ஆர்வம் கொண்டவராக இருந்தார். இவர் அடிக்கடி அருகாமையில் உள்ள வனங்களுக்குப் பயணம் செய்வார். சில சமயம் இப்பயணங்கள் 3 நாட்கள் வரை கூட நீடிக்கும். இவர் 11 வயதில், மல்லடிஹள்ளி ஸ்ரீ ராகவேந்திர ஸ்வாமிஜியை சந்தித்து, அவரிடம் எளிய யோகாசனங்களைக் கற்று, தவறாமல் அவற்றைப் பயிற்சி செய்து வந்தார். \"ஒரு நாள் கூட தவறாமல் செய்து வந்த இந்த எளிய யோகப் பயிற்சிகளே பிற்காலத்தில் என்னை மிக ஆழமானதோர் அனுபவத்திற்கு இட்டுச் சென்றது,\" என்று சத்குரு குறிப்பிட்டுள்ளார்.\n\nபள்ளிப் படிப்பை முடித்தபின், மைசூர் பல்கலைக்கழகத்தில் ஆங்கில இலக்கியத்தில் பட்டதாரி ஆனார். அப்போது அவர் வகுப்பில் இரண்டாவது மாணவராகத் தேர்ச்சி பெற்றார். கல்லூரி நாட்களில் பயணம் செய்வதிலும் மோட்டார் பைக்குகளிலும் மிகுந்த ஆர்வம் கொண்டார். மைசூரில் உள்ள சாமுண்டி மலை அவருக்கும் அவர் நண்பர்களுக்கும் மிகவும் பிடித்த இடமாக இருந்தது. அவர்கள் அங்கு அடிக்கடி சந்திப்பதும், இரவுகளில் பைக் ஓட்டிச்செல்வதுமாக இருந்தனர். சத்குரு தனது மோட்டார் பைக்கில் நாடு முழுவதிலும் உள்ள பல்வேறு இடங்களுக்குச் சென்றுள்ளார்.\n\nநேபாளின் எல்லையைத் தொட்டபோது அவருக்கு பாஸ்போர்ட் இல்லாத காரணத்தால், நேபாளிற்குள் செல்ல அனுமதி கிடைக்கவில்லை. தான் எங்கு செல்வதையும் எவரும் தடுக்க முடியாதவாறு பணம் சம்பாதிக்க வேண்டும் என்ற எண்ணத்தை இச்சம்பவம் அவருக்குள் உருவாக்கியது. அவர் பட்டப்படிப்பை முடித்தபின் இந்த எண்ணமே அவரைப் பல தொழில்களைத் துவங்கத் தூண்டி, அவற்றை வெற்றிகரமாக நடத்தச் செய்தது. அவர் செய்த தொழில்களில் கோழிப்பண்ணை, செங்கல்சூளை, கட்டிடத்தொழில் ஆகியவையும் உள்ளடங்கும்.\n\nSection::::ஆன்மீக அனுபவம்.\nஅவருடைய 25 ஆம் வயதில், செப்டம்பர் 23, 1982 இல் சாமுண்டி மலைக்கு பைக்கில் சென்றார். அங்கு ஒரு பாறை மீது அமர்ந்தபோது ஒரு ஆழமான ஆன்மீக அனுபவத்தைப் பெற்றார். சத்குரு அந்த அனுபவத்தை விவரிக்கையில், \"என் வாழ்க்கையில் அந்த நொடி வரை இது நான் என்றும், அது வேறொருவர், அது வேறொன்று என்றும் நினைத்துக் கொண்டிருந்தேன். ஆனால் முதல்முறையாக எது நான், எது நானில்லை என்று எனக்கு புரியாமல் போனது. திடீரென நான் என்பது எல்லா இடங்களிலும் பரவிக்கிடந்தது. நான் உட்கார்ந்திருந்த பாறை, நான் சுவாசித்த காற்று, என்னை சுற்றியிருந்த காற்றுமண்டலம், என்று எல்லாவற்றிலும் தெறித்துக் கிடந்தேன். இது கேட்பதற்கு சுத்த பைத்தியக்காரத்தனமாகத் தோன்றலாம்.\n\nஒரு பத்து பதினைந்து நிமிடம் இப்படி இருந்திருப்பேன் என்று நினைத்தேன். ஆனால் பழைய நிலைக்கு திரும்பியபோது, முழு நினைவுடன், கண் திறந்த வண்ணம் உட்கார்ந்தவாறு சுமார் நான்கரை மணி நேரம் கழிந்திருந்ததை உணர்ந்தேன். ஒரு நொடிப்பொழுது போல நேரம் ஓடிவிட்டது,\" என்று குறிப்பிடுகிறார். இந்த அனுபவம் கிடைத்து 6 வாரங்கள் கழித்து, அவர் தன் தொழிலை நண்பரின் பொறுப்பில் ஒப்படைத்துவிட்டு, தனக்கு ஏற்பட்ட உள்ளனுபவத்தைப் பற்றி மேலும் அறிய விரிவான பயணம் மேற்கொண்டார். ஒரு வருடம் இப்படி தியானத்திலும் பயணத்திலும் கழிந்தபின், சத்குரு தன்னுடைய அனுபவத்தை அனைவருடனும் பகிர்ந்துகொள்ள யோகப் பயிற்சிகளை கற்றுத்தர முடிவு செய்தார்.\n\n1983 இல் 7 பங்கேற்பாளர்களுடன் தனது முதல் வகுப்பை மைசூரில் நடத்தினார். சிறிது காலத்தில், கர்நாடகா மாநிலத்திலும் ஐதராபாத்திலும் மோட்டார் பைக்கிலேயே பயணம் செய்து பல யோகா வகுப்புகள் நடத்தினார். அப்போது அவர் தன் கோழிப்பண்ணையின் வருமானத்திலேயே வாழ்க்கையை நடத்தினார், வகுப்புகளுக்கு பணம் வாங்க மறுத்தார். பங்கேற்பாளர்கள் கொடுத்தவை அனைத்தயும் சேமித்து வகுப்பின் கடைசி நாளில் அருகில் உள்ள ஏதோ ஒரு தொண்டு நிறுவனத்திற்கு கொடுத்துவிடுவதை வழக்கமாகக் கொண்டிருந்தார். இந்த ஆரம்ப கால வகுப்புகளே, பிற்காலத்தில் ஈஷா யோக வகுப்புகளை வடிவமைக்கும் அடித்தளமாய் அமைந்தன.\n\nபிற்காலத்தில் ஈஷா யோக மையம் நிறுவப்படவிருக்கும் ஊரான கோவையில் தனது முதல் வகுப்பினை 1989 இல் நடத்தினார். 'சஹஜ ஸ்திதி யோகா' என்று அப்போது அழைக்கப்பட்ட அந்த வகுப்புகளில் ஆசனங்கள், பிராணாயாம கிரியாக்கள் மற்றும் தியானம் கற்றுத்தரப்பட்டது. ஆன்மீக ஆர்வம் கொண்டவர்கள் அதிகரித்துக் கொண்டே சென்றதால், 1993 இல் அவர்களுக்கு உறுதுணையாக ஒரு ஆசிரமம் நிறுவ வேண்டுமென சத்குரு தீர்மானித்தார். கேரளா, கர்நாடகா, தமிழ்நாடு, கோவா என்று பல இடங்களைப் பார்த்தும் அதில் மனநிறைவு இல்லாமல், கடைசியில் கோவையிலிருந்து 40 கி.மி. தூரத்தில், வெள்ளியங்கிரி மலை அடிவாரத்தில் 13 ஏக்கர் நிலப்பரப்பை தேர்வு செய்தார். 1994 இல் அந்த இடத்தைப் பதிவு செய்து யோக மையம் ஒன்றை நிறுவினார்.\n\nSection::::தியானலிங்கம்.\n1994-இல் சத்குரு ஆசிரம வளாகத்தில் முதல் யோக வகுப்பை நடத்தியபோது, தியானலிங்கத்தைப் பற்றி பேசினார். தியானலிங்கம், யோக முறைப்படி தியானத்திற்காக உருவாக்கப்பட்ட ஓர் இடமாகும். சத்குருவுடைய குரு அவரிடம் தியானகலிங்கத்தை பிரதிஷ்டை செய்யச்சொல்லி ஒப்படைத்த பொறுப்பே, அவர் வாழ்க்கையின் நோக்கமாக இருந்தது என்று சத்குரு கூறியிருக்கிறார். 1996-இல் லிங்கத்திற்கான கல் ஆசிரமத்திற்கு கொண்டுவரப்பட்டது. மூன்று வருடத்திற்குப் பிறகு, 23 ஜூன் 1999-இல் தியானலிங்க பிரதிஷ்டை நிறைவு பெற்று, நவம்பர் 23 ஆம் தேதி பொதுமக்களுக்காக திறந்து வைக்கப்பட்டது.\n\nதியானலிங்கம் எந்த மத நம்பிக்கையையும் சாராமல், ஆழ்ந்த தியானம் செய்வதற்கான ஓர் இடமாக விளங்குகிறது. ஸ்டீல், கான்கிரீட், போன்ற எதையும் உபயோகிக்காமல், செங்கல்லும் சுண்ணாம்புக் கலவையும் மட்டுமே பயன்படுத்தி கட்டப்பட்ட 76 அடி உயரமான கூடாரம் கர்பக்கிரகத்தின் மேற்கூரையாக இருக்கிறது.\n\n13 அடி 9 அங்குலம் உயரம் கொண்ட லிங்கம் கறுப்பு நிற அடர்த்தியான கிரானைட் கல்லால் ஆனது. நுழைவாயிலில் உள்ள சர்வ தர்ம ஸ்தம்பம், ஒருமைத்தன்மையின் சின்னமாகத் திகழ்கிறது. இந்து, கிறித்துவம், முஸ்லிம், சீக்கியம், ஜெயின், தாவோயிஸம், ஜோராஸ்ட்ரியானிஸம், யூத மார்க்கம், புத்த நெறி, மற்றும் ஷிந்தோ (ஜப்பானிய மரபு) ஆகிய நெறிகளைக் குறிக்கும் சின்னங்கள் செதுக்கப்பட்டு, உலக மக்கள் அனைவரையும் இந்த ஸ்தம்பம் வரவேற்கிறது.\n\nSection::::ஈஷா அறக்கட்டளை.\nசத்குருவால் நிறுவப்பட்ட ஈஷா அறக்கட்டளை, எந்த ஒரு மதத்தையும் சாராமல், இலாப நோக்கமின்றி, முழுக்க முழுக்க தன்னார்வத் தொண்டர்களால் நடத்தப்படும் ஓர் நிறுவனம். 1992 இல் கோவையில் நிறுவப்பட்ட ஈஷா யோக மையம், ஒருவரின் சுய விழிப்புணர்வு நிலையை அதிகரிக்கக்கூடிய பல்வேறு யோகா நிகழ்ச்சிகளை நடத்துகிறது. சர்வதேச அமைப்பான ஐக்கிய நாடுகள் சபையின் பொருளாதார மற்றும் சமூகப்பிரிவு (ணிசிளிஷிளிசி) அமைப்புடன் ஒருங்கிணைந்து ஈஷா அறக்க்கட்டளை செயல்படுகிறது.\n\nSection::::சமூக நலத் திட்டங்கள்.\nசத்குரு துவங்கிய பசுமைக்கரங்கள் திட்டம், நம் சுற்றுச்சூழலை பாதுகாத்து தமிழ்நாட்டின் பசுமைப் போர்வையை 10 சதவிகிதம் அதிகரிப்பதை நோக்கமாகக் கொண்டுள்ளது. சுற்றுசூழல் பாதுக்காப்பிற்கு இந்தியாவின் மிக உயர்ந்த விருதான 'இந்திரா காந்தி பரியவரண் புரஸ்கார்'-ஐ ஜூன் 2010 இல், இந்திய அரசாங்கம் இத்திட்டத்திற்கு வழங்கியது.\n\nஇதுவரை சுமார் 8.2 மில்லியன் மரக்கன்றுகளை 2 கோடி தன்னார்வத் தொண்டர்கள் மூலம் நட்டு இத்திட்டம் சாதனை படைத்துள்ளது. ஏழ்மையிலிருக்கும் கிராமப்புற மக்களின் ஆரோக்கியம் மற்றும் வாழ்க்கைத்தரம் மேம்பட, ஈஷா அறக்கட்டளையின் கீழ் ‘கிராமப் புத்துணர்வு இயக்கம்’ 2003 இல் சத்குருவால் துவங்கப்பட்டது. இத்திட்டம், தமிழ்நாட்டில் சுமார் 54,000 கிராமங்களில் உள்ள 7 கோடி மக்களைச் சென்றடையும் நோக்கத்துடன் செயல்பட்டு வருகிறது. 2010 வரை சுமார் 4200 கிராமங்களில் உள்ள 70 லட்சம் மக்களை கிராமப் புத்துணர்வு இயக்கம் சென்றடைந்துள்ளது.\n\nஈஷா வித்யா, இந்தியாவின் கிராமப்புறங்களில் கல்வியையும் படிப்பறிவையும் மேம்படுத்த ஈஷா அறக்கட்டளை துவங்கியுள்ள கல்வித்திட்டமாகும். இத்திட்டத்தின் கீழ் தற்போது தமிழ்நாட்டிலும் ஆந்திராவிலும் இயங்கிக்கொண்டிருக்கும் 8 ஈஷா வித்யா பள்ளிகளில் சுமார் 4050 மாணவர்கள் கல்வி கற்கிறார்கள்.\n\nSection::::யோகா நிகழ்ச்சிகள்.\nஆசிரமம் நிறுவியதற்குப் பின், தொடர்ந்து யோகா வகுப்புகளை ஈஷா யோக மையத்தில் சத்குரு நடத்தத் துவங்கினார். 1996 இல் இந்திய ஹாக்கி குழுவினருக்கென பிரத்தியேகமாக ஒரு யோக வகுப்பு நடத்தினார். 1997 இல் அமெரிக்காவில் வகுப்புகள் நடத்தத் துவங்கினார். 1998 இல் தமிழ்நாட்டு சிறைகளின் ஆயுள் கைதிகளுக்கு யோக வகுப்புகளை எடுத்துச் சென்றார்.\n\nஈஷா யோகா என்ற பெயரிலேயே அனைத்து யோக வகுப்புகளையும் சத்குரு வழங்குகிறார். 'ஈஷா' என்றால் உருவமில்லாத தெய்வீகம் என்று அர்த்தம். ஈஷா யோகாவின் அடித்தளமாக இருக்கும் ஈஷா யோகா வகுப்புகளில் பங்கேற்பவர்கள், தியானம், பிராணாயாமம் மற்றும் ஷாம்பவி மஹாமுத்ரா பயிற்சிக்கு தீட்சை பெறுகிறார்கள். சத்குரு கார்ப்பரேட் தலைவர்களுக்கும் வகுப்புகள் நடத்துகிறார். இன்றைய பொருளாதார சூழ்நிலையில், கார்ப்பரேட் தலைவர்கள் அனைவரையும் ஒன்றாக உணரவும், கருணையுடன் இருக்கவும், “அனைவர் நலனையும் கவனத்தில் கொள்ளும் பொருளாதாரம்” உருவாக்கவும், இந்த வகுப்புகள் வழிவகுக்கின்றன.\n\nசத்குருவின் அருளுரை, தியானம், கேள்வி பதில் போன்றவை கொண்ட மஹாசத்சங்க நிகழ்ச்சிகள் தமிழ்நாட்டிலும் கர்நாடகாவிலும் அடிக்கடி நடந்து வருகிறது. இந்நிகழ்ச்சிகள் மரங்கள் நடுவதை ஊக்குவிக்க ஒரு மேடையாகவும் திகழ்கின்றன. ஆன்மீக ஆர்வம் கொண்டவர்களை ஒவ்வொரு வருடமும் கைலாய மலை, இமயமலை, என்று யாத்திரைகளுக்கும் அழைத்துச் செல்கிறார். 2010 இல் 514 பேருடன் கைலாயம் சென்றதோடு, ஒவ்வொரு வருடமும் சத்குருவுடன் கைலாயம் செல்லும் குழுவே அனைத்திலும் பெரியதாக இருக்கிறது.\n\nஅமெரிக்காவின் டென்னிசி மாகாணத்தில் மெக்மின்வில் என்ற இடத்தில், 2005 மார்ச் மாதத்தில் 'ஈஷா இன்ஸ்டிட்யூட் ஆஃப் இன்னர் சயன்சஸ்' மையத்தின் கட்டுமானப் பணி துவங்கி, ஆறே மாதங்களில் முடிவடைந்தது. இம்மையத்தை உலகின் மேற்கத்திய பகுதிகளில் வாழ்பவர்களுடைய ஆன்மீக வளர்ச்சிக்காக சத்குரு உருவாக்கியுள்ளார். இம்மையத்தில், நடுவில் தூண்களே இல்லாமல் 39,000 சதுர அடி கொண்டு விளங்கும் மஹிமா ஹாலை, 2008 நவம்பர் 7ஆம் தேதியில் சத்குரு பிரதிஷ்டை செய்தார். பெண்மையின் தெய்வீக அம்சமான லிங்கபைரவியை ஈஷா யோக மையத்திற்கு அருகில் 2010 ஜனவரி 30ஆம் தேதி சத்குரு பிரதிஷ்டை செய்தார்.\n\nSection::::சர்வதேச மாநாடுகளில் சத்குரு.\nசத்குரு அவர்கள் 2001 இல், ஐக்கிய நாடுகள் நூற்றாண்டு அமைதி உச்சி மாநாட்டிலும், 2006, 2007, 2008 மற்றும் 2009 ஆண்டுகளில் உலகப் பொருளாதார மன்றத்தின் மாநாடுகளிலும் உறையாற்றியுள்ளார். சுற்றுச்சூழல் பாதுகாப்பில் சத்குருவின் பங்களிப்பிற்கும், அதில் மக்கள் ஈடுபடுமாறு ஊக்கப்படுத்தியதற்கும், 2012 இல் இந்தியாவின் திறன்மிகுந்த 100 மனிதர்களுள் ஒருவராக சத்குரு தேர்ந்தெடுக்கப்பட்டார். 2006 இல் உருவாக்கப்பட்ட “ஒன் - தி மூவி” என்ற ஆவணப் படத்திலும் சத்குரு இடம் பெற்றுள்ளார்.\n\nSection::::சர்ச்சைகள்.\nகோவை மாவட்டத்தில் உள்ள ஈஷா மையத்தின் தலைமையகம் காடுகளை ஆக்கிரமித்து கட்டபட்டுள்ளதாக சர்ச்சை எழுந்துள்ளது . பசுமை தீர்ப்பாயத்திடம் அனுமதி பெறவில்லை எனவும் தமிழக அரசு தெரிவித்துள்ளது. காடுகள் அழிப்பு என்பது தவறு ஈஷாவை சுற்றி மிகப் பெரிய விவசாயம் நடைபெற்றுக்கொண்டு இருப்பது அவைகள் காடுகள் அல்ல விளை நிலங்கள் தான் என்பதற்கு சான்று.\n\nSection::::ஆதியோகி.\nசத்குரு உலகின் முதல் 112 அடி ஆதியோகி திரு உருவச்சிலை ஈஷா மையத்தில் நிறுவி உள்ளார்கள். இது யோகாவின் மூலத்தின் அடிப்படையாக கொண்டு வடிவமைக்கப்பட்டது. ஆதியோகி திரு உருவச்சிலை பொதுமக்கள் தரிசனத்திற்கு பாரத பிரதமர்\n\nதிரு. நரேந்திரமோடி அவர்களால் திறந்து வைக்கப்பட்டது\n\n\nSection::::தமிழ் புத்தகங்கள்.\n ஈஷாவின் மாத இதழ் :\n\nஹிந்தி\n\n\nஆங்கிலம்\n\n\nமேலும் படிக்க\n\nகன்னடா\n\nதெலுங்கு\n\n"}
{"id": "169119", "url": "https://ta.wikipedia.org/wiki?curid=169119", "title": "சமஸ்தானம் (திரைப்படம்)", "text": "சமஸ்தானம் (திரைப்படம்)\n\nசமஸ்தானம் 2002 இல் வெளிவந்த தமிழ்த் திரைப்படமாகும். சரத்குமார் நடித்த இப்படத்தை ராஜ்கபூர் இயக்கினார்.\nSection::::வகை.\nகுடும்பத் திரைப்படம்\n\n"}
{"id": "169128", "url": "https://ta.wikipedia.org/wiki?curid=169128", "title": "ஜங்ஷன் (திரைப்படம்)", "text": "ஜங்ஷன் (திரைப்படம்)\n\nஜங்ஷன் 2002 இல் வெளிவந்த தமிழ்த் திரைப்படமாகும். அபிநய் நடித்த இப்படத்தை ஆர். எஸ். ராமநாதன் இயக்கினார்.\n\nSection::::வகை.\nகாதல்படம்\n\n"}
{"id": "169129", "url": "https://ta.wikipedia.org/wiki?curid=169129", "title": "யுனிவர்சிடி (திரைப்படம்)", "text": "யுனிவர்சிடி (திரைப்படம்)\n\nயுனிவர்சிடி 2002 இல் வெளிவந்த தமிழ்த் திரைப்படமாகும். ஜீவன் நடித்த இப்படத்தை பிரகதீஷ் இயக்கினார்.\n\nSection::::வகை.\nகாதல்படம்\n\nSection::::கதை.\nயாருடனும் பேசாமலும் பழகாமலும் வினோதமான குணம் கொண்ட ஒரு மாணவன் பல்கலைகழகத்தில் சேர்கிறான். எல்லாரும் கண்டு ஒதுங்கும் அவனிடம் காதல் கொள்கிறாள் ஒரு பெண். அந்த காதல் அம்மாணவனின் வாழ்க்கையை எவ்வாறு மாற்றியது என்று செல்லும் கதை.\n\n"}
{"id": "169130", "url": "https://ta.wikipedia.org/wiki?curid=169130", "title": "ஐ லவ் யூ டா", "text": "ஐ லவ் யூ டா\n\nஐ லவ் யூ டா 2002 இல் வெளிவந்த தமிழ்த் திரைப்படமாகும். ராஜு சுந்தரம் நடித்த இப்படத்தை சி. ராஜதுரை இயக்கினார்.\n\n"}
{"id": "169131", "url": "https://ta.wikipedia.org/wiki?curid=169131", "title": "கும்மாளம் (திரைப்படம்)", "text": "கும்மாளம் (திரைப்படம்)\n\nகும்மாளம் 2002 இல் வெளிவந்த தமிழ்த் திரைப்படமாகும். மிதுன் தேஜஸ்வி  நடித்த இப்படத்தை சுகி எஸ். மூர்த்தி இயக்கினார்.\n\n"}
{"id": "169132", "url": "https://ta.wikipedia.org/wiki?curid=169132", "title": "முத்தம் (திரைப்படம்)", "text": "முத்தம் (திரைப்படம்)\n\nமுத்தம் 2002 இல் வெளிவந்த தமிழ்த் திரைப்படமாகும். அருண்குமார் நடித்த இப்படத்தை எஸ். ஏ. சந்திரசேகர் இயக்கினார்.\n\n"}
{"id": "169133", "url": "https://ta.wikipedia.org/wiki?curid=169133", "title": "ஜெயா (திரைப்படம்)", "text": "ஜெயா (திரைப்படம்)\n\nஜெயா 2002 இல் வெளிவந்த தமிழ்த் திரைப்படமாகும். ஷெரின் நடித்த இப்படத்தை எஸ். ரத்னாராஜ், எஸ். கலாநாதன் இயக்கினர்.\n\n"}
{"id": "169135", "url": "https://ta.wikipedia.org/wiki?curid=169135", "title": "இராச்சியம்", "text": "இராச்சியம்\n\nபுவியியல் விளக்கத்தின்படி , ஒரு ராஜ்ஜியம் (இராச்சியம்) என்பது ஒன்றோ அதற்கும் மேற்பட்ட மாநிலங்கள் ஒரு பேரரசரின் ஆட்சியின் கீழ் உள்ளதாகும். ராச்சியத்தின் தலைமைப் பொறுப்பாளர்கள் பேரரசரும் , அரசியும் ஆவர். அந்த மாநிலத்தில் வசிக்கும் இன மக்கள் அல்லது அவர்களை நிர்வகிக்கும் ஐக்கியப்பட்ட குழு மூலம் ஒரு மன்னரை ஆட்சிக்குத் தேர்வு செய்வர். ஒரு வம்சத்தைச் சேர்ந்தவர்கள் பல நூற்றாண்டுகளாக ராச்சியத்தை ஆட்சி செய்வதும் உண்டு.\n"}
{"id": "169140", "url": "https://ta.wikipedia.org/wiki?curid=169140", "title": "சிவன்", "text": "சிவன்\n\nசிவன் () இந்து சமயத்தில் கூறப்பட்டுள்ள மும்மூர்த்திகளுள் ஒருவர். சைவசமயத்தின் முழுமுதற் கடவுளாகவும், பிறப்பும், இறப்பும் இல்லாத பரம்பொருளாதலால் பரமசிவன் என அழைக்கின்றனர்.இவர் தனது ஒரு பகுதியிலிருந்து அன்னை பராசக்தியை உருவாக்கினாரெனவும், பின்னர் இருவரும் இணைந்து ஆனந்த தாண்டவமாடி அண்டசராசரங்களை உருவாக்கினார்களென்றும், தனது உடுக்கையிலிருந்து படைத்தல், காத்தல், அழித்தல், மறைத்தல், அருளல் எனும் ஐந்து பணிகளுக்கும் அடிப்படையான ஓம் என்ற பிரணவ மந்திரத்தை உருவாக்கினார் எனவும் கருதப்படுகிறது. பின்னர் அன்னை பராசக்தி படைப்பிற்காக பிரம்மதேவரையும், அதன்பிறகு காப்பதற்காக காக்கும் கடவுளான விஷ்ணுவையும் உருவாக்கினார் என்றும் கருதப்படுகிறது. கடவுள்களில் ஊழிகாலத்தில் இவர் மட்டுமே நிலைத்திருப்பவராதலால் சதாசிவன் எனப்படுகிறார்.சிவனின் இடப்புறத்திலிருந்து விஷ்ணுவும், வலப்புறத்திலிருந்து பிரம்மரும் உருவானார்கள் என்று திருமாலின் அவதாரங்களில் ஒருவரான வேதவியாசர் கூறுகின்றார். பிரம்மன் தன்னால் படைக்கப்பெற்ற உயிர்களை அழிக்க ஈசனிடம் வேண்டிநிற்க பிரம்மரின் மகனாக மும்மூர்த்திகளில் அழிக்கும் கடவுளான ருத்திரன் உதித்தார் என்று வாயு புராணம் கூறுகின்றது.\n\nSection::::சொற்பிறப்பும் பிற பெயர்களும்.\nசிவன் என்றால், தமிழில் \"சிவந்தவன்\" என்று பொருள். வடமொழியில் சிவம் என்ற சொல்லுக்கு முழுமையானது, மங்கலகரமானது என்று பல பொருள் உண்டு. முது முதல்வன், ஈர்ஞ்சடை அந்தணன், காரியுண்டிக் கடவுள், ஆலமார் கடவுள் என அனேகம் சிவப்பெயர்கள் சங்கநூல்களில் உள்ளன. எக்கணமும் யோகநிலையில் ஆழ்ந்திருப்பதால் யோகி என்றும், அட்டமா சித்திகளில் வல்லவர் என்பதல் சித்தன் என்றும், சுடுகாட்டில் மனம் பேதலித்துப் பேய்களுடன் ஆடுபவராகச் சித்தரிக்கப்படுவதால், பித்தன் எனவும் குணங்களின் அடிப்படையில் அழைக்கப்படுகிறார்.\n\nSection::::தொன்மங்கள்.\nSection::::ஆதிசக்தி.\nசைவ மரபில், சிவம் சக்தி ஆகிய இரண்டும், ஒருபெருமுழுமையின், ஒன்றிலொன்று இன்றியமையாதா இரு அம்சங்கள். அவற்றைப் பரசிவம், ஆதிசக்தி என நோக்கும் சைவர்கள், அந்த இரு பேராற்றல்களின் திருவிளையாடல்களாகவே புராணக்கதைகளை நோக்குகின்றனர். தக்கனின் தவத்தால் அவனுக்கு மகளாகப் பிறக்கும், ஆதிசக்தி, \"சதிதேவி\" என்று அறியப்படுகிறாள். தக்கனின் அனுமதியின்றி சதி சிவனை மணந்ததால் வெகுண்ட தக்கன், அவர்களுக்கு அழைப்பு விடுக்காமல் யாகம் செய்கின்றான். அங்கு அழைப்பின்றி வந்த சதிதேவியிடம், தக்கன் ஈசனை இழித்துப்பேசுவதால், சதி வேள்வித்தீயில் வீழ்ந்து மறைய, ஆங்காரமுற்ற ஈசனின் திருமுடியிலிருந்து வீரபத்திரர் தோன்றி, யாகத்தை அழிக்கிறார். சதியின் உடல் யாககுண்டத்தில் கிடந்ததாகவும், அதை ஆற்றாமையுடன் ஈசன் தூக்கிச்சென்றபோது, அவற்றை திருமால் ஆழியால் சிதைக்க, அவை வீழ்ந்த இடங்களே சக்தி பீடங்களானதாகவும், இக்கதை செல்கின்றது.பின், பர்வதராஜன் மைனாவதியின் தவத்துக்கிரங்கி, சக்தி மீண்டும் பார்வதியாக அவதரிக்கிறாள். கடுந்தவமிருந்து ஈசனைக் கணவனாக அடையும் உமையவள், பின் பல அசுரர்களை அழித்து, தேவர் துயர் தீர்த்தும், பிள்ளையார், முருகன் ஆகியோரைப் படைத்தும், ஈசன் தேவியாக வீற்றிருக்கிறாள்.\n\nSection::::கங்கை.\nபகிரதனின் முன்னோர்கள் சாபம் பெற்று சாம்பலாக இருந்தார்கள். அவர்களுக்கு முக்தி கிடைக்க பார்வதியின் மூத்தவளான கங்கை, பூமியில் நதியாகப் பாய்ந்தால் மட்டுமே இயலும் என்பதை அறிந்த பகிரதன் கங்கையை நோக்கித் தவமிருந்தார். தேவலோகத்திலிருந்து பூமிக்கு வரும் பொழுது எழும் பிரவாகத்தினை கட்டுப்படுத்த சிவபெருமானால் மட்டுமே இயலும் என்று கங்கை கூறியதால், பகிரதன் சிவபெருமானை நோக்கித் தவமியற்றியதால் கங்கையை சடாமுடியில் தாங்கிப் பூமி தாங்கும் அளவில் மட்டும் வெளிவிட்டதனால் சிவபெருமான் கங்காதரன் என்று பெயர்பெற்றார். சிவபெருமானது ஐந்து குமாரர்கள் பைரவர், கணபதி, முருகன், வீரபத்திரர், ஐயனார் ஆவர். பாற்கடலைக் கடைந்தபோது, திருமால் மோகினி அவதாரம் எடுத்துச் சிவபெருமானுடன் கூடிப் பெற்ற ஐயனாரே இன்று, ஐயப்பன் என்று அறியப்படுகிறார்.\n\nSection::::பிள்ளையார் - முருகன்.\nகயிலையில் பார்வதி தேவி மானசீகமாக ஒரு குழந்தையைத் தோற்றுவித்தாகவும், சிவபெருமானை அறியாத அக்குழந்தை அவருடன் சண்டையிட்டு தலையிழந்தாகவும், பார்வதி தேவியின் வேண்டுகோளை ஏற்று யானைமுகம் பொருத்தி அம்மகனை மீள்வித்தாகவும் இந்து சமய நூல்கள் தெரிவிக்கின்றன. சூரன் என்ற அரக்கனை அழிக்கச் சிவபெருமான் தனது ஆறுமுகங்களிலுள்ள நெற்றிக் கண்களிலிருந்து நெருப்புபொறியை உருவாக்கியதாகவும், அந்த ஆறு நெருப்பு பொறிகளையும் வாயு பகவான் சரவணப்பொய்கை எனும் ஆற்றில் விட்டதாகவும். அந்த நெருப்பு பொறிகள் ஆறு குழந்தைகளாக மாறி, அவற்றைக் கார்த்திகைப் பெண்டீர் வளர்த்து வந்ததாகவும் இந்து சமய நூல்கள் தெரிவிக்கின்றன. ஆறு குழந்தைகளையும் அன்னையாகிய பார்வதி அரவணைத்த பொழுது ஆறு முகங்களைக் கொண்ட முருகனாக அக்குழந்தை மாறியது.\n\nSection::::ஏனையவை.\nதருகா வனத்து முனிவர்களின் ஆணவத்தினை அழிக்கச் சிவபெருமான் திகம்பர மூர்த்தியாகச் சென்றார். அவருடைய அழகில் முனிவர்களின் மனைவிகள் மயங்க, கோபம் கொண்ட முனிவர்கள் தங்களுடைய யாகவலிமையால் புலியை உருவாக்கி அனுப்பினர், சிவபெருமான் அதன் தோலை உரித்து உடுத்திக் கொண்டார். அடுத்து யானையை அனுப்ப, அதன் தோலினை ஈசன் போர்த்தார். மழுவினை எய்தனர், அதனைத் தன்னுடைய ஆயுதங்களில் ஒன்றாகச் சிவபெருமான் இணைத்துக் கொண்டார். அவை எதுவும் தனக்கு ஒன்றும் செய்யாது வாளாநிற்க, அவர் தாருகாவனத்து இருடிகளைத் தோற்கடித்ததாக, அக்கதை சொல்கின்றது. தட்சனின் சாபத்திலிருந்து சந்திரனைக் காக்க, அவனைத் தலையில் சூடிக்கொண்டதும், காசிபர் கத்ரு தம்பதிகளின் குழந்தைகளான பாம்புகள், மாற்றந்தாய் மகனான கருடனிடமிருந்து தங்களை காத்துக்கொள்ள சிவபெருமானை சரணடைந்த போது, அவற்றை அவர் ஆபரணங்களாகத் தரித்துக் கொண்டதும், பாற்கடலைக்கடையும் பொழுது வாசுகி பாம்பு கக்கிய ஆலகாலத்தினை உண்டு அதன் மூலம் நீலகண்டர் ஆனதும், அவர் பெருங்கருணைக்குச் சான்றுகளாகும்.\n\nSection::::வரலாறு.\nசிந்து சமவெளி நாகரிகம் நிலவிய மொகஞ்சதாரோவில் கண்டெடுக்கப்பெற்ற தியானத்திலுள்ள பசுபதி முத்திரையே சிவவழிபாட்டின் மூலம் என்று சொல்லப்படுகின்றது. மூன்று தலையினையுடைய தியானத்தில் இருப்பவரைச் சுற்றி மிருகங்கள் இருப்பதாக அமைந்த இந்த முத்திரை \"பசுபதி முத்திரை\" என்று அழைக்கப்பெறுகிறது.\n\nஇந்து மதத்தில் ருத்ரன், சிவன் இருவருமே ஒரே கடவுளாகக் கருதப்பெறுகிறார்கள். இந்து மதத்தின் பழமையான ரிக் வேதத்தில் ருத்ரன் கடவுளாகக் கூறப்பெறுகிறார். இவர் வில் அம்பினை ஆயுதமாக உடைய வில்லாளனாகச் சித்தரிக்கப்பெறுகிறார். மேலும் பிரம்மாவிலிருந்து தோன்றியவராகவும், புயல்களின் கடவுளான மருத்துக்களின் தந்தையாகவும் அறியப்பெறுகிறார். அக்னி தேவன், வாயு தேவன், இந்திரன், பிரஜாபதி போன்ற வேதக்கடவுள்களே, பிற்காலத்தில் சிவனாக வளர்ந்ததாகச் சொல்லப்படுகின்றது.\n\nSection::::சைவசித்தாந்தம்.\nசிவனை சிவம் என்றும், சிவப்பரம்பொருள் என்றும் சைவர்கள் அழைக்கின்றார்கள். சிவன் முப்பத்தாறு தத்துவங்களையும் கடந்து நின்று ஐந்தொழில்களையும் செய்து, ஆன்மாக்களின் மூன்று மலங்களை(ஆணவம்,கன்மம்,மாயை)யும் போக்கி வீடுபேறு அருளுகிறார். தன்வயத்தனாதல், தூய வுடம்பினனாதல், இயற்கையுணர் வினனாதல், முற்றுமுணர்தல், இயல்பாகவே கட்டுகளின் (பாசங் களின்) நீங்குதல், பேரருளுடைமை, முடிவிலாற்றலுடைமை, வரம்பி லின்பமுடைமை என எட்டுவகை குணங்களையும் சிவன் கொண்டுள்ளார். என்றும் உள்ளவர்; எங்கும் நிறைந்தவர்; எல்லாம் அறிபவர்; எல்லாம் வல்லவர்; தூயவர்; அழிவிலா இன்பம் உடையவர்; பிறர்க்கு ஆட்படாதவர் என்றெல்லாம் சித்தாந்தம் சிவனை வரையறுக்கின்றது.\n\nநடராச உருவத்தில் அவர் ஐந்தொழில் ஆற்றுவது, குறியீட்டு ரீதியில் பின்வருமாறு விளக்கப்படுவதுண்டு:: \n\nSection::::சிவ வடிவங்கள்.\nசிவபெருமான் அருவம், அருவுருவம், உருவம் என மூன்று வடிவங்களில் உள்ளார். அருவத்திருமேனி சத்தர் என்றும், அருவுருவத்திருமேனி பரம்பொருள் என்றும், உருவத்திருமேனி பிரவிருத்தர் என்றும் அழைக்கப்படுகிறது. அருவுருவமாக இலிங்கமும், மகேசுவரமூர்த்தங்கள் மற்றும் சிவஉருவத்திருமேனிகள் ஆகியவை உருவத்திருமேனியாகவும் சைவர்களால் வழிபடப்படுகின்றன.\n\nதடத்தநிலையில் ஈசன் கொள்ளும், அறுபத்து நான்கு வடிவங்கள் ஆகமங்களில் விளக்கப்பட்டுள்ளன. அவற்றில் சிறப்பான இருபத்து ஐந்து சிவமூர்த்தங்கள் மகேசுவர மூர்த்தங்கள் என்று அழைக்கப்படுகின்றன.\n\nSection::::சிவ விரதங்கள்.\nசிவபெருமானுக்காகச் சைவர்கள் எட்டு வகையான விரதங்களை இருந்து வழிபாடு செய்கின்றார்கள். இவ்விரதங்கள் மூலம் சிவனின் பரிபூரண அருளினை பெற இயலும் என்று சைவர்கள் நம்புகின்றார்கள்.\nSection::::சைவத் திருமுறைகள்.\nபன்னிரு திருமுறைகள் என்று கூறப்படும் சைவத் திருமுறைகள் , பல சிவபக்தர்களால் (நாயன்மார்கள்) இயற்றப்பட்ட பாடல்களின் தொகுப்பாகும்.\n\nSection::::புகழ் பெற்ற சிவத்தலங்கள்.\nசிவபெருமானை மூலவராகக் கொண்டு உலகம் முழுவதும் கோயில்கள் இருக்கின்றன. குறிப்பாகக் கம்போடியா, நேபாளம், இலங்கை, இந்தியா எனப் பல நாடுகளைக் கூறலாம். இவற்றினை விடவும் பாரத கண்டம் என்றும் அழைக்கப்படுகின்ற இந்தியாவில் அநேக சிவாலயங்கள் உள்ளன. அவை எண்ணிக்கை அடிப்படையில் பஞ்சபூதத் தலங்கள், பஞ்ச கேதார தலங்கள், பஞ்ச தாண்டவ தலங்கள், பஞ்ச குரோச தலங்கள், ஆறு ஆதார தலங்கள், சப்த விடங்க தலங்கள்,சப்த கரை சிவ தலங்கள்,சப்த கைலாய தலங்கள், அட்டவீரட்டானத் தலங்கள், நவலிங்கபுரம், நவ கைலாயங்கள், எனவும், சைவ அடியார்களால் பாடல் பெற்றதைக் கொண்டு தேவாரத் திருத்தலங்கள், திருவாசகத் திருத்தலங்கள், தேவார வைப்புத் தலங்கள், திருச்சிற்றம்பலக் கோவையார் திருத்தலங்கள், திருவிசைப்பாத் திருத்தலங்கள் எனவும், வன விசேச தலங்கள், முக்தி தரவல்ல சிவத்தலங்கள், சோதிர்லிங்க தலங்கள் எனவும் வகைப்படுத்தப்படுகின்றன.\n\nஇவற்றில் தேவாரம் பாடல் பெற்ற தலமானது காவிரி தென்கரைத் தலங்கள், காவிரி வடகரைத் தலங்கள், பாண்டிய நாட்டு தலங்கள், கொங்கு நாட்டுத் தலங்கள், நடுநாட்டுத் தலங்கள், தொண்டை நாட்டு தலங்கள் எனவும் வகைப்படுத்தப்பட்டுள்ளது.\n\n"}
{"id": "169146", "url": "https://ta.wikipedia.org/wiki?curid=169146", "title": "ப. சண்முகம்", "text": "ப. சண்முகம்\n\nப. சண்முகம் (\"P. Shanmugam\", 1927 - பெப்ரவரி 2, 2013) ஒரு இந்திய அரசியல்வாதியும், இந்திய நாடாளுமன்ற, மக்களவை உறுப்பினரும், புதுச்சேரி ஒன்றியப் பகுதியின் முன்னாள் முதலமைச்சரும் ஆவார்.\n\nSection::::அரசியல் பங்களிப்பு.\nஇவர் இந்திய நாடாளுமன்றத்திற்கு, மக்களவை உறுப்பினராக புதுச்சேரி மக்களவைத் தொகுதியிலிருந்து இந்திய தேசிய காங்கிரசு கட்சியின் சார்பாக மூன்று முறை தேர்ந்தெடுக்கப்பட்டார்.\n\nமேலும் இவர் 2000 முதல் 2001வரை புதுச்சேரியின் பத்தாவது மற்றும் பதினொன்றாவது சட்டப்பேரவை முதலமைச்சராக இருமுறை பதவி வகித்துள்ளார்.\n"}
{"id": "169162", "url": "https://ta.wikipedia.org/wiki?curid=169162", "title": "டிகோணா பிராட்பாண்டு", "text": "டிகோணா பிராட்பாண்டு\n\nடிகோணா எண்ணிம்ப் பிணையம் (\"Tikona Digital Networks\", TDN), சுருக்கமாக டிகோணா, மும்பையிலிருந்து இயங்கும் ஓர் இந்திய அகலப்பட்டை இணையச் சேவை வழங்கும் நிறுவனமாகும். இந்த நிறுவனத்திற்கு இந்தியா முழுமையிலும் \"கிளாஸ்-ஏ இரக\" இணையச் சேவை வழங்குனருக்கான உரிமத்தை இந்திய அரசின் தகவல் மற்றும் ஒளிபரப்பு அமைச்சகம் வழங்கியுள்ளது. டிகோணா வீட்டுப் பயனாளர்களுக்கும் சிறு வணிகங்களுக்கும் கல்வி நிலையங்களுக்கும் கம்பியில்லா அகலப்பட்டை சேவை வழங்கி வருகிறது. இந்த நிறுவனப் பங்குகளில் \"கோல்டுமான் சாசு முதலீடு நிறுவனம்\" 22.8 விழுக்காடும் \"இன்ட்விசன் இந்தியா\" 13.46 விழுக்காடும் \"ஓக் இந்தியா இன்வெஸ்ட்மென்ட்சு\" 23.55 விழுக்காடும் \"கிரீன் லோட்டசு நிறுவனம்\" 10.09 விழுக்காடும் முதலீடு செய்துள்ளன. 2008ஆம் ஆண்டு மும்பையில் இது தொடங்கப்பட்டது. 2010ஆம் ஆண்டு மத்தியில் டிகோணாவிற்கு 150,000 வாடிக்கையாளர்கள் இருந்தனர்; இவர்களில் 6000 பேர் சிறு மற்றும் இடைநிலை வணிக நிறுவனங்காவர்.\n\nடிகோணா குசராத், இமாச்சலப் பிரதேசம், இராசத்தான், உத்தரப் பிரதேச மாநிலங்களில் நான்காம் தலைமுறை கம்பியில்லா அகலப்பட்டை சேவைகளை வழங்கத் திட்டமிட்டுள்ளது.இந்நிறுவனத்தில் முதலீடு செய்ய மலேசியாவின் ஆக்சியாடா நிறுவனம் முனைப்பு காட்டி வருகிறது.\n"}
{"id": "169163", "url": "https://ta.wikipedia.org/wiki?curid=169163", "title": "ரங்கசாமி சீனிவாசன்", "text": "ரங்கசாமி சீனிவாசன்\n\nரங்கசாமி சீனிவாசன் (\"Rangaswamy Srinivasan\", பிறப்பு: பிப்ரவரி 28, 1929) ஐபிஎம் ஆய்வு நிறுவனத்தின் ஒரு கண்டுபிடிப்பாளர் ஆவார். லேசிக் கண் அறுவை சிகிச்சை இவரின் புகழ்பெற்ற கண்டுபிடிப்புகளுள் ஒன்றாகும். அவர் தற்போது 21 அமெரிக்க புதிய கண்டுபிடிப்பு காப்புரிமைகளைப் பெற்றுள்ளார்.\n"}
{"id": "169169", "url": "https://ta.wikipedia.org/wiki?curid=169169", "title": "புலம்பெயர் தமிழர்", "text": "புலம்பெயர் தமிழர்\n\nபுலம்பெயர் தமிழர் (\"Tamil diaspora\") எனப்படுவோர் இந்தியா மற்றும் இலங்கையை பூர்வீகமாகக் கொண்டிருந்து ஏனைய நாடுகளுக்கு புலம்பெயர்ந்த தமிழர்களைக் குறிக்கின்றது. குறிப்பிடத்தக்க புலம்பெயர் தமிழர் சனத்தொகை மலேசியா, சிங்கப்பூர், இந்தோனேசியா, மத்திய கிழக்கு, ரீயூனியன், தென்னாபிரிக்கா, மொரிசியசு, சீசெல்சு, பிஜி, கயானா, மியான்மர், டிரினிடாட் மற்றும் டொபாகோ, பிரான்சிய மேற்கிந்தியத் தீவுகள், ஐரோப்பா, அவுத்திரேலியா, கனடா, அமெரிக்கா ஆகிய இடங்களில் காணப்படுகின்றனர்.\n\nSection::::ஆரம்ப குடியேற்றங்கள்.\nஆயிரக்கணக்கான ஆண்டுகளுக்கு முன்னரே குடியேறியோர் பிற இனத்தவருடன் கலந்துவிட்டனர். ஏனையோர் சம காலத்தில் தமிழ் நாட்டிலிருந்து இடம் பெயர்ந்தனர். புலம்பெயர்ந்தோர் அடையாளம் புராதன மரபுரிமையில், தமிழ் மொழியில், தமிழ் இலக்கியத்தில் வேரூன்றி, தற்போதும் உயிர்த்துடிப்பான கலாச்சாரத்தில் காணப்படுகின்றது. ஆரம்ப குடியேற்றக் குழுக்கள் பற்றி சிறப்பாக ஆவணப்படுத்தப்படவில்லை.\n\n"}
{"id": "169173", "url": "https://ta.wikipedia.org/wiki?curid=169173", "title": "நயினார்கோவில்", "text": "நயினார்கோவில்\n\nநயினார்கோவில் (Nainarkoil), இந்தியாவின் தமிழ்நாடு மாநிலத்தில் அமைந்துள்ள இராமநாதபுரம் மாவட்டத்தின், நயினார்கோயில் ஊராட்சி ஒன்றியத்தில் இருக்கும் ஒரு ஊர் ஆகும் .\n"}
{"id": "169174", "url": "https://ta.wikipedia.org/wiki?curid=169174", "title": "போகலூர்", "text": "போகலூர்\n\nபோகலூர் பேரூராட்சி (\"Bogalur\") தமிழ்நாட்டின் இராமநாதபுரம் மாவட்டத்தில் உள்ள போகலூர் ஊராட்சி ஒன்றியத்தில் அமைந்துள்ள ஒரு பேரூராட்சி ஆகும்.\n\nSection::::போகலூர்.\nபோகலூர் பரமக்குடி சட்டமன்றத் தொகுதிக்கும் இராமநாதபுரம் மக்களவைத் தொகுதிக்கும் உட்பட்டதாகும்.\n\nஇந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.\n\n2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 9221 ஆகும். இவர்களில் பெண்கள் 4475 பேரும் ஆண்கள் 4746 பேரும் உள்ளனர்.\n\nSection::::புவியியல் அமைப்பு.\nஇவ்வூரின் அமைவிடம் 9.38°N 78.83°E ஆகும். கடல் மட்டத்தில் இருந்து சராசரியாக 2 மீட்டர் (6 அடி) உயரத்தில் இருக்கின்றது.\n\nSection::::வரலாறு.\nதென்தமிழ்நாட்டின் பிரிக்கப்படாத பழைய இராமநாதபுரம் மாவட்டத்தின் பெரும்பகுதியை ஆண்டவர்கள் சேதுபதிகள். இவர்கள் கி.பி 1601 முதல் இந்தியா விடுதலை பெற்ற காலம் வரை இப்பகுதியின் ஆட்சியாளர்களாகத் திகழ்ந்துள்ளனர். வங்கக்கடற்கரையின் அதிபதியாய் முதலில் புகலூரையும் (போகலூர்) பின்பு இராமநாதபுரத்தையும் தங்கள் தலைநகரமாக கொண்டு ஆட்சி நடத்தியள்ளனர்.\n\nபோகலூரை சேதுபதி மன்னர்கள் கி.பி.1501 முதல் கி.பி.1710 வரை சமார் 210 வருடங்கள் தலைநகராக கொண்டு ஆட்சிபுரிந்துள்ளனர்.\n\nSection::::சிற்றூர்கள்.\nஇந்த பேரூராட்சியில் அமைந்துள்ள சிற்றூர்களின் பட்டியல்:\n\n1. போகலூர்\n\n2. யாதவர்தெரு\n\n3. சத்திரக்குடி\n\n4. நரியநேந்தால்\n\n5. அண்ணாநகர்\n\n6. விவேகனந்தபுரம்\n\n7. தென்றல் நகர்\n\n8. புலவர் தெரு\n\n9. அம்பேத்கார் நகர்\n\n10. இசுலாமியபுரம்\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "169175", "url": "https://ta.wikipedia.org/wiki?curid=169175", "title": "கலாங் விரிகுடா", "text": "கலாங் விரிகுடா\n\nகலாங் விரிகுடா (ஆங்கிலம்: \"Ha Long Bay\") என்பது வடக்கு வியட்நாம் பகுதியில் ஹனோய்க்குக் கிழக்கே 170 கிலோ மீட்டர் தொலைவில் உள்ளது. இங்கு கேட் பா தீவு, டாவ் பீ தீவு, டாவ் கோ தீவு, போ கான் தீவு என்பது போன்ற சுண்ணாம்புத் தீவுகள் பல காணப்படுகின்றன. இத்தீவுகளில் டாவ் கோ தீவுப் பகுதியில் சுண்ணக்கல் விழுதுகள், சுண்ணக்கல் புற்றுகள் கொண்ட 20 மீட்டர் உயரத்துக்கும் அதிகமான அழகிய நிறங்களுடைய குகைகள் பல இருக்கின்றன. இந்த விரிகுடாப் பகுதியில் மிதக்கும் கிராமங்கள் பல இருக்கின்றன. இங்கு மீன் பிடிக்கும் தொழில் முக்கியமான ஒன்றாக இருக்கிறது. இந்தப் பகுதி “புதிய ஏழு உலக விந்தைகளுக்கான அறக்கட்டளை” அமைப்பு நடத்திய புதிய ஏழு இயற்கை உலக விந்தைகளுக்கான வாக்கெடுப்பில் இயற்கை ஏழு உலக விந்தைகளில் ஒன்றாகக் கடந்த நவம்பர் 11 2011 அன்று அறிவிக்கப்பட்டது.\n"}
{"id": "169181", "url": "https://ta.wikipedia.org/wiki?curid=169181", "title": "புருவம்", "text": "புருவம்\n\nபுருவம் (Eyebrow) என்பது கண்களுக்கு மேற்புறத்தில் செறிவான, மெல்லிய முடிகளையுள்ள பகுதியைக் குறிக்கும். வியர்வை, நீர், பிற மாசுகள் கண்குழிகளுக்குள் விழாதவண்ணம் காப்பதே, புருவங்களின் முக்கியப் பணியாகும். என்றாலும், முக பாவங்களைக் காட்டுவதற்கும், மனிதர்களிடையே கருத்துக்களை (அல்லது) சமிக்ஞைகளை பரிமாறிக் கொள்வதிலும் புருவங்களின் பணி இன்றியமையாததாக உள்ளது. பொதுவாக பெண்கள் ஒப்பனைப் பொருட்களைக் கொண்டு ஒப்பனை செய்தோ, முடிகளைக் கூட்டுதல், குறைத்தல், பச்சைக் குத்திக் கொள்ளுதல், துளையிட்டு வளையங்கள் அணிதல் போன்ற செயல்களின் மூலமாகவோ தங்கள் புருவங்களை அழகுப்படுத்திக் கொள்கிறார்கள்.\n\n"}
{"id": "169188", "url": "https://ta.wikipedia.org/wiki?curid=169188", "title": "புகு ஏற்பளவும் வெளிப்படு ஏற்பளவும்", "text": "புகு ஏற்பளவும் வெளிப்படு ஏற்பளவும்\n\nபுகு ஏற்பளவும் வெளிப்படு ஏற்பளவும் (\"entrance dose and exit dose\") தொலை கதிர் மருத்துவத்தின் போது எக்சு அல்லது காமாக் கதிர்கள், உடலின் புறப்பரப்பில் விழுந்து உட்சென்று புற்று உயிரணுக்களுக்குத் திட்டமிட்ட அளவு ஏற்பளவினைக் கொடுத்து, பின் மறுபக்கம் வெளிப்படுகிறது. கதிர்கள் உட்புகும் பரப்பிலுள்ள கதிர் ஏற்பளவு, புகு ஏற்பளவு என்றும், கதிர்கள் வெளிப்படும் பரப்பிலுள்ள கதிர்ஏற்பளவு, வெளிப்படு ஏற்பளவு என்றும் அறியப்படும். புற்று உயிரணுக்கள் பெறும் அளவு, கதிர் ஏற்பளவு ஆகும்.\n"}
{"id": "169189", "url": "https://ta.wikipedia.org/wiki?curid=169189", "title": "விளக்கு விருது", "text": "விளக்கு விருது\n\nவிளக்கு விருது அமெரிக்கா வாழ் தமிழர்களின் பண்பாட்டு அமைப்பினரால் புதுமைப்பித்தன் நினைவாக கலை - இலக்கியத்தில் சிறப்பாகப் பங்காற்றுபவர்களை உற்சாகப்படுத்தும் விதமாக ஆண்டுதோறும் வழங்கப்படுகிறது. தமிழ்ச் சூழலில் தகுதிவாய்ந்த படைப்பாளிகள் உரிய அங்கீகாரமும், கவனமும் பெறவேண்டும் என்பதுதான் இந்த விருதின் நோக்கம். விருதுடன் நாற்பதாயிரம் ரூபாய் பரிசுத்தொகையும் பாராட்டுப் பத்திரமும் வழங்கப்படுகிறது.\n\n\n"}
{"id": "169190", "url": "https://ta.wikipedia.org/wiki?curid=169190", "title": "பயன்பாட்டுச் சுழற்சி", "text": "பயன்பாட்டுச் சுழற்சி\n\nமின்திறன் உற்பத்தியில் பயன்பாட்டுச் சுழற்சி என்பது உற்பத்தி செய்யப்பட்ட மின்திறனை, மின்செலுத்தும் கம்பிகளில் அனுப்புதலை குறிப்பதாகும். இதனை ஆங்கிலத்தில் \"Wheeling\" என்று குறிப்பிடுகின்றனர்.\n\nமின்திறன் வலையமைப்பு, மின்கடத்தல் வலையமைப்பு மற்றும் மின்பகிர்வு வலையமைப்பு என்று இருவகைப்படும். மின்கடத்தல் வலையமைப்பு, மின்திறன் உற்பத்தி நிலையத்திற்கும் துணைமின் நிலையத்திற்கும் இடையே உள்ள வலையமைப்பை குறிப்பதாகும். மின்பகிர்வு வலையமைப்பு, துணைமின் நிலையத்திற்கும் உபயோகபயன்பாட்டிர்க்கும் இடையே உள்ள வலையமைப்பை குறிப்பதாகும்.\n"}
{"id": "169206", "url": "https://ta.wikipedia.org/wiki?curid=169206", "title": "பண்ணாரி", "text": "பண்ணாரி\n\nபண்ணாரி (\"Bannari\"), தமிழ்நாட்டில் ஈரோடு மாவட்டத்தில் அமைந்துள்ள ஊராகும். சத்தியமங்கலத்திலிருந்து 12 கிமீ தொலைவிலும் கோபிச்செட்டிப்பாளையத்திலிருந்து 40 கிமீ தொலைவிலும் கோயம்புத்தூரிலிருந்து 82 கிமீ தொலைவிலும் உள்ள இவ்வூர் தேசியநெடுஞ்சாலை 209 இல் அமைந்துள்ளது. \n\nSection::::பண்ணாரி மாரியம்மன் கோயில்.\nபுகழ் பெற்ற பண்ணாரி மாரியம்மன் கோயில் இவ்வூரில் அமைந்துள்ளது. ஆண்டுதோறும் பங்குனி மாதம் நடைபெறும் குண்டம் தீ மிதி (பூக்குழி) திருவிழாவிற்கு தமிழ்நாட்டிலிருந்தும் கர்நாடகத்திலிருந்தும் பக்தர்கள் அதிக அளவில் வருகிறார்கள்.\n\n"}
{"id": "169211", "url": "https://ta.wikipedia.org/wiki?curid=169211", "title": "எவனோ ஒருவன்", "text": "எவனோ ஒருவன்\n\nஎவனோ ஒருவன் 2007 ல் நிஷிகாந்த் காமத் இயக்கிய தமிழ்த் திரைப்படம். இதில் இயக்குனர் சீமான் ஒரு முக்கிய பாத்திரத்திலும், முன்னணி பாத்திரங்களில் மாதவன் மற்றும் சங்கீதா நடித்துள்ளனர். படத்தின் இசையமைப்பாளர்கள் பி. சமீர் மற்றும் ஜி. வி. பிரகாஷ் குமார்; பாடலாசிரியர் நா. முத்துக்குமார்.\n\nSection::::கதை.\nஒரு சாதாரண மனிதனின் கதை இது. ஒரு அளவான குடுமபத்தின் தலைவன் ஸ்ரீதர் வாசுதேவன. அவன் மனைவி வத்சலா மற்றும் அவன் இரு குழந்தைகள். சாதாரண நடுத்தர வர்க்கம். அவனின் நேர்மை எல்லோருக்கும் பிரச்சினையாய் இருக்கிறது. சமூகத்தின் நேர்மையின்மையால் வன்முறையாளனாக அவன் எப்படி மாறுகிறான் என்பதை படம் காட்டுகிறது.\n\nSection::::பாடல்.\nபடத்தில் ஒரே ஒரு இறுதி பாடல் \"உனது எனது என்று உலகில் என்ன உள்ளது ??? உனது முகமும் எனது முகமும் உடைத்திடும் முகங்கலானது\" என்ற நா. முத்துக்குமாரின் வரிகளில் படத்தின் முழு நோக்கத்தையும் அது கூறுகின்றது.\n\n"}
{"id": "169214", "url": "https://ta.wikipedia.org/wiki?curid=169214", "title": "பூம்புகார் (திரைப்படம்)", "text": "பூம்புகார் (திரைப்படம்)\n\nபூம்புகார் 1964 இல் சிலப்பதிகாரத்தை அடிப்படையாகக் கொண்டு, ப. நீலகண்டன் இயக்கிய ஒரு தமிழ் காவிய படம். 1942 ஆம் ஆண்டு வெளியான கண்ணகி படத்திற்குப் பின் வந்த சிலப்பதிகாரம் காவிய அடிப்படையில் உருவாக்கப்பட்ட இரண்டாவது படம் இது. இத்திரைப்படத்தில் கண்ணகியாக விஜயகுமாரி, கோவலனாக எஸ். எஸ். இராஜேந்திரன், மாதவியாக ராஜஸ்ரீ, கவுந்தி அடிகளாக கே. பி. சுந்தராம்பாள் ஆகியோர் நடித்திருந்தனர்.\n\nSection::::பாடல்கள்.\nபூம்புகார் திரைப்படத்துக்கு இசையமைத்தவர் ஆர். சுதர்சனம். பாடல்களை உடுமலை நாராயண கவி, மாயவநாதன், ஆலங்குடி சோமு, மு. கருணாநிதி, இராதாமாணிக்கம் ஆகியோர் இயற்றினர்.\n\nSection::::துணுக்கு தகவல்.\n\"அன்று கொல்லும் அரசின் ஆணை..\" என்ற பாடலில் \"நின்று கொல்லும் தெய்வம் எங்கே சென்று விட்டது\" எனக் கவிஞர் மாயவநாதன் எழுதியிருந்தார். கே. பி. சுந்தராம்பாள் அந்த வரியைப் பாட மறுத்துவிட்டார். மாயவநாதனோ ஊருக்குப் போய்விட்டார். எனவே கருணாநிதியே அந்த வரியை \"நின்று கொல்லும் தெய்வம் இங்கே வந்து விட்டது\" என மாற்றி எழுதிக் கொடுத்தார்.\n\n"}
{"id": "169215", "url": "https://ta.wikipedia.org/wiki?curid=169215", "title": "கன்னி (விண்மீன் குழாம்)", "text": "கன்னி (விண்மீன் குழாம்)\n\nகன்னிராசி மண்டலம் எனப்படும் பூட்டெஸ் ராசி மண்டல விண்மீன் கூட்டங்களுள் இரண்டாவது பெரிய வட்டாரமாகும். இவ் வட்டார விண்மீன் கூட்டம் பேரண்டத்தின் நடுவரைக்கோட்டுப் பகுதியில் சிம்மராசி மண்டலத்திற்கும் (லியோ) துலா ராசிமண்டலத்திற்கும் (லிப்ரா) இடையில் அமைந்துள்ளது. சூரியன் கதிர் வீதியில் நகர்ந்து செல்லும் போது இவ் வட்டாரத்தில் செப்டம்பர் 16 முதல் அக்டோபர் 31 வரையிலான காலத்தைக் கழிக்கின்றது. இது கன்னி ராசிக்குரிய நட்சத்திரக் கூட்டமாகும். இதில் 95 விண்மீன்களை வானவியலார் இனமறிந்துள்ளனர். இதிலுள்ள முக்கியமான விண்மீன் ஸ்பைகா என அழைக்கப்படும் ஆல்பா வெர்சினிஸ் ஆகும். இது சிம்மராசி வட்டாரத்திலுள்ள ரெகுலஸ் என்ற விண்மீனை விட பிரகாசமிக்கதும், வெப்பமிக்கதும், பலமடங்கு பெரியதும் ஆகும். இதனுள் 600 சூரியன்களை உள்ளடக்கிவிடலாம். 262 ஒளி ஆண்டுகள் தொலைவில் உள்ள ஸ்பைகா விண்ணில் தெரியும் பிரகாசமான விண்மீன்களின் வரிசையில் 15 ஆவதாக உள்ளது. இந்த வட்டார விண்மீன் கூட்டம் நீதிக்குரிய பெண் கடவுளான டிக்கியை (Dike) பெருமைப்படுத்துவதற்காக என்று சிலரும் தானியங்களுக்கான பெண் கடவுளான டிமெட்டரை (Demeter) நினைவூட்டுவதற்காக என்று சிலரும் நம்புகின்றனர்.\n"}
{"id": "169218", "url": "https://ta.wikipedia.org/wiki?curid=169218", "title": "விர்கோ கொத்து விண்மீன்கூட்டம்", "text": "விர்கோ கொத்து விண்மீன்கூட்டம்\n\nவிர்கோ கொத்து விண்மீன்கூட்டம் (Virgo Cluster) என்பது விர்கோ எனப்படும் கன்னிராசி மண்டல வட்டாரத்தில் எங்கும் நிறைந்திருக்கும் கொத்து விண்மீன் கூட்டங்களாகும். கன்னிராசி மண்டல வட்டாரத்தில் எப்சிலான், டெல்ட்டா ,காமா, ஈட்டா, பீட்டா மற்றும் உமிகிரான் வெர்ஜினியஸ் விண்மீன்கள் அமைந்த மேற்புறப் பகுதியில் 2000 க்கும் மேற்பட்ட அண்டங்கள் உள்ளன \n. இவற்றின் மையம் புவியிடமிருந்து 50 மில்லியன் ஒளி ஆண்டுகள் தொலைவில் உள்ளது. செம்பெயர்ச்சியை அளவிட்டு இந்த அமைப்பு முழுவதும் நம்மிடமிருந்து 1200 கிமீ/வி என்ற வேகத்தில் விலகிச் செல்வதாகக் கண்டறிந்துள்ளனர். இவற்றிலுள்ள மிகப் பிரகாசமான அண்டம் கூட தோற்ற ஒளிப்பொலிவெண் 10 கொண்டதாக இருப்பதால் இவற்றைச் சாதாரணமான தொலை நோக்கியால் பார்க்க இயலாது. இவ் இரண்டாயிரம் அண்டங்களில் குறைந்தது 150 மிகப் பெரியவை. விர்கோ கொத்து விண்மீன் கூட்டங்களின் மையத்தில் M .84(NGC 4374), M.86(NGC 4406), M.87(NGC 4486) என்று பதிவு செய்யப்பட்ட, நீள் கோள் வடிவ மாபெரும் அண்டங்கள் உள்ளன. இவை சிறு சிறு அண்டங்களின் சேர்க்கையினால் உருவாகியிருக்கலாம் என்று கூறுகின்றார்கள் .\n\nவிர்கோ கொத்து விண்மீன் கூட்டங்கள் பேரண்டத்தின் ஒரு மூலையில் இருந்து கொண்டு மேலாதிக்கம் செலுத்தி வருகின்றன. இதன் பொருண்மை ஒரு பக்கம் அதிகமாகச் செரிவுற்றிருப்பதால் நமது அண்டத்திலுள்ள துணை அண்டங்கள் யாவும் இதன் வலிமையான ஈர்ப்பினால் கவரப்படுகின்றன\n. இதை 'விர்கோவின் உறிஞ்சுதல்' என்பர். \n"}
{"id": "169221", "url": "https://ta.wikipedia.org/wiki?curid=169221", "title": "தொலுவில சிலை", "text": "தொலுவில சிலை\n\nதொலுவில சிலை என்பது, இலங்கையின் பழங்காலத் தலைநகரமான அனுராதபுரத்தில் உள்ள தொலுவில என்னும் இடத்தில் 1900 ஆம் ஆண்டு கண்டுபிடிக்கப்பட்ட இருக்கும் நிலையில் உள்ள ஒரு புத்தர் சிலை ஆகும். இது 4ம் நூற்றாண்டு அல்லது 5ம் நூற்றாண்டைச் சேர்ந்ததாகக் கருதப்படுகிறது. கருங்கல்லில் செதுக்கப்பட்ட இச் சிலை, அனுராதபுரத்தில் உள்ள சமாதி புத்தர் சிலையைப் போல, இலங்கையில் மிக நல்ல நிலையில் உள்ள புத்தர் சிலைகளுள் ஒன்று. இச்சிலையின் சில அம்சங்கள் இது மதுரா பாணியைச் சேர்ந்த சிற்பமாக இருக்கலாம் என்ற கருத்தைத் தோற்றுவித்துள்ளது. இச்சிலை தற்போது கொழும்பு தேசிய அருங்காட்சியகத்தில் வைக்கப்பட்டுள்ளது. \n\nSection::::தோற்றமும் இயல்புகளும்.\nதொலுவில புத்தர் சிலை ஒரு சிறந்த படைப்பாகக் கருதப்படுகின்றது. அத்துடன் அனுராதபுரத்தில் உள்ள சமாதி புத்தர் சிலையைப் போலவே பழங்கால இலங்கையின் சிற்பக்கலைக்கு இது ஒரு சிறந்த எடுத்துக்காட்டாகவும் திகழ்கிறது. இது தனிக் கருங்கல்லில் செய்யப்பட்டது. 1.75 மீட்டர் (5 அடி 9 அங்குலம்) உயரம் கொண்ட இச் சிலை சமாதி சிலையை விடச் சற்றே சிறியது.\n"}
{"id": "169223", "url": "https://ta.wikipedia.org/wiki?curid=169223", "title": "வெள்ளோடு பறவைகள் சரணாலயம்", "text": "வெள்ளோடு பறவைகள் சரணாலயம்\n\nவெள்ளோடு பறவைகள் சரணாலயம் என்பது தமிழ்நாட்டில் ஈரோடு மாவட்டம், சென்னிமலையை அடுத்த வெள்ளோடு எனும் ஊரில் 77.85 ஹெக்டேர் பரப்பளவில் அமைந்துள்ள ஒரு பறவைகள் சரணாலயமாகும். இது ஈரோட்டில் இருந்து 12 கிலோ மீட்டர் தொலைவிலும் பெருந்துறை யிலிருந்து 5 கிலோ மீட்டர் தொலைவிலும் உள்ள வெள்ளோட்டில் அமைந்துள்ளது. \n\nSection::::பறவைகள்.\nஇங்குள்ள பெரிய ஏரிக்கு ஆண்டின் நவம்பர் முதல் ஏப்ரல் வரையிலான காலத்தில், இந்திய நாட்டிலுள்ள பறவைகளான மஞ்சள் மூக்கு நாரை, கரண்டி வாயன், கூழைக்கடா, நத்தைக் குத்தி நாரை, வெள்ளை அரிவாள் மூக்கன் போன்றவைகள் வருகின்றன. இவை தவிர, வெளிநாடுகளிலிருந்தும் 109 வகையான பறவைகள் வந்து செல்கின்றன. குறிப்பாக, ஆஸ்திரேலியா மற்றும் ஆஸ்திரியா நாடுகளில் இருந்து பெலிகன் பறவைகள் பெருமளவில் இங்கு வருகின்றன. இங்கு வரும் பறவைகள் நான்கு மாத காலம் வரை தங்கியிருப்பதுடன் முட்டையிட்டுக் குஞ்சு பொரித்து இனப்பெருக்கம் செய்து அவற்றுடன் திரும்பிச் செல்வதை வழக்கமாகக் கொண்டுள்ளன.\n\n"}
{"id": "169242", "url": "https://ta.wikipedia.org/wiki?curid=169242", "title": "ஆத்வே", "text": "ஆத்வே\n\nஆத்வே கேபிள் & டாட்டாகொம் லிமிடெட் (\"Hathway Cable & Datacom Ltd\", , ) இந்தியாவில் மும்பையிலிருந்து இயங்கும் ஓர் முதன்மை கம்பிவடத் தொலைக்காட்சி சேவை வழங்குனர் ஆகும். ஐதராபாத், மும்பை, புனே, பெங்களூரு இந்தூர் உட்பட இந்தியாவின் பல நகரங்களில் தனது சேவையை வழங்கி வருகிறது. இந்தியாவில் கம்பிவடத் தொலைக்காட்சிக்கான கம்பிவடம் வழியே அகலப்பட்டை இணைய அணுக்கமும் வழங்கத் தொடங்கிய முதல் நிறுவனம் ஆத்வே ஆகும். திவ்ய பாசுகர் நிறுவனத்தின் பாசுகர் மல்டிநெட் சேவையிலும் குசராத் டெலிலிங்கசு நிறுவனத்திலும் 51% பங்கு ஆத்வேக்கு உள்ளது. 2006ஆம் ஆண்டில் கம்பிவடத் தொலைகாட்சி சேவைகளை எண்ணிம வடிவத்தில் வழங்கத் தொடங்கியது. தனது சேவையில் உயர் வரையறு தொலைக்காட்சி அலைவரிசைகளையும் எண்ணிம ஒளிதப் பதிவுகருவியையும் அறிமுகப்படுத்தி உள்ளது.\n\n"}
{"id": "169246", "url": "https://ta.wikipedia.org/wiki?curid=169246", "title": "வறுமையின் நிறம் சிவப்பு", "text": "வறுமையின் நிறம் சிவப்பு\n\nவறுமையின் நிறம் சிவப்பு 1980 ஆம் ஆண்டு வெளிவந்த தமிழ்த் திரைப்படமாகும்.கே. பாலச்சந்தர் இயக்கத்தில் வெளிவந்த இத்திரைப்படத்தில் கமல்ஹாசன்,ஸ்ரீதேவி மற்றும் பலரும் நடித்துள்ளனர். புரட்சிகர சிந்தனை உள்ள வேலை கிடைக்காத வறுமையில் வாடும் இளைஞனாகக் கமல் இத்திரைப்படத்தில் நடித்துள்ளனர்.\n\nஇத்திரைப்படம் தெலுங்கில் 'அகாலி ராஜ்யம்' எனும் பெயரில் மொழி மாற்றம் செய்து வெளியிடப்பட்டது. பின்னர் 1983 ஆண்டில் இயக்குநர் கே. பாலச்சந்தர் அவர்கள் இந்தி மொழியில் நடிகர் கமல்ஹாசன், அனிதா ராஜ் ஆகியோரை வைத்து 'ஜாரா சீ ஜிண்டகி' எனும் பெயரில் மீண்டும் எடுத்தார். \n\n\nSection::::பாடல்கள்.\nஇத்திரைப்படம் எம். எஸ். விஸ்வநாதன் இசையமைப்பில் வெளியான திரைப்படமாகும்.\n\n"}
{"id": "169250", "url": "https://ta.wikipedia.org/wiki?curid=169250", "title": "லோரன்சு எம். குரோசு", "text": "லோரன்சு எம். குரோசு\n\nலோரன்சு எம். குரோசு (ஆங்கிலம்: Lawrence Maxwell Krauss; பிறப்பு மே 27, 1954) ஒரு கனடிய-அமெரிக்க இயற்பியல் கோட்பாட்டாளர், அண்டவியலாளர், பேராசிரியர், அறிவியல் பரப்புரையாளர் ஆவார். இவர் அரிசோனா பல்கலைக்கழகத்தின் அரிசோனா பல்கலைக்கழகத்தின் இயக்குனரும் ஆவார். \"இன்மையில் இருந்து எழுந்த அண்டம்\" ('A Universe from Nothing') உட்பட்ட சிறந்து விற்கப்பட்ட நூல்களின் எழுத்தாளர் ஆவார். அறிவியல் ஐயுறவியல், அறிவியல் கல்வி, அறிவியலின் அறவியல் அடிப்படை ஆகியவற்றுக்கான ஆதரவாளரும் ஆவார்.\n\n"}
{"id": "169251", "url": "https://ta.wikipedia.org/wiki?curid=169251", "title": "புலம்பெயர் இலங்கையர்", "text": "புலம்பெயர் இலங்கையர்\n\nபுலம்பெயர் இலங்கையர் என்பது இலங்கையிலிருந்து வெளி நாடுகளுக்குச் சென்று வசிப்போரைக் குறிக்கின்றது. இவ்வாறு வசிப்போரின் எண்ணிக்கை 3 மில்லியன் எனக் கணிக்கப்பட்டுள்ளது.\n\nSection::::வெளிநாட்டுத் தொழிலாளர்கள்.\nஇலங்கையின் வெளிநாட்டுத் தொழிலாளர்கள் நாட்டுக்கான பெறுமதியான ஏற்றுமதியாகக் கொள்ளப்படுகின்றனர். வெளிநாட்டுத் தொழிலாளர்கள் எண்ணிக்கை வளர்ந்தும் அவர்கள் அனுப்பும் பணம், பொருள் என்பன அதிகரித்தும் காணப்பட்டன. 2009 இல் $3.3 பில்லியனை இலங்கைக்கு அனுப்பினர். இது அதன் முன்னைய வருடத்தில் அனுப்பிய $400 மில்லியனைவிட அதிகமாகும். 2010 இல் 1.8 மில்லியன் இலங்கையர் வெளிநாட்டுத் தொழிலாளர்களாக வேலை செய்தனர்.\n\n\n"}
{"id": "169252", "url": "https://ta.wikipedia.org/wiki?curid=169252", "title": "பி.சீ மையேர்சு", "text": "பி.சீ மையேர்சு\n\nபி.சீ மையேர்சு (ஆங்கிலம்: Paul Zachary \"PZ\" Myers; பிறப்பு மார்சு 9, 1957) ஓர் அமெரிக்க அறிவியலாளர், உயிரியல் பேராசிரியர், எழுத்தாளர், இறைமறுப்புச் செயற்பாட்டாளர். இவரது Pharyngula அறிவியல் வலைப்பதிவிற்காகவும் அறியப்படுகிறார். இவர் நுண்ணறிவு வடிவமைப்புக் கோட்பாட்டினதும் படைப்புவாதத்தினதும் கடுமையான விமர்சகர். இவர் பல்வேறு பகுத்தறிவுவாத, இறைமறுப்பு, ஐயுறவியல் மாநாடுகளில் பேச்சுக்களும் வழங்கிவருகிறார்.\n\n"}
{"id": "169253", "url": "https://ta.wikipedia.org/wiki?curid=169253", "title": "சடங்கு (புதினம்)", "text": "சடங்கு (புதினம்)\n\nSection::::சடங்கு.\nசெ. கணேசலிங்கனின் 1966 ல் வெளிவந்த இரண்டாவது புதினம் சடங்கு ஆகும். இப்புதினம் யாழ்ப்பாண வாழ்க்கையை அடிப்படையாகக் கொண்ட புதினமாகும். அதனால் தான் க. கைலாசபதி அவர்கள் யாழ்ப்பாணத்தையும், பிரபுத்துவத்தையும் சித்தரிக்கும் மூன்று புதினங்களில் ஒன்றாக இதனைக்குறிப்பிடுகிறார். மற்ற இரண்டு புதினங்கள் முதலாவதாக வந்த நீண்ட பயணமும் மூன்றாவதாக வந்த செவ்வானமும் ஆவன. இம்மூன்று நாவல்களும் வரலாற்று முக்கியத்துவம் வாய்ந்தவை என்று கார்த்திகேசு சிவதம்பி குறிப்பிடுகிறார். பொதுவாக யாழ்ப்பாண மக்கள், குறிப்பாக நாவல்கள்உம்யாழ்ப்பாணத்தில் பெரும்பான்மையாக வாழ்ந்து வந்த வெள்ளாளர்கள் இருபதாம் நூற்றாண்டின் இடைக் காலங்களில் சடங்குகளுக்கு எவ்வளவு முக்கியத்துவம் கொடுத்தார்கள் என்பதை இப்புதினம் விளக்குகிறது. சம்பிரதாயத்தை ஒட்டிய சடங்குகளுக்கு முன்னுரிமை கொடுத்துவிட்டு வாழ்வில் முக்கியமாக இருக்க வேண்டிய உள்ள ஒற்றுமை, மகிழ்வு ஆகியவை கவலைபடாமல் புறம் தள்ளப்படும் நிலையை இப்புதினம் கோடிட்டுக் காட்டுகிறது. யாழ்ப்பாணத்தைக் கதைக்களமாகக் கொண்டிருந்தாலும் தலை நகரான கொழும்பில் நிலவிய அரசியல் சூழலையும் இப்புதினம் சித்தரிக்கிறது. \n\nSection::::திருமணமும் பிரபுத்துவ அமைப்பும்.\nயாழ்ப்பாணத்தில் 20 ம் நூற்றாண்டின் முற்பகுதியிலும் பிற்பகுதியிலும் சீரும் சிறப்புடனும் இருந்தவை வெள்ளாளர்களின் கூட்டுக் குடும்பங்களே. இவை சாதிய வெறி உள்ளனவாகவும் பெண்களை அடிமைகளாகக் கொண்டனவாகவும் இயங்கி வந்தன. யாழ்ப்பாண வெள்ளாளர் குடும்பங்களை இணைப்பதற்கே திருமணங்கள் பயன்படுத்தப்பட்டன. மணம் செய்துகொள்ளுகிற ஆண் அல்லது பெண்ணின் ஆசை, எதிர்பார்ப்புகள் கணக்கில் எடுத்துக்கொள்ளப் படுவதில்லை. குடும்ப நலனைக் கருத்தில் கொண்டே திருமணங்கள் முடிவு செய்யப்படுகின்றன. நடக்கவுள்ள திருமணத்தால் குடும்பங்களுக்கு ஏற்படும் நன்மையே கருத்தில் கொள்ளப்பட்டது. இந்நிலை மிகவும் பின்தங்கிய நிலை என்றும் முதலாளித்துவ அமைப்பில் மணவாழ்வை ஏற்கிற ஆண் அல்லது பெண்ணின் விருப்பம் அல்லது வெறுப்பு கருத்தில் கொள்ளப்பட்டே திருமணம் முடிவு செய்யப்படுகிற நிலையில் இருந்து முற்றிலும் மாறுபட்டது என்றும் கா. சிவத்தம்பி இந்நூலுக்கு எழுதிய முன்னுரையில் குறிப்பிடுகிறார். இப்புதினத்தில் மணவாழ்வில் ஈடுபடவுள்ள இளைஞர்களின் ஆசாபாசங்கள் உதாசீனம் செய்யப்படுவதால் அவர்களின் மணவாழ்வு துயரம் மிகுந்து முறிவதோடு மட்டுமல்லாமல் எந்த குடும்ப நனலனுக்காக அவர்கள் திருமணத்தால் இணைக்கப்பட்டார்களோ அந்த குடும்பங்களையும் சிதைக்கின்றன.இக்கருத்தை நாவலாசிரியரான கணேசலிங்கன் நூலைப்பற்றிய சில குறிப்புகள் என்ற தலைப்பில் குறிப்பிடுவது \n\nSection::::கதையமைப்பு.\nஓய்வு பெற்ற ஆசிரியர் பொன்னம்பலத்தாருக்கும் செல்லத்தாச்சிக்கும் ஐந்து பிள்ளைகள். மூத்த பிள்ளை பத்மா என்கிற பெண். வயது 30 க்கு மேல் ஆகிவிட்டது. இரண்டாவது பிள்ளை பரந்தாமன் என்கிற பையன். அவன் கொழும்பில் கிளர்க்காக வேலை பார்த்து வந்தான். அதற்கு அடுத்து இரண்டு மகள்கள். ஒருவர் பெயர் தவ மலர் மற்றவர் பெயர் தவராணி. கடைசிக்குழந்தை பையன். அவன் பெயர் கந்தசாமி. பரந்தாமன் அப்பாசொல் தட்டாத பிள்ளை. ஆனால் கந்தசாமியோ முற்றிலும் மாறுபட்ட சீர்திருத்த கருத்துக்கொண்ட தொழிற்சங்கவாதி. இவர்கள் யாழ்ப்பாணத்தை அடுத்துள்ள ஆலையூர் என்ற ஊரில் வாழ்ந்து வந்தனர். \n\nபத்மாவும் வேறு சாதியைச் சேர்ந்த ராசரத்தினமும் காதலர்கள். சாதி வெறியும் வேதாந்த பற்றும் மிகுந்த பொன்னம்பலத்தார்அவர் காதலை எதிர்த்தார். கண்ணுக்கு அழகான இராசரத்தினத்தை பத்மா மணப்பதை செல்லத்தாச்சி ஆதரித்தாள். அதன் விளைவு பத்மாவின் சுதந்திரம் பறிபோகியது. கந்தையா என்ற உறவினர் உதவியுடன் பத்மாவை கோண்டாவென்னும் ஊரில் உள்ள புகையிலை வியாபாரி இராச துரை, அழகம்மா ஆகியோரின் வீட்டில் பொன்னம்பலத்தார் பெண் கொடுத்து பெண் எடுக்க முடிவு செய்கின்றார். பத்மா மாப்பிள்ளையை விட இரண்டு வயது கூட இருந்ததால் அவள் அவலட்சணமான சிவஞானத்தை மணக்க நேர்ந்தது. அவள் தம்பி பரந்தாமனும் தனது அக்காள் பத்மாவின் திருமணம் எப்படியாவது நடக்க வேண்டும் என்ற உறுதியுடன் அழகு குன்றிய ஈஸ்வரியை மணந்து இன்பம் இன்றி வாழ்வை கடமையாக ஆற்றுகின்றான். இவர்களின் திருமணத்துக்குப்பின்னர் செல்லாச்சி சொல்லுவது “என்ற பிளைகளுக்கு கடைசியாய் இப்படிப் பிடிக்காத கல்யாணத்தையா கட்டி வைக்க வேணும்?” என்ற கூற்று நடந்துமுடிந்துவிட்ட திருமணங்களின் ஒவ்வாமையைக் காட்டுகிறது. \n\nஇராசரத்தினம் குறைந்த ஊதியத்துடன் வாழ்வை தொடங்க திணறும் பரந்தாமனுக்கு கொழும்பில் வீடு கொடுத்து உதவுகிறான். பின்னர் ஈசுவரி வந்ததும் அவளின் மரியாதையையும் பரிவையும் பெருகிறான். சாதி கலவரச்சமயத்தில் குழந்தை பேற்றை எதிர் நோக்கி இருக்கும் ஈசுவரியை கோண்டாவில் உள்ள அவள் வீட்டுக்கு கொண்டுவந்து விடுகிறான். கோண்டாவில் உள்ள ஈசுவரியின் பெற்றோர்களும் ராசரத்தினத்தை மதிக்கிறார்கள். ஆசிரியர் தொழிலில் உள்ள சிவஞானம் மாற்றப்படுகிறான். அவன் அருகிலுள்ள ஊருக்கு மாற்றம் பெற இராசரத்தினம் அவனது செல்வாக்கப் பயன்படுத்தி எம் பி ஒருவரிடம் உதவி பெற்று உதவுகிறான். பத்மாவின் கணவன் மாற்றம் பெற உதவி கேட்க இருமுறை பத்மா ராசரத்தினத்துடன் செல்ல நேர்ந்தது. முதல் முறை பத்மா, ஈசுவரி இருவரும் இராசரத்தினத்துடன் யாழ்ப்பாணத்துக்குச் சென்றனர். ஆனால் எம். பி வீட்டில் இல்லாத்தால் அடுத்த நாள் அவர்கள் போக திட்டமிட்டனர். அன்று பத்மாவுடன் வர இருந்த ஈசுவரி தனது இரண்டாவது குழந்தையின் பிரசவத்துக்காக கோண்டாவில் இருந்தவள் நோய் வாய்ப்படவே பத்மா இராசரத்தினத்துடன் தனியே யாழ்ப்பணத்துக்குப் போக நேர்ந்தது. அப்போது இராசரத்தினத்துடன் தனியே பத்மா கார் பின் சீட்டில் டிரைவரைக்காணாததால் பேச நேர்ந்தது. மாற்றல் பெற்ற சிவஞானம் காதலர்கள் தனியே பேசிகொண்ட செய்திகேட்டு பத்மாவை ஒரு நாள் இழிவாகப்பேசுகிறான். அவமானம் தாங்காத பத்மா தற்கொலை செய்துகொண்டு இறக்கிறாள்.\n\nSection::::சடங்குகள்.\nயாழ்ப்பாணத்திலே பெரும் செல்வாக்குடன் வாழ்ந்து வந்த வெள்ளாளர்கள் இலலத்தில் நிகழும் பல்வகையான சடங்குகளின் குறிப்புகள் இப்புதினத்திலே காணப்படுகின்றன. வாழ்விலும், சாவிலும் சடங்குகள் பெறும் முக்கியத்துவத்தை இப்புதினம் விளக்குகிறது. எடுத்துக்காட்டாக ஆலையூர் பொன்னம்பலத்தார் வீட்டிலும் கோண்டாவில் இராசதுரை வீட்டிலும் நடக்கும் நாளுக்குப் பந்தக்கால் நடும் சடங்கும், நாளுக்குப் பொன் உருக்கும் சடங்கும், திருமணத்தன்று காலை பத்து மணிக்கு நடக்கும் சாமர்த்தியச் சடங்கும், இரவு பத்து மணிக்கு நடக்கும் தாலி கட்டு சடங்கும், இன்ன பிற சடங்குகளும் பெரிதும் பேசப்படுகின்றன. \n\nSection::::சடங்குகளும் கரணங்களும்.\nகார்த்திகேசு சிவதம்பி, தமிழ்த்துறை, வித்தியோதயப்பல்கலைக்கழகம் இலங்கை, இந்நூலுக்கு எழுதியுள்ள முன்னுரையில் யாழ்ப்பாண நிலப்பிரபுத்துவம் எப்படி ஐரோப்பிய பிரபுத்துவத்தில் இருந்தும், இந்தியப் பிரபுத்துவத்தில் இருந்தும், மட்டக்களப்பு பிரபுத்துவத்தில் இருந்தும் மாறுபட்டது என்பதை விளக்கிக் கூறுகிறார். யாழ்ப்பாணத்தின் பிரபுத்துவ சமுதாயத்தில் கூட்டுக்குடும்பம் முக்கிய இடத்தைப் பெருகிறது என்பதை சுட்டிக்காட்டி இப்புதினத்தில் இரண்டு கூட்டுக்குடும்பங்களின் நலன் கருதி நடைபெறும் திருமணங்கள் எப்படி சடங்குகளுக்கு முக்கியத்துவம் கொடுத்துவிட்டு வாழ்வில் வெற்றியடைய தவறுகின்றன என்பதைச்சுட்டிக்காட்டுகிறார். இவர் அன்றாட வாழ்வின் நடைமுறைகளை கரணங்கள் (Rituals) என்று குறிப்பிடுகிறார். கரணங்களின் தொகுதியே சடங்குகள்(Ceremonies) என்றும் குறிப்பிடுகிறார். சடங்குகளின் தன்மையை கரணங்களின் மூலம் அறியலாம் என்றும் கூறுகிறார். மனிதவாழ்வை பெரிதும் பாதிப்பது திருமணச்சடங்கே. எனவே யாழ்ப்பாண பேச்சு வழக்கில் சடங்கு என்னும் சொல் திருமணத்தை குறிக்கும் நிலையைக்கருத்தில் கொண்டு இப்புதினத்தில் நிகழும் இரு திருமணங்களைக் கருப்பொருளாக அமைக்கப்பட்டுள்ளதால் இப்புதினத்திற்கு சடங்கு என்று பெயர் கொடுத்திருப்பது பொருத்தமானதாகும். \n"}
{"id": "169254", "url": "https://ta.wikipedia.org/wiki?curid=169254", "title": "மலையாள மொழியில் தமிழ்ப்பாட்டு இலக்கியத்தின் தொடர்ச்சி", "text": "மலையாள மொழியில் தமிழ்ப்பாட்டு இலக்கியத்தின் தொடர்ச்சி\n\nதிராவிட மொழிகள் அனைத்தும் ஒன்றிற்கொன்று தொடர்புடைய மொழிகளாகும். அதிலும் தென் திராவிட மொழிகளான தமிழ்,மலையாளம், கன்னடம், தெலுங்கு ஆகிய மொழிகள் மிகுந்த ஒற்றுமை உள்ள மொழிகளாகும். கால்டுவெல் அவர்கள் மலையாள மொழியைத் தமிழின் உபமொழியாகக் கூறுகிறார் (திராவிட மொழிகளின் ஒப்பிலக்கணம் பக்.24). கேரள பாணினியம் ஆசிரியரான இராஜராஜவர்மா அவர்கள் கி.பி. 1187 - முன்பு மலையாளம் தமிழாகிய தாயின் கர்ப்பத்தில் இருந்தது என்றும் தற்போது இளமையை அடைந்ததால் பெற்றோரை விட்டு வரனான ஆரியக் குடும்பத்தில் பொருந்தியது என்ற கூறுகிறார். அதாவது மலையாள மொழியை தமிழ் மொழியின் மகளாகக் கூறுகிறார் ( கேரள பாணினியம பக்.51- 56).இதே கருத்தை “தமிழ் ஆய்வுகள் ” என்னும் புத்தகத்தில் எம்.எஸ.அய்யங்கார் அவர்களும் கூறுகின்றார் (பக்.375). ஆகவே கி.பி.ஒன்பதாம் நுாற்றாண்டுக்கு முன்பவரை அதாவது கொல்லம் ஆண்டு தொடங்கும்வரை மலையாள மொழி தோன்றவில்லை என உணரலாம். அவர்கள் தங்கள இலக்கியங்களை தமிழ் மொழி வாயிலாகவே படைத்துக் கொண்டனர். அதற்கு ஆதாரமாக மலையாள மொழி இலக்கண, இலக்கியங்களைக் கூறலாம்.\n\nமலையாளம் தனி மொழியாக வளர்ச்சி பெறும் வேளையில் எழுந்த இலக்கிய வளர்ச்சியின் வழியே மலையாள மொழி இலக்கிய வரலாற்றை ஆராய்வது தேவையாகிறது. மலையாள இலக்கியம் இக்கால கட்டத்தில் பாட்டு இலக்கியம், மணிப்பிரவாள இலக்கியம எனும் இரு பிரிவாக தோற்றம் பெற்றது. பாட்டு இலக்கியம் தமிழ் மரபு சார்ந்தும், மலையாள இலக்கியம் சமஸ்கிருதம் சார்ந்தும் அமைந்தன. தமிழ்ப்பாட்டு மரபில் எழுந்த இலக்கியங்களாக இராமசரிதம், திருநிழல்மாலை, கண்ணசர் படைப்புகள் குறிப்பிடத்தக்கன. இவ்வகையில் திருநிழல்மாலை என்னும் புத்தகத்தை இக்கட்டுரை ஆராய்கிறது. இப்புத்தகத்தை கி.பி.1981 - ஆம் ஆண்டு திரு.புருசோத்தமன்நாயர் அவர்கள் பதிப்பித்தார்.\n\nமலையள மொழியின் முதல் புத்தகமான லீலாதிலகம் (இலக்கணம்) \n”த்ரமிட சங்காதக்சர நிபந்தம் எதுக மோன\nவ்ருத்த விஷேஷ யுக்தம் பாட்டு” (லீலாதிலகம் சூத்திரம் 11).\nஎன பாட்டு இலக்கியங்களுக்கு இலக்கணம் கூறுகின்றது.\n\nஇவ்விலக்கணத்தின்படி மலையாள மொழியில் இரண்டு புத்தகங்களே கிடைத்துள்ளன. ஒன்று இராமசரிதம், மற்றொன்று திருநிழல்மாலை. ஏனைய மலையாள மொழி இலக்கியங்கள் இதினின்று மாறி அமைந்துள்ளன.\nஇவ்விரு இலக்கியங்களும் தமிழ்ப்பாட்டு மரபின்படியே அமைந்துள்ளன. இராமசரிதத்தின் யாப்பு ஆசிரியவிருத்தத்தில மட்டுமே அமைந்திருக்க, திருநிழல்மாலையின் யாப்போ ஆசிரியவிருத்தம், கலிவிருத்தம், கலித்துறை, ஈரடிக்கண்ணியிலும் அமைந்துள்ளது. \n\n”கோவிந்தென் சொல் திருநிழல்மாலை” என்னும் ஆசிரியரின் கூற்றின்படி இப்புத்தக ஆசிரியர் பெயர் கோவிந்தன் என்பதும் இப்புத்தகத்தின் பெயர் திருநிழல்மாலை என்பதையும் அறியலாம்.\n\nஇவ்விலக்கியம் திருவாறென்விளையில் (கேரள மாநிலம்) குடிகொண்டுள்ள இறைவன் கிருஷ்ணனுக்கு மலையர்கள் வழங்கும் பலியைக் குறிப்பிடுகிறது. இவ்விலக்கியம் நுால்தோற்றம் (காவ்யோபக்ரமம்), நாகூறு ( நாவல), பலிபடைத்தல் (பலியர்ப்பிக்கல்) என்னும் மூன்று பகுதிகளாக அமைந்துள்ளது. வைணவர்களின் திருப்பதிகளில் 13- திருப்பதிகள் கேரளாவில் அமைந்துள்ளன. அவை திருவனந்தபுரம், திருவெண்பரிசாரம் ( திருப்பதிசாரம்), திருக்காரிக்கரை ( திருக்காக்கரை), திருமூழிக்களம், திருப்புலியுார், திருச்செங்குன்றுார் (திருச்செங்ஙன்னுார்), திருச்சிற்றார,திருவல்லவாழ்( திருவல்லா), திருவண்வண்டூர், திருவடடாறு, திருவாறென்விளை, திருக்கடித்தானம்ஈ திருவித்தவக்கோடு ( திருமிற்றக்கோடு),திருநாவாய் போன்றவையாகும்.\n\nதிருநிழல்மாலையின் காப்புப் பாடலாக பிள்ளையார் வாழ்த்து, கலைமகள் வாழ்த்து, அம்மையப்பர் வாழ்த்து, திருவாறென்விளை திருமால் வாழ்த்து, போன்றவை அமைந்துள்ளன. இதன் பின்னர் பாரதநாடு பற்றியும் அதன் பதினெட்டு பிரிவுகள் பற்றியும் பற்றியும் கூறுகிறார் ஆசிரியர். மேலும் ஆறென்விளை கிராமம்இ கோயில், ராமத்தின் ஊராளர்கள் போன்ற செய்திகள் முதல பாகத்தில் இடம்பெற்றுள்ளன. \n\nஇரண்டாம் பாகத்தில் ஆறென்விளை இறைவனுக்கு திருநிழல் அமைப்பது பற்றிய செய்திகளைக் கூறுகிறார். மூன்றாம் பாகத்தில் மலையர்கள் இறைவனுக்கு வழங்கும் பலி பற்றிய செய்திகள் இடம் பெற்றுள்ளன."}
{"id": "169255", "url": "https://ta.wikipedia.org/wiki?curid=169255", "title": "மார்த்தாவும் மகதலா மரியாவும் (கரவாஜியோ)", "text": "மார்த்தாவும் மகதலா மரியாவும் (கரவாஜியோ)\n\nமார்த்தாவும் மகதலா மரியாவும் (\"Martha and Mary Magdalene\") என்பது புகழ்பெற்ற இத்தாலிய ஓவியரான கரவாஜியோ (முழுப்பெயர்: மிக்கேலாஞ்சலோ மெரீசி தா கரவாஜியோ) என்பவரால் வரையப்பட்ட ஓர் ஓவியம் ஆகும். இதை கரவாஜியோ என்னும் பரோக்கு கலை ஓவியர் சுமார் 1598இல் வரைந்தார். இந்த ஓவியம் ஐக்கிய அமெரிக்க நாடுகளின் டெட்ராய்ட் நகர் கலைக்கூடத்தில் உள்ளது.\n\nஇந்த ஓவியத்தின் மறுபெயர்கள்: \"மார்த்தா மரியாவைக் கடிந்துகொள்ளுதல்\", மற்றும் \"மதலேனாவின் மனமாற்றம்\".\n\nSection::::ஓவியத்தின் அமைப்பு.\nஇந்த ஓவியம் விவிலியத்தின் புதிய ஏற்பாட்டில் வருகின்ற மார்த்தா, மரியா என்னும் இரு சகோதரிகளைச் சித்தரிக்கிறது (காண்க:யோவான் 11-12). மரியா இவ்வுலக ஆடம்பரங்களில் மனதைப் பறிகொடுத்துவிட்டு, வாழ்க்கையில் ஒரு பிடிப்பும் இன்றி இருக்கின்றார். மார்த்தா தன் சகோதரி மரியாவை அணுகி, உலக ஆடம்பரங்கள் வீண் என்றும் வாழ்க்கையின் உண்மைப் பொருளைக் காணவேண்டும் என்றால் இயேசு கிறித்துவை நம்பி ஏற்கவேண்டும் என்றும் அறிவுறுத்துகிறார்.\n\nமரியா ஒரு கண்ணாடியின் முன் அமர்ந்து தன் அழகை இரசித்துக்கொண்டிருக்கிறார். அவருடைய வலது கையில் இளஞ்சிவப்பு மலர் ஒன்று இருக்கிறது. அதை அவர் விரல்களுக்கிடையே வைத்து சுழற்றிக்கொண்டிருக்கிறார். இடது கை பெரியதொரு கண்ணாடியைத் தழுவிக்கொண்டிருக்கிறது. இவ்வாறு அவருடைய உலகப் பற்று சித்தரிக்கப்படுகிறது. \n\nமார்த்தா தம் சகோதரியின் அருகில் சென்று அமர்ந்துள்ளார். அவருடைய முகம் சிறிதே மரியாவை நோக்கித் திரும்பி இருக்கிறது. அவருடைய முகத்தில் நிழல் படிந்துள்ளது. அவர் குனிந்து, மரியாவை நோக்கி உரையாடிக்கொண்டிருக்கிறார்.\n\nSection::::மரியாவின் முகத்தில் தோன்றும் உணர்வு.\nஓவியர் மரியாவின் முகத் தோற்றத்தை மிக அழகாக சித்தரித்துள்ளார். உலக இன்பங்கள் ஒருநாள் கடந்து போகும் என்று மார்த்தா எடுத்துரைப்பது மரியாவின் உள்ளத்தைத் தொடுகிறது. அவரது முகத்தில் படிப்படியாக ஒரு மாற்றம் ஏற்படுகிறது. மரியா மனம் மாறுகிறார்.\n\nSection::::ஓவியத்தின் பின்னணி.\nஇந்த ஓவியத்தை வரைந்த போது கரவாஜியோ தம் புரவலரான கர்தினால் பிரான்செஸ்கோ மரியா தெல் மோந்தே என்பவரின் மாளிகையில் வாழ்ந்துவந்தார். அவர் தம் புரவலருக்கென வரைந்த ஓவியங்கள் இரு வகைப்பட்டவை:\n\n\nSection::::கரவாஜியோ ஓவியங்களுக்கு உருமாதிரிகள்.\nசமயம் தொடர்பான கருத்துகளை விளக்குகின்ற ஓவியங்களை வரைந்தபோது கரவாஜியோ இரு பெண்களை உருமாதிரிகளாக (\"models\") பயன்படுத்தினர். சில ஓவியங்களில் ஒரு பெண், வேறு சிலவற்றில் இரு பெண்களும் என்று அவருடைய ஓவியங்கள் உள்ளன.\n\nஇந்த இரு பெண் உருவமாதிரிகளும் கர்தினால் தெல் மோந்தேயின் மாளிகையிலும் பிற கலைப் புலவர் அவைகளிலும் நன்கு அறியப்பட்ட அவையணங்குகள் (\"courtesans\"). அவர்கள் அன்னா பியாங்கீனி (\"Anna Bianchini\"), மற்றும் ஃபில்லிடே மெலாந்த்ரோனி (\"Fillide Melandroni\") என்போர் ஆவர். \n\nகரவாஜியோ சுமார் 1597இல் வரைந்த \"மனம் மாறிய மதலேனா\" (\"Penitent Magdalene\") என்னும் ஓவியத்திற்கு உருமாதிரியாக இருந்தவர் அன்னா. \n\nமாறாக, கரவாஜியோ படைத்த \"ஓர் அவையணங்கின் உருவப்படம்\" (\"Portrait of a Courtessan\") என்னும் உலகுசார் ஓவியத்திற்கு ஃபில்லிடே உருமாதிரியாக இருந்தார். அந்த ஓவியம் அதே ஆண்டில் வின்சென்சோ ஜுஸ்தினியானி என்னும் கலைப் புரவலருக்காக வரையப்பட்டது. \n\n1598இல் கரவாஜியோ தாம் வரைந்த \"புனித கத்தரீனா\" (\"Saint Catherine\")என்னும் ஓவியத்திற்கு ஃபில்லிடே என்பவரை உருமாதிரியாகப் பயன்படுத்தினார். அறிவுத்திறனும் மன எழுச்சியும் வெளிப்படுகின்ற ஓர் அழகோவியமாக அது அமைந்தது.\n\nSection::::மரியா, மார்த்தா ஓவியம்.\nமரியாவையும் மார்த்தாவையும் இணைத்து வரைந்த ஓவியத்தில் கரவாஜியோ அந்த இரு கதாபாத்திரங்களின் உள்ளுணர்வை எழிலுற வெளிக்கொணர்கின்றார். மரியாவின் ஆடம்பரத்தையும் உலக நாட்டத்தையும் சித்தரிக்க ஃபில்லிடே தகுந்த உருமாதிரியாகவும், முக பாவனையில் சற்றே இறுக்கம் காட்டி, அதே நேரத்தில் அழுத்தமான தோரணையை வெளிப்படுத்தும் மார்த்தாவைச் சித்தரிக்க அன்னா பொருத்தமான உருமாதிரியாகவும் அமைந்தனர்.\n"}
{"id": "169256", "url": "https://ta.wikipedia.org/wiki?curid=169256", "title": "இலங்கையின் மொழிகள்", "text": "இலங்கையின் மொழிகள்\n\nஇலங்கையின் மொழிகள் எனப்படுபவை இந்திய-ஆரிய, திராவிட, ஆத்திரனேசிய ஆகிய மொழிக் குடும்பங்களிலிருந்து இலங்கையில் பேசப்படும் சில மொழிகளாகும். இலங்கையில் சிங்களம், தமிழ் மொழிகள் என்பன அரசகரும மொழிகளாகும். இலங்கையில் பேசப்படும் மொழிகள் இந்தியா, மாலைதீவுகள், மலேசியா ஆகிய நாட்டு மொழிகளின் ஆழமான தாக்கத்தைக் கொண்டவை. அராபிய குடியேற்றக்காரர்கள் மற்றும் காலனித்துவ சக்திகளாக விளங்கிய போர்த்துக்கல், டச்சு, பிரித்தானியா ஆகியோரும் இலங்கையின் தற்போதைய மொழிகளின் வளர்ச்சியில் தாக்கத்தைச் செலுத்தியுள்ளனர். \n\nSection::::சுதேச மொழிகள்.\nசிங்கள மொழி கிட்டத்தட்ட 74% உடைய 13 மில்லியன் சிங்கள மக்களால் பேசப்படுகின்றது. சிங்களம் புராதன பிராமி எழுத்துமுறையிலிருந்து உருவாகிய சிங்கள எழுத்துமுறையைக் கொண்டது. பேச்சு வழக்கான உரொடியா மொழி கீழ் வகுப்பு உரொடியா சமூகத்தினால் பேசப்படுகின்றது. வேடுவர் ஆரம்ப காலத்திலிருந்து உருவாகியிருக்கக்கூடிய திரிவடைந்த வேறுபட்ட மொழியைப் பேசுகின்றனர். தமிழ் மொழியை இலங்கைத் தமிழர், மலையகத் தமிழர், இலங்கைச் சோனகர் ஆகியோர் பேசுகின்றனர். தமிழைப் பேசுவோர் சுமார் 3 மில்லியனுக்கும் அதிகமாகும். 50,000 பேர் மலாய் மொழியினைப் பேசுகின்றனர்.\nSection::::மொழியில் வெளி நாட்டுத் தாக்கம்.\nஆங்கிலம் சுமார் 10% சனத்தொகையினரால் சரளமாகப் பேச முடியும். இது வாணிகத் தொடர்பினால் பரவலாகப் பேசப்படுகின்றது. இது சுமார் 74,000 மக்களின் தாய் மொழியாகவுள்ளது. கிட்டத்தட்ட 3,400 போர்த்துக்கல் பரங்கியர் இலங்கை போர்த்துக்கீச கிரியோல் மொழியினைப் பேசுகின்றனர். இலங்கைச் சோனகர் அரபு மொழியினை சமய தேவைகளுக்காககப் பாவிக்கின்றனர். \n\n"}
{"id": "169261", "url": "https://ta.wikipedia.org/wiki?curid=169261", "title": "ஐஎன்எஸ் சரயு (பி57)", "text": "ஐஎன்எஸ் சரயு (பி57)\n\nஐஎன்எஸ் \"சரயு\" (பி57) ஆனது கோவா ஷிப்யார்டு லிமிடெட் நிறுவத்தினால் உள்நாட்டிலேயே வடிவமைக்கப்பட்டு கட்டப்பட்ட, இந்தியக் கடற்படையின் சரயு வகுப்பு ரோந்துக் கப்பல் ஆகும். இந்தக் கப்பல் அந்தமான் நிக்கோபார் கட்டளையின் கீழ் போர்ட் பிளேரில் நிறுத்தப்பட்டுள்ளது. இது இந்தியக் கடற்படையில் உள்ள மிகப்பெரிய கடலோர ரோந்துக் கப்பல் ஆகும்.\n"}
{"id": "169264", "url": "https://ta.wikipedia.org/wiki?curid=169264", "title": "இடச்சு பறங்கியர்", "text": "இடச்சு பறங்கியர்\n\nஇடச்சு பறங்கியர் எனப்படுவோர் இடச்சு, போர்த்துக்கேய, இலங்கையருடன் கலப்பினை ஏற்படுத்திக் கொண்ட ஓர் இலங்கையிலுள்ள இனக்குழுவினராவர். சீர்திருத்தத் திருச்சபையைச் சேர்ந்த இவர்கள் ஆங்கிலம் மற்றும் உள்ளூர் மொழிகளான சிங்களத்தையும் தமிழையும் பேசுகின்றனர். \n\nSection::::தற்போதைய நிலை.\n1981ம் ஆண்டு இலங்கை குடிசன மதிப்பீட்டின்படி, பறங்கியர் (போர்த்துக்கல் மற்றும் இடச்சு) 40,000 பேராக மொத்த சனத்தொகையில் 0.3%மாக காணப்பட்டனர். அநேகமானோர் வேறு நாடுகளுக்கு (பிரித்தானியா, கனடா, அவுத்திரேலியா, நியூசிலாந்து) புலம் பெயர்ந்துவிட்டனர். உலகளவில் பறங்கியர் எண்ணிக்கை கிட்டத்தட்ட 100,000 ஆகும். இவர்களுடைய வாழ்க்கை முறை மேலைத்தேய மற்றும் இலங்கை கலாச்சாரத்தின் கலப்பாக காணப்படுகின்றது. இவர்கள் \"இடச்சு பறங்கியர் ஒன்றியம்\" மூலம் தங்கள் மரபுரிமையைச் செயற்படுத்துகிறார்கள்.\n\n"}
{"id": "169267", "url": "https://ta.wikipedia.org/wiki?curid=169267", "title": "வெங்காயம்", "text": "வெங்காயம்\n\nவெங்காயம் (தாவர வகைப்பாடு : \"Allium cepa\") குடும்பத்தைச்சேர்ந்த ஒரு தாவரம். இது இந்தியா, பாக்கித்தான், ஆப்கானித்தான், ஈரான் ஆகிய நாடுகளில் பரவலாக சமையலில் பயன்படுத்தப்படுகிறது. மேலும் வெங்காயத் தாளும் சமையலில் பயன்படுத்தப்படுகிறது.\n\nSection::::ஊட்டச்சத்துகள்.\nவெங்காயத்தில் 89% நீரும், 9% மாவுப் பொருளும் (இதில் 4% இனிப்பு, 2% நார்ச்சத்து) சிறிதளவு கொழுப்புப் பொருட்களும் உள்ளது. வெங்காயத்தில் மிகக் குறைந்த அளவே ஊட்டச்சத்துகள் உள்ளன. 100 கிராம் எடையுடைய வெங்காயத்தில் 166கி.ஜூ (KJ) (40 கலோரிகள்) சக்தி அடங்கியுள்ளது.\n\nSection::::வெங்காயத்தின் கட்டமைப்பு.\nவெங்காயத்தின் நெடுக்காக வெட்டப்பட்ட அமைப்பில் அதன் உருவவியல் தோற்றத்தைக் காணலாம். தண்டு தட்டியாக்கப்பட்டதாக அமைய முனையரும்பு நடுவில் அமையும். பக்கங்களில் கக்கவரும்புகள் காணப்படும். முனையருப்பிலிருந்து நடுவில் குழாயுருவான இலை காணப்படும். செதிலிலைகளில் உணவு சேமிக்கப்படும்.\n\nSection::::கண்ணில் நீர் வரக் காரணம்.\nவெங்காயம் நறுக்கும் போது அதன் இதழ்களில் காணப்படும் ஆலினேஸ் என்ற நொதி அந்த இதழ்களில் காணப்படும் புரோப்பினிசிஸ்டைன் சல்பாக்சைடு என்ற பொருள் மீது வினை புரிந்து புரோப்பின் சல்பினிக் அமிலமாக மாறுகிறது. இந்த அமிலம் எளிதில் ஆவியாகி காற்றில் கலந்து நம் கண்களை அடைந்து உறுத்துகிறது. அதன் விளைவாக கண்ணீர் சுரப்பியிலிருந்து நீர் சுரந்து வெளியேறுகிறது.\n\n"}
{"id": "169268", "url": "https://ta.wikipedia.org/wiki?curid=169268", "title": "டென் (இந்தியா)", "text": "டென் (இந்தியா)\n\nடென் நெட்வொர்க்சு லிமிடெட் (\"DEN Networks Limited\") இந்தியாவின் முதன்மை கம்பிவடத் தொலைக்காட்சி சேவை வழங்கும் நிறுவனங்களில் ஒன்றாகும். 'பல மாநிலங்களிலும் நகரங்களிலும் சேவை வழங்கும் இதன் வாடிக்கையாளர்களின் எண்ணிக்கை 11 மில்லியனாக மதிப்பிடப்பட்டுள்ளது. புது தில்லியைத் தலைமையகமாகக் கொண்டு இயங்கும் இந்த நிறுவனத்தின் இருப்பு பெரும்பாலும் தில்லி, உத்தரப் பிரதேசம், கர்நாடகம் ஆகிய மாநிலங்களிலும் மகாராட்டிரம், குசராத், இராசத்தான்,அரியானா மற்றும் கேரளாவில் குறிப்பிடத்தக்க அளவிலும் உள்ளது. இது நியூசு கார்போரேசன் குழுமத்தின் ஸ்டார் டென் நிறுவனத்துடனான 50-50 கூட்டு முயற்சியாக விளங்குகிறது. டென் கம்பிவடத் தொலைக்காட்சி பல சிறப்பியல்புகளைக் கொண்ட பயனர் இடைமுகம், நவீன மதிப்புக்கூட்டுச் சேவைகளோடு 180க்கும் மேலான அலைவரிசைகளை வழங்குகிறது. பல்தரப்பட்ட இசைச் சேவை, தொலைகாட்சியில் குறு வலைப்பதிவுத்தளம் (பிளாக்.டெல்லி) மற்றும் செய்வினையாற்றக்கூடிய விளையாட்டுகளை தனது சேவைகளில் வழங்குகிறது. மேலும் சில இந்திய நகரங்களில் இணைய அணுக்கமும் வழங்கி வருகிறது.\n\n"}
{"id": "169271", "url": "https://ta.wikipedia.org/wiki?curid=169271", "title": "சிட்டி கேபிள்", "text": "சிட்டி கேபிள்\n\nசிட்டி கேபிள் (Siti Cable, முன்னதாக வயர் அன்டு வயர்லெசு (இந்தியா) லிமிடெட் (WWIL)) ஓர் முன்னணி இந்திய கம்பிவடத் தொலைக்காட்சி மற்றும் தொலைதொடர்பு நிறுவனமாகும்.இந்நிறுவனம் கொல்கத்தா, மும்பை, பெங்களூரு, அகமதாபாத், கொச்சி மற்றும் திருவனந்தபுரம் போன்ற முக்கிய நகரங்களில் கம்பிவடத் தொலைக்காட்சி நகர்பேசி மற்றும் இணைய அணுக்கச் சேவைகள் வழங்கி வருகின்றனர்.இதன் முதன்மை அலுவலகங்கள் கொல்கத்தாவில் அமைந்துள்ளன. எசெல் குழுமத்தின் அங்கமான இந்நிறுவனம் இந்தியாவின் மிகப்பெரும் பல்லமைப்பு இயக்கு நிறுவனங்களில் (MSO) ஒன்றாக உள்ளது. \n\n"}
{"id": "169289", "url": "https://ta.wikipedia.org/wiki?curid=169289", "title": "பில்லி எல்லியட் (திரைப்படம்)", "text": "பில்லி எல்லியட் (திரைப்படம்)\n\nபில்லி எல்லியட் (Billy Elliot) 2000 இல் வெளியான பிரித்தானிய நாடகத் திரைப்படமாகும். கிரெக் பிரென்மன் மற்றும் ஜான் பின் ஆல் தயாரிக்கப்பட்டு ஸ்டீவன் டால்டிரி ஆல் இயக்கப்பட்டது. ஜேமி பெல், ஜூலி வால்டர்ஸ், கேரி லூயிஸ், ஜேமி டிரேவன் ஆகியோர் நடித்துள்ளனர். இத்திரைப்படம் மூன்று அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான பாஃப்டா விருதை வென்றது.\n\n"}
{"id": "169291", "url": "https://ta.wikipedia.org/wiki?curid=169291", "title": "1767", "text": "1767\n\n1767 (MDCCLXVII) ஒரு வியாழக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது திங்கட்கிழமையில் ஆரம்பமானது.\n\n\n\n"}
{"id": "169293", "url": "https://ta.wikipedia.org/wiki?curid=169293", "title": "த லாஸ்ட் கிங் ஆப் ஸ்காட்லாந்து (திரைப்படம்)", "text": "த லாஸ்ட் கிங் ஆப் ஸ்காட்லாந்து (திரைப்படம்)\n\nத லாஸ்ட் கிங் ஆப் ஸ்காட்லாந்து 2006இல் வெளியான பிரித்தானிய நாடகத் திரைப்படமாகும். கெவின் மெக்டொனால்டு ஆல் இயக்கப்பட்டது. சார்லஸ் ஸ்டீல், லைசா பிரையர் மற்றும் ஆன்டிரீயா கால்டர்வுட் ஆல் தயாரிக்கப்பட்டது. இப்படத்தில் நடித்ததற்கு சிறந்த நடிகருக்கான அகாதமி விருது ஃபாரஸ்ட் விட்டாகருக்கு வழங்கப்பட்டது.\n\n\n"}
{"id": "169298", "url": "https://ta.wikipedia.org/wiki?curid=169298", "title": "69", "text": "69\n\n69 (LXIX) ஒரு ஞாயிற்றுக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது வியாழக்கிழமையில் ஆரம்பமானது.\n\n\n"}
{"id": "169302", "url": "https://ta.wikipedia.org/wiki?curid=169302", "title": "குறட்டை", "text": "குறட்டை\n\nகுறட்டை விடுவதற்கு முக்கிய காரணம் வாய்வழியே மூச்சு விடுவதாகும். இதனால் உள் நாக்கு அதிர்வதையே குறட்டை என்கிறோம். மேலும் அடினாய்ட்ஸ் வளர்ச்சி அல்லது மூக்கு வழியில் சிறிதளவு அடைப்பு அல்லது வேறு காரணத்தால் வாய் வழியே மூச்சு விட நேரிடலாம். இதன் காரணமாக குறட்டை விட நேரிடலாம்.\n"}
{"id": "169307", "url": "https://ta.wikipedia.org/wiki?curid=169307", "title": "அறிவாற்றல் உளவியல்", "text": "அறிவாற்றல் உளவியல்\n\nஅறிவாற்றல் உளவியல் (\"Cognitive psychology\") என்பது உளவியல் துறையின் உட்பிரிவு ஆகும். இது மனதின் செயல் முறைகளை விளக்குவதாகும். மக்களின் புரிதல், ஞாபகம், பேசுதல், பிரச்சினைக்கான தீர்வு காணல் போன்ற மனதின் செயல்முறைகளை விளக்குகிறது.\n\nஅறிவாற்றல் உளவியல் இரண்டு பண்புகளால் முந்தைய உளவியல் அணுகு முறைகளிலிருந்து மாறுபடுகிறது. \n\nமேலும் அறிவாற்றல் உளவியல் உள் மனதினூடே இருக்கும் நம்பிக்கை, ஆசை, சிந்தனை, அறிவு மற்றும் ஊக்கம் போன்ற நிலைகளை வெளிப்படையாக நிரூபிக்கிறது. இதன் ஆரம்ப காலங்களில் விமர்சகர்கள் \"அறிவாற்றல் உளவியலின் அறிவார்ந்த அனுபவம் உள் மனநிலைகளோடு ஒத்துப்போகவில்லை\" என்றார்கள். ஆயினும் சகோதர துறையான \"அறிவாற்றல் நரம்பியல் விஞ்ஞானம்\" மூளையின் செயல்பாட்டை சான்றுகளுடன் விளக்க அது நேரடியாக மனநிலையோடு தொடர்புடையதாக இருந்தது. இதனால் அறிவாற்றல் உளவியலின் கருத்துகளுக்கு ஆதரவு கிடைத்தது.\n\nஅறிவாற்றல் இயல்பை பாடமாக பள்ளிகளில் பயிற்றுவிக்க துவங்கினார்கள். எண்ணமே செயலாகிறது என்பதை கண்டுணர்ந்ததால் அறிவாற்றல் உளவியல் எண்ணத்தை மாற்றுவதன் மூலம் அறிவாற்றல் நடத்தை சிகிச்சையிலும் (\"Cognitive Behavioral Therapy (CBT)\") பயன்படுகிறது. இது நடத்தை உளவியலோடும் தொடர்புடையது.\n\nSection::::வரலாறு.\nஅல்ரிக் நெய்சர் அவருடைய \"அறிவாற்றல் உளவியல்\" புத்தகத்தில் அறிவாற்றல் உளவியல் என்னும் சொற்பதத்தை முதன்முதலில் உருவாக்கினார். இந்த புத்தகம் 1967 ஆம் ஆண்டு வெளியிடப்பட்டது. இதில் அறிவாற்றல் உளவியல் என்பதன் பொருளை கணினி செயல்படுவது போல் மக்கள் தகவல்களை உள் வாங்கி அதை மனதின் மூலமாக செயல்படுத்துகிறார்கள் என வரையறுத்திருக்கிறார். மேலும் மனம் என்பது கருத்துகளால் வடிவமைக்கப்பட்டுள்ளது என்றார். இவருடைய தகவல்கள் உளவியலின் நெறியையும் நோக்கத்தையும் உயர்த்தியது. பகுத்தறிதல் (\"reasoning\") போன்ற பல மனதின் செயல்பாடுகள் வரையறுக்க காரணமாயிருந்தது நெய்சரின் கருத்துகள்தான்.\n\nநெய்சர் அறிவாற்றலைப் பற்றி தன் புத்தகத்தில் கீழ்க்கண்டவாறு வரையறுத்திருக்கிறார்.\n\"அறிவாற்றல் என்ற வார்த்தை கீழ்க்கண்ட அனைத்து செயல்களையும் குறிக்கிறது. அதாவது புலன் வழி உட்செல்லும் உணர்வுகள் மூளைக்குள் கடத்தப்படுதல்,குறைத்தல், விரித்தல்,சேமித்தல்,மீண்டும் நினைவுக்குக் கொண்டு வருதல்,பயன்படுத்துதல் போன்றவை. சரியான தூண்டுதல் இல்லாவிட்டாலும் சில படங்கள் அல்லது பிரமைகள் மூலமாகவும் மேற்கண்ட செயல்கள் நடைபெறும். வெளிப்படையாக மனித இனம் செய்யும் அத்தனை வேலைகளும் அறிவாற்றலே! அத்தனை உளவியல் நிகழ்வுகளும் அறிவாற்றல் நிகழ்வுக ளே என்ற பரந்த வரையரையைக் கொடுத்தார்.\n"}
{"id": "169314", "url": "https://ta.wikipedia.org/wiki?curid=169314", "title": "அதிரடித் திரைப்படம்", "text": "அதிரடித் திரைப்படம்\n\nஅதிரடித் திரைப்படம் (Action Film) திரைப்படம் மற்றும் நாடகத் தொடர்களில் உள்ள ஒரு வகையாகும். ஒரு அதிரடித் திரைப்படம் என்பது ஒன்று அல்லது அதற்கு மேற்பட்ட கதாநாயகர்களைக் கொண்டு, அவர்களின் உடல் வலிமையையும், சண்டைக் கலையில் உள்ள திறன்களையும், நீட்டிக்கப்பட்ட சண்டைக் காட்சிகள் மற்றும் பரபரப்பான சவால்களையும், துரத்தல் காட்சிகள் முதலியவை கொண்டு அமைந்துள்ள ஒரு பட வகையாகும். ஒரு தீயவன் (வில்லன்) அல்லது ஒரு தீய குழுவை, கதாநாயகர்கள் உயிருக்கு ஆபத்தான சூழ்நிலையில், வன்முறை மூலம் போராடி இறுதியில் வெற்றி அடைவதாக காட்டப்படும். நம்புவதற்கு அரிய சாகசங்களை அவர்கள் செய்வதாகவும் காட்டப்படும். ஆயுதங்கள், வன்முறை நிறைந்த காட்சிகள் நிறைந்து காணப்பட்டாலும், அதிரடித் திரைப்படங்கள் அனைத்து தரப்பினரையும் ஈர்க்கின்றவை என்றும் உறுதியாக வருவாய் ஈட்டக் கூடியவை என்றும் நம்பப்படுகின்றது.\n\nஉலகின் முதலாவது அதிரடித் திரைப்படம் 1903 ஆம் ஆண்டில் வெளிவந்த \"மிகப்பெரிய புகையிரதக் கொள்ளை\" (The Great Train Robbery) எனும் திரைப்படமே என வரலாற்றாளர்கள் கருதுகின்றனர். இந்த வகை திரில்லர், சாகசம் மற்றும் உளவுபார்க்கும் திரைப்பட வகைகளுடன் நெருக்கமாக தொடர்புடையது.\n\nSection::::நடிகர்கள்.\n1950ஆம் ஆண்டு முதல் 1980ஆம் ஆண்டு காலப்பகுதியில் ஜான் வெயின், புரூசு லீ, சக் நோரிஸ், கிளின்ட் ஈஸ்ட்வுட், சோனி சிபா, சில்வெஸ்டர் ஸ்டாலோன், ஆர்னோல்டு சுவார்செனேகர், ஸ்டீவன் சீகல் போன்ற நடிகர்கள் அதிரடித் திரைப்படங்களில் நடித்தனர்.\n\n1990ஆம் ஆண்டு முதல் 2000ஆம் ஆண்டு காலப்பகுதியில் ஆசியா நாட்டு நடிகர்களான சொவ் யுன் ஃபட், யெற் லீ மற்றும் ஜாக்கி சான் போன்ற நடிகர்கள் ஹாலிவுட் அதிரடித் திரைப்படத்திற்கு இணையாக பல திரைப்படங்களில் நடித்தனர். இவர்கள் பல ஆங்கில திரைப்படங்களிலும் நடித்துள்ளர்.\n\nதமிழ் திரைப்படங்களில் ம. கோ. இராமச்சந்திரன், விஜயகாந்த், அர்ஜுன், கமல்ஹாசன், ரசினிகாந்த், விஜய், சூர்யா போன்ற நடிகர்கள் சில அதிரடித் திரைப்படங்களில் நடித்துள்ளார்.\n\nSection::::நடிகைகள்.\nஆண் நடிகர்ளுக்கு இணையாக பெண் நடிகைகளும் பல திரைப்படங்களில் அதிரடி காட்சிகளில் நடித்துள்ளர்னர்கள். லூசி லியு, ஸ்கார்லெட் ஜோஹான்சன், மிச்செல் ரோட்ரிக்வெஸ், சாண்ட்ரா புல்லக், சிகர்னி வேவர், ஜெனிஃபர் கானலி, ஏஞ்சலினா ஜோலி போன்ற பல நடிககைகளை குறிப்பிடலாம்.\n\nதமிழ் திரைப்படங்களில் பெண் நடிகைகள் அதிரடித் திரைப்படங்களில் நடிப்பது மிகவும் குறைவு. 1990ஆம் ஆண்டு காலப்பகுதியில் நடிகை விஜயசாந்தி அதிரடித் திரைப்படங்களை தேர்வு செய்து நடித்து வந்தார். அவருக்கு லேடி சூப்பர் ஸ்டார் என்ற பட்டம் வழங்கப்பட்டது. சில்க் ஸ்மிதா, குஷ்பூ, சினேகா, ரோஜா, ஜோதிகா, சிம்ரன் போன்ற நடிகைகள் சண்டைக்காட்சிகளில் நடித்துள்ளார்கள் என்பது குறிப்பிடத்தக்கது.\n\n\nSection::::தொலைக்காட்சி.\nதமிழ் தொலைக்காட்சி அதிரடித் தொடர்கள் அல்லது சண்டைக்காட்சிகள் தயாரிப்பது மிகவும் குறைவு. கலைஞர் தொலைக்காட்சியில் ஒளிபரப்பான ரேகா ஐ பி எஸ் என்ற தொடரில் அனு ஹாசன் சண்டைக் காட்சிகளில் நடித்துள்ளார் என்பது குறிப்பிடத்தக்கது. சிங்கப்பூர் தமிழ் தொடர்களில் வேட்டை தொடரை குறிப்பிடலாம்.\n"}
{"id": "169315", "url": "https://ta.wikipedia.org/wiki?curid=169315", "title": "இராஜகேசரி (புதினம்)", "text": "இராஜகேசரி (புதினம்)\n\nஇராஜகேசரி, கோகுல் சேஷாத்திரி எழுதிய ஒரு வரலாற்றுத் தமிழ்ப் புதினம். 2004 முதல் 2005 வரை இணைய மாத இதழான வரலாறு.காம் இதழில் தொடராக வெளிவந்த இக்கதை பழனியப்பா பிரதர்ஸ் பதிப்பகத்தாரால் நூலாக ஜூலை, 2008 ஆம் ஆண்டு வெளியிடப்பட்டது.\n\nSection::::கதைச் சுருக்கம்.\nஇப்புதினத்தின் கதைநிகழ் காலம் கிபி 1003. ராஜராஜ சோழனின் பிறந்த நாளான ஐப்பசி மாத சதய நட்சத்திர நாளன்று விமரிசையான கொண்டாட்டத்திற்குத் தயராகிக் கொண்டிருந்தது சோழர் தலைநகரம்.. அரசரின் பிறந்த நாள் விழாவில் கலந்து கொள்ள, நாட்டின் பிறபகுதிகளிலிருந்து மக்கள் தலைநகரை நோக்கி வந்து குவிந்தனர்.\n\nஓராண்டுக்கு முன் ராஜராஜனால் திட்டமிடப்பட்டுத் தொடங்கப்பட்ட ராஜராஜேஸ்வரம் (பிரகதீசுவரர் கோயில்) உருவாகிக் கொண்டிருந்தது. . பெரிய பெரிய கற்கள் யானைகளால் இழுக்கப்பட்டப் பாரவண்டிகளிலிலிருந்து இறக்கப்பட்டன. திட்டத் தலைமைக் கணக்கர் ஆதித்தன் சூரியன், , அங்கு நடைபெற்றுக் கொண்டிருந்த பல வகையான பணிகளைக் கண்காணித்துக் கொண்டிருந்தார். சிற்பிகள், சித்திரக்காரர்கள், தொழில் வல்லுநர்கள், சமயக் குரவர்கள் என பலதுறை வல்லுநர்களால் நிறைந்திருந்தது அந்த வளாகம். கடவுளுக்குப் பணிசெய்ய தேவரடியார் எனப்படும் 400 நடன மங்கையர் நாட்டின் பலபாகங்களிலிலிருந்தும் வரவழைக்கப்பட்டிருந்தனர். பிறந்த நாள் விழாவில் ராஜராஜ சோழனின் வாழ்க்கையை மையப்படுத்தி எழுதப்பட்ட “ராஜராஜ விஜயம்” என்ற நாட்டிய நாடகத்தை அரங்கேற்ற விஜயராஜ ஆச்சாரியரின் தலைமையில் முனைப்பாக ஒத்திகைகள் நடத்தப்பட்டுக் கொண்டிருந்தன..\nசோழநாட்டின் தலைநகரம் இவ்வாறு பிறந்த நாள் விழாக் கொண்டாட்ட ஏற்பாடுகளில் மகிழ்ச்சியோடு மூழ்கியிருக்க, பலநூறு காதங்களுக்கு அப்பால், சேரநாட்டு எல்லைகுட்பட்ட காட்டுப்பகுதியில் ராஜராஜ சோழனுக்கு எதிராக சதித் திட்டம் உருவானது. சதித்திட்டத்தை நிறைவேற்றச் சதிகாரர்கள் சோழர் தலைநகருக்குள் ஊடுருவி தக்க தருணத்தை நோக்கிக் காத்திருந்தனர். அதே சமயம் போரில் ஏற்பட்ட காயத்தால் படையிலிருந்து விலகி வாழ்ந்து கொண்டிருந்த ஒரு மூத்த வீரன் கண்முன் ஒருவன் கொலை செய்யப்படுகிறான். கொலையுண்டவன் இறக்குமுன் அவ்வீரனிடம் சோழ அரசனைக் கொல்ல உருவாகும் சதியைப் பற்றித் தெரிவித்துவிட்டு மாண்டு போகிறான். அதன் பின் அவ்வீரன் அரசியல் சதிச் சூழலில் சிக்கி மேற்கொள்ளும் பயணமும் விளைவுகளுமே இக்கதை.\n\nSection::::கதாபாத்திரங்கள்.\nஇது ஒரு புதினம் என அறியப்பட்டாலும் சரித்திரத்தில் உள்ள பாத்திரங்கள், சம்பவங்களை அடிப்படையாகக் கொண்டு எழுதப்பட்டுள்ளது. \n\n\n\n"}
{"id": "169331", "url": "https://ta.wikipedia.org/wiki?curid=169331", "title": "டிஜிகேபிள்", "text": "டிஜிகேபிள்\n\nடிஜிகேபிள் (\"Digicable\") ஓர் முன்னணி இந்திய கம்பிவடத் தொலைக்காட்சி மற்றும் தொலைதொடர்பு நிறுவனமாகும்.இந்நிறுவனம் இந்தியாவின் 14 மாநிலங்களில் 125 நகரங்களில் கம்பிவடத் தொலைக்காட்சி, இணைய அணுக்கச் சேவைகளை வழங்கி வருகின்றனர். பஞ்சாப், உத்தரப் பிரதேசம், மத்தியப் பிரதேசம், இராசத்தான் மற்றும் சத்தீசுகர் மாநிலங்களில் கூடுதலான வாடிக்கையாளர்களைப் பெற்றுள்ளது. இதன் தலைமை அலுவலகங்கள் மும்பையில் அமைந்துள்ளன. இதனை சகாரா குழுமம் கையகப்படுத்த திட்டமிட்டுள்ளது.\n\n"}
{"id": "169335", "url": "https://ta.wikipedia.org/wiki?curid=169335", "title": "கம்பிவடத் தொலைக்காட்சித் தலைமுனையம்", "text": "கம்பிவடத் தொலைக்காட்சித் தலைமுனையம்\n\nகம்பிவடத் தொலைக்காட்சி தலைமுனையம் (\"cable television headend\") என்பது கம்பிவடத் தொலைக்காட்சி மூலம் பரப்புவதற்கும் முறைப்படுத்துவதற்கும் முன்னதாக பல்வேறு தொலைக்காட்சி அலைவரிசைகளை பெறுகின்ற ஓர் தலையாய வசதி ஆகும். பொதுவாக இவ்வசதிக்கு எவ்வித பணியாளரும் தேவையில்லை; பாதுகாப்பு வேலியும் அமைப்புகளும் மட்டுமே உள்ள பெரிய கட்டிடத்தில் அல்லது கொட்டகையில் இவ்வசதி அமைக்கப்பட்டிருக்கும். இங்கு பல்வேறு தொலைக்காட்சி ஒளிதங்களைப் பெறுவதற்கும் அவற்றை மறு ஒளிபரப்பு செய்வதற்குமான மின்னணு கருவிகள் பொருத்தப்பட்டிருக்கும். சிலநேரங்களில் இவை மின்திறன் துணைநிலையங்களிலோ இணையத் தொலைதொடர்பு நிலையங்களிலோ அமைக்கப்பட்டிருக்கலாம். \n\nசெய்மதித் தொலைக்காட்சி ஒளித வழங்கு நிறுவனங்கள் தங்கள் அலைவரிசைகளை தாங்கள் வாடகைக்கு எடுத்துள்ள ஓர் செய்மதி மூலம் ஒளிபரப்புகின்றனர். பல்வேறு செய்மதித் தொலைக்காட்சி வழங்குனரும் வெவ்வேறு செய்மதிகளில் ஒளிபரப்புவதால் தலைமுனையத்தில் பல்வேறு செய்மதிகளிலிருந்தும் தொலைக்காட்சி குறிப்பலைகளைப் பெற பல திசைகளிலும் விண்ணை நோக்கிய செய்மதி அலைவாங்கிகள் பொருத்தப்பட்டுள்ளன. மேலும் சில உள்ளூர் ஒளித உள்ளடக்கத்தை கம்பிவடம் அல்லது ஒளியிழை மூலம் பெறுகின்றனர். தாங்களே தயாரிக்கும் உள்ளூர் அலைவரிசைகளையும் பதிவுகருவிகளிலிருந்து திரைப்பட ஒளிதங்களையும் இவற்றுடன் சேர்க்கின்றனர். இத்தகைய தொகுப்பை (எண்ணிம வடிவமென்றால் தங்களது கட்டுடைய அணுக்க முறைமைக்கேற்ப) முறைப்படுத்தி அனுப்புகின்றனர். இதற்குத் தேவையான மின்னணு கருவிகள் கம்புவடத் தொலைக்காட்சி தலைமுனையத்தில் பொருத்தப்பட்டுள்ளன. இவற்றை ஒருமுறை முறைப்படுத்தினால் பின்னர் பராமரிப்பு தேவை இல்லாததால் திறன்மிக்க பணியாளர்கள் இங்குத் தேவையில்லை. இருப்பினும் பாதுகாப்பு காவலர்கள் பணியமர்த்தப் படுவர் அல்லது தானியங்கி பாதுகாப்பு அமைப்புகள் பயன்படுத்தப்படும்.\n\nSection::::முதன்மையான அங்கங்கள்.\nSection::::குறிப்பலைகளை முறைப்படுத்தும் கருவிகள்.\nஇவை பல்வேறு ஒளித வழங்குனர்களின் குறிப்பலைகளை முறைப்படுத்தி ஒளி/ஒலி குறிப்பலைகளை மட்டும் மீட்டெடுக்கும்.\n\nSection::::பண்பேற்றக் கருவிகள்.\nஇவை பெறப்பட்ட தொலைக்காட்சி ஒளிதங்களை தங்கள் வரிசைக்கேற்ப தொகுத்து கம்பிவடத்தில் அனுப்புவதற்கேற்ற உயர் அதிர்வெண் மின்காந்த அலைகளில் பண்பேற்றி அனுப்புகின்றன. எண்ணிம கம்பிவடத் தொலைக்காட்சியில் வெவ்வேறு அதிர்வெண்களுக்கு மாற்றாக ஒரே அதிர்வெண்ணில் எட்டு அலைவரிசைகள் \"நாற்திசை அளவு மாற்றம்\" (QAM) முறைமையில் அனுப்பப்படுகின்றன. இவற்றைப் பிரித்து வழங்க தொலைக்காட்சி அணுக்கப் பெட்டி தேவைப்படுகின்றது.\n\nSection::::வழங்கல் வலையமைப்பு.\nதொகுக்கப்பட்ட தொலைக்காட்சி குறிப்பலையை வெவேறு பகுதிகளில் உள்ள பயனர் இடங்களுக்கு எடுத்துச் செல்ல தொலைதொடர்பு கருவிகளும் கம்பிவடத் தொழினுட்ப கருவிகளும் அமைக்கப்படுகின்றன.\n\nSection::::வெளி இணைப்புகள்.\nதலைமுனையங்களைக் குறித்த தகவல்கள் :\n"}
{"id": "169336", "url": "https://ta.wikipedia.org/wiki?curid=169336", "title": "மௌசின்ரம்", "text": "மௌசின்ரம்\n\nமௌசின்ரம் என்பது மேகாலயா மாநிலத்தின் கிழக்கு காசி மலைகள் மாவட்டத்திலுள்ள ஊராகும். இதுவே உலகின் அதிகமான சராசரி ஆண்டு மழைப்பொழிவைக் கொண்ட இடமாகும். இங்கு ஆண்டொன்றுக்கு சராசரியாக 11,872 மிமீ மழை பெய்கின்றது. இது முன்பு அதிக சராசரி மழையைப் பெற்ற இடமென கருதப்பட்ட சிரபுஞ்சியிலிருந்து 16 கிமீ மேற்கே உள்ளது. இது 1400 மீட்டர்கள் உயரமான மலைப்பிரதேசத்தில் உள்ள கிராமமாகும்.\n\nSection::::காலநிலை.\nஆதாரம்: http://megplanning.gov.in/handbook/2008.pdf\n"}
{"id": "169341", "url": "https://ta.wikipedia.org/wiki?curid=169341", "title": "வான்வெளியில் தலைமுனையம்", "text": "வான்வெளியில் தலைமுனையம்\n\nவான்வெளியில் தலைமுனையம் (\"Headend in the Sky\", HITS) அல்லது ஹிட்ஸ் என்ற அமைப்பு அமெரிக்க தொலைதொடர்பு நிறுவனமான காம்காசுட்டு நிறுவனம் வழங்கும் செயற்கைக்கோள் தொலைக்காட்சி அலைவரிசைகளின் கலப்புச் சேவையாகும். இந்தக் கலப்பு அலைவரிசைகள் கம்பிவடத் தொலைக்காட்சி சேவையாளர்களுக்கு வழங்கப்படுகின்றன. பல்வேறு செயற்கைக்கோள்களில் கிடைக்கப்பெறும் தொலைக்காட்சி அலைவரிசைகளை கலந்து ஒரே தொகுப்பாக எண்ணிம வடிவத்தில் இவை வழங்கப்படுகின்றன. 1994ஆம் ஆண்டு இதனை முதலாக அமெரிக்க நிறுவனம் டிசிஐ துவக்கியது. பின்னர் 2002இல் இது காம்காசுட்டு நிறுவனம் கைக்கு வந்தது. இதன் தலைமையகம் கொலராடோவில் சென்டென்னியலில் உள்ள காம்காசுட்டு மீடியா சென்டரில் அமைந்துள்ளது. 2010 நிலவரப்படி, ஹிட்சு 280 எண்ணிம சுருக்கிய ஒளித மற்றும் ஒலித தொலைக்காட்சி குறிப்பலைகளை அமெரிக்காவெங்கும் 2000க்கும் மேற்பட்ட கம்பிவடத் தொலைக்காட்சி சேவையாளர்களுக்கு வழங்குகிறது. \n\nஇத்தகைய சேவையை வழங்க இந்திய அரசு 2009ஆம் ஆண்டு நவம்பர் 12 அன்று அனுமதி அளித்துள்ளது. இதனால் உள்ளூர் கம்பிவடத் தொலைக்காட்சி சேவையாளர்களுக்கு எண்ணிம வடிவத்திற்கு மாற செலவு குறைகிறது. அவர்களுக்கான தலைமுனையச் செலவுகளும் வெகுவாக குறைகின்றன. ஒரு செயற்கைக்கோளை நோக்கினால் போதுமானது.\n\n"}
{"id": "169343", "url": "https://ta.wikipedia.org/wiki?curid=169343", "title": "13", "text": "13\n\nகிபி ஆண்டு 13 (XIII) என்பது ஜூலியன் நாட்காட்டியில் ஞாயிற்றுக்கிழமையில் ஆரம்பமான சாதாரண ஆண்டு ஆகும். அக்காலத்தில் இவ்வாண்டு \"சீலியசு மற்றும் பிளாங்கசு ஆளுநர்களின் ஆட்சி ஆண்டு\" (\"Year of the Consulship of Silius and Plancus\") எனவும், பண்டைய உரோமன் அப் ஊர்பி கொண்டிட்டா நாட்காட்டியில் \"ஆண்டு 766\" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 13 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதின்மூன்றாம் ஆண்டாகும்.\n\nSection::::நிகழ்வுகள்.\n<onlyinclude>\n\n</onlyinclude>\n\n"}
{"id": "169350", "url": "https://ta.wikipedia.org/wiki?curid=169350", "title": "1637", "text": "1637\n\n1637 (MDCXXXVII) ஒரு வியாழக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது திங்கட்கிழமையில் ஆரம்பமானது.\n\n"}
{"id": "169352", "url": "https://ta.wikipedia.org/wiki?curid=169352", "title": "1483", "text": "1483\n\n1483 (MCDLXXXIII) ஒரு புதன்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.\n\n\n"}
{"id": "169357", "url": "https://ta.wikipedia.org/wiki?curid=169357", "title": "1735", "text": "1735\n\n1735 (MDCCXXXV) ஒரு சனிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். 11 நாட்கள் பின்தங்கிய பழைய ஜூலியன் நாட்காட்டியில் இது புதன்கிழமையில் ஆரம்பமானது.\n\n\n"}
{"id": "169359", "url": "https://ta.wikipedia.org/wiki?curid=169359", "title": "62", "text": "62\n\n62 (LXII) ஒரு திங்கட்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.\n\n"}
{"id": "169360", "url": "https://ta.wikipedia.org/wiki?curid=169360", "title": "41", "text": "41\n\n41 (XLI) ஒரு புதன்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.\n\n"}
{"id": "169368", "url": "https://ta.wikipedia.org/wiki?curid=169368", "title": "இங்கிலாந்தின் மூன்றாம் ரிச்சர்டு", "text": "இங்கிலாந்தின் மூன்றாம் ரிச்சர்டு\n\nரிச்சர்டு III (\"Richard III\", 1452–1485) ஓர் ஆங்கில மன்னன். 1483 முதல் 1485 வரை இவர் ஆட்சி புரிந்தார்.\n\nரிச்சர்டு, யார்க் கோமகன் ரிச்சர்டின் மிகவும் இளைய மகனாவார். இவருக்கு மூன்று அண்ணன்கள், எட்வர்டு, எட்மண்டு,ஜார்ஜ் இருந்தனர். இரோசாப்பூப் போர்களின் போது இவரது தந்தை ரிச்சர்டும் இரண்டாம் மகன் எட்மண்டும் போரில் கொல்லப்பட்டனர். மூத்தவர், எட்வர்டு, மிகச் சிறந்த போர்வீரராக போராடி இங்கிலாந்தின் அப்போதைய மன்னர் என்றி VIஐ வென்று இங்கிலாந்தின் முடியாட்சியை வென்றார். இங்கிலாந்தின் நான்காம் எட்வர்டு என முடிசூட்டிக் கொண்டார். இதன் பின்னர் இவரது இரு தம்பிகள் ஜார்ஜும் ரிச்சர்டும் செல்வாக்கு மிக்கவர்களாக விளங்கினர்.\n\nரிச்சர்டு தங்கள் குடும்ப நண்பரின் மகள் ஆன் நெவில்லை மணம் புரிந்தார். சிறு வயதிலேயே நன்றாக பழகியிருந்த ஆன் முன்னதாக பிரான்சு சென்று அங்கு வேல்சு இளவரசரான ஆறாம் என்றியின் மகனை திருமணம் புரிந்திருந்தார். போரில் இளவரசர் மரணமடைந்து விதவையாகியிருந்த ஆனை ரிச்சர்டு திருமணம் புரிந்து கொண்டார். இங்கிலாந்தின் வடக்கிலிருந்த மிடில்ஹாம் கோட்டை மாளிகையில் இருவரும் வசித்து வந்தனர். இவர்களுக்குப் பிறந்த மகனுக்கு மன்னரின் பெயரான எட்வர்டையே பெயராகச் சூட்டினர். ஆனின் சகோதரி இசபெல்லை மணந்திருந்த தனது அண்ணன் ஜார்ஜுடன் ரிச்சர்டு அடிக்கடி சண்டையிடலானார். மன்னர் எட்வர்டின் கோபத்திற்கும் ஆளான ஜார்ஜ் சிறையில் அடைக்கப்பட்டு அங்கேயே மடிந்தார்.\n\nமன்னர் எட்வர்டு மணமான மற்றும் பல உறவுகளைக் கொண்டிருந்த எலிசபெத் வுட்வெல்லை திருமணம் புரிந்திருந்தார். திருமணத்திற்கு பின்னர் எலிசபெத்தின் உறவினர்கள் மிகவும் செல்வாக்குடன் செல்வந்தர்கள் ஆனது எட்வர்டின் முந்தைய நண்பர்களுக்கு பிடிக்கவில்லை. இருவருக்கும் பல குழந்தைகள் பிறந்தன.\n\nமன்னர் எட்வர்டு இறந்தபோது, அவரது மூத்த மகன் எட்வர்டுதான் முடி சூடி இருக்க வேண்டும். ஆனால் மிகவும் சிறுவனாக இருந்த எட்வர்டின் மூலம் தனது மனைவியின் உறவினர்கள் ஆட்சி செலுத்துவர் என்று பயந்த மன்னர் தனது எட்வர்டு மற்றும் ரிச்சர்டு என்ற இரு மகன்களையும் வளர்த்துவரும் பொறுப்பை தனது தம்பி ரிச்சர்டு வளர்த்துவர வேண்டினார். ரிச்சர்டு தனது அண்ணன் மகன் எட்வர்டையும் ரிச்சர்டையும் சிறைக்கு அனுப்பி தாமே முடிசூட்டிக் கொண்டார். சிறையில் இருவரும் மடிந்ததாக நம்பப்படுகிறது. மன்னர் ரிச்சர்டு அவர்களை கொல்ல உத்தரவிட்டதாக பலர் நம்பினாலும் உண்மையில் என்ன நடந்தது என்பதைக் குறித்த சான்றுகள் இல்லை.\n\nரிச்சர்டு III நல்லமுறையில் ஆண்டாரா என்பது குறித்துத் தெளிவில்லை; இரண்டாண்டுகள் நடந்த அவரது ஆட்சி காலத்தில் நாட்டின் சில பகுதிகளில், குறிப்பாக வடக்கு இங்கிலாந்தில், அவருக்கு நல்ல பெயர் இருந்தது. இருப்பினும் அவருக்கு பல எதிரிகள் ஏற்பட்டு பெரிய படையைத் திரட்டி அவரை வீழ்த்தினர். 1485ஆம் ஆண்டில் போசுவொர்த் களத்தில் நடந்த போரில் அவர் கொல்லப்பட்டார். ஒரு போர்க்களத்தில் கொல்லப்பட்ட கடைசி இங்கிலாந்து மன்னர் இவரே ஆவார். அவருக்கு எதிரானப் படைகளை வழிநடத்திய என்றி டியூடர் இங்கிலாந்தின் ஏழாம் என்றியாக முடி சூடினார்.\n\n"}
{"id": "169371", "url": "https://ta.wikipedia.org/wiki?curid=169371", "title": "1774", "text": "1774\n\n1774 (MDCCLXXIV) ஒரு சனிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது புதன்கிழமையில் ஆரம்பமானது.\n\n\n\n"}
{"id": "169376", "url": "https://ta.wikipedia.org/wiki?curid=169376", "title": "எசுப்பராந்தோ தாய்மொழிப் பேச்சாளர்கள்", "text": "எசுப்பராந்தோ தாய்மொழிப் பேச்சாளர்கள்\n\nபெற்றோர் பிற மொழிகளுடன் எசுப்பராந்தோ மொழியினையும் பேசினால் அவர்களின் குழந்தைகள் எசுப்பராந்தோவை முதன்மை மொழியாக, தாய்மொழியாகக் கொள்வர். எசுப்பராந்தோ மாநாடுகளில் பங்கேற்கும் நபர்கள் சந்தித்து மணம் முடித்தால், அவர்களின் பிள்ளைகள் இதனையே தாய்மொழியாகக் கொள்வர்.\nஎந்த ஒரு நிலப்பகுதியிலும் எசுப்பராந்தோ முதன்மை மொழியாக இருக்கவில்லை. எனினும், ஆங்காங்கே நிகழும் எசுப்பராந்தோ மொழி மாநாடுகளிலும், சங்க அமைப்புகளிலும் முதன்மை மொழியாகப் பாவிக்கப்படுகிறது. அதிகளவில் இம்மொழி பயன்பாட்டில் இல்லாததால் இம்மொழியின் பயன்பாட்டை அதிகரிக்க பெற்றோர்கள் தங்கள் பிள்ளைகளை இத்தகைய மொழி மாநாடுகளில் பங்கேற்கச் செய்வதுண்டு.\nஎத்னோலாக் அறிக்கைப்படி 200 முதல் 2000 நபர்கள் வரை எசுப்பராந்தோவைத் தாய்மொழியாகக் கொண்டிருக்கின்றனர்.\n\nஜியார்ஜ் சோரோசு என்னும் வியாபாரி எசுப்பராந்தோ மொழி எழுத்தாளர் ஆவார். மருந்தியலில் நோபல் பரிசு பெற்ற தானியேல் போவெட், பீற்றர் கின்சு ஆகியோர் எசுப்பராந்தோ மொழியைத் தாய்மொழியாகக் கொண்டவர்கள் ஆவர்\n"}
{"id": "169379", "url": "https://ta.wikipedia.org/wiki?curid=169379", "title": "274301 விக்கிப்பீடியா", "text": "274301 விக்கிப்பீடியா\n\n274301 விக்கிப்பீடியா (provisional designations: ', ', ) ஒரு முதன்மை பட்டை சிறுகோள் ஆகும். இது ஆகஸ்ட் 2008ல், ஆண்ட்ருசிவ்கா வானாய்வகத்தினால் கண்டறியப்பட்டது. இந்த சிறுகோள் ஜனவரி 2013ல் இணையக் கலைக்களஞ்சியமான விக்கிப்பீடியாவின் நினைவாக விக்கிப்பீடியா எனப் பெயரிடப்பட்டது.\n\nSection::::கண்டுபிடிப்பு.\nஇச்சிறுகோள் உக்ரைன் நாட்டின் ஒரேயொரு தனியார் வானாய்வகமான, ஆண்ட்ருசிவ்கா வானாய்வகத்தின் (A50) வானாய்வாளர்களால் கண்டறியப்பட்டது. இவ்வானாய்வகம் 2003லிருந்து 90 சிறுகோள்களுக்கு மேல் கண்டறிந்துள்ளது. இச்சிறுகோள் முதன்முதலில் ஆகஸ்ட் 25, 2008, 22:47 (UTC) அன்று ஆண்ட்ருசிவ்கா குழுவினரால் அவதானிக்கப்பட்டது. பிறகு அதற்கடுத்த நாள் இரவும் அவதானிக்கப்பட்டது, மேலும் இதற்கு தற்காலிக பெயர் வழங்கப்பட்டது. பிறகு இச்சிறுகோள் செப்டெம்பர் 6 ஆம் தேதியும் ஆண்ட்ருசிவ்கா குழுவினரால் அவதானிக்கப்பட்டது, மேலும் இதன் சுற்றுவட்டப்பாதையும் துல்லியமாக கணக்கிடப்பட்டது. ஏப்ரல் 18, 2011 அன்று எண் 274301 இச்சிறுகோளுக்கு வழங்கப்பட்டது.\n"}
{"id": "169387", "url": "https://ta.wikipedia.org/wiki?curid=169387", "title": "துபாய் பெசுட்டிவல் சிட்டி", "text": "துபாய் பெசுட்டிவல் சிட்டி\n\nதுபாய் பெசுட்டிவல் சிட்டி (, ) என்பது ஐக்கிய அரபு அமீரகத்தின், துபாய் அமீரகத்தில் உள்ள பெரிய வாழிட, வணிக, பொழுதுபோக்கு வளர்ச்சித் திட்டம் ஆகும். \"நகரத்துள் ஒரு நகரம்\" என விளம்பரப்படுத்தப்படும் இது மையக் கிழக்கின் மிகப் பெரிய கலப்புப் பயன்பாட்டு வளர்ச்சித் திட்டம் ஆகும். முழுமையாக முடிவடைந்ததும், இதில் தொழில், இருப்பிடம், பொழுதுபோக்கு ஆகியவற்றுக்கான எல்லாக் கூறுகளையும் இத்திட்டம் கொண்டிருக்கும். இங்கே, பல வாழிடத் தொகுதிகள், பல்வேறு விடுதிகள், அங்காடிகள், கோல்ப் விளையாட்டிடம் போன்றவற்றுடன், பள்ளிகள் உள்ளிட்ட பலதரப்பட்ட பொதுச் சேவைகளும் திட்டமிடப்பட்டுள்ளன.\n\nSection::::விபரம்.\nஇத்திட்டத்தின் கட்டுமானப் பணிகளை \"அல் புட்டெயிம் கரிலியன்\" என்னும் நிறுவனம் பொறுப்பேற்றது. 2003 ஆம் ஆண்டில் தொடங்கிய பணிகள் நிறைவேற 12 ஆண்டுகள் செல்லும் எனக் கூறப்படுகிறது. துபாய் சிறுகுடாவின் கிழக்குக் கரையில் 3.8 கிமீ (2.4 மைல்) நீளமான கரையோரம் இத்திட்டத்தினுள் அடங்குகிறது. துபாய் பன்னாட்டு வானூர்தி நிலையத்தில் இருந்து 2 கிமீ (1.2 மைல்) தொலைவில் இது அமைந்துள்ளது. 2006 ஆம் ஆண்டு நடுப்பகுதி வரை 11 பில்லியன் அரபு அமீரக திராம் (3 பில்லியன் அமெரிக்க டாலர்) இத்திட்டத்தில் முதலீடு செய்யப்பட்டுள்ளது.\n\nSection::::விடுதிகள்.\nஇன்டர்கொன்டினென்டல் விடுதிகள் குழுமத்தினால் முகமை செய்யப்படும் இரண்டு விடுதிகளும், ஒரு நீண்டகாலத் தங்கலுக்கான சேவைகளுடன் கூடிய தங்குமிட வசதித் தொகுதியும் இத்திட்டத்தினுள் உள்ளன. யூலை 2009ல் இக் குழுமம் அல் பாதியா கோல்ப் விளையாட்டிடத்தின் முகாமைத்துவத்தையும் பொறுப்பேற்றுக்கொண்டது. கட்டப்படவிருந்த 350 அறைகள் கொண்ட துபாய் டப்ளியூ விடுதி, 400 அறைகளுடன் கூடிய ஃபார் சீசன்ஸ் விடுதி என்பனவற்றின் கட்டுமான வேலைகள், 2008-2009 உலகப் பொருளாதார நெருக்கடியினால் நிறுத்தி வைக்கப்பட்டுள்ளன.\n\n\n"}
{"id": "169402", "url": "https://ta.wikipedia.org/wiki?curid=169402", "title": "சீனாவில் இன்ப உலா (நூல்)", "text": "சீனாவில் இன்ப உலா (நூல்)\n\nசீனாவில் இன்ப உலா எனும் இந்த நூல் சர்வதேசத் தர புத்தக எண் கொண்டு 136 பக்கங்களுடன் 1/8 டெம்மி அளவில் வெளியிடப்பட்டுள்ள ஒரு நூலாகும்.\n\nSection::::நூலாசிரியர்.\nசாவோ ஜியாங் (ஆங்கிலம்: Zhao Jiang) என்கிற தனது சீனப் பெயரைத் தமிழில் கலைமகள் என்று மாற்றிக் கொண்டவர். சீன வானொலி நிலையத்தின் தமிழ்ப்பிரிவுத் தலைவராகப் பணியாற்றி வருகிறார்.\n\nSection::::அணிந்துரை.\nஇந்நூலுக்கு சென்னையிலுள்ள உலகத் தமிழாராய்ச்சி நிறுவனத்தில் பணியாற்றி வரும் முனைவர் கடிகாசலம் என்பவர் அணிந்துரை எழுதியிருக்கிறார்.\n\nSection::::பொருளடக்கம்.\nபெய்ஜிங் சீனப் பெருஞ்சுவர், தியான் அன் மென் சதுக்கம், பெய்குங் வனப் பூங்காவிலுள்ள இசையொலி எழுப்பும் கற்கள், புகழ்பெற்ற வெப்ப ஊற்று போன்ற தகவல்கள் தரப்பட்டிருக்கின்றன. சூங் சான் வனப் பூங்காவில் அங்குள்ள விவசாயிகளின் வீடுகளில் தங்கி, பழங்குடிக் காட்டை பார்த்து வரக் கூடிய தகவல்கள், 1956 ஆம் ஆண்டில் நிறுவப்பட்ட பெய்ஜிங் தாவரவியல் தோட்டம், சீஷல்ஸ் தீவிலிருந்து கொண்டு வரப்பட்டு சீனாவில் விளைவிக்கப்படும் கடல் தேங்காய் குறித்த தகவல்கள் போன்றவைகளும் இந்நூலில் இடம் பெற்றுள்ளன. சீனாவில் புத்த சமய நம்பிக்கையின் சின்னமாக விளங்கும் 1300 ஆண்டு காலப் பழமை வாய்ந்த பா·யுவான் கோயில் குறித்த தகவல்கள் முழுமையாகத் தரப்பட்டிருக்கின்றன. 430 ஆண்டு வரலாறு கொண்ட வான்சாவ் கோயில், மன்னர் குடும்பக் கோயிலாக விளங்கிய வரலாற்றுத் தகவல்களும் இந்நூலில் இடம் பெற்றிருக்கிறது. 1068 ஆம் ஆண்டில் கட்டப்பட்ட தாச்சியே கோயில், அந்தக் கோயிலின் சின்னமாக விளங்கும் யூலன் மலர் குறித்த செய்திகளும் இந்நூலில் இடம் பெற்றுள்ளன. சீனாவில் சுற்றுப் பயணம் மேற்கொள்பவருக்கு உதவும் விதமாக மிக முக்கியமான இடங்கள் மற்றும் அந்த இடங்கள் குறித்த வரலாற்றுத் தகவல்கள் இந்நூலில் இருபத்தாறு கட்டுரைகளாக இடம் பெற்றிருக்கின்றன.\n\n\n"}
{"id": "169405", "url": "https://ta.wikipedia.org/wiki?curid=169405", "title": "90377 செட்னா", "text": "90377 செட்னா\n\n90377 செட்னா (\"90377 Sedna\") என்பது ஒரு மிகப் பெரும் திரான்சு-நெப்டியூனியப் பொருள். 2012 ஆம் ஆண்டுத் தகவல்களின் படி, இது சூரியனுக்கும் நெப்டியூனுக்கும் இடையில் உள்ள தூரத்தை விட மூன்று மடங்கு அதிக தூரத்தில் உள்ளது.\nநிறமாலையியலின் படி செட்னாவின் மேற்பரப்பு ஏனைய திரான்சு-நெப்டியூனியப் பொருட்களினது மேற்பரப்புகளை ஒத்துள்ளது, குறிப்பாக நீர், மெத்தேன், நைட்ரசன், மற்றும் தோலின்களைக் கொண்ட பனிக்கட்டி ஆகியவற்றின் கலவைகளாக உள்ளது. சூரியக்குடும்பத்தில் செவ்வாய்க் கோளுக்கு அடுத்து உள்ள சிவப்பு விண்பொருள் செட்னா ஆகும். செட்னா பல வானியலாளர்களால் குறுங்கோள் எனக் கருதப்பட்டாலும், பன்னாட்டு வானியல் கழகத்தின் 2006 முன்மொழிவுக்கு அமைய இது ஒரு கோளாக இருக்கவும் தகுதியுடையது, ஆனாலும் வானியல் கழகம் இதனை ஒரு கோளாக அதிகாரபூர்வமாக இதுவரை அறிவிக்கவில்லை.\n\nபுளுட்டோ கோளின் நான்கில் மூன்று பங்கு அளவு கொண்ட இது சூரியனை நீள்வட்ட பாதையில் சுற்றி வருகிறது. 2003 நவம்பர் மாதம் அமெரிக்க விண்வெளி ஆய்வு நிறுவனமான நாசாவால் இக் கோள் கண்டுபிடுக்கப்பட்டது. கதிரவனுக்கும் பூமிக்குமுள்ள தூரத்தைப்போல் 90 மடங்கு அதிகத் தொலைவில் உள்ள இதன் நீள்வட்டப் பாதையில் ஒருமுறைச் சுற்றிவர 10500 ஆண்டுகளாகிறது. செவ்வண்ணத்திலிருக்கம் இக் கோள், ஒரு சிறு கோளேயாகும். இதன் விட்டம் 1800 கிலோ மீட்டராகும். இதன் பரப்பு வெப்பநிலை -240 செல்சியசு ஆகும். செட்னாவின் நீண்டபாதைக்குக் காரணம் புற விண்மீன்களின் கவர்ச்சி விசையாக இருக்கலாம். அல்லது பிற சூரியகுடும்பத்திலுள்ள கோளை, நமது சூரியன் கவர்ந்து இழுத்துக் கொண்டதாகவும் இருக்கலாம். \nSection::::கண்டுபிடிப்பு.\nடாக்டர் மைக் பிரவுன் தலைமையிலான விஞ்ஞானிகள் குழு நவம்பர், 2003ம் ஆண்டில் சூரியக் குடும்பத்தின் இந்தப் புதிய வான்பொருளைக் கண்டுபிடித்தனர். இக்கோள் சூரியனிலிருந்து 1700 கோடி கிலோமீட்டர் தொலைவில் அமைந்துள்ளது. இக்கோளுக்கு முதன்முதலில் வழங்கப்பட்ட பெயர் \"2003விபி12\" என்ற குறியீடு ஆகும்.\n\nSection::::பெயர் காரணம்.\nசெட்னா என்ற பெயர் கிரேக்க பெண் கடவுள்களில் ஒன்று. ஆர்டிக் பனிப் பிரதேச இன்யூட்(INUIT) மக்களின் கடல் தேவதையின் பெயரே செட்னா ஆகும். ஆர்க்டிக் பெருங்கடலில் உள்ள உயிரினங்களை உருவாக்கியது இந்த பெண் தெய்வம் தான் என நம்பப்படுகிறது.\n\n\nSection::::சுற்றுவட்ட பாதை.\nசெட்னா இதுவரை எந்த சூரிய குடும்ப கோள்களிலும் இல்லாத வினோதமான சுற்றுவட்ட பாதையை கொண்டுள்ளது.\n\n"}
{"id": "169407", "url": "https://ta.wikipedia.org/wiki?curid=169407", "title": "வத்தல் குழம்பு", "text": "வத்தல் குழம்பு\n\nசுண்டைக்காய் வற்றல் குழம்பு தென்னிந்திய உணவு வகைகளில் ஒன்று. \n\n\n\n\n\n\nSection::::செய்முறை.\nவாணலியில் எண்ணெய்விட்டு தனித்தனியாக வறுக்க வேண்டியதை கருகவிடாமல் வறுத்து நீர் விட்டு அரைக்கவும்.\nபுளியை 1-2 கோப்பை நீரில் ஊற வைக்கவும்.\nஅரிசி மாவு 1/2 கோப்பை நீரில் கரைக்கவும். \n\nவாணலியில் 4 தேக்கரண்டி எண்ணெய்விட்டு வற்றல் நிறம் மாறும் வரை வறுக்கவும். அதே வாணலியில் வற்றலோடு புளிக் கரைசல் ஊற்றி உப்பு,மஞ்சள் தூள், வெல்லம், மிளகாய் தூள்,அரிசி மாவு கரைசல் சேர்த்து 15 நிமிடம் கொதிக்கவிடவும். புளி வாசனை போனதும் வறுத்து அரைத்த மசாலாவை இட்டு கொதிக்கவிடவும். கொதியல் அடர்த்தியாகும் வரை கொதிக்கவிடவும். \n\nமற்றொரு வாணலியில் மீதமுள்ள எண்ணெயைவிட்டு தாளிக்க வேன்டியதை ஒன்றன் பின் ஒன்றாக இட்டு பொரிந்ததும் குழம்பில் ஊற்றவும். எண்ணெய் பிரிந்து மேலே வரும்வரை கொதிக்கவிட்டு இரக்கவும்.\n"}
{"id": "169412", "url": "https://ta.wikipedia.org/wiki?curid=169412", "title": "கலைமகள் (சீனத்துத் தமிழ் எழுத்தாளர்)", "text": "கலைமகள் (சீனத்துத் தமிழ் எழுத்தாளர்)\n\nகலைமகள் என்பவர் சீனாவில் வசிக்கும் ஒரு தமிழ் எழுத்தாளர். இவரது இயற்பெயர் சாவோ ஜியாங் (ஆங்கிலம்: Zhao Jiang) தமிழ் மேல் பற்று கொண்ட இவர் தனது சீனப் பெயரைத் தமிழில் கலைமகள் என்று மாற்றிக் கொண்டார். சீன தொடர்பாடல் பல்கலைக்கழகத்தில் தமிழை நான்காண்டுகள் கற்றார். சிங்ஹீவா பல்கலைக்கழகத்தில் செய்தி, ஊடக நிர்வாகத்தில் முதுகலைப் பட்டமும் பெற்றுள்ளார். 1999 ஆம் ஆண்டில் சீன வானொலி நிலையத்தின் தமிழ்ப் பிரிவில் சேர்ந்த இவர், தற்போது தமிழ்ப் பிரிவுத் தலைவராகப் பணி உயர்வு பெற்று பணியாற்றி வருகிறார். சீன வானொலி நிலையத்தின் தமிழ்ப்பிரிவு இணையப் பக்கத்தை நிறுவியதில் முதன்மைப் பங்காற்றியவர். சீன - தமிழ் அகராதியை உருவாக்கும் திட்டப்பணியின் பொறுப்பாளராகவும், முதன்மைப் பதிப்பாசிரியராகவும் இருந்து வருகிறார்.\n\n\n"}
{"id": "169415", "url": "https://ta.wikipedia.org/wiki?curid=169415", "title": "நியூ கலிடோனியத் தமிழர்கள்", "text": "நியூ கலிடோனியத் தமிழர்கள்\n\nநியூ கலிடோனியாவில் இந்திய வம்சாவளியினர் சுமார் 500 பேர் வாழ்கின்றனர். \"மலபார்கள்\" என அழைக்கப்படும் இவர்கள் 19வது நூற்றாண்டில் பிரெஞ்சு குடியேற்றப் பகுதியாக இருந்த ரீயூனியனிலிருந்து வந்தவர்களாவர்.\n\nநியூ கலிடோனியாவில் சென்ற நூற்றாண்டில் பல தமிழ்க் குடிகள் உள்ளூர் குடிகளுடன் கலப்புமணம் செய்தனர். இந்தியர்கள் பெருந்திரளாக வேலைக்கு அங்கு சென்றதாகவும் அங்கிருந்த சீனர்களையும் சாவாகத்தாரையும் விடச் சிறப்பாக வேலை செய்ததாகவும் 1919 இல் வெளியான ஓர் நூல் கூறுகிறது. ஆகத்து 1967 இல் தாஹித்தியில் தமிழினத்தைச் சேர்ந்த இருபது குடும்பங்கள் கண்டறியப்பட்டனர். பெற்றோருக்கோ குழந்தைகளுக்கோ தங்களின் மூதாதையர் குறித்து தெரியவில்லை எனினும் பெற்றோர் தங்களின் பெற்றோர் எவ்வாறு இந்தியர்களுடன் அவர்களது மொழியில் பேசினர் என்பதையும் தங்கள் தாய்நாடு குறித்து பாடி அழுதனர் என்றும் நினைவு கூர்ந்தனர். அவர்களது பழங்குடிமையை அறிய அவர்களது இந்திய வழியான குடும்பப் பெயர்களே துணையாக இருந்தன: பவழக்கொடி, மாரிசாமி, இராயப்பன், சாமிநாதன், திவி, வீராசாமி என்பன.\n\n"}
{"id": "169419", "url": "https://ta.wikipedia.org/wiki?curid=169419", "title": "அம்பேத்கர் ஜெயந்தி", "text": "அம்பேத்கர் ஜெயந்தி\n\nஅம்பேத்கர் ஜெயந்தி (\"Ambedkar Jayanti\") ஒவ்வொரு ஆண்டும் பாரத் ரத்னா முனைவர் பாபாசாகேப் அம்பேத்கர் பிறந்த நாளை நினைவு கூரும் விதமாக ஏப்ரல் 14ஆம் நாள் கொண்டாடப்படுகிறது. 1891ஆம் ஆண்டில் இதே நாளில்தான் பாபா சாகேப் பிறந்தார். அனைத்து இந்திய மாநில மற்றும் நடுவண் அரசு அலுவலகங்களுக்கு இது ஒரு பொது விடுமுறை நாளாகும். இந்நாளில் வழமையாக குடியரசுத் தலைவர், பிரதமர் மற்றும் அனைத்து அரசியல் கட்சித் தலைவர்களாலும் புது தில்லியில் நாடாளுமன்ற வளாகத்தில் உள்ள அம்பேத்கரது திரு உருவச்சிலைக்கு மாலை அணிவித்து அஞ்சலி செலுத்துவது வழமையாக உள்ளது. இதுநாள்வரை ஒடுக்கப்பட்டு அவரது வழிகாட்டுதலில் புத்த சமயம்|புத்த மதத்தைத் தழுவிய மக்கள் உலகெங்கும் இந்த நாளைச் சிறப்பாகக் கொண்டாடுகின்றனர். இந்தியாவில் ஒவ்வொரு ஊரிலும் உள்ள தாழ்த்தப்பட்ட மக்கள் பெருந்திரளாக ஊர்வலம் சென்று தங்கள் ஊரில் நிறுவப்பட்டுள்ள அவரது திரு உருவச்சிலைக்கு மாலையிட்டு கொண்டாடுகின்றனர். அன்று முழுவதும் தாரை, தப்பட்டை முழக்கத்துடன் ஆடிப்பாடி மகிழ்கின்றனர். பல சமூக நிகழ்ச்சிகளும் பொதுக்கூட்டங்களும் நடத்தப்படுகின்றன. \n\n"}
{"id": "169420", "url": "https://ta.wikipedia.org/wiki?curid=169420", "title": "இராணி மேரிக் கல்லூரி, சென்னை", "text": "இராணி மேரிக் கல்லூரி, சென்னை\n\nஇராணி மேரிக் கல்லூரி (\"Queen Mary's College\") சென்னையில் அமைந்துள்ள ஓர் அரசு மகளிர் கலைக்கல்லூரி ஆகும். 1914ஆம் ஆண்டில் தொடங்கப்பட்ட இக்கல்லூரியே சென்னையில் நிறுவப்பட்ட முதல் மகளிர் கல்லூரியாகும். மேலும் அப்போது இந்தியாவில் இருந்த மூன்று மகளிர் கல்லூரிகளில் ஒன்றாகவும் அமைந்திருந்தது. மத்திய 1800களில் லெப்.கர்னல் பிரான்சிஸ் கேப்பரின் இல்லமாக இருந்த இக்கட்டிடம் 1914இல் கல்லூரியாக மாற்றப்படும்வரை ஓர் தங்கு விடுதியாகவும் இயங்கியது. கேப்பர் மாளிகை என அறியப்படும் இக்கட்டிடம் ஓர் பாரம்பரியக் களமாக கருதப்படுகிறது. இக்கட்டிடத்தை இடித்து புதிய நிர்வாகக் கட்டிடம், கலைஞர் மாளிகை, கட்டமைக்கப்பட்டு வருகிறது. இதன் அடிக்கோள்விழா சூலை 2010 அன்று இடப்பட்டது.\n\nஇக்கலூரி காமராசர் சாலையும் முனைவர் இராதாகிருட்டினன் சாலையும் சந்திக்கும் இடத்தில் மெரீனா கடற்கரையை எதிர்நோக்கி 17 ஏக்கர் நிலப்பரப்பில் அமைந்துள்ளது. 98 ஆண்டுகள் நிறைவு பெற்றுள்ள இக்கல்வி நிலையத்தில் படித்த முன்னாள் மாணவிகள் அரசுப் பணிகளிலும் அரசு சாரா அமைப்புகளிலும் பணியாற்றி தேச அளவிலும் பன்னாட்டு அளவிலும் பெருமை பெற்றுள்ளனர்.\n\nஇந்தியாவின் முதல் 20 கல்லூரிகளில் ஒன்றாக விளங்கும் இக்கல்லூரி பெண்ணியத்தை முன்னிறுத்தி மானுடவியல், சமூகவியல், வாழ்வியல், ஊட்டச்சத்தும் இல்ல மேலாண்மையும், உடற்பயிற்சியியல், இந்திய இசை ஆகிய துறைகளில் கல்வித் திட்டங்களை வழங்கி வருகிறது. மாநிலத்தில் தாவரவியலில் முனைவர் கல்வித்திட்டத்தை வழங்கும் முதல் அரசு மகளிர் கல்லூரியாகவும் விளங்குகிறது. தவிர இசை, தமிழ் மற்றும் புவியியலில் முனைவர் பட்டப்படிப்புகள் வழங்கி வருகிறது. இந்திய ஆட்சிப் பணி/இந்தியக் காவல் பணிக்கான சேர்க்கைத்தேர்வுகளுக்கு இலவசமாக பயிற்சி வகுப்புகளை நடத்தி வருகிறது.\n\n"}
{"id": "169423", "url": "https://ta.wikipedia.org/wiki?curid=169423", "title": "ஆர்கோ (2012 திரைப்படம்)", "text": "ஆர்கோ (2012 திரைப்படம்)\n\nஆர்கோ (\"Argo\") 2012 ஆம் ஆண்டு வெளிவந்த அமெரிக்கத் திரில்லர் திரைப்படமாகும். பென் அஃப்லெக்கால் இயக்கப்பட்டது. அக்டோபர் 12, 2012 அன்று ஐக்கிய அமெரிக்காவில் இத்திரைப்படம் வெளியிடப்பட்டது. ஏழு அகாதமி விருதுகளுக்கு பரிந்துரை செய்யப்பட்டது. சிறந்த திரைப்படத்துக்கான அகாதமி விருதை வென்றது. பென் அஃப்லெக், பிரையன் கிரான்ஸ்டன், ஆலன் ஆர்கின், ஜான் குட்மன் ஆகியோர் நடித்துள்ளனர்.\n\nSection::::கதை.\nநவம்பர் 4, 1979 அன்று போராட்டக்காரர்கள் டெஹ்ரானிலுள்ள அமெரிக்க தூதரகத்தினை கைப்பற்றினர், இரானில் சி.ஐ.ஏ வின் செயல்களை கண்டித்து. 50 இற்கும் அதிகமான தூதரக அலுவலர்கள் கைப்பற்றப்பட்டனர். அதில் ஆறு நபர்கள் தப்பித்து கனடா தூதரக தலைவர் கென் டெயிலர் (விக்டர் கார்பர்) வீட்டில் தஞ்சம் புகுந்தனர். அவர்களை தாய்நாட்டிற்கு திருப்ப அமெரிக்கா திட்டமிடுகிறது. டோனி மென்டெஸ் (பென் அஃப்லெக்), சி.ஐ.ஏ. அதிகாரியினை அனுகுகிறார்கள். தற்செயலாக \"பிளானட் ஆப் த ஏப்ஸ்\" திரைப்படத்தினைப் பார்க்க, திரைக்குழுவாக அவர்களை தாய்நாட்டிற்கு திரும்ப கொண்டு வரலாம் என்று முடிவெடுத்தார்.\n\nமென்டெஸ் மற்றும் சாக் ஒ டான்னல் சாம் சேம்பர்ஸை, ஹாலிவுட் மேக்-அப் கலைஞர், சந்திக்கின்றனர். சேம்பர்ஸ் திரைப்படத் தயாரிப்பாளர் லெஸ்டர் சீகலிடம் தொடர்பு ஏற்படுத்திக் கொடுக்கின்றார். சேர்ந்து ஒரு பொய்யான திரைப்பட ஸ்டுடியோவினைத் தொடங்கி, வெற்றிகரமாக \"ஆர்கோ\" ஒரு \"அறிவுபுனைத்\" திரைப்படமென விளம்பரம் செய்கின்றனர். அதேசமயம் டெஹ்ரானில் தப்பித்தவர்கள் தூதரக தலைவர் வீட்டில் அதிக அச்சமடைகின்றனர். போராட்டக்காரர்கள் நார்-நாராக கிழிக்கப்பட்ட தூதரக தாள்களை ஒன்று சேர்க்கின்றனர். சிலர் தப்பித்து விட்டனர் என்று அறிகின்றனர்.\n\n\"ஆர்கோ\"வின் தயாரிப்பாளராக மென்டெஸ் இரானிற்கு செல்கிறார். தப்பித்த ஆறு நபர்களுடன் இணைகின்றார். அவர்களுக்கு கனடிய கடவுச்சீட்டுகளும் போலி தாள்களும் தருகின்றார். அவர்கள் மென்டெஸை நம்ப மறுத்தாலும் இந்த திட்டத்திற்கு ஒத்துழைக்கிறார்கள். டெஹ்ரான் சந்தைக்கு செல்கிறார்கள், அங்கு பிரச்சனையில் சிக்குகின்றனர். இரானிய கலாச்சார தொடர்பு அதிகாரியின் உதவியினால் தப்பிக்கின்றனர்.\n\nசிஐஏ வின் மற்றொறு திட்டத்தினால் மென்டெஸ்சின் திட்டம் நிறுத்தப்படுகிறது. இருந்தும் மென்டெஸ் திட்டத்தினை நடத்துகிறார். டான்னல்-ஐ விமான டிக்கட்டுகள் வாங்க வைக்கிறார். விமான நிலையத்தில் பரபரப்பு நிலவுகிறது. கடைசி நிமிடத்தில் தப்பித்தவர்களின் டிக்கெட்டுகள் உறுதியாகிறது. மேலும் காவலரின் தொலைபேசி, ஹாலிவுட் ஸ்டூடியோவிற்கு, கடைசி நேரத்தில் எடுக்கப்படுகிறது. தப்பித்தவர்கள் விமானத்தில் ஏற இரானிய காவலர்கள் இவர்களைக் கண்டுகொண்டனர். விமானத்தை நிறுத்த முயல்கின்றனர் ஆனால் விமானம் வெற்றிகரமாக விமான நிலையத்தினை விட்டுச் செல்கின்றது. இவ்வாறாக மென்டெஸ்சும் ஆறு நபர்களும் இரானிலிருந்து தப்பிக்கின்றனர்.\n\nமற்ற பிணைக்கைதிகளைக் காப்பாற்ற அனைத்து அமெரிக்க ஈடுபாடும் மறைக்கப்பட்டது, வெற்றி முழுமையும் கனடிய அரசாங்கிற்கும் தூதரக அதிகாரிக்கும் வழங்கப்பட்டது. (அவர்களின் வீட்டு வேலைக்காரி ஈராக்கிற்கு தப்பித்து செல்கிறார்). மென்டெஸ்சிற்கு சிறப்பு பதக்கம் வழங்கப்படுகிறது, இது இரக்சியம் என்பதால் இதை வெளியில் காட்ட அனுமதிக்கப்படவில்லை. 1997 இல் இந்தப் பதக்கம் பற்றி தகவல் பொதுமக்களுக்கு வெளியிடப்பட்டது. அனைத்து பிணைக்கைதிகளும் சனவரி 20, 1981 அன்று விடுதலை செய்யப்பட்டனர். அன்று ரானல்ட் ரேகன் ஐக்கிய அமெரிக்காவின் நாற்பதாவது குடியரசுத் தலைவராக பொறுபேற்றார். இத்திரைப்படம் முன்னாள் குடியரசுத்தலைவர் சிம்மி கார்டரின் இந்த நிகழ்ச்சி பற்றிய பேச்சினுடன் முடிவடைகிறது.\n\n\n"}
{"id": "169425", "url": "https://ta.wikipedia.org/wiki?curid=169425", "title": "1535", "text": "1535\n\nஆண்டு 1535 (MDXXXV) பழைய யூலியன் நாட்காட்டியில் வெள்ளிக்கிழமையில் துவங்கிய சாதாரண ஆண்டு ஆகும்.\n\n\n\n"}
{"id": "169426", "url": "https://ta.wikipedia.org/wiki?curid=169426", "title": "ஏர் மொரீசியசு", "text": "ஏர் மொரீசியசு\n\nஏர் மொரீசியசு (Air Mauritius) மொரிசியசு அரசின் ஏற்பில் அந்நாட்டில் செயல்படும் வானூர்தி நிறுவனமாகும். இதன் தலைமையகம் போர்ட் லூயிசில் அமைந்துள்ளது. இதன் முதன்மைத் தளம் சர் சிவசாகர் ராம்கூலம் பன்னாட்டு வானூர்தி நிலையம் ஆகும்.\n\nஇதன் 51% பங்குகளை ஏர் மொரிசீயசு ஹோல்டிங்சு நிறுவனம் கொண்டுள்ளது. ஏர் மொரீசியசு ஹோல்டிங்சின் பெரும்பகுதி பங்குகளை மொரீசியசு அரசு கையகப்படுத்தியுள்ளது. ஆப்பிரிக்காவின் முக்கிய வானூர்தி நிறுவனங்களில் இதுவும் ஒன்று.\n\nஇது மலேசியா, இந்தியா, சிங்கப்பூர், ரீயூனியன், ஹொங் கொங் ஆகிய நாடுகளுக்கு வான்வழிப் போக்குவரத்துகளைக் கொண்டுள்ளது.\n\n"}
{"id": "169427", "url": "https://ta.wikipedia.org/wiki?curid=169427", "title": "1762", "text": "1762\n\n1762 (MDCCLXII) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.\n\n\n"}
{"id": "169430", "url": "https://ta.wikipedia.org/wiki?curid=169430", "title": "சர் சிவசாகர் ராம்கூலம் பன்னாட்டு வானூர்தி நிலையம்", "text": "சர் சிவசாகர் ராம்கூலம் பன்னாட்டு வானூர்தி நிலையம்\n\nசர் சிவசாகர் ராம்கூலம் பன்னாட்டு வானூர்தி நிலையம் (Sir Seewoosagur Ramgoolam International Airport) மொரீசியசில் அமைந்துள்ள முதன்மை வானூர்தி நிலையம் ஆகும். இது மொரீசியசின் தலைநகரான போர்ட் லூயிசில் இருந்து 26 மைல் தொலைவில் அமைந்துள்ளது. உள்ளூர் அளவில் முதன்மைத் தளமாகிய பின், ஆப்பிரிக்கா, ஆசியா, ஐரோப்பா ஆகிய கணடங்களின் பல நாடுகளுக்கு வானூர்தி சேவைகளை இயக்குகிறது. புதிய பயணிகள் முனையம் ஒன்று கட்டப்படுகிறது.\n\n\n"}
{"id": "169431", "url": "https://ta.wikipedia.org/wiki?curid=169431", "title": "கெம்பெகவுடா பன்னாட்டு வானூர்தி நிலையம்", "text": "கெம்பெகவுடா பன்னாட்டு வானூர்தி நிலையம்\n\nகெம்பெகவுடா பன்னாட்டு வானூர்தி நிலையம் (\"Kempegowda International Airport\") இந்தியாவின் கர்நாடக மாநிலத்தின் தலைநகரமான பெங்களூரில் அமைந்துள்ளது. இதன் முந்தைய பெயர் பெங்களூர் பன்னாட்டு வானூர்தி நிலையம் ஆகும். இதன் பெயரைக் கெம்பேகவுடா பன்னாட்டு வானூர்தி நிலையம் என்று மாற்ற இந்திய அரசிடம் கர்நாடக அரசு வலியுறுத்தியதையடுத்து, பெயர் மாற்றப்பட்டது. இந்தியாவில் அதிக பயணிகளைக் கையாளும் முதன்மை வானூர்தி நிலையங்களில் இதுவும் ஒன்றாகும். சுமார் 4000 ஏக்கர் பரப்பளவில் பெங்களுர் நகருக்கு வடக்கில் 40 கிலோமீட்டர் தொலைவில் தேவனகல்லி என்ற கிராமத்திற்கு அருகில் இப்பன்னாட்டு விமான நிலையம் அமைந்துள்ளது. பொது-தனியார் கூட்டமைப்பிற்குச் சொந்தமான பெங்களூரு பன்னாட்டு விமானநிலைய நிறுவனம் இதை இயக்குகிறது. பெங்களுர் நகரத்திற்கு சேவை செய்த அசல் முதன்மை வணிக விமான நிலையமான எச்.ஏ.எல் விமான நிலையத்தில் அதிகரித்த நெரிசலுக்கு மாற்றாக இந்த விமான நிலையம் மே 2008 இல் திறக்கப்பட்டது. பெங்களூரின் நிறுவனர் முதலாம் கெம்பே கவுடாவின் பெயர் விமானநிலையத்திற்கு வைக்கப்பட்டது. கெம்பேகவுடா பன்னாட்டு விமான நிலையம் கர்நாடகாவின் முதல் சூரிய சக்தியால் இயங்கும் விமான நிலையமாக மாறியது .\n\nதில்லி மற்றும் மும்பை விமான நிலையங்களை அடுத்து பயணிகள் போக்குவரத்தில் பரபரப்பாக உள்ள மூன்றாவது விமான நிலையம் கெம்பேகவுடா விமான நிலையமாகும். ஆசிய அளவில் 29 ஆவது பரபரப்பான விமான நிலையம் என்ற சிறப்பும் கெம்பகவுடா விமான நிலையத்திற்கு உண்டு. 2017-18 நிதியாண்டில் சர்வதேச போக்குவரத்தைப் பொறுத்தவரை இது தில்லி மற்றும் மும்பை, சென்னை மற்றும் கொச்சினுக்குப் பின்னால் பெங்களுரு விமான நிலையம் நாட்டின் 5 ஆவது பரபரப்பான விமான நிலையமாகும். 2017 நாட்காட்டி ஆண்டில் 25.04 மில்லியன் பயணிகளை ஒரு நாளைக்கு 600 க்கும் மேற்பட்ட விமான இயக்கங்களுடன் இந்நிலையம் கையாண்டது. ஏப்ரல் 2018 மற்றும் மார்ச் 2019 ஆகிய மாதங்களுக்கு இடையில் சுமார் 386,849 டன் சரக்குகளை இவ்விமான நிலையம் கையாண்டுள்ளது. இந்த சரக்கு அளவு நாளுக்கு நாள் தொடர்ந்து அதிகரித்து வருகிறது\n\nஇவ்விமான நிலையத்தில் ஒற்றை ஓடுபாதையும் பயணிகள் முனையமும் மட்டுமே உள்ளது. இங்குதான் உள்நாட்டு மற்றும் பன்னாட்டு நடவடிக்கைகள் அனைத்தும் கையாளப்படுகின்றன. இரண்டாவது ஓடுபாதை, லார்சன் & டூப்ரோ நிறுவனத்தால் கட்டப்பட்டு வருகிறது. . கட்டப்படும் பணிகள் தொடக்க நிலையில் இருந்தாலும் 2019 ஆம் ஆண்டு திசம்பர் மாதம் இரண்டாவது ஓடு பாதை பயன்பாட்டிற்கு வருமென எதிர்பார்க்கப்படுகிறது. மேலும் இவ்வோடு பாதைகள் தவிற ஒரு சரக்கு கிராமம் மற்றும் மூன்று சரக்கு முனையங்கள் இங்கு உள்ளன. விமான நிலையத்தில் ஏர் ஆசியா இந்தியா, அலையன்சு ஏர் இந்தியா, இண்டிகோ, ஏர் இந்தியா, சிபைசு செட் போன்ற நிறுவனங்களின் விமானங்கள் பறந்து செல்கின்றன.\n\nSection::::வரலாறு.\nநகரத்தின் மையத்திலிருந்து 10 கிலோமீட்டர் தொலைவில் அமைந்திருந்த எச்.ஏ.எல் விமான நிலையம் பெங்களூருக்கு சேவை செய்யும் அசல் விமான நிலையம் ஆகும். இருப்பினும், பெங்களூரு இந்தியாவின் சிலிக்கான் பள்ளத்தாக்காக வளர்ந்து வந்ததால் நகரத்திற்கு வந்துபோகும் பயணிகள் எண்ணிக்கையும் அதிகரித்ததால் அந்த விமான நிலையத்தால் சமாளிக்க முடியவில்லை . விமானநிலையத்தை விரிவாக்கவும் அங்கு இடமில்லை மற்றும் விமான நிலையத்தில் ஆறு விமானங்களை மட்டுமே நிறுத்த முடியும். மார்ச் 1991 இல் இந்திய தேசிய விமான நிலைய ஆணையத்தின் முன்னாள் தலைவர் எசு. ராமநாதன் ஒரு புதிய விமான நிலையத்திற்கான இடத்தைத் தேர்ந்தெடுக்க ஒரு குழுவைக் கூட்டினார். பெங்களூருக்கு வடக்கே 40 கிலோமீட்டர் (25 மைல்) தொலைவில் உள்ள தேவானகல்லி என்ற கிராமத்தை அக்குழு முடிவு செய்தது. விமான நிலையத்தை தனியார் உதவியுடன் கட்டி முடிக்க மாநில அரசு முன்மொழிந்தது, இதற்கு 1994 இல் மத்திய அரசும் ஒப்புதல் அளித்தது\n\nடிசம்பர் 1995 இல், டாடா குழுமம், ரேதியோன் மற்றும் சிங்கப்பூர் சாங்கி விமான நிலையம் ஆகியவற்றைக் கொண்ட ஒரு கூட்டமைப்பு இந்த திட்டத்தில் பங்கேற்பது தொடர்பாக மாநில அரசுடன் புரிந்துணர்வு ஒப்பந்தத்தில் கையெழுத்திட்டது. எவ்வாறாயினும் சூன் 1998 இல் கூட்டமைப்பு அரசாங்கத்தின் ஒப்புதல் தாமதத்தால் திட்டத்திலிருந்து விலகுவதாக அறிவித்தது. விமான நிலையத்தின் இருப்பிடம் மற்றும் எச்ஏஎல் விமான நிலையத்தின் தலைவிதி தொடர்பான சர்ச்சைகளும் இதில் அடங்கும்.\n\nமே 1999 இல், இந்திய விமான நிலைய ஆணையமும் மாநில அரசின் கர்நாடக மாநில தொழில்துறை மற்றும் உள்கட்டமைப்பு மேம்பாட்டுக் கழகமும் இத்திட்டத்தின் தன்மை குறித்து புரிந்துணர்வு ஒப்பந்தத்தில் கையெழுத்திட்டன. இது ஒரு பொது-தனியார் கூட்டாண்மையாக மலர்ந்தது. இவ்விரு நிறுவனங்களும் 26% பங்கையும், தனியார் நிறுவனங்கள் மீதமுள்ள 74% பங்கையும் வைத்துக் கொள்ள முடிவு செய்யப்பட்டது. சனவரி 2001 இல் கர்நாடக மாநில அரசு பெங்களூரு சர்வதேச விமான நிலைய நிறுவனம் என்ற ஒரு நிறுவனத்தை சிறப்பு நோக்க நிறுவனமாக உருவாக்கி கூட்டாளர்களைத் தேடத் தொடங்கியது . நவம்பர் மாதத்தில் இந்த திட்டம் தனித்துவமான சூரிச் விமான நிலையம், சீமென்சு திட்ட வென்ச்சர்சு மற்றும் லார்சன் & டூப்ரோ நிறுவனங்களை ஈர்த்தது அக்டோபர் 2002 இல் கட்டுமானப் பணிகள் தொடங்கப்படும் என்று எதிர்பார்க்கப்பட்டது. இருப்பினும் அரசாங்க தாமதங்கள் நீடித்தன மாநில அரசு, மத்திய அரசு மற்றும் பெங்களூரு சர்வதேச விமான நிலைய நிறுவனம் ஆகியவற்றுக்கு இடையே சலுகை ஒப்பந்தம் சூலை 2004 இல் கையெழுத்தானது. அதில் பெங்களூரு சர்வதேச விமான நிலைய நிறுவனம் எச்,ஏ,எல் விமான நிலையத்தை மூட வேண்டும் என கோரிக்கை வைத்தது. \n\n"}
{"id": "169434", "url": "https://ta.wikipedia.org/wiki?curid=169434", "title": "1758", "text": "1758\n\n1758 (MDCCLVIII) ஒரு ஞாயிற்றுக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது வியாழக்கிழமையில் ஆரம்பமானது.\n\n\n\n"}
{"id": "169436", "url": "https://ta.wikipedia.org/wiki?curid=169436", "title": "தமிழகம் பற்றிய தொலெமியின் குறிப்புகள்", "text": "தமிழகம் பற்றிய தொலெமியின் குறிப்புகள்\n\nதமிழகம் பற்றிய தொலெமியின் குறிப்புகள் என்னும் இக்கட்டுரை கிரேக்க புவியியலாளர் தொலெமி (கி.பி 90 - 168) குறித்த தமிழக பகுதிகளை விளக்குகிறது. தொலெமியின் குறிப்புகளை வி. கனகசபை என்பவர் The Tamils 1800 Years Ago என்னும் ஆங்கில நூலில் விரிவாக கொடுத்திருப்பார். மேலும் இதில் தொலெமி குறித்து வைத்த தமிழகத்தின் ஊர்கள் எங்கு இருக்கலாம் என்ற அனுமானங்களையும் முடிவுகளையும் தந்திருப்பார். இதில் முக்கிய தலைநகரங்கள் மற்றும் துறைமுகங்கள் பற்றிய கனகசபையின் கூற்றை மற்ற ஆய்வாளர்களும் ஏற்றுக் கொண்டுள்ளனர். ஆனால் சிறிய நகரங்கள், துணை நகரங்கள், துணைத் துறைமுகங்கள் போன்றவற்றை வி. கனகசபை கணித்ததில் இருந்து சில ஆராய்ச்சியாளர்கள் மாறு படுவதுமுண்டு. அவற்றையும் இக்கட்டுரை விளக்குகிறது.\n\nSection::::இடங்களின் பட்டியல்.\nSection::::மேற்குக்கரை துறைமுகங்கள்.\nதமிழகத்தின் மேற்குக்கரை சார்ந்த துறைமுகங்கள், ஆறுகள் மற்றும் நகரங்கள்\n\nSection::::ஆய் நாட்டுத் துறைமுகங்கள்.\nஅடுத்து அவர் குறிப்பது அயாய் நாடு சார்ந்த துறைமுகங்கள், ஆறுகள் மற்றும் நகரங்கள் ஆகும். இந்த அயாய் நாட்டை ஆய் குடியினரே ஆண்டு வந்தனர். அதன் பட்டியல்,\n\n\n"}
{"id": "169441", "url": "https://ta.wikipedia.org/wiki?curid=169441", "title": "பானிபட் போர் (1526)", "text": "பானிபட் போர் (1526)\n\nமுதலாம் பானிபட் போர் (\"Battle of Panipat\") என்பது பாபரின் படையெடுப்பு படைகளுக்கும், தில்லியை ஆண்ட இப்ராகிம் லோடியின் படைகளுக்கும் இடையே, பானிபத்த்தில் 21 ஏப்ரல் 1526 ஆம் ஆண்டில் நடைபெற்றது. இப்போரின் முடிவில் தில்லியில் முகலாயப் பேரரசு நிறுவப்பட்டது. இந்த போர் வெடிமருந்து சுடுகலன்கள் மற்றும் புலம் பீரங்கி தொடர்புடைய முந்தைய போர்களில் ஒன்று. 21 ஏப்ரல் 1526 அன்று இப்ராகிம் லோடி இறந்ததனால் இப்போர் முடிவுக்கு வந்தது.\n\n"}
{"id": "169443", "url": "https://ta.wikipedia.org/wiki?curid=169443", "title": "மத்தாயூ ஆர்ஃபிலா", "text": "மத்தாயூ ஆர்ஃபிலா\n\nமத்தாயு ஜோசப் போனாவென்சர் ஆர்ஃபிலா (\"Mathieu Joseph Bonaventure Orfila\", காட்டலான் மொழி: Mateu Josep Bonaventura Orfila i Rotger, 24 ஏப்ரல் 1787 - 12 மார்ச் 1853) எசுப்பானிய நாட்டில் பிறந்த பிரெஞ்சு நச்சியல் மற்றும் வேதியியலாளர். இவரே நச்சியல் அறிவியலை நிறுவியவர்.\n\nSection::::தடய நச்சுயியலில் இவரது பங்கு.\nபொதுவாக ஒரு கொலை அல்லது கொலை முயற்சியில் நஞ்சு பயன்படுத்தியது உறுதி செய்யப்பட்டால் அல்லது சந்தேகம் இருந்தால், ஒரு தடய நச்சியல் வல்லுநர் பெரும்பாலும் நஞ்சு உள்ளடக்கிய சடலம் மற்றும் உணவுப் பொருட்களை ஆய்வு செய்வார். ஆர்ஃபிலாவின் காலத்தில் பயன்படுத்தப்பட்ட முதன்மை நஞ்சு ஆர்சனிக் தனிம வகையாகும். அக்காலகட்டத்தில் ஆர்சனிக் இருப்பை சோதனை செய்ய எந்த நம்பகமான வழிகளும் இல்லை. ஆர்ஃபிலா தனது முதல் ஆய்வுக் கட்டுரையில் (Traité des poisons) ஆர்சனிக் இருப்பை சோதனை செய்து, அவற்றின் துல்லியத்தை அதிகரிக்க புதிய வழிமுறையை உருவாக்கி, பழைய முறைகளுக்கும் புத்துயிர் அளித்து, நஞ்சைப் பற்றிய புதிய நுட்பங்கள் மற்றும் தொழில்நுட்பங்கள் வெளியிட்டு பெரிதும் சாதனை செய்தார்.\n\n1840 ஆம் ஆண்டில், மேரி லபார்கே என்ற பெண்மணி அவரது கணவரை ஆர்சனிக் பயன்படுத்தி மர்மமான முறையில் கொலை செய்தார் என்று வழக்கு பதிவு செய்யப்பட்டது. அக்காலத்தில் ஆர்செனிக் கிடைப்பது சுலபமாக இருந்தாலும், கொல்லப்பட்ட நபரின் சடலத்தில் ஆர்செனிக் காணப்படவில்லை, ஆனால், அவர் சாப்பிட்ட உணவில் கண்டுபிடிக்கப்பட்டது. நீதிமன்றம் கேட்டுக் கொண்டதற்கிணங்க ஆர்ஃபிலா விசாரணை மேற்கொண்டார். ஆர்சனிக்கைக் கண்டறிய பயன்படுத்திய சோதனை, (மார்ஷ் சோதனை), தவறாக மேற்கொள்ளப்பட்டிருந்ததைக் கண்டுபிடித்தார் மற்றும் கொலை செய்யப்பட்டவரின் உடலில் உண்மையில் ஆர்சனிக் இருந்தது என்றும் கண்டுபிடித்து லபார்கே குற்றவாளி என்பதை உறுதிப்படுத்தினார்.\n\n"}
{"id": "169447", "url": "https://ta.wikipedia.org/wiki?curid=169447", "title": "மார்ஷ் சோதனை", "text": "மார்ஷ் சோதனை\n\nமார்ஷ் சோதனை (\"Marsh test\") என்பது ஆர்சனிக் நஞ்சு பயன்படுத்தப்பட்டுள்ளதைக் கண்டறியும் குறிப்பாக தடய நச்சியல் துறையில் பயனுள்ள மிகவும் முக்கியமான சோதனை முறையாகும். இது வேதியியலாளர் ஜேம்ஸ் மார்ஷ் என்பவரால் 1836 இல் முதலில் வெளியிடப்பட்டது.\n\n"}
{"id": "169451", "url": "https://ta.wikipedia.org/wiki?curid=169451", "title": "கிச்சுக் கிச்சுத் தம்பலம்", "text": "கிச்சுக் கிச்சுத் தம்பலம்\n\nகிச்சுக் கிச்சுத் தம்பலம் என்பது சிறுவர், சிறுமியர் விளையாடும் விளையாட்டுகளில் ஒன்று. சில வேளையில் பெரியவர்களும் சிறுவர்களோடு சேர்ந்துகொள்வர். இதனை ஈழத்தமிழர் குச்சாட்டம் எனவும் வழங்குவர். \n\nசிறு மணல் கரையில் துரும்பை மறைத்துக் கண்டுபிடிக்கச் செய்யும் விளையாட்டு. இருவர் ஆட்டம். ஒருவர் துரும்பை மறைப்பவர். மற்றொருவர் கண்டுபிடிப்பவர். இருகைப் பெருவிரலும் இணைந்து விரல்கள் நீட்டப்பட்ட நிலையில் கைக்குள் அடங்கும் மணல் அல்லது புழுதிமண் கரை அமைக்கப்படும். அதன் நீளம் விளையாடுபவர் கையில் ஒருமுழம் இருக்கும். \n\nஇப்படிப் பாடிக்கொண்டு தன் கையிலுள்ள துரும்பை ஒருவர் மறைப்பார்.\n\nகண்டுபிடிப்பவர் தம் இருகை விரல்களையும் கோத்துக்கொண்டு துரும்பு இருக்கும் இடத்திலுள்ள கரையைம் பொத்திக்கொள்வார். மறைத்தவர் கை பொத்தப்படாத கரையைக் கிண்டித் தான் மறைத்த துரும்பை எடுக்கவேண்டும். அப்பகுதியில் துரும்பு இல்லையென்றால், இருக்குமிடத்தைக் கையால் பொத்தி மறைத்தவர் தான் மறைத்த இடத்தில் துரும்பு இருப்பதை எடுத்துக் காட்டவேண்டும். யார் கையில் துரும்பு அகப்படுகிறதோ அவர் துரும்பை மறைக்கும் ஆட்டத்தைத் தொடங்குவார்.\n\nஇது ஒரு ஊக விளையாட்டு. இதனை ஊழ்த்திற விளையாட்டு என்றும் கொள்ளலாம்.\n\nசங்ககாலத்தில் இப்படி ஒரு புன்னைக்கொட்டையை மறைத்து விளையாடிய பெண் ஒருத்தி அதனை எடுக்காமலே விட்டுவிட்டுப் போய்விட்டாளாம். அது முளைத்து வளர்ந்தபோது மறைத்து விளையாடிய சிறுமி அதற்குப் பால் ஊற்றி வளர்த்தாளாம் என நற்றிணை பாடல் ஒன்று கூறுகிறது.\n\n"}
{"id": "169453", "url": "https://ta.wikipedia.org/wiki?curid=169453", "title": "இசைக் கலைஞர்கள் (கரவாஜியோ)", "text": "இசைக் கலைஞர்கள் (கரவாஜியோ)\n\nஇசைக் கலைஞர்கள் (\"The Musicians\") என்பது புகழ்பெற்ற இத்தாலிய ஓவியரான கரவாஜியோ (முழுப்பெயர்: மிக்கேலாஞ்சலோ மெரீசி தா கரவாஜியோ) என்பவரால் வரையப்பட்ட ஓர் ஓவியம் ஆகும். இதை கரவாஜியோ என்னும் பரோக்கு கலை ஓவியர் சுமார் 1595இல் வரைந்தார். இந்த ஓவியம் ஐக்கிய அமெரிக்க நாடுகளின் நியூயார்க் நகரத்தின் பெருநகரக் கலைக்கூடத்தில் (\"Metropolitan Museum of Art\") உள்ளது.\n\nSection::::வரலாறு.\nகரவாஜியோவின் கலையை ஆதரித்தவர்களுள் முக்கியமான ஒருவர் கர்தினால் பிரான்செஸ்கோ மரியா தெல் மோந்தே என்பவர். அவருடைய வேண்டுகோளுக்கு இணங்க கரவாஜியோ \"இசைக் கலைஞர்கள்\" என்னும் ஓவியத்தை 1595 அளவில் வரைந்தார்.\n\nSection::::ஓவியத்தின் அமைப்பு.\nகரவாஜியோ வரைந்த இந்த ஓவியத்தில் நான்கு இளைஞர்கள் இசை எழுப்புவதில் ஈடுபட்டுள்ளார்கள். அவர்கள் உடுத்தியிருக்கும் ஆடைகள் கிரேக்க-உரோமைய செவ்விய காலத்தை நினைவூட்டுகின்றன. மூன்று இளைஞர்கள் இசைக் கருவிகளை மீட்டுவதும் பாடலைப் பாடுவதுமாக உள்ளனர். நான்காம் இளைஞன் (பின்புறம், இடது) காம தேவனைப் போல உடையணிந்து, திராட்சைப் பழத்தைக் கொய்து எடுப்பதுபோல ஓவியர் சித்தரித்துள்ளார். திராட்சை இரசம் உள்ளத்துக்குக் கிளர்ச்சியூட்டுவதுபோல, இசை உள்ளத்தின் உணர்வுகளைத் தட்டி எழுப்புகிறது என்னும் கருத்தோடு, இசை ஓவியங்களில் காம தேவனுக்கு இடம் கொடுப்பது அன்றைய வழக்கம். \n\nSection::::ஓவியத்தில் இருப்போர்.\nஓவியத்தின் மையமாக இருக்கும் இளைஞன் கையில் யாழ் போன்ற நரம்புக் கருவி உள்ளது. அது கரவாஜியோவின் தோழன் மாரியோ மின்னீத்தி. அவனை அடுத்து, சற்றே பின்புறமாக, பார்வையாளரை நோக்கி இருக்கும் இளைஞன் ஓவியரின் சுய உருத்தோற்றம் என்று அடையாளம் காட்டப்பட்டுள்ளது. \n\nகாம தேவனைப் போல் இருக்கும் இளைஞன் கரவாஜியோ வரைந்த \"யாழ் இசைக்கும் கலைஞன்\" (\"The Lute Player\"), \"புனித பிரான்சிசின் பரவச நிலை\" (\"Saint Francis of Assisi in Ecstasy\") மற்றும் \"பழம் உரிக்கும் இளைஞன்\" (\"Boy Peeling Fruit\") ஆகிய ஓவியங்களில் சித்தரிக்கப்படுகின்ற அதே உருமாதிரி என்று தெரிகிறது. அவற்றை கரவாஜியோ சில ஆண்டுகளுக்கு முன் வரைந்திருந்தார்.\n\nSection::::இசைப் பின்னணி.\nஇந்த ஓவியம் வரையப்பட்ட கால கட்டத்தில் திருச்சபை இசைக் கலையைப் பெரிதும் ஆதரித்தது. கர்தினால் பிரான்செஸ்கோ மரியா தெல் மோந்தே போன்ற கலை ஆர்வம் மிக்க திருச்சபைத் தலைவர்கள் பலர் கலைஞருக்கு ஊக்கமும் ஆதரவும் அளித்தனர். இசையின் மறுமலர்ச்சி ஏற்பட்ட அதே சமயத்தில் புதுப்புது வித இசையமைப்புகளும் ஊக்கம் பெற்றன. இருப்பினும், கரவாஜியோவின் இந்த ஓவியம் சமயக் கருத்தை வலியுறுத்துவதற்கு மாறாக உலகுசார் இசைப் பாணியையே முன்வைக்கிறது.\n\nஓவியத்தில் வரும் இளைஞர்கள் காதல் பாட்டு இசைக்கின்றனர். யாழ் இசைப்பவனின் கண்கள் கலங்கியிருக்கின்றன. ஒருவேளை காதல் தோல்வியின் இரேகைகள் அங்கே தெரியலாம். ஓவியத்தின் முன்னணியில் உள்ள வயலின் ஐந்தாம் கலைஞன் ஒருவன் இந்த ஓவியத்தில் இருப்பதை மறைமுகமாகக் காட்டுகிறது. ஒருவேளை ஓவியரின் மனத்தில் ஓவியத்தைப் பார்ப்பவரும் இசைக் குழுவில் இணைய அழைக்கப்படுவதாகக் கருதலாம். \n\nSection::::கரவாஜியோவின் சிறப்புமிக்க ஓர் ஓவியம்.\nஅதுவரை கரவாஜியோ வரைந்த ஓவியங்களுள் \"இசைக் கலைஞர்கள்\" ஓவியமே அதிக செறிவு மிக்கது. நான்கு மனித உருவங்களை இணைத்து வரைந்தது ஒரு சவாலாகவே இருந்தது. நான்கு கலைஞர்களும் தனித்தனியே, ஒருவர் மற்றவரோடு தொடர்பின்றி இருப்பதுபோல் தோன்றுகிறது. \n\nஇந்த ஓவியம் ஆங்காங்கே சேதமடைந்துள்ளது. இசைக் குறிப்புகளைக் கொண்ட ஏடும் சேதமடைந்துள்ளதால் அதில் எழுதப்பட்ட குறிப்புகளை முற்றிலுமாக அடையாளம் காண இயலவில்லை.\n"}
{"id": "169454", "url": "https://ta.wikipedia.org/wiki?curid=169454", "title": "மலேசிய உள்நாட்டுப் பாதுகாப்புச் சட்டம்", "text": "மலேசிய உள்நாட்டுப் பாதுகாப்புச் சட்டம்\n\nமலேசிய உள்நாட்டுப் பாதுகாப்புச் சட்டம் (இசா) என்பது (மலாய்: \"Akta Keselamatan Dalam Negeri\", ஆங்கிலம்: \"Internal Security Act\") மலேசியாவில் பயன்படுத்தப்படும் ஒரு தடுப்புக் காவல் சட்டம் ஆகும். 1957ஆம் ஆண்டு, பிரித்தானியர்களிடம் இருந்து மலாயா சுதந்திரம் பெற்றதும் இந்தச் சட்டம் இயற்றப்பட்டது. எவ்விதக் குற்றச்சாட்டுகளும் இல்லாமல், தனிமனிதர் ஒருவரைச் சந்தேகத்தின் பேரில், விசாரணை இல்லாமல் இரண்டு ஆண்டுகள் தடுத்து வைக்க இந்தச் சட்டம் வகை செய்கிறது. \n\nஇந்தச் சட்டத்தின் கீழ், தொழில்சங்கவாதிகள், மாணவர்த் தலைவர்கள், அரசியல்வாதிகள், கல்வியாளர்கள், மனித உரிமைப் போராட்டவாதிகள் போன்றோர் கைது செய்யப்பட்டுள்ளனர். அண்மைய காலங்களில் வலைப் பதிவாளர்களும் ஊடகவியலாளர்களும் தடுத்து வைக்கப்பட்டனர். 2013 ஆம் ஆண்டு ஜனவரி 31 வரை, 10,883 பேர் கைது செய்யப்பட்டு தடுப்புக் காவலில் சிறை வைக்கப்பட்டுள்ளனர். இவர்களில் பெரும்பாலோர் விடுவிக்கப்பட்டு விட்டனர். \n\nஇந்த உள்நாட்டுப் பாதுகாப்புச் சட்டத்தில் மாற்றம் செய்யப்பட்டு புதிதாக, வேறு இரு சட்டங்கள் கொண்டு வரப்படும் என்று பிரதமர் நஜீப் துன் ரசாக் 2011 செப்டம்பர் 15ஆம் தேதி அறிவித்தார். குற்றச் செயல் பாதுகாப்பு (சிறப்பு காவல் நடவடிக்கைகள்) சட்டம் 2012 எனும் பெயரில் புதிய சட்டம் உருவாக்கப்பட்டு, நாடாளுமன்றத்திலும் நிறைவேற்றம் கண்டது. 2012 ஜூன் 18இல் மாமன்னரின் சம்மதத்திற்காகத் தாக்கலும் செய்யப்பட்டது. ஆனால், இது நாள் வரையில் அந்தப் புதியச் சட்டம் அமல்படுத்தப்படவில்லை. அதன் தொடர்பாக, மலேசிய உள்துறை அமைச்சரும் எந்த அறிவிப்பையும் வெளியிடவில்லை.\n\nSection::::வரலாறு.\nதடுப்புக் காவல் முறையை 1948இல் மலாயாவை ஆட்சி செய்த பிரித்தானியர்கள் நடைமுறைக்கு கொண்டு வந்தனர். மலாயா அவசரகாலத்தின் போது, மலாயா கம்யூனிஸ்டு கட்சியினர் ஆயுதம் தாங்கிய கிளர்ச்சிகளை மேற்கொண்டு வந்தனர். அவர்களை ஒடுக்குவதற்காக, தடுப்புக் காவல் முறை மலாயாவில் அமலுக்கு வந்தது. அன்றைய காலத்தில், அதாவது 1948இல், தடுப்புக் காவல் முறை ஓர் அவசரகாலச் சட்டமாகப் பிரகடனம் செய்யப்பட்டிருந்தது. அந்தச் சட்டம் இயற்றப்படுவதற்கு மூல காரணமாக இருந்தவர் சர். எட்வர்ட் ஜெண்ட் எனும் பிரித்தானிய உயர் ஆணையர் ஆகும்.\n\nஅவசரகாலச் சட்டத்தின் கீழ் ஒருவரைத் தற்காலிகமாக, ஓர் ஆண்டு காலத்திற்குத் தடுப்பு காவலில் வைக்க முடியும். வன்முறைகளைக் கட்டுப்படுத்துவதே அந்தச் சட்டத்தின் தலையாய நோக்கமாக இருந்தது. 1960ஆம் ஆண்டு மலாயாவில் அவசர காலம் முடிவுக்கு வந்தது. 1948ஆம் ஆண்டு மலாயா அவசரகாலச் சட்டமும் நீக்கம் செய்யப்பட்டது. \n\nSection::::அனைத்துலக மனித உரிமைக் கழகம்.\nஆனால், மலாயா அவசரகாலச் சட்டத்திற்குப் பதிலாக, 1960ஆம் ஆண்டு மலேசிய அரசியலமைப்பின் 149வது விதியின்படி, புதிய உள்நாட்டுப் பாதுகாப்புச் சட்டம் இயற்றப்பட்டது. இருப்பினும், மலாயா அவசரகாலச் சட்டத்திற்கு இணையான தடுப்புக் காவல் முறை மட்டும், இதுநாள் வரையிலும் தக்க வைக்கப்பட்டுள்ளது. அனைத்துலக மனித உரிமைக் கழகத்தின் கண்டனத்திற்கும் உள்ளாகி வருகிறது.\n\nமலாயாவின் அவசரகாலத்தின் போதும், அதன் பின்னரும் கம்யூனிச செயல்பாடுகளை முற்றிலும் தவிர்ப்பதே, உள்நாட்டுப் பாதுகாப்புச் சட்டத்தின் முக்கிய நோக்கமாக இருக்கும் என்று வலியுறுத்தப்பட்டது. உள்நாட்டுப் பாதுகாப்புச் சட்டத்தின் மிகைப்படியான அதிகாரம் தவறாகப் பயன்படுத்தப்படமாட்டாது என்று மலேசியாவின் முதல் பிரதமர் துங்கு அப்துல் ரகுமான் உறுதியாகவும் திடமாகவும் வாக்குறுதி அளித்து இருந்தார்.\n\nSection::::கமுந்திங் தடுப்பு முகாம்.\nஅரசியல்வாதிகள் பலர் கைது செய்யப்பட்டு கமுந்திங், சுங்கை ரெங்கம் தடுப்பு முகாம்களில் காவலில் வைக்கப்பட்டனர். இந்தக் கைது நடவடிக்கைகள், பொதுமக்களிடையே பலமான அதிருப்திகளையும், மனக்கசப்புகளையும் ஏற்படுத்தி வந்தன. ஆளும் கட்சியின் அரசியல் நிலைத் தன்மையில் குறை காண்பவர்களின் மீது அந்தச் சட்டம் எகிறிப் பாய்ந்தது.\n\nமலேசிய உள்நாட்டுப் பாதுகாப்புச் சட்டம், ஒரு நடுநிலையான மக்களாட்சிக்கு உகந்தது அல்ல என்றும், அது தவறாகப் பயன்படுத்தப் படுகிறது என்றும், பரவலான அதிருப்திகள், நெடுநாட்களாகப் பொதுமக்களிடம் நீறு பூத்த நெருப்புகளாய்க் கனன்று வருகின்றன.\n\nSection::::சட்டத்தில் திருத்தம்.\nமலேசிய உள்நாட்டுப் பாதுகாப்புச் சட்டத்தைத் திருத்தி அமைப்பதில், அரசாங்கம் இறுதிக் கட்டத்தில் இருப்பதாக, மலேசியாவின் உள்துறை அமைச்சராக இருக்கும் டத்தோ ஸ்ரீ இசாமுடின் துன் உசேன் கூறியுள்ளார். அந்தத் திருத்தகத்தில் ஐந்து முக்கிய கூறுகள் கவனத்தில் எடுத்துக் கொள்ளப்படும் என்றும் அவர் அறிவித்துள்ளார். \n</br>அந்த ஐந்து கூறுகள்:\n\n\nSection::::உள்துறை அமைச்சருடன் பேச்சுவார்த்தை.\nஉள்துறை அமைச்சருடன் பேச்சுவார்த்தை நடத்திய அமைப்புகள்:</br>\n\nஅந்தப் பேச்சுவார்த்தைகளுக்குப் பின்னர் அரசாங்கம் அது தொடர்பாக ஓர் அறிக்கையை வெளியிட்டது. விசாரணயின்றி தடுத்து வைக்கப்படும் முறை அகற்றப்பட மாட்டாது என்று அறிவித்தது.\n"}
{"id": "169455", "url": "https://ta.wikipedia.org/wiki?curid=169455", "title": "சிவதீக்கை", "text": "சிவதீக்கை\n\nசைவ நெறியில் திருமுறைகளையும் சிவாகமங்களையும் ஓதுவதற்கும், சைவ ஒழுக்கத்தை மேற்கொண்டு ஒழுகுவதற்கும் உரிய தகுதியை உண்டு பண்ணுவது சிவதீக்கை எனப்படும். \n\nSection::::வகைகள்.\nசிவதீக்கை நிராதர தீக்கை, சாதார தீக்கை என இரு வகைப்படும்.\n\nSection::::நிராதர தீக்கை.\nவேறோர் ஆதாரத்தைக் கொள்ளாது சிவபெருமான் தானே நேர் நின்று செய்வது நிராதர தீக்கை எனப்படும்.\n\nSection::::சாதார தீக்கை.\nவேறொரு பொருளைத் தனக்கு ஆதாரமாகக் கொண்டு இறைவன் செய்யும் தீக்கை சாதார தீக்கை எனப்படும்.\n\n"}
{"id": "169458", "url": "https://ta.wikipedia.org/wiki?curid=169458", "title": "மோர்மொன் நூல்", "text": "மோர்மொன் நூல்\n\nமோர்மொன் நூல் (\"Book of Mormon\") என்ற புனித நூல் பின்னாள் புனிதர்களால் விவிலியத்துடன் இணைந்து கடவுளின் வாக்காக நம்பப்படுவதாகும். இதன் ஆங்கிலப் பதிப்பு முதன்முதலில் மார்ச்சு 1830இல் ஜோசஃப் ஸ்மித், ஜூனியர் என்பவரால் பதிப்பிக்கப்பட்டது. பழைய ஏற்பாட்டில் குறிப்பிடப்படும் இறைவாக்கினர் போல தம்மை அறிவித்துக் கொண்ட இவர் தமக்கு ஓர் தேவதூதர் கொடுத்த தங்கத் தகடுகளிலிருந்து ஆங்கிலத்திற்கு மொழி பெயர்த்ததாகக் கூறினார். இந்த தங்கத்தகடுகளில் முதன்முதலாக எழுதப்பட்டிருந்த மொழி \" யூதர்களின் கற்றலையும் எகிப்தியர்களின் மொழியும்\" கொண்டு உருவானதாக இந்த நூலில் குறிப்பிடப்பட்டுள்ளது.\n\nமோர்மொன் என்பவரால் பதியப்பட்ட நெபைட்டுக்கள், இலாமனைட்டுக்கள் என்ற இரு மக்கள் குழுக்களைப் பற்றிய கதையின் சுருக்கமே மோர்மொன் நூலில் இடம் பெற்றுள்ளது. இவர்களது மூதாதையர்கள் தங்கள் தந்தை \"லெகி\"யுடன் இயேசு கிறித்து பிறப்பதற்கு 600 ஆண்டுகளுக்கு முன்னரே யெரூசலத்தை விட்டு நீங்கியதாகவும் மாபெரும் பெருங்கடலைக் கடந்து புதிய உலகத்தில் குடியேறியதாகவும் குறிப்பிடுகிறது. இந்தக் குடும்பங்களின் வாழ்க்கை, நகரங்கள், போர்கள், அரசு அமைப்புக்கள், ஆன்மிக புரிதல்கள் மற்றும் சமய நம்பிக்கைகளை இந்நூல் விவரிக்கிறது. இதன் முதன்மை குறிக்கோளாக இயேசு கிறித்து குறித்தான கற்கையைப் பரப்புவதாகும். இந்த மக்களிடையே இயசு கிறித்து வருகை புரிந்து அதிசயங்கள் நிகழ்த்தி சரியான வாழும் முறையை வழிகாட்டியதே இந்த நூலின் மையக் கருத்தாகும்.\n\n"}
{"id": "169461", "url": "https://ta.wikipedia.org/wiki?curid=169461", "title": "இரண்டாம் யோசப்பு இசுமித்து", "text": "இரண்டாம் யோசப்பு இசுமித்து\n\nஇரண்டாம் யோசப்பு இசுமித்து அல்லது யோசப்பு இசுமித்து, இளையவர் (\"Joseph Smith, Jr.\", \"ஜோசஃப் ஸ்மித், ஜூனியர்\", திசம்பர் 23, 1805 – சூன் 27, 1844) அமெரிக்க சமயத் தலைவரும் பின்னாள் புனிதர் இயக்கம் அல்லது மொர்மனியம் என்ற சமயத்தின் நிறுவுனரும் ஆவார். தமது 24ஆம் அகவையில் மோர்மொன் நூலை பதிப்பித்து அடுத்த பதினான்கு ஆண்டுகளில் பல்லாயிரக் கணக்கான சீடர்களைப் பெற்றார். பல நகரங்களையும் கோவில்களையும் நிறுவி தமது சமயத்தை நிலைநிறுத்தினார். பின்னாள் புனிதர் இயக்கத்தைச் சேர்ந்தவர்கள் இவரை ஓர் இறைவாக்கினராகக் கருதுகின்றனர்.\n\nSection::::மோர்மொன் நூல்.\nயோசஃப் இசுமித்தின் கூற்றுப்படி, அவர் 17 அகவையினராக இருக்கும் போது தான் மொரோனி எனப்படும் தேவதூதரை சந்தித்தார்.. மொரோனி இசுமித்திடம் தங்கத்தகடுகளில் எழுதப்பட்டுள்ள மிகவும் பழைமையான நூல் ஒன்றினைப் பற்றியும் அது ஓர் குன்றில் புதைக்கப்பட்டுள்ளதாகவும் கூறினார். சில ஆண்டுகள் கழித்து இந்த தகடுகளைத் தான் பெற்றதாகக் கூறி அதன் உள்ளடக்கத்தை ஆங்கிலத்தில் இன்று மோர்மொன் நூல் எனப்படும் புனித நூலாக மொழிபெயர்த்தார். மார்ட்டின் ஹாரிசு என்பவருக்கு தான் அவரது தொப்பியிலிருந்து படிக்கும் வாசகங்களை எழுதுமாறு பணித்தார். தங்கத் தகடுகளுடன் முக்காலமுணரும் கற்களை அவரது தொப்பியில் இட்டுள்ளதாகவும் அதன் மகிமையால் எழுத்துக்கள் தொப்பியில் தோன்றி ஆங்கிலமாக மாறும் எனவும் கூறினார். ஹாரிசு இந்தப் பக்கங்களை எடுத்துச் சென்று தனது மனைவிக்கு என்ன நடந்தது என்பதை எடுத்துரைத்தார். அவரது மனைவி நம்பாது அடுத்த நாளில் யோசப்பை சோதிக்குமாறு பணித்தார். ஹாரிசு அடுத்தநாள் சென்று தான் முந்தைய நாள் பக்கங்களை தொலைத்து விட்டதாகவும் வேண்டுமானால் திரும்பவும் நகலெடுக்க உதவுவதாகவும் கூறினார். யோசப்பு பொய் கூறுவதானால் இம்முறை நகலும் நேற்றைய படியும் வெவேறாக இருக்குமென்பது அவரது சோதனை. யோசப்பு தான் தனியாக வழிபட விரும்புவதாகக் கூறினார். பின்னர் ஹாரிசிடம் யோசப் கடவுள் மிகவும் கோபப்பட்டதாகவும் இனி தங்கத்தகடுகளிலிருந்து மொழிபெயர்க்க உதவ மாட்டேன் என்றதாகவும் கூறினார். ஆனால் வேறு தகடுகளைத் தருவதாகவும் அதனை யோசப் மட்டுமே காண முடியும் என்றும் கூறியதாகவும் அதன் உள்ளடக்கமும் அதே கதையைக் கொண்டிருக்கும்;ஆனால் வேறு மொழிநடையில் இருக்கும் என்றார். இதையொட்டியே மோர்மொன் நூல் எழுதப்பட்டது.\n\nSection::::மேசேவும் ஆபிரகாமும்.\nஜூன் 1830இல் இசுமித்து தான் மோசேவை ஒரு காட்சியில் கண்டதாகவும் அதில் உலக முடிவைப்பற்றியும் மனிதப்படைப்பைப்பற்றியும், கடவுளுக்கும் மனிதனுக்குமான உறவு குறித்தும் விளக்கம் பெற்றதாகவும் கூறினார். இக்காட்சியின் அடிப்படையில் இசுமித்து விவிலியத்தை மொழிபெயர்க்க தொடங்கினார். இம்மொழிபெயர்ப்பினை 1833இல் நிறைவு செய்ததாக இவர் அறிவித்தாலும், இவரின் இறப்பு வரை இது அச்சிடப்படவில்லை. இசுமித்து செய்த பல மாற்றங்கள் விவிலிய மூல நூலுக்கு ஒத்திருக்கவில்லை. இவர் விவிலியம் காலப்போக்கில் மனிதர்களால் மாற்றப்பட்டுவிட்டதாகவும், அதனால் அதன் உணமைத்தன்மை கெட்டு விட்டதாகவும், இவரின் மொழிபெயர்ப்பே கடவுளால் தூண்டப்பட்டதாகவும் கூறியுள்ளார். இவர் செய்த பல மாற்றங்கள் முரண்பாடுகளை சரி செய்யவோ அல்லது சிறிய விளக்கங்கள் தருவதாகவோ இருந்தாலும், பிற மாற்றங்கள் \"இழந்த\" பகுதிகள் என மூல நூலில் இல்லாத பெரிய உரைகளையும் விவிலியத்தில் சேர்த்திருத்தது. எடுத்துக்காட்டாக தொடக்க நூலின் படைப்பு விவரிப்பு இவரின் மொழிபெயர்ப்பின் மூன்று மடங்கு பெரிதாயிருந்தது. இதுவே பிற்காலத்தில் \"மோசேயின் புத்தகம்\" என அழைக்கப்படது விவிலியத்தில் சில வரிகளே உள்ள நோவாவின் மூதாதையரான ஏனோக்கின் கதை இவரின் மொழிபெயர்ப்பில் பல பக்கங்களுக்கு உள்ளது. இவரின் மொழிபெயர்ப்பு பழைய ஏற்பாட்டை கிறித்தியலுக்கு உட்படுத்தும் முயற்சியாக அமைந்திருந்தது.\n\n1835ஆம் ஆண்டு இவர் ஒரு வழிப்போக்கரிடமிருந்து தனது திருச்சபையினர் சிலரை சில சுவடிகளை வாங்கச்செய்தார். அடுத்த பல ஆண்டுகளாக, ஸ்மித், இந்த சுருள்களில் கூறப்பட்டுள்ளவைகளாக தான் எண்ணியதை மொழிபெயர்த்து 1842இல் \"ஆபிரகாமின் புத்தகம்\" என்னும் பெயரில் வெளியிட்டார். இப்புத்தகம் ஆபிரகாம் நிறுவிய நாட்டினைப்பற்றியும் வானியல், அண்டவியல், வம்ச பட்டியல் மற்றும் குருத்துவம் பற்றியும் உலகப்படைப்பின் மற்றுமொரு வகையான விவரிப்பையும் கொண்டுள்ளது.\n\nSection::::மோர்மொன் திருச்சபை.\nஏப்ரல் 6, 1830 அன்று அவர் பின்னாள் புனிதர்களின் இயேசு கிறித்துவின் திருச்சபையை நிறுவினார். இது பரவலாக மோர்மொன் திருச்சபை எனப்படுகிறது. யோசப் கடவுள் தன்னிடம் ஓர் இறைவாக்கினராக இருந்து தன்னிடம் கற்றவைகளை மக்களிடம் பரப்புமாறு கூறியதாக்க் கூறினார். பல மில்லியன் மக்கள் அவரது திருச்சபையில் இணைந்தனர். இந்தத் திருச்சபை இன்றும் இயங்கி வருகிறது.\n\nயோசப் ஸ்மித் கூறிய கூற்றுக்களை சிலர் விரும்பவில்லை. மற்ற திருச்சபைகள் பகுதி உண்மையையே உரைப்பதாகக் கூறினார். மேலும் பல மனைவிகளை மணம் புரிவதை ஆதரித்தார். இதனால் இவர் மீது பலர் பகைமை பாராட்டினர்.\n\nSection::::இறப்பு.\nசூன் 7, 1844இல் ஸ்மித்தின் செயல்களால் வெறுப்படைந்த இவரின் சமயத்தினர் சிலர் இல்லினாய் மாநிலத்தின் \"நாவூ\" என்னுமிடத்தில் \"நாவூ புறங்காட்டி\" என்ற செய்தித்தாளினை மொர்மனியத்தினை மறுசேரமைக்கும் கருத்துகளோடு வெளியிட்டனர். இந்த செய்தித்தாளில் ஸ்மித் தங்களது மனைவியரைக் கவர்ந்ததாக சிலர் கூறுகின்றனர் போன்ற பல விசமச் செய்திகளை பரப்பினர். இதனால் வெகுண்ட ஸ்மித் செய்தித்தாள் வெளியிட்ட அச்சு இயந்திரத்தை அழித்து அந்நகரத்திலும் இராணுவ ஆட்சியை பிரகடனம் செய்தார். இதனால் உள்நாட்டுப் போர் விளைவிக்க முயன்றதாக ஸ்மித் கைது செய்யப்பட்டார். இல்லினாயன் கார்த்தேஜ் சிறையில் அடைபட்டிருக்கும் தருவாயில் சூன் 27, 1844 அன்று சிறையினுள் புகுந்த சில இவரின் பகைவர்கள் இவரையும் இவரது தமையனார் ஐரும்மையும் சுட்டுக்கொன்றனர்.\n\n"}
{"id": "169490", "url": "https://ta.wikipedia.org/wiki?curid=169490", "title": "1760", "text": "1760\n\n1760 (MDCCLX) ஒரு செவ்வாய்க்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது சனிக்கிழமையில் ஆரம்பமானது.\n\n\n"}
{"id": "169491", "url": "https://ta.wikipedia.org/wiki?curid=169491", "title": "1773", "text": "1773\n\n1773 (MDCCLXXIII) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.\n\n\n"}
{"id": "169493", "url": "https://ta.wikipedia.org/wiki?curid=169493", "title": "மீன்பிடி கரை", "text": "மீன்பிடி கரை\n\nகரைத்தட்டு, சில நேரங்களில் மீன்பிடி கரை, என்பது கடலில் சுற்றியுள்ளப் பகுதியை விட ஆழம் குறைவான பகுதியாகும். இங்கு காற்று மற்றும் அலை மாற்றங்களால் சத்துமிக்க குளிர்ந்த நீர் அமைகிறது. இக்காரணத்தினால் இவை மீன்வளம் மிக்கதாக விளங்குகிறது. மிகப்பெரும் கரைத்தட்டுகளான டாக்கர் கரைத்தட்டு, நியூபௌண்ட்லாந்தின் கிராண்ட் கரைத்தட்டுக்கள் உலகின் மிகவும் வளமான மீன்பிடிக் களங்களாக உள்ளன.\n\nபத்தொன்பதாம் நூற்றாண்டில் சில கடல் மாலுமிகள் வாச்செட் ரீஃப் போன்ற கரைத்தட்டுக்களை குறிபிட்டுள்ளனர்; இவற்றின் உண்மைத்தன்மை குறித்த தெளிவு இல்லை.\n\nSection::::முக்கியமான கரைத்தட்டுகள்.\nஉலகின் பெரிய கரைத்தட்டுக்களாவன:\n\n"}
{"id": "169498", "url": "https://ta.wikipedia.org/wiki?curid=169498", "title": "ராபர்ட் பெல்லார்மின்", "text": "ராபர்ட் பெல்லார்மின்\n\nபுனித ராபர்ட் பெல்லார்மின் (; 4 அக்டோபர் 1542 – 17 செப்டம்பர் 1621) ஒரு இத்தாலிய இயேசு சபைத் துறவியும், கத்தோலிக்க திருச்சபையின் கர்தினாலும் ஆவார். இவர் கத்தோலிக்க மறுமலர்ச்சியில் மிக முக்கிய பங்கு வகித்தவர்களுல் ஒருவர். இவருக்கு புனிதர் பட்டமளிப்பு 1930இல் திருத்தந்தை பதினொன்றாம் பயஸால் அளிக்கப்பட்டது. அடுத்தவருடமே இவர் திருச்சபையின் மறைவல்லுநர் என அறிவிக்கப்பட்டார். இவரின் விழா நாள் 17 செப்டம்பர் ஆகும்.\n\nSection::::கலீலியோவின் வழக்கு.\n1616இல் திருத்தந்தை ஐந்தாம் பவுலின் ஆணையின் படி கலீலியோ கலிலியின் புத்தகங்கள் தடை செய்யப்படுவதையும் கோப்பர்னிய கொள்கையினை அறிவியலின் படி நிறுவ இயலாவிட்டால் அக்கொள்கையினை கைவிடும்படியாகவும் இவர் கலீலியோவை வற்புறுத்தினார். இதற்கு கலீலியோ இணங்கியதால் அவர் மீது எந்த நடவடிக்கையையும் இவர் எடுக்கவில்லை. ஆயினும் பெல்லார்மினின் இறப்புக்குப் பின்பு 1633இல் கலீலியோ கோப்பர்னிய கொள்கை புத்தகத்தை வெளியிட்டதால் மீண்டும் விசாரிக்கப்பட்டார்.\n\n"}
{"id": "169502", "url": "https://ta.wikipedia.org/wiki?curid=169502", "title": "பீட்டர் கனிசியு", "text": "பீட்டர் கனிசியு\n\nபுனித பீட்டர் கனிசியு (), (8 மே 1521 – 21 டிசம்பர் 1597) என்பவர் ஒரு இயேசு சபை குருவும் கிறித்தவச் சீர்திருத்த இயக்கத்தின் போது செருமனி, ஆசுதிரியா, போகிமியா, மோராவியா மற்றும் சுவிட்சர்லாந்து ஆகியநாடுகளில் கத்தோலிக்க திருச்சபையின் படிப்பினைகளை மக்களுக்கு புரியுமாறு விளக்கி கூறியவரும் ஆவார். கத்தோலிக்க திருச்சபை கிறித்தவச் சீர்திருத்த இயக்கத்திற்குப் பின்பு செருமனியில் கண்ட மறுமலர்ச்சிக்கு இவரும் இயேசு சபையுமே காரணம் என நம்பப்படுகின்றது.\n\nஇவர் கத்தோலிக்க திருச்சபையில் புனிதர் எனவும் திருச்சபையின் மறைவல்லுநர் எனவும் ஏற்கப்படுகின்றார்.\n"}
{"id": "169506", "url": "https://ta.wikipedia.org/wiki?curid=169506", "title": "கைகர் துகள் அளவி", "text": "கைகர் துகள் அளவி\n\nகைகர் துகள் அளவி அல்லது கைகர்-மியுல்லர் துகள் அளவி அல்லது கைகர்-முல்லர் எண்ணி(Geiger counter, Geiger–Müller counter) என்பது அணுத்துகள்களான ஆல்பா, பீட்டா, காமா முதலான துகள்களின் எண்ணிக்கையை அளக்கும் ஒரு கருவி. இதனை இடாய்ச்சு (செருமன்) இயற்பியலாளர் அன்சு கைகர் என்பவர் 1908 இல் கண்டுபிடித்தார்.\n\nஇக்கருவியில் உள்ளே இருக்கும் குழாய் ஒன்றில் குறைந்த அழுத்தத்தில் ஈலியம், ஆர்கான், நியான் போன்ற மந்த வளிமம் ஒன்று நிறைந்து இருக்கும். ஒரு பொருளில் இருந்து கதிரியக்கத்தால் வெளியாகும் துகள்கள், இக்குழாயில் நுழைந்து அதில் இருக்கும் அணுக்களோடு மோதி அவற்றை மின்மவணுக்களாக (அயனிகளாக) ஆக்குகின்றன (துகளின் ஆற்றலால் வளிம அணுவில் உள்ள எதிர்மின்னி சிதறிப் பிரிந்து போய் மின்மமாகின்றது). இக்குழாயில் அமைந்துள்ள நேர்மின்ம, எதிர்மின்ம மின்முனைகளுக்கு இடையே இருக்கும் மின்புலத்தால், மின்மமான அணு உந்தப்பட்டு மின்முனையை அடையும் பொழுது மின்னோட்டம் பாய்கின்றது. இந்த மின்னோட்டத்தை அளப்பதன் மூலம் துகள்களை அளக்க இயலும். இப்படித் துகளைக் கண்டுபிடிக்க இயன்றாலும், துகளின் எண்ணிக்கையைத்தான் அளக்க இது பயன்படுமே அல்லாது, துகளின் ஆற்றலை அளக்க உதவாது. இந்தக் குறைந்த அழுத்தத்தில் நிறைந்திருக்கும் குழாய்க்குக் கைகர்-மியுல்லர் குழாய் (Geiger–Müller tube) என்று பெயர்.\n\nஇன்றளவும் கைகர் துகளளவிகள் அணு உலைநிலையங்களிலும், தொழிலகங்களிலும், சுரங்களிலும், புவியியல், மருத்துவத் துறைகளிலும், இயற்பியல் ஆய்வுக்களங்களிலும் பயன்பாட்டில் இருந்து வருகின்றது. இதன் பரவலான பயன்பாட்டுக்குக் காரணம் இதனை எளிதாக அதிகம் சிக்கல் இல்லாத மின்சுற்றுகளின் உதவியால் செய்யலாம்.\n\nSection::::விளக்கம்.\nகைகர் துகளளவி துகள்களின் மின்மமாக்கும் கதிர்வீச்சுப் பண்பைப் பயன்படுத்தி துகள்களை அளக்கின்றன. இதன் கருவான பகுதி, குறைந்த அழுத்தத்தில், ஈலியம், நியான், ஆர்கான் போன்ற மந்த வளிமங்களோடு சிறிதளவும் உப்பீனி (ஆலசன்) வளிமங்களும் கலந்து நிறைந்திருக்கும், கைகர்-மியுல்லர் குழாய் ஆகும். அணுத் துகள்களோ அல்லது உயர் ஆற்றல் உடைய ஒளியன்களோ (புதிர்க்கதிர்கள் போன்ற மின்காந்த அலை அல்லது ஒளியன்களோ) இந்த வளிம அணுக்களின் மீது மோதும் பொழுது அவ்வணுக்கள் மின்மமாகின்றன. அப்படி மின்மமான மினவணி குழாயில் மின் புலத்தால் நகரச்செய்து திரட்டுவதன் மூலம் மின்னோட்டம் உண்டாக்குவதும், அதை அளப்பதுமே இதன் பின்புலத்தில் உள்ள இயக்கக்கூறுகள். மின்மவணுக்கள் திரட்டப்படும் பொழுது ஏற்படும் பின்னோட்டத்தை மிகைப்பிகள் தக்கவாறு பெரிதாக்கி அளக்கின்றன). இவற்றை இந்த அளவி நகரும் முள் வடிவிலோ, கண்ணால் காணக்கூடிய துடிப்பலைகளாகவோ, காதால் கிளிக்கிளிக் என்று கேட்கக்கூடிய ஒலியலைகளாகவோ மாற்றித் தருகின்றன. கைகர் துகளளவிக் கருவி ஒவ்வொரு துகளையும் கணக்கிட்டு மின்னோட்டமாகப் மாற்றியபின் அதனை ஒலிவடிவாக வெளியீடு செய்யும் பொழுது வரும் ஒலியை .\n\nதற்கால துகளளவிகள் அணுத்துகள் அலல்து கதிர்வீச்சைப் பல பதின்ம மடங்கு துல்லியமாகக் காட்ட வல்லவை.\n\nசிறிதளவு மாற்றப்பட்ட கைகர் துகளளவிகள், நொதுமிகளை (நியூட்ரான்களை) அளக்கவும் பயன்படுத்தப்படுகின்றன. இக்கருவிகளில் போரான் டிரைபுளூரைடு அல்லது ஈலியம்-3 ஆகியவற்றோடு நெகிழி மட்டுப்படுத்திகளும் சேர்ந்து இருக்கும். நொதுமி இதில் பாய்ந்து செல்லும்பொழுது விரைவு தடைபட்டு ஆல்பா துகள் உண்டாக்கப்படுகின்றன. இந்த ஆல்பா துகள்களைக் கைகர் துகளளவி அளக்கின்றது. இதன் மூலம் நொதுமிகளையும் அளக்க முடிகின்றது\n\nSection::::வரலாறு.\n1908 ஆம் ஆண்டு அன்சு கைகரும் எர்ணசுட்டு இரதர்போர்டும் இப்பொழுது மான்ச்செசுட்டர் பல்கலைக்கழகம் (அப்பொழுது இது மான்ச்செசுட்டரில் உள்ள விக்டோரியா பல்கலைக்கழகம் என அழைக்கப்பட்டது)என்று அழைக்கப்படும் இடத்தில் ஒரு கருவியை உருவாக்கினர். இதுவே இப்பொழுது கைகர் துகளளவி எனப்படுகின்றது இது ஆல்பா துகள்களை அளக்கவல்லதாக இருந்தது. பின்னர் 1928 ஆம் ஆண்டு, கைகரும் அவர் நெறியாளராக இருந்த அவருடைய முனைவர் பட்ட மாணவர் வால்ட்டர் மியுல்லரும் ([Walther Müller) இக் கருவியை மேம்படுத்தி பிற துகள்களையும் அளக்கும் திறம் உடையதாக உருவாக்கினர்.\n\nதற்பொழுது உள்ள கைகர் துகளளவிகள் ஆலசன் அளவி (\"halogen counter\") என்றும் அழைக்கப்படுகின்றது. இதனை 1947 இல் சிட்னி இலிசிபன் (Sidney H. Liebson) என்பவர் உருவாக்கினார் இது முன்பிருந்த கைகர் துகளளவியைத் தாண்டி வந்துள்ளது, ஏனெனில் இது அதிக நாள்கள் கெடாமல் பயன்படுகின்றது. மேலும் குறைந்த மின் அழுத்தத்தையும் பயன்படுத்துகின்றது \n\n"}
{"id": "169511", "url": "https://ta.wikipedia.org/wiki?curid=169511", "title": "மூத்த பிளினி", "text": "மூத்த பிளினி\n\nகையசு பிலினியசு செக்குண்டசு (\"Gaius Plinius Secundus\", கிபி 23 – ஆகத்து 25, 79 கிபி), பொதுவாக மூத்த பிளினி (\"Pliny the Elder\") என அழைக்கப்பட்டவர், உரோம எழுத்தாளரும், வரலாற்றாளரும், இயற்கை மெய்யியலாளரும் ஆவார். அத்துடன் உரோமைப் பேரரசின் கடற்படை, மற்றும் இராணுவத் தளபதியாகவும் பேரரசர் வெஸ்பாசியானின் நண்பராகவும் இருந்தவர். இவர் தனது வாழ்நாளின் பெரும் பகுதியை இயற்கை வரலாறு, மற்றும் புவியியல் நிகழ்வுகளை ஆராய்வதில் கழித்தார். இவர் கிபி 77 இல் வெளியிட்ட \"இயற்கை வரலாறு\" (Naturalis Historia) என்னும் இலத்தீன் மொழியிலான நூலே இன்று கிடைப்பவற்றுள் மிகவும் பழமையான கலைக்களஞ்சியம் ஆகும். இயற்கை வரலாறு, கலையும் கட்டிடக்கலையும், மருத்துவம், புவியியல், நிலவியல், போன்றவை தொடர்பான 37 பிரிவுகளைக் கொண்டதாக இது உள்ளது. 100 ஆக்குனர்களால் எழுதப்பட்ட 2000 வெவ்வேறு ஆக்கங்களில் இருந்து 20,000 குறிப்புகளைத் தொகுத்துள்ளதாகவும், தனது சொந்த அநுபவங்களில் இருந்தும் பலவற்றை உள்ளடக்கி உள்ளதாகவும் அவர் தனது முன்னுரையில் தெரிவித்துள்ளார்.\n\nபொம்பெயி நகரை அழித்த வெசுவியசு எரிமலை வெடிப்பில் சிக்குண்ட தனது நண்பரையும் அவரது குடும்பத்தினரையும் கப்பல் ஒன்றின் மூலம் காப்பாற்ற முயன்ற போது கிபி 79, ஆகத்து 25 இல் இறந்தார்.\n\n"}
{"id": "169513", "url": "https://ta.wikipedia.org/wiki?curid=169513", "title": "1763", "text": "1763\n\n1763 (MDCCLXIII) ஒரு சனிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது புதன்கிழமையில் ஆரம்பமானது.\n\n\n\n\n"}
{"id": "169523", "url": "https://ta.wikipedia.org/wiki?curid=169523", "title": "1190", "text": "1190\n\n1190 (MCXC) ஒரு திங்கட்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.\n\n"}
{"id": "169545", "url": "https://ta.wikipedia.org/wiki?curid=169545", "title": "இயேசு பிறப்பின் முன்னறிவிப்பு (பொட்டிச்செல்லி)", "text": "இயேசு பிறப்பின் முன்னறிவிப்பு (பொட்டிச்செல்லி)\n\nஇயேசு பிறப்பின் முன்னறிவிப்பு (\"The Annunciation\") என்பது சாண்ட்ரோ பொட்டிச்செல்லி என்னும் இத்தாலிய ஓவியரால் 1489-1490 ஆண்டுகளில் வரையப்பட்ட பசைக்கலவை ஓவியம் ஆகும். இது 1978இல் பழுதுபார்க்கப்பட்டு, தற்போது இத்தாலியின் புளோரன்சு நகரத்தில் உஃப்ஃபீசி (\"Uffici\") கலைக்கூடத்தில் பாதுகாக்கப்பட்டு வருகிறது.\n\nபொட்டிச்செல்லி (சுமார் 1445-1510) கிறித்தவ சமயம் சார்ந்த பல ஓவியங்களையும் பிற பொருள்கள் பற்றிய ஓவியங்களையும் வரைந்து புகழ்பெற்றுள்ளார்\n\nஇதன் சிறப்புக் கூறுகள்:\n\nSection::::வரலாறு.\nஇந்த ஓவியத்தை வரைவதற்கு ஏற்பாடு செய்தவர் பெனெதெத்தோ குவார்தி என்பவர். இவர், புளோரன்சு நகர் சிஸ்தேர்சிய மடத்தின் சிற்றாலயத்தில் வைப்பதற்காக இந்த ஓவியத்தை வரையுமாறு பொட்டிச்செல்லியைக் கேட்டுக்கொண்டார். பின்னர் அந்த ஓவியம் ஃபியோசொலே புனித மார்ட்டின் கோவிலுக்கு மாற்றப்பட்டது.\n\nSection::::ஓவியத்தின் கருப்பொருள்.\nஇந்த ஓவியம் \"இயேசு பிறப்பின் முன்னறிவிப்பு\" என்று அழைக்கப்படுகிறது. வானதூதர் கபிரியேல் கடவுளால் அனுப்பப்பட்டு நாசரேத்து ஊரில் வாழ்ந்த மரியா என்னும் பெண்ணிடம் சென்று, மரியா கடவுளின் வல்லமையால் கருத்தரித்து ஒரு குழந்தையைப் பெற்றெடுப்பார் என்றும், அக்குழந்தை இறைமகன் என்று அழைக்கப்படும் என்றும் அறிவிக்கின்ற நிகழ்ச்சியைச் சித்தரிக்கிறது.\n\nஇந்த நிகழ்ச்சி லூக்கா நற்செய்தியில் கீழ்வருமாறு விவரிக்கப்படுகிறது:\n\nஆறாம் மாதத்தில் கபிரியேல் என்னும் வானதூதரைக் \n<br>கடவுள் கலிலேயாவிலுள்ள நாசரேத்து என்னும் ஊரிலிருந்த \n<br>ஒரு கன்னியிடம் அனுப்பினார்.\n<br>அவர் தாவீது குடும்பத்தினராகிய \n<br>யோசேப்பு என்னும் பெயருடைய ஒருவருக்கு மண ஒப்பந்தமானவர். \n<br>அவர் பெயர் மரியா.\n<br>வானதூதர் மரியாவுக்குத் தோன்றி, \n<br>\"அருள்மிகப் பெற்றவரே வாழ்க! ஆண்டவர் உம்மோடு இருக்கிறார்\" என்றார்.\n<br>இவ்வார்த்தைகளைக் கேட்டு அவர் கலங்கி, \n<br>இந்த வாழ்த்து எத்தகையதோ என்று எண்ணிக் கொண்டிருந்தார்.\n<br>வானதூதர் அவரைப் பார்த்து, \n<br>\"மரியா, அஞ்சவேண்டாம்; கடவுளின் அருளைக் கண்டடைந்துள்ளீர்.\n<br>இதோ, கருவுற்று ஒரு மகனைப் பெறுவீர்; \n<br>அவருக்கு இயேசு என்னும் பெயரிடுவீர்.\n<br>அவர் பெரியவராயிருப்பார்; \n<br>உன்னத கடவுளின் மகன் எனப்படுவார். \n<br>அவருடைய தந்தை தாவீதின் அரியணையை \n<br>ஆண்டவராகிய கடவுள் அவருக்கு அளிப்பார்.\n<br>அவர் யாக்கோபின் குடும்பத்தின் மீது என்றென்றும் ஆட்சி செலுத்துவார். \n<br>அவருடைய ஆட்சிக்கு முடிவே இராது\" என்றார்.\n<br>அதற்கு மரியா வானதூதரிடம், \n<br>\"இது எப்படி நிகழும்? நான் கன்னி ஆயிற்றே!\" என்றார்.\n<br>வானதூதர் அவரிடம், \n<br>\"தூய ஆவி உம்மீது வரும். \n<br>உன்னத கடவுளின் வல்லமை உம்மேல் நிழலிடும். \n<br>ஆதலால் உம்மிடம் பிறக்கப் போகும் குழந்தை தூயது. \n<br>அக்குழந்தை இறைமகன் எனப்படும்.\n<br>உம் உறவினராகிய எலிசபெத்தும் \n<br>தம் முதிர்ந்த வயதில் ஒரு மகனைக் கருத்தரித்திருக்கிறார். \n<br>கருவுற இயலாதவர் என்று சொல்லப்பட்ட அவருக்கு இது ஆறாம் மாதம்.\n<br>ஏனெனில், கடவுளால் இயலாதது ஒன்றுமில்லை\" என்றார்.\n<br>பின்னர் மரியா, \n<br>\"நான் ஆண்டவரின் அடிமை; உம்சொற்படியே எனக்கு நிகழட்டும்\" என்றார். \n<br>அப்பொழுது வானதூதர் அவரை விட்டு அகன்றார். (லூக்கா 1:26-38)\n\nSection::::ஓவியத்தின் அமைப்பு.\nபொட்டிச்செல்லி வரைந்த ஓவியத்தில் \"இயேசு பிறப்பு முன்னறிவிப்பு\" என்னும் பொருளுக்கே உரித்தான பல குறியீடுகள் காணப்படுகின்றன:\n\n\n\n\n\n\n\n\n\n\n\n\n\n\n\n"}
{"id": "169547", "url": "https://ta.wikipedia.org/wiki?curid=169547", "title": "1745", "text": "1745\n\n1745 (MDCCXLV) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.\n\n\n\n"}
{"id": "169548", "url": "https://ta.wikipedia.org/wiki?curid=169548", "title": "1568", "text": "1568\n\n1568 (MDLXVIII) ஒரு வியாழக்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது திங்கட்கிழமையில் ஆரம்பமானது.\n\n"}
{"id": "169549", "url": "https://ta.wikipedia.org/wiki?curid=169549", "title": "1241", "text": "1241\n\n1241 (MCCXLI) ஒரு செவ்வாய்க்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது சனிக்கிழமையில் ஆரம்பமானது.\n\n"}
{"id": "169551", "url": "https://ta.wikipedia.org/wiki?curid=169551", "title": "1651", "text": "1651\n\n1651 (MDCLI) கிரெகொரியின் நாட்காட்டியில் ஒரு ஞாயிற்றுக்கிழமையில் ஆரம்பமான சாதாரண (நெட்டாண்டு அன்று) ஆகும், அல்லது 10-நாட்கள் பின்தங்கிய பழைய யூலியன் நாட்காட்டியில் புதன்கிழமையில் ஆரம்பமான சாதாரண ஆண்டு ஆகும்.\n\n\n\n"}
{"id": "169555", "url": "https://ta.wikipedia.org/wiki?curid=169555", "title": "ஸ்டாலின்கிராட்டின் வாள்", "text": "ஸ்டாலின்கிராட்டின் வாள்\n\nஸ்டாலின்கிராட்டின் வாள் (\"Sword of Stalingrad\") என்பது இரத்தினக்கற்களால் அலங்கரிக்கப்பட்ட ஒரு வாளாகும். இது ஸ்டாலின்கிராட் போரின்போது அந்நகரத்தைக் காப்பாற்றிய வீரர்களுக்கு பிரித்தானிய மக்களின் மரியாதையைச் செலுத்தும் முகமாக, ஐக்கிய இராச்சியத்தின் ஆறாம் ஜோர்ஜ் மன்னரின் கட்டளைப்படி உருவாக்கப்பட்டது. 1943, நவம்பர் 29 அன்று, தெகிரான் மாநாட்டின் மாலை நிகழ்ச்சியொன்றின் போது பிரித்தானியப் பிரதமர் வின்ஸ்டன் சேர்ச்சிலினால் ஜோசப் ஸ்டாலினிடம் கையளிக்கப்பட்டது. இந் நிகழ்வில் அமெரிக்க சனாதிபதி பிராங்கிளின் ரூஸ்வெல்ட்டும் கலந்துகொண்டார்.\n\nSection::::தகவல்கள்.\nஇவ்வாள் இருபுறமும் முனைகளைக் கொண்டிருந்தது. இதன் குறுக்கே வெள்ளியினாலான பாதுகாப்புத் தடுப்பும் உள்ளது. இதன் நீளம் அண்ணளவாக நான்கு அடியாகும். இவ்வாளில் ஆங்கிலத்திலும் உருசிய மொழியிலும் பொறிக்கப்பட்ட வாசகங்கள் பின்வருமாறு:\n\nГРАЖДАНАМ СТАЛИНГРАДА • КРЕПКИМ КАК СТАЛЬ • ОТ КОРОЛЯ ГЕОРГА VI • В ЗНАК ГЛУБОКОГО ВОСХИЩЕНИЯ БРИТАНСКОГО НАРОДА\nTO THE STEEL-HEARTED CITIZENS OF STALINGRAD • THE GIFT OF KING GEORGE VI • IN TOKEN OF THE HOMAGE OF THE BRITISH PEOPLE\nஇதன் விளக்கம்:\n\"அஞ்சாநெஞ்சம் கொண்ட ஸ்டாலின்கிராட்டின் மக்களுக்கு பிரித்தானிய மக்களின் மரியாதையைச் செலுத்தும் முகமாக ஆறாம் ஜோர்ஜ் மன்னனின் அன்பளிப்பு\"\n\nஇதன் கைப்பிடி 18 கரட் தங்கக் கம்பியினால் சுற்றப்பட்டுள்ளது. இதன் அடிப் பூண் பளிங்கினால் செய்யப்பட்டு அதில் இங்கிலாந்தின் தங்க ரோசா அடையாளம் பொறிக்கப்பட்டுள்ளது. 10 அங்குல நீளமான பாதுகாப்புத் தடுப்பின் இரு முனைகளிலும் சிறுத்தைத் தலை உருவங்கள் பொன்முலாமிடப்பட்டு பொருத்தப்பட்டுள்ளன.\n\n36 அங்குல நீளமுள்ள இரட்டை முனையுள்ள வாள்முனையின் குறுக்குவெட்டு குவிவு வில்லை வடிவமுள்ளது. மேலும் சிறந்த ஷெஃப்ஃபீல்ட் உருக்கைப் பயன்படுத்தி, கையினால் உருவாக்கப்பட்டதாகும். வாளின் உறை பாரசீகச் செம்மறியாட்டுத் தோலினால் செய்யப்பட்டு கருஞ்சிவப்பு நிறம் பூசப்பட்டுள்ளது. எனினும் சில மூலங்கள் இது மொரோக்கோ தோலினால் செய்யப்பட்டதாகக் குறிப்பிடுகின்றன. இது அரச இலச்சினையால் அலங்கரிக்கப்பட்டுள்ளது.\n\nஅக்காலத்தில் இவ்வாள் நவீன வாள் உருவாக்கும் கலையின் இறுதி சிறந்த ஆக்கங்களில் ஒன்றாகப் போற்றப்பட்டது.\n\nSection::::உருவாக்கம்.\nஇவ்வாளை வடிவமைத்தவர் ஒக்ஸ்போர்ட் பல்கலைக்கழக நுண்கலைப் பேராசிரியரான ஆர். எம். வை. கிளீடோவ் என்பவராவார். இதனை வடிவமைப்பதற்காக அவர் மன்னரின் அனுமதியையும் பெற்றிருந்தார். கோல்ட்ஸ்மித்ஸ் ஹோலின் ஒன்பது திறமைவாய்ந்த கைவினைஞர்கள் இவ் வடிவமைப்புப் பணிகளை மேற்பார்வை செய்தனர். வாளில் பொறிக்கப்பட்டுள்ள ரசிய வாக்கியங்கள் ஸ்லாவோனியப் படிமவியலாளரும் கேம்பிரிட்ச் பெம்புரோக் கல்லூரியின் தலைவருமான சர் எல்லிஸ் ஹொவெல் மின்ஸினால் சரிபார்க்கப்பட்டது.\n\nவாளை உருவாக்கியோர் வில்கின்சன் நிறுவனத்தினராவர். இதன் முக்கிய கொல்லர்கள் டொம் பேஸ்லி மற்றும் சிட் ரோஸ் ஆகியோராவர். வனப்பெழுத்தாளர் M.C. ஒலிவர் மற்றும் விமானப்படைப் பொற்கொல்லர் கோப்ரல் லெஸ்லி G. டேர்பின் ஆகியோரும் இதன் உருவாக்கத்தில் பங்குபற்றினர். வாளைச் செய்வதற்கான உருக்கு சன்டர்சன் சகோதரர்கள் மற்றும் ஷெஃப்ஃபீல்டின் நியூபோல்ட் ஆகிய நிறுவனங்களிடமிருந்து பெறப்பட்டது. இச் செயற்திட்டத்தை நிறைவு செய்வதற்கு மூன்று மாதங்கள் எடுத்தன.\n\nSection::::கையளிப்பு.\nஇவ்வாளின் அதிகாரபூர்வ கையளிப்பு நிகழ்வு, நவம்பர் 1943ல் ஈரானில் உள்ள சோவியத் தூதரகத்தில் நடைபெற்ற, அப்போதைய முக்கிய மூன்று தலைவர்கள் கலந்துகொண்ட, தெகிரான் மாநாட்டில் நடைபெற்றது. இங்குதான் ஓவர்லோர்ட் நடவடிக்கையின் இறுதித் திட்டங்கள் தீட்டப்பட்டன.\n\nமூன்று மணிநேர தாமதத்தின் பின், தலைவர்களும் அவர்களது பிரதிநிதிகளும் மாநாட்டு மண்டபத்தில் கூடினர். மண்டபத்தின் இருபுறமும் உருசிய மற்றும் பிரித்தானிய மரியாதைக் காவலர்கள் அணிவகுத்து நின்றனர். உருசிய இராணுவ வாத்தியக் குழுவினர் இரு நாட்டுத் தேசிய கீதங்களையும் இசைக்க வின்ஸ்டன் சேர்ச்சில் மண்டபத்தினுள் நுழைந்தார். பிரித்தானிய லெப்டினன்ட் ஒருவரிடமிருந்து வாளைப் பெற்ற சேர்ச்சில் ஜோசப் ஸ்டாலினை நோக்கியவாறு, \"பிரித்தானிய மக்களின் மரியாதையைச் செலுத்தும் முகமாக இவ்வாளைப் பரிசளிக்கிறேன்\" எனக் கூறினார். வாளின் உறையை முத்தமிட்ட ஸ்டாலின் பிரித்தானிய மக்களுக்கு மௌனமாக நன்றி தெரிவித்தார். பின்னர் ஸ்டாலின் அவ்வாளைப் பார்வையிடுவதற்கு ஃபிராங்கிளின் ரூஸ்வெல்டிடம் வழங்கினார். வாளை உருவி மேலே உயர்த்திய ரூஸ்வெல்ட், \"உண்மையாகவே அவர்கள் இரும்பு இதயம் படைத்தவர்கள்\" என்று குறிப்பிட்டார். (ரசிய மொழியில் ஸ்டாலின் என்ற பெயரின் அர்த்தம் \"இரும்பு மனிதன்\" என்பதாகும்.)\n\nபின்னர் அவ்வாள் உறையிலிடப்பட்டது. நிகழ்வின் முடிவில் எதிர்பாராதவிதமாக ஸ்டாலின் அவ்வாளை தனது விசுவாசமான போர்வீரரான மார்ஷல் கிளிமென்ட் வொரோஷிலோவிடம் கையளித்தார். மிகுந்த ஆச்சரியத்துடன் அவ்வாளை எடுக்க முயன்ற அவர் அவ்வாளை தலைகீழாகத் தூக்கியதால் வாள் நழுவிக் கீழே விழுந்தது. எனினும் அது நிலத்தில் விழுந்ததா, அவரது காலில் விழுந்ததா அல்லது கீழே விழாமல் பிடிக்கப்பட்டு உறையினுள் இடப்பட்டதா என்பதில் அவதானிகள் கருத்து வேறுபாடு கொண்டுள்ளனர்.\n\nSection::::ஏற்பாடுகள்.\nகையளிப்புக்கு முன் இவ்வாள், வெஸ்ட்மின்ஸ்டர் அபே உட்பட ஐக்கிய இராச்சியமெங்கும், ஒரு சமயச் சின்னம் போல் காட்சிப்படுத்தப்பட்டது. இவலின் வோவின் போர்க்காலத் திரைப்படமான \"ஸ்வோர்ட் ஒஃப் ஹொனர்\"இல், இந் நிகழ்வு ஒரு முக்கிய காட்சியாக அமைக்கப்பட்டுள்ளது.\n\nஇவ் வாள் வொல்கோகிராட்டிலுள்ள ஸ்டாலின்கிராட் போர் நூதனசாலையில் காட்சிக்கு வைக்கப்பட்டுள்ளது. பனிப்போர் காலத்தில் குறைந்தது மூன்று தடவைகள் இவ்வாள் பிரித்தானியாவில் தற்காலிக காட்சிப்படுத்தலுக்காக கொண்டுவரப்பட்டது. வில்கின்சன் நிறுவனம் மேலும் மூன்று வாள்களை உருவாக்கியது. இவை தற்போது காணப்படும் இடங்கள்:\n\n"}
{"id": "169556", "url": "https://ta.wikipedia.org/wiki?curid=169556", "title": "ஆய்வேடு", "text": "ஆய்வேடு\n\nஆய்வேடு (\"dissertation\") அல்லது ஆய்வாக்கம் (\"thesis\") என்பது பட்டப்படிப்பு அல்லது தொழில்முறை தகுதி பெறுவதற்காக ஒரு மாணவரின் ஆய்வு மற்றும் புரிதல்களை உள்ளடக்கிய ஆவணம் ஆகும். ஆங்கிலத்தில் குறிப்பிடும்போது சில நாடுகளிலும் பல்கலைக்கழகங்களிலும் \"தீசிஸ்\" அல்லது உடனொத்த சொல் பட்டப்படிப்பு மற்றும் பட்ட மேற்படிப்புக்காக வழங்கப்படும் ஆய்வுக்கட்டுரைக்கும் \"டிசெர்டேசன்\" என்ற சொல் முனைவர் பட்டப்படிப்பிற்கான ஆய்வுக் கட்டுரைக்கும் பயன்படுத்தப்படுகிறது. வேறு சில நாடுகளிலும் பல்கலைக்கழகங்களிலும் இதற்கு எதிர்மாறாகவும் பயன்படுத்தப்படுகிறது.\n\nதவிரவும் இச்சொற்கள் பட்டம் பெறுவதற்கு மட்டுமன்றி சில நேரங்களில் பொது ஆய்வுகளின் முடிவுகளைத் தாங்கி வரும் ஆவணங்களுக்கும் பயன்படுத்தப்படுகிறது. \n\n"}
{"id": "169557", "url": "https://ta.wikipedia.org/wiki?curid=169557", "title": "சக்கர நாற்காலி", "text": "சக்கர நாற்காலி\n\nசக்கர நாற்காலி என்பது தானாக நடக்கும் திறனில் பாதிப்பு உடைய மாற்றுத்திறனாளிகள் மற்றும் உடல் நலக்குறைவால் நடக்க முடியாத நொயாளிகளுக்கும் உதவும் வகையில் உருவாக்கப்பட்ட சக்கரங்கள் பொருத்தபட்ட நாற்காலியாகும். இதில் பயன்பாட்டிற்கேற்ப மனித ஆற்றலினால் இயங்குவன, மின்னாற்றலில் இயங்குவன என்று பலவகைகள் உள்ளன. மனித ஆற்றலில் இயங்கும் சக்கர நாற்காலியில் இந்த நாற்காலியினை நகர்த்துவதற்கு ஏதுவாக கைப்பிடிகள் பொருத்தப்பட்டிருக்கும்.\n\nSection::::வரலாறு.\nசக்கர நாற்காலியானது 6ஆம் நூற்றாண்டை சேர்ந்த சீன கல்வெட்டுகளிலும் கிரேக்க பூச்சாடி வேலைப்பாடுகளிலும் காணப்படுகிறது. கி.பி 525 ஆம் ஆண்டுதொட்டே சீனாவில் சக்கர நாற்காலிகள் மனிதர்களை ஓரிடத்திலிருந்து மற்றொரு இடத்திற்கு நகர்த்தி செல்வதற்கான பயன்பாட்டில் இருந்ததை சீன ஓவியங்கள் மற்றும் குறிப்புகளின் மூலம் அறிய முடிகிறது.\n\nபின்வரும் காலங்களில் ஐரோப்பாவில் செருமனி மறுமலர்ச்சி காலத்தின் பொழுது சக்கர நாற்காலி உபயோகத்தில் இருந்ததை அறிய முடிகிறது. 1760 ஆம் ஆண்டில் குளியல் நாற்காலிகள் பயன்படுத்தபட்டு வந்துள்ளன.\n\n1933இல் ஹாரி ஜென்னிங்க்ஸ் மற்றும் அவரது மாற்றுதிறனாளியான நண்பர் ஹெர்பெர்ட் எவெரெஸ்ட், ஆகிய இரு இயந்திர பொறியாளர்களால் முதல் எடைகுறைந்த உலோகத்தால் ஆன மடித்துவைக்ககூடிய சக்கர நாற்காலி வடிவமைக்கபட்டது. இவர்களில் எவெரெஸ்ட் என்பவர் ஒரு சுரங்க விபத்தில் முதுகில் ஏற்பட்ட காயத்தினால் நடக்கும் திறனை இழந்தவர். இவர்கள் தயாரித்த அந்த சக்கர நாற்காலிக்குச் சந்தையில் இருந்த வரவேற்பைக் கண்டறிந்து அவர்கள் தயாரித்த சக்கர நாற்காலியை விற்பனைக்காக சந்தைப்படுத்தினர். ஆகவே இவர்களே முதல் சக்கர நாற்காலி தயாரிப்பாளர்களானார்கள். இவர்களின் X - சட்டம் உடைய வடிவமைப்பு சக்கர நாற்காலிகள் இன்றும் உபயோகத்தில் உள்ளன, இருந்தபோதிலும் இந்த நாற்காலிகள் பல மாற்றங்களும் முன்னேற்றங்களும் கொண்ட வடிவிலும் தற்பொழுது சந்தையில் கிடைக்கின்றன.\n\nSection::::வகைகள்.\nஒரு அடிப்படையான மனித ஆற்றலில் இயங்கும் சக்கர நாற்காலியில் ஒரு உட்காரும் இருக்கையும், பாதங்களை வைக்க தண்டுகளும் மற்றும் நான்கு சக்கரங்களும் இருக்கும். இரண்டு சுழலும் வகையிலான சிறு சக்கரங்கள் முன்பக்கத்திலும் இரண்டு பெரிய சக்கரங்கள் பின் பக்கத்திலும் இணைக்கபட்டிருக்கும். இதில் பொதுவாக பின்பக்கத்தில் உள்ள பெரிய சக்கரத்தில் நாற்காலியை இயக்குவதற்காக உலோகம் அல்லது நெகிழியினால் செய்யபட்ட தோராயமாக முக்கால் அங்குலம் தடிமனுடைய வட்டவடிவ உலோக ஓர விளிம்புகள் இருக்கும். இந்த ஓர விளிம்புகள் சாதாரணமாக பின்பக்க சக்கரங்களை விட சற்று சிறிய அளவிலான விட்டமுடையதாக இருக்கும். பெரும்பாலான சக்கர நாற்காலிகள் இருக்கையின் பின்புறத்தில் இரண்டாவது நபரால் தள்ளுவதற்கான இரண்டு கைப்பிடிகள் இருக்கும்.\n\nமற்ற வகை சக்கர நாற்காலிகள் இந்த அடிப்படை வடிவில் அவ்வப்போது சிறு மாற்றங்களுடன் இருக்கும். ஆனால் உபயோகிப்பாளரின் தேவைக்கேற்ப சுற்றி வளைக்கபட்ட இருக்கை மற்றும் தேவையான இருக்கை உயர அளவு மற்றும் இருக்கையின் சாய்வு கோணம், பாத ஓய்வு தண்டுகள், கால் ஓய்வு தண்டுகள் என பலவகையான தேவையான அதீத மாறுதல்களுடனும் இவை கிடைக்கிறன.\nமனித ஆற்றலில் இயங்கும் சக்கர நாற்காலிகள் மடித்துவைக்கக்கூடிய மற்றும் மடிக்க முடியாத சக்கர நாற்காலிகள் என இரு முக்கிய வடிவமைப்புகளில் கிடைக்கிறன. தற்பொழுது சக்கர நாற்காலிகள் வின்னூர்திகள் செய்ய பயன்படும் மிக எடை குறைந்த அலுமினியம் போன்ற பொருளினால் செய்யப்பட்டு வெளிவருகின்றன. இவை மொத்தத்தில் எடை குறைவாகவும் இயக்கத்திற்கு இலகுவாகவும் இருக்கிறன. மேலும் சில சக்கர நாற்காலிகள் ஷாக் அப்ஸார்பர் எனப்படும் அதிர்ச்சி குறைப்பான்களுடனும் கிடைக்கிறன.\n\nமேலும் சில வகைகளில் வாடிக்கையாளரின் தேவைக்கேற்ப பாதுகப்பு பட்டைகள், சாய்வு கோணம் மாற்றிக்கொள்ளகூடிய இருக்கை வசதி, அதிகப்படியான கை கால் ஓய்வு தண்டுகள், பொருட்கள் தாங்கிச்செல்ல உதிரி கூடைகள் என பல்வேறு வகையான உதிரிபாகங்களுடன் செய்து கொடுக்கப்படுகிறது. அடிக்கடி இடமாற்றம் தேவைப்படும் வாடிக்கையாளர்கள் பெரும்பாலும் மடித்துவைக்கக்கூடிய நாற்காலிகளையே விரும்பி வாங்குகிறனர். \"மெக்கானம் வீல்ஸ்\" (MECANUM WHEEL) எனப்படும் எந்த திசையிலும் எளிதில் செல்லக்கூடிய சக்கரங்களுடன் கூடிய சக்கர நாற்காலிகளும் சந்தையில் கிடைக்கிறன.\nSection::::மனித ஆற்றலில் இயங்கும் சக்கர நாற்காலிகள்.\nமனித ஆற்றலில் இயங்கும் சக்கர நாற்காலி என்ற வகையை சேர்ந்த சக்கர நாற்காலிகளை நகர்த்த ஒரு உபயோகிப்பாளரின் ஆற்றலோ அல்லது இரண்டாவதாக ஒரு மனிதனின் ஆற்றலோ தேவைப்படுகிறது. இவ்வகை நாற்காலிகளில் பல மடித்து வேறு இடங்களுக்கு எடுத்து செல்லக்கூடியவையாகக்கூட உள்ளன.\n\nஇவ்வகை நாற்காலிகள் பெரும்பாலும் உபயோகிப்பாளராலேயே இயக்கபடுபவையாக இருகின்றன. இவற்றை தேவையான திசைகளில் திருப்ப இவற்றின் பின்புறமுள்ள பெரிய சக்கரங்கள் உதவுகின்றன. பொதுவாக அவை 20 முதல் 24 அங்குலம் (51-61 சென்டிமீட்டர்) வரி விட்டமுள்ளவையாகவும் பார்வைக்கு மிதிவண்டியின் சக்கரங்களைப்போலும் இருக்கும். இவற்றை உபயோகிப்பவர் இந்த சக்கரங்களுடன் இணைக்கப்பட்டுள்ள இரும்பு பட்டைகளின் உதவியுடன் இயக்கமுடியும். இந்த இருப்பு பட்டைகள் இந்த சக்கரங்களின் அளவினை விட சற்று சிறியதாக இருக்கும்.\n\nஒரு மருத்துவ உதவியாளரின் உதவியினால் இயங்கும் வகையான சக்கர நாற்காலிகள் அவற்றின் உபயோகத்திற்கேற்ப அவைகளின் இருக்கையின் பின்பகுதியில் கைப்பிடி பொருத்தப்பட்டிருக்கும். பெரும்பாலும் இவ்வகை நாற்காலிகள் மருத்துவமனைகளில் \"ஸ்ட்ரெச்சர்\" எனப்படும் மருத்துவ படுக்கைகள் போன்ற வசதிகள் இல்லாத சமயங்களிலோ அல்லது அவ்வகை வசதிகள் தேவைப்படாத இடங்களிலோ இந்த சக்கர நாற்காலிகள் பயன்படுகின்றன. மேலும் இவ்வகை நாற்காலிகள் வின்னூர்தி நிலையங்களிலும் காணமுடிகிறது. சில வின்னூர்தி நிலையங்களில் குறுகளான வாயிற்படியுள்ள வின்னூர்திகளின் வாசலுக்கேற்ப சிறியவகைகளும் இருக்கிறன.\n\nSection::::விளையாட்டு போட்டிகளுக்கான வகை.\nமாற்றுத்திறனாளிகளுக்கான கூடைப்பந்து, அஞ்சல் பந்து, வரிப்பந்தாட்டம், பந்தயம் மற்றும் ஆடல் போன்ற மாற்றுத்திறனுடைய தடகள மற்றும் விளையாட்டு வீரர்களுக்கான சக்கர நாற்காலிகளானது வேகமாக இயங்கும்வகையிலும் நீண்ட நாள் உழைக்கும் வகையிலும் இருக்குமாறு தயாரிக்கப்படுகின்றன. ஒவ்வொரு விளையாட்டுபோட்டிகளுக்கும் அவ்வற்றின் தேவைக்கேற்ப தனித்தன்மையுடன் சக்கர நாற்காலிகள் உருவக்கப்படுகிறன. இவை என்னாளும் பயன்படும் சக்கர நாற்காலிகளை விட வடிவிலும் செயல்பாட்டிலும் மிகவும் மாறுபட்டதாக இருக்கும். பொதுவாக இவை மடிக்ககூடிய வகையில் இருக்காது (உறுதிதன்மைக்காக). இவ்வகைகளில் சில மைய உயர்ச்சியுடன், விற்சாய்வு உள்ளனவாக இருக்கும். இந்த சிறப்பமைப்பானது இவ்வகை நாற்காலிகளுக்கு சிறந்த நிலைத்தன்மையை தருகிறன. மேலும் இவை மிக எடைகுறைவான நல்ல உறுதியுடனான பொருள்களினால் செய்யப்படுகிறன. பொதுவாக இவ்வகை விளையாட்டுகளில் உபயோகிக்கும் நாற்காலிகள் தினசரி உபயோகிப்பிற்குகந்ததல்ல. ஆனாலும் சில உபயோகிப்பாளர்கள் இவ்வகை நாற்காலிகளேயே தினசரி வாழ்விலும் உபயோகப்படுத்துகிறனர்.\nநவீன விளையாட்டு உலகம் மாற்றுத்திறனாளிகளுக்கான \"பவர்சேர் ஃபுட்பால்\" எனப்படும் மின்னாற்றலில் இயங்கும் சக்கர நாற்காலி உபயோகிப்பாளர்களுக்கான கால்பந்தாட்டத்தை ஊக்கப்படுத்தி வருகிறது. இது மட்டுமே இப்பொதைக்கு மின்னாற்றல் சக்கர நாற்காலி உபயோகிக்கும் மாற்றுத்திறனாளிகளுக்கான ஒரே கால்பந்தாட்ட போட்டியாகும். இது \"அகில உலக மின்னாற்றல் சக்கர நாற்காலி கால்பந்தாட்ட சம்மேளனம்\" The Federation Internationale de Powerchair Football Associations (FIPFA) என்ற அமைப்பினால் நடத்தப்படுகிறது. இது ஃப்ரான்ஸின் பாரிஸ் நகரை மையமாக கொண்டு இயங்கும் சம்மேளனம் ஆகும்.\n"}
{"id": "169562", "url": "https://ta.wikipedia.org/wiki?curid=169562", "title": "14", "text": "14\n\nகிபி ஆண்டு 14 (XIV) என்பது ஜூலியன் நாட்காட்டியில் திங்கட்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு \"பொம்பெயசு மற்றும் அப்புலெயசு ஆளுநர்களின் ஆட்சி ஆண்டு\" (\"Year of the Consulship of Pompeius and Appuleius\") எனவும், பண்டைய உரோமன் அப் ஊர்பி கொண்டிட்டா நாட்காட்டியில் \"ஆண்டு 767\" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 14 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினான்காம் ஆண்டாகும்.\n\nSection::::நிகழ்வுகள்.\n<onlyinclude>\n\n</onlyinclude>\n\n"}
{"id": "169565", "url": "https://ta.wikipedia.org/wiki?curid=169565", "title": "15", "text": "15\n\nகிபி ஆண்டு 15 (XV) என்பது ஜூலியன் நாட்காட்டியில் செவ்வாய்க்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு \"சீசர் மற்றும் பிளாக்கசு ஆளுநர்களின் ஆட்சி ஆண்டு\" (\"Year of the Consulship of Caesar and Flaccus\") எனவும், பண்டைய உரோமன் அப் ஊர்பி கொண்டிட்டா நாட்காட்டியில் \"ஆண்டு 768\" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 15 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினைந்தாம் ஆண்டாகும்.\n\nSection::::நிகழ்வுகள்.\n<onlyinclude>\n</onlyinclude>\n\n\n"}
{"id": "169575", "url": "https://ta.wikipedia.org/wiki?curid=169575", "title": "சாரதா நம்பிஆரூரன்", "text": "சாரதா நம்பிஆரூரன்\n\nமுனைவர் சாரதா நம்பிஆருரன் ஒரு தமிழறிஞர், சொற்பொழிவாளர், பட்டிமன்ற பேச்சாளர் தற்போது தமிழ்நாட்டு தகவல் ஆணையத்தின் முதன்மை ஆணையராகப் பதவி வகித்து ஓய்வு பெற்றவர். இவரது கணவர் நம்பிஆருரன் தனித்தமிழ் இயக்கத்தை தொடங்கிய மறைமலைஅடிகளின் பேரன் ஆவார். சென்னையிலுள்ள ராணிமேரி கல்லூரியில் படித்த இவர், தமிழில் முனைவர் பட்டம் பெற்றுள்ளார். பல அயல்நாடுகளில் தமிழ்சொற்பொழிவாற்றியுள்ளார்.\n\n"}
{"id": "169576", "url": "https://ta.wikipedia.org/wiki?curid=169576", "title": "கிங்டம் நிலையம்", "text": "கிங்டம் நிலையம்\n\nகிங்டம் மையம் அல்லது மன்னராட்சி மையம் () அல் மம்லக்கா டவர் சவூதி அரேபியாவின் தலைநகரான ரியாத்தில் அமைந்துள்ள ஒரு வானளாவிய கட்டடம் ஆகும். மொத்தம் 99 மாடிகளுடன் 302.3 மீட்டர் (992 அடி) உயரத்துடன் இருக்கம் இது சவுதிஅரேபியாவின் இரண்டாவது மிக உயரமான கட்டடம் ஆகும். இதன் 99-வது மாடியில் பார்வையாளர்கள் ரசிப்பதற்காக ஒரு பார்வைப்பகுதியும் உள்ளது.\n\nகட்டடம் 3,000 வாகனங்கள் நிறுத்தும் வகையில் 100,000 சதுர மீட்டர் பரப்புள்ள தளத்தில் அமைந்துள்ளது.\n"}
{"id": "169578", "url": "https://ta.wikipedia.org/wiki?curid=169578", "title": "மைக்கேல் மீக்சு (மென்பொருள் உருவாக்குனர்)", "text": "மைக்கேல் மீக்சு (மென்பொருள் உருவாக்குனர்)\n\nமைக்கேல் மீக்சு (ஆங்கிலம்:Michael Meeks)கட்டற்ற மென்பொருள் உருவாக்கத்தில் ஈடுபட்டிருக்கும் ஒரு மென்பொருள் உருவாக்குனர் ஆவார். இவர், அலுவலக பயன்பாட்டு மென்பொருளான ஓப்பன் ஆபிசு உருவாக்கத்தில் முக்கிய பங்காற்றியுள்ளார். தற்போது லிப்ரே ஆபிசு உருவாக்கம், மேம்பாடு மற்றும் பரப்புதல் பணிகளில் ஈடுபட்டுள்ளார். இவர் நோவெல் நிறுவனத்தில்(Novell Inc.,) பணியாற்றிவருகிறார். குனோம் திட்டத்தில் நீண்டநாட்களாக பங்களித்து வருகிறார், குறிப்பாக குனோம் கட்டமைப்பான கோர்பா, பொனோபொ போன்றவற்றில் இவரது பங்களிப்பு குறிப்பிடத்தக்கது.\n\n"}
{"id": "169579", "url": "https://ta.wikipedia.org/wiki?curid=169579", "title": "1039", "text": "1039\n\n1039 (MXXXIX) ஒரு திங்கட்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.\n\n"}
{"id": "169581", "url": "https://ta.wikipedia.org/wiki?curid=169581", "title": "1772", "text": "1772\n\n1772 (MDCCLXXII) ஒரு புதன்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.\n\n\n\n"}
{"id": "169582", "url": "https://ta.wikipedia.org/wiki?curid=169582", "title": "1771", "text": "1771\n\n1771 (MDCCLXXI) ஒரு செவ்வாய்க்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது சனிக்கிழமையில் ஆரம்பமானது.\n\n\n"}
{"id": "169585", "url": "https://ta.wikipedia.org/wiki?curid=169585", "title": "கிமு 2-ஆம் நூற்றாண்டு", "text": "கிமு 2-ஆம் நூற்றாண்டு\n\nகிமு 2-ம் நூற்றாண்டு (\"2nd century BC\") என்பது கிமு 200 ஆம் ஆண்டின் முதலாவது நாளில் தொடங்கி கிமு 101 ஆம் ஆண்டின் கடைசி நாளில் முடிவடைந்த நூற்றாண்டைக் குறிக்கும்.\n\nஇரண்டாவது பியூனிக் போரில் வெற்றி பெற்ற உரோமைக் குடியரசு தனது எல்லையை மேலும் விரிவாக்கி, கடைசியாக கிரேக்கத்தையும் தன்னுடன் இணைத்துக் கொண்டது. மூன்றாம் பியூனிக் போரை அடுத்து கார்த்தேஜ் நகரை முற்றாக அழித்து வடக்கு ஆப்பிரிக்கக் கரையையும் கைப்பற்றியது. உரோமின் ஆதிக்கம் கிட்டக் கிழக்கு வரை பரவியது. செலுசிட் இராச்சியம் போன்ற எலெனிஸ்டிக் நாடுகள் புதிய ஆட்சியாளர்களுடன் போரினை விரும்பாத நிலையில் உரோமர்களுடன் உடன்பாட்டுக்கு வந்தன. நூற்றாண்டின் இறுதியில், உரோம இராணுவத்தில் சீர்திருத்தங்கள் மேற்கொள்ளப்பட்டன. பொதுமக்கள் இராணுவம் கையசு மாரியசு தலைமையிலான தொழில்சார் தன்னார்வமுள்ள இராணுமாக மாற்றப்பட்டது.\n\nகிழக்காசியாவில், சீனா ஆன் அரசமரபின் கீழ் பெரும் வெற்றி பெற்று வந்தது. ஆன் பேரரசு கிழக்கே கொரியா முதல் தெற்கே வியட்நாம், மேற்கே தற்போதைய கசக்ஸ்தான் வரை தனது எல்லையை விரிவாக்கியது. அத்துடன் இந்த நூற்றாண்டில் ஆன் பேரரசு மேற்குலகில் நாடுகளைக் காண்பதற்காக சாங் குயின் என்ற தனது நாடுகாண் பயணியை அனுப்பியது.\n\n"}
{"id": "169588", "url": "https://ta.wikipedia.org/wiki?curid=169588", "title": "1765", "text": "1765\n\n1765 (MDCCLXV) ஒரு செவ்வாய்க்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது சனிக்கிழமையில் ஆரம்பமானது.\n\nSection::::நிகழ்வுகள்.\n<onlyinclude>\n</onlyinclude>\n\n"}
{"id": "169595", "url": "https://ta.wikipedia.org/wiki?curid=169595", "title": "பட்டைத்தலை வாத்து", "text": "பட்டைத்தலை வாத்து\n\nபட்டைத்தலை வாத்து (Bar-headed Goose, \"Anser indicus\"), அல்லது வரித்தலை வாத்து\nநடு ஆசியாவின் மலை ஏரிகளில் இனப்பெருக்கம் செய்து தெற்காசியாவிற்கு வலசை போகும் வாத்து இனமாகும்; மிக அதிக உயரத்தில் பறந்து செல்லும் பறவையாக இது இருக்கலாம் என்று ஆய்வுகள் தெரிவிக்கின்றன.\n\nSection::::உடலமைப்பு.\nமயிலை நிறமும் பழுப்பு நிறமும் கூடிய உடலும் வெண்ணிற தலையும் கழுத்தும் கொண்டு விளங்கும் வாத்து; பிடரியில் காணப்படும் இரு கரும்பட்டைகள் இதன் பெயர்க்காரணமாக அமைந்தன. ஆண் வாத்திற்கும் பெண் வாத்திற்கும் வேறுபாடு காணப்படுவதில்லை . அளவில் நடுத்தர வாத்து என்ற பிரிவிலுள்ள பட்டைத்தலை வாத்து, 71–76 செ.மீ (28–30 அங்குலம்) மொத்த நீளமும் 1.87–3.2 கிலோ கிராம் (4.1–7.1 lb) எடையும் கொண்டது.\n\n\nSection::::சூழலியல்.\nஇதன் வெயிற்கால வாழ்விடம் மலை ஆறுகளாகும்; அங்குள்ள சிறு புல் பூண்டுகள் இதன் உணவாகும். நடு ஆசிய நாடுகளான மங்கோலியா, கசகசுதான், கிரிகிசுதான், தசிகிசுதான், மேற்கு சீனா , இந்தியாவில் லதாக், திபெத் ஆகிய இடங்களில் பட்டைத்தலை வாத்துகள் இனப்பெருக்கம் செய்கின்றன. தமிழ்நாட்டில் கூந்தன்குளம், கோடியக்கரை போன்ற இடங்களுக்கு இந்தப் பறவைகள் ஆண்டுதோறும் வருகின்றன. இவற்றின் எண்ணிக்கையை அறிவது மிகவும் கடினம் ஏனெனில், இவை மேல், தங்கள் வாழ்விடங்களைக் கொண்டுள்ளன\n"}
{"id": "169598", "url": "https://ta.wikipedia.org/wiki?curid=169598", "title": "எதிர்க்கட்சித் தலைவர் (இலங்கை)", "text": "எதிர்க்கட்சித் தலைவர் (இலங்கை)\n\nஇலங்கையில் எதிர்க்கட்சித் தலைவர் (\"Leader of the Opposition\") என்பவர் முக்கிய எதிர்க்கட்சிக்குத் தலைமை தாங்குபவர் ஆவார். இக்கட்சி இலங்கை நாடாளுமன்றத்தில் அரசில் அங்கம் வகிக்காத மிகப் பெரும் கட்சியின் தலைவர் அல்லது நாடாளுமன்றத்தில் இரண்டாவது பெரும் கட்சியின் தலைவர் ஆவார். இப்பதவி பொதுநலவாய நாடுகளில் அங்கம் வகிக்கும் நாடுகளில் ஒரு பொதுவான அரசியல் பதவியாகும். \n\nதற்போதைய எதிர்க்கட்சித் தலைவர் தமிழ்த் தேசியக் கூட்டமைப்பின் தலைவர் இரா. சம்பந்தன் ஆவார்.\n\nSection::::எதிர்க்கட்சித் தலைவர்கள் (1947–இன்று).\nஅரசுத்தலைவராகவோ அல்லது பிரதமர்களாகவோ பதவியில் இருந்தவர்கள் \"சாய்வெழுத்தில்\" தரப்பட்டிருக்கிறது.\n\n\n"}
{"id": "169602", "url": "https://ta.wikipedia.org/wiki?curid=169602", "title": "1 E+9 மீ²", "text": "1 E+9 மீ²\n\nபல மடங்கு அளவுகளில் வேறுபடும் புவியியல் பகுதிகளை ஒப்புநோக்க கீழே 1000 kmக்கும் 10000 கிமீக்கும் இடையேயுள்ள பகுதிகள் பட்டியலிடப்பட்டுள்ளன. \n\n\n\n\n\n\n\n"}
{"id": "169607", "url": "https://ta.wikipedia.org/wiki?curid=169607", "title": "நடத்தையியல்", "text": "நடத்தையியல்\n\nநடத்தையியல் (\"behaviorism\", அல்லது \"behaviourism\") என்பது உளவியல் வளர்ச்சியில் 20-ஆம் நூற்றாண்டின் ஆரம்பத்தில் கிளை அடித்த ஒரு பகுதி. இதற்கு காரணமானவர் ஜான் பி. வாட்சன் (1878–1958) ஆவார். உளவியலில் வில்ஹெல்ம் வூண்ட் (1832-1920) என்பவரின் கருத்துக்கு எதிராகவே இவர் இதை ஆரம்பித்தார். டிட்ச்னர் என்பவர் வூண்டின் மாணவர். இவர் மனதின் உருவமைப்பைக் கண்டுணரவேண்டும் என உளவியலில் மனதின் \"கட்டமைப்பியம்\"structuralism த்தை உருவாக்கினார். இவருக்கு ஆதரவாக மனதின் அமைவை உணர வூண்ட் \"தற்சோதனை\" முறையை உருவாக்கினார். ஆனால் வாட்சன் இதை மறுத்தார். தனியொருவரின் மனநிலையின் உணர்வு, உணர்ச்சி, கவனம், அறிவை ஒருவர் தன்னைத்தானே சோதித்துச் சொல்லும் முறையில் உண்மையிருக்காது. இதை உளவியலிலிருந்தே நீக்கவேண்டும் என்றார். வெளிப்படையாகத் தெரியும் நடத்தையை அறிவியல் முறையில் அளக்கலாமே ஒழிய வெளிப்படையாகத் தெரியாத அகநிலை மனநிலையை அறிவியல் முறையில் அளக்கமுடியாது என உளவியலை வாட்சன் வரையறுத்திருக்கிறார்.\n"}
{"id": "169610", "url": "https://ta.wikipedia.org/wiki?curid=169610", "title": "அணுக்கரு ஆற்றல்", "text": "அணுக்கரு ஆற்றல்\n\nஅணுக்கரு ஆற்றல் என்பது அணு(க்களின்) உட்கருவை பிரித்தல் (பிளப்பு) அல்லது ஒன்றுடன் ஒன்று இணைத்தலின் (பிணைவு) மூலமாக வெளியாகிறது. அணுக்கருத் திரளில் இருந்து ஆற்றலுக்கு மாற்றுதல் திரள்-ஆற்றல் சமான சூத்திரம் \"ΔE\"  = \"Δm.c\" ² உடன் இசைவானதாக இருக்கிறது. இதில் \"ΔE\" = ஆற்றல் வெளியீடு, \"Δm\" = திறள் குறை மற்றும் \"c\" = வெற்றிடத்தில் (பெளதீக மாறிலி) ஒளியின் வேகம் ஆகும்.\n1896 ஆம் ஆண்டில் பிரஞ்சு இயற்பியல் வல்லுநர் ஹென்றி பெக்குரெல் மூலமாக அணுக்கரு ஆற்றல் முதலில் கண்டறியப்பட்டது. அக்காலத்திற்கு சற்று முன்பு அதாவது 1895 ஆம் ஆண்டில் கண்டறியப்பட்ட எக்ஸ்-ரே தட்டுக்கள் போன்ற யூரேனியத்திற்கு அருகில் உள்ள இருளில் ஒளிப்படத்துக்குரிய தட்டுக்கள் சேமிப்பதைக் கண்டறிந்த போது இதை அவர் கண்டறிந்தார்.\n\nஅணுக்கரு வேதியியல் இரசவாதத்தை தங்கமாக மாற்றுவதற்கு ஏதுவாக்கும் வடிவமாக அல்லது ஒரு அணுவில் இருந்து மற்றொரு அணுவாக மாற்றப்படுவதற்குப் (ஆனாலும் பல படிநிலைகள் மூலமாக) பயன்படுத்தப்படலாம். ரேடியோநியூக்கிளைடு (கதிரியக்க ஐசோடோப்பு) உருவாக்கம் பொதுவாக ஆல்பா துகள்கள், பீட்டா துகள்கள் அல்லது காமா கதிர்கள் ஆகியவற்றுடன் மற்றொரு ஐசோடோப்பின் (அல்லது மிகவும் துல்லியமாக நியூக்கிளைடு) கதிரியக்கத்துடன் தொடர்புடையதாக இருக்கிறது. \nஒரு அணுவில் ஒவ்வொரு அணுக்கருத்துகளுக்கும் அதிகமான கட்டமைப்பு ஆற்றலை இரும்பு கொண்டிருக்கிறது. குறை சராசரி கட்டமைப்பு ஆற்றாலின் அணு, உயர் சராசரி கட்டமைப்பு அணுவினுள் மாற்றமடைந்தால் ஆற்றல் வெளியிடப்படுகிறது. ஹைட்ரஜனின் பிணைவு, கனமான அணுக்களை உருவாக்குவதற்கான இணைதல், ஆற்றலை வெளியிடுதல், யுரேனியப் பிளப்புச் செய்வதாக பெரிய அணுக்கருக்களை சிறிய பகுதிகளாக உடைத்தல் ஆகியவற்றைப் பின்வரும் அட்டவணை காட்டுகிறது. ஐசோடோப்புகளுக்கு இடையில் நிலைப்புத்தன்மை மாறுபடுகிறது: ஐசோடோப்பு U-235 என்பது மிகவும் பொதுவான U-238 ஐக் காட்டிலும் மிகவும் குறைந்த நிலைப்புதன்மை கொண்டது.\n\nஅணுக்கரு ஆற்றல் பின்வரும் மூன்று \"வெளிநோக்கு ஆற்றல்\" (அல்லது வெளிநோக்கு வெப்பம் சார்) செயல்பாடுகளால் வெளியிடப்படுகிறது:\n\n\n2015 இல் உலகளவில் \nஅக்டோபர் மாதம் வாட்ஸ் பார் என்ற அமெரிக்க அணு உலை வர்த்தகப் பயன்பாட்டுக்கு கொண்டு வரப்பட்டது.\n\nSection::::வரலாறு.\nரேடியம் போன்ற கதிரியக்க தனிமங்கள், ஐன்ஸ்டீனின் பொருண்மை - ஆற்றல் சமன்பாட்டின்படி மகத்தான அளவில் ஆற்றலை வெளிப்படுத்துவது 20 ஆம் நூற்றாண்டின் தொடக்கத்தில் கண்டுபிடிக்கப்பட்ட பிறகு, மின்சார உற்பத்திக்கு அணுசக்தியை பயன்படுத்துவது குறித்த ஆர்வம் அதிகரித்தது. இருப்பினும்\nசாத்தியமற்றதாக இருந்தது ஏனெனில் தீவிர கதிரியக்க தனிமங்கள் மிகவும் குறைந்த நிலைப்புதன்மை கொண்டவையாக இருந்தன (உயர்ந்த ஆற்றல் வெளியீடு என்பது குறைந்த அரை வாழ்வுடன் தொடர்புடையது). \nமேலும் எர்னஸ்ட் ரூதர்போர்ட் போன்ற அணு இயற்பியல் அறிஞர்களால் இந்த திட்டம் அசாத்தியமானது என கூறப்பட்டு வந்தது. எனினும் 1930 களின் பிற்பகுதியில் அணு பிளப்பின் கண்டுபிடிப்பால் இந்த நிலைமை மாறிவிட்டது.\n\nSection::::வளர்ச்சி.\nநிறுவப்பட்ட அணுசக்தித் திறன் ஆரம்பத்தில் ஒப்பீட்டளவில் அதிகரிக்கத்தொடங்கியது 1961 ல் 1 ஜிகாவாட்டுக்கும் (GW) குறைவான அளவிலிருந்து 1970 பிற்பகுதியில் 100 ஜி.வா என்ற அளவுக்கு அதிகரித்து 1980 களின் இறுதியில் 300 ஜிகா பைட் என்ற அளவுக்கு உயர்ந்தது.1890 களின் பிற்பகுதியிலிருந்து படிப்படியாக அதிகரித்து 2005 ஆம் ஆண்டில் 366 ஜிகாபைட் என்ற உச்ச அளவை அடைந்தது. 1970 க்கும் 1990 க்கும் இடைப்பட்ட காலத்தில் 50 ஜிகாவாட் அளவிற்கான அணுமின் கட்டமைப்புகள் கட்டப்பட்டுக் கொண்டிருந்தன ( 1970 களின் இறுதியிலும் 1980 களின் துவக்கத்திலும் 150 ஜிகா வாட் என்ற உச்ச அளவாக இருந்தது) 2005 ஆம் ஆண்டில் 25 GW அளவிற்பு புதிய அணு உலைகளை நிர்மாணிக்க திட்டமிடப்பட்டுள்ளது. \n1970 ஜனவரிக்குப் பின் ஒப்புதல் வழங்கப்பட்ட மொத்த அணுசக்தி நிலையங்களில் மூன்றில் இரு பங்கு ரத்து செய்யப்பட்டது. \nஅமெரிக்காவில் 1970 மற்றும் 1980 க்கு இடைப்பட்ட காலத்தில் மொத்தம் 63 அணுசக்தி அலகுகள் இரத்து செய்யப்பட்டன.\n1970 மற்றும் 1980 ஆம் ஆண்டுகளில் பொருளாதார விலை அதிகரிப்பால் (நீண்டுகொண்டே போன அணு சக்தி அலகுகளின் கட்டுமான வேலைகள், புதுப்புது கட்டுப்பாடுகள் மற்றும் வழக்குகள் காரணமாக ) படிம எரிபொருட்களின் விலை \nகுறைந்து மலிவானதாலும் அச்சமயத்தில் அணு சக்தி அலகுகளின் கட்டுமானங்களுக்கு அவ்வளவு முக்கியத்துவம் தரப்படவில்லை.1980 ல் அமெரிக்காவிலும், 1990 ல் ஐரோப்பாவிலும் சரக்குச் சேவைகளின் விலை விழ்ச்சி மற்றும் மின்சார தாராளமயமாக்கலின் விளைவாகவும் அணு சக்தி ஆற்றல் தன் முக்கியத்துவத்தை இழந்திருந்தது.\n\nSection::::இந்தியாவில் அணுமின் நிலையங்கள்.\nஇந்தியாவில் அணு சக்தியின் மூலம் தயாரிக்கப்படும் மின்சாரமானது வெப்ப, நீர்மின் மற்றும் புதுப்பிக்கத்தக்க மின் ஆதாரங்களுக்குப் பிறகு இந்தியாவின் நான்காவது மிகப்பெரிய மூலமாக உள்ளது. 2010 வரை, இந்தியாவில் உள்ள ஆறு அணுசக்தி நிலையங்களில் செயல்பாட்டில் உள்ள 20 அணு உலைகள் மூலமாக 4,780 மெகாவாட் மின்சாரம் உற்பத்தி செய்யப்படுகிறது.\n\n\n\nSection::::அணுஆற்றலின் நன்மைகள்.\nஅணுபிளப்பின் மூலம் ஏற்படும் அணுவிற்குள் அமிழ்ந்து கிடக்கும் வெப்ப ஆற்றலை வைத்து மின்சாரம் தயாரிக்கபடுகிறது. மேலும் வெப்ப ஆற்றல் மின் ஆற்றலாக மாற்றபயன்படுகிறது. இதன் மூலம் மிகவிரைவான முறையில் தேவையான மின்சாரம் மிக விரைவில் தயாரிக்கபடுகிறது.\n\n\nSection::::அணுசக்தி நிலையத்தின் செயல் நிறுத்தல்.\n2011 ஆம் ஆண்டு ஜப்பானின் ஃபுகுசிமா அணு உலைப்பேரழிவிற்கு பிறகு அணு உலை பாதுகாப்பு குறித்த விழிப்புணர்வு பல நாடுகளில் ஏற்பட்டது. செருமனி தனது அனைத்து அணு உலைகளையும் 2022 ஆம் ஆண்டிற்குள் மூட முடிவெடுத்துள்ளது. இத்தாலி அணு ஆற்றலை தடை செய்துள்ளது.\n\nSection::::அணு சக்தியின் எதிர்காலம்.\nஎதிர்காலத்தில் பொருள்கள் மற்றும் எதிர்ப் பொருள்கள் போன்றவற்றை மோதவிட்டு பேராற்றல் உண்டு பண்ணும் எண்ணம் நாசாவிடம் உள்ளது.\n\n\n"}
{"id": "169614", "url": "https://ta.wikipedia.org/wiki?curid=169614", "title": "வேலம்மா வலசு கோப்பிணேஸ்வரர் கோயில்", "text": "வேலம்மா வலசு கோப்பிணேஸ்வரர் கோயில்\n\nவேலம்மா வலசு கோப்பிணேஸ்வரர் கோயில் சேலம் மாவட்டம் சங்ககிரிக்கும் எடப்பாடிக்கும் இடையில் வேலம்மா வலசு அருகில் அமைந்துள்ளது.\n\nஇவ்வாலயம், 1765 ஆம் ஆண்டு ஆம் வருடம் கட்டப் பெற்று, பிற்காலங்களில் சிதைவடைந்துள்ளது. 1980களில், இக்கோவிலின் வரலாறு பற்றி கேள்விப்பட்டு, கோவை மாவட்டத்தை சேர்ந்த பீளமேடு விசுவநாதன் என்பவர் முயற்சியெடுத்து இக்கோயிலினை 1982ஆம் ஆண்டு கண்டுபிடித்தார். அவர் காலத்தில் கோவிலின் உடைந்த சிற்பங்களையும், மதில் சுவரும் கண்டுபிடிக்கப்பட்டு, தொல்லியல் ஆய்வின் மூலம் இக்கோவில் 17ஆம் நூற்றாண்டில் கட்டப்பட்டது என சான்றளிக்கப் பட்டுள்ளது. அவர்தம் முயற்சியில், கருவறை கட்டப்பட்டு நித்திய பூஜை செய்யப்பட்டது. தற்பொழுது, கோவில் மீண்டும் சிதிலமடைந்து செட்டியார்களின் கவனமும், பொது மக்களின் கவனமும் இல்லாமல் உள்ளது. \n\nSection::::தலவரலாறு.\nகாவிரி படுகையில் வாழ்ந்து அரசருக்கு உறுதுணையாய் நின்ற செட்டியார்கள் 17ஆம் நூற்றாண்டில் மராட்டியர்களின் படையெடுப்பின் பொழுது நாயக்க மன்னர்களுக்கு படை, பொருள், குதிரை, யானை, போர் கருவிகள், என பல உதவிகள் செய்ததால், மராட்டியர்களுக்கு மிகுந்த சேதம் ஏற்பட்டது. தமிழ் நாட்டின் ஆட்சியை பிடித்த மராட்டியர்களின் கோபத்தினால் செட்டியார்கள் வியாபாரம் செய்வதற்கு தடை விதிக்கப்பட்டது. மேலும் ஆண் செட்டிகளை சிரச் சேதம் செய்ய முடிவெடுக்கப்பட்டது. மூத்த அப்பச்சியின் யோசனைப்படி, 500 இளம் தம்பதிகளை (பால்ய விவாகம் செய்வித்து) இரகசியமாய் சங்ககிரி நாயக்க மன்னர்களுக்குட்பட்ட பகுதிக்கு குடியமர்த்தினர். இதனால் இக்குடும்பங்கள் ஐநூற்று செட்டிமார் எனவும், கொங்கு பகுதியில் குடிஅமர்த்தப் பட்டதால் கொங்கு செட்டியார் எனவும் அழைக்கப் பெற்றனர். செட்டிமார்கள் சிறந்த சிவ பக்தர்கள். கொங்கு பகுதியில் உள்ள பெரும்பாலான சிவன் கோயில்கள் செட்டியார்களின் பொருளுதவியினாலேயே கட்டப்பட்டது.\n\nஇவர்களில் ஒரு பகுதியினர் செட்டியார் குட்டை எனும் பகுதியில் ( தற்பொழுது சேலம் மாவட்டம் சங்ககிரிக்கும் எடப்பாடிக்கும் இடையில் வேலம்மா வலசு அருகில்) தங்கி விவசாயம் மற்றும் வியாபாரம் செய்தனர். அவர்களின் குடும்பத்திற்காக அருகிலேயே சிவன் கோயிலையும் கட்டினர். இச்சமயத்தில் சங்ககிரி நாயக்க மன்னர்களும் மராட்டியர்களின் ஆட்சிக்கு அடி பணிந்தனர். மராட்டியர்களுடன் சமரசம் செய்துகொள்ள செட்டிமார்கள் வழி தேடினர்\n\nமராட்டியர்களின் குலதெய்வம் சிவன். சல்சட்டே என்று அழைக்கப்பட்ட பம்பாய் நகர், மராட்டிய தேசம், தட்சிண திராவிட நாடுகள் எல்லாம் மீண்டும் மராட்டியர் வசம் வந்ததை கொண்டாடும் வகையில்,பம்பாய் அருகிலுள்ள தானே எனும் ஊரில் உள்ள கோப்பிணேஸ்வரர் கோயில், 1760 ஆம் ஆண்டு புதுப்பிக்கப்பட்டது.\n\nஅந்த ஈஸ்வரன் பெயரையே செட்டியார்களின் புதிய கோயிலின் சிவபெருமானுக்கும் வைத்து வணங்கினர். இறைவிக்கு அங்கயற்கண்ணி என பெயரிட்டனர். ஈசன் எப்பெயரில் இருந்தாலும் ஈசனே. பக்தர்களை காத்து நிற்பதில் முதன்மையான கடவுளல்லவா?. ஈசன் மராட்டிய மன்னரின் கனவில் தோன்றி தான் செட்டியார் குட்டையில் எழுந்தருளியிருப்பதாகவும், தன்னருளால் இந்நாட்டு மக்கள் விவசாயம் செழித்து, பசி, பட்டினி இன்றி, குலம் தழைத்து, உடல் பிணியின்றி, நீண்ட ஆயுளுடன் வாழ்வார்கள் எனச் சொல்லி மறைந்தார். தூக்கம் கலைந்த மன்னர், அரண்மனையிலிருந்து உடனே செட்டிகுட்டை சென்று, ஈசனை வழிபட்டு, செட்டியார்களுக்கு அனைத்து உதவிகளும் செய்தார்.\n"}
{"id": "169621", "url": "https://ta.wikipedia.org/wiki?curid=169621", "title": "விந்து கொடை", "text": "விந்து கொடை\n\nவிந்து தானம் அல்லது விந்து கொடை (Sperm donation) என்பது ஆண் தன் மனைவியல்லாத பெண்ணைக் கருத்தரிக்கச் செய்யத் தன் விந்தைத் தானம் தருவதாகும். இந்த விந்துவினால் பிறக்கும் குழந்தைக்கு விந்தை அளித்தவர் தான் தந்தை என்றாலும், சட்டப்படியும் பிற சடங்குகளின்படியும் கருத்தரித்த பெண்ணின் கணவரே அக்குழந்தைக்குத் தந்தையாகக் கருதப்படுவார். குழந்தையல்லாத இணையர் மட்டுமின்றி ஓரினச் சேர்க்கையாளர்களும், திருமணம் செய்து கொள்ளாத பெண்களும் இவ்வகையில் குழந்தை பெற்றுக் கொள்வர்.\n\nதன் விந்தை கொடையளிக்க விரும்புபவர் விந்து வங்கியை நாடி கொடையளிப்பர். விந்தைப் பெற விரும்பும் இணையர் விந்தை அளித்தவரின் உடற்கட்டு, இனம், தோற்றம், திறமைகள் போன்ற பிற தகவல்களை நாடிப் பெறுவதும் உண்டு.\nகருத்தரித்தல் செயற்கை முறையில் விந்தை பெண்ணின் கருப்பைக்குள் செலுத்தல் வழியும் நடைபெறும். சில நேரங்களில் அந்த ஆண் அப்பெண்ணுடன் உடலுறவு கொண்டு கருத்தரிக்கச் செய்தலும் நடைபெறும். ஆண் ஒருவர் தனியார் விந்து வங்கிகளில் தன்னுடைய விந்தைக் குறிப்பிட்ட பெண்ணுக்கு தர அனுமதி உண்டு.\n"}
{"id": "169622", "url": "https://ta.wikipedia.org/wiki?curid=169622", "title": "கருவிளை (பேரினம்)", "text": "கருவிளை (பேரினம்)\n\nசங்கு அல்லது கருவிளை என்பது தாவரப் பேரினமாகும். வெள்ளை, கருநீலம், ஊதா, வெண்மை கலந்த கருநீலம், ஊதா கலந்த கருநீலம் என பல நிறங்களில் காணப்படுகின்ற சங்குப்பூ இப்பேரினத் தாவரங்களில் காணப்படுகின்றது. தோற்றத்தில் சங்கின் விரிவாய் போலத் தோற்றம் தருவதால் இதனை இவ்வாறு கூறுகின்றனர். நீல நிறப்பூவை கருவிளை என குறிப்பிடுகின்றனர். ஏழு வண்ணங்களில் ஒன்றான நீலநிறத்தைப் பஞ்சவண்ணங்களில் ஒன்றாகக் காணும்போது கருமை எனக் கொள்வர். இந்த வகையில் இது கரிய விளைப்பூ. குன்றத்து மகளிர் குவித்து விளையாடிய பூக்களில் இதுவும் ஒன்று. வெள்ளை நிற சங்குப் பூவை செருவிளை என குறிப்பிடுவர்.\n\nSection::::வேறு பெயர்கள்.\nகாக்கணம் செடி, மாமூலி, காக்கட்டான், நீல காக்கட்டான், சங்கங்குப்பி, சங்க புஷ்பி எனவும் அழைக்கப்படுகின்றது.\n\nSection::::பரவல்.\nஇந்த செடி ஆசியாவில் தோன்றியது. தற்பொழுது ஆப்பிரிக்கா, அமெரிக்கா, ஆஸ்திரேலியா முதலிய கண்டங்களிலும் காணப்படுகிறது.\n\nSection::::இயல்புகள்.\nஇது கொடி போல் வளர்பவை. ஈரப்பதம் அதிகம் உள்ள மண்ணில் வளர்பவை. இதன் பூவில் இருந்து நெற்று தோன்றும். ஒவ்வொரு நெற்றிலும் 6 முதல் 10 விதைகள் இருக்கும். இதன் நெற்று இளசாக இருக்கும் பொழுது சாப்பிடப்படுகிறது. இதன் வேர்கள் உப்பிறப்பு வளியை மண்ணில் நிறுத்துவதால் இது மண்ணின் தன்மையை வளப்படுத்த வளர்க்கப்படுகிறது. துவர்ப்புத் தன்மை வாய்ந்தது.\n\nSection::::பயன்பாடு.\nதென்கிழக்கு ஆசியாவில் உணவில் நிறத்தை சேர்ப்பதற்காக இப்பூ பயன்படுத்தப்படுகிறது. பர்மாவில் இப்பூவை தோசை மாவில் கலந்து தோசை செய்யப்படுகிறது. இப்பூ மாலையாக கட்டப்பட்டு கோவில்களில் பயன்படுத்தப்படுகிறது. இப்பூவை எலுமிச்சை சாறுடன் சேர்த்து குடிக்கின்றனர்.\n\nSection::::மருத்துவ குணங்கள்.\nஇந்த பூவுக்கு பல மருத்துவ குணங்கள் உள்ளதால் ஆயுர்வேத்தில் பல நூற்றாண்டுகளாக மனதைச் சாந்தப்படுத்துவதற்காக இது பயன்படுத்தபடுகிறது. பண்டைய காலத்தில் கானாரியா மற்றும் மலட்டுதன்மைக்கு மருந்தாகப் பயன்படுத்தபட்டுள்ளது. அண்மைக் காலத்தில் இதன் சாற்றில் இருந்து பிரித்தெடுக்கப்பட்ட க்லைடோடைடு புரதக்கூறுகள் நுண்ணுயிர் கொல்லித்திறன் கொண்டது என்பது கண்டுபிடிக்கப்பட்டுள்ளது. இதன் சாற்றில் இருந்து நுண்ணுயிர் கொல்லி மற்றும் புற்றுநோய்க்கான மருந்தை தயாரிக்க வாய்ப்புள்ளது. உடலுக்கு சூட்டை தரவல்லதெனவும், கைகால்வலி நீக்க வல்லதாகவும் பாரம்பரிய மருத்துவத்தில் கூறப்படுகிறது.\n\nSection::::இனங்கள்.\nதாவரவியல் வகைப்பாட்டியலில் இத்தாவரம், Clitoria என்ற இந்த பேரினத்தினைச் சார்ந்தது. இப்பேரினத்தினை அடுத்து, இதன் கீழ் அமைந்துள்ள சிற்றினங்களின்(இனம்) பெயர்கள் வருமாறு;-\n\n"}
{"id": "169624", "url": "https://ta.wikipedia.org/wiki?curid=169624", "title": "மோக்கா மாவட்டம்", "text": "மோக்கா மாவட்டம்\n\n\"இதே பெயரில் பஞ்சாபில் உள்ள மாவட்டத்தைப் பார்க்க, மோகா மாவட்டம் கட்டுரையைப் பார்க்கவும்.\"\nமோக்கா மாவட்டம் (Moka District) மொரீசியசு தீவின் மையப் பகுதியில் அமைந்துள்ள மாவட்டமாகும். 230.5 கி.மீ பரப்பளவில் மோக்கா மாவட்டம் விரிந்துள்ளது. 31 திசம்பர் 2012 இன் மக்கள்தொகைக் கணக்கெடுப்பின்படி இங்கு 81820 நபர்கள் வாழ்கின்றனர். இம்மாவட்டத்தின் கிழக்கே பிலாக் மாவட்டமும், வடக்கே பம்பிளிமாசசு மாவட்டமும், தெற்கே கிராண்ட் போர்ட் மாவட்டமும் மேற்கே பிலெய்ன்சு வில்ஹெம்சு மாவட்டமும், வட மேற்கே போர்ட் லூயிசு மாவட்டமும் அமைந்துள்ளன.\n\nSection::::மக்கள்தொகை.\nஅண்மையக் கணக்கெடுப்பின்படி, ஏறத்தாழ 80,000 மக்கள் இம்மாவட்டத்தில் வசிக்கின்றனர். இவர்களில் ஏறத்தாழ 50,000 பேர் கிரியோல் மொழியைத் தாய்மொழியாகவும், ஏனையோர் போச்புரி, தமிழ், இந்தி, தெலுங்கு, மராத்தி ஆகிய மொழிகளைத் தாய்மொழியாகவும் பேசுகின்றனர்.\n\nமோக்கா மாவட்டம் பல்வேறு மண்டலங்களை உள்ளடக்கியுள்ளது. சில மண்டலங்கள் மேலும் துணை நகரங்களாகப் பிரிக்கப்பட்டுள்ளன.\n"}
{"id": "169625", "url": "https://ta.wikipedia.org/wiki?curid=169625", "title": "பிலெய்ன்சு வில்ஹெம்சு மாவட்டம்", "text": "பிலெய்ன்சு வில்ஹெம்சு மாவட்டம்\n\nபிலெய்ன்சு வில்ஹெம்சு மாவட்டம் (Plaines Wilhems district) மொரீசியசின் ஒன்பது மாவட்டங்களுள் ஒன்று. இத்தீவிலேயே அதிக மக்கள்தொகையைக் கொண்ட மாவட்டம் இதுவே. இங்கு வந்து தங்கிய \"வில்ஹெம் லெய்க்னிக்\" என்பாரின் நினைவில் இப்பெயர் சூட்டப்பட்டது.\n\nSection::::மொழி.\nஇம்மாவட்டத்தில் வாழும் மூன்றரை லட்சம் மக்களில் 2,65,000 மக்கள் கிரியோலைத் தாய்மொழியாகவும், 27,000 மக்கள் பிரெஞ்சைத் தாய்மொழியாகவும், ஏனையோர் போச்புரி, சீனம், தமிழ், இந்தி, மராத்தி, தெலுங்கு ஆகிய மொழிகளைத் தாய்மொழியாகப் பேசுகின்றனர்.\n"}
{"id": "169626", "url": "https://ta.wikipedia.org/wiki?curid=169626", "title": "மலர் மன்னன்", "text": "மலர் மன்னன்\n\nமலர் மன்னன் எனப்படும் சிவராமகிருஷ்ண அரவிந்தன் (இறப்பு: பெப்ரவரி 9, 2013) தமிழகத்தின் மூத்த பத்திரிகையாளர், எழுத்தாளர், அரசியல் செயல்பாட்டாளர், இந்துத்துவ போராளி, ஆன்மிகவாதி என்று பன்முக சிறப்புகள் கொண்டவர். திராவிட இயக்கம் உருவானது ஏன், ஆர்யசமாஜம், திராவிட இயக்கம் புனைவும் உண்மையும், வந்தே மாதரம் உள்ளிட்ட பல புத்தகங்களை எழுதியுள்ளார்.\n\n1/4 (கால்) என்ற காலாண்டிதழை நடத்தியவர் மலர்மன்னன். இவரது 'மலையிலிருந்து வந்தவன்' என்ற புதினம் தீபம் இதழில் தொடராக வெளிவந்து, பின்னர் நூலாக வெளிவந்தது.\n\nமலர்மன்னனின் சகோதரர் அசோகன் \"சாம்ராட்\" என்ற பெயரில் எழுதுகிறார். சகோதரி விஜயா சங்கரநாராயணன் அரவிந்த அன்னை பற்றி அமுதசுரபியில் தொடர்ந்து எழுதி வந்தார்.\n\n"}
{"id": "169628", "url": "https://ta.wikipedia.org/wiki?curid=169628", "title": "உடற்செல் மிகுமாற்றம்", "text": "உடற்செல் மிகுமாற்றம்\n\nஉடற்செல் மிகுமாற்றம் (Somatic hypermutation; SHM) என்பது நோயெதிர்ப்புத் தொகுதியானது நுண்ணுயிரிகளைப் போன்ற புதிய அயல் மூலகங்களை எதிர்கொள்ள இணக்கமாகும் உயிரணுச் செயற்பாட்டினைக் குறிக்கும். ஈர்ப்பு முதிர்வு (affinity maturation) நிகழ்வின் ஒரு முக்கிய பாகமான உடற்செல் மிகுமாற்றமானது, அயல் எதிர்ப்பிகளை அடையாளம் கண்டுகொள்ளும் \"பி-செல்\" ஏற்பிகளைப் பலவகைப்பட்டதாக்குகிறது. இதன் மூலம், ஒரு உயிரியின் வாழ்நாளில் ஏற்படும் உடலுக்கு ஊறு ஏற்படுத்தக்கூடிய அச்சுறுத்தல்களுக்கு எதிராக நோயெதிர்ப்புத் தொகுதி போராட வழிவகுக்கிறது. உடற்செல் மிகுமாற்றம், எதிர்ப்பான்களின் மாறுபடு பகுதி மரபணுக்களின், திட்டமிட்ட மரபணு சடுதிமாற்ற நிகழ்வுகளைக் கொண்டுள்ளது. கருவணுவரிசை சடுதிமாற்றத்தைப் (germline mutation) போலல்லாது, உடற்செல் மிகுமாற்றம் தனிப்பட்ட வெள்ளையணுக்களிலேயே ஏற்படுகின்றது. எனவே, இத்தகு மரபணு சடுதி மாற்றங்கள் சந்ததிகளுக்கு செல்வதில்லை. இலக்கற்ற உடற்செல் மிகுமாற்றங்களே \"பி-செல்\" வடிநீரகப்புற்று உருவாகும் வழிமுறைக்கு காரணமாக இருக்கக்கூடும்.\n"}
{"id": "169629", "url": "https://ta.wikipedia.org/wiki?curid=169629", "title": "பரம்", "text": "பரம்\n\nபரம்(ஆங்கிலம்: PARAM) என்பது இந்தியாவில் உருவாக்கப்பட்ட மீத்திறன் கணினி, இது இந்தியாவிலுள்ள மத்திய அரசின் மத்திய உயர்கணிணி மேம்பாட்டு மையத்தால்(சிடாக்) வடிவமைத்து உருவாக்கப்பட்டது ஆகும். 'பரம்' என்ற வடமொழி சொல்லுக்கு \"ஒப்புயர்வற்ற, தனிமுதன்மையான\" என்று பொருள். பரம் என்ற பொதுப்பெயருடன் தொடர்ந்து பல மீத்திறன் கணினிகளை சிடாக் பல்வேறு காலகட்டங்களில் உருவாக்கி வருகிறது. இந்த வரிசையில் கடைசியாக உருவாக்கப்பட்டு சமீபத்தில் வந்த(பிப்ரவரி 8, 2013) மீத்திறன் கணினி பரம் யுவா II ஆகும். பரம் யுவா II 500 டெரா பிளாப்(tera flops) சக்தியுடன், 200 டெரா பைட்(tera byte) தேக்குத்திறனும் உடையது. \n\nSection::::வரலாறு.\nஇந்தியாவின் மீது விதிக்கப்பட்டிருந்த ஆயுத தடையாணையின் காரணமாக மீத்திறன் கணினிகளை உருவாக்கிவந்த கிரே கம்ப்யூட்டர்ஸ்(Cray computers) அதன் தொழில்நுட்பங்களையும், மீத்திறன் கணினிகளையும் இந்தியாவிற்கு தரமறுத்தது. இதன் காரணமாக 1980-ல் இந்திய அரசு உள்நாட்டிலேயே மீத்திறன் கணினிகள் மற்றும் அதை உருவாக்கும் தொழில்நுட்பத்தை வளர்ப்பதற்கான ஒரு திட்டத்தை கொண்டுவந்தது. இதை நிறைவேற்றவும், மீத்திறன் கணினித்துறையில் தன்னிறைவை அடையும் வகையிலும் 1988-ல் முனைவர். விஜய் பாட்கர்(Dr. Vijay Bhatkar) அவர்களை இயக்குனராகக்கொண்டு மத்திய உயர்கணிணி மேம்பாட்டு மையதை(சிடாக்) உருவாக்கியது. 1990-ல் மூல முன்மாதிரி வடிவம் உருவாக்கப்பட்டு, சூரிச்-சில் நடந்த மீத்திறன் கணினி மாநாட்டில் காட்சிபடுத்தப்பட்டது. இறுதியாக 1991-ல் பரம் 8000 உருவாக்கப்பட்டது, இதுதான் இந்தியாவின் முதல் மீத்திறன் கணினியாகும்.\n\n"}
{"id": "169632", "url": "https://ta.wikipedia.org/wiki?curid=169632", "title": "படியாக்கத்தேர்வு", "text": "படியாக்கத்தேர்வு\n\nபடியாக்கத்தேர்வு புனைக்கொள்கை (clonal selection hypothesis), நோய்த்தொற்றுகளுக்கெதிராக நோயெதிர்ப்புத் தொகுதியானது எவ்வாறு செயலாற்றுகிறது என்பதையும், உடலினுள்புகும் குறிப்பிட்ட எதிர்ப்பிகளை அழிப்பதற்காக எவ்விதம் \"பி\" மற்றும் \"டி\" வெள்ளையணுக்கள் தேர்வு செய்யப்படுகின்றன என்பதையும் விளக்கும் மாதிரி வடிவமென்பது பரவலாக ஏற்றுக்கொள்ளப்பட்ட ஒன்றாகும்.\n\n\n"}
{"id": "169636", "url": "https://ta.wikipedia.org/wiki?curid=169636", "title": "16", "text": "16\n\nகிபி ஆண்டு 16 (XVI) என்பது ஜூலியன் நாட்காட்டியில் புதன்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு \"தாவுரசு மற்றும் லீபோ ஆளுநர்களின் ஆட்சி ஆண்டு\" (\"Year of the Consulship of Taurus and Libo\") எனவும், பண்டைய உரோமன் அப் ஊர்பி கொண்டிட்டா நாட்காட்டியில் \"ஆண்டு 769\" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 16 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினாறாம் ஆண்டாகும்.\n\nSection::::நிகழ்வுகள்.\n<onlyinclude>\n\n</onlyinclude>\n\n\n"}
{"id": "169648", "url": "https://ta.wikipedia.org/wiki?curid=169648", "title": "கமுந்திங்", "text": "கமுந்திங்\n\nகமுந்திங் (மலாய்: \"Kamunting\", சீனம்: \"甘文丁\", மலேசியா, பேராக், லாருட், மாத்தாங், செலாமா மாவட்டத்தில் உள்ள ஒரு நகரம். தைப்பிங் நகரத்தின் பெரும் துணைநகரமாகவும் விளங்குகிறது. ஈப்போ மாநகரில் இருந்து 72 கி.மீ. தொலைவில் வடக்கே உள்ளது. மிக அருகாமையில் இருப்பது தைப்பிங் பெருநகரம் ஆகும்.\n\nஇந்த நகரத்தைச் சுற்றிலும் நூற்றுக்கணக்கான தொழிற்சாலைகள் இருப்பதால், இதை ஒரு தொழிற்துறைப் பூங்கா என்று அழைப்பதும் உண்டு. இங்குதான் கமுந்திங் தடுப்புக் காவல் முகாம் உள்ளது. கமுந்திங் எனும் பெயரைச் சொன்னால், பொதுவாக மலேசியர்களின் நினைவிற்கு வருவது அந்தத் தடுப்பு முகாம் ஆகும். மலேசிய உள்நாட்டுப் பாதுகாப்புச் சட்டத்தின் கீழ் பலர் அந்தத் தடுப்பு முகாமில், காலவரையின்றித் தடுத்து வைக்கப்பட்டிருந்தனர்.\n\nகமுந்திங் தடுப்புக் காவல் முகாமை மலேசியாவின் குவாந்தானாமோ எனும் அடைமொழியுடன் அழைப்பதும் உண்டு. கியூபாவில், அமெரிக்கா வைத்திருக்கும் ஒப்பிட்டு, இந்த முகாமை அவ்வாறு அழைக்கின்றனர்.\n\nSection::::வரலாறு.\n1890ஆம் ஆண்டுகளில் கமுந்திங் ஓர் அடர்ந்த காட்டுப் பகுதியாக இருந்தது. தைப்பிங் நகரம் ஈய உற்பத்தியில் புகழ்பெற்று விளங்கிய காலத்தில், அப்பகுதி வாழ் மக்கள், ஈய மூட்டைகளைச் சுமந்து செல்ல யானைகளைப் பயன்படுத்தினர். அக்கட்டத்தில் லாருட் எனும் பெயர் கொண்ட ஒரு யானை அருகாமையில் இருந்த காட்டிற்குள் தப்பி ஓடிவிட்டது.\n\nமூன்று நாட்கள் கழித்து அந்த யானையைப் பிடித்து வந்தார்கள். அதன் கால்களில் ஈய மண் ஒட்டி இருப்பது கண்டுபிடிக்கப்பட்டது. அதன் பின்னர் யானை பிடிபட்ட இடத்திற்கு பொதுமக்கள் பெரும் திரளாகப் படை எடுத்தனர். கட்டுப்பாடு இல்லாத ஈய வேட்டை தொடங்கியது. `கெலியான் பாரு` என அழைக்கப்பட்ட அந்தக் காட்டுப் பகுதிதான், இப்போதைய கமுந்திங் ஆகும்.\n\nSection::::மலாயாவில் அவசரகாலம்.\nமுதன்முதலில் அப்பகுதியின் ஈயச் சுரங்க வேலைகளுக்கு சீனாவில்இருந்து ஹாக்கா இனத்தைச் சேர்ந்த சீனர்கள் கொண்டு வரப்பட்டனர். 1850களில் அவர்களின் எண்ணிக்கை 2000ஆக இருந்தது. 40 நீண்ட வீடுகளில் குடி அமர்த்தப்பட்டனர். மேலும் 200 பேர் கமுந்திங் காய்கறித் தோட்டங்களிலும் வேலை செய்தனர்.\n\n1948லிருந்து 1960 வரையில் மலாயாவில் அவசரகாலம் அமல் படுத்தப்பட்டிருந்தது. அந்தக் காலகட்டத்தில் கமுந்திங்கில் பிரித்தானிய பொதுநலவாய இராணுவ முகாம் நிறுவப்பட்டது. பிரித்தானிய இராணுவ மருத்துவமனையும் கட்டப்பட்டது.\n\nமலாயா அவசரகாலத்தில் பல ஆயிரம் பிரித்தானியா, ஆஸ்திரேலியா, நியூஸிலாந்து, பிஜி நாட்டுப் போர்வீரர்களும், கூர்கா வீரர்களும் இறந்து போயினர். மலேசியாவின் மிகப் பெரிய இராணுவ இடுகாடுகளில் ஒன்று, கமுந்திங்கில் இப்போதும் இருக்கின்றது.\n\nSection::::பல்நாட்டுத் தொழிற்சாலைகள்.\nநூறு ஆண்டுகளுக்கு முன்னர் ஒரு காட்டுப் பகுதியாக இருந்த கமுந்திங், இப்போது தொழில் வளர்ச்சி பெற்ற நகரமாக இயங்கி வருகிறது. இதை தைப்பிங் பெருநகரத்தின், துணைக்கோள் நகரம் அதாவது \"Satellite Town\" என்று அழைக்கிறார்கள். அண்மைய காலங்களில் தைப்பிங் நகரை மேம்படுத்துவதற்கு, இடப் பற்றாக்குறை ஏற்பட்டுவிட்டது.\n\nஅதனால், புதிய மேம்பாட்டு வளர்ச்சித் திட்டங்கள் அனைத்தும், கமுந்திங் நகருக்கு திசை திருப்பப்படுகின்றன. இங்குள்ள பல்நாட்டுத் தொழிற்சாலைகளில், வங்காளதேசம், வியட்நாம், மியன்மார், இந்தோனேசியா, நேபாளம், பாகிஸ்தான், பிலிப்பைன்ஸ், கம்போடியா போன்ற நாடுகளைச் சேர்ந்தவர்கள் வரவழைக்கப் பட்டு வேலைகளில் அமர்த்தப் படுகின்றனர்.\n\nSection::::சனிக்கிழமை இரவுச் சந்தை.\nசில ஆண்டுகளுக்கு முன்னால் தைப்பிங் பெருநகரின் தலையாய பேருந்து நிலையம், கமுந்திங் நகருக்கு மாற்றம் செய்யப்பட்டுள்ளது. நவீன மயமான இரயில் நிலையமும் இங்குதான் நிர்மாணிக்கப்பட்டுள்ளது. ஈப்போ மாநகரத்தில் இருந்து பட்டர்வர்த் நகரத்திற்கு இருவழி மின்இரயில் சேவை தொடங்கப்படவிருப்பதால், புதிதாக அமைக்கப்படும் இரயில் நிலையங்கள் அனைத்தும் நவீன மயமாக அமைக்கப்படுகின்றன. அந்த வகையில் கமுந்திங் இரயில் நிலையமும் உலகத்தரம் வாய்ந்த நிலையமாகக் காட்சி அளிக்கின்றது.\n\nகமுந்திங் பேருந்து நிலையத்திற்கு அருகில், ஒவ்வொரு சனிக்கிழமையும் இரவுச் சந்தை நடைபெறுகிறது. உள்ளூர்க் காய்கறிகள், பழங்கள், உணவுப் பொருட்கள் போன்றவை மலிவான விலையில் கிடைக்கின்றன. மலாய், சீன, இந்திய உணவு வகைகளும் உள்ளன. மலாய், சீன சமூகத்தவர் இந்திய உணவை விரும்புகின்றனர். அதைப் போல இந்தியர்கள் மற்ற சமூகத்தவரின் உணவைகளையும் விரும்பிச் சாப்பிடுகிறார்கள். கமுந்திங் பேருந்து நிலையத்திற்குச் செல்லும் வழியில் ஏராளமான முள்நாரி, மங்கூஸ்தீன் பழக் கடைகளும் உள்ளன.\n\nSection::::கமுந்திங் தமிழர்கள்.\nவடக்கு-தெற்கு நெடுஞ்சாலையை இணைக்கும் மத்திய நகரமாக கமுந்திங் விளங்குகின்றது. அதனால், இந்த நகரில் எல்லா நேரங்களிலும் போக்குவரத்து நெரிசல் அதிகமாகக் காணப்படும். ஈப்போ மாநகரத்தைக் காட்டிலும் இங்கு உணவுப் பொருட்களின் விலை சற்று அதிகமாகவே இருக்கின்றது. கமுந்திங் நகரிலும், அதன் புறநகர்ப் பகுதிகளிலும் தமிழர்களின் நடமாட்டத்தைக் கூடுதலாகக் காண முடியும்.\n\nமுன்பு ஈயச் சுரங்கங்களிலும் தோட்டப்புறங்களிலும் வேலை செய்த தமிழர்கள், இப்போது சிறு சிறு வியாபாரிகளாக மாறி சொந்தத் தொழில்களில் ஈடுபட்டுள்ளனர். மளிகைக்கடைகள், புத்தகக்கடைகள், உணவகங்கள் போன்றவற்றின் முதலாளிகளாகவும் உள்ளனர்.\n\nஇங்குள்ள தமிழர்கள் அனைவருமே தமிழ்நாட்டில் இருந்து புலம் பெயர்ந்தவர்கள். ஐந்தாம் தலைமுறையைச் சேர்ந்த இவர்கள் தங்களின் பாரம்பரிய அடையாளங்களைத் தற்காத்துக் கொள்வதில் தீவிரமான முயற்சிகளை எடுத்துக் கொள்கின்றனர்.\n"}
{"id": "169650", "url": "https://ta.wikipedia.org/wiki?curid=169650", "title": "தோல் சிவத்தல் கதிர் ஏற்பளவு", "text": "தோல் சிவத்தல் கதிர் ஏற்பளவு\n\nதோல் சிவத்தல் கதிர் ஏற்பளவு (\"Skin Erythema Dose\", SED) கதிர்மருத்துவத்தில் அயனியாக்கும் பண்புடைய எக்சு, காமா போன்ற கதிர்கள் பெரிதும் பயன்படுகின்றன. இக்கதிர்களை துல்லியமாக அளவிட இயலாத ஆரம்ப நாட்களில் தோல் சிவந்து விட்ட நிலையில் கதிர் மருத்துவம் நிறுத்தப்பட்டது. இது தோல் தாங்கும் ஏற்பளவினைக் காட்டுகிறது. இதைவிட கூடுதல் அளவு தோலில் புண் தோன்ற காரணமாய் அமையும்.\n"}
{"id": "169653", "url": "https://ta.wikipedia.org/wiki?curid=169653", "title": "சிறியளவு வணிகம்", "text": "சிறியளவு வணிகம்\n\nசிறு வணிகம் என்பது குறைந்தளவு மூலதனத்துடன் குறைந்த எண்ணிக்கையுடைய தொழிலாளர்களையும் சக்தியை பயன்படுத்தி வணிக நடவடிக்கைகளில் ஈடுபடும் வரையறுக்கப்பட்ட சந்தையினைக் கொண்ட வணிகமாகும். சிறிய வணிகங்களின் சந்தை பங்கானது குறுகியதாகக் காணப்படுவதுடன் தேசிய ரீதியில் வரையறுக்கப்பட்டிருத்தல் வேண்டும்.”\n\nSection::::சிறிய வணிகங்களை இணங்காண்பதற்கு ஏற்றுக்கொள்ளப்பட்ட பிரமாணங்கள்..\nஅளவு சார் பிரமாணங்கள் பண்பு சார் பிரமாணங்கள்\nஈடுபடுத்தப்படும் மூலதனத்தின் அளவு ஃ முதலீடு\nஊழியர் எண்ணிக்கை\nசக்தி ஃ வலுப்பயன்பாடு\nநிலையான சொத்து மீதான முதலீடு\nவருடாந்த இலாபமும் புரள்வும்\nஉற்பத்தி இயலளவு பயன்படுத்தப்படும் தொழினுட்பத்தின் தன்மை\nநிறுவனத் தொழிற்பாட்டின் தன்மை\nஅமைப்பு சார் தன்மை\nமுகாமையும்\nசந்தையின் தன்மை\nஊழியர் மேற்பார்வையிடல்\n==சிறிய வணிகங்களை அடையாளப்படுத்துவதற்கு சர்வதேச ரீதியாகப் பயன்படுத்தப்படும் பிரமாணங்கள் ஃ பல்வேறு நாடுகளின் வகைப்படுத்தல்கள்\n\nநாடுகள் மூலதன அளவு ஊழியர்கள் ஆண்டு\nஐக்கிய அமெரிக்கா ------------------------------------ 1500 பேருக்கு மேற்படாத ஊழியர்கள் விற்பனை 9.5 -22 மில்லியன் அமெரிக்க டொலர் \nதென் கொரியா 800 மில்லியன் வொன்னுக்கு மேற்படாத மூலதனம் 300 பேருக்கு மேற்படாத ஊழியர்கள் --------------------------------------\nஐரோப்பா ------------------------------------ 200 – 500 இடைப்பட்ட ஊழியர்கள் --------------------------------------\nஐப்பான் ------------------------------------ 1500 பேருக்கு மேற்படாத ஊழியர்கள் 300 மில்லியன் யென்னுக்கு மேற்படாதது \nஇந்தியா 20 மில்லியன் இந்திய ரூபாவிற்கு மேற்படாத மூலதனம் 1500 பேருக்கு மேற்படாத ஊழியர்கள் ---------------------------------------\nசிறிய வணிகங்களை இனங்காண்பதற்காக அளவீடுகளில் மிகப்பிரதானமானது முதலீடு ஃ \n\nSection::::சிறிய வணிகங்களை அடையாளப்படுத்துவதற்கு பல்வேறு அரச நிறுவனங்களின் பிரமானங்கள்.\nநிறுவனங்கள் மூலதனம் ஃ முதலீடு ஊழியர் எண்ணிக்கை மின்சார சக்தி பயன்பாடு\nகைத்தொழில் அபிவிருத்தி சபை 4 மில்லியன் ரூபாவுக்கு மேற்படாத மூலதனம் ---------------------------------- ----------------------------------\nகைத்தொழில் தொழினுட்ப நிறுவனம் 4 மில்லியன் ரூபாவுக்கு மேற்படாத மூலதனம் ---------------------------------- ----------------------------------\nகிராமிய கைத்தொழில் அமைச்சு 4 மில்லியன் ரூபாவுக்கு மேற்படாத கட்டிடம், இயந்திரம் உபகரணம் 50 பேருக்கு மேற்படாத ஊழியர்கள் ----------------------------------\nஇலங்கை மத்திய வங்கி ---------------------------------- ---------------------------------- 50 கிலோ வாட்சுக்கு குறைவான மின்சார பயன்பாடு\nஏற்றுமதி அபிவிருத்தி சபை 1 மில்லியன் ரூபாவுக்கு மேற்படாத கட்டிடம், இயந்திரம் உபகரணம் ---------------------------------- ----------------------------------\nகுடிசன புள்ளி விபரத்திணைக்களம் ---------------------------------- 25 பேருக்கு மேற்படாத ஊழியர்கள் ----------------------------------\nகைத்தொழில் அபிவிருத்தி அமைச்சு 10 மில்லியன் ரூபாவுக்கு மேற்படாத மூலதனம் ---------------------------------- ----------------------------------\nஇளைஞர் சேவை விவகார அமைச்சு 1 00 000 ரூபாவுக்கு மேற்படாத மூலதனம் 3 பேருக்கு மேற்படாத ஊழியர்கள் ----------------------------------\nசிறுகைத்தொழில திணைக்களம் 4 மில்லியன் ரூபாவுக்கு மேற்படாத மூலதனம் ---------------------------------- ----------------------------------\nதேசிய அபிவிருத்தி வங்கி 10 மில்லியன் ரூபாவுக்கு மேற்படாத மூலதனம் ---------------------------------- ----------------------------------\nழேவந:- சிறிய வணிகங்களை இனங்காண்பதற்கு முதலீட்டையும் ஊழியர்கள் எண்ணிக்கையையும் \n\nழேவந:- சிறிய வணிகங்களை இனங்காண்பதற்கு முதலீட்டை மட்டும் அளவீடாக\n- கைத்தொழில் அபிவிருத்தி சபை\n- கைத்தொழில் நுட்ப சபை\n- கைத்தொழில்அபிவிருத்தி அமைச்சு\n- சிறுகைத்தொழில் நிறுவனம்\n- தேசிய அபிவிருத்தி வங்கி என்பன பயன்படுத்துகின்றது.\n\nழேவந:- சிறிய வணிகங்களை இனங்காண்பதற்கு குடிசன புள்ளி விபரத் திணைக்கள ஊழியர் \n\n==சிறிய வணிகங்களை அடையாளப்படுத்துவதில் இலங்கையில் அரசாங்க நிறுவனங்கள் வேறுபட்ட அனவீடுகளைப் பயன்படுத்துவதற்கான காரணம் ஃ அரச நிறுவனங்கள் சிறு வணிகங்களை அடையாளப்படுத்துவன் நோக்கங்கள் ஃ வணிகங்கள் சிற்றளவு பேரளவு என வகைப்படுத்துவன் காரணங்கள்\n\nSection::::முயற்சியாளர் ஒருவர் சிறுவணிகம் ஒன்றை ஆரம்பிக்க முன்பு கருத்திற் கொள்ள வேணடிய காரணிகள்.\n1. தொழிலின் தன்மை\n2. எதனை உற்பத்தி செய்தல் வினை செய்தல் (பொருள் சேவை விபரம் )\n3. தேவைப்படும் மூலதன அளவு\n4. நிறுவன அமைப்பின் தன்மை\n5. தேவைபவ்படும் இருப்புக்களின் அளவு\n6. தேவைப்படும் உபகரணங்கள்\n7. தொழிலாளர் வசதி\n8. நாட்டில் காணப்படும் சட்ட திட்டங்கள்\n9. போட்டி நிறுவனம் பற்றிய தகவல்\n10. நுகர்வோர் தன்மை\n11. அரசின் ஆதரவு ஊக்குவிப்புக்கள்\n12. எதிர்கால வளர்ச்சி ஃ அபிவிருத்தி\n13. சுயமதிப்பீடு\n14. அமைவிடம்\n\nSection::::சிறிய வணிகங்களின் நன்மைகள் ஃ பாரிய வணிகங்களுடன் ஒப்பிடும் போது சிறு வணிகங்களின் அனுகூலம்..\n1. குறைந்தளவு மூலதனம் போதுமானத\n2. உற்பத்தி தரம் உயர்வானது.\n3. வாடிக்கையாளருடன் நேரடி தொடர்பு\n4. சிறப்பு தேர்ச்சி பெற்றவை\n5. அதிகளவு நெகிழ்வுடையது\n6. அரச ஊக்குவிப்பு திட்டங்கள் அதிகம்\n7. பாரிய நிறவனங்கள் கவனத்தில் கொள்ளாத சந்தை நடவடிக்கைகள் கவனத்தில் கொள்ளப்படல்\n8. பிரதேச வளங்களை பயன்படுத்தல்\n9. உற்பத்தியின் தரம் உயர்வானது\n10. புதிய வடிவங்கள் உருவாகும் தன்மை\n11\n\nSection::::பாரிய வணிகங்களுடன் ஒப்பிடும் போது சிறு வணிகங்களின் பிரதிகூலங்கள்.\n1. வரையறுக்கப்பட்ட உற்பத்தி\n2. வரையறுக்கப்பட்ட நிதி மூலகங்கள்\n3. உற்பத்தி கலவை வரையறுக்கப்பட்டவை\n4. தொழினுட்ப பயன்பாடு வரையறுக்கப்பட்டது.\n5. குறுகிய நோக்கங்களும் குறிக்கோள்களும் காணப்படல்\n6. சந்தைப்படுத்தல் தொடர்பான பிரச்சனை\n\nSection::::சிறு வணிக மொன்றை வெற்றிகரமாக நடாத்துவதற்கு அவசியமான காரணிகள்.\n1. தனது வணிகம் தொடர்பான அறிவு\n2. முகாமைத்திறன்\n3. தேவையான அளவு மூலதனம் தொடர்பான அறிவு\n4. சந்தை தொடர்பான அறிவு\n5. தனது உற்பத்தி பொருளின் தரம் தொடர்பான அறிவு\n6. சிறந்த முகாமையின் வாடிக்கையாளர் சேவையை வழங்கக்கூடிய அறிவு\n7. சிறந்த விற்பனை சேவை வலைப்பின்னல்\n8. செலவை இழிவுபடுத்தல் தொடர்பான அறிவு\n9. நுட்பங்கள் தொடர்பான அறிவு\n10. வணிகச் செயற்பாடு தொடர்பான அறிவு\n\nSection::::சிறு வணிகர் ஒருவர் இட அமைவைத் தெரிவு செய்யும் போது கருத்திற் கொள்ள வேண்டிய காரணிகள்..\n1. சூழலும் சூழல் தொடர்பான சட்டங்களும்\n2. மூலப்பொருட்களை பெற்றுக்கொள்ளகூடிய வசதி\n3. ஊழியர்கள் பெற்றுகொள்ளகூடிய வசதி \n4. உட்கட்டமைப்பு வசதி\n5. துணைச்சேவை வசதிகள்\n6. சந்தை வாய்ப்பு\n7. புவியியல் காலநிலை\n8. சந்தை அமைப்பு\n9. தனிப்பட்ட திறன்\n10. அமைவிடம்\n11. தேவைப்படும் உபகரணம்\n12. மூலதனம்\n\nSection::::பொருளாதாரத்திற்கு சிறிய வணிகங்கள் இன்றியமையாததற்கான காரணங்கள் ஃ இலங்கைக்கு சிறு வணிகங்கள் பொருத்தப்பாட்டிற்கான காரணங்கள் ஃ பொருளாதார அபிவிருத்திக்கும் சிறு வணிகங்களின் அவசியம் ஃ இலங்கையில் சிறு வணிகங்களை அபிவிருத்தி செய்ய வேண்டியதன் அவசியம் ஃ அரசு அண்மைக் காலத்தில் சிறு வணிகங்களின் அபிவிருத்திக்கான ஆதரவை அதிகளவில் வழங்குவதற்கான காரணங்கள்..\n1. வேலை வாய்ப்பு உருவாகுதல்\n2. வருமானச் சமமின்மையையும் வறுமை நிலமையும் குறைவடைதல்\n3. பாரிய வணிகங்கள் ஈடுபடாத முயற்சிகளில் ஈடுபடல்\n4. மரபு ரீதியான உற்பத்தி முறைகளை பின்பற்றுதல்\n5. வளங்களை பூரணமாக பயன்படுத்துதல்\n6. தொழிலாளர் நகர்வதை தடுத்தல்\n7. அரசின் பொருளாதார தொழிற்பாடுகளை அபிவிருத்தி செய்தல்\n8. கிராமிய நகரப் பிரதேசங்களுக்கிடையில் சமமான பொருளாதார வளர்ச்சியை ஏற்படுத்;தல்\n9. பொருளாதார வளர்ச்சியை ஏற்படுத்துதல்\n10. வெளிநாட்டு செலாவணி பற்றாக்குறையைக் குறைத்தல்\n11. முயற்சியாண்மையை விருத்தி செய்தல்\n12. எந்த வொரு பொருளாதாரத்தினதும் இயந்திரமாக அமைதல்\n\nழேவந:- ஒரு பொருளாதாரத்திற்கு சிறு வணிகங்களின் மிகப்பிரதான முக்கியத்துவம் வேலை \n\nழேவந:- இலங்கையில் எதிர்நோக்கப்படும் மிகப் பிரதானமான சமூக பொருளாதார பிரச்சனைகள்\nஇலங்கையின் பொருளாதாரத்தின் பிரதான பிரச்சனையாக வேலையின்மை பிரச்சனைக்கு தீர்வு காண்பதில் பாரிய வணிகங்களை காட்டிலும் சிறு வணிகங்கள் அதிகளவு பங்களிப்பு செய்கின்றன விளக்குக?\n\nஇலங்கை பொருளாதாரத்தின் முக்கிய பிரச்சனைகளின் ஒன்றான வறுமை பிரச்சனைக்கு சிறு வணிகங்கள் மூலமே தீர்வு காண முடியும். விளக்கக?\nசிறு வணிகங்களை விருத்தி செய்வதன் மூலம்\n1. பயன்படுத்தப்படாத பிரதேச ரீதியிலான வளங்கள் பயன்படுத்தல்\n2. வேலை வாய்ப்புக்கள் அதிகளவில் பயன்படுத்தப்படுதல்\n3. உள்நாட்டு உற்பத்தி மட்டம் அதிகரித்தல்\n4. மக்களின் வருமான மட்டம் அதிகரித்து வறுமை குறைக்கப்படல்\n\nழேவந:- பிரதேச ரீதியான சிறு வணிகங்களின் உருவாக்கத்தினை ஊக்குவிப்பதனால் வேலை \n\nமரபுரீதியான நுட்பங்களின் பயன்பாட்டினை ஊக்கப்படுத்துவதில் சிறு வணிகங்கள் அதிகளவு பங்களிப்பு செய்கின்றன. விளக்குக?\nஇலங்கையில் சிறு வணிகங்கள் எதிர்நோக்கும் பிரச்சனைகள் ஃ சிறுவணிகங்களின் தோல்விக்கான காரணங்கள் ஃ ஆரம்பித்து சில காலத்தில் சிறு வணிகங்கள் மூடப்படுவதற்கான காரணங்கள்\n1. வணிகத்திட்ட மொன்று இல்லாமை\n\n2. உட்கட்டமைப்பு வசதிகள் போதாமை\n\n3. நவீன தொழினுட்ப பயன்பாடின்மை\n\n4. சந்தை தொடர்பான பிரச்சனை\n\n5. சூழல் தொடர்பான அறிவின்மை\n\n6. அரச ஊக்குவிப்பு குறைவு\n\n7. முகாமைத்திறன் குறைவு\n\n8. சொத்துக்கள் மீது மிகையான முதலீடு\n\n9. தொழிலாளர் தொடர்பான பிரச்சனைகள்\nழேவந:- சிறு வணிகங்களின் தோல்விக்கான மிகப்பிரதான காரணம் வணிகத்திட்டம் ஒன்று இல்லாமை ஃ \n\nSection::::சிறு வணிகங்கள் எதிhநோக்கும் பிரச்சனைகளை தீர்ப்பதற்கு அரசு மேற்கொள்ள கூடிய நடவடிக்கைகள் ஃ செயற்பாடுகள்.\n1. பல்வேறு கடன் வசதிகளை நடைமுறைப்படுத்தல்\n2. ஊழியர் பயிற்சி திட்டங்களை நடைமுறைப்படுத்தல்\n3. சந்தை வாய்ப்புக்களை இனங்காண உதவுதல்\n4. இயந்திரம், பொறி கொள்வனவு செய்வதற்கான அறிவுரை வழங்கல்\n5. பொருளின் தரம் தொடர்பான அறிவுரை வழங்கல்\n6. சட்ட விதிமுறைகள் பற்றிய அறிவுரை வழங்கல்\n7. சந்தைப்படுத்தல் அறிவுரை வழங்கல்\n8. உட்கட்டமைப்பு வசதி வழங்கல்\n\nபாரிய வணிகங்கள் இருந்தும் வணிக நடவடிக்கையில் சிறு வணிகங்கள் சில வெற்றி கரமாக தொழிற்படுவதற்கான காரணம் ஃ பேரளவு வணிகங்கள் பல உள்ள போது சிற்றளவு வணிகங்களின் பங்களிப்பினை ஒழித்துவிட முடியாது விளக்குக?\n\nசிறிய வணிகங்கள் வருமான சமமின்மைகளைக் குறைக்கும் வழிமுறைகள்\n1. சிறிய வணிக முயற்சிகளில் ஈடுபடுவதன் மூலம் முயற்சியாளருக்கு வருமானங்கள் அதிகரித்தல்\n2. சிறிய வணிகங்கள் மூலம் தொழில் வாய்ப்புக்கள் ஏற்படுவதன் மூலம் தொழில் வாய்ப்புக்கள் \n3. பிரதேச ரீதியான வளங்களை கொள்வனவு செய்வதன் மூலம் அவ்வளங்களின் உரிமையாளரின் \nபாரிய வணிகங்களுக்கும் சிறு வணிகங்களுக்கும் இடையில் சீரான உறவு நிலவ வேண்டிய அவசியம் ஃ அனுகூலங்கள்\n பாரிய வணிகங்களுக்கு:-\n1. குறைவான கிரயத்தில் இயந்திரங்கள், உபகரணங்கள், கருவிகள் என்பவற்றை சிறிய \n2. வாடிக்கையாளரின் தேவைகளை உச்ச திருப்தியுடன் பூர்த்தி செய்யமுடிதல்\n3. உற்பத்திகளை இலகுவாக சிறு வணிகங்கள் மூலம் சந்தைப்படுத்த முடியும்.\n4. சிறு வணிகங்கள் ஈடுபடாத வணிக நடவடிக்கையில் ஈடுபடுவதன் மூலம் புறச்சிக்கனங்களை \n\n சிறு வணிகங்களுக்கு :-\n1. தமது உற்பத்தி பொருட்களுக்கு உரிய சந்தை வாய்ப்பு வசதிகள் கிடைத்தல்\n2. அதிகளவு இலாபங்களை பெற்று கொள்ள முடிதல்\n3. நீண்ட காலம் நிலைத்திருக்க முடியும்.\n4. பாரிய வணிகங்கள் மூலம் புறச்சிக்கனங்களை அனுபவிக்க முடியும்.\n\nஒரு சிறு வணிகத்தை ஆரம்பிப்பதன் மூலம் முயற்சியாளனால் பெறக்கூடிய அனுபவங்கள்\n1. குறைந்தளவு மூலதனத்துடன் ஆரம்பிக்கப்படுதல்\n2. தனக்கே உரிய படைப்பாற்றலை வெளிக்கொணர முடிதல்\n3. சுயசக்தி,சுயஆற்றலை பயன்படுத்திக் கொள்ளும் வாய்ப்பு\n4. தலையீடு எதுவும் இன்றி தனது இலக்கை சுயமாக தீர்மானித்துக் கொள்ளமுடிதல்\n5. புதுமைகளையும் கண்டு பிடிப்புக்களையும் மேற்கொள்ளமுடிதல்"}
{"id": "169688", "url": "https://ta.wikipedia.org/wiki?curid=169688", "title": "பண்டைய தமிழ் வரலாற்று மூலங்கள்", "text": "பண்டைய தமிழ் வரலாற்று மூலங்கள்\n\nபண்டைய தமிழ் வரலாற்று மூலங்கள் இலக்கிய, தொல்லியல், கல்வெட்டு, நாணய ஆய்வியல் மூலம் அறியப்படுகின்றது. இவற்றில் சங்க இலக்கியம் மிக முக்கியமானதாகும். இது கி.மு. பிற்கால இறுதி நூற்றாண்டு காலம் தொடக்கம் கி.பி ஆரம்ப காலப் பகுதிக்குரியதாகும். சங்க இலக்கிய செய்யுள்கள் பண்டைய தமிழகச் சமூகம் மற்றும் அவர்களின் வாழ்க்கையின் வேறுபட்ட பகுதிகளை வருணணை விளக்கமாக கொண்டுள்ளது. இவற்றின் பல பகுதிகளை ஆய்வாளர்கள் நம்பகமான விபரங்கள் என ஏற்றுக் கொள்கின்றனர். கிட்டத்தட்ட கிறித்தவ கால வளர்ச்சி ஏற்பட்ட காலப்பகுதி கிரேக்க உரோம இலக்கியங்கள் தமிழகத்திற்கும் உரோமைப் பேரரசுக்கும் இடையிலான கடல் வாணிபம் பற்றிய, தமிழ் நாட்டின் கரையோர பல துறைமுகங்களின் பெயர்கள் மற்றும் இடங்கள் உட்பட்ட விபரங்களைத் தருகின்றன.\n\nதமிழ்நாடு மற்றும் கேரளத்தில் மேற்கொள்ளப்பட்ட தொல்பொருளாய்வு அகழ்வுகள் சங்க கால எச்சங்களான பல்வகை மட்பாண்டங்கள், எழுத்துக்கள் பொறிக்கப்பட்ட மட்பாண்டங்கள், தருவிக்கப்பட்ட மட்பாண்ட பொருட்கள், தொழிற்சாலைப் பொருட்கள், செங்கல் கட்டமைப்புக்கள், சுற்றும் திருகுச்சுருள் ஆகியவற்றை வெளிப்படுத்தியது. பாறைப்படிவியல், பண்டையெழுத்துமுறை நுட்பங்கள் போன்றவை சங்ககால அப்பொருட்களின் காலத்தைக் கணிக்க உதவியது. அகழ்ந்தெடுக்கப்பட்ட செயற்கைப் பொருட்கள் சங்க இலக்கியம் குறிப்பிடும் வேறுபட்ட பொருளாதார செயற்பாடுகளான விவசாயம், நெசவு, கொல்லர் வேலை, இரத்தினக் கற்கள் பட்டை தீட்டல், கட்டட கட்டுமானம், முத்து அகழ்வு, ஓவியம் ஆகியவற்றின் இருத்தலுக்கான சான்றை வழங்குகின்றது.\n\nகுகைகளிலும் மட்பாண்டங்களிலும் காணப்பட்ட எழுத்துப் பொறிப்புக்கள் தமிழக வரலாறு பற்றி கற்றுக் கொள்வதற்கான இன்னுமொரு மூலமாகும். கேரளம், தமிழ்நாடு, இலங்கை மற்றும் எகிப்து, தாய்லாந்து ஆகிய இடங்கள் பலவற்றில் தமிழ்ப் பிராமியிலான எழுத்துக்கள் காண்டுபிடிக்கப்பட்டன. இவற்றில் அதிகமானவை அரசர்களாலும் மக்கள் தலைவர்கள் அல்லது தளபதிகளாலும் உருவாக்க அனுமதிக்கப்பட்டிருந்தன. சங்க சமூகத்தினாலும் ஏனைய விடயங்கள் உருவாக்கப்பட்டிருந்தன. இக்கால தமிழ் அரசர்களால் வெளியிடப்பட்ட நாணயங்கள் அவர்களின் அரசின் நகர் மத்தி மற்றும் ஆற்றுப்படுக்கையிலிருந்தும் கண்டுபிடிக்கப்பட்டன. பல நாணயங்கள் அவற்றின் பின்புறத்தில் அரச சின்னத்தைக் கொண்டிருந்தன. சேரர் சின்னமான அம்பும் வில்லும் போன்றன சின்னங்கள் குறிப்பிடத்தக்கன. சில உருவப்படத்தையும் எழுத்துப் பொறிப்பையும் கொண்டிருந்ததன் மூலம் நாணய ஆய்வியலாளர்கள் அதன் காலத்தைக் கண்டுபிடிக்க உதவின.\n\nSection::::தமிழில் இலக்கிய மூலங்கள்.\nபண்டைய தமிழ் வரலாற்று மிக முக்கிய மூலம் தமிழ் செய்யுள்களாகும். இது பொதுவாக முன் கிறித்தவ கால கடைசி நூற்றாண்டு முதல் ஆரம்ப கிறித்தவ கால வரையென கருதப்படுகின்றது. இது 2,381 அறியப்பட்ட செய்யுட்களை 50,000 மேற்பட்ட வரிகளுடன் 473 புலவர்களால் எழுதப்பட்டது. ஒவ்வொரு செய்யுளும் அகம் அல்லது புறம் என்ற இரண்டில் ஓர் வகைக்கு உட்பட்டது. அகம் மனித உள்ளுணர்வுகளான காதல் பற்றியும் புறம் வெளி அனுபவங்களான சமூகம், கலாச்சாரம், போர் பற்றியும் கூறுகின்றது. பண்டைய தமிழ் நாட்டு வாழ்வின் பல்வேறுபட்ட பண்பு பற்றி அதன் உள்ளடக்கம் விபரிக்கின்றது. மங்குடி மருதனாரின்மதுரைக் காஞ்சி மதுரை பற்றிய முழு விபரத்தையும் மூன்றாம் நெடும் செழியனின் பாண்டிய நாட்டு ஆட்சி பற்றிக் குறிப்பிடுகின்றது. நக்கீரரின் நெடுநல்வாடை அரச அரண்மனை பற்றிக் குறிப்பிடுகின்றது. புறநானூறு மற்றும் அகநானூறு பல அரசர்களைப் புகழ்ந்து பாடும் செய்யுள்களாகவும் அரசர்களாலேயே புனையப்பட்டதாகவும் காணப்படுகின்றது. சங்க கால தொகைநூல் பதிற்றுப்பத்து சேரர்களின் மூன்று அல்லது நான்கு சந்ததி வமிசவழி பற்றியும் சேர நாடு பற்றியும் பொதுவாகக் குறிப்பிடுகின்றது. சேர அரசன் சேரல் இளம்பிறை அரசேற்றபோது, பலராலும் எழுதப்பட்ட ஐங்குறுநூறு கூடலூர் கிழாரினால் தொகுக்கப்பட்டது. சேர அரசர்களின் வேறு செயல்கள் அகநானூறு, குறுந்தொகை, நற்றிணை மற்றும் புறநானூறு ஆகியவற்றில் விபரிக்கப்பட்டுள்ளது. பட்டினப் பாலை சோழர்களின் துறைமுகப் பட்டணமான காவிரிப்பூம்பட்டினம் பற்றி விரிவாகக் குறிப்பிடுகின்றது. இது துறைமுகத்திற்கு வந்த ஈழத்து உணவு பற்றிக் குறிப்பிடுகின்றது. புகழ்பெற்ற சங்ககாலப் புலவர்களில் ஒருவரான ஈழத்துப் பூதன்தேவனார் பற்றி அகநானுறு 88, 231, 307; குறுந்தொகை: 189, 360, 343 மற்றும் நற்றிணை: 88, 366 குறிப்பிடுகின்றன.\n\nவரலாற்று பெறுமதிமிக்க சங்க செய்யுள்கள் 19ம் மற்றும் 20ம் நூற்றாண்டு அறிஞர்களால் விமர்சனத்துடன் பகுப்பாய்வு செய்யப்பட்டது.\n\nSection::::அகழ்வாய்வுச் சான்றுகள்.\nதமிழகத்தில் அத்திரம்பாக்கம், ஆதிச்சநல்லூர், சாயர்புரம், மைசூரின் பிரம்ம கிரி, கோவை மாவட்டமப் பெருங்கற்குழிகள், சித்தூர் மாவட்டப் பையம்பள்ளி, புதுக்கோட்டை மாவட்டத் தாயினிப்பட்டி, வட ஆர்க்காடு வட்டம் கரிக்கந்தாங்கல், செங்கற்பட்டு வட்டம் குன்னத்தூர் போன்ற இடங்களிலும் இன்னும் தமிழகத்தின் பல இடங்களிலும் அகழ்ந்தெடுக்கப்பட்ட தொல்பொருள்களிலிருந்து தமிழ் பண்பாட்டின் தொன்மை, வரலாற்றுக் காலத்திற்கு முந்தைய காலத்திலிருந்து இருந்து வருவதை அறியலாம்\n"}
{"id": "169693", "url": "https://ta.wikipedia.org/wiki?curid=169693", "title": "ஓடி விளையாடு பாப்பா (பாரதியார் பாடல்)", "text": "ஓடி விளையாடு பாப்பா (பாரதியார் பாடல்)\n\nஓடி விளையாடு பாப்பா என்பது பாரதியார் எழுதிய பரந்து அறிமுகமான ஒரு குழந்தைகள் பாட்டு. இப் பாடலின் பல பகுதிகள் இலங்கை, இந்தியாவிலும் பிற நாடுகளிலும் பாட நூல்களில் இடம்பெற்றுள்ளன. \n\nஇந்தப் பாடல் குறித்து பாரதியாரின் மகள் இப் பாடலை ‘என் தந்தை எனக்காக நான் செய்ய வேண்டியதற்கெல்லாம் அட்டவணையாகப் பாடிக் கொடுத்தார்’ என்று கூறியுள்ளார். இந்தப் பாடல் பெண் குழந்தைகளை சிறப்பாக ஊக்கப்படுத்தி பாடப்பட்டதாக நெல்லைக் கண்ணன் கூறுகிறார்.\n\nSection::::பாடல்.\n<poem>\nஓடி விளையாடு பாப்பா, - நீ\nஓய்ந்திருக்க லாகாது பாப்பா,\nகூடி விளையாடு பாப்பா, - ஒரு\nகுழந்தையை வையாதே பாப்பா. \n[ஓய்ந்திரு = சோம்பியிரு, சும்மாவிரு; வை = திட்டு; வையாதே = திட்டாதே]\n\nசின்னஞ் சிறுகுருவி போலே - நீ\nதிரிந்து பறந்துவா பாப்பா,\nவண்ணப் பறவைகளைக் கண்டு - நீ\nமனதில் மகிழ்ச்சி கொள்ளு பாப்பா. \n\nகொத்தித் திரியுமந்தக் கோழி - அதைக்\nகூட்டி விளையாடு பாப்பா,\nஎத்தித் திருடுமந்தக் காக்காய் - அதற்கு\nஇரக்கப் படவேணும் பாப்பா. \n[எத்து = ஏமாற்று]\n\nபாலைப் பொழிந்துதரும் பாப்பா, - அந்தப்\nபசுமிக நல்லதடி பாப்பா;\nவாலைக் குழைத்துவரும் நாய்தான் - அது\nமனிதர்க்குத் தோழனடி பாப்பா. \n\nவண்டி இழுக்கும்நல்ல குதிரை - நெல்லு\nவயலில் உழுதுவரும் மாடு,\nஅண்டிப் பிழைக்கும் நம்மைஆடு, - இவை\nஆதரிக்க வேணுமடி பாப்பா. \n\n[அண்டு = நெருங்கு; பிழை = உயிர்வாழ்]\n\nகாலை எழுந்தவுடன் படிப்பு - பின்பு\nகனிவு கொடுக்கும் நல்ல பாட்டு\nமாலை முழுதும் விளையாட்டு - என்று\nவழக்கப் படுத்திக்கொள்ளு பாப்பா. \n\nபொய் சொல்லக் கூடாது பாப்பா - என்றும்\nபுறஞ்சொல்ல லாகாது பாப்பா,\nதெய்வம் நமக்குத்துணை பாப்பா - ஒரு\nதீங்குவர மாட்டாது பாப்பா. \n\n[புறஞ்சொல் = முதுகுக்குப் பின்னால் பழி]\n\nபாதகஞ் செய்பவரைக் கண்டால் - நாம்\nபயங்கொள்ள லாகாது பாப்பா,\nமோதி மிதித்துவிடு பாப்பா - அவர்\nமுகத்தில் உமிழ்ந்துவிடு பாப்பா. \n[பாதகம் = தீமை]\n\nதுன்பம் நெருங்கிவந்த போதும் - நாம்\nசோர்ந்துவிட லாகாது பாப்பா,\nஅன்பு மிகுந்ததெய்வ முண்டு - துன்பம்\nஅத்தனையும் போக்கிவிடும் பாப்பா. \n\nசோம்பல் மிகக்கெடுதி பாப்பா, - தாய்\nசொன்ன சொல்லைத் தட்டாதே பாப்பா,\nதேம்பி யழுங்குழந்தை நொண்டி, - நீ\nதிடங்கொண்டு போராடு பாப்பா. \n\nதமிழ்த்திரு நாடுதன்னைப் பெற்ற - எங்கள்\nதாயென்று கும்பிடடி பாப்பா,\nஅமிழ்தில் இனியதடி பாப்பா, - நம்\nஆன்றோர்கள் தேசமடி பாப்பா. \n\nசொல்லில் உயர்வு தமிழ்ச் சொல்லே, - அதைத்\nதொழுது படித்திடடி பாப்பா;\nசெல்வம் நிறைந்த ஹிந்து ஸ்தானம் - அதைத்\nதினமும் புகழ்ந்திடடி பாப்பா. \n\n[தொழு = கைகூப்பு, கும்பிடு]\n\nவடக்கில் இமயமலை பாப்பா - தெற்கில்\nவாழும் குமரிமுனை பாப்பா,\nகிடக்கும் பெரியகடல் கண்டாய் - இதன்\nகிழக்கிலும் மேற்கிலும் பாப்பா. \n\nவேத முடையதிந்த நாடு, - நல்ல\nவீரர் பிறந்த திந்த நாடு,\nசேதமில் லாதஹிந்து ஸ்தானம் - இதைத்\nதெய்வமென்று கும்பிடடி பாப்பா. \n\nசாதிகள் இல்லையடி பாப்பா; - குலத்\nதாழ்ச்சி உயர்ச்சி சொல்லல் பாவம்;\nநீதி, உயர்ந்தமதி, கல்வி - அன்பு\nநிறைய உடையவர்கள் மேலோர். \n\nஉயிர்க ளிடத்தில் அன்பு வேணும்; - தெய்வம்\nஉண்மையென்று தானறிதல் வேணும்;\nவயிர முடைய நெஞ்சு வேணும்; - இது\nவாழும் முறைமையடி பாப்பா. \n\n</poem>\n"}
{"id": "169694", "url": "https://ta.wikipedia.org/wiki?curid=169694", "title": "சீசெல்சில் இந்து சமயம்", "text": "சீசெல்சில் இந்து சமயம்\n\nசீசெல்சில் வாழும் சிறுபான்மை இந்தியர்கள் இந்து சமயத்தினர் ஆவர். 2001 ஆம் ஆண்டு கணக்கெடுப்பின்படி, 1,600 பேர் இந்து சமயத்தைப் பின்பற்றுவதாகத் தெரிவித்தனர். 1901 ஆம் ஆண்டு 19,237 பேரில் 332 குடும்பங்கள் இந்து சமயத்தைப் பின்பற்றியதாகவும் இவர்களில் 3,500 பேர் தமிழர்கள் எனவும் கூறப்பட்டது. இந்து கோவில் சங்கம், நவசக்தி விநாயகர் ஆலயம் ஆகியன மக்களிடையே தங்களின் சமய உணர்ச்சிகளை எழுப்பின. \n\nSection::::சீசெல்சு இந்து கோயில் சங்கம்.\nசீசெல்சு கோயில் சங்கம் எழுபது ஆண்டுகளாக மக்களின் சமய, பண்பாட்டுக் கூறுகளைப் பாதுகாத்து வருகிறது. காவடி மற்றும் பிற இந்து சமய வழிபாடுகள் தமிழ், ஆங்கிலம், இந்தி ஆகிய மொழிகளில் ஊடகங்களில் ஒலிபரப்படுகின்றன.\n\nSection::::நவசக்தி விநாயகர் ஆலயம்.\nசீசெல்சில் விநாயகரை முதன்மையாகக் கொண்ட ஒரே கோயில் இதுவே. இங்கே முருகன், சிவன், பெருமாள், துர்க்கை, பைரவர் ஆகிய தெய்வங்களின் சிலைகள் அமைந்துள்ளன. தைப்பூசத் திருவிழாவின் பரவலால் இப்பண்டிகையை இந்துக்களுக்காக அரசு விடுமுறையாக அறிவித்துள்ளது இந்நாட்டு அரசு. \n"}
{"id": "169698", "url": "https://ta.wikipedia.org/wiki?curid=169698", "title": "கார்த்தி கோவிந்தர்", "text": "கார்த்தி கோவிந்தர்\n\nகார்த்திகேசன் கோவெண்டர் () \"கார்த்தி கோவெண்டர்\" தென்னாப்பிரிக்க மனித உரிமைகள் ஆணையத்தின் ஆணையராக இருமுறை (1995 முதல் 2009 வரை) பணியாற்றியவர். ஜோடி கோலப்பன், கார்த்தி கோவெண்டர் இருவரும் தென்னாப்பிரிக்காவில் சிறுபான்மையினராக இருக்கும் தமிழ்க்குல மரபைச் சேர்ந்த ஆணையராவர்.\n\nகுவாசூலு-நடால் மாநில பல்கலைக்கழகத்தின் சட்டத்துறையில் இணை பேராசிரியராகப் பணியாற்றும் இவர் அரசியல் சாசனம் மற்றும் ஆட்சிமுறை சார்ந்த சட்டங்களைப் பயிற்றுவிக்கின்றார். மிச்சிகன் பல்கலைக்கழக சட்டப்பள்ளியில் வருகைதரு பேராசிரியராகவும் பணியாற்றுகின்றார். அரசியல் சாசன சட்டங்கள் தொடர்பான பல ஆக்கங்களைப் படைத்துள்ளார்.\n\n"}
{"id": "169699", "url": "https://ta.wikipedia.org/wiki?curid=169699", "title": "பேற்றிக் பிள்ளை", "text": "பேற்றிக் பிள்ளை\n\nபேற்றிக் ஜியார்ஜ் பிள்ளை (Patrick george Pillay) சீசெல்சுத் தீவின் அரசியல்வாதி ஆவார். சீசெல்சு அரசின் வெளியுறவுத் துறை அமைச்சராக 2005 ஆம் ஆண்டு வரை பணியாற்றினார். முன்னதாக, சுகாதாரத் துறை அமைச்சராக இருந்தார். 2010 ஆம் ஆண்டில் ஐக்கிய ராச்சியத்திற்கான உயர் அதிகாரியாக நியமிக்கப்பட்டார்.\n"}
{"id": "169700", "url": "https://ta.wikipedia.org/wiki?curid=169700", "title": "ஹோ சி மின் நகர மாரியம்மன் கோயில்", "text": "ஹோ சி மின் நகர மாரியம்மன் கோயில்\n\nமாரியம்மன் கோயில் வியட்நாமின் ஹோ சி மின் நகரினில் அமைந்துள்ளது. இது இங்கு வந்து வணிகம் செய்த நகரத்தார் சமூகத்தினரால் எழுப்பப்பட்டது. வெளி மண்டபத்தில் பார்வதியின் மகன்களான முருகனும் விநாயகரும் பார்வதியின் வலப்புறமும் இடப்புறமும் உள்ளனர். இக்கோவிலின் இராசகோபுரம் 12 மீட்டர் உயரம் கொண்டது. இக்கோபுரத்தில் பல சிலைகள் அமைக்கப்பட்டுள்ளன. மண்டபங்களிலும் ஆங்காங்கே இலட்சுமி, முருகன் என்போருடன் பிற தெய்வச் சிலைகளும் ஆங்காங்கே காணப்படுகின்றன. \n\nகோயிலின் முக்கியமான அம்சங்களில் ஒன்று வெளிச் சுவரைச் சுற்றி அமைக்கப்பட்டிருக்கும் பல்வேறு தெய்வச் சிலைகளாகும். நடராசர், சிவன், பிரம்மா, திருமால், காளி, பிரம்மசக்தி, சாமுண்டி, திருமகள், மகேசுவரி, வாலாம்பிகை, மீனாட்சி, ஆண்டாள், காமாட்சியம்மன், கருமாரியம்மன், சிவகாமி என்பவையே இவை. இவற்றுள் முருகனை மடியில் வைத்திருக்கும் பார்வதியின் சிலையும் உள்ளது.\n\nஇங்கு வாழும் ஐம்பது தமிழ்க் குடும்பங்களும் அன்னையின் அருள்பெற்ற வியட்னாமிய, சீன பக்தர்களும் மாரியம்மனை வழிபடுவர்.\n"}
{"id": "169701", "url": "https://ta.wikipedia.org/wiki?curid=169701", "title": "பிரிட்டோரியா மாரியம்மன் கோயில்", "text": "பிரிட்டோரியா மாரியம்மன் கோயில்\n\nதென்னாப்பிரிக்காவின் பிரிட்டோரியாவில் அமைந்துள்ளது மாரியம்மன் கோயில்.\n\nஇக்கோயில் 1905 ஆம் ஆண்டு கட்டப்பட்டது. மக்களின் நோய்களை நீக்கி குணமடையச் செய்து அவர்களின் நலவாழ்வுக்கு அருள்புரியும் தேவிமாரியம்மனுக்காக இக்கோயில் கட்டப்பட்டது. இங்கு வாழும் தமிழர்கள் இக்கோயிலுக்கு வந்து ஆசி பெறுவர்.\n\n"}
{"id": "169702", "url": "https://ta.wikipedia.org/wiki?curid=169702", "title": "குமாரசாமி துரைச்சாமி", "text": "குமாரசாமி துரைச்சாமி\n\nகுமாரசாமி துரைச்சாமி இந்தோனேசியாவின் தலைநகரான மெடானில் பிறந்தவர். இவர் இந்து சமய ஆன்மீகத் தலைவரும், தமிழ்ச் சமூகத்தின் தலைவரும் ஆவார். பல சமுதாய அமைப்புகளைத் தொடங்கியதன் மூலம் இந்தோனேசியத் தமிழ்ச் சமூகத்தின் நல்வாழ்விற்குப் பாடுபட்டுள்ளார்.\n"}
{"id": "169704", "url": "https://ta.wikipedia.org/wiki?curid=169704", "title": "சிரியனான எபிரேம்", "text": "சிரியனான எபிரேம்\n\nசிரியனான புனித எபிரேம் (சிரியம்: , கிரேக்கம்: ; ; சுமார். 306 – 373) என்பவர் 4ம் நூற்றாண்டில் வாழ்ந்த அசிரிய திருத்தொண்டரும் சிரிய மொழியில் புலமைப்பெற்ற பாடலாசிரியரும், இறையியலாளரும் ஆவார். இவரின் படைப்புகள் கிறித்தவர்களிடையே மிகவும் புகழ்பெற்றதாய் இருந்தன. பல கிறித்தவப் பிரிவுகள் இவரை புனிதர் என ஏற்கின்றன. திருச்சபையின் மறைவல்லுநர் என கத்தோலிக்க திருச்சபையில் ஏற்கப்படுகின்றார். சிரிய மரபுவழி திருச்சபையில் இவருக்கு மிக முக்கிய வணக்கம் செலுத்தப்படுகின்றது.\n\nஎபிரேம் பாடல்கள், கவிதைகள், மறைஉரைகள் மற்றும் உரைநடை வடிவில் விவிலிய விளக்க உரைகள் பல எழுதி உள்ளார். இவை துன்பவேளையில் திருச்சபையை சீர்திருத உதவும் வகையில் நடைமுறை இறையியல் படைப்புக்களாக இருந்தன. எனவே மக்கள் பல நூற்றாண்டுகளாக இவரது மரணத்திற்கு பின்னரும், இவரது பெயரில் பல நூல்களை (pseudepigraphal) எழுதினார். இவரின் படைப்புகளில் மேற்கு சிந்தனைகளின் தாக்கம் சிறிதாகவே இருப்பதால் அவை கிறித்தவத்தின் துவக்க வடிவத்தைக் காட்டுகின்றது. இவர் சிரிய மொழி பேசும் திருச்சபை தந்தையர்களுல் மிக முக்கியமானவராகக் கருதப்படுகின்றார்.\n"}
{"id": "169705", "url": "https://ta.wikipedia.org/wiki?curid=169705", "title": "தாவீது (பெர்னீனி)", "text": "தாவீது (பெர்னீனி)\n\nதாவீது (பெர்னீனி) (\"David (Bernini)\") என்பது இத்தாலிய கலைஞரான ஜான் லொரேன்சோ பெர்னீனி (1598-1680) என்பவரால் பளிங்குக் கல்லில் ஆளுயரத்தில் செதுக்கப்பட்ட ஒரு சிலை ஆகும். \n\nஇன்று உரோமை நகரில் பொர்கேசே கலைக்கூடத்தில் அமைந்துள்ள இச்சிலையை உருவாக்கப் பொறுப்பளித்தவர் பெர்னீனியின் ஆதரவாளரான கர்தினால் ஷிப்பியோனே பொர்கேசே என்பவர் ஆவார். அவர் தமது கோடையில்லத்தை அணிசெய்வதற்காகச் செய்வித்த பல கலைப்பொருள்களுள் தாவீது சிலையும் ஒன்றாகும். \n\nஇச்சிலையை பெர்னீனி 1623-1624 ஆண்டுக் காலத்தில் ஏழு மாதங்களில் செய்து முடித்தார்.\n\nSection::::சிலை அமைப்பு.\nஇக்கலைப்படைப்பின் பொருள் விவிலியத்தில் வருகின்ற தாவீது மன்னர் ஆவார். இளைஞரான தாவீது தம் கையில் கவண் எடுத்து, அதில் கல்லைப் பொருத்தி கோலியாத்தின் நெற்றியைக் குறிவைத்து வீசும் காட்சி சிலையாக்கப்பட்டுள்ளது.\n\nபெர்னீனி இச்சிலையை உருவாக்குவதற்கு முன்னர் வேறு பல சிற்பிகள் தாவீது சிலை படைத்திருந்தார்கள். குறிப்பாக மைக்கலாஞ்சலோ உருவாக்கிய தாவீது பளிங்குக் கற்சிலையைக் காட்டலாம். அச்சிலைகளிலிருந்து வேறுபட்ட முறையில், தாவீதை உயிரோட்டமாக, செயலில் ஈடுபட்ட விதத்தில், உள்ளுணர்ச்சியை வெளிக்கொணரும் விதத்தில் பெர்னீனி படைத்தார்.\n\nSection::::சிலை செதுக்கிய பின்புலம்.\nபெர்னீனியின் கலைப்படைப்புகளுக்கு ஆதரவளித்த புரவலர்களுள் ஒருவர் கர்தினால் ஷிப்பியோனே பொர்கேசே ஆவார். அவர் தமது கோடை இல்லத்தை அணிசெய்வதற்காக பல கலைப் பொருள்களை உருவாக்கும்படி பெர்னீனியைக் கேட்டார். அவ்வாறே பெர்னீனி 1618-1625 ஆண்டுக் காலத்தில் பல கலைப்பொருள்களைப் படைத்தார். \n\n1623ஆம் ஆண்டில், பெர்னீனி தம் இருபத்திநான்காம் வயதில் அப்போல்லோவும் டாஃப்னியும் என்ற சிலையை வடித்துக்கொண்டிருந்தார். அந்த வேலையை இடையில் நிறுத்திவிட்டு பெர்னீனி தாவீது சிலையைச் செதுக்கத் தொடங்கினார். 1623ஆம் ஆண்டின் இடைப்பகுதியில் அவர் உருவாக்கத் தொடங்கிய தாவீது சிலையை அவர் ஏழே மாதங்களில் முடித்துக்கொடுத்தார் என்று அவருடைய சமகால வரலாற்று ஆசிரியர் ஃபிலிப்போ பால்தினூச்சி என்பவர் குறிப்பிடுகிறார்.\n\nதாவீது சிலையை உருவாக்கும் பொறுப்பை பெர்னீனியிடம் கொடுத்த கர்தினால் ஷிப்பியோனே பொர்கேசே அச்சிலை முடியும் முன்னரே திருத்தந்தையாகத் தேர்ந்தெடுக்கப்பட்டு எட்டாம் அர்பன் என்னும் பெயரைச் சூடிக்கொண்டார். இது பெர்னீனிக்கு ஒரு நல்வாய்ப்பாக அமைந்தது. திருத்தந்தை எட்டாம் அர்பன் பெர்னீனியிடம் வேறு பல கலைப்பொருள்கள் உருவாக்கும் பொறுப்பைக் கொடுத்தார். உரோமையில் புனித பேதுரு பெருங்கோவில் கட்டும் பொறுப்பு மற்றும் அவர் ஏற்கெனவே தொடங்கி இடையில் விட்டிருந்த அப்போல்லோவும் டாஃப்னியும் என்ற சிலையை முடிக்கும் பொறுப்பு போன்றவை பெர்னீனியிடம் ஒப்படைக்கப்பட்டன. \n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "169709", "url": "https://ta.wikipedia.org/wiki?curid=169709", "title": "ஹெலன் குமாரி", "text": "ஹெலன் குமாரி\n\nஹெலன் குமாரி இலங்கையைச் சேர்ந்த தமிழ், சிங்களத் திரைப்பட, மேடை நாடக நடிகை ஆவார்.\n\nSection::::வாழ்க்கைச் சுருக்கம்.\nஹெலன் குமாரி இலங்கைத் தலைநகர் கொழும்பில் தமிழர்கள் செறிந்து வாழும் இடமான ஜயந்தி நகர் என்று அழைக்கப்படும் ஜிந்துப்பிட்டியில் அருள் பெர்னாண்டோ, திரேசம்மா ஆகியோருக்கு மூன்றாவது பிள்ளையாகப் பிறந்தார். இவருக்கு மூன்று சகோதரிகளும், ஒரு சகோதரனும் உள்ளனர். இவரது வீட்டுக்கருகில் மேட்டுத் தெருவிலுள்ள சென் ஆன்ஸ் பெண்கள் பாடசாலையில் படித்தார். பள்ளியில் படிக்கும் போதே நடனத்தில் தேர்ச்சி பெற்றார். பாடசாலையில் நடைபெறும் விழாக்களில் நடனமாடிக் கலந்து கொண்டார்.\n\nஇவருக்கு எட்டு வயதாக இருக்கும்போது, \"மனோரஞ்சித கான சபா\" ராஜேந்திரா மாஸ்டர் இவரை கலை உலகிற்கு அறிமுகப்படுத்தினார். மனோரஞ்சித கான சபாவில் கலை நிகழ்ச்சிகளை அளித்து வந்தார். பின்னர் பிரபல சிங்களத் திரைப்பட நடன இயக்குநர் ரொனால்ட் பெர்னாண்டோவிடம் மேற்கத்தைய நடனத்தையும் கற்று வந்தார்.\n\nSection::::திரைப்படங்களில்.\nசிங்கள திரைப்பட இயக்குநர் எம்.வி.பாலனின் வழிகாட்டலில் 1970 ஆம் ஆண்டு ‘ஒக்கம ஹரி’ என்ற சிங்களத் திரைப்படத்தில் முதன்முதலாக அறிமுகமானார். இத்திரைப்படத்தில் இவர் எம். வி. பாலனுடன் இணைந்து நடனமாடினார். இத்திரைப்படம் பெரும் வெற்றி பெற்றதைத் தொடர்ந்து 36 சிங்களத் திரைப்படங்களில் நடனமாடியுள்ளதோடு நடன இயக்குநராகவும் இவர் இருந்துள்ளார்.\n\nபுகைப்படக் கலைஞர் கிங்ஸ்லி எஸ். செல்லையாவின் ஆனந்தா புரடக்சன்சின் உதவியுடன் எம்.வி.பாலன் தயாரித்த மஞ்சள் குங்குமம் என்ற தமிழ்த் திரைப்படத்தில் கதாநாயகியாக நடித்தார்.\n\nஇலங்கையில் தயாரான முதல் சினிமாஸ்கோப் திரைப்படமான லெனின் மொராயசின் \"நெஞ்சுக்கு நீதி என்ற திரைப்படத்தில் கதாநாயகியாக நடித்திருந்தார். ஆனாலும், இத்திரைப்படம் திரைக்கு வரும் முன்னரே இதன் திரைப்படச்சுருள் 83 ஜுலை கலவரத்தில் தீக்கிரையானது. அதே போன்று காமினி பொன்சேகாவுடன் இவர் இணைந்து நடித்த \"இளைய நிலா\" திரைப்படத்தை நடிகர் பிரஷாந்தின் தந்தை தியாகராஜன் தயாரித்திருந்தார். அதுவும் சூலைக் கலவரத்தில் எரிந்து போனது.\n\nSection::::நாடகங்களில்.\nபிரபல எழுத்தாளர் மானா மக்கீன் தயாரிப்பில் உருவான \"டயல் எம்-போர்-மேடர்\" என்ற நாடகமே இவரது முதல் தமிழ் மேடை நாடகமாகும். அவர் தயாரித்த விட்னஸ்-போர்-த பிரசிகியூசன் என்ற நாடகத்திலும் நடித்துப் பார்ராட்டைப் பெற்றார்.\n\nகிங்ஸ்லி எஸ். செல்லையாவின் ஆனந்தா புரடக்சன்சு தயாரித்த பல நாடகங்களில் ஹெலன்குமாரி நடித்திருக்கிறார். அவரது தயாரிப்பில் உதயகுமார் கதை வசனத்தில் தயாரான ‘தாலிக்கொடி’, நீர்கொழும்பு முத்துலிங்கம் மாஸ்டரின் உண்மை பேசும், உதயகுமாரின் ராம் ரஹீம் ரீட்டா, போன்ற நாடகங்கள் கொழும்பின் டவர், லும்பினி, கதிரேசன் மண்டபங்களில் பல முறை மேடையேறியன.\n\nஆர்.ராஜசேகரனுடன் இணைந்து ‘வெள்ளி நிலா காலாலயம்’ என்ற அமைப்பை ஏற்று நடத்தினார். \"முக்கோணத்தில் மூவர்\" கலாலயத்தின் முதல் நாடகமாக மேடையேறியது. அதைத் தொடர்ந்து \"ஒன்று எங்கள் ஜாதியே\", \"கெரி ஒன் டிரக்டர்\" போன்ற நாடகங்கள் பெரும் வரவேற்பைப் பெற்றன. \"கெரி ஒன் டிரக்டர்\" என்ற நகைச்சுவை நாடகம் ரூபவாகினியில் பல முறை ஒளிபரப்பப்பட்டது.\n\nவெள்ளி நிலா கலாலயத்தின் நிறுவனர் ஆர். ராஜசேகரையே இவர் 1985 ஆம் ஆண்டில் திருமணம் புரிந்தார். இவர்களுக்கு விக்ரம், கார்த்திகா என இரண்டு பிள்ளைகள் உள்ளனர்.\n\n\n\n"}
{"id": "169718", "url": "https://ta.wikipedia.org/wiki?curid=169718", "title": "மேடான்", "text": "மேடான்\n\nமேடான் (Medan) ) இந்தோனேசியாவின் வடக்கு சுமாத்திரா மாகாணத்தின் தலைநகராகும். இது இந்தோனேசியாவின் நான்காவது பெரிய நகரமாகும். ஜாவா தீவிற்கு வெளியில் உள்ள பெரிய நகரும் இதுவே. \n"}
{"id": "169720", "url": "https://ta.wikipedia.org/wiki?curid=169720", "title": "ரொட்டுமா", "text": "ரொட்டுமா\n\nரொட்டுமா (Rotuma) பிஜி நாட்டின் சார்புப் பகுதியாகும். இது ரொட்டுமா, அதன் அண்டைத் தீவுகள் ஆகியவற்றை உள்ளடக்கியது. பிற மாவட்டங்களைவிடவும் இதற்கு தன்னாட்சி அதிகாரம் வழங்கப்பட்டுள்ளது. இங்கே ரொட்டுமர் என்ற பூர்விக குடியினர் வாழ்கின்றனர். இவர்களின் எண்ணிக்கை 10,000 ஆகும். பிஜியின் பாராளுமன்றத்திற்கு ரொட்டுமர் ஒருவர் தேர்ந்தெடுக்கப்படுவார். இவர்களில் பெரும்பான்மையினர் பிஜியின் பிற பகுதிகளில் வாழ்கின்றனர்.\n\nSection::::மக்கள்.\nஇங்கு 2,002 மக்கள் வாழ்கின்றனர். இவர்களில் 1,046 பேர் ஆண்கள், 956 பெண்கள் ஆவர். 89 பிஜியர்களும், 20 பிஜி இந்தியர்களும், 1,893 ஏனைய இனத்தைச் சேர்ந்த மக்களும் வாழ்கின்றனர். \n\n"}
{"id": "169723", "url": "https://ta.wikipedia.org/wiki?curid=169723", "title": "பிஜி டாலர்", "text": "பிஜி டாலர்\n\nபிஜி டாலர் பிஜி நாட்டின் அதிகாரப்பூர்வ பணம் ஆகும். இப்பணத்திலும் நாணயங்களிலும் பிஜி நாட்டின் பண்பாட்டுக் கூறுகளும் தலைவர்களின் படங்களும் இடம்பெற்றிருக்கும். பிஜி பொதுநலவாய நாடுகளில் ஒன்று என்பதால் அரசி எலிசபெத்தின் படங்களும் அச்சிடப்படுகின்றன.\n\n"}
{"id": "169724", "url": "https://ta.wikipedia.org/wiki?curid=169724", "title": "எஸ். ஆர். எம். தமிழ்ப்பேராயம்", "text": "எஸ். ஆர். எம். தமிழ்ப்பேராயம்\n\nஎஸ். ஆர். எம். தமிழ்ப்பேராயம் என்பது சென்னையை அடுத்து, காட்டாங்குளத்தூரில் உள்ள எஸ். ஆர். எம். பல்கலைக்கழக வளாகத்தில் செயல்பட்டு வரும் ஒரு தமிழ்ச் சங்கம் ஆகும். இது 2010 ஆம் ஆண்டில் நிறுவப்பட்டது. எஸ்.ஆர்.எம்.பல்கலைக்கழக வேந்தர் முனைவர் த. இரா. பச்சமுத்து தமிழ்ப்பேராயத்தின் புரவலராகவும், அப்பல்கலைக்கழகத்தின் துணைவேந்தர் முனைவர் மு. பொன்னவைக்கோ தலைவராகவும் உள்ளார்.\n\nSection::::தமிழ்ப் பேராய விருதுகள்.\nதமிழ்ப்பேராயத்தின் பல்வேறு திட்டங்களில் ஒன்று தமிழ்ப்பேராய விருதுகள் ஆகும். 2012 ஆம் ஆண்டு முதல் விருது வழங்கும் ஆண்டாகத் தொடங்கியது. ரூபாய் 19 இலட்சங்கள் ரொக்கப் பரிசு, பாராட்டுப்பத்திரம், நினைவுக்கோப்பை, முதலியன அடங்கிய மொத்தம் பத்து விருதுகள் அறிவிக்கப்பட்டன.\n\n\n"}
{"id": "169726", "url": "https://ta.wikipedia.org/wiki?curid=169726", "title": "தொலையச்சு", "text": "தொலையச்சு\n\nதொலையச்சு, (\"Telex\") உள்நாட்டு வெளிநாட்டு வெளியக செய்திப்பரிமாற்றங்களில் பயன்படுத்தப்படுகின்ற எழுத்து மூலமான தகவல் பரிமாற்ற சாதனமாகும். செய்தி அனுப்புபவரின் முனையில் உள்ள தொலையச்சு இயந்திரத்தில் அச்சிடப்படுகின்ற செய்தியானது தொலைபேசி இணைப்பு வழியாகச் செய்தி பெறுபவரின் தொலையச்சு இயந்திரத்தினூடாக வெளியீடு செய்யப்படுகின்றது.\n\nவியாபாரத்தில் ஆவணங்கள், கடிதங்கள் போன்றவற்றை எழுத்து மூலம் பரிமாற்றி கொள்வதற்கு கையாளப்படுகின்றது.\n"}
{"id": "169727", "url": "https://ta.wikipedia.org/wiki?curid=169727", "title": "விரைதூதர் சேவை", "text": "விரைதூதர் சேவை\n\nஉள்நாட்டிலும் வெளிநாட்டிலும் ஆவணங்கள் பொதிகள் பொருட்கள் என்பவற்றை முகவர்களின் உதவியுடன் ஓர் இடத்தில் இருந்து மற்றோர் இடத்தில் விரைவாக நகர்த்துவதற்கான தொடர்பு கொள்ளல் முறையாகும். ஆவணங்கள் இச்சேவை வழங்கும் முகவரிடம் கையாளப்படுகின்ற போது விமானங்கள் அல்லது விரைவான போக்குவரத்து சாதனங்களை பயன்படுத்தி செய்தி சேர வேண்டிய இடத்தில் உள்ள முகவருக்கு வழங்கப்பட்டு அம்முகவர் மூலம் விநியோகிக்கப்படுகின்றது. விமானத்தபாலுடன் ஒப்பிடுகின்ற போது இச்சேவை நம்பகத்தன்மையுடையதாகவும் பொருட்களை நகர்த்தக்கூடியதாகவும் இருக்கின்றது. இக் கூரியர் சேவையானது தனியார் நிறுவனங்களால் வழங்கப்படுகின்றது. \n"}
{"id": "169731", "url": "https://ta.wikipedia.org/wiki?curid=169731", "title": "ரத்னம் எட்வர்ட் எடின்", "text": "ரத்னம் எட்வர்ட் எடின்\n\nஇரத்தினம் எட்வர்ட் எடின் (\"Ratnam Edward Edin\", பிறப்பு: சனவரி 22, 1992) இலங்கையின் யாழ்ப்பாணத்தைப் பிறப்பிடமாகக் கொண்ட துடுப்பாட்ட வீரர்.\n\nஇவர் கொழும்பு தமிழ் யூனியன் துடுப்பாட்டக் கழக உறுப்பினராகத் தேர்ந்தெடுக்கப்பட்டுள்ளார். எட்வர்ட் எடின் யாழ்ப்பாணம் மத்திய கல்லூரி மாணவன் ஆவர்.\n\n"}
{"id": "169732", "url": "https://ta.wikipedia.org/wiki?curid=169732", "title": "மங்கம்மா சபதம் (1985 திரைப்படம்)", "text": "மங்கம்மா சபதம் (1985 திரைப்படம்)\n\nமங்கம்மா சபதம் (ஆங்கிலம்:Mangamma Sapatham) செப்டம்பர் 21, 1985 ஆம் ஆண்டு அன்று கே. விஜயன் இயக்கத்தில் கமல்ஹாசன், மாதவி, சத்யராஜ், மற்றும் பலர் நடித்தது வெளிவந்த ஒரு தமிழ்த் திரைப்படம் ஆகும்.\n\nSection::::கதை விளக்கம்.\nமங்கம்மா சபதம் திரைப்படம் 1985 ஆம் ஆண்டு அன்று கே. விஜயன் இயக்கத்தில் வெளிவந்த திரைப்படமாகும். இத்திரைப்படத்தில் கமல்ஹாசன் அவர்கள் இரண்டு கதாபாத்திரங்களன தந்தை மற்றும் மகனாக நடித்துள்ளார். நடிகை சுஜாதா இரண்டாவது (மகன்) கமல்ஹாசனின் அம்மாவாகவும், நடிகை மாதவி காதலியாகவும் நடித்துள்ளனர். இத்திரைப்படத்தில் சத்யராஜ் வில்லன் பாத்திரத்தில் நடித்துள்ளார். மேலும் இக் கதையின் துவக்கம் கமல்ஹாசனின் சொத்துக்களை தனதாக்கிக் கொள்வதர்க்காக கமல்ஹாசனையும் அவர் மனைவியான சுஜாதாவையும் கொலை செய்ய சத்யராஜ் திட்டம் தீட்டுகிறார். அதில் கமல்ஹாசன் (தந்தை) இறந்துவிடுகிறார். கர்பினியான சுஜாதா தப்பித்து விடுகிறார். அதன் பிறகு சுஜாதாவிற்கு மகனாக கமல்ஹாசன் பிறக்கிறார். பின்னர் தன் மகனைவைத்து தன் கனவரைக் கொலை செய்தவர்களைப் பழிவாங்குகிறார் சுஜாதா, சத்யராஜின் கூட்டாளியாக சுகுமாரி நடித்துள்ளார். மேலும் இத்திரைப்படத்தில் ஆச்சி மனோரமா சென்னை தமிழான மெட்ராஸ் பாஷையில் பேசி நகைச்சுவையாக நடித்துள்ளார். மேலும் இத் திரைப்படம் நவம்பர் 23, 1984 ஆம் ஆண்டு அன்று மிதுன் சக்கரவர்த்தி, ஸ்மிதா பாட்டீல், அம்ரிஷ் பூரி மற்றும் பலர் நடிப்பில் வெளிவந்த, கசம் பைதா கரனே வாலே கி என்ற இந்தித் திரைப்படத்தின் தழுவல் ஆகும்.\n"}
{"id": "169734", "url": "https://ta.wikipedia.org/wiki?curid=169734", "title": "ஒப்பு உயிரியல் விளைவு", "text": "ஒப்பு உயிரியல் விளைவு\n\nஊடுகதிரியலில் ஒப்பு உயிரியல் விளைவு (\"relative biological effectiveness\"; RBE) என்பது ஒரு உயிரியின் அல்லது அதன் ஒரு உறுப்பில் ஒரு குறிப்பிட்ட விளைவினைத் தோற்றுவிக்கத் தேவைப்படும் திட்டமாகக் கொண்ட கதிர்வீச்சின் ஏற்பளவிற்கும் அதே விளைவினைத் தோற்றுவிக்க, சோதனைக்காக எடுத்துக்கொண்ட கதிரின் ஏற்பளவிற்குமுள்ள விகிதமாகும். இச்சொல் கதிர்உயிரியலில் (Radiobiology) மட்டும் பயன் படுத்தப்படுகிறது. பொதுவாக, திட்டக்கதிராக 200 கிலோ எலெக்ட்ரான் வோல்ட் (keV) எக்சு கதிர்கள் எடுத்துக் கொள்ளப்படுகின்றன.\n\nSection::::வரைவிலக்கணம்.\n\"T\" வகைத் திசு ஒன்றில் \"R\"-வகை கதிர்வீச்சிற்கு ஒப்பு உயிரியல் விளைவு (RBE) பின்வருமாறு தரப்படு:\n\nஇங்கு, \"D\" என்பது \"X\"-வகை கதிர் ஏற்பளவு, \"D\" என்பது அதே அளவு உயிரியல் விளைவைத் தோற்றுவிக்கும் \"R\" வகை கதிர்வீச்சின் ஏற்பளவு ஆகும்.\n\nஎடுத்துக்காட்டாக, ஒரு குறிப்பிட்ட விளைவிற்கு 200 கிலோ எலெக்ட்ரான் வோல்ட் கதிர்களுக்கு 150 சென்றி கிரே (1.5 கிரே) தேவை என்றும் அதே விளைவைத் தோற்றுவிக்க 100 சென்றி கிரே நியூட்ரான் கதிரும் தேவை என்றால், ஒ.உ.வி.150÷100=1.5 ஆகும்.\n\n"}
{"id": "169741", "url": "https://ta.wikipedia.org/wiki?curid=169741", "title": "கதிர் உயிரியல்", "text": "கதிர் உயிரியல்\n\nகதிர் உயிரியல் (\"radiobiology\") அல்லது கதிர்வீச்சு உயிரியல் (\"radiation biology\") என்பது வாழும் உயிரினங்களில் அயனியாக்கும் கதிர்களின் தாக்கங்களை-விளைவுகளை-விரிவாக ஆயும் மருத்துவ அறிவியல் புலமாகும். இங்கு கதிர்வீச்சென்பது அயனியாக்கும் பண்புடைய எக்சு, காமா போன்ற ஒளியன்களையும் மின்னூட்டம் கொண்ட இலத்திரன், புரோத்தன், மின்னூட்டம் இல்லாத நியூத்திரன்களையும் குறிக்கும். உயிரணுக்கள் முதல் முழுவளர்ச்சி அடைந்த உயிரிகள் அனைத்தையும் குறிக்கும்.\n\nமின்னூட்டம் கொண்ட துகள்கள் அவைகளின் மின்னூட்டம் காரணமாகவும் அவைகளின் நிறை காரணமாகவும் நேரடியாக அயனியாக்கம் நிகழக் காரணமாகின்றன. ஆனால் மின்காந்த அலைகளும் நியூட்ரான்களும் மறைமுகமாக அயனியாக்கம் நிகழ காரணமாகும்.\n\nஅயனியாக்கம் காரணமாகத் தோன்றும் விளைவுகள் மூலக்கூறுகளுக்கிடையே பிணைப்பை முறிக்கிறது. இதன் காரணமாக வேதிவிளைவுகள் தோன்றுகின்றன.முடிந்த நிலையில் அவைகள் உயிரியல் விளைவாக வெளிப்படுகின்றன.இவ்விளைவுகள் உடனடி விளைவாகவோ பலவருடங்கள் சென்றபின் தோன்றும் காலம் தாழ்ந்த விளைவாகவோ இருக்கக்கூடும்.இவையாவும் கதிர்களின் ஆற்றல் ,அவை ஏற்கப்படும் வீதம்,எந்தப் பகுதியில் கதிர்கள் ஏற்கப்படுகின்றன என்பன போன்ற காரணிகளைப் பொறுத்து அமையும்.விளைவுகள் குருதி அணுக்களின் எண்ணிக்கையில் மாற்றம்,தோல் சிவத்தல்,கண்புரை,இறப்புவரையில் கூட இட்டுச் செல்லும்.\n\nஆனாலும் உயிரினங்கள் மனிதன் உட்பட கதிர்வீச்சினை ஏற்று வாழப் பழகிவட்டன என்றே கூறவேண்டும்.உலகம் தோன்றிய நாள்தொட்டு உயிரினங்கள் அண்டக்கதிர்களாலும் பூமியிலிருந்து வெளிப்படும் கதிரியக்கக் கதிர்களால் தொடர்ந்து தாக்கப்பட்டுக் கொண்டே இருக்கிறன..மனித உடலிலேயே கரி 14, பொட்டாசியம் 40 போன்ற கதிர் தனிமங்கள் சிறிய அளவில் காணப்படுகின்றன.\n\nஎப்படிஇக்கதிர்கள் தீமை பயக்கின்றன என்பது நமக்குத் தெரிகிறது? \n\n@ ஆரம்ப நாள்களில் கடிகார முகப்பில் ரேடியம் கலந்த கலவையின் துணையுடன் எண்களை குறிப்பது வழக்கம். இதனால் இரவிலும் எண்களைத் தெளிவாக க்காணமுடியும்.இப்படி ப்பட்ட பணியாளர்களிடம் காணப்பட்ட நோய்கள்.புற்று நோயும் கூட.\n\n@ எக்சுகதிர்களை தொடக்க நாள்களில் போதிய காப்பு முன் எச்சரிக்கை எடுக்காகதால் தோன்றிய புண்கள். இது மருத்துவர்களிடமும் தொழில் நுட்பனர்களிடமும் காணப்பட்டன.\n\n@ துகள்முடுக்கி எந்திரங்களில்பணியாற்றிய, தொடக்ககால அறிஞர்களும் பணியாளர்களும் எதிர்கொண்ட நலபாதிப்பு.\n\n@இரண்டாவது உலகப் போரில் அணுவெடிப்பிற்கு ஆளாகி உயிர் பிழைத்தவர்களிடம் மேற்கொண்ட நீண்ட நாள் ஆய்வுகள்.\n\n@ அண்மையில் ருசிய நாட்டின் செர்னோபில் அணுஉலை விபத்து.\n\n@ அதுபோல் ஜப்பானில் ஏற்பட்ட புகுசிமா அணுஉலை பேரிடர்.\n\n@ யுரேனிய சுரங்கப் பணியாள்ளர்களிடம் காணப்பட்ட நுரையீரல் நோய்.\n\nஇன்று மனிதனால் ஆக்கப்பட்ட எக்சு கதிர்கள் ,கதிரியக்கத்தனிமங்களிலிருந்து வெளிப்படும் கதிர்கள, அணு உலைகள், துகள் முடுக்கிகளிலிருந்து வெளியாகும் கதிர்கள் என பல அயனியாக்கும் கதிர்களே அச்சுறுத்தும் கதிர்களாக உள்ளன. இயற்கை கதிர்களை விட இது அதிகமாக இருக்கிறது.\n\nகூற்றளவு என்பது இறப்பை சில மாதங்களில் தோற்றுவிக்கும் ஏற்பளவினைக் குறிக்கும்.இந்த அளவு 4 முதல் 5 கிரே அளவாகும்.கூற்றளவு 50/30 என்பது 30 நாட்களில் 50% இறப்பைக் கொடுக்கும் ஏற்பளவாகும்.இவ்வேற்பளவு வெவ்வேறு உயிரினங்ளுக்கு வெவ்வேறாக உள்ளன.மனிதர்களுக்கு இது 4 கிரே யாக உள்ளது.\n\nஅடியில் காணப்படும் அட்டவணை பல உயிரிகளுக்கு கூற்றளவு 50/30 என்னவென்று காட்டுகிறது.\n\nஅளவாக உள்ளன\n\nஒப்பு உயிரியல் விளைவு ஒரே ஏற்பளவு உடைய இருவேறு கதிர்கள் ஒரே விளைவை அல்லாமல் வேறுபட்ட விளைவுகளைக் கொடுக்கின்றன.எடுத்துக் காட்டாக ஒரு கிரே அளவு எக்சு கதிர்கள் தோற்றுவிக்கும் விளைவைவிட ஒரு கிரே நியூட்ரான்கள் தோற்றுவிக்கும் விளைவு 10 மடங்கு அதிகமாகும்.அதாவது நியூட்ரான்களின் ஒப்புக் கதிரியல் விளைவு , எக்சு கதர்களைப் போல் 10 மடங்காகும்.10 என்பது நியூட்ரான்களின் ஒப்புக் கதிரியல் விளைவாகும்.\n\nகூற்றளவினைவிடக் குறைந்த ஏற்பளவினை ஏற்ற உயிரினங்கள் சிற்சில துன்பங்களுடன் நீண்ட நாட்கள் வாழவும் கூடும்.இந்த ஏற்பளவு குறை கூற்றளவு எனப்படும.\n\nஉயிரணுக்கள் உயிர்வாழும் அனைத்திற்கும் அடிப்படையாகும்.உயிரினங்கள் மாறுபட்டாலும் அவைகளில் காணும் உயிரணுக்கள் ஒரேமாதிரியாகத் தான் உள்ளன. தனியொரு உயிரணுவாக,பெரிதாக ஆசுட்றிச் கோழியின் முட்டையினை கூறலாம்.ஒவ்வொரு உயிரணுவும் ஏற்கனவே உள்ள உயிரணுவிலிருந்து தோன்றுகிறது.ஒவ்வொரு உயிரணும் உயிரணுச் சுவரால்\nபிரிக்கப்பட்டுள்ளன.இந்த உயிரணுவின் மையப்பகுதியில் கரு அமைந்துள்ளது.உயிரணுவிலிருந்து கருவை அகற்றிவிட்டால் உயிரணு செயலற்று மடிந்து போகும்.கருவில் பண்பகத்திரிகள் காணப்படுகின்றன.கருச்சுவருக்கும் உயிரணுச்சுவருக்கும் இடைப்பட்டப்புலத்தில் வளர்சிதை மாற்றங்கள் நடைபெறுகின்றன.மைட்டோகான்றியா என்னும் பகுதியில் உயிரணுவில் தோன்றும் ஆற்றல் சேமிக்கப்படுகறது.பண்பகத்திரியில் உள்ள ஜீன்கள் சந்ததி பண்புகளைக் கொண்டுள்ன.\n\nஉயிரினங்களில் கதிர்வீச்சின் தாக்கம்,தாக்கப்பட்ட உயிரியிடமோ அல்லது அடுத்தடுத்த சந்ததியிலோ ஏற்படலாம்.இவை முறையே தனக்குறு விளைவு என்றும் பாரம்பரிய அல்லது சந்ததி விளைவு என்றோ அறியப்படுகின்றன.\n\nதனக்குறு விளைவாக, முடி உதிர்தல்,தோல் தொடர்புடைய புண்,கண் புரைநோய், மலட்டுத்தன்மை, போன்றவைகளைக் கூறலாம்.\n\nசந்ததி விளைவாக ஊனமுற்றக் குழந்தை பிறப்பது, குழந்தை பிறந்த்தும் இறந்து விடுவது, புற்றுநோய் தோன்றுவது முதலியவைகளக் கூறலாம்..\nமனிதரிடம் கதிர் ஏற்பளவும் அதனால் தோன்றும் விளைவும் கீழே,\nஉடல் 60 முதல் 70 விழுக்காடு நீரால் ஆனது. எனவே கதிர்வீச்சால் தோன்றும் விளைவுகள் இந்த நீர்மூலக்கூறுகளின் வழியாகவே நிகழ்கின்றன என கொள்ளலாம்.\n\nஉயிரினங்களின் உயிரணுக்களில் எந்த மாதிரியான விளைவுகள் தோன்றுகின்றன? அவைகளை முறையே, ,உயிரணு சுழற்சியில் தாமதம்(Inhibition of cell cycle) ஏற்படுவது. ஒரு உயிரணுவிலிருந்து அடுத்த தலைமுடறை செல் உருவாக தேவையான கால அளவு அதிகரித்து காணப்படும்.பொதுவான வளர்ச்சி மாறுபடும்.\n\n\n\nவெவ்வேறு கதிர்வீச்சுகள் வெவ்வேறு அளவில் விளைவுகளைத் தோற்றுவிக்கின்றன.ஒரே ஏற்பளவு எக்சு கதிர்களும் ஆல்ஃபா கதிர்களும் தோற்றுவிக்கும் விளைவுகள் மிகவும் வேறுபட்டுக் காணப்படுகிறன.விளைவுகளை ஒரே அளவில் குறிக்க கதிர்வீச்சு பெருக்கற் காரணியால் ஏற்பளவினைப் பெருக்கி பெறலாம்.\nபெருக்கற் காரணி முன்பு பண்புக் காரணி எனப்பட்டது.\n\nஒரு கிரே ஆல்ஃபா கதிர்கள் 20 கிரே எக்சு கதிர்களுக்குச் சமம் ஆகும்.அதேபோல் ஒரு கிரே நியூட்ரான் என்பது 10 கிரே காமாக் கதிர்எளுக்குச் சமன் ஆகும்.இது கதிர் வீச்சு பெருக்கற்காரணி எனப்படுகிறது.\n\nஒவ்வொரு உடலுறுப்பும் ஒரே அளவு கதிர் வீச்சினை ஏற்றாலும் தோன்றும் விளைவு மாறுபட்டு காணப்படுகிறது. இதற்குக் காரணம் அந்த உறுப்புத் திசுக்களின் உணர்திறன் SENSITIVITY மாறுபடுவதே ஆகும் .திசு பெருக்கற்காரணியால் பெருக்கி உண்மையான விளைவினைத் தெரிந்து கொள்ளமுடியும்.\n\nஉயிரினங்களில் தோன்றும் மாற்றம் உயிரணுவின் கருவில் காணப்படும் பண்பகத்திரியில் காணப்படும் ஜீன் மற்றும் டி ஆக்சி றிபோநியூக்ளியசு அமிலத்தில்(DNA) தோன்றும் முறிவு –பிறழ்ச்சி - போன்றவைகளாலேயே நடைபெறுகிறது. முறிந்த துண்டுகள் அதிக ஒட்டும் தன்மையுடையன. எனவே அவைகள் தாறுமாறாக ஒட்டிக் கொள்ளக்கூடும். இதன் காரணமாக குரோமசோமின் மையப்பகுதி (Centromere ) இல்லாமலும் சில நேரங்களில் இரு மையப்பகுதியுடனும் பண்பகத்திரிகள் தோன்ற வாய்புண்டு.அரிதாக துண்டாடப்பட்ட பகுதிகள் தனியாகவும் காணப்படுகின்றன. இப்படிப்பட்ட துண்டுகள் ஒரு வளையம் போல் இணைந்து காணப்படுவதும் உண்டு. இவையாவும் நல்ல நுண்நோக்கியுடன் காணமுடியும்.\n\nஉயிரணுச் சுழற்சி ( cell cycle) என்பது ஒரு செல் உருவானதிலிருந்து அது வளர்ந்து இரண்டாக் பிரிய எடுத்துக் கொள்ளும் கால அளவாகும்..இந்தக் கால அளவு வெவ்வேறு உயிரணுக்களுக்கு வெவ்வேறாக உள்ளது.ஒரு செல் உருவானதும் அது ஓய்வுநிலையில் கொஞ்ச நேரம் இருக்கிறது.. பின்பு வளர ஆரம்பிக்கிறது.மறுபடியும் சற்று ஓய்வு நிலை. இதனைத் தொடர்ந்து பிரிகிறது. இவை முறையே ஓய்வு நிலை 1, ஆக்கநிலை, ஓய்வுநிலை 2, பிரிநிலை எனப்படுகின்றன.இந்த நிலைகளுக்கான கால அளவும் மாறுபடுவதுடன் ஒவ்வொரு வகையான உயிரணுவிற்கும் மாறுபட்டுக் காணப்படுகிறது.\n\nஎக்சு,காமா கதிர்கள் கண்டுபிடிக்கப்பட்ட சில மாதங்களிலேயே அவை மருத்துவத்தில் பயன்படுத்தப் பட்டன..அப்போதே சிற்சில தீய விளைவுகள் காண்டு கொள்ளப்பட்டன.\n\nஇந்த விளைவுகளைக் கட்டுப்படுத்தும் வழி என்ன?எளிதாக\n\n$ கதிர்வீச்சிலிருந்து முடிந்த அளவு தொலைவில் இருப்பது,இதற்கு முக்கிய காரணம் எதிர் இருமடி வதிப்படி( Inverse square law) கதிர் வீச்சின் செறிவு குறைவதே ஆகும்.\n$ குறைந்த காலம் கதிர் புலத்தில் இருப்பது,ஒருபணியினை செய்யும் முன் ஒத்திகைப் பார்துக் கொள்வது பயனுள்ள ஒரு செயலாகும்.\n$ பாதுகாப்புக் கேடயங்களை பயன்படுத்துவது.முதன்மைக் கதிர்கள் நேரடியாக தாக்காகமல் ஈயச் செங்கல்களைப் பயன்படுத்தி கதிர்களின் செறிவைக் குறைக்கலாம்.\n\nபன்நாட்டுக் கதிரியல் காப்புக் கழகம் International commission for radiation protection -ICRP),கதிரியல் துறையில் பணியாற்றும் தனிநபர், அவரின் வழித்தோன்றல் மற்றும் மனித சமுதாயத்தினைக் இத்தகு அயனியாக்கும் கதிர்களிலிருந்து காப்பாற்ற அவ்வப்போது தனது பரிந்துரைகளைக் வெளிக்கொணர்கிறது..அண்மைய விதிப்படி ஐய்து ஆண்டு சராசரி 0.02 சீவர்டு ஏற்பளவினை பரிந்து உரைக்கிறது.பொதுமக்களுக்கு இது 1/10 ஆகவும் கரு உற்ற பெண் பணியளர்களுக்கு 0.02 அளவில் 3/10 ஆகவும் பரிந்தஉரை செய்துள்ளது.\n\nஒருவர் பணிநாள் முழுவதுமாக 0.02(N-18) அளவு பெறலாம் இங்கு N என்பது அவர் வயதாகும். 18 என்பது பணியில் சேர்ந்த வயதாகும்.\n\nஅயனியாக்கும் கதிர்கள் உயிரினங்களில் விழும் போது அந்த உறுப்புகள் அதிக ஆக்சிஜன் பெற்று இருக்குமானால் அங்குள்ள திசுக்கள் அதிக கதிர் உணர்திறனுள்ளதாக இருக்கும் .இதனால் சேதம் அதிகமா இருக்கும்.இது ஆக்சிஜனால் அதிகரிக்கும் விளைவு எனப்படுகிறது.\n\nஇதுபோல் கதிர்வீச்சினை பெறும் உறுப்பு அதிக வெப்பநிலையில் இருக்கும் போதும் அதிக உணர்திறன் பெற்றுக் காணப்படுகிறது. இது வெப்பத்தால் அதிகரிக்கும் விளைவு எனப்படும்.\n\nஇவ்விரு பண்புகளும் கதிர் மருத்துவத்தில் பயன்படுகின்றன.இதுபோல் சில மருந்துகளும் கதிர் உணர்திறனை (Sensitising) அதிகரிக்க கதிர்மருத்துவத்தின் போது பயன் படுத்தப்படுகின்றன.\n\nஆக்சிஜன் உயர் வெப்பநிலை மற்றும் மருந்துகள் யாவும் ஏற்பளவினை மாற்றும் காரணிகள் எனப்படுகின்றன.\n\nமுன்பே ஒரு உயிரணுவிலிருந்து ,ஒன்று இரண்டாகவும் ,இரண்டு நான்காகவும் செல்கள் பிரிந்து வளர்கின்றன என கண்டோம்.செல் பிரவு இரண்டு வகைப்படும்.\n\n2) மாறாக மெயோசிஸ் (Meiosis) என்னும் செல் பிரிவின் போது,- இது பொதுவாக பாலின செல்களில் நிகழும்-,ஒவ்வொரு பெற்றோரிடமிருந்து வரும் பண்பகத்திரிகள் இணையாக இல்லாமல் ,ஒன்றாக வெளிப்பட்டு பின் இணைகின்றன.பாலினத்தை இவ்வாறான கூடுகையே தீர்மானிக்கிறது.கருக்கட்டிய உயிரணுக்கள் மிகவும் கதிருணர் திறன் கொண்டவையாகும்.குறைந்த அளவு கதிர் ஏற்பு கூட கருவினைக் கலைந்துவிடக் கூடும்.கதிர்வீச்சின் தீய விளைவுகளில் மிகவும் முக்கியமானது கருச்சிதைவு, ஊனமுற்றக் குழந்தைப் பிறப்பது,சில சமயங்களில் பிறந்து சில நாட்களே ஆனதும் குழந்தை மரிப்பது இவைபோன்றவை நிகழலாம்\n\nஆண்களிடம் 10 கிரே அளவும் பெண்களிடம் 1.5 கிரே அளவும் கூட நிரந்தர மலட்டுத்தன்மையினை தோற்றுவிக்கிறது.\n\nகதிர் வீச்சின் காரணமாக முடி உதிர்வது Epilation) தெளிவாகவே தெரிகிறது. புற்று நோய்க்காக கதிர் மருத்துவம் பெற்ற நோயாளிகளிடம் இது மிகவும் தெளிவாத்தெரிகிறது.\n\nபுறத்தோலில் கதிர் ஏற்பளவு ,தோலின் நிறத்தினை மாற்றுகிறது.ஆரம்ப நாட்களில் தோல்சிவத்தல்( Erythema) தோலின் தாங்கும் ஆற்றலைக்குறிக்க பயன்பட்டது.அளவு கூடக்கூட தோலில் புண் ஏற்படுகிறது.\n\nகண்புரை நோய் (cataract) என்பது கண்விழி வில்லை தனது ஒளி கடத்தும் பண்பை இழப்பதால் ஏற்படுகிறது.கதிர் வீச்சு கண்வில்லைகளால் அதிகம் ஏற்கும் நிலையில் பார்வையினை இழக்க வழிவகுக்கிறது.\n\nகுருதியில் கதிர் ஏற்பளவு கூடும் போது வெள்ளை அணுக்களின் எண்ணிக்கை குறைகிறது. பின் இதுவே மிகவும் அதிகரித்து குருதி வெள்ளை அணு புற்றாக- லுக்கிமியா-மாறுகிறது.\n\nகதிர்நோய் (Radiation sickness) ) என்பது கதிர்வீச்சிற்கு ஆளான மனிதரிடம் காணும் நோயாகும்.இது கதிர்வீச்சின் அறிகுறிகள் (Radiation syndrome) ) என்றும் அறியப்படும்.\n\n2 அல்லது 3 கிரே அளவு ஏற்பளவு கூட குமட்டல் வாந்தி போன்ற அறிகுறிகளுடன் காணப்படும் ஆனால் இது கூற்றளவினை வட சற்றே குறைவானது என்பது அவருக்குத் தெரிவதில்லை.இது முன்பு கூறிய பல அறிகுறிகளுடன் தோன்றும்.ஆனால் இந்த அளவினை ஏற்கும் மனிதன் அதனைப் பற்றி ஏதும் உணரமாட்டார் என்பது தான் உண்மை.\n\nஎந்த புற தூண்டுதலும் இல்லாமல் இயற்கையிலேயே புற்றுயோய் தோன்றுகிறது.மனிதரிடம் இந்த நோய் தோன்றும் வாய்பினை இரு மடங்காக அதிகரிக்க தேவையான ஏற்பளவு இரட்டிப்பாக்கும் கதிர் ஏற்பளவு ( Doubling dose )எனப்படுகிறது.இந் அளவு 0.2 முதல் 0.8 கிரே வரையிலுள்ளது.அதாவது 20 முதல் 80 ராட் கதிர் ஏற்பளவு இயற்கையில் தோன்றும் புற்றின் அளவினை இருமடங்காக அதிகரிக்கும்.\n\nமூளையில் போதுமான அளவு கதிர்கள் ஏற்கப்பட்டால் ,சாதாரண அளவிலும் மூளை வரைவியில் மாற்றங்களைக் காணமுடிகிறது. வாழ்நாள் இழப்பும் கண்டு உணரப்பட்டுள்ளன.கதிரியல் துறையில் பணியாற்றிய மருத்துவர்களும் தொழில் நுட்பனர்களும் பொதுமக்களைவிட ஐந்து வருடங்கள் குறைவாகவே வாழ்ந்துள்ளனர்.\n\nமார்புப் பகுதியில் மிகவும் கதிர் உணர்திறனுடைய உறுப்பு நுரையீரலாகும்.இதனால் மார்புப்பகுதியில் கதிர்மருத்துவம் மேற்கொள்ளும் போது மிகுந்த கவனத்துடன் இருக்க வேண்டும். நுரையீரல் அழற்சி, கொள்ளளவு குறைந்து போதல்,திசுக்கள் விறைத்துபவ போதல் போன்ற பல துன்பியல் விளைவுகள் ஏற்படுகின்றன.இது 10-20 கிரே அளவில் கூட காணப்படுகிறது..இறப்பைத் தவிர்த பிற துன்பங்கள் செருமானிய யுரேனியச் சுரங்கத்தொழிலாளர்களிடமும் செக்கோசுலாவாக்கிய சுரங்கத்தொழிலாளர்களிடமும் காணப்பட்டுள்ளன.ரேடான் காற்றும் அதன் சேய் தனிமங்களின் கதிர்வீச்சுமே இதற்குக் காரணம்.சப்பானிய குண்டு வீச்சிற்குப் பின் பிழைத்தவர்களிடம் நுரையீரல் புற்று அதிக அளவில் காணப்பட்டதும் இங்கு கவனிக்கபட வேண்டும்.\n\nவயிற்றுப் பகுதியில் கதிர் வீச்சிற்கு ஆளானவர்களிடம் வயிற்றுப்போக்கு,வலி தோன்றுகிறது.வாய் வரண்டு போவதும் சுவை உணர்வு குறைந்தும் இருக்கிறது.\n\nஅண்மைய ஆய்வின் படி இந்தியாவில் வருடத்திற்கு சுமார் பத்து லட்சம் புது புற்று நோயாளிகள் கண்டறியப்படுகின்றனர். இதில் சுமார் இரண்டு லட்சம் பேர் மரணம் அடைகின்றனர்.புற்று நோயாளிகள் கதிர் மருத்துவத்தால் நல்ல குணம் பெறுகின்றனர்.\n\nகதிர்வீச்சின் விளைவுகள் பொதுவாக மேலும் இரு வகையாக ஆராயப்படுகின்றன.சில விளைவுகள் தோன்ற ஒரு வரம்பளவு (detriministic effect)உள்ளன.எடுத்துக்காட்டிற்காக கண்புரை நோய் ,மலட்டுத்தன்மை, போன்றவைகளைக் கூறலாம்.\n\nமேலும் சிலவற்றிற்கு எந்த வரம்பளவும் இல்லை. (Stochatic effect). பன்நாட்டுக கதிரியல் காப்புக் கழகம்,சில உறுப்புகளை மிகவும் முக்கியமானவை என்று கோடிட்டுக் காட்டி உள்ளது.இவைகளில் ஏற்றுக் கொள்ளப் படும் கதிர் ஆற்றல் மிகவும் தீய விளைவுகளைக்க் கொடுக்கும் என்பதனால்.பாலினச் சுரப்பிகளும் சிவப்பு எலும்பு மென்பொருளும் முதலில் மிகவும் முக்கியமானது என்று வரையறுத்தது.(1966). ஆனால் 1977-ல் இவை சரியல்ல என்று கருத்துத் தெரிவித்து ,பல உறுப்புகளுக்குமான இடர்காரணி வெளியிட்டது.முலைப்புற்று போன்றவைகளுக்கு வயதும் கவனிக்கப்பட வேண்டும்.ஆனால் இது மிகவும் குறைந்த அளவே.\n\n"}
{"id": "169742", "url": "https://ta.wikipedia.org/wiki?curid=169742", "title": "1518", "text": "1518\n\n1518 (MDXVIII) பழைய யூலியன் நாட்காட்டியில் வெள்ளிக்கிழமையில் துவங்கிய சாதாரண ஆண்டு ஆகும்.\n\n"}
{"id": "169751", "url": "https://ta.wikipedia.org/wiki?curid=169751", "title": "டுரியான் துங்கல்", "text": "டுரியான் துங்கல்\n\nடுரியான் துங்கல் (மலாய்: Durian Tunggal, சீனம்: 榴梿洞加仑), மலேசியா, மலாக்கா மாநிலத்தின் அலோர் காஜா மாவட்டத்தில் உள்ள ஒரு சிறிய நகரம். மலாக்காவில் புகழ்பெற்ற ஆயர் குரோ விலங்கு காட்சி சாலையில் இருந்து ஐந்து கி.மீ. தொலைவிலும், மலாக்கா மாநகரத்தில் இருந்து 16 கி.மீ. தொலைவிலும் உள்ளது.\n\nஉலகிலேயே பெரிய மயில் பறவை பூங்காக்களில் ஒன்றான மயில்களின் சொர்க்கபுரி (Peacock Paradise) இங்குதான் உள்ளது. இந்தப் பூங்காவில் உலகின் 100 வகையான மயில் இனங்களின் 3220 பறவைகள் உயிர்க் காட்சிப் பொருள்களாக வலம் வருகின்றன. மலேசிய மலாக்கா தொழில்நுட்ப பல்கலைக்கழகம் (Universiti Teknikal Malaysia Melaka) இந்த டுரியான் துங்கல் நகரில்தான் உள்ளது. இது மலேசியாவின் 14வது பல்கலைக்கழகம் ஆகும்.\n\nSection::::வரலாறு.\n1900களில் டுரியான் துங்கல் ஓர் அடர்ந்த காட்டுப் பகுதியாக இருந்த போது, நிறைய காட்டு யானைகள் சுற்றித் திரிந்தன. இந்த யானைகள் மாச்சாப்,கீசாங், திபோங், தங்காக், தம்பின் பகுதிகளில் இருந்து டுரியான் துங்கல் காடுகளுக்கு வந்தவை.\n\nஅந்தக் காலகட்டத்தில், டுரியான் துங்கல் காடுகளில் ’டுரியான்’ எனும் முள்நாரிப் பழ மரங்கள் அதிகமாக விளைந்தன. முள்நாரிப் பழங்கள் என்றால் காட்டு யானைகளுக்கு மிகவும் பிடிக்கும்\n\nஒரு முறை, பல ஆயிரம் முள்நாரிப் பழமரங்கள் இருந்தும், ஒரு மரத்தில்கூட காய்கள் காய்க்கவில்லை. ஆனால், ஒரே ஒரு மரத்தில் ஒரே ஒரு காய் மட்டும் காய்த்து இருந்தது. அந்தக் காய், காய்த்துப் பழமாக விழும் வரையில் எல்லா யானைகளும் அந்த மரத்தின் அடியிலேயே காத்து இருந்தன.\n\nSection::::பெயர் விளக்கம்.\nநாட்கள் வாரங்களாகி பல மாதங்கள் ஆகியும், அந்த முள்நாரிப் பழம் கீழே விழவே இல்லை. மரத்திலேயே தொங்கிக் கொண்டு இருந்தது. யானைகள் ஏமாந்து காட்டை விட்டு திரும்பிப் போய்விட்டன.\n\nஅந்த இடத்திற்கு டுரியான் துங்கல் என்று பூர்வீகக் குடிமக்கள் பெயர் வைத்தனர். என்றால் \"முள்நாரிப் பழம்\" (Durian). துங்கல் (Tunggal) என்றால் \"தனிமையான\" என்று பொருள். ஆக, டுரியான் துங்கல் என்பது ’தனிமையான முள்நாரிப் பழம்’ என்று பொருள்படுகிறது. இப்படித்தான் டுரியான் துங்கல் எனும் பெயர் அந்தப் பகுதிக்கு வந்தது என்று கூறப்படுகிறது.\n\nSection::::டுரியான் துங்கல் நீர்த் தேக்கம்.\nடுரியான் துங்கல் நகரில் இருந்து ஜாசினுக்குச் செல்லும் வழியில் பெரிய அளவிலான டுரியான் துங்கல் நீர்த் தேக்கம் உள்ளது. இந்தத் நீர்த் தேக்கத்தில் இருந்து குடிநீர் மலாக்கா மாநிலம் முழுமைக்கும் விநியோகம் செய்யப்படுகிறது. 1992ஆம் ஆண்டில் சீனப் புத்தாண்டின் போது அந்த நீர்த் தேக்கத்தில் இருந்த நீர் முழுமையாக வற்றிப் போனது.\n\nஅதனால் இந்நீர்த் தேக்கத்தை நம்பியிருந்த பெரும்பாலான மலாக்கா வாசிகள் அவதியுற்றனர். தேக்கத்தில் இருந்த எல்லா உயிர்ப் பொருள்களும் அழிந்து போயின. அந்தக் குளம் மீண்டும் புத்துயிர் பெற ஐந்து ஆண்டுகள் பிடித்தன. அதன் பின்னர், மூவார் ஆற்றில் இருந்து, நீர் டுரியான் துங்கல் குளத்திற்குத் திருப்பி விடப்பட்டது. அதன் பிறகு அப்படிப்பட்ட இடர்பாடுகள் எதுவும் ஏற்படவில்லை.\n\nSection::::மயில்களின் சொர்க்கபுரி.\nஉலகிலேயே பெரிய மயில் பறவை பூங்காக்களில் ஒன்றான மயில்களின் சொர்க்கபுரி இங்குதான் உள்ளது. 4.5 ஹெக்டர் நிலப்பரப்பில் இந்தப் பூங்கா அமைந்துள்ளது. இந்தப் பூங்காவில் உலகின் 100 வகையான மயில் இனங்களில் 3220க்கும் மேற்பட்ட பறவைகள் உள்ளன. அத்தனையும் அழகு அழகான மயில்கள்.\n\nஇந்தியா, இலங்கை நாடுகளைச் சேர்ந்த பாவோ கிரிஸ்டாடஸ் (Pavo cristatus) எனும் இந்திய மயில்கள்; மியன்மார், ஜாவா நாடுகளில் காணப்படும் பாவோ முடிக்கஸ் (Pavo muticus) எனும் பச்சை மயில்கள்; காங்கோ நாட்டைச் சேர்ந்த ஆப்ரோபாவோ கான்ஜென்சிஸ்(Afropavo congensis) எனும் கரும்பச்சை மயில்கள்; தாய்லாந்து, கம்போடியா நாடுகளைச் சேர்ந்த வெண்பச்சை மயில்கள் இங்கே வளர்க்கப்படுகின்றன.\n\nSection::::புலாவ் செபாங் இரயில் நிலையம்.\nஜப்பானியர்களின் ஆட்சிகாலத்தை நினைவுபடுத்தும் அடையாளங்களாக, டுரியான் துங்கல் பகுதிகளில் பழைய இரயில் தண்டவாளங்கள் இன்னும் உள்ளன. 1903ஆம் ஆண்டு, புலாவ் செபாங் பட்டணத்தில் இருந்து மலாக்காவுக்குச் செல்ல 32 கி.மீ. தொலைவிற்கு அந்த இரயில் பாதைகள் அமைக்கப்பட்டன.\n\n1943ஆம் ஆண்டு அங்கிருந்த தண்டவாளங்கள் சயாம் மரண இரயில்பாதை போடுவதற்காகப் பெயர்த்து எடுத்துச் செல்லப்பட்டன. ஒரு சில தண்டவாளங்களே நினைவுச் சின்னங்களாக இன்னும் இருக்கின்றன.\n\nமீண்டும் புதிதாக ஓர் இரயில் பாதையை அமைப்பதற்கு மலேசிய இரயில் சேவை நிறுவனம் திட்டமிட்டிருந்தது. இருப்பினும் மிகுதியாகச் செல்வினங்கள் ஏற்படலாம் எனும் ஐயப்பாட்டில் பலமுறை அந்தத் திட்டம் ஒத்தி வைக்கப்பட்டது.\n\n108 ஆண்டுகள் பழமை வாய்ந்த புலாவ் செபாங் இரயில் நிலையம் கடந்த 06.02.2013இல் உடைக்கப்பட்டதால் மலாக்காவிற்கு மறுபடியும் இரயில் சேவை கிடைக்கும் என்பது நிறைவேறாது என்று தெரிகிறது\n\nSection::::டுரியான் துங்கல் தமிழ்ப்பள்ளி.\n1946ஆம் ஆண்டு, மகாத்மா காந்தி அவர்களின் பிறந்த நாளான அக்டோபர் 2ஆம் தேதி, டுரியான் துங்கல் தமிழ்ப்பள்ளி திறக்கப்பட்டது. சுற்று வட்டாரங்களில் இருந்த பெர்த்தாம் தோட்டம், காடிங் தோட்டம், செட்டித் தோட்டம், மாச்சாப் உம்பு கிராமம், பதினோறாம் கட்டை பகுதியில் வாழும் இந்தியக் குழந்தைகளுக்கு ஒரு தமிழ்ப்பள்ளியை உருவாக்கித் தருவதற்கு டுரியான் துங்கல் ம.இ.கா. கிளையினர் பெரும் முயற்சி எடுத்துக் கொண்டனர்.\n\nஇருபது மாணவர்களுடன் வி.பி. பழனியாண்டி அவர்களைத் தலைமையாசிரியராகக் கொண்டு டுரியான் துங்கல் தமிழ்ப்பள்ளி திறப்பு விழா கண்டது.\n\nமுருகப்பன் செட்டியார் என்பவர் அக்காலத்தில் ஒரு நிலச்சுவான்தாரராக இருந்தார். அவருக்குச் சொந்தமாகப் பல தோட்டங்கள் இருந்தன. அவருடைய தோட்டத்தில் இருந்த ஒரு வீட்டில் மாதம் மூன்று ரிங்கிட் வாடகையில் மூன்று ஆண்டுகளுக்கு பள்ளியின் வகுப்புகள் நடைபெற்றன.\n\nபின்னர், 1949 அக்டோபர் மாதம் 10ஆம் தேதி, ஒரு சீனருக்குச் சொந்தமான கட்டடத்தில் வகுப்புகள் தொடர்ந்து நடைபெற்றன. மாணவர்களின் எண்ணிக்கை அதிகரித்ததும் கூடுதலான வகுப்புகள் தேவைப்பட்டன.\n\nSection::::வி.பி. பழனியாண்டி.\nமலாக்கா மாநிலத் தொழிலாளர் இலாகாவில் அதிகாரியாக இருந்த நாராயணன், தன்னார்வலர் சி.எம். சேத், மலாக்கா தமிழ்ப்பள்ளிகளின் அமைப்பாளர் எஸ். ஜேசுதாசன், சமூகநலவாதி கொச்சப்பன் நாயர், முதலமைச்சர் கபார் பாபா ஆகியோரின் அயராத உழைப்பின் காரணமாக புதிய ஒரு பள்ளிக் கட்டடம் உருவானது.\n\nஅதன் பின்னர் 1961இல் வி.பி. பழனியாண்டி, அதே இடத்தில் தனக்குச் சொந்தமான ஓர் ஏக்கர் நிலத்தை இலவசமாக டுரியான் துங்கல் தமிழ்ப்பள்ளிக்கு வழங்கினார். அந்த நிலத்தில் அரசாங்கம், இப்போது இருக்கும் புதிய பள்ளியைக் கட்டித் தந்தது.\n\n2011ஆம் ஆண்டில் இப்பள்ளியில் 81 மாணவிகள், 96 மாணவர்கள் என 177 பேர் கல்வி பயின்றனர். 15 ஆசிரியர்கள் பணிபுரிகின்றனர். திருமதி. பிரேமாபதி பாலக்கிருஷ்ணன் தலைமையாசிரியையாக இருக்கின்றார்.\n\nSection::::மலேசிய மலாக்கா தொழில்நுட்ப பல்கலைக்கழகம்.\nUniversiti Teknikal Malaysia Melaka எனும் மலேசிய மலாக்கா தொழில்நுட்ப பல்கலைக்கழகம், 2000ஆம் ஆண்டு டிசம்பர் மாதம் முதல் தேதி டுரியான் துங்கல் நகரில் கட்டப்பட்டது. இது மலேசியாவின் 14வது பல்கலைக்கழகம் ஆகும். இந்தப் பல்கலைக்கழகத்திற்கு மூன்று பயிற்று வளாகங்கள் உள்ளன. தலை வளாகம் டுரியான் துங்கல் நகரில் உள்ளது. 2010ஆம் ஆண்டு 766 ஏக்கர் பரப்பளவில் தலை வளாகம் உருவாக்கப்பட்டது.\n\nமிக நவீன வசதிகளுடன் கூடிய கட்டமைப்புகளுடன் இந்தப் பல்கலைக்கழகம் பிரசித்தி பெற்று விளங்குகிறது. இரு பயிற்று வளாகங்கள் மலாக்கா ஹங் துவா சாலையிலும், ஆயர் குரோ தொழில்பேட்டையிலும் இயங்கி வருகின்றன. இந்தோனேசியா, சவூதி அரேபியா, சாட், சிரியா, பாகிஸ்தான், கேமரூன், வங்காள தேசம், தான்சானியா, இந்தியா, சோமாலியா, சிங்கப்பூர், கத்தார், பாலஸ்தீனம், லிபியா, ஈராக், ஈரான், கானா, பிரான்ஸ், ஏமன், நைஜீரியா, ஜோர்டான் ஆகிய நாடுகளைச் சேர்ந்த மாணவர்கள் இங்கு உயர்க்கல்வி பயில்கின்றனர்.\n"}
{"id": "169756", "url": "https://ta.wikipedia.org/wiki?curid=169756", "title": "தர்கா நகர், இலங்கை", "text": "தர்கா நகர், இலங்கை\n\n\n\n"}
{"id": "169759", "url": "https://ta.wikipedia.org/wiki?curid=169759", "title": "தொலைக்காட்சி நிகழ்ச்சி", "text": "தொலைக்காட்சி நிகழ்ச்சி\n\nதொலைக்காட்சி நிகழ்ச்சி (television program, ஐக்கிய இராச்சியத்தில் \"television programme\" அல்லது \"television show\") என்பது தொலைக்காட்சியில் ஒளிபரப்புவதற்காக உருவாக்கப்பட்ட ஒளிதக்கோப்புகளாகும். இது ஒரேமுறையாகத் தயாரிக்கப்பட்டதாக இருக்கலாம் அல்லது ஒரு குறிப்பிட்ட இடைவெளியில் ஒளிபரப்பப்படும் தொடராக இருக்கலாம். ஒரு தொடர்நிகழ்ச்சியின் ஒரு நிகழ்ச்சி \"பகுதி நிகழ்வு\" (episode) எனப்படுகிறது. குறிப்பிட்ட எண்ணிக்கையிலான பகுதிகளுடன் திட்டமிடப்படும் தொலைக்காட்சித் தொடர் \"குறுந்தொடர்\" அல்லது \"தொடர்\" (Serial) என வழங்கப்படுகிறது. முடிவான நீளமின்றி தயாரிக்கப்படும் தொடர்கள் குறிப்பிட்ட காலத்திற்கு ஒளிபரப்பப்பட்ட பின்னர் நிறுத்தப்பட்டு மீண்டும் தொடருமாறு பகுக்கப்படுகிறது. இத்தொடர், தொடர்நிகழ்ச்சியின் \"பருவம்\" எனப்படுகிறது.\n\nஒரேமுறையாக ஒளிபரப்பப்படும் நிகழ்ச்சி \"சிறப்பு\" நிகழ்ச்சியாக அறிவிக்கப்படலாம். தொலைக்காட்சித் திரைப்படம் எனப்படுவது (டிவி மூவி) வெள்ளித்திரைகளில் அல்லாது தொலைகாட்சித் திரைகளில் வெளியிடுவதற்காக உருவாக்கப்பட்ட திரைப்படமாகும். பல வெற்றிகரமான தொலைக்காட்சி திரைப்படங்கள் டிவிடி வட்டுக்களில் வெளியிடப்பட்டுள்ளன.\n\nஒரு நிகழ்ச்சி உருவாக்கப்பட்டு ஒளித நாடாக்களிலோ அல்லது பல்வித இலத்திரனியல் ஊடகங்களிலோ பிந்நாள் ஒளிபரப்பிற்காக பதிவு செய்யப்படலாம்; அல்லது நேரடியாக நேரலை தொலைக்காட்சியாக ஒளிபரப்பப்படலாம்.\n\n\n\n\n\n"}
{"id": "169771", "url": "https://ta.wikipedia.org/wiki?curid=169771", "title": "பாரத் ஆங்கில உயர்நிலை பள்ளி", "text": "பாரத் ஆங்கில உயர்நிலை பள்ளி\n\n<br>\n\nபாரத் ஆங்கில உயர்நிலை பள்ளி (English: Bharath English High School) என்பது புதுச்சேரி ஆட்சிப்பகுதியில் உள்ள அரியாங்குப்பம் என்னும் ஊரில் உள்ளது. 1977 ஆம் ஆண்டு மே 19 அன்று இராதா என்கிற கிருஷ்ணன் என்பவரால் இப்பள்ளி தொடங்கப்பட்டது. ”உண்மை, துணிவு மற்றும் பிரகாசம்” எனும் வாக்கியத்தை பள்ளியின் கொள்கை வாக்கியமாகக் கொண்ட இப்பள்ளியின் நிர்வாகியாக கி. பார்த்தசாரதி என்பவரும், தலைமை ஆசிரியையாக பா. உமாதேவி என்பவரும் உள்ளனர்.\n\n"}
{"id": "169773", "url": "https://ta.wikipedia.org/wiki?curid=169773", "title": "மாவட்ட வாரியான தேவாரம் பாடல் பெற்ற சிவாலயங்கள்", "text": "மாவட்ட வாரியான தேவாரம் பாடல் பெற்ற சிவாலயங்கள்\n\nதேவாரம் பாடல் பெற்ற தலங்கள் என்பது 63 நாயன்மார்களில் மிகப் பிரசித்தி பெற்ற நாயன்மார்களான திருஞானசம்பந்தர், திருநாவுக்கரசர் மற்றும் சுந்தரர் ஆகிய 3 நாயன்மார்கள் அக்கோயிலுக்கு வந்து இறைவனைப் பாடி போற்றிய கோயில்கள். அந்த வரிசையில் மொத்தம் 274 சிவ ஸ்தலங்கள் உள்ளன. அவைகளில் பெரும்பாலான கோயில்கள் தமிழ்நாட்டிலும், மற்ற கோயில்கள் புதுச்சேரி மாநிலத்தில் உள்ள காரைக்கால் மாவட்டத்திலும் மற்றும் சில மற்ற இந்தியாவின் பிற மாநிலங்களிலும் உள்ளன.\n\nSection::::தமிழ்நாட்டில் உள்ள கோயில்கள்.\nSection::::கடலூர் மாவட்டம்.\nகடலூர் மாவட்டத்தில் மொத்தம் 19 கோயில்கள் உள்ளன.\n\n\nSection::::நாகப்பட்டினம் மாவட்டம்.\nநாகப்பட்டினம் மாவட்டத்தில் மொத்தம் 53 கோயில்கள் உள்ளன.\n\n\nSection::::தஞ்சாவூர் மாவட்டம்.\nதஞ்சாவூர் மாவட்டத்தில் மொத்தம் 57 கோயில்கள் உள்ளன.\n\n\nSection::::திருவாரூர் மாவட்டம்.\nதிருவாரூர் மாவட்டத்தில் மொத்தம் 54 கோயில்கள் உள்ளன.\n\n\nSection::::மதுரை மாவட்டம்.\nமதுரை மாவட்டத்தில் மொத்தம் 4 கோயில்கள் உள்ளன.\n\nSection::::விழுப்புரம் மாவட்டம்.\nவிழுப்புரம் மாவட்டத்தில் மொத்தம் 13 கோயில்கள் உள்ளன.\n\n\nSection::::திருவண்ணாமலை மாவட்டம்.\nதிருவண்ணாமலை மாவட்டத்தில் மொத்தம் 4 கோயில்கள் உள்ளன.\n\nSection::::காஞ்சிபுரம் மாவட்டம்.\nகாஞ்சிபுரம் மாவட்டத்தில் மொத்தம் 12 கோயில்கள் உள்ளன.\n\n\nSection::::திருச்சிராப்பள்ளி மாவட்டம்.\nதிருச்சிராப்பள்ளி மாவட்டத்தில் மொத்தம் 13 கோயில்கள் உள்ளன.\n\n\nSection::::அரியலூர் மாவட்டம்.\nஅரியலூர் மாவட்டத்தில் மொத்தம் 3 கோயில்கள் உள்ளன.\n\nSection::::கரூர் மாவட்டம்.\nகரூர் மாவட்டத்தில் மொத்தம் 4 கோயில்கள் உள்ளன.\n\nSection::::சிவகங்கை மாவட்டம்.\nசிவகங்கை மாவட்டத்தில் மொத்தம் 4 கோயில்கள் உள்ளன.\n\nSection::::புதுக்கோட்டை மாவட்டம்.\nபுதுக்கோட்டை மாவட்டத்தில் மொத்தம் 2 கோயில்கள் உள்ளன.\n\nSection::::ராமநாதபுரம் மாவட்டம்.\nராமநாதபுரம் மாவட்டத்தில் மொத்தம் 2 கோயில்கள் உள்ளன.\n\nSection::::விருதுநகர் மாவட்டம்.\nவிருதுநகர் மாவட்டத்தில் மொத்தம் 1 கோயில் உள்ளன.\n\nSection::::திருநெல்வேலி மாவட்டம்.\nதிருநெல்வேலி மாவட்டத்தில் மொத்தம் 2 கோயில்கள் உள்ளன.\n\nSection::::திருப்பூர் மாவட்டம்.\nதிருப்பூர் மாவட்டத்தில் மொத்தம் 2 கோயில்கள் உள்ளன.\nSection::::கோயம்புத்தூர் மாவட்டம்.\nகோயம்புத்தூர் மாவட்டத்தில் மொத்தம் ஒரு கோயில் உள்ளன.\n\nSection::::ஈரோடு மாவட்டம்.\nஈரோடு மாவட்டத்தில் மொத்தம் 2 கோயில்கள் உள்ளன.\n\nSection::::நாமக்கல் மாவட்டம்.\nநாமக்கல் மாவட்டத்தில் மொத்தம் 2 கோயில்கள் உள்ளன.\n\nSection::::வேலூர் மாவட்டம்.\nவேலூர் மாவட்டத்தில் மொத்தம் 3 கோயில்கள் உள்ளன.\n\nSection::::திருவள்ளூர் மாவட்டம்.\nதிருவள்ளூர் மாவட்டத்தில் மொத்தம் 6 கோயில்கள் உள்ளன.\n\nSection::::சென்னை மாவட்டம்.\nசென்னை மாவட்டத்தில் மொத்தம் 4 கோயில்கள் உள்ளன.\n\n\nSection::::மற்ற மாநிலங்கள் கோயில்கள்.\nமற்ற மாநிலங்களில் மொத்தம் 9 கோயில்கள் உள்ளன.\n\n\n\n\n\n\n"}
{"id": "169789", "url": "https://ta.wikipedia.org/wiki?curid=169789", "title": "மஸ்மக் கோட்டை", "text": "மஸ்மக் கோட்டை\n\nமஸ்மக் கோட்டை சவுதி அரேபியாவின் தலைநகரான ரியாத்தின் மையப்பகுதியில் அமைந்துள்ள ஒரு கோட்டை ஆகும். இது களிமண் மற்றும் செங்கற்களைக்கொண்டு கட்டப்பட்ட ஒரு களிமண் கோட்டை ஆகும். இக்கோட்டை சவுதி அரேபியாவின் வரலாற்றில் மிக முக்கிய இடம் வகிக்கிறது. தற்போது இது சீரமைக்கப்பட்டு காட்சியகமாக உள்ளது. \n"}
{"id": "169790", "url": "https://ta.wikipedia.org/wiki?curid=169790", "title": "களிமண்", "text": "களிமண்\n\nகளிமண் ஒருவகையான மண் வகையாகும். பெரும்பாலும் கறுப்பு நிறத்தில் இருக்கும் இந்த மண் பானை போன்ற மட்பாண்டங்கள், பொம்மைகள், செங்கல் போன்றவை செய்ய பயன்படுகிறது. பண்டைய காலத்திலிருந்தே களிமண் பயன்படுத்தப்பட்டு வருகிறது, பண்டை நாகரிகம் இருந்த இடங்களில் நடந்த பல அகழ்வாராய்ச்சிகளில் கிடைத்த ஒடுகள், முதுமக்கள் தாழிகள் போன்ற பலவும் களிமண்ணால் செய்யப்பட்டவையே.\n"}
{"id": "169791", "url": "https://ta.wikipedia.org/wiki?curid=169791", "title": "தனிம அட்டவணை வரலாறு", "text": "தனிம அட்டவணை வரலாறு\n\nஆவர்த்தன அல்லது தனிம அட்டவணை வரலாறு வேதியியற் பண்புகளைப் புரிந்துகொள்ளவதில் ஒரு நூற்றாண்டுக்கும் மேற்பட்ட காலகட்டத்தில் ஏற்பட்ட வளர்ச்சியைப் காட்டுகின்றது. இந்த வரலாற்றின் மிக முக்கியமான நிகழ்வாக 1869 ல் திமீத்ரி மென்டெலெயேவ் அவர்களின் தனிம அட்டவணை வெளியீடு அமைந்தது. மென்டெலெயேவுக்கு முன்னரே அந்துவான் இலவாசியே போன்ற சில வேதியலாளர்கள் இதன் வளர்ச்சிக்கு வித்திட்டாலும் உருசிய வேதியலாளரான திமீத்ரி மென்டெலெயேவுக்கே தனிம அட்டவணை உருவாக்கியதற்கான சிறப்பு அளிக்கப்பட்டுள்ளது.\n\nதனிமங்களின் (மூலகங்களின்) பண்புகளை வெவ்வேறு தொகுதிகளாக இலகுவில் அறிந்துகொள்ள அட்டவணைப்படுத்தல் தேவையாகின்றது. இது தனிம வரிசை அட்டவணை அல்லது ஆவர்த்தன அட்டவணை எனப்படுகின்றது. தொடக்கத்தில் தனிமங்கள் அவற்றின் அணு நிறையின் (தொடர்பணுத்திணிவு) அடிப்படையில் வகைப்படுத்தப்பட்டன. பெரும்பான்மையான வேதியலாளர்கள் தனிமங்களை வகைப்படுத்தி அவற்றின் பண்புகளை ஆய்ந்தனர்.\n\nSection::::பழங்காலத்தில் தனிமங்கள்.\nமக்கள், பழங்காலத்தில், இயற்கையில் உள்ள இயல்பு வடிவத்தில் காணப்படுகின்ற தங்கம், வெள்ளி, செப்பு போன்ற தனிமங்களைத் தெரிந்து கொண்டிருந்தனர். எளிய உபகரணங்களைப் பயன்படுத்தி இவற்றை அகழ்ந்தெடுக்க முடிந்தது.\n\nSection::::அறிவொளிக் காலம்.\nசெருமானிய நாட்டைச் சேர்ந்த என்னிக் பிராண்ட் (Hennig Brand) எனும் இரசவாதி 1669ம் ஆண்டளவில் பொசுபரசைக் கண்டுபிடித்தார், இதுவே புதியதொரு தனிமத்தை மனிதன் அறிந்ததற்கான முதற்பதிவாக உள்ளது. ஏனைய இரசவாதிகள் போன்று, மதிப்புக் குறைந்த உலோகங்களைத் தங்கமாக மாற்றும், இறவாத்தன்மையைக் கொடுக்கும், இளமையாக உருமாற்றும் ‘தத்துவஞானியின் கல்’ (Philosopher's stone) அல்லது இரசவாதக்கல் என்று அழைக்கப்படும் பதார்த்தம் ஒன்றைத் தேடி இவரும் ஆய்வில் ஈடுபட்டிருந்தார். இத்தகைய ஆய்வில் சிறுநீரைப் பயன்படுத்தி இருந்தார். சிறுநீரை பல படிமுறைகளுக்குட்படுத்தி வடித்தபோது இறுதியில் வெண்மையான பிரகாசிக்கும் பதார்த்தம் ஒன்றைப் பெற்றார், இதற்கு பொசுபரசு எனப் பெயரிட்டார்.\n\nSection::::இலாவோசியர்.\n1789-ஆம் ஆண்டில் வேதியியல் தனிமங்கள்பற்றிய ஒரு பாடநூலை இலாவோசியர் வெளியிட்டார். இதுவே முதலாவது புதியகாலத்து வேதியியற் பாடநூலாகக் கருதப்படுகின்றது. தற்கால வேதியியலுக்கு அடிப்படையாக விளங்கும் கொள்கைகளையும், கோட்பாடுகளையும் அந்தப் பாட நூலில் ஆதாரங்களுடன் விளக்கினார். தனிமங்கள் என்று தான் கருதிய பொருட்களின் பட்டியலையும் அந்தப் பாட நூலில் இணைத்திருந்தார். ஒருசில தவறுகள் நீங்கலாக இலவாசியே கண்டு சொன்ன பெரும்பாலான வேதிப்பொருட்கள் இன்றைய தற்கால வேதியியலின் பொருட்களின் பட்டியலில் இடம்பெற்றிருக்கின்றன. இவர் தனிமங்களை உலோகங்கள், அல்லுலோகங்கள் என்று மட்டுமே வகைப்படுத்தி இருந்தார்.\n\nSection::::டோபரின்னரின் மும்மைகள்.\n1828-இல் இத்தாலிய வேதியியலாளர் ஜொகான் வோல்வ்காங்க் டோபரின்னர் என்பவர் இயல்பொப்பின் அடிப்படையில் தனிமங்களை மூன்று தொகுதிகளாக வகைப்படுத்தினார். இத்தொகுதிகள் தனிம மும்மைகள் (மூலக மும்மை) எனப்படும். இவ்விதிப்படி மூன்று தனிமங்கள் அவற்றின் அணுநிறையின் ஏறுவரிசையில் வரிசைப்படுத்தப்படுகின்றன. நடுவில் உள்ள தனிமத்தின் அணு நிறையானது மற்ற இரண்டு தனிமங்களின் அணுநிறைகளின் இயற்கணித சராசரியாக இருக்கும்.\n\nஉதாரணமாக,\n\nகுளோரின், புரோமின், அயோடின் ஆகியவை ஒரு மும்மைத் தொகுதியாக உள்ளது. இலிதியம், சோடியம், பொட்டாசியம் வேறொரு மும்மையாக உள்ளது.\n\nSection::::தனிம வகைப்படுத்தல்.\nSection::::அலெக்சாண்டர் எமில்.\n1862-ஆம் ஆண்டளவில் அலெக்சாண்டர் எமில் (Alexandre-Emile Béguyer de Chancourtois) எனும் பிரான்சிய புவியியலாளர் தனிமங்கள் ஓர் ஒழுங்கான இடைவெளியில் அமைந்திருப்பதை அவதானித்தார். இதன்படி ஆரம்ப ஆவர்த்தன அட்டவணை ஒன்றை உருவாக்கினார். வேதியியற் கலைச்சொற்கள் பயன்படுத்தப்படாமையினாலும் விளக்கப்படமின்மையாலும் இது பிரபல்யமடையவில்லை.\n\nSection::::ஜோன் நியுலாண்ட்ஸ்.\nஜோன் நியுலாண்ட்ஸ் (John Newlands) எனும் ஆங்கில வேதியியல் அறிஞர் 1865-இல் 56 தனிமங்களை வகைப்படுத்தினார். ஒத்த பண்புள்ள தனிமங்களின் அணுநிறை எட்டால் அதிகரித்துக்கொண்டு செல்வதை அவதானித்து ‘எண்ம விதியை’ (அட்டமசுர விதி - law of octaves) முன்மொழிந்தார். சங்கீதத்தில் ச, ரி, க, ம, ப, த, நி, ச எனும் சுரங்களில் ‘ச’ எட்டாவதாகத் திரும்ப அமைவதுபோல அணுநிறை ஏறுவரிசையில் தனிமங்களை ஒழுங்குபடுத்தும்போது இயல்பொத்தவை எட்டாம் இடத்தில் திரும்ப அமையும் என்று விளக்கினார். ஆனால் அவர்காலத்து அறிவியலாளர்களால் இது நிராகரிக்கப்பட்டது.\n\nஇவ்விதியானது குறைந்த அணுநிறை கொண்ட தனிமங்களுக்குப் பொருந்தக் கூடியது. ஆனால் அதிக அணுநிறை கொண்ட தனிமங்களுக்குப் பொருந்தாது.\n\nSection::::லொதர் மேயர்.\nஜூலியஸ் லொதர் வொன் மேயர் எனும் செருமானிய வேதியியல் நிபுணர் 28 தனிமங்களைக் கொண்ட ஆவர்த்தன அட்டவணையை 1864-இல் உருவாக்கினார். இவரது அட்டவணை தனிமத்தின் வலுவளவை மையமாக வைத்து ஆறு தனிமக் குடும்பங்களாக உருவாக்கப்பட்டிருந்தது.\n\nSection::::திமீத்ரி மென்டெலேயேவ்.\nதிமீத்ரி இவானவிச் மென்டெலேயேவ் (டிமித்ரி மெண்டெலீவ்) எனும் உருசிய நாட்டு வேதியியல் வல்லுனர் தற்காலத்துப் பயன்பாட்டில் உள்ளதை ஒத்த ஆவர்த்தன அட்டவணையை உருவாக்கியவர் ஆவார். 1869-இல் அப்போது கண்டறியப்பட்ட 63 தனிமங்களை அவற்றின் அணுநிறையின் ஏறுவரிசையில் அட்டவணைப்படுத்தினார். இக்காலத்தில் இலத்திரன்கள் கண்டுபிடிக்கப்படவில்லை என்பது குறிப்பிடத்தக்கது.\n\nஓர் உருசிய சஞ்சிகையில் 1869-இல் வெளியான மென்டெலேயேவின் அட்டவணைபற்றிய தகவல்களில் இவ்வாறு குறிப்பிடப்பட்டு இருந்தது:\n\nஅவர் அறிமுகப்படுத்திய தனிமங்களை வகைப்படுத்தும் முறையானது ஆவர்த்தன விதி எனப்படும். இவ்விதிப்படி, தனிமங்களை அவற்றின் அணுநிறைகளின் ஏறுவரிசையில் அமைக்கும்போது அவற்றின் பண்புகள் சீரான இடைவெளிகளில் ஒரே மாதிரியாக இருக்கும். ஆவர்த்தன விதியின் அடிப்படையில் மென்டெலேயேவ் தனிமங்களை அவற்றின் அணுநிறைகளின் ஏறுவரிசையில் கிடைமட்டமாக வரிசைப்படுத்தினார்.\n\nஇதன்படி அணுநிறை குறைந்த தனிமம் இடது பக்கத்திலும், அதைவிட அணுநிறை கூடியது வலது பக்கத்திலும் கிடையாக ஒழுங்குபடுத்தப்பட்டது. இவை ஆவர்த்தனங்களென அழைக்கப்பட்டன. பண்பொத்த தனிமங்கள் நிலை வரிசையில் அமைக்கப்பட்டன. இவை கூட்டங்கள் என்று அழைக்கப்பட்டது. இவற்றின் வேதியியல் வினைகள் ஒரேமாதிரியாக இருந்தன.\n\nமென்டெலேயேவ் தனிம வரிசை அட்டவணையை ஆராயும்போது நிலையாக அமைந்துள்ள அடுத்தடுத்த இரண்டு தனிமங்களுக்கிடையே ஒத்துப் போகும் தன்மை இல்லாததை கண்டறிந்தார். எனவே, இக்குறையைப் போக்குவதற்கு அந்த இடங்கள் வெற்றிடமாக்கப்பட்டு இருந்தது. எதிர்காலத்தில் வேறு தனிமங்கள் கண்டறியப்பட்டபோது அந்த இடங்கள் பொருத்தமாக இருந்தது. உதாரணமாக, காலியம் மற்றும் ஜெர்மானியம் ஆகியவை மென்டெலேயேவ் தனிம வரிசை அட்டவணையை உருவாக்கியபோது கண்டுபிடிக்கப்படவில்லை. மென்டெலேயேவ் அவற்றை முறையே எகா-அலுமினியம் மற்றும் எகா-சிலிக்கான் என்றும் பெயரிட்டார். ஏனெனில், அவை முறையே அலுமினியம் மற்றும் சிலிக்கான் ஆகியவற்றின் பண்புகளை ஒத்து இருக்கும் என்று நம்பிக்கையிலிருந்தார். பின்னர் இத்தனிமங்கள் கண்டுபிடிக்கப்பட்டபோது இவற்றின் பண்புகள் மென்டெலேயேவ் கூறியவாறு அமைந்திருந்தன.\n\nமென்டெலேயேவ் ஆவர்த்தன அட்டவணையின் குறைகள்:\n\n\nபுதிய தனிமங்கள் கண்டுபிடித்தலும், தொகுத்தலும் இன்றும் தொடர்வதால் இதுவரை கண்டுபிடிக்கப்பட்ட தனிமங்களின் எண்ணிக்கை 120ஆக உயர்ந்துள்ளது. அணு எண் 92 வரை உள்ள தனிமங்கள் இயற்கையில் கிடைப்பவையாக உள்ளன. எஞ்சியவை ஆய்வகங்களில் தொகுக்கப்பட்டு கண்டறியப்பட்டுள்ள மற்ற தனிமங்கள் யுரேனியம் கடந்த தனிமங்கள் எனப்படுகின்றன. இவை அதிக நிலைத் தன்மையற்றதாகவும், கதிரியக்கத்தால் சிதைவடைவனவாகவும் உள்ளன.\n\nSection::::ஆவர்த்தன அட்டவணையின் புதிதாக்கம்.\n1913-14 களில் என்ரி மொசெலே (Henry Moseley) என்பவர் தனது பரிசோதனையிலிருந்து ஒரு தனிமத்தின் எக்ஸ்-கதிர் அலை நீளத்துக்கும் அணு எண்ணுக்கும் இடையே உள்ள தொடர்பைக் கண்டுபிடித்தார். ஒரு தனிமம் இன்னொரு தனிமத்துடன் வேறுபட்டுக் காணப்படுவதற்கு அவற்றில் காணப்படும் நேர்மின்னிகளே (புரோத்தன்கள்) காரணம் என்று கண்டுகொண்டார். எனவே தனிமங்களை வரிசைப்படுத்த அவற்றின் அணுநிறையைவிட அணு எண் மிகப்பொறுத்தமானது என்று தீர்மானித்தார். இதன்படி ஆவர்த்தன அட்டவணை மீள ஒழுங்கமைக்கப்பட்டது.\n\nஇதனால் ஆர்கன் - பொட்டாசியம் ஒழுங்கமைப்புச் சிக்கலுக்குத் தீர்வு கிடைத்தது. முன்னர் இருந்த ஆவர்த்தன அட்டவணையின்படி இவற்றை ஒரே பண்புள்ள குழுமத்தில் சேர்த்தல் சிக்கலாக இருந்தது. ஏனெனில், ஆர்கனின் (Ar) அணுநிறை (39.9) பொட்டாசியத்தின் (K) அணுநிறையைவிடக் (39.1) கூடுதலாக இருந்தது. ஆர்கன் ஒரு உறழ் வளிமம், ஆனால் பொட்டாசியம் ஒரு கார உலோகம். அணு எண்ணின்படி இவை தத்தமது பண்புடைய குழுமத்தில் சேர்க்கப்பட்டன. இதே போலக் கோபால்ட் - நிக்கல் சிக்கலும் தீர்ந்தது.\n\nமொசெலே மென்டெலேயேவ்வின் கோட்பாடு போன்று அணு எண்கள் 43, 61, 72, 75 உடைய புதிய தனிமங்களுக்கு இடம் ஒதுக்கினார், அதன்படி பின்னர் டெக்னீசியம், புரோமித்தியம், ஆப்வினியம், ரேனியம் முதலியவை கண்டுபிடிக்கப்பட்டன.\n\n1943-இல் கிளென் சீபோர்க் என்பவர் அமெரிக்கம் (95) மற்றும் கியுரியம் (96) ஆகிய தனிமங்களைப் பாகுபடுத்துவதில் சிரமத்தை எதிர்கொண்டார். இவை வேறொரு குழுமத்தைச் சேர்ந்தவை என்று அறிந்துகொண்டதன் பிரகாரம் ஆவர்த்தன அட்டவணையில் மேலும் திருத்தம் கொண்டுவரப்பட்டது; அக்டினைட் வரிசைகள் உருவாக்கப்பட்டன.\n"}
{"id": "169796", "url": "https://ta.wikipedia.org/wiki?curid=169796", "title": "குதிரைமலை (இலங்கை)", "text": "குதிரைமலை (இலங்கை)\n\nகுதிரைமலை (சிங்களம்: කුදිරමලෙයි, கிரேக்கம்: Hippuros, ஆங்கிலம்: Horse Mountain) என்பது கடலினுள் புகுந்திருக்கும் முனையும் இலங்கையின் மேற்கு கடற்கரையில் அமைந்த பண்டைய துறைமுக நகரமும் ஆகும். இது முன்பு யாழ்ப்பாண தீபகற்ப அரசின் பண்டைய தலைநகர் நல்லூருக்கு நகரு முன் தலைநகராகவும் பன்னாட்டு வர்த்தக மையமாகவும் விளங்கியது. சிலாபத்துறைக்கு அருகில் மன்னார் வளைகுடாவில் அமைந்துள்ள இது மன்னார் பண்டைய துறைமுக நகரம், வரலாற்று புகழ்மிக்க திருக்கேதீச்சரம் ஆகிய வரலாறுகளை பகிர்ந்து கொண்டுள்ளது. குதிரைமலை புத்தளம் மாவட்ட வடமுனையில் அமைந்து, பயனுள்ள மன்னார் தென் துறைமுகமாகவும், யாழ் தீபகற்ப மற்றும் வன்னி அரசுகளின் தென்முனை எல்லை நகரமாக பயன்பட்டது. இது திருகோணமலையிலிருந்து வன்னிக்கு மேற்கில் அமைந்துள்ளது. இதன் கரையிலிருந்து முத்தகழ்வு இடமும் பண்டைய கிராமமுமான வங்காலை 20 கி.மீ தூரத்தில் வடக்கில் அமைந்துள்ளது. \n"}
{"id": "169797", "url": "https://ta.wikipedia.org/wiki?curid=169797", "title": "சோபி சோல்", "text": "சோபி சோல்\n\nசோபி சோல் (ஆங்கிலம்: Sophia Magdalena Scholl - பிறப்பு 9 மே 1921 - 22 பெப்ரவரி 1943) ஒரு யேர்மனிய மாணவர், புரட்சிவாதி, வன்முறையற்ற வெள்ளை ரோசா இயக்கத்தின ஒரு செயற்பாட்டாளர். நாசி யேர்மனிக்கு எதிரான போராட்டங்களில் பங்கெடுத்த இவர் போர் எதிர்ப்பு துண்டறிக்கைகளை விநியோகித்தற்காக தேசத் துரோகக் குற்றம் காணப்பட்டு மரண தண்டனை விதிக்கப்பட்டார். 1970 களின் பின்பு இவர் ஒரு யேர்மனிய மாவீராகக் கொண்டாப்படுகிறார்.\n"}
{"id": "169801", "url": "https://ta.wikipedia.org/wiki?curid=169801", "title": "விவேக சிந்தாமணி", "text": "விவேக சிந்தாமணி\n\nவிவேக சிந்தாமணி என்பது ஒரு பழைமையான தமிழ் நூலாகும். இது அனுபவ மூதுரைகளைக் கொண்ட தமிழ் செய்யுள் தொகுப்பாகும். இந்த நூலின் ஆசிரியர் யார் என்பது தெரியாது. எந்த காலத்தில் இயற்றப்பட்ட நூல் என்பதும் தெரியாது. நாயக்கர் காலத்தில் இந்த நூல் உருவாகியிருக்கலாம் என்று ஒரு சிலர் கூறுகின்றனர். இந்நூலில் சிந்தனைக்குகந்த, பொருள் பொதிந்த வார்த்தைகளால் நீதிகளும், அழகியலும் செய்யுள் நடையில் சொல்லப்பட்டு இருக்கும். தனிப்பாடல்களாக இருந்த பாடல்களைத் தொகுத்து இந்த நூல் உருவானது என்ற அனுமானமும் உண்டு.\n\nபகுத்தறிவு பட்டறிவின் தெளிவு.\nநினைவில் ஒளிரும் மணி சிந்தாமணி. \nபகுத்தறிவு மணிகளே ‘விவேக சிந்தாமணி’.\nஇந்த நூல் தொகுப்பில் 135 பாடல்கள் உள்ளன.\nமேலும் சில பிரதிகளில் மட்டும் காணப்படும் பாட்டும் ஒன்று உள்ளது. \n\nவேத மோதிய வேதியர்க் கோர்மழை \nநீதி மன்னர் நெறியினுக் கோர்மழை \nமாதர் கற்புடை மங்கையர்க் கோர்மழை \nமாதம் மூன்று மழையெனப் பெய்யுமே. (26)\n\n"}
{"id": "169805", "url": "https://ta.wikipedia.org/wiki?curid=169805", "title": "முடிசூடிய மரியா (ஜியோட்டோ)", "text": "முடிசூடிய மரியா (ஜியோட்டோ)\n\nமுடிசூடிய மரியா (\"Madonna Enthroned\" அல்லது \"Ognissanti Madonna\") என்பது நடுக்கால இறுதியில் வாழ்ந்த ஜியோட்டோ டி போண்டோனே (\"Giotto di Bondone\") (1266/7 - 1337) என்னும் இத்தாலிய கலைஞர் வரைந்த ஓர் ஓவியம் ஆகும். இது இத்தாலியின் புளோரன்சு நகரில் உஃப்ஃபீசி கலைக்கூடத்தில் காக்கப்பட்டு வருகிறது.\n\nஇந்த ஓவியம் சுமார் 1310ஆம் ஆண்டின் வரையப்பட்டதாகக் கருதப்படுகிறது. இந்த ஓவியத்தில், கிறித்தவ கலைமரபைப் பின்பற்றி, இயேவின் தாயாகிய மரியா தம் மடியில் குழந்தை இயேசுவை வைத்துக்கொண்டு, அரியணையில் அரசியாக வீற்றிருக்கின்றார். அவர்களைச் சூழ்ந்து வானதூதர்களும் புனிதர்களும் உள்ளனர்.\n\nஇந்த ஓவியம் ஐரோப்பிய மறுமலர்ச்சிக் காலத்தின் முதல் ஓவியமாகப் போற்றப்படுகிறது. இறுக்கமான விதிகளுக்கு உட்பட்டிருந்த பிசான்சிய ஓவியக் கலைப் பாணியிலிருந்து வேறுபட்டு, இயல்பான விதத்தில் வரையப்பட்ட ஓவியம் இது.\n\nSection::::ஓவியத்தை வரைந்தவர்.\nஜியோட்டோ எந்தெந்த ஓவியங்களை வரைந்தார் என்பது பற்றிய விவாதம் இன்னும் தொடர்ந்தாலும், \"முடிசூடிய மரியா\" என்னும் இந்த ஓவியம் ஜியோட்டோவின் கையால் வரையப்பட்டதே என நிறுவுவதற்கு பல ஆவணங்கள் உள்ளன. 1447இல் லொரேன்சோ கிபேர்ட்டி என்பவர் தம் நூலில் இதைக் குறிப்பிட்டுள்ளார்.\n\nஇந்த ஓவியம் ஜியோட்டோவின் பிற்காலப் படைப்புகளுள் ஒன்று. அதை அவர் புளோரன்சு நகரில் வரைந்து முடித்தார். புளோரன்சு நகரில் பிரான்சிஸ்கு சபைக் கோவிலாகிய \"அனைத்துப் புனிதர் ஆலயத்தின்\" பெரிய பீடத்தின் மேல் பக்கம் வைப்பதற்காக இந்த ஓவியம் படைக்கப்பட்டது.\n\nஅன்னை மரியா தம் மகனான இயேசுவைத் தம் மடியில் வைத்திருக்கிறார். அரியணையில் அரசியாக அமர்ந்திருக்கிறார். அவர்களைச் சுற்றி வானதூதர்களும் புனிதர்களும் நிற்பதைக் காணலாம். இவ்விதத்தில் அன்னை மரியாவையும் இயேசுவையும் சித்தரிக்கும் ஓவியப் பாணி \"Maestà\" (\"Majesty\") என்று இத்தாலிய மொழியில் அழைக்கப்பட்டது. அதைத் தமிழில் \"முடிசூடிய மரியா\" எனலாம்.\n\nSection::::ஜியோட்டோவின் முன்னோடிகள்.\nகிறித்தவ பிசான்சியக் கலையின் கூறுகள் ஜியோட்டோவின் ஓவியத்தில் உள்ளன. திருவோவியம் என்னும் அந்தக் கலைப்பாணியில் தங்க நிறப் பின்புலம், ஆடைகளில் தங்க நிறம் போன்றவை உண்டு. அதை ஜியோட்டோவின் இந்த ஓவியத்திலும் காணலாம். பிசான்சியக் கலை இத்தாலியில் சில புதிய அம்சங்களைப் பெற்றது. அவற்றையும் ஜியோட்டோ தம் ஓவியத்தில் காட்டுகிறார்.\n\nஎனவே இந்த ஓவியத்தில் பிசான்சியக் கலையின் இறுக்கம் சிறிது உண்டு. குழந்தை இயேசுவை மடியில் தாங்கி, நடுவில் அமர்ந்திருக்கின்ற மரியா, சூழ்ந்திருக்கின்ற வானதூதர்களையும் புனிதர்களையும் விட பெரிய உருவில் காண்பிக்கப்படுகிறார்.\n\nஅதே நேரத்தில், பிசான்சியக் கலையில் சித்தரிக்கப்படும் நபர்களைப் போல் அல்லாமல், ஜியோட்டோவின் ஓவியத்தில் வருவோர் முப்பரிமாணத் தோற்றம் கொண்டவர்களாகக் காட்டப்படுகிறார்கள். அளவிலும் பெரியவர்களாய் உள்ளார்கள். \n\nமரியா அமர்ந்திருக்கின்ற அரியணை இத்தாலிய-பிசான்சியப் பாணியில் உள்ளது. அதை அணிசெய்கின்ற பன்னிறப் பளிங்குக் கற்கள் ஒரு புதுமையான சேர்க்கை. கிறித்தவக் கலையின் தொடக்க காலத்தில் பளிங்குக் கற்கள் பயன்படுத்தப்பட்டதை ஜியோட்டோ இங்கே புகுத்துவது தெரிகிறது.\n\nஜியோட்டோவின் ஆசிரியராகக் கருதப்படுகின்ற சீமாபூவே (\"Cimabue\") என்பவரின் கலைத் தாக்கத்தை ஜியோட்டோவின் ஓவியத்தில் காணலாம். \"முடிசூடும் மரியாவும் இயேசுவும்\" என்றொரு ஓவியத்தை சீமாபூவே 1280இல் வரைந்திருந்தார். அது ஜியோட்டோவின் ஓவியத்திற்கு ஒரு முன்னோடியாக அமைந்தது. இரு ஓவியங்களுமே பெரும்பாலும் இத்தாலிய-பிசான்சிய கலைப்பாணியில் அமைந்தவை என்றாலும் அக்கலைப்பாணி சீமாபூவே ஓவியத்தில் அதிக அழுத்தமாக உள்ளது. \n\nவானதூதர்களின் இறகுகளை வரைந்துள்ள பாணியிலும் ஜியோட்டோவுக்கும் சீமாபூவேக்கும் இடையே ஒப்புமை உள்ளது. இடம், உருவ அளவு போன்றவற்றின் முக்கியத்துவத்தை அவர்களுடைய ஓவியங்களில் காணலாம். \n\nஜியோட்டோ சித்தரிக்கின்ற மரியா, இயேசு, வானதூதர்கள், புனிதர்கள் முகத்தில் ஓர் அமைதி தவழ்கிறது. அவர்கள் படம் என்றிராமல் சிலை போன்று தோற்றம் தருகிறார்கள். \n\nSection::::சில சிறப்புகள்.\nமுப்பரிமாண முறையில் ஆள் உருவங்களைச் சித்திரமாக எழுதிய முதல் மேற்கு ஐரோப்பியர் ஜியோட்டோ என்று கருதப்படுகிறது. ஆள் உருவங்களின் உடலுக்கு அவர் முக்கியத்துவம் கொடுத்தார். பிசான்சியக் கலை தட்டையாக வரைந்ததை ஜியோட்டோ முப்பரிமாணத்துக்குக் கொணர்ந்தார். \n\nஜியோட்டோவின் ஓவியத்தில் மரியாவும் பிறரும் அணிந்திருக்கின்ற ஆடைகளும் அவற்றின் மடிப்புகளும் அதிக அளவு இயல்பாக உள்ளன. இதையும் உடல் அளவையும் வரைகளால் காட்டாமல் ஒளியும் நிழலும் முறையில் (\"chiaroscuro\") காட்டுகிறார். உடை மடிப்புகளின் உள்ளே காட்டுவதும் தெரிகிறது. இதைக் குறிப்பாக மரியாவின் முழங்கால் பகுதி, மார்புப் பகுதி ஆகியவற்றில் காணலாம். இயேசுவின் முகத்திலும் இது தோன்றுகிறது. \n\nஜியோட்டோ ஓவியத்தின் இன்னொரு சிறப்பு, அவர் பார்வையாளர்களை ஓவியத்தின் பகுதியாகக் கொணர்வது ஆகும். ஜியோட்டோவுக்கு முந்திய கலைஞர்கள் வரைந்த \"முடிசூடிய மரியா\" ஓவியங்களில் வானதூதர்களும் புனிதர்களும் காட்டப்படுவதுண்டு. ஆனால் ஜியோட்டோவின் ஓவியத்தில் இருபுறமும், சாளரங்கள் வழியாக சாட்சிகள் போல இருவர் நிற்கின்றனர். அவர்கள் ஓவியத்தின் பார்வையாளர்களாகவும், மரியா மற்றும் இயேசு குறிப்பிட்டு நிற்கின்ற தெய்விக உலகில் மண்ணுலகோர் பங்கேற்பதைக் காட்டுவதாகவும் உள்ளார்கள். \n\n"}
{"id": "169806", "url": "https://ta.wikipedia.org/wiki?curid=169806", "title": "மூக்குத்தி (மலர்)", "text": "மூக்குத்தி (மலர்)\n\nஇந்த செடியின் பூ மூக்குத்தியைப் போல் இருப்பதால் இதன் பூவை மூக்குத்தி பூ என்று அழைக்கப்படுகிறது.\n\nகொலொம்பியாவில் அஜியாகோ சூப்பில் இதனை மசாலா செடியாக பயன்படுத்துகின்றனர்.\n\nபல இடங்களில் இந்த செடி களையாக காணப்படுகிறது.\n"}
{"id": "169808", "url": "https://ta.wikipedia.org/wiki?curid=169808", "title": "கதலி (மலர்)", "text": "கதலி (மலர்)\n\nகதலி () தென் ஆசியாவை சேர்ந்த தாவரமொன்றின் மலர். கோடை காலத்தில் பூத்து குலுங்கும். குளிர் காலத்தில் இலைகள் உதிரும் முன்னே சிவப்பு நிறத்தில் மாறிவிடும். இந்த தாவரம் கொண்ட தபால் தலையை இந்தியா வெளியிட்டுள்ளது.\n\nSection::::பயன்பாடுகள்.\nபல இடங்களில் அலங்கார செடியாக வளர்க்கப்படுகிறது. இத்தாவரம் வயிற்றுப்போக்கு, ரத்த அழுத்தம் முதலிய பல நோய்களுக்கு மருந்தாகப் பயன்படுத்தப்படுகிறது. கல்லீரல் நோய்க்கு தீர்வு காணும் வகையில் ஆராய்ச்சி நடைபெற்றுவருகிது.\n"}
{"id": "169809", "url": "https://ta.wikipedia.org/wiki?curid=169809", "title": "நேரலைத் தொலைக்காட்சி", "text": "நேரலைத் தொலைக்காட்சி\n\nநேரலை தொலைக்காட்சி (\"Live television\"), நேரலை ஒளிபரப்பு அல்லது லைவ் டிவி என்பது ஒரு நிகழ்ச்சி நடைபெறுகின்ற நேரத்திலேயே நிகழ்நேரத்தில் காட்சிப்பிடிக்கப்படும் ஒளிதங்கள் தொகுக்கப்பட்டு ஒளிபரப்பப்படுவதாகும். தொலைக்காட்சியின் துவக்க காலத்தில் அனைத்து ஒளிபரப்புகளுமே நேரலை ஒளிபரப்பாகவே இருந்தன; \"ஐ லவ் லூசி\" போன்ற ஒரு சில தொடர் நாடகங்கள் மட்டுமே ஒளிபிடிப்புத் தளத்தில் திரைப்படமாக எடுக்கப்பட்டு பின்னர் தொலைக்காட்சியில் ஒளிபரப்பப்பட்டன. 1958ஆம் ஆண்டில் காணொளி நாடாக்கள் கண்டறியப்பட்ட பின்னரே தொலைக்காட்சி நிகழ்ச்சிகள், திரைப்படங்களைப் போன்றே, முன்னரே எழுதப்பட்ட வரிவடிவத்தில் தயாரிக்கப்பட்டு ஒளிப்பதிவு செய்யப்பட்டன; பின்னர் தொலைக்காட்சியில் இந்த ஒளித நாடாக்கள் மூலமாக ஒளிபரப்பப்படலாயிற்று. இன்று பெரும்பாலான தொலைக்காட்சிகளில் காலையில் துவங்கும் நிகழ்ச்சிகள், வணக்கம் தமிழகம் போன்றவை நேரலை நிகழ்ச்சிகளாகத் தொகுக்கப்படுகின்றன. தொலைக்காட்சி நாடகங்களும் அரட்டை அரங்க நிகழ்ச்சிகளும் நிகழ்நேர விளையாட்டு நிகழ்ச்சிகளும் முன்னரே வடிவமைத்த வடிவங்களில் ஒளிப்பதிவு செய்யப்பட்டே ஒளிபரப்பாகின்றன. பல உள்ளூர் தொலைக்காட்சிகள் தங்கள் நிகழ்ச்சிகளை நேரலையாகவே ஒளிபரப்புகின்றன.\n\nபொதுவாக ஒளிப்பதிவுக் கருவிகள் கண்டுபிடிக்கப்படும் வரை தொலைக்காட்சி நிகழ்ச்சிகள் நேரலையாகவே இருந்தன; தற்போது விளையாட்டுப் போட்டிகள், விருது வழங்கும் விழாக்கள், பார்வையாளர் நேரடியாகப் பங்குபெறும் நிகழ்ச்சிகளைப் போன்றவை நேரலையாக ஒளிபரப்பப்படுகின்றன.\n\nSection::::நேரலைத் தொலைக்காட்சியின் பயன்கள்.\nஒரு நிகழ்வு நடக்கின்ற போதிலேயே அங்கு நேரடியாக சென்று காண முடியாதவர்களுக்கு அவற்றின் ஒளிதங்கள் நேரலையாக காட்டப்படுவது மிகுந்த ஆவலைத் தூண்டுவதாக உள்ளது. தொலைக்காட்சி நிகழ்ச்சிகளிலேயே கூடுதலான பார்வையாளர்களைப் பெறுவதால் இந்த நிகழ்ச்சிகளுக்கு கூடுதலான விளம்பர வருவாய் கிடைக்கிறது. தற்கால தொழில்நுட்பங்களான தயாரிப்பு சரக்குந்திகள், செய்மதி தானுந்தி மேல்நோக்கிய இணைப்பு மற்றும் செய்தியாளர்களைக் கொண்டு நகரத்தின் எங்கு என்ன நடந்தாலும் உடனடியாக \"நிகழிடத்திலிருந்தே\" அறிவித்திட இயல்கிறது. நிகழ்வின் தாக்கம் குறித்தும் உடனடியாக கருத்துக்கள் பெற முடிகிறது. இருப்பினும் இத்தகைய நேரலை தொலைக்காட்சி நிகழ்ச்சிகள் நிகழ்வுகளை பரபரப்பாக்கியும் நன்கு சிந்திக்கபட்ட தீர்வுகளுக்கு எதிராக உடனடி தீர்வுகளுக்கு வழிவகுத்தும் எதிர்மறை விளைவுகளை உண்டாக்குவதாக சில சமூகவியலாளர்கள் கருதுகின்றனர்.\n\nசில நேரங்களில் தொகுக்கப்படாது நேரடியாகவே நிகழ்நேரத்தில் ஒளிதங்கள் பரப்பப்படுவது தொலைக்காட்சி நிலையங்களை சட்டப் பிரச்சினைகளில் தள்ளப்படக் கூடும். நாட்டில் நிலவும் சட்டங்கள் மற்றும் அரசியல் சரித்தன்மைக்காக தொலைக்காட்சி நிறுவனங்கள் பெரும்பாலும் சற்று நேரத் தாமதம் (~ 20 விநாடிகள்) செய்து ஒளிபரப்புகின்றன. பார்வையாளர்களுக்கு இது நிகழ்நேர நிகழ்ச்சி போலத் தெரிந்தாலும் ஒளிபரப்பு நிறுவனங்களுக்கு மனதைப் புண்படுத்தும் சொற்களை தணிக்கை செய்திட இந்த நேரத் தாமதம் உதவுகிறது. \n\nபொதுவாக முதன்மை நிகழ்ச்சிகள் மட்டுமே நேரலையாகக் காட்டப்படும். இடையில் காட்டப்படும் விளம்பர ஒளிதங்கள் முன்னரே பதிவு செய்யப்பட்ட கருவியிலிருந்து ஒளிபரப்பாகும். மே 29, 2008இல் முதன்முதலாக ஹோண்டா தானுந்து தயாரிப்பு நிறுவனம் ஐக்கிய இராச்சியத்தில் தனது விளம்பரத்தை நேரலையாக ஒளிபரப்பியது; விளம்பரத்தில் வான்வெளிக் குதிப்பவர்கள் வான்வெளியில் ஹோண்டா என்ற ஆங்கிலச்சொல் அமையுமாறு தங்களை இணைத்துக் கொண்டனர். \n"}
{"id": "169812", "url": "https://ta.wikipedia.org/wiki?curid=169812", "title": "மயில் கொன்றை", "text": "மயில் கொன்றை\n\nமயில் கொன்றை ஒரு பூக்கும் தாவரமாகும். இதை மயிற்கொன்றை எனவும் அழைக்கின்றனர்.\n\nSection::::சின்னங்கள்.\nஇதன் பூ பார்படோசு நாட்டின் தேசியப் பூவாகும்.\n\nSection::::பயன்பாடுகள்.\nஇம்மரத்தினை அலங்காரத்திற்காக வளர்க்கின்றனர். இதன் வேர் பெண்களுக்கு கருக்கலைப்பை உண்டாக்கும்.\n"}
{"id": "169813", "url": "https://ta.wikipedia.org/wiki?curid=169813", "title": "ஒத்ராந்தோ மறைசாட்சிகள்", "text": "ஒத்ராந்தோ மறைசாட்சிகள்\n\nஒத்ராந்தோ மறைசாட்சிகள் அல்லது ஒத்ராந்தோவின் புனித மறைசாட்சிகள் என்பவர்கள் இத்தாலியின் தென்பகுதியில் உள்ள ஒத்ராந்தோ என்னும் துறைமுக நகரம் துருக்கியர்களின் கப்பற்படையால் வீழ்த்தப்பட்டபின், இசுலாமை ஏற்க மறுத்ததால் ஆகஸ்ட் 14, 1480 அன்று ஜிதிக் அகமது பாஷா என்னும் துருக்கியப் படைத்தலைவரின் தலைமையின் கீழ் கொல்லப்பட்ட 813 பேர் ஆவர். அதே நாளில் கொல்லப்பட்டவர்கள் பலர் படை வீரர்களாகவும், காவலாளிகளாகவும் இருந்தாலும், கிறித்தவ மறையைக் கைவிட மறுத்ததற்காகக் கொல்லப்பட்ட 813 பேர் புனிதர் நிலைக்கு உயர்த்தப்பட்டுள்ளனர்.\n\nSection::::வரலாறு.\nதுருக்கியர்களால் ஒத்ராந்தோ கோட்டை கைப்பற்றப்பட்டபின் ஒத்ராந்தோவின் வயதுமுதிர்ந்த பேராயர் ஸ்தேஃபெனோ அக்ரீக்கொலி, அவரது மறைமாவட்டத் தலைமைக் கோவிலிலேயே கொல்லப்பட்டார். அவரது தலை துண்டிக்கப்பட்டது. அதை ஒரு கோலில் ஏற்றி, நகரத்தின் தெருக்களில் ஊர்வலமாகக் கொண்டுசென்று அவமதித்தனர். \nஆயர் ஸ்டீபன் பென்டினெல்லி வாளால் வெட்டப்பட்டு துண்டுதுண்டாக்கப்பட்டார். படைத்தலைவர் பிரான்செஸ்கோ சுரெலோ இரம்பத்தால் உயிரோடு துண்டுதுண்டாக்கப்பட்டு இறந்தார்.\n\nபின்னர் அந்த நகரில் உள்ள 15 வயதுக்கு மேற்பட்ட ஆண்கள் அனைவரையும் கைது செய்த துருக்கியர், அவர்கள் இசுலாமை தழுவினால் உயிரோடு விடுவிக்க ஆணையிட்டனர். ஆனால் கைதானவர்கள் அந்தோனியோ பிரிமால்தோ என்னும் வயது முதிர்ந்த தையற்காரரை துருக்கியரிடம் அனுப்பி தாங்கள் கிறிஸ்துவுக்காக ஆயிரம் முறையேனும் இறக்கத்தயாராக உள்ளதாக அறிவித்ததால், அவர்கள் அனைவரையும் மினெர்வா குன்றுக்குக் கூட்டிச்சென்று தலை வெட்டிக் கொன்றனர்.\n\nSection::::புனிதர் பட்டமளிப்பு.\nகிறித்தவ மறைக்காகக் கொல்லப்பட்ட இந்த நபர்களுக்கு மக்கள் வணக்கம் செலுத்தத் தொடங்கினர். அதைத் தொடர்ந்து 14 டிசம்பர் 1771 அன்று திருத்தந்தை பதினான்காம் கிளமெண்ட் அந்த வணக்கத்துக்கு அங்கீகாரம் அளித்து, இவர்களுக்கு அருளாளர் பட்டம் (முத்திப்பேறு பட்டம் வழங்கினார். 2007, சூலை 6ஆம் நாள் இவர்களின் இறப்பை கத்தோலிக்க மறைக்கு எதிரான வெறுப்பால் அவர்கள்மீது திணிக்கப்பட்ட மறைசாட்சியமாக பதினாறாம் பெனடிக்ட் ஏற்று அறிக்கையிட்டார்.\n\n20 டிசம்பர் 2013 அன்று திருத்தந்தை பதினாறாம் பெனடிக்ட், அருட்சகோதரி ஃப்ரான்செஸ்கா லெவோத் என்பவர் முத். அந்தோனியோ பிரிமால்தோ மற்றும் தோழர்களின் பரிந்துரையால் குணமடைந்ததை ஏற்று புனிதர் பட்டம் அளிக்க அனுமதி அளித்தார்.\n\nஇவர்களுக்கும் ஒத்ராந்தோ முற்றுகையின்போது கிறித்தவ விசுவாசத்திற்காகக் கொல்லப்பட்டோருக்கும் திருத்தந்தை பிரான்சிசு 12 மே 2013 அன்று புனிதர் பட்டம் அளித்தார்.\n"}
{"id": "169830", "url": "https://ta.wikipedia.org/wiki?curid=169830", "title": "தி ஸ்டோரி ஆஃப் இந்தியா (ஆவணப்படம்)", "text": "தி ஸ்டோரி ஆஃப் இந்தியா (ஆவணப்படம்)\n\nதி ஸ்டோரி ஆஃப் இந்தியா (ஆங்கிலம்:The Story of India) (தமிழ் பொருள்:இந்தியாவின் கதை) பிபிசி தொலைக்காட்சி நிறுவனத்தால் தயாரிக்கபட்ட இந்திய வரலாற்றைப்பற்றிய ஒரு ஆவணப்படமாகும். சுமார் ஆறுமணி நேரம் நீளமுடைய இந்த ஆவணப்படம் 6 தொடர் நிகழ்வுகளாக(Episode) பிரிக்கப்பட்டு ஒளிபரப்பப்டத்து. இது பிபிசி தொலைக்காட்சியில் 2007-ம் ஆண்டு ஆகஸ்ட் மற்றும் செப்டம்பரில் இந்தியா, பாகிஸ்தான் சுதந்திரம் அடைந்து 60 ஆண்டுகளான நிகழ்வையொட்டி \"இந்தியா மற்றும் பாகிஸ்தான் 07\" என்ற பிபிசி நிகழ்வாக ஒளிபரப்பப்பட்டது. \n\nஇந்த ஆவணப்படம் பிரபல ஆங்கிலேய வரலாற்றாளரான மைக்கேல் வுட் என்பவரால் எழுதி இயக்கப்பட்டது. இவருடைய பெரும்பாலான ஆவணப்படங்களைப் போலவே இதிலும், மைக்கேல் வுட் தானே அந்தந்த வரலாற்றுச் சம்பவங்கள் நிகழ்ந்த இடங்களுக்கு நேரில் சென்றும், அவ்விடங்களில் உள்ள தொல்பொருள் மற்றம் வரலாற்றுச் சான்றுகளை ஆய்வு செய்தும், அவ்வரலாற்று நிகழ்வுகளை பற்றி நன்கறிந்த வரலாற்றாளர்கள், தொல்லியலாளர்கள் மற்றும் உள்ளுர் மக்களுடன் நேரில் பேசியும் விளக்கியுள்ளார். \n\nSection::::தொடர்நிகழ்வுகளின் தலைப்புகள்.\nSection::::தொடர் நிகழ்வு 1. \"பிகினிங்ஸ்\" (ஆங்கிலம்:Beginnings) (தமிழ் பொருள்:துவக்கம் (அ) ஆரம்பம்).\nமைக்கேல் வுட் இந்திய துணைக்கண்டம் முழுவதும் பயணித்து, இந்தியாவின் வளம், பலதரப்பட்ட மக்கள், கலாச்சாரம், இயற்கை மற்றும் நிலஅமைப்புகள் குறித்தான தடயத்தை இந்த நிகழ்வில் பதிவுசெய்கிறார். பழங்காலத்து சுவடிகள் மற்றும் வாய்வழிக்கதைகளின் வழியாகவும், கேரளத்து புரோகிதர்கள் சொல்லும் உச்சாடன மந்திரங்களின் ஓசை மூலமும் முக்கியமாக தமிழ்நாட்டின் மலைவாழ்கிராமத்து மக்களிடம் மேற்கொள்ளப்பட்ட மரபணு சோதனையின் மூலமும் ஆப்பிரிக்காவிலிருந்து முதல் மனித இடம்/குடி பெயர்தலை இந்தியாவிற்கு வந்திருக்கலாம் என்பது விளக்கப்படுகிறது. தென்னிந்தியாவின் வெப்பமண்டல கழிமுகத்தில்/காயலில்(backwates) ஆரம்பிக்கும் இந்தப்பயணம் காலவெள்ளத்தில் அழிந்துபோன சிந்து சமவெளி நாகரிக்கால பண்டைய இந்திய(தற்போதைய பாகிஸ்தானின்) நகரங்களான ஹரப்பா, மொகஞ்சதாரோ வழியாக துர்க்மேனிஸ்தானில் முடிகிறது. ரிக்வேதத்தில் குறிப்பிடப்படும் சோம பானம் குறித்தும் இந்த நிகழ்வில் குறிப்பிடப்படுகிறது.\n\nSection::::தொடர் நிகழ்வு 2. \"தி பவர் ஆஃப் ஐடியாஸ்\" (ஆங்கிலம்:The Power of Ideas) (தமிழ் பொருள்:எண்ணம் (அ) யோசனை-யின் ஆற்றல்).\nஇந்த இரண்டாவது பாகத்தில் இந்தியாவில் உருவான மதங்களான பௌத்தம், சமணம் பற்றியும், அதை உருவாக்கிய/வளர்த்த புத்தர், மகாவீரர் பற்றியும் மௌரிய சாம்ராஜ்ஜியம் பற்றியும் விளக்கப்படுகிறது. இந்திய வரலாற்றில் மிக முக்கிய அரசர்களான சந்தரகுப்த மௌரியர், சாம்ராட் அசோகர் பற்றியும் அவர்களின் வாழ்க்கை பற்றியும் விளக்கப்படுகிறது. இந்திமொழி திரைப்படமான அசோகா-விலிருந்து சில காட்சிகளும் காட்டப்படுகின்றன. போரின் தீமைகளைக்கண்டு மனம்வருந்தி திருந்திய அசோகரின் அசோக சக்கரம் இந்தியாவின் தேசியக் கொடியில் உள்ளது பற்றி கூறுகிறது.\nSection::::தொடர் நிகழ்வு 3. \"ஸ்பைஸ் ரூட்ஸ் அண்டு சில்க் ரோட்ஸ்\" (ஆங்கிலம்:Spice Routes and Silk Roads) (தமிழ் பொருள்:நறுமணப்பொருளின் பாதை மற்றும் பட்டுப் பாதை).\nபண்டைய ரோமானிய, கிரேக்க நாடுகளுடன் இந்தியத் துணைக்கண்டம் கடல்வழியாக மேற்கொண்ட நறுமணப்பொருட்கள், பட்டு வணிகம் பற்றி இந்நிகழ்வில் விளக்கப்படுகிறது. மிளகு, ஏலக்காய், அரிசி போன்ற பொருட்கள் கப்பல்கள் மூலம் ஏற்றுமதி செய்ததன் மூலம், மலபார் கடற்கரையும், கேரளாவும் உலக வணிகத்தில் முக்கிய இடம்பிடித்ததை குறிப்பிடுகறிது. இதனுடன், மத்திய ஆசியாவிலிருந்த குஷாணர்களின் படையெடுப்பு, கனிஷ்கரின் ஆட்சி, அன்றைய முக்கிய வணிக நகரங்களான மதுரா, பெஷாவர் மேலும் புத்தமதம் சீனாவிற்கு பரவியது குறித்தும் விளக்குகிறது.\n\nSection::::தொடர் நிகழ்வு 4. \"ஏஜஸ் ஆஃப் கோல்டு\" (ஆங்கிலம்:Ages of Gold) (தமிழ் பொருள்:(இந்தியாவின்) பொற்காலம்).\nஇந்த நிகழ்வில் இந்தியாவின் செழுமையான ஆட்சிக்காலங்களும், சாதனைகளும் விவரிக்கப்படுகிறது. கணிதவியலில் மிகப்பெரிய மாற்றத்தை உண்டாக்கிய சுழி/பூச்சியம் கண்டுபிடிக்கப்பட்டது, பூமியின் சுற்றளவு கண்டுபிடிக்கப்பட்டது, ஆண், பெண் உடலுறவு குறித்த உலகின் முதல் புத்தகமான காமசூத்ரா ஆகியனவற்றைப் பற்றி விளக்குகிறது. தென்இந்தியாவில் ராஜராஜசோழனால் கட்டப்பட்ட தஞ்சாவூரில் உள்ள பிரகதீஸ்வரர் கோயில், சோழர்கால செப்பேடுகள், சரஸ்வதி மகால் நூலகம், சோழர்களின் ஆட்சிமுறை போன்றவையும் விளக்கப்படுகிறது. தற்போது இருக்கும் சோழ இளவரசருடன் ஒரு பேட்டியும் இடம்பெறுகிறது. சவாஜிகணேசன் நடித்த ராஜ ராஜ சோழன் திரைப்படத்திலிருந்து சில காட்சிகளும் காட்டப்படுகிறது. இந்த நிகழ்வில் மைக்கேல் வுட் தமிழகத்தை உலகின் ஒரே 'வாழும் செம்மையான நாகரிகம்' என குறிப்பிடுகிறார்.\n\nSection::::தொடர் நிகழ்வு 5. \"தி மீட்டிங் ஆஃப் டூ ஓஷன்ஸ்\" (ஆங்கிலம்:The Meeting of Two Oceans) (தமிழ் பொருள்:இரண்டு சமுத்திரங்களின் சந்திப்பு).\nஇந்நிகழ்வில் முகலாயர்கள் இந்தியத் துணைக்கண்டத்துக்குள் வந்ததும், அவர்கள் ஆடசிமுறையும் விளக்கப்படுகிறது. முகமது கஜினியின் சோமநாதர் கோயில் கொள்ளை படையெடுப்பில் ஆரம்பித்து, தாரா சிக்கோ கொல்லப்பட்டதுவரை விவரிக்கிறது. மைக்கேல் வுட் இந்த பாகத்தில் பழைய டெல்லியில் உள்ள சூஃபிகளின் வழிபாட்டுத்தலங்களுக்கும், ராஜஸ்தானிலிருக்கும் பாலைவனக்கோட்டைக்கும், லாகூர் மற்றும் ஆக்ரா ஆகிய நகரங்களுக்கும் செல்கிறார். பேரரசர் அக்பரின் வாழ்க்கையும், அவருடைய மத சகிப்புத்தன்மையும் சொல்லப்படுகிறது.\n\nSection::::தொடர் நிகழ்வு 6. \"ஃப்ரிடம் அண்டு லிபரேஷன்\" (ஆங்கிலம்:Freedom and Liberation) (தமிழ் பொருள்:சுதந்திரமும் விடுதலையும்).\nஇந்த நிகழ்வில் இந்தியாவில் ஆங்கிலேயர்களின் ஆட்சி மற்றும் ஆங்கிலேய இந்தியா பற்றியும், இந்திய விடுதலைப் போராட்டம் பற்றியும் விவரிக்கப்படுகிறது. தென்னிந்தியாவில் கடல்வழி வாணிபத்திற்காக வந்து இந்தியத் துணைக்கண்டம் முழுவதுயும் ஆங்கிலேயர்கள் ஆட்சியைப் பிடித்தது, அதன் பிறகு இந்திய விடுதலைப்போர் வலுப்பெற்றது, காந்தி மற்றும் நேரு காலத்து சுதந்திர எழுச்சி, சுதந்திரத்தின் போது காந்தி, நேரு, ஜின்னா போன்ற தலைவர்களுக்கிடையே உண்டான கருத்து வேறுபாடுகள் ஆகியவையும் விவரிக்கப்படுகிறது. 1947 சுதந்திரத்தின் போது நடந்த இந்திய-பாகிஸ்தான் பிரிவினை, பிரிவினையின்போது இந்துக்கள் முஸ்லீம்கள் மற்றும் சீக்கியர்கள் இடம்பெயர்ந்தது, அதன் காரணமா நடந்த அசம்பாவிதங்கள், உயிரழப்புகள் ஆகியன பற்றியும் விவரிக்கிறது. உலகின் மிகப்பெரிய குடி/இடம்பெயர்தலில் இதுவும் ஒன்று எனக் குறிப்பிடுகிறது.\n\n"}
{"id": "169834", "url": "https://ta.wikipedia.org/wiki?curid=169834", "title": "நீலாம்பரி (செடி)", "text": "நீலாம்பரி (செடி)\n\nநீலாம்பரி செடி பார்ப்பதற்கு கனகாம்பரம் செடி போல் இருக்கும். இதன் பூக்கள் பச்சை நிறம் அல்லது நீல நிறத்தில் இருக்கும்.\n"}
{"id": "169838", "url": "https://ta.wikipedia.org/wiki?curid=169838", "title": "வாடாமல்லி", "text": "வாடாமல்லி\n\nவாடாமல்லி பூ மாலை கட்டவும் அலங்காரம் செய்வதற்கும் பயன்படுத்தப்படுகிறது. இதன் பூக்கள் வெள்ளை, சிவப்பு முதலிய பல நிறங்களில் காணப்படுகின்றன. \n"}
{"id": "169840", "url": "https://ta.wikipedia.org/wiki?curid=169840", "title": "து. இரவிக்குமார்", "text": "து. இரவிக்குமார்\n\nது. இரவிக்குமார் (\"D. Ravikumar\") இவர் ஒரு தமிழக அரசியல்வாதி,விடுதலைச் சிறுத்தைகள் கட்சியின் பொதுச் செயலாளர், எழுத்தாளர், வழக்கறிஞர் மற்றும் முன்னாள் சட்டமன்ற உறுப்பினர். இவர் தமிழ்நாடு சட்டமன்றத்திற்கு காட்டுமன்னார்கோயில் சட்டமன்றத் தொகுதியிலிருந்து 2006-ஆம் ஆண்டு நடைபெற்ற தேர்தலில் விடுதலைச் சிறுத்தைகள் கட்சியின் சார்பாகத் தேர்ந்தெடுக்கப்பட்டார்.\n\nSection::::வாழ்க்கைக் குறிப்பு.\nநாகப்பட்டினம் மாவட்டத்தில் சீர்காழி வட்டத்தில் காவிரிக்கரை கிராமமான மாங்கணாம்பட்டில் 10-06-1961 இல் பிறந்தவர். பெற்றோர் : துரைசாமி- கனகம்மாள். மனைவி: செண்பகவல்லி, மகன்கள்: ஆதவன், அதீதன். சிதம்பரம் அண்ணாமலைப் பல்கலைக்கழகத்தில் கல்வி பயின்றவர்.\n\nSection::::எழுதிய நூல்கள்.\nகட்டுரைத் தொகுப்புகள்\n\n\nகவிதை\n\n\n\n\n\nSection::::இதழ்கள் வெளியீடு.\nஇண்டியன் எக்ஸ்பிரஸ், பயோனிர், செமினார், தி ஹிந்து, போன்ற ஆங்கில இதழ்களில் கட்டுரைகளையும், தினமணி, இந்தியாடுடே, ஜுனியர் விகடன் போன்ற இதழ்களில் பத்திகளையும் எழுதிவருகிறார். ஜூனியர் விகடன் இதழில் 400க்கும் அதிகமான கட்டுரைகளை எழுதியுள்ளார். \n\nபிபிசி (தமிழ்), தமிழ். காம் போன்றவற்றிற்குத் தொடர்ச்சியாகக் கட்டுரைகள் வழங்கியிருக்கிறார்.\n\n"}
{"id": "169842", "url": "https://ta.wikipedia.org/wiki?curid=169842", "title": "திருத்தந்தையின் பணி துறப்பு", "text": "திருத்தந்தையின் பணி துறப்பு\n\nதிருத்தந்தையின் பணி துறப்பு என்பது திருத்தந்தை ஒருவர் தனது சொந்த விருப்பத்தால் தனது திருத்தந்தை பணியைத் துறப்பதைக் குறிக்கும். இதற்கு கத்தோலிக்க திருச்சபையின் சட்ட எண் 332 பிரிவு 2இன் கீழ் இடமுண்டு. இப்பணி துறப்பு செல்லத்தக்க நிலையில் இருக்க அது திருத்தந்தையால் தன்னுரிமையுடன் செய்யப்பட வேண்டும்; மற்றும் உரிய முறையில் வெளிப்படுத்தப்பட வேண்டும்; ஆனால் அது எவராலும் ஏற்றுக்கொள்ளப்படவோ அல்லது யாரிடமேனும் சமர்ப்பிக்கப்படவோ வேண்டிய தேவை இல்லை. ஆயினும் புதிய திருத்தந்தையினை தேர்வு செய்ய ஏற்ற விதமாக கர்தினால் குழுவிடமோ அல்லது குறைந்தது கர்தினால் குழு முதல்வரிடமோ அறிவிப்பது வழக்கம்.\n\nSection::::வரலாற்றில் பணியினைத் துறந்த திருத்தந்தையர்கள்.\n1045 ஆம் ஆண்டு, ஒன்பதாம் பெனடிக்ட் காசுக்காக தனது பதவியினைத் துறந்தார். இவரிடமிருந்து திருச்சபையை காக்க இவருக்கு பணமளித்து இவரை பணி துறக்க கட்டயாப்படுத்திய ஆறாம் கிரகோரி இவருக்குப்பின் திருத்தந்தையானார். ஆயினும், ஆன்மிக அதிகாரத்தை விலைபேசுவது (simony) முறைகேடு என்பதால், அத்தகைய செயலைச் செய்த ஆறாம் கிரகோரி முறைகேடாக நடந்தார் என்பதால் அவரும் தானாகவே பணியினைத் துறந்தார். இவருக்குப்பின் திருத்தந்தையான இரண்டாம் கிளமெண்ட் 1047இல் இறந்ததால் ஒன்பதாம் பெனடிக்ட் மீண்டும் திருத்தந்தையானார்.\n\nநன்கறியப்பட்ட திருத்தந்தையின் பணி துறப்பு ஐந்தாம் செலஸ்தீன் 1294இல் செய்தது ஆகும். இவர் திருத்தந்தைப் பணியை ஏற்க விருப்பமில்லை என்று கூறியபோதிலும் வற்புறுத்தலின் பேரில் அப்பணியை ஏற்றார். மேலும், அக்காலத்தில் திருத்தந்தை பணி துறப்பினை பற்றி எந்த சட்டமும் இல்லாததாலும், திருத்தந்தை பணி துறப்பு என்பது நிகழ முடியாத ஒன்றாகக் கருதப்பட்டதாலும், இவர் திருத்தந்தையான 5 மாதங்களுக்குப் பின்பு 'ஒரு திருத்தந்தைக்கு தனது பணியினை துறக்க அதிகாரம் உண்டு' என சட்டம் இயற்றி, அதனைப்பயன்படுத்தி தனது பணியினை துறந்தார். இதற்குப் பின் இரண்டு வருடங்கள் இவர் வனவாசியாக வாழ்ந்து மரித்தார். இவருக்கு புனிதர் பட்டம் அளிக்கப்பட்டுள்ளது என்பது குறிக்கத்தக்கது.\n\nபன்னிரண்டாம் கிரகோரி (1406-1415), மேற்கு சமயப்பிளவினை முடிவுக்கு கொண்டு வர தனது பணியினைத் துறந்தார். இவரோடு சேர்ந்து பிசா எதிர்-திருத்தந்தை 23ஆம் யோவானும் பணியினை துறந்தனர். ஆயினும் அவிஞான் எதிர்-திருத்தந்தை பதின்மூன்றாம் பெனடிக்ட் பணி துறக்க மறுத்ததால், அவர் திருச்சபையிலிருந்து விலக்கப்பட்டார். மேலும் ஏற்கனவே நடப்பில் இருந்த காண்ஸ்டன்சு சங்கத்துக்கு தனக்குப்பின் வரும் திருத்தந்தையை தேர்வு செய்ய பன்னிரண்டாம் கிரகோரி அதிகாரம் அளித்தார்.\n\n11 பெப்ருவரி 2013 அன்று பதினாறாம் பெனடிக்ட் 28 பெப்ருவரி 2013 அன்று தன் பணியிடத்தை துறப்பதாக அறிவித்தார். முதுமை காரணமாக திருத்தந்தைக்குரிய பணிகளை சரியாக ஏற்று நடத்தமுடியா நிலையில் இம்முடிவை எடுத்ததாக அவர் கூறினார்.திருத்தந்தை பதினாறாம் பெனடிக்ட் 2013ஆம் ஆண்டு பெப்ருவரி 28ஆம் நாள் வியாழக்கிழமை மாலை 8:00 மணியில் (வத்திக்கான்/மைய ஐரோப்பிய நேரம்) திருத்தந்தை பணியிலிருந்து ஓய்வுபெற்றார். \nSection::::நிபந்தனைகளுக்குட்பட்ட ஆனால் செயல்பாட்டிற்கு வராத பணி துறப்புகள்.\nபிரான்சின் முதலாம் நெப்போலியனுக்கு முடிசூட்ட பாரிஸுக்கு 1804இல் செல்வதற்கு முன், ஏழாம் பயஸ் (1800–1823), தான் பிரான்சில் சிறை வைக்கப்பட்டால் தனது பணியினைத் துறந்ததாக எடுத்துக்கொள்ளுமாறு ஒரு ஆவணம் தயாரித்து அதில் கையெழுத்திட்டார்.\n\nஇரண்டாம் உலகப் போரின் போது பன்னிரண்டாம் பயஸ், தான் நாசி படையினரால் கடத்தப்பட்டால், தனது பணியினைத் துறந்ததாக எடுத்துக்கொள்ளுமாறும், கர்தினால்கள் உடனே நடுநிலை நாடான போர்த்துகலுக்கு சென்று அங்கே புதிய திருத்தந்தையினை தேர்வு செய்யவும் ஆணையிட்டு ஒர் ஆவணத்தை தயார் செய்தார்.\n\nஇரண்டாம் யோவான் பவுல் பிப்ரவரி 1989இல் தான் ஒரு குணப்படுத்த முடியாத நோயினாலோ அல்லது ஏதேனும் ஒரு நிகழ்வாலோ தனது கடமையை சரிவர செய்ய இயலாது போனால் தனது பணியினைத் துறந்ததாக எடுத்துக்கொள்ளுமாறு கர்தினால் குழு முதல்வருக்கு ஒரு கடிதம் எழுதினார்.\n\n"}
{"id": "169848", "url": "https://ta.wikipedia.org/wiki?curid=169848", "title": "இம்பா மாகாணம்", "text": "இம்பா மாகாணம்\n\nஇம்பா மாகாணம் பிஜி நாட்டின் விட்டிலிவு தீவின் வடமேற்கில் அமைந்துள்ளது. இது பிஜி நாட்டின் அதிக மக்கள்தொகை கொண்ட மாகாணமாகவும் நிலப்பரப்பில் இரண்டாவது பெரிய மாகாணமாகவும் திகழ்கிறது.\nஇம்மாகாணத்தில் இம்பா, மகோடுரோ, நந்தி, நவாகா, தவுவா, வுண்டா, விட்டோகோ ஆகிய மாவட்டங்கள் அமைந்துள்ளன.\n\nஇம்மாகாணம் மாகாண சபையினால் ஆளப்படும். பிஜியின் தற்போதைய தலைவர் இம்பா மாகாணத்தைச் சேர்ந்தவர்.\n\nSection::::மக்கள்.\nஇங்கு 231,760 மக்கள் வாழ்கின்றனர். இவர்களில் 118,087 பேர் ஆண்கள், 113,673 பெண்கள் ஆவர். 96,852 பிஜியர்களும், 126,142 பிஜி இந்தியர்களும், 8,766 ஏனைய மக்களும் வாழ்கின்றனர்.\n"}
{"id": "169849", "url": "https://ta.wikipedia.org/wiki?curid=169849", "title": "அலைமருவித் தொலைக்காட்சி", "text": "அலைமருவித் தொலைக்காட்சி\n\nஅலைமருவி (\"Analog\" அல்லது \"analogue\") தொலைக்காட்சி என்பது அலைமருவிய பரப்புகை மூலம் ஒத்திசைந்த ஒலி மற்றும் ஒளி குறிப்பலைகளை ஒளிபரப்புவதாகும். இந்த முறை பரப்புகையில் ஒளிப்படத்தின் பல்வேறு புள்ளிகளில் உள்ள ஒளிர்மை, வண்ணப்பொலிவு போன்ற தகவல்களும் ஒலியின் பண்புகளும் அவற்றை ஏற்றிச் செல்லும் மின்காந்த அலையின் ஏதேனும் ஒரு பண்பை (அலையின் அளவையோ, அதிர்வெண்ணையோ, அலைக் கட்டத்தையோ) தொடர்ந்த முறையில் மாற்றி அனுப்பப்படுகிறது. எண்ணிமத் தொலைக்காட்சி வரும்வரை அனைத்து தொலைக்காட்சி ஒளிபரப்புகளும் அலைமருவிய முறைமையிலேயே ஒளிபரப்பப்பட்டன. அலைமருவித் தொலைக்காட்சி கம்பியில்லா பரப்புகை புவிப்புறத் தொலைக்காட்சி மூலமும் கம்பிவடத் தொலைக்காட்சியாக ஓரச்சு கம்பிவடம் மூலமும் பரப்பப்பட்டன. \n"}
{"id": "169850", "url": "https://ta.wikipedia.org/wiki?curid=169850", "title": "எம். மனோகரன்", "text": "எம். மனோகரன்\n\nஎம். மனோகரன் (, \"பிறப்பு\": 1961) மலேசியா, சிலாங்கூர், கோத்தா ஆலாம் ஷா தொகுதியின் சட்டமன்ற உறுப்பினர். மலேசிய உள்நாட்டுப் பாதுகாப்புச் சட்டத்தின் கீழ் கைது செய்யப்பட்டு கமுந்திங் தடுப்பு முகாமில் இருக்கும் போது, பொதுத் தேர்தலில் போட்டியிட்டு, வெற்றி வாகை சூடி மலேசிய அரசியலில் ஒரு பெரிய சாதனையைச் செய்தவர். \n\nமலேசியாவின் மூவின மக்களும் அவரைப் பார்க்காமலேயே, அவருக்கு வாக்கு அளித்து தேர்தலில் வெற்றி பெறச் செய்தனர். அது மலேசியாவின் வரலாற்றுச் சுவடுகளில் ஒரு சாதனையாகக் கருதப்படுகிறது.\n\nமலேசிய இந்தியர்களின் உரிமைகளுக்காகப் போராடி வரும் இண்ட்ராப் அமைப்பின் சட்ட ஆலோசகர். இவர் சிறையில் இருக்கும் போது, இவருடைய வழக்கறிஞர் நிறுவனம் திவாலாகிவிடும் நிலை ஏற்பட்டது. அதைத் தவிர்க்க, ‘மனோகரனைக் காப்பாற்றுங்கள் நிதி’ உருவாக்கப்பட்டது. மலேசியர்கள் அனைவரும் ஒன்றாக இணைந்து, பணம் திரட்டி அவருடைய நிறுவனத்தைக் காப்பாற்றி, மலேசியாவின் மூவின ஒற்றுமைக்கு அடையாளம் காட்டினர். \n"}
{"id": "169851", "url": "https://ta.wikipedia.org/wiki?curid=169851", "title": "இம்புவா மாகாணம்", "text": "இம்புவா மாகாணம்\n\nஇம்புவா மாகாணம் பிஜி நாட்டின் பதினான்கு மாகாணங்களில் ஒன்று. வனுவாலிவு தீவின் வடக்குப் பகுதியில் அமைந்துள்ளது. இம்புவா மாகாணம் மாகாண சபையினால் ஆளப்படுகிறது.\n\nSection::::மக்கள்.\nஇங்கு 14,176 மக்கள் வாழ்கின்றனர். இவர்களில் 7,408 பேர் ஆண்கள், 6,768 பெண்கள் ஆவர். 11,183 பிஜியர்களும், 2,366 பிஜி இந்தியர்களும், 627 ஏனைய இனத்தைச் சேர்ந்த மக்களும் வாழ்கின்றனர். \n"}
{"id": "169854", "url": "https://ta.wikipedia.org/wiki?curid=169854", "title": "கன்டவு மாகாணம்", "text": "கன்டவு மாகாணம்\n\nகன்டவு மாகாணம் பிஜி நாட்டின் பதினான்கு மாகாணங்களில் ஒன்று ஆகும். கன்டவு, லவு, லொமாய்விட்டி, ரொட்டுமா ஆகியன பிஜியின் கிழக்குப் பிரிவைச் சேர்ந்தவை.\n\nSection::::மக்கள்.\nஇங்கு 10,167 மக்கள் வாழ்கின்றனர். இவர்களில் 5,374 பேர் ஆண்கள், 4,793 பெண்கள் ஆவர். 9,964 பிஜியர்களும், 49 பிஜி இந்தியர்களும், 154 ஏனைய இனத்தைச் சேர்ந்த மக்களும் வாழ்கின்றனர். \n"}
{"id": "169857", "url": "https://ta.wikipedia.org/wiki?curid=169857", "title": "நசினு", "text": "நசினு\n\nநசினு பிஜி நாட்டின் விட்டி லிவு தீவில் அமைந்துள்ள நகர்ப்பகுதிகளில் ஒன்று. பிஜியின் உள்ளூர் அரசு இந்நகரில் இயங்குகிறது.\n\n"}
{"id": "169859", "url": "https://ta.wikipedia.org/wiki?curid=169859", "title": "உள்ளுறைக் காலம்", "text": "உள்ளுறைக் காலம்\n\nஉள்ளுறைக் காலம் அல்லது மறை பொழுது (\"latent period\") என்பது கதிர்வீச்சிற்கு ஆட்பட்டதிலிருந்து விளைவுகள் தோன்றும் நேரம் வரையிலுள்ள கால இடைவெளி ஆகும்.\n\nகதிரியல் துறையில் பணியில் இருப்பவர்களும் கதிர் மருத்துவத்திற்கு ஆட்பட்டவர்களும் அயனியாக்கும் கதிர்வீச்சிற்கும் அதன் தீயவிளைவுகளுக்கும் ஆளாகின்றனர். கதிர் ஏற்பளவினையும் உடலின் எப்பகுதியில் அக்கதிர்கள் ஏற்றுக் கொள்ளப்பட்டது என்பதனையும் பொறுத்து விளைவுகள் அமையும். மேலும் விளைவுகள் விரைந்தோ கலம் தாழ்த்தியோ தோன்றலாம். இம்மாதிரியான ஒருநிலை விபத்துக் காலங்களிலும் ஏற்படலாம். உள்ளுறைக் காலம் சில மணி நேரத்திலிருந்து பல ஆண்டுகள் வரை இருக்கலாம்.\n"}
{"id": "169862", "url": "https://ta.wikipedia.org/wiki?curid=169862", "title": "மாமதுரை போற்றுவோம் (விழா)", "text": "மாமதுரை போற்றுவோம் (விழா)\n\nமாமதுரை போற்றுவோம் என்பது மதுரை மாநகரின் பழம் பெருமைகளை விளக்கும் வகையில் நடத்தப் பெற்ற ஒரு சிறப்பு விழாவாகும். \n\nSection::::நோக்கம்.\nமதுரை மாநகரின் வரலாற்றுத் தொன்மை, பாரம்பரியம் மற்றும் கலாச்சாரம் போன்றவைகளை அனைவருக்கும் அறிவிக்கும் வகையில் இந்த விழாவைக் கொண்டாடுவதே இதன் நோக்கமாக இருந்தது.\n\nSection::::விழாக்குழு.\nஇந்த விழாவிற்கு அமைக்கப்பட்ட குழுவில் தலைவராக மதுரை மீனாட்சியம்மன் கோயில் அறங்காவலர் குழுத் தலைவர் கருமுத்து. தி. கண்ணன், துணைத்தலைவராக சாகித்திய அகாதமி விருது பெற்ற எழுத்தாளர் சு. வெங்கடேசன் மற்றும் பரத் ஆகியோர் நியமிக்கப்பட்டனர்.\n\nSection::::விழா நடத்தப் பெற்ற நாட்கள்.\n2013 ஆம் ஆண்டு பெப்ரவரி 8 முதல் பெப்ரவரி 10 வரை மூன்று நாட்கள் நடத்தப் பெற்ற இவ்விழாவில், முதல் நாள் \"“மாமதுரை போற்றுவோம்”\" எனும் தலைப்பில் தொடக்க விழாவும், இரண்டாம் நாள் \"“தொன்மையைப் போற்றுவோம்”\" என்ற தலைப்பில் மதுரை நகரின் தொன்மையை விளக்கும் விழாவும், மூன்றாம் நாள் \"“வைகையைப் போற்றுவோம்”\" எனும் தலைப்பில் மதுரை நகரின் முக்கிய ஆறான வைகை ஆற்றின் சிறப்புகளை விளக்கும் விழாவும் நடத்தப் பெற்றன.\n\n"}
{"id": "169865", "url": "https://ta.wikipedia.org/wiki?curid=169865", "title": "வெப்பக்குகை", "text": "வெப்பக்குகை\n\nவெப்பக் குகை அல்லது வெப்ப ஆய்வகம் (\"hot cave\", அல்லது \"hot lab\") என்பது அதிக கதிரியக்க முடைய பொருட்களைக் கையாளுவற்காக சிறப்பாக அமைக்கப்பட்டுள்ள ஆய்வுக்கூடமாகும். இப்படிப்பட்ட ஆய்வகத்தில் எல்லாப்பணிகளும் தானியங்கிகளால் அல்லது தொலைவிலிருந்து இயக்குமாறு அமைக்கப்பட்டுள்ளள்ளன. பல மீட்டர் தடிமனான உயிரியல் காப்புத் தகடும் தொலைவும் இங்கு பணியில் இருப்பவர்களை மிகவும் ஊடுருவல் பண்புடைய கதிர்களிலிருந்து பாதுகாக்கின்றன. கதிரியக்க கழிவுகளான ஆவி, தூசு முதலியன மனிதர்கள் புழங்கும் இடம் நச்சிப்படாமல் பார்த்துக் கொள்ளப்படுகிறது. கதிரியக்கப் பொருள் இருக்கும் இடம் எதிர் (-) அழுத்தத்தில் வைக்கப்பட்டுள்ளது. இதனால் எளிதில் கதிரியக்க மாசு பணியாளர்கள் இருக்கும் இடத்திற்குப் பரவாது.\n"}
{"id": "169873", "url": "https://ta.wikipedia.org/wiki?curid=169873", "title": "ஏழாம் அர்பன் (திருத்தந்தை)", "text": "ஏழாம் அர்பன் (திருத்தந்தை)\n\nதிருத்தந்தை ஏழாம் அர்பன் (\"Pope Urban VII\") உரோமை ஆயராகவும் திருத்தந்தையாகவும் கி.பி. 15 செப்டம்பர் 1590 முதல் 27 செப்டம்பர் 1590 வரை பதிமூன்று நாட்கள் ஆட்சி செய்தார். மிகக் குறுகியக்காலம் திருத்தந்தையாக ஆட்சி செய்தவர் இவரே. இவர் உரோமையில் பிறந்தவர். 1584இல் இவர் சான் மர்செல்லோவின் கர்தினால்-குருவாக உயர்தப்பட்டார். இவருக்கு முன் பதவியிலிருந்த ஐந்தாம் சிக்ஸ்துஸுக்கு பின் இவர் கத்தோலிக்க திருச்சபையின் 228ஆம் திருத்தந்தையாக 15 செப்டம்பர் 1590இல் தேர்வு செய்யப்பட்டார். ஆயினும் 27 செப்டம்பர் 1590இல் இவர் மலேரியாவால் தனது முடிசூட்டு விழாவுக்கு முன்பே இறந்தார்.\n\nதிருத்தந்தை ஆவதற்கு முன் இவர் போலோங்கா வின் ஆளுனராகவும், ரோசான்னோவின் பேராயராகவும் இருந்தவர். பலவருடங்களுக்கு இவர் எசுப்பானியாவில் திருத்தந்தையின் தூதராக பணிபுரிந்தவர் ஆவார். இவரின் தேர்வை எசுப்பானியர்கள் மிகவும் ஆதரித்தனர்.\n\nஇவரின் மிகக்குறுகிய ஆட்சிக்காலத்திலேயே உலகின் முதல் புகையிலை பிடித்தலுக்கு எதிரானத் தடை விதிக்கப்பட்டது. இவர் கிறித்தவத் தேவாலயங்களிலோ ஆலய வளாகத்திலோ புகையிலையை வாயில் மென்றோ, புகைத்தோ, பொடியாக மூக்கு வழியாய் முகர்ந்தோ பயன்படுத்துபவர்களை திருச்சபையினை விட்ட விளக்கிவைக்க உத்தரவிட்டார்..\n"}
{"id": "169884", "url": "https://ta.wikipedia.org/wiki?curid=169884", "title": "கிண்ணியாப் பாலம்", "text": "கிண்ணியாப் பாலம்\n\nகிண்ணியாப் பாலம் (\"Kinniya Bridge\") இலங்கையிலுள்ள மிக நீளமான பாலம் ஆகும். இதன் நீளம் 396 மீட்டர்கள் (1,299 அடி). கிழக்கிலங்கையில் கொட்டியாறு மற்றும் தம்பலகாமக் குடாக்களிலுள்ள ஆற்றைக் கடக்கின்றது. இதன் மூலம் திருகோணமலையும் கிண்ணியாவும் இணைக்கப்பட்டு, மக்கள் கிண்ணியா ஆற்றைக் கடந்து ஏ15 நெடுஞ்சாலையிலுள்ள மூதூரையும் கிண்ணியாவையும் இலகுவாக அடைய முடிகின்றது. இப்பாலம் 2009 ஒக்டோபர் 20 இல் திறந்து வைக்கப்பட்டது. இது சவுதி அரேபிய அரசாங்கத்தின் உதவியுடன் கட்டப்பட்டது.\n"}
{"id": "169886", "url": "https://ta.wikipedia.org/wiki?curid=169886", "title": "எல்லோரா கைலாசநாதர் கோவில்", "text": "எல்லோரா கைலாசநாதர் கோவில்\n\nஎல்லோரா கைலாசநாதர் கோயில் (\"Kailashnath Temple, Ellora\") தக்கணத்துக் கோயிற் கட்டுமானங்களில் ஒன்றாகும். இந்தியாவில் மகராஷ்டிர மாநிலத்திலுள்ள எல்லோராவில் அமைந்துள்ள குகைக்கோயில்களில் இதுவும் ஒன்று. பெரியதொரு மலையைக் குடைந்து இவை அடுத்தடுத்து உருவாக்கப்பட்டுள்ளன. இராஷ்டிரகூட அரசன் முதலாம் கிருஷ்ணன் ஆட்சிக் காலத்தில் இவை உருவாக்கப்பட்டன. இக்கோயில் மலைத்தளி வகையைச் சார்ந்தது. திராவிட கலைப்பாணிக்குரிய பண்புகளையும், இராஷ்டிரகூட கலைப்பாணியின் அம்சங்களையும் ஒருங்கே கொண்டு விளங்குகின்றது. மாமல்லபுரத்து மலைத்தளிகளைப் போலன்றி முழுமையான ஆலயமொன்றின் அம்சங்களைக் கொண்ட பிரம்மாண்டமான மலைத்தளியாக விளங்குகின்றது.\n\nஎல்லோரா ஒரு உலக பாரம்பரியக் களம் ஆகும்.\n\nஇக்கோயில் ஒற்றைக்கல் கோயில் வகையைச் சேர்ந்தது.சிவனின் இருப்பிடமான கைலாசத்தைப் போன்று வடிவமைக்கப்பட்டுள்ளது. மலை உச்சியிலிருந்து தொடங்கி செங்குத்தாகக் குடையபட்டுள்ளது. இந்த ஒற்றைகல் கோயிலை உருவாக்க பலநூறு ஆண்டுகளாக, கிட்டத்தட்ட 400,000 டன் எடையுள்ள பாறைகள் குடைந்தெடுக்கப்பட்டிருக்க வேண்டுமென கணக்கிடப்பட்டுள்ளது. கோவில் சுவற்றில் காணப்படும் உளிகளின் தடங்களைக் கொண்டு மூன்றுவிதமான உளிகள் பயன்படுத்தப்பட்டுள்ளதாகக் தொல்லியல் ஆய்வாவாளர்கள், கருதுகின்றனர்.\n\n250அடி நீளமும் 150அடி அகலமும் கொண்ட நிலப்பரப்பில் ஆலயம் அமைந்துள்ளது. ஆலயம் 148அடி நீளமும் 62அடி அகலமும் 100அடி உயரமும் உடையது. சைவ மரபிலமைந்த பௌராணிக கதைச்சிற்பங்களை கொண்டுள்ளது.\n"}
{"id": "169888", "url": "https://ta.wikipedia.org/wiki?curid=169888", "title": "ஐந்தாம் செலஸ்தீன் (திருத்தந்தை)", "text": "ஐந்தாம் செலஸ்தீன் (திருத்தந்தை)\n\nபுனித ஐந்தாம் செலஸ்தீன் (\"Pope Saint Celestine V\") என்பவர் (1215 - மே 19, 1296) கத்தோலிக்க திருச்சபையில் உரோமை ஆயராகவும் திருத்தந்தையாகவும் சூலை 5, 1294 முதல் திசம்பர் 13, 1294 வரை ஆட்சிசெய்தார். இவர் கத்தோலிக்க திருச்சபையின் 192ஆம் திருத்தந்தை ஆவார்.\nசுமார் ஐந்து மாதங்கள் மட்டுமே திருத்தந்தைப் பொறுப்பை வகித்த செலஸ்தீன், தாமாகவே முன்வந்து திருத்தந்தைப் பணியைத் துறந்ததற்காக வரலாற்றில் நினைவுகூரப்படுகிறார்.\n\nSection::::பிறப்பும் இளமைப் பருவமும்.\nதிருத்தந்தை ஐந்தாம் செலஸ்தீனின் இயற்பெயர் பியேத்ரோ தெல் மொரோனே என்பதாகும். சில ஏடுகளில் அவருடைய பெயர் பியேத்ரோ ஆஞ்செலேரியோ என்று உள்ளது. அவர் இத்தாலியின் அப்ரூசி பகுதியில் 1209/10 அல்லது 1215இல் பிறந்தார். அவருடைய பெற்றோர் வேளாண்மைத் தொழிலில் ஈடுபட்டிருந்தனர். அவருடைய பெற்றோருக்கு அவர் பதினொன்றாம் பிள்ளை.\n\nபியேத்ரோவின் தந்தை ஆஞ்செலோவின் இறப்புக்குப் பின் அவர் வேளாண்மையில் ஈடுபட்டார். ஆனால் பியேத்ரோவின் அன்னை மரியா தன் அன்புப் பிள்ளை பியேத்ரோவின் எதிர்காலத்தை வேறுவிதமாக நினைத்துப்பார்த்தார்.\n\nசிறுவயதிலிருந்தே பிறரின் நலனில் ஆர்வம் கொண்டிருந்த பியேத்ரோ தமது 17ஆம் வயதில் புனித பெனடிக்ட் சபைத் துறவியானார். பின்னர் மொரோனே பகுதியில் ஒரு குகைக்குச் சென்று அங்கு தனிமையில் தவம் செய்தார். ஐந்து ஆண்டுகள் தவ வாழ்க்கைக்குப் பின் அவர் தம் தோழர் இருவரை அழைத்துக்கொண்டு மயேல்லா குன்றுப் பகுதியில் (அப்ரூசி பிரதேசம்) ஒரு குகையில் கடுமையான தவத்தில் ஈடுபட்டார்.\n\nஇவ்வாறு தவ வாழ்க்கை நடத்தியபோது, பியேத்ரோ தாமே ஒரு துறவற சபையைத் தோற்றுவித்தார். அது பின்னர் அவரது பெயரால் \"செலஸ்தீன் சபை\" என்று அழைக்கப்பட்டது. அத்துறவற சபை உறுப்பினர் தவ முயற்சிகளில் ஈடுபட்டனர். அச்சபைக்கு திருத்தந்தை நான்காம் அர்பன் ஒப்புதல் அளித்தார். பின்னர், புதிதாகத் தொடங்கப்பட்ட துறவற சபைகளை நிறுத்துவதற்கான சட்டம் செயலுக்கு வரக்கூடும் என்று அஞ்சி, பியேத்ரோ அப்போது திருத்தந்தையாக இருந்த பத்தாம் கிரகோரி என்பவரை அணுகி, தம் சபையை புனித பெனடிக்ட் சபையின் ஒரு கிளையாக மாற்றி, அதிகக் கடுமையான ஒழுங்குகளுக்கு உட்படுத்துவதாக வாக்களித்து திருத்தந்தையின் ஒப்புதலையும் பெற்றார். அச்சபைக்குத் தன்னாட்சி உரிமையும் வழங்கப்பட்டது.\n\nபியேத்ரோ தொடங்கிய துறவற சபை விரைவாக வளர்ச்சியுற்றது. 36 மடங்களும் 600க்கு மேற்பட்ட துறவிகளும் அச்சபையில் இருந்தனர். பியேத்ரோ சபைத் தலைவராக இருந்தார். ஆனால் அவர் தனிமையாகச் சென்று தவம் செய்வதிலேயே கருத்தாய் இருந்ததால், சபைப் பொறுப்பை ராபர்ட் என்பவரிடம் ஒப்படைத்துவிட்டு, குகைக்குச் சென்று தவ வாழ்வில் ஈடுபட்டார்.\n\nSection::::திருத்தந்தையாகத் தேர்ந்தெடுக்கப்படுதல்.\nதிருத்தந்தை நான்காம் நிகோலாஸ் என்பவர் 1292, ஏப்பிரல் 4ஆம் நாள் இறந்ததைத் தொடர்ந்து புதிய திருத்தந்தை தேர்ந்தெடுக்க ஏற்பாடுகள் செய்யப்பட்டன. மொத்தம் 12 கர்தினால்மார் தேர்தலில் பங்கேற்றனர். ஆனால் இத்தாலியின் ஒர்சீனி, கொலோன்னா என்ற இரு சக்திவாய்ந்த குடும்பங்களுக்கு இடையே ஏற்பட்ட போட்டியின் காரணமாக எந்தவொரு வேட்பாளருக்கும் போதிய வாக்குகள் கிடைக்கவில்லை. இதனால் பல மாதங்களாக புதிய திருத்தந்தை தேர்ந்தெடுக்கப்படாத நிலை நீடித்தது.\n\nஇதற்கிடையில், உரோமையிலும் ஓர்வியேத்தோ பகுதியிலும் குழப்பமான நிலை எழுந்தது. சிசிலி மற்றும் நேப்பிள்சு அரசர் இரண்டாம் சார்லஸ் என்பவரும் திருத்தந்தை விரைவில் தேர்ந்தெடுக்கப்பட வேண்டும் என்று வற்புறுத்தினார்.\n\nபியேத்ரோ தெல் மொரோனே என்ற தவத் துறவி, கர்தினால்மார் விரைந்து புதிய திருத்தந்தையைத் தேர்ந்தெடுக்காவிட்டால் கடவுளின் கோபத்துக்கு ஆளாக வேண்டும் என்று எச்சரித்து இறைவாக்கு உரைத்திருந்தார். அப்பின்னணியில் இத்தாலியின் பெரூஜியா நகரில் கர்தினால்மார் கூடி திருத்தந்தையைத் தேர்ந்தெடுக்க முனைந்தனர். பியேத்ரோ உரைத்திருந்த இறைவாக்கைக் கர்தினால்மாருக்கு, கர்தினால் குழுத் தலைவரான இலத்தீனோ மாலாபிரான்கா என்பவர் சுட்டிக்காட்டினார். பின்னர் அவரே, தாம் பியேத்ரோ தெல் மொரோனே என்ற தவத் துறவியைத் திருத்தந்தையாகத் தேர்ந்தெடுக்க ஆதரவு கொடுப்பதாக அறிவித்தார்.\n\nஅந்த அறிவிப்பைக் கேட்டதும், பிற கர்தினால்மார் ஒருவர்பின் ஒருவராக பியேத்ரோவுக்கு ஆதரவு அளித்தனர். இறுதியில் பியேத்ரோவுக்கு ஒருமனதான ஆதரவு கொடுத்து அவரையே திருத்தந்தையாக 1294ஆம் ஆண்டு சூலை 5ஆம் நாள் தேர்ந்தெடுத்தனர். அப்போது அவருக்கு வயது 79.\n\nSection::::திருத்தந்தை பதவி தமக்கு வேண்டாம் என்று மறுத்தவர்.\nபியேத்ரோ தெல் மொரோனோ புதிய திருத்தந்தையாகத் தேர்ந்தெடுக்கப்பட்டதும், அச்செய்தியை அவருக்குத் தெரிவிக்க சில கர்தினால்மார் சென்றனர். ஆனால் அவர் அப்பொறுப்பு தமக்கு வேண்டாம் என்று மறுத்துவிட்டார். இருப்பினும், கர்தினால்மார் அவரைத் திருத்தந்தைப் பொறுப்பை ஏற்கவேண்டும் என்று வற்புறுத்தியதால் விருப்பக் குறைவாக அப்பொறுப்பை அவர் ஏற்றார்.\n\nசிசிலி மற்றும் நேப்பிள்சு மன்னன் இரண்டாம் சார்லசும் அவருடைய மகனும் புதிய திருத்தந்தையை ஆக்விலா என்னும் நகருக்குக் கூட்டிச் சென்றனர். அந்நகரம் மன்னன் சார்லசின் ஆட்சிக்கு உட்பட்டிருந்தது. அங்கே, அரச குடும்பத்துக்குரிய கோல்லேமாஜ்ஜியோ புனித மரியா கோவிலில் புதிய திருத்தந்தைக்கு 1294 ஆகத்து 29ஆம் நாள் ஆயர் பட்டம் அளிக்கப்பட்டது. அவரும் திருத்தந்தையாகப் பொறுப்பேற்று, ஐந்தாம் செலஸ்தீன் என்ற பெயரைச் சூடிக்கொண்டார்.\n\nமன்னன் இரண்டாம் சார்லசு புதிய திருத்தந்தையான ஐந்தாம் செலஸ்தீன் வழியாகத் தமக்கு விருப்பமானவர்கள் பதவிகளைப் பெற ஏற்பாடு செய்தார். திருத்தந்தை உரோமை ஆயர் ஆதலால் உரோமையிலிருந்தே ஆட்சி செய்வது வழக்கம். ஆனால், இரண்டாம் சார்லசின் வற்புறுத்தலுக்கு இணங்கி திருத்தந்தை செலஸ்தீன், மன்னனின் ஆட்சிப் பகுதியான நேப்பிள்சு நகரில் ஆட்சிப்பீடம் அமைத்தார்.\n\nSection::::திருத்தந்தை ஆட்சிக் காலம்.\nதமது குறுகிய ஆட்சிக் காலத்தில் செலஸ்தீன், இரண்டாம் சார்லசு மன்னனின் மகனான லூயி என்பவரைத் துலூசு நகர் ஆயராக நியமித்தார். குறிப்பாக, திருத்தந்தையைத் தேர்ந்தெடுக்கும் முறையில் சீர்திருத்தம் கொணர்ந்தார்.\n\nசெலஸ்தீனுக்கு முன்னால் 1272-1276 ஆண்டுக்காலத்தில் ஆட்சிசெய்த பத்தாம் கிரகோரி, திருத்தந்தை தேர்தலுக்கான சில வழிமுறைகளை வகுத்திருந்தார். அந்த வழிமுறைகளைக் கடைப்பிடிக்க வேண்டும் என்று செலஸ்தீன் சட்டம் இயற்றினார். குறிப்பாக, கர்தினால்மார் ஒரு குழுவாகக் கூடி வந்து, இரகசிய வாக்கெடுப்பு மூலம் திருத்தந்தையைத் தேர்ந்தெடுக்க வேண்டும் என்று அவர் சட்டம் வகுத்தார்.\n\nதிருத்தந்தை செலஸ்தீனுக்கு போதிய நிர்வாகத் திறமையோ தேர்ச்சியோ இருக்கவில்லை. சில சமயங்களில் ஒரே பதவிக்கு இரண்டுபேரை அவர் நியமித்ததும் உண்டு.\n\nஅவர் பதவி ஏற்று சில மாதங்களே ஆனவுடனேயே, திருவருகைக் காலம் நெருங்கிவந்த வேளையில், திருத்தந்தை செலஸ்தீன் தனியாகச் சென்று தவ முயற்சியில் ஈடுபட விரும்பினார். எனவே, மூன்று கர்தினால்மாரைத் தேர்ந்தெடுத்து அவர்களிடம் திருச்சபையின் ஆளுகைப் பொறுப்பை ஒப்படைத்துவிட்டு, தாம் தவ முயற்சி செய்யப்போவதாகத் தெரிவித்தார். அந்தத் திட்டம் முறையானதன்று என்று கூறி, அவருடைய ஆலோசகர்கள் மறுத்துவிட்டனர்.\n\nஉடனே திருத்தந்தை செலஸ்தீன், திருச்சபைச் சட்ட நிபுணரான கர்தினால் பெனடெட்டோ கயத்தானி (பிற்காலத்தில் திருத்தந்தை எட்டாம் போனிஃபாஸ்) என்பவரிடம், திருத்தந்தை பதவியிலிருந்து தாம் பதவி துறப்பது முறைதானா என்று ஆலோசனை கேட்டார். அதற்கு இசைவு தெரிவித்து, ஊக்கமும் கொடுத்து, கர்தினால் கயத்தானி, திருத்தந்தை பதவிதுறப்பதற்கான ஆவணங்களையும் அறிக்கையையும் தயாரித்துக் கொடுத்தார்.\n\nதிருத்தந்தை செலஸ்தீன் கர்தினால்மாரின் குழுவைக் கூட்டினார். அவர்கள் முன்னிலையில், தாம் திருத்தந்தை பதவியிலிருந்து விலகப்போவதாக அறிவித்து, ஏற்கனவே கர்தினால் கயத்தானி தயாரித்துக் கொடுத்திருந்த அறிக்கையையும் வாசித்தார். அதோடு, திருத்தந்தை பதவியோடு சேர்ந்த அனைத்து அணிகளையும் கழற்றிக் கொடுத்தார். மேலும், கர்தினால்மார் காலம் தாழ்த்தாமல் புதிய திருத்தந்தையைத் தேர்ந்தெடுக்க வேண்டும் என்றும் கேட்டார்.\n\nதிருத்தந்தை தம் பணியைத் துறந்தது சட்டப்படி செல்லுமா செல்லாதா என்று உடனே விவாதம் எழுந்தது. சிலர் ஆதரவாகவும் சிலர் எதிர்ப்பாகவும் கருத்துத் தெரிவித்தனர்.\n\nSection::::திருத்தந்தை செலஸ்தீனின் இறப்பு.\nஐந்தாம் செலஸ்தீன் தாமாகவே முடிவுசெய்து, திருத்தந்தைப் பணியைத் துறந்ததும் அடுத்த திருத்தந்தையைத் தேர்ந்தெடுப்பதற்கான ஏற்பாடுகள் செய்யப்பட்டன. கர்தினால்மார் வாக்கெடுப்புக்காகக் கூடினர். அந்த வாக்கெடுப்பில், முன்னர் செலஸ்தீன் பணித்துறப்பதே நல்லது என்று ஆலோசனை கூறியிருந்த அதே கர்தினால் கயத்தானியே திருத்தந்தையாகத் தேர்ந்தெடுக்கப்பட்டார். அவர் எட்டாம் போனிஃபாஸ் என்னும் பெயரைச் சூடிக்கொண்டார்.\n\nபணிதுறந்த செலஸ்தீன் தமக்குப் பிடித்தமான தவ வாழ்க்கையைத் தொடர்வதற்காக மொரோனே குன்றில் அமைந்த குகைக்குச் செல்ல விரும்பினார். ஆனால், அவர் அங்கு சென்றால் சிலர் அவரோடு சேர்ந்துகொண்டு தமது பதவிக்குப் போட்டியாக வந்துவிடுவார்களோ என்றும், அதனால் திருச்சபையில் பிளவு ஏற்பட்டுவிடுமோ என்றும் புதிய திருத்தந்தை போனிஃபாஸ் அஞ்சினார். எனவே, செலஸ்தீன் காவலில் வைக்கப்பட்டார். செலஸ்தீனோ சில மாதங்களுக்குப் பின் காவலிலிருந்து தப்பிச் சென்றார். ஆனால் போனிஃபாஸ் செலஸ்தீனை மீண்டும் பிடித்து ஃபூமோனே கோட்டையில் சிறைப்படுத்தினார். அங்கே செலஸ்தீன் நல்லமுறையில் நடத்தப்பட்டார் என்றாலும், அவருடைய காலில் புண் ஏற்பட்டு, நோய்த்தொற்றின் காரணமாக அவர் 1296 மே மாதம் 19ஆம் நாள் இறந்தார்.\n\nSection::::புனிதர் பட்டமும் திருவிழாவும்.\nதிருத்தந்தை ஐந்தாம் கிளமெண்ட் என்பவர் திருத்தந்தை ஐந்தாம் செலஸ்தீனுக்கு 1313, மே 5ஆம் நாள் புனிதர் பட்டம் வழங்கினார்.\n\nபுனித ஐந்தாம் செலஸ்தீனின் திருவிழா அவர் இறந்த மே 19ஆம் நாள் கொண்டாடப்படுகிறது.\n\nSection::::செலஸ்தீன் திருத்தந்தைப் பணியைத் துறந்தது பற்றிய சர்ச்சை.\nதிருத்தந்தைப் பணியைத் துறந்த ஒரே நபர் ஐந்தாம் செலஸ்தீன் தான் என்று சிலர் தவறாகக் கருதுகின்றனர். பல்வேறு காரணங்களுக்காகப் பணிதுறந்த திருத்தந்தையருள் கீழ்வருவோரைக் குறிப்பிடலாம்.\n\n"}
{"id": "169889", "url": "https://ta.wikipedia.org/wiki?curid=169889", "title": "தொலைக்காட்சி பரப்புகை அமைப்பு", "text": "தொலைக்காட்சி பரப்புகை அமைப்பு\n\nதொலைக்காட்சி பரப்புகை அமைப்புகள் (\"Broadcast television systems\") அல்லது ஒளிபரப்பு அமைப்புகள் புவிப்புறத் தொலைக்காட்சியின் குறிப்பலைகள் ஒளிபரப்பப்படுவதற்கும் தொலைக்காட்சிப் பெட்டியில் பெற்றிடவும் ஏற்ற வகையில் குறியிடப்படுவதையும் வடிவமைப்பு சீர்தரங்களையும் குறித்ததாகும். \nSection::::அலைமருவித் தொலைக்காட்சி அமைப்புகள்.\nமூன்று முதன்மையான அலைமருவித் தொலைக்காட்சி அமைப்புக்கள் உலகெங்கும் தற்போது பயன்படுத்தப்படுகின்றன: என்டிஎஸ்சி, பால், மற்றும் சீகேம். \"என்டிஎஸ்சி\" அமைப்பை ஐக்கிய அமெரிக்கா மற்றும் கனடாவிலும் \"பால்\" அமைப்பை உலகின் பெரும்பான்மை ஐரோப்பிய, ஆபிரிக்க, ஆசிய மற்றும் ஓசியானியா நாடுகளிலும் \"சீகேம்\" அமைப்பை பிரான்சு மற்றும் சில ஐரோப்பிய மற்றும் ஆபிரிக்க நாடுகளிலும் பயன்படுத்தப்படுகின்றன. இந்த அமைப்புகளில் ஒளிபரப்பு குறிப்பலைக்கான தொழினுட்ப கூறளவுகள், வண்ணத்தை குறியீடு செய்வதற்கான குறியீடு அமைப்பு மற்றும் பன்மொழியில் ஒலிகளை ஏற்றிச்செல்ல அமைப்புக்கள் போன்ற பல தனித்தனி அங்கங்கள் விவரிக்கப்படுகின்றன. ஒரு சீர்தரத்தில் உருவாக்கப்பட்ட தொலைக்காட்சி குறிப்பலைகளை மற்றொரு சீர்தர பெட்டியில் காணவியலாது. எனவே பிந்நாட்களில் தயாரிக்கப்பட்ட தொலைக்காட்சிப் பெட்டிகள் இந்த மூன்று அமைப்புக்களிலும் இயங்கும் வண்ணம் வடிவமைக்கப்பட்டன.\n\nSection::::எண்ணிமத் தொலைக்காட்சி அமைப்புகள்.\nஎண்ணிமத் தொலைக்காட்சியில் இந்த அங்கங்கள் அனைத்துமே ஒன்றாக ஒன்றிணைக்கப்பட்டுள்ளன. உலகளவில் பெரும்பாலான நவீன தொலைக்காட்சி அமைப்புகளுமே எம்பெக் செலுத்துகை ஓடையை அடிப்படையாகக் கொண்டு எச்.262/எம்பெக்-2 பகுதி2 ஒளித கோடெக்கைப் பயன்படுத்துவதால் தொலைகாட்சி பெட்டிகள், ஒளிதப்பதிவுக் கருவிகள் மற்றும் பிற துணை கருவிகளின் வடிவமைப்பு எளிதாகி உள்ளது. இருப்பினும் செலுத்துகை ஓடைகள் எவ்வாறு ஒளிபரப்பிற்கேற்றவாறு மாற்றப்படுகின்றன என்பதில் பெரும் வேறுபாடுகள் உள்ளன. \n\nமுன்னேறிய தொலைக்காட்சி முறைமைக் குழுவின் சீர்தரங்கள் (ATSC) அமைப்புக்கள் ஐக்கிய அமெரிக்காவிலும் கனடாவிலும் எண்ணிம ஒளிதப் பரப்புகை-புவிப்புறம் (DVB-T) அமைப்புகள் உலகின் பிற பாகங்களிலும் பயன்படுத்தப்படுகின்றன. \"எண்ணிம ஒளிதப் பரப்புகை-பு\" சீர்தரம் ஐரோப்பாவில் முன்னதாக வடிவமைக்கப்பட்ட செய்மதித் தொலைக்காட்சிக்கான \"எண்ணிம ஒளிதப் பரப்புகை-செய்மதி\"யடனும் சில வட அமெரிக்க விண்ணின்று வீடு சேவையுடனும் ஒவ்வுமை உடையதாக வடிவமைக்கப்பட்டுள்ளது; கம்பிவடத் தொலைக்காட்சிக்காக \"எண்ணிம ஒளிதப் பரப்புகை-கம்பிவடம்\" உள்ளது. சப்பானில் மூன்றாவது வகையான, எண்ணிம ஒளிதப் பரப்புகை-புவிப்புறத்துடன் நெருங்கியத் தொடர்புடைய, புவிப்புற ஒருங்கிணைந்த சேவைகள் எண்ணிம பரப்புகையை பயன்படுத்துகிறது. தென்னமெரிக்க நாடுகளில் இதனுடன் தொடர்புள்ள பிரேசில்லின் தொலைக்காட்சிப் பரப்புகை அமைப்புக்கள் பயன்படுத்தப்படுகின்றன. சீன மக்கள் குடியரசு எண்ணிம புவிப்புற பல்லூடக பரப்புகை - ஒத்தியங்கு நேரப்பகுப்பு (DMB-T/H) தொழினுட்பத்தைப் பயன்படுத்துகிறது.\n\n"}
{"id": "169890", "url": "https://ta.wikipedia.org/wiki?curid=169890", "title": "மன்னம்பிட்டிப் பாலம்", "text": "மன்னம்பிட்டிப் பாலம்\n\nமன்னம்பிட்டிப் பாலம் 302 மீட்டர் நீளமுடைய இலங்கையிலுள்ள இரண்டாவது நீளமான பாலமாகும். இது இரண்டு பாலங்களைக் கொண்டுள்ளது. பழைய பாலம் இருபதாம் நூற்றாண்டின் ஆரம்பத்தில் இரும்புச் சட்டகத்தினால் கட்டப்பட்டதும், தொடர் வண்டிப் பாதைக்காகப் பாவிக்கப்படுகின்றது. புதியது நெடுஞ்சாலைக்கான இரு பாதைகளைக் கொண்டு காணப்படுகின்றது. இரும்புச் சட்டகப் பாலம் 1922இல் பிரித்தானிய இலங்கையினால் கட்டப்பட்டது. இது 291 மீட்டர் நீளமும் 5 மீட்டருக்கும் குறைவைான அகலத்தையும் கொண்டது. இப்பாலம் ஏ11 நெடுங்சாலையில் அபரணை-திருக்கொண்டியாமடு வீதியில் அமைந்து, வடமத்திய மாகாணத்தை கிழக்கு மாகாணத்துடன் மகாவலி ஆற்றுக்கு மேலாக இணைக்கிறது. இது சப்பானிய பொருளாதார உதவியுடன் அமைக்கப்பட்டு, இலங்கை-சப்பான் நட்புறவு சமாதானப் பாலம் என்ற பெயரைப் பெற்றுள்ளது. சப்பானிய பன்னாட்டு கூட்டுத்தாபன முகவர் 1.3 பில்லியன் இலங்கை ரூபாய்களை சப்பானிய அரச சார்பாக வழங்கியது. 25 ஒக்டோபர் 2007 இல் திறந்து வைக்கப்பட்ட இப்பாலம் புதிய 50 ரூபாய் நாணயத்தாளில் பொறிக்கப்பட்டுள்ளது.\n"}
{"id": "169893", "url": "https://ta.wikipedia.org/wiki?curid=169893", "title": "பேரியான்", "text": "பேரியான்\n\nபேரியான் (\"Baryon\") நியூக்ளியான்களும் பிற நிறைகூடிய துகள்களும் இந்த பொதுப் பெயரால் அறியப்படுகின்றன.ஒரு குறிப்பிட்டச் செயலில் பங்குபெறும் பேரியான்களும் அதன் எதிர் துகளான எதிர் பேரியான்களும் (Antibaryon) பேரியான் எண் எனப்படும். இந்தச் செயலில் பேரியான் எண் (baryon number) மாறாமல் இருக்கிறது. இது ஆற்றல், நிறைவேகம் இவைகளின் அழிவின்மை விதியை ஒத்திருக்கிறது. இவ்விதி பேரியான் எண் அழியா விதி (Law of conservation of Baryon numbers) எனப்படும். ஒருகுறிப்பிட்டத் தொகுதியில் மொத்த பேரியான் எண் ஒரு மாறிலியாகும். எடுத்துக் காட்டிற்கு, கதிரியக்கத்தின் போது U 238 ஒரு α துகளை உமிழ்ந்து தோரியம் 234 ஆக மாறுகிறது. யுரேனியத்தில் மொத்தம் 238 புரோட்டான்களும் நியூட்ரான்களும்இருப்பதால், அதன் பேரியான் எண் 238 ஆகும். அதேபோல் செயல் முடிவில் Th 234+He 4 . இரண்டிலும்சேர்த்து 238 பேரியான்கள் உள்ளன. அதாவது முன்னும் பின்னும் பேரியான் எண் மாறாமலிருக்கிறது.\n\nதோரியம் 234, ஒரு β துகளை உமிழ்கிறது. புரோட்டாக்டினியம் 234 கிடைக்கிறது. எலகட்ரானின் நிறை மிக்குறைவு. இதற்கு பேரியான் எண் இல்லை. எனவே பேரியான் எண்ணில் மாற்றமில்லை என்பது தெளிவு.\n"}
{"id": "169901", "url": "https://ta.wikipedia.org/wiki?curid=169901", "title": "உலக வானொலி நாள்", "text": "உலக வானொலி நாள்\n\nஉலக வானொலி நாள் (\"World Radio Day\") என்பது ஆண்டு தோறும் பெப்ரவரி 13 ஆம் நாள் கொண்டாடப்பட்டு வருகிறது. இந்நாளை ஐக்கிய நாடுகள் கல்வி, அறிவியல், பண்பாட்டு அமைப்பு (யுனெசுக்கோ) 2011 நவம்பர் 3 ஆம் நாள் உலக வானொலி நாளாக அறிவித்தது. வானொலி ஒலிபரப்புச் சேவையைக் கொண்டாடவும், பன்னாட்டு வானொலியாளர்களுக்கிடையே கூட்டுறவை ஏற்படுத்தவும், முடிவெடுப்பவர்களை வானொலி, மற்றும் சமூக வானொலிகள் மூலமாக தகவல்கள் பரிமாற ஊக்குவிக்கவும் இந்நாள் கொண்டாடப்பட்டு வருகிறது. \n\nSection::::உலக வானொலி நாள் 2012.\nமுதலாவது உலக வானொலி நாள் இத்தாலியில் அமைந்துள்ள பீசா பல்கலைக்கழகத்தில் 2012 பெப்ரவரி 13 இல் கொண்டாடப்பட்டது. வானொலிகளின் மூலம் குறைந்த செலவில் தகவல்களை உலகெங்கிலும் உள்ள மக்களுக்கு எடுத்துரைக்க வேண்டுமென்பதே இதன் நோக்கமாகும்.\n\nSection::::உலக வானொலி நாள் 2014.\nயுனெசுக்கோ அமைப்பின் யோசனைப்படி, 2014ஆம் ஆண்டுக்கான உலக வானொலி நாளின் தொனிப்பொருளாக \"பால்நிலை சமத்துவம் மற்றும் பெண்களை வானொலி மூலம் வலுவூட்டுவது\" என்பது ஏற்றுக் கொள்ளப்பட்டது.\n\n2018ஆம் ஆண்டுக்கான தொனிப்பொருள் வானொலியும் விளையாட்டும் ஆகும்.\n\n"}
{"id": "169904", "url": "https://ta.wikipedia.org/wiki?curid=169904", "title": "விஜயநகரி", "text": "விஜயநகரி\n\nவிஜயநகரி (ஆங்கிலம் : Vijayanagari ) இது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டம், அகத்தீஸ்வரம் வட்டத்தில் உள்ள ஒரு சிறிய கிராமம் ஆகும்.\nஇதன் அண்மையிலுள்ள ஊர் தென்தாமரைக்குளம்\n"}
{"id": "169907", "url": "https://ta.wikipedia.org/wiki?curid=169907", "title": "திருத்தந்தை செலஸ்தீன்", "text": "திருத்தந்தை செலஸ்தீன்\n\nகத்தோலிக்க திருச்சபையை இதுவரை 5 திருத்தந்தையர்கள் செலஸ்தீன் என்ற பெயரில் ஆட்சி செய்துள்ளனர்:\n\n"}
