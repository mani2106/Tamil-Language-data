{"id": "222102", "url": "https://ta.wikipedia.org/wiki?curid=222102", "title": "இலங்கையில் முஸ்லிம்களுக்கு எதிரான தாக்குதல்கள், 2014", "text": "இலங்கையில் முஸ்லிம்களுக்கு எதிரான தாக்குதல்கள், 2014\n\nஇலங்கையில் முஸ்லிம்களுக்கு எதிரான 2014 கலவரங்கள் இலங்கையின் தென்-மேற்குப் பகுதியில் களுத்துறை மாவட்டத்தில், அளுத்கமை, பேருவளை, மற்றும் தர்கா நகர் ஆகிய இடங்களில் 2014 சூன் மாதத்தில் முஸ்லிம்களுக்கு எதிராக சமய மற்றும் இன ரீதியாக பெரும்பான்மை கடும்போக்கு சிங்களப் பௌத்தர்களினால் நடத்தப்பட்ட தாக்குதல்கள் ஆகும். இத்தாக்குதல்களில் குறைந்தது நால்வர் கொல்லப்பட்டு 80 இற்கும் அதிகமானோர் காயமடைந்தனர். முஸ்லிம்களின் வீடுகள், வணிக நிறுவனங்கள், தொழிற்சாலைகள், பள்ளிவாசல்கள் ஆகியன தாக்கப்பட்டு தீக்கிரையாக்கப்பட்டன. நூற்றுக்கும் அதிகமானோர் வீடுகளை இழந்தனர். பொது பல சேனா என்ற கடும்போக்கு பௌத்த அமைப்பினர் சோனகர்களுக்கு எதிராக நடத்திய ஆர்ப்பாட்டங்களை அடுத்து கலவரம் வெடித்தது.\n\nSection::::பின்னணி.\n2012 ஆம் ஆண்டு முதல் இலங்கையின் சிறுபான்மையினமான முஸ்லிம்களுக்கு எதிராக பௌத்த பெரும்பான்மையினத்தவரால் தாக்குதல்கள் நடத்தப்பட்டு வருகின்றன. கடும்போக்குக் கொள்கையுள்ள பொது பல சேனா என்ற பௌத்த அமைப்பு இலங்கையின் தெற்குப் பகுதியில் முஸ்லிம்களுக்கு எதிராகப் பரப்புரைகள் செய்து வருகின்றது.\n\n2014 சூன் 11 இல் பொசன் பூரணை நாளன்று குருந்துவத்தை சிறீ விஜயராம கோயிலின் பிரதம குருவும் அவரது வாகன ஓட்டியும் தர்கா நகரைச் சேர்ந்த சில முசுலிம் இளைஞர்களினால் தாக்கப்பட்டதாக குற்றம் சாட்டப்பட்டது. இத்தாக்குதலைக் கண்டித்து அன்று மாலை குருமார் உட்பட சில பௌத்தர்கள் அளுத்கமை நகரில் ஆர்ப்பாட்டங்களில் ஈடுபட்டதை அடுத்து அங்கு இரு இனத்தவரிடையேயும் முறுகல் நிலை ஏற்பட்டது. இவ்வார்ப்பாட்டம் வன்முறைகளில் முடிந்தது. பௌத்தக் கும்பல் ஒன்று முஸ்லிம்களுக்கு சொந்தமான கடைகளை சூறையாடி தீயூட்டின. ஆர்ப்பாட்டக்காரருக்கு எதிராக காவல்துறையினர் கண்ணீர் புகை குண்டுகளை எறிந்து அவர்களைக் கலைத்தனர்.\n2014 சூன் 15 இல் பொதுபல சேனா அமைப்பு அளுத்கமை, பேருவளை, தர்காநகர் பகுதிகளில் ஆர்ப்பாட்டப் பேரணிகளை நடத்தியது. அளுத்கமையில் நடைபெற்ற கூட்டத்தில் பெருந்திரளான சிங்களவர்கள் கூடியிருந்த ஒரு கூட்டத்தில் உரையாற்றிய பொதுபல சேனா அமைப்பின் தலைவர் கலகொட அத்தே ஞானசாரர், இந்நாட்டில் சிங்களக் காவல்துறையினரும், சிங்கள இராணுவத்தினருமே சேவையாற்றுகின்றனர். இன்று முதல் மரக்காலயரோ (முஸ்லிம்) அல்லது ஒரு பறையரோ ஒரு சிங்களவரைத் தாக்கினால், அது அவர்களது முடிவாக இருக்கும்,\" என கூட்டத்தினரின் பலத்த கரகோசத்தின் மத்தியில் எச்சரித்தார்.\n\nSection::::கலவரம்.\nஆர்ப்பாட்டக் கூட்டத்தை அடுத்து பொதுபல சேனாவினர் முஸ்லிம்களுக்கு எதிராகக் கோசமிட்டவாறு பேரணிகளை நடத்தினர். முஸ்லிம் வீடுகள், மற்றும் ஒரு பள்ளிவாசல் மீது கற்கள் எறியப்பட்டன. பேருந்துகளில் இருந்து முஸ்லிம்கள் வெளியேற்றப்பட்டு தாக்கப்பட்டார்கள். முஸ்லிம்களின் கடைகளும் வீடுகளும் பௌத்தக் கும்பல்களினால் எர்க்கப்பட்டு சூறையிடப்பட்டன. பேருவளையிலும் கலவரங்கள் இடம்பெற்றன. அச்சத்தினால் வீடுகளில் இருந்து முஸ்லிம்கள் வெளியேறினர். காவல்துறையினர் அவர்கலுக்கு உதவவில்லை என உள்ளூர் வாசிகள் செய்தியாளர்களுக்குக் கூறினர்.\n\nஅளுத்கமையில் வெலிப்பிட்டி பள்ளிவாசலில் காவலுக்கு இருந்த மூன்று முசுலிம் இளைஞர்கள் 2014 சூன் 16 அதிகாலையில் வாகனத்தில் வந்திருந்த சிலரால் சுட்டுக் கொல்லப்பட்டனர். இரண்டு நாட்களில் 80 பேருக்கு மேல் காயமடைந்தனர். காவல்துறையினர் ஒருவரும் காயமடைந்தார். செய்தி சேகரிக்கச் சென்ற ஊடகவியலாளர்களும் தாக்கப்பட்டு அவர்களின் படக்கருவிகள் சேதமாக்கப்பட்டன.\n\n2014 சூன் 17 அன்று மாவனெல்லை நகரில் பொதுபல சேனா அமைப்பினால் ஒழுங்கு செய்யப்பட்ட ஆர்ப்பாட்டக் கூட்டம் ஒன்றுக்கு நீதிமன்றம் தடை உத்தரவு பிறப்பித்தது.\n\nSection::::அரசின் பதில்.\nகாவல்துறையினர் அளுத்கமையில் 2014 சூன் 15 மாலை 6:45 மணிக்கும், பேருவளையில் இரவு 8:00 மணிக்கும் ஊரடங்கு உத்தரவைப் பிறப்பித்தனர். பாதுகாப்புக்காக மேலதிகமாக இராணுவத்தினர் அங்கு குவிக்கப்பட்டனர். உள்ளூர் பாடசாலைகள் மூடப்பட்டிருந்தன. \n\nபொலிவியாவில் ஜி77 உச்சிமாநாட்டில் கலந்துகொள்ள சென்றிருந்த இலங்கை சனாதிபதி மகிந்த ராசபக்ச, அமைதி காக்கும் வண்ணம் அங்கிருந்து அறிக்கை கொடுத்திருந்தார். தகுந்த விசாரணை மேற்கொள்ளப்படும் என்றும அவர் உறுதியளித்தார். நாட்டில் சமயக் குழுக்களுக்கிடையே அமைதியின்மையை ஏற்படுத்தக்கூடிய செய்திகளை குறிப்பாக கலவரம் பற்றிய செய்திகளை வெளியிட வேண்டாம் என உள்ளூர் ஊடகங்களுக்கு அரசு அறிவுறுத்தியது.\n\nSection::::கண்டனம்.\nஇந்தத் தாக்குதல்கள் குறித்து தனது கவலையினை ஐக்கிய நாடுகள் மனித உரிமைகள் ஆணையர் நவநீதம் பிள்ளை வெளியிட்டார்.. அமெரிக்கத் தூதுவர் வெளியிட்ட அறிக்கையில் முஸ்லிம்களுக்கு எதிரான வன்முறைகளை நிறுத்த அரசு நடவடிக்கை எடுக்க வேண்டும் எனக் கேட்டுக் கொண்டார். கனேடிய அரசும் இதற்குக் கண்டனம் தெரிவித்துள்ளது. இந்நிலைமை காரணமாக அவுஸ்திரேலியா தனது குடிமக்களுக்கு புதிய பயண ஆலோசனையை வழங்கியது. கத்தார், குவைத், பாக்கித்தான், ஈரான், அப்கானித்தான், மலேசியா ஆகிய நாடுகள் இது தொடர்பில் நேரடியாகத் தலையிடுவதாக உறுதியளித்துள்ளன. முஸ்லிம்களுக்கெதிரான வன்முறைகளை நிறுத்துமாறும், அது தவறும் பட்சத்தில் இலங்கைக்கான தமது விசா வழங்கல் முறையில் மாற்றம் கொண்டு வருவதாகவும் வங்காளதேசம், ஈரான், இராக், எகிப்து, இந்தோனேசியா, குவைத், மலேசியா, மாலைத்தீவுகள், நைஜீரியா, பாக்கித்தான், பலத்தீன், துருக்கி, ஐக்கிய அரபு அமீரகம், சவூதி அரேபியா, கத்தார் ஆகிய நாடுகள் கொழும்பிலுள்ள தமது தூதரகங்களினூடாக இலங்கை அரசாங்கத்தை எச்சரித்துள்ளதுடன் அவற்றிற் சில நாடுகள் இந்நடவடிக்கையினால் மத்திய கிழக்கில் இலங்கையர் தொழில் வாய்ப்புப் பெறுவதில் தாக்கமேற்படுத்துவதுடன் இலங்கையின் பொருளாதாரத்தில் மிகப் பெரும் பாதிப்பை ஏற்படுத்தும் என்பதையும் சுட்டிக் காட்டியுள்ளன. \n\nமுக்கிய எதிர்க் கட்சியான ஐக்கிய தேசியக் கட்சி இக்கலவரத்தைக் கண்டித்துள்ளதோடு, வன்முறைகளை ஆளும் ஐக்கிய மக்கள் சுதந்திரக் கூட்டணியே தூண்டி விடுவதாகக் குற்றம் சாட்டியது. முஸ்லிம்கள் மீது நடத்தப்பட்ட தாக்குதல்கள் முற்கூட்டியே திட்டமிடப்பட்டு, வேண்டுமென்றே மேற்கொள்ளப்பட்ட தாக்குதல்களாகத் தோன்றுகின்றன என தமிழ்த் தேசியக் கூட்டமைப்பின் தலைவர் இரா. சம்பந்தன் சூன் 16 இல் விடுத்த அறிக்கையில் தெரிவித்திருந்தார். பல சமய, சமூகத் தலைவர்களும் இத்தாக்குதல்களைக் கண்டித்து அறிக்கை வெளியிட்டனர். தமிழ்த் தேசியக் கூட்டமைப்பின் மட்டக்களப்பு மாவட்ட பாராளுமன்ற உறுப்பினர் அரியநேத்திரன் இக்கலவரத்தைக் கண்டித்ததுடன் இது அளுத்கமையுடன் மாத்திரம் நின்று விடுமெனத் தாம் கருதவில்லையெனத் தெரிவி்த்தார்.\n\nதமிழகத்தின் தலைநகர் சென்னையில் சூன் 17 அன்று முஸ்லிம் அமைப்புகள் கண்டன ஆர்ப்பாட்டங்கள் நடத்தின. அத்துடன் இந்தியாவின் மத்திய அரசாங்கம் இது தொடர்பில் நேரடியாகத் தலையிட வேண்டுமென்று விடுதலைச் சிறுத்தைகள் கட்சியின் தலைவர் திருமாவளவன் கூறியுள்ளார். இலங்கை முஸ்லிம்களுக்கு எதிரான நடவடிக்கைகள் நிறுத்தப்படாத வரை இலங்கையின் விமான சேவைகளான ஸ்ரீ லங்கன் ஏர்லைன்சு, மிகின் லங்கா ஆகியவற்றை புறக்கணிப்பதுடன், இலங்கையில் இருந்து இறக்குமதி செய்யப்படும் பொருட்களையும் புறக்கணிப்பது என்று தமிழ்நாடு தவ்ஹீத் ஜமாத், குவைத் மற்றும் மஸ்கட் மண்டலங்கள் தீர்மானம் நிறைவேற்றின.\n\nSection::::முஸ்லிம்களின் நிலைப்பாடு.\nஅளுத்கமை சம்பவம் தொடர்பாக இலங்கை அரசில் அங்கம் வகிக்கும் இலங்கை முஸ்லிம் காங்கிரஸ் தலைவரும் நீதி அமைச்சருமான ரவூப் ஹக்கீம் கருத்துத் தெரிவிக்கையில், \"அரசாங்கம் பன்னாட்டு ரீதியில் ஒரு நெருக்கடியான காலகட்டத்தில் இருக்கும் தருணத்தில் இச்சம்பவத்தை வைத்துக்கொண்டு அரசை இக்கட்டான சூழ்நிலைக்குத்தள்ளி சந்தர்ப்பவாத அரசியலை செய்வதற்கு ஸ்ரீலங்கா முஸ்லிம் காங்கிரஸ் தயாரில்லை. எனினும் அளுத்கம சம்பவம் தொடர்பாக அரசாங்கம் எடுக்கும் பதில் நடவடிக்கைகள் குறித்து எமது கட்சி உன்னிப்பாக அவதானித்துக் கொண்டிருக்கிறது” எனத் தெரிவித்தார்.\n\n\n"}
{"id": "222104", "url": "https://ta.wikipedia.org/wiki?curid=222104", "title": "குறிப்பெயர் (மேலாண்மை)", "text": "குறிப்பெயர் (மேலாண்மை)\n\nகுறிப்பெயர் (ஆங்கிலம்:Code name)அல்லது மறைப்பெயர் (ஆங்கிலம்:cryptonym) முறை என்பது ஒரு சொல் அல்லது பெயராகும். அந்த குறிப்பிட்ட சொல் அல்லது பெயரானது, பல நேரங்களில், முறைமுகமாக வேறொரு பெயரையோ, சொல்லையோ, ஒரு நபரையோ அல்லது திட்டப்பணியையோக் குறிக்கிறது. இக்குறிபெயரானது, அதிக அளவில் முதலில் இராணுவத்தில் இரகசியம் காக்க வேண்டியும், ஒற்றாடலுக்கும் பின்பற்றப் படுகிறது. நாளடைவில் வணிக நிறுவனங்களும், தங்களது திட்டப்பணிகளின் போட்டி நோக்கத்திற்காகவும், இரகசியம் காக்க வேண்டியும், சந்தைப்பெயரை முடிவு செய்யாத வணிகச் சூழ்நிலைகளிலும் பின்பற்றத் தொடங்கினர்.\n\n\n\n"}
{"id": "222107", "url": "https://ta.wikipedia.org/wiki?curid=222107", "title": "பெட்ரோ ஆல்வாரெசு காப்ரால்", "text": "பெட்ரோ ஆல்வாரெசு காப்ரால்\n\nபெத்ரோ ஆல்வாரெசு காப்ரால் (\"Pedro Álvares Cabral\",1467 அல்லது 1468 – ஏறத்தாழ 1520) போர்துகேய பெருமகன், படைத்துறை ஆணைத்தலைவர், கடலோடி மற்றும் தேடலாய்வாளர் ஆவார். இவரே பிரேசிலைக் கண்டுபிடித்ததாகக் கருதப்படுகிறார். தென் அமெரிக்காவின் வடகிழக்கு கடற்கரையை முதன்முதலில் முழுமையாக தேடலாய்ந்த பெத்ரோ இதனை போர்த்துக்கல்லிற்கு உரிமை கோரினார். காப்ராலின் இளமையைப் பற்றி சரியானத் தரவுகள் கிடைக்காதபோதும் இவர் ஓர் சிறிய கோமகன் குடும்பத்திலிருந்து வந்தவர் என்றும் நல்ல கல்வியைப் பெற்றவர் என்றும் அறியப்படுகிறது. 1500இல் வாஸ்கோ ட காமாவின் கண்டுபிடிப்பை அடுத்து இந்தியாவிற்கு செல்லத் தேர்ந்தெடுக்கப்பட்டார். அப்பயணத்தின் நோக்கமாக மதிப்புள்ள நறுமணப் பொருட்களுடன் திரும்புவதும் இந்தியாவுடன் வணிகத் தொடர்பை நிலைநிறுத்துவதுமாக இருந்தது. அராபியர், துருக்கியர்கள் மற்றும் இத்தாலியர்களின் ஏகபோக உரிமைக்கு மாற்றாக இந்த ஏற்பாட்டை போர்த்துக்கல் கருதியது. 1497இலேயே, வாஸ்கோ ட காமாவின் கடற்பயணத்தின்போதே, தென்அத்திலாந்திக்குப் பெருங்கடலின் மேற்கே நிலப்பரப்பின் அறிகுறிகள் கண்டுபிடிக்கப்பட்டிருந்த போதும் காப்ரால் தான் முதன்முதலாக நான்கு கண்டங்களையும் தொட்ட முதல் கப்பற் தலைவராக கருதப்படுகிறார். இவரது தேடல் பயணம் ஐரோப்பா, ஆப்பிரிக்கா, அமெரிக்காக்கள், மற்றும் ஆசியாவை இணைத்தது.\n\n13 கப்பல்களைக் கொண்ட இவரது கப்பற்தொகுதி மேற்கு அத்திலாந்திக்குப் பெருங்கடலில் நீண்ட தொலைவு சென்று, காப்ரால் பெரிய தீவு என எண்ணிய நிலப்பரப்பில் கால் பதித்தனர். டோர்டெசிலாசு உடன்பாட்டின்படி இது போர்த்துக்கல்லின் அரைக்கோளத்தில் இருந்ததால் இந்த நிலப்பரப்பை போர்த்துக்கல்லின் முடியாட்சிக்கு உரியதாக கோரினார். இந்த கடற்கரையை ஆராய்ந்த பின்னர் பரந்த நிலப்பரப்பு ஓர் கண்டமாக இருக்கலாமென கருதிய காப்ரால் ஒரு கப்பலை போர்த்துக்கலிற்கு திருப்பி அனுப்பி மன்னருக்கு புதிய நிலப்பரப்பினைக் குறித்து தெரியப்படுத்தினார். இந்த கண்டம் தான் தென் அமெரிக்கா மற்றும் அவர் உரிமை கோரிய நிலப்பரப்புதான் பிரேசில். இந்த நிலப்பரப்பினை ஆராய்ந்த பிறகு தங்கள் தேவைகளை நிரப்பிக்கொண்டு இந்தியாவை அடைய கிழக்கு நோக்கி கப்பற்தொகுதி பயணித்தது.\n\nதென் அத்திலாந்திக்கு பெருங்கடலில் ஏற்பட்ட சுறாவளியால் பல கப்பல்கள் சேதமடைந்தன; மீதமிருந்த ஆறு கப்பல்களுடன் கோழிக்கோடு செல்லும் வழியில் மொசாம்பிக் கடற்பகுதியை எட்டியது. போர்த்துக்கல்லின் இந்த முயற்சி தங்கள் வாழ்வாதாரத்தை பாதிக்கும் என எண்ணிய அராபிய வணிகர்கள் இந்துக்களையும் இசுலாமியரையும் தூண்டி இக்கப்பற்தொகுதியை தாக்கினர். போர்த்துக்கேய கப்பற்தொகுதிக்கு பலத்த சேதமும் உயிரிழப்பும் ஏற்பட்டது. இதனால் கோபமுற்ற காப்ரால் அராபிய கப்பற்தொகுதி கொள்ளையிட்டும் எரித்தும் பழி தீர்த்துக் கொண்டார். எதிர்பாராது தாக்குதல் நடத்திய கோழிக்கோடு நகர அரசின் மீதும் தாக்குதல் நடத்தினார். கோழிக்கோட்டிலிருந்து கொச்சி சென்று அதன் மன்னருடன் நட்பு ஏற்படுத்திக் கொண்டார். கொச்சியிலிருந்து நறுமணப் பொருட்களுடன் ஐரோப்பா திரும்பினார். கப்பல்களையும் நபர்களையும் இழந்து வந்தபோதும் காப்ராலின் பயணம் வெற்றி அடைந்ததாகவே போர்த்துக்கல் கருதியது. நறுமணப் பொருட்களின் விற்பனையால் கிடைத்த கூடுதலான இலாபம் போர்த்துக்கல் மன்னரின் நிதி நிலைமையை வலுப்படுத்தியது. மேலும் அமெரிக்காக்களிலிருந்து தூரக்கிழக்கு வரையிலான போர்த்துக்கல் பேரரசு நிறுவப்பட அடிக்கலாக அமைந்தது.\n\nகாப்ரால் பிற்காலத்தில் மன்னருடன் ஏற்பட்ட பிணக்கினால் ஓய்வான தனி வாழ்க்கை வாழலானார். இவரது சாதனைகளும் 300 ஆண்டுகளுக்கு மேலாக அறியப்படாமல் போயின. 19வது நூற்றாண்டில் பிரேசில் விடுதலை பெற்ற பிறகே இவரைக் குறித்த குறிப்புகள் தேடி அறியப்பட்டன. பிற்கால கடல் தேடலாய்வாளர்களால் இவரது புகழ் மங்கினாலும் கண்டுபிடிப்புக் காலத்தின் முக்கிய நபராகக் கருதப்படுகிறார்.\n"}
{"id": "222114", "url": "https://ta.wikipedia.org/wiki?curid=222114", "title": "அளுத்கமை", "text": "அளுத்கமை\n\nஅளுத்கமை (\"Aluthgama\", , அளுத்கம) என்பது இலங்கையின் மேற்கு மாகாணத்தில் களுத்துறை மாவட்டத்தில் அமைந்துள்ள ஒரு கரையோர நகரம் ஆகும். தலைநகர் கொழும்பில் இருந்து இந்நகரம் 95 கிமீ தூரத்தில் கொழும்பு-காலி வீதியில் அமைந்துள்ளது. இலங்கையின் சுற்றுலாத் துறைக்கு இந்நகரம் பேர் போனது.\n\nSection::::போக்குவரத்து.\nகொழும்பில் இருந்து மாத்தறை நோக்கி செல்லும் தொடருந்துகள் அளுத்கமை தொடருந்து நிலையம் ஊடாக செல்லுகின்றன.\n\n"}
{"id": "222122", "url": "https://ta.wikipedia.org/wiki?curid=222122", "title": "ஜார்ஜ் ஸ்டின்னி", "text": "ஜார்ஜ் ஸ்டின்னி\n\nஜார்ஜ் ஸ்டின்னி ஜூனியர் (George Stinney) (அக்டோபர் 21, 1929 - ஜூன் 16, 1944) என்ற சிறுவன்தான் 20ஆம் நூற்றாண்டில் மரண தண்டனை விதிக்கப்பட்ட சிறிய வயது சிறுவன் ஆகும். அவனின் 14ஆம் வயதில் நீதிமன்றத்தால் குற்றவாளி என்று நிருபிக்கப்பட்டு தண்டனை வழங்கப்பட்டது. இவன் ஒரு ஆப்பிரிக்க அமெரிக்க கருப்பின சிறுவன் ஆகும்.\n\nஅமெரிக்க நாட்டின் தென் கரோலினா மாகாணத்தில் வாழ்ந்துவந்த சிறுவன் தான் ஜார்ஜ் ஸ்டின்னி ஜூனியர் என்பவன். இவன் அமெரிக்க வெள்ளை இன குழந்தைகள் இருவரை (பின்னீகர்(11), மேரி எம்மா தாமஸ்(8) கொலை செய்ததாக குற்றம் சாட்டப்பட்டான். 1944 மார்ச் 24ஆம் தேதி கைது செய்யப்பட்டான். ஜார்ஜ் கைது செய்யப்பட்டான்இதற்கு உடல் ஆதாரங்கள் எதுவும் கிடைக்கவில்லை. ஆனால் சூழ்நிலை ஆதாரங்களை மட்டுமே ஆதாரங்களாக எடுத்துக்கொண்டு நீதிபதி ஜூரி என்பவர் தீர்ப்பளித்தார். இந்த வழக்கு 3 மணி நேரமே நடந்தது, அதற்கு நீதிபதி 10 நிமிடத்தில் தனது கருத்தைத் தெரிவித்தார். அதன்பின் ஜார்ஜ் ஸ்டின்னி ஜூனியருக்கு மின்சார நார்காலி மூலம் தண்டனை நிறைவேற்றப்பட்டது.\nஜார்ஜ் ஸ்டின்னி ஜூனியர் உண்மையிலேயே குற்றவாளியா என்று யாரும் கேள்வி கேட்க தயாராக இல்லை. வரலாற்றில் நடந்த மோசமான தண்டனையாக இது கருதப்படுகிறது. அவன் இறப்பை \"இது ஒரு மோசமான நீதித்துறையின் வழிகாட்டல்\" என்று கூறுகிறார்கள். அதன் பின்னர் அவனின் குடும்ப உறுப்பினர்கள் ஊரைவிட்டு வெளியேற்றப்பட்டனர்.\n\nSection::::வழக்கின் பின்னனி.\n1944-ஆம் ஆண்டு மார்ச் மாதம் 23-ஆம் தேதி ஜார்ஜ் ஸ்டின்னி ஜூனியர், இரண்டு அமெரிக்க வெள்ளை இனக் குழந்தைகளைக் கொலைக் குற்றச்சாட்டில் சந்தேகத்தின் பேரின் கைது செய்யப்பட்டான். இரண்டு வெள்ளை இனக் குழந்தைகள் புகைவண்டி பாதையருகில் விளையாடிக்கொண்டிருந்தனர். அவர்களிடம் ஜார்ஜின் தங்கை கேதரீனா பேசன் பூ ஒன்று கேட்டுள்ளார்; அவர்கள் கொடுக்கவில்லை அதன்பின் என்ன நடந்தது என்று தெரியவில்லை; ஆனால் அடுத்தநாள் பக்கத்திலிருந்த சேற்று நீர் நிறைந்த ஒரு பள்ளத்தில் இரு வெள்ளை இன குழந்தைகளௌடைய உடல்களும் கிடைத்தது.\n\nSection::::சோதனை.\nஜார்ஜ் ஸ்டின்னி குற்றம் சாட்டப்பட்டபின் அவனுடய தந்தை வேலையிலிருந்து நீக்கப்பட்டார். அவனுடைய பெற்றோர் மற்றும் உறவினர்கள் அனைவரும் ஊரைவிட்டு துரத்தப்பட்டார்கள். 81 நாள் விசாரணையின் போது கூட அந்த சிறுவனுக்கு எந்தவொரு ஆதரவும் கிடைக்கவில்லை. அவனுக்காக சாட்சிகள் யாரையும் அழைக்கவும் இல்லை. இந்த வழக்கு 3 மணி நேரமே நடந்தது. அதற்கான கருத்தை 10 நிமிடங்களில் நடுவர் தெரிவித்தார்.\n\nஇந்த வழக்கு நடுவரின் முன் ஒரு நாள் மட்டுமே நடந்தது. இவனுக்காக வாதாடிய வழக்கறிஞர் இதுவரை கிரிமினல் வழக்குகளுக்காக வாதாடியதில்லை. தண்டனை வழங்கிய போது சிறுவன் குற்றத்தை மறுத்தான்; ஆயினும் யாரும் அவனின் சொல்லை கேட்கவில்லை. முழுக்க முழுக்க இனவெறியை காரணம் காட்டியே இந்த வழக்கு நடத்தி முடிக்கப்பட்டது.\n\nSection::::தூக்குத் தண்டனை.\n1944ஆம் ஆண்டு ஜூன் மாதம் 16ஆம் தேதி கொலம்பியாவில் உள்ள மத்திய சீர்திருத்த கல்லூரியில் மாலை 7.30 மணிக்கு தண்டனை நிறவேற்ற முடிவு செய்யப்பட்டது. அப்போது தனது கையில் ஒரு பைபிளை அவன் வைத்திருந்தான். அவன் 5 அடி 2 அங்குலம் மற்ரும் 40 கிலோ எடை கொண்டவனாக இருந்ததால் மின்சார நாற்காலியில் உட்கார வைத்து கட்ட கடினமாக இருந்தது. அதன் பின் முகத்தை துணி கொண்டு மூடினார்கள். பின்னர் 2400 வோல்ட் மின்சாரம் அவன் அமர்ந்துள்ள நாற்காலியில் மேல் பாய்ச்சப்பட்டது. அவன் மின்சாரம் பாய்ந்த நான்காவது நிமிடம் இறந்து போனான்.\n\nஜார்ஜ் ஸ்டின்னியில் மரண தண்டனையின் மூலம் இன பாகுபாடு புகுத்தப்பட்டு ஒரு அப்பாவி கொலைசெய்யப்பட்டுள்ளான்.\n\nSection::::சமீபத்திய சான்றுகள்.\nஜார்ஜ் ஸ்டின்னியில் மரண தண்டனை நடந்து 70 ஆண்டுகள் கழித்து அலாஸ்கா மாநிலத்தின் மான்ட்கோமரி நகரில் அமைந்துள்ள \"சமநீதிக்கான முயற்சிகள்\" என்ற அமைப்பின் நிர்வாக இயக்குநர் பிரியான் ஸ்டீவன்சன், ஜார்ஜுக்காக இறங்கள் செய்தி வெளியிட்டுள்ளார். மேலும் அவர் அந்த சிறுவன் குற்றவாளி கிடையாது என்று நிர்வாகம் தெரிவிக்க வேண்டும் அதோடு இது தொடர்பாக எந்த கருத்தையும் தெரிவிக்காமல் மவுனம் தெரிவிக்க்ககூடாது என்று தெரிவித்துள்ளார்.\n\n"}
{"id": "222126", "url": "https://ta.wikipedia.org/wiki?curid=222126", "title": "நாடழகானந்தல்", "text": "நாடழகானந்தல்\n\nநாடழகானந்தல் (\"Nadalaganandal\") என்னும் ஊர் தமிழ் நாடு மாநிலத்தில் உள்ள திருவண்ணாமலை மாவட்டத்தில் கீழ்ப்பெண்ணாத்தூர் வட்டத்தில் உள்ளது. இது திருவண்ணாமலையில் இருந்து 19 கி.மீ. தொலைவில் அமைந்துள்ளது. மாநில தலைநகர் சென்னையில் இருந்து 167 கி.மீ தொலைவில் உள்ளது. \n\nதிருவண்ணாமலை, போளூர், விழுப்புரம் ஆகியவை நாடழகானந்தலுக்கு அருகிலுள்ள நகரங்கள் ஆகும். \n\nஇதற்கு நெருங்கிய ரயில் நிலையம் காட்பாடி ரயில் நிலையம் ஆகும். இது 10 கி. மீ தொலைவில் உள்ளது.\n"}
{"id": "222127", "url": "https://ta.wikipedia.org/wiki?curid=222127", "title": "ஆர். ராமசந்திரன்", "text": "ஆர். ராமசந்திரன்\n\nஆர். ராமச்சந்திரன் மலையாளக் கவிஞர்களுள் ஒருவர். இவர் எழுதிய கதைக்கு கேரள அரசின் சாகித்திய அகாதமி விருது கிடைத்தது.\n\nSection::::வாழ்க்கைக் குறிப்பு.\n1923-ல் திருச்சூர் மாவட்டத்தில் தாமரைத்திருத்தியில், ஆர். ராமகிருஷ்ண அய்யர், அன்னபூர்ணேஸ்வரி அம்மாள் ஆகியோருக்கு மகனாகப் பிறந்தார். . உள்ளூர் பள்ளிகளில் படித்து, எறணாகுளம் மகாராஜா கல்லூரியில் மேற்படிப்பை முடித்தார். மலையாளம், ஆஙிலம், சமசுகிருதம் உள்ளிட்ட மொழிகளை நன்கு கற்றவர். மலபார் கிறித்தவக் கல்லூரியில் மலையாளப் பேராசிரியராகப் பணியாற்றினார்.. 2005 ஆகஸ்டில் 3 ஆம் நாளில் இறந்தார். . ஏ. கே. விசாலாட்சி என்ற மனைவியும், வசந்தா, முரளி, சுரேஷ், மோகன் என்ற மக்களும் உள்ளனர்.\n\n\n"}
{"id": "222133", "url": "https://ta.wikipedia.org/wiki?curid=222133", "title": "சமநிலை (சதுரங்கம்)", "text": "சமநிலை (சதுரங்கம்)\n\nசதுரங்கத்தில், சமநிலை என்பது விளையாட்டின் முடிவை அறிய முடியாத ஒரு நிலையாகும். அதாவது வெற்றி தோல்வி அற்ற நிலை. வழமையாக ஒரு சதுரங்கப்போட்டியில் சமநிலை பெற்று இருவரும் அரைவாசிப் புள்ளிகளைப் பெறுவது பெறுமதியானது. ஏனென்றால் ஒரு போட்டியில் வெற்றி பெறுபவருக்கு ஒரு புள்ளி வழங்கப்பட்ட போதும் தோற்பவருக்கு எந்தப்புள்ளிகளும் வழங்கப்படுவதில்லை. \n\nஅதிகமான போட்டிகளிலும் சந்தர்பங்களிலும் சமநிலை என்பது இரு தரப்பினராலும் வெற்றி பெற முடியாத நிலை ஏற்படும்போதே ஏற்படுகிறது. சதுரங்கத்தில் சதுரங்க விதிமுறைகள் ஊடாக சமநிலைகள் வரையறுக்கப்பட்டுள்ளன. சாத்தியமான நகர்வற்ற நிலை (விளையாடுபவருக்கு நகர்த்த வாய்ப்புக் கிடைத்தபோதும் எந்தக் காய்களையும் நகர்த்த முடியாமல் இருத்தலும் இராசாவுக்கு முற்றுகை இல்லாமல் இருத்தல்), தொடர் மூன்று நகர்த்தல்கள் (ஒரே நகர்த்தல்கள் இரு வீரர்களாலும் மூன்று முறை தொடர்ந்து செய்யப்படல்), மற்றும் ஐம்பது நகர்த்தல்கள் விதி (இரு வீரர்களாலும் எந்தக் [காலாள் (சதுரங்கம்)|காலட்களும்]] நகர்த்தப்படாமல் மற்றும் எந்தக் காய்களும் வெட்டுப்படாமலும் ஐம்பது நகர்த்தல்கள் நகர்த்தப்படல்). இரு வீரர்களிடமும் இறுதி முற்றுகைக்கு இட்டுச்செல்லக்கூடிய காய்கள் இல்லாவிடினும் அல்லது அதற்குச் சாத்தியமான நகர்த்தல்கள் இல்லாவிடினும் கூட சமநிலையில் ஆட்டம் முடிவடையும். \n"}
{"id": "222139", "url": "https://ta.wikipedia.org/wiki?curid=222139", "title": "2014 - 2019 இந்திய அரசின் பொருளாதாரக் கொள்கை", "text": "2014 - 2019 இந்திய அரசின் பொருளாதாரக் கொள்கை\n\nஇந்தியாவில் மே 26, 2014 முதல் நரேந்திர மோதி தலைமையிலான அரசு செயல்படத் தொடங்கியது. இந்த அரசின் பொருளாதாரக் கொள்கையும் அது குறித்த செயற்பாடுகளும் இக்கட்டுரையில் பதிவுசெய்யப்படுகின்றன.\n\nSection::::500, 1000 இந்திய ரூபாய்த் தாள்களின் பண மதிப்பு நீக்கம்.\nநவம்பர் 8, 2016 அன்று நள்ளிரவு முதல் 500, 1000 தாள்கள் கறுப்புப் பணம் மற்றும் ஊழலை ஒழிக்கும் பொருட்டு இந்திய ரிசர்வ் வங்கியால் செல்லாதது ஆக்கப்பட்டதாக அறிவிக்கப்பட்டது.\n\n\nSection::::வெளிநாட்டு முதலீடு.\nவெளிநாட்டு முதலீடுகளை ஊக்குவிக்கும்பொருட்டு சட்டங்கள் எளிமைப்படுத்தப்படுமென சட்ட அமைச்சர் ரவி சங்கர் பிரசாத் தெரிவித்தார்.\n\nSection::::சர்க்கரை விலையுயர்வு (சூன் 23, 2014).\nவெளிச்சந்தையில் சர்க்கரையின் விலை ஒரு கிலோவுக்கு 10 உரூபாய் உயர்ந்தது. சர்க்கரை இறக்குமதி வரி 15%இலிருந்து 40% உயர்த்தப்பட்டதே இதற்குக் காரணம்.\n\n\nSection::::ஒன்றிய வரவு செலவுத் திட்டம்.\nSection::::2014.\nசூலை 10 அன்று வரவு செலவுத் திட்ட அறிக்கை தாக்கல் செய்யப்பட்டது.\n"}
{"id": "222155", "url": "https://ta.wikipedia.org/wiki?curid=222155", "title": "ஜடபரதர்", "text": "ஜடபரதர்\n\nஜடபரதர், (Jadabharata) ஒரு இந்து புராணக் கதாபாத்திரம். இவர் பரதன் என்ற பெயரில் நாடான்ற மன்னர். காட்டில் தவ வாழ்வு மேற்கொள்ள நாட்டைத் துறந்தார். தவ வாழ்க்கையில், காட்டில் தாயை இழந்த மான் குட்டியை எடுத்து வளர்த்தார். மான் குட்டி மேய்ச்சலுக்கு சென்று திரும்பும்வரை அதன் நினைவாகவே இருந்து தவவாழ்வினை மறந்தார். மரணத்தறுவாயிலும் பரதர் மான் குட்டியின் நினைவாகவே இறந்தார். இதனால் மறுபிறவியில் பரதர் மானாக பிறந்தார். தான் மானாக பிறந்த காரணத்தை உணர்ந்தார் பரதர், அதற்கடுத்த பிறவியில் பிறக்கும் போதே ஆத்ம ஞானியாகவே பிறந்து வளர்ந்தார். நீண்ட ஜடாமுடியுடன் என்றும் காட்சியளித்ததால் மக்கள் அவரை \"ஜடபரதர்\" என்றழைத்தனர். ஒரு நாள் சௌவீர மன்னனின் பல்லகைத் தூக்கும் நால்வரில் ஒருவராக ஜடபரதர் இருந்தார். பல்லக்கு நிலையின்றி தடுமாறி செல்வதற்கு காரணமானவர் ஜடபரதர் என்று எண்ணிய மன்னர், ஜடபரதரைப் பார்த்து “உடல் பருத்திருக்கும் உன்னால் இந்த பல்லக்கை தூக்க முடியவில்லையா? என வெகுண்டார்”. அதற்கு ஜடபரதர் “பல்லக்கை நான் சுமக்கவில்லை, இந்த உடல்தான் சுமக்கிறது. அதுபோல உங்கள் ஆத்மா சுமக்கப்படவில்லை; உடலே சுமக்கப்பட்டது ” என்றார். ஜடபரதரின் பதிலுரையை புரிந்து கொண்ட மன்னன் சௌவீர மன்னர், ஜடபரதர் மிகப்பெரிய ஆத்ம ஞானி என்றுணர்ந்து, அவர் தாள் பணிந்து, தன் பிழை பொறுத்தருள வேண்டினார்.\n\nSection::::ஜடபரதரின் அருளரை.\n”ஆத்மாவுக்கு தேவன், மனிதன் என்ற வேறுபாடு கர்மங்களால் உண்டாகிறது. கர்ம சம்பந்தம் நீங்கியதும் வேற்றுமை நீங்கிட பிரம்மமாக இருப்பது ஜீவாத்மா ஒன்றே” மேலும் ’ஜீவாத்மாக்களுக்குள் ஒருவருகொருவர் உருவத்தில் வேற்றுமை கிடையாது’ என்று ஜடபரதர், சௌரவீர மன்னருக்கு ஆத்ம தத்துவத்தை அருளினார்.\n\n\n"}
{"id": "222160", "url": "https://ta.wikipedia.org/wiki?curid=222160", "title": "ஸ்ரீமந்நாராயணீயம் (நூல்)", "text": "ஸ்ரீமந்நாராயணீயம் (நூல்)\n\nஸ்ரீமந்நாராயணீயம் வடமொழியான சமஸ்கிருத்தில் மேல்புத்தூர் நாராயணபட்டதிரியால் எழுதப்பட்டது. குருவாயூர் குருவாயூரப்பன் மகிமையைக் கூறும் நூல்களாகப் பெரிதும் கருதப்படுபவை ஸ்ரீமந்நாராயணீயம் மற்றும் ஞானப்பான என்னும் இரு முக்கிய நூல்கள். ஞானப்பானு நூலை எளிய பக்தரான பூந்தானம், துறவு நிலையில் மலையாளத்தில் எழுதினார்.\n\nSection::::நூல் அமைப்பு.\nஸ்ரீமந்நாராயணீயம் எங்கும் பரந்து எல்லாமாய் பரம்பொருள் இறைவன் என்று ஆரம்பித்து கண்முன் கிருஷ்ணனாக காட்சியளித்தார் என்று முற்றுப் பெறுகிறது. இது ஸ்ரீமத்பாகவதத்தை 1036 சுலோகங்களில் பற்பல விருத்தங்களில் சுருக்கி வர்ணிக்கிறது. ஸ்ரீமந் நாராயணீயத்தின் மந்திரபூர்வமான அனைத்து ஸ்லோகங்களையும் குருவாயூரப்பனின் சந்நிதியில் அமர்ந்து படித்து, குழந்தை குருவாயூரப்பன் தலையாட்டி ஆமோதித்த பின்னரே பரம பக்தரான ஸ்ரீ நாராயணபட்டதிரி அருளியுள்ளாரென குருவாயூர் தல மகாத்மியம் கூறுகிறது. ஸ்ரீமத் பாகவத்திலிருந்தும் பிற நூல்களில் இருந்தும் உவமைகளும் மேற்கோள்களும் இந்நூலின் தமிழ் உரையில் தரப்பட்டுள்ளன.\n\nSection::::நூல் பாடப்பட்ட இடம்.\nஇந்நூல் பாடப்பட்ட இடம் கேரளத்தில் பிரசித்தமான குருவாயூர் கோவில். குருவாயூரப்பனிடம் நேரில் பேசுவது போல இந்நூலிலுள்ள சுலோகங்கள் அமைகின்றன. இன்றும் குருவாயூர் குருவாயூரப்பன் கோவிலில், குருவாயூரப்பன் சந்நிதியின் உள்செல்லும் வழியில் குருவாயூரப்பனுக்கு வலது புறத்தில் (உள்ளே செல்லும் பக்தர்களுக்கு இடது புறத்தில்) மேல்புத்தூர் நாராயணபட்டதிரி அமர்ந்து ஸ்ரீமந்நாராயணீயம் ஸ்லோகங்களை எழுதிய இடம் பித்தளை சாசனத்தில் குறிப்பிட்டு அடையாளப்படுத்தப்பட்டுள்ளது.\n\nSection::::நூல் பெயர்க் காரணம்.\nஇந்த நூலின் கடைசி சுலோகத்தில் கூறியுள்ளபடி இது வேதங்களில் பிறந்து இதிகாச புராணங்களில் லீலாவதார துதிகளால் வளர்ந்து நாராயணனைப் பற்றிக் கூறுவதாலும் நாராயண பட்டத்திரி என்ற கவி எழுதியதாலும் ’நாராயணீயம்’ எனப் பெயருடையதாகியது\n\nSection::::பாகவதமும் நாராயணீயமும்.\nபாகவதம் நூலின் சுருக்கமாக இந்நூல் அமைந்துள்ளது. வியாசமுனி தம் பாகவதம் முதல் காண்டத்திலே பாகவதக்கதையை சொல்பவராக ஸ்ரீசுகப்ரம்ம ரிஷியையும், முன்னிருந்து கேட்பவராக பரீஷித்து சக்ரவர்த்தியையும் அமைத்தார். \nஆனால் நாராயணீயத்தில் குருவாயூரப்பன் முன் நின்று கொண்டு அவனை வணங்கி வேண்டி அருள் பாலித்திடவும், நோய் நீக்கவும் ஆசிரியரே பாடுவது போல் பாடல்கள் அமைந்துள்ளன.\n\nSection::::நூல் ஆசிரி்யர்.\nஇதை எழுதிய மேல்புத்தூர் நாராயண பட்டதிரி பிறந்தது கி.பி.1560 வது ஆண்டு. இவர் 106 வயது வரை வாழ்ந்ததாக சிலர் கூறுகின்றனர். பாரதப்புழை என்ற ஆற்றின் வடகரையில் திருநாவா என்ற திருத்தலத்திற்கு அருகில் மேல்புத்தூர் இல்லம் உள்ளது. இவரது தந்தை மாத்ருதத்தர் என்ற மகாபண்டிதர். பட்டதிரி சிறுவயதில் தந்தையிடமே கல்வி பயின்றார். ரிக் வேதத்தை மாதவாசாரியார் என்பவரிடம் அத்யயனம் செய்தார்.தர்க்க சாஸ்திரத்தை தாமோதராசாரியார் என்பவரிடம் கற்றார். வியாகரணத்தை அச்யுதபிஷாரடி என்பவரிடம் கற்றுப் பதினாறுவயதிலேயே சிறந்த பண்டிதராக விளங்கினார்.\n\nசிறிது காலத்திற்குப் பின் அவருடைய வியாகரண குருவான அச்யுத பிஷாரடி வாத நோயால் பீடிக்கப்பட்டு வருந்திய பொழுது பட்டதிரி அவருக்குச் சேவை புரிந்தது மட்டுமல்லாமல் அந்த நோயையும் யோக பலத்தால் தானே ஏற்றுக் கொண்டு அங்கங்கள் முடங்கியவரானார். குருவாயூரில் போய்த் தவம் புரிய நிச்சயித்துத் தன்னை அங்கு எடுத்துப்போகச் செய்து நாள்தோறும் பத்துசுலோகம் பாடலானார். நூறு நாட்களில் பாடி முடித்தபொழுது (1587 வது வருஷம் விருச்சிகம் 28, 27.11.1587 ) நோயிலிருந்து விடுபட்டார். அப்போது அவர் வயது 27. அவர் பூர்வ மீமாம்ஸம், உத்தர மீமாம்ஸம், வியாகரணம் முதலிய சாஸ்திரங்களில் புகழ் மிக்க விற்பன்னராக விளங்கி நீண்டகாலம் வாழ்ந்தார்.\n\nSection::::நூல் பயன்.\nஉடல் நோயைப் போக்கி, மனமாற்றமும் வருவித்து நாத்திகனையும் பக்தனாக்கும் அருள் சக்தி குருவாயூருக்குண்டு என்னும் கருத்து மேல்புத்தூர் நாராயணீயத்துடன் பிறந்து வளரத் தொடங்கியது. நாராயணத்தைப் படித்தால், பாராயணம் செய்தால் படிப்பவர்களும் கேட்பவர்களும் உடலாலும் உள்ளத்தாலும் சிறந்த ஒரு நிலையினை அடைவர் என்ற ஒரு கருத்து உண்டு. பக்திச் சுவை நிரம்பிக் காணப்படும் நாராயணீயத்தை தினந்தோறும் படித்தால் நல்ல ஆயுள் ஆரோக்கிய நிலையினை அடைவர் என்று நம்பப்படுகின்றது.\n\nSection::::அஸ்மின் எனத் துவங்கும் ஸ்லோக பலன்.\nகுறிப்பாக அஸ்மின் எனத்தொடங்கும் 13 வது சுலோகம் (எட்டாவது தசகம் - பிரளயமும் சிருஷ்டியும் 13வது சுலோகம் (பக்கம் : 47) ) நோய்கள் தீர்வதற்கு பரிகார சுலோகமாகக் கருதப்படுகிறது.\n\n<poem>\nஅஸ்மின் பராத்மன் நநு பாத்மகல்பே\nத்வமித்த-முத்தாபித-பத்மயோனி:|\nஅனந்த பூமா மம ரோகராசிம் \nநிருந்த்தி வாதாலயவாஸ விஷ்ணோ ||</poem>\n\nபூர்வஜென்ம கர்மத்தினாலும், விதியினாலும் நோய்வாய்ப்படும் பக்தர்கள் இந்த ஸ்லோகத்தைத் தினமும் சொல்லி வந்தால் எத்தகைய கொடிய நோயாக இருப்பினும் அதிலிருந்து விடுபட்டு ஆரோக்கியம் பெறமுடியும். ஏராளமான பக்தர்களின் அனுபவம் இதனை உறுதி செய்துள்ளது.\n\nமுன்னோர்களின் மறைவிற்குப் பின்னர் கடைபிடிக்கப்படும் அடைப்புக் கால ஆறு மாத காலத்திற்கு பாராயணம் செய்யக் கூடாத நூல்களில் ஸ்ரீமந்நாராயணீயமும் ஒன்று. காரணம் காயத்ரி மகா மந்திரத்தின் சக்தி இதில் அடங்கியுள்ளதே ஆகும்.\n\nSection::::மொழிபெயர்ப்பு.\nகேரள மாநில கவர்னராக பணிபுரிந்த டாக்டர். பி.ராமகிருஷ்ணராவ் நாராயணீயம் பாராயணம் செய்வதை கேட்க நேர்ந்தபோது அதனால் ஈர்க்கப்பட்டு ஈடுபாடு கொண்டார். தெலுங்கு மொழியில் நாராயணீயத்தை மொழி பெயர்த்து ஆந்திர மாநிலத்தில் வெளிட்டார்.\n\n"}
{"id": "222168", "url": "https://ta.wikipedia.org/wiki?curid=222168", "title": "நாராயணீயம்", "text": "நாராயணீயம்\n\nநாராயணீயம் என்பது ஒரு ஆன்மீக நூல். இதை மேல்பத்தூர் நாராயண பட்டத்திரி எழுதினார். பாகவதத்திலுள்ள 14,000 பாடல்களைச் சுருக்கி 1034 பாடல்களாக எழுதினார். சமசுகிருதத்தில் எழுதப்பட்ட இந்த நூலிற்கு நாராயணீயம் எனவும் பெயரிட்டார். இது 1587-ல் எழுதப்பட்டது. இது அச்சு நூல் வடிவில் 1851 ஆம் ஆண்டில் உருவாக்கப்பட்டது. இரயிம்மன் தம்பி என்பவர் இதை வெளியிட்டார்.\n\nஇந் நூலை ஸ்ரீமந்நாராயணீயம் என்ற பெயரில் தமிழில் மொழிபெயர்த்துள்ளனர். தெலுங்கிலும் மொழிபெயர்க்கப்பட்டுள்ளது. இதைக் குருவாயூர் கோயிலிலும் இந்துக்களின் மடங்களிலும் படிக்கின்றனர். \n"}
{"id": "222173", "url": "https://ta.wikipedia.org/wiki?curid=222173", "title": "இயேசுவின் திரு இதயம்", "text": "இயேசுவின் திரு இதயம்\n\nஇயேசுவின் திரு இதயம் அல்லது இயேசுவின் மிகத் தூய இதயம் என்பது இயேசு கிறித்துவின் தூய இயல்பையும் அன்பையும் சுட்டிக்காட்டும் \"கருத்துரு\" ஆகும். மூவொரு இறைவனின் திட்டத்திலும், மனிதகுல மீட்பிலும் இயேசுவின் ஆவல் மற்றும் கையளிப்பை தியானிக்க உதவும் ஒரு பக்தி முயற்சியாக இது விளங்குகிறது. கத்தோலிக்க திருச்சபையில் மிகவும் புகழ்பெற்ற பக்தி முயற்சியாக இது விளங்குகிறது. பெந்தக்கோஸ்து பெருவிழாவுக்கு 19 நாட்கள் கழித்து வரும் வெள்ளிக்கிழமை இயேசுவின் திரு இதயத்துக்கு பெருவிழா கொண்டாடப்படுகிறது.\n\nSection::::கடவுளின் அன்பு.\n\"தம் ஒரே மகன் மீது நம்பிக்கை கொள்ளும் எவரும் அழியாமல் நிலைவாழ்வு பெறும் பொருட்டு அந்த மகனையே அளிக்கும் அளவுக்குக் கடவுள் உலகின்மேல் அன்பு கூர்ந்தார்\" என்று இயேசு கிறிஸ்து கூறினார். \"கிறிஸ்து நமக்காகத் தம் உயிரைக் கொடுத்தார். இதனால் அன்பு இன்னதென்று அறிந்து கொண்டோம்\" என்று திருத்தூதர் யோவான் குறிப்பிடுகிறார். மனிதரின் மீட்புக்காக இறைமகன் இயேசு மனிதராகி பாடுகளை ஏற்று சிலுவையில் இறந்ததால், அவரது அன்பின் மேன்மை வெளிப்பட்டது. குத்தி திறக்கப்பட்ட இயேசுவின் இதயத்தில் இருந்து வெளிவந்த இரத்தமும் தண்ணீரும் அவரது அன்பை பறைசாற்றுகின்றன.\n\nSection::::இயேசுவின் காட்சி.\nபிரான்ஸ் நாட்டைச் சேர்ந்த விசிட்டேசன் சபை துறவியான மார்கரெட் மரி அலக்கோக், 1673 டிசம்பர் 27ந்தேதி அன்புத் தீ பற்றி எரியும் இதயத்துடன் இயேசு கிறிஸ்துவின் முதல் காட்சியைக் கண்டார். அப்போது, தமது திரு இதயத்தின் பக்தியைப் பரப்பும் திருத்தூதராக மார்கரெட்டை இயேசு கிறிஸ்து தேர்ந்து கொண்டார். அதன் பிறகு பதினெட்டு மாதங்கள் வரை, இயேசு இவருக்கு பலமுறை காட்சி அளித்தார். இயேசு இறப்பதற்கு முந்திய நாள் கெத்சமனித் தோட்டத்தில் அனுபவித்த மரண வேதனையை நினைவுகூரும் வகையில், ஒவ்வொரு வியாழனும் இரவில் திருமணி ஆராதனை மேற்கொள்ளுமாறு இயேசு இவரிடம் கூறினார். மார்கரெட் இயேசுவின் திரு இதய பக்தியைப் பரப்ப ஆர்வமுடன் உழைத்தார். \n\nஇயேசுவின் திருவுடல், திருஇரத்தப் பெருவிழாவுக்கு மறுவாரம் வெள்ளிக்கிழமை இயேசுவின் திருஇதயப் பெருவிழா கொண்டாடப்பட வேண்டுமென்றும் மார்கரெட் மூலம் இயேசு கிறிஸ்து அறிவுறுத்தினார். தொடக்கத்தில் மார்கரெட் கண்ட காட்சிகளை நம்ப பலரும் மறுத்தனர். அவ்வேளையில் இவரது சபையின் ஒப்புரவாளராக இருந்த புனித கிளாட் தெ லா கொலம்பியர், இவரது காட்சிகளின் உண்மைத்தன்மையை முதன்முதலில் ஏற்று அறிக்கையிட்டார். அதன்பின், இவரது சபையைச் சார்ந்த மற்ற அருட்சகோதரிகள் அக்காட்சிகளை ஏற்றுக்கொண்டனர். 1686ஆம் ஆண்டு, அந்த துறவற மடத்தில் தனிப்பட்ட விதத்தில் முதல்முறையாக இயேசுவின் திரு இதயத்திற்கு விழா கொண்டாடப்பட்டது, இரண்டு ஆண்டுகளுக்கு பிறகு இயேசுவின் திரு இதயத்தின் பெயரால் அங்கு ஒரு சிற்றாலயமும் எழுப்பப்பட்டது.\n\nSection::::பக்தி வளர்ச்சி.\nஜெர்மனி நாட்டு பெனடிக்டைன் துறவிகளான ஹாக்கேபோர்னின் புனித மெக்தில்து (1241-1298), ஹேல்ப்தாவின் புனித பெரிய ஜெர்த்ருத் (1256 – c. 1302)) ஆகியோர் 13ஆம் நூற்றாண்டிலேயே இயேசுவின் திரு இதய பக்தியைக் கடைபிடித்ததாக அறிகிறோம். 1353ஆம் ஆண்டு திருத்தந்தை 6ம் இன்னொசென்ட், இயேசுவின் திரு இதய மறைபொருளை சிறப்பிக்கும் திருப்பலியை உருவாக்கினார். இருப்பினும் சில நூற்றாண்டுகளாக, துறவற சபைகளைச் சேர்ந்த சிலர் மட்டுமே இயேசுவின் திரு இதய பக்தியைக் கடைபிடித்து வந்தனர். \n\nஇந்நிலையில்தான், 17ஆம் நூற்றாண்டில் மார்கரெட்டுக்கு இயேசு கிறிஸ்து தமது இதய பக்தியைப் பரப்புமாறு காட்சி அளித்தார். மார்கரெட் கண்ட காட்சிகளைத் தொடர்ந்து, இயேசுவின் திரு இதய ஓவியம் வரையப்பட்டு அதன் பக்தி முயற்சி விரைவாக பல இடங்களுக்கும் பரவியது. 1693ல் இயேசுவின் திரு இதய பக்தியைப் பரப்புவோருக்கு கத்தோலிக்க தலைமைப்பீடம் ஞானப் பலன்களை அறிவித்தது. 1720ஆம் ஆண்டு பிரான்ஸ் நாட்டின் மார்செயிலே பகுதியில், முதன்முதலாக இது பொதுமக்களின் பக்திமுயற்சியாக உருபெற்றது. 1765ல் இயேசுவின் திரு இதய விழாவை பிரான்சில் கொண்டாட வத்திக்கான் அனுமதி வழங்கியது.\n\nSection::::விழா கொண்டாட்டம்.\n1856ஆம் ஆண்டு பிரான்சு நாட்டு ஆயர்களின் கோரிக்கையை ஏற்று, இயேசுவின் திரு இதய விழாவை கத்தோலிக்க திருச்சபை முழுவதும் நவம்பர் 20ந்தேதி கொண்டாடும் வகையில் திருத்தந்தை 9ம் பயஸ் நிறுவினார். 1889ல், இந்த திருநாள் இரட்டைச் சடங்குடன் கூடிய முதல் வகுப்பு விழாவாக உயர்த்தப்பட்டது. 1899ஆம் ஆண்டு திருத்தந்தை 13ம் லியோ, மனித குலத்தை இயேசுவின் திரு இதயத்துக்கு அர்ப்பணிக்கும் சுற்றுமடலை வெளியிட்டார். முதல் வெள்ளிக்கிழமை, ஜூன் மாதம் ஆகியவற்றில் இயேசுவின் திரு இதய பக்தியை சிறப்பாக கடைபிடிக்க வேண்டும் என்றும் அந்த சுற்றுமடல் வழியாக திருத்தந்தை வலியுறுத்தினார்.\n\nஇயேசுவின் திரு இதய விழா நிறுவப்பட்டதன் நூற்றாண்டு கொண்டாட்டத்தையொட்டி 1956 மே 15ந்தேதி, இந்த பக்தியைக் குறித்து விளக்கும் 'ஊற்றுக்களிலிருந்து முகர்வீர்கள்' என்ற சுற்றுமடலை திருத்தந்தை 12ம் பயஸ் வெளியிட்டார். 1969ஆம் ஆண்டு சீரமைக்கப்பட்ட கத்தோலிக்க திருச்சபையின் நாள்காட்டியில், பெந்தக்கோஸ்து பெருவிழாவுக்கு 19 நாட்களுக்கு பிறகு வருகின்ற வெள்ளிக்கிழமையில் இயேசுவின் திரு இதயப் பெருவிழா நிறுவப்பட்டது. இயேசு கிறிஸ்து மார்கரெட்டுக்கு அறிவுறுத்திய வண்ணமே திருவுடல், திருஇரத்தப் பெருவிழாவுக்கு மறுவாரம் வெள்ளிக்கிழமை இந்த கொண்டாட்டம் நடைபெறுகிறது.\n"}
{"id": "222183", "url": "https://ta.wikipedia.org/wiki?curid=222183", "title": "தலவிருட்சம்", "text": "தலவிருட்சம்\n\nஇந்து ஆலயம் ஒன்றுக்கு இருக்க வேண்டிய நான்கு வகைச் சிறப்புகளில் தலவிருட்சமும் ஒன்றாகும். ஏனைய சிறப்புகளாவன மூர்த்தி, தலம், தீர்த்தம் என்பனவாகும். ஒவ்வொரு ஆலயமும் தனக்கே உரிய தலவிருட்சச் சிறப்பைக் கொண்டிருக்கும்.\n\n\n"}
{"id": "222187", "url": "https://ta.wikipedia.org/wiki?curid=222187", "title": "நயந்தரா சாகல்", "text": "நயந்தரா சாகல்\n\nநயந்தரா சாகல் (பிறப்பு:மே 10, 1927) ஒரு பெண் எழுத்தாளர் ஆவார். அரசியல், வரலாறு போன்ற துறைகளில் ஆங்கிலத்தில் நூல்கள் எழுதியுள்ளார். புதினங்கள் சிலவும் எழுதியிருக்கிறார். இலக்கியத்துக்கான சாகித்திய அகாதமி விருது (ஆங்கிலம்) 1986 ஆம் ஆண்டில் \"Rich Like Us\" (1985) என்ற இவரது ஆங்கிலப் புதினத்திற்கு வழங்கப்பட்டது\n. இவர் காலஞ்சென்ற இந்தியப் பிரதமர் சவகர்லால் நேருவின் தங்கை விசயலக்குமி பண்டிட்டின் மகள் ஆவார். நயந்தரா சாகல் தாம் எழுதிய கதைகளில் இந்தியப் பெண்களின் அறியாமையையும் அடிமைத்தனத்தையும் சித்திரித்துக் காட்டியுள்ளார். 1970-80 களில் இந்தியன் எக்சுபிரசு போன்ற இதழ்களில் அரசியல் மற்றும் நாட்டு நடப்புகளைப் பற்றி எழுதி வந்தார்.\n\nநேரு, இந்திரா காந்தி ஆகியோரின் நெருங்கிய உறவினராக இருந்தபோதும் நயந்தரா சாகல் தமக்கென சில கொள்கைகளையும் கருத்துகளையும் கொண்டிருந்தார். அவற்றை வெளிப்படையாக எழுதினார் என்பது குறிப்பிடத் தக்கது. ஒன்பது புதினங்களும் எட்டு பிற நூல்களும் எழுதியுள்ளார். பல ஆண்டுகளாக டேராடூனில் வாழ்ந்து வருகிறார்.\n\nSection::::பிறப்பும் படிப்பும்.\nநயந்தாரா சாகலின் தந்தை ரஞ்சித் சீதாராம் பண்டிட் ஒரு வழக்கறிஞராகப் பணிபுரிந்து வந்தார்.இந்திய விடுதலைப் போராட்டத்துக்கு ஆதரவாக இருந்த காரணத்துக்காக அன்றைய ஆங்கில அரசு அவரை சிறையில் தள்ளியது. அச்சிறையிலேயே ரஞ்சித் சீதாராம் பண்டிட் இறந்து போனார். நயந்தரா லாந்தர் என்னும் மலைப் பகுதியில் உள்ள உட்ஸ்டாக் என்னும் பள்ளியிலும் பின்னர் வெச்லீ என்னும் கல்லூரியிலும் பயின்று தேர்ச்சிப் பெற்றார்.\n\nSection::::மதவாத எதிர்ப்பு.\nநாட்டில் மத தீவிரவாதிகளால் கோவிந்த் பன்சாரே, நரேந்திர தபோல்கர் ம. ம. கலபுர்கி போன்ற எழுத்தாளர்கள் கொல்லப்பட்டதை எதிர்த்தும், தத்ரி கொலை நிகழ்ச்சியைக் கண்டித்தும், நாட்டில் விமர்சனங்களைச் சகித்துக் கொள்ளும் தன்மை குறைந்து வருவதாக வருந்தியும் தமக்கு அளிக்கப்பட்ட சாகித்ய அகாதமி விருதினை நயன்தாரா சாகல் 2015 அக்டோபர் ஆறாம் பக்கல் அன்று திருப்பிக் கொடுத்தார்.\n\n\n\n"}
{"id": "222194", "url": "https://ta.wikipedia.org/wiki?curid=222194", "title": "அச்சுதாபுரம்", "text": "அச்சுதாபுரம்\n\nஅச்சுதாபுரம் கிராமம், தமிழ்நாட்டில், புதுக்கோட்டை மாவட்டம், கந்தர்வக்கோட்டை வட்டம், முதுகுளம் ஊராட்சியின் கீழ் அமைந்துள்ளது..\n\nஇங்கே முந்திரி பிரதானமாகவும் கரும்பு, வாழை மற்றும் சோளம் விளைவிக்கப்படுகின்றன. அடிப்படை வசதியான பேருந்து, கோவில், மருத்துவமனை போன்ற எந்த வசதியும் இல்லாத கிராமமாகத் திகழ்கிறது. இக்கிராமத்தில் ஒரு தொடக்க பள்ளியும் அமைந்துள்ளது .இங்கே கள்ளர், மற்றும் முத்தரையர் என்ற இரு பிரிவினர் வாழ்கின்றனர்.இந்த கிராமம் கிங்ஸ் பொறியியல் கல்லூரி அருகே அமைந்துள்ளது.\n\nSection::::பெயர்க்காரணம்.\nபுதுக்கோட்டையை ஆண்ட மன்னர் இந்த மாவட்டத்தின் எல்லை முடியும் இடமாக அறிவித்து இந்த கிராமத்தில் அச்சாக ஒன்றை அடித்தாராம். அதனால் இந்த கிராமத்திற்கு \"அச்சுதாபுரம்\" என்று கூறப்படுகிறது..\n"}
{"id": "222207", "url": "https://ta.wikipedia.org/wiki?curid=222207", "title": "வடக்கு மற்றும் மத்திய அந்தமான் மாவட்டம்", "text": "வடக்கு மற்றும் மத்திய அந்தமான் மாவட்டம்\n\nவடக்கு மற்றும் மத்திய அந்தமான் மாவட்டம் என்பது இந்தியாவின் ஒன்றியப் பகுதியான அந்தமான் நிக்கோபார் தீவுகளின் மூன்று மாவட்டங்களில் ஒன்று. இதன் தலைநகரமாக மாயாபந்தர் நகரம் விளங்குகிறது. இதன் மொத்த பரப்பளவு 3251.85 சதுர கி.மீ.\n\nSection::::வரலாறு.\nஇது முன்னர் இருந்த அந்தமான் மாவட்டத்தைப் பிரித்து உருவாக்கப்பட்டது. ஆகஸ்டு 18, 2006 அன்று இப்பிரிப்பு நிகழ்ந்தது. \n\nSection::::புவிப் பரப்பு.\nஇது பரப்பளவைக் கொண்டது. \n\nSection::::மக்கள்.\n2001 ஆம் ஆண்டின் கணக்கெடுப்பின்படி, 105, 539 மக்கள் இங்கு வசிக்கின்றனர். . இங்குள்ள மக்களின் எண்ணிக்கையைக் கொண்டு கணக்கிட்டால், சதுர கி.மீட்டருக்கு 32 பேர் வாழ்கின்றனர். பால் விகிதத்தில் ஆயிரம் ஆண்களுக்கு 925 பெண்கள் உள்ளனர். . இங்குள்ளோரின் கல்வியறிவு சதவீதம் 84.25% ஆகும்.\nஇங்குள்ளோரில் பெரும்பாலானோர் வங்காளிகள் ஆவர்.\n\nSection::::பொருளாதாரம்.\nஇங்கு 6500 எக்டேர் பரப்பளவில் நெல் பயிரிடுகின்றனர். 3600 எக்டேர்களில் தென்னையும், 650 எக்டேரில் வாழையும் பயிரிடுகின்றனர். \n\nSection::::பிரிவுகள்.\nஇதில் திக்லிபுர், மாயாபந்தர், ரங்காத் உள்ளிட்ட வட்டங்கள் உள்ளன.\n\n\n"}
{"id": "222208", "url": "https://ta.wikipedia.org/wiki?curid=222208", "title": "பரமக்குடி முத்தால பரமேசுவரியம்மன் கோயில்", "text": "பரமக்குடி முத்தால பரமேசுவரியம்மன் கோயில்\n\nமுத்தால பரமேசுவரியம்மன் கோயில் இராமநாதபுரம் மாவட்டம், பரமக்குடியில் உள்ளது.\n\n\nSection::::திருவிழாக்கள்.\nSection::::பூச்சொரிதல் விழா.\nநகரின் அனைத்துத் தெருக்களிலும் திருக்கண்கள் அமைக்கப்படும். பூக்களை தட்டுகளில் பரப்பி வைத்து பூஜைகள் நடத்தப்படும். திருக்கண்கள் அமைக்கப்படும் இடங்களில் பட்டிமண்டபம், கரகாட்டம், கலைநிகழ்ச்சிகள் என பல்வேறு நிகழ்ச்சிகள் நடைபெறும். கோயிலிலிருந்து பூச்சொரிதல் ஊர்வலம் புறப்பட்டு நகரின் முக்கியச் சாலைகளின் வழியாகச் சென்று மீண்டும் கோயிலை வந்தடையும். அப்போது வாணவேடிக்கைகள் நடைபெறும். அதிகாலையில் அம்மனுக்கு பூ அலங்காரமும், மகா தீபாராதனைகளும், சிறப்பு அபிசேகமும் நடைபெறும். காலையில் பூப் பிரித்தல் நிகழ்ச்சியைத் தொடர்ந்து, அம்மனுக்கு சார்த்தப்பட்ட பூ, பிரசாதமாக பொது மக்களுக்கு வழங்கப்படும்.\n\n\nSection::::ஆலயச் சிறப்பு.\nநாகதோசம் உள்ளவர்களுக்கு பரிகாரத் தலமாகக் கருதப்படுகிறது.\nSection::::நேர்த்திக்கடன்.\nபங்குனித் திருவிழாவின்போது, பால்குடம் எடுத்து வந்து நேர்த்திக்கடன் செலுத்தும் வழக்கம் இங்கிருக்கிறது.\n\n"}
{"id": "222215", "url": "https://ta.wikipedia.org/wiki?curid=222215", "title": "தெற்கு அந்தமான் மாவட்டம்", "text": "தெற்கு அந்தமான் மாவட்டம்\n\nதெற்கு அந்தமான் மாவட்டம் என்பது இந்தியாவின் ஒன்றியப் பகுதியான அந்தமான் நிக்கோபார் தீவுகளின் மூன்று மாவட்டங்களில் ஒன்று. போர்ட் பிளேர் நகரமே இதன் தலைநகரம். இது 2980 சதுர கி.மீ பரப்பளவைக் கொண்டது.\n\nSection::::வரலாறு.\nஇது 2006 ஆம் ஆண்டில் ஆகஸ்டு 18 ஆம் நாள் உருவாக்கப்பட்டது. \n\nSection::::மக்கள் தொகை.\n2011 ஆம் ஆண்டு கணக்கெடுப்பின்படி, 2,37,586 மக்கள் வாழ்கின்றனர். . மக்கள் அடர்த்தி கணக்கெடுப்பின்படி, சதுர கி.மீட்டருக்கு 80 பேர் வசிக்கின்றனர். ஆயிரம் ஆண்களுக்கு 874 பெண்கள் என்ற அளவில் பால் விகிதம் உள்ளது. கல்வியறிவு விகிதம் 88.49% என்ற அளவில் உள்ளது.\n\nஓங்கே, ஜாரவா, செந்தினலர், கிரேட் அந்தமானியர் ஆகிய நான்கு பழங்குடியின மக்கள் வாழ்கின்றனர்.\n\nSection::::பிரிவுகள்.\nபோர்ட் பிளேர், பெர்ரார்கஞ்சு, சின்ன அந்தமான் ஆகிய வட்டங்களைக் கொண்டுள்ளது.\n\n\n"}
{"id": "222220", "url": "https://ta.wikipedia.org/wiki?curid=222220", "title": "மகாபலி சக்கரவர்த்தி", "text": "மகாபலி சக்கரவர்த்தி\n\nமகாபலி சக்கரவர்த்தி இந்து புராணங்களில் குறிப்பிடப்படும் ஓரு அரக்க அரசன். இவர் மாவலி என்றும் அறியப்படுகிறார். பிரகலாதனின் பேரனும், விரோசனனின் மகனும் ஆவான். அரக்க குலத்தில் பிறந்த பலிச்சக்கரவர்த்தியின் கதை வாமண புராணத்தில் அமைந்துள்ளது.\n\nமகாபலி அசுர அரசர்களிலேயே மிகப்பெரிய, மிக அதிக வலிமை வாய்ந்த அரசர் அவர். அறிவார்ந்த ஞானி, வலிமையானவர், கற்றறிந்தவர், அன்பானவர், சமுதாய நியாயத்தை நிலை நிறுத்தியவர், தர்மத்தின் அடையாளச் சின்னம் – மகாபலியை பற்றிச் சிந்திக்கும்போது வாழ்த்துரைகள் போதுமானதாக இருப்பதில்லை!\n\nமகாபலி ஒரு கண்டத்தை நியாமாக ஆண்டுகொண்டிருந்தார். ஆனால் தன்னிடம் பிச்சை கேட்டு வந்த, தேவர்களின் இனத்தைச் சேர்ந்த, வாமனர் என்ற ஓர் ஏழை பிராமணனுக்குத் தான் கொடுத்திருந்த ஒரு வாக்கிலிருந்து அவர் பின்வாங்க விரும்பாத காரணத்தால், அவர் தனது சாம்ராஜ்யம் முழுவதையும் இழந்தார்.\n\nSection::::ராஜசூய யாகம்.\nமகாபலியின் ஆட்சி அதன் உச்சத்தில் இருந்த போது இந்தியா நெடுகிலும் தனது ஆதிக்கத்தை நிலைநாட்டுவதற்காக, அப்பேரரசர் \nஒரு ராஜசூய யாகத்தை நடத்தினார். இந்தியாவின் அனைத்து பழங்குடி இனங்களையும் சாம்ராஜ்யங்களையும் அரசர்கள், குழுத்தலைவர்கள், ராசாக்கள், மகாராசாக்கள், ஆகியோர், அரசர்களுக்கெல்லாம் பேரரசரான மகாபலிக்கு சிறப்பு மரியாதை செலுத்துவதற்காக, முசிறியில் குழுமினர். சடங்கின் ஒரு பகுதியாக, தன்னிடம் யார் எதை கேட்டாலும் அவருக்கு அதை கொடுப்பதாகப் பேரரசர் மகாபலி அறிவித்தார்.\n\nஅந்த சமயத்தில்தான், அசுரத் தலைநகரத்தில் ஒரு பிராமணக் கல்வி மையத்தை நிர்மாணிப்பதற்காக தனக்கு மூன்றடி நிலம் வேண்டும் என்று கேட்டு, ஓர் ஏழை பிராமணனாக மாறுவேடம் அணிந்து வாமான விஷ்ணு அங்கு வந்தான். தான் கொடுத்த வாக்கிலிருந்து பின்வாங்க விரும்பாத மகாபலி, அசுரத்தலைநகரில் தேவ பிராமணர்கள் தங்களது மதத்தை போதிப்பதற்கு அனுமதி கொடுத்தார்.\n\nவிரைவில் இச்சிறிய மையம் ஒரு மாபெரும் சமயப்பரப்பு நிலையமாக வளர்ந்தது. அது சூழ்ச்சிக்கும் ராஜ சதிக்குமான ஒரு செழிப்பான இடமாக விளங்கியது. இறுதியில் தங்களை எது தாக்கியிருந்தது என அசுர குல அறிவாளிகள் தெரிந்துகொள்வதற்கு முன்பாக, தேவ பிராமணர்கள் கடைசி அசுர சாம்ராஜியத்தை ஆட்கொண்டிருந்தினர்\n\nSection::::மலையாள மண்ணில் மகாபலி.\nமகாபலி வாமனரிடம் தான் ஒவ்வொரு ஆண்டும் தன் நாட்டு (கேரளா) மக்களை காண வருவதற்கு அனுமதி தரவேண்டும் என்று வரம் கேட்டார், மகாவிஷ்ணுவும் அந்த வரத்தை மாவலிக்கு அளித்தார். இப்படி மகாபலி சக்கரவர்த்தி ஒவ்வொரு ஆண்டும் தன் நாட்டு மக்களை காண வரும் நாளே ஓணம் பண்டிகையாக கேரளா முழுவதும் மிக சிறப்பாக கொண்டாடப்படுகிறது. முக்கியமாக ஓணம் பண்டிகை மகாபலி வதம் நடந்த இடமான திருக்காட்கரை காட்கரையப்பன் கோயிலில் மிகவும் விமரிசையாக கொண்டாடப்படுகிறது.\n\n\nSection::::வெளி இணைப்புகள்.\nhttp://temple.dinamalar.com/news_detail.php?id=11017 வாமன புராணம் பகுதி 1\nhttp://temple.dinamalar.com/news_detail.php?id=11018 வாமன புராணம் பகுதி 2\n"}
{"id": "222221", "url": "https://ta.wikipedia.org/wiki?curid=222221", "title": "வேணியர் இடுக்குமானி", "text": "வேணியர் இடுக்குமானி\n\nவேணியர் இடுக்குமானி (\"Vernier scale\" அல்லது \"Vernier caliper\") என்பது சாதாரண மீற்றர் கோலைக் காட்டிலும் திருத்தமாக நீளத்தை அளப்பதற்காகப் பயன்படும் ஒரு கருவி ஆகும். இதை பொறியியலாளர்களும் இயந்திர உருவாக்குனர் மற்றும் திருத்துனர்களும் ஓரளவு துல்லியமான நீள அளவீட்டைப் பெறுவதற்காகப் பயன்படுத்துவர். வேணியர் இடுக்குமானியில் பிரதான அளவிடை மற்றும் வேணியர் அளவிடை ஆகிய இரு அளவிடைகள் காணப்படுகின்றன. மிகத் திருத்தமான அளவிடை தேவைப்படும் சந்தர்ப்பங்களிலேயே வேணியர் இடுக்குமானி பயன்படுத்தப்படுகின்றது.\n\nSection::::அளக்கும் முறை.\nSection::::பூச்சிய வழு.\nவேணியர் இடுக்குமானியைக் கொண்டு வாசிப்பை எடுக்கும் முன் அக்கருவியில் பூச்சிய வழு உள்ளதா என அறிதல் அவசியமாகும். பூச்சிய வழுவற்ற கருவியில் இரு தாடைகளும் பொருந்தியிருக்கும் போது வேணியர் அளவிடை மற்றும் பிரதான அளவிடை ஆகியவற்றின் பூச்சியங்கள் பொருந்தியிருத்தல் அவசியமாகும். அவ்வாறு பொருந்தாவிடில், அக்கருவியில் பூச்சிய வழுவைக் கணித்த பின்னரே தேவையான வாசிப்பை எடுத்தல் வேண்டும். வேணியர் அளவிடையின் பூச்சியம் பிரதான அளவிடையின் பூச்சியத்தை விட்டு நகர்ந்து வாசிப்பைக் காட்டியிருந்தால் அது நேர்ப்பூச்சிய வழுவாகும். நேர்ப்பூச்சிய வழுவின் வாசிப்பைப் பின்னர் பெறப்படும் வாசிப்பிலிருந்து கழிக்க வேண்டும். வேணியர் பூச்சியம் வெளிநகர்ந்து பிரதான அளவிடையின் பூச்சியம் பின்னகர்த்தப்பட்டுக் காணப்பட்டால் அது மறைப்பூச்சிய வழுவாகும். மறைப்பூச்சிய வழுவைப் பின்னர் பெறப்படும் வாசிப்பிலிருந்து கழிக்க வேண்டும்.\n\nSection::::பயன்பாடு.\nஅருகில் தரப்பட்டுள்ள உதாரணம் மூலம் வேணியர் இடுக்குமானியைப் பயன்படுத்தும் முறையை அறிந்து கொள்ளலாம். இங்கு ஒரு உருக்குப் பொருளின் வெளிவிட்டம் புறத்தாடைகளால் அளக்கப்படுகின்றது. இக்கருவியில் பூச்சிய வழு இல்லை. பொருளை தாடைகளிடையே வைத்த பின்னர் திருகாணியைப் பயன்படுத்தி வேணியர் அளவிடை அசைய முடியாமல் நிறுத்தப்படும். இதன் இழிவெண்ணிக்கை இங்கு 1/20=0.05 mm எனக் குறிப்பிடப்பட்டுள்ளது. இங்கு வேணியர் பூச்சியத்துக்கு முன்னால் உள்ள பிரதான அளவிடை 2.4 cm உள்ளது. வேணியர் அளவிடையில் ஏதோவொரு பிரிவு பிரதான அளவிடையின் ஒரு கோட்டுடன் சரியாகப் பொருந்தும். இப்பிரிவின் எண்ணிக்கையை இழிவெண்ணிக்கையால் பெருக்குவதால் வேணியர் அளவிடை பெறப்படும். இங்கு 14ஆம் வேணியர் கோடு பொருந்துவதால் வேணியர் அளவிடை 14 x 0.05 mm = 0.7 mm. பிரதான அளவிடை மற்றும் வேணியர் அளவிடையைக் கூட்டி எம்மால் 24.7 mm = 2.47cmஐ வெளிவிட்ட வாசிப்பாகப் பெறுகின்றோம்.\n"}
{"id": "222223", "url": "https://ta.wikipedia.org/wiki?curid=222223", "title": "சௌராட்டிர தீபகற்பம்", "text": "சௌராட்டிர தீபகற்பம்\n\nசௌராட்டிர தீபகற்பம் அல்லது கத்தியவார் தீபகற்பம்\nகுஜராத் மாநிலத்தின் தென்மேற்கு பகுதியில் அமைந்துள்ளது. \nசௌராட்டிர தீபகற்பத்தின் எல்லைகளாக, வடக்கே கட்ச் மாவட்டமும், மேற்கே அரேபியன் கடலும், தெற்கிலும், தென்மேற்கிலும் காம்பே வளைகுடாவும், வடமேற்கே கட்ச் வளைகுடாவும் கிழக்கே குசராத்தின் இதர மாவட்டங்களும் அமைந்துள்ளது. இத்தீபகற்ப பகுதியை சௌராட்டிரம் அல்லது கத்தியவார் பகுதி என்றும்; இங்குள்ள மக்கள் சௌராட்டிர மொழி பேசியதால் சௌராஷ்ட்ரீகள் என்றும், தற்போது இங்கு கத்தியவாரி சமூகத்தினர் அதிகம் வாழ்வதால் கத்தியவாரிகள் என்றும் அழைக்கப்படுகின்றனர்.\n\nSection::::வரலாறு.\nஅரப்பா மற்றும் மொகெஞ்சதாரோ நாகரீக சின்னங்கள், இத்தீபகற்பத்தில் உள்ள லோத்தல் மற்றும் சோமநாதபுரத்தில் உள்ள பிரபாச பட்டினம் என்ற இடத்தில் கண்டெடுக்கப்பட்டன. கி.மு., மூன்றாம் நூற்றாண்டில் சௌராட்டிர தீபகற்ப பகுதி மௌரியர்களின் ஆட்சியிலிருந்து சக வமிச அரசர்களின் கீழ் வந்தது. குப்தர்களின் காலத்திற்குப் பின் சௌராட்டிர தீபகற்ப பகுதிகள் வல்லபி வம்ச அரசர்களின் கீழ் வந்தது.\n\nஇசுலாமிய அரசர்களின் தாக்குதல்களுக்கு இப்பகுதி பலமுறை உள்ளாயிற்று. கசினி முகமது 1024-இல் சோமநாதபுரம் (குசராத்து), துவாரகை போன்ற இடங்களின் மீது படையெடுத்தார். தில்லி சுல்தான் அலாவுதீன் கில்சியின் படைத்தலைவர்கள் துவாரகை கிருஷ்ணன் கோயிலையும், சோமநாதபுரம் சிவன் கோயிலையும் தகர்த்தனர். இந்தியாவை ஆண்ட பிரித்தானியர்கள் காலத்தில் இத்தீபகற்பத்தில் 226 சுதேச சமஸ்தானங்கள் இருந்தன. இந்தியா விடுதலை அடைந்த பின்பு அனைத்து சுதேச சமஸ்தானங்கள், சர்தார் வல்லபாய் படேலின் கடும் முயற்சியால் இந்தியாவுடன் இணைக்கப்பட்ட்து.\nSection::::மாவட்டங்கள்.\n15 ஆகஸ்டு 2013 அன்று துவக்கப்பட்ட ஏழு புதிய மாவட்டங்களில் கிர்சோம்நாத் மாவட்டம், தேவபூமி துவாரகை மாவட்டம், மோர்பி மாவட்டம் மற்றும் போடாட் மாவட்டம் என நான்கு மாவட்டங்கள் சௌராட்டிர தீபகற்பகுதியில் துவக்கப்பட்டது.\n\n\nSection::::கனிம வளங்கள்.\nஎரிமலை குழம்பினால் ஆன மணல் கற்கள் 60,000 சதுர கிலோ மீட்டர் பரப்பளவில் பரந்து காணப்படுகிறது. கடற்கரை பகுதிகளில் களிமண், சுண்ணாம்பு கற்கள் பரந்து காணப்படுகிறது.\nSection::::நிலவியல்.\nசௌராட்டிர தீபகற்ப பகுதி கடல் மட்டத்திலிருந்து 600 அடி உயரத்தில் அமைந்துள்ளது. ஆனால் கிர்நார் மலைப் பகுதிகள் மட்டும் கடல் மட்டத்திலிந்ருது 3665 அடி உயரத்தில் உள்ளது. சௌராட்டிர தீபகற்பம் வெப்ப மண்டலத்தில் அமைந்துள்ளதால், முட்செடிகளும், மரங்களும் கொண்ட காடுகள் காணப்படுகிறது.\n\nSection::::வேளாண்மை.\nகோதுமை, தினை, நவதானியங்கள், நிலக்கடலை மற்றும் பருத்தி இங்கு விளையும் முதன்மை பயிர்கள்.\n\n"}
{"id": "222224", "url": "https://ta.wikipedia.org/wiki?curid=222224", "title": "மாயாபந்தர்", "text": "மாயாபந்தர்\n\nமாயாபந்தர் என்பது இந்திய ஒன்றியப் பகுதியான அந்தமான் நிகோபார் தீவில் உள்ள நகரம். இது வடக்கு அந்தமான் மாவட்டத்தின் தலைநகரம் ஆகும். \nஇங்கு 23,912 பேர் வாழ்கின்றனர். இது போர்ட் பிளேர் சாலை வழியில் நகருடன் இணைக்கப்பட்டுள்ளது. \n\nSection::::பொருளாதாரம்.\nமாயாபந்தர் நகரம் சுற்றுலாத்தலமாக விளங்குகிறது. இங்குள்ள கடற்கரையும் படகு போக்குவரத்தும் சுற்றுலாப் பயணிகளின் கவனத்தை ஈர்க்கின்றன. போர்ட் பிளேரிலும் மாயாபந்தரிலும் இந்தியாவிலிருந்து வரும் பயணிகள் கப்பல்கள் நிற்கின்றன.\n"}
{"id": "222228", "url": "https://ta.wikipedia.org/wiki?curid=222228", "title": "ஹெர்குலியம்", "text": "ஹெர்குலியம்\n\nஹெர்குலியம் என்னும் நகரம் இத்தாலியின் தென் பகுதி கடற்கரையோரத்தில் அமைந்திருந்த நகரமாகும். இந்த நகரம் மவுண்ட் வசூவியஸ் என்ற எரிமலையின் நிழலில் அமைந்திருந்த பழைய ரோமப் பேரரசில் இணைந்திருந்த நகரமாகும். கி.பி 79ஆம் ஆண்டு ஆகஸ்ட் மாதம் மவுண்ட் வசூவியஸ் எரிமலை வெடித்துச் சிதறியது. இதில் அதன் அருகிலிருந்த பல இடங்கள் எரிமலைக் குழம்பால் மூடப்பட்டு அழிந்துவிட்டது. இதில் பொம்பெயி நகரம் மற்றும் ஹெர்குலியம் ஆகிய நகரங்கள் முக்கியமானவையாகும். தற்போது இந்த நகரம் அகழ்வாராய்வின் மூலம் வெளிக்கொண்டுவரப்பட்டுள்ளது.உலகில் அழிந்து போன நகரங்களில் ஹெர்குலியம் நகரமும் ஒன்றாகும்.\n\nமவுண்ட் வெசுவியஸ் வெடிப்பில் ஏற்பட்ட அழிவின்போது ஏராளமான மக்களும் விலங்கினங்களும் புகை மூட்டத்தில் மாட்டிக்கொண்டனர். 1738ஆம் ஆண்டுவாக்கில் இந்த நகரம் தோண்டி எடுக்கப்பட்டது. அப்போது அந்த இடத்தில் புதையுண்ட மக்கள் மற்றும் விலங்குகள் எலும்புக்கூடுகளாக மாறியிருந்தது கண்டுபிடிக்கப்பட்டுள்ளது. மேலும் அந்த எலும்புக்கூடுகள் கல்லாக மாறியிருந்தன. இந்த இடத்தை உலக பாரம்பரிய சின்னமாக அந்த அரசு பாதுகாத்து வருகிறது.\n\nSection::::வரலாறு.\nஹெர்குலியம் என்ற நகரானது கிரேக்க தொன்மவியல் கணக்கின்படி ஹெர்குலஸ் (இலத்தீன்) என்ற கிரேக்க வீரரின் நினைவாக உருவானதாக கருதப்படுகிறது. இந்த நகரம் நேபிள்ஸ் வளைகுடாவின் அருகில் கிரேக்கப்பகுதியில் அமைந்திருந்தது. 6ஆம் நூற்றாண்டு காலத்தில் இங்கு பல குழுக்களாகப் பழங்குடிமக்கள் வாழ்ந்து வந்திருக்கிறார்கள். பின்னர் 89ஆம் நூற்றாண்டுகளுக்குப் பின்னர் சமூக போர் (90-88 கி.மு.) காரணமாக இத்தாலியின் வசம் வந்துள்ளது.\n\nஇந்த நகரம் கி.பி 79ஆம் நூற்றாண்டுவாக்கில் மவுண்ட் வசூவியஸ் எரிமலையின் வெடிப்பின் காரணமாக 20 மீட்டர்கள் வரை புதையுண்டது. அதன் பின்னர் 1700ஆம் ஆண்டு இளவரசர் டி எல்ஃபெப் (d'Elbeuf's) என்பவரால் அகழ்வாராய்ச்சி செய்ய உத்தரவிடப்பட்டது.\n\nSection::::அமைவிடம்.\nஇந்த நகரம் இத்தாலி நாட்டின் தென் பகுதியில் நேபிள்ஸ் வளைகுடாவிற்கு அருகில் கடற்கரையை ஒட்டி அமைந்திருந்தது. இப்பகுதி ஒருபுறம் ஏட்ரியாட்டிக் கடலையும், மறுபுறம் திர்ரேனியக் கடலையும் அரணாக கொண்டு அமைந்துள்ள இத்தாலி நாட்டில் உள்ளது.\n\nSection::::கி.பி. 79ஆம் ஆண்டின் வெடிப்பு.\nகி.பி.79ஆம் ஆண்டு 24ஆம் தேதி ஆகஸ்ட் மாதம் வரை மவுண்ட் வெசுவியஸ் எரிமலை 800 ஆண்டுகளாகத் தூங்கிக்கொண்டு இருந்ததால் அது எரிமலை என்று அறியப்படாதிருந்தது.\n\nSection::::அகழ்வாய்வு.\nஇந்த ஆராய்ச்சி புவியியல் கழகத்தின் நிதியுதவியின் மூலம் நடந்தது. 1981ஆம் ஆண்டு டாக்டர் கேசுபர் (Giuseppe) வழிக்காட்டலின் மூலம் இத்தாலிய பொதுப்பணி ஊழியர்கள் அந்த இடத்தைத் தோண்டிப்பார்த்தார்கள். அப்போது அங்கு எலும்புக்கூடுகள் இருப்பதைக் கண்டுபிடித்தர்கள்.\n\n\n"}
{"id": "222239", "url": "https://ta.wikipedia.org/wiki?curid=222239", "title": "உயர் பகு எண்", "text": "உயர் பகு எண்\n\nஉயர் பகு எண் (\"highly composite number-HCN\") என்பது தன்னைவிடச் சிறியதான எந்தவொரு நேர் முழுஎண்ணையும்விட அதிகமான வகுஎண்களைக் கொண்ட நேர் முழுஎண் ஆகும். இவ்வகையான எண்கள் முடிவிலா என்ணிக்கையில் உள்ளன என்ற உண்மை கணிதவியலாளர் இராமானுஜத்தால் (1915) கண்டறியப்பட்டது. அவற்றுக்கு உயர் பகுஎண்கள் என்ற இப் பெயரும் அவரால் அளிக்கப்பட்டதாகும். இவ்வெண்களுடன் தொடர்புடைய மற்றொரு வகையான எண், அதி பகு எண் (\"largely composite number\") ஆகும். அதி பகுஎண் என்பது, தன்னைவிடச் சிறியதான எந்தவொரு நேர்முழுஎண்ணின் வகுஎண்களின் எண்ணிக்கைக்குக், குறைந்தபட்சம் சமமான எண்ணிக்கையில் வகுஎண்கள் கொண்ட நேர்முழு எண்.\n\nSection::::எடுத்துக்காட்டுகள்.\nமேலே தரப்பட்டுள்ள எண்களில்: \n\nSection::::பட்டியல்.\nமுதல் 26 உயர் பகுஎண்கள் வலப்புறம் பட்டியலிடப்பட்டுள்ளன:\nஉயர் பகுஎண்களின் தொடர்முறையானது , \"n\" வகுஎண்களை மட்டும் கொண்ட, மிகச்சிறிய \"k\" எண்களின் தொடர்முறையின் உட்கணமாக அமைகிறது.\n\nSection::::உயர் பகுஎண்ணுக்கான கட்டுப்பாடுகள்.\nஎடுத்துக்கொள்ளப்பட்ட எண் \"n\" இன் பகாக் காரணியாக்கம் கீழே தரப்படுகிறது:\n\nஇதில், formula_13 பகாஎண்கள் மற்றும் அவற்றின் அடுக்குகள் formula_14 நேர் முழுஎண்கள்.\n\n\"n\" இன் வகுஎண்களின் எண்ணிக்கை:\n\nஇந் நிலையில் \"n\" ஒரு உயர்பகு எண் எனில் பின்வரும் கூற்றுகள் உண்மையாகும்:\n\n\n\nSection::::உயர் பகுஎண்களின் எண்ணிக்கை.\nஉயர் பகுஎண் \"n\" இன் பகாக் காரணியாக்கம்:\n\n\"n\" இன் வகுஎண்களின் எண்ணிக்கையைத் தரும் வாய்ப்பாடு:\n\n\"x\" ஐ விடச் சிறிய அல்லது சமமான உயர் பகுஎண்களின் எண்ணிக்கை \"Q\"(\"x\") எனில், பின்வரும் அசமன்பாட்டினை நிறைவு செய்யும் வகையில் 1ஐ விடப் பெரிய இரு மாறிலிகள் \"a\" , \"b\" உள்ளன:\n\nஅசன்பாட்டின் முதற்பகுதி 1944 இல் ஹங்கேரிய கணிதவியலாளர் பால் எர்டுவாலும் (Paul Erdős), இரண்டாம்பகுதி 1988இல் ஜீன்-லூயிஸ் நிக்கோலசாலும் நிறுவப்பட்டது.\n\nஇந்த அசமன்பாட்டிலிருந்து பின்வரும் முடிவுகளைப் பெறலாம்:\n\nSection::::அதி பகு எண்கள்.\nஅதி பகுஎண் என்பது, தன்னைவிடச் சிறியதான எந்தவொரு நேர்முழுஎண்ணின் வகுஎண்களின் எண்ணிக்கைக்குக், குறைந்தபட்சம் சமமான எண்ணிக்கையில் வகுஎண்கள் கொண்ட நேர்முழு எண் ஆகும்.\n\n\"n\" ஒரு அதி பகுஎண் எனில்:\n\nஅனைத்து \"m\" ≤ \"n\"க்கும் \"d\"(\"n\") ≥ \"d\"(\"m\") என அமையும்.\n\nஅதி பகு எண்களின் எண்ணும் சார்பு \"Q\"(\"x\"), பின்வரும் அசமன்பாட்டினை நிறைவு செய்யும்:\n\nஇதில் \"c\",\"d\" நேர்மதிப்புகள் கொண்டவை; மேலும் formula_26.\n\n\n"}
{"id": "222251", "url": "https://ta.wikipedia.org/wiki?curid=222251", "title": "கட்டுமான விபரக்கூற்று நிறுவனம்", "text": "கட்டுமான விபரக்கூற்று நிறுவனம்\n\nகட்டுமான விபரக்கூற்று நிறுவனம் (Construction Specification Institute) என்பது, கட்டுமான விபரக்கூற்றுகளின் தரத்தை மேம்படுத்தும் நோக்கத்துடன் உருவாக்கப்பட்ட ஒரு நிறுவனம். இது இப்போது கட்டிடத் தகவல் மேலாண்மையையும், கட்டிட வசதிகளை மேம்படுத்துவதற்காகத் திட்டக் குழுக்களுக்கான கல்வியையும் முன்னேற்றுவதை நோக்கமாகக்கொண்டு இயங்கி வருகிறது. இந்நிறுவனம்,விபரக்கூற்றாளர், கட்டிடக்கலைஞர், பொறியாளர், ஒப்பந்தக்காரர், கட்டிடப்பொருள் உற்பத்தியாளர், கட்டிட உரிமையாளர் போன்றோரை உள்ளடக்கிய பல ஆயிரக்கணக்கான தன்னார்வலர்களோடு கூடியது.\n\nSection::::வரலாறு.\nஇரண்டாவது உலகப் போர் முடிவடைந்த பின்னர் அமெரிக்காவில் கட்டுமானங்கள் பெருமளவு அதிகரித்தன. இத்தகைய ஒரு சூழலில் கட்டுமானங்களின் தரத்தை உறுதிப்படுத்துவதில் கவனம் செலுத்தவேண்டியிருந்தது. கட்டுமான விபரக்கூற்றுகள் கட்டுமானங்களின் தரத்தைப் பேணுவதில் முக்கியமான பங்காற்றுவதால். தரமான விபரக்கூற்றுகளை உருவாக்குவதன் தேவை உணரப்பட்டது. 1948 ஆம் ஆண்டில், கட்டுமான விபரக்கூற்றுகளின் தரத்தை உயர்த்துவதை நோக்கமாகக் கொண்டு, அமெரிக்காவின் அரசாங்க நிறுவனங்களைச் சேர்ந்த சில விபரக்கூற்று எழுத்தர்கள் ஒன்றுகூடி கட்டுமான விபரக்கூற்று நிறுவனத்தை உருவாக்கினர். விபரக்கூற்றுகளுக்கான மிகச்சிறந்த நடைமுறைகள், செந்தரங்கள், விபரக்கூற்று ஆவணத்துக்கான தரவடிவங்கள், தொழில்முறைக் கல்வி வசதிகள், சான்றளித்தல் போன்றவற்றை உருவாக்கிப் பேணுவது இந்நிறுவனத்தின் முக்கிய இலக்காக இருந்தது.\n\nஅரசாங்க நிறுவனங்களின் விபரக்கூற்று எழுத்தர்களை உறுப்பினர்களாகக்கொண்டு தொடங்கிய இந்த நிறுவனம், பின்னர் தனியார்துறையைச் சேர்ந்த விபரக்கூற்று எழுத்தர்களையும் சேர்த்துக்கொண்டது. காலப்போக்கில், கட்டுமான விபரக்கூற்றின் ஆர்வத் துறைகளோடு தொடர்புடைய பல்வேறு உயர்தொழில் வல்லுனர்களையும், கட்டிடப்பொருள் உற்பத்தியாளர்கள், கட்டிட உரிமையாளர்கள், கட்டிடவசதி மேளாளர்கள் போன்றோரையும் உறுப்பினர்களாக இணைத்துக்கொண்டு வளர்ச்சியடைந்தது. இப்போது உலகின் பல்வேறு பகுதிகளிலும் இதற்கு உறுப்பினர்கள் உள்ளனர்.\n\nSection::::செயற்பாடுகள்.\nகட்டுமானத் துறையில், தகவல் மேலாண்மை தொடர்பான பல்வேறு விடயங்களின் மேம்பாட்டுக்காக இந்நிறுவனம் முனைப்பாகச் செயல்பட்டு வருகிறது. பல்வேறு திட்டங்களில் இந்நிறுவனம் பிற நிறுவனங்களுடனும் இணைந்து செயல்படுவதைக் காண முடிகிறது. \n\nSection::::விபரக்கூற்றுத் தரவடிவங்கள்.\n1960களில் இருந்து \"மாஸ்டர்போர்மட்\" (MasterFormat), \"செக்சன்போர்மட்\" (SectionFormat), \"பேஜ்போர்மட்\" (PageFormat) போன்ற விபரக்கூற்றுத் தரவடிவங்களை இந்நிறுவனம் உருவாக்கிப் பேணிவருகிறது.\n\n"}
{"id": "222256", "url": "https://ta.wikipedia.org/wiki?curid=222256", "title": "சஞ்சயா இராசாராம்", "text": "சஞ்சயா இராசாராம்\n\nசஞ்சயா இராசாராம் (\"Sanjaya Rajaram\", பிறப்பு:1943) இந்திய மாநிலம் உத்திரப் பிரதேசத்தில் சிற்றூரொன்றில் பிறந்து மெக்சிக்கோவில் குடிமகனாக வாழும் வேளாண் அறிவியலாளர் ஆவார். இவருக்கு 2014ஆம் ஆண்டுக்கான, வேளாண்மையில் நோபெல் பரிசினை ஒத்த, உலக உணவுப் பரிசு வழங்கப்பட்டுள்ளது. \nஇவரது ஆய்வு முயற்சிகளால் உலக கோதுமை உற்பத்தியை 200 மில்லியன் கோடி டன்னிற்கும் கூடுதலாக உயர்த்தியமைக்காக இந்தப் பரிசு அறிவிக்கப்பட்டுள்ளது. மெக்சிக்கோவில் உள்ள பன்னாட்டு மக்காச்சோளம் மற்றும் கோதுமை மேம்பாட்டு மையத்தில் தமது ஆய்வுகளின் மூலமாக குளிர்கால கோதுமை இரகத்திற்கும் வேனில்கால கோதுமை இரகத்திற்கும் ஒட்டு ஏற்படுத்தி புதிய ஒட்டுவீரிய கோதுமையை அறிமுகப்படுத்தினார்; இவை பலதரப்பட்ட வெப்பச் சூழல்களிலும் கூடுதலான மகசூல் தரக்கூடியவை.\n\n\"பசுமைப் புரட்சியின் தந்தை\" என அறியப்படும் நார்மன் இ போர்லாக், பன்னாட்டு மக்காச்சோளம் மற்றும் கோதுமை மேம்பாட்டு மையத்தின் (சிஐஎம்எம்ஒய்டி) கோதுமைத் திட்டத்தை 1976-ம் ஆண்டு முதல் 2001-ம் ஆண்டு வரை வழிநடத்தி வந்தார். அவருக்குப் பிறகு அத்திட்டத்தின் இயக்குநர் பொறுப்பை ராசாராம் ஏற்றுள்ளார். \nSection::::இளமைக்காலமும் கல்வியும்.\nராசாராம் 1943இல் உத்திரப் பிரதேசத்தின் சிற்றூர் ஒன்றில் வறிய விவசாயக் குடும்பத்தில் பிறந்தார். பள்ளிக்கல்வியில் சிறந்து விளங்கிய இராசாராம் வாரணாசி மாவட்டத்திலேயே முதலாவது மாணவராக விளங்கினார். மாநில அரசின் உதவித்தொகை பெற்று படித்து வந்த இராசாராம் கோரக்பூர் பல்கலைக்கழகத்தில் ஜான்பூர் கல்லூரியில் 1962இல் வேளாண்மையில் இளங்கலைப் பட்டம் பெற்றார். பின்னர் எம்.எஸ்.சுவாமிநாதனின் வழிகாட்டலில் புது தில்லியிலுள்ள இந்திய வேளாண் ஆராய்ச்சிக் கழகத்தில் 1964ஆம் ஆண்டு மரபியல் மற்றும் பயிர் வளர்ப்பில் முதுகலைப் பட்டம் பெற்றார். தொடர்ந்து ஆத்திரேலியாவில் சிட்னி பல்கலைக்கழகத்தில் முனைவர் பட்ட ஆய்வுகளை மேற்கொண்டார். அங்கிருந்து மெக்சிக்கோவில் போர்லாக் தலைமையிலான பன்னாட்டு மக்காச்சோளம் மற்றும் கோதுமை மேம்பாட்டு மையத்தில் பணியில் சேர்ந்தார்.\n"}
{"id": "222266", "url": "https://ta.wikipedia.org/wiki?curid=222266", "title": "ஏர் இந்தியா எக்ஸ்பிரஸ்", "text": "ஏர் இந்தியா எக்ஸ்பிரஸ்\n\nஏர் இந்தியா எக்ஸ்பிரஸ் (\"Air India Express\") ஏர் இந்தியாவின் துணையுடன் இயங்கக்கூடிய விமானசேவை ஆகும். ஏர் இந்தியா எக்ஸ்பிரஸ் கேரளா மாநிலத்தினை முதன்மையாகக் கொண்டு செயல்படுகிறது. இது குறைந்த கட்டணத்துடன் செயல்படும் விமானசேவையாகும். மத்திய கிழக்கு ஆசியா மற்றும் தென் கிழக்கு ஆசியா நாடுகளுக்கு முக்கிய விமான சேவையினை இது வழங்குகிறது. இது முழுமையாக ஏர் இந்தியாவிற்கு சொந்தமானது. ஏர் இந்தியாவால் இந்தியர்களுக்கு தடையற்ற அனைத்து விமான சேவைகளையும் வழங்குவதற்காக ஏர் இந்தியா எக்ஸ்பிரஸ் உருவாக்கப்பட்டது. தற்போது, ஏர் இந்தியா எக்ஸ்பிரஸ் வாரத்திற்கு சுமார் 100 விமானங்களை இயக்குகிறது. இதில் தென்னிந்தியாவின் மாநிலங்களான தமிழ்நாடு, கர்நாடகா மற்றும் கேரளா போன்றவற்றிலிருந்து செல்லும் விமானங்கள் முக்கியமானவை.\n\nSection::::வரலாறு.\nமத்திய கிழக்கு நாடுகளில் வாழும் நோக்கோடு இந்தியாவிலிருந்து செல்லும் மக்களுக்காக, குறைந்த கட்டணத்துடன் செயல்படும் விமான சேவை வேண்டுமென நினைத்த ஒரு மலையாளியின் (கேரள மாநில மக்களுள் ஒருவர்) நீண்ட காலப் போராட்டத்திற்குப் பிறகு மே 2004 ல் ஏர் இந்தியா எக்ஸ்பிரஸ் தொடங்கப்பட்டது. ஏர் இந்தியா எக்ஸ்பிரஸ் ஏப்ரல் 29, 2005 ல் திருவனந்தபுரம் முதல் அபுதாபி வரை தனது முதல் விமானத்தினை செலுத்தியதன் மூலம் விமான சேவையினைத் தொடங்கியது. ஏர் இந்தியா எக்ஸ்பிரஸ்க்கான முதல் விமானம் பிப்ரவரி 22, 2005 ல் வாங்கப்பட்டது. அப்போது புதிய ரக விமானமான போயிங்க் 737-86 Q ஒப்படைக்கப்பட்டது. \n\nSection::::கார்ப்பரேட் விவரங்கள்.\nமும்பை, நரிமன் பாயிண்டில் உள்ள ஏர் இந்தியா கட்டிடத்தில் இதன் (ஏர் இந்தியா எக்ஸ்பிரஸ்) தலைமை அலுவலகம் உள்ளது. டிசம்பர் 2012 ல், ஏர் இந்தியாவின் இயக்குனர்கள் குழு அதன் தலைமை அலுவலகத்தினை கேரளா மாநிலத்திலுள்ள கொச்சிக்கு மாற்றுவதற்கு ஒப்புதல் தெரிவித்து, ஜனவரி 1, 2013 முதல் இம்முடிவு செயல்படுத்தப்படும் எனவும் தீர்மானிக்கப்பட்டது. மாநில விமானசேவையின் மத்திய அமைச்சரான கே.சி.வேணுகோபால் இந்த தலைமை செயலக மாற்றம் ஒவ்வொரு கட்டமாக படிப்படியாக நடைபெறும் எனவும் புது வருட பிறப்பான ஜனவரி 1 (ஆண்டு?) முதல் கொச்சியில் தலைமை அலுவலகம் திறக்கப்படும் எனவும் தெரிவித்தார்.\n\nSection::::இலக்குகள்.\nஏர் இந்தியா எக்ஸ்பிரஸ் பின்வரும் இடங்களை இலக்குகளாகக் கொண்டு செயல்படுகிறது (ஜூன் 2014 ன் படி).\n\nSection::::விமான குழு விவரங்கள்.\nஏர் இந்தியா எக்ஸ்பிரஸின் விமான குழு 21, B737-800 ரக விமானங்களைக் கொண்டுள்ளது. இது ஒரு வகுப்பு பொருளாதரத்துடன் கூடிய 180 சீட்டுகளைக் கொண்டுள்ளது.\n\nSection::::விபத்துகள்.\nமே 22, 2010 ல் மங்களூர் விமான நிலையத்தில் ஏற்பட்ட விபத்தில் விமானத்திலிருந்த 166 பேரில், 158 பேர் இறந்தனர். இதில் 152 பேர் பயணிகள் ஆவர். \n"}
{"id": "222282", "url": "https://ta.wikipedia.org/wiki?curid=222282", "title": "திதி (புராணம்)", "text": "திதி (புராணம்)\n\nதிதி, ()-() இந்து தொன்மவியல் படி, அரக்கர்களின் தாய் ஆவார். தட்சப்பிரசாபதியின் அறுபது மகள்களில் ஒருத்தி. பிரம்மாவின் பேத்தி. காசியபர் முனிவரின் பதிமூன்று மனைவிகளில் ஒருத்தி. தன் உடன் பிறந்தவளான அதிதியை வெறுப்பவள். உருத்திரன், மருத்துக்கள் மற்றும் தைத்தியர்கள் மற்றும் அதர்மத்தைப் பின்பற்றும் பல அரக்கர் குலங்களை உருவாக்கிய தாய். அதிதியின் குழந்தைகளான இந்திரன் முதலான தேவர்களை வெறுப்பவள். அதிதியின் மகனான இந்திரனைவிட பலமிக்க குழந்தையை தன் கணவன் காசியப முனிவரிடம் வேண்டினாள்.\n\nகாசியபரின் அருள்படி, விஷ்ணுவின் வைகுண்டத்தை காவல் புரியும் ஜெயன்-விஜயன் எனும் இருவர் தங்களின் அகந்தை காரணமாக, சனகாதி முனிவர்களை வைகுண்டம் செல்ல அனுமதி மறுத்த காரணத்தால், முனிவர்களின் சாபப்படி அசுரர் குலத்தில், திதிக்கு இந்திரனை விட பலமிக்க இரு மகன்களாக இரணியாட்சன் மற்றும் இரணியன் போன்ற தைத்தியர்களாகப் பிறந்தனர்.\n\n\n\n"}
{"id": "222294", "url": "https://ta.wikipedia.org/wiki?curid=222294", "title": "சந்தௌலி மாவட்டம்", "text": "சந்தௌலி மாவட்டம்\n\nசந்தௌலி மாவட்டம் என்பது இந்திய மாநிலமான உத்தரப் பிரதேசத்தில் உள்ள மாவட்டங்களில் ஒன்று. இதன் தலைமையகம் சந்தௌலி நகரத்தில் உள்ளது. இந்த மாவட்டம், வாரணாசி கோட்டத்திற்கு உட்பட்டது. வாரணாசி மாவட்டத்தில் இருந்து பிரிக்கப்பட்டு சந்தௌலி மாவட்டமாக நிர்வகித்தனர். சில காலத்திற்குப் பின்னர், மீண்டும் வாரணாசி மாவட்டத்துடன் இணைக்கப்பட்டது. உயர் நீதி மன்றத்தில் வழக்கு தொடரப்பட்டதால் சந்தௌலி மாவட்டம் தனியாக நிர்வகிக்கப்படுகிறது. நெல்லும் கோதுமையும் விளைவிக்கின்றனர்.\n\nSection::::புவிப்பரப்பு.\nஇது சந்தௌலி, சகல்தீகா, சாக்கியா என்ற மூன்று வட்டங்களைக் கொண்டது. இங்கு\nகங்கை, கர்மனசா, சந்திரபிரபா உள்ளிட்ட ஆறுகள் பாய்கின்றன.\n\nSection::::பொருளாதாரம்.\nஇது இந்தியாவின் பின்தங்கிய மாவட்டங்களில் ஒன்று. இந்த மாவட்டம் பொருளாதார வளர்ச்சியில் பின்தங்கிய மாவட்டங்களுக்கு வழங்கப்படும் நிதியை பெறுகிறது. \n\nSection::::மக்கள் தொகை.\n2011 ஆம் ஆண்டு கணக்கெடுப்பின்படி, 1,952,713 பேர் வாழ்கின்றனர். சதுர கிலோமீட்டருக்கு 768 பேர் என்ற அளவில் மக்கள் அடர்த்தி உள்ளது. ஆயிரம் ஆண்களுக்கு 913 பெண்கள் என்ற அளவில் பால் விகிதம் உள்ளது. இங்குள்ளோரில் 73.86% கல்வி கற்றோர் ஆவர். \n"}
{"id": "222299", "url": "https://ta.wikipedia.org/wiki?curid=222299", "title": "அமேதி மாவட்டம்", "text": "அமேதி மாவட்டம்\n\nஅமேதி மாவட்டம் இந்தியாவின் உத்தரப் பிரதேசத்தில் உள்ள 72 மாவட்டங்களில் ஒன்றாகும். இது பைசாபாது கோட்டத்திற்கு உட்பட்டது. இதன் தலைமையகம் கௌரிகஞ்சு நகரில் உள்ளது. நேரு குடும்பத்தினரில் பலரும் அமேதி மக்களவைத் தொகுதியின் சார்பாக பாராளுமன்றத்துக்கு தேர்ந்தெடுக்கப்பட்டனர் என்பது குறிப்பிடத்தக்க செய்தியாகும். சில ஆண்டுகளுக்கு, \"சத்திரபதி சாகுஜி மகராஜ் நகர்\" என்ற பெயரில் இயங்கியது. பின்னர், அமேதி என்ற பழைய பெயருக்கே மாற்றப்பட்டது.\n\nSection::::மக்கள் தொகை.\n2013 ஆம் ஆண்டில் ஒன்றரை லட்சம் மக்கள் வசித்தனர்.\n\nSection::::போக்குவரத்து.\nஉத்தரப் பிரதேசத்தின் ஏனைய பெருநகரங்களுடன் அமேதி இணைக்கப்பட்டுள்ளது. டெல்லி, லக்னோ, கான்பூர், டேராடூன், ஹரித்துவார், அலகாபாது, வாரணாசி, கல்கத்தா, பூரி, மும்பை உள்ளிட்ட நகரங்களுக்கு ரயில் போக்குவரத்து வசதி உள்ளது.\n\nசில உத்தரப் பிரதேச சாலைப் போக்குவரத்துக் கழகப் பேருந்துகள் இங்கிருந்து இயங்குகின்றன. \n\nSection::::பிரிவுகள்.\nஇது கௌரிகஞ்சு, அமேதி, முசாபிர்கானா, சலோன், திலோய் ஆகிய ஐந்து வட்டங்களைக் கொண்டது. இந்த மாவட்டத்தின் பெரிய நகரமாக அமேதி விளங்குகிறது.\n\nஇது கௌரிகஞ்சு, ஜகதீஷ்பூர், அமேதி, திலோய், சலோன் ஆகிய ஐந்து சட்டமன்றத் தொகுதிகளைக் கொண்டது. இவை அனைத்தும் அமேதி மக்களவைத் தொகுதிக்கு உட்பட்டது. \n"}
{"id": "222303", "url": "https://ta.wikipedia.org/wiki?curid=222303", "title": "ஹவ் டு ட்ரெய்ன் யுவர் டிராகன் 2", "text": "ஹவ் டு ட்ரெய்ன் யுவர் டிராகன் 2\n\nடிராகன் 2 இது 2014ம் ஆண்டு வெளியான அமெரிக்கா நாட்டு 3டி கணினி அனிமேஷன் திரைப்படமாகும். இந்த திரைப்படத்தை டீன் டீபொலிஸ் இயக்க, ஜே பருச்செல், கேட் பிளான்சேட், ஜெரார்டு பட்லர், கிரேக் பெர்குசன், அமெரிக்கா பெரரேரா, ஜோனா ஹில், கிறிஸ்டோபர் மிண்ட்ஸ்-பிலாஸ், டி.ஜே. மில்லர், கிறிஸ்டன் வீக், கிட் ஹாரிங்டன்உள்ளிட்ட பலர் குரல் கொடுத்துள்ளார்கள்.\n\n\nSection::::தமிழ் வெளியீடு.\nஇந்த திரைப்படம் தமிழ் மொழியில் டிராகன் 2 என்ற பெயரில் மொழிமாற்றம் செய்யப்பட்டு தமிழ்நாட்டில் வெளியானது.\n\n\n"}
{"id": "222309", "url": "https://ta.wikipedia.org/wiki?curid=222309", "title": "தேவரியா மாவட்டம்", "text": "தேவரியா மாவட்டம்\n\nதிவோரியா மாவட்டம் என்பது இந்திய மாநிலமான உத்தரப் பிரதேசத்தில் உள்ள 72 மாவட்டங்களில் ஒன்று. இந்த மாவட்டத்தின் தலைமையகம் திவோரியா நகரில் அமைந்துள்ளது. இது கோரக்பூர் கோட்டத்திற்கு உட்பட்டது.\n\nSection::::மக்கள் தொகை.\n2011 மக்கள் தொகைக் கணக்கெடுப்பின்படி, 3,098,637 மக்கள் வாழ்கின்றனர். இந்த மாவட்டத்தில் மக்கள் அடர்த்தி சதுர கி.மீட்டருக்கு 1220 பேர் என்ற அளவில் உள்ளது. ஆயிரம் ஆண்களுக்கு 1013 பெண்கள் என்ற அளவில் பால் விகிதம் உள்ளது. இங்கு வாழ்பவர்களில் 73.53% பேர் கல்வியறிவு பெற்றுள்ளனர்.\n\nSection::::மொழி.\nஇங்கு போஜ்புரி மொழி பேசுகின்றனர். இது வங்காள மொழிக் குடும்பத்தைச் சேர்ந்தனர். \n"}
{"id": "222312", "url": "https://ta.wikipedia.org/wiki?curid=222312", "title": "இரணியாட்சன்", "text": "இரணியாட்சன்\n\nஇரணியாட்சன்அல்லது இரண்யாட்சன் (Hiranyaksha), ஒரு இந்து புராணக் கதாபாத்திரம் ஆகும். இவர் காசிபர் - திதி தம்பதியரின் மகன். இரணியனின் அண்ணன் ஆவார். பிரம்மாவை நோக்கி கடும் தவம் மேற்கொண்டு, தனக்கு எந்த ஆயுதத்தின் மூலமும் மரணம் ஏற்படக்கூடாது என்றும், மூவுலகத்திற்கும் தான் அரசனாக இருக்க வேண்டி வரம் பெற்றவன். மூவுலகையும் வென்று, பின் பூமியை அபகரித்து பாதாள லோகத்தில் மறைத்து வைத்து, அதர்ம வழியில் வாழ்ந்தவன் இரண்யாட்சன். இரண்யாட்சனின் கொடுமைகளைத் தாங்காத பூமா தேவி, பிரம்மா, இந்திராதி தேவர்களின் வேண்டுகோளை ஏற்று திருமால், வராக அவதாரம் எடுத்து இரண்யாட்சனை தன் கூரிய கோரைப் பற்களால் கடித்துக் குதறி அழித்து, பூமாதேவி, இந்திராதி தேவர்கள் உட்பட மூவலகையும் மீட்டு தர்மத்தை நிலைநாட்டினார்...\n\n\n\n"}
{"id": "222315", "url": "https://ta.wikipedia.org/wiki?curid=222315", "title": "மேப்புலியூர்", "text": "மேப்புலியூர்\n\nமேப்புலியூர் (Meppuliyur) தமிழ்நாடு, விழுப்புரம் மாவட்டம், உளுந்தூர்பேட்டை தாலுக்காவில் உள்ள ஒரு கிராமமாகும். இக் கிராம மக்கள் விவசாயத்தை நம்பி வாழ்கின்றனர். இந்த கிராமம் ஊர், காலனி மற்றும் வாங்கனார் சேரி என மூன்று பகுதிகளாகப் பிரிக்கப்பட்டுள்ளது. இங்கு வாழும் மக்கள் தமிழ் மற்றும் தெலுங்கு மொழிகளைப் பேசிவருகின்றனர்.\n"}
{"id": "222317", "url": "https://ta.wikipedia.org/wiki?curid=222317", "title": "கட்டிடத் தகவல் மேலாண்மை", "text": "கட்டிடத் தகவல் மேலாண்மை\n\nகட்டிடத் தகவல் மேலாண்மை (Building Information Management) என்பது, கட்டிடத் திட்டம் ஒன்றினுள் அடங்கியுள்ள இயற்பண்புத் தரவுகளைச் (attributed data) சேகரித்தல், ஒழுங்குபடுத்தல், பகுப்பாய்தல், பகிர்தல் ஆகியவற்றை ஒருங்கே குறிப்பது. \"கட்டிடத் தகவல்\" என்பது ஒரு குறித்த கட்டுமானத் திட்டம், முறைமைகள் அல்லது கூறுகள் தொடர்பில் பயன்படுத்தக்கூடிய அறிவைக் குறிக்கிறது. இதை உரியமுறையில் மேலாண்மை செய்வதே \"கட்டிடத் தகவல் மேலாண்மை\" எனலாம்.\n\nதற்காலத்தில் கட்டிடத் தகவல் மேலாண்மை என்பது, கட்டிடமொன்றின் தொடக்க நிலையில் இருந்து பல்வேறு கட்டங்களூடாக அதன் கால முடிவில் உடைக்கப்படும் வரையான எல்லாக் கட்டங்களிலும், விபரம் அறிந்து முடிவுகளை எடுப்பதற்கு உதவியாகப் பகிர் அறிவை உருவாக்குவதை நோக்கமாகக் கொண்டது.\n"}
{"id": "222320", "url": "https://ta.wikipedia.org/wiki?curid=222320", "title": "நடராஜன் பெரியசாமி", "text": "நடராஜன் பெரியசாமி\n\nநடராஜன் பெரியசாமி (\"Nadarajan Periyasamy\", பிறப்பு: நவம்பர் 19, 1963) மலேசியாவைச் சார்ந்த இந்தியர் ஆவார். இவர் ஓர் இருசக்கர வாகன வீரர். மலேசியாவின் பினாங்கு பகுதியைச் சேர்ந்த இவர் மலேசியத் தமிழ்ப் பள்ளிகளில் மாணவர்களுக்கு தன்முனைப்புப் பயிற்சிப் பட்டறைகள் நடத்தி வருகிறார். இவர் \"சக்ஸஸ் பி. நடா\" எனும் பெயரால் அறியப்படுகிறார்.\n\n\n\n\n\nSection::::வாழ்க்கை.\nஇவர் மலேசியாவின் பினாங்கு பகுதியில் வசித்து வருகிறார். இவரது மனைவியின் பெயர் சாமுண்டீஸ்வரி, மகள் நிஷாந்தினி.\n\n\n"}
{"id": "222332", "url": "https://ta.wikipedia.org/wiki?curid=222332", "title": "என்னர் வலென்சியா", "text": "என்னர் வலென்சியா\n\nஎன்னர் ரெம்பெர்டோ வலென்சியா இலாசுத்ரா (\"Enner Remberto Valencia Lastra\", ஏப்ரல் 11, 1989) எக்குவடோரைச் சேர்ந்த காற்பந்தாட்ட வீரர் ஆவார். இவர் தற்போது எக்குவடோர் தேசிய அணியில் பக்கவாட்டு முன்னணி வீரராக (தாக்குபவராக) விளையாடி வருகிறார். \"லிகா எம் எக்சு\" கூட்டிணைவில் \"பச்சுகா காற்பந்துக் கழகத்திற்காக\" ஆடி வருகிறார்.\nSection::::பன்னாட்டு விளையாட்டு.\nஎன்னர் தமது தேசிய அணிக்காக பெப்ரவரி 12, 2012இல் ஹொண்டுராசிற்கு எதிரான நட்புறவு ஆட்டத்தில் முதன்முதலாக ஆடினார்.\n\n\"கிறிஸ்டியன் பெனிடெசின்\" அகால மரணத்தை அடுத்து, பக்கவாட்டு முன்னணி வீரராக ஆடிவந்த என்னரை எக்குவடோரின் பயிற்றுனர் \"ரீனால்டோ ரூடா\" தாக்கும் முன்னணி வீரராகப் பயன்படுத்தலானார்.\n\n2014 உலகக்கோப்பையில் சுவிட்சர்லாந்துடனான தங்கள் முதல் ஆட்டத்தில் எக்குவடோர் 2-1 என்ற கணக்கில் தோற்றது; இந்த ஆட்டத்தில் எக்குவடோரின் ஒரே கோலை தலையால் முட்டி என்னர் அடித்தார். இந்தப் போட்டியின் அடுத்த ஆட்டத்தில் எக்குவடோர் ஹொண்டுராசை 2-1 கணக்கில் வென்றது; இந்த ஆட்டத்தில் 34வது நிமிடத்திலும் 66வது நிமிடத்திலும் கோலடித்து வெற்றி பெற உதவினார்.\n"}
{"id": "222334", "url": "https://ta.wikipedia.org/wiki?curid=222334", "title": "தீவு நாடுகளின் பட்டியல்", "text": "தீவு நாடுகளின் பட்டியல்\n\nஇது தீவு நாடுகளின் பட்டியலாகும்.\n\n\n\n"}
{"id": "222352", "url": "https://ta.wikipedia.org/wiki?curid=222352", "title": "போர்த்துக்கல், பிரேசில், அல்கார்வெசு ஆகியவற்றின் ஐக்கிய இராச்சியம்", "text": "போர்த்துக்கல், பிரேசில், அல்கார்வெசு ஆகியவற்றின் ஐக்கிய இராச்சியம்\n\nபோர்த்துகல்,பிரேசில்,அல்கார்வெசு ஆகியவற்றின் ஐக்கிய இராச்சியம் (\"United Kingdom of Portugal, Brazil and the Algarves\") பிரேசில் மாநிலத்தை தனி இராச்சியமாக அறிவித்து அத்துடனேயே போர்த்துகல் இராச்சியத்தையும் அல்கார்வெசு இராச்சியத்தையும் ஒன்றிணைத்து பல்வேறு கண்டங்களில் அமைந்த ஒரே முடியாட்சியாகும். \n\nநெப்போலியனின் படையெடுப்புக்களின்போது பிரேசிலுக்கு இடம்மாறிய அரசவை மீண்டும் ஐரோப்பாவிற்குத் திரும்பிய நேரத்தில், 1815இல் போர்த்துகல்,பிரேசில்,அல்கார்வெசு ஐக்கிய இராச்சியம் உருவாக்கப்பட்டது. 1822 இல் பிரேசில் விடுதலை பெற்றதாக அறிவித்துக் கொண்டபோது இந்த இராச்சியம் \"நடைமுறைப்படி\" முடிவுக்கு வந்தது. தன்னாட்சி பெற்றதாக பிரேசில் பேரரசை போர்த்துகல் ஏற்றக்கொண்ட பிறகு 1825இல் \"முறையாக\" இந்த இராச்சியம் முடிவுக்கு வந்தது. \n\nஇந்த ஐக்கிய இராச்சியம் நடைமுறையில் இருந்த காலத்தில் இது முழுமையான போர்த்துகல் பேரரசின் பிரதிநிதியாக இருக்கவில்லை. உண்மையில் இது ஆசியாவிலும் ஆபிரிக்காவிலும் இருந்த வெளிநாட்டுக் குடியேற்றங்களைக் கட்டுப்படுத்திய அத்திலாந்திக்கு பெருங்கடலைக் கடந்த பெருநகரமாக விளங்கியது.\n\nஎனவே, பிரேசிலைப் பொறுத்தவரை, இந்த அமைப்பினால் இரு நன்மைகள் கிடைத்தன:\n\n"}
{"id": "222356", "url": "https://ta.wikipedia.org/wiki?curid=222356", "title": "இட்டாவா மாவட்டம்", "text": "இட்டாவா மாவட்டம்\n\nஇந்திய மாநிலமாகிய உத்தரப் பிரதேசத்தின் 72 மாவட்டங்களில் இட்டாவா மாவட்டமும் ஒன்று. இதன் தலைமையகம் இட்டாவா நகரில் உள்ளது. இது 2311  சதுர கி.மீ பரப்பளவைக் கொண்டது. இம்மாவட்டத்தில் சம்பல் ஆறு யமுனை ஆற்றுடன் கலக்கிறது.\n\nSection::::மக்கள் தொகை.\n2011 ஆம் ஆண்டு கணக்கெடுப்பின்படி, 1,575,247 மக்கள் வாழ்கின்றனர். சராசரியாக சதுர கிலோமீட்டருக்கு 157 பேர் இருக்கின்றனர். ஆயிரம் ஆண்களுக்கு 970 பெண்கள் என்ற அளவில் பால் விகிதம் உள்ளது. இங்கு வாழ்பவர்களில் 70.14% மக்கள் கல்வியறிவு பெற்றவர்கள் ஆவர்.\n"}
{"id": "222357", "url": "https://ta.wikipedia.org/wiki?curid=222357", "title": "வடகறி (திரைப்படம்)", "text": "வடகறி (திரைப்படம்)\n\nவடகறி () இது 2014ம் ஆண்டு வெளியான தமிழ் நகைச்சுவை திகில் திரைப்படம் ஆகும். இந்த திரைப்படத்தை சரவண ராஜன் இயக்க, ஜெய், சுவாதி ரெட்டி, ஆர்ஜே பாலாஜி உள்ளிட்ட பலர் நடித்துள்ளார்கள். தனக்கு சொந்தமில்லாத பொருளை தன்வசப்படுத்திக் கொள்வதால் என்னென்ன பிரச்சனைகளை சந்திக்க வேண்டியது வரும் என்ற கருத்தைச் சொல்ல வந்திருக்கும் படமே ‘வடகறி’ ஆகும்.\n\n\nSection::::வெளியீடு.\nஇந்த திரைப்படம் ஜூன் 19, 2014ம் ஆண்டு வெளியானது. இந்த திரைப்படம் தெலுங்கு மொழியில் குல்பி என்ற பெயரில் மொழிமாற்றம் செய்யப்பட்டு வெளியானது.\n"}
{"id": "222359", "url": "https://ta.wikipedia.org/wiki?curid=222359", "title": "கன்னாஜ் மாவட்டம்", "text": "கன்னாஜ் மாவட்டம்\n\nஇந்திய மாநிலமான உத்தரப் பிரதேசத்தில் கன்னாஜ் மாவட்டம் அமைந்துள்ளது. இதன் தலைமையகம் கன்னோசி நகரில் உள்ளது.\n\nSection::::புவிப்பரப்பு.\nஇது மூன்று வட்டங்களாகவும் ஏழு பிரிவுகளாகவும் பிரிக்கப்பட்டுள்ளது. இது கான்பூர் கோட்டத்திற்கு உட்பட்டது.\n\nSection::::மக்கள் தொகை.\n2011 ஆம் ஆண்டு கணக்கெடுப்பின்படி, 1,658,005 மக்கள் வாழ்கின்றனர். இங்கு சராசரியாக சதுர கிலோமீட்டருக்கு 792 பேர் வாழ்கின்றனர். ஆயிரம் ஆண்களுக்கு 879 பெண்கள் என்ற அளவில் பால் விகிதம் இருக்கிறது. இங்கு வாழ்பவர்களில் 74.01% மக்கள் கல்வியறிவு பெற்றுள்ளனர். \n"}
{"id": "222363", "url": "https://ta.wikipedia.org/wiki?curid=222363", "title": "சத்தீஸ்கர் எக்ஸ்பிரஸ்", "text": "சத்தீஸ்கர் எக்ஸ்பிரஸ்\n\nசத்தீஸ்கர் விரைவுத்தொடருந்து (Chhattisgarh Express:18237/18238) பிலாஸ்பூரையும் அமிர்தசரசையும் இணைக்கும் இந்தியத் தொடருந்து ஆகும். இதன் பெயரே சட்டீஸ்கர் மாநிலத்தினை குறிப்பிடும்படி உள்ளது. இது முதன்முதலில் 1977 ஆம் ஆண்டு போபால் – பிலாஸ்பூருக்கு இடையே சட்டீஸ்கர் அருணாச்சல் விரைவுத்தொடருந்து என அறிமுகப்படுத்தப்பட்டது. அறிமுக காலத்தின்போது பிலாஸ்பூர் மற்றும் ஹபிப்கஞ்சிற்கு (போபால்) இடையே ஓடியது. புதிதாக அமைக்கப்பட்ட துணை நகர்ப்புற தொடருந்து நிலையமான போபாலிலுள்ள ஹபிப்கஞ்சிற்கு அனுப்பப்பட்ட முதல் தொடருந்து இதுவாகும். 1987 ஆம் ஆண்டு, ஹஸ்ரத் நிஜாமுதீன் (புது டெல்லி)யின் தொடருந்து நிலையம் வரை நீட்டிக்கப்பட்டது. இறுதியாக 1990 ஆம் ஆண்டு அமிர்தசரஸ் வரை நீட்டிக்கப்பட்டது.\n\nSection::::பாதை.\n2011 கிலோ மீட்டர்களை ஆக்கிரமிப்பு செய்யும் இந்தத் தொடருந்து, சட்டீஸ்கர், மகராஷ்டிரா, மத்திய பிரதேசம், உத்திர பிரதேசம், டெல்லி, ஹரியானா, பஞ்சாப் போன்ற பல மாநிலங்களின் வழியே செல்கிறது. இடைப்பட்ட நிலையங்கள் 251 ல் 85 முக்கிய நிறுத்தங்கள் கீழே கொடுக்கப்பட்டுள்ளன.\n\nSection::::தொடருந்து பற்றிய விவரங்கள்.\nஇது தினசரி செயல்படும் விரைவுத்தொடருந்து ஆகும். பிலாஸ்பூரிலிருந்து புறப்படும் தொடருந்தின் எண் 18237 மற்றும் அமிர்தசரஸில் இருந்து புறப்படும் தொடருந்தின் எண் 18238 ஆகும். இந்தத் தொடருந்தில் 24 பெட்டிகள் உள்ளன.\n"}
{"id": "222367", "url": "https://ta.wikipedia.org/wiki?curid=222367", "title": "பிரேசில் பேரரசு", "text": "பிரேசில் பேரரசு\n\nபிரேசில் பேரரசு (\"Empire of Brazil\") தற்போதைய பிரேசில் மற்றும் உருகுவை நாடுகளை உள்ளடக்கிய 19வது-நூற்றாண்டு இராச்சியமாகும். இதன் அரசு மக்களாட்சி நாடாளுமன்றத்தைக் கொண்ட அரசியல்சட்ட முடியாட்சி ஆகும். இதனை பேரரசர் முதலாம் பெட்ரோவும் பின்னர் அவரது மகன் இரண்டாம் பெட்ரோவும் ஆண்டனர். முன்னதாக போர்த்துகல் பேரரசின் குடியேற்ற நாடாக பிரேசில் விளங்கியது; 1808இல் முதலாம் நெப்போலியனின் போர்த்துகல் படையெடுப்பின்போது இளவரசர் (பின்னாளில் மன்னர் யோவான் VI) தப்பியோடி பிரேசிலின் நகரமான இரியோ டி செனீரோவில் தமது அரசவையை மாற்றினார். தமது மூத்த மகனும் வாரிசுமான பெட்ரோவை பிரேசிலை ஆளப் பணித்து தாம் மட்டும் போர்த்துகல் திரும்பினார். தமது தந்தையின் படையினருடன் போரில் ஈடுபட்டு செப்டம்பர் 7, 1822 இல் பெட்ரோ பிரேசிலின் விடுதலையை அறிவித்தார். அக்டோபர் 12இல் பிரேசிலின் முதலாம் பெட்ரோ என்று முடி சூடினார். புதிய நாடு குறைந்த மக்கள் தொகையுடனும் பலவித இன மக்களுடனும் மிக விரிவானதாக இருந்தது.\n\nஅடுத்திருந்த எசுப்பானிய அமெரிக்கக் குடியரசுகளைப் போலன்றி பிரேசில் அரசியல் நிலைத்துவம், துடிப்பான பொருளியல் வளர்ச்சி, சட்டமைப்பு உறுதிமொழிந்த பேச்சு சுதந்திரம், பெண்கள், அடிமைகளுக்கு சில கட்டுப்பாடுகள் இருந்தபோதும் பொதுவாக குடியுரிமைகளுக்கு மதிப்பு ஆகியவற்றை நிலைநாட்டியது. பேரரசின் ஈரவை நாடாளுமன்றம் அக்காலத்தில் அத்தனை பழக்கமில்லாத மக்களாட்சி முறையில் தேர்ந்தெடுக்கப்பட்டு வந்தது. இதனால் கொள்கையளவில் அரசில் மன்னரின் பங்கு குறித்து பெரும்பான்மையான நாடாளுமன்ற உறுப்பினர்களுக்கும் மன்னர் பெட்ரோவிற்கும் பிணக்குகள் எழுந்த வண்ணம் இருந்தன. 1828இல் எழுந்த சிஸ்பிளாட்டின் போரையடுத்து பிரேசிலின் ஒரு மாநிலம் (தற்போதைய உருகுவை) பிரிந்தது. போர்த்துகலிற்கு எதிராகப் போராடி பிரேசிலின் விடுதலைக்கு வித்திட்டபோதும் பெட்ரோ 1826இல் போர்த்துகல் மன்னரானார். தனது போர்த்துகல் முடியாட்சியை மூத்த மகளுக்காகத் துறந்தார். இரண்டாண்டுகள் கழித்து பெட்ரோவின் தம்பி அவளிடமிருந்து அரியணையை பறித்துக் கொண்டான். பிரேசில்,போர்த்துகல் இரு பிரச்சினைகளையும் இணைந்து கவனிக்க இயலாது ஏப்ரல் 7, 1831இல் தமது பிரேசில் பதவியைத் துறந்து தமது மகளின் ஆட்சியை மீட்க ஐரோப்பா திரும்பினார்.\n\nமுதலாம் பெட்ரோவின் வாரிசு இரண்டாம் பெட்ரோவிற்கு ஐந்து அகவையே நிரம்பிய &இருந்தது. எனவே முடியாட்சி வலுவிழந்தது; எனவே அரசியல் பிணக்குகளால் மண்டலங்களுக்கிடையே உள்நாட்டுப் போர் எழுந்தது. பிரிந்து வந்த இராச்சியத்தை அகவைக்கு வந்தவுடன் வரித்துக்கொண்ட இரண்டாம் பெட்ரோ அமைதியை நிலைநாட்டி நிலைத்த அரசியலை மீட்டார். மூன்று பன்னாட்டு சண்டைகளில் (பிளாட்டைன் போர், உருகுவை போர், பராகுவை போர்) வெற்றி பெற்று பன்னாட்டு செல்வாக்கை கூட்டினார். பொருளியல் வளர்ச்சியையும் செல்வத் திரட்டையும் அடுத்து பல ஐரோப்பாவிலிருந்து சீர்திருத்தத் திருச்சபையினரும் யூதர்களும் வரலாயினர். முன்னதாக பரவலாகவிருந்த அடிமைத்தனம் படிப்படியாக சட்ட தீர்திருத்தங்கள் மூலமாக குறைக்கப்பட்டது. 18888இல் முழுவதுமாக ஒழிக்கப்பட்டது. இக்காலத்தில் நிகழ்த்து கலைகள், இலக்கியம் மற்றும் நாடகங்கள் வளர்ச்சியடைந்தன. ஐரோப்பிய நாகரித்தினை ஒட்டியமைந்தாலும் உள்நாட்டு பண்பாட்டைத் தழுவி ஓர் தனி பிரேசிலிய பண்பாட்டுக் கூறு உருவாக்கப்பட்டது.\n\nஇரண்டாம் பெட்ரோவின் கடைசி நாப்பதாண்டு காலமும் அமைதியாகவும் வளர்முகமாகவும் இருந்தபோதும் தனது வாழ்நாளுக்குப் பிறகு முடியாட்சி தொடர்வதை அவர் விரும்பவில்லை. அடுத்த வாரிசாக அவரது மகள் இசபெல் இருந்தாள்; அஒரோ அவரது குடும்பமோ பெண்ணை மன்னராக்க விரும்பவில்லை. 58 ஆண்டுகள் ஆட்சிக்குப் பின்னர் நவம்பர் 15, 1889இல் இராணுவத் தலைவர்களால் நிகழ்த்தப்பட்ட ஆட்சி கையகப்படுத்தலில் முடியாட்சி முடிவுக்கு வந்தது.\n\n"}
{"id": "222370", "url": "https://ta.wikipedia.org/wiki?curid=222370", "title": "ஞானப்பான", "text": "ஞானப்பான\n\nஞானப்பான என்ற நூலை பூந்தானம் என்பவர் எழுதினார். இவர் கேரளத்தின் மலப்புறம் மாவட்டத்தில் உள்ள பெரிந்தல்மண்ணைக்கு உட்பட்ட கீழாற்றூர் என்னும் ஊரில் பிறந்தார். பூந்தானம் என்பது அவரின் குலப் பெயர் ஆகும். இவர் பதினாறாம் நூற்றாண்டில் வாழ்ந்தவர். நீண்ட காலம் கழித்து பிறந்த குழந்தையை இழக்க நேரிட்டபொழுது குருவாயூரப்பனை வேண்டி எழுதியதே ஞானப்பான என்னும் நூல். இந்த நூல் எளிய மலையாள நடையில், சமசுகிருதம் கலக்காமல், உயர்ந்த தத்துவக் கருத்துகளை உள்ளடக்கியவாறு எழுதப்பட்டது. மேல்பத்தூர் நாராயண பட்டதிரி என்னும் புலவர் இந்த நூலில் இலக்கணப் பிழை இருப்பதாகக் குறை கூறியதாகவும், அதனால் இவர் வருந்தி குருவாயூரப்பனை வேண்டியதாகவும், பின்னர், குருவாயூரப்பன் அருளால் இருவரும் நண்பர்களாகினர் எனவும் செவிவழிக் கதைகள் உள்ளன. இது 360 வரிகளைக் கொண்டது. மலையாளத்து பகவத் கீதை என்ற சிறப்புப் பெயரும் இதற்கு உண்டு. 46,660 பேர் கூடி இந்த நூலில் உள்ள பாடல்களைப் பாடியுள்ளனர். இது கின்னஸ் புத்தகத்தில் பதிவாகியிருக்கிறது. \n\nSection::::சில வரிகள்.\n<poem>\n\n</poem>\n"}
{"id": "222375", "url": "https://ta.wikipedia.org/wiki?curid=222375", "title": "கேதார்நாத் சிங்", "text": "கேதார்நாத் சிங்\n\nகேதார்நாத் சிங் என்பவர் புகழ் பெற்ற இந்தி மொழிக் கவிஞர் ஆவார். இவருக்கு 2013 ஆம் ஆண்டிற்கான ஞானபீட விருது வழங்கப்பட்டது. 1989 ஆம் ஆண்டில் சாகித்திய அகாதமி விருதினையும் பெற்றுள்ளார்.\n\nSection::::இளைய பருவம்.\nஇவர் உத்தரப் பிரதேசத்தில் உள்ள பாலியா மாவட்டத்தில் பிறந்தவர். வாரணாசியில் உள்ள உதய் பிரதாப் கல்லூரியில் படித்துவிட்டு, காசி இந்து வித்தியாலயத்தில் முதுகலைப் படிப்பை முடித்தார். கோரக்பூரில் இந்தி ஆசிரியராகப் பணியாற்றினார். ஜவகர்லால் நேரு பல்கலைக்கழகத்தில் இந்தி மொழித் துறையின் தலைவராகவும் பேராசிரியராகவும் பணியாற்றியவர்.\n\n\n\n\n"}
{"id": "222389", "url": "https://ta.wikipedia.org/wiki?curid=222389", "title": "சுவாமி ராமகிருஷ்ணானந்தர் விரிவான வாழ்க்கை வரலாறு", "text": "சுவாமி ராமகிருஷ்ணானந்தர் விரிவான வாழ்க்கை வரலாறு\n\nசுவாமி ராமகிருஷ்ணானந்தர் விரிவான வாழ்க்கை வரலாறுராமகிருஷ்ண பரமஹம்சரின் நேரடி சீடரும், சுவாமி விவேகானந்தரின் சகோதர சீடருமான சுவாமி ராமகிருஷ்ணானந்தரின் வரலாற்றைக் கூறும் நூல் ஆகும். இந்நூல் இராமகிருஷ்ண மடத்தால் வெளியிடப்பட்டது. இந்நூல் ராமகிருஷ்ண மடத்தின் முன்னாள் தலைவராகத் திகழ்ந்த (1971-1991) தபஸ்யானந்தர் சுவாமிகள் எழுதிய \"Swami Ramakrishnanada: An Apostle of Sri Ramakrishna to the South\" என்னும் நூலின் அடிப்படையில் அமைந்த நூலாகும்.\n\nSection::::நூலின் சிறப்பு.\nசுவாமி ராமகிருஷ்ணானந்தரின் பிறப்பு, இளமைப் பருவம், பக்தி, அவரது பூஜை ஆர்வம் எவ்வாறு அவரது குருதேவர் ராமகிருஷ்ணரின் வழிபாடாக அமைந்தது, ராமகிருஷ்ண மடத்தின் தாய் என்றும் தூண் என்றும் சுவாமி விவேகானந்தராலேயே பாராட்டப்பட்ட அவரது எளிய வாழ்க்கைமுறை, மடத்தின் ஆரம்ப காலகட்டத்தில் வராகநகர் மடத்தின் சிரமமான காலகட்டத்தில் சகோதர சீடர்களின் உடல்நலனை தாய் போன்ற பரிவுடன் அவர் கவனித்துக் கொண்டவிதம் என்று பல சம்பவங்களை விவரித்துள்ளார் ஆசிரியர்.\n\n1897 ஆண்டு ஏப்ரல் பிரபுத்த பாரதா இதழில் ’ராமகிருஷ்ணானந்தர், சதானந்தர் ஆகிய இரண்டு துறவிகள் சுவாமி விவேகானந்தருடைய திட்டங்களைச் செயலாக்கும் பொருட்டு சென்னைக்கு வந்துள்ளனர். விரைவில் அவர்கள் கீதை மற்றும் வேதாந்த வகுப்புகள் தொடங்க இருக்கின்றனர்.’ என்ற அறிவிப்பு வெளியானதையடுத்து சுவாமி ராமகிருஷ்ணானந்தரின் பணி சென்னையில் துவங்கியது, விவேகானந்தரால் பணிக்கப்பட்டு ராமகிருஷ்ண இயக்கத்தின் பணிக்காக சென்னை வந்தது, சென்னையில் தமது குருதேவர் வழிபாட்டுடன் முதல் கிளை மடம் ஆரம்பித்தது, சென்னையில் ஆரம்ப நாட்களில் அவரது பணிகளுக்கு ஏற்பட்ட தடைகள், போக்குவரத்து வசதி அந்த அளவு இல்லாத அந்த காலத்தில் சென்னையில் பல்வேறு பகுதிகளுக்கு சென்று சொற்பொழிவாற்ற அவர் பட்ட சிரமங்கள், நிவாரண பணிகளுக்கான நிதி திரட்டியது, அவரது பணிகளுக்கு ஆதரவு காட்டியவர்கள் பற்றிய பல குறிப்புகள் என பலதரப்பட்ட பகுதிகள் மூலம் அந்த காலகட்ட சென்னை பற்றிய பல குறிப்புகளையும் கொண்டுள்ளது இந்த நூல்.\n\nபலரது நினைவுக்குறிப்புகள், தமிழ் உலகில் இவருடன் நெருங்கிய தொடர்பு கொண்டிருந்த வ.உ.சிதம்பரனார் உள்பட பலரைப் பற்றிய குறிப்புகள், இவரது சிந்தனைத் துளிகள், விவேகானந்தர் மீது இவர் இயற்றிய ’விவேகானந்த பஞ்சகம்’ இவர் மீது ஸ்ரீ வீ.ஆர். கல்யாண சுந்தர் சாஸ்த்ரிகள் இயற்றிய ராமகிருஷ்ணானந்த மகிமை என்ற பாடல் முதலிய தகவல்களும் இந் நூலில் தொகுக்கப்பட்டுள்ளன.\n"}
{"id": "222391", "url": "https://ta.wikipedia.org/wiki?curid=222391", "title": "பெரும்பல்வகைமை நாடுகள்", "text": "பெரும்பல்வகைமை நாடுகள்\n\nபெரும்பல்வகைமை நாடுகள் (\"megadiverse countries\") புவியின் பெரும்பான்மை இனங்களைக் கொண்டுள்ள, மிகவும் உயிரியற் பல்வகைமை உடையனவாக கருதப்படும் நாடுகளின் குழுமமாகும். பன்னாட்டுப் பேணல் அமைப்பு 1998இல் 17 நாடுகளை பெரும்பல்வகைமை நாடுகளாக அறிவித்துள்ளது. இந்த நாடுகள் அனைத்துமே முழுமையாகவோ பகுதியாகவோ வெப்ப வலயம் அல்லது அயன அயல் மண்டலம் பகுதிகளில் அமைந்துள்ளன.\n\n2002இல், மெக்சிக்கோ தன்னைப் போன்ற பெரும்பல்வகைமை நாடுகளை குவியப்படுத்தும் ஓர் தனி அமைப்பை நிறுவியது. இது பன்னாட்டுப் பேணல் அமைப்பு அறிவித்த அனைத்து பெரும்பல்வகைமை நாடுகளையும் உள்ளடக்கவில்லை; தன்னுடன் ஒத்த கொள்கைகள் உடைய, உயிரியற் பல்வகைமை கொண்டதும் தொடர்பான மரபார்ந்த அறிவு/பட்டறிவு கொண்ட நாடுகளை மட்டுமே சேர்த்துக் கொண்டது.\n\n17 பெரும்பல்வகைமை நாடுகளாவன:\nSection::::கான்குன் முனைப்பு மற்றும் ஒத்த கருத்துடைய பெரும்பல்வகைமை நாடுகளின் குழுமம் அறிவிப்பு.\nபெப்ரவரி 18, 2002இல் பிரேசில், சீன மக்கள் குடியரசு, கொலொம்பியா, கோஸ்ட்டா ரிக்கா, இந்தியா, இந்தோனேசியா, கென்யா, மெக்சிக்கோ, பெரு, பிலிப்பீன்சு, தென்னாப்பிரிக்கா மற்றும் வெனிசுவேலாவின் சுற்றுசூழல் அமைச்சர்களும் பேராளர்களும் மெக்சிக்கோவின் கான்குன் நகரில் கூடினர். இந்த நாடுகள் ஒத்த கருத்துடை பெரும்பல்வகைமை நாடுகளின் குழுமம் என்ற அமைப்பை நிறுவின; உயிரியற் பல்வகைமைப் பேணலையும் பாதுகாப்பையும் வலுப்படுத்தும் முன்னுரிமைகள் மற்றும் வழிமுறைகளை மேம்படுத்துவதற்கான தொடர்பாடலையும் கூட்டுறைவையும் வளர்க்க இவ்வமைப்பு ஓர் கருவியாக இருக்குமென கருதினர். மேலும் இவை உயிரியற் பல்வகைமை மரபு, உயிரிப்பாதுகாப்பிற்கான கார்டாக்னா நெறிமுறை, மற்றும் வானிலை மாற்றத்திற்கான கியோட்டோ நெறிமுறை ஆகியவற்றில் கையொப்பமிடாத நாடுகளை இவற்றின் உறுப்பினராக வலியுறுத்தவும் முடிவு செய்தனர்.\n\nஒத்த கருத்துடை பெரும்பல்வகைமை நாடுகளின் குழுமத்தில் அங்கம் வகிக்கும் நாடுகளாவன:\n\n\n"}
{"id": "222393", "url": "https://ta.wikipedia.org/wiki?curid=222393", "title": "சூலை 2014", "text": "சூலை 2014\n\nசூலை 2014 (\"July 2014\") , 2014 ஆம் ஆண்டின் ஏழாவது மாதமாகும். இம்மாதம் ஒரு செவ்வாய்க்கிழமையில் துவங்கி 31 நாட்களின் பின்னர் வியாழக்கிழமையில் முடிவடைந்தது. தமிழ் நாட்காட்டியின் படி ஆடி மாதம் சூலை 17, வியாழக்கிழமையில் தொடங்கி, ஆகஸ்டு 16 சனிக்கிழமையில் முடிவடைந்தது. இசுலாமிய நாட்காட்டியின்படி கிஞ்சுரா 1435 ஆம் ஆண்டின் ரம்சான் மாதம் சூன் 29 ஞாயிற்றுக்கிழமை அன்று தொடங்கி சூலை 29 செவ்வாய்க்கிழமையில் முடிவடைந்தது. ரோமாபுரி மன்னர் ஜூலியஸ் சீசர் நினைவாக ஜூலை மாதம் ஏற்பட்டது. அதற்கு முன் ‘குவாண்டிலிஸ்’ என்ற பெயர் இருந்தது.\n\n\n\n\n\n\n\n"}
{"id": "222400", "url": "https://ta.wikipedia.org/wiki?curid=222400", "title": "நீர்நிலைகள்", "text": "நீர்நிலைகள்\n\nநீர்நிலை (\"body of water\") என்பது எல்லா வகையான நீரின் தொகுப்புகளையும் குறிக்கும். இது பொதுவாக புவிப்பரப்பின் மீது காணப்படும். நீர்நிலை என்ற சொல் சமுத்திரங்கள், கடல்கள், ஆறுகள், நீரோடைகள், சுனைகள், மடுக்கள் போன்ற இயற்கையான நீர்நிலைகளையும், ஏரிகள், குளங்கள், அணைகள் போன்ற மனிதனால் செயற்கையாக உருவாக்கப்பட்ட நீர்நிலைகளையும் குறிக்கும்.\n\nSection::::நீர்த்தேக்க வகைகள்.\nதேங்கி நிற்கும் அல்லது தேக்கி வைக்கப்பட்ட நீர் நிலைகளை நீர்த்தேக்கம் என்கிறோம்.\n\n♦ பள்ளத்தாக்கு அணை நீர்த்தேக்கம்<br>\n♦ கரையோர நீர்த்தேக்கம்<br>\n♦ சேவை நீர்த்தேக்கம்<br>\nSection::::சொல்லும் பொருளும்.\nநீர்நிலை\n\nSection::::நீர் நிலைகளின் தமிழ்ப்பெயர்கள்.\nநீர் நிலைகளை அவற்றின் அளவுக்கு ஏற்பவும் பயன்பாட்டுக்கு ஏற்பவும் பல்வேறு பெயர்களால் தமிழர்கள் அழைத்து வந்துள்ளனர்.\nSection::::நிகண்டு காட்டும் சொற்கள்.\nஇலைஞ்சி, பண்ணை, ஏல்வை, குண்டம், அலந்தை, பொய்கை, வலயம், சுனை, சிறை, பட்டம், உடுவை, பயம்பு, படுகர், குட்டம், தாங்கல், கோட்டகம், ஏரி, உவளகம், மடு, ஓடை, படு, தடம், வாவி, தடாகம், ஆவி, சூழி, கிடங்கு, சலதரம், கேணி, பணை, கயம், பல்வலம், நளினி, இலந்தை, மூழி, குழி, குளம்.\nSection::::வகைகள்.\nசுனை, கயம், பொய்கை, ஊற்று என்பன தானே நீர் கசிந்த நிலப்பகுதிகளாகும். குட்டை, மழை நீரின் சிறிய தேக்கமாகும். குளி(ர்)ப்பதற்குப் பயன்படும் நீர்நிலை 'குளம் ' என்பதாகவும் உண்பதற்குப் பயன்படும் நீர்நிலை 'ஊருணி ' எனவும் ஏர்த் தொழிலுக்குப் பயன்படும் நீர்நிலை 'ஏரி ' என்றும், வேறு வகையாலன்றி மழை நீரை மட்டும் ஏந்தி நிற்கும் நிலையினை 'ஏந்தல் ' என்றும், கண்ணாறுகளை உடையது 'கண்மாய் ' என்றும் தமிழர்கள் பெயரிட்டு அழைத்தனர்.\n\n\n"}
{"id": "222403", "url": "https://ta.wikipedia.org/wiki?curid=222403", "title": "கோயில் புறா", "text": "கோயில் புறா\n\nகோயில் புறா 1981 ஆம் ஆண்டு வெளிவந்த தமிழ்த் திரைப்படமாகும். கே. விஜயன் இயக்கத்தில் வெளிவந்த இத்திரைப்படத்தில் சங்கர், சரிதா மற்றும் பலரும் நடித்துள்ளனர். இத்திரைப்படத்தில் இடம்பெற்ற அமுதே தமிழே அழகிய மொழியே எனதுயிரே... என்ற பாடல் தமிழ்மொழியின் பெருமையைக் கூறுவதாக அமைந்துள்ளது. இந்தப் பாடலை எழுத்தாளர் புலைமைப் பித்தன் எழுதினார். இப் பாடலுக்கான இசையை இளையராசா அமைத்திருந்தார். சுசீலா, உமா ரமணன் ஆகியோர் பாடினார்கள்.\n\n"}
{"id": "222404", "url": "https://ta.wikipedia.org/wiki?curid=222404", "title": "உட்கருப்பொருள் மாற்றம்", "text": "உட்கருப்பொருள் மாற்றம்\n\nஉட்கருப்பொருள் மாற்றம் (; ; கிரேக்கம்: μετουσίωσις metousiosis) என்பது \"திருப்பலியில் பயன்படுத்தப்படும் அப்பமும், இரசமும் இயேசுவின் உண்மையான உடலாகவும், இரத்தமாகவும் மாறுகின்றன\" என்ற கத்தோலிக்க திருச்சபையின் நற்கருணை இறையியல் கோட்பாட்டை விளக்கும் சொல் ஆகும். அப்பத்தின் கருப்பொருளே கிறிஸ்துவின் உடலின் பொருளாகவும், திராட்சை இரசத்தின் கருப்பொருளே கிறிஸ்துவின் இரத்தத்தின் பொருளாகவும் மாறும் அதேநேரத்தில், அவற்றின் வடிவம், சுவை, மணம் ஆகிய வெளிப்புற பண்புகளில் எந்த மாற்றமும் ஏற்படுவதில்லை என இந்த நற்கருணை இறையியல் கோட்பாடு கற்பிக்கிறது.\n"}
{"id": "222407", "url": "https://ta.wikipedia.org/wiki?curid=222407", "title": "இழையவியல்", "text": "இழையவியல்\n\nஇழையவியல்(அ) திசுவியல் (\"histology\") என்பது உயிரினங்களில் இருக்கும் உயிரணுக்கள், இழையங்கள் ஆகியவற்றின் உடற்கூற்றியலை ஆராய நுணுக்குக்காட்டியைப் பயன்படுத்தும் அறிவியல் துறையாகும். இத்துறை உயிரியல், மருத்துவம் போன்ற அறிவியல் துறைகளுக்கு அத்தியாவசியமான ஒரு கருவி போன்றது. இழையவியல் அறிவைக் கொண்டு தாவரம், விலங்கு ஆகிய இரு வகை உயிரினங்களிலும் பல வகையான ஆய்வுகளை மேற்கொண்டு அவை பற்றிய அறிவைப் பெற்றுக் கொள்ள முடியும்.\n\nஇழையங்களின் மெல்லிய தட்டையான துண்டுகளை, ஒளி நுணுக்குக்காட்டி மூலமோ, இலத்திரன் நுணுக்குக்காட்டி மூலமோ ஆராய்ந்து அவை பற்றிய தகவல்கள் அறியப்படும். இழையங்களில் அல்லது உயிரணுக்களில் உள்ள வேறுபட்ட அமைப்புக்களை சரியானபடி வேறுபடுத்திப் பார்ப்பதன் மூலம், அவற்றைப் பற்றிய ஆய்வை மேலும் சிறப்பிக்கலாம். இவ்வகையான வேறுபாட்டைக் கொண்டு வருவதற்கு இழையச் சாயங்கள் (histological stains) பயன்படுத்தப்படும்.\n\nSection::::திசுவியலும் திசுநோய்த்தோற்றவியலும்.\nதிசுவியல் என்பது ஆரோக்கிய நிலையில் உள்ள திசுக்களைப் பற்றிய படிப்பு. நோய்த் தாக்கத்துக்கு உட்பட்ட இழையங்களை இவ்வகை ஆய்வுக்குட்படுத்தி நோய்த்தன்மையை அறிந்து கொள்வதை இழையநோயியல் (Histopathology) என்று அழைப்பர். திசுவியல் என்பது அடிப்படை மருத்துவ அறிவியல் துறைகளுள் ஒன்றான உடற்கூற்றியலின் உட்துறைகளுள் ஒன்றாகும். திசு நோய்த்தோற்றவியலோ நோய்த்தோற்றவியல் \"(Pathology)\" துறையின் உட்பிரிவு ஆகும். அறுவை சிகிச்சை செய்யப்பட்ட கட்டி சாதாரண கட்டியா அல்லது புற்றுக்கட்டியா என்பதையும் அது புற்றுக்கட்டியாயின் அது புற்று நோய் எந்த நிலையில் உள்ளது என்பன போன்றவற்றை எல்லாம் திசு நோய்த்தோற்றவியலாளர் மட்டுமே உறுதிபடுத்த முடியும். இழையவியல் ஆய்வுக்காக சாயமூட்டப்பட்டு தயார் செய்யப்படும் மாதிரிகளை, நோயியலாளர்கள் (Pathologists) நுணுக்குக்காட்டியில் பார்வையிட்டு, தங்களது அவதானிப்பின் அடிப்படையில் நோய் ஆய்வுறுதியைச் செய்வார்கள். நோயியலாளர்களுக்காக இவ்வாறான மாதிரிகளை தயார் செய்து கொடுக்கும் அறிவியலாளர்களை, இழையவியல் தொழில் நுட்ப வல்லுநர்கள், அல்லது மருத்துவ ஆய்வக தொழில் நுட்ப வல்லுநர்கள் என்பர்.\n"}
{"id": "222409", "url": "https://ta.wikipedia.org/wiki?curid=222409", "title": "கிறித்துவின் திருஉடல், திருஇரத்தம் விழா", "text": "கிறித்துவின் திருஉடல், திருஇரத்தம் விழா\n\nகிறித்துவின் திருஉடல், திருஇரத்தம் விழா (; ) என்பது நற்கருணையில் இயேசு கிறித்துவின் உடனிருப்பை, அதாவது அவரது திருஉடலும், திருஇரத்தமும் அடங்கியிருக்கும் மறைபொருளைக் கொண்டாடும் விழா ஆகும். உயிர்ப்பு ஞாயிறுக்கு 60 நாட்கள் கழித்து, அதாவது மூவொரு இறைவன் பெருவிழாவைத் தொடர்ந்து வரும் வியாழக்கிழமை கத்தோலிக்க திருச்சபையில் இந்த விழா கொண்டாடப்படுகிறது. இந்தியா, அமெரிக்கா போன்ற நாடுகளில், தொடர்ந்து வரும் ஞாயிற்றுக்கிழமையில் சிறப்பிக்கப்படுகிறது.\n"}
{"id": "222410", "url": "https://ta.wikipedia.org/wiki?curid=222410", "title": "தவமாய் தவமிருந்து", "text": "தவமாய் தவமிருந்து\n\nதவமாய் தவமிருந்து(English: Thavamaai Thavamirundhu), 2005ஆம் ஆண்டு வெளிவந்த தமிழ்த் திரைப்படம் ஆகும். தந்தை - மகன் பிணைப்பு, குடும்ப உறவுகளின் சிறப்பை இப்படம் வலியுறுத்துவதாக பலரும் கருதுகின்றனர்.\n\nSection::::வகை.\nகலைப்படம் / நாடகப்படம்\n\nSection::::கதை.\nராமனாதனும் (செந்தில்) ராமலிங்கமும் (சேரன்) எளிய பொருளாதாரப் பின்னணி கொண்ட கிராமத்துப் பெற்றோர்களான முத்தையா (ராஜ்கிரண்) மற்றும் சாரதாவின் (சரண்யா) குழந்தைகள். பிள்ளைகளை பல சிரமங்களுக்கு இடையில் முத்தையா படிக்க வைக்கிறார். அண்ணன் ராமனாதன் படிப்பில் நாட்டம் குறைந்து Polytechnic படிப்பு படிக்கச் செல்ல, ராமலிங்கம் பொறியியல் படிக்கிறார். ஒழுக்கம் கெட்டுப் போகும் ராமனாதனை கட்டுப்படுத்தி வைக்க, லதாவை (மீனாள்) அவனுக்கு மணமுடித்து வைக்கின்றனர். திருமணத்துக்கு பின் குடும்பத்தில் எழும் சச்சரவுகள் காரணமாக, ராமனாதன் தனிக்குடித்தனம் செல்கிறார். கல்லூரித் தோழியான வசந்தியுடன் (பத்ம்பிரியா) காதல் வசப்பட்டு அவருடன் உடலுறவு கொள்ளும் ராமலிங்கம் வசந்தியை கர்ப்பமாக்குகிறார். ஊர் கண்ணில் இருந்து கர்ப்பத்தை மறைக்க ராமலிங்கமும் வசந்தியும் பெற்றோருக்கு தெரிவக்காமல் சென்னைக்கு செல்கின்றனர். இரு மகன்களின் செய்கையினால், முத்தையாவும் சாரதாவும் மனமுடைந்து போகின்றனர்.\n\nசென்னையில் தன் படிப்புத் தகுதிக்கு குறைந்த வேலையை தேடிக்கொள்ளும் ராமலிங்கம் சிரமமான வாழ்க்கை நடத்துகிறார். வசந்திக்கு குழந்தை பிறந்ததை அறிந்து பேரக்குழந்தையை பார்க்க வரும் முத்தையா பெருந்தன்மையாக நடந்து கொள்கிறார். அவரின் பாசத்தை கண்டு மனம் வெட்கும் ராமலிங்கம் ஊருக்குத் திரும்பி தங்களை ஏற்றுக்கொள்ளுமாறு வேண்டுகிறான். சிறு மனப்போராட்டத்துக்கு பிறகு, அவர்களை பெற்றோர்கள் ஏற்றுக்கொள்கின்றனர். ராமலிங்கம், வசந்தி இருவரும் தங்கள் படிப்புக்கேற்ற வேலை பெற்று மதுரைக்கு குடியேறுகின்றனர். பெற்றோரையும் மதுரைக்கு அழைத்துச் சென்று தங்கள் வீட்டில் வைத்து மனமகிழ்வுடன் கவனித்துக் கொள்கின்றனர். பெற்றோருடன் ஒட்டாமல் வாழும் அண்ணன் ராமனாதனையும் குடும்பத்துடன் இணைக்கிறார் ராமலிங்கம்.\n\nநாளடைவில் முதுமை காரணமாக சாரதா மரணமடைய அந்த துயரைப் போக்க கிராமத்திற்கே திரும்பி அவர் நினைவுகளில் வாழ்கிறார் முத்தையா. ராமலிங்கத்துடன் தான் வசதி குறைவாக வாழ்வதாக நினைக்கும் ராமனாதன் அதற்கு தனக்கு சரியாக கல்வி புகட்டாத தந்தையே காரணம் என்று முத்தையாவிடம் முறையிடுகிறார். பரம்பரை வீட்டையும் தனக்குத் தருமாறு வேண்டுகிறார். பிள்ளைகளை வளர்க்க பெருஞ்சிரமம் எடுத்த முத்தையா, மகனின் மனக்குறையை கண்டு குற்ற உணர்வு கொள்கிறார். உடல் நலக் குறைவு காரணமாக மருத்துவமனையில் சேர்க்கப்படும் முத்தையா தன் இளைய மகனுக்கும் ஏதும் குறை வைத்து விட்டோமோ என்று கேட்டு, இல்லை என்று உறுதிப்படுத்திக்கொண்டு இறந்து போகிறார். தந்தையின் இறப்புக்கு பிறகு தன் அண்ணன் மட்டுமே தனக்கு உறவு என்பதை உணரும் ராமலிங்கம் பரம்பரை வீட்டை அண்ணனுக்கே விட்டுத் தருகிறார். தங்கள் பெற்றோர் தங்களை வளர்க்க பட்ட பாட்டை தங்கள் குழுந்தைகளுக்கு விளக்கி வளர்ப்பதாக காட்டும் காட்சியுடன் திரைப்படம் முடிகிறது.\n\nSection::::விமர்சனங்கள்.\nகுடும்ப உறவுகளை வலியுறுத்துவதாகவும், தமிழக கிராம வாழ்க்கை முறையை படம் பிடித்துக் காட்டுவதாகவும் இக்காலகட்டத்தில் வந்த தமிழ்த் திரைப்படங்களில் காணப்பட்ட ஆபாசப் போக்கு குறைந்து காணப்பட்டதாகவும் இப்படம் பெரிதும் பாராட்டப்பட்டது. மேம்போக்காக பார்க்கையில், இத்திரைப்படம் வணிகக் கூறுகள் குறைந்து கலைநோக்கில் எடுக்கப்பட்டதாகத் தோன்றினாலும், திரைப்பட ஆர்வலர்கள் இருந்து மாறுபட்டார்கள். ராமலிங்கமாக நடித்த சேரனின் நடிப்பு பல காட்சிகளில் மிகையாகவும் பொருத்தமற்றதாகவும் தோன்றியது. கல்லூரிப் பருவத் தோற்றத்துக்கு பொருந்ததாகவும் அவருடைய உடல் அமைப்பு இருந்தது. பொறியியல் பட்டம் பெற்ற ராமலிங்கம் வண்டி இழுத்து தன் மனைவியை காப்பாற்றுவது போன்ற காட்சிகள், பாத்திரங்களின் மேல் பரிதாபத்தை வரவழைக்க வலிந்து திணிக்கப்பட்ட நடைமுறைக்கு பொருந்தாத காட்சிகளாக கருதப்பட்டது. கதை நகரும் விதம், காட்சியமைப்புகள், கதை மாந்தர் படைப்பு ஆகியவை இயக்குனர் சேரனின் முந்தைய திரைப்படமான ஆட்டோகிராப்பை ஒத்திருந்ததாக குறை கூறப்பட்டது. படத்தின் நீளமும் தேவையின்றி அதிகமாக இருப்பதாக கருதப்பட்டது. எனினும், தான் சொல்ல வந்த உணர்வுகளை சரியாக படம்பிடிக்க இந்த அவகாசம் தேவை என்று இயக்குனர் சேரன் மறுமொழி தந்தார்.\n\nSection::::பாடல்.\nஏ...ஆக்காட்டி ஆக்காட்டி என்பது தவமாய் தவமிருந்து படத்தில் இடம்பெற்ற ஒரு நாட்டுப்புற வகை சார்ந்த பாட்டும் காட்சிப்படுத்தலும் ஆகும். இந்தப் பாடலை சா. பெருமாள் எழுதினார். இதற்கு சபேசு முரளி இசையமைத்தார். செயமூர்த்தி பாடினார். பல கலைஞர்கள் காட்சியமைப்பில் பங்கெடுத்தனர்.\n\nகுஞ்சுகள் காக்கும் குருவி ஒன்று \"குறத்திமயன்\" வலையில் சிக்கவைக்கப்படுதல், அதில் இருந்து விடுதலை பெறுதல் என்ற கதை பாடல் ஊடாகக் கூறப்படுகிறது. குருவி சிறைபட்டு தான் \"பரலோகம் போறேனே\" என்று கதறி அழுகையிலே \"ஏ...ஏழைக்குருவியே நீ ஏங்கி அழக் கூடாது\" என்று பாடல் வேகமாய் எழுகிறது. \"வலை என்ன பெருங்கனமா? அதையறுக்க வழிகளும் இருக்குதம்மா.\" என்று ஒரு பொதுவுடமைக் கருத்தை பாடல் முன்வைக்கிறது.\n\n\n\n"}
{"id": "222411", "url": "https://ta.wikipedia.org/wiki?curid=222411", "title": "முரா (அரக்கன்)", "text": "முரா (அரக்கன்)\n\nமுரா, தான் பெற்ற தவ வலிமையால் தேவர்களையும், முனிவர்களையும் கொடுமைப்படுத்தி வந்தான். மூவுலகங்களையும் தனதாக்கிக் கொள்ளும் ஆசையில், முதலில் இந்திரலோகத்தின் மீது படையெடுத்தான். முராவை எதிர்கொள்ள முடியாத இந்திரன், சிவபெருமானிடம் சரணடைந்தார். சிவபெருமான் தேவர்களைத் திருமாலிடம் சென்று முறையிடச் சொன்னார். இந்திரன் தேவர்களுடனும், முனிவர்களுடனும் திருமாலிடம் சென்று சரணடைய, அவர்களைக் காப்பதற்காகத் திருமால் முராவுடன் கடும் போரிட்டு அவனைக் கொன்றார். இதனால் திருமால் தன் பகைவனை (\"முரா\") அழித்த காரணத்தால் முராரி என்றும் அழைக்கப்படுகிறார். \"அரி\" எனும் வடமொழிச் சொல்லுக்குப் பகைவன் என்று பொருள்.\n\n"}
{"id": "222412", "url": "https://ta.wikipedia.org/wiki?curid=222412", "title": "மாட் கோஹன்", "text": "மாட் கோஹன்\n\nமட்தேவ் ஜோசப் கோஹன் (பிறப்பு: செப்டம்பர் 28, 1982) ஒரு அமெரிக்கா நாட்டு நடிகர். இவர் சவுத் ஒப் நோவ்ஹேரே என்ற தொலைக்காட்சி தொடரில் நடித்ததன் மூலம் பரிசியமான நடிகர் ஆனார்.\n"}
{"id": "222415", "url": "https://ta.wikipedia.org/wiki?curid=222415", "title": "போதிநாத வேலன்சாமி", "text": "போதிநாத வேலன்சாமி\n\nசத்குரு போதிநாத வேலன்சாமி (\"Bodhinatha Veylanswami\", பிறப்பு: அக்டோபர் 10, 1942, கலிஃபோர்னியா), இந்து சந்நியாசி மற்றும் சமயத் தலைவரும், அவாயில் அமைந்துள்ள கௌவை இந்து ஆதீனத்தின் தலைவரும் ஆவார். சைவ ஆகமங்கள், மறைபொருள் வேதங்கள், மற்றும் சைவம் சார்ந்த பல ஆக்கங்களையும் கணினி மயமாக்குதல் முயற்சி எடுத்து, அவற்றை இலவசமாக வழங்குவதிலும் பெயர் பெற்றவர்.\n\nபோதிநாத வேலன்சாமி, இந்து சமயத்தில் செல்வாக்கு மிக்க சத்குரு சிவாய சுப்ரமணியசுவாமியின் வழித்தோன்றலாக நியமிக்கப்பட்டவர்.\n\n"}
{"id": "222429", "url": "https://ta.wikipedia.org/wiki?curid=222429", "title": "ஹென்றி புய்சன்", "text": "ஹென்றி புய்சன்\n\nஹென்றி புய்சன் (ஜூலை 15, 1873 - ஜனவரி 6, 1944) பாரிசில் பிறந்த வளிமண்டல ஆய்வாளராவார். ஹென்றி புய்சன் ஜூலை 15, 1873ல் பாரிசில் பிறந்தார். இவர் 1901ல் முனைவர் பட்டம் பெற்றார். 1914 முதல் 1943 வரை மார்செல்லில் இயற்பியல் பேராசிரியாகப் பணியாற்றினார். இவருடன் சார்லஸ் பேப்ரியும் இணைந்து புற ஊதாக் கதிர்களை வளி மண்டலத்தினை ஆராய்ந்தனர். இவர்கள் ஸ்பெக்ட்ராஸ்கோப் மூலம் புற ஊதாக் கதிர்களை வளி மண்டலத்தில் அளவிட்டனர். வளி மண்டலத்தில் புற ஊதாக் கதிர்கள் உறிஞ்சுப்படுதலை கண்டுபிடித்தனர். அதன் காரணமாக 1913ல் ஓசோன் படலத்தினை கண்டறிந்தனர்.\n\nஇவர் ஜனவரி 6, 1944ல் மார்செல்லில் இறந்தார்.\n\nSection::::கருவி நூல்.\nஓசோன் படலத்தில் ஓட்டை - ஏற்காடு இளங்கோ மங்கை வெளியீடு\n\nSection::::இவற்றையும் காண்க.\nகமழிப் படலம்\n"}
{"id": "222430", "url": "https://ta.wikipedia.org/wiki?curid=222430", "title": "போர்த்துக்கேய மொழி நாடுகள் சமூகம்", "text": "போர்த்துக்கேய மொழி நாடுகள் சமூகம்\n\nபோர்த்துக்கேய மொழி நாடுகளின் சமூகம் (\"Community of Portuguese Language Countries\") அல்லது போர்த்துக்கேயம் பேசும் நாடுகளின் குமுகம் (, ஆங்கிலச் சுருக்கம்: சிபிஎல்பி) போர்த்துக்கேய மொழி அலுவல் மொழியாக உள்ள நாடுகளுக்கிடையே நட்புறவு பேணும் அரசுகளுக்கிடை அமைப்பாகும்.\n\nSection::::உருவாக்கமும் உறுப்பினர் நாடுகளும்.\nபோர்த்துக்கேய மொழி நாடுகளின் சமூகம் அல்லது சிபிஎல்பி சூலை 17, 1996 அன்று ஏழு நாடுகளுடன் தொடங்கப்பட்டது: போர்த்துகல், பிரேசில், அங்கோலா, கேப் வர்டி, கினி-பிசாவு, மொசாம்பிக், சாவோ டொமே மற்றும் பிரின்சிப்பி. 2002இல் தனக்கு விடுதலை பெற்ற பிறகு கிழக்குத் திமோர் இதில் இணைந்தது. \n\n2005இல் லுவாண்டாவில் கூடிய இந்த எட்டு நாடுகளின் பண்பாட்டு அமைச்சர்கள் மே 5ஆம் நாளை \"போர்த்துக்கேயம் பேசுவோர் (லூசோபோன்) பண்பாட்டு நாளாக\" (போர்த்துக்கேயத்தில் \"டயா ட கல்ச்சுரா லூசோபோனா\") கொண்டாட முடிவு செய்தனர்.\n\nசூலை 2006, பிசாவு மாநாட்டில், எக்குவடோரியல் கினியும் மொரிசியசும் இணை நோக்காளர்களாக சேர்க்கப்பட்டனர். தவிர 17 பன்னாட்டு சங்கங்களும் அமைப்புகளும் கலந்தாய்வு நோக்காளர்களாக சேர்க்கப்பட்டுள்ளனர். \n\nசூன் 2010இல், எக்குவடோரியல் கினி முழுமையான உறுப்பினராக விருப்பம் தெரிவித்தது. சூலை 2010இல் லுவாண்டாவில் நடந்த எட்டாவது மாநாட்டில் எக்குவடோரியல் கினியை உறுப்பினராக ஏற்றுக் கொள்ள முறையான முன் உரையாடல் துவங்கப்பட்டது. \n\n2008இல், செனிகல் இணை நோக்காளராக அனுமதிக்கப்பட்டது.\nமே 4 2014 அன்று சப்பான் அலுவல்முறை நோக்காளரானது.\n"}
{"id": "222433", "url": "https://ta.wikipedia.org/wiki?curid=222433", "title": "மத்திய கிழக்கு மூச்சுக் கூட்டறிகுறி", "text": "மத்திய கிழக்கு மூச்சுக் கூட்டறிகுறி\n\nமத்தியகிழக்கு சுவாச நோய்க்குறி (அ)மெர்ஸ் நோய் (\"Middle East respiratory syndrome\", \"MERS\") என்பது புதிதாகக் கண்டறியப்பட்ட ஒருவகை கொனோரா (MERS-CoV) வகைத் தீநுண்மங்களால் ஏற்படுத்தப்படும் சுவாசத் தொற்று நோயாகும். இவ்வகை நோயால் தாக்கப்பட்டவர்களுக்கு காய்ச்சல், நுரையீரல் ஒவ்வாமை மற்றும் சிறுநீரகம் செயல் இழப்பு போன்ற அறிகுறிகள் தென்பட்டு உயிரிழப்பும் ஏற்படுகிறது..\n\nஇத்தீநுண்மங்கள் வௌவால்களில் இருந்து வந்திருக்கலாம் எனக் கூறப்படுகின்றது. ஒட்டகங்களிலும் இத்தகைய தீநுண்மங்களுக்கான நுண்ணுயிர் எதிர்ப்பிகள்கள் காணப்பட்டதாக அறியப்பட்டுள்ளது. ஒட்டகங்கள் மூலம் பரவும் இந்த ஆட்கொல்லி நோய்க்கான வைரஸ் கிருமிகள் கடந்த ஒன்றரை ஆண்டுக்கு முன்பு சவுதி அரேபியாவில் கண்டறியப்பட்டது.. ஆயினும் நோய்த்தாக்கத்திற்குட்பட்ட ஒட்டகங்கள் கண்டுபிடிக்கப்படவில்லை.\n\nதற்போது தென் கொரியாவில் இந்நோயினால் தாக்கப்பட்டு பத்துக்கும் மேற்பட்டவர்கள் இறந்துள்ளனர். 147 நபர்களுக்கு இந்நோயின் அறிகுறி காணப்பட்டுள்ளது.\n\n"}
{"id": "222435", "url": "https://ta.wikipedia.org/wiki?curid=222435", "title": "தியோடர் வான் கார்மன்", "text": "தியோடர் வான் கார்மன்\n\nதியோடர் வான் கார்மான் (\"தோடர் கார்மான்\", \"தியோடர் வான் கார்மன்\", , மே 11, 1881 – மே 6, 1963) ஹங்கேரியில் பிறந்த வானியல், இயற்பியல் மற்றும் விண்வெளித் துறை அறிஞராவார். வானூர்தி இயலில் பெரும்பங்காற்றிய இவர் இருபதாம் நூற்றாண்டின் தலைசிறந்த காற்றியக்கக் கோட்பாளராக அறியப்படுகின்றார். இவருடையப் பெயரினை வளிமண்டலத்தின் எல்லைக்கு வைத்து கார்மான் கோடு என்றழைக்கின்றனர்.\n\nSection::::வாழ்க்கை.\nஹங்கேரியில் யூத குடும்பத்தில் 1881ம் ஆண்டு பிறந்தார். கல்விபயில ஜெர்மனி சென்று 1908ம் ஆண்டு முனைவர் பட்டம் பெற்றார். ஜெர்மனியின் யூதர்களுக்கு எதிரான அரசியல் மாற்றத்தினால் அமெரிக்க நாட்டிற்கு குடிபெயர்ந்தார். தன் வாழ்வின் இறுதிவரை மணம்புரியாத இவர் ஜெர்மனியின் ஆஃகன் நகருக்கு பயணித்திருந்த போது 1963ல் இறந்தார்.\n\nSection::::பங்களிப்பு.\nவரிச்சீர் ஓட்டம், கொந்தளிப்பு ஓட்டம், காற்றிதழ், இடைப்படலம் முதலானவற்றில் பெரும்பங்காற்றிதுடன் பாய்ம இயக்கவியல், மீள்மை, வெப்பப் பரிமாற்றம், படிகவுருவியல் போன்ற துறைகளிலும் பங்களித்துள்ளார்\n\nகார்மான் பூமியைச் சுற்றியுள்ள வளிமண்டலத்தின் உயரத்தினை முதன்முறையாகக் கணக்கிட்டார். வளிமண்டலத்தில் 100கி.மீ உயரத்தில் காற்றின் அடர்த்தி மிகக் குறைவானதாக இருக்கும். இங்கு விமானங்களால் பறக்க இயலாது என்றும், அப்படி பறக்க வேண்டுமென்றால் சுற்றுப்பாதை வேகத்தினை மீறிச் செல்ல வேண்டும் என கணக்கிட்டார்.\n\nSection::::கார்மான் கோடு.\n1950 ஆம் ஆண்டு கார்மான் வளிமண்டலத்தி்ன் உயரத்தினைக் கணக்கீடு செய்தார். விமானம் 100 கி.மீ உயத்திற்கு மேல் செல்ல சுற்றுப்பாதை வேகத்தில் செல்ல வேண்டும் என்றார். 100 கி.மீ என்ற உயரத்தினை தோராயமாக எல்லையென வகுத்தார். இதனை சர்வதேச குழு பரிந்துரை செய்தது. இந்த கோடானது வளிமண்டலத்திற்கும், விண்வெளிக்கும் இடையேயான கோடாக கருதப்படுகிறது.\n\n"}
{"id": "222436", "url": "https://ta.wikipedia.org/wiki?curid=222436", "title": "தையல் ஊசி", "text": "தையல் ஊசி\n\nதையல் ஊசி (\"Sewing needle\") என்பது துணிகளின் இரண்டு பக்கங்களை ஏதோவொரு நூலால் இணைத்துப் பிணைக்கப் பயன் படும் ஒரு கருவி. ஊசி என்பது மீண்டும் மீண்டும் நூலை துணியின் வழியே உட்புகுத்தி வெளியே எடுத்து பிணைக்கப் பயன்படும் கருவி. ஊசியை நூலோட்டி என்றே கூறலாம். ஊசி நூல் கோக்க மிகச் சிறு துளையுடன் (இதற்கு \"கண்\" என்று பெயர்) கொண்ட மெல்லிய கூர்மையன கருவி. இது இன்று பெரும்பாலும் இரும்பு போன்ற உறுதியான மாழையால் (உலோகத்தால்) செய்யப்படுகின்றது, ஆனால் நூலால் கலைநுணுக்கத்துடன் பூக்கள், பறவைகள், மற்றும் அடையாள முத்திரைகள் போன்ற படங்கள் உருவாக்கும் பூந்தையல் (embroidery) பணிகளுக்குப் பயன்படும் உயர்தரம் கொண்ட ஊசிகள் பிளாட்டினம் கலந்த ஊசிகளாகவும் இருக்கும். தொழில்நுட்பம் வளராத பழங்காலத்திலும், மக்கள் எலும்பிலோ, மரத்திலோ செய்யப்பட்ட மெல்லிய ஊசிகளைப் பயன்படுத்தினர். \nஊசிகள் பட்டுநூலால் நெய்த மெல்லிய ஆடைத்துணி முதல் மிகுந்த எடையுடைய பொருள்களை அடைத்து வைக்கும் கோணிப்பைகள், மற்றும் கெட்டியான தோல் பொருட்கள் (செருப்புகள், பணப்பைகள், குளிராடைகள்) முதலியவற்றைத் தைக்கவும் பயன்படுமாறு பல அளவுகளிலும் தடிப்புகளிலும் வருகின்றன. பொதுவாக தைக்கும் ஊசி அதன் அளவைக் குறிக்க 1 முதல் 10 வரையான எண்களால் குறிப்பிடப்படுகின்றன. எண் 10 என்பது மிக மிக மெல்லிய ஊசி. எண் 1 ன்பது மிகத்தடிப்பான ஊசி. \n\"மெத்தை தைக்கும் ஊசி\" (\"upholstery needle\") என்பது படுப்பதற்கும் அமர்வதற்கும் பயன்படும் மெத்தைகளைத் தைப்பதற்குப் பயன்படும் ஊசி. அருகிலுள்ள படத்தில் இடது மேற்புறமுள்ள வளைந்த ஊசி மெத்தைத் தைக்கப் பயன்படுத்தப்படும் ஊசியாகும்.\n"}
{"id": "222437", "url": "https://ta.wikipedia.org/wiki?curid=222437", "title": "சிவமகாபுராணம்", "text": "சிவமகாபுராணம்\n\nசிவ புராணம் (சமஸ்கிருதம்: शिव पुराण, சிவ புராணா) என்பது பதினெண் புராணங்களில் நான்காவது புராணமாகும். பதினென் புராணங்களின் வரிசையில் சிலர் சிவ புராணத்திற்கு பதிலாக வாயு புராணத்தினை சேர்க்கின்றார்கள். வியாச முனிவரால் இயற்றப்பட்ட பதினெட்டு மகா புராணங்களுள் சைவ சமய முழுமுதற்கடவுளான சிவபெருமானின் பெருமையை உரைக்கும் புராணங்கள் சிவபுராணங்களாகும். இவை தாமச புராணம் என்றும் அறியப்படுகின்றன.\n\nஇந்த சிவபுராணங்கள் பத்து என்ற எண்ணிக்கையில் அமைந்துள்ளன. இப்புராணங்களை படிக்கத் தொடங்கிய பொழுதும், படித்து முடித்த பொழுதும் மாகேசுர பூசையை அவசியம் செய்ய வேண்டுமென ஆறுமுக நாவலர் தனது சைவ வினா விடை இரண்டாம் புத்தகத்தில் எடுத்துரைக்கிறார். ஆசாரியராவதற்கு சிவபுராணங்களை அறிந்திருக்க வேண்டுமெனவும் , சிவபுராணங்களை படிக்கும் பொழுதும், கேட்கும் பொழுதும் உத்திராட்சத்தினை தரிக்க வேண்டுமெனவும் , சிவராத்தியன்று சிவபுராணங்களை படிக்க வேண்டுமெனவும் ஆறுமுக நாவலர் கூறுகி்றார்.\n\nSection::::புராண வரலாறு.\nநைமிசாரண்ணியம் எனும் வனத்தில் வசிக்கும் முனிவர்கள் ஒன்றிணைந்து, வருமான சூதமா முனிவரிடம் சிவபெருமானது பெருமைகளை கூறும் படி வேண்டினார்கள். சூதமா முனிவர் வியாஸ மகரிஷியின் சிஷ்யராவர். அவர் கூறிய சிவனது பெருமைகளின் தொகுப்பே சிவ புராணமாகும்.\n\nசோதிர் லிங்க தோற்றம், திருமாலிற்கும் பிரம்மாவிற்கும் வரம் கொடுத்தது, சிவலிங்கத்தின் மகிமை, சிவ பூஜைக்கான விதிமுறைகள், சிவ பூஜை மந்திரங்கள், மன்மதன் எரிப்பு என பல்வேறு சிவபெருமைகளை இந்நூல் கூறுகிறது.\n\nஇப்புராண நூலில் சரப புராணம். ததீசி புராணம், வினாவிடைப் புராணம், சிதம்பர புராணம் என்னும் நான்கு பகுதிகளை திருமலைநாதர் என்பவர் தமிழில் மொழிப்பெயர்த்துள்ளார்.\n\nஇந்து தொன்மவியலின் அடிப்படையில் புராணங்கள் சிவபெருமானால் அருளப்பட்டவையாகும். சிவபெருமான் புராணங்களை கூற நந்தி தேவர் முதலில் அறிந்தார். அதன் பின் சனத் குமாரருக்கு புராணங்களை எடுத்துரைத்தார். சனத் குமாரரிடமிருந்து புராணங்களைப் பெற்ற வியாச முனிவர் அதை தொகுத்தார். \n\nசிவபுராணங்களின் பட்டியல் கீழே கொடுக்கப்பட்டுள்ளது.\n\n\n"}
{"id": "222438", "url": "https://ta.wikipedia.org/wiki?curid=222438", "title": "சித்திரக்கூட மாவட்டம்", "text": "சித்திரக்கூட மாவட்டம்\n\nசித்திரக்கூட மாவட்டம் (அ) சித்திரகூட் மாவட்டம் ()இந்தியாவின் உத்தரப்பிரதேச மாநிலத்தின் 72 மாவட்டங்களில் ஒன்றாகும். இம்மாவட்டத்தின் தலைநகரம் சித்திரக்கூட நகரம் ஆகும். இமமாவட்டம் சித்திரக்கூடப் பிரிவின் கீழ் உள்ளது. இது 3,45,291 சதுர கி.மீட்டர் பரப்பளவை உடையது. 2011 ஆம் ஆண்டு கணக்கெடுப்பின் படி உத்தரப்பிரதேசத்தின் 72 மாவட்டங்களில் இரண்டாவது மிகவும் குறைந்த மக்கட்தொகை கொண்ட மாவட்டம் மகோபா மாவட்டத்திற்கு பிறகு சித்திரக்கூட மாவட்டம் ஆகும்.. இங்கு 990,626 மக்கள் வசிக்கின்றனர்.\n\nஇம்மாவட்டம் புந்தேல்கண்ட் புவியியல் பகுதியில் அமைந்துள்ளது.\n\nSection::::வரலாறு.\n6 மே 1997 அன்று பந்தா மாவட்டத்திலிருந்து கார்வி மாற்று மவூ வட்டங்களை உள்ளடக்கிய இம்மாவட்டம் உருவாக்கப்பட்டது. இம்மாவட்டம் முதலில் சத்திரபதி சிவாஜி நகர் மாவட்டம் என பெயரிடப்பட்டது. பின்னர் 4 செப்டம்பர் 1998 அற்று சித்திரக்கூட மாவட்டம் எனப் பெயர் மாற்றம் செய்யப்பட்டது.\n\nSection::::பொருளாதாரம்.\n2006 இல் பஞ்சாயத்து ராஜ் அமைச்சகம் சித்திரக்கூட மாவட்டத்தை இந்தியாவின் 640 மாவட்டங்களில் மிகவும் பின்தங்கியுள்ள 250 மாவட்டங்களில் ஒன்றாக அறிவித்தது. இம்மாவட்டம் பின்தங்கியுள்ள பகுதிகளுக்கான நிதி வழங்கும் திட்டம் (BRGF) மூலம் உத்தரப்பிரதேசத்தில் பயன்பெறும் 34 மாவட்டங்களில் ஒன்றாகும்.\n\nSection::::மக்கள் தொகை.\n2011 ஆம் ஆண்டு மக்கட்தொகை கணக்கெடுப்பின் படி சித்திரக்கூட மாவட்டத்தின் மொத்த மக்கட்தொகை 990,626. இது தோராயமாக பிஜி நாட்டின் மக்கட்தொகைக்கு சமமானதாகும்.. இதன் மூலம் இம்மாவட்டம் இந்தியாவில் உள்ள 640 மாவட்டங்களில் 448வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் சித்திரக்கூட மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 29.29%.சித்திரக்கூட மாவட்டத்தின் பாலின விகிதப்படி 1000 ஆண்களுக்கு 879 பெண்கள் உள்ளனர். மேலும் சித்திரக்கூட மாவட்ட மக்களின் கல்வியறிவு விகிதம் 66.52%.\n"}
{"id": "222441", "url": "https://ta.wikipedia.org/wiki?curid=222441", "title": "தமிழர் சமையல் கருவிகள்", "text": "தமிழர் சமையல் கருவிகள்\n\nசில பத்தாண்டுகளுக்கு முன்வரை, தமிழர்களின் மரபுவழிச் சமையல் சாதனங்களைக் கொண்டிருந்த சமையலறைகள், அறிவியல், தொழில் நுட்ப வளர்ச்சியினாலும், உலகமயமாதலின் செல்வாக்காலும் மறைந்து கொண்டு வருகின்றன. சமையலுக்கான பொருட்களைச் சேமித்து வைக்கும் கொள்கலன்கள், தானியங்களையும், பிற பொருட்களையும் சமையலுக்காகத் தயார்படுத்த உதவும் சாதனங்கள், சமைத்தலின்போது பயன்படும் சாதனங்கள், பரிமாறுவதற்கான சாதனங்கள் உட்பட ஏராளமான பொருட்கள் இன்று நகரங்களில் வாழ்பவர்களால் அறியப் படாதவையாகிவிட்டன. தமிழர்கள் மட்பாண்டங்களையும், செம்பு, பித்தளை, வெள்ளியானல் செய்யப்பெற்ற பாத்திரங்களையும் பயன்படுத்தியுள்ளனர். அத்தகைய சாதனங்களில் சில பின்வருமாறு:\n\n"}
{"id": "222442", "url": "https://ta.wikipedia.org/wiki?curid=222442", "title": "குமரி மாவட்டத் தமிழ்", "text": "குமரி மாவட்டத் தமிழ்\n\nகுமரி மாவட்டத் தமிழ் (\"Kumari tamil\") அல்லது நாஞ்சில் நாட்டுத் தமிழ் என்பது தமிழின் வட்டார வழக்குகளுள் ஒன்றாகும். தமிழகத்தின் வேறு பகுதிகளில் வழங்காத சொற்களெல்லாம் கன்னியாகுமரி மாவட்டத்தில் வழக்கில் உள்ளன. இப்பகுதி மலையாள நாட்டின் வாயிலாகவும் இருப்பதால் மலையாளச் சொற்களும், இலக்கணமும் இப்பகுதியின் பேச்சு வழக்கில் கலந்திருக்கும். இன்றைய குமரி மாவட்டத் தமிழ் மூன்று வகைப்படுகிறது.\n\nஇதில் இடை நாட்டின் தமிழிலேயே, மலையாள மொழியின் தாக்கம் தென்படும். மற்ற இரு வகைகளிலும் மலையாளம் அவ்வளவாக கலந்திராது, தமிழ் சொற்களின் / இலக்கணத்தின் மருவலே அதிகம் காணப்படும்.\n\nகீழ்க்காணும் விளக்கங்களில், \"மலையாள வழக்கு\" என்பது \"மலையாளத்தில் இருந்து மருவியது\" என்று பொருள்படாது. மாறாக, \"இந்த சொல் பிற வட்டார வழக்கில் (அவ்வளவாக) பயன்படுத்தப்படாமல், குமரி மாவட்டத் தமிழிலும், மலையாளத்திலும் (மட்டுமே) வழக்கத்தில் உள்ளது\" என்றே பொருள்படுகிறது. அச்சொற்கள் அடிப்படையில் தமிழ் வேர் கொண்ட சொற்களாகவோ, சமசுகிருத வேர் கொண்ட சொற்களாகவோ, அல்லது மலையாளத்தின் தனித்துவமான சொற்களாகவோ இருக்கலாம்.\n"}
{"id": "222445", "url": "https://ta.wikipedia.org/wiki?curid=222445", "title": "புதிய வானம் (நூல்)", "text": "புதிய வானம் (நூல்)\n\nபுதிய வானம் இந்தியாவின் வடகிழக்கு மாநிலமான அருணாசலப்பிரதேசத்தை மையப்படுத்தி எழுத்தாளர் வாஸந்தி எழுதியுள்ள புதினமாகும்.\n\nSection::::நூலின் உள்ளடக்கம்.\nஅருணாசலப் பிரதேச எல்லைக்குள் நுழையும் கதைநாயகிகள் பூர்ணிமா, மீரா இவர்கள் சந்திக்கும் பரபரப்பான சூழலில் இருந்து கதை ஆரம்பிக்கிறது.\n\nகதையின் நாயகன் தன்ரூபலாமா (ரூபா) இவர்களுக்கு உதவும் சூழ்நிலைகளையும், அவனது குடும்பம், அவனது சமுதாயச் சூழல் ஆகியவற்றையும் சித்திரித்துள்ளார் ஆசிரியர். செயற்கையான புதுடில்லி வாழ்க்கையிலிருந்து புதிய சூழலில் புதிய காற்றைச் சுவாசிக்கச் செல்லும் இரு தோழிகளுக்கும் அடுத்தடுத்து ஏற்படும் குடும்பச் சிக்கல்கள், அவற்றை சமாளிக்கும் விதம் கதைக்கு வலுவாக உள்ளது.\n\nகதையின் நாயகியரில் ஒருத்தியான பூர்ணிமா டில்லி வாசத்தை மறந்து தரைமட்டத்திலிருந்து ஒன்பதாயிரம் அடி உயரத்தில் உள்ள அருணாசலப் பிரதேச பொம்டில்லா கிராமத்தின்பால் ஈர்க்கப்படுவதை சொல்லும் விதத்தில், கதையின் அடிநாதமாக, அருணாச்சலப்பிரதேசம் போன்ற பழங்குடியின சமுதாயத்தினர் வாழும் இடங்களுக்கு அனுப்பப்படும் அலுவலர்களையும், காவற்துறையினரையும், இராணுவ வீரர்களையும் மிகக் கவனமாக பொறுக்கியெடுத்து அனுப்ப வேண்டிய அவசியத்தையும், அடிப்படை மனிதாபமான உணர்வு நசிந்து போனால் வேறு முயற்சிகள் பலனளிக்காது என்ற கருத்தையும் உணர்த்துகிறார்.\n\nநாகரீக மனிதர்கள் என்று வெளி உலகில் பெயர் வாங்கும் ஒரு சில மனிதர்களின் போலி நாகரீகத்தையும், அவர்களது அநாகரீகத்தால் பாதிக்கப்படும் பழங்குடி மக்கள் ஆயுதம் தூக்க வேண்டிய சூழ்நிலைக்கு தள்ளப்படுவதையும் சுட்டிக்காட்டுகிறார். இப் புதினத்தின் வாயிலாக யார் உண்மையிலேயே நாகரீகமான மக்கள் என்ற கேள்வியினை எழுப்புகிறார் ஆசிரியர்.\n"}
{"id": "222449", "url": "https://ta.wikipedia.org/wiki?curid=222449", "title": "பாணந்துறை", "text": "பாணந்துறை\n\nபாணந்துறை (\"Panadura\", , பாணதுற) என்பது இலங்கையின் மேல் மாகாணத்தில் களுத்துறை மாவட்டத்தில் அமைந்துள்ள ஒரு நகரம் ஆகும். இது தலைநகர் கொழும்பின் தெற்கே 28 கிமீ தூரத்தில் உள்ளது. இது பாணந்துறை நகரசபையால் நிருவகிக்கப்படுகின்றது.\n\nநகரின் கிழக்கே அமைந்துள்ள பாணந்துறை தொடருந்து நிலையம் கொழும்பு - மாத்தறை நகரின் தொடருந்து வழியை இணைக்கிறது. \n\nபாணந்துறை நகரம் காலி வீதியில் அமைந்துள்ளதால், கொழும்பில் இருந்து காலி வீதி வழியாக பாணந்துறை வரை பேருந்து சேவைகள் உள்ளன. அத்துடன் காலி வரை செல்லும் பேருந்துகள் இங்கு நிறுத்தப்படுகின்றன.\n\nSection::::பொதுப் போக்குவரத்து.\nபாணந்துறை வரை சேவையாற்றும் பேருந்து இலக்கங்கள்:\n\n\n\n"}
{"id": "222452", "url": "https://ta.wikipedia.org/wiki?curid=222452", "title": "மாநில நெடுஞ்சாலை 2 (தமிழ்நாடு)", "text": "மாநில நெடுஞ்சாலை 2 (தமிழ்நாடு)\n\nஉள் வட்டச் சாலை (Inner Ring Road, Chennai) (சவகர்லால் நேரு சாலை; தமிழ் மாநில நெடுஞ்சாலை 2; எஸ்.எச்-2 ; SH-2) \nஇந்தியாவில் தமிழ்நாடு மாநிலத்திலுள்ள சென்னை மாவட்டத்தில் வடக்கு, மத்திய மற்றும் தெற்கு பகுதிகளை இணைக்கும் பாதையாகும். இச்சாலை, சென்னை மாநகரப் பரப்பில் (CMA) சென்னைப் பெருநகர் வளர்ச்சிக் குழுமத்தால் வளர்த்தெடுக்கப்படும் முக்கிய போக்குவரத்து தடவழியாகும். இது, ஏறத்தாழ 35 கிமீ நீளமுள்ளது. \n\nSection::::இணைக்கும் தடங்கள்.\nஇது வேளச்சேரி, தேசிய நெடுஞ்சாலை 45 (இந்தியா), கத்திப்பாரா சந்திப்பு, கோயம்பேடு மற்றும் மாதவரம் ஆகிய பகுதிகளை இணைக்கிறது. வடக்குப் பிரிவு, நடுவண் பிரிவு மற்றும் தெற்குப் பிரிவு என்ற மூன்று தனிப்பட்ட பிரிவுகளைக் கொண்ட இது இராசீவ் காந்தி சாலையைத் திருவான்மியூரில் எஸ்ஆர்பி டூல்ஸ் சந்திப்பிலும் வேளச்சேரி முதன்மைச் சாலையை விசயநகரிலும் தேசிய நெடுஞ்சாலை 45ஐ கத்திப்பாரா சந்திப்பிலும் தேசிய நெடுஞ்சாலை 4யை கோயம்பேட்டிலும் தே.நெ.205ஐ பாடியிலும் தே.நெ 5ஐ மாதவரத்திலும் மாநில நெடுஞ்சாலை 104ஐ மணலியிலும் சந்திக்கிறது.\n\n\n"}
{"id": "222464", "url": "https://ta.wikipedia.org/wiki?curid=222464", "title": "இந்தோர்", "text": "இந்தோர்\n\nஇந்தோர் (\"Indore\", இந்தி: इंदौर] ) இந்திய மாநிலமான மத்தியப் பிரதேசத்தின் பெரிய நகரமும் வணிகத் தலைநகரமுமாகும். இது ஹோல்கர்களின் நகரம் எனவும் அறியப்படுகிறது. இந்தியாவின் பிரபல இராணிகளில் ஒருவரான இராணி \"அகில்யா பாய் ஹோல்கர்\" என்பவரால் இந்நகரம் கட்டப்பட்டது. இக்காரணம் கொண்டு 1607 முதல் 1794 வரையிலான காலகட்டத்தில் இந்நகரம் \"அகில்யாநகரி\" என வழங்கப்பட்டது. இந்நகரம், முன்னாளில் பெரிய வியாபார மையமான, அதன் துணைச் சிற்றூர்களான பிதாம்புர், மோவ் மற்றும் தேவாஸ் ஆகியவற்றோடு ஒரு வலுவான தொழிற்தளமாக வளர்ந்தது. தாராளமயமாக்கல் சகாப்தம் இந்தோரை பல தனியார்மயமாக்கல் முன்முயற்சிகளின் முன்னணியில் காணப்பட்டது, அவற்றில் நாட்டின் முதல் சுங்க வரிச் சாலை மற்றும் தனியார் தொலைபேசி வலைப்பின்னல் ஆகியவை அடங்கும். அத்தகைய துடிப்பான தொழில்துறை நடவடிக்கைகள் மத்தியிலும், நகரமானது தனது புகழ்பெற்ற முற்காலத்தின் தொடர்புகளைத் தக்கவைத்துக் கொள்கிறது. இந்தோர் \"குட்டி மும்பை\" என்றும் அழைக்கப்படுகிறது. இங்கு வாழும் மக்களின் வாழ்க்கைத்தரம் மும்பையை ஒத்திருக்கும் காரணத்தால் இவ்வாறு கூறப்படுகிறது.\n\nSection::::பெயர் வரலாறு.\nஇந்தூர் என்ற பெயரின் தோற்றம் மற்றும் சொல்வரலாற்றை விவரிக்கும் கருத்தாக்கங்கள் வேறுபடுகின்றன. முற்காலங்களில், இந்தோர் நகரம் பல்வேறு பெயர்களில் அறியப்பட்டு வந்தது. இந்நகருக்கு முதலில் இருந்த பெயர் இந்த்ரேஷ்வர். அது அங்குள்ள இந்த்ரேஷ்வர் கோயிலின்பால் பெயரிடப்பட்டது. இப்பெயர் பயன்படுத்தப்படுவதற்கு முன் இது அஹில்யாநகரி என்று அறியப்பட்டிருந்தது (ராணி அஹில்யாபாய் ஹோல்கர் நகரம்).\n\n1607 முதல் 1793 ஆம் ஆண்டு வரை - அஹில்யாநகரி ,\n1800 முதல் 1950 ஆம் ஆண்டு வரை - இந்தூர் ,\n1958 ஆம் ஆண்டு முதல் தற்போது வரை - இந்தோர்\n\nதற்போதைய பெயரான \"இந்தோர்\" என்பது, 1741 ஆம் ஆண்டு வேத் மனுஜால் கட்டப்பட்ட \"இந்திரேஷ்வர்\" கோயிலால் உருவானது.\n\nSection::::வரலாறு.\nஇந்தோரின் நிறுவனர்களின் மூதாதையர்கள் அப்பகுதியின் நிலக்கிழார்கள் ஆவர். அப்பகுதி நர்மதா நதியின் கரைகளிலிருந்து ராஜ்புதானாவின் எல்லைகள் வரை பரந்திருந்தது. முகலாயர்கள் காலத்தில், இக்குடும்பங்களின் நிறுவனர்கள் \"சௌதாரி\" எனும் பட்டப்பெயரைப் பெற்றனர், இது அந்நிலத்தின் மீதான அவர்களின் உரிமையை நிலைநிறுத்தியது. 18 ஆம் நூற்றாண்டில், மால்வாவின் கட்டுப்பாடு பேஷ்வாக்கள் வம்சத்தின் வசம் போனது, சௌதாரிகள் \"மண்ட்லோய்ஸ்\" என அழைக்கப்பட்டு வந்தனர் (மண்டல்ஸ் என்பதிலிருந்து பெற்றது) ஏனெனில் அவர்கள் பயன்படுத்திய மொழியாலாகும். இறுதியாக ஹோல்கர்கள் குடும்பங்களின் மீது \"ராவ் ராஜா\" என்ற பட்டப்பெயர் அடைந்தனர்.\" அக்குடும்பம் அதன் அரசருக்குரிய உடைமைகளான, யானை, \"நிஷான்\", \"டங்கா\" மற்றும் \"காடி\" ஆகியவற்றை ஹோல்கர்களின் காலத்திற்குப் பிறகும் தக்கவைத்துக் கொண்டது, மேலும் ஹோல்கர்கள் ஆட்சிக்கு முன்பே தசராவின் முதல் பூசையை நடத்தும் உரிமையை (\"ஷாமி பூஜன்\") மீண்டும் பெற்றது.\n\nமுகலாயர்கள் ஆட்சியின் கீழ், குடும்பம் பெரும் செல்வாக்கை அனுபவித்தது, மேலும் பேரரசர்களான அவுரங்கசீப், ஆலம்கீர் மற்றும் ஃபரூக்‌ஷயார் ஆகியோரிடமிருந்து உறுதிப்படுத்துகிற பட்டயங்களை ஒப்புதலைப் பெற்று, \"ஜாகிர்\" உரிமைகளை உறுதிப்படுத்திக் கொண்டது. ராவ் நந்தலால் சௌதரி நிலக்கிழார்,டெல்லி தர்பாருக்குச் சென்றபோது, பேரரசரின் அவையில் சிறப்பான இடத்தை, இரு இரத்தினங்கள் பொறிக்கப்பட்ட வாட்கள், (தற்போது ராயல் பிரிட்டிஷ் மியூசியத்தில் அக்குடும்பத்தின் பெயரின் கீழ் காட்சிக்கு வைக்கப்பட்டுள்ளது) உறுதிப்படுத்தப்பட்ட பட்டயங்கள் ஆகியவற்றுடன் பெற்றார். அவரின் தனிப்பட்ட நண்பரான ஜெய்ப்பூரின் ராஜா சவாய் ஜெய் சிங் அவர்களுக்கு சிறப்பு \"தங்க லாங்கர்\" பரிசளித்தார், இது இந்தியாவின் அனைத்து அரசவைகளிலும் சிறப்பிடத்தை உறுதிப்படுத்தியது. குடும்பத்தின் மால்வா மீதான மரியாதை மற்றும் செல்வாக்கு, இந்தப் பிரதேசத்தின் பேஷ்வாக்கள் மற்றும் ஹோல்கர்களின் முடியேற்றதிற்கு ஏதுவாகியது.\n\nஇந்தோரின் நிறுவுனரான ராவ் நந்தலால் சௌதாரி, தலைமை நிலக்கிழாராக இருந்தார், அவரிடம் 2000 வீரர்கள் கொண்ட படை இருந்தது. 1713 ஆம் ஆண்டு, நிஜாம் தக்காண பீடபூமியின் கட்டுப்பாட்டாளராக நியமிக்கப்பட்டார். அது மராத்தியர்களுக்கும் முகலாயர்களுக்கும் இடையிலான பூசலைப் புதுப்பித்தது.\n\nசரஸ்வதி நதியின் கரைகளுக்கருகே அமைந்துள்ள இந்த்ரேஷ்வர் கோயிலுக்கு விஜயம் செய்த நந்த்லால்சிங், நதிகளால் எல்லாப்புறமும் சூழப்பட்ட இடம் பாதுகாப்பானதாகவும் செயல்தந்திர ரீதியாகவும் அமைந்திருப்பதைக் கண்டார். அங்கு அவரது மக்களை இடம்பெயரச் செய்யத் தொடங்கி வைத்தார், மேலும் ஸ்ரீ சன்ஸ்தான் படா ராவலா கோட்டையை முகலாயர்களின் தொல்லைகளிலிருந்து பாதுகாத்துக் கொள்ள எழுப்பினார். அந்நகரம் இந்த்ரபூர் (இந்த்ரேஷ்வர் கடவுளின் பெயரைப் பின்பற்றி) என்றும், இறுதியாக இந்தோர் என்றும் அறியப்படலாயிற்று.\n\nபாஜி ராவ் பேஷ்வா கி.பி. 1733 ஆம் ஆண்டு இறுதியாக மாலவாவை கட்டுப்பாட்டில் கொண்டுவந்த போது, மல்ஹர் ராவ் ஹோல்கர் நான்கு உடன்படிக்கையாளர்களில் ஒருவராக ஒப்பந்தக் கட்டளைகளைப் பொருத்தமான முறையில் நிறைவேற்ற உறுதியளித்தார். வெற்றிக்குப் பிறகு பேஷ்வாக்கள் மல்ஹர் ராவ் ஹோல்கரை \"சுபேதாராக\" நியமித்தனர், இது மால்வா பிரதேசத்தில் ஹோல்கார்களின் ஆட்சியின் துவக்கத்தை குறித்தது.\n\nஎனவே, இந்தோர் ஹோல்கார் வம்சத்தின் மராத்திய மகாராசாக்களின் மூலம் ஆளப்படத் துவங்கியது. வம்சத்தின் நிறுவனரான மல்ஹர் ராவ் ஹோல்கரிடம், (1694-1766), 1724 ஆம் ஆண்டு மால்வா மராத்திய படைகளின் கட்டுப்பாடு கொடுக்கப்பட்டது, மேலும் 1733 ஆம் ஆண்டு அப்பகுதியின் மராத்திய ஆளுநராகவும் அமர்த்தப்பட்டார். அவரது ஆட்சி காலத்தின் முடிவில், ஹோல்கர் நாட்டுப் பகுதி \"உண்மையில்\" தன்னுரிமை பெற்றிருந்தது. அவருக்குப் பிறகு அவரது மகள் அஹில்யா பாய் ஹோல்கர் 1767 முதல் 1795 ஆம் ஆண்டு வரை ஆட்சி செய்தார். அவர் நர்மதா நதியின் மீதிருந்த இந்தோரின் தெற்கு பகுதியிலுள்ள மஹேஷ்வரின் கோட்டை-அரண்மனையிலிருந்து ஆட்சி செய்தார். அஹில்யா பாய் ஹோல்கர் கட்டிடக்கலை புரவலராக இருந்து, இந்தியா முழுதும் இந்து கோயில்களைக் கட்டுவிக்க நிதியுதவியளித்தார். 1818 ஆம் ஆண்டு ஹோல்கர்கள், பிரிட்டிஷாரால் மூன்றாம் ஆங்கிலோ-மராத்தா போரில் தோற்கடிக்கப்பட்டப் பின்னர், ஹோல்கர் பேரரசு பிரிட்டிஷ் இராச்சியத்தின் ஓர் அங்கமாகியது. மாஹித்பூர் போர்க்களத்தில் தோல்வியடைந்ததன் விளைவாக மண்ட்சோர் ஒப்பந்தம் கையொப்பமிடப்பட்டது, இதன் மூலம் இராணுவநகரான மோவ் பிரிட்டிஷாரிடம் ஒப்படைக்கப்பட்டது. இந்த ஒப்பந்தம் ஹோல்கர் நாட்டுப்பகுதியின் தலைநகரை மகேஷ்வரிலிருந்து இந்தோருக்கு மாற்றவும் ஆணையிட்டது.\n\n20 ஆம் நூற்றாண்டின் முற்பகுதியில், இந்தோர் சேத் ஹுக்கும்சந்த் ஜெயின்னின் சொந்த ஊராக இருந்தது, அவர் இந்தியாவில் சணல் ஆலை ஒன்றை நிறுவிய முதல் இந்தியர். அவர் இந்தோர் மற்றும் அதன் அருகாமையிலுள்ள பகுதிகளில் பல நிறுவனங்களையும் தொழிற்சாலைகளையும் நிறுவியவதால் இந்தியத் தொழிற்துறையின் முன்னோடியாகக் கருதப்பட்டார்.\n\nஇந்தியா 1947 ஆம் ஆண்டு சுதந்திரம் அடைந்த பிறகு, இந்தோர், அதன் அருகிலிருந்த எண்ணற்ற சமஸ்தானங்களுடன் இணைந்து, இந்திய மாநிலமான மத்திய பாரதத்தின் அங்கமாகியது. இந்தோர் புதிதாக உருவாக்கப்பட்ட மாநிலத்தின் கோடைக் காலத் தலைநகரமாக அறிவிக்கப்பட்டது. நவம்பர் 1, 1956 ஆம் ஆண்டு, மத்திய பாரத் மாநிலம் மத்திய பிரதேசத்துடன் இணைக்கப்பட்டு போபால் தலைநகரமாகத் தேர்ந்தெடுக்கப்பட்டது. \nநகரத்தின் அரண்மனை மால்வா பிரதேசத்தை ஆண்டு வந்த ஆட்சி இருக்கையாக இருந்தது - ஹோல்கர்கள் (1728 ஆம் ஆண்டு மே 26 ஆம் தேதியிலிருந்து 1948 ஆம் ஆண்டு ஏப்ரல் 20 வரை). ராஜ்பாடா 1984 ஆம் ஆண்டு கலவரத்தின் போது எரிக்கப்பட்டது. ஆகையால், தற்போதைய இந்தோர் மஹாராணியான, உயர்திரு. உஷாதேவி ஹோல்கர், வாடாவை அதன் பழைய புகழுக்கேற்ப 2006 ஆம் ஆண்டு வரை மறுபடியும் கட்டத் தீர்மானித்ததால், அது தோட்டமாக மாற்றப்பட்டது. உயர்திரு. உஷாதேவி அவர்கள், ஹோல்கர் கட்டிடக்கலை நிபுணர்களான ஹிமான்ஷூ டுவாட்கர் மற்றும் ஷ்ரேயா பார்கவா ஆகியோரை இந்த சவாலான திட்டத்தை வடிவமைக்க அழைத்தார், 2007 ஆம் ஆண்டு ராஜ்வாடா வரலாற்றில் அதன் இடத்தை திரும்பக் கண்டது. இந்தியாவில், அது 250 வருடங்களுக்கு முந்தைய அதே வடிவம், கட்டுமானப் பொருட்கள் மற்றும் கட்டப்பட்ட முறை ஆகியவற்றைக் கொண்டு மறுபடியும் கட்டப்பட்ட ஒரே வரலாற்று கட்டமைப்பானது.\n\nSection::::புவியியல்.\nஇந்தோர் மத்திய பிரதேசத்தின் மேற்குப் பகுதியில் அமைந்துள்ளது. மேலும், இது இந்தியாவின் மையத்திற்கு அருகிலுள்ளது. இந்தோர் கடல் மட்டத்திலுருந்து சராசரியாக 1 மீட்டர் உயரத்தைக் கொண்டுள்ளது. உயர்வான சமவெளியில், அதன் தெற்குப் பகுதியில் யாத்ரி தொடருடன் அமைந்துள்ளது. இந்தோரின் அதிகபட்ச அகலமானது ஒருபுறம் தேவாஸ் நோக்கியும், மறுபுறம் மாவ் நோக்கியும் அதிகரித்து உள்ளது, இது மொத்த நீளத்தை 65 கிலோ மீட்டராக ஆக்குகிறது.\n\nSection::::காலநிலை.\nஇந்தோர் தட்பவெப்ப ஈரப்பதத்திற்கும் உப தட்பவெப்ப காலநிலைக்கும் இடையேயான மாறுகின்ற காலநிலையைக் கொண்டுள்ளது. மூன்று வேறுபட்ட பருவங்களாக கோடை, மழைக்காலம் மற்றும் குளிர்காலம் ஆகியவை காணப்படுகின்றன. கோடைகாலம் மார்ச்சின் மத்தியில் துவங்குகின்றது, மேலும் ஏப்ரல் மற்றும் மே மாதங்களில் உயர்ந்தபட்ச வெப்பநிலை இருக்கும். சராசரியான கோடை வெயில் வெப்பம் 42-44 பாகையை எட்டும் (100.4 பாரன்ஹீட்) ஆனாலும் ஈரப்பதம் குறைவானதாகவே இருக்கும். இந்தோரின் மால்வா பீடபூமியின் தென் மூலையில் இருப்பதால், ஒரு குளிர்ந்த தென்றல் காற்று (ஷாப்-எ-மால்வா என்றும் குறிப்பிடப்படுகிறது) மாலை நேரங்களில் வீசி கோடை இரவுகளை மிகுந்த மகிழ்ச்சியுடையதாக மாற்றுகிறது. ஜூன் பிற்பகுதியில் பருவமழை துவங்கி, வெப்ப நிலைகள் சராசரியாக கிட்டத்தட்ட ஆக, நீடித்து, அடைமழையுடனும் அதிக ஈரப்பதத்துடனும் இருக்கும். சராசரி மழையளவு 36 அங்குலங்களாக இருக்கும். நவம்பர் மத்தியில் குளிர்காலம் துவங்கி வறட்சியாக, மென்மையுடனும் வெயிலுடனும் இருக்கும். வெப்பநிலை சராசரியாக கிட்டத்தட்ட 4-15 டிகிரியாக (40-59 பாரனைட்), சில இரவுகளில் உறைகின்ற அளவுக்கு பனியிருக்கும். கோடையில் வெப்பநிலை சில நேரங்களில் 48-50 பாகை வரை அதிரிக்கும், குளிர்காலத்தில் 2 பாகைக்கும் குறைவாக இருக்கும்.\n\nதென்மேற்கு பருவ மழையால் மிதமான மழையளவை ஜூலை-செப்டம்பர் மாதங்களில் பெறுகிறது.\nSection::::போக்குவரத்து.\nஇந்நகரம் இரயில், சாலை மற்றும் வான்வழி போக்குவரத்தால் நன்கு இணைக்கப்பட்டிருக்கிறது. இந்தோர் நீண்ட காலமாகவே இரயில் மற்றும் சாலை போக்குவரத்து மையமாகவுள்ளது.\n\nபெரிய பேருந்து முனையங்களாக சர்வாதே பேருந்து முனையம், கங்வால் பேருந்து முனையம், நவ்லாகா பேருந்து மற்றும் ஜின்சி பேருந்து நிலையம் ஆகியவை உள்ளன.\n\nSection::::இரயில்வே.\nநகர இரயில்வே பிரிவானது மேற்கு இரயில்வேயின் ரட்லாம் பிரிவின் கீழ் வருகிறது. இந்தோர் நகரம் இந்தோர் சந்திப்பு BG (அகலப்பாதை) நிலையத்தை முக்கியமானதாகக் கொண்டுள்ளது, மேலும் சந்திப்பு இரயில் நிலையமாக அகலப்பாதை வழியாக நாட்டின் பிற பகுதிகளை இணைக்கிறது. இது முன்னர் இரயில் இணைப்பற்று இருந்த காரணத்தால் வடக்கு இந்தோர் நகரத்திற்கான போக்குவரத்து முன்னேற்றமாகக் கட்டப்பட்டது. 2009 ஆம் ஆண்டு இரயில்வே நிதிநிலை அறிக்கையில் நவீன இரயில் நிலையமாக மாற்றப்படும் இரயில் நிலையங்களின் பட்டியலில் இந்தோர் முக்கிய இரயில் நிலையமாக நாட்டின் இதர 300 இரயில் நிலையங்களோடு இடம்பெற்றது.\n\nஇந்தோர் இந்தியாவிலுள்ள பல பகுதிகளைப் போல மீட்டர்வழிப் பாதை மற்றும் அகலப்பாதை இரயில் போக்குவரத்து நடைபெறும் இடமாகவுள்ளது. வழக்கமான இரயில் சேவைகள் நாட்டின் பிற பகுதிகளோடு இணைக்கிறது. இரயில்கள் அருகிலுள்ள ரட்லாம் சந்திப்பிலிருந்தும், உஜ்ஜைன் சந்திப்பிலிருந்தும், காண்ட்வா மற்றும் போபால் சந்திப்பிலிருந்தும் இயங்குகின்றன. இந்த நிலையங்களை இரயில் மூலமாகவோ அல்லது சாலை வழியாகவோ 2-5 மணி நேரங்களில் அடையலாம்.\n\nரட்லாம் மற்றும் அகோலா இடையிலிருக்கும் நீண்ட, தற்போதும் வழக்கத்திலிருக்கும் மீட்டர்வழிப் பாதையில் இந்தோர் உள்ளது. இந்திய இரயில்வேயின் திட்டமிடப்பட்ட ஒற்றைப்பாதை திட்டத்தின் கீழ் மீட்டர் வழிப்பாதை பகுதி நிலைத்த அகலப்பாதையாக மாற்றும் பணி இடம்பெற்றுள்ளது.\n\nSection::::சாலைகள்.\nஇந்தோர் தேசிய மற்றும் மாநில நெடுஞ்சாலைகள் வழியாக இந்தியாவின் பிற பகுதிகளோடு நன்கு இணைக்கப்பட்டுள்ளது. பல பெரிய நெடுஞ்சாலைகள் இந்தோர் வழியாகச் சென்று பிற முக்கிய நகரங்களோடு இணைகின்றன. இந்நகரத்தின் வழியாகச் செல்லும் முக்கிய நெடுஞ்சாலைகள்:\n\n\nமத்திய மற்றும் மேற்கிந்தியாவை இந்தோருடன் இணைக்க தினசரி பேருந்து போக்குவரத்து தனியார் மற்றும் மகாராட்டிரா, குஜராத் மற்றும் ராஜஸ்தான் அரசுகளின் போக்குவரத்து கழகங்கள் மூலம் நடத்தப்படுகிறது.\n\nSection::::உள்ளூர் போக்குவரத்து.\n(I.C.T.S.C.L INDORE) பெருமையுடன் 125 பொது தாழ்தள பேருந்துகள், 120 புதிய அரை - தாழ்தள மற்றும் 50 குளிர்சாதன வசதியுடனான பேருந்துகளை இந்தோர் நகரத்தினுள் துவங்கியுள்ளது. 2004 ஆம் ஆண்டு இந்தோர் நகரப் பேருந்துப் புழக்கத்திற்கு வந்தது. GPS மற்றும் IVR வசதிகள் கொண்ட 200 பேருந்துகளை 30க்கும் மேற்பட்ட வழித்தடங்களில் நகரப் பேருந்து இயக்குகிறது. மாநகராட்சி 130 பேருந்து நிலையங்களைப் பேருந்து நேரம் காட்டக் கூடிய GPS LED அறிவிப்புகளுடன் அமைத்துள்ளது. இந்தோரில் மாநகர டாக்ஸிக்களும், கேப்களும் ஏற்படுத்தப்பட்டுள்ளன. பேருந்துகள், டாக்ஸிகள், ஆட்டோக்கள், வேன்கள், கேப்கள் ஆகியவற்றைக் கொண்டு போக்குவரத்து எளிதாகி உள்ளது.\n\nSection::::விமான நிலையம்.\nஇந்தோருக்கு தேவி அகில்யாபாய் ஹோல்கர் பன்னாட்டு விமான நிலையம் சேவையளிக்கிறது. இந்தோர் விமான நிலையம் நகரத்தின் மையப் பகுதியிலிருந்து சுமார் 5 கிலோமீட்டர் தொலைவில் அமைந்துள்ளது, தற்போது உள்நாட்டுச் சேவைகளை மட்டும் வழங்குகிறது. ஒரு பன்னாட்டு முனையம் தற்போது கட்டப்பட்டு வருகிறது, பிப்ரவரி 2010 ல் ஒருங்கிணைந்த கட்டுப்பாட்டு அறைக் கோபுரமும் கட்டிடமும் நிறைவடையும் என எதிர்பார்க்கப்படுகிறது.\n\nSection::::மக்கள் தொகையியல்.\nஇந்தோரின் மொத்த மக்கள் தொகை 2001 ஆம் ஆண்டு 1,516,918 ஆக இருந்தது. மக்கள் தொகையில் 53% ஆண்களும், 47% பெண்களும் ஆவர். 2001 ஆம் ஆண்டு மக்கள்தொகை கணக்கெடுப்பின்படி, இந்தோர் நகரம் சராசரியாக 75% எழுத்தறிவு விகிதத்தை பெற்றிருந்தது, இது தேசிய சராசரியான 59.5% விட அதிகமானது. ஆணின் எழுத்தறிவு 75% மற்றும் பெண் எழுத்தறிவு 64% ஆக இருந்தது. 2009 ஆண்டில் சராசரியாக 89% எழுத்தறிவுடன் ஆண்ணின் எழுத்தறிவு 95% ஆகவும் பெண்ணின் எழுத்தறிவு 84% ஆகவும் உயர்ந்திருந்தது. இந்தோரில் 18% பேர் 6 வயதிற்கு குறைவானவர்களாக இருந்தனர். சராசரி ஆண்டு மக்கள்தொகை வளர்ச்சி விகிதம் கிட்டத்தட்ட 2.85% ஆக 2001 மக்கள்தொகை புள்ளி விவரப்படி இருந்தது. இந்தி பேசப்படும் முதன்மை மொழியாக இருக்கிறது. மராத்தியர்களின் (ஹோல்கர்கள்) ஆட்சியினால் இந்தோரின் கணிசமான மக்கள்தொகை மராத்தி பேசவும், புரிந்து கொள்ளவும் முடியும். இந்தோரிலும் அதன் சுற்றுப்புறங்களிலும் மால்வி உள்ளூர் மொழியாகவுள்ளது.\n\nSection::::பொருளாதாரம்.\nபிற பெரிய நகரங்களைப் போல இந்தோரிலும் பல வணிக வளாகங்கள், திரையரங்குகள், உணவகங்கள் மற்றும் உணவு விடுதிகள் ஆகியவை உள்ளன. வணிகம் மற்றும் வர்த்தகம் எல்லாக் காலங்களிலும் ஒரே மாதிரியானதாகவே உள்ளன, தீபாவளி மற்றும் புதுவருட காலங்களில் சில்லறை விலைகளில் ஏற்படுகிற சிறப்பு விலையேற்றம் இதிலிருந்து விதிவிலக்காகும். இந்தோரின் முக்கிய வணிகம் துணிகள், மருந்துகள் மற்றும் கல்விச் சேவைகளாகும். பிதாம்பூர், சன்வேர், மாவ் ஆகியவை இந்தோரின் தொழிற்சாலைப் பகுதியாக 2000 க்கும் மேற்பட்ட தொழிற்சாலைகளைக் கொண்டுள்ளது. பிதாம்பூர் இந்தியாவின் டெட்ராய்ட் எனவும் அறியப்படுகிறது.\n\nSection::::கல்வி.\nஇந்தோர் மத்திய இந்தியாவின் கல்வி மையமாக பல்வேறு நன்கு அறியப்பட்ட நிறுவனங்களைக் கொண்டுள்ளது. \nஇந்நகரம் துவக்கக் கல்வியிலும் மற்றும் மேனிலைக் கல்வியிலும் கூட சிறந்து விளங்குகிறது. இந்தோரிலுள்ள பெரும்பாலான பள்ளிகள் மத்திய மேல்நிலைக் கல்விக் கழகத்தின் (CBSE) இணைப்பையும் அதே போன்று I.C.S.E பாடப்பிரிவுகளையும் கூடப் பெற்றுள்ளன. \nஇந்தோர் உயர் கல்வி பயில மாணவர்களை தயார்படுத்தும் மையமாக உருவாகியுள்ளது. \nஇந்தோர் பல்கலைக்கழகம், தற்போது தேவி அஹிலா விஷ்வா வித்தியாலயா (DAVV), முக்கியமான மற்றும் பழமையான இந்தோர் பல்கலைக்கழகமாகும். \nஇந்திய மேலாண்மைக் கல்வி நிறுவனம், இந்தியத் தொழில்நுட்பக் கல்வி நிறுவனம் ஆகிய இரண்டையும் கொண்டுள்ள ஒரே இந்திய நகரம் இந்தோர் ஆகும். அங்கு பல வணிகப் பள்ளிகள், பொறியியல் கல்லூரிகள் , மருத்துவக் கல்வி நிறுவனங்கள் ஆகியவை உள்ளன.\n\nSection::::ஊடகங்கள்.\nஇந்தோரின் உள்ளூர் ஊடகங்கள் வளமானவை மற்றும் வலுவானவை. இந்தோர் இதழியலின் அமர்விடமாக மாநிலத்தில் நீண்ட காலமிருந்தது. அங்கு ஏராளமான திரையரங்குகள், செய்தித்தாள்கள், பருவ இதழ்கள் மற்றும் உள்ளூர் வானொலி மற்றும் தொலைக்காட்சி நிலையங்களும் உள்ளன.\n\nSection::::கலை மற்றும் திரையரங்கு.\nஇரவீந்திர நாட்ய க்ரா என்பது அரங்க நிகழ்ச்சிகள் மற்றும் நிகழ்கலைகள் ஆகியவற்றிற்கு முக்கியமான மற்றும் நன்கு அறியப்பட்ட மையமாகும். உலகம் முழுதுமிருந்து வருகின்ற கலைஞர்கள் இங்கு நிகழ்ச்சிகளை வழக்கமாக நடத்துகின்றனர். அபியக்தி செண்டர் ஃபார் ஆர்ட்ஸ் & பெர்ஃபார்மிங் ஆர்ட்ஸ், தியோலாலிகர் கலா விதிகா ஆகியவையும் கலைகள் மற்றும் திரையரங்க நிகழ்வுகளுக்கானது.\n\nSection::::மின்னணு ஊடகங்கள்.\nவானொலித்தொழில் பற்பல தனியார் மற்றும் அரசிற்கு சொந்தமான பண்பலை வரிசை ஒலிபரப்புகளும் அறிமுகப்படுத்தப்பட்டுள்ளன. நகரத்தில் ஒலிபரப்பப்படும் பண்பலை வரிசைகள் AIR\"விவித் பாரதி \" FM (102.8 MHz), ரேடியோ மிர்சிFM (98.3 MHz), (92.7 MHz), ரெட் FM (93.5 MHz), மை FM (94.3 MHz) மற்றும் AIR ஜியான் வாணி FM (107.6 MHz ஆகியவையாகும். அரசிற்குச் சொந்தமான தூர்தர்ஷன் இரு தரைவழி ஒளிபரப்புகளையும், ஒரு செயற்கைக் கோள் வரிசையையும் இந்தோரிலிருந்து ஒளிபரப்புகிறது.\n\nSection::::அச்சு ஊடகங்கள்.\nகிட்டத்தட்ட 20 இந்தி இதழ்கள், இரு ஆங்கில இதழ்கள், 26 வார மற்றும் மாத இதழ்கள், 4 காலாண்டு இதழ்கள், 2 இரு மாத பருவ இதழ், ஒரு ஆண்டு இதழ் ஆகியவை நகரிலிருந்து வெளியிடப்படுகின்றன. \nமுக்கிய இந்தி தினசரிகளில் நை துனியா, தைனிக் பாஸ்கர், தைனிக் ஜக்ரான், பத்ரிகா, அக்னிபான் மற்றும் பிராபாத்கிரண் ஆகியவை உள்ளடங்கும். முக்கிய ஆங்கில தினசரிகள் இந்துஸ்தான் டைம்ஸ், பிசினஸ் ஸ்டாண்டார்ட், தி இந்து, தி டைம்ஸ் ஆஃப் இந்தியா, தி எகனாமிக் டைம்ஸ் ஆகியவையாகும்.\n\nSection::::தகவல் தொடர்பு சேவைகள்.\nஇந்தோர் கண்ணாடி இழைகள் வலைத்தொடர்புடன் பெரியளவில் பின்னப்பட்டுள்ளது. மூன்று பதியப்பட்ட தொலைபேசி ஆப்பரேட்டர்களான BSNL, ரிலையன்ஸ் மற்றும் ஏர்டெல் ஆகியவை நகரத்தில் உள்ளன. BSNL, ரிலையன்ஸ், வோடபோன், ஐடியா, ஏர்டெல், டாடா டொகோமோ உள்ளிட்ட GSM சேவை வழங்கும் ஆறு கைபேசி நிறுவனங்கள் உள்ளன. CDMAசேவைகளை BSNL, விர்ஜின் மொபைல், டாடா இண்டிகாம் மற்றும் ரிலையன்ஸ் ஆகியவை நிறுவனங்கள் வழங்குகின்றன.\n\nSection::::விளையாட்டுகள்.\nஇந்தோர், நேரு விளையாட்டரங்கம் மற்றும் உஷா ராஜே கிரிக்கெட் விளையாட்டரங்கம் உள்ளிட்ட இரு கிரிக்கெட் விளையாட்டரங்கங்களைக் கொண்டுள்ளது. புல்வெளி டென்னிஸ் மற்றும் டேபிள் டென்னிஸ் ஆகியவற்றிற்கு பல விளையாட்டுச் சங்கங்கள் உள்ளன. இந்தோர் பல்வேறு சர்வதேச கிரிக்கெட் போட்டிகளை நடத்தியுள்ளது. உஷா ராஜே விளையாட்டரங்கம் மத்திய பிரதேசத்தின் மிகப்பெரிய கிரிக்கெட் விளையாட்டரங்கம், அது 45,000 பார்வையாளர்கள் கொள்ளளவுடனும், இரவு-பகல் உள்ளூர் மற்றும் சர்வதேச கிரிக்கெட் போட்டிகளை நடத்தியுள்ளது. இங்கிலாந்து-இந்தியா இடையிலான இரண்டு சர்வதேச ஒருநாள் போட்டிகள் உஷா ராஜே விளையாட்டரங்கத்தில் விளையாடப்பட்டுள்ளன.\nஇந்தோர் கூடைப்பந்து விளையாட்டிற்கான மரபு ரீதியான வலுசேர்க்கும் மையமாகவும் உள்ளது. இது கடந்த முப்பது அல்லது நாற்பது வருடங்களாக புகழடைந்து வரச் செய்கிறது. அது இந்தியாவின் முதல் தேசிய கூடைப்பந்து அகாடெமியின் தலைமையிடமாக உள்ளது. மேலும், இது உலகத் தரம் வாய்ந்த கூடைப்பந்து உள்விளையாட்டரங்கத்தையும் கொண்டுள்ளது. பல்வேறு தேசிய கூடைப்பந்து சாம்பியன்ஷிப் போட்டிகளை வெற்றிகரமாக நடத்தியுள்ளது. \nசி.கே. நாயுடு, ஜாம்ஷேத் நுஸ்செர்வாஞ்சி பாயா, முஷ்டாக் அலி, ஹிராலால் கெய்க்வாட், நரேந்திர ஹிர்வாணி, அமே குராசியா, சஞ்சய் ஜக்டேல் ஆகியோர் குறிப்பிடத்தக்க கிரிகெட் வீரர்களின் பட்டியலில் உள்ளனர். அமரர் டாக்டர்.ஷர்மா (கூடைப்பந்து) மற்றும் மனாஸ் மிஷ்ரா (வலுத்தூக்குதல்), கிஷான் சந்த், ஷங்கர் லக்‌ஷ்மண் மற்றும் சலீம் ஷெர்வானி (ஹாக்கி) ஆகியோர் பிற பிரபல விளையாட்டு வீரர்கள்.\n\nSection::::பண்பாடு.\nஇந்தோர் நகரம் பல்வேறு பண்பாடுகளைக் கொண்டுள்ளது. இந்தோர் நகரம் கடந்த காலங்களில் அனைத்து சாதிகள், இனங்கள் மற்றும் நிறங்களைக் கொண்ட மக்களை வரவேற்றுள்ளது. நாட்டின் எல்லா மூலைகளிலிருந்தும் மத்திய பிரதேசத்தின் மையப் பகுதியை நோக்கி அவர்களது வாழ்விற்காகவும், கல்விக்காகவும் அல்லது அதன் அமைதியான பண்பாட்டிற்காகவும் இடம்பெயர்ந்தும் & குடியேறியும் உள்ளனர். இங்குள்ள மக்கள் சமூக நல்லெண்ணத்தை பரஸ்பரம் கலந்து பழகியும், சாதிகள் அல்லது மதங்கள் கடந்து ஒருவருக்கொருவர் மத ரீதியான மரியாதை அளித்தும் வாழ்க்கையை அனுபவிக்கின்றனர். இந்தோரில் INTACH (கலை மற்றும் பண்பாட்டு பாரம்பரியத்திற்கான இந்திய தேசிய அறக்கட்டளை) கிளை ஒன்றுள்ளது. தற்போது அது இந்தோரின் வளமையான பாரம்பரிய மரபினை பாதுகாத்தும், ஆவணப்படுத்தியும் காலமாறுபாடுகளைக் கடந்த நிலையிலும் வைத்திருக்கும் பணியில் ஈடுபட்டுள்ளது.\nSection::::உணவு.\nஇந்தோர் அதன் பல்வேறு உணவு வகைகளான \"நாம்கீன்ஸ்\", போஹா& ஜிலேபி, சாட்கள் (சிறுதீனிகள்) பல்வேறு உணவகங்கள் மற்றும் பெங்காலி & ராஜஸ்தானி இனிப்புகளுக்காகவும், பாஃபெல்-கோஷ்ட் போன்ற இந்தோர் மற்றும் மால்வா பிரதேசத்தின் சிறப்பு சுவையூட்டும் உணவுகளுக்காகவும் அறியப்பட்டுள்ளது. \nஇந்தோர் தைனிக் பாஸ்கர் தினசரியால் நடத்தப்பட்ட மிகப்பெரிய தேநீர் விருந்து ஒன்றில் 30,000 பேர் கலந்து கொண்டதை சாதனையாகக் கொண்டுள்ளது.\n\nSection::::முக்கிய திருவிழாக்கள்.\nஹோலி, பைசாகி, ரக்‌ஷா பந்தன், நவராத்திரி, தசேரா, கணேஷோஸ்தவ், தீபாவளி, ரம்சான், குடி பட்த்வா, பவாபீஜ் மற்றும் ஈத் போன்ற அனைத்து தேசிய திருவிழாக்களும், நாகபஞ்சமி, அஹில்யா உத்சவ் போன்ற இதர பண்டிகைகளும் இணையான ஆர்வத்துடன் கொண்டாடப்படுகின்றன.\n\nSection::::அரசாங்கமும் அரசியலும்.\nமொத்த நாடாளுமன்றத் தொகுதிகளின் எண்ணிக்கை: 1\n\n\n\n\n\n"}
{"id": "222466", "url": "https://ta.wikipedia.org/wiki?curid=222466", "title": "வில்லியம்-அடோல்ஃப் பூகுவேரோ", "text": "வில்லியம்-அடோல்ஃப் பூகுவேரோ\n\nவில்லியம்-அடோல்ஃப் பூகுவேரோ (\"William-Adolphe Bouguereau\") (நவம்பர் 30, 1825 – ஆகஸ்ட் 19, 1905) பிரான்ஸ் நாட்டைச் சேர்ந்த ஓர் ஓவியர் ஆவார்.\n\nSection::::வரலாறு.\nபூகுவேரோ லா ரோச்சேல் (\"La Rochelle\") என்னுமிடத்தில் பிறந்தார். இவர் பாரிஸ் நகரிலுள்ள இக்கோல் டெஸ் பியூக்ஸ் ஆர்ட்ஸ் இன் மாணவர். இவரது இயல்பிய (\"realistic\") ஓவியங்களும், தொன்மங்கள் சார்ந்த ஓவியக் கருக்களும், ஆண்டுதோறும் நடைபெற்ற பாரிஸ் சலோன் கண்காட்சியில் வைக்கப்பட்டன. இவர் தொழில் புரிந்த காலம் முழுவதும் இவரது ஆக்கங்கள் இக் கண்காட்சியில் இடம்பெற்றன. உணர்வுப்பதிவுவாதிகளுக்கு இவர் காட்டிய தீவிர எதிர்ப்பினாற் போலும், 20 ஆம் நூற்றாண்டின் தொடக்கத்தில் இவர் புகழ் மங்கியது எனினும் இவருடைய ஆக்கங்கள் புதிய ஆதரவைப் பெற்றன. இவர் 826 ஓவியங்களை வரைந்துள்ளார்.\n"}
{"id": "222474", "url": "https://ta.wikipedia.org/wiki?curid=222474", "title": "மின்னலே (திரைப்படம்)", "text": "மின்னலே (திரைப்படம்)\n\nமின்னலே திரைப்படம் 2001 ஆம் ஆண்டு வெளிவந்த தமிழ்த் திரைப்படமாகும். மாதவன்,ரீமா சென் போன்ற பலரின் நடிப்பிலும் வெளிவந்த இத்திரைப்படத்தை கௌதம் மேனன் இயக்கினார்.\n\nSection::::வகை.\nகாதல்படம்\n\nSection::::கதை.\nகல்லூரியில் அடாவடித்தனம் செய்யும் மாணவனான ராஜேஷ் (மாதவன்) அங்கு பயிலும் மாணவனான சாமுவேல் (அப்பாஸ்) இருவரும் பரம எதிரிகள். பலமுறை மோதியும் உள்ளனர். இவர்களிருவரும் கல்லூரியிலிருந்து வேலைகள் தேடவும் ஆரம்பிக்கின்றனர். அச்சமயம் ராஜேஷ் பெங்களூரில் அழகிய பெண்ணொருவரைச் சந்திக்கின்றார். அவரைப் பார்த்த உடனே அவர் மீது காதல் கொள்ளும் ராஜேஷ் அவரைத் தேடியும் செல்கின்றார். ஆனால் அவரோ சென்னையிலேயே தங்கியுள்ளார் என்பதனை பின்னைய நாட்களில் அறிந்து கொள்ளும் ராஜேஷ் அவரைப் பலமுறை சந்திக்கவும் செய்கின்றார். அச்சமயம் அமெரிக்காவில் தங்கி வேலை பார்த்து வந்த சாமுவேல் ராஜேஷ் காதலித்த பெண்ணையே திருமணம் செய்வதற்கான ஏற்பாடுகள் செய்யப்பட்டிருந்தது இதனை அறிந்து கொள்ளும் ராஜேஷ் தானே அமெரிக்காவிலிருந்து வந்திருக்கும் மாப்பிள்ளை என்ற பொய்யைக் கூறி அவர் வீட்டினுள் நுழையவும் செய்கின்றார். இச்செய்தியை பின்னர் உணர்ந்து கொள்ளும் அவர் காதலியும் அவரை ஏற்றாரா என்பதே கதையின் முடிவு.\n\n\n\nSection::::வசீகரா பாடல்.\nவசீகரா என் நெஞ்சினிக்க, மின்னலே திரைப்படத்தில் இடம்பெற்ற பாடலாகும். தாமரை என்ற பெண் கவிஞர் இந்தப் பாடலை எழுதினார். \"பெண்களின் உணர்வுகளையும் ஆண்களின் வரிகளில் கேட்டே பழகிய நமக்கு, தாமரை எழுதிய ’வசீகரா’ பாடல் தமிழ் திரைப்படத்தில் முதன் முதலாக பெண் ஒருத்தியின் காதல் உணர்வு பெண் பார்வையில் எழுதப்பட்ட பாடலாக பதிவாகி இருக்கிறது\" என்று இந்தப் பாடல் நல்ல வரவேற்பைப் பெற்றது.\n\nSection::::பாடல்கள்.\nஇத்திரைப்படத்தின் பாடல்கள் மற்றும் பின்னணி இசையை அமைத்தவர் ஹாரிஸ் ஜயராஜ் ஆவார். பாடல் வரிகளை வாலி மற்றும் தாமரை ஆகியோர் எழுதியுள்ளனர். இத்திரைப்படத்தின் வணிக ரீதியான மாபெரும் வெற்றிக்கு இப்படத்தின் சிறப்பான வரவேற்பு பெற்ற பாடல்கள் ஒரு முக்கிய காரணமாகும். படத்தின் பாடல்கள் பிப்ரவரி 2001, அன்று சென்னையில் நடந்த இசை வெளியீட்டு விழாவில் வெளியிடப்பட்டன. ஹாரிஸ் ஜயராஜ் இப்படத்தின் சிறப்பான இசையமைப்பிற்காக தனது முதல் பிலிம்பேர் விருதைப் பெற்றார்.\n\n"}
{"id": "222475", "url": "https://ta.wikipedia.org/wiki?curid=222475", "title": "பெருங்குன்றூர் கிழார் (சங்கப்புலவர்)", "text": "பெருங்குன்றூர் கிழார் (சங்கப்புலவர்)\n\nபெருங்குன்றூர்கிழார், சங்க காலப் புலவர்களில் ஒருவராவார். இவர் பாடிய மொத்தப் பாடல்கள் 21. இவற்றில் அகம் எனப்படும் காதல் சார்ந்தவை ஆறு. அகப்பாடல்கள் ஆறில் நான்கு (5, 112, 119, 347) நற்றிணையிலும் ஒன்று அகநானூற்றிலும் (8) மற்றொன்று குறுந்தொகையிலும் (338) உள்ளன. புறநானூற்றில் ஐந்து பாடல்கள் (147, 210, 211, 266, 318) இருக்கின்றன. எஞ்சிய பத்துப் பாடல்கள் பதிற்றுப்பத்து தொகை நூலில் ஒன்பதாம்பத்தாக அமைந்துள்ளன.\n\nSection::::பெயர்க் காரணம்.\nகிழார் என்பது உடைமைப் பொருளது. பெரும்பாலும் இது நிலவுடைமையைச் சுட்டுவதால் இவர் வேளாண்குடி சார்ந்தவர் என்ற கருத்து உள்ளது. பெருங்குன்றூர் என்பது இவரது ஊர்ப் பெயரைக் குறிப்பதாகக் கொள்வர். பெருங்குன்றூர் என்பதால் மலைப்பகுதியாக இருந்திருக்கும்.இவர் பாடிய 6 அகப் பாடல்களுள் 5 பாடல்கள் குறிஞ்சித் திணைக் குரியவை என்பதால் இவர் மலைவளம் நிறைந்த குறிஞ்சி நிலப்பகுதியில் வாழ்ந்தவர் எனக் கொள்ளலாம் .\n\nSection::::இளஞ்சேரல் இரும்பொறை.\nஇந்தச் சேர அரசனைப் புகழ்ந்து இவர் பாடியுள்ளார். ஒன்பதாம் பத்து\nSection::::பதிற்றுப்பத்துப் பாடலுக்காக இவர் பெற்ற பரிசில்.\nகுடக்கோ இளஞ்சேரல் இரும்பொறை இவருக்கு இந்தப் பரிசில்களை பதிற்றுப்பத்துப் பாடல்களுக்காக வழங்கினான்.\n\nSection::::வெளி இணைப்புகள்.\nபெருங்குன்றூர் கிழார் (சங்கப்புலவர்) பாடல் புறநானூறு 147\n"}
{"id": "222477", "url": "https://ta.wikipedia.org/wiki?curid=222477", "title": "ரூமிலா தாப்பர்", "text": "ரூமிலா தாப்பர்\n\nஉரொமிலா தாப்பர் \"(Romila Thapar)\" (பிறப்பு: 30 நவம்பர் 1931) இந்திய வரலாற்றாசிரியர் ஆவர். இவரது முதன்மையான ஆய்வுப் பரப்பு பண்டைய இந்திய வரலாறு ஆகும். இவர் பல இந்திய வரலாற்று நூல்களை எழுதியுள்ளார். அதோடு \"இந்திய வரலாறு\" எனும் மக்களுக்கான நூலையும் எழுதியுள்ளார். இவர் இப்போது புதுதில்லியில் உள்ள சவகர்லால் நேரு பல்கலைக்கழகத்தில் தகைமைப் பேராசிரியராக உள்ளார். இவருக்கு இருமுறை பத்ம பூசண் விருது வழங்கப்பட்டாலும் அவற்றை இவர் ஏற்க மறுத்துவிட்டார்.\n\nSection::::இளமையும் கல்வியும்.\nபுகழ் பெற்ற பஞ்சாபிக் குடும்பத்தில் ரூமிலா தாப்பர் பிறந்தார். இவருடைய தந்தை படையில் பணியாற்றியதால் இந்தியாவின் பல பகுதிகளில் இவருடைய இளமைக் காலம் கழிந்தது. பஞ்சாப் பல்கலைக் கழகத்தில் பயின்று பட்டம் பெற்றார். பஞ்சாப் பல்கலைக்கழகத்தில் பட்டம் பெற்றதும், இலண்டன் பல்கலைக்கழகத்தில் உள்ள கீழை, ஆப்பிரிக்க ஆய்வுப் பள்ளியில் 1958 இல் புகழ்பெற்ற இந்திய வரலாற்றாய்வாளர் ஏ. எல். பாஷம் தலைமையின் கீழ் லண்டன் பல்கலைக் கழகத்தில் முனைவர் பட்டம் பெற்றார்.\n\nSection::::வாழ்க்கைப்பணி.\nஇவர் 1961 முதல் 1962 வரை குருசேத்திரா பல்கலைக்கழகத்தில் பண்டைய இந்திய வரலாற்றில் உயர்விரிவுரையாளராக இருந்தார். இதே பதவியில் 1963 முதல் 1970 வரை தில்லிப் பல்கலைக்கழகத்தில் பணியாற்றினார். பின்னர் இவர் புது தில்லி சவகர்லால் பல்கலைக்கழகத்தில் பண்டைய இந்திய வரலாற்றில் பேராசியரியராகப் பணியாற்றினார். இவர் இங்கு இப்போது தகைமைப் பேராசிரியராக உள்ளார்.\n\nஇவரது அரும்பெரும் பணி சார்ந்த நூல்களாக, \"அசோகரும் மவுரியரின் வீழ்ச்சியும்\", \"பண்டைய இந்தியச் சமூக வரலாறு: சில விளக்கங்கள்\", \"தொடக்கநிலை இந்திய வரலாற்றில் அண்மைக் கண்ணோட்டங்கள்\" (பதிப்பாசிரியர்), \"இந்திய வரலாறு, தொகுதி ஒன்று\", \"தொடக்கநிலை இந்தியா: தோற்றம் முதல் கி.பி 1300 வரை\" ஆகியவை விளங்குகின்றன.\n\nஇவரது வரலாற்றுப் பணிகள் சமூக விசைகளின் ஊடாட்டம் வழியாக இந்து சமயத் தோற்றப் படிமலர்ச்சி விளக்கப்படுகிறது. இவரது அண்மை நூலாகிய சோமநாத் இந்த குசராத் கோயில் பற்றிய வரலாறெழுதியல்களின் படிமலர்ச்சியை ஆய்கிறது.\n\nஇவரது முதல் நூலாகிய \" அசோகரும் மவுரியரின் வீழ்ச்சியும்\" 1961 இல் வெளியிடப்பட்டது. இதில் இவர் அசோகரின் தருமம் பற்றிய கொள்கையைச் சமூக, அரசியல் சூழலில் வைத்து, பல்வேறு இனக்குழுக்களும் பண்பாடுகளும் நிலவும் பேரரசை ஒருங்கிணைக்க கருதிய பிரிவினைவாதமற்ற பொது அறமாக மதிப்பிடுகிறார். இவர் மவுரியப் பேரரசின் வீழ்ச்சி, அப்பேரரசின் ஆட்சி, உயர்மையப்பட்டதாலும் அத்தகைய பேரமைப்பைச் சிறப்பாக ஆளும்ஆட்சியாளர்கள் இன்மையாலும் ஏற்பட்டதாகக் கூறுகிறார்.\n\nதாப்பரின் \"இந்திய வரலாறு\" எனும் நூலின் முதல் தொகுதி மக்களுக்காக எழுதப்பட்டது. இந்நூலின் கருப்பொருள் தொடக்க கால்கத்தில் இருந்து ஐரோப்பியர் வருகை நிகழ்ந்த 16 ஆம் நூற்றாண்டு வரை அமைந்தது.\n\n\"பண்டைய இந்தியச் சமூக வரலாறு\" எனும் தாப்பரின் நூல் தொடக்க காலகட்டத்தில் இருந்து கி.பி முதல் ஆயிரம் ஆண்டுகள் வரையிலான இந்து, புத்த சமயங்களின் ஒப்பீட்டு ஆய்வாகும். இது புத்த மதம் சாதியமைப்பை எதிர்த்து பல சாதிகளின் இணக்கமான உறவுக்கு பாடுபட்டது என்பதை விவரிக்கிறது. \"குலக் கால்வழியில் இருந்து அரசு உருவாக்கம் வரை\" எனும் இவரது நூல் கி.பி முதல் ஆயிரம் ஆண்டுகளில் நடுவண் கங்கைப் பள்ளத்தாக்கில் அரசு உருவாக்க நிகழ்வைப் பகுத்தாய்கிறது. இம்மாற்றத்தில் இரும்பும் ஏர்க்கலப்பையும் உந்திய வேளாண் புரட்சியின் பாத்திரத்தை படிப்படியாக விளக்குகிறார். இதில் கால்நடை வளர்ப்பில் ஈடுபட்ட தொடர்ந்து இடம் மாறும் கால்வழி சார்ந்த முல்லைநிலச் சமூகம் ஒர்ரிட்த்தில் நிலைத்து வாழும் உழவர்ச் சமூகமாக, அதாவது உடைமைகளும் செல்வத் திரட்சியும் நகர்மயமாக்கமும் விளைந்த சமூகமாக மாறியதைக் காட்டுகிறார்.\nஇவர் ஆசிய ஐரோப்பா நாடுகளுக்குச் சுற்றுப்பயணம் சென்று தம் வரலாற்று ஆய்வைச் செய்தார். சீனாவில் உள்ள புத்தர் காலக் குகைகளைப் பார்த்தார். ஆரியர்களின் முதல் வருகையில் இருந்து முசுலிம்களின் வருகை வரை உள்ள வரலாற்றை எழுதியுள்ளார். இந்திய நாடு மதச் சார்பில்லாமல் அமைய வேண்டியத் தேவைகளை வலியுறுத்திக் கூறுபவர். இந்துத்துவக் கொள்கைக்கு எதிரானவர். இவர் ஆணாதிக்க எண்ணம் பெண்களை அடக்கியும் ஒடுக்கியும் வைத்த வரலாறு எப்படி எப்போது தொடங்கியது பற்றியும் ஆய்வு செய்துள்ளார். அடிப்படை வாதம் பேசுவோரும் நேர்மையற்ற அரசியல்வாதிகளும் வரலாற்றைத் திரித்து மக்களிடம் பரப்பிவருகிறார்கள் என்பது அவர் கருத்து. அரசியல் நோக்கில் வரலாறு எழுதப்படுதல் கூடாது என்றும் வரலாறு அரசியலின் குறுகிய நோக்கங்களுக்கு பலி ஆகக் கூடாது என்றும் சொல்லி வருகின்றார்.\n\n\nSection::::அரசு விருதுகள்.\n1992இல் இந்திய ஆரசு இவருக்கு பத்ம பூஷன் விருது வழங்க முன்வந்தபோது, அந்த விருதை இவர் தமக்கு வேண்டாமென புறக்கணித்தார். குடியரசுத் தலைவரிடம், இவ்விருதைப் புறக்கணிப்பதற்கான காரணத்தையும் கடிதம் மூலம் தெரிவித்தார். கல்வி நிறுவனங்களிலிருந்தும், பல்கலைக்கழகங்களிலிருந்தும் வழங்கப்படும் விருதுகளை மட்டுமே அவர் ஏற்க அவர் தயாராக உள்ளதாகவும், அந்த விருதுகள் மட்டுமே அவருடைய துறைசார்ந்ததாக இருக்கும் என்பதாலும் அரசு விருதுகளைப் புறக்கணிப்பதாகத் தெரிவித்தார்.\n\nSection::::கொள்கையில் உறுதி.\nகல்வி நிலையங்கள் வழங்கும் விருதுகளையும் மதிப்புகளையும் மட்டுமே ஏற்றுக் கொள்வது என்னும் கொள்கையை வரையறுத்துக் கொண்டார். ஆதலால் 1992 ஆம் ஆண்டிலும் 2005 ஆம் ஆண்டிலும் இந்திய அரசு ரொமிளா தாப்பருக்கு பத்ம பூசண் விருது வழங்க முன்வந்தபோது அவ்விருதை ஏற்க மறுத்தார். 2002 இல் பள்ளிகளில் வரலாற்றுப் பாடங்களில் சில மாற்றங்கள் செய்யப்பட்டன. அப்போது இந்துத்துவக் கொள்கையைக் கல்வி நிலையங்களில் அரசு திணிக்கப் பார்க்கிறது என்று தாப்பர் கண்டித்தார்.\n\n\n\n\n"}
{"id": "222479", "url": "https://ta.wikipedia.org/wiki?curid=222479", "title": "தகைவு", "text": "தகைவு\n\nதகைவு \"(stress)\" என்பது ஒரு பொருளின் வடிவத்தை மாற்றவோ அல்லது உடைக்கவோ செய்யும் ஓரலகு பரப்பளவு மீது செயற்படும் விசை ஆகும்.\n\nஇயந்திரவியலில் தகைவு (\"stress\") எனப்படுவது, உருக்குலைந்த பொருளினுள் ஏற்படும் மீள் விசையை அளக்கும் அளவு. எந்த ஒரு பொருளின் மீதும் புற விசை செயல்படும்ப்போது, பொருளிலுள்ள மூலக்கூறுகட்கிடையே சார்பு இடப்பெயர்ச்சி ஏற்படுகிறது. இதனால் பொருளினுள் எதிர்வினை விசை (மீள் விசை) தோன்றி புறவிசையை சரி செய்கிறது. இந்த உள்விசை தான் பொருளினைத் தன் பழைய நிலைக்குக் கொண்டுவர முயற்சி செய்கிறது. இந்த மீள் விசையின் அளவு உருக்குலைவைப் பொருத்ததாகும்.\n\nஉருக்குலைந்த பொருளின் ஓரலகு பரப்பில் செயல்படும் மீள் விசை தகைவு ஆகும்.\n\nபொருளின் மீது செயல்படும் விசை F எனவும், பரப்பளவு A எனவும் கொண்டால்\n\nதகைவு = மீள் விசை (F)/பரப்பளவு (A)\n\nSection::::அலகு.\nதகைவின் அலகு பாசுக்கல் (pa) எனப்படும். பாசுக்கல் என்பது ஒரு சதுர மீட்டர் பரப்பில் செயல்படும் ஒரு நியூட்டன் அழுத்தம் ஆகும்.\nதகைவின் பரிமாணம் அழுத்தத்தின் பரிமாணமும் ஆகையால் தகைவின் அலகு அழுத்தத்தின் அலகாகும். அதாவது பாசுக்கல் (Pa) ஆகும்.\n\nஅனைத்துலக முறை அலகுகளில், நியூட்டன் (N)/சதுர மீட்டர், அல்லது இம்பீரியல் அலகுகளில் இறாத்தல்/சதுர அங்குலம் (psi).\n\n\nSection::::வகைகள்.\nதகைவு திட, திரவ, வாயுப் பொருட்களின் மீது செலுத்தப்படலாம். நிலையாக இருக்கும் திரவங்கள் சாதாரண தகைவைச் சமாளிக்கின்றன. ஆனால் சறுக்குப் பெயர்ச்சித்தகைவு செலுத்தப்படும் போது பாய ஆரம்பிக்கின்றன. பாயும் பாகியல்தன்மை அதிகமுள்ள திரவங்கள் சறுக்குப் பெயர்ச்சித்தகைவைச் சமாளிக்க வல்லவை.\n\nதிண்மங்கள் குத்து மற்றும் சறுக்குப் பெயர்ச்சித்தகைவு இரண்டையும் சமாளிக்கின்றன. நீட்டுமை அதிகமுள்ள திண்மங்கள் சறுக்குப் பெயர்ச்சித்தகைவைச் சமாளிக்க முடியாது. எளிதில் நொறுங்கும் பொருட்கள் குத்துத்தகைவைச் சமாளிக்க முடியாது. எல்லாப் பொருட்களின் தகைவு சகிப்புத் தன்மையும் வெப்பநிலையைப் பொறுத்து வேறுபடும்.\n"}
{"id": "222493", "url": "https://ta.wikipedia.org/wiki?curid=222493", "title": "இளமை ஊஞ்சலாடுகிறது", "text": "இளமை ஊஞ்சலாடுகிறது\n\nஇளமை ஊஞ்சலாடுகிறது 1978 ஆம் ஆண்டு வெளிவந்த தமிழ்த் திரைப்படமாகும். ஸ்ரீதர் இயக்கத்தில் வெளிவந்த இத்திரைப்படத்தில் கமல்ஹாசன், ரஜினிகாந்த் மற்றும் பலரும் நடித்திருந்தனர்.\n\nஇத்திரைப்படமானது 175 நாட்கள் மேல் வெற்றிகரமாக ஓடியது. இத்திரைப்படம் அந்த ஆண்டில் சிறந்த திரைப்படத்திற்கான தமிழக அரசு திரைப்பட விருதுகள் வென்றது. இத்திரைப்படம் தெலுங்கில் அதே ஆண்டில் 'வயசு பிலிசின்டி' மற்றும் இந்தியில் 1982 ஆண்டில் 'தில் இ நடான்' எனும் பெயரில் மீண்டும் எடுக்கப்பட்டது.\n\n\nSection::::பாடல்கள்.\nஇப்படம் 1978ல் வெளியானது. இளையராஜா இசையமைத்த பாடல்களை எஸ். பி. பாலசுப்ரமணியம், வாணி ஜெயராம், கே. ஜே. யேசுதாஸ், \nஎஸ். ஜானகி, மலேசியா வாசுதேவன் ஆகியோர் பாடியிருந்தனர். பாடல்களை எழுதியவர் கவிஞர் வாலி.\n"}
{"id": "222496", "url": "https://ta.wikipedia.org/wiki?curid=222496", "title": "ஐபீரோ-அமெரிக்க நாடுகள் அமைப்பு", "text": "ஐபீரோ-அமெரிக்க நாடுகள் அமைப்பு\n\nஐபீரோ-அமெரிக்க நாடுகள் அமைப்பு (\"Organization of Ibero-American States\", , , வழமையானச் சுருக்கம் OEI) போர்த்த்க்கேயம்- எசுப்பானியம்-பேசும் அமெரிக்காக்கள், ஐரோப்பா மற்றும் ஆப்பிரிக்காவின் எக்குவடோரியல் கினி நாடுகளின் பன்னாட்டு அமைப்பாகும். இது முன்னதாக \"கல்வி, அறிவியல் மற்றும் பண்பாட்டிற்கான ஐபீரோ-அமெரிக்க நாடுகளின் அமைப்பு\" என அழைக்கப்பட்டு வந்தது. கல்வி, அறிவியல், தொழினுட்பம், கலை ஆகிய துறைகளில் பிராந்திய திட்டப்பணிகளை திட்டமிடவும் மேம்படுத்தவும் இந்நாட்டு அரசுகளிடையே கூட்டுறவை வளர்ப்பது இதன் நோக்கமாகும். இந்த அமைப்பின் உறுப்பினர்களாக அர்கெந்தீனா, பொலிவியா, பிரேசில், கொலொம்பியா, கோஸ்ட்டா ரிக்கா, கூபா, சிலி, டொமினிக்கன் குடியரசு, எக்குவடோர், எல் சால்வடோர், குவாத்தமாலா, எக்குவடோரியல் கினி, ஹொண்டுராஸ், மெக்சிக்கோ, நிக்கராகுவா, பனாமா, பரகுவை, பெரு, போர்த்துகல், புவேர்ட்டோ ரிக்கோ, எசுப்பானியா, உருகுவை மற்றும் வெனிசுவேலா உள்ளன. இந்த அமைப்பின் தலைமைச் செயலகம் மத்ரித்தில் அமைந்துள்ளது. பிராந்திய அலுவலகங்கள் அர்கெந்தீனா, பிரேசில், கொலொம்பியா, எல் சால்வடோர், எசுப்பானியா, மெக்சிக்கோ, பெரு நாடுகளில் அமைந்துள்ளன; களப்பணி அலுவலகங்கள் சிலி, ஹொண்டுராஸ், நிக்கராகுவா மற்றும் பரகுவையில் இயங்குகின்றன. இந்த அமைப்பிற்கான நிதி உறுப்பினர் நாடுகளின் கட்டாய ஒதுக்கீடுகளாலும் தன்விருப்ப கொடைகளாலும் பெறப்படுகின்றது. தனியார் பண்பாட்டு கல்வி நிறுவனங்களும் அமைப்புகளும் நன்கொடை வழங்குகின்றன. இந்த அமைப்பின் மதிப்புறு தலைவராக எசுப்பானிய மன்னர் பெலிப் உள்ளார்.\n"}
{"id": "222498", "url": "https://ta.wikipedia.org/wiki?curid=222498", "title": "இலத்தீன் ஒன்றியம்", "text": "இலத்தீன் ஒன்றியம்\n\nஇலத்தீன் ஒன்றியம் (\"Latin Union\") இலத்தீன் அடையாளத்தையும் தாக்கத்தையும் உலகில் நிறுவி இலத்தீன மக்களின் பொதுவான பண்பாட்டு மரபை உலகெங்கும் பரப்பவும், பாதுகாக்கவும் வெளிப்படுத்தவும் ஏற்படுத்தப்பட்ட உரோமானிய மொழிகள் பேசும் நாடுகளின் சர்வதேச அமைப்பு ஆகும். இது 1954இல் எசுப்பானியாவின் மத்ரித்தில் நிறுவப்பட்டது. இதன் உறுப்பினர் எண்ணிக்கை 12 இலிருந்து 36 நாடுகளாக வளர்ந்துள்ளது. இதில் வட அமெரிக்கா, தென் அமெரிக்கா, ஐரோப்பா, ஆப்பிரிக்கா, மற்றும் ஆசிய-பசிபிக் மண்டல நாடுகள் அங்கம் பெற்றுள்ளன. \n\nநிதி நெருக்கடி காரணமாக தனது நடவடிக்கைகளை இடைநிறுத்தம் செய்து கொள்வதாக சனவரி 26, 2012 அன்று அறிவித்துள்ளது. தனது தலைமைச் செயலகத்தை கலைத்ததுடன் சூலை 31, 2012 முதல் அனைத்து பணியாளர்களையும் வேலைநீக்கம் செய்தது. \n"}
{"id": "222501", "url": "https://ta.wikipedia.org/wiki?curid=222501", "title": "அரியாலை", "text": "அரியாலை\n\nஅரியாலை (\"Ariyalai\") யாழ்ப்பாணத்தில் இருந்து கண்டி வீதியில் ஏறத்தாழ 4 கிமீ தூரத்திலுள்ள இடமாகும். இப்பகுதியில் முன்னொருகாலத்தில் மரஅரிவு ஆலைகள் பல காணப்பட்டதினாலேயே இப்பகுதி அரியாலை என்றழைக்கப்பட்டது. இப்பகுதியில் கல்வி மற்றும் சமூக வளர்ச்சிகளில் மிகவும் முன்னேறியுள்ளது.\n\n\n\n\nSection::::வழிபாட்டுத் தலங்கள்.\nSection::::கொட்டுக்குளம் பிள்ளையார் கோவில்.\nஅரியாலைச் சந்தியில் இருந்து, கிழக்கு அரியாலை வீதியில் 100 மீ இடப்பக்கமாக திரும்பும் பாதையில் வயல்வெளியின் மத்தியில் கொட்டுக்கிணற்றடி பிள்ளையார் கோவில் அமைந்துள்ளது.\n\n\n\n"}
{"id": "222508", "url": "https://ta.wikipedia.org/wiki?curid=222508", "title": "அமெரிக்க நாடுகள் அமைப்பு", "text": "அமெரிக்க நாடுகள் அமைப்பு\n\nஅமெரிக்க நாடுகள் அமைப்பு (\"Organization of American States\", , , ), அல்லது ஆங்கில எழுத்துச் சுருக்கமாக ஓஏஎஸ் (இலத்தீன மொழிச் சுருக்கம்:: ஓஈஏ) ஏப்ரல் 30, 1948இல் வடக்கு மற்றும் தென் அமெரிக்க கண்டங்களில் உள்ள நாடுகளால் நிறுவப்பட்ட கண்டமிடை அமைப்பு ஆகும். இது உறுப்பு நாடுகளிடையே பிராந்திய கூட்டுறவையும் ஒற்றுமையையும் வளர்க்கும் நோக்கத்துடன் உருவாக்கப்பட்டது. இதன் தலைமையகம் ஐக்கிய அமெரிக்காவின் வாசிங்டன், டி. சி.யில் அமைந்துள்ளது.அமெரிக்காக்களின் 35 நாடுகள் இதில் அங்கம் வகிக்கின்றன.\n\nமே 26, 2005 முதல் இந்த அமைப்பின் செயலாளர் நாயகமாக ஓசே மிகுவல் இன்சுல்சா பணியாற்றுகிறார். \n\nSection::::உறுப்பு நாடுகளும் இணைப்புகளும்.\nஅமெரிக்காக்களில் உள்ள 35 சுயாட்சி நாடுகளும் ஓஏஎசில் அங்கத்தினர்கள் ஆவர். மே 5, 1948இல் இந்த அமைப்பு உருவானபோது 21 அங்கத்தினர்கள் இருந்தனர்:\n\nகனடாவும் கரிபியன் நாடுகளும் அவை விடுதலை பெற்றவுடன் ஓஏஎசில் இணைந்தன. பின்னாளில் இணைந்த நாடுகளின் பட்டியல் அவர்கள் இணைந்த நாளையொட்டி வரிசைப் படுத்தப்பட்டுள்ளன:\n\n"}
{"id": "222509", "url": "https://ta.wikipedia.org/wiki?curid=222509", "title": "ஜெட்கனெக்ட்", "text": "ஜெட்கனெக்ட்\n\nஜெட் லைட் லிமிடெட்டின் சந்தைப் பெயர் ஜெட்கனெக்ட் (JetKonnect) ஆகும். முதலில் இது ஜெட் ஏர்வேஸ் கனெக்ட் என அழைக்கப்பட்டது. ஜெட் லைட் லிமிடெட் மும்பையினை மையமாகக் கொண்டு செயல்படும் விமான சேவையாகும். ஜெட் ஏர்வேஸ்க்கு சொந்தமான இந்த நிறுவனம், இந்தியாவின் பல்வேறு பெருநகரங்களை இணைப்பதில் முக்கியப் பங்காற்றுகிறது.\nSection::::வரலாறு.\nஇந்த விமானச் சேவை செப்டம்பர் 20, 1991 ல் நிறுவப்பட்டது. இருப்பினும் இதன் செயல்பாடுகள் டிசம்பர் 3, 1993 ஆம் ஆண்டு முதல் இரு போயிங்க் 737-200 விமானங்களைக் கொண்டு ஆரம்பிக்கப்பட்டன. சஹாரா விமான சேவையாகத்தான் இதன் செயல்பாடுகள் இருந்தன. ஆரம்ப காலத்தில் இதன் சேவைகள் வடஇந்தியாவில் மட்டும் இருந்தாலும் பின்பு இந்தியா முழுவதும் விரிவாக்கப்பட்டது. சஹாரா நிறுவனத்தின் இந்த விமானசேவை “ஏர் சஹாரா” என அக்டோபர் 2, 2000 மாற்றம் செய்யப்பட்டது. இருப்பினும் பதிவு செய்யப்பட்ட பெயராக சஹரா ஏர்லைன்ஸே இருந்தது. மார்ச் 22, 2004 ல் சர்வதேச விமான சேவையாக உயர்ந்தது. சர்வதேச விமானசேவையின் முதல் படியாக சென்னையிலிருந்து கொழும்புவிற்கு விமானத்தினை அனுப்பியது பின்பு லண்டன், சிங்கப்பூர், மாலத்தீவுகள் மற்றும் காட்மாண்டூ எனத் தனது சேவையினை பெருக்கிக்கொண்டது. இந்த விமானச் சேவையின் நிலையின்மை காரணத்தால், இதன் இந்திய உள்நாட்டு வான்வழிப் போக்குவரத்துச் சந்தைப் பங்குகளின் விலை ஜனவரி 2006 இல் 11% இருந்து ஏப்ரல் 2007 இல் 8.5% ஆகக் குறைந்தது.\n\nSection::::ஜெட் ஏர்வேசால் வாங்கப்படல்.\nஜெட் ஏர்வேஸ் ஜனவரி 19, 2006 ல் 500 மில்லியன் டாலர்கள் கொடுத்து ஏர் சஹாராவினை வாங்க முன்வந்தது. ஆனால் விலை மற்றும் தலைவர் நியமனம் ஆகியவற்றில் முரண்பட்டக் காரணங்களால் அம் முயற்சி கைவிடப்பட்டது முதல் பரிசீலணையின் தோல்விக்குப் பிறகு ஏப்ரல் 12, 2007 ல் ஜெட் ஏர்வேஸ் 340 மில்லியன் டாலர்களுக்கு ஏர் சஹாராவினை வாங்கியது இத் தொகை இந்திய மதிப்பின் படி 14.50 மில்லியன் ரூபாய் ஆகும். பின்னர் ஏர் சஹாரா இனி ஜெட் லைட் என்ற பெயருடன் இயங்கும் என ஏப்ரல் 16 ஆம் தேதி ஜெட் ஏர்வேஸ் அறிவித்தது.\n\nSection::::ஜெட்கனெக்ட்டாக மாற்றம்.\nமார்ச் 20, 2012 ல் ஜெட்லைட், ஜெட் ஏர்வேஸ் நிறுவனத்திற்குள் ஒன்றானது. இதன் மூலம் ஜெட்கனெக்ட் ஒரு தனிப்பட்ட விமானசேவை நிறுவனமாக வெளிப்பட்டது.\n\nSection::::இலக்குகள்.\nஅக்டோபர் 2013 ன் படி, ஜெட்கனெக்ட் பின்வரும் நகரங்களுக்கு தனது சேவையினைப் புரிகிறது.\n\n\nSection::::விமான குழு விவரங்கள்.\n இந்தியாவின் 55 இடங்களுக்கான விமானசேவையினை ஜெட் கனெக்ட் விமான சேவை செய்கிறது. போயிங்க் 737 ரக, 15 விமானங்களைக் கொண்ட குழுவாக ஜெட் கனெக்ட் செயல்படுகிறது.\n"}
{"id": "222510", "url": "https://ta.wikipedia.org/wiki?curid=222510", "title": "த. வேணுகோபால்", "text": "த. வேணுகோபால்\n\nதனபால் வேணுகோபால் (பிறப்பு: நவம்பர் 5, 1936) இந்தியாவின் பதினைந்தாவது மக்களவைக்கான திருவண்ணாமலை மக்களவைத் தொகுதி உறுப்பினர் ஆவார். இவர் திராவிட முன்னேற்றக் கழக உறுப்பினர். இவர் திருப்பத்தூர் மக்களவைத் தொகுதியின் உறுப்பினராக இருந்தவர்.\n\nSection::::அரசியல் வாழ்க்கை.\nமக்களவைக்கு ஐந்து முறையும், தமிழ்நாடு சட்டமன்றத்திற்கு 2 தடவையும் இவர் தெரிவாகி இருந்தார். தமிழ் நாட்டில் அதிக வாக்கு வித்தியாசத்தில் வென்றவர்.\n\n"}
{"id": "222515", "url": "https://ta.wikipedia.org/wiki?curid=222515", "title": "பைசாபாத் மாவட்டம்", "text": "பைசாபாத் மாவட்டம்\n\nபைசாபாத் மாவட்டம் இந்தியாவின் உத்தரப் பிரதேசத்தில் உள்ள மாவட்டங்களில் ஒன்று. இதன் தலைமையகம் பைசாபாத் நகரில் உள்ளது. இந்த மாவட்டம் 2,764 சதுர கிலோமீட்டர் பரப்பளவில் அமைந்துள்ளது. இம்மாவட்டத்தின் அயோத்தி நகரில் இராமர் பிறந்த இடம் அமைந்துள்ளது. மேலும் பாபர் மசூதி இருந்தது. மாவட்டத் தலைநகரான பைசாபாத் நகரில் டாக்டர். இராம் மனோகர் லோகிய அவத் பல்கலைகழகம் அமைந்துள்ளது. \n\nSection::::மக்கள் தொகை.\n2011 மக்கள் தொகைக் கணக்கெடுப்பின்போது, 2,468,371 மக்கள் வாழ்ந்தனர். \nசராசரியாக சதுர கிலோமீட்டருக்கு 1054 மக்கள் வாழ்கின்றனர். சராசரியாக ஆயிரம் ஆண்களுக்கு 961 பெண்கள் என்ற அளவில் பால் விகிதம் உள்ளது. இந்த மாவட்டத்தில் வாழ்பவர்களில் 70.63% பேர் கல்வியறிவு பெற்றுள்ளனர். \n\n\n"}
{"id": "222517", "url": "https://ta.wikipedia.org/wiki?curid=222517", "title": "உன்னாவு மாவட்டம்", "text": "உன்னாவு மாவட்டம்\n\nஉன்னாவு மாவட்டம் இந்திய மாநிலமான உத்தரப் பிரதேசத்தில் உள்ள மாவட்டங்களில் ஒன்று. இதன் தலைமையகம் உன்னாவு நகரில் உள்ளது. இது லக்னோ கோட்டத்திற்கு உட்பட்டது.\n\nSection::::பொருளாதாரம்.\nஇந்திய மாவட்டங்களில் வளர்ச்சியில் பின்தங்கிய மாவட்டங்களுக்கு வளர்ச்சி நிதி வழங்கப்படும். இந்த மாவட்டமும் வளர்ச்சி நிதியைப் பெறுகிறது. \n\nSection::::பிரிவுகள்.\nஇது உன்னாவு, ஹசன்கஞ்சு, சபிபூர், பூர்வா, பிகாபூர் ஆகிய வட்டங்களாகப் பிரிக்கப்பட்டுள்ளது. இது பதினாறு மண்டலங்களைக் கொண்டது. அவை: கஞ்சு மொராடஹபாத், பங்கர்மோ, பத்தேபூர், சௌராசி, சபீபூர், மியான்கஞ்சு, ஔராஸ், ஹசன்கஞ்சு, நவாப்கஞ்சு, பூர்வா, அசோகா, ஹிலாவுலி, பிகாபூர், சுமேர்பூர், பிசியா, சிக்கந்தர்பூர் சிரௌசி, சிக்கந்தர்பூர் கரன்.\n\nSection::::மக்கள்தொகை.\n2011 ஆம் கணக்கெடுப்பின்போது, 3,110,595 மக்கள் வாழ்ந்தனர். \n\nசராசரியாக சதுர கிலோமீட்டருக்கு 682 பேர் என்ற அளவில் மக்கள் அடர்த்தி இருப்பதாக கணக்கெடுப்பு கூறுகிறது. ஆயிரம் ஆண்களுக்கு 901 பெண்கள் என்ற அளவில் பால் விகிதம் உள்ளது. இங்கு வாழ்பவர்களில் 68.29% பேர் கல்வியறிவு பெற்றுள்ளனர்.\n\nSection::::மொழிகள்.\nஇங்குள்ள மக்கள் அவாதி மொழியைப் பேசுகின்றனர். இந்த மொழியை 380 லட்சம் பேர் பேசுகின்றனர். \n"}
{"id": "222524", "url": "https://ta.wikipedia.org/wiki?curid=222524", "title": "தெற்கத்திய பொதுச் சந்தை", "text": "தெற்கத்திய பொதுச் சந்தை\n\nதெற்கத்திய பொதுச் சந்தை (, , , ) அர்கெந்தீனா, பிரேசில், பரகுவை, உருகுவை, மற்றும் வெனிசுவேலா நாடுகளுக்கிடையேயான ஓர் பொருளியல் மற்றும் அரசியல் உடன்பாடாகும். திசம்பர் 7, 2012 முதல் இதில் உறுப்பினராக சேர விரும்பிய பொலிவியாவின் கோரிக்கை உறுப்பினர் நாடுகளின் சட்டமன்றங்களால் ஏற்றுக் கொள்ளப்படவேண்டும். இந்த அமைப்பு பொதுவாக எசுப்பானியச் சுருக்கமாக மெர்கோசுர் (\"Mercosur\") என்றும் போர்த்துக்கேயச் சுருக்கமாக மெர்கோசுல் (\"Mercosul\") என்றும் ஊடகங்களில் குறிப்பிடப்படுகின்றது.\n\nஇந்த உடன்பாட்டின் நோக்கம் உறுப்பு நாடுகளிடையே கட்டற்ற வணிகத்தை வளர்ப்பதும் பொருட்கள், நபர்கள், நாணயப் பரிமாற்றங்கள் இலகுவாக நடைபெற துணை புரிவதுமாகும். இந்த அமைப்பின் அலுவல் மொழிகளாக எசுப்பானியம், போர்த்துக்கேயம் மற்றும் குவாரனி விளங்குகின்றன. இந்த உடன்படிக்கை பல முறை மேம்படுத்தப்பட்டும் திருத்தப்பட்டும் மாற்றப்பட்டும் வந்துள்ளது. தற்போது முழுமையான சுங்க ஒன்றியமாகவும் வணிக குழுமமாகவும் விளங்குகிறது. மெர்கோசுரும் அண்டிய நாடுகள் சமூகமும் தென்னமெரிக்க நாடுகள் ஒன்றியத்துடன் தொடர்பு கொள்ளும் தென்னமெரிக்க பொருளியல் ஒன்றிணைப்பிற்கான செயல்முறையின் அங்கங்களாகும். \n\nபொலிவியா, சிலி, கொலொம்பியா, எக்குவடோர், கயானா, பெரு, மற்றும் சுரிநாம் தற்போது இணை உறுப்பினர்களாக உள்ளனர்.\n"}
{"id": "222525", "url": "https://ta.wikipedia.org/wiki?curid=222525", "title": "ராணி உயர்நிலைப் பள்ளி", "text": "ராணி உயர்நிலைப் பள்ளி\n\nராணி உயர்நிலைப் பள்ளி (Rani High school) அசாமில், ராணி பகுதியில் அமைந்துள்ள பள்ளி. இந்த பகுதி அசாம் மேகாலயாவின் எல்லைப்புற பகுதி அருகில் அமைந்துள்ளது.\n\nSection::::பள்ளியின் சிறப்பு.\nஇந்த பள்ளியின் மாணவிகள் காற்பந்தாட்ட விளையாட்டில் கொண்டுள்ள திறமையும் ஈடுபாடும் சிறப்பாகும். மிகவும் எளிய குடும்பத்தினராக இருந்தும் இவர்கள் தங்கள் வறுமையையும் தாண்டி இந்த விளையாட்டில் ஈடுபட இவர்களின் பயிற்சியாளர் ஹெம் தாஸின் முயற்சியே காரணம். \n\nஹெம் தாஸ் இந்தப் பள்ளி தலைமையாசிரியர் மற்றும் சில கிராமத்தினரின் ஒத்துழைப்போடு கால்பந்து பயிற்சி மையம் ஆரம்பித்தார். தனது சொந்த செலவில் இந்த மாணவிகளை பயிற்றுவிக்கிறார். ஆரம்பத்தில் மாணவர்களைத் தேடிய இவர், மாணவிகள் அதிக ஆர்வம் காட்டுவது அறிந்து அவர்களை பயிற்றுவிக்க ஆரம்பித்தார். \n\nதேசியப் பள்ளிகளுக்கு இடையேயான விளையாட்டுப் போட்டிகளில் இம்மாணவிகள் பங்கு கொண்டுள்ளனர்.\n\nSection::::பதிவுகள்.\nஇவர்களைப் பற்றி ராஜ்ய சபா தொலைக்காட்சியின்(RSTV) சார்பில் 26 நிமிட நேர ஆவணப் படம் \"Soccer Queens of Rani\" தயாரிக்கப் பட்டு ஜூன் 18 அன்று ஒளிபரப்பப் பட்டது.\n\n"}
{"id": "222530", "url": "https://ta.wikipedia.org/wiki?curid=222530", "title": "ஜோசப் ஸ்டிக்லிட்சு", "text": "ஜோசப் ஸ்டிக்லிட்சு\n\nஜோசப் ஸ்டிக்லிட்சு(ஆங்கிலம்:Joseph Eugene Stiglitz) ( பிப்ரவரி 9, 1943) 2001 ஆம் ஆண்டில் பொருளியலுக்கான நோபல் நினைவுப் பரிசுபெற்ற அறிஞர் ஆவார். கொலம்பியாப் பல்கலைக் கழகப் பேராசிரியர். உலக வங்கியில் முதன்மைப் பொருளியல் அறிஞராக உள்ளார். பொருளியல் ஆலோசகர்கள் குழுவின் தலைவர், உலக வங்கியில் முதன்மைப் பொருளியல் நிபுணர், பொருளியல் ஆலோசகர்கள் குழுவின் தலைவர் ஆகிய பதவிகளை வகித்தவர்.\nநாற்பதுக்கும் மேல் சிறப்பு முனைவர் பட்டங்கள் பல்வேறு பல்கலைக்கழகங்களிடமிருந்து பெற்றுள்ளார். நியூயார்க் நகரில் வாழ்ந்து வருகிறார். 'உலகமயமாக்கலும் அதன் அதிருப்திகளும்' என்னும் அவருடைய நூல் 35 மொழிகளில் மொழிபெயர்ப்பு செய்யப்பட்டுள்ளது.\n\nSection::::பிறப்பும் படிப்பும்.\nஅமெரிக்காவில் உள்ள இந்தியானா மாநிலத்தின் கேரியில் யூதக் குடும்பத்தில் பிறந்தார். இளமையிலேயே கல்வியில் சிறந்து விளங்கினார். 1965-1966 இல் சிக்காகோ பல்கலைக்கழகத்தில் ஆராய்ச்சி மாணவராக சேர்ந்து பயின்றார். படிக்கும்போதே மாசசூட்சு தொழில் நுட்பக் கழகத்தில் துணைப் பேராசிரியராகப் பணிபுரிந்தார். 1966 முதல் 1970 வரை கேம்பிரிச்சு பல்கலைக் கழகத்திலும் ஆராய்ச்சி மாணவராக இருந்து படித்தார்.\n\n\n\n\nSection::::முக்கிய நூல்கள்.\nஏறத்தாழ முப்பது நூல்கள் எழுதியுள்ளார்.அவற்றில் சில:\n\n"}
{"id": "222538", "url": "https://ta.wikipedia.org/wiki?curid=222538", "title": "ஐக்கிய இராச்சியத்தின் நான்காம் வில்லியம்", "text": "ஐக்கிய இராச்சியத்தின் நான்காம் வில்லியம்\n\nநான்காம் வில்லியம் (\"William IV\", (வில்லியம் ஹென்றி; 21 ஆகத்து 1765 – 20 சூன் 1837) 1830 முதல் இறக்கும் வரை பெரிய பிரித்தானியா, அயர்லாந்து, மற்றும் ஹனோவர் ஆகியவற்றின் மன்னராகப் பதவியில் இருந்தவர். மூன்றாம் ஜோர்ஜ் மன்னரின் மூன்றாவது மகனான வில்லியம், நான்காம் ஜோர்ஜ் மன்னரின் இளைய சகோதரரும், நான்காம் ஜோர்ஜிற்குப் பின்னர் பதவிக்கு வந்தவரும் ஆவார்.\n\nஇளமையில் அரச கடற்படையில் பணியாற்றிய வில்லியம், \"அரச மாலுமி\" என அழைக்கப்பட்டார். வட அமெரிக்கா, மற்றும் கரிபியன் நாடுகளில் பணியாற்றிய இவர், கடற்படை சமர்களில் பெரிதளவு பங்குபற்றவில்லை. இவரது இரண்டு மூத்த சகோதரர்களும் சட்டபூர்வமான வாரிசுகள் இல்லாமல் இறந்ததை அடுத்து வில்லியம் தனது 64வது அகவையில் பிரித்தானிய மன்னராக முடி சூடினார். இவரது ஆட்சிக் காலத்தில் பல சீர்திருத்த சட்டங்கள் கொண்டுவரப்பட்டன. வறியவர் சட்டம் மேன்மைப்படுத்தப்பட்டது. குழந்தைத் தொழிலாளர் கட்டுப்படுத்தப்பட்டது. பிரித்தானியப் பேரரசின் அனேகமான அனைத்துப் பிரதேசங்களிலும் அடிமை முறை முற்றாக இல்லாதொழிக்கப்பட்டது. வில்லியம் தனது ஏனைய சகோதரர்களைப் போன்று அரசியலில் அதிகம் ஈடுபடாவிடினும், இவரே நாடாளுமன்றத்தின் ஒப்புதல் இல்லாமல் பிரதமர் ஒருவரை நியமித்த கடைசி மன்னார் ஆவார்.\n\nவில்லியம் இறக்கும் போது, இவருக்கு சட்டபூர்வமாக பிள்ளைகள் எவரும் உயிருடன் இல்லாவிடினும், 20 ஆண்டுகளாக டொரத்தியா யோர்தான் என்ற நடிகை ஒருவருடன் இருந்த தொடர்பால் இவர் இறக்கும் போது இவருக்கு 10 சட்டபூர்வமல்லாத பிள்ளைகளில் 8 பேர் உயிருடன் இருந்தனர். வில்லியத்தை அடுத்து அவரது பெறாமகள் விக்டோரியா பிரித்தானிய அரசியாகவும், வில்லியமின் சகோதரர் முதலாம் ஏர்னெஸ்டு ஆகுஸ்தசு அனோவரின் மன்னராகவும் முடி சூடினர்.\n\n"}
{"id": "222544", "url": "https://ta.wikipedia.org/wiki?curid=222544", "title": "அளசிங்கப் பெருமாள்", "text": "அளசிங்கப் பெருமாள்\n\nஅளசிங்கப் பெருமாள் (1865-1909) என்பவர் சுவாமி விவேகானந்தரின் அருமைச் சீடர் ஆவார். இவர் சுவாமி விவேகானந்தரை அமெரிக்காவிற்கு அனுப்புவதற்காக நிதி திரட்டியவர்களுள் ஒருவர். சுவாமி விவேகானந்தர் சிகாகோ மாநாடு ஆரம்பிப்பதற்கு ஒரு மாதத்திற்கும் முன்னதாகவே அமெரிக்காவிற்கு சென்று விட்டதால் நிதி பற்றாக்குறை ஏற்பட்டது. சுவாமி விவேகானந்தர்,’பட்டினி கிடக்கிறேன்; பணம் செலவாகிவிட்டது. திரும்பி வருவதற்காவது பணம் அனுப்பு’ என்று 1893 ஆகஸ்ட் 20 அன்று தமது சென்னை இல்லறச் சீடர் அளசிங்கப் பெருமாளுக்கு கடிதம் அனுப்பியிருந்தார். நிலைமையை சீர்செய்ய மாதம் 70 அல்லது 80 ரூபாய் சம்பளம் மட்டுமே பெற்ற அளசிங்கர், ஒரு வியாபாரியிடம் ஆயிரம் ரூபாய் கடன் வாங்கினார். தன் மனைவியின் நகைகளை விற்றார். விரைவுத் தந்தியில் 1100 ரூபாயை சுவாமி விவேகானந்தருக்கு அனுப்பினார்.\n\nமே 11, 1909 அன்று தனது நாற்பத்தி நான்காவது வயதில் மரணமடைந்தார்.\n"}
{"id": "222551", "url": "https://ta.wikipedia.org/wiki?curid=222551", "title": "கெடு வெகுமதி", "text": "கெடு வெகுமதி\n\nகெடு வெகுமதி (\"Perverse incentive\") எதிர்பாராத விளைவு வகைகளுள் ஒன்று. ஒரு விளைவை எதிர்பார்த்து அறிவிக்கப்படும் வெகுமதி அதற்கு நேர்மாறான பலனைப் பெற்றுத் தருமெனின் அது கெடு வெகுமதி எனப்படும். நாகப்பாம்பு விளைவு கெடு வெகுமதிக்கு நல்ல ஒரு எடுத்துக்காட்டு. இந்தியாவின் பிரித்தானியர் ஆட்சிக் காலத்தில் நடைபெற்றதாகச் சொல்லப்படும் ஒரு நிகழ்வே இப்பெயர் ஏற்படக் காரணமாகும். தலைநகர் தில்லியில் நச்சுள்ள நாகப்பாம்புகளின் எண்ணிக்கை கூடியதால் கவலை கொண்டது பிரித்தானிய அரசு. பாம்புகளைக் கொல்ல பொது மக்களை ஊக்குவித்தது. அப்படிக் கொல்லப்படும் பாம்புகளுக்காக அவர்களுக்கு வெகுமதி வழங்கப்படும் என்றும் அறிவித்தது (எண்ணிக்கை அடிப்படையில்). முதலில் இந்தத் திட்டம் நல்ல பலனைத் தந்தது - வெகுமதிக்காக மக்கள் நிறைய நாகப்பாம்புகளைக் கொன்றனர். ஆனால் சில காலத்துக்குப்பின் குறைந்த உழைப்பில் நிறைய வெகுமதி பெறுவதற்காக சிலர் நாகப்பாம்புகளை வளர்க்கத் தொடங்கினர். இது அரசுக்குத் தெரியவந்தவுடன் தன் வெகுமதித் திட்டத்தை நிறுத்திக் கொண்டது. வெகுமதி கிடைக்காததால் பாம்புகளை வளர்த்தவர்களே அவற்றைத் தப்பிக்க விட்டனர். இவ்வாறு பாம்புகளின் எண்ணிக்கையைக் குறைக்க அரசு கையெடுத்த தீர்வினால் அவற்றின் எண்ணிக்கை கூடியது. இத்தகைய பிற தீர்வுகளுக்கும் “நாகப்பாம்பு விளைவு” என்ற பெயர் ஏற்பட்டது.\n\nஇதே போன்று வியட்நாம் நாட்டின் ஹனோய் நகரில் எலித்தொல்லையைக் குறைக்க நகர நிருவாகிகள் எலிகளை பிடித்து வந்தால் வெகுமதி என்று அறிவித்தனர். ஆனால் நகர மக்கள் பலர் அவ்வெகுமதியால் தூண்டப்பட்டு எலிகளை தாங்களே வளர்க்கத் தொடங்கினர். இதனை உணர்ந்த நகர நிருவாகம் வெகுமதித் திட்டத்தைத் திரும்பப் பெற்றது. வளர்க்கப்பட்ட எலிகள் மீண்டும் பாதாள சாக்கடைகளில் திறந்து விடப்பட்டன.\n\nநகரத் தீயணைப்புத் துறைக்கு அணைக்கப்படும் நெருப்பு எண்ணிக்கைக்கு ஏற்ப நிதி வழங்குவது தீ விபத்து நிகழ்வுகளை அதிகரிக்கின்றது. தீயணைப்புத் துறையின் வருவாய் தீ விபத்துகளை சார்ந்து இருப்பதால், வருமுன் காப்பில் தீயணைப்புத் துறை தன் கவனத்தை செலுத்துவதில்லை. இதனால் தீ விபத்துகள் அதிகரிக்கின்றன.\n"}
{"id": "222560", "url": "https://ta.wikipedia.org/wiki?curid=222560", "title": "பிரேசிலிய நாட்டுப் பண்", "text": "பிரேசிலிய நாட்டுப் பண்\n\n\"பிரேசிலிய நாட்டுப்பண்\" () 1831இல் \"பிரான்சிஸ்கோ மானுவல் டா சில்வா\"வால் இசையமைக்கப்பட்டது. குறைந்தது அலுவல்முறையல்லாத இரு பாடல்களாவது இந்த இசைக்கேற்ப பயன்படுத்தப்பட்டுள்ளன;1922இலிலிருந்து தான் குடியரசுத் தலைவர் எபிடாசியோ பெசோவா ஆணைப்படி அலுவல்முறையான வரையறுக்கப்பட்ட பாடல் பயன்படுத்தப்படுகிறது. 1909இல் ஓசோரியோ டுக்-எசுட்ராடாவால் எழுதப்பட்ட இப்பாடல் பல மாறுதல்களுக்குப் பிறகு ஏற்கப்பட்டது. \n\nநாட்டுப் பண்ணின் வரிகள் பிரான்சிய பாணியில் அமைந்துள்ளது; உள்ளடக்கம் காதல்வயமாக உள்ளது.\n"}
{"id": "222563", "url": "https://ta.wikipedia.org/wiki?curid=222563", "title": "செங்காட்டுப்பட்டி", "text": "செங்காட்டுப்பட்டி\n\nசெங்காட்டுப்பட்டி என்னும் ஊர் தமிழ் நாட்டில் உள்ளது. இது திருச்சி மாவட்டத்தில், துறையூர் வட்டத்தில் அமைந்த வருவாய் கிராமம் ஆகும். இது துறையூருக்கு அருகில் உள்ளது. இங்கு இஞ்சி விளைவிக்கின்றனர். இங்கு அருள்மிகு வரதராசர் கோயில் உள்ளது. \n"}
{"id": "222564", "url": "https://ta.wikipedia.org/wiki?curid=222564", "title": "அம்ரோகா மாவட்டம்", "text": "அம்ரோகா மாவட்டம்\n\nஅம்ரோகா மாவட்டம் என்பது இந்தியாவின் உத்தரப் பிரதேசத்தில் உள்ள மாவட்டங்களில் ஒன்று. இது ஜோதிபா பூலே நகர் மாவட்டம் என்றும் அழைக்கப்பட்டிருக்கிறது. இதன் தலைமையகம் அம்ரோகா நகரில் உள்ளது.\nசிறுபான்மையினர் அதிகம் வசிக்கும் மாவட்டங்களில் இதுவும் ஒன்று. இந்த மாவட்டத்துக்கு ஜோதிபா புலே நகர் மாவட்டம் என்ற பெயரும் உண்டு.\n\nSection::::மக்கள்.\n2011-ஆம் ஆண்டில் மக்கள் தொகை கணக்கெடுக்கப்பட்டபோது, 1,838,771 மக்கள் வாழ்ந்தனர். \nசராசரியாக சதுர கிலோமீட்டருக்குள் 818 பேர் வாழ்கின்றனர். சராசரியாக ஆயிரம் ஆண்களுக்கு நிகராக 907 பெண்கள் என்ற அளவில் பால் விகிதம் உள்ளது. இங்கு வாழ்பவர்களில் 65.7 சதவிகிதம் பேர் கல்வியறிவு பெற்றுள்ளனர். \n\nSection::::அரசியல்.\nஇந்த மாவட்டத்தை தனவுரா, நவுகாவான், அம்ரோகா, ஹசன்பூர் ஆகிய சட்டமன்றத் தொகுதிகளாகப் பிரித்துள்ளது மாநில அரசு. இந்த மாவட்டம் அம்ரோகா மக்களவைத் தொகுதிக்கு உட்பட்டது.\n"}
{"id": "222569", "url": "https://ta.wikipedia.org/wiki?curid=222569", "title": "ஆற்றல்மிகு எண்", "text": "ஆற்றல்மிகு எண்\n\nஆற்றல்மிகு எண் (\"powerful number\") என்பது, பகா எண் ஒன்று வகுஎண்ணாக இருக்கும்பட்சத்தில், அப் பகாஎண்ணின் வர்க்கத்தையும் வகுஎண்ணாகக் கொண்ட நேர் முழு எண் ஆகும். அதாவது \"m\" என்ற நேர் முழுஎண் ஆற்றல்மிகு எண் எனில், அதனை வகுக்கும் ஒவ்வொரு பகாஎண் \"p\" க்கும், \"p\"ம் \"m\" ஐ வகுக்கும்.\n\nஇதற்குச் சமானமாக, ஒரு ஆற்றல்மிகு எண்ணானது, ஒரு வர்க்க எண் மற்றும் ஒரு கன எண்ணின் பெருக்கமாக அமையும் எனவும் வரையறுக்கப்படுகிறது. அதாவது, ஆற்றல்மிகு எண் \"m\" \n\nஎடுத்துக்காட்டுகள்:\n\n\nஇரண்டாவது வரையறைப்படி, ஆற்றல்மிகு எண்ணின் பொதுவடிவம்: \n\n1 முதல் 1000 வரையுள்ள ஆற்றல்மிகு எண்களின் பட்டியல்:\n\n\nSection::::இரு வரையறைகளின் சமானத்தன்மை.\n14400 இன் பகாக்காரணிகளான 2, 3, 5 இன் வர்க்கங்களும் அதன் காரணிகளாக உள்ளன; அதாவது 144000ஐ வகுக்கும் ஒவ்வொரு பகாஎண்ணின் வர்க்கமும் 144000ஐ வகுக்கும் என்பதால் 12 x 10 வடிவிலமையும் 144000 ஒரு ஆற்றல்மிகு எண்ணாகிறது\n\n\"m\" இன் பகாக்காரணியாக்கம்:\n\nα ஒற்றையெண் எனில் γ = 3 எனவும் மற்றபடி γ = 0 எனவும்,\n\nஎனவே ஆற்றல்மிகு எண்ணான \"m\" , ஒரு வர்க்கஎண் மற்றும் கனஎண்ணின் பெருக்க வடிவிலுள்ளது.\n\nஎனவே இருவிதமான வரையறைகளின் சமானத்தன்மை நிறுவப்படுகிறது.\n\nSection::::அடுத்தடுத்த எண்களாய் அமையும் ஆற்றல்மிகு எண்சோடிகள்.\nஅடுத்தடுத்த எண்களாய் அமையும் ஆற்றல்மிகு எண்சோடிகள்:\n\n\"x\" − 8\"y\" = 1 என்ற பெல்லின் சமன்பாட்டிற்கு முடிவிலா முழுஎண்கள் தீர்வுகள் இருப்பதால், அடுத்தடுத்த ஆற்றல்மிகு எண்சோடிகளும் முடிவிலா எண்ணிக்கையில் உள்ளன (Golomb, 1970). மேலும் பொதுவாக,\n\n\"x\" − \"ny\" = ±1 (\"n\" ஏதேனுமொரு கனஎண்) என்ற பெல்லின் சமன்பாட்டினைத் தீர்ப்பதன் மூலம் ஆற்றல்மிகு எண்சோடிகளைக் காணலாம். இவ்வாறு பெறப்படும் ஒவ்வொரு ஆற்றல்மிகு எண்சோடியிலும் ஒரு எண் முழுவர்க்கமாக இருக்கும்.\nஇரண்டில் எந்த எண்ணும் முழுவர்க்க எண்ணாக இல்லாத ஆற்றல்மிகு எண்சோடிகள் (23, 2313) முடிவிலா எண்ணைக்கையில் உள்ளனவா என்ற கேள்வி கணிதவியலாளர் எர்டுவால் (Erdős) எழுப்பப்பட்டு, 3c+1=7d என்ற சமன்பாட்டின் முடிவிலா எண்ணிக்கையிலான தீர்வுகள் அவ்வாறு அமைகின்றன என கணிதவியலாளர் ஜாரொஸ்லா வ்ரொபிலெஸ்கியால் (Jaroslaw Wroblewski)) நிறுவப்பட்டது. அடுத்தடுத்தமையும் தொடர்ச்சியான மூன்று ஆற்றல்மிகு எண்கள் கிடையாதென கணிதவியலாளர்களான எர்டு, மோலின், வால்ஷ் ஆகியோரின் அனுமானம் கூறுகிறது.\n\nSection::::பொதுமைப்படுத்தல்.\nஒரு நேர் முழுஎண்ணின் அனைத்துப் பகாஎண்காரணிகளும் குறைந்தபட்சம் \"k\" அடுக்குடையதாய் இருந்தால் அந்த எண் \"k\"-ஆற்றல்மிகு எண் (\"k\"-powerful number, \"k\"-ful number, \"k\"-full number) என்றழைக்கப்படும்.\n\n\"a\", \"a\", ..., \"a\" என்பவை கூட்டுத் தொடரில் அமையும் \"k\"-ஆற்றல்மிகு எண்கள். இத்தொடரின் பொதுவித்தியாசம் \"d\" எனில்: \n\"a\"(\"a\" + \"d\"), ..., \"a\"(\"a\" + \"d\"), (\"a\" + d)\n\nஆகிய \"s\" + 1 எண்கள் கூட்டுத் தொடரில் அமையும் \"k\"-ஆற்றல்மிகு எண்கள் ஆகும்.\n\n\n"}
{"id": "222570", "url": "https://ta.wikipedia.org/wiki?curid=222570", "title": "எட்னா எரிமலை", "text": "எட்னா எரிமலை\n\nஎட்னா எரிமலை (Mount Etna) ஐரோப்பாவின் தென் இத்தாலியில் சிசிலித் தீவில் உள்ளது. ஜூன் 2013 இல் யுனெஸ்கோவால் உலகப் பாரம்பரியக் களங்களில் ஒன்றாக அறிவிக்கப்பட்டது.\n\n4000 ஆண்டுகளுக்கு முன் முதன்முதலாகப் பொங்கியது. இதுவரை 90 முறை பொங்கியுள்ளது. 1669 ஆம் ஆண்டு பொங்கியதில் 20000 பேர் இறந்தனர். எட்னா எரிமலையை ஆராய்வதற்கு இங்கிலாந்திலிருந்து 16 பயணிகள் 2000 ஆம் ஆண்டில் அங்கு சென்றார்கள்.\n\n1992 ஆம் ஆண்டில் வெடித்துச் சிதறிய எட்னா எரிமலை 2013 ஆம் ஆண்டு அக்டோபர் 27 ஆம் பகல் அன்று வெடித்தது. சிசிலியில் கடானியா வானூர்தி நிலையம் அருகில் இந்த எரிமலை உள்ளது. எனவே எரிமலை வெடித்தபோது வெளியேறிய புகை வானிலும் விமான நிலையத்திலும் பரவியதன் காரணமாக விமானப் போக்குவரத்து தடைப்பட்டது.\n\nஎட்னா எரிமலையின் மண் வேளாண்மைக்கு ஏற்றதாக உள்ளது. எனவே மலையின் அடிவாரச் சரிவில் திராட்சைத் தோட்டங்களும் பிற பயிர்களும் வளர்க்கிறார்கள். எட்னா எரிமலையைப் பார்ப்பதற்கு சுற்றுலாப் பயணிகள் ஆயிரக்கணக்கில் அங்கு செல்கிறார்கள்.\n\n16 மார்ச் 2017 அன்று எட்னா எரிமலை மீண்டும் வெடித்து தீக்குழம்புகளைக் கக்கியது. இதனை படம் எடுக்கச் சென்ற பிபிசி ஊடகவியலாளர்கள் வெடித்துத்து சிறிய தீக்குழம்புகளிலிருந்து மயிரிழையில் தப்பினர்.\n\n\n"}
{"id": "222571", "url": "https://ta.wikipedia.org/wiki?curid=222571", "title": "குஷிநகர் மாவட்டம்", "text": "குஷிநகர் மாவட்டம்\n\nகுஷிநகர் மாவட்டம் , இந்தியாவின் உத்தரப் பிரதேசத்தில் உள்ளது. இதன் தலைமையகம் பதரௌனா நகரில் உள்ளது. கவுதம புத்தர் தனது என்பதாவது அகவையில் பரிநிர்வானம் அடைந்த குஷிநகர் இங்குள்ளது. இதன் காரணமாக இந்த மாவட்டத்திற்கும் இதே பெயர் சூட்டப்பட்டது.\n\nSection::::பொருளாதாரம்.\nவளர்ச்சியில் பின்தங்கியுள்ள இந்திய மாவட்டங்களுக்கு வளர்ச்சி நிதி அளிக்கப்படும். அந்த நிதியை இந்த மாவட்டமும் பெறுகிறது. \n\nSection::::மக்கள் தொகை.\n2011 ஆம் ஆண்டு கணக்கெடுப்பின்போது 3,560,830 மக்கள் வாழ்ந்தனர். \nசராசரியாக சதுர கிலோமீட்டருக்குள் 1226 பேர் என்ற அளவில் மக்கள் நெருக்கம் இருக்கிறது. பால் விகித அளவீட்டின்படி, சராசரியாக 1000 ஆண்களுக்கு 955 பெண்கள் என்ற அளவில் உள்ளனர். இங்கு வாழ்பவர்களில் 67.66% பேர் கல்வியறிவு பெற்றுள்ளனர். \n"}
{"id": "222581", "url": "https://ta.wikipedia.org/wiki?curid=222581", "title": "பிரேசிலிய ரெயால்", "text": "பிரேசிலிய ரெயால்\n\nரெயால் (; பிரேசிலிய போர்த்துக்கேயம்: ரெயாவ்; பன்மை ரெயாயிசு) பிரேசிலின் புழக்கத்திலுள்ள நாணயம் ஆகும். இதன் குறியீடு R$ மற்றும் ஐ.எசு.ஓ குறியீடு BRL ஆகும். ஒரு ரெயால் 100 சென்டவோசாக (\"நூற்றிலொன்று\") பகுக்கப்பட்டுள்ளது.\n\nஇப்போது புழக்கத்திலிருக்கும் ரெயால் 1994 இல் பழைய நாணயத்திற்கு மாற்றாக அறிமுகப்படுத்தப்பட்டது. முப்பதாண்டுகளாக வளர்ந்து வந்த பணவீக்கத்தைக் கட்டுப்படுத்த செயல்படுத்தப்பட்ட நிதி மேலாண்மை சீர்திருத்தத்தின் அங்கமாக புதிய நாணயம் வெளியிடப்பட்டது. அமெரிக்க டாலருக்கு இணையான நாணயமாற்று வீதத்தில் (1:1) வெளியிடப்பட்ட இந்தப் புதிய நாணயம் 1999இல் 2:1 ஆகவும் 2002இல் கிட்டத்தட்ட 4:1 ஆகவும் மதிப்பிறங்கியது. பின்னர் பொருளியல் வளர்ச்சியால் 2006இல் மீளவும் 2:1 நிலையை எட்டியது. திசம்பர் 31, 2013இல் நாணய மாற்றுவீதம் ஒரு அமெரிக்க டாலருக்கு 2.36 பிரேசிலிய ரெயாலாக இருந்தது.\n\nடாலரைப் போன்ற, இரட்டை நெடுங்கோடுகளை உடைய சிஃப்ரோ குறியீடு (formula_1) மூலம் குறிக்கப்படுகிறது. இருப்பினும் ஒருங்குறி இதனை எழுத்துரு வடிவத்தின் வேறுபாடாகவே கருதி தனி குறியீட்டை வழங்கவில்லை.\n"}
{"id": "222594", "url": "https://ta.wikipedia.org/wiki?curid=222594", "title": "போபால்-பிலாசுப்பூர் விரைவு இரயில்", "text": "போபால்-பிலாசுப்பூர் விரைவு இரயில்\n\nபோபால்-பிலாசுப்பூர் விரைவு இரயில் (\"Bhopal–Bilaspur Express\") என்பது போபால் நகர இரயில் சந்திப்பிலிருந்து பிலாசுப்புர் சந்திப்பு வரை செல்லும் பயணிகள் விரைவு இரயிலைக் குறிக்கிறது. போபால் மத்தியப் பிரதேச மாநிலத்தின் தலைநகரமாகும். பிலாசுப்புர் சத்தீசுகர் மாநிலத்தில் உள்ளது. முன்னதாக இது மத்தியப் பிரதேசத்திலேயே இருந்தது. \nSection::::இரயில் வண்டி எண்.\nபோபாலில் இருந்து பிலாசுப்பூர் மற்றும் சத்தீசுகருக்குச் செல்லும் பிலாசுப்பூர் விரைவு தொடருந்தின் எண் 18235 ஆகும். அதேபோல் பிலாசுபூர், சத்தீசுகரிலிருந்து போபாலுக்குச் திரும்பும் தொடருந்தின் எண் 18236 ஆகும்.\n\nSection::::வரும் நேரம் மற்றும் புறப்படும் நேரம்.\nஇந்த தொடருந்து சேவை இருபுறங்களில் இருந்தும் தினமும் செயல்படுகிறது. தொடருந்து வண்டி எண் 18235 போபால் சந்திப்பிலிருந்து தினமும் காலை 8 மணி அளவில் புறப்படுகிறது. அதேபோல் திரும்பும்போது வண்டி எண் 18236 ஆக போபால் நிசத்பூரா இரயில் நிலையத்தினை மாலை 5:30 மணி அளவில் வந்தடைகிறது.\n\nSection::::வழிப்பாதை மற்றும் நிறுத்தங்கள்.\nஇந்த ரயில் சேவை பைனா-காட்னி இரயில் பாதை வழியே செல்கிறது. இதில் 63 க்கும் மேற்பட்ட இரயில் நிறுத்தங்கள் உள்ளன. இந்த இரயில் சேவை நகரத்தில் உள்ள இரயில் நிலைய நிறுத்தங்களுடன், புறநகர் பகுதிகளிலும் நிறுத்தங்களைக் கொண்டுள்ளது. இரயில்சேவையின் முக்கியமான இரயில் நிலைய நிறுத்தங்கள் கீழே கொடுக்கப்பட்டுள்ளன.\n\nSection::::போபாலில் இருந்து பிலாஸ்பூருக்கு செல்லும் மற்ற இரயில்கள்.\n1. மகாநதி விரைவுவண்டி \n2. நர்மதா விரைவுவண்டி\n3. அமர்காண்டாக் விரைவு இரயில்\n4. கோண்டாவான விரைவுவண்டி\n5. சத்தீசுகர் விரைவு இரயில்\n"}
{"id": "222595", "url": "https://ta.wikipedia.org/wiki?curid=222595", "title": "பிரேசில் நேர வலயங்கள்", "text": "பிரேசில் நேர வலயங்கள்\n\nபிரேசில் நேர வலயங்கள் சீர்தர நேர வலயங்களையொட்டி கணக்கிடப்படுகின்றன. நாடு (கடல்தாண்டிய தீவுகள் உட்பட) நான்கு சீர்தர நேர வலயங்களாகப் – , , மற்றும் பிரிக்கப்பட்டுள்ளன.\n\nநாட்டின் சில பகுதிகளில் மட்டுமே பகலொளி சேமிப்பு நேரம் அல்லது \"கோடைக்கால நேரம்\" கடைபிடிக்கப்படுகிறது. இவை தெற்கு, தென்கிழக்கு, மத்திய-மேற்கு மண்டலங்களிலுள்ள பிரேசிலின் மாநிலங்கள் ஆகும்.\n"}
{"id": "222596", "url": "https://ta.wikipedia.org/wiki?curid=222596", "title": "தம்தரி மாவட்டம்", "text": "தம்தரி மாவட்டம்\n\nஇந்திய மாநிலமான சட்டீஸ்கரில் தம்தரி மாவட்டம் அமைந்துள்ளது. இதன் தலைமையகம் தம்தரி நகரில் அமைந்துள்ளது. \n\nSection::::புவிப்பரப்பு.\nஇந்த மாவட்டத்தில் மகாநதி பாய்கிறது. இந்த ஆற்றின் நீர்வளத்தையும், துணை ஆறுகளின் நீர்வளத்தைப் பயன்படுத்தியும் உழவுத் தொழிலை மேற்கொள்கின்றனர்.\n\nSection::::பொருளாதாரம்.\nஇங்கு 136 அரிசி அரவை ஆலைகள் இயங்குகின்றன. \n\nரவிசங்கர் சாகர் அணையில் இருந்து பெறும் நீரை குடி நீராகப் பயன்படுத்துகின்றனர். அதைக் கொண்டு நீர்மின் நிலையம் அமைக்கப்பட்டுள்ளது. \nஇங்குள்ள நிலப்பரப்பில் 52 சதவிகிதப் பகுதிகள் காட்டுப் பகுதியாக உள்ளன. \n\nSection::::மக்கள் தொகை.\n2001 மக்கள் தொகைக் கணக்கெடுப்பின் போது 799,199 மக்கள் வாழ்ந்தனர். \n\nசராசரியாக, சதுர கிலோமீட்டருக்குள் 236 பேர் வாழ்கின்றனர். சராசரியாக ஆயிரம் ஆண்களுக்கு 1012 பெண்கள் என்ற அளவில் பால் விகிதம் கணக்கிடப்பட்டுள்ளது. இங்கு வாழ்பவர்களில் 78.95% பேர் கல்வியறிவு பெற்றுள்ளனர். \n\n"}
{"id": "222600", "url": "https://ta.wikipedia.org/wiki?curid=222600", "title": "நலன் குமரசாமி", "text": "நலன் குமரசாமி\n\nநலன் குமரசாமி ஒரு தமிழ்த் திரைப்பட இயக்குநர் ஆவார். கலைஞர் தொலைக்காட்சியின் நாளைய இயக்குநர் நிகழ்ச்சியின் குறும்படங்கள் மூலம் மக்களின் கவனத்திற்கு வந்த இவர் தோட்டா விலை என்ன?, ஒரு படம் எடுக்கணும், நெஞ்சுக்கு நீதி உள்ளிட்ட குறிப்பிடத்தக்க குறும்படங்களை இயக்கியுள்ளார். சூது கவ்வும் எனும் முழு நீள திரைப்படத்தின் மூலம் பெரும் கவனத்தைப் பெற்றார். திரைப்படத்துறைக்கு வரும் முன்னர் இவர் நிகழ்ச்சி மேலாண்மை (Event Management) மற்றும் நிலம் விற்பனை பணிகளைச் செய்துவந்தார்.\n\n"}
{"id": "222602", "url": "https://ta.wikipedia.org/wiki?curid=222602", "title": ".br", "text": ".br\n\n.br பிரேசிலின் அதியுயர் ஆள்கள இணைய நாட்டுக் குறியீடு (ccTLD) ஆகும். 2005 வரை இதனை \"பிரேசிலிய இணைய வழிநடத்துக் குழு\" (Comitê Gestor da Internet no Brasil) மேலாண்மை செய்து வந்தது. 2005இலிருந்து இதன் மேலாண்மையை \"பிரேசிலிய பிணையத் தகவல் மையம்\" (Núcleo de Informação e Coordenação do Ponto br) செய்து வருகிறது. எந்தவொரு பதிவிற்கும் உள்ளூர் தொடர்பு அவசியம். போர்த்துக்கேய எழுத்துருக்களுடன் கூடிய ஆள்களப் பெயர்களும் ஏற்றுக் கொள்ளப்படுகின்றன. \n\nபல்கலைக்கழகங்களைத் தவிர்த்து, இரண்டாம்நிலை ஆள்களப் பெயர் நிலைநிறுத்தப்பட்டுள்ளது; ஒவ்வொரு பகுப்பினைப் பொறுத்து கொடுக்கப்பட்டுள்ள பட்டியலிலிருந்து தெரிந்தெடுத்துக் கொள்ளலாம். காட்டாக, site.art.br என்பது கலை (இசை, நாட்டுப்பாடல் \"போன்ற\") பகுப்பிலும் site.org.br என்பது அரசு சார்பற்ற அமைப்பு பகுப்பிலும் வழங்கபடுகின்றன. கல்வி நிறுவனங்கள் .edu.br என்ற இரண்டாம்நிலைப் பெயரைப் பயன்படுத்தலாம்; இருப்பினும், பெரும்பான்மையான பொதுத்துறை பல்கலைக்கழகங்கள் உட்பட, .com.br என்றும் .br என்றும் பயன்படுத்துகின்றன. ஏப்ரல் 2010 நிலவரப்படி பெரும்பான்மையான, பதிவானவற்றில் 90%க்கும் கூடுதலானவை, பகுப்புகளை கண்டுகொள்ளாது .com.br என்ற ஆள்களப் பெயரையே பயன்படுத்துகின்றன. .jus.br (நீதித்துறை), மற்றும் .b.br (வங்கிகள்) ஆள்களப் பெயர்களின் பயன்பாடு \"களப் பெயர் முறைமை பாதுகாப்பு நீட்சி\"களால் (DNSSEC) கட்டாயமாக்கப்பட்டுள்ளன.\n"}
{"id": "222605", "url": "https://ta.wikipedia.org/wiki?curid=222605", "title": "எனது பயணம் (நூல்)", "text": "எனது பயணம் (நூல்)\n\nஎனது பயணம் சுவாமி விவேகானந்தரின் பயண நூல். விவேகானந்தரின் நகைச்சுவை உணர்வுக்கும், வரலாற்று உண்மைகளை நகைச்சுவையாகவே தரும் திறமைக்கும் ஒரு சான்று நூல். சுவாமி விவேகானந்தரின் நூல்களுள் இது வித்தியாசமான ஒன்று. இராமகிருஷ்ண மடத்தால் வெளியிடப்பட்டது.\n\nஇந்த நூல் ’உத்போதன்’ என்ற வங்காளப் பத்திரிக்கைக்காக அவர் தமது பயண அனுபவங்களை வங்க மொழியில் எழுதியதின் தமிழாக்கம். அப்போது அந்த பத்திரிக்கையின் ஆசிரியராக இருந்தவர் சுவாமி திரிகுணாதீதானந்தர். அவருக்கு இதை ஒரு கடித நடையில் எழுதியுள்ளார் சுவாமி விவேகானந்தர். தமிழில் முதலில் இந்நூல் 1986 ஆம் ஆண்டு வெளிவந்தது. இரு மறுபதிப்புகளுக்கு பின்னர், இரண்டாம் பதிப்பு, குறிப்புகளுடன் 1996 இல் வெளிவந்தது.\n\nSection::::முதல் அத்தியாயம்.\nசுவாமி விவேகானந்தர் இரண்டாம் முறை மேலைநாடுகளுக்கு 1899 ஆம் ஆண்டு ஜூன் 20 ஆம் நாள் நீராவிக் கப்பல் கோல்கொண்டாவில் கல்கத்தாவிலிருந்து கிளம்பினார். பிரயாணத்தில் அவரது சக பிரயாணிகள் சுவாமி துரியானந்தரும், சகோதரி நிவேதிதையும். வரலாற்றை படிப்போருக்கு ஆர்வம் ஏற்படும் விதத்தில் கூறுகிறார் சுவாமி விவேகானந்தர். இதில் கப்பல் பிரயாணிகள் சேர்ந்து ஒரு சுறாமீனைப் பிடிக்கும் நிகழ்வை விவரிக்கும் இடத்தில், அந்த இடத்திற்கே படிப்போரை அழைத்துச் சென்றுவிடுகிறார்.\n\nSection::::இரண்டாம் அத்தியாயம்.\n1900 ஆம் ஆண்டின் இறுதி0pயில் மேலைநாட்டிலிருந்து திரும்பிவரும் வழியிலான பயண விவரங்கள் தரப்பட்டுள்ளன. இதில் சக பிரயாணிகள் பிரபல பாடகி கால்வே, பிரபல எழுத்தாளர் ஜூல் போவா மற்றும் ஃபாதர் லாய்சன் ஆகியோர்.\n\nஇதில் சுவாமி விவேகானந்தரது நாடுகளைப் பற்றிய தீர்க்க தரிசனங்களும் அடங்கியுள்ளன:\n\"செர்பியா,பல்கேரியா போன்றவை துருக்கி மாவட்டங்கள். ரஷ்ய-துருக்கிப் போருக்குப் பின் பேரளவிற்குச் சுதந்திரம் அடைந்துள்ளன...பெருமளவுக்கு ரத்தம் சிந்தி, பல ஆண்டுகள் போராடி அவர்கள் துருக்கியிடமிருந்து விடுதலை அடைந்தனர். ஆனால் கூடவே ஒரு சங்கடமான பிரச்சினையும் எழுந்துள்ளது. ஐரோப்பிய முறையில் அவர்கள் தங்களுக்கென ராணுவத்தை உருவாக்கிக் கொள்ள வேண்டும். இல்லையெனில் ஒருநாள் கூட அவர்களால் பாதுகாப்பாக இருக்க முடியாது. இன்றோ நாளையோ அவர்கள் ரஷ்யாவினால் அடிமை கொள்ளப்படுவது உறுதி...\" after this its over\n\nSection::::பிற்சேர்க்கை.\nஅவர் எழுதி வைத்திருந்த கான்ஸ்டான்டி நோபிள், ஏதன்ஸூம் கிரீஸூம், லூவரி மியூசியம் பற்றிய குறிப்புகள் இந்தப் பகுதியில் தரப்பட்டுள்ளன.\n"}
{"id": "222609", "url": "https://ta.wikipedia.org/wiki?curid=222609", "title": "தெலங்காணா மாவட்டங்களின் பட்டியல்", "text": "தெலங்காணா மாவட்டங்களின் பட்டியல்\n\nதெலுங்கானா மாவட்டங்கள், இந்தியாவின் 29வது மாநிலமான தெலங்கானா, 4 சூன் 2014-இல் புதிதாக நிறுவப்படும் போது ஆதிலாபாத், ஐதராபாத், கரீம் நகர், கம்மம், மகபூப்நகர்\nமேடக், நல்கொண்டா, நிசாமாபாத், ரங்காரெட்டி, வாரங்கல் என பத்து மாவட்டங்களை மட்டும் கொண்டிருந்தது. \n\nமக்களின் சமூக, கல்வி, பொருளாதார வளர்ச்சியை மேம்படுத்தும் நோக்கில் பழைய பத்து மாவட்டங்களின் பகுதிகளை பிரித்து 21 புதிய மாவட்டங்களை உருவாக்க வேண்டியிருந்தது. எனவே 11 அக்டோபர் 2016 அன்று, ஏற்கனவே உள்ள பத்து மாவட்டங்களின் பகுதிகளைக் கொண்டு 21 புதிய மாவட்டங்கள் நிறுவப்பட்டது. \n\nவாரங்கல் மாவட்டமானது, வாரங்கல் நகர்புற மாவட்டம் மற்றும் வாரங்கல் கிராமபுற மாவட்டம் என இரண்டாகப் பிரிக்கப்பட்டதால், இனி தனியாக வாரங்கல் மாவட்டம் இன்றி தெலங்கானா மாநிலத்தில் முப்பத்தி ஒன்று மாவட்டங்கள் உள்ளது.\n\nஆதாரம்:\n\n"}
{"id": "222614", "url": "https://ta.wikipedia.org/wiki?curid=222614", "title": "துர்க் மாவட்டம்", "text": "துர்க் மாவட்டம்\n\nதுர்க் மாவட்டம், இந்திய மாநிலமான சட்டீஸ்கரில் அமைந்துள்ளது. இதன் தலைமையகம் துர்க் நகரில் அமைந்துள்ளது. இது 8,537  சதுர கிலோமீட்டர் பரப்பளவைக் கொண்டது. இது சட்டீஸ்கர் மாநிலத்தில் அதிக மக்களைக் கொண்ட மாவட்டங்களின் பட்டியலில் இரண்டாம் இடத்தில் உள்ளது. \nஇங்குள்ள பிலாய் நகரில் பிலாய் உருக்கு ஆலை அமைந்துள்ளது.\n\nSection::::மக்கள் தொகை.\n2011 ஆம் ஆண்டில் கணக்கெடுக்கப்பட்ட போது, 3,343,079 மக்கள் வாழ்ந்தனர். சராசரியாக சதுரகிலோமீட்டருக்குள் 391 பேர் வாழ்கின்றனர்.\n\n"}
{"id": "222616", "url": "https://ta.wikipedia.org/wiki?curid=222616", "title": "போர்த்துகலின் மூன்றாம் யோவான்", "text": "போர்த்துகலின் மூன்றாம் யோவான்\n\nமூன்றாம் யோவான் (\"John III\", \"ஜான் III\", போர்த்துகேயம்: யோவோ III ; 7 சூன் 1502 – 11 சூன் 1557) போர்த்துகல் மற்றும் அல்கார்வெசு இராச்சியத்தின் மன்னராக திசம்பர் 13, 1521 முதல் சூன் 11,1557 வரை அரசு புரிந்தவர். மன்னர் முதலாம் மானுவலுக்கும் மாரியாவிற்கும் மகனாகப் பிறந்தவர்.தமது தந்தைக்குப் பிறகு தமது பத்தொன்பதாவது அகவையில் 1521இல் முடி சூடினார்.\n\nஇவரது ஆட்சிக்காலத்தில் போர்த்துகல் ஆசியாவிலும் புதிய உலகிலும் புதிய உடமைகளை நிலைநாட்டினர். பிரேசில் குடியேற்றம் மூலமாக கையகப்படுத்தப்பட்டது. இந்தியாவில் (கோவா (மாநிலம்) போன்று) போர்த்துகலின் இருப்பை வலுப்படுத்தும் இவரது கொள்கையால் போர்த்துகல்லுக்கு மலுக்கு தீவுகளிலிருந்து கிராம்பு, ஜாதிக்காய் போன்ற நறுமணப் பொருட்களின் வணிகத்தில் ஏகபோகம் எட்டியது. இதனால் இவர் \"மளிகை மன்னர்\" என்று அழைக்கப்பட்டார். 1557இல் இவரது மறைவின்போது போர்த்துக்கேய பேரரசு ஏறத்தாழ 1 பில்லியன் ஏக்கர்களுக்கு விரிவடைந்திருந்தது.\n\nஇவரது ஆட்சிக் காலத்தில்தான் சீனாவுடனும்( மிங் அரசமரபு) சப்பானுடனும் (முரோமாச்சி காலம்) தொடர்பு கொண்ட முதல் ஐரோப்பியர்களாக போர்த்துக்கேயர் விளங்கினர். இந்திய வணிகத்திற்கும் பிரேசில் முதலீட்டிற்கும் முன்னுரிமை கொடுத்ததால் வடக்கு ஆப்பிரிக்காவிலிருந்த முஸ்லிம் பகுதிகளை கவனிக்காது இருந்தார்.\n"}
{"id": "222621", "url": "https://ta.wikipedia.org/wiki?curid=222621", "title": "பிலிப்பீனியப் புரட்சி", "text": "பிலிப்பீனியப் புரட்சி\n\nபிலிப்பீனியப் புரட்சி (\"Philippine Revolution\", \"எசுப்பானிய மொழியில் \"தகலொக் போர்\" (Tagalog War)\") என்பது பிலிப்பீனிய நாட்டு மக்களுக்கும், எசுப்பானிய காலனித்துவ அதிகாரிகளுக்கும் இடையில் ஏற்பட்ட ஆயுத இராணுவ மோதல் ஆகும். பிலிப்பைன் புரட்சி 1896 ஆம் ஆண்டு ஆகஸ்ட் மாதத்தில் ஆரம்பமானது. இப்புரட்சியானது எசுப்பானிய அதிகாரிகளினால் ஆரம்பிக்கப்பட்ட \"கடிபுனன்\" (Katipunan) என அழைக்கப்படும் \"காலனித்துவத்திற்கெதிரான இரகசிய அமைப்பு\" (anti-colonial secret organization) ஒன்று உருவாக்கப்பட்டதிலிருந்து ஆரம்பமானது. கடிபுனன் \"அந்திரஸ் பொனிபகியோ\" என்பவரால் தலைமைதாங்கப்பட்டது. எசுப்பானியரிடம் இருந்து சுதந்திரத்தைப் பெற்றுக்கொள்வதைக் குறிக்கோளாகக் கொண்டு இப்புரட்சி ஆரம்பமானது. இவ்வமைப்பானது பல்வேறு பிலிபைசின் மக்களில் தாக்கம் செலுத்தியது. கலகோனில் நடைபெற்ற பெரும் ஒன்றுகூடலின் போது கடிபுனனின் தலைவர்கள் தம்மை ஒரு புரட்சி அரசாக அறிமுகப்படுத்தினார்கள். அத்துடன் அவர்கள் ஹம்மை தேசிய ரீதியான இராணுவ புரட்சியாளர்களாகவும் அறிமுகம் செய்தனர். தலைநகரான மணிலாவில் நடந்த தாக்குதலுக்கு பொனிபசியோ (Bonifacio) என்று பெயர். இத்தாக்குதல் தோல்வியடைந்தது, எனினும் இந்நகரின் அருகிலுள்ள மாகாணங்களில் புரட்சி ஆரம்பமானது.\n\n"}
{"id": "222637", "url": "https://ta.wikipedia.org/wiki?curid=222637", "title": "ராம ஜென்ம பூமி", "text": "ராம ஜென்ம பூமி\n\nஇராம ஜென்ம பூமி, இந்தியாவின் உத்தரப் பிரதேச மாநிலத்தில், பைசாபாத் மாவட்டத்தின், அயோத்தியில் இராமர் பிறந்த இடமென காலம்காலமான இந்துக்கள் நம்புகின்றனர். விஷ்ணுவின் ஏழாவது அவதாரமான இராமர், சரயு ஆற்றின் கரையில் உள்ள கோசல நாட்டின் அரசன் தசரதனின் மூத்த மகனாக பிறந்தார் என இராமாயணம் எனும் இதிகாசத்தில் விளக்கப்பட்டுள்ளது. முக்தி தரும் ஏழு இந்து புனித நகரங்களில் ராம ஜன்ம பூமியும் ஒன்று. இங்கு குழந்தை இராமர் கோயில் அமைந்துள்ளது.\n\nஇராம ஜென்மபூமி உத்திரப் பிரதேசத்தின், பைசாபாதிலிருந்து எழு கிலோ மீட்டர் தொலைவிலும், லக்னோவிலிருந்து கிழக்கே 136 கிலோ மீட்டர் தொலைவில், சரயு ஆற்றாங்கரையில் அமைந்துள்ளது.\n\nமொகலாய அரசர் பாபரின் படைத்தலைவர், இங்கிருந்த இராமர் கோயிலை இடித்துவிட்டு அதன் மேல் 1528-இல் தொழுகைப் பள்ளிவாசல் கட்டி அதற்கு பாப்ரி மசூதி என்று பெயர் சூட்டினார் என இந்துக்கள் நம்புகின்றன, இவ்விடம் முகலாய மன்னர் பாபர் 1528ல் தனது படை தளபதியை வைத்து வாங்கி பள்ளிவாசல் கட்டினார் 1528 முதல் 1853 வரை இசுலாமியர்களின் தொழுகைப் பள்ளிவாசலாக இருந்தது.\n\nஇந்தியாவை ஆண்ட பிரித்தானிய இந்தியா அரசினர், 1863 முதல் 1949 முடிய இவ்விடத்தில் இந்துக்களும் இசுலாமியர்களும் வழிபட வேண்டும் என கூறி இவ்விடத்தை இந்துக்களுக்கும் இசுலாமியர்களுக்கும் பிரித்துக் கொடுத்தனர். டிசம்பர் 6, 1992 இல் பாபர் மசூதியை முழுவதுமாக இடித்து அவ்விடத்தில், இந்துக்கள் வழிபடக்கூடிய இராமர் சிலையை வைத்து விட்டு அங்கு இராமர் கோவிலை கட்ட வேண்டும் எனக்கூறி வருகிறது. முஸ்லிம்கள் அந்த இடம் பள்ளிவாசலுக்கு சொந்தமான இடம் என்று போராடி வருகின்றனர்\n\nSection::::தொல்லியல் அகழ்வாராய்வு.\nஇந்தியத் தொல்லியல் துறையினர் பிரச்சினைக்குரிய, இராமர் பிறந்ததாக கூறப்படும் இடத்தையும், பாபர் மசூதி இருக்கும் நிலத்தையும் 1970, 1992 மற்றும் 2003 ஆகிய ஆண்டுகளில் அகழ்வாய்வு செய்ததில், பாபர் மசூதிக்கு முந்தைய காலத்து தொன்மையான கட்டிடங்கள், பாபர் மசூதிக்கு கீழும் பக்கவாட்டிலும் இருந்ததற்கான ஆதாரங்களை கண்டெடுத்தனர்.\n\nSection::::அலகாபாத் உயர்நீதிமன்ற தீர்ப்புகள்.\nபிரச்சினைக்குரிய இராம ஜன்ம பூமி – பாபர் மசூதி இடம் குறித்து செப்டம்பர் 30, 2010 இல் தீர்ப்பு வழங்கியது. சர்ச்சைக்குரிய மேற்படி 2.77 ஏக்கர் நிலத்தை மூன்று பகுதிகளாக பிரித்து, தற்போது குழந்தை இராமர் சிலை நிறுவப்பட்ட இடம் ஒரு பகுதியாகவும், சன்னி வக்ஃப்போர்டு அமைப்புக்கு மூன்றில் ஒரு பகுதி நிலத்தையும், நிர்மோகி அகாரா அமைப்புக்கு மீதி உள்ள நிலத்தையும் வழங்கி அலகாபாத் உயர் நீதிமன்றம் தீர்ப்பளித்தது.அலகாபாத் உயர் நீதிமன்றத்தின் தீர்ப்பை எதிர்த்து மேற்படி மூன்று அமைப்புகளும் இந்திய உச்ச நீதிமன்றத்தில் மேல் முறையீடு செய்தனர்.\n\nSection::::உச்ச நீதிமன்றத் தீர்ப்பு.\nஜனவரி 27, 2013-இல் இந்திய உச்ச நீதிமன்றம், சர்ச்சைக்குரிய பகுதிகளை ஏற்கனவே உள்ளது உள்ளபடி (status quo) மாநில அரசு நிர்வாகிக்க வேண்டும் என தீர்ப்பளித்தது. சர்ச்சைக்குரிய இராம ஜன்மபூமி மற்றும் பாபர் மசூதி குறித்த அலகாபாத் உயர் நீதிமன்ற தீர்ப்பை எதிர்த்து பல மேல்முறையீடு வழக்குகள் நிலுவை உள்ளதால், உச்ச நீதிமன்றம் தனது இறுதித் தீர்ப்பைத் தள்ளி வைத்தது.\n\nSection::::சமரசக் குழு.\n8 மார்ச் 2019 அன்று ஐந்து நீதியரசர்களைக் கொண்ட உச்சநீதிமன்ற அமர்வு, இராம ஜென்ம பூமி பிணக்குகளை, நீதிமன்றத்திற்கு வெளியே, பைசாபாத் நகரத்தில் தங்கியிருந்து அயோத்தி பிரச்சினையை சமரசம் செய்து கொள்ளும் வகையில் பக்கீர் முகமது இப்ராகிம் கலிபுல்லா தலைமையில், மூத்த வழக்கறிஞர் சிறீராம் பஞ்சு மற்றும் வாழும் கலை அமைப்பின் நிறுவனர் ஸ்ரீ ஸ்ரீ ரவிசங்கர் ஆகியவர்களைக் கொண்ட ஒரு சமரசக்குழவை நியமித்துள்ள்து. இக்குழு எட்டு வாரங்களுக்குள் தனது அறிக்கையை உச்சநீதிமன்றத்திற்கு சமர்ப்பக்க வேண்டும் என்று உத்திரவிட்டுள்ளது.\n\nSection::::உச்ச நீதிமன்றத்தின் இறுதித் தீர்ப்பு.\nஇவ்வழக்கில் உச்ச நீதிமன்றத்தின் தலைமை நீதிபதி ரஞ்சன் கோகாய் தலைமையிலான 5 நீதிபதிகள் கொண்ட அரசியல் சாசன அமர்வு 09 நவம்பர் 2019 அன்று தீர்ப்பு வழங்கியது. பாபர் மசூதி காலி இடத்தில் கட்டப்படவில்லை என்பது உறுதி செய்யப்பட்டிருப்பதாகவும், நம்பிக்கையின் அடிப்படையில் நிலத்திற்கு சன்னி வக்பு வாரியம் உரிமை கோர முடியாது என்றும் தெரிவித்தார். அயோத்தியில் பாபர் மசூதி இருந்த இடம் முழுக்க முழுக்க தங்களது என இஸ்லாமிய அமைப்புகள் நிரூபிக்கவில்லை. ஆகையால் நிர்மோகி அகாரா, மற்றும் சுன்னி வக்பு வாரியத்தின் மனுக்களை ரத்து செய்யப்படுகின்றது எனவும், சன்னி வக்ப் வாரியத்திற்கு மசூதி கட்டிக் கொள்ள அயோத்தில் 5 ஏக்கர் நிலம் வழங்க வேண்டும் எனவும் மத்திய மற்றும் மாநில அரசுகளுக்கு உத்தரவிடப்படுகிறது என தலைமை நீதிபதி தெரிவித்தார். சர்ச்சைக்குரிய 2.77 ஏக்கர் நிலம் இந்திய அரசுக்கே உரிமை என்றும், ராம ஜென்ம பூமியில் மூன்று மாதத்திற்குள் ஒரு அறக்கட்டளை மூலம் குழந்தை இராமருக்கு கோயில் கட்ட அரசு அனுமதி வழங்கலாம் எனத் தீர்ப்பு வழங்கப்பட்டது.\n\n"}
{"id": "222644", "url": "https://ta.wikipedia.org/wiki?curid=222644", "title": "சாவோ லூயிசு", "text": "சாவோ லூயிசு\n\nசாவோ லூயிசு (\"São Luís\", ஆங்கிலம்: \"Saint Louis\") பிரேசிலிய மாநிலம் மாரன்யோவின் தலைநகரமும் மிகப் பெரிய நகரமும் ஆகும். இந்த நகரம்சாவோ மார்கோசு விரிகுடாவில் உள்ள சாவோ லூயிசு தீவில் அமைந்துள்ளது. நகரத்தின் மக்கள்தொகை 2008இல் 986,826 ஆக மதிப்பிடப்பட்டுள்ளது. பெருநகரப் பகுதியின் மக்கள்தொகை ஆக உள்ளது. இது பிரேசிலில் 16வது மிகப்பெரும் நகரமாக விளங்குகிறது. \n\nசாவோ லூயிசு நகரத்தை பிரான்சு நிறுவியது. பிரேசிலில் தீவுகளில் அமைந்துள்ள மூன்று நகரங்களில் ஒன்றாக சாவோ லூயிசு விளங்குகிறது. இந்த நகரத்தில் இரண்டு துறைமுகங்கள் அமைந்துள்ளன: மதீரா துறைமுகம், இட்டாகுயி துறைமுகம். இவற்றின் வழியாக பிரேசிலின் அமேசானில் கிடைக்கும் இரும்புத் தாது ஏற்றுமதி செய்யப்படுகிறது. இங்குள்ள முதன்மையான தொழிலாக மாழை தொழிலகங்கள் (ஆலுமார், வேல்) இயங்குகின்றன. மாரன்யோ கூட்டரசு பல்கலைக்கழகம் இங்கு அமைந்துள்ளது.\n\nஇங்கு குடியேறிய முதல் ஐரோப்பியர்கள் பிரான்சியர் ஆவர். 1612இல் பிரான்சு இதனை தங்கள் குடியேற்றத்திற்கான மையமாக்க திட்டமிட்டிருந்தனர். இங்கு தங்கள் அரசர் மற்றும் அவரது புனித மூதாதையின் நினைவாக \"செயின்ட் லூயி\" என்ற கோட்டையை கட்டினர். இந்த நகரத்தை 1615இல் கைப்பற்றிய போர்த்துக்கேயர் இதற்கு \"சாவோ லூயிசு\" எனப் பெயர்மாற்றம் செய்தனர். \n\nசாவோ லூயிசின் மூதாதைகளின் பாலிலாப் பண்பணுப் பாரம்பரிய டி. என். ஏ. ஆய்வின்படி, 42% ஐரோப்பியர்கள், 39% உள்நாட்டு அமெரிக்கர் மற்றும் 19% ஆபிரிக்கர் ஆகும்.\n\nசாவோ லூயிசை அழைக்க உள்ளூர் பகுதிக்கான தொலைபேசிக் குறியீடு (பிரேசிலில் இது டிடிடி எனப்படுகிறது) 98 (DDD98) ஆகும்.\n\n"}
{"id": "222655", "url": "https://ta.wikipedia.org/wiki?curid=222655", "title": "சாக்ரமெந்தோ குடியேற்றப் பகுதி", "text": "சாக்ரமெந்தோ குடியேற்றப் பகுதி\n\nசாக்ரமெந்தோ குடியேற்றப் பகுதி ( \"Colonia del Sacramento\" ) உருகுவையின் தென்மேற்குப் பகுதியில் \"ரியோ டி லா பிளாட்டா\" என எசுப்பானியத்தில் அழைக்கப்படும் ஆற்றுப் படுகையில் அமைந்துள்ள மாநகரம் ஆகும். இது அர்கெந்தீனாவின் புவெனஸ் ஐரிஸ் நகரை நோக்கியவண்ணம் உள்ளது. உருகுவையின் பழைமையான நகரங்களில் ஒன்றான இது கொலோனியா மாவட்டத்தின் தலைநகரமாகவும் உள்ளது. இதன் மக்கள்தொகை 26,231 ஆகும்.\n\nவரலாற்றுச் சிறப்புமிக்க இந்த நகரம் ஓர் உலகப் பாரம்பரியக் களம் ஆகும். தற்கால சாக்ரமெந்தோவின் முதன்மைத் தொழிலாக துணித் தயாரிப்பு விளங்குகிறது. இங்கு ஓர் கட்டற்ற வணிக வலயம், பல்தொழில்நுட்ப கல்லூரி மற்றும் பல அரசுக் கட்டிடங்கள் உள்ளன.\n"}
{"id": "222661", "url": "https://ta.wikipedia.org/wiki?curid=222661", "title": "ஆந்திர லயோலா கல்லூரி", "text": "ஆந்திர லயோலா கல்லூரி\n\nஆந்திரா லயோலா கல்லூரி பொதுவாக லயோலா கல்லூரி என அழைக்கப்படும் இந்த கல்லுரியானது ஏசு சபையினால் நடத்தப்படுகிறது. இது 1954ஆம் ஆண்டு துவங்கப்பட்டது. இது ஆந்திரப் பிரதேசம் மாநிலத்தில் விஜயவாடா என்னும் இடத்தில் அமைந்துள்ளது.\n\nஇது ஒரு சுய நிதிக் கல்லுரியாகும், இங்கு மக்களின் உணர்வுகளுக்கு ஏற்றார்போல் இந்த கல்லூரி அமைக்கப்பட்டுள்ளது.\n\nSection::::வரலாறு.\nஇது சமுக சேவை புரியம் துறவற சபையினரால் நடத்தப்படுகிறது.\n\nSection::::வளாகம்.\nஇது 105 ஏக்கர் பரப்பளவில் அமைந்துள்ளது. வடக்கு, தெற்கு என இரண்டு கட்டிடங்கள் உள்ளன. இந்த கட்டடங்களில் இளநிலை வகுப்புகளுக்கான அறையும், அறிவியல் ஆய்வுக்கூடங்களும் அமைந்துள்ளன. முதுநிலை பயிலும் மாணவர்களுக்கு தனியான கட்டிடம் உள்ளது. இது மேலும் ஆங்கில L என்ற அமைப்பை உடையது. இதில் மூன்று விடுதிகள் உள்ளன. இந்த கல்லூரியில் குறைந்தது 3000 மாணவ-மாணவிகள் உள்ளனர்.\n\nSection::::நூலகம்.\nலயோலாவில் உள்ள நூலகம் ஐந்தாயிரம் சதுர அடி பரப்பளவில் அமைந்துள்ளது. 33 கணினிகளைக் கொண்ட இதில் மின் வழிக் கற்கும் வசதியும் உள்ளது. இதில் ஏறத்தாழ நான்கு கணினி மையங்கள் உள்ளன. இங்கு மாணவர்களுக்குத் தேவையான நூல்கள் வழங்கப்படுகின்றன. இதழ்களும், நாளேடுகளும் கிடைக்கின்றன. இங்கே மின்னூல்களும் புத்தகங்களும் கிடைக்கின்றன.\n\n"}
{"id": "222662", "url": "https://ta.wikipedia.org/wiki?curid=222662", "title": "சான் இல்டிபொன்சோ முதலாம் உடன்பாடு", "text": "சான் இல்டிபொன்சோ முதலாம் உடன்பாடு\n\nசான் இல்டிபொன்சோ முதலாம் உடன்பாடு (\"First Treaty of San Ildefonso\") என்பது அக்டோபர் 1, 1777 அன்று எசுப்பானியப் பேரரசுக்கும் போர்த்துக்கேயப் பேரரசுக்கும் இடையே ஏற்பட்ட உடன்படிக்கை ஆகும். போர்த்துக்கலின் அரசியாக முதலாம் மேரி முடிசூட்டிய சில காலத்திற்குள்ளாக இந்த உடன்பாடு காணப்பட்டது. \n\nஇதன்படி ரியோ டி லா பிளாட்டா பகுதியில் ஆட்சிப்பகுதிகளுக்கான பிணக்குகளுக்குத் தீர்வு காணப்பட்டது. உடன்பாட்டின்படி எசுப்பானியா பிரேசில் பகுதிகளைப் போர்த்துகலிற்கு (அதாவது அமேசான் படுகை) திருப்பிக் கொடுத்தது; இதற்கு எதிராக பன்டா ஓரியன்டல் (அதாவது உருகுவை)யில் தனது கட்டுப்பாட்டை நிலைநாட்டிக் கொண்டது. இந்த உடன்பாடு கூடுதலாக 1750இல் மாத்ரித்தில் கண்ட உடன்பாட்டையும் உறுதி செய்து எசுப்பானியா மிசியோன் ஓரியன்டேல்சையும் கொலோனியா டெல் சாக்ரமெந்தோவையும் தக்க வைத்துக் கொள்ள வகை செய்தது.\n"}
{"id": "222674", "url": "https://ta.wikipedia.org/wiki?curid=222674", "title": "போஜ்பூர் மாவட்டம்", "text": "போஜ்பூர் மாவட்டம்\n\nபோஜ்பூர் மாவட்டம் என்பது இந்திய மாநிலமான பீகாரில் உள்ளது. இதன் தலைமையகம் அர்ரா நகரில் உள்ளது.\n\nSection::::புவிப்பரப்பு.\nஇது பரப்பளவைக் கொண்டது. \nகடல் மட்டத்தில் இருந்து 193 மீட்டர் உயரத்தில் அமைந்துள்ளது.\n\n\nSection::::பொருளாதாரம்.\nஇது வளர்ச்சியில் பின்தங்கிய மாவட்டங்களில் ஒன்று. அரசிடம் இருந்து பின்தங்கிய மாவட்டங்களுக்கான வளர்ச்சியைப் பெறுகிறது. \nசோனி, கங்கை ஆற்று நீரைப் பயன்படுத்தி உழவுத் தொழிலை மேற்கொள்கின்றனர்.\n\nSection::::மக்கள் தொகை.\n2011 ஆம் ஆண்டில் மக்கள் தொகை கணக்கெடுக்கப்பட்ட போது, 2,720,155 மக்கள் வாழ்கின்றனர். \n\nசராசரியாக சதுர கிலோமீட்டருக்குள் 1136 மக்கள் வசிக்கின்றனர். பால் விகிதக் கணக்கெடுப்பில் 1000 ஆண்களுக்கு 900 பெண்கள் என்ற அளவு இருப்பதாகத் தெரிய வந்தது. இவர்களில் 72.79% பேர் கல்வியறிவு பெற்றுள்ளனர். \n\nSection::::மொழி.\nஇங்கு வாழும் மக்கள் போஜ்பூரி மொழியில் பேசுகின்றனர். இதை தேவநாகரி, கைதி எழுத்துமுறைகளில் எழுதுகின்றனர். \n\n"}
{"id": "222680", "url": "https://ta.wikipedia.org/wiki?curid=222680", "title": "மாங்காடு காமாட்சி அம்மன் கோயில்", "text": "மாங்காடு காமாட்சி அம்மன் கோயில்\n\nமாங்காடு காமாட்சியம்மன் கோயில் மாங்காட்டில் அமைந்துள்ளது. \nமாங்காடு என்னும் ஊர் பூந்தமல்லிக்கு அருகில் உள்ளது. இதை ஆதி சங்கராச்சாரியர் நிறுவியதாகக் கருதுகின்றனர். இங்கு அன்னை பார்வதி தவமிருந்து, காஞ்சி ஏகாம்பரேசுவரரைத் திருமணம் செய்து கொண்டதாக புராண வரலாறு கூறுகின்றது.\n\nSection::::புராண வரலாறு.\nஅன்னை பார்வதி, சிவபெருமானுடன் மீண்டும் இணைவதற்காக தவமிருந்த தலம். கயிலை மலையில் இருந்த போது, பார்வதி சிவபெருமானின் கண்ணைப் பொத்த, உலகமே இருண்டது. கோபமடைந்த சிவன், பார்வதியை சபித்து, தவம் செய்து மீண்டு வருமாறு கூறினார். அன்னை பார்வதி மாங்காட்டில் வந்து நெருப்பில் தவமிருந்தாள். பார்வதி தேவியார் இந்த இடத்தை விட்டு சென்றாலும், நெருப்பு மட்டும் அணையவில்லை. ஆதி சங்கரர் இங்கு வந்து அர்த்தமேரு சக்கரத்தை நிறுவினார். இதன் மூலம் மாங்காடு குளிர்ந்தது.\n\nSection::::கோயில்.\nஇது சோழர் காலக் கட்டிடக்கலையை காட்டுகிறது. தற்போதே ராஜ கோபுரம் கட்டப்பட்டது. நுழைவாயிலுக்கு அருகே வினாயகர் சிலை உள்ளது. கோயிலின் நடுவில் அர்த்த மேரு மகா சக்கரம் உள்ளது. இங்கு மாங்காடு அன்னை காமாட்சி வீற்றிருக்கிறாள்.\n\n"}
{"id": "222689", "url": "https://ta.wikipedia.org/wiki?curid=222689", "title": "அவளுக்கு முன் ஒரு உலகம்", "text": "அவளுக்கு முன் ஒரு உலகம்\n\nஅவளுக்கு முன் ஒரு உலகம் (The World Before Her) என்பது 2012ஆம் ஆண்டு வெளியிடப்பட்ட கனடிய ஆவணத்திரைப்படம் ஆகும்.\nSection::::கதைச் சுருக்கம்.\nவிஸ்வ இந்து பரிசத்தின் பெண்களுக்கான அமைப்பான துர்க்கா வாகிணி வளாகத்தில் \"பிராச்சி\" என்ற பெண்ணுடன் அறிமுகக்களம் காணும் இப்படம், இந்திய அழகி போட்டிக்காகத் தயாராகும் பயிற்சி முகாமுடன் துவங்குகிறது. இந்து ராச்சியத்தைக் காப்பாற்ற போராடும் பெண்கள் ஒருபுறம், இந்திய அழகிப்போட்டியை வெல்ல துடிக்கும் பெண்கள் ஒருபுறம் என இருவேறு உலகத்திற்குள் நகருகின்றது.\n\nஇந்துத்துவாவிற்காகக் கல்யாணமே செய்யாமல் இருக்கும் பெண் \"பிராச்சி\", தனக்கு முஸ்லீம் நண்பர்களே கிடையாது என்று பெருமைப்படும் பெண் \"சின்மயி\". \"பூஜா சோப்ரா\" இரண்டாவது பெண்குழந்தையாகப் பிறந்ததால் அவளின் அப்பா அவளைக் கொன்றுவிட வற்புறுத்துகிறார், ஆனால் அவளின் அம்மா அவளைத் தனியாக வளர்த்து 2009ஆம் ஆண்டு \"மிஸ் இந்தியாவாக\" மாற்றுகிறார்.\n\nபெண் சக்தி, பெண் முன்னேற்றம் என்று போட்டியில் கலந்து கொள்ளும் பெண்கள் பேசினாலும் அவர்களைப் ஒரு பொருளாகவே கருதுகிறார்கள் என்று அந்த பயிற்சி முகாம் அம்பலப்படுத்துகிறது.\n\nSection::::விருதுகள்.\n2012ஆம் ஆண்டுக்கான ஹாட் டாக்ஸ் கனடிய ஆவணப்பட விழாவில் (Hot Docs Canadian International Documentary Festival) சிறந்த கனடியப் படத்திற்கான விருதை பெற்றுள்ளது. ட்ரைபெகா திரைப்பட விழாவில் (Tribeca Film Festival) சிறந்த ஆவணப்படத்திற்கான விருதும், முதலாவது கனடிய திரை விருதுகள் வழங்கும் விழாவில் (1st Canadian Screen Awards) சிறந்த நீள ஆவணப்படம் என்ற விருதிற்காக பரிந்துரைக்கப்பட்டுள்ளது.\n\nSection::::இந்தியாவில் வெளியீடு.\nஇந்தியாவில் 2014ஆம் ஆண்டு ஜூன் மாதம், 6ஆம் தேதி திரைப்படத் தயாரிப்பாளர் அனுராக் காஷ்யப் உதவியுடன் திரையிடப்பட்டுள்ளது. அப்போது அவர் இப்படம் \"சிறந்த படமாக இருக்கும்\" என்று தெரிவித்தார்.\n\n"}
{"id": "222694", "url": "https://ta.wikipedia.org/wiki?curid=222694", "title": "பட்னா மாவட்டம்", "text": "பட்னா மாவட்டம்\n\nபட்னா மாவட்டம் இந்திய மாநிலமான பீகாரில் உள்ளது. இதன் தலைமையகம் பட்னா நகரில் உள்ளது. இது பட்னா கோட்டத்திற்கு உட்பட்டது. இது பீகாரில் அதிக மக்கள் தொகையைக் கொண்ட மாவட்டம். \n\nSection::::புவிப்பரப்பு.\nஇது 3202 சதுர கிலோமீட்டர் பரப்பளவைக் கொண்டது. \n\n\nSection::::மக்கள் தொகை.\n2011 ஆம் ஆண்டு மக்கள் தொகைக் கணக்கெடுப்பின்போது, 5,772,804 மக்கள் வாழ்ந்தனர். \n\nசராசரியாக சதுர கிலோமீட்டருக்குள் 1803 மக்கள் வசிக்கின்றனர். பால் விகிதக் கணக்கெடுப்பில் ஆயிரம் ஆண்களுக்கு நிகராக 892 பெண்கள் இருப்பது தெரிய வந்தது. இங்கு பிறந்தவர்களில் 72.47% பேர் கல்வியறிவு பெற்றுள்ளனர். \n\nSection::::பொருளாதாரம்.\nஇந்த மாவட்டம் வளர்ச்சியில் பின்தங்கியுள்ளது. அரசின் நிதி உதவியைப் பெறுகிறது. \n\nநெல், சோளம், கோதுமை ஆகியவற்றை விளைவிக்கின்றனர். மூன்றில் ஒரு பங்கு நிலத்தில் நெல்லே அதிகம் விளைகிறது.\n"}
{"id": "222707", "url": "https://ta.wikipedia.org/wiki?curid=222707", "title": "மார்க்கண்டேய கட்சு", "text": "மார்க்கண்டேய கட்சு\n\nமார்க்கண்டேய கட்சு (Markandey Katju, பிறப்பு: செப்டம்பர் 20, 1946) இந்தியப் பத்திரிக்கை கவுன்சில் தலைவராக இருந்தவர். இதற்கு முன் இந்திய உச்சநீதி மன்ற நீதிபதியாகவும் உயர்நீதி மன்றங்களில் முதன்மை நீதிபதியாகவும் இருந்தார்.\n\nSection::::பிறப்பும் படிப்பும்.\nமார்க்கண்டேய கட்சு லக்னோவில் காசுமீரப் பண்டிதர் குடும்பத்தில் பிறந்தார். அவருடைய தந்தை எஸ். என். கட்சு அலகாபாத் உயர் நீதிமன்ற நீதிபதியாகப் பணி புரிந்தவர். இவருடைய தாத்தா டாக்டர் கைலாசு நாத் கட்சு சிறந்த வழக்கறிஞராகவும் இந்திய விடுதலை இயக்க வீரராகவும் இருந்தவர். பிற்காலத்தில் மத்தியப் பிரதேச முதலமைச்சராகவும், மேற்கு வங்காள ஆளுநராகவும், பின்னர் ஒரிசா ஆளுநராகவும் இருந்தார்.\n\n1967 இல் மார்கண்டேய கட்சு அலகாபாத் பல்கலைக்கழகத்தில் பயின்று சட்டப் படிப்பில் முதல் மாணவராகத் தேர்ச்சிப் பெற்றார். சமற்கிருதம், இலக்கியம், வரலாறு, தத்துவம், அறிவியல், குமுகவியல், மற்றும் சட்டவியல் ஆகிய துறைகளில் நாட்டம் கொண்டிருந்தார். பின்னர் புது தில்லியில் உள்ள லால்பகதூர் சாத்திரி பல்கலைக் கழகம், அமித்தி பல்கலைக் கழகம் ஆகியவற்றில் முனைவர் பட்டங்கள் பெற்றார்.\n\nதேசிய சட்டப் பல்கலைக் கழகம் புது தில்லி, ராம் மனோகர் லோகியா தேசிய சட்டப் பல்கலைக்கழகம், லக்னோ ஆகியவற்றில் கௌரவப் பேராசிரியராக இருந்தார்.\n\n\nSection::::சட்டப் பணி.\n”மிகக் கொடிய தீர்க்க முடியாத நோயினால் சாவின் விளிம்பில் நீண்ட காலம் துன்பப்படும் நோயாளிகளைக் கொன்று விட சட்டம் அனுமதிக்க வேண்டும். எனவே இந்தியக் குற்றவியல் சட்டம் 309 ஆம் பிரிவை நீக்க வழி வகைகளைக் காண வேண்டும்” என்று ஒரு வழக்கில் தம் கருத்தைப் பதிவு செய்துள்ளார்.\n\nபல கோடி ரூபாய் ஊழல் வழக்கை விசாரிக்கும்போது \"ஊழல் செய்யும் திருடர்களைத் தூக்கில் போடவேண்டும்; ஆனால் சட்டம் இடம் கொடுக்கவில்லை\" என்று வாய் மொழியாக நீதிமன்றத்தில் மொழிந்தார்.\n\nSection::::பத்திரிக்கை கவுன்சில் தலைவர்.\nஉச்ச நீதி மன்ற நீதிபதி பதவிக்காலம் நிறைவுபெற்றதும் இந்தியப் பத்திரிக்கை கவுன்சில் தலைவராகத் தேர்ந்தெடுக்கப்பட்டார். இப்பதவியின் காலம் அக்டோபர் 2011 முதல் அக்டோபர் 2014 வரை ஆகும்.\n\nஇப்பதவியை ஏற்றதும் சமூக மாற்றத்திற்கான நல்ல கருத்துகளைப் பரப்பத் தொடங்கினார். அவை பரவலாக மக்களால் விவாதிக்கப் பட்டன. காட்சி ஊடகங்களைப் பத்திரிக்கை கவுன்சிலின் கட்டுப்பாட்டுக்குள் கொண்டு வர வேண்டும் என்று முழங்கினார். ஊடகங்கள் தவறு செய்தால் அவற்றைத் தண்டிக்கும் அதிகாரம் பத்திரிக்கைக் கவுன்சிலுக்கு வேண்டும் என்று கோரிக்கை வைத்தார்.\n\nSection::::இவருடைய பிற கருத்துகள்.\nதொலைக் காட்சிகள் பொழுது போக்கு நிகழ்ச்சிகளுக்கு மட்டுமே முக்கியத்துவம் தருகின்றன. கிரிக்கெட், திரைப்படம், அழகிகள் அணிவகுப்பு போன்ற பொழுதுபோக்கு நிகழ்ச்சிகளுக்கு 90 விழுக்காடு முக்கியத்துவம் தருகின்றன. மட்டைப் பந்தாட்டம் நம் இந்திய மக்களுக்கு ஒரு போதைப் பொருள் போல உள்ளது.\nமுக்கியமான, மெய்யான பிரச்சினைகளிலிருந்து மக்களின் கவனத்தைத் திசை திருப்புகின்றன. சோதிடம் சொல்வது, பேய்க் கதைகள் சொல்வது, அரைகுறை ஆடை அணிவகுப்பு இவற்றைப் பெரிதாகக் காட்டுகிறார்கள். அறிவியல் சிந்தனையை மக்களிடையே வளர்த்தெடுக்காமல் அறிவியலுக்குப் புறம்பான செய்திகளைப் பரப்பி மக்களை விழிப்புணர்வற்றவர்களாக வைத்திருப்பதை ஊடகங்கள் விரும்புகின்றன.\n\nஇந்தியர்களில் 90 விழுக்காட்டு மக்கள் சாதி, மதம் ஆகிய குறுகிய நோக்கங்களின் அடிப்படையில் தேர்தலில் வாக்கு அளிக்கிறார்கள். எனவே அவர்கள் அறிவிலிகளாக உள்ளனர் என்று கூறினார். நாட்டில் உள்ள முசுலீம்கள் அனைவரையும் தீவிரவாதிகளாகக் காட்டும் அவல நிலை வருந்தத்தக்கது என்று கூறினார்.\n"}
{"id": "222721", "url": "https://ta.wikipedia.org/wiki?curid=222721", "title": "ஆப்பிரிக்காவின் ஏழு இயற்கை அதிசயங்கள்", "text": "ஆப்பிரிக்காவின் ஏழு இயற்கை அதிசயங்கள்\n\nஆப்பிரிக்காவில் அமைந்துள்ள ஏழு இயற்கை அதிசயங்கள் 2013 ஆம் ஆண்டு பிப்ரவரி மாதம் 11ஆம் தேதி வாக்கெடுப்பு மூலம் தெரிவு செய்யப்பட்டது.\n\n"}
{"id": "222728", "url": "https://ta.wikipedia.org/wiki?curid=222728", "title": "கூகுள் குரல்வழித் தேடல்", "text": "கூகுள் குரல்வழித் தேடல்\n\nகூகுள் குரல்வழித் தேடல் என்னும் வசதி கூகுள் நிறுவனத்தால் உருவாக்கப்பட்டது. இந்த வசதியைப் பயன்படுத்தி ஒருவரின் பேச்சைக் கொண்டே தேடலாம். இது கணினிகளிலும் கைபேசிகளிலும் உண்டு. குரலைப் பதிவு செய்து, அதற்கு இணையான சொற்களை இட்டு தேடத் தொடங்கும்.\n\nகுரல்வழிக் கட்டளை பிறப்பிக்கும் வசதியும் இணைக்கப்பட்டது. என்ன செய்ய வேண்டும் என சொன்னவுடன் அதைச் செய்யும். ஆனால், இந்த வசதி சில மொழிகளுக்கு மட்டும் உள்ளது. \n\nSection::::ஏற்கப்பட்டுள்ள மொழிகள்.\nகீழ்க்கண்ட மொழிகளில் பேசினால் குரல்வழித் தேடல் வசதி செயல்படும். \n\nSection::::மற்ற கூகுள் சேவைகளுடனான இணைவு.\nSection::::கூகுள் மேப்ஸ்.\n2008-ஆம் ஆண்டில், கூகுள் மேப்ஸில் குரல்வழித் தேடல் அறிமுகப்படுத்தப்பட்டது. (http://www.google.com/mobile/blackberry/maps.html)\n\nSection::::கூகுள் மொபை ஆப்.\nபிளாக்பெர்ரி, நோக்கியா ஆகியவற்றுக்கான கூகுள் ஆப் என்ற பயன்பாடு உள்ளது. இதைக் கொண்டு கூகுள் தேடுபொறியில் தேடலாம். இதில் குரல்வழித் தேடல் அறிமுகப்படுத்தப்பட்டது.\nபின்னர், ஐபோனிலும் அறிமுகப்படுத்தப்பட்டது. பின்னர், ஐபாடிலும், டி-மொபைலிலும் சேர்க்கப்பட்டது.\n\nSection::::யூடியூப்.\nவீடியோக்களை காணும் தளமான யூடியூபில் சேர்க்கப்பட்டது. அப்போதைக்கு ஆங்கிலத்தில் செயல்படும்படி வடிவமைத்தனர். தற்போது வரையிலும் ஆங்கிலத்தில் மட்டும் கிடைக்கிறது.\n"}
{"id": "222733", "url": "https://ta.wikipedia.org/wiki?curid=222733", "title": "உ. இரா. அனந்தமூர்த்தி", "text": "உ. இரா. அனந்தமூர்த்தி\n\nயூ. ஆர். அனந்தமூர்த்தி என அழைக்கப்படும் உடுப்பி இராஜகோபாலாச்சாரிய அனந்தமூர்த்தி (\"Udupi Rajagopalacharya Ananthamurthy\", ; 21 டிசம்பர் 1932 - 22 ஆகஸ்ட் 2014) கன்னட எழுத்தாளரும் இலக்கியவாதியும் ஆவார். கன்னட இலக்கியத் துறையின் வளர்ச்சிக்கு முக்கியப் பங்காற்றியவர். இந்திய அளவில் முன்னணி எழுத்தாளர்களில் ஒருவர். 1994 இல் இந்திய அளவில் இலக்கியத் துறைக்கு வழங்கப்படும் உயரிய விருதான ஞானபீட விருதைப் பெற்றவர். இந்த விருது இதுவரையிலும் எட்டு கன்னட எழுத்தாளர்களுக்கு வழங்கப்பட்டுள்ளது. 1998 ஆம் ஆண்டு இந்திய அரசு இவருக்கு பத்ம பூசன் விருது வழங்கிச் சிறப்பித்தது.\n\n\nSection::::திரைத்துறை.\nஇவரது நாவல்களைத் தழுவி எடுக்கப்பட்ட திரைப்படங்களும் உண்டு.\n\nSection::::மொழிபெயர்ப்பு.\nஅவருடைய சம்ஸ்காரா, அவஸ்தை உள்ளிட்ட சில புதினங்கள் தமிழில் வெளிவந்துள்ளன. 1993இல் சாகித்ய அகாதெமியின் தலைவராகத் தேர்ந்தெடுக்கப்பட்டார்..\n\nSection::::விமர்சனம்.\nஇந்தியாவில் சாதி முறைகளை விவரிக்கும் வர்ணாஸ்ரமங்களை எதிர்த்த இவர் 2014ஆம் ஆண்டு நடந்த மக்களவைத்தேர்தலின்போது \"இந்தியாவின் பிரதமராக மோடி வந்தால் நாட்டைவிட்டுச் சென்றுவிடுவேன்\" என்று கருத்துக்கூறியதால் பல இன்னல்களுக்கு உள்ளானார்.\n\nSection::::மறைவு.\nஉடல்நலக் குறைவால் மருத்துவமனையில் சிகிச்சை பெற்றுவந்த அனந்தமூர்த்தி, ஆகஸ்ட் 22, 2014 அன்று பெங்களூரில் காலமானார்.\n\n"}
{"id": "222737", "url": "https://ta.wikipedia.org/wiki?curid=222737", "title": "புனிதா குமார் சின்ஹா", "text": "புனிதா குமார் சின்ஹா\n\nபுனிதா குமார் சின்ஹா (Dr. Punita Kumar-Sinha) \"பிளாக்ஸ்டோன் ஆசியா\" (Blackstone Asia) என்ற நிறுவனத்தில் மூத்த நிர்வாக ஆலோசனை இயக்குநராக உள்ளார்.\n\nSection::::கல்வி.\nதில்லி ஐஐடியில் இளங்கலைப் பட்டமும், பென்சில்வேனியா பல்கலைக்கழகத்தில் முதுகலைப்பட்டமும், தத்துவ டாக்டர் பட்டமும், மற்றும் முனைவர் பட்டமும் பெற்றுள்ளார்.\n\nSection::::அனுபவம்.\nசொத்து நிர்வாகத்தில் 22 வருட அனுபவம் கொண்டவர். உலக வங்கியின் லத்தீன் அமெரிக்க நாடுகளின் சுயேச்சை இயக்குநராக இருந்துள்ளார்.\nSection::::விருது.\nஇவர் 2003ஆம் ஆண்டுக்கான சிறந்த பெண் விருதினைப் பெற்றுள்ளார்.\n"}
{"id": "222739", "url": "https://ta.wikipedia.org/wiki?curid=222739", "title": "மணக்காட்டூர்", "text": "மணக்காட்டூர்\n\nமணக்காட்டூர் என்பது திண்டுக்கல் மாவட்டம் நத்தம் வட்டம் குடகிபட்டி ஊராட்சியில் உள்ள கிராமம். இந்த ஊரின் அருகே இயற்கை எழில் மிகுந்த அய்யனார் அருவி உள்ளது.அதன் அருகே பழமையான அய்யனார் கோவில்உள்ளது.அய்யனார் கோவில்...\n\nசுமார் 200ஆண்டுகளுக்கு முன்னர் புதுக்கோட்டை மாவட்டம் பொன்னமாரவதி பகுதிகளில் இருந்த முத்தரையர் சமூகத்தை சார்ந்த மக்கள் தங்கள் பொருளாதார மேம்பாட்றிக்காக மேற்கு நோக்கி இடம் பெயர்ந்தனர்,அச்சமயம் தங்கள் குல தெய்வங்கள் காவல் தெய்வங்களை அழைத்து வந்தனர்,வந்த மக்கள் அவர்கள் குடிபெயர்ந்த ஊர்களில் தங்கள் கோவில்களை நிறுவிக்கொண்டார்.\n\nஅந்த அடிப்படையில் மணக்காட்டூர்,மேற்குப்பட்டி,மந்தைக்குளத்துபட்டி,குப்புலிப்பட்டி,குடகிப்பட்டி என அம்மக்கள் உள்ள பகுதிகளுக்கு மைய இடத்தில் கரந்தமலையில் வைத்து வழிபட்டு வந்தனர், 1989ம் ஆண்டு கோவில் எழுப்பி முதல் கும்பாபிஷேகம் நடத்தப்பட்டு அந்த பகுதியில் உள்ள எல்லா மக்களுக்கும் காவல் தெய்வமாக அய்யனார் ஆகினார்.. அந்த பகுதியில் வாழும் மக்கள் தங்கள் குழந்தைகளுக்கு மொட்டை அடித்தல் காதுகுத்துதல் போன்ற சடங்குகளை அங்கேயே வைத்து செய்கின்றனர்...புனித தீர்த்தமாக அய்யனார் அருவி உள்ளது..\n\nSection::::ஐயனார் கோவில்.\nகரந்தமலை சாரலில் திண்டுக்கல் முதல் மணக்காட்டூர் வரை செல்லும் சாலையில் மணக்காட்டூரிலிருந்து 3 கி.மீ தொலைவில் உள்ளது. பிரிவிலிருந்து கரந்தமலை நோக்கி 4 கி.மீ நடைப்பயணம் செய்தால் அய்யனார் கோவில் உள்ளது. அக்கோவில் மணக்காட்டூர் மற்றும் அதனைச் சுற்றியுள்ள கிராமங்களுக்கும் காவல் தெய்வமாகவும் வழிபாட்டுத் தலமாகவும் உள்ளது. மணக்காட்டூர் மக்கள் மூன்று ஆண்டுக்கொரு முறை திருவிழா செய்கின்றனர். 1989 ஆம் ஆண்டு கோவில் கட்டி முடிக்கப்பட்டு குடமுழுக்கு செய்யப்பட்டது. இக்கோவிலைச் சுற்றி மாமரங்கள் உள்ளன. கோவிலின் முன்பு இருபெரும் குதிரை சிலைகள் பார்ப்பவர்களைக் கவரும் வண்ணம் உள்ளன. 2013 ஆம் ஆண்டு கோவில் மீண்டும் குடமுழுக்கு செய்யப்பட்டது.\nகோயில் வளாகத்தின் வலதுபுறம் சின்னக்கருப்பு, இடதுபுறம் பெரிய கருப்பு சுவாமிகள் காவல் தெய்வங்களாக வீற்றிருக்கின்றனர். பூரணவள்ளி தேவி, சுந்தரவள்ளி தேவி சமேதரராய் மூலவர் அய்யனார் சுவாமி அருள்பாலிக்கிறார். கோயில் முன் குதிரை வாகனங்களை வடிவமைத்துள்ளனர். \n\nSection::::அய்யனார் அருவி.\nமணக்காட்டூரிலிருந்து 8 கி.மீ தொலைவிலும் கோவிலிருந்து 2 கி.மீ தொலைவில் அய்யனார் அருவி உள்ளது. அனைத்துக் காலங்களிலும் தண்ணீர் வந்து கொண்டே இருக்கும். இவ்வருவி நீரில் குளிப்பதால் பித்தம், வாதம், தோல் வியாதிகள் என நாள்பட்ட வியாதிகளைத் தீர்க்கக் கூடியதாக உள்ளதாக நம்பப்படுகிறது.\n\nதிண்டுக்கல் மாவட்டம் நத்தம் அருகே மணக்காட்டூர் அருகேயுள்ள அடர்ந்த கரந்தமலை வனத்திற்குள் அய்யனார் சுவாமி எழுந்தருளியுள்ளார். அண்டியோரை வாரியணைக்கும் அற்புத தெய்வமாக அய்யனார் சுவாமி வணங்கப்படுகிறார். குல தெய்வமாகவும், இஷ்ட தெய்வமாகவும், காவல் தெய்வமாகவும் அய்யனார் சுவாமி பக்தர்களின் மனதில் நிரந்தரமாக குடிகொண்டு அருள்பாலிக்கிறார். \nநோய் தீர்க்கும் மூலிகை அருவி: வன ராஜாவான அய்யனார் சுவாமிக்கு மண்டபத்துடன் கூடிய கோயில் எழுப்பியுள்ளனர். பழமையான இக்கோயிலுக்கு 20 ஆண்டுக்கு முன் முதல் கும்பாபி ?ஷகமும், சமீபத்தில் இரண்டாவது கும்பாபி ?ஷகமும் மணக்காட்டூர் கிராம மக்கள் மற்றும் பூசாரி வகையறாக்களால் நடத்தப்பட்டது. அய்யனார் கோயிலில் இருந்து 1 கி.மீ., தொலைவு மலைப்பாதையில் நடந்து சென்றால் என்றுமே வற்றாத அய்யனார் மூலிகை அருவியில் தண்ணீர் கொட்டிய வண்ணம் இருக்கும். வனத்தின் மூலிகை காற்றை சுவாசித்து அய்யனார் அருவியில் குளித்து வந்தால் தீராத நோய்களும் அற்றுப்போகும் என்பது நம்பிக்கை. \n\nமணக்காட்டூர் மெயின்ரோட்டில் இருந்து வனத்தில் உள்ள கரந்தமலை அய்யனார் கோயிலுக்கு நடந்து செல்ல வேண்டும். அடர்ந்த வனம் என்பதால் பக்தர்கள் குழுவாக செல்வது பாதுகாப்பு மிக்கது. தனியாக செல்வதை தவிர்க்க வேண்டும். பாலிதீன் பொருட்களை கொண்டு செல்ல வேண்டாம். அய்யனார் அருவியில் குளித்த பின் தியானம் செய்வது சிறப்புமிக்கது. அருவி தீர்த்தம், விபூதியை எடுத்து வந்து நடக்க முடியாதவர்களுக்கு கொடுப்பது சாலச்சிறந்தது. \nமணக்காட்டூர் பகுதி மக்கள் தங்களுக்கு காவல் தெய்வமாக இருப்பதற்காக அய்யனாரை பூரணை மற்றும் சுந்தரவள்ளி அம்மனுடன் பிரதிஷ்டை செய்து வழிபடத்துவங்கினர். காலப்போக்கில் இது அனைத்து பகுதி மக்களும் வழிபடும் வழிபாட்டு தலமாக மாறியது. \nஅதிசயத்தின் அடிப்படையில்: அற்புதங்களை நிகழ்த்தும் அய்யனார் சுவாமி பூரணவள்ளி தேவி, சுந்தர வள்ளி தேவி சமேதரராய் திண்டுக்கல் அருகே கரந்தமலையில் எழுந்தருளியிருப்பது வேறெங்கும் காணாத தனிச்சிறப்பு. \n"}
{"id": "222744", "url": "https://ta.wikipedia.org/wiki?curid=222744", "title": "பயர் பாக்சு இயக்கு தளம்", "text": "பயர் பாக்சு இயக்கு தளம்\n\nபயர் பாக்சு இயக்கத்தளம் (செயற்த்திட்டதின் பெயர்: Boot to Gecko மேலும் B2G என அறியப்படுகிறது) ஸ்மார்ட்போன்கள் டேப்லெட் கணினிகளுக்கான மொசில்லா நிறுவனத்தின் லினக்ஸ் அடிப்படையிலான ஓப்பன் சோர்ஸ் இயக்கத்தளம். HTML5 யிலான உருவாக்கங்கள், ஜாவா ஸ்கிரிப்ட், வலுவான சலுகை முறை, திறந்த வலை, APIகள் ஸ்மார்ட்போன்களின் வன்பொருளுடன் நேரடியாக தகவல் பரிமாறிக்கொள்ள உதவுகின்றது. இதுபோன்ற திறந்த தரநிலை மற்றும் அணுகுமுறைகளை பயன்படுத்தி, மொபைல் சாதனங்களுக்கான ஒரு சிறந்த \"முழுமையான\" சமூகம் சார்ந்த மாற்று அமைப்பினை வழங்குவற்காக வடிவமைக்கப்பட்டுள்ளது.\n\nஇது வணிக ரீதியாக வளர்ந்த ஆப்பிள் iOS, கூகிள் அண்ட்ராய்டு, மைக்ரோசாப்ட் விண்டோஸ் போன்ற இயங்குதளங்களுடன் போட்டியிடுகிறது. பயர்பாக்ஸ் இயக்கு தளம் பகிரங்கமாக அண்ட்ராய்டு-இயங்க கூடிய ஸ்மார்ட்போன்களில் பிப்ரவரி 2012 இயக்கி காண்பிக்கப்பட்டது. 2013யில் ராஸ்பெர்ரி பையில் செயல்பட்டது.\n\nSection::::அடிப்படை தொழில்நுட்பங்கள்.\nஆரம்ப கட்ட  உருவாக்க பணிகள் மூன்று முக்கிய அடுக்குகளை கொண்டது\n\n"}
{"id": "222746", "url": "https://ta.wikipedia.org/wiki?curid=222746", "title": "சில்வியா கார்ட்ரைட்", "text": "சில்வியா கார்ட்ரைட்\n\nடேம் சில்வியா ரோசு கார்ட்ரைட்டு (\"Dame Silvia Rose Cartwright\", திருமணம் முன்பு: பவுல்டர், பிறப்பு: 7 நவம்பர், 1943) நியூசிலாந்தின் 18வது தலைமை ஆளுநராகப் பொறுப்பில் இருந்தவர்.\n\nஒடாகோ பெண்கள் உயர்நிலைப் பள்ளியில் கல்வி பயின்ற இவர் 1967இல் ஒடாகோ பல்கலைக்கழகத்தில் சட்டப்படிப்பில் இளங்கலைப்பட்டம் பெற்றுள்ளார். சில்வியா கார்ட்ரைட் கம்போடியாவிலுள்ள சிறப்பு நீதிமன்ற கழகத்தின் தலைவரும் பெண்களுக்கு எதிராக வேற்றுமை காட்டுதலை ஒழிப்பதற்கான ஐ.நா குழுவின் முன்னாள் உறுப்பினரும் ஆவார்.\n\nஇலங்கையின் வடபகுதியில் விடுதலைப் புலிகளுடனான இறுதி மோதல்களின் போது இடம்பெற்ற மனித உரிமை மீறல்கள் மற்றும் போர்க்குற்றங்கள் தொடர்பில் அமைக்கப்பட்டுள்ள ஐக்கிய நாடுகள் விசாரணைக் குழுவின் ஆலோசகர்களில் ஒருவராக இவர் நியமிக்கப்பட்டுள்ளார்.\n"}
{"id": "222747", "url": "https://ta.wikipedia.org/wiki?curid=222747", "title": "ஸ்ஃபீனிக் எண்", "text": "ஸ்ஃபீனிக் எண்\n\nஎண் கோட்பாட்டில் ஸ்ஃபீனிக் எண் (ஆங்கிலம்:\"sphenic number\", , 'wedge') என்பது மூன்று வெவ்வேறான பகா எண்களின் பெருக்கமாக அமையக்கூடிய நேர் முழுஎண் ஆகும்.\n\nஎடுத்துக்காட்டுகள்:\n\n\n60 = 2 × 3 × 5 இது மூன்றேமூன்று பகாக் காரணிகளைக் கொண்டிருப்பது போலத் தோன்றினாலும் முதல் காரணியான 2 பகாஎண் அல்ல என்பதால் 60 ஒரு ஸ்ஃபீனிக் எண் அல்ல.\n\nஒவ்வொரு ஸ்ஃபீனிக் எண்ணும் சரியாக எட்டு வகுஎண்களைக் கொண்டிருக்கும்: \n\n\"n\" இன் வகுஎண்கள்:\n\nவெவ்வேறான பகாக் காரணிகளைக் கொண்டிருப்பதால், அனைத்து ஸ்ஃபீனிக் எண்களும் வர்க்கக்காரணியற்ற முழுஎண்களாகும் (squarefree)\n\nஎந்தவொரு ஸ்ஃபீனிக் எண்ணின் மோபியஸ் சார்பின் மதிப்பு −1.\n\n\"n\" ஒரு ஸ்ஃபீனிக் எண் எனில்:\n\n\"முதல் ஸ்ஃபீனிக் எண்களில் சில\":\n\nSection::::மிகப்பெரிய ஸ்ஃபீனிக் எண்.\n2013 ஆம் ஆண்டுவரையிலான கணக்கீட்டின்படி, மிகப்பெரிய ஸ்ஃபீனிக் எண்:\nஇந்த எண் இதுவரை கண்டுபிடிக்கப்பட்ட மூன்று பெரிய பகாஎண்களின் பெருக்கமாகும்.\n\n"}
{"id": "222748", "url": "https://ta.wikipedia.org/wiki?curid=222748", "title": "அஸ்மா ஜெகாங்கீர்", "text": "அஸ்மா ஜெகாங்கீர்\n\nஅஸ்மா ஜிலானி ஜெகாங்கீர் (\"Asma Jilani Jahangir\", ) (பிறப்பு லாகூரில் சனவரி 27, 1952 - 11 பெப்ரவரி, 2018) பாக்கித்தானின் முன்னணி வழக்கறிஞர், உச்ச நீதிமன்ற வழக்குரைஞர், உச்ச நீதிமன்ற வழக்கறிஞர் குழாம் சங்கத் தலைவர் மற்றும் மனித உரிமைகள் செயற்பாட்டாளர் ஆவார். சமயச் சிறுபான்மையினர் மற்றும் பெண்கள் மீதான உரிமையடக்கலைத் தடுக்கவும் சிறுவர்கள் சுரண்டப்படுவதைத் தடுக்கவும் பாக்கித்தானிலும் உலகளவிலும் செயற்பட்டு வருபவர்.\n\nஇவர் ஆகத்து 2004 முதல் சூலை 2010 வரை சமய அல்லது நம்பிக்கை உரிமைக்கான ஐக்கிய நாடுகள் அவையின் சிறப்பு விசாரணையாளராக இருந்துள்ளார். இது முன்னதாக மனித உரிமைகள் ஆணையத்துடன் இணைக்கப்பட்டிருந்தது; தற்போது மனித உரிமைகளுக்கான ஐக்கிய நாடுகள் அமைப்புடன் இணைக்கப்பட்டுள்ளது. மேலும் ஐநாவின் நீதிமன்றப் புறம்பான, விதிக்கட்டில்லாத,உடனடி மரண தண்டனைகளுக்கான சிறப்பு விசாரணையாளராகவும் இருந்துள்ளார். பாக்கித்தானின் மனித உரிமைகள் குழுத் தலைவராகவும் உள்ளார்.\n\nஇலங்கையின் வடபகுதியில் விடுதலைப் புலிகளுடனான இறுதி மோதல்களின் போது இடம்பெற்ற மனித உரிமை மீறல்கள் மற்றும் போர்க்குற்றங்கள் தொடர்பில் அமைக்கப்பட்டுள்ள ஐக்கிய நாடுகள் விசாரணைக் குழுவின் ஆலோசகர்களில் ஒருவராக இவர் நியமிக்கப்பட்டுள்ளார்.\n"}
{"id": "222766", "url": "https://ta.wikipedia.org/wiki?curid=222766", "title": "வர்க்கக்காரணியற்ற முழுஎண்", "text": "வர்க்கக்காரணியற்ற முழுஎண்\n\nஎண் கோட்பாட்டில் வர்க்கக்காரணியற்ற முழுஎண் (\"square-free\", \"quadratfrei\" integer) என்பது, 1ஐத் தவிர வேறெந்த முழு வர்க்க எண்ணாலும் வகுபடாத முழு எண்ணாகும்.\n\nஎடுத்துக்காட்டுகள்:\n\nநேர் வர்க்கக்காரணியற்ற முழுஎண்களின் தொடர்வரிசை:\n\n\n"}
{"id": "222778", "url": "https://ta.wikipedia.org/wiki?curid=222778", "title": "சந்தேக நபர் (திரைப்படம்)", "text": "சந்தேக நபர் (திரைப்படம்)\n\nசந்தேக நபர் (Suspect X) என்பது 2008ஆம் ஆண்டு வெளிவந்த ஜப்பானிய மொழி திரைப்படம் ஆகும். இதன் இயக்குநர் ஹரொஜி நிசிடனி (Hiroshi Nishitani) என்பவர் ஆவார். இத்திரைப்படத்தின் கதை ஜப்பனிய எழுத்தாளர் \"கெய்கோ கிகாஷினோ\" என்பவரின் \"த டிவோஷன் ஆப் சஸ்பெக்ட் எக்ஸ்\" என்ற புதினத்திலிருந்து எடுக்கப்பட்டுள்ளது.\n\nSection::::கதை.\nகணித ஆசிரியரான \"டெட்ஷியா இஷிகாமி\" சமூகத்துடன் சேராமல் வாழும் மனிதர், விவாகரத்து பெற்று தனியாக ஒரு மகளை வைத்துக்கொண்டு உணவு விடுதி நடத்தி வரும் \"யாசுகோ ஹனவோகா\" ஆகியோரின் காதல் கதையை மென்மையாக சொல்லப்பட்டுள்ளதுவே, இந்தப் படத்தின் கதை. தனது காதலியின் முன்னால் கணவனின் தொல்லை தாங்க முடியாமல் காதலியும் மகளும் சேர்ந்து கொலைசெய்வதை பார்த்துவிட்ட கணித ஆசிரியர் தனது கணிதத்தின் மூலமே காப்பாற்ற நினைக்கிறார். திரைப்படத்தில் காதலனும் காதலியும் பனிபொழியும் மலை மீது ஏறிச்செல்லும் காட்சி அழகாக படமாக்கப்பட்டு, கதையின் செறிவை தெளிவுபடுத்துகிறது.\n\nSection::::வரவேற்பு.\n2008 ஆம் ஆண்டு வெளிவந்த இந்த படம் 52,323,944 டாலர்கள் வசூலித்து சாதனை புரிந்தது.\n"}
{"id": "222779", "url": "https://ta.wikipedia.org/wiki?curid=222779", "title": "ஊராட்சி ஒன்றிய துவக்கப் பள்ளி, இராமம்பாளையம்", "text": "ஊராட்சி ஒன்றிய துவக்கப் பள்ளி, இராமம்பாளையம்\n\nஇராமம்பாளையம் ஊராட்சி ஒன்றிய அரசு துவக்கப் பள்ளி, கோவை மாவட்டம், ஜடையம்பாளயம் ஊராட்சிக்குட்பட்ட இராமம்பாளையம் கிராமத்தில் அமைந்துள்ள அரசு ஆரம்பப்பள்ளி. இப் பள்ளி கோயம்புதூரிலிருந்து 38 கிமீ தொலைவில், மேட்டுப்பாளையத்திலிருந்து அன்னூர் செல்லும் வழியில் 5 கி.மீ தொலைவில், காரமடை-சிறுமுகை சாலையில் அமைந்திருக்கிறது. 1930 ஆம் ஆண்டு இப் பள்ளி தொடங்கப்பட்டது.\n\nமாவட்ட ஆட்சித் தலைவர், கல்வித்துறை உயர் அதிகாரிகள், அண்ணா பல்கலைக் கழகத்தின் துணை வேந்தர் மற்றும் பலர் வந்து பார்த்து செல்லும் மாதிரிப் பள்ளியாக இந்த ஆரம்பப் பள்ளி உள்ளது..\n\nSection::::ஆசிரியர்களின் முயற்சியும் கிராமத்தினரின் ஒத்துழைப்பும்.\n2011 ஆம் கல்வியாண்டில், இப்பள்ளியின் ஆசிரியர் ஃப்ராங்க்ளின் மற்றும் தலைமை ஆசிரியை சரஸ்வதி ஆகிய இருவரின் முயற்சியால், குழந்தைகளின் வகுப்பறைகள் நவீனப்படுத்தப்பட்டன. இவர்கள் மேல் நம்பிக்கை கொண்ட கிராமத்தினரின் கிராமக் கல்விக் குழுவினரும் இவர்களுடன் இணைந்து செயல்பட்டனர்.\n\n\nSection::::பள்ளியில் உள்ள வசதிகள்.\nகுழந்தைகளுக்கு, யோகா பயிற்சி, ஓவியப் பயிற்சி, விளையாட்டு, செய்தித்தாள் வாசிப்பு பயிற்சி, ஆங்கிலப் பயிற்சி, சேமிக்க பயிற்சி என்று பல விதங்களில் பயிற்சி தரப்பட்டு, அவர்கள் ஊக்குவிக்கப்படுகின்றனர்.\n\nSection::::கோவை மாவட்ட ஆட்சியரின் அங்கீகாரம்.\nகோவை மாவட்ட ஆட்சியர் இந்த நவீனமாக்கலை மாவட்டத்தின் பிற பள்ளிகளுக்கும் விரிவாக்கப்படுத்த, ஆனைக்கட்டி, பொள்ளாச்சி, தொண்டாமுத்தூர் உட்பட்ட நான்கு பள்ளிகளை சீரமைக்க உத்தரவிட்டு நிதி ஒதுக்கீடும் செய்துள்ளார்.\n\n\n"}
{"id": "222784", "url": "https://ta.wikipedia.org/wiki?curid=222784", "title": "சாரதா தேவி", "text": "சாரதா தேவி\n\nஅன்னை சாரதா தேவி (ஆங்கிலம்:\"Sarada Devi\", ; ) (22 திசம்பர் 1853 – 20 சூலை 1920), ஆன்மிகவாதியும், இராமகிருஷ்ணரின் மனைவியும் ஆவார். இராமகிருஷ்ண இயக்கத்தின் வளர்ச்சிக்கு முக்கியத் தூணாக இருந்தவர்.\n\nSection::::இளமைக்காலம்.\nஅன்னை சாரதா தேவி கல்கத்தாவில் ஜெயராம்பாடி என்ற கிராமத்தில் 1853 டிசம்பர் 22 ஆம் நாள் ராமசந்திர முகர்ஜிக்கும் சியாமா சுந்தரி தேவிக்கும் முதல் குழந்தையாகப் பிறந்தார். இவர் பள்ளி சென்று படித்ததில்லை என்ற போதும் பிற்காலத்தில் தமது சொந்த முயற்சியால் சிறிது படிக்கவும் எழுதவும் கற்றுக்கொண்டார். \n\nஐந்து வயதில் இவர், ராமகிருஷ்ணரின் வாழ்க்கைத் துணைவியானார். தமது கணவரைப் பலர் பைத்தியக்காரர் என்று கூறுவதால் வருத்தப்பட்டு அவருக்கு உதவி செய்ய வந்தார். அங்கு ராமகிருஷ்ணரின் ஆன்மிக வாழ்விற்குத் துணையாக அவருக்கும், அவரைக் காண வரும் பக்தர்களுக்கும் சமைப்பது, அவரது வழிகாட்டுதலில் ஆன்மிக சாதனைகளில் ஈடுபடுவது என்று ஆன்மிகப் பணிகளைச் செய்தார்.\n\nSection::::சங்க ஜனனி.\nசுவாமி விவேகானந்தர், அன்னை சாரதா தேவியை ’சங்க ஜனனி’ என்று குறிப்பிடுவார். ஸ்ரீராமகிருஷ்ணரின் மறைவுக்குப் பின்னர், 1888 ஏப்ரல் மாதம் கயைக்குச் சென்ற அன்னை, அங்கு உள்ள சன்னியாசிகளுக்கு உள்ள மட வசதிகளை ஸ்ரீராமகிருஷ்ண பரமஹம்சரின் துறவிச் சீடர்கள் இருந்த ஏழ்மை நிலையோடு ஒப்பிட்டுப் பார்த்து வருந்தி அழுதார். அவர், ஸ்ரீராமகிருஷ்ணரிடம் \"..உமது பெயரில் அனைத்தையும் துறந்த என் பிள்ளைகள் உணவுக்காகப் பிச்சையெடுப்பதை என்னால் பொறுத்துக்கொள்ள முடியவில்லை. உம்மிடம் எனது பிரார்த்தனை இதுதான்: உமது பெயரைச் சொல்லிக் கொண்டு உலகைத் துறப்பவர்களுக்குச் சாதாரண உணவும் உடையும் கிடைக்க வேண்டும். அவர்கள் உமது உபதேசங்களையும் லட்சியங்களையும் மையமாகக் கொண்டு ஓரிடத்தில் ஒன்றுகூடி வசிக்க வேண்டும். உலக வாழ்க்கையில் துன்புற்ற மக்கள், அவர்களிடம் வந்து உமது அமுதமொழிகளைக் கேட்டு ஆறுதல் பெற வேண்டும். அதற்காகவே அல்லவா நீர் வந்தீர்! அவர்கள் அலைந்து திரிவதைக் காண என்னால் சகிக்க முடியவில்லை\" என்று பிரார்த்தித்தார். இவ்வாறு தமது பிரார்த்தனை மூலம் ராமகிருஷ்ண இயக்கத்திற்கு முதல் விதையை இட்டார். அதனாலேயே ’சங்க ஜனனி’ (இயக்கத்தை தோற்றுவித்தவர்) எனப் போற்றப்படுகிறார்.\n\nSection::::பெண் கல்வி.\nஅன்னை சாரதா தேவி பெண் கல்வியை ஊக்குவித்தார். நிவேதிதையின் மறைவுக்குப் பின்னரும் அவர் ஆரம்பித்த பெண்கள் பள்ளி தொடர்ந்து நடைபெறக் காரணமானவர்.\n\nSection::::கடைசி உபதேசம்.\n1919 இறுதியிலிருந்து அவரது உடல் ஆரோக்கியம் குன்றியது. அவரது நோய் கடுமையான காய்ச்சல் (Kala-azar) என்று கல்கத்தாவில் கண்டு பிடிக்கப்பட்டது. தமது வாழ்நாளின் இறுதிநாள் 1920 ஜூலை 20 வரை அவர் இந்த நோயால் அவதிப்பட்டார். ”மகளே, யாரெல்லாம் வந்திருக்கிறார்களோ, யாரெல்லாம் வரவில்லையோ, இனி யாரெல்லாம் வரப்போகிறார்களோ, அந்த என் பிள்ளைகளுகெல்லாம் என் அன்பைத் தெரிவித்துவிடு.என் நல்லாசிகள் அவர்களுக்கு எப்போதும் உண்டு” என்று தமது கடைசி உபதேசத்தை அளித்தார்.\n\n"}
{"id": "222789", "url": "https://ta.wikipedia.org/wiki?curid=222789", "title": "பனாஸ்காண்டா மாவட்டம்", "text": "பனாஸ்காண்டா மாவட்டம்\n\nபனாஸ்காண்டா மாவட்டம் அல்லது பனஸ்கந்தா மாவட்டம் (Banaskantha district) இந்திய மாநிலமாகிய குஜராத்தில் உள்ளது. இதன் தலைமையகம் பாலன்பூர் நகரில் உள்ளது. இங்கு பாயும் பனாஸ் ஆற்றின் காரணமாக மாவட்டத்திற்கு பனாஸ்காண்டா எனப் பெயரிடப்பட்டது.\n\nSection::::புவிப்பரப்பு.\nஇது 10,751  சதுர கிலோமீட்டர் பரப்பளவைக் கொண்டது. பரப்பளவின் அடிப்படையில் குஜராத்தின் மூன்றாவது பெரிய மாவட்டமாக உள்ளது.\n\nSection::::பொருளாதாரம்.\nஇந்த மாவட்டத்தின் பொருளாதாரத்தில் உணவுப் பண்டங்களும், சுற்றுலாத் துறையும், துணி உற்பத்தியும் பெரும்பங்கு வகிக்கின்றனர். சோளம், புகையிலை உள்ளிட்ட பொருட்களை விளைவிக்கின்றனர். எண்ணெய் வித்துக்களை ஏற்றுமதி செய்கின்றனர்.\nவளர்ச்சியில் பின்தங்கிய மாவட்டங்களில் ஒன்று. மத்திய அரசின் வளர்ச்சி நிதியைப் பெறுகிறது.\nSection::::பிரிவுகள்.\nஇது 12 வட்டங்களாகப் பிரிக்கப்பட்டுள்ளது.\n\nSection::::போக்குவரத்து.\nபாலன்பூர், தீசா உள்ளிட்ட நகரங்களில் இருந்து குஜராத்தில் உள்ள பிற நகரங்களுக்குப் போக்குவரத்து வசதி உள்ளது. தேசிய நெடுஞ்சாலையின் மூலம் ராஜஸ்தானுக்குப் போய் வரலாம்.\n\nSection::::மக்கள் தொகை.\n2011 ஆம் ஆண்டு கணக்கெடுப்பின்படி, 3,116,045 மக்கள் வாழ்கின்றனர். \n\nசராசரியாக சதுர கிலோமீட்டருக்குள் 296 பேர் வாழ்கின்றனர். பால்விகிதக் கணக்கெடுப்பில், சராசரியாக ஆயிரம் ஆண்களுக்கு நிகராக 936 பெண்கள் இருப்பது தெரிய வந்தது. இங்கு வாழ்பவர்களில் 66.39% பேர் கல்வியறிவு பெற்றுள்ளனர். \n\n"}
{"id": "222790", "url": "https://ta.wikipedia.org/wiki?curid=222790", "title": "பெட்ரோபிராசு", "text": "பெட்ரோபிராசு\n\nபெட்ரோலியோ பிரேசிலீரோ எசு. ஏ. (\"Petróleo Brasileiro S.A.\") அல்லது பெட்ரோபிராசு (\"Petrobras\") ஆற்றல் தொழிற்துறையில் பகுதி அரசுடைமையான பிரேசிலிய பன்னாட்டு நிறுவனமாகும். இதன் தலைமையகம் இரியோ டி செனீரோவில் உள்ளது. தெற்கு அரைக்கோளத்தில் பங்குச்சந்தை முதலீட்டில் மிகப்பெரிய நிறுவனமாக விளங்குகிறது. 2011இல் பணவரவுகளைப் பொறுத்து இலத்தீன அமெரிக்காவின் மிகப் பெரிய நிறுவனமாக மதிப்பிடப்பட்டது.\n\nபெட்ரோபிராசு 1953இல் நிறுவப்பட்டது. 1997இலிருந்து இது பிரேசிலில் பாறை எண்ணெய், எரிவளித் துறையில் சட்டபூர்வ ஏகபோகத்தை இழந்தது. இருப்பினும் ஒருநாளைக்கு 2 பில்லியன் பேரல்கள் (320,000 மீ) சமனான பாறை எண்ணெயை வெளிப்படுத்தும் பெட்ரோபிராசு பிரேசிலின் குறிப்பிடத்தக்க எண்ணெய் தயாரிப்பு நிறுவனமாக விளங்குகிறது. இதற்கு பாறைநெய் தூய்விப்பாலைகளும் எண்ணெய் சரக்குப் கப்பல்களும் சொந்தமாக உள்ளன. எண்ணெய்வழிப் பொருட்களை விற்கும் முதன்மை நிறுவனமாகவும் உள்ளது. உலகில் ஆழ்நீர் மற்றும் மீயாழ்நீர் பாறைநெய் வெளிப்படுத்தலில் மேம்பட்ட தொழினுட்பத்தை கையாள்வதில் முன்னணியில் உள்ளது.\n\nசெப்டம்பர் 2010இல், வரலாற்றிலேயே மிகப்பெரிய பங்கு விற்பனையாக, பெட்ரோபிராசு பிரேசிலின் பங்குச்சந்தையில் US$72.8 பில்லியன் மதிப்புள்ள தனது பங்குகளை விற்றது. உடனடியாக பெட்ரோபிராசு இந்த விற்பனை மூலமாக சந்தைப்படுத்தல் முதலீட்டில் உலகின் நான்காவது பெரிய நிறுவனமாக ஆனது. 2015 ஆம் ஆண்டு ஆகஸ்ட் மாதம் கடன் பிரட்சனையின் காரணமாக பல தொழிலாளர்கள் வேலையை இழந்தனர். தற்போது நிதி நெருக்கடி தீர்ந்துள்ளதாக அந்த நிறுவனம் தெரிவித்துள்ளது. \n"}
{"id": "222799", "url": "https://ta.wikipedia.org/wiki?curid=222799", "title": "வடக்குத் தீவு", "text": "வடக்குத் தீவு\n\nவடக்குத் தீவு (\"North Island\") அல்லது தெ இகா-அ-மாவுய் (\"Te Ika-a-Māui\") என்பது நியூசிலாந்தில் உள்ள முக்கிய இரண்டு தீவுகளில் ஒன்றாகும். இத்தீவை விடப் பெரியதும், ஆனால் மக்கள்தொகை சிறியதுமான தெற்குத் தீவை குக் நீரிணையால் இது பிரிக்கிறது. வடக்குத் தீவின் பரப்பளவு ஆகும். இது உலகின் 14வது பெரிய தீவு ஆகும். இங்குள்ள மக்கள்தொகை 3,422,000 (சூன் 2013) ஆகும். நியூசிலாந்தின் 77% மக்கள் இத்தீவிலேயே வாழ்கின்றனர். நியூசிலாந்தின் மிகப் பெரிய நகரம் ஆக்லாந்து, மற்றும் தலைநகர் வெலிங்டன் ஆகியன இங்கு அமைந்துள்ளன.\nபல ஆண்டுகளாக இத்தீவு வடக்குத் தீவு என அழைக்கப்பட்டு வந்திருந்தாலும், தெற்குத் தீவைப் போன்று இதற்கும் அதிகாரப்பூர்வமான பெயர் இருக்கவில்லை என 2009 ஆம் ஆண்டில் நியூசிலாந்தின் புவியியல் வாரியம் அறிந்தது. பொதுக் கருத்துக்கணிப்பு ஒன்று நடத்தப்பட்டு, 2013 அக்டோபரில் இதற்கு அதிகாரப்பூர்வமாக வடக்குத் தீவு (அல்லது தெ இகா-அ-மாவுய்) எனப் பெயரிடப்பட்டது.\n"}
{"id": "222800", "url": "https://ta.wikipedia.org/wiki?curid=222800", "title": "பாணிமுக்தா", "text": "பாணிமுக்தா\n\nபாணிமுக்தா (வேறு பெயர்கள்:சக்குரும், சக்கர், சக்ரே, சலிக்கர்) என்பது பழங்காலப் போர்க் கருவிகளில் ஒன்றாகும். இது அதிபயங்கர தாக்குதலுக்குப் பயன்பட்ட கருவியாகும். இந்தக் கருவியை எதிரியின்மீது எறிந்து தாக்குவதற்கு வீரர்கள் பயன்படுத்தியது தெரியவந்துள்ளது. \n\nSection::::உபயோக முறை.\nகுவிந்த அமைப்புடன் தட்டையாக இல்லாமல் மெல்லியதும், வெளிவட்டம் கூர்மையான நுனி உடையதுமாக இந்த ஆயுதம் அமைந்திருக்கும். ஆள்காட்டி விரல் அல்லது கட்டை விரல் கொண்டு அதிவிரைவாக சுழற்றி எறிந்து தாக்க உதவியுள்ளது. பொதுவாக எதிரிகளின் தலை, கை, கால் போன்றவையே இதன் குறியாக இருந்துள்ளது. இது பொதுவாக 40 செமீ முதல் 100 செமீட்டர்கள் வரை பறந்து சென்று எதிரிகளைத் தாக்கும். \n\nSection::::தோற்றம்.\nஇந்த ஆயுதம் 12 செ.மீ. முதல் 30 செ.மீ. வரையான அளவுடன் அதன் மேல் சித்திர வேலைப்பாடுகளும் செய்யப்பட்டுள்ளது. இது இரும்பு, அல்லது பித்தளை போன்ற உலோகத்தால் செய்யப்பட்டுள்ளது. \n\nSection::::கண்டுபிடிப்பு.\nதமிழகம் மற்றும் பஞ்சாப் மட்டுமின்றி திபெத், மலேசியா, இந்தோனேசியா ஆகிய நாடுகளிலும் பயன்படுத்தப்பட்டுள்ளது தெரிய வந்துள்ளது. 800 ஆண்டுகளுக்கு முன்னரே இந்த ஆயுதத்தை உபயோகித்த வல்லுனர்கள் இருந்துள்ளார்கள்.\n\n"}
{"id": "222802", "url": "https://ta.wikipedia.org/wiki?curid=222802", "title": "உள்ளாடர்", "text": "உள்ளாடர்\n\nஉள்ளாடர் இவர்கள் கேரள மாநிலம் இடுக்கி மாவட்டம் பத்தனம்திட்டா போன்ற இடங்களை உள்ளடக்கிய மேற்குத் தொடர்ச்சி மலையில் அமைந்துள்ள பெரியார் புலிகள் சரணாலயப்பகுதியில் விவசாயம் செய்து வாழும் பழங்குடி மக்கள் ஆவர். இப்பகுதியில் இவர்கள் கணிசமான அளவு வாழுகிறார்கள்.\n\nSection::::மொழி.\nஇவர்கள் பிரதானமாக அப்பகுதி மொழியான மலையாளத்தைப் பேசினாலும், தமிழ் மொழியையும் சரளமாகப் பேசுகிறார்கள்.\n\nSection::::தொழில்.\nமுக்கியமாக மிளகு, காப்பி, ஏலக்காய் இவர்கள் பயிரிடும் பயிர் வகையாகும்.\n"}
{"id": "222803", "url": "https://ta.wikipedia.org/wiki?curid=222803", "title": "மலைப்பண்டாரம்", "text": "மலைப்பண்டாரம்\n\nமலம்பண்டாரம் என்ற பெயர் கொண்ட இவர்கள் கேரள மாநிலம் இடுக்கி மாவட்டம் பத்தனம்திட்டா போன்ற இடங்களை உள்ளடக்கிய மேற்குத் தொடர்ச்சி மலையில் அமைந்துள்ள பெரியார் புலிகள் சரணாலயப்பகுதியில் விவசாயம் செய்து வாழும் பழங்குடி மக்கள் ஆவர். இப்பகுதியில் இவர்கள் கணிசமான அளவு வாழுகிறார்கள்.\n\nSection::::தொழில்.\nவேட்டையாடுதல், மரம் வெட்டுதல், தேன் சேகரித்தல், மீன் பிடித்தல் ஆகிய பாரம்பரியத் தொழிலோடு மிளகு, காப்பி, ஏலக்காய் போன்றவையும் பயிரிட்டு வாழுகிறார்கள்.\n\nSection::::மொழி.\nஇவர்கள் பிரதானமாக அப்பகுதி மொழியான மலையாளத்தைப் பேசினாலும், தமிழ் மொழியையும் சரளமாகப் பேசுகிறார்கள்.\n"}
{"id": "222806", "url": "https://ta.wikipedia.org/wiki?curid=222806", "title": "மலைராயர்", "text": "மலைராயர்\n\nமலராயர் என்ற பெயர் கொண்ட இவர்கள் கேரள மாநிலம் இடுக்கி மாவட்டம் பத்தனம்திட்டா போன்ற இடங்களை உள்ளடக்கிய மேற்குத் தொடர்ச்சி மலையில் அமைந்துள்ள பெரியார் புலிகள் சரணாலயப்பகுதியில் விவசாயம் செய்து வாழும் பழங்குடி மக்கள் ஆவர். இப்பகுதியில் இவர்களுடன் சேர்த்து 1.25 லட்சம் மக்கள் வாழுகிறார்கள்.\n\nSection::::தொழில்.\nமுக்கியமாக மிளகு, காப்பி, ஏலக்காய் இவர்கள் பயிரிடும் பயிர் வகையாகும்.\n\nSection::::மொழி.\nஇவர்கள் பிரதானமாக அப்பகுதி மொழியான மலையாளத்தைப் பேசினாலும், தமிழ் மொழியையும் சரளமாகப் பேசுகிறார்கள்.\n"}
{"id": "222811", "url": "https://ta.wikipedia.org/wiki?curid=222811", "title": "எம்பிராயெர்", "text": "எம்பிராயெர்\n\nஎம்பிராயெர் எஸ்.ஏ. (\"Embraer S.A.\") வணிக, படைத்துறை, செயலலுவலர், வேளாண்மைப் பயன்பாட்டிற்கான வானூர்திகளைத் தயாரிக்கும் பிரேசிலிய வான்வெளித்துறை நிறுவனக் குழுமம் ஆகும். இது வான்வெளிவழிப் பயணங்களுக்கான சேவைகளையும் வழங்குகிறது. இதன் தலைமையகம் சாவோ பவுலோ மாநிலத்தில் சாவோ ஓசே டோசு கேம்போசில் அமைந்துள்ளது.\n\nஎம்பிராயேர் \"ஏர் டிரான்ஸ்போர்ட் ஆக்சன் குழுமத்தின்\" அங்கமாகும். இதன் முதன்மை செயல் அதிகாரியாக, பிரெடெரிக்கோ குரடொ பொறுப்பில் உள்ளார். வணிக வான்வெளித்துறையில் இவரது பங்களிப்பிற்காக 2012இல் \"டோனி யானுசு விருது\" வழங்கப்பட்டுள்ளது. மிகப் பெரிய வானூர்தி தயாரிப்பாளர்களான ஏர்பஸ் மற்றும் போயிங் நிறுவனங்களுக்கு அடுத்தநிலையில் மூன்றாவது இடத்தைப் பெற எம்பிராயெர் கனடாவின் பம்பார்டியெர் நிறுவனத்துடன் போட்டியிடுகிறது.\n"}
{"id": "222817", "url": "https://ta.wikipedia.org/wiki?curid=222817", "title": "சி4 கார்பன் பதித்தல்", "text": "சி4 கார்பன் பதித்தல்\n\nC கார்பன் பதித்தல் (C Carbon fixation) என்பது தாவரங்களில் காணப்படும் பல்வேறு வகைக் கார்பன் பதித்தல் முறைகளில் ஒன்றாகும். ஏனைய இரண்டும் C3 மற்றும் CAM கார்பன் பதித்தல் முறைகளாகும். நில வாழ் தாவரங்களில் 3% தாவரங்களே C கார்பன் பதித்தலைப் பின்பற்றுகின்றன. எனினும் இத்தாவரங்களின் கார்பன் பதித்தல் வினைத்திறன் சாதாரணமாக சூழலில் அதிகமுள்ள C3 தாவரங்களினதை விட மிகவும் அதிகமாகும். எமக்குப் பழக்கமான தாவரங்களுள் சோளம், கரும்பு, ஆமணக்கு என்பன C கார்பன் பதித்தலை மேற்கொள்கின்றன. இது கல்வின் வட்டத்துக்கு காபனீரொக்சைட்டை வினைத்திறனுடன் விநியோகிப்பதற்காகவும், ஒளிச்சுவாசத்தைக் குறைப்பதற்காகவும் அயனமண்டல மற்றும் பாலைவனத் தாவரங்களில் கூர்ப்படைந்த கார்பன் பதித்தல் முறையாகும். ஒளித்தொகுப்பின் கல்வின் வட்டத்தில் காபனீரொக்சைட்டை RUBP உடன் இணைத்து கார்பன் பதித்தலை ஊக்குவிக்கும் RuBisCO நொதியம் ஆக்சிசன் நாட்டத்தையும் கொண்டிருப்பதால் C3 தாவரங்களின் வினைத்திறன் மிகக் குறைவு. C தாவரங்களில் ஆக்சிசன் நாட்டமற்ற PEPCarboxylase நொதியம் முதலாவது CO வாங்கியாக செயற்பட்டு பின்னர் கல்வின் வட்டத்துக்காக CO மீள்விநியோகிக்கப்படுகின்றது. C தாவரங்களில் ஒளித்தொகுப்பின் ஒளித்தாக்கம் வேறாகவும், இருட்தாக்கம் வேறாகவும் நடைபெறுவதுடன் கல்வின் வட்டத் தாக்கம் நடைபெறும் கட்டுமடல் கலங்களினுள் CO செறிவு அதிகளவில் பேணப்பட்டு ஒளிச்சுவாசம் குறைக்கப்படுகின்றது.\nபெயருக்குக் காரணம்:\nஇவ்வகைக் கார்பன் பதித்தலில் CO பதிக்கப்பட்ட பின்னர் உருவாகும் முதன்மையான உறுதியான விளைபொருளான oxaloacetate/ oxalo acetic acid (OA/OAA) நான்கு கார்பன் சேர்வை என்பதால் இக்கார்பன் பதித்தல் அனுசேபப் பொறிமுறைக்கு இப்பெயர் வந்தது.\n\nSection::::C தாவர உடலமைப்பு.\nC தாவரங்களின் இலைகளின் கட்டமைப்பு வழமையான C3 தாவர இலையின் கட்டமைப்பிலிருந்து மாறுபட்டது. இவ்வகைத் தாவரங்களின் இலைக்கட்டமைப்பு கிரான்ஸ் கட்டமைப்பு என அழைக்கப்படும். C தாவர இலையில் கலன் கட்டைச் சூழ கட்டுமடல் கலங்களும், அப்படையைச் சூழ இலை நடுவிழையக் கலங்களும் அடுக்கப்பட்டிருக்கும். கட்டுமடல் கலத்தில் காபனீரொக்சைட்டு வெளிப்பரவலைக் குறைப்பதற்காக சுபரின் படிவுள்ள தடித்த கலச்சுவர் காணப்படும். இலை நடுவிழையப் பச்சையவுருமணியும், கட்டுமடல் கலப் பச்சையவுருமணியும் கட்டமைப்பின் அடிப்படையில் வேறுபட்டவை. இலை நடுவிழையப் பச்சையவுருமணியில் அதிகளவான மணியுருக்களும் மிகக்குறைந்தளவான பஞ்சணை நொதியங்களும் காணப்படும். கட்டுமடல் பச்சையவுருமணியில் மணியுருக்கள் இழக்கப்பட்டிருக்கும், பஞ்சணையில் அதிகளவில் இருட்தாக்க நொதியங்களும் உள்ளன. எனவே கட்டுமடல் கலத்தில் ஒளித்தொகுப்பின் ஒளித்தாக்கம் நடைபெறுவதில்லை. இலை நடுவிழையக் கலத்தின் குழியவுருவில் C4 கார்பன் பதித்தலுக்குத் தேவையான நொதியங்களும் காபனீரொக்சைட்டு வாங்கியான PEP (Phospho Enol Pyruvate)உம் உள்ளன. இலை நடுவிழையக் கலத்துக்கும், கட்டுமடல் கலத்துக்கும் இடையே பதார்த்தப் பரிமாற்றலுக்காக முதலுரு இணைப்புகளும் அதிகளவில் காணப்படும்.\n\nSection::::C கார்பன் பதித்தல் செயன்முறை.\nC3 தாவரங்களில் RuBP எனும் சேர்வையே பிரதான CO வாங்கியாக உள்ளது. இவ்வாங்கி அதிக ஆக்சிசன் உள்ள நிபந்தனையின் போது ஒக்சிசனுடன் இணைந்து ஒளிச்சுவாசம் எனும் சக்தி வீணடிப்புத் தாக்கத்தைத் தொடக்கி விடும். C தாவரங்கள் இதனைத் தவிர்ப்பதற்காகச் சிறப்பான கார்பன் பதித்தல் முறையொன்றைக் கொண்டுள்ளன. இலை நடுவிழையக் கலத்தின் குழியவுருவில் PEP எனும் சிறப்பான CO வாங்கியும் நொதிய ஊக்கியான PEP Carboxylaseஉம் உள்ளன. இது CO உடன் மட்டுமே இணைவதுடன், அவ்வாறு இணைந்த பின்னர் OA (Oxalo acetate) எனும் சேதனப் பொருளை உருவாக்கும்.\nஇது NADPHஐ உபயோகித்து Malate ஆக மாற்றப்படும். மலேட் பின்னர் முதலுரு இணைப்பினூடாக கட்டுமடல் கலத்துக்கு மாற்றப்படும். இது கட்டுமடல் கலத்தினுள் காபொக்சிலகற்றல் அடைந்து COஐ விடுவிக்கும். இக்காபனீரொக்சைட்டு கல்வின் வட்டத்துக்குள் உள்வாங்கப்பட்டு ஒளித்தாக்கத்தின் போது உருவாக்கப்பட்ட ATP மற்றும் NADPH ஐப் பயன்படுத்தி வெல்லமாகச் சேமிக்கப்படும்.\nCO விடுவிக்கும் போது உருவாகும். பைருவேற்று இலை நடுவிழையக் கலத்தினுள் கடத்தப்பட்டு அங்கு அனுசேபச் சக்தியைப் பயன்படுத்தி CO வாங்கியான PEP மீளுருவாக்கப்படும்.\n\nSection::::வினைத்திறன் அதிகமாக இருக்கக் காரணம்.\nகலத்திடைவெளியினுள் CO செறிவு குறைவாக உள்ள நிலமையிலும் (உதாரணமாக வரட்சி நிலைமையில் நீரிழப்பைத் தடுக்க இலைவாய்கள் மூடப்படும் போது இந்நிலமை உருவாகும்) கார்பன் பதித்தல் வினைத்திறன் குறைந்த கல்வின் வட்டம் நடைபெறும் கட்டுமடல் கலத்தினுள் C4 கார்பன் பதித்தல் காரணமாக CO செறிவு அதிகளவில் பேணப்படுகின்றது. இதனால் ஒளிச்சுவாச வீதம் குறைக்கப்பட்டு ஒளித்தொகுப்பு வினைத்திறன் அதிகமாகின்றது. PEP காபனீரொக்சைட்டுடன் மட்டுமே இணைதலே இவ்வதிக வினைத்திறனுக்குக் காரணமாகும். C4 தாவரங்களில் நீரிழப்பு வீதமும் குறைவாகும்.\nஎனினும் C4 தாவரங்களில் கட்டுமடல் கலத்தினுள் COஐச் செறிவாக்க மேலதிக ATP சக்தி பயன்படுத்தப்படுகின்றது. பொதுவாக ஒரு C3 தாவரத்தில் ஒளிச்சுவாசம் நடைபெறாவிட்டால் ஒரு குளுக்கோசு மூலக்கூறை உருவாக்க 18 ATP சக்தி பயன்படுவதுடன், C4 தாவரத்தில் ஒரு குளுக்கோசு மூலக்கூறுக்கு 30 ATP சக்தி பயன்படுகின்றது. எனவே அதிக வெப்பநிலையுள்ள ஒளிச்சுவாச வீதம் அதிகமான வரட்சி நிலவும் இடங்களிலேயே C4 தாவரங்கள் ஆதிக்கம் செலுத்துகின்றன. வரட்சி குறைவான மிதமான காலநிலை நிலவும் இடங்களில் C3 தாவரங்கள் வினைத்திறன் கூடியவையாய் உள்ளன. எனவே தான் கரும்பு, சோளம் போன்ற அயன மண்டலத் தாவரங்களில் C4 கார்பன் பதித்தல் பொறிமுறை உள்ளது.\n"}
{"id": "222819", "url": "https://ta.wikipedia.org/wiki?curid=222819", "title": "கரிம்பாலர்", "text": "கரிம்பாலர்\n\nகரிம்பாலர் என்போர் கேரளத்தில் வாழும் பழங்குடியினர் ஆவர். இவர்கள் கண்ணூர், வயநாடு, கோழிக்கோடு ஆகிய மாவட்டங்களில் வசிக்கின்றனர்.\nஇவர்களின் மொத்த எண்ணிக்கை 10,156 ஆகும். 5,170 பேர் ஆண்களும், 4,986 பெண்களும் ஆவர்.\n\nஇவர்களது தொழில் மரக்கரி சேகரிப்பது ஆகும். கரியைச் சேகரிப்பதால் கரிம்பாலர் என்ற பெயர் வந்ததாகவும் கருதுகின்றனர்.\nஇவர்களின் முன்னோர் கரும்பின் மூலம் பாலம் அமைத்ததாகவும், அதனால் இப்பெயர் பெற்றதாகவும் கூறுவர்.\n\nகேரளத்தின் ஏனைய மக்களிடம் நிலவிய மருமக்கதாயம், சைசவவிவாகம் போன்ற சடங்கு முறைகள் இவர்களிடமும் காணப்படுகின்றன.\n"}
{"id": "222821", "url": "https://ta.wikipedia.org/wiki?curid=222821", "title": "காட்டுநாயக்கர்", "text": "காட்டுநாயக்கர்\n\nகாட்டுநாயக்கர் என்போர் கேரளத்தைப் பூர்விகமாகக் கொண்ட பழங்குடியினர் ஆவர். இவர்கள் வயநாடு மாவட்டத்தில் வாழ்கின்றனர். தேன்குறுமர் என்றும் அழைக்கப்படுகின்றனர்.\n\nஇவர்கள் ஒரிடத்திலும் நிலையாக இருப்பதில்லை. ஓரிடத்தில் தங்கி, அங்குள்ள பொருட்கள் தீர்ந்தால், கூட்டம் கூட்டமாய் இடம் பெயர்கின்றனர். இவர்கள் தேனையும் காட்டுக்கிழங்குகளையும் காய்களையும் உண்கின்றனர். இறைச்சியும் சாப்பிடுகின்றனர். அம்பையும் வில்லையும் பயன்படுத்தி காட்டில் உள்ள ஆடுகளையும் கிளிகளையும் வேட்டையாடுகின்றனர்.\n\nயாரி, மஸ்திதைவம், ஹெந்தப்பின்(முத்தப்பன்) என்ற பெயர்களைக் கொண்ட குல தெய்வங்களை வணங்குகின்றனர். இந்தக் கடவுளர்க்கு சிலைகளோ, கோயில்களோ இல்லை.\n\n"}
{"id": "222823", "url": "https://ta.wikipedia.org/wiki?curid=222823", "title": "கொச்சுவேலர்", "text": "கொச்சுவேலர்\n\nகொச்சுவேலர் என்போர் கேரளத்தில் வாழும் பழங்குடியினர் ஆவர். இவர்கள் பத்தனந்திட்டா, கொல்லம் ஆகிய மாவட்டங்களில் வாழ்கின்றனர். காட்டில் அலைந்து உணவு தேடுகின்றனர். வேலைக் கொண்டு வேட்டையாடுகின்றனர். இதனால் கொச்சுவேலர் என்று பெயர் பெற்றனர்.\n"}
{"id": "222826", "url": "https://ta.wikipedia.org/wiki?curid=222826", "title": "கொறகர்", "text": "கொறகர்\n\nகொறகர் என்போர் கேரளத்தைச் சேர்ந்த பழங்குடியினர் ஆவர். இவர்கள் காசர்கோடு மாவட்டத்தில் வாழ்கின்றனர். பட்டியலிடப்பட்ட இனங்களில் இந்த இனமும் ஒன்று.\nமஞ்சேஸ்வரம் பிரிவிலும் காசர்கோடு நகராட்சியிலும் சேர்த்து மொத்தமாக 506 குடும்பங்கள் வாழ்கின்றனர். முன்னர் இந்துக்களாய் இருந்த பலர் கிறிஸ்தவர்களாக மாறியுள்ளனர்.\n"}
{"id": "222829", "url": "https://ta.wikipedia.org/wiki?curid=222829", "title": "என்றீக்கே என்றீக்கசு", "text": "என்றீக்கே என்றீக்கசு\n\nஎன்றிக்கே என்றீக்கசு (\"Henrique Henriques\", ஹென்றிக்கே ஹென்றீக்கஸ் அல்லது அன்றீக்கே அன்றீக்கசு 1520–1600), போர்த்துக்கீச இயேசு சபை போதகரும் மதப்பரப்புனரும் ஆவார். அண்டிரிக் அடிகளார் எனப் பொதுவாக அழைக்கப்படும் இவர் தனது வாழ்நாளின் பெரும் பகுதியை தமிழ்நாட்டில் மதப்பரப்புப் பணிகளில் ஈடுபட்டவர். ஐரோப்பாவில் இருந்து தமிழ்நாடு வந்து முதன் முதலாகத் தமிழ் கற்றுக் கொண்டவர் இவரே. முதன்முதலில் தமிழில் அச்சு நூல்களை வெளியிட்டார். 1546 ஆம் ஆண்டில் இந்தியாவுக்கு வந்த இவர் ஆரம்பகாலத்தை கோவாவில் கழித்த பின்னர் தமிழ்நாட்டுக்கு வந்தார். இயேசு சபை சார்பில் தமக்கு மேலதிகாரியாக இருந்த புனித பிரான்சிசு சேவியரின் (1506-1552) அறிவுறுத்தலின் பேரில் தமிழ் கற்றுக் கொண்டார். தமிழில் எழுதவும் பேசவும் திறமை பெற்றார்.\n\nSection::::பிறப்பு.\nஎன்றிக்கே அடிகள் போர்ச்சுக்கல் நாட்டில் உள்ள விலாவிக்கோசா என்னும் ஊரில் பிறந்தார். இவருடைய மூதாதையர் யூத மதத்தைச் சேர்ந்தவர்கள். இருப்பினும் 1545 ஆம் ஆண்டில் கிறித்தவ மதத்தில் சேர்ந்தார். சமயப் பணி செய்ய இந்தியாவுக்கு 1546இல் வந்தார்.\n\nSection::::சமயப்பணியும் தமிழ்ப்பணியும்.\nதொடக்கக் காலத்தில் கோவாவில் சில காலம் வாழ்ந்தார். பின்னர் தூத்துக்குடியில் குடியேறினார். கிறித்தவ சமயப் பணி ஆற்ற மக்கள் மொழியான தமிழைக் கற்றார். தமிழ் மொழியில் புலமைப் பெற்றார். ஐரோப்பாவில் பிறந்து தமிழ்ப் புலமை அடைந்த முதல் அறிஞர் என்னும் பெருமையைப் பெற்றார்.\n\nஅது மட்டுமல்லாமல் ‘தம்பிரான் வணக்கம்’ (1578) என்னும் தமிழ் நூலை முதன்முதல் அச்சேற்றி வெளியிட்ட பெருமையையும் அண்டிரிக் அடிகளார் பெற்றார். அடிகள் மற்றொரு நூலையும் அச்சிட்டு வெளியிட்டார். அதன் பெயர் ’அடியார் வரலாறு’ (1586). ’கிரிசித்தியானி வணக்கம்’ (1579)’ கொமபெசயனாயரு’ (1578), ’மலபார் இலக்கணம்’ ஆகியன இவர் எழுதிய பிற நூல்கள் ஆகும்.\n\nSection::::தம்பிரான் வணக்கம்.\nதமிழ்மொழியைக் கற்றுக்கொண்ட அவர்தான் முதல் தமிழ் (எழுத்துகளில்) அச்சுப் புத்தகமான \"தம்பிரான் வணக்கம்\" என்னும் நூலை வெளியிட்டார். இதனால் இவர் தமிழ் அச்சுக்கலையின் தந்தை\" எனப் போற்றப்படுகிறார். இந்திய மொழிகளிலேயே முதன் முதலாக அச்சு கண்டது தமிழ் மொழியே. நூல் பதித்த இடம் கொல்லம் என்றும், பதித்த நாள் அக்டோபர் 20, 1578 என்றும் அந்நூலிலிருந்தே அறிகிறோம். தம்பிரான் வணக்கம், போர்த்துக்கீசிய மொழியில் எழுதப்பட்ட கிறித்துவ சமய போதனை நூலின் தமிழாக்கம்.அக்காலத்தில் தமிழ் மொழி எழுத்துகளுக்கான அச்சுகளையும் முதன்முதலாக உருவாக்க ஏற்பாடு செய்தவர். கோன்சால்வசு என்னும் அச்செழுத்துக்களை வெட்டுவதில் சிறந்த கருமானின் உதவியைப் பெற்று தமிழ் எழுத்துக்கள் வடிக்கப்பட்டன பாதிரி என்றீக்கே என்றீக்கசு தமிழ் நூலை போர்த்துகீசு நாட்டில் லிசிபனில் வெளியிட்டார்).\n\nSection::::பிற பணிகள்.\nசமயத் தொண்டு, தமிழ்த் தொண்டு மட்டுமல்லாது குமுகாயத் தொண்டும் அண்டிரிக் அடிகளார் செய்தார். உள்ளூர் மக்களின் உதவியுடன் ஒரு மருத்துவமனையை முத்துக்குளித்துறையில் தொடங்கினார். 1567 இல் புன்னைக் காயலில் தமிழ்க் கல்லூரியைத் தொடங்கி அதில் இயக்குநராகவும் ஆசிரியராகவும் இருந்தார். எல்லா மதத்தினரும் அண்டிரிக் அடிகளாரை நேசித்தனர்.\n\nSection::::மறைவு.\n1600 ஆம் ஆண்டில் பிப்ரவரி 22 ஆம் நாள் தனது 80 வது வயதில் புன்னைக்காயலில் காலமானார். இவரது உடல் தூத்துக்குடியில் உள்ள பனிமய மாதா பேராலயத்தில் அடக்கம் செய்யப்பட்டது.\n\n\n"}
{"id": "222837", "url": "https://ta.wikipedia.org/wiki?curid=222837", "title": "அடிடாசு நிறுவனம்", "text": "அடிடாசு நிறுவனம்\n\nஅடிடாசு ஏஜி (\"Adidas AG\") செருமனியின் பவேரியாவில் எர்சோகெநோராக்கிலிருந்து இயங்கும் விளையாட்டு காலணிகள், உடை மற்றும் துணைப்பொருட்களை வடிவமைத்து தயாரிக்கும் பன்னாட்டு நிறுவனமாகும். இது அடிடாசு குழுமத்தின் சார்புவைப்பு நிறுவனமாகும். அடிடாசு குழுமத்தில் ரீபொக் விளையாட்டுடை நிறுவனம், (அவற்றின் ஆஷ்வொர்த் உடைகள், ராக்போர்ட் நிறுவனங்கள் உட்பட) டெய்லர்மேடு-அடிடாசு குழிப்பந்து நிறுவனம், பேயர்ன் மியூனிக் கால்பந்துக் கழகத்தில் 9.1% பங்குகள் உள்ளன. விளையாட்டு காலணிகளைத் தவிர பைகள், சட்டைகள், கடிகாரங்கள், கண்கண்ணாடிகள் மற்றும் பிற விளையாட்டு, உடை தொடர்புடைய பொருட்களை அடிடாசு தயாரிக்கிறது. செருமனியிலும் ஐரோப்பாவிலும் விளையாட்டு உடைகளைத் தயாரிக்கும் மிகப் பெரிய நிறுவனமாக அடிடாசு உள்ளது; உலகில் இது நைக்கிற்கு அடுத்து இரண்டாவது பெரிய நிறுவனமாக விளங்குகிறது.\n\nஅடிடாசை 1948இல் அடோல்ஃப் டாஸ்லர் நிறுவினார். முன்னதாக இவரும் அண்ணன் ருடோல்ஃப் டாஸ்லரும் இணைந்து நடத்தி வந்த \"கெப்ரூடர் தாசுலர் ஷூபாப்ரிக்\"கை பிரித்துக் கொண்டனர். அடோல்ஃப் அடிடாசை ஆரம்பித்த அதேவேளையில் ருடோல்ஃப் புமா காலணி தயாரிப்பு நிறுவனத்தை நிறுவினார் 1949இல் பதிவு செய்யப்பட்ட இவ்விரு நிறுவனங்களும் போட்டி நிறுவனங்களாக வளர்ந்தன. இவை இரண்டுமே செருமனியின் எர்சோகெநோராக்கிலிருந்து இயங்குகின்றன. \n\nஇந்நிறுவனத்தின் உடைகளிலும் காலணிகளிலும் மூன்று இணைகோடுகள் வழமையாக இடம் பெற்றிருக்கும்; இதுவே அடிடாசின் தற்போதைய அலுவல்முறை சின்னமாக உள்ளது. 2012இல் அடிடாசின் வருமானம் €14.88 பில்லியனாக இருந்தது.\n"}
{"id": "222841", "url": "https://ta.wikipedia.org/wiki?curid=222841", "title": "கிரீன் சோன் (ஆங்கிலத் திரைப்படம்)", "text": "கிரீன் சோன் (ஆங்கிலத் திரைப்படம்)\n\nகிரீன் சோன் (\"Green Zone\", பச்சை வலயம்) 2010 ஆம் ஆண்டில் ஈராக் போர் பற்றி ஆங்கிலத்திலும் அராபியிலும் வெளிவந்த திரைப்படம். இத்திரைப்படத்தின் கரு 2006 ஆம் ஆண்டு பத்திரிக்கையாளர் ராஜீவ் சந்த்ரசேகரனால் எழுதப்பட்ட ’இம்பீரியல் லைஃப் இன் த எமரால்டு சிட்டி’ என்ற புத்தகத்தின் அடிப்படையில் அமைந்தது. இது அரசியல் திரைப்படமாகவும், அமெரிக்க எதிர்ப்பு திரைப்படமாகவும் முத்திரை குத்தப்பட்டது. இத்திரைப்படம் சாதகமான விமர்சனங்களைப் பெற்ற போதும், வசூல் அளவில் பெரிய வெற்றி பெறவில்லை.\n\nஆயுதங்கள் இருப்பதற்கான சான்று இல்லாத போதும் எவ்வாறு தனது வீரர்களை தவறான போர்க்களத்தில் ஒரு வல்லரசு இறக்குகிறது என்பதையும், உண்மையை தன் நாட்டு வீரர்களிடம் இருந்தே எவ்வாறெல்லாம் மறைக்கிறது என்பதையும் இத்திரைப்படம் சொல்கிறது\n\n"}
{"id": "222845", "url": "https://ta.wikipedia.org/wiki?curid=222845", "title": "அக்குரோணி", "text": "அக்குரோணி\n\nஅக்குரோணி அல்லது அக்சௌகிணி (Akshauhini) (சமசுகிருதம்: अक्षौहिणी) என்பது, பழங்காலத்து போர் அணிவகுப்பு வகைகளுள் ஒன்று. இது 21870 தேர்களையும், 21870 யானைகளையும், 65610 குதிரைகளையும், 109350 படை வீரர்களையும் உள்ளடக்கியது. இந்த எண்கள் ஒவ்வொன்றிலுமுள்ள இலக்கங்களைக் கூட்டும்போது 18 என்னும் எண் கிடைக்கும். (எகா: 21870ல், 2+1+8+7+0=18). அத்துடன், இதில் தேர், யானை, குதிரை, படை வீரர் 1 : 1 : 3 : 5 என்னும் விகிதத்தில் அமைந்திருப்பதைக் காணலாம். \n\nமகாபாரதத்தில் இது குறித்துப் பல தகவல்கள் காணப்படுகின்றன. மகாபாரதத்தில், குருசேத்திரப் போரின் போது பாண்டவர் தரப்பில் 7 அக்குரோணி படைகளும், கௌரவர்கள் தரப்பில் 11 அக்குரோணி படைகளுமாக 18 அக்குரோணி படைகள் பங்கெடுத்ததாகச் சொல்லப்பட்டுள்ளது.\n\nSection::::படைப்பிரிவுகளின் கணக்கு.\nபடைப்பிரிவுகள் பின்வருமாறு கணக்கிடப்படுகின்றன:\nஒரு தேர், ஒரு யானை, மூன்று குதிரைகள், ஐந்து படைவீரர்கள் கொண்ட பிரிவு, ஒரு பட்டி எனப்படும்.\n\n\nSection::::குருசேத்திரப்போர் படை விபரங்கள்.\nகுருசேத்திரப் போரில் கௌரவர்களுக்குச் சார்பாக அத்தினாபுரத்துப் படைகளும் அவர்களுக்கு ஆதரவான பிற படைகளுமாகப் 11 அக்குரோணி படைகள் ஒருபுறத்திலும், பாஞ்சாலம், விராடம், போன்ற பல்வேறு அரசுகளின் படைகளை உள்ளடக்கிய பாண்டவர்களுக்குச் சார்பான 7 அக்குரோணி படைகள் ஒருபுறத்திலுமாகப் போரிட்டன.\n\nSection::::கௌரவர் தரப்புப் படைகள்.\nதுரியோதனன் தரப்பில் போரிட்ட படைகள்: \n\n"}
{"id": "222849", "url": "https://ta.wikipedia.org/wiki?curid=222849", "title": "சாகிரா கல்லூரி, திருகோணமலை", "text": "சாகிரா கல்லூரி, திருகோணமலை\n\nதிருகோணமலை சாகிரா கல்லூரி (\"Zahira College, Trincomalee\") இலங்கையின் திருகோணமலை நகரில் அமைந்துள்ள ஒரு பிரபலமான முஸ்லிம் பாடசாலை ஆகும். இப்பாடசாலை 1957 ஆம் ஆண்டில் ஆரம்பிக்கப்பட்டது. திருகோணமலை நகரில் உள்ள ஒரே ஒரு முஸ்லிம் பாடசாலை இதுவாகும்.\n\n"}
{"id": "222861", "url": "https://ta.wikipedia.org/wiki?curid=222861", "title": "ஜீவா ஜீவரத்தினம்", "text": "ஜீவா ஜீவரத்தினம்\n\nஜீவா ஜீவரத்தினம் (நவம்பர் 23, 1939 - அக்டோபர் 20, 1997) ஈழத்துக் கவிஞரும், எழுத்தாளரும் ஆவார்.\n\nSection::::வாழ்க்கைக் குறிப்பு.\nஇலங்கையின் கிழக்கே மட்டக்களப்பு மாவட்டத்தின் தெற்கேயுள்ள துறைநீலாவணையில் பிறந்தவர். ஜோர்ஜ் ஜீவரத்தினம் என்பது இவரது இயற்பெயர். மலையகத்தில் பதுளை போன்ற பல இடங்களில் ஆசிரியராகப் பணியாற்றிய இவர் ஒரு விளையாட்டு வீரரும் ஆவார்.\n\n50களின் பிற்பகுதியில் கவிதைகள் எழுதத் தொடங்கினார். வாழும் கவிதை என்னும் ஒரு கவிதை நூல் 60களின் பிற்பகுதியில் வெளிவந்தது. பா நாடகங்கள், வானொலி, மற்றும் மேடைக் கவியரங்கக் கவிதைகள் பலவற்றை இவர் எழுதியுள்ளார்.\n\n"}
{"id": "222874", "url": "https://ta.wikipedia.org/wiki?curid=222874", "title": "மீயுயர் வரையறைத் தொலைக்காட்சி", "text": "மீயுயர் வரையறைத் தொலைக்காட்சி\n\nமீயுயர் வரையறைத் தொலைக்காட்சி (\"Ultra high definition television\" அல்லது \"Ultra HD television\", \"UltraHD\", \"UHDTV\") என்பது 4கி மீயுயர் (2160p) மற்றும் 8கி மீயுயர் (4320p) தொலைக்காட்சி வரையறைகளை உள்ளடக்கி உள்ளது. இந்த இரு எண்ணிம ஒளித வடிவங்களும் சப்பான் தொலைக்காட்சி நிறுவனத்தின் (என்எச்கே) அறிவியல் மற்றும் தொழினுட்ப ஆய்வகத்தால் வரையறுக்கப்பட்டு பன்னாட்டுத் தொலைத்தொடர்பு ஒன்றியத்தால் (ஐடியூ) ஏற்பளிக்கப்பட்டது.\n\nநுகர்வோர் இலத்திரனியல் சங்கம் அக்டோபர் 17, 2012 அன்று அகல உயரத் தகவு குறைந்தது 16:9 உள்ளதும் குறைந்தது ஓர் எண்ணிம உள்ளீடாவது குறைந்த பிரிதிறனாக 3840×2160 பிக்செல் வீத ஒளிதத்தை எடுத்துக்கொள்ளவும் காட்சிப்படுத்தும் திறனுடையதுமான தொலைக்காட்சிப் பெட்டிகளில் \"மீ உயர்-வரையறை\", அல்லது \"மீ எச்டி\" பயன்படுத்தப்படும் என்று அறிவித்துள்ளது.\n"}
{"id": "222876", "url": "https://ta.wikipedia.org/wiki?curid=222876", "title": "பாலை (மரம்)", "text": "பாலை (மரம்)\n\nபாலை (\"Manilkara hexandra\") என்பது ஒருவகை மரமாகும். இது பலகையாக பயன்படுத்துவதற்கு ஏற்ற மிகவும் உறுதியான காட்டில் வளரும் மரமாகும். 40-80 அடி உயரம் வளரும் இம்மரத்தின் சுற்றுவட்டம் 1-3 மீற்றர் ஆகும். மிகக் கடினமான இம்மரப் பலகையின் ஒரு கன அடி கிட்டத்தட்ட 32 கிலோகிராம் நிறை கொண்டதாகும். \n\nSection::::சிறப்பு.\nதமிழர் நிலத்திணைகளில் ஐந்தில் ஒன்றான குறிஞ்சி, முல்லை ஆகிய நிலத்திணைகளுக்கு இடையிலமைந்த பாழ் நிலப் பகுதியை பாலை என்பர். இந்த பாலை நிலத்தில் விளையும் இந்த மரம், பாலைமரம் என்றே பெயர் பெற்றிருப்பதும் ஒரு தனிச் சிறப்பாகும்.\n\nSection::::வளரும் நாடுகள்.\nஇலங்கையில் பாலை மரங்கள் வடக்கு கிழக்கு பகுதிகளிலும் வட மத்திய பகுதிகளிலும் தென் மாகாணத்தின் அம்பாந்தோட்டை, மாத்தறை மாவட்டங்களிலும் காணப்படுகின்றன. இலங்கையைத் தவிர இந்தியா, வங்காளதேசம், மியான்மர், கம்போடியா, சீனா, தாய்லாந்து, வியட்நாம் ஆகிய நாடுகளிலும் இத்தாவர இனம் காணப்படுகிறது.\n\nSection::::பயன்பாடு.\nஇலங்கையில் தொடர்வண்டி சேவை தொடங்கியக் காலங்களில் பாலை மரப்பலகைகளைப் பயன்படுத்தியே தொடர்வண்டி செல்வதற்கான தண்டவாளங்களுக்கான படுக்கைக் கட்டைகள் இட்டனர். ஆங்கிலேயர் இதனை \"இலங்கை இரும்பு\" (Ceylon Steel or Ceylon Iron wood) என்றும் அழைத்தனர். இருப்பினும் ஆங்கிலேயர் காலங்களில் போட்ட படுக்கைக் கட்டைகள் இன்றும் உக்கிப்போகாமல் உறுதியுடன் இலங்கையில் பல்வேறு தொடர்வண்டிப் பாதைகளிலும் காணப்படுகின்றன.\n\nஇலங்கையின் குறிப்பாக வடக்கு மற்றும் கிழக்கு பிரதேசங்களில் கட்டப்பட்டிருக்கும் அரச அலுவலகங்கள், பாடசாலைகள் போன்ற கட்டடங்களின் கூரை தேவைக்கு பெரும்பாலும் பாலை மரப்பலகைகளே பயன்படுத்தப்பட்டுள்ளன. அவை நூற்றாண்டுகளாக உக்கிப்போகாமல் உழைக்கக்கூடியன.\n\nSection::::கடத்தல்.\nஇலங்கை வடக்கு கிழக்கு காடுகளில் வளரும் பாலைமரங்களை தறிப்பதற்கு அனுமதிப் பத்திரம் பெறவேண்டும். ஆனால் அனுமதிப் பத்திரம் பெறாமல் பாலைமரங்களை தறித்து கடத்தலில் ஈடுபடுவோர் உள்ளனர். இதனை கட்டுபடுத்துவதற்கு பொறுப்பான காட்டு இலாகா அதிகாரிகள் தடுத்து நிறுத்த முனைந்தாலும், இந்த கடத்தல்கள் தொடர்ந்த வண்ணமே இருந்தது. புலிகளின் கட்டுப்பாட்டின் கீழ் வன்னிப் பகுதி இருந்தவேளை இவை முழுமையாக கட்டுப்படுத்தப்பட்டிருந்தன. தற்போது மீண்டும் இந்த மரக்கடத்தல்கள் தொடர்வதை செய்திகள் தருகின்றன.\n\n\nSection::::பாலைப்பழம்.\nபாலைப்பழம் என்பது மிகவும் இனிப்பான ஒருவகைப் பழமாகும். இது இலங்கையில் வடக்கு கிழக்கு பகுதிகளில் காடுகளில் வளரும் பாலை மரத்தில் காய்க்கும் பழமாகும். பாலைப்பழம் ஆண்டுக்கு ஒருமுறை மட்டுமே கிடைக்கும். பாலைப்பழம் காய்க்கும் காலத்தை பாலைப்பழம் பருவம் என்றும் அழைப்பர். \n\nபாலைப்பழம் மிகவும் தித்திக்கும் இனிப்புச் சுவைக்கொண்டது. அத்துடன் பாலைப்பழங்களை சாப்பிடும் போது அதனுள் இருக்கும் பிசின் போன்ற பால் பசைப் போல் வாயில் ஒட்டிக்கொள்ளும். பாலைப்பழம் உருவில் மிகவும் சிறியது. அதனை ஒன்று இரண்டு என்று விற்பனை செய்வதில்லை. ஒரு சுண்டு, இரண்டு சுண்டு என, அளவைகளாகவே விற்பனை செய்வர்.\n\n"}
{"id": "222884", "url": "https://ta.wikipedia.org/wiki?curid=222884", "title": "குரு (திரைப்படம்)", "text": "குரு (திரைப்படம்)\n\nகுரு (இந்தி: गुरू ) 2007 ஆண்டில் வெளிவந்த இந்தியினை மூலமாகக் கொண்டு தமிழிலும், தெலுங்கிலும் குரல்மாற்றம் செய்யப்பட்டு வெளிவந்த திரைப்படமாகும். இதன் இயக்குனர் மணிரத்தினம் ஆவார். மிதுன் சக்கரவர்த்தி, அபிஷேக் பச்சன், ஐஸ்வர்யா ராய், வித்யா பாலன், மாதவன் ஆகியோர் முக்கியமான வேடத்தில் நடித்துள்ளனர். தமிழில் வசனம் அழகப் பெருமான், பாடல்கள் வைரமுத்து.\n\n\n\nSection::::வெண்மேகம் பாடல்.\nமணிரத்னம் இயக்கத்தில் அபிஷேக் பச்சன் மற்றும் ஐஸ்வர்யா ராய் நடிப்பில் வெளிவந்த தமிழ்த் திரைப்படமான குருவில் இடம்பெற்ற பாடலே வெண்மேகம். இப்பாடலின் வரிகளை வைரமுத்து எழுத, ஏ. ஆர். ரகுமான் இசையில் சிரேயா கோசல் மற்றும் உதய் மசும்தர் பாடினார்கள்.\n\nSection::::இந்தி பதிப்பில்.\nஇப்படத்தின் இந்தி பதிப்பில், இப்பாடலை சிரேயா கௌசல் மற்றும் உதேய் மசும்தர் பாடினார்கள். பர்சோ ரே என்று தொடங்கிய பாடலை குல்சார் எழுதினர்.\n\nSection::::ஆருயிரே மன்னிப்பாயா பாடல்.\nமணிரத்னம் அவர்கள் இயக்கத்தில் அபிஷேக் பச்சன் மற்றும் ஐஸ்வர்யா ராய் நடிப்பில் வெளிவந்த தமிழ் படமான குரு படத்தில் இடம்பெற்ற பாடலே ஆருயிரே மன்னிப்பாயா. இப்பாடலின் வரிகளை வைரமுத்து எழுத ,ஏ.ஆர்.ரகுமான் இசையில் , ஏ.ஆர்.ரகுமான், சின்மயி, முர்தாசா மற்றும் குவாதீர் பாடினார்கள்.\n\nSection::::இந்தி பதிப்பில்.\nஇப்படத்தின் இந்தி பதிப்பில், இப்பாடலை ஏ.ஆர்.ரகுமான் , முர்தாசா மற்றும் சின்மயி பாடினார்கள். தேரே பினா என்று தொடங்கிய பாடலை குல்சார் எழுதினார்.\n\nSection::::ஜோடி ஜோடி பாடல்.\nமணிரத்னம் அவர்கள் இயக்கத்தில் அபிஷேக் பச்சன் மற்றும் ஐஸ்வர்யா ராய் நடிப்பில் வெளிவந்த தமிழ் படமான குரு படத்தில் இடம்பெற்ற பாடலே ஜோடி ஜோடி. இப்பாடலின் வரிகளை வைரமுத்து எழுத ,ஏ.ஆர்.ரகுமான் இசையில் , எஸ்.பி.பாலசுப்ரமணியம் மற்றும் சித்ரா பாடினார்கள்.\n\nSection::::இந்தி பதிப்பில்.\nஇப்படத்தின் இந்தி பதிப்பில், இப்பாடலை பப்பி லஹிரி மற்றும் சித்ரா பாடினார்கள். ஏக் லோ ஏக் முப்ட் என்று தொடங்கிய பாடலை குல்சார் எழுதினார்.\n\n"}
{"id": "222885", "url": "https://ta.wikipedia.org/wiki?curid=222885", "title": "நாங்கள் ஒருவரே (ஒலே ஒலா)", "text": "நாங்கள் ஒருவரே (ஒலே ஒலா)\n\n\"நாங்கள் ஒருவரே (ஒலே ஒலா)\" (\"We Are One (Ole Ola)\") 2014இல் \"ஓர் காதல், ஓர் தாளம் - 2014 பிஃபா உலகக் கோப்பை அலுவல்முறை இசைத்தொகுப்பிற்காக\" (One Love, One Rhythm – The 2014 FIFA World Cup Official Album) கூபாவின் அமெரிக்க ராப்பிசை கலைஞர் பிட்புல் பதிவு செய்த பாடலாகும். இதில் விருந்தினராகக் குரல்கொடுக்க அமெரிக்கப் பாடகி செனிபர் லோபசும் பிரேசிலிய பாடகி கிளாடியா லீட்டும் பங்கேற்றனர். இந்தப் பாடலை எழுதுவதில் பிட்புல், தாமசு டிரோல்சென், லோபசு, லீட்டு, டான்னி முர்சியா, சியா புர்லெர், லூகாசு \"டா. லூக்\" கோட்வால்டு, என்றி \"சர்குட்\" வால்ட்டர் மற்றும் ரெட் ஒன் இணைந்துள்ளனர். தயாரிப்பை கோட்வால்டு, வால்ட்டர், மற்றும் டிரோல்சென் கவனித்துக் கொண்டனர். விசிறிகளிடமிருந்து நேர்மறையான கருத்துக்களைப் பெற்றுள்ள இந்தப் பாடலை சில பிரேசிலியர்கள் இதில் பிரேசிலிய உணர்வு வெளிப்படவில்லை எதிர்மறையாகவும் விமர்சித்துள்ளனர். \"வீ ஆர் ஒன்\" பாடல் வணிகநோக்கில் சுமாரான வெற்றியைப் பெற்றுள்ளது; இத்தாலி, எசுப்பானியா, செருமனி, பிரான்சு மற்றும் ஆத்திரியாவில் முதல் 20 பாடல்களில் ஒன்றாக வந்துள்ளது.\n"}
{"id": "222889", "url": "https://ta.wikipedia.org/wiki?curid=222889", "title": "ஜவுன்பூர் மாவட்டம்", "text": "ஜவுன்பூர் மாவட்டம்\n\nஜவுன்பூர் மாவட்டம் இந்திஹ்ய மாநிலமான உத்தரப் பிரதேசத்தில் உள்ளது. இதன் தலைமையகம் ஜவுன்பூர் நகரில் அமைந்துள்ளது. இது வாராணசி கோட்டத்தின் நிர்வாகத்திற்கு உட்பட்டது. இதன் பரப்பளவு 4038 சதுர கி.மீ.\n\nSection::::பொருளாதாரம்.\nஇந்த மாவட்டத்தின் பொருளாதார வளர்ச்சியில் உழவுத் தொழில் பெரும்பங்கு கொண்டுள்ளது. இந்த மாவட்டம் இந்தியாவில் உள்ள வளர்ச்சியில் பின்தங்கிய மாவட்டங்களுக்கு வழங்கப்படும் நிதியைப் பெறுகிறது. \nஅரசி, சோளம், உளுந்து ஆகியவை விளைகின்றன. இங்கு தொழிற்சாலைகள் ஏதுமில்லை.\n\nSection::::மக்கள்.\n2011 ஆம் ஆண்டு கணக்கெடுப்பின்போது 4,476,072 மக்கள் வாழ்ந்தனர். 73.66 சதவிகிதம் பேர் கல்வி கற்றிருந்தனர். பால் விகிதக் கணக்கெடுப்பில் ஆயிரம் ஆண்களுக்கு நிகராக 1018 பெண்கள் இருப்பது தெரிய வந்தது. \n\nSection::::ஆட்சிப் பிரிவுகள்.\nஇது மூன்று மக்களவைத் தொகுதிகளைக் கொண்டது. ஜவுன்பூர் மக்களவைத் தொகுதிக்கு உட்பட்ட பகுதிகள் இந்த மாவட்ட எல்லைக்கு உட்பட்டிருக்கின்றன. பிற இரண்டு தொகுதிகளில் பிற மாவட்டங்களில் அமைந்துள்ளன. பத்து சட்டசபைத் தொகுதிகளைக் கொண்டது. கீழ்க்கண்ட ஆறு வட்டங்களைக் கொண்டது.\n"}
{"id": "222891", "url": "https://ta.wikipedia.org/wiki?curid=222891", "title": "நிரல் மொழி", "text": "நிரல் மொழி\n\nநிரல்தொடுப்பு மொழி \"( programming language ) \" அல்லது நிரலாக்க மொழிஎன்பது ஒரு குறியீட்டு மொழியாகும். இது பலவகை வெளியீடுகளை உருவாக்கப் பயன்படும் கட்டளைகளின் கணத்தைத் தரும். நிரலாக்க மொழிகள் பொதுவாக, கணினிக்கு எந்திரக் கட்டளைகளைத் தரும். இவை குறிப்பிட்ட அல்கோரிதங்களைச் செயற்படுத்தும் நிரல்களை உருவாக்கப் பயன்படும்.\n\nநிரல்தொடுப்பு மொழி என்பது ஒரு செயற்கை மொழி. இம்மொழியின் மூலம் எந்திரங்களை கட்டளைகள் அடிப்படையாக கொண்டு செயல்பட வைக்கலாம். பெரும்பாலும் நிரல் மொழியைக் கணினியில் பயன்படுத்துகிறார்கள். ஒரு நிரல் மொழி மூலம் அந்த எந்திரத்தின் செயல்களை தேவைக்கு ஏற்றவாறு மாற்றலாம். இம்மொழியின் மூலம் ஒரு மனிதன் தன்னுடைய தேவைக்கு ஏற்ப அந்த எந்திரத்தைப் பயன்படுத்தலாம். எந்திரங்கள் என்பன எந்திரன் (robot) , கணிப்பான் (calculator), கணினி போன்றவை ஆகும்.\n\nஇலக்கவியல் கணினி தோன்றுவதற்கு முன்பே மிகப்பழைய நிரலாக்க எந்திரம் தோன்றிவிட்டது. தன்னியக்கக் குழல் மீட்டி 9 ஆம் நூற்றாண்டில் இசுலாமியப் பொற்காலத்தில் பாக்தாதைச் சேர்ந்த மூசா உடன்பிறப்புகளால் விவரிக்கப்பட்டுள்ளது 1800களின் தொடக்கத்தில் ஜேக்குவார்டு தறிகளை நெறிப்படுத்தவும் பியானோ போன்ற பல்லிய இசைக்கருவிகளை மீட்டவும் நிரல்கள் பயன்பட்டுள்ளன. கணினிப் புலத்தில் பல்லாயிரம் நிரல் மொழிகள் படைக்கப்பட்டுள்ளன. பல மொழிகள் ஒவ்வோராண்டும் இன்னமும் உருவாக்கப்பட்டு வருகின்றன.பல நிரல் மொழிகளுக்குக் கணக்கீடுகள் தெளிவான வடிவத்தில் குறிப்பிடவேண்டியது கட்டயமாக தேவைப்படுகிறது (அதாவது, செய்யவேண்டிய கணிதவினைகளின் வரிசைமுறை தெளிவாகத் தரப்படவேண்டும்) ஆனால், பிற நிரல் மொழிகளோ, நிரல் குறிப்பீட்டின் வேண்டப்படும் முடிவு அறிவித்தல் போன்ற மற்ற வடிவங்களைப் பயன்படுத்துகின்றன (அதாவது வேண்டப்படும் முடிவுகள் குறிப்பிடப்படுகின்றனவே ஒழிய அவற்றை எப்படி அடைவது என்பது குறிப்பிடப்படுவதில்லை).\nநிரலாக்க மொழி விவரிப்பு, தொடரன் வடிவம், பொருண்மை வடிவம் என இரண்டு உறுப்புகளாகப் பகுக்கப்படுகிறது. சில மொழிகள் தரக்குறிப்பு ஆவணங்களால் வரையறுக்கப்படுகின்றன. எடுத்துகாட்டாக, சி நிரல் மொழி பன்னாட்டுச் செந்தர நிறுவனத்தின் செந்தரத்தால் வரையறுக்கப்படுகிறது. பெர்ள் போன்ற வேறு சில மொழிகளோ ஓங்கலாக மேற்கோள் நடைமுறைப்படுத்தலை மட்டுமே பயன்படுத்துகின்றன. சிலமொழிகளோ இருவகையையும் பயன்படுத்துகின்றன. பேசிக் மொழி செந்தரம், ஓங்குநிலை நடைமுறைப்படுத்தல் விரிவாக்கம் இரண்டாலும் வரையறுக்கப்படுகிறது.\n\nநிரல் மொழியை கொண்டு ஒரு நெறிமுறையை (அல்கோரிதம்: Algorithm) தொகுத்து எழுதி அதனை எந்திரத்துக்கு உள்ளீடாக கொடுத்த பின்னர் , அதனை அந்த எந்திரம் செயல்படுத்தும். அந்த செயல்பாட்டை பொருத்து ஒரு வெளியீடு கிடைக்கும்.\n\nமேலும் இவை வன்பொருளை நேரடியாக கட்டுப்படுத்தும் சில்லு மொழி, இடைமொழிகள், பயன்நோக்கு மொழிகள் என பலவகைப்படும். நிரல் மொழிகளை கற்பதன் மூலம் மென்பொறியாளர் அல்லது நிரலர் ஆகலாம். \n\nSection::::வரையறைகள்.\nநிரலாக்க மொழி என்பது கணினி நிரல்களை எழுதுவதற்கான குமானம் ஆகும். கணினி நிரல்கள் கணிப்பத்தற்கான குறிப்பீடுகள் அல்லது அல்கோரிதம் ஆகும். சிலர், அனைவருமல்ல, நிராக்க மொழிகள் எனும் இச்சொல்லை அனைத்து வாய்ப்புள்ள அல்கோரிதங்களையும் கோவைபடுத்தவல்ல மொழிகளாக வரம்பிடுகின்றனர்.நிரலாக்க மொழிகளின் முதன்மைப் பண்புகளாக கருதப்படுபவை பின்வருவனவாகும்:\n\nSection::::வரலாறு.\nSection::::தொடக்கநிலை வளர்ச்சிகள்.\nதொடக்கநிலைக் கணினிகள் நிரலாக்க மொழியின்றியே எப்போது நிரலிடப்பட்டன. இது மிகவும் அரிய பணியாக விளங்கியது. இந்நிலையில் நிரல்கள், பதின்ம வடிவிலோ இரும வடிவிலோ அமைந்தன. இவை துளியிட்ட அட்டைகளில் இருந்து படிக்கப்பட்டன அல்லது காந்த நாடாக்களில் இருந்து படிக்கப்பட்டன அல்லது கணினியின் முகப்புப் பலகத்தில் இருந்த நிலைமாற்றிகளில் தொடுக்கப்பட்டிருந்த தகவல்களில் இருந்து பெறப்பட்டன. முழுமையான எந்திர மொழிகள் பிறகு, \"முதல் தலைமுறை நிரலாக்க மொழிகள்\" எனப்பட்டன.\n\nஅடுத்த கட்ட வளர்ச்சியாக, இரண்டாம் தலைமுறை நிரலாக்க மொழிகள் அல்லது எந்திரப் பூட்டல் மொழிகள் ருவாகின. இவையும் குறிப்பிட்டக் கணினிக்கான கட்டளைக் கணக் கட்டமைவிலேயே அமைந்தன. இவை மந்தனால் படிக்கமுடிந்தவை. நிரலாக்கரின் அரிய முயற்சியில் இருந்தும் பிழைபடத்தகும் முகவரிக் கணக்கீடுகளில் இருந்தும் அவரை விடுவித்தது.\n\nமுதல் உயர்மட்ட நிரலாக்க மொழிகள் அல்லது மூன்றாம் தலைமுறை நிரலாக்க மொழிகள் 1950 களில் உருவாகின. மிகப்பழைய முதல் உயர்மட்ட நிரலாக்க மொழியான பிளாங்கல்கூல் மொழி 1943 முதல் 1945 வரையில் கொன்றாடு சூசே என்பார் உருவாக்கிய செருமானியவகை Z3 கணினிக்காக எழுதப்பட்டது. என்றாலும் இது 1998, 2000 ஆம் ஆண்டு வரை நடைமுறைக்கு வரவில்லை.\n\nமின்னனியல் கணினிக்காக உருவாக்கப்பட்ட முதல் உயர்மட்ட நிரலாக்க மொழி ஜான் மவுச்லி 1949 இல் முன்மொழிந்த குறுங்குறிமுறை எனும் கணினி மொழியாகும். குறுங்குறிமுறை உரைகள், எந்திரக் குறிமுறைகளைப் போலமையாமல், புரியக்கூடிய கணிதக்கோவைகளால் அமைந்தன. என்றாலும், இதை ஒவ்வொரு முறையும் எந்திரக் குறிமுறைகளால் பெயர்க்கப்படவேண்டி இருந்தது. எனவே இதன் செயல்வேகம் எந்திரக்குறிமுறைகளைவிட குறைவாக அமைந்தது.\n\nமான்செசுட்டர் பல்கலைக்கழகத்தில், அலிக் கிளென்னி 1950 களின் தொடக்கத்தில் தன்குறிமுறை எனுமோர் உயர்மட்ட நிர்ந்லாக்க மொழியை உருவாக்கினார். இது வாயில் குறிமுறையை எந்திரக் குறிமுறையாகத் தன்னியக்கமாகப் பெயர்க்க ஒரு தொகுப்பி பயன்பட்டது. முதல் குறிமுறையும் தொகுப்பியும் மான்செசுட்டர் மார்க் 1 கணினிக்காக மான்செசுட்டர் பல்கலைக்கழகத்தில் 1952 இல் உருவாக்கப்பட்டன. இது தான் முத தொகுப்பித்த உயர்மட்ட நிரலாக்க மொழியாகக் கருதப்படுகிறது.\n\nடோனி புரூக்கரும் ஆர்.ஏ புருக்கரும் 1954 இல் மார்க் 1 கணினிக்கான இரண்டாம் தற்குறிமுறை நிரலாக்க மொழியை உருவாக்கினர். இது மார்க் 1 தன்குறிமுறை என வழங்கப்பட்ட்து. புரூக்கர் பெராண்டி மெர்க்குரி கணினிக்காகவும் ஒரு தன்குறிமுறை மொழியை மான்செசுட்டர் பலகலைக்கழகத்தொடு இணைந்து 1950 களில் உருவாக்கியுள்ளார். கேம்பிரிட்ஜ் பல்கலைக்கழக கணிதவியல் ஆய்வகத்தைச் சேர்ந்த கணினி அறிவியலாளராகிய டேவிடு ஆர்ட்லி என்பார் 1961 இல் எடுசாக் 2 (EDSAC 2) நிரலாக்க மொழியை வடிவமைத்தார். இது எடுசாக் 2 தன்குறிமுறை எனப்பட்ட்து. இது மெர்க்குரி தன்குறிமுறையில் இருந்து நேரடியாக களப் பயனுக்குத் தகவமைத்து உருவாக்கப்பட்டது. இது அதன் புறநிலைக் குறிமுறை அன்றைய வளர்ச்சிகளாகிய உகப்புநிலைப்படுத்தலுக்காகவும் வாயில் மொழி ஆய்வுக்காகவும் பெயர்பெற்றது. மான்செசுட்டர் பல்கலைக்கழகத்தில் இதன் நிகழ்நிலைவகை, தனியாக அட்லாசு தன்குறிமுறை அட்லாசு 1 கணினிக்காக உருவாக்கப்பட்டது.\n\nஜான் பேக்கசு என்பார் 1954 இல் ஐ.பி.எம் நிறுவனத்தில் போர்ட்ரான் (FORTRAN) எனும் நிரலாக்க மொழி ப்திதாகப் புனையப்பட்டது. இது தான் தாளில் மட்டுமே வரையப்படாமல் நடைமுறைச் செயலாக்கத்தில் பரவலாகப் பயன்படுத்தப்பட்ட பொது நோக்க உயர்மட்ட நிரலாக்க மொழியாகும். It is still popular language for high-performance computing and is used for programs that benchmark and rank the world's fastest supercomputers.\n\nஐக்கிய அமெரிக்காவில் கிரேசு ஆப்பர் என்பார் இதற்கும் முந்தைய நிரலாக்க மொழியாகிய புளோமேட்டிக் (FLOW-MATIC) எனும் எனும் மொழியை வகுத்தளித்தார். இது இரெமிங்டன் இரேண்டு நிறுவனத்தில் இருந்த யூனிவாக் 1 கணினிக்காக 1955 முதை 1959 வரையிலான காலகட்டத்தில் உருவாக்கப்பட்டது. ஆப்பர் வணிகத் தரவு கையாளும் வாடிக்கையாளர்கள் கணிதக் குறிமான வடிவத்தை ஏந்தானதாக்க் கருதாநிலையை உணர்ந்து, 1955 தொடக்கத்திலேயே, அவரும் அவரது குழுவினரும் ஆங்கில மொழியில் ஒரு தரக் குறிப்பீட்டை நிரலாக்கத்துக்கு முன்மொழிந்து அதன் முன்வடிவத்தை நடைமுறைப்படுத்தியும் வென்றனர். புளோமேட்டிக் தொகுப்பி 1958 இல் பொதுப்பயனுக்கு வந்தது. இது 1959 அளவில் கணிசமாக முழுமையாக்கப்பட்டது. கோபால் (COBOL) மொழி உருவாக புளோமேட்டிக் தான் மிகுந்த ஊக்கம் தந்தது. ஏனெனில், புளோமேட்டிக்கும் அதன் நேரட வழித்தொன்றலான ஐமாக்கோவும் (AIMACO) மட்டுமே பயன்பாட்டில் அப்போது இருந்தன.\n\n\n\n\n\nSection::::நிரல்மொழிகளில் ஒருங்குறி ஆதரவு.\nஒரு குறிப்பிட்ட மொழியைக் கணினியில் பயன்படுத்துவதற்கு அனைத்துலக ஒருங்குறி குறியீட்டுச் செந்தரம் உதவுகிறது. மொழி தொடர்பான நிரலாக்கம் செய்வதற்கு ஏற்ற ஏந்துகள் பல நிரல் மொழிகளில் நிறைவேறி வருகின்றன. இந்தப் பகுதி முதன்மையான நிரல்மொழிகளில் ஒருங்குறிக்கு எத்தகைய ஆதரவு உள்ளது என்பது பற்றியதாகும். தொலைநோக்கில், மென்பொருள் தன்மொழியாக்கம் போல, நிரல் மொழிகளும் எந்த மொழியில் செயற்படுவதவற்கான சாத்தியக்கூறுகள் உண்டு.\n\n\n"}
{"id": "222893", "url": "https://ta.wikipedia.org/wiki?curid=222893", "title": "மொரியோரி மக்கள்", "text": "மொரியோரி மக்கள்\n\nமொரியோரி (\"Moriori\") எனப்படுவோர் பசிபிக் பெருங்கடலில் அமைந்துள்ள நியூசிலாந்து தீவுக்கூட்டத்தின் கிழக்கே சதாம் தீவுகளில் குடியிருக்கும் பழங்குடியின மக்கள் ஆவர். இம்மக்கள் பொதுவாக அறப் போராட்டத்தில் நம்பிக்கை கொண்டவர்களாகவும், போரை விரும்பாதவர்களாகவும் வாழ்ந்து வந்தமையினால் தரனாக்கி மாவோரி ஆக்கிரமிப்பாளர்களினால் பெரும்பாலானோர் 1830களில் அழிக்கப்பட்டனர்.\n\nSection::::வரலாறு.\nமொரியோரிகள் பண்பாட்டு ரீதியாக பொலினீசியர்கள் ஆவர். இவர்கள் சதாம் தீவுகளில் உள்ளூர் நிலைமைகளுக்கு ஏற்ப தனியானதொரு மொரியோரி பண்பாட்டை வளர்த்தெடுத்தார்கள். இவர்கள் பொலினேசியத் தீவுகளில் இருந்து நேரடியாக சதாம் தீவுகளில் குடியேறியவர்கள் என நம்பப்பட்டு வந்திருந்தாலும், பின்னர் வெளிவந்த ஆய்வுகள் 1500 ஆம் ஆண்டுக்கு முன்னர் நியூசிலாந்தில் இருந்து சதாம் தீவிகளில் குடியேறிய மாவோரி பொலினீசியர்களே மொரியோரிகளின் வம்சாவழிகள் எனத் தெரிவிக்கின்றன.\n\n"}
{"id": "222894", "url": "https://ta.wikipedia.org/wiki?curid=222894", "title": "தாய்க்குப்பின் தாரம்", "text": "தாய்க்குப்பின் தாரம்\n\nதாய்க்குப் பின் தாரம் 1956 ஆம் ஆண்டு வெளிவந்த தமிழ்த் திரைப்படமாகும். எம்.ஏ. திருமுகம் இயக்கத்தில் வெளிவந்த இத்திரைப்படத்தில் எம்.ஜி.ஆர், டி.எஸ். பாலைய்யா மற்றும் பலரும் நடித்திருந்தனர்.\n\nSection::::தந்தையைப் போல் உலகிலே தெய்வம் உண்டோ பாடல்.\nதந்தையைப் போல் உலகிலே தெய்வம் உண்டோ என்பது தேவர் பிலிம்ஸ்ஸின் முதற் படமான இத்திரைப்படத்தில் இடம்பெற்ற ஒரு தமிழ்ப் பாடல் ஆகும். இந்தப் பாடலை டி.எம். சௌந்தரராஜன் பாடியிருந்தார்.\n\nSection::::பாடல் காட்சி.\nதந்தை இறந்திருக்கும் போது பாடுவதாக இந்தப் பாடல் அமைந்துள்ளது.\n\nSection::::பாடல் பற்றிய குறிப்பு.\nஒரு தாயின் அன்புக்கு இணையாக ஒரு தந்தையால் ஈடு கொடுக்க முடியாதென்றாலும் வாழ்க்கையின், வளர்ச்சியில் தந்தையின் பங்கும் அளப்பரியதே. தாயின் அன்பை உணர்ந்து கொள்ளும் அளவுக்கு தந்தையின் அன்பு பெரும்பாலும் உணர்ந்து கொள்ளப்படுவதில்லை. திரையுலகம் கூட இந்த விடயத்தில் கொஞ்சம் பாரபட்சமாகவே இருந்திருக்கிறது. தாயின் அன்பை மனசை உருக்கக் கூடிய வகையில் எத்தனையோ விதமாகப் பாடி வைத்த திரையுலகம் தந்தையின் அன்பை அவ்வளவாகப் பாடவில்லை. வழமையாக எம்.ஜி.ஆர். படங்களில் தாயை முன்னிறுத்தியே பாடல்கள் அமைந்திருக்கும். இப்படத்தில் சற்று வித்தியாசமாக தந்தையை முன்னிறுத்தி இப் பாடல் அமைந்துள்ளது. இப்பாடல் அவ்வளவாகப் பேசப்படவில்லை.\n\nSection::::பாடல் வரிகள்.\nதந்தையைப் போல் உலகிலே<br>\nதெய்வம் உண்டோ<br>\nஒரு மகனுக்கு சர்வமும் அவனென்றால்<br>\nவிந்தை உண்டோ\n\nஅன்னையும் பிதாவும் முன்னறி தெய்வம்<br>\nஒளவையின் பொன்மொழி வீணா<br>\nஆண்டவன் போலே நீதியைப் புகன்றாள்<br>\nஅநுபவமே இதுதானா\n\nஉண்ணாமல் உறங்காமல்<br>\nஉயிரோடி மன்றாடி<br>\nஎன் வாழ்வின் இன்பமே<br>\nஎதிர் பார்த்த தந்தை எங்கே?<br>\nஎன் தந்தை எங்கே?<br>\nகண்ணிமை போலே எனை வளர்த்தாரே<br>\nகடமையை நான் மறவேனா<br>\nகாரிருள் போலே ----- பாழான சிதையில்<br>\nகனலானார் விதிதானோ..!\n\n"}
{"id": "222897", "url": "https://ta.wikipedia.org/wiki?curid=222897", "title": "கருத்தியல் வளிமம்", "text": "கருத்தியல் வளிமம்\n\nகருத்தியல் வளிமம் (அ) இலட்சிய வாயு (அ) இலட்சிய வளிமம் (Ideal gas) என்பது சுயாதீனமாக அசையக்கூடிய மற்றும் இடைத்தாக்கமுறாத துணிக்கைக் கூறுகளைக் கொண்ட கருத்தளவிலான வாயு ஆகும். கருத்தியல் வளிம விதிக்கமைந்து நடத்தைகளைக் காட்டுவதாலும் ஒரு சமன்பாட்டு வடிவில் விளக்கக் கூடியதாயிருப்பதாலும் புள்ளிவிபர முறையில் பகுப்பாய்வு செய்வதற்காகவும் இலட்சிய வாயுக் கொள்கை பயனுள்ளதாக உள்ளது. சீரான வெப்ப அமுக்க நிபந்தனைகளில் பெரும்பாலான வாயுக்கள் இலட்சிய வாயுக்களாகத் தொழிற்படுகின்றன. எந்தெந்த வளிமங்கள் பாயில் விதிக்கு (Boyle's law) எல்லா அழுத்தத்திலும் வெப்பநிலையிலும் கீழ்ப்படிகின்றனவோ அந்த வளிமங்கள் கருத்தியல் வளிமங்கள் எனப்படுகின்றன. வளிமத்தின் அழுத்தத்தினை (P), X அச்சிலும், அழுத்தத்தினைப் பருமனளவால் பெருக்கிக் கிடைக்கும் பெருக்குத் தொகை PV யினை, Y அச்சிலும் குறித்தால் கிடைக்கும் கோடு எக்சு அச்சிற்கு இணையாக இருக்க வேண்டும். பொதுவாக உயர் அழுத்தத்தில் இப்படி இருப்பதில்லை. இந்த நிலை-பெருக்குத்தொகை மாறுபட்டு இருப்பது- வளிமங்களுக்குப் பொருந்தும். PV மதிப்பு அழுத்தத்துடன் மாறாத வளிமங்கள் கருத்தியல் வளிமங்கள் எனப்படுகின்றன.\n\nநைதரசன், ஒட்சிசன், ஐதரசன் , அருமன் வாயுக்கள் மற்றும் காபனீரொட்சைட்டு முதலான பாரமான வாயுக்களும் குறித்த தாங்கு நிபந்தனைகளில் இலட்சிய வாயுக்களாகக் கருதப்படக் கூடியன. பெரும்பாலும் வாயுக்கள் உயர்ந்த வெப்பநிலையிலும், தாழ்ந்த அமுக்கத்திலும் இலட்சிய வாயுக்களாகத் தொழிற்படுகின்றன. காரணம், அவற்றின் மூலக்கூற்றிடைக் கவர்ச்சி விசை துணிக்கைகளின் இயக்க விசையிலும் கணிசமான அளவு குறைவடைவதனாலும் மூலக்கூறுகளின் பருமன் வெறுமையான இடைவெளியுடன் ஒப்பிடுகையில் புறக்கணிக்கத்தக்கதாயிருப்பதாலும் ஆகும்.\n\nஇலட்சிய வாயுக் கொள்கை தாழ்ந்த வெப்பநிலையிலும் உயர் அமுக்கத்திலும் நிலவுவதில்லை. காரணம், இந்நிலைமைகளில் மூலக்கூற்றிடைக் கவர்ச்சி விசை மற்றும் மூலக்கூறுகளின் பருமன் என்பன உயர்வடைவதாகும். நீராவி மற்றும் குளிரூட்டி வாயுக்கள் முதலான பாரமான வாயுக்களிலும் இந்நடத்தைக் காணப்படாது. சில குறித்த தாழ்ந்த வெப்பநிலையிலும் உயர் அமுக்கத்திலும் மெய் வளிமங்கள் நிலை மாற்றத்திற்கு உள்ளாகின்றன. நிலை மாற்றத்தினை இலட்சிய வாயுக் கொள்கை விவரிக்காது அல்லது அனுமதிக்காது.\n\nSection::::இலட்சிய வாயுக்களின் வகைகள்.\nஇலட்சிய வாயுக்கள் பிரதானமாக மூன்று வகைகளாகப் பிரிக்கப்படும்:\n\n\n"}
{"id": "222906", "url": "https://ta.wikipedia.org/wiki?curid=222906", "title": "ஜேம்சு ரொட்ரீகசு", "text": "ஜேம்சு ரொட்ரீகசு\n\nஜேம்சு டேவிட் ரொட்ரீகசு ரூபியோ (\"James David Rodríguez Rubio\", பி: சூலை 12, 1991), அல்லது சுருக்கமாக ஜேம்சு, கொலொம்பிய கால்பந்து ஆட்டக்காரர் ஆவார். இவர் பிரான்சின் கூட்டிணைவுக் கழகம் மொனோக்கோவிற்கு ஆடுகின்றார்.\n\nரொட்ரீகசின் விளையாடும் பாணியும் திறமையும் உலகின் மிகச் சிறந்த இளைய ஆட்டக்காரராக பல பாராட்டுக்களைப் பெற்றுத் தந்துள்ளது. கொலம்பியா தேசிய காற்பந்து அணியில் ரொட்ரீகசு 20 அகவைக்கு கீழானோருக்கான அணியில் விளையாடத் துவங்கினார். 2011ஆம் ஆண்டின் டூலோன் போட்டியில் வெற்றி பெற்ற U-20அணியின் தலைவராக இருந்தார். இதே வயதினருக்கான உலகக்கோப்பை போட்டியிலும் தமது அணியின் தலைவராக தொடர்ந்தார். மூத்தோருக்கான அணியில் தமது முதல் கோலை பெருவிற்கு எதிரான ஆட்டத்தில் அடித்தார்; இந்த ஆட்டத்தில் 1–0 வெற்றிக்கு இவரது கோல் காரணமாக அமைந்தது.\n\n2011இல் ரொட்ரீகசு தமது 20வது அகவையில் 2011-1க்கான போர்த்துகலின் \"பிரீமீரா லீகா\" பருவத்தில் \"எல்பிஎஃப்பி சிறந்த மடைமாற்ற ஆட்டக்காரர்\" என்ற விருதினை வென்றார். இந்த விருதினைப் பெற்ற முதல் கொலொம்பிய வாரராக இவர் இருந்தார். போர்த்துகலின் \"இந்த மாத ஆட்டநாயகன் விருதை\" இருமுறை வென்றுள்ளார். 2012இல் போர்த்துகலின் தங்கப் பந்து விருதினை பெற்றுள்ளார். மிக இளவயதில் இந்த விருதை பெற்ற சாதனையுடன் ராடமெல் பால்கோவிற்கு அடுத்து இந்த விருதினைப் பெறும் இரண்டாவது கொலொம்பிய வீரராக ரொட்ரீகசு இருந்தார். அடுத்த பருவத்தில், இவரது போர்ட்டோ கழகத்திற்கு மூன்றாம் முறை லீக் பட்டத்தை பெற்றுத் தந்தார்; மூன்று பருவங்களில் எட்டு விருதுகள் பெற்றார். பிரான்சிய காற்பந்துக் கழகமான மொனோக்கோவிற்கு 45 மில்லியன் ஈரோக்கள் மாற்றல் கட்டணத்துடன் மாறினார். இதனால் கொலொம்பியாவிலேயே இரண்டாவது மிகவும் விலையுயர்ந்த ஆட்டக்காரராகவும் உலக காற்பந்தில் மிக விலையுயர்ந்த ஆட்டக்காரர்களில் ஒருவராகவும் உள்ளார்.\n\n"}
{"id": "222909", "url": "https://ta.wikipedia.org/wiki?curid=222909", "title": "செர்தான் சாகிரி", "text": "செர்தான் சாகிரி\n\nசெர்தான் சாகிரி (\"Xherdan Shaqiri\", பிறப்பு: அக்டோபர் 10, 1991) சுவிட்சர்லாந்தின் காற்பந்தாட்ட வீரர் ஆவார். இவர் செருமனியின் புன்டசுலீகா கூட்டிணைவில் பேயர்ன் மியூனிக்கிலும் சுவிசு தேசிய அணியிலும் நடுக்கள ஆட்டக்காரராக ஆடி வருகிறார். பேசலின் முதல் அணியில் நுழைந்ததிலிருந்து பந்துடனும் பந்து இல்லாமலும் இவரது விரைவான ஆட்டம் பரவலான பாராட்டுக்களைப் பெற்றுத் தந்துள்ளது.\n\nபன்னாட்டுக் கால்பந்து சங்கங்களின் கூட்டமைப்பின் அலுவல் வலைத்தளம் சாகிரி \"பந்துடன் எதிர்பாராத முறையில், இரு கால்களிலும் சமமானத் திறனுடன, கோல் பெட்டிக்கு முன்பாக தொழில்திறனுடன், முன்னோக்குச் சிந்தனையுடன் விளையாடுபவராக\" குறிப்பிட்டுள்ளது. இவர் செல்லமாக \" ஆல்ப்சின் மெஸ்சி \" என்றும் and \"மந்திரக் குள்ளர்\" என்றும் அழைக்கப்படுகிறார்.\n\nSection::::இளமைக் காலம்.\nசாகிரி யுகோசுலாவிய சோசலிசக் கூட்டாட்சிக் குடியரசில் இஞ்சிலானே என்ற இடத்தில் பிறந்தார். 1992இல் இவர் தனது பெற்றோருடனும் மூன்று உடன்பிறப்புகளுடனும் சுவிட்சர்லாந்திற்கு புலன்பெயர்ந்தார். இவருக்கு இரட்டைக் குடியுரிமையாக சுவிட்சர்லாந்து மற்றும் அல்பேனியக் குடியுரிமை உள்ளது. இயற்கையான குடிவழங்கல் சட்டப்படி சுவிட்சர்லாந்து குடிமகனாக இவர் ஆனார்.\n"}
{"id": "222911", "url": "https://ta.wikipedia.org/wiki?curid=222911", "title": "மின்வழி கற்றல்", "text": "மின்வழி கற்றல்\n\nகணிப்பொறியின் உதவியுடன் கல்வியை நடைமுறைப்படுத்துவதே இ கற்றல் அல்லது மின் கற்றல் (E-Learning) எனப்படும். பாடங்களை வடிவமைத்தல், கற்பித்தல், தேவையான பாடங்களை தேர்ந்தெடுத்தல், கற்றலை நிர்வகித்தல் முதலான நடவடிக்கைகளை மின்னனு முறையில் மேற்கொள்வதே இ-கற்றல்/மின் கற்றலின் அடிப்படை நோக்கம் ஆகும்.\n\nமின் கற்றல் என்பதனை மின்னணு ஊடகங்களின் உதவி கொண்டு தரப்படும் அல்லது பெறப்படும் கல்வி எனலாம். ஆகவே பாடஙக்ளின் உள்ளடக்கம்யாவும் மின்னணு ஊடகத் தொழில் நுட்பத்தினைக் கொண்டே வழஙகப்படுகின்றன. மின் கற்றல் கல்வியின் மூன்று முக்கிய கூறுகளை உள்ளடக்கியது. அவையாவன:\n\n\nதகவல் மற்றும் தொலைத் தொடர்புத் துறைகளில்(Information and Communication Technology -ICT) ஏற்பட்டுள்ள வளர்ச்சி மனித வாழ்க்கையில் ஒரு குறிப்பிடத்தக்க மாற்றத்தை ஏற்படுத்தியுள்ளது. இந்த மாற்றம் எந்த அளவுக்கெனில் \"அறிவு சார் பொருளாதாரம்\", \"அறிவு சார் சமூகம்\", மற்றும் \"அறிவு சார் கால கட்டம்\" என்பன குறித்து நாம் சிந்திக்கவும், பேசவும் செய்யும் அளவுக்கு முன்னேற்றம் கண்டுள்ளோம்.\n\nஇ-கற்றலை முக்கியமான மூன்று விதங்களில் வகைப்படுத்தலாம்:\n"}
{"id": "222929", "url": "https://ta.wikipedia.org/wiki?curid=222929", "title": "வினைவேக மாற்றம்", "text": "வினைவேக மாற்றம்\n\nஒரு சேர்மம் எத்தகைய வினைவேகமாற்றத்திற்கும் உட்படாமல் ஒரு வேதி வினையின் வேகத்தை மாற்றினால் அதற்கு வினைவேகமாற்றி என்று பெயர். இச்செயல்முறை வினைவேக மாற்றம் எனப்படும். அல்லது வினைவேகமாற்றியின் முன்னிலையில் ஒரு வேதி வினையின் வேகம் மாறுபடுவதே வினைவேக மாற்றம் (\"catalysis\") எனப்படும். வினையில் பங்குபெறும் மற்ற கரணிகளைப் போல வினைவேகமாற்றியானது செயல்படாது. ஆனால் அது பங்குபெறும் வினையின் வேகத்தை மட்டுமே மாற்றும். ஒரு வினைவேக மாற்றி வினையின் வேகத்தை அதிகரித்தால் அது ஊக்க வினைவேகமாற்றி என்றழைக்கப்படும். மாறாக அது வினையின் வேகத்தைக் குறைத்தால் அது தளர்வு வினைவேகமாற்றி அல்லது குறைப்பான் எனப்படும். வினைவேக மாற்றியின் செயற்றிறனை அதிகரிக்கும் பொருட்கள் உயர்த்திகள் என்றும் அதன் செயல்திறனைக் குறைக்கும் பொருட்கள் வினைவேகமாற்றி நச்சுகள் என்று அழைக்கப்படும்.\n\nகுறிப்பிட்ட வெப்பநிலையில் ஒரு வினையானது வினைவேகமாற்றியைப் பயன்படுத்தாமல் நடப்பதைக் காட்டிலும் வினைவேகமாற்றியின் முன்னிலையில் நடக்கும் போது குறைவான கிளர்வுறு ஆற்றலையே எடுத்துக் கொள்கிறது. எப்படியிருப்பினும் வினைவேக மாற்றத்தை வினை வழிமுறையைப் பயன்படுத்தி விளக்குவது கடினமான ஒன்றாகும். வினைவேக மாற்றிகள் வினையைச் சூழலுக்குத் தகுந்தாற்போல மாற்றலாம் அல்லது கரணிகளைப் பிணைத்து முனைவுப் பிணைப்புகளை ஏற்படுத்தலாம். எ.கா: கார்பனைல் சேர்மங்களில் அமில வினைவேக மாற்றிகள் இயற்கையாக உற்பத்தி செய்ய முடியாத இடைநிலைச் சேர்மங்களைத் தருகின்றன.\n\nவினைவேக விதிகளின் படி கூற வேண்டுமாயின், வினைவேக மாற்ற வினைகளும் ஒரு வகையான வேதி வினைகளே, அதாவது வினைப்படியானது அது நிர்ணயிக்கப்படும் படியில் உள்ள வினைபடு பொருட்களின் அதிர்வெண் காரணியைச் சார்ந்தது. வழக்கமாக வினைவேகமாற்றியானது இந்த மெதுவான படியில் தான் பங்கேற்கிறது. மேலும் வினைப்படியானது வினைவேகமாற்றியின் அளவினாலும் செயல்திறனாலும் கட்டுப்படுத்தப்படுகிறது. பலபடித்தான வினைவேக மாற்றத்தில் கரணிகள் வினைவேக மாற்றிகளின் பரப்பில் விரவுவதும் வினைவிளை பொருள்கள் பரப்பிலிருந்து விரவுவதும் வினைப்படியை நிர்ணயிக்கக்கூடியவை. அடிமூலக்கூறு பிணைப்புடன் தொடர்புடைய ஒத்த நிகழ்வுகளும் வினைவிளை பொருள் பிரிதலும் ஒருபடித்தான வினைவேக மாற்றத்திற்கு ஏற்புடையவை.\n\nவினைவேகமாற்றியானது வினையில் பங்கு கொள்ளவில்லை என்ற போதிலும் அது சில இரண்டாம் நிலை செயற்பாடுகளால் அடக்கப்படலாம், செயலிழக்கச் செய்யப்படலாம் அல்லது அழிக்கப்படக்கூடும். பலபடித்தான வினைவேக மாற்றத்தில் கற்கரியாக்கல் போன்ற இரண்டாம் நிலை செயல்பாடுகளால் வினைவேகமாற்றியானது பலபடி போன்ற துணைப் பொருட்களால் சூழப்படுகிறது.\n\nSection::::பின்னணி.\nதொழிலகம் சார்ந்த வேதிப் பொருள் உற்பத்தியில் வினைவேக மாற்றம் முதன்மைப் பங்கு வகிக்கிறது. அதேபோல அதிக உயிர்வேதி முக்கியத்துவம் வாய்ந்த பல வினைகளும் வினைவேக மாற்ற வினைகளேயாகும். வினைவேக மாற்றம் பயன்பாட்டு அறிவியலில் முதன்மையான ஒரு பிரிவாகும். மேலும் கரிம உலோகவியலிலும் பொருள் அறிவியலிலும் இது குறிப்பிடத்தக்க ஒரு பிரிவாகும். சூழல் அறிவியலில் பல நிகழ்வுகளுக்கு வினைவேக மாற்றம் காரணமானதாகும். எ.கா. தானுந்துகளில் உள்ள வினைவேகமாற்ற மாற்றி (Catalytic converter), ஓசோன் ஓட்டையின் இயக்கவியல். மிகக் குறைந்த அளவு கழிவு உற்பத்தியாவதால் பல நேரங்களில் வினைவேக மாற்ற வினைகள் சூழல் பாதுகாப்பானதாகவும் உள்ளன. ஒத்த வடிவமைப்புச் சேர்மங்களில் நடைபெறும் வினைகள் அனைத்திலும் முழு வினைபடு பொருள்களும் எடுத்துக் கொள்ளப்பட்டு அதிக அளவிலான துணை விளைபொருட்கள் உருவாகின்றன. மிகவும் பொதுவான ஒரு வினைவேகமாற்றி நேர்மின்னி (Proton, H) ஆகும். பல இடைநிலை தனிமங்களும் அவற்றின் சேர்மங்களும் வினைவேகமாற்றிகளாகப் பயன்படுத்தப்படுகின்றன. நொதிகள் (Enzymes) என்றழைக்கப்படும் வினைவேகமாற்றிகள் உயிரியல் முக்கியத்துவம் வாய்ந்தவை.\n\nஒரு வினைவேகமாற்றியானது வினைவிளை பொருள் உருவாதலுக்கு ஒரு மாற்று வினைப்பாதையை உண்டாக்குகிறது. இந்த மாற்று வினைப்பாதை குறைந்த கிளர்வுறு ஆற்றலைக் கொண்டிருப்பதால், வினைவேகமாற்றியால் வழிப்படுத்தப்படாத வினையைக் காட்டிலும் இவ்வினையின் வினைப்படி அதிகரிக்கிறது. ஐட்ரசன் பெராக்சைடின் சரிவிகிதமின்மையால் நீரையும் ஆக்சிசனையும் கீழ்க்காணும் வினையானது முற்றிலும் வினைவேக மாற்றத்தால் நடப்பதேயாகும்.\n\nஇவ்வினையில் உருவாகும் வினைவிளை பொருள்கள் வினைபடு பொருள்களை விட அதிக நிலைப்புத் தன்மையுடையவை. எவ்வாறாயினும் வினைவேகமாற்றியில்லா வினையானது மெதுவானதேயாகும். விற்பனைக்குக் கிடைக்கும் ஐட்ரசன் பெராக்சைடு கரைசல்களில் நடைபெறும் சிதைவு வினைகள் மிகவும் மெதுவானவையேயாகும். மேற்கண்ட வினையில் சிறிதளவு மாங்கனீசு டை ஆக்சைடு சேர்ப்பதன் மூலம் ஐட்ரசன் பெராக்சைடு விரைவாக வினையுறுகிறது. இவ்விளைவானது ஆக்சிசனின் நுரைத்துப் பொங்கலின் மூலம் அறியப்படுகிறது. மாங்கனீசு டை ஆக்சைடானது எவ்வித மாற்றமுமடையாமல் திரும்பக் கிடைத்து விடுகிறது மேலும் அதனை மீண்டும் மீண்டும் மறுபயன்பாட்டுக்கும் பயன்படுத்தலாம். ஏனெனில் அது இவ்வினையில் சிறிதளவு கூட எடுத்துக் கொள்ளப்படவில்லை.\n\nSection::::வினைவேக மாற்றத்தின் பொதுவான கொள்கைகள்.\nSection::::மாதிரி வினைவழிமுறை.\nவினைவேகமாற்றிகள் பொதுவாக ஒன்றுக்கு மேற்பட்ட வினைபடு பொருள்களுடன் வினைபுரிந்து இடைநிலை அணைவுகளைத் (சேர்மங்களை) தருகின்றன. அவை உடனடியாக சிதைவுற்று இறுதி விளைபொருள்களைத் தருகின்றன. இச்செயலில் பயன்படுத்தப்பட்ட வினைவேகமாற்றியானது திரும்பக் கிடைத்து விடுகிறது. பின்வரும் மாதிரி வினைவழிமுறையக் காண்க. இதில் C என்பது வினைவேகமாற்றியைக் குறிக்கிறது. X, Y என்பன வெவ்வேறு வினைபடு பொருள்களைக் குறிக்கின்றன. Z என்பது X-உம் Y-யும் வினைபுரிந்து கிடைக்கும் வினைவிளை பொருளாகும்.\n\n(படி 1)-இல் வினைவேகமாற்றியானது எடுத்துக் கொள்ளப்படினும் அது உடனடியாக (படி 4)-இல் திரும்பக் கிடைத்து விடுகிறது. எனவே முழுமையான வினையானது:\n\nவினைவேகமாற்றியானது திரும்பப் பெறப்படினும், வினையின் வேகத்தை மாற்ற குறைந்த அளவு வினைவேகமாற்றியே தேவைப்படுகிறது. நடைமுறையில் வினைவேகமாற்றிகள் சிலநேரங்களில் துணை வினைகளில் எடுத்துக் கொள்ளப்படுகின்றன.\n\nஇச்செயற்பாட்டை எடுத்துக்காட்டாகக் கொண்டே 2008ஆம் ஆண்டில் டென்மார்க் ஆய்வாளர்கள் டைட்டானியம் டை ஆக்சைடின் (தைத்தானியம் ஈரொட்சைட்டின்) புறப்பரப்பில் ஆக்சிசனும் ஐட்ரசனும் இணைந்து நடத்தும் தொடர் செயல்முறைகளின் விளைவாக நீர் உருவாவதைக் கண்டறிந்தனர். வருடு ஊடுருவு நுண்ணோக்கியின் தொடர் படங்களைக் கொண்டு இச்செயன்முறையில் மூலக்கூறுகள் பரப்புக் கவர்தல், சிதைதல், விரவுதல் ஆகியவற்றில் ஈடுபட்ட பின்னரே வினைபுரிகின்றன என்றும் கண்டறிந்தனர். இவ்வினையில் இடைநிலை பொருள்களாக HO, HO, HO போன்றவையும் இறுதி விளைபொருளாக நீர் மூலக்கூறு இருபடிகளும் கிடைத்தன. இதன் பின்னர் நீர் மூலக்கூறுகள் வினைவேகமாற்றியின் புறப்பரப்பில் இருந்து பரப்பு விடுகை அடைகின்றன.\n\nSection::::வினையூக்கி.\nவேதியியலில் ஒரு வினையை கூடுதலான விரைவோடு நிகழத் துணை செய்யும் ஒரு பொருளுக்கு வினையூக்கி (வினைவேகமாற்றி) (catalyst) என்று பெயர். சுருக்கமாக இதனை ஊக்கி என்றும் அழைப்பர். வினையூக்கியாய்ப் பயன்படும் பொருளானது வேதியியல் வினையில் புணரும் பொருளாகவோ, விளையும் பொருளாகவோ பங்கு கொள்வதில்லை. அதாவது வேதியியல் வினையில் வினையுறும் ஒன்று அல்ல, எனினும் இது உடன் இருப்பதால் வேதியியல் வினையின் விரைவைக் கூட்டுகின்றது. வினை முடிந்தவுடன் எந்த மாறுதலும் இல்லாமல் வினையூக்கி தனித்து அதே நிலையில் நிற்கும். ஆங்கிலத்தில் வினையூக்கியை கேட்டலிஸ்ட் என்பர். இது கிரேக்க மொழிச் சொல்லாகிய κατάλυσις, (கட்டாலிசிஸ்) என்னும் பெயர்ச்சொல்லின் அடியாகிய \"அவிழ்த்துவிடு, கட்டுவிலக்கு\" என்னும் பொருள்படும் καταλύειν என்னும் வினைச்சொல் வழி பெற்றதாகும்.\n\nவேதியியல் வினையில், வினியுறும் ஒரு பொருளாக இல்லாவிடினும், வினையூக்கி என்ன செய்கின்றதென்றால் வினை நிகழத் தேவைப்படும் ஆற்றலைக் குறக்கப் பயன்படுகின்றது. இதனால் வேதியியல் வினை நிகழக் குறைவான ஆற்றலே தேவைப்படுவதால், வினை விரைவாக நிகழ்கின்றது. எனவே வினையூக்கியானது வேதியியல் வினை நிகழ ஆற்றல் குறைவான வேறு பாதையை அளிப்பதாக இருக்கின்றது.\n\nவினைவேகமாற்றி ஆனது வினை முடிந்த பின்னும் அதன் தொடக்க இயல்பிலேயே இருக்கும். அதன் வேதிப்பண்புகளில் எவ்வித மாற்றமும் ஏற்படுவதில்லை. ஆனால் இயற்பியல் பண்புகளில் மாற்றங்கள் நிகழலாம்.\n\nபொதுவாக வினைவேகமாற்றியானது நான்கு வகைப்படும். அவையாவன,\n\nSection::::உசாத்துணை.\n1. \n2. தமிழ்நாட்டுப் பாடநூல் கழகம்\n"}
{"id": "222939", "url": "https://ta.wikipedia.org/wiki?curid=222939", "title": "பதேபூர் மாவட்டம்", "text": "பதேபூர் மாவட்டம்\n\nபதேபூர் மாவட்டம் (, ) இந்தியாவின் உத்தரப் பிரதேச மாநிலத்தின் 71 மாவட்டங்களில் ஒன்று. இம்மாவட்டத்தின் பரப்பு 4,152  சதுர கிலோமீட்டர் பரப்பளவைக் கொண்டது. இதன் தலைமையகம் பதேபூர் நகரில் உள்ளது. இம்மாவட்டத்தின் மொத்த மக்கட்தொகை 2,675,384 (2011 கணக்கெடுப்பு). பதேபூர் இம்மாவட்டத்தின் நிர்வாக தலைமையகம் ஆகும். இவ்வூர் புனித நதிகளான கங்கை மற்றும் யமுனை நதிகளின் கரையில் அமைந்துள்ளது. மேலும் இவ்வூரைப் பற்றி புராணங்களிலும் குறிப்பிடப்பட்டுள்ளதாக அறியப்படுகிறது. பதேபூர் மாவட்டம் அலகாபாத் பிரிவின் கீழ் அமைந்துள்ளது.\n\nSection::::பொருளாதாரம்.\nஇந்தியாவில் பின்தங்கிய மாவட்டங்களுக்கு, மத்திய அரசு வளர்ச்சி நிதி அளிக்கிறது. 2006ல் பஞ்சாயத்து ராஜ் அமைச்சகம் பதேபூர் மாவட்டத்தை இந்தியாவின் 640 மாவட்டங்களில் மிகவும் பின்தங்கியுள்ள 250 மாவட்டங்களில் ஒன்றாக அறிவித்தது. எனவே, இம்மாவட்டம் பின்தங்கியுள்ள பகுதிகளுக்கான நிதி வழங்கும் திட்டம் (BRGF) மூலம் உத்தரப்பிரதேசத்தில் பயன்பெறும் 34 மாவட்டங்களில் ஒன்றாகும். \n\nSection::::பிரிவுகள்.\nஇது பதேபூர், பிந்துகி, காகா ஆகிய மூன்று வட்டங்களைக் கொண்டது. இந்த மாவட்டத்தை ஐரயா, அமௌலி, அசோதர், பகுவா, பிதவுரா, தியோமை, தாத்தா, ஹஸ்வா, ஹத்கம், கஜுஹா, மல்வன், தெலியாஇ, விஜயபுரி ஆகிய மண்டலங்களாக பிரித்துள்ளனர். \n\nSection::::மக்கள்.\n2011ஆம் ஆண்டின் கணக்கெடுப்பின்போது, 2,632,684 மக்கள் வாழ்ந்தனர்.. இது தோராயமாக குவைத் நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 154வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் பதேபூர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 14.05%.. பதேபூர் மாவட்டத்தின் பாலின விகிதப்படி 1000 ஆண்களுக்கு 900 பெண்கள் உள்ளனர். மேலும், பதேபூர் மாவட்ட மக்களின் கல்வியறிவு விகிதம் 68.78 சதவிகிதமாகும். சராசரியாக ஒரு சதுர கிலோமீட்டரில் 634 பேர் வாழ்கின்றனர். ஆயிரம் ஆண்களுக்கு 900 பெண்கள் என்ற அளவில் பால் விகிதம் உள்ளது. இங்கு வாழ்பவர்களில் 68.78% பேர் கல்வி கற்றவர்கள் ஆவர்.\n\nSection::::போக்குவரத்து.\nபதேபூர் மாவட்டத்தில் சாலைப் போக்குவரத்து வசதி உள்ளது. தேசிய நெடுஞ்சாலைகளும் மாநில நெடுஞ்சாலைகளும் பிற பகுதிகளுடன் இணைக்கின்றன. \nபதேபூர் நகரம் கான்பூரில் இருந்து 72 கிலோமீட்டர் தொலைவில் உள்ளது. இது மாநிலத் தலைநகரான லக்னோவில் இருந்து 120 கிலோமீட்டர் தொலைவில் உள்ளது. கான்பூர், அலகாபாது, லக்னோ உள்ளிட்ட பிற நகரங்களுக்கு பேருந்து வசதி உள்ளது. நாட்டின் பிற நகரங்களுக்கு ரயில் போக்குவரத்தும் உண்டு. \n\n"}
{"id": "222945", "url": "https://ta.wikipedia.org/wiki?curid=222945", "title": "பாக்சா மாவட்டம்", "text": "பாக்சா மாவட்டம்\n\nபாக்சா மாவட்டம், இந்திய மாநிலமான அசாமில் உள்ளது. இதன் தலைமையகம் முசல்பூர் நகரில் உள்ளது. போடோலாந்து ஆட்சி மன்றத்திற்கு உட்பட்டது. 2004 ஆம் ஆண்டில் இருந்து இந்த மன்றத்தினால் நிர்வகிக்கப்படுகிறது. இந்த மாவட்டத்தை பார்பேட்டா மாவட்டம், நல்பாரி மாவட்டம், காமரூப் மாவட்டம் ஆகியவற்றின் பகுதிகளை இணைத்து உருவாக்கியுள்ளனர். இதன் பரப்பளவு 2400  சதுர கிலோமீட்டர் ஆகும்.\n\nSection::::பிரிவுகள்.\nஇந்த மாவட்டத்தை முசல்பூர், சல்பாரி, தாமுல்பூர் என மூன்று வட்டங்களாகப் பிரித்துள்ளனர். வருவாய் அளவில் 13 வட்டங்களாகப் பிரித்துள்ளனர்.\nஅவை:\n\nSection::::மக்கள் தொகை.\n2011-ஆம் ஆண்டு கணக்கெடுப்பின் போது 953,773 மக்கள் வாழ்ந்தனர். \n\nசராசரியாக சதுர கிலோமீட்டருக்கு 475 பேர் வாழ்கின்றனர். பால் விகித அடிப்படையில் 1000 ஆண்களுக்கு இணையாக 967 பெண்கள் இருக்கின்றனர். . இங்கு வாழ்வோரில் 70.53% கல்வியறிவு பெற்றுள்ளனர். \n\n"}
{"id": "222960", "url": "https://ta.wikipedia.org/wiki?curid=222960", "title": "பிரின்ஸ் காசிநாதர்", "text": "பிரின்ஸ் காசிநாதர்\n\nபிரின்ஸ் குணராசா காசிநாதர் (\"Prince Gunarasa Casinader\", சூலை 21, 1926 - டிசம்பர் 12, 2018) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும், ஆசிரியரும் ஆவார்.\n\nகாசிநாதர் மட்டக்களப்பு, மெதடிஸ்த மத்திய கல்லூரியின் அதிபராகப் பணியாற்றினார். இவரது மனைவியின் பெயர் ஆன்.\n\nSection::::அரசியலில்.\nகாசிநாதர் 1989 நாடாளுமன்றத் தேர்தலில் ஈழமக்கள் புரட்சிகர விடுதலை முன்னணியின் ஓர் வேட்பாளராக மட்டக்களப்பு மாவட்டத்தில் போட்டியிட்டு நாடாளுமன்றத்திற்குத் தேர்ந்தெடுக்கப்பட்டார்.\n"}
{"id": "222989", "url": "https://ta.wikipedia.org/wiki?curid=222989", "title": "சிராங் மாவட்டம்", "text": "சிராங் மாவட்டம்\n\nசிராங் மாவட்டம் district அசாமின் 27 மாவட்டங்களில் ஒன்று. இந்த மாநிலத்தில் அதிக மக்கள் தொகையைக் கொண்ட மாவட்டங்களில் ஒன்று. \n[[போடோலாந்து ஆட்சி மன்றம்|போடோலாந்து ஆட்சிக் குழு[[வினால் நிர்வகிக்கப்படுகிற மாவட்டங்களில் ஒன்று. இங்கு பழங்குடியினர் அதிக எண்ணிக்கையில் இருக்கின்றனர். \nகரோ மொழியில் ”சி” என்றால் நீர் என்று பொருள். ராங் என்றால் செல்வம் என்று பொருள்.\n\nSection::::மக்கள் தொகை.\n2011-ஆம் ஆண்டு கணக்கெடுப்பின் போது, 481,818 மக்கள் வாழ்ந்தனர். \nசதுர கிலோமீட்டருக்குள் 244 பேர் வாழ்கின்றனர். சராசரியாக ஆயிரம் ஆண்களுக்கு 969 பெண்கள் என்ற அளவில் பால் விகிதம் உள்ளது. இந்த மாவட்டத்தில் வாழ்வோரில் 64.71% பேர் கல்வியறிவு பெற்றுள்ளனர். \n\n\nSection::::இணைப்புகள்.\n[[பகுப்பு:அசாம் மாவட்டங்கள்]]"}
{"id": "222992", "url": "https://ta.wikipedia.org/wiki?curid=222992", "title": "ஊடுகதிரியல்", "text": "ஊடுகதிரியல்\n\nஊடுகதிரியல் (Radiology) மனித உடலை காட்சிப்படுத்தும் படிமவியலை நோய்களை அறியவும் அவற்றை குணப்படுத்தவும் பயன்படுத்தும் ஓர் மருத்துவ சிறப்பியலாகும். ஊடுகதிரியலாளர்கள் பலதரப்பட்ட படிமத் தொழில்நுட்பங்களை (ஊடுகதிர் அலை , மீயொலி, கணித்த குறுக்குவெட்டு வரைவி (CT), அணுக்கதிர் மருத்துவம், பொசிட்ரான் உமிழ்வு குறுக்குவெட்டு வரைவி (PET) மற்றும் காந்த அதிர்வு அலை வரைவு (MRI) போன்றவை) நோயைக் கண்டறியவும் குணப்படுத்தவும் பயன்படுத்துகிறார்கள். தடுப்பு ஊடுகதிரியல் என்பது படிமத் தொழில்நுட்பங்களின் வழிகாட்டுதலில் மிகக் குறைந்த ஊடுருவு அறுவை சிகிட்சைகளை மேற்கொள்ளுதலாகும். மருத்துவப் படிமங்கள் எடுப்பதை வழமையாக ஓர் ஊடுகதிர் தொழில்நுட்வியலாளர் அல்லது ஊடுகதிர் வரைவாளர் மேற்கொள்கிறார்.\n\nSection::::மருத்துவப் படிமங்களைப் பெறுதல்.\nSection::::படத்தாள்.\nபடத்தாள் (x-ray film), எக்சுகதிர் படம் பதிவு செய்ய பயன்படும் ஓர் ஊடகமாகும். முன்னாட்களில் இது செல்லுலோசு டிரை அசடேட்டு எனும் எக்சு கதிர்களுக்கு அதிக உணர்திறனுடைய குழம்பால் அடிபாகத்தில் பூசப்பட்டு இருந்தது. இது மிகவும் சீராக பூசப்பட்டு அதில் சிராய்ப்புகள் ஏற்படதவாறு காப்பு கூ.ழ்மம் பூசப்பட்டுள்ளது. அடிப்பாகத்தின் இரு பக்கமும் இத்தகையப் பூச்சுயுள்ளது. இப்படிப்பட்ட எக்சு கதிர் படத்தாள் நீல வண்ணத்திற்கு அதிக உணர்திறனுள்ளவையாகும். இப்படிப்பட்ட படத்தாள் சாதாரண ஒளிப்படத் தாளிலிருந்து அதிக மாறுபட்டதல்ல.\n\n"}
{"id": "222993", "url": "https://ta.wikipedia.org/wiki?curid=222993", "title": "திமா ஹசாவ் மாவட்டம்", "text": "திமா ஹசாவ் மாவட்டம்\n\nதிமா ஹசாவ் மாவட்டம் அசாமில் உள்ளது. இது அசாமில் உள்ள மாவட்டங்களில் குறைந்த எண்ணிக்கையிலான மக்கள் தொகையைக் கொண்டது. முன்னர், வடக்கு காசார் மலை மாவட்டம் என்று அழைக்கப்பட்டது. திமா ஹசாவ் என்றால் திமாச மொழியில் திமாசா மலை என்று பொருள்.\n\nSection::::புவிப்பரப்பு.\nஇதன் தலைமையகத்தை ஹாபலாங் நகரில் அமைத்துள்ளனர். இந்த மாவட்டத்தின் பரப்பளவு 4888 சதுர கிலோமீட்டர் ஆகும். \n\nSection::::அரசியல்.\nஇது தன்னாட்சிப் பகுதிகளில் ஒன்று. திமா ஹசாவ் தன்னாட்சிக் குழுவின் ஆட்சிக்கு உட்பட்டது. இந்தக் குழுவிற்கான நபர்களை திமா ஹசாவ் மாவட்ட மக்கள் தேர்ந்தெடுக்கின்றனர். எந்தக் கட்சி அதிக உறுப்பினர்களைக் கொண்டிருக்கிறதோ, அது ஆளுங்கட்சியாகத் தேர்வாகும். அரசின் பெரும்பாலான துறைகளை இந்த ஆட்சிக் குழு நிர்வகிக்கும். சட்டம், ஒழுங்கு, காவல் துறை ஆகியவற்றை அசாம் மாநில அரசு பார்த்துக் கொள்ளும்.\n\nSection::::பொருளாதாரம்.\nவளர்ச்சியில் பின்தங்கிய மாவட்டம் என மத்திய அரசால் அறிவிக்கப்பட்டு அரசு நிதியையும் பெறுகிறது. \n\nSection::::மக்கள் தொகை.\n2011-ஆம் ஆண்டு கணக்கெடுப்பின் போது 213,529 மக்கள் வாழ்ந்தனர். \nசராசரியாக சதுர கிலோமீட்டருக்குள் 44 பேர் வாழ்கின்றனர். பால் விகிதக் கணக்கெடுப்பில், ஆயிரம் ஆண்களுக்கு 931 பெண்கள் இருப்பதாகத் தெரிகிறது, இங்கு வாழ்பவர்களில் 78.99% பேர் கல்வியறிவு பெற்றுள்ளனர். \n\nதிமாசா மக்கள், சீமீ நாகா, ஹிமார், குக்கீ, பியாத், ஹிராங்கவல், வைபேய், கர்பி ஆகிய இனங்களைச் சேர்ந்த பழங்குடியின மக்கள் வாழ்கின்றனர். \n\n"}
{"id": "222997", "url": "https://ta.wikipedia.org/wiki?curid=222997", "title": "திப்ருகார் மாவட்டம்", "text": "திப்ருகார் மாவட்டம்\n\nதிப்ருகார் மாவட்டம் அசாமில் உள்ளது. இதை டிப்ருகட் என அசாமிய மொழியினர் அழைக்கின்றனர். இதன் தலைமையகம் திப்ருகார் நகரில் உள்ளது. இதன் பரப்பளவு 3381  சதுர கிலோமீட்டர் ஆகும்.\nSection::::பொருளாதாரம்.\nதேயிலையின் மூலம் கணிசமான அளவில் வருமானம் கிடைக்கிறது. இந்த மாவட்டத்தின் பெரும்பாலான நிலப்பரப்பில் தேயிலைத் தோட்டங்கள் உள்ளன. பல தேயிலைத் தொழிற்சாலைகளும் உள்ளன. சில\nஎண்ணெய் சுத்திகரிப்பு நிலையங்களும் உள்ளன. ஆயில் இந்தியா லிமிடெட் நிறுவனத்தின் தலைமையகம் துலியாஜன் நகரில் உள்ளது. துலியாஜன் ஆயில் நகரம் திப்ருகர் நகரத்திலிருந்து 50 கிலோ மீட்டர் தொலைவில் உள்ளது.\n\nஅரிசி, கரும்பு, மீன் ஆகியவற்றை விளைவிக்கின்றனர்.\n\nSection::::போக்குவரத்து.\nதிப்ருகாரில் சீரான சாலைப் போக்குவரத்து வசதி உள்ளது. நீர்வழியிலும், வான்வழியிலும் பயணிக்க வசதிகள் உள்ளன. திப்ருகர் ரயில் நிலையத்தின் மூலம் நாட்டின் ஏனையப் பகுதிகளுக்குச் செல்லலாம்.\n\n"}
{"id": "222998", "url": "https://ta.wikipedia.org/wiki?curid=222998", "title": "லூயிசு சுவாரெசு", "text": "லூயிசு சுவாரெசு\n\nலூயிசு ஆல்பெர்ட்டோ சுவாரெசு டியாசு (\"Luis Alberto Suárez Díaz\", பிறப்பு 24 சனவரி 1987) உருகுவையின் காற்பந்தாட்ட வீரர் ஆவார். இவர் இங்கிலீஷ் பிரீமியர் லீக்கில் லிவர்பூல் கழகத்திற்காகவும் உருகுவையின் தேசிய அணிக்காகவும் விளையாடுகிறார். ஆட்டத்தில் முன்னணி வரிசை வீரர்களில் ஒருவராக விளையாடுகிறார்.\n\nSection::::ஆட்ட வாழ்வு.\nSection::::கழகக் காற்பந்து.\n2003இல் கிளப் நேசியோனல் டி புட்பால் கழகத்திற்காக விளையாடத் தொடங்கிய சுவாரெசு 2006இல் நெதர்லாந்தின் எரெடிவிசியில் குரோனிங்கென் கா. கழகத்திற்காக ஆடினார். 2007இல் அசாக்சு கழகத்திற்கு மாறினார். 2008-09 பருவத்தில் இவர் ஆண்டின் சிறந்த அசாக்சு ஆட்டக்காரராக விருது பெற்றார். அடுத்த ஆண்டில், 2009, அக்கழகத்தின் அணித்தலைவராகச் செயற்பட்டு 33 ஆட்டங்களில் 35 கோல்கள் அடித்தார். பல்வேறு போட்டிகளில் அசாக்சின் சார்பாக விளையாடி 2010-11 பருவத்தில் அசாக்சிற்காக 100ஆவது கோலை அடித்து இச்சாதனை புரிந்த யோகன் கிரையொஃப், மார்கோ வான் பாசுத்தென், டென்னிசு பெர்குகாம்ப் போன்றோரின் பட்டியலில் இணைந்தார்.\n\nசனவரி 2011இல் சுவாரெசு லிவர்பூல் கழகத்திற்கு €26.5 மில்லியன் (£22.8 மில்லியன்) மாறுகைப் பணம் பெற்று மாறினார். அந்த ஆண்டில் 12ஆவது நிலையிலிருந்த லிவர்பூல் ஆறாவது இடத்தை அடைய உதவினார். பெப்ரவரி 2012இல் லிவர்பூல் கால்பந்து கூட்டிணைவுக் கோப்பையைக் கைபற்ற உதவினார். 22 மார்ச் 2014 அன்று அக்கழகத்திற்காக ஆறாவது முறை ஓராட்டத்தில் மூன்று கோல்களிடும் சாதனையை நிகழ்த்தினார். இதனால் பிரீமியர் லீக் வரலாற்றில் மிகக் கூடுதலான மூன்று கோல்கள் இட்ட ஆட்டக்காரராக ஆனார். 27 ஏப்ரல் 2014 அன்று ஆண்டின் சிறந்த பிஎஃப்ஏ ஆட்டக்காரர் என்ற விருதைப் பெற்றார்; ஐரோப்பியரல்லாத ஒருவர் இந்த விருதைப் பெறுவது இதுவே முதல் முறையாகும். பிரீமியர் லீக்கின் மிக உயர்ந்த கோலடித்தவராக 31 கோல்கள் அடித்த சுவாரெசிற்குத் தங்கக் காலணி விருது வழங்கப்பட்டது. ஐரோப்பாவின் தங்கக் காலணி விருதையும் கிறிஸ்டியானோ ரொனால்டோவுடன் பகிர்ந்து கொண்டார்.\n\nSection::::தேசியப் பணி.\nசுவாரெசு உருகுவையின் 20 அகவைக்கு குறைந்தோரின் அணியில் 2007ஆம் ஆண்டில் அவ்வயதினருக்கான உலகக்கோப்பையில் கலந்து கொண்டார். 2010 உலகக்கோப்பை கால்பந்து போட்டிகளின்போது மூன்று கோல்கள் அடித்தும், கானாவுடனான காலிறுதி ஆட்டத்தில் கூடுதல் நேரத்தில் கோலைநோக்கி தலையால் அடிக்கப்பட்டிருந்த பந்தை தமது கைகளால் தடுத்தும் உருகுவை நான்காமிடம் எட்ட முக்கியப் பங்காற்றினார். 2011 கோபா அமெரிக்காவில் சுவாரெசு நான்கு கோல்கள் அடித்து பதினைந்தாவது முறையாக உருகுவை கோபா அமெரிக்காவை கைப்பற்றக் காரணமாக இருந்தார். அந்தப் போட்டியின் சிறந்த ஆட்டக்காரராக அறிவிக்கப்பட்டார். 23 சூன் 2013 அன்று தேசிய அணிக்காக தமது 35வது கோலை அடித்து எப்போதிற்கும் மிக உயர்ந்த கோலடித்தவராக சாதனை புரிந்தார்.\n\nSection::::சர்ச்சைகள்.\nதமது ஆட்ட வாழ்வு முழுமையிலுமே சர்ச்சைகளுக்குள்ளானவர் சுவாரெசு. 2011இல் பாட்ரிசு எவ்ராவை இனவெறுப்புடன் இழிவாகத் தூற்றியதாக கால்பந்துச் சங்கம் குற்றம் சாட்டியது. இதனை சுவாரெசு மறுத்துள்ளார். சுவாரெசு மூன்று எதிராளிகளைக் கடித்துள்ளார். இவர் வேண்டுமென்றே கீழே விழுந்து நடிப்பதாகப் பரவலாகக் குற்றச்சாட்டுக்கள் எழுந்துள்ளன; இதனை சுவாரெசும் ஒப்புக் கொண்டுள்ளார். மேலும் 2010 உலகக்கோப்பை ஆட்டத்தில் கோல்கோட்டில் கைகளால் பந்தைத் தடுத்ததற்காகப் பலராலும் தூற்றப்படுகிறார்.\n"}
{"id": "223002", "url": "https://ta.wikipedia.org/wiki?curid=223002", "title": "கிழக்கு காரோ மலை மாவட்டம்", "text": "கிழக்கு காரோ மலை மாவட்டம்\n\nகிழக்கு காரோ மலை மாவட்டம், மேகாலயாவில் உள்ளது. காரோ மலை மாவட்டத்தைப் பிரித்து இந்த மாவட்டம் உருவாக்கப்பட்டது. இதன் தலைமையகம் வில்லியம் நகரில் உள்ளது. மேகாலயாவின் முன்னாள் முதல்வரின் நினைவாக ”வில்லியம்சன் ஏ. சங்மா” எனப் பெயரிட்டனர்.\nஇந்த மாவட்டம், 2603  சதுர கிலோமீட்டருக்கு பரவியுள்ளது.\n\nSection::::பிரிவுகள்.\nஇந்த மாவட்டத்தில் இருந்து துரா மக்களவைத் தொகுதியின் மூலம் பாராளுமன்ற உறுப்பினர் தேர்ந்தெடுக்கப்படுவார். அண்மையில் பூர்ணோ அகிதோக் சங்மா தேர்வானார்.\nஇந்து ஐந்து மண்டலங்களாகப் பிரிக்கப்பட்டுள்ளது. \n\n\nSection::::மக்கள் தொகை.\n2011-ஆம் ஆண்டு கணக்கெடுப்பின் போது 317,618 மக்கள் வாழ்ந்தனர். \nசராசரியாக, சதுர கிலோமீட்டருக்குள் 122 பேர் வாழ்கின்றனர். பால் விகிதத்தில் 1000 ஆண்களுக்கு 968 பெண்கள் உள்ளனர். இங்கு வாழ்வோரில் 75.51% பேர் கல்வி கற்றுள்ளனர். \n\n"}
{"id": "223005", "url": "https://ta.wikipedia.org/wiki?curid=223005", "title": "மேற்கு காரோ மலை மாவட்டம்", "text": "மேற்கு காரோ மலை மாவட்டம்\n\nமேற்கு காரோ மலை மாவட்டம், இந்திய மாநிலமான மேகாலயாவில் உள்ளது. இதன் தலைமையகம் துரா நகரில் உள்ளது. இந்த மாவட்டம் 3714 சதுர கிலோமீட்டர் பரப்பளவைக் கொண்டது. இங்கு 515,813 மக்கள் வசிக்கின்றனர். \nஇந்த மாவட்டம், மேகாலயாவின் மேற்குப் பகுதியில் அமைந்துள்ளது. இந்த மாவட்டம், காரோ மாவட்டத்தைப் பிரித்து உருவாக்கப்பட்டது.\n\nSection::::பொருளாதாரம்.\nஇது வளர்ச்சியில் பின்தங்கிய மாவட்டங்களில் ஒன்று. மத்திய அரசு வழங்கும் வளர்ச்சி நிதியைப் பெறுகிறது. \n\nSection::::ஆட்சிப் பிரிவுகள்.\nஇந்த மாவட்டத்தை ஆறு மண்டலங்களாகப் பிரித்துள்ளனர்.\nமண்டலங்களுடன் அவற்றின் தலைமையகமும் தரப்பட்டுள்ளன.\n\n"}
{"id": "223007", "url": "https://ta.wikipedia.org/wiki?curid=223007", "title": "காப்பீடு", "text": "காப்பீடு\n\nசட்டம் மற்றும் பொருளியலில்‚ காப்பீடு அல்லது காப்புறுதி (\"insurance\") என்பது சார்ந்திருப்போர் இழப்பின் பாதிப்பு இடர்பாட்டினைக் கடப்பதற்கு முதன்மையாகப் பயன்படுத்தப்படும் இடர் மேலாண்மை வடிவமாகும். பெரிய அளவிலான அதிர்ச்சியளிக்கும் இழப்பிற்கான வாய்ப்பை தவிர்க்கும் வகையில் ஒரு சிறிய உத்தரவாதம் மிக்க இழப்பாக ப்ரீமியத்தைப் பெற்று‚ ஒரு தரப்பிலிருந்து மற்றொரு தரப்பிற்கு இழப்பு இடர்பாட்டிற்கு சமமான மாற்றினை வழங்குவதே காப்பீடு ஆகும். காபீட்டை விற்கும் நிறுவனம் காப்பீடு வழங்குவோர் என்றும்; காப்பீடுதாரர் அல்லது பாலிசிதாரர் என்று காப்பீட்டை பெற்ற நபரோ அல்லது தரப்போ அழைக்கப்படும். ப்ரீமியம் என்றழைக்கப்படும் காப்பீட்டு பாதுகாப்பின் குறிப்பிட்டத் தொகையை நிர்ணயிக்கும் காரணி காப்பீடு விகிதாச்சாரம் ஆகும். கற்றல் மற்றும் வழக்கம் பிரிவில்‚ இடர்பாட்டினை மதிப்பிடுதல் மற்றும் கட்டுப்படுத்துதல் வழக்கமான இடர் மேலாண்மை ஒரு தனிப்பிரிவாக உருவாகியுள்ளது.\n\nSection::::காப்பீட்டுக் கொள்கைகள்.\nகாப்பீட்டு இடர்கள் ஒன்றுபோல் வாணிபத்தில் ஏழு பொது குணாதிசயங்களைப் பகிர்ந்து கொள்கிறது.\n\n\nSection::::முழுமைப்படுத்துதல்.\n\"indemnity\" - ன் தொழில் விளக்க முறை பொருள்/அர்த்தம் திரும்பவும் முழுமைஆக்குதல் . காப்பீட்டு ஒப்பந்தத்தில் இரண்டு வகை உண்டு;\n\nஇவற்றிற்கான பேப்பரில் வேறுபாடு தெளிவாக தரப்பட்டுள்ளது.\n\nஇந்தப் பாலிசி காப்பீடு செய்தவர் யாரோ ஒரு மூன்றாவது நபருக்காக தன்னுடைய பணத்தை கொடுத்தால் அவர்கள் கேட்கும்போது பணம் தராது. உதாரணமாக உங்கள் விருந்தாளி உங்கள் வீட்டில் ஈரத் தரையில் வழுக்கி விழுந்து உங்களிடமிருந்து $10,000 ஜெயித்து விடுகிறார் . இந்தப் பாலிசியின் கீழ் வீட்டு சொந்தக்காரர் $10,000 விருந்தாளி கீழே விழுந்ததற்கு கொடுத்தாக வேண்டும் பின்னர் காப்பீடு வைத்திருப்பவர் ,காப்பீடு செய்தவர் தன கையில் இருந்து கொடுத்ததை முழுமையாகத் தருவார்.\n\nஇதே சூழ்நிலையில் “ஒருவர் சார்பாக” பாலிசி, காப்பீடு வைத்திருப்பவர் , காப்பீடு செய்தவருக்கு (வீட்டின் உரிமையாளர்) ஈட்டுத் தொகையை அளிக்கும். நவீன கால காப்பீட்டு உத்திகள் பெரும்பாலும் \"ஒருவர் சார்பாக\" அடிப்படையில் எழுதப்பட்டுள்ளன..\n\nஒரு தனி மனிதரோ, எந்தவகையான சங்கமோ அல்லது கழகமோ சிரமத்தை மாற்ற நினைக்கும்போது சிரமத்தைக் \"காப்பீட்டாளர்\" ஏற்றுக்கொள்ளும்போது அந்தக்கழகமோ, தனி மனிதரோ \"காப்பீடு செய்தவர்\" ஆகிறார். காப்பீடு செய்தவர், காப்பீட்டாளருடன் செய்துகொள்ளும் ஒப்பந்தம் காப்பீட்டுப் \"பாலிசி\" எனப்படுகிறது. பொதுவாக காப்பீட்டு ஒப்பந்தம் ஏறத்தாழ பின்வரும் வகைகளைக் கொண்டது.;சம்பந்தப்பட்டவர்கள் ; [காப்பீட்டாளர், காப்பீடு செய்யப்பட்டவை, பயனாளிகள் ] , ப்ரீமியம் ,காலவரையறை ,சேர்க்கப்பட்ட குறிப்பிட்ட இழப்பு நிகழ்வு ,கொடுக்கவேண்டிய தொகை அதாவது [ இழப்பு நிகழ்ந்ததும் காப்பீடு செய்தவருக்கோ அல்லது பயனாளிக்கோ கொடுக்கப்படவேண்டிய தொகை.] மற்றும் விதிவிலக்குகள்.[அதாவது சேர்க்கப்படாத நிகழ்வுகள் ] இந்த முறையில் காப்பீடு செய்தவர் பாலிசியில் சேர்க்கப்பட்ட இழப்பில்இருந்து முழுமையான பயனடைகிறார் என்று கூறலாம்.\n\nஒருகுறிப்பிட்ட நிகழ்வால் காப்பீடு செய்தவர்களுக்கு இழப்பு நேரிட்டால், காப்பீட்டாளரிடமிருந்து சேர்ந்த தொகையை பாலிசிதாரர், பாலிசியில் குறிப்பிட்டுள்ளபடி தொகையைப் பெற இந்த சேர்க்கை தகுதி அளிக்கிறது. ஏதாவது அசம்பாவிதம் நடக்கலாம் என்ற யூகத்தில் காப்பீட்டாளருக்கு ,காப்பீடு செய்தவர் செலுத்தும் தொகை தான் \"ப்ரீமியம்\" எனப்படும். பல காப்பீட்டாளர்களின் காப்பீட்டுப் ப்ரீமியம்கள் சேமித்து வைக்கப்பட்டு ,பின்னால் தொகை கேட்கப்படும்போது ஏட்டின் அடிப்படையில் சில கோரிக்கைகள் எற்படுத்தும் அதிகப்படியான செலவீனங்களுக்காக பயன்படுகிறது இழப்புகளுக்காக காப்பீட்டாளர் தேவையான தொகையை ஒதுக்கி வைத்து [கையிருப்பு] எந்த அளவிற்கு சேர்த்து வைக்கிறாரோ அதிலிருந்து மீதமாகும் தொகை காப்பீட்டாளரின் லாபம் .\n\nSection::::காப்பீட்டாளரின் வியாபார மாதிரி.\nSection::::மதிப்பிடுதல் மற்றும் முதலீடு செய்தல்.\nவியாபார மாதிரியை சுருங்கச் சொன்னால் அது ஒரு எளிமையான சமன்பாடு . லாபம் = சம்பாதித்த ப்ரீமியம் + முதலீட்டு வரவு - ஏற்பட்ட நஷ்டம்- தேர்ந்தெடுக்கும் செலவுகள்.\n\nகாப்பீட்டாளர்கள் இரண்டு வகையில் பணம் பண்ணுகிறார்கள். 1) தேர்ந்தெடுத்தல் வழியாக. இந்த முறையின் மூலம் காப்பீட்டாளர், காப்பீடு செய்யக்கூடிய அசம்பாவிதங்களை தேர்ந்தெடுக்கிறார். மற்றும் ஒத்துக்கொள்ளப்பட்ட அசம்பாவிதங்களுக்காக ப்ரீமியமாக எவ்வளவு தொகை கேட்கலாம் என்று தீர்மானிக்கிறார். 2) காப்பீடு செய்தவர்களிடமிருந்து பெறப்பட்ட பிரீமியத்தை முதலீடு செய்தல்.\n\nகாப்பீட்டு வணிகத்தில் மிகக் கடினமான விஷயம் பாலிசியைத் தேர்ந்தெடுத்தல் ஆகும். பலவிதமான தனித்தனியாகத் திரட்டிய தகவலின் உதவியுடன் ,காப்பீட்டாளர் பாலிசிக்கு எதிராக கேட்கப்படும் தொகையை மற்றும் பொருளின் விலை மதிப்பு ஆகியவற்றை உத்தேசமாக முன் கூட்டியே அனுமானிக்கிறார்கள். இந்த நிலையில் தான் விரும்பி அனுமானிக்கும் சிரமங்களின் அளவைக் கணக்கிட மற்றும் கட்டவேண்டிய ப்ரீமியத்தொகை அனுமானிப்பதற்கும் காப்பீட்டாளர்கள் துல்லியமான அறிவியலை உபயோகிக்கிறார்கள் கிடைத்த அசம்பாவிதத்தின் அடிப்படையில் எதிர்கால ஈட்டுத்தொகை இன விலையை கிட்டத்தட்ட சரியாக கணிக்க தகவல்கள் அலசி ஆராயப்படுகிறது. கணக்கில் கொள்ளப்பட்ட நிகழ்வுகளின் நிலைப்பாடுகள் இதனுடன் சம்பந்தப்பட்ட அசம்பாவிதங்களை அலசி ஆராய துல்லிய அறிவியல், புள்ளியியலை பயன்படுத்துகிறது மற்றும் இந்த அறிவியல் கோட்பாடுகள் காப்பீட்டாளரின் ஒட்டுமொத்த வெளிப்பாட்டை நிர்ணயிக்க உதவுகிறது. கொடுக்கப்பட்ட பாலிசி நீக்கப்படும்போது, வாங்கப்பட்ட பிரீமியத் தொகை மற்றும் முதலீட்டு லாபங்கள் பின்னர் பாதிக்கப்பட்டவருக்கு கொடுக்கப்பட்ட தொகையில் இருந்து கழிக்கப்படுகிறது.அவைதான் காப்பீட்டாளருக்கு பாலிசியின் மேல் கிடைக்கும் லாபம்.காப்பீட்டாளரின் நோக்கிலிருந்து சில பாலிசிகள் \"வெற்றியாளர்கள்' ஆகிறது. [அதாவது காப்பீட்டாளர் கேட்பவருக்கு செலுத்துதல் மற்றும் செலவுகள், கிடைக்கும் முதலீட்டு வருவாய் மற்றும் பிரீமியத்தை விட குறைவு ] சில'\" இழப்புகள்/நஷ்டம் \" ஆகிறது., [அதாவது பிரீமியத்தில் இருந்தும் முதலீட்டு வரவாலும் கிடைப்பதைவிட காப்பீட்டாளருக்கு இழப்பு ஈட்டுத் தொகையும் செலவுகளும் அதிகமாகிறது. காப்பீட்டுக் கழகங்கள் துல்லிய அறிவியலை போதுமான வெற்றிப் பாலிசிகளைத் தேர்ந்தெடுத்து இழப்பாளர்களுக்கு கொடுக்கவும் மற்றும் லாபத்தையும் நிலைநிறுத்த செய்யப் பயன்படுத்துகிறது.\n\nஒரு காப்பீட்டாளரின் தேர்ந்தெடுக்கும் திறமை சேர்ந்த விகிதாசாரத்தின் மூலம் அளவிடப்படுகிறது. கழகத்தின் ஒருங்கிணைந்த விகிதத்தை நிர்ணயிக்க இழப்பு விகிதம்,செலவு விகிதத்துடன் சேர்க்கப்படுகிறது.ஒருங்கிணைந்த விகிதம் கழகத்தின் ஒட்டுமொத்த தேர்ந்தெடுத்த லாபத்தின் பிரதிபிம்பம். 100 % கீழே காணும் ஒருங்கிணைந்த விகிதம் தேர்ந்தெடுத்த லாபத்தைச் காட்டுகிறது., நூறு% மேலே இருப்பது தேர்ந்தெடுத்த நஷ்டத்தைக் காட்டுகிறது.\n\nகாப்பீட்டுக் கழகங்கள் முதலீட்டு லாபங்களைக் 'கையிருப்பின் ' மூலமும் சம்பாதிக்கின்றன.கையிருப்புத் தொகை எனபது எந்த நேரமும் கையில் இருக்கும் பணம், அது காப்பீட்டாளர் காப்பீட்டு ப்ரீமியம் மூலம் பெற்றது ஆனால் அது கோருபவருக்கு செலுத்தாத தொகை. காபீட்டாளர்கள் பிரீமியத்தை பெற்றதும் உடனே முதலீடு செய்கிறார்கள் மற்றும் கேட்பவருக்கு பணம் செலுத்தும் வரை தொடர்ந்து வட்டியைப் பெறுகிறார்கள். \"பிரிட்டிஷ் காப்பீட்டாளர்கள் கழகம்\" [400 காப்பீட்டுக் கழகங்கள், 94 % யு.கே காப்பீட்டு சேவைகள் உள்ளடக்கியது.] ஏறத்தாழ 20% லண்டன் பங்குச்சந்தையில் முதலீடு செய்துள்ளது.\n\nஅமெரிக்காவில். 2003 - ன் இறுதியில் 5 வருடங்களில் சொத்து இழப்பு மற்றும் விபத்துக் காப்பீட்டுக் கழகங்கள் $ 142.3 பில்லியனை எட்டின . ஆனால் அதே காலகட்டத்தில் ஒட்டுமொத்த லாபம் $68.4 பில்லியன் கையிருப்பால் கிடைத்தது . ஹேன்க் க்ரீன்பெர்க் போன்ற குறிப்பிடக்கூடிய சில காப்பீட்டுத் தொழிலகங்கள் கையிருப்பில் இருந்து, தேர்ந்தெடுத்த லாபம் இல்லாமல், லாபத்தை நிறுத்தி வைப்பது என்றும் சாத்யமில்லை என நம்புகிறது.,ஆனால் இந்தக் கருத்து உலக அளவில் ஏற்றுக்கொள்ளப்படவில்லை. \nஇயற்கையாகவே இந்த முறையை பொருளாதாரம் சீர் அழிந்த காலங்களில் எடுத்துச்செல்வது கடினம். கரடி சந்தைகள் காப்பீட்டாளர்களை முதலீடு செய்வதில் இருந்து விலகச் செய்வதோடல்லாமல் அண்டர் ரைட்டிங் தரத்தையும் கடினமாக்குகிறது பொதுவாக மோசமான பொருளாதாரம் என்றால் உயர்ந்த காப்பீட்டு ப்ரீமியம். இத்தகைய லாபமுள்ள மற்றும் லாபம் இல்லாத காலங்கள் மாறுபடும் தன்மை உடையதால் காலப்போக்கில் அது \"அண்டர்ரைட்டிங்\" அல்லது \"காப்பீட்டு சுற்று\"எனப்பட்டது.\n\nஇப்போது. வாகனக் காப்பீட்டு தொழில் மூலம் சொத்து மற்றும் விபத்துக் காப்பீட்டாளர்கள் நிறையப் பணம் பண்ணுகிறார்கள்.பொதுவாக இந்த வகை வியாபாரத்தில் தேர்ந்தெடுத்தல், மற்றும் வாகன இழப்புகள் பற்றிய சிறந்த புள்ளி விவரங்கள் கணினித்துறையின் முன்னேற்றத்தால் கிடைப்பதால் நண்மை பெருகியிருக்கிறது. கூடுதலாக ,அமெரிக்காவில் எதிர்பாராத இயற்கைப் பேரழிவுகளால் சொத்து இழப்புகள் இந்த முறையை மாற்றிவிட்டது.\n\nSection::::இழப்பீடு.\nகாப்பீட்டின் பயன் இழப்பையும், இழப்பீட்டையும் கையாள்வதும் தான். இது மாதிரி நடக்ககூடாது என ஒருவர் நம்பினாலும் உண்மையாக விலை கொடுக்கப்பட்ட பொருள். இழப்பீடுகள் காப்பீடு செய்தவரால் நேரடியாகவோ அல்லது புரோக்கர் அல்லது முகவர் மூலமாகவோ தாக்கல் செய்யப்படுகிறது. இழப்பீடு, ஒரு தரமான தொழிற்சாலைக்காக அக்கார்டு (ACORD)தயாரிக்கும் விண்ணப்பத்திலோ அல்லது தங்கள் சொந்த விண்ணப்பத்திலோ தாக்கல் செய்யக்கோரும்.\n\nகாப்பீட்டுக் கழக இழப்பீட்டுத் துறைகள் நிறைய இழப்பீடு சரி செய்யும் அதிகாரிகளை நியமித்து அவர்களுக்கு உதவியாக பத்திரங்களை நிர்வகிப்பவர்களையும், தகவல் சேகரிக்கும் உதவியாளர்களையும் நியமிக்கிறது. வரும் இழப்பீடுகள் அதன் மோசமான நிலையின் அடிப்படையில் வகைபிரிக்கப்பட்டு செட்டில் பண்ணவேண்டிய அதிகாரத்தை சரிசெய்யும் ஊழியரிடம் அவர்களின் வேறுபட்ட அறிவு மற்றும் அனுபவத்திற்கு ஏற்றார்ப்போல் வகுத்து கொடுக்கிறது இவர் வழக்கமாக, காப்பீடு செய்தவரின் நெருங்கிய ஒத்துழைப்புடன் இழப்பீட்டை துப்பறிந்து, அதன் நியாயமான மதிப்பை முடிவு செய்து பணம் கொடுக்க சம்மதிப்பார் /கையொப்பமிடுவார். மூன்றாவது நபர் சம்பத்தப்படுவதால் இழப்பீட்டில் சரி செய்வது குறிப்பாகக் கடினம். ஏனெனில் அவர் எந்த வித ஒப்பந்தத்திலும் இல்லாததால் காப்பீட்டாளர் அவரை ஒத்துபோக தயவு கேட்க இயலாது மற்றும் காப்பீட்டாலரை இடைஞ்சலாக நினைப்பார். அட்ஜஸ்டர் காப்பீடு செய்தவருக்கு சட்டபூர்வமான ஆலோசனை தந்து, முடிவடைய எத்தனை வருஷமானாலும் சட்ட ரீதியாக கண்காணித்து, மற்றும் நேராகச் சென்றோ அல்லது தொலைபேசி மூலமாகவோ சரி செய்யும் அதிகாரியுடன் ,நீதிபதியின் வேண்டுகோளுக்கு இணங்க கண்டிப்பாக சரிசெய்யும் மநாட்டில் நிறைவேற்ற வேண்டும்.\n\nஇழப்பீட்டு சரிசெய்யும் வேலையில், காப்பீட்டாளர், வாடிக்கையாளர் திருப்தி, நிர்வாகத்தைக் கையாளும் செலவுகள் மற்றும் இழப்பீடுகளுக்கு அதிகம் கொடுப்பதால் வரும் ஓட்டைகள் ஆகியவற்றை சரிசமமாக கையாள வேண்டியுள்ளது. இது மாதிரியான சந்தர்ப்பங்களில், பொய்யான காப்பீட்டு நடவடிக்கைகள் பெரிய வியாபார சிரமம், அதை கையாண்டு மீறி வெளி வரவேண்டும். இழப்பீட்டின் காலவரையறை இன பேரில் அல்லது இழப்பீட்டைக் கையாளும் நடவடிக்கைகள் சில சமயங்களில் காப்பீட்டாளருக்கும் ,காப்பீடு செய்தவருக்கும் இடையில் சண்டையை உருவாக்கி வழக்கு தாக்கல் செய்யும் வரை கொண்டு சென்று விடும். இது காப்பீட்டின் பேரில் கெட்ட அபிப்பிராயத்தை உண்டாக்குகிறது.\n\nSection::::காப்பீட்டின் வரலாறு.\nமனித இனம் தோன்றும்போது கூடவே தோன்றியதுதான் காப்பீடு என நாம் சில உணர்வுகளின் அடிப்படையில் கூறலாம். மனித சமுதாயத்தின் பொருளாதாரத்தில் நாம் இரண்டு வகையை அறிவோம். பணப் பொருளாதாரங்கள் [சந்தை, பணம், நிதிக்கருவிகள் மற்றும் பல] மற்றும் பணம் அல்லாத இயற்கைப் பொருளாதாரங்கள் [பணம் இல்லாத, சந்தைகள் ,நிதிசாதனங்கள் மற்றும் பல]இரண்டாவது வகை முதல் வகையை விட மிகப் பழமையானதுஅந்த மாதிரியான பொருளாதாரம் , மற்றும் கூட்டு வாழ்க்கையில் நாம் காப்பீட்டை மக்கள் ஒருவருக்கு ஒருவர் உதவிக்கொள்ளும் வடிவில் காணலாம். உதாரணமாக, ஒரு வீடு எரிந்து விட்டால் அந்த சமுதாயத்தைச் சார்ந்த உறுப்பினர்கள் புதிய வீடு கட்ட உதவுவார்கள்.இதே மாதிரி ஒரு பக்கத்து வீட்டுக்காரருக்கு நேர்ந்தால் மற்ற பக்கத்து வீட்டுக்காரர் அதையே செய்யவேண்டும். இல்லாவிட்டால், அக்கம் பக்கத்தார் எதிர் காலத்தில் உதவி பெறமுடியாது.இன்றைய தினத்தில் இந்த மாதிரியான காப்பீடுகளில் நவீன பணப் பொருளாதாரத்துடன் நிதி சாதனங்கள் பரவாத சில நாடுகளில் இன்னும் இருந்து வருகிறது. [உதாரணம், ஐக்கிய சோவியத் பிரதேசத்தைச் சார்ந்த சில நாடுகள்.]\n\nநவீன சிந்தனையில் காப்பீடுக்கு மாறுவதென்பது [அதாவது, நவீன பணப் பொருளாதாரத்தில் ,காப்பீடு நிதி கோளத்தில் ஒரு பகுதி. முந்தைய காலத்தில் மாற்றுதல் ,சிரமத்தைப் பகிர்ந்தளித்தல் போன்ற முந்தய முறைகள் வெகு காலத்திற்கு முன் 3 – வது மற்றும் 2– வது மில்லினியத்தில் [BC ] முறையே சீனர்களாலும் ,பாபிலோநியர்களாலும் நடைமுறைப்படுத்தப்பட்டது. சீன வியாபாரிகள் மிக நீண்ட நதிகளில் பிரயாணம் செய்யும்போது பொருள்களை பல கப்பல்களில் பகிர்ந்து எடுத்து செல்வதால் அவர்கள் சாதனங்களை ஒரே கப்பலில் கொண்டு செல்லும்போது பிடிபட்டால் நஷ்டம் ஏற்படுவது போல் இதில் உண்டாக வாய்ப்பில்லை. பாபிலோனியர்கள் உண்டாக்கிய பிரபல குறியீட்டு முறையாக ஹம்முராபி,சி.1750 BC இதில் பதிவு செய்யப்பட்டுள்ளது. இவை மெடிட்டரேனியன் வியாபாரிகளால் முன் காலத்தில் நடைமுறைப் படுத்தப்பட்டது. ஒரு வியாபாரி தனது கப்பலுக்காக கடனாகப் பணம் பெற்றால் ,அதை பணம் கொடுத்தவருக்கு, தன கப்பல் பொருள்களோடு திருடப்பட்டால் பணம் கொடுத்தவர் கடனைத் தள்ளுபடி செய்ய உத்தரவாததிற்காக கூடுதல் தொகை கொடுப்பார். \nபண்டைய பெர்சியாவின் அக்கிமீனியான்அரசாங்கம் தான் முதன் முதலில் தன் மக்களை காப்பீடு செய்து, அரசாங்க நோட்டரி அலுவலகத்தில் காப்பீடு முறைகளை அதிகாரப்பூர்வமாகப் பதிவு செய்தது. காப்பீட்டுப் பாரம்பரியம் ஒவ்வொரு வருடமும் நோருஜில் [ஈரானின் புது வருடத் தொடக்கம்.] நிகழ்த்தப்பட்டது. இதில் பங்கு கொள்ள விரும்பும் வேறு வேறு இனத்தின் குழுத் தலைவர்களும் , மற்றவர்களும் அரசருக்கு பரிசு அளிப்பார்கள். ஒரு சிறப்பு சடங்கின் போது மிக முக்கியமான பரிசு அளிக்கப்படும். பரிசின் மதிப்பு 10,000 டேர்ரிகுக்கு [அக்கிமீனியான் தங்கக் காசு] மேல் போனால் இந்த விஷயம் ஒரு சிறப்பு அலுவலகத்தில் பதிவு செய்யப்படும். இது சிறப்புப் பரிசு அளித்தவர்களுக்கு மிகவும் நன்மை பயக்கும். மற்றவர்களின் பரிசுகள் நீதி மன்றத்தில் நம்பிக்கையின் பேரில் நியாயமாக மதிப்பிடப்படும். பின் இந்த மதிப்பீடு சிறப்பு அலுவலகங்களில் பதிவு செய்யப்படும்.\n\nபதிவு செய்வதின் நோக்கம் ,நீதி மன்றத்தில் பதிவு செய்த பரிசளித்தவர் கஷ்டப்படும்போது , அரசு மற்றும் நீதி மன்றம் அவருக்கு உதவும். ஜகேஜ் என்ற வரலாற்றாளர் மற்றும் எழுத்தாளர் பண்டைய ஈரானைப் பற்றிய அவர் எழதிய ஒரு புத்தகத்தில் இப்படி எழுதுகிறார். \"எப்பொழுதெல்லாம் பரிசளித்தவர் துன்பப் படுகிறாரோ அல்லது கட்டடம் கட்ட விரும்பினாலோ, விருந்து கொடுக்க விரும்பினாலோ, குழந்தைகளுக்குத் திருமணம் செய்ய ,என இன்ன பிற விஷயங்களுக்காக நீதி மன்றத்தில் இதற்காக நியமிக்கப்பட்டவர் பதிவை சரிபார்ப்பார். பதிவு தொகை 10,000 டேரிக்குக்கு அதிகமானால் அவர் அல்லது அவள் இரண்டு மடங்கு தொகை பெறுவார். http://www.iran-law.com/article.php3?id_article=61\n\nஆயிரம் ஆண்டுகளுக்குப் பிறகு ரோட்ஸ் வாழ் மக்கள் 'பொது சராசரி' என்ற கருத்தை கண்டுபிடித்தனர். மொத்தமாக சாமான்களை கப்பலில் அனுப்பும் வியாபாரிகள் சரியான விகிதத்தில் பிரிக்கப்பட்ட பிரீமியத்தை செலுத்துவார்கள்., இது யாராவது ஒரு வியாபாரியின் பொருள்கள் சூறாவளி அல்லது கடல் கொந்தளிப்பின் போது ஜெட்டியிலேயே தங்கிவிட்டால் திருப்பிக் கொடுக்கப் பயன்படுத்தப்படும் .\n\nரோமானியர்களும், கிரேக்கர்களும் ஆரோக்கியம் மற்றும் ஆயுள் காப்பீட்டை ஆரம்பித்து உலகுக்கு அறிமுகப் படுத்தினார்கள். கிபி 600 இல் \"அன்புமயமான சமூகங்கள்\" என்ற கில்டை ஏற்படுத்தி அது குடும்பங்களை அக்கறையுடன் கவனித்து மற்றும் உறுப்பினர்களின் இறப்பில் இறுதிச் சடங்குக்கான செலவுகளையும் கொடுக்கிறது. இடைக்காலத்தில் இருந்த கில்டுகள் இதே நோக்கத்தில் சேவைகள் செய்தன. காப்பீட்டுப் பொருள்களின் பல விஷயங்களையும் டால்முத் மேற்கொள்கிறது. பதினேழாவது நூற்றாண்டின் இறுதியில் காப்பீடு உருவாவதற்கு முன் , \"தோழமை சமூகங்கள் \" இங்கிலாந்தில் ஏற்படுத்தப்பட்டு அதில் மக்கள் நிறையப் பணம் நன்கொடையாகப பொதுகணக்கில் கொடுத்து அது அவசர காலங்களில் பயன்படுத்தப் பட்டது.\n\n14 ஆவது நூற்றாண்டில் தனிப்பட்ட காப்பீட்டு ஒப்பந்தங்கள் ஜெனோவாவில் கண்டுபிடிக்கப் பட்டன.[ அதாவது காப்பீட்டு பாலிசியை கடனுடனோ அல்லது மற்ற வகையான ஒப்பந்தங்களுடனோ சேர்க்காமல் இருப்பது ] ஒட்டுமொத்த காப்பீடும் ஒத்தி வைக்கப்பட்ட நிலத் தோட்டங்கள் மூலம் உதவி பெற்றன. இந்த புது காப்பீட்டு ஒப்பந்தங்கள் காப்பீட்டை முதலீட்டில் இருந்து விலகி தனித்து செயல்பட அனுமதிக்கின்றன. தனித்து செயல்பட்டது முதலில் கப்பல்/கடல் சார்ந்த காப்பீட்டில் பயனுள்ளதாக இருந்தது. ஐரோப்பா புதுப்பிக்கப்பட்ட பிறகு காப்பீடு மிகவும் பிரமாதமானது , மற்றும் பல விதமான சிறப்புகள் உருவாக்கப்பட்டன\n\nபதினேழாவது நூற்றாண்டின் இறுதியில், லண்டன் வர்த்தகத்தில் முன்னேற்றம் அடைந்து முக்கியத்துவம் அடைந்த நிலையில் கடல் சார்ந்த காப்பீடின் தேவை அதிகரித்தது .1680 இன் இறுதியில் எட்வர்ட் லாயிட் என்பவர் ஒரு காபி ஹவுஸ் திறந்தார் அது பிரபலமான சந்திக்கும் இடமானது, அங்கு கப்பல் சொந்தக்காரர்கள், வியாபாரிகள், மற்றும் கப்பல் தலைவர்கள் மற்றும் சமீபத்ய நம்பத்தகுந்த கப்பல் செய்திகள் கிடைக்கும் இடமானது. சாமான்கள் மற்றும் கப்பல்களையும் காப்பீடு செய்ய விரும்புபவர்கள் மற்றும் இது மாதிரியான காரியங்களை தேர்ந்தேடுப்பவர்களும் சந்திக்கும் இடமானது.இன்று, கப்பல் மற்றும் இதர சிறப்பு வகை காப்பீடுகளுக்கு லாயிட்ஸ் ஆஃப் லண்டன் இன்றும் முன்னணி சந்தையாக இருக்கிறது.,[ குறிப்பு இது ஒரு காப்பீட்டு கழகம் அல்ல] ஆனால் இது நன்கு தெரிந்த காப்பீடுகளில் இருந்து வேறுபட்ட பணி செய்கிறது.\n\nஇன்று நாம் அறிந்துள்ள காப்பீடு 1666 இல் லண்டனில் நடந்த பெரிய தீ விபத்தை அதுவும் 13,200 வீடுகளை அழித்த தீ விபத்தை நினைவு படுத்தும் . இந்தப் பேரழிவின் பின் விளைவால் , நிகோலஸ் பார்புன் கட்டடங்களைக் காப்பீடு செய்ய ஒரு அலுவலகம் திறந்தார். 1680 - இல் அவர் இங்கிலாந்தின் \"தி பயர் ஆஃபீஸ்\" என்ற தீ காப்பீட்டுக் கழகத்தை செங்கல் மற்றும் வீட்டு சட்டங்களை காப்பீடு செய்யத் தோற்றுவித்தார்\n\n1732 -இல் தெற்கு கரோலினாவில் சார்ல்ஸ்டன் என்ற இடத்தில அமெரிக்காவில் முதல் காப்பீட்டுக் கழகம் தோற்றுவிக்கப்பட்டு தீக் காப்பீடு தேர்ந்தெடுக்கப்பட்டது. பெஞ்சமின் பிராங்க்ளின் காப்பீட்டின் செயல்முறை தரத்தை உண்டாகவும் மற்றும் புகழடையச் செயவும் உதவினார்.,குறிப்பாக தீயை நிரந்தரக் காப்பீடு உருவம் தர உதவினார் 1752 - இல் இவர் தீயினால் வீடுகள் இழப்பதைத் தடுக்க “பிலடெல்பியா கான்ட்ரிப்யூடர்ஷிப் \"'என்ற காப்பீட்டை உருவாக்கினார். இவருடைய கழகம் தான் தீ தடுப்பிற்காக முதல் முதலில் பணம் வழங்கியது. இவருடைய கழகம் சில தீயின் கேடுகளைபற்றி எச்சரிக்கை செய்ததோடல்லாமல், தீயினால் அசம்பாவிதம் ஏற்படக்கூடிய அதிக வாய்ப்புள்ள சில கட்டடங்களையும், அதாவது மரத்தாலான வீடுகளை காப்பீடு செய்ய மறுத்து விடுகிறது. அமெரிக்காவில் காப்பீட்டு தொழிற்சாலையை ஒழுங்குபடுத்துவது அதிக அளவில் பிரித்தல் என்பதாகிறது, மாநிலத்தின் தனி காப்பீட்டு துறைகளின் முதல் நிலை பொறுப்பாக ஊகிக்கப்பட்டது. மற்றபடி காப்பீட்டு சந்தைகள் தேசிய ,அகில உலக அளவில் மத்ய அரசின் கீழ் வருகிறது. மாநிலக் காப்பீட்டு ஆணையர்கள் தனித்து செயல்படுவார்கள். சில சமயங்களில் தேசிய காப்பீட்டு ஆணையர்களின் சங்கத்தின் தொடர்புடன் செயல் படுவார்கள். சமீப காலமாக, சிலர் ஓவர்சீஸ் மாநில வங்கிகள் மற்றும் தேசிய வங்கிகள் போல காப்பீட்டில் இரட்டை மாநிலம் மற்றும் பெடரல் ஒழுங்கு முறை (பொதுவாக ஆப்ஷனல் பெடரல் சார்ட்டர் (ஓஎஃப்சி) என்று அழைக்கப்படுகிறது) வழக்கத்தை கேட்கிறார்கள்.\n\nSection::::காப்பீட்டின் வகைகள்.\nஅளவிடக்கூடிய எந்த ஒரு அசம்பாவிதமும் காப்பீடு செய்ய தகுதி பெறுகிறது. குறிப்பிடும் வகையில் உள்ள எந்த அசம்பாவிதம் இழப்பீடு பெரும் நிலையை எய்துதல் \"பெரில்ஸ்\" எனப்படும். எந்த பெரில்கள் பாலிசியில் சேர்க்கப்படவேண்டும் எவை சேர்க்கப்படமாட்டாது என காப்பீட்டு பாலிசியில் விரிவாக இருக்கும் இப்போதுள்ள பல வேறுபட்ட காப்பீட்டு வகைகள் கீழே கொடுக்கப்பட்டுள்ளன. ஒரு தனி பாலிசி ஒன்றுக்கும் மேற்பட்ட பிரிவுகளைக் கொண்ட வித விதமான அசம்பாவிதங்களையும் எடுத்துக் கொள்கிறது. உதாரணமாக வகானக் காப்பீடு, மிகச்சரியாக சொத்து சிரமங்கள், மற்றும் சட்ட ரீதியான சிரமங்களையும் உள்ளடக்கியுள்ளது. வீட்டு சொந்தக் காரர்களுக்கான காப்பீட்டுப் பாலிசியில் அமெரிக்கா மிகச்சரியாக சொத்துக் காப்பீட்டில் வீட்டுக்கு நேரும் பாதிப்பு, மற்றும் சொந்தக்காரரின் உடமைகளுக்கு உண்டாகும் பாதிப்பையும் சேர்த்து உள்ளடக்கியது.இப்போதுள்ள பல வேறுபட்ட காப்பீட்டு வகைகள் கீழே கொடுக்கப்பட்டுள்ளன. ஒரு தனி பாலிசி ஒன்றுக்கும் மேற்பட்ட பிரிவுகளைக் கொண்ட வித விதமான அசம்பாவிதங்களையும் எடுத்துக்கொள்கிறது. சட்டக்காப்பீடு வீட்டின் சொந்தக் காரருக்கு எதிரான சட்ட இழப்பீடுகளையும் பார்த்துக் கொள்கிறது. மற்றும் அவருடைய இடத்தில் காயப்பட்ட விருந்தாளிக்கான மருத்துவ செலவுக்கான சில சின்ன தொகையையும் கவனித்துக்கொள்கிறது\n\nசிரமங்களில் இருந்து தொழில்களைக் காக்கும் எந்த வகையான காப்பீடும், தொழில் காப்பீடாகும். சில கொள்கைகளுடன் கூடிய கிளை வகை தொழில்காப்பீடுகள் ,[a] பல வகையான \"தொழில் ரீதியான பொறுப்பு காப்பீடு\", இது \"தொழில் ரீதியாக பாதிப்பில்லாத காப்பீடு \" என்றும் அழைக்கப்படும். இவைகள் இதே பெயரில் கீழே கலந்தாலோசிக்கப்படுகின்றன. தொழில் முனைவோர் பாலிசி. தொழில் முனைவோருக்குத் தேவையான எல்லாவற்றையும் கொண்ட கட்டு போன்ற ஒரே பாலிசி.ஒரு வகையில் இது எப்படி வீட்டு சொந்தக்காரர்கள் பாலிசி, வீட்டுக்காரர் தேவைகளைப் பார்த்துக் கொள்கிறதோ அதைப்போல.\n\nSection::::வாகனக் காப்பீடு.\nவிபத்து நேரிடும் பட்சத்தில் ஏற்படும் நிதி இழப்பிலிருந்து வாகனக் காப்பீடு பாதுகாப்பளிக்கிறது. இது உங்களுக்கு மற்றும் உங்கள் காப்பீட்டு நிறுவனத்திற்கு இடையே உள்ள ஒப்பந்தம் ஆகும்.நீங்கள் ப்ரீமியம் செலுத்த ஒப்புக்கொள்கிறீர்கள், உங்கள் பாலிசியில் விவரிக்கப்பட்டுள்ளபடி, உங்கள் ஆயுள் காப்பீட்டு நிறுவனம் உங்களுக்கு ஏற்படும் நஷ்டங்களுக்கு ஈட்டுத் தொகையை அளிக்க ஒத்துக்கொள்கிறது.\nவாகன காப்பீடு உங்கள் சொத்திற்கான சட்பூர்வ பொறுப்பு மற்றும் மருத்துவ பாதுகாப்பினை அளக்கிறது.\n\n\nஒரு வாகன காப்பீட்டு பாலிசியில் ஆறு வகையிலான கவரேஜ்கள் இருக்கும். இவற்றுள் சிலவற்றை வாங்க பெரும்பாலான நாடுகள் அறிவறுத்துகிறது. அனைத்தையும் அல்லநீங்கள் ஒரு காருக்கு பைனான்ஸ் வாங்கினால் உங்களுக்கு பணம் தரும் தரப்பிற்கு தேவைப்பாடுகள் இருக்கும். பெரும்பாலான வாகன காப்பீடுகள் ஆறுமாதம் முதல் 1 வருடம் வரையிலான கால அளவீனத்தைக் கொண்டிருக்கும்\n\nயுனைட்ட்ட் ஸ்டேட்ஸ் - ல் உங்கள் காப்பீட்டு நிறுவனம் உங்கள் பாலிசியை மறுஆக்கம் செய்வது குறித்தும் மற்றும் நீங்கள் ப்ரீமியம் செலுத்த வேண்டியது குறித்து உங்களுக்கு மின் அஞ்சல் வழியாக தெரியப்படுத்த வேண்டும்.\n\nSection::::இல்லக் காப்பீடு.\nபேரிடர்களின் காரணமாக வீடுகளுக்கு ஏறபடும் பாதிப்புகளிலிருந்து இல்லக் காப்பீடு காப்புறுதி அளிக்கிறது. சில புவிவியல் பரப்புகளில், வழக்கமான காப்பீட்டில் வெள்ளம் மற்றும் புகம்பம் போன்ற பேரிடர்களுக்கு விதிவிலக்குகள் உண்டு. இதற்கு கூடுதல் காப்புறுதி தேவைபடும். பராமரிப்பு தொடர்பான பிரச்சனைகளுக்கு வீட்டின் உரிமையாளரே பொறுப்பாவார். இதில் சரக்குகளுக்கான காப்பீடு உட்பட்டிருக்கலாம் அல்லது இது தனி பாலிசியாகவும் வாங்கப்படலாம். குறிப்பாக தங்கள் வீடுகளை வாடகைக்கு விடுபவர்கள் இதை தனியாக வாங்கலாம். சில நாடுகளில், சட்டரீதியிலான பொறுப்பு மற்றும் வீட்டின் செல்லப்பிராணிகள் உட்பட வீட்டு உறுப்பினர்கால் ஏற்படும் காயங்கள் மற்றும் சொத்து பாதிப்பு ஆகியவைகளைக் கொண்ட பேக்கேஜாகவும் காப்பீடு வழங்குவோர் இக்காப்பீட்டை வழங்குகின்றனர்.\n\nSection::::சுகாதாரம்.\nயுனைட்டட் கிங்டமில் உள்ள தேசிய சுகாதார சேவை (என்ஹெச்எஸ்) மருத்துவக் காப்பீடுகள் அல்லது பிற பொது-நிதி ஆரோக்கிய அமைப்பகள், மருத்துவ செலவுகளுக்கான காப்புறுதியை அளிக்கும். மருத்துக்வக்காப்பீடு போன்ற பல் காப்பீடு, பல் மருத்துவம் தொடர்பான செலவீனங்களிலிருந்து காப்பீடு பெறுவதற்கான தனிநபர்களுக்கான திட்டமாகும். யு.எஸ் - ல் பல் காப்பீடு என்பது, ஊழியர்களின் பலன்களில் மருத்துவக் காப்பீட்டுடன் இணைந்து வழங்கப்படும் ஒன்றாகும்.\n\n\nSection::::விபத்து.\nஎந்தவொரு குறிப்பிடத்தக்க சொத்துடனும் இணைந்திராத விபத்துகளிலிருந்து விபத்துக்காப்பீடு காப்புறுதியளிக்கிறது.\n\n\nSection::::ஆயுள் காப்பீடு.\nகாப்பீட்டுதாரரின் குடும்பம் அல்லது அவருடைய வாரிசுக்கு ஆயுள் காப்பீடு பலனளிக்கிறது. இதில் காப்பீடுதாரரின் \nகுடும்பத்திற்கு வருவாய், எரித்தல் மற்றும் இறுதிச்சடங்கு மற்றும் பிற இறுதி செலவீனங்களுக்கும் ஈட்டுத்தொகையளிக்கப்படுகிறது. ஓட்டுமொத்தமாக பணம் செலுத்துதல் அல்லது குறிப்பிட் காலத்திற்கொரு முறை பணம் செலுத்துதல் \nஆகிய இரு முறைகளை ஆயுள் காப்பீட்டு திட்டங்கள் கொண்டுள்ளன.\n\nஆன்யுட்டி எனப்படும் மாதாந்திரத் வருவாய் என்பது பொதுவாக காப்பீடு என்றே அழைக்கப்படுகிறது. \nஏனெனில் இவைகள் நிர்வகிக்கப்படுவதும் மற்றும் வழங்கப்படுவதும் காப்பீடு நிறுவனங்களால் மட்டுமே. இதற்கும் காப்பீட்டிற்கு தேவைப்படுவதைப் போலவே மதிப்பீடுகளும் மற்றும் முதலீட்டு மேலாண்மை அனுபவமும் தேவை. மாதாந்திரத் வருவாய் \nமற்றும் பென்ஷன்கள் என்று அழைக்கப்படுவது வாழ்க்கைக்கு ஓய்வுகாலத்தில் காப்பீட்டுதாரருக்கு நிதி ஆதாரங்களாக வழங்கப்படுவதாகும். \nஇவ்வகையில், இது காப்பீட்டின் கூடுதல் பலனாகவும் மற்றும் அண்டர்ரைட்டிங் அணுகு முறையாகவும் மற்றும் ஆயுள் காப்பீட்டின் மற்றொரு வடிவமாகவும் விளங்குகிறது.\n\nபாலிசி சரண்டர் செய்யப்பட்டிந்தாலோ அல்லது அதில் கடன்கள் வாங்கப்பட்டிருந்தாலே, சில ஆயுள் காப்பீட்டு ஒப்பந்தங்கள் பண மதிப்புகனை காப்பீட்டுதாரருக்கு வழங்கும். அன்யுவிட்டிஸ் மற்றும் எண்டோமெண்ட் பாலிசிகள் போன்ற சில காப்பீடுகள், தேவைபடும் வேளையில் [[வளம்|பணத்தை]] பெறவோஅல்லது திரட்டவோ உதவும்.\n\nயு.எஸ் மற்றும் யு.கே போன்ற நாடுகளில், இந்த பண மதிப்பில் சில சூழ்நிலைகளுக்குக் கீழ், வரி சட்டத்தின் கீழ் வரிவிதிப்பது கிடையாது. இதன் வழியாக, ஆயுள் காப்பீட்டை, வரித்திறன் கொண்ட சேமிப்பாகவும் மற்றும் விரைவில் இறப்பு ஏற்படும் பட்சத்தில் கிடைக்கும் பாதுகாப்பாகவும் பயன்படுத்துவது அதிகரிக்கும்.\n\nயு.எஸ் - ல் ஆயுள் காப்பீடுகள் மற்றும் ஆன்யுட்டிகள் மீதான வரியானது பொதுவாக சலுகையாக வழங்கப்படுகிறது. எனினும் சிலநேர்வுகளில் வரிச்சலுகைகளிலிருந்து கிடைக்கப்பெறும் பலன்களானது குறைவான வருவாயின் காரணமாக மறுக்கப்படலாம். இது காப்பீடு நிறுவனம், காப்பீட்டு வகை மற்றும் பிற மாறுபாடுகளைப் (இறப்பு, சந்தை வருவாய் மற்றும் பல.). பொருத்ததாகும். எனினும், மதிப்பு பெறதலுக்கு பிற மாற்றுகள் (உதாரணம்., ஐஆர்ஏக்கள (K) திட்டங்கள், ராத் ஐஆர்ஏக்கள்) சிறப்பான விருப்பத்தேர்வாகும்.\n\nSection::::சொத்து.\nசொத்துக் காப்பீடு அசம்பாவிதங்களில் இருந்து சொத்துக்களுக்கு பாதுகாப்பு அளிக்கிறது. உதாரணமாக தீ, திருட்டு, வானிலை சேதாரம் ஆகியவை. இது சிறப்பு வகையான காப்பீடை உள்ளடக்கியது., அதாவது தீக் காப்பீடு, வெள்ளக் காப்பீடு, பூகம்பக் காப்பீடு, வீட்டுக் காப்பீடு, உள்நாட்டு கடல் காப்பீடு,அல்லது கொதிகலன் காப்பீடு.\n\n\nSection::::பொறுப்பு.\nபொறுப்புக் காப்பீடு இது ஒரு பரந்த அமைப்பு.சட்டபூர்வமாகக் காப்பீடு செய்தவர்களின் இழப்பீடை கவனிப்பது.பல விதமான காப்பீடுகள் சட்டரீதியான ஏதாவதொரு காரியத்தைக் கொண்டுள்ளதாக இருக்கும். உதாரணமாக வீட்டு சொந்தக்காரரின் காப்பீடு பாலிசி, சாதாரணமாக அவருடைய இடத்தில் யாரோ ஒருவர் கீழே விழுந்ததினால் உண்டான இழப்பிற்காக ஈடு கேட்கும்போது காப்பீடு செய்தவருக்கு பாதுகாப்பு அளிக்கும் விதத்தில் உள்ளது.வாகனக் காப்பீடும் ஒரு விதத்தில் பொறுப்புக் காப்பீடுதான்.கார் மோதியதால் அடுத்தவரின் ஆரோக்கியம் , சொத்து சேதாரம், உயிரிழப்பு போன்ற தீங்கு வரும்போது பொறுப்பு ஏற்கிறது.பொறுப்புக் காப்பீட்டால் தரப்படும் காப்பீடு இரண்டு மடிப்புகளைக் கொண்டது. பாலிசி தாரருக்கு எதிராக வழக்கு தாக்கல் செய்யப் படும்போது பாதுகாப்பு அளிப்பது மற்றும் காப்பீட்டாளரின் தரப்பில் இருந்து ஒரு முடிவுக்கு வரும் பட்சத்தில் அல்லது நீதிமன்றத் தீர்ப்பின் அடிப்படையில் பணம் செலுத்தும் முழு பொறுப்பு இந்தப் பாலிசிகள் நிச்சயமாக காப்பீடின் அலட்சியத்தினாலேயே சேர்த்துக் கொள்ளப்படுகிறது.மற்றபடி விரும்பியோ அல்லது உள்நோக்கத்துடன் காபபீடுசெய்தவரால் விளைவுகள் ஏற்பட்டால் இந்தப் பாலிசி அதை ஏற்றுக் கொள்வதில்லை.\n\n\nSection::::வரவு:.\nஇந்தக் காப்பீடு கடன் வாங்கியவர்களுக்கு, வேலையிழந்த நிலை, இயலாமை அல்லது சாவு போன்ற ஏதாவது நேரிட்டால் சில அல்லது எல்லாக் கடன்களையும் செலுத்துகிறது.\n\n\n\n\nSection::::நெருக்கமான சமுதாய சுயக்காப்பீடு.\nசில சமுதாயங்கள், ஒப்பந்த மாற்ற சிரமங்களுக்காக அவர்களுக்கு உள்ளேயே காப்பீடு செய்துகொள்வதை விரும்புகிறார்கள். அது நிறைய சிரமங்களை உருவாக்குகிறது மதம் சார்ந்த சில அமிஷ் மற்றும் முஸ்லிம் குழுக்கள் அழிவு வரும்போது தங்கள் சமுதாயம் அளிக்கும் உதவியை சார்ந்து இருக்கிறார்கள்.ஒருவருக்கு நடக்கும் அசம்பாவிததிற்கு ஒட்டுமொத்த சமுதாயம் பொறுப்பு ஏற்றுக் கொண்டு இழந்த சொத்தை திரும்பப் பெற உதவுகிறது, மற்றும் இது போன்ற பெரிய இழப்புகளுக்கு பின் மக்களின் தேவை திடீரென அதிகமாகும்போதும் கைகொடுக்கிறது. உதவும் சமுதாயங்களில் ,மற்றவர்கள் சமுதாயத் தலைவர்களை நம்பி பின்பற்றலாம் . இந்தவிதமான காப்பீடு நன்கு வேலை செய்யும் .இதில் சமுதாயம் தங்கள் உறுப்பினர்களுக்கு இடையில் ஏற்பட்டிருக்கும் அளவிட முடியாத வேறுபாடுகள் உள்ள நிச்சயமற்ற தன்மையை நீக்கலாம். மேற்கொண்டு காப்பீட்டு ஒப்பந்ததில் உண்டாகும் ஒழுக்கக் கேடுகளை வெளிக்கொணர சில நியாயப் படுத்துதலை அளிக்கிறது\n\nSection::::காப்பீடு நிறுவனங்கள்.\nகாப்பீடு நிறுவனங்களை இரண்டு பிரிவுகளாக வகைப்படுத்தலாம்:\n\n\nபொது காப்பீடு நிறுவனங்கள், மேலும் கீழ்கண்ட துணைப் பிரிவுகளாக பிரிக்கப்பட்டுள்ளது:\n\n\nபெரும்பாலான நாடுகளில் ஆயுள் மற்றும் ஆயுள் அல்லாத காப்பீடு நிறுவனங்கள், பல்வேறு வகைப்பட்ட ஒழுங்குமுறைகள் மற்றும் வரிவிதிப்பு முறைகள் மற்றும் கணக்கு விதிமுறைகளுக்கு உட்பட்டு இயங்குகின்றன. இந்த இரு வகை காப்பீடு நிறுவனங்களுக்கும் இடையே உள்ள முக்கியமான வேறுபாடு பின்வருமாறு: ஆயுள், ஆண்டுத் தொகை வைப்பு மற்றும் ஓய்வுதியத் திட்டங்கள் இயல்பாக மிகவும் நீண்ட காலத்தில் செயல்படுத்தப்படுபவையாகும். ஆனால் பிற ஆயுள் அல்லாத காப்பீடுகள் ஓராண்டு போன்று சிறிய காலத்தில் செயல்படுத்தப்படுகிறது.\n\nயுனைட்டட் ஸ்டேட்ஸில், ஸ்டாண்டர்டு லைன் காப்பீடு நிறுவனங்களே முதன்மையாக இயங்கும் காப்பீடு நிறுவனங்களாக உள்ளன. இந்நிறுவனங்கள் குறிப்பாக மோட்டார் வாகனங்கள், இல்லங்கள் அல்லது வர்த்தகங்களை காப்பீடு செய்கிறது. இந்நிறுவனங்கள், ஒரு நபரிடமிருந்து மற்றொருவருக்கு மாறுபடாமல் ஒரே மாதிரியான பாலிசிகளை பயன்படுத்துகின்றன. இவைகள் பொதுவாக கூடுதல் லைன்களைக் காட்டிலும் குறைவான பிரீமியம் கொண்டவையாக விளங்குவதுடன், தனிநபர்களிடம் நேரிடையாக விற்கப்படுகின்றன. இவைகள் மாநிலச் சட்டங்களால் கட்டுப்படுத்தப்படுகின்றன. இந்த மாநிலங்கள், காப்பீடு பாலிசிகளுக்காக நிறுவனங்கள் பெறும் தொகையை வரையறுக்கலாம்.\n\nகூடுதல் லைன் காப்பீடு நிறுவனங்கள், ஸ்டாண்டர்டு லைன்கள் ஆகியவை காப்பீடு சந்தையால் கவர் செய்யப்படாத இடர்களை காப்பீடு செய்கின்றன. இவைகள் பரவலாக, அனுமதிக்கப்படாத காப்பீடு நிறுவனங்களால் செய்யப்படும் அனைத்துக் காப்பீடுகளையும் குறிக்கும். இந்த அனுமதிக்கப்படாத காப்பீடு நிறுவனங்கள், இந்த இடர்கள் காணப்படும் மாநிலங்களில் உரிமம் பெறாதவையாகும். இவைகள் இயங்கும் விதம் மிகவும் எளிமையாக உள்ளதுடன், ஸ்டாண்டர்டு காப்பீடு நிறுவனங்களைக் காட்டிலும் வேகமாக இயங்குகின்றன. ஏனெனில், இவைகள் அனுமதிக்கப்பட்ட நிறுவனங்களைப் போல் கட்டண விகிதங்களையும், படிவங்களையும் தாக்கல் செய்யவேண்டியதில்லை. இருப்பினும் இந்நிறுவனங்களும் ஒரு குறிப்பிடத்தக்க ஒழுங்குமுறை வரையறைகளுக்குள் இயங்கியாகவேண்டும். மாநிலச் சட்டங்களின் படி, உரிமம் பெற்ற ஸ்டாண்டர்டு காப்பீடு நிறுவனங்கள் வழியாக, சர்ப்லஸ் லைன் முகவர்கள் மற்றும் தரகர்களிடம் கிடைக்கும் பாலிசிகள் கிடைக்கப் பெறக் கூடாது\n\nகாப்பீடு நிறுவனங்கள் பொதுவாக \"மியுச்சுவல் \" அல்லது \"ஸ்டாக்\" நிறுவனங்கள் என்று வகைப்படுத்தப்படுகின்றன. மியுச்சுவல் நிறுவனங்கள், பாலிசிதாரர்களுக்கு உடைமையானதாகும். ஆனால் ஸ்டாக் காப்பீடு நிறுவனங்கள், அதன் பங்குதாரர்களுக்கு(அவர்களுக்கு பாலிசி இருந்தாலும், இல்லையென்றாலும்) உடைமையானதாகும். \nஇருபதாம் நூற்றாண்டின் பிற்பகுதியில் யுனைட்டட் ஸ்டேட்ஸ் போன்ற சில நாடுகளில், மியுச்சுவல் காப்பீடு நிறுவனங்கள், ஸ்டாக் நிறுவனங்களாக உருவெடுப்பதும், மியுச்சுவல் ஹோல்டிங் நிறுவனம் எனப்படும் கலப்பின நிறுவனங்கள் உருவாகும் நிலையும் பொதுவாக காணப்பட்டது. \nஒரு காப்பீடு நிறுவனத்தின் பிற சாத்தியமான வடிவங்களில், \"ரெசிப்ரோகலும்\" அடங்கும். இதன்படி, பாலிசிதாரர்கள் இடர்களை பகிர்ந்துகொள்கின்றனர்\n\nகாப்பீடு நிறுவனங்கள் பல்வேறு அமைப்புகளால், ஏ, எம், சிறந்த காப்பீடு நிறுவனங்கள் என்று தரப்படுத்தப்படுகின்றன. இது அந்நிறுவனத்தின் நிதி வலுவைப் பொறுத்து அதாவது ஈட்டுத்தொகை அந்நிறுவனத்தால் வழங்கப்படும் திறனைப் பொறுத்து மதிப்பிடப்படுகிறது. மேலும் இந்த அமைப்புகள், அந்த காப்பீடு நிறுவனங்களால் வழங்கப்படும் பாண்டுகள், நோட்டுகள் மற்றும் செக்யுரிட்டைசேஷன் ப்ராடக்ட்கள் போன்ற நிதி உபகரணங்களையும் தரப்படுத்துகிறது\n\n\"மறு காப்பீடு நிறுவனங்கள்\" என்பவை, தங்கள் பாலிசிகளை பிற காப்பீடு நிறுவனங்களுக்கு விற்கும் நிறுவனங்களாகும். இது அவர்களுக்கு ஏற்படக்கூடிய இடர்களைக் குறைத்து, மிகப்பெரிய நஷ்டம் ஏற்படுவதிலிருந்து அந்நிறுவனங்களை காக்கிறது. இந்த மறுகாப்பீடு சந்தையில், அதிக அளவிலான காப்பு நிதிக் கொண்டுள்ள, மிகச்சில பெரிய நிறுவனங்களே ஆதிக்கம் செலுத்தி வருகின்றன.ஒரு மறுகாப்பீடு நிறுவனமானது, காப்பீடு இடர்களுக்கான நேரடி ரைட்டராகவும் விளங்குகிறது.\n\n\"கேப்டிவ் காப்பீடு\" நிறுவனங்கள், வரையறுக்கப்பட்ட நோக்கம் கொண்ட காப்பீடு நிறுவனங்கள் என்றும் அழைக்கப்படுகின்றன. இவைகள், அந்நிறுவனங்களின் பெற்றோர் குழுமம் அல்லது குழுமங்களின் இடர்களுக்கு நிதி அளிக்கும் ஒரு குறிப்பிட்ட நோக்கத்துடன் உருவாக்கப்பட்டவையாகும். இந்த வரையறையின் படி, பெற்றோர் நிறுவனத்தின் வாடிக்கையாளர்களின் இடர்களும், அதில் சேர்த்துக்கொள்ளப்படலாம். சுருக்கமாக கூறினால், இது ஒரு உள்-நிறுவன சுய காப்பீடு வாகனமாகும். இந்த கேப்டிவ் நிறுவனங்கள், ஒரு ‘ப்யுர்’ அமைப்பாக (இது சுய காப்பீடு செய்துள்ள பெற்றோர் நிறுவனத்தின், 100 சதவீத துணை நிறுவனமாகும்.) வடிவம் பெறலாம். அல்லது மியுச்சுவல் கேப்டிவ் ஆக(இது ஒரு தொழிலக உறுப்பினர்களின் கூட்டு இடர்களை காப்பீடு செய்கிறது) வடிவம் பெறலாம். மற்றும் ஒரு ``அசோசியேஷன் கேப்டிவாக ( இது ஒரு தொழில்முறை சார்ந்த, வர்த்தக அல்லது தொழிலக அசோசியேஷன் உறுப்பினர்களின் தனிப்பட்ட இடர்களை சுய காப்பீடு செய்கிறது) வடிவம் பெறலாம். இந்த கேப்டிவ் நிறுவனங்கள், அவைகளின் உதவியால் குறைக்கப்படும் செலவுகள், காப்பீடு இடர் மேலாண்மை எளிமைப்படுத்தப்படுதல் மற்றும் அவர்கள் உருவாக்கும் நிதிப்புழக்க இலகுத்தன்மை ஆகியவற்றால், அவர்களை ஸ்பான்சர் செய்யும் நிறுவனங்களுக்கு, வர்த்தக, பொருளாதார மற்றும் வரிப் பலன்களை அளிக்கிறது. இத்துடன், இந்நிறுவனங்கள், பாரம்பரியமாக காப்பீடு சந்தையில் இல்லாத அல்லது நியாயமான விலைகளில் அளிக்கப்படாத இடர்களுக்கும் கவரேஜ் அளிக்கிறது.\n\nஒரு கேப்டிவ் நிறுவனம் தனது பெற்றோர் நிறுவனத்திற்காக காப்பீடு செய்யும் இடர் வகைகளில், சொத்து சேதாரம், பொது மற்றும் பொருள் பொறுப்பு, தொழில்முறை சார்ந்த ஈட்டுறுதி, பணியாளர் பலன்கள், பணியமர்த்து நிறுவனத்தின் பொறுப்பு, மோட்டார் மற்றும் மருத்துவ உதவி செலவுகள் ஆகியவை அடங்கும். இருப்பினும் மறு காப்பீடை பயன்படுத்துவதால், இந்த இடர்களால் கேப்டிவ் நிறுவனங்கள் பாதிக்கப்படுவது, ஒரு குறிப்பிட்ட அளவிற்குள் உள்ளது.\n\nஇந்த கேப்டிவ்கள், தங்கள் பெற்றோர் நிறுவனங்களின், இடர் மேலாண்மை மற்றும் இடருக்காக நிதி செலவு செய்யும் திட்டங்களின் முக்கியமான அங்கமாக விளங்குவது அதிகரித்து வருகிறது. இதனை கீழ்கண்ட பின்னணியில் புரிந்துகொள்ளலாம்:\n\n\nமேலும் `காப்பீடு ஆலோசகர்கள் என்று அழைக்கப்படும் நிறுவனங்களும் உள்ளன. ஒரு புரோக்கரை அணுகி நாம் பொருள் வாங்குவது போல், இந்நிறுவனங்களுக்கு வாடிக்கையாளர் கட்டணமளித்து, பல்வேறு நிறுவனங்கள் அறிவித்துள்ள பாலிசிகளில் எதனை வாங்கலாம் என்பதற்கான ஆலோசனைகளை வாடிக்கையாளர் இந்நிறுவனத்திடமிருந்து பெறலாம். இந்த காப்பீடு ஆலோசகரைப் போல, `காப்பீடு புரோக்கர் மூலமாகவும், பல்வேறு நிறுவனங்கள் அறிவித்துள்ள பாலிசிகளில், எது சிறப்பானது என்பதை அறிந்துகொண்டு அதனை வாங்கலாம். இருப்பினும் இந்த காப்பீடு புரோக்கர்களுக்கான கட்டணம் நேரிடையாக வாடிக்கையாளரால் அளிக்கப்படுவதில்லை. அதற்குப் பதிலாக காப்பீடு நிறுவனமே ஒரு குறிப்பிட்டத் தொகையை அவர்களுக்கு கமிஷனாக வழங்கும்.\n\nகாப்பீடு ஆலோசகர்களையும், காப்பீடு புரோக்கர்களையும் நாம் காப்பீடு நிறுவனங்களாக கருதக்கூடாது. காப்பீடு தொடர்பான பரிமாற்றங்களில் ஏற்படும் இடர்களுக்கு அவர்கள் பொறுப்பாகமாட்டார்கள். மூன்றாம் நபர் நிர்வாகிகள் எனப்படுபவர்கள், காப்பீடு நிறுவனங்களுக்காக அன்டர்ரைட்டிங் பணிகள் மற்றும் சிலசமயங்களில் க்ளெய்ம்களை கையாளும் சேவைகளை மேற்கொள்ளும் நிறுவனங்களாகும். இந்த நிறுவனங்கள், காப்பீடு நிறுவனங்களிடம் இல்லாத சில சிறப்பு நிபுணத்துவத்தை பெற்றிருக்கும்.\n\nஒரு காப்பீடு ஒப்பந்தத்தை வாங்கும் போது, அந்த காப்பீடு நிறுவனத்தின் நிதி நிலைப்புத்தன்மை மற்றும் நிதி வலு ஆகியவை குறித்து முக்கியமாக கவனிக்கவேண்டும். தற்போது அளிக்கப்படும் காப்பீடு பிரிமியம் தொகையானது, எதிர்காலத்தில் பல வருடங்கள் கழித்து ஏற்பட சாத்தியமுடைய இழப்புகளை கவர் செய்வதற்காக அளிக்கப்படுவதாகும். எனவே அந்த காப்பீடு நிறுவனம் நீண்ட காலம் நிலைத்திருக்கக்கூடியதா என்பதை காணவேண்டியது அவசியமாகும். சமீப ஆண்டுகளில், பல்வேறு காப்பீடு நிறுவனங்களும் திவாலாகி, தங்கள் பாலிசிதாரர்களை காப்பீடு பலன் இல்லாதவர்களாக(அல்லது அரசு ஆதரவிலான காப்பீடு குழவிலிருந்து அளிக்கப்படும் கவரேஜ் அல்லது இழப்புகளுக்கு குறைந்த அளவிலான ஈட்டுத்தொகைளை அளிப்பதற்கான பிற ஏற்பாடுகள்) ஆக்குகிறது. பெஸ்ட்ஸ், ஃபிட்ச், ஸ்டாண்டர்டு அன்ட் புவர்ஸ் மற்றும் மூடிஸ் இன்வெஸ்டர் சர்வீஸ் போன்ற நிறுவனங்கள், காப்பீடு நிறுவனங்களின் நிதி நிலைப்புத் தன்மை குறித்த தகவல்களை அளிக்கிறது.\n\nSection::::உலகளாவிய காப்பீடு தொழில்.\nஉலகளாவிய காப்பீடு பிரிமிமானது, 2007 ஆம் ஆண்டு 11 சதவீதம் வளர்ந்து,(அல்லது ரியல் டெர்மில் 3.3 %) வளர்ந்து, 4.1 ட்ரில்லியன் டாலர்களை எட்டியுள்ளது. அதிகரித்து வரும் பண வீக்கம் காரணமாக, 2007 ஆம் ஆண்டு பேரளவிலான பொருளாதாரச் சூழலில், குறைவான பொருளாதார வளர்ச்சியே நிலவியது. ஆயுள் காப்பீடு திட்டங்களில் லாபம் அதிகரித்திருந்தாலும், ஆயுள் அல்லாத காப்பீடு பிரிவில், இவ்வாண்டு லாபம் சிறிதளவு குறைந்துள்ளது. பொருளாதாரத்தில் முன்னேறிய நாடுகளில் ஜப்பான் மற்றும் ஐரோப்பிய நாடுகளைத் தவிர பிற நாடுகளில் ஆயுள் காப்பீடு பிரீமியமானது 12. 6 சதவீதம் அதிகரித்துள்ளது. இதே ஆண்டில் ஆயுள் அல்லாத பிற காப்பீடு பிரிமியமானது, 7.6 சதவீதம் அதிகரித்துள்ளது.2008 ஆம் ஆண்டுக்கான பிரிமியம் வருவாய் குறித்த தகவல்கள் இன்னும் அறியப்படவில்லை. இருப்பினும், புதிய வர்த்தக மற்றும் முதலீட்டு வருவாய் குறைந்து வரும் சூழலில், காப்பீடு தொழிலின் வளர்ச்சியானது குறையும் என்று எதிர்நோக்கப்படுகிறது. \n\nஉலகளாவிய காப்பீடு தொழிலில் பெரும்பகுதியானது, பொருளாதாரத்தில் முன்னேறிய நாடுகளில் நடைபெறுகிறது. 1681 பில்லியன் டாலர்கள் பிரிமியம் வருமானமுடைய ஐரோப்பா இத்தொழிலின் முக்கியமான பகுதியாக விளங்குகிறது. இதனைத் தொடர்ந்து, வட அமெரிக்கா(1330 பில்லியன் டாலர்) மற்றும் ஆசியா(814 பில்லியன் டாலர்) ஆகிய பிரதேசங்களில் காப்பீடு தொழில் நன்கு நடைபெறுகிறது. இதில் முதல் நான்கு முன்னணி நாடுகள், 2007 ஆம் ஆண்டு பெறப்பட்ட பிரிமியம் தொகையில் 40 சதவீதத்தை பெற்றுள்ளன. யுனைட்டட் ஸ்டேட்ஸ் மற்றும் யுனைட்டட் கிங்டம் ஆகிய நாடுகளின் மக்கள் தொகையானது உலகின் மக்கள்தொகையில் 7 சதவீதமாக இருந்தாலும், இந்நாடுகள், உல காப்பீடு தொழிலின் 42 சதவீத இடத்தை வகிக்கிறது. பொருளாதாரத்தில் வளர்ந்து வரும் நாடுகளின் மக்கள்தொகையானது, உலக மொத்த மக்கள்தொகையில் 85 சதவீதமாக உள்ளது. ஆனால் இவர்களிடமிருந்து உலக பிரிமியத் தொகையில் ஏறத்தாழ பத்து சதவீதம் மட்டுமே பெறப்பட்டுள்ளது.\n\nSection::::முரண்பாடுகள்.\nSection::::காப்பீடுகள் அளவுக்கு அதிகமான பாதுகாப்பை அளிக்கிறது.\nகாப்பீடு செய்துள்ள நபர்களுக்கு, ஒரு `பாதுகாப்பு போர்வையை உருவாக்குவதன் மூலம், காப்பீடு செய்துள்ள நபர்கள் முன்பு இருப்பது போல் இடர்கள் அல்லது பாதுகாப்புகள் குறித்து எச்சரிக்கையுடன் இருப்பதில்லை (ஏனெனில், காப்பீடு செய்துள்ள நபர்கள் தங்கள் இடர்களை காப்பீடு நிறுவனங்களுக்கு மாற்றியுள்ளனர்) என்று காப்பீடு நிறுவனங்கள் கண்டறிந்துள்ளன. இந்த கருத்தாக்கமானது, ஒழுக்கக் தீங்கு என்று அழைக்கப்படுகிறது. இதனால் தாங்கள் நிதிரீதியில் பாதிக்கப்படுவதை குறைப்பதற்காக, இந்நிறுவனங்கள் சில ஒப்பந்தப் பிரிவுகளைக் கொண்டுள்ளன. இதன்படி, காப்பீடு செய்துள்ள நபர்கள், அவர்களுக்கு இழப்பு ஏற்படுவதற்கான வாய்ப்புடைய நடவடிக்கைகளில் அவர்களே ஈடுபட்டால், அதற்கான கவரேஜ் அளிப்பதற்கான கடமையை குறைத்துள்ளது.\n\nஉதாரணமாக, மக்கள் மிகவும் தீங்கு விளைவிக்கும் பணியில் அல்லது ஆபத்தான விளையாட்டுகளில் ஈடுபட்டிருந்தால், காப்பீடு நிறுவனங்கள் அவர்களிடமிருந்து அதிகளவு பிரிமியம் பெற்றுக்கொள்ளலாம். அல்லது அவர்களுக்கு காப்பீடே வழங்கமுடியாது என்று கூறிவிடலாம். காப்பீடு செய்துள்ள நபரால் உள்நோக்கத்துடன் தவறுகள் செய்யப்பட்டு, அதனால் இழப்புகள் ஏற்பட்டால், பொறுப்பு காப்பீடை அளிக்கும் நிறுவனங்கள் அதற்குரிய ஈட்டுத்தொகையை அளிப்பதில்லை. இருப்பினும், ஏதேனும் நிறுவனங்கள் இதற்கான கவரேஜை அளிக்க விரும்பினால், இது போன்ற காப்பீடை அனுமதிக்காத பெரும்பாலான நாடுகளில், அது பொது பாலிசிக்கு எதிரானதாக விளங்கும். இதனால் அது பொதுவாக சட்டவிரோதமானதாக கருதப்படும்.\n\nSection::::காப்பீடு பாலிசி ஒப்பந்தங்களில் காணப்படும் சிக்கல்கள்.\nகாப்பீடு பாலிசிகள் சிக்கலானதாகவும் இருக்கலாம். எனவே ஒரு பாலிசியில் உள்ள அனைத்துக் கட்டணங்கள் மற்றும் கவரேஜ்கள் குறித்தும் சில பாலிசிதாரர்கள் அறியாமலும் இருக்கலாம். இதன் விளைவாக, அவர்களுக்கு சாதகமில்லாத நிபந்தனைகளின் கீழ் மக்கள் பாலிசிகளை வாங்க நேரிடலாம். இப்பிரச்னைகளை எதிர்கொள்வதற்காக, பல நாடுகளும், காப்பீடு வர்த்தகத்தின் ஒவ்வொரு அம்சத்தையும் நிர்வகிக்கும் விதமாக சட்டப்படியான மற்றும் ஒழுங்குமுறை விதிமுறைகளை வரையறுத்துள்ளது. இதன்படி பாலிசிகளுக்கான குறைந்தபட்ச அளவுகோல்கள் வரையறுக்கப்பட்டுள்ளதுடன், அவைகள் எவ்வாறு விளம்பரம் செய்யப்படவேண்டும் மற்றும் விற்கப்படவேண்டும் என்றும் வரையறுத்துள்ளது.\n\nஉதாரணமாக, ஆங்கில மொழியில் காணப்படும் பெரும்பாலான காப்பீடு பாலிசிகளில் பயன்படுத்தப்படும் நுட்பமான ஆங்கில மொழியானது சிக்கலானதாக உள்ளது. பாலிசிகள் என்ன கூறுகிறது என்பது குறித்து நீதிபதிகளே புரிந்துகொள்ளமுடியாத சூழ்நிலையில், காப்பீடு செய்துள்ள நபருக்கு சாதகமாக நீதிமன்றங்கள் செயல்படாத நிலை உள்ளது.\n\nகாப்பீடு வாங்கும் பெரும்பாலான நபர்கள், காப்பீடு புரோக்கர்கள் மூலமாகவே அவற்றை வாங்குகின்றனர். மேம்போக்காக காணும்போது, புரோக்கர், பாலிசி வாங்குபவரின் பிரதிநிதி போல் தோற்றமளித்தாலும் (காப்பீடு நிறுவனத்தின் பிரதிநிதி அல்ல), உண்மையில் அப்படி அல்ல. ஏனெனில், பாலிசியை வாங்குபவருக்கு, அப்பாலிசி குறித்த கவரேஜ் மற்றும் பாலிசியின் வரையறைகள் குறித்து புரோக்கர் விளக்குவார். பெரும்பாலான நிறுவனங்களில், பாலிசிதாரர் அளிக்கும் காப்பீடு பிரிமியத்தில் ஒரு குறிப்பிட்ட சதவீதமானது, புரோக்கருக்கு கமிஷனாக அளிக்கப்படுகிறது. இந்த இடத்தில்தான் முரண்பாடு உருவாகிறது. புரோக்கர் தனது நிதிரீதியிலான பலன்களைப் பெறுவதற்காக, காப்பீடை வாங்குபவர், தேவையான தொகையைக் காட்டிலும் அதிகத் தொகைக்கு காப்பீடு பாலிசியை வாங்குமாறு பாலிசிதாரரை புரோக்கர் ஊக்குவிக்கக்கூடிய சாத்தியங்கள் உள்ளது. ஒரு புரோக்கருக்கு பல காப்பீடு நிறுவனங்களுடன் ஒப்பந்தமுள்ளதால், புரோக்கர் சந்தையில் உள்ள சிறந்த விகிதங்கள் மற்றும் கவரேஜைப் பற்றி அறிந்துகொள்ளமுடியும்.\n\nஒரு ஏஜென்ட் மூலமாகவும் காப்பீட்டை வாங்கலாம். புரோக்கர் என்பவர், பாலிசிதாரரின் பிரதிநிதியாக உள்ளார். ஆனால் ஏஜென்ட் என்பவர், பாலிசிதாரர் வாங்கும் பாலிசியை அளிக்கும் காப்பீடு நிறுவனத்தின் பிரதிநிதியாவார். ஒரு ஏஜென்ட், ஒன்றுக்கும் மேற்பட்ட நிறுவனத்தின் ஏஜென்ட்டாக விளங்கலாம்.\n\nஒரு தனிப்பட்ட காப்பீடு ஆலோசகர், கட்டணம் பெற்றுக்கொண்டு காப்பீடு வாங்குபவருக்கு தேவையான ஆலோசனையை வழங்குவார். இது அட்டர்னி பணியைப் போன்றதாகும். எனவே புரோக்கர்கள் மற்றும் அல்லது ஏஜென்ட்கள் நிதிரீதியாக பயனடைவதற்காக செயல்படுவது போல் இல்லாமல், இந்த ஆலோசகர் வாடிக்கையாளருக்கு சாதகமான ஆலோசனைகளை வழங்குவார். இருப்பினும் இந்த ஆலோசகரும் கூட, தனது வாடிக்யைளர்கள் ஈட்டுத்தொகையைப் பெறுவதற்காக இந்த புரோக்கர்கள் அல்லது ஏஜென்ட்டுகளை பயன்படுத்திக்கொள்வார்.\n\nSection::::ரெட்லைனிங்.\nரெட்லைனிங் என்பது, குறிப்பிட்ட புவியியல் பரப்பில் வாழும் நபர்களுக்கு காப்பீடு கவரேஜ் வழங்க மறுப்பதாகும். ஏனெனில் அப்பகுதியில் அதிகளவு இழப்பு ஏற்பட வாய்ப்பிருக்கலாம். அல்லது இதன் நோக்கமானது சட்டவிரோதமான பாகுபடுத்தலாக இருக்கலாம். யுனைட்டட் ஸ்டேட்ஸின் சொத்து காப்பீடு தொழிலில், நீண்ட காலமாக இனரீதியாக காப்பீடு தர மறுத்தல் அல்லது ரெட்லைனிங் என்ற நிலையானது காணப்படுகிறது. இத்தொழிலின் அன்டர்ரைட்டிங் மற்றும் சந்தையாக்கல் பொருட்கள், நீதிமன்ற ஆவணங்கள், அரசு அமைப்புகள், தொழில் மற்றும் சமூக குழுக்கள் மற்றும் கல்வியாளர் செய்யப்பட்ட ஆராய்ச்சிகள் ஆகியவற்றை பரிசீலனை செய்தபோது, இன ரீதியான பாதிப்பு இத்தொழிலில் தொடர்ந்து காணப்படுவதும், அது காப்பீடு தொழிலின் பாலிசிகள் மற்றும் நடைமுறைகளை தொடர்ந்து பாதித்து வருவதும் தெளிவாக தெரியவருகிறது.\n\n2007 ஆம் ஆண்டு ஜீலை மாதம், தி ஃபெடரல் ட்ரேட் கமிஷன் வெளியிட்டுள்ள அறிக்கையில், க்ரெடிட்டை அடிப்படையாகக் கொண்ட காப்பீடு ஸ்கோர்கள் மற்றும் ஆட்டோமொபைல் காப்பீடு தொழில் தொடர்பாக மேற்கொள்ளப்பட்ட ஆய்வின் முடிவுகள் பற்றி விளக்கப்பட்டுள்ளது. இந்த ஆய்வு முடிவுகள் மூலமாக, இந்த ஸ்கோர்களிலிருந்து நுகர்வோர்கள் கோரும் ஈட்டுத்தொகை குறித்து சிறந்த முறையில் கணிக்கலாம். (http://www2.ftc.gov/os/2007/07/P044804FACTA_Report_Credit-Based_Insurance_Scores.pdf)\n\nஅனைத்து மாநிலங்களும், தங்களுடைய காப்பீடு கட்டண விகித சட்டங்கள் அல்லது நியாயமான வர்த்த நடைமுறை சட்டங்களின் கீழ், கட்டணங்களை நிர்ணயிப்பதிலும், காப்பீடு கிடைப்பதிலும் நிலவும் ரெட்லைனிங் என்று அழைக்கப்படும் நியாயமற்ற பாகுபாட்டை தடை செய்துள்ளன. 0}[35]\n\nபிரிமியம் மற்றும் பிரிமியம் கட்டண விகித அமைப்புகளை நிர்ணயம் செய்வதற்காக, காப்பீடு நிறுவனங்கள் மதிப்பிடக்கூடிய காரணிகளான இருப்பிடம், க்ரெடிட் ஸ்கோர்கள், பாலினம், பணி, திருமண நிலை மற்றும் கல்வித் தகுதி போன்றவற்றை பரிசீலனை செய்கின்றனர். இருப்பினும் இந்த காரணிகளைப் பயன்படுத்துவதில், நியாயமற்ற அல்லது சட்டவிரோதமான பாகுபாடுகள் காணப்படுகின்றன. இதனால் இந்த நடைமுறைகளுக்கு எதிரான எதிர்வினைகள் நிகழ்த்தப்பட்டன. சில சமயங்களில் காப்பீடு நிறுவனங்கள், பிரிமியம் தொகையை நிர்ணயிப்பதற்கான வழிமுறைகள் மற்றும் இதற்காக பரிசீலிக்கப்படும் காரணிகளை வரையறுப்பதில, ஒழுங்குமுறை அமைப்புகள் தலையிடுவதால் இது ஒரு அரசியல் பிரச்னையாகவும் மாறியுள்ளது.\n\nஒரு இடரால் இழப்பு ஏற்படுவதற்கான சாத்தியக்கூறுகள் குறித்து மதிப்பிடுவதே, ஒரு காப்பீடு அன்டர்ரைட்டரின் பணியாகும். இழப்பு ஏற்படுவதற்கான வாய்ப்பு அதிகமாக இருப்பதாக கருதினால், அதற்கான பிரிமியம் அதிகமாக நிர்ணயிக்கப்படுகிறது. காப்பீடு நிறுவனங்கள் தொடர்ந்து நல்லமுறையில் இயங்கவேண்டுமென்றால், காப்பீடு தொழிலின் அடிப்படைக் கொள்கைகள் பின்பற்றப்படவேண்டும். எனவே இடர் மதிப்பிடலிலும், பிரிமியத்தை நிர்ணயிக்கும் வழிமுறைகளிலும் காப்பீடு செய்யும் நபர்களுக்கு எதிராக பாகுபாடு காண்பித்தல்(அதாவது எதிர்மறையாக வேறுபடுத்தி நடத்துதல்), காப்பீடு அன்டர்ரைட்டிங்கின் அடிப்படைகளுக்குத் தேவையான துணைப்பொருளாக உள்ளது. உதாரணமாக, ஆயுள் காப்பீடு செய்யும் போது, இளையவர்களை காட்டிலும் முதியவர்களுக்கு பிரிமியம் தொகையானது அதிகமாக காணப்படும். இவ்வாறு வயதான நபர்கள், வயதில் இளையவர்களைக் காட்டிலும் வேறுபடுத்தி நடத்தப்படுகிறார்கள்( இதில் வேறுபடுத்தப்பட்டு, பாகுபாடு காண்பிக்கப்படுகிறது). இந்த வேறுபாட்டிற்கான காரணம் பின்வருமாறு: வயதான நபர்கள், இளையவர்களைக் காட்டிலும் விரைந்து இறந்துவிடுவதற்கான வாய்ப்புகள் உள்ளன. எனவே ஒரு குறிப்பிட்ட காலத்தில் ஏற்படக்கூடிய இழப்பு ஏற்படுவதற்கான ஆபத்து (காப்பீடு செய்துள்ள நபர் இறத்தல்), இதில் அதிகமாகும். எனவே அதிகளவு இடரை கவர் செய்வதற்காக, அதிகளவு பிரிமியம் நிர்ணயிக்கப்படுகிறது. இருப்பினும், இது போன்ற நியாயமான காரணங்கள் ஏதுமின்றி, இவ்வாறு பாகுபாடு காண்பித்தால் அது சட்டவிரோதமாகும்.\n\nஇந்த விவாதத்தில் நாம் அடிக்கடி தவறவிடும் விஷயம் என்னவென்றால், சட்டபூர்வமான நியாயமான காரணங்களுக்காக பாகுபாடு காண்பித்தலை தடுப்பதால், குறிப்பிட்ட இடருக்கு போதுமான அளவு பிரிமியம் பெறப்படாமல் போகும் நிலையாகும். இது இந்த தொழிலில் காணப்படும் ஒரு குறைபாடு ஆகும்.[37] இந்த குறைபாடுகளை களைவதற்கு தவறினால், நிறுவனங்களில் காப்பீடு செய்துள்ள அனைத்து நபர்களுக்கும் பிற்காலத்தில் ஈட்டுத்தொகை அளிக்க இயலாத நிலைமை மற்றும் நிறுவனம் இயங்குவதில் சிரமம் ஆகியவை ஏற்படும்.[38] இந்த குறைபாட்டை பின்வருமாறு எதிர்கொள்ளலாம்: இந்த பிரிமியம் குறைவுத் தொகையை பிற பாலிசிதாரர்களிடம் கட்டணமாக பகிர்ந்து பெறலாம் அல்லது அரசிடமிருந்து பெறலாம் (அதாவது, சமூகத்திற்கு பெரிய அளவில் நிறுவனத்திற்கு வெளியே)[39]\n\nSection::::காப்பீடு காப்புரிமைகள்.\nயுனைட்டட் ஸ்டேட்ஸில், ஒரு வர்த்தக காப்புரிமை முறை மூலமாக, புதிய காப்பீடு ப்ராடக்ட்கள், பிற நிறுவனங்களால் காப்பி அடிக்கப்பட்டு, பயன்படுத்தப்படாமல் தடுக்கப்படுகின்றன.\n\nஒரு புதிய காப்பீடு ப்ராடக்டுக்கு காப்புரிமை பெற்றதற்கான சமீப கால உதாரணம், பயன்பாட்டை அடிப்படையாகக் கொண்ட ஆட்டோ காப்பீடு ஆகும். இதன் முந்தைய வடிங்கள், ஒரு பெரிய யுஎஸ் ஆட்டோ காப்பீடு நிறுவனமான ப்ராக்ரஸிவ் ஆட்டோ இன்சூரன்ஸ் () மற்றும் ஸ்பெயின் நாட்டின் தனிப்பட்ட கண்டுபிடிப்பாளரான சால்வடார் மிங்குய்ஜான் பெரஸ் ஆகியோரால் தனிப்பட்ட முறையில் கண்டுபிடிக்கப்பட்டு, காப்புரிமை பெறப்பட்டது.\n\nபல தனிப்பட்ட கண்டுபிடிப்பாளர்களும், புதிய காப்பீடு ப்ராடக்ட்களுக்கு காப்புரிமை பெறுவதற்கு ஆதரவாக உள்ளனர். ஏனெனில், அப்போதுதான் அவர்கள் தங்கள் புதிய காப்பீடு ப்ராடக்ட்களை சந்தைக்கு கொண்டு வரும்போது, பெரிய நிறுவனங்களிலிருந்து அவற்றை பாதுகாக்க இயலும். யுஎஸ்ஸில், காப்பீடு தொழிலில் காப்புரிமைக் கோரி செய்யப்படும் விண்ணப்பங்களில் 70 சதவீதம் தனிப்பட்ட கண்டுபிடிப்பாளர்களிடமிருந்து பெறப்படுகிறது.\n\nகாப்பீடு தொழில் நிபுணர்களில் பலரும், காப்பீடு ப்ராடக்ட்களுக்கு காப்புரிமை வழங்குவதற்கு எதிர்ப்பு தெரிவிக்கின்றனர். ஏனெனில் அது அவர்களுக்கு புதிய இடர்களை உருவாக்குகிறது. உதாரணமாக ஹார்ட்ஃபோர்ட் காப்பீடு நிறுவனம், பான்கார்ப்பால் கண்டுபிடிக்கப்பட்டு, காப்புரிமை பெறப்பட்ட வகை போன்றதொரு ப்ராடக்ட்டை பயன்படுத்தியமைக்காக சட்டப்படி வழக்குத் தொடரப்பட்டபோது, அந்நிறுவனம் தனிப்பட்ட கண்டுபிடிப்பாளரான பான்கார்ப் சர்வீசஸ்க்கு 80 மில்லியன் டாலர்கள் கொடுக்கவேண்டியிருந்தது.\n\nதற்போது யுனைட்டட் ஸ்டேட்ஸில் ஒவ்வொரு ஆண்டும், காப்பீடு கண்டுபிடிப்புகளுக்காக 150 புதிய காப்புரிமை விண்ணப்பங்கள் விண்ணப்பிக்கப்படுகின்றன. காப்புரிமை அளிக்கும் விகிதமானது சிறிது சிறிதாக அதிகரித்து 2002ஆம் ஆண்டு 15 என்ற நிலையிலிருந்து, 2006 ஆம் ஆண்டு 44 ஆக அதிகரித்துள்ளது.\n\nதற்போது கண்டுபிடிப்பாளர்களின் காப்பீடு யுஎஸ் காப்புரிமை விண்ணப்பங்கள், பீர் டூ பேடன்ட் ப்ரோக்ராமில் உள்ள நபர்களால் ஆய்வு செய்யப்படுகின்றன. போஸ்ட் செய்யப்படவுள்ள முதலாவது காப்பீடு காப்புரிமை விண்ணப்பமானது, US2009005522 இடர் மதிப்பீடு நிறுவனம் ஆகும். இது 2009 ஆம் ஆண்டு மார்ச் 6 ஆம் தேதியன்று போஸ்ட் செய்யப்பட்டது. இந்த காப்புரிமை விண்ணப்பமானது, காப்பீடு நிறுவனங்களை மாற்றிக்கொள்வதற்கான வழிமுறைகளை மேலும் எளிமையாக்குவது பற்றிக் கூறுகிறது.\n\nSection::::காப்பீடு தொழில் மற்றும் வாடகை கோரல்.\nசில காப்பீடு ப்ராடக்ட்களும், நடைமுறைகளும், விமர்சகர்களால் வாடகைக் கோரல் என்று அழைக்கப்படுகின்றன. அதாவது சில காப்பீடு பொருட்கள் அல்லது நடைமுறைகள், முதன்மையாக சில சட்டபுர்வமான பலன்களைப் பெறுவதற்காகவே பயன்படுத்தப்படுகின்றன. அதாவது, சில தீங்கு விளைவிக்கும் இடர்களை எதிர்கொள்ள நேரிடும்போது பலன் பெறுவதற்காக அறிமுகப்படுத்தப்பட்ட காப்பீடானது, வரிகளை குறைப்பது போன்றவற்றிற்காக பயன்படுத்தப்படுகிறது. உதாரணமாக யுனைட்டட் ஸ்டேட்ஸின் வரிசட்டப்படி, பல்வேறு வருடாந்திர வைப்புத்தொகை வைத்திருப்பவர்கள் மற்றும் ஆயுள் காப்பீடு வாங்கியுள்ளவர்கள், தங்கள் வருவாயை பங்குச் சந்தையில் முதலீடு செய்வதன் மூலம், அதிலிருந்து பணத்தைப் பெறும் வரை தங்கள் முதலீடுகளுக்கு வரி செலுத்தவேண்டியதில்லை. சில சமயங்களில் இந்த வரிவிலக்குக்காக மட்டுமே மக்கள் இந்த ப்ராடக்ட்களை வாங்குகின்றனர்.பிறிதொரு உதாரணம்: ஆயுள் காப்பீடை, ஒரு மாற்ற இயலாத ட்ரஸ்ட்டில் வைக்க அனுமதிக்கும் சட்ட உள் கட்டமைப்பு ஆகும். இதனால் இவர்கள் எஸ்டேட் வரியை செலுத்துவதிலிருந்து விலக்கு பெறுகின்றனர்.\n\nSection::::காப்பீடு நிறுவனங்கள் குறித்த விமர்சனங்கள்.\nசில நபர்கள்[49], நவீன காப்பீடு நிறுவனங்கள், ஒரு பணம் ஈட்டும் வர்த்தகமாகவே இதனைப் பார்க்கின்றனர் என்றும், இவர்களுக்கு காப்பீட்டில் சிறிதளவு அக்கறை மட்டுமே உள்ளது என்றும் நம்புகின்றனர்[50].இவர்களைப் பொறுத்தவரையில், காப்பீட்டின் நோக்கமானது, இடரைப் பரவலாக்கி, பாதிக்கப்படுபவர்களுக்கு பலனளிப்பதாகும். ஆனால் காப்பீடு நிறுவனங்கள் அதிக இடருக்கு வாய்ப்புடைய கேஸ்களுக்கு (உதாரணம்: வெள்ளம் ஏற்படுவதற்கான வாய்ப்புடைய பகுதிகளில் உள்ள வீடுகள் அல்லது இளம் ஓட்டுனர்கள்) காப்பீடு அளிக்க மறுப்பதன் மூலமாக, இவர்கள் காப்பீடு அளிப்பதன் நோக்கத்தையே சிதைக்கின்றனர் என்று இந்நபர்கள் கூறுகின்றனர். [51]\n\nபிற விமர்சனங்கள் பின்வருமாறு:\n\n\n\n"}
{"id": "223032", "url": "https://ta.wikipedia.org/wiki?curid=223032", "title": "நான் ஏன் நாத்திகன் ஆனேன்", "text": "நான் ஏன் நாத்திகன் ஆனேன்\n\nநான் ஏன் நாத்திகன் ஆனேன்? (Why i am an atheist) என்பது இந்திய புரட்சியாளர் பகத் சிங்கினால் லாகூர் சிறைக் கோட்டத்திலிருந்து அவரது தந்தைக்கு காவற்கூட அதிகாரிகளின் அனுமதியுடன் 1931 இல் எழுதியக் கடிதமாகும். அக்கடிதத்தை பகத் சிங்கின் தந்தை லாகூரிலிருந்து வெளிவரும் ஜனங்கள் என்னும் ஆங்கில தினப் பத்திரிக்கையில் வெளியிட்டிருந்தார். பின்பு நூல் வடிவில் வெளியானது. பகத் சிங் தனது இறைமறுப்பு நிலைப்பாட்டை விளக்கி இக்கட்டுரையை எழுதினார்.\n\nSection::::வரலாறு.\nபகத்சிங் பி.கே. தத்துடன் நாடாளுமன்றத்தில் [[பிரித்தானியாவின் இந்தியப் பேரரசு| யாரும் இல்லாமல் இருக்கைகள் காலியாக இருந்த பகுதியில் குண்டு வீசியதற்காக 1930-ஆம் ஆண்டு அக்டோபர் மாதம் 7-ம் நாள் தூக்குதண்டனை விதிக்கப்பட்டவர். மார்ச் 23-ம் தேதி சக புரட்சியாளர்கள் ராஜகுரு மற்றும் சுகதேவ் ஆகியோருடன் பகத்சிங்கும் தூக்கில் தொங்கினார்.\n\nசிறையில் தலைமை வார்டர் சர்தார்சிங் பகத்சிங்கிடம் தருவதற்கு ஒரு புத்தகத்துடன் வந்தார். அவர் ஒரு மத நம்பிக்கையுள்ள சீக்கியர். எனவே அவர் சீக்கியர்களின் புனித நூலான \"குத்கா\" வைக் கொடுத்து \"இந்தக் கடைசி நேரத்திலாவது இதைப் படித்துக் கடவுளை நினைத்துக்கொள்\" என்று கூறினார். அதற்கு பகத்சிங் பணிவாக அவரைத் தந்தைபோல் தான் பாவிப்பதாகவும், ஆனால் தனது வாழ்நாளில் கடவுளைப் பற்றிச் சிந்திக்கவில்லை என்றும் கூறினார். மேலும் இந்தக் கடைசி தருணத்தில் அதைச் செய்தால் பகத்சிங்கிடம் பலவீனம் வந்துவிட்டது என்று மக்கள் தவறாகக் கருதுவார்கள் என்று கூறினார்.\n\nசுதந்திரப் போராட்ட வீரர் பாபா ரந்தீர்சிங் லாகூர் மத்திய சிறையில் 1930-31 இல் பகத்சிங் இடம் கடவுள் நம்பிக்கையை ஏற்படுத்தக் கடுமையாக முயற்சி செய்தார். ஆனால் தோல்வியடைந்தார். அவர் பொறுமையிழந்து இகழ்ச்சியாக, \"தலைக்கிறுக்குப் பிடித்து அகம்பாவத்துடன் கடவுளுக்கும் உனக்குமிடையே ஒரு கறுப்புத் திரையைத் தொங்கவிட்டிருக்கிறாய்,\" என்று பகத்சிங்கிடம் கூறினார். அவருக்குப் பதில்கூறும் விதத்தில் பகத்சிங் எழுதிய கட்டுரையே \"நான் ஏன் நாத்திகன் ஆனேன்\".\n\nSection::::தமிழில்.\n[[சென்னை மாகாணம்|சென்னை மாகாண]] நாத்திக சங்க அமைச்சராக இருந்த [[ப. ஜீவானந்தம்]] [[சுயமரியாதை இயக்கம்|சுயமரியாதை இயக்கத்தில்]] இருந்தபோது இதனை புத்தக வடிவில் மொழிபெயர்த்தார். அது சுயமரியாதை இயக்கப் பிரசுரமாக வெளிவந்தது. [[ஈ. வெ. இராமசாமி|ஈ. வெ. இராமசாமியின்]] குடியரசு பதிப்பகம் இதனை வெளியிட்டது. இந்நூல் தடை செய்யப்பட்டு வெளியிட்டதற்காக ஜீவானந்தமும் ஈ. வெ. இராமசாமி நாயக்கரும் 1934ல் கைது செய்யப்பட்டனர். இனி இது போன்ற செயல்களில் ஈடுபட மாட்டோம் என்று உறுதியளித்த பின்னர் விடுதலை செய்யப்பட்டனர்.\n\nஎஸ். ஏ. பெருமாள் அண்மையில் மொழிபெயர்த்து பாவை பப்ளிகேசன்ஸ் வெளியிட்ட \"பகத்சிங் கடிதங்கள், கட்டுரைகள்\" என்னும் தொகுதியின் சிறுபகுதி தேவை கருதி [[நியூ செஞ்சுரி புக் ஹவுஸ்|நியூ செஞ்சுரி புக் ஹவுஸ்(பி) லிமிடெட்]] (NCBH) ஆல் வெளியிடப்பட்டது\n\nSection::::மேற்கோள்கள்.\n[[பகுப்பு:ஆங்கிலம்-தமிழ் மொழிபெயர்ப்பு நூல்கள்]]\n[[பகுப்பு:தடைசெய்யப்பட்ட நூல்கள்]]\n[[பகுப்பு:இந்தியத் தமிழ் நூல்கள்]]\n[[பகுப்பு:இறைமறுப்புத் தமிழ் நூல்கள்]]\n[[பகுப்பு:நியூ செஞ்சுரி புக் கவுசு நூல்கள்‎]]"}
{"id": "223033", "url": "https://ta.wikipedia.org/wiki?curid=223033", "title": "துரோண பருவம்", "text": "துரோண பருவம்\n\nதுரோண பருவம் (சமசுக்கிருதம்: द्रोण पर्व) இந்தியாவின் இதிகாசமான மகாபாரதத்தின் 18 பருவங்களுள் 7 ஆவது பருவம் ஆகும். பத்தாம் நாட்போரில் வீடுமர் இறந்தபின்னர் துரோணர் கௌரவப் படைகளின் தலைமைப் பொறுப்பை ஏற்பதுடன் இப்பருவம் தொடங்குகிறது. இப்பருவத்தில் பல முக்கியமான நிகழ்வுகள் இடம்பெறுகின்றன. துரியோதனின் வேண்டுகோளுக்கு இணங்க அவனைத் திருப்திப்படுத்துவதற்காகத் தருமபுத்திரனை உயிரோடு பிடிப்பதாகத் துரோணர் சூளுரைக்கிறார். \n\nஅருச்சுனனின் மகன் அபிமன்யு, எதிரிகளின் வியூகத்தை உடைத்துக்கொண்டு உள்ளே நுழைந்து மீள முடியாமல் கொல்லப்பட்டான். இதற்குக் காரணமாக இருந்த செயத்திரதனைக் கொல்வதாக அருச்சுனன் சூளுரைத்தல், இதனைக் கேள்வியுற்ற கௌரவப் படைகள் சயத்திரதனுக்குக் கடுமையான பாதுகாப்பு வழங்குதல், சயத்திரதனைத் தேடி அருச்சுனன் எதிரிப் படைக்குள் புகுந்து நீண்ட தூரம் செல்லல், தருமரின் கட்டளைப்படி வீமனும், சாத்தியகியும் அருச்சுனனைத் தேடி எதிரிப் படைக்குள் புகுந்து போராடுதல், இறுதியில் சயத்திரதனை அருச்சுனன் கொல்லுதல் போன்ற நிகழ்வுகள் இந்தப் பருவத்தில் மிகவும் முக்கியமானவை. \n\nSection::::துரோணரின் முடிவு.\nபதினைந்தாம் நாள் போரின் போது, துரோணர் உயிருக்கு உயிரான தன் மகன் அஸ்வத்தாமன் மீது கொண்ட பாசத்தை உணர்ந்த கண்ணனின் ஆலோசனையின் படி, போர்க்களத்தில் அஸ்வத்தாமன் இறந்து விட்டான் என்ற பொய்ச் செய்தியை தருமன் மூலம் துரோணரிடம் அறிவிக்கப்பட்டதால், மனத்துயரமடைந்த துரோணர் ஆயுதங்களை எறிந்து விட்டு போர்க்களத்திலே தியானத்தில் அமர்ந்து விட்டார். அந்நிலையில், திருட்டத்துயும்னன் வாளால் துரோணரின் தலையைச் சீவிக் கொன்றான்.\n\n\n"}
{"id": "223048", "url": "https://ta.wikipedia.org/wiki?curid=223048", "title": "சூரத்துல் ஆதியாத்தி", "text": "சூரத்துல் ஆதியாத்தி\n\nசூரத்துத் சூரத்துல் ஆதியாத்தி திருக்குர்ஆனின் 100 ஆவது அத்தியாயம் ஆகும். \n\nதிருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடையவை) எனவும், ’மதனிய்யா’ (மதீனாவுடன் தொடர்புடையவை) எனவும் குறிப்பிடப்படும்.\n\nதிருக்குர்ஆனின் 100 அத்தியாயமாகத் திகழும் சூரத்துல் ஆதியாத்தி மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும்.\nSection::::பெயர்.\n சூரத்துல் ஆதியாத்தி அரபுச் சொல்லுக்கு வேகமாகச் செல்லுபவை எனப் பொருள்.\n\n"}
{"id": "223052", "url": "https://ta.wikipedia.org/wiki?curid=223052", "title": "மோபியஸ் சார்பு", "text": "மோபியஸ் சார்பு\n\nஎண் கோட்பாட்டில் மோபியஸ் சார்பு (\"Möbius function\", \"μ\"(\"n\")) ஒரு முக்கியமான பெருக்கல் சார்பு. 1832 இல், ஜெர்மானியக் கணிதவியலாளர் ஆகஸ்ட் ஃபெர்டினாண்ட் மோபியசால் இச் சார்பு அறிமுகப்படுத்தப்பட்டது. \n\nSection::::வரையறை.\n\"n\" இன் அனைத்து நேர் முழுஎண் மதிப்புகளுக்கும் \"μ\"(\"n\") வரையறுக்கப்பட்டுள்ளது. \n\n\nமுதல் 25 நேர் முழுஎண்களுக்கான \"μ\"(\"n\") இன் மதிப்புகள் :\n\nசார்பின் முதல் 50 மதிப்புகள் கீழுள்ள படத்தில் குறிக்கப்பட்டுள்ளன:\n\n\n\nSection::::\"μ\"(\"n\") பிரிவுகள்.\nமுதல் ஸ்ஃபீனிக் எண்கள்:\n\nஐந்து வெவ்வேறான பகாக்காரணிகளைக் கொண்ட எண்கள்:\n\nSection::::மேற்கோள்கள்.\nThe \"Disquisitiones Arithmeticae\" has been translated from Latin into English and German. The German edition includes all of his papers on number theory: all the proofs of quadratic reciprocity, the determination of the sign of the Gauss sum, the investigations into biquadratic reciprocity, and unpublished notes.\n"}
{"id": "223056", "url": "https://ta.wikipedia.org/wiki?curid=223056", "title": "20ஆம் சென்சுரி ஃபாக்ஸ்", "text": "20ஆம் சென்சுரி ஃபாக்ஸ்\n\nஇருபதாம் செஞ்சுரி பாக்ஸ் திரைப்பட கூட்டுத்தாபனம் அல்லது 20 ஆம் சென்சுரி பாக்ஸ் இது அமெரிக்கா வில் உள்ள ஆறு முக்கிய திரைப்பட படபிடிப்பு நிறுவனங்களில் ஒன்றாகும். இந்த நிறுவனம் அவதார், டைட்டானிக், ஸ்டார் வார்ஸ், ஐஸ் ஏஜ், எக்ஸ்-மென், டை ஹார்ட் உள்ளிட்ட பல திரைப்படங்களை தயாரித்துள்ளது.\n\n"}
{"id": "223058", "url": "https://ta.wikipedia.org/wiki?curid=223058", "title": "வட்டரக்க விஜித்த தேரர்", "text": "வட்டரக்க விஜித்த தேரர்\n\nவட்டரக்க விஜித்த தேரர் (\"Watareka Vijitha Thero\") என்பவர் இலங்கையின் பௌத்த மதகுருவும், அரசியல்வாதியும் ஆவார்.\n\nSection::::அரசியலில்.\nமகியங்கனையைப் பிறப்பிடமாகக் கொண்ட விஜித்த தேரர் வித்தியாலங்கார மடப்பள்ளியில் கல்வி கற்று மதகுருவானார். 1994 ஆம் ஆண்டில் மகியங்கனை பௌத்த விகாரைக்கு அதிபதியாகச் சென்றார். அங்கிருந்தபடி அவர் ஏனைய சமய, சமூகங்களுடன் நெருங்கிப் பணியாற்றினார். சிறீலங்கா முஸ்லிம் காங்கிரஸ் தலைவர் எம். எச். எம். அஷ்ரப்பின் இணைப்பாளர்களில் ஒருவராகப் பணியாற்றினார். அஷ்ரப்பினால் ஆரம்பிக்கப்பட்ட தேசிய ஐக்கிய முன்னணியின் தலைவராக இவர் தெரிவு செய்யப்பட்டார். இதனை அடுத்து விஜித்த தேரர் பௌத்த தீவிரவாதிகளின் தாக்குதல்களுக்கு இலக்கானார்.\n\nவிஜித்த தேரர் மகியங்கனை பிரதேச சபைத் தேர்தலில் சுயேட்சைக் குழுவொன்றை ஏற்படுத்தி போட்டியிட்டுத் தோல்வியடைந்தார். பின்னர் உள்ளூராட்சி சபைத் தேர்தலில் ஆளும் பொதுஜன ஐக்கிய முன்னணியின் சார்பில் போட்டியிட்டு வெற்றி பெற்றார்.\n\nSection::::தாக்குதல்கள்.\nமுசுலிம்களுக்கு எதிரான பௌத்த தீவிரவாத அமைப்பான பொது பல சேனாவை இவர் கடுமையாக விமரிசித்து வந்தார். இக்குழுவினரால் இவர் பலமுறை தாக்கப்பட்டுள்ளார். பொதுபல சேனாவின் தலைவர் கலகொட அத்த ஞானசார தேரர் ஊடகவியலாளர்களின் முன்னிலையில் இவரைப் பலமுறை கடுமையான வார்த்தைகளினால் தூசித்துள்ளார்.\n\n2014 சூன் 16 ஆம் நாள் அளுத்கமை நகரில் மேற்கொள்ளப்பட்ட முஸ்லிம்களுக்கு எதிரான தாக்குதல்களை இவர் பகிரங்கமாகக் கண்டித்தார். சூன் 19 இல் இவர் கொழும்பின் புறநகரான பாணந்துறையில் வைத்துக் கடத்தப்பட்டு, கடுமையாகத் தாக்கப்பட்ட நிலையில் கண்டுபிடிக்கப்பட்டார். மருத்துவமனையில் அனுமதிக்கப்பட்ட விஜித்த தேரர், காவி உடை தரித்த சிலர் கடத்திச் சென்று தாக்கியதாக காவல்துறையினரிடம் வாக்குமூலம் கொடுத்தார். ஆனாலும், மருத்துவமனை மருத்துவ அதிகாரி, விஜித்த தேரர் \"தன்னைத்தானே காயப்படுத்தி சேதம் விளைவித்துக் கொண்டதாக\" தனது மருத்துவ அறிக்கையில் தெரிவித்திருந்தார். இதன் அடிப்படையில், 2014 சூன் 25 இல் மருத்துவமனையில் இருந்து விடுவிக்கப்பட்ட நிலையில் விஜித்த தேரர் உடனடியாகவே காவல்துறையினரால் கைது செய்யப்பட்டார். 2014 சூலை 7 வரை தடுப்புக் காவலில் இருந்த வட்டரக்க தேரரை பாணந்துறை நீதிமன்றம் பிணையில் விடுவித்தது. தனக்கெதிரான குற்றச்சாட்டுக்களை ஏற்றுக்கொள்ள மறுத்து விட்ட அவர் தான் நிரபராதி எனத் தெரிவித்தார்.\n"}
{"id": "223061", "url": "https://ta.wikipedia.org/wiki?curid=223061", "title": "பாலாஜி மோகன்", "text": "பாலாஜி மோகன்\n\nபாலாஜி மோகன் (பிறப்பு: 1987 மே 25) ஒரு தமிழ் திரைப்பட இயக்குனர். இவர் 2012ஆம் ஆண்டு காதலில் சொதப்புவது எப்படி என்ற திரைப்படத்தை இயக்கியதன் மூலம் இயக்குநராக அறிமுகமானார். அதைத் தொடர்ந்து 2014ஆம் ஆண்டு வாயை மூடி பேசவும் என்ற திரைப்படத்தை இயக்கினார்.\n\nSection::::ஆரம்பகால வாழ்க்கை.\nபாலாஜி மே 25, 1987ஆம் ஆண்டு திருச்சியில் பிறந்தார். இவரது தாய் தமிழ் மற்றும் தந்தை தெலுங்கு இனத்தைச் சேர்ந்தவர்கள்.\n\nSection::::தொழில்.\nஇவர் 2009ஆம் ஆண்டு குளிர் 100° என்ற திரைப்படத்தில் உதவி இயக்குநராகப் பணிபுரிந்தார். அதைத் தொடர்ந்து இவர் சில குறும் திரைப்படங்களை இயக்கினார். 2010ஆம் ஆண்டு சுதா கே. பிரசாத் இயக்கிய துரோகி என்ற திரைப்படத்திலும் உதவி இயக்குநராகப் பணிபுரிந்தார். அதைத் தொடர்ந்து கோடி, த ஜூனியர்ஸ் , ஆட்டி தில், மிட்டாய் வீடு மற்றும் காதலில் சொதப்புவது எப்படி போன்ற போன்ற 5 குறும் திரைப்படங்களை இயக்கினார். 2012ஆம் ஆண்டு தமிழ் மற்றும் தெலுங்கு மொழியில் நடிகர் சித்தார்த் மற்றும் நடிகை அமலா பால் வைத்து காதலில் சொதப்புவது எப்படி என்ற திரைப்படத்தை இயக்கினார். அதை தொடர்ந்து 2014ஆம் ஆண்டு வாயை மூடி பேசவும் என்ற திரைப்படத்தை இயக்கினார்.\n\nSection::::திரைப்படங்கள்.\n! ஆண்டு !! படம் !! மொழி !! குறிப்புகள்\n\n"}
{"id": "223062", "url": "https://ta.wikipedia.org/wiki?curid=223062", "title": "கல்லங்குறிச்சி", "text": "கல்லங்குறிச்சி\n\nகல்லங்குறிச்சி (\"Kallankurichi\") தமிழ்நாட்டில், அரியலூர் மாவட்டம், அரியலூர் வட்டத்தைச் சேர்ந்த கிராமம் ஆகும்.\n\nSection::::கோவில்.\nஇங்கு பழமை வாய்ந்த கலியுக வரதராஜ பெருமாள் கோவில் உள்ளது. இத்திருத்தலத்தில் ஆண்டுதோறும் ஒன்பது நாள் பெருவிழா நடைபெறுகிறது. இந்தப் பெருவிழாவின் போது தேர்த் திருவிழா முக்கியமானதாக உள்ளது.\n\nSection::::மக்கள் வகைப்பாடு.\n2001 மக்கட்தொகை கணக்கீட்டின்படி, கல்லங்குறிச்சியின் மக்கட்தொகை மொத்தம் 4884 ஆகும். இதில் ஆண்கள் 2452 பேர்; பெண்கள் 2432 பேர். பாலின விகிதம் 992 ♂/♀,\nஎழுத்தறிவு விகிதம் 66.73%.\n"}
{"id": "223063", "url": "https://ta.wikipedia.org/wiki?curid=223063", "title": "வை நொட் ஸ்டூடியோஸ்", "text": "வை நொட் ஸ்டூடியோஸ்\n\nஒய் நாட் ஸ்டூடியோஸ் இது ஒரு தமிழ் மொழி திரைப்படங்களைத் தயாரித்து விநியோகம் செய்யும் நிறுவனமாகும். இதன் தலைமையகம் சென்னை, தமிழ்நாடு, இந்தியாவில் அமைந்துள்ளது. இந்த நிறுவனம் தமிழ் படம், வா, காதலில் சொதப்புவது எப்படி, வாயை மூடி பேசவும் உள்ளிட்ட திரைப்படங்களைத் தயாரித்துள்ளது.\n\n"}
{"id": "223064", "url": "https://ta.wikipedia.org/wiki?curid=223064", "title": "நர்மதை நதி வலம் (நூல்)", "text": "நர்மதை நதி வலம் (நூல்)\n\nநர்மதை நதி வலம், நர்மதா பரிக்ரமாவை பற்றிய பயண நூல் ஆகும். தென்னகத்தில் கிரிவலம் பிரபலமாக இருப்பது போல், நர்மதை நதி வலம் வட இந்தியாவில் பிரபலமாக இருக்கிறது. மூல நூலில் அதன் ஆசிரியர் கே. கே. வெங்கட்ராமன் தாம் 131 நாட்களில் நர்மதை பரிக்ரமா செய்ததை விரிவாக எழுதியுள்ளார். ஆசிரியருக்கு, நர்மதை பரிக்ரமா செய்து முடிப்பதற்கு ஊக்கமளித்து, ஆசி வழங்கிய ராய்பூர், ராமகிருஷ்ண மிஷன் விவேகானந்த ஆசிரமத்தின் அந்நாள் தலைவர் ஸ்ரீமத் சுவாமி ஆத்மானந்தஜி மஹராஜ்க்கு (1929-1989) தமது நூலைச் சமர்ப்பித்திருக்கிறார்.\n\nSection::::நூல் ஆசிரியர்.\nஇவர் இந்திய ராணுவத்தில் கேப்டனாக பணிபுரிந்தவர். பின்னர், கன்னியாகுமரியிலுள்ள விவேகானந்த கேந்திரம், அருணாசலப் பிரதேசத்தில் நடத்தி வரும் பள்ளிகளில் தன்னார்வத் தொண்டராக நிர்வாகத்தில் பணியாற்றியவர். அதிகமான ஊக்கத்துடன் அப்பணியில் தொடர ஒரு மாற்றம் தேவை என்று உணர்ந்ததால், நடைப் பயணத்துடன் கூடிய ஒரு புனிதப் பயணம் மேற்கொள்ள தீர்மானித்தார். அப்போது அவரது நண்பரால் ’நர்மதா பரிக்ரமாவை’ பற்றிக் கேள்விப்பட்டு அதில் ஈடுபாடு கொண்டார்.\n\nஅக்டோபர் 26, 1987 இல் துவங்கி மார்ச் 4 1988 இல் நர்மதா பரிக்ரமாவை நிறைவு செய்தார்.\n\nSection::::நூல் உருவான விதம்.\nபயணம் நிறைவடைந்து 18 வருடங்கள் கழித்து, ஸ்ரீராமகிருஷ்ண விஜயம் மாத இதழில் 6 பகுதிகளாக 2007 ஆம் ஆண்டு வெளியிடப்பட்டது. பரிக்ரமா நிறைவடைந்து 25 ஆண்டுகளுக்குப் பின்னர் நூல் வடிவம் பெற்றது.\n\nSection::::நூலின் உள்ளே.\nநர்மதை நதி பற்றிய பல்வேறு தகவல்களுடன், நதிக்கரையில் வாழும் மக்களின் எளிய நுட்பமான உணர்வுகளையும், தங்களுக்கு அடுத்த நாளுக்கான உணவு இல்லாத போதும், நர்மதை நதிவலம் வரும் யாத்திரிகருக்கு உணவு படைக்கும் அந்த மக்களின் உயர்ந்த குணநலனையும் ஆசிரியர் பதிவு செய்கிறார்.\n"}
{"id": "223066", "url": "https://ta.wikipedia.org/wiki?curid=223066", "title": "ஐயப்பன்தாங்கல்", "text": "ஐயப்பன்தாங்கல்\n\nஐயப்பன்தாங்கல் சென்னையின் சுற்றுப்புறப் பகுதிகளில் ஒன்றாகும். இப்பகுதி தற்போது வேகமாக வளர்ந்து வரும் பகுதியாகும். இது ராமச்சந்திரா மருத்துவமனை அருகில் அமைந்துள்ளது. இங்கு மாநகரப் பேருந்து பணிமனை உள்ளது. இங்கிருந்து சென்னையின் அனைத்துப் பகுதிகளுக்கும் பேருந்து போக்குவரத்து வசதி உள்ளது.\n\n﻿"}
{"id": "223074", "url": "https://ta.wikipedia.org/wiki?curid=223074", "title": "பாலிமர் தொலைக்காட்சி நிகழ்ச்சிகளின் பட்டியல்", "text": "பாலிமர் தொலைக்காட்சி நிகழ்ச்சிகளின் பட்டியல்\n\nதற்போது 2019ஆம் ஆண்டு பாலிமர் தொலைக்காட்சியில் ஒளிபரப்பாக்கும் நிகழ்ச்சியின் பட்டியல். \n\n"}
{"id": "223093", "url": "https://ta.wikipedia.org/wiki?curid=223093", "title": "தெற்கு காரோ மலை மாவட்டம்", "text": "தெற்கு காரோ மலை மாவட்டம்\n\nமேற்கு காரோ மலை மாவட்டம், மேகாலயாவில் உள்ள மாவட்டங்களில் ஒன்று. மேகாலயாவில் குறைந்த மக்கள் தொகையைக் கொண்ட மாவட்டம். \nஇதன் தலைமையகம் பாக்மாரா நகரில் உள்ளது. இதன் பரப்பளவு 1850  சதுர கிலோமீட்டர் ஆகும்.\n\nSection::::பொருளாதாரம்.\nஇது வளர்ச்சியில் பிந்தங்கிய மாவட்டங்களில் ஒன்று. மத்திய அரசு வழங்கும் வளர்ச்சி நிதியைப் பெறுகிறது. \n\nSection::::ஆட்சிப் பிரிவுகள்.\nஇந்த மாவட்டத்தை நான்கு மாவட்டங்களாகப் பிரித்துள்ளனர். \nமண்டலங்களும் அவற்றின் தலைமையகங்களும் தரப்பட்டுள்ளன.\n\nSection::::மக்கள்.\n2011-ஆம் ஆண்டுக் கணக்கெடுப்பின்படி, 142,574 மக்கள் வாழ்ந்தனர். \n\nசராசரியாக சதுர கிலோமீட்டருக்குள் 77 பேர் வாழ்கின்றனர். சsarர்\nபால் விகிதக் கணக்கெடுப்பில், ஆயிரம் ஆண்களுக்கு நிகராக 944 பெண்கள் இருப்பதாக தெரிய வந்தது. இங்கு பிறந்தவர்கள்and a literacy rate of 72.39%.\nஇங்குள்ள மக்கள் ஏதாங் என்ற மொழியில் பேசுகின்றனர். \n\n"}
{"id": "223096", "url": "https://ta.wikipedia.org/wiki?curid=223096", "title": "மேற்கு காசி மலை மாவட்டம்", "text": "மேற்கு காசி மலை மாவட்டம்\n\nமேற்கு காசி மலை மாவட்டம், மேகாலயாவின் மாவட்டங்களில் ஒன்று. காசி மலை மாவட்டத்தைப் பிரித்து, கிழக்கு காசி மலை மாவட்டம், மேற்கு காசி மலை மாவட்டம் என இரண்டாக உருவாக்கினர்.\nஇதன் தலைமையகம் நாங்ஸ்டொயின் நகரில் உள்ளது. இந்த மாவட்டம் 5247 சதுர கிலோமீட்டர் பரப்பளவைக் கொண்டது.\n\nSection::::ஆட்சிப் பிரிவுகள்.\nமேற்கு காசி மலை மாவட்டத்தை நான்கு மண்டலங்களாகப் பிரித்துள்ளனர். \nஅந்த மண்டலங்களும், அவற்றின் தலைமையகங்களும் கீழே தரப்பட்டுள்ளன.\n\nSection::::மக்கள்.\n2011-ஆம் ஆண்டு கணக்கெடுப்பின் போது, 385,601 மக்கள் வாழ்ந்தனர். சதுர கிலோமீட்டருக்குள் 73 பேர் வாழ்கின்றனர். ஆண் பெண் பால்விகிதம் ஆயிரத்திற்கு 981 என்ற அளவில் உள்ளது. இங்கு வாழ்வோரில் 79.3% பேர் மக்கள் கல்வியறிவு பெற்றுள்ளனர். இங்கு காசி இன பழங்குடியின மக்கள் வாழ்கின்றனர். காரோ இன மக்களும் வாழ்கின்றனர்.\n\n\n"}
{"id": "223098", "url": "https://ta.wikipedia.org/wiki?curid=223098", "title": "ஸ்பாட்-7", "text": "ஸ்பாட்-7\n\nஸ்பாட்-7 அல்லது புவி கண்காணிப்பு செயற்கைக்கோள்களின் (SPOT 7) வரிசையில் ஏழாவது செயற்கைக்கோள் ஆகும். இந்த செயற்கைக்கோள் 2014ஆம் ஆண்டு ஜூன் மாதம் 30ஆம் தேதி அன்று இந்தியாவின் ஏவூர்தி கொண்டு புவி வட்டப்பாதையில் நிலை நிறுத்தப்பட்டது.\n\nSection::::வகை.\nஸ்பாட்-7 செயற்கைக்கோளானது பிரான்ஸ் நாட்டைச் சேர்ந்தது. இது பூமியைக் கண்காணிக்க அனுப்பப்பட்டது ஆகும். இது ஒரு சிறிய வகை செயற்கைக்கோள். இதன் எடை 714 கிகி ஆகும். பிரான்ஸ் நாடு இதுவரை ஆறு தடவை இந்த வகையான செயற்கைக்கோள்களை அனுப்பியுள்ளது. ஐரோப்பிய நிறுவனம் (EADS) இந்த செயற்கைக்கோளைத் தயாரித்துள்ளது. \n\nSection::::பறப்பாடு.\nஇந்தியாவில் ஆந்திர பிரதேச மாநிலம் ஸ்ரீஹரிக்கோட்டாவில் அமைந்துள்ள விண்வெளி ஆய்வு மையத்திலிருந்து பிஎஸ்எல்வி-சி23 மூலமாக விண்ணில் செலுத்தப்பட்டது. பூமியிலிருந்து ஏவப்பட்ட 19ஆவது நிமிடத்தில் விண்வெளியின் 660 கிமீ., தூரத்தில் இந்த செயற்கைகோள் நிலை நிறுத்தப்பட்டது.\n"}
{"id": "223099", "url": "https://ta.wikipedia.org/wiki?curid=223099", "title": "கிழக்கு காசி மலை மாவட்டம்", "text": "கிழக்கு காசி மலை மாவட்டம்\n\nகிழக்கு காசி மலை மாவட்டம், மேகாலயாவில் உள்ள மாவட்டங்களில் ஒன்று. இதன் தலைமையகம் சில்லாங் நகரில் உள்ளது. இதன் பரப்பளவு 2752  சதுர கிலோமீட்டர் ஆகும். இது மேகாலயாவில் அதிக மக்கள் தொகையைக் கொண்ட மாவட்டம். \nகாசி மலை மாவட்டத்தில் இருந்து பிரித்து, கிழக்கு, மேற்கு காசி மலை மாவட்டங்களாகப் பிரித்துள்ளனர். இதில் இருந்து சில பகுதிகளைப் பிரித்து ரி-போய் மாவட்டம் உருவாக்கப்பட்டது.\n\nSection::::ஆட்சிப் பிரிவுகள்.\nஇந்த மாவட்டத்தை எட்டு மண்டலங்களாகப் பிரித்துள்ளனர். \nமண்டலங்களுடன் அவற்றின் தலைமையகங்கள் அமைந்துள்ள நகரங்களும் தரப்பட்டுள்ளன.\n\nSection::::மக்கள்.\n2011-ஆம் ஆண்டு கணக்கெடுப்பின் போது, 824,059 மக்கள் வாழ்ந்தனர். மக்கள் அடர்த்தி விகிதத்தின்படி, சதுர கிலோமீட்டருக்குள் 292 மக்கள் வாழ்கின்றனர். ஆயிரம் ஆண்களுக்கு 1008 பெண்கள் என்ற அளவில் பால் விகிதம் உள்ளது. இங்கு வாழ்வோரில் 84.7% பேர் கல்வியறிவு பெற்றுள்ளனர். \n\nSection::::போக்குவரத்து.\nசில்லாங்கில் இருந்து குவகாத்தி, சில்சார் நகரங்களுக்கு தேசிய நெடுஞ்சாலை வழியாக பயணில்கலாம். குவகாத்தி ரயில் நிலையத்தின் மூலமும், குவகாத்தி விமான நிலையத்தின் மூலமும் தொலைவில் உள்ள இடங்களுக்கு பயணிக்கலாம். நகரங்களில் சாலைப் போக்குவரத்து வசதியும் உண்டு.\n\n"}
{"id": "223102", "url": "https://ta.wikipedia.org/wiki?curid=223102", "title": "ரி-போய் மாவட்டம்", "text": "ரி-போய் மாவட்டம்\n\nரி போய் மாவட்டம், மேகாலயாவில் உள்ளது. இதன் தலைமையகம் நாங்போ நகரில் உள்ளது. இதன் பரப்பளவு 2378 சதுர கிலோமீட்டர் ஆகும். இந்த மாவட்டத்தில் 192,795 மக்கள் வாழ்கின்றனர். இது கிழக்கு காசி மலை மாவட்டத்தைப் பிரித்து உருவாக்கினர்.\n\nSection::::பொருளாதாரம்.\nஇந்த மாவட்டம் வளர்ச்சியில் பின்தங்கியுள்ளது. மத்திய அரசு வழக்கும் வளர்ச்சி நிதியைப் பெறுகிறது. \n\nSection::::ஆட்சிப் பிரிவுகள்.\nரி போய் மாவட்டத்தைப் பிரித்து மூன்று மண்டலங்களாகப் பிரித்துள்ளனர். \nமண்டலங்களும் அவற்றின் தலைமையகங்களும் கீழே தரப்பட்டுள்ளன.\n\nSection::::போக்குவரத்து.\nஇங்கு போக்குவரத்து வசதிகள் இல்லை. தேசிய நெடுஞ்சாலை 37 வழியாக பிற நகரங்களை அடையலாம்.\n\nSection::::மக்கள்.\n2011-ஆம் ஆண்டு கணக்கெடுப்பின்போது, 258,380 மக்கள் வாழ்ந்தனர். \nசராசரியாக, சதுர கிலோமீட்டர் பரப்பளவில் 109 பேர் குடியிருக்கின்றனர். பால் விகிதக் கணக்கெடுப்பில், ஆயிரம் ஆண்களுக்கு 951 பெண்கள் இருப்பதாக தெரிய வந்தது. இங்கு வாழ்வோரில் 77.22% பேர் கல்வியறிவு பெற்றுள்ளனர். \n\nSection::::மொழி.\nஇங்குள்ள மக்கள் போய் என்ற மொழியைப் பேசுகின்றனர். அம்ரி, கர்பி ஆகிய மொழிகளையும் சிலர் பேசுகின்றனர். \n\n"}
{"id": "223108", "url": "https://ta.wikipedia.org/wiki?curid=223108", "title": "மஞ்சுள வெடிவர்த்தன", "text": "மஞ்சுள வெடிவர்த்தன\n\nமஞ்சுள வெடிவர்த்தன (\"Manjula Wediwardena\") இலங்கையைப் பிறப்பிடமாகக் கொண்ட பத்திரிகையாளர், திரைக்கதை ஆசிரியர், பாடலாசிரியர், நடிகர் எனப் பன்முகம் கொண்ட சிங்களக் கவிஞர். இலங்கைத் தமிழ் மக்களின் நியாயமான போராட்டத்தை ஆதரிப்பவர். இனவாதத்துக்கு எதிராய் குரல் கொடுப்பவர். இலங்கைத் தமிழ் மக்களுக்காகக் குரல் கொடுத்ததால் இலங்கை அரசால் கொலைமிரட்டலுக்கு ஆளானவர். தற்சமயம் புலம்பெயர்ந்து பிரான்சில் வாழ்கிறார்.\n\n\"மேரி எனும் மரியா\" என்ற இவரது சிறுகதைத் தொகுப்பு இலங்கை அரசால் 2000 ஆம் ஆண்டில் தடை செய்யப்பட்டது.\n\n"}
{"id": "223109", "url": "https://ta.wikipedia.org/wiki?curid=223109", "title": "மத்திய தில்லி மாவட்டம்", "text": "மத்திய தில்லி மாவட்டம்\n\nமத்திய தில்லி மாவட்டம், தில்லியின் ஒன்பது மாவட்டங்களில் ஒன்று. இங்கு 644,005 பேர் வாழ்கின்றனர். இது 25 சதுர கிலோமீட்டர் பரப்பளவைக் கொண்டது. சதுர கிலோமீட்டருக்குள் 25, 759 பேர் வாழ்கின்றனர். மக்கள் நெருக்கடி மிகுந்த மாவட்டங்களில் ஒன்று. முந்தைய முகலாயர் ஆட்சிக் காலத்தில் முக்கிய நகரமாக விளங்கிய பழைய தில்லி எனும் ஷாஜகானாபாத், இந்த மாவட்டத்தில் உள்ளது. இங்கு, செங்கோட்டை, ஜும்மா மசூதி, சாந்தினி சவுக், திகம்பர சமணக் கோயில் ஆகியன உள்ளன.\n\nஇது மூன்று வட்டங்களாகப் பிரிக்கப்பட்டுள்ளது. அவை: தர்யா கஞ்சு, பகார் கஞ்சு மற்றும் கரோல் பாக்\n\nSection::::மக்கள் தொகை.\n2011-ஆம் ஆண்டு மக்கள் தொகைக் கணக்கெடுப்பின் போது, 578,671 மக்கள் வாழ்ந்தனர்.\nசதுர கிலோமீட்டருக்கு 25, 759 பேர் வாழ்கின்றனர். பால் விகிதக் கணக்கெடுப்பில், ஆயிரம் ஆண்களுக்கு நிகராக 892 பெண்கள் உள்ளனர். இங்கு வாழ்வோரில் 85.25% பேர் கல்வியறிவு பெற்றுள்ளனர். \n\n"}
{"id": "223118", "url": "https://ta.wikipedia.org/wiki?curid=223118", "title": "கிழக்கு தில்லி மாவட்டம்", "text": "கிழக்கு தில்லி மாவட்டம்\n\nகிழக்கு தில்லி மாவட்டம், தில்லியின் ஒன்பது மாவட்டங்களில் ஒன்று. மேற்கில் யமுனை ஆறும், வடக்கில் வடகிழக்கு தில்லி மாவட்டமும், கிழக்கில் காசியாபாத் மாவட்டமும், தெற்கில் கவுதம புத்த நகர் மாவட்டமும் சூழ்ந்துள்ளன. இது 64 சதுர கிலோமீட்டர் பரப்பளவைக் கொண்டது.\n\nஇது மூன்று வட்டங்களைக் கொண்டது. அவை: காந்தி நகர், பிரீத் விகார், விவேக் விகார்.\n\nSection::::மக்கள் தொகை.\n2011-ஆம் ஆண்டு கணக்கெடுப்பின்போது, 1,707,725 மக்கள் வாழ்ந்தனர். \n\nஇந்த மாவட்டத்தில், சதுர கிலோமீட்டருக்குள் 26683 மக்கள் குடியிருக்கின்றனர். பால் விகிதத்தில், ஆயிரம் ஆண்களுக்கு 883 பெண்கள் இணையாக உள்ளனர். இங்கு வாழ்வோரில் 88.75% பேர் வாழ்கின்றனர். \nஇங்கு [[அக்சர்தம் கோயில்\n\n\n\nSection::::இணையதளம்.\n[[பகுப்பு:தில்லி மாவட்டங்கள்]]\n[[பகுப்பு:கிழக்கு தில்லி மாவட்டம்]]"}
{"id": "223123", "url": "https://ta.wikipedia.org/wiki?curid=223123", "title": "நிகில் சக்கரவர்த்தி", "text": "நிகில் சக்கரவர்த்தி\n\nநிகில் சக்கரவர்த்தி (Nikhil Chakravartty, நவம்பர் 3, 1913- சூன் 27, 1998) இந்திய இதழிகையாளராகவும் மனித உரிமைப் போராளியாகவும் இடதுசாரிக் கொள்கையாளராகவும் வாழ்ந்தவர்.\n\nSection::::பிறப்பும் படிப்பும்.\nஇந்தியாவின் வடகிழக்கு மாநிலமான அசாமில் பிறந்தார். கல்கத்தாவில் உள்ள பிரசிடன்சி கல்லூரியில் வரலாறு படித்தார். அங்கு பட்டம் பெற்றபிறகு ஆக்சுபோர்டு பல்கலைக் கழகத்தில் மெர்டன் கல்லூரியில் பயின்றார்.\n\nSection::::இதழிகைப்பணி.\nஇதழிகைத் துறைக்கு வருமுன்னர் கல்கத்தா பல்கலைக் கழகத்தில் ஆசிரியராக இருந்து மாணவர்களுக்கு வரலாறு சொல்லிக் கொடுத்தார். இந்தியப் பொதுவுடமைக் கட்சியில் சேர்ந்தார். அக்கட்சியில் 1978 வரை இருந்தார். ’மெயின் ஸ்ட்ரீம்’ என்னும் ஆங்கில வாரந்திர இதழை 1968 ஆம் ஆண்டில் தொடங்கினார். அவ்விதழைத் தொய்வில்லாமல் 30 \nஆண்டுகள் ஆசிரியராக இருந்து நடத்தினார். பிரதமர் இந்திராகாந்தி கொண்டு வந்த நெருக்கடி சட்டத்தினால் (1975-77) சில காலம் அவ்விதழ் நிறுத்தப் பட்டிருந்தது. பொதுவுடைமைக் கட்சியின் பத்திரிக்கைகளில் சிறப்புச் செய்தியாளராகவும் பணி புரிந்துள்ளார்.\n\n1940 களில் வங்காளப் பஞ்சம், கொல்கத்தாவில் நிகழ்ந்த மதக் கலவரங்கள் ஆகியன பற்றி எதிர்த்தும் கண்டித்தும் எழுதினார். இந்தியா விடுதலை அடைவதற்கு முன் ஆங்கில அரசு தேசியப் போராட்டங்களை நசுக்க இருந்த திட்டங்களை மக்களிடையே அம்பலப் படுத்தி எழுதினார். இதன் காரணமாக அவர் சிறையில் வைக்கப்பட்டார்.\n\n1959 இல் இந்தியப் பிரதம அமைச்சரின் தனிச் செயலராக இருந்த மத்தாய், தன் அதிகாரத்தைத் தவறாகப் பயன்படுத்திய செயல்களைப் பற்றி நிகில் எழுதியதால் நாடாளுமன்றத்தில் காரசார விவாதம் நடந்தது. அதன் விளைவாய் மத்தாய் தம் பதவியைத் துறந்தார்.\n\nSection::::பதவிகள்.\nபிரசு கமிசனில் உறுப்பினராகவும் தேசிய ஒருமைப் பாட்டுக் குழுவில் உறுப்பினராகவும் நமேதியா அறக்கட்டளையில் தலைவராகவும் பிரசார் பாரதியில் தலைவராகவும் இருந்தார்.\nகல்வி பண்பாடு ஊடகங்கள் தொடர்பான இந்திய அமெரிக்கக் குழுவில் உறுப்பினராக இருந்தார்.\n\n\n"}
{"id": "223124", "url": "https://ta.wikipedia.org/wiki?curid=223124", "title": "தமிழர் தேசிய முன்னணி", "text": "தமிழர் தேசிய முன்னணி\n\nதமிழர் தேசிய முன்னணி என்பது தமிழ்த் தேசியவாதி பழ. நெடுமாறன் என்பவரும் அவருடன் 60 தமிழ்த் தேசிய அமைப்புகளும் சேர்ந்து துவங்கப்பட்ட கட்சியாகும். இதன் தலைவராகப் பழ. நெடுமாறன் செயல்படுகிறார். \n\nSection::::துவக்கம்.\n2014ஆம் ஆண்டு ஜூன் மாதம் 30ம் தேதி தமிழ்நாடு மாநிலத்தில் தஞ்சாவூரில் வைத்து 400 தமிழ் உணர்வாளர்கள் சேர்ந்து இந்த கட்சியைத் துவக்கினார்கள்.\n\nSection::::கொடி.\nஇக்கட்சியின் கொடி மேலே நீல வண்ணத்திலும், கீழே மஞ்சள் வண்ணத்திலும் அமைந்துள்ளது. நீலம் உலகம் முழுவதும் பரவி வாழும் தமிழ் மக்களைக்குறிக்கும் என்றும், மஞ்சள் நிறம் தமிழர்களின் வீரம், பண்பாடு, வளமை போன்றவற்றைக் குறிக்கும் என்று கூறியுள்ளார்கள்.\n"}
{"id": "223125", "url": "https://ta.wikipedia.org/wiki?curid=223125", "title": "லக்னோ மாவட்டம்", "text": "லக்னோ மாவட்டம்\n\nலக்னோ மாவட்டம், இந்திய மாநிலமான உத்தரப் பிரதேசத்தின் மாவட்டங்களில் ஒன்று. இந்த மாவட்டத்தின் தலைமையகம் லக்னோ நகரில் உள்ளது. இந்த மாவட்டம், லக்னோ கோட்டத்திற்கு உட்பட்டது. இது அவாத் பகுதியில் உள்ளது.\n\nSection::::மக்கள்.\n2011-ஆம் ஆண்டு மக்கள் தொகைக் கணக்கெடுப்பின் போது, 4,588,455 பேர் வாழ்ந்தனர். \n\nசதுர கிலோமீட்டர் பரப்பளவுக்கு 1815 பேர் என்ற அளவில் மக்கள் அடர்த்தி உள்ளது. ஆயிரம் ஆண்களுக்கு 906 பெண்கள் என்ற அளவில் பால் விகிதம் உள்ளது. இங்கு வாழ்வோரில் 79.33% பேர் கல்வியறிவு பெற்றுள்ளனர். \n\nSection::::மொழி.\nஇங்குள்ள மக்கள் அவாதி மொழியைப் பேசுகின்றனர். Urdu and Hindi are also the two mainstream languages of the district.\n"}
{"id": "223130", "url": "https://ta.wikipedia.org/wiki?curid=223130", "title": "சிம்லா ஒப்பந்தம்", "text": "சிம்லா ஒப்பந்தம்\n\nசிம்லா ஒப்பந்தம் (Simla Agreement)வங்காளதேச விடுதலைப் போரினைத் தொடர்ந்து இந்தியா-பாக்கித்தான் அரசுகளுக்கிடையே ராஜதந்திர நல்லுறவைகளை மேம்படுத்துவதற்காக, இந்தியாவின் இமாசலப் பிரதேச மாநிலத் தலைநகரான சிம்லாவில் இந்திய அரசுக்கும் பாகிஸ்தான் அரசுக்கும் இடையே சூலை 28, 1972 இல் கையெழுத்தானது..இது 1971 இல் நடந்த வங்காள தேச விடுதலைப் போருக்கு பின்னர் ஏற்படுத்தப்பட்டது. மேலும் இந்த ஒப்பந்தம் வங்காளதேச சுதந்திரத்திற்கு வழிவகுத்தது. வங்காளதேசம் அப்போது கிழக்கு பாக்கிஸ்தான் என்று அறியப்பட்டது. அது பாக்கிஸ்தானின் ஒரு பகுதியாக இருந்தது. 1971 இன் இந்திய-பாக்கிஸ்தானிய போரில் இந்தியா வங்காளத்திற்கு ஆதரவாக போரில் நுழைந்தது. போரின் இறுதியில் ஏற்பட்ட இவ்வொப்பந்தத்தை இரு நாடுகளின் நாடாளுமன்றங்களும் அதே ஆண்டில் பின்னேற்பு செய்தன.\n\nசிம்லா ஒப்பந்தத்தின் விளைவாக இந்திய-பாகிஸ்தான் நாடுகளுக்கிடையே இருந்த சியாச்சின் பிணக்கு, மனக்கசப்புகள் மற்றும் காஷ்மீர் குறித்தான சர்ச்சைகள் முடிவுற்று இருதரப்பு நல்லுறவுகள் மேம்பட வழிவகுத்தது. மேலும், இனி ஏற்படும் இருதரப்பு உறவுகளுக்குத் தடையாக வரும் விசயங்களில் கவனம் செலுத்தி அதனைக் களைய நடவடிக்கை எடுக்கப்பட்டது.\n\nSection::::சிம்லா ஒப்பந்தத்தின் விவரங்கள்.\nஇந்தியாவின் சிம்லாவில் இந்த ஒப்பந்தம் கையெழுத்திடப்பட்டது. இதில் பாகிஸ்தான் வெளியுறவு அமைச்சர் சுல்பிகர் அலி பூட்டோ மற்றும் இந்தியா பிரதமரான இந்திரா காந்தி ஆகியோர் கையெழுத்திட்டனர். பாகிஸ்தானால் வங்காளதேசத்திற்கு இராஜதந்திர அங்கீகாரத்திற்கு கிடைக்க இது வழிவகுத்தது. இந்த ஆவணம் 1972 ஜூலை 2 தேதியிட்ட போதிலும், ஜூலை 3 இரவு 0040 மணி நேரத்தில்தான் ஆவணம் கையெழுத்தானது.\n\nசிம்லா உடன்பாட்டின் சில முக்கிய முடிவுகள்: \n\nஇந்த உடன்படிக்கை இரு நாடுகளுக்கும் இடையே 1999 ஆம் ஆண்டு நடைபெற்ற கார்கில் போரில் மிகக் கடுமையாக மோதல்களை தடுக்க் இயலவில்லை. 1984 ஆம் ஆண்டின் \"ஆபரேசன் மேகதூத்தின்\" மூலம் இந்தியாவின் எல்லைக்குட்பட்ட சியாச்சென் பனிப்பாறைப் பகுதியை இந்தியா முழுவதும் கைப்பற்றியது. இதில் உடன்பாட்டின் எல்லைப்பகுதி தெளிவாக வரையறுக்கப்படவில்லை (பரவலாக விவாதிக்கப்பட முடியாததாக கருதப்பட்டதால்), இது சிம்லா ஒப்பந்தத்தின் மீறல் என்று பாக்கிஸ்தான் கருதியது. சியாச்சின் மோதலில் ஏற்பட்ட பல மரணங்கள் இயற்கை பேரழிவுகளிலிருந்து வந்தன, எ.கா. 2010, 2012 மற்றும் 2016 இல் பனிச்சரிவு.\nSection::::உரை.\nபிரதமர் இந்திரா காந்தி மற்றும் பாக்கிஸ்தானின் ஜனாதிபதி, சி.ஏ. பூட்டோ ஆகியோர் 1972 ஜூலை 2 அன்று கையெழுத்திட்ட இந்தியா மற்றும் பாகிஸ்தான் இடையேயான இருதரப்பு உறவு பற்றிய உடன்படிக்கை சிம்லா ஒப்பந்தம் என்பதாகும். \nSection::::தில்லி ஒப்பந்தம்.\nபோர் மற்றும் குடியுரிமை உள்பட நாடுகளின் டெல்லி உடன்படிக்கை, ஆகஸ்ட் 28, 1973 இல் கையெழுத்திடப்பட்ட மேற்கூறப்பட்ட மாநிலங்களுக்கிடையே முத்தரப்பு ஒப்பந்தம் ஆகும்.வங்காளதேச அரசாங்கத்தின் வெளியுறவு மந்திரி கமால் ஹொசைன், இந்தியாவின் வெளிவிவகார அமைச்சர் சர்தார் ஸ்ரான் சிங் மற்றும் பாக்கிஸ்தான் அரசாங்கத்தின் பாதுகாப்பு மற்றும் வெளியுறவுத்துறை அமைச்சர் அஜிஸ் அகமது ஆகியோர் கையெழுத்திட்டனர். \n\n"}
{"id": "223134", "url": "https://ta.wikipedia.org/wiki?curid=223134", "title": "மொரீசியஸ் ஒலிபரப்புக் கூட்டுத்தாபனம்", "text": "மொரீசியஸ் ஒலிபரப்புக் கூட்டுத்தாபனம்\n\nமொரீசியசு ஒலிபரப்புக் கூட்டுத்தாபனம் (\"Mauritius Broadcasting Corporation\") என்னும் நிறுவனம் மொரீசியசு அரசுக்குச் சொந்தமான ஒரு வானொலி, மற்றும் தொலைக்காட்சி சேவைகளை வழங்கும் நிறுவனம் ஆகும். இந்த நிறுவனத்தின் தலைமையகத்தை மோக்கா நகரில் நிறுவியுள்ளனர். இந்த நிறுவனத்தின் மூலம் கீழ்க்கண்ட 12 மொழிகளில் நிகழ்ச்சிகள் தொகுத்து வழங்கப்படுகின்றன.\n\n\nSection::::அறிமுகம்.\nஇந்த நிறுவனம், பிரதமர் அலுவலகத்தின் ஆலோசனைக்கு கட்டுப்பட்டு இயங்கும். மொரீசியசு நாட்டின் கல்வி, இசை, பண்பாடு, அரசின் செயல்பாடுகள் உள்ளிட்டவற்றை பாகுபாடு இன்றி தெரிவிப்பதே நோக்கமாகும்.\n"}
{"id": "223135", "url": "https://ta.wikipedia.org/wiki?curid=223135", "title": "மோக்கா", "text": "மோக்கா\n\nமோக்கா என்னும் ஊர், மொரீசியசு நாட்டில் மோக்கா மாவட்டத்தில் உள்ளது. இந்த ஊரின் மேற்குப் பகுதி, பிளெயின்ஸ் வில்ஹெம்ஸ் மாவட்டத்தில் உள்ளது. இந்த ஊரை மோக்கா ஊராட்சிக் குழு ஆட்சி செய்யும். இந்தக் குழுவை மோக்கா மாவட்ட ஆட்சிக் குழு மேற்பார்வையிடும். \nமொரீசியசு அரசு 2011-ஆம் ஆண்டில் மக்கள் தொகையைக் கணக்கெடுத்தது. அப்போது 8,846 மக்கள் வாழ்ந்தனர். இங்கு மொரீசியசு ஒலிபரப்புக் கூட்டுத்தாபனத்தின் தலைமையகம் உள்ளது.\n"}
{"id": "223140", "url": "https://ta.wikipedia.org/wiki?curid=223140", "title": "பிரித்விராஜ் சுகுமாரன்", "text": "பிரித்விராஜ் சுகுமாரன்\n\nபிரித்விராஜ் சுகுமாரன் (பிறப்பு: 1982 அக்டோபர் 16) ஒரு இந்திய நடிகர், தயாரிப்பாளர், பின்னணிப் பாடகர். இவர் மலையாளம், தமிழ், தெலுங்கு, இந்தி மொழித் திரைப்படங்களில் நடித்துள்ளார். இவர் 2002 ஆம் ஆண்டு நந்தனம் என்ற மலையாள மொழித் திரைப்படத்தின் மூலம் திரைப்படத்துறைக்கு அறிமுகமானார். அதை தொடர்ந்து பாரிஜாதம், மொழி, கண்ணாமூச்சி ஏனடா, நினைத்தாலே இனிக்கும், ராவணன், உருமி உள்ளிட்ட 80 க்கும் அதிகமான திரைப்படங்களில் நடித்ததன் மூலம் நன்கு அறிமுகமான நடிகர் ஆனார்.\n\nஇவர் 2006 ஆம் ஆண்டு சிறந்த நடிகருக்கான கேரள மாநில திரைப்பட விருதை வென்றார் என்பது குறிப்பிடத்தக்கது.\n\nSection::::ஆரம்பகால வாழ்க்கை.\nபிரித்விராஜ் அக்டோபர் 16, 1982 ஆம் ஆண்டு திருவனந்தபுரம், கேரளாவில் பிறந்தார். இவரின் தந்தை சுகுமாரன் ஒரு நடிகர். தாயார் மல்லிகா சுகுமாரனும் ஒரு நடிகை ஆவார். இவருக்கு இந்திரஜித் சுகுமாரன் என்ற ஒரு மூத்த சகோதரர் உண்டு. இவர் மலையாளம், தமிழ்த் திரைப்படங்களில் நடித்து வருகின்றார். இவரின் மனைவி பூர்ணிமா இந்திரஜித்தும், இவரும் சில மலையாளம், தமிழ்த் திரைப்படங்களிலும் தொலைக்காட்சி தொடர்களிலும் நடித்துள்ளார் என்பது குறிப்பிடத்தகது.\n\nSection::::தனிப்பட்ட வாழ்க்கை.\nஏப்ரல் 25, 2011ம் ஆண்டு பிபிசிஇந்தியா தொலைக்காட்சி செய்தியாளர் சுப்ரியா மேனனைத் திருமணம் செய்து கொண்டார்.\n\nSection::::சினிமா வாழ்க்கை.\nSection::::மலையாளம் சினிமா.\nஇவர் 2002 ஆம் ஆண்டு தனது 19 ஆவது வயதில் நந்தனம் என்ற திரைப்படத்தின் மூலம் மலையாளத் திரைப்படத்துறைக்கு அறிமுகமானார். அதை தொடர்ந்து புதிய முகம், போக்கிரி ராஜா, அன்வர், உருமி உள்ளிட்ட 60க்கும் மேல் மலையாளத் திரைப்படங்களில் நடித்துள்ளார்.\n\nSection::::தமிழ் சினிமா (கோலிவுட்).\n2005 ஆம் ஆண்டு கனா கண்டேன் என்ற திரைப்படத்தின் மூலம் தமிழ்த் திரைப்படத்துறைக்கு அறிமுகமானார். அதைத் தொடர்ந்து 2007 ஆம் ஆண்டு பாரிஜாதம், மொழி, கண்ணாமூச்சி ஏனடா, 2008 ஆம் ஆண்டு வெள்ளித்திரை 2009 ஆம் ஆண்டு நினைத்தாலே இனிக்கும் உள்ளிட்ட திரைப்படங்களில் நடித்தார். 2010 ஆம் ஆண்டு மணிரத்னம் இயக்கிய ராவணன் என்ற திரைப்படத்தில் நடித்தார். தற்பொழுது வசந்தபாலன் இயக்கும் காவிய தலைவன் என்ற திரைப்படத்தில் நடிகர் சித்தார்த் உடன் இணைத்து நடித்துக்கொண்டுள்ளார்.\n\nSection::::தெலுங்கு சினிமா.\n2010 ஆம் ஆண்டு போலிஸ் போலிஸ் என்ற திரைப்படத்தின் மூலம் தெலுங்கு திரைப்படத்துறைக்கு அறிமுகமானார். இவர் தமிழ் மற்றும் மலையாளம் மொழிகளில் நடித்த திரைப்படங்கள் தெலுங்கு மொழியில் மொழிமாற்றம் செய்யப்பட்டு வெளியிடபடுவது என்பது குறிப்பிடத்தக்கது.\n\nSection::::இந்தி சினிமா.\n2012 ஆம் ஆண்டு ஐய்யா என்ற திரைப்படத்தின் மூலம் பாலிவுட் திரைப்படத்துறையில் அறிமுகமானார். அதை தொடர்ந்து அவுரங்கசீப் என்ற திரைப்படத்திலும் நடித்தார். இந்த திரைப்படத்தில் இவருடன் சேர்த்து அர்ஜுன் கபூர் நடித்துள்ளார். இந்த திரைப்படம் 2013 ஆம் ஆண்டு வெளியாகி நல்ல விமர்சனத்தை பெற்றது.\n\nSection::::தயாரிப்பாளர்.\nஇவர் ஆகஸ்ட் சினிமா என்ற பெயரில் ஒரு திரைப்பட தயாரிப்பு நிறுவனத்தை நடத்துகின்றார். இந்த திரைப்பட நிறுவனத்தின் மூலம் உருமி, இந்திய ரூபாய், கடல் கடன்னு ஒரு மாதுகுட்டி, டபுள் பேரல் போன்ற திரைப்படங்களை தயாரித்து பல விருதுகளையும் வென்றார்.\n\nSection::::பின்னணி பாடகர்.\nஇவர் புதிய முகம், தாந்தோன்னி, போக்கிரி ராஜா, அன்வர், உருமி, ஹீரோ, செவன்த் டே போன்ற திரைப்படங்களில் சில பாடல்களை பாடியுள்ளார்.\n"}
{"id": "223146", "url": "https://ta.wikipedia.org/wiki?curid=223146", "title": "ராகவா லாரன்ஸ்", "text": "ராகவா லாரன்ஸ்\n\nராகவா லாரன்ஸ் (பிறப்பு: 1976 ஜனவரி 9) (தெலுங்கு தாய்மொழி) (ஆந்திரா மாநிலம்) இந்தியா நாட்டு நடிகர், இயக்குனர், நடன அமைப்பாளர் மற்றும் இசையமைப்பாளர்.\n\n"}
{"id": "223151", "url": "https://ta.wikipedia.org/wiki?curid=223151", "title": "போர்ட் லூயிஸ் மாவட்டம்", "text": "போர்ட் லூயிஸ் மாவட்டம்\n\nபோர்ட் லூயிஸ் மாவட்டம், மொரீசியசு நாட்டில் உள்ள மாவட்டங்களில் ஒன்று. அதிக மக்கள் அடர்த்தியைக் கொண்டது. போர்ட் லூயிஸ் நகர் முழுவதும் இந்த மாவட்டத்தில் உள்ளது. இதன் பரப்பளவு 42.7  சதுர கிலோமீட்டர். இங்கு 127,454 பேர் வாழ்கின்றனர்.\nSection::::சுற்றுலாத் தலங்கள்.\nஆபிரவாசி காட் என்ற இடம், யுனெசுக்கோவின் பாரம்பரியக் களங்களில் ஒன்று.\n"}
{"id": "223154", "url": "https://ta.wikipedia.org/wiki?curid=223154", "title": "கரண் டக்கர்", "text": "கரண் டக்கர்\n\nகரண் டக்கர் (பிறப்பு: 1986 மே 11) ஒரு இந்திய நாட்டு தொலைக்காட்சி நடிகர். இவர் 2009ம் ஆண்டு லவ் நே மில்லா டி ஜோடி என்ற தொலைக்காட்சி தொடரின் மூலம் சின்னத்திரையில் அறிமுகமானார். அதை தொடர்ந்து ரங்க பாடலடி ஒதானி, போன்ற தொடர்களில் நடித்ததன் மூலம் பரிசியமான நடிகர் ஆனார்.\n"}
{"id": "223156", "url": "https://ta.wikipedia.org/wiki?curid=223156", "title": "அனஸ் ரஷீத்", "text": "அனஸ் ரஷீத்\n\nஅனஸ் ரஷீத் (, ) (பிறப்பு: 1980 ஆகஸ்ட் 31) ஒரு இந்திய நாட்டு தொலைக்காட்சி நடிகர், பாடகர் மற்றும் விளம்பர நடிகர். இவர் 2006ம் ஆண்டு கஹீன் டு ஹோகா என்ற தொலைக்காட்சி தொடரின் மூலம் சின்னத்திரையில் அறிமுகமானார். அதை தொடர்ந்து கயா ஹோகா நிம்மோ கா, தர்தி கா வீர் யோதா ப்ரித்விராஜ் சவுஹான், ஐஸே கரோ நா விடா, தியா ஔர் பாதி ஹம் போன்ற தொடர்களில் நடித்ததன் மூலம் பரிசியமான நடிகர் ஆனார்.\n\n\n"}
{"id": "223157", "url": "https://ta.wikipedia.org/wiki?curid=223157", "title": "சாந்தனு பாக்யராஜ்", "text": "சாந்தனு பாக்யராஜ்\n\nசாந்தனு கிருஷ்ணசாமி பாக்யராஜ் (பிறப்பு: 1986 ஆகஸ்ட் 24) ஒரு தமிழ்த் திரைப்பட நடிகர் ஆவார். இவர் 1998ஆம் ஆண்டு வேட்டிய மடிச்சு கட்டு என்ற திரைப்படத்தில் குழந்தை நட்சத்திரமாக அறிமுகமானார். இவர் இயக்குநர் மற்றும் நடிகர் பாக்யராஜின் மகன் மற்றும் நடிகை சரண்யா பாக்யராஜின் தம்பியும் ஆவார். இவர் 2008ஆம் ஆண்டு சக்கரக்கட்டி என்ற திரைப்படத்தில் கதாநாயகனாக நடித்தார். அதை தொடர்ந்து ஆயிரம் விளக்கு, கண்டேன், அம்மாவின் கைப்பேசி உள்ளிட்ட திரைப்படங்களில் நடித்துள்ளார்.\n\nSection::::ஆரம்பகால வாழ்க்கை.\nசாந்தனு 24, ஆகஸ்ட், 1986ம் ஆண்டு சென்னை, தமிழ்நாட்டில் பிறந்தார். இவர் தமிழ் திரைப்பட இயக்குநர் மற்றும் நடிகர் பாக்யராஜ் மற்றும் நடிகை பூர்ணிமாவின் மகன் ஆவார். இவருக்கு சரண்யா என்ற ஒரு சகோதரி உண்டு.\n\n"}
{"id": "223169", "url": "https://ta.wikipedia.org/wiki?curid=223169", "title": "கச்சத்தீவு ஒப்பந்தம்", "text": "கச்சத்தீவு ஒப்பந்தம்\n\nகச்சத்தீவு ஒப்பந்தம் (\"Katchatheevu Agreement\") என்பது இந்திய-இலங்கை இடையே உள்ள பாக் நீரிணையில் அமைந்துள்ள, இந்தியாவுக்கு உரிமையான கச்சத்தீவை இலங்கைக்கு வழங்கியது குறித்தான ஒப்பந்தமாகும். இந்தியப் பிரதமர் இந்திராகாந்தி மற்றும் இலங்கை பிரதமர் சிறீமாவோ பண்டாரநாயக்காவும் கையொப்பமிட்டு 8, சூலை 1974 ஆண்டு முதல் செயலுக்கு வந்தது கச்சத்தீவு ஒப்பந்தம்.\n\n1976-ஆம் ஆண்டு கச்சத்தீவு ஒப்பந்தம் என்பது ஆதம் பாலத்திற்குத் தெற்கே மன்னார் வளைகுடா பரப்பு மற்றும் வங்காள விரிகுடா பரப்பு ஆகியவற்றில் இந்தியாவிற்கும் இலங்கைக்கும் உள்ள கடல் உரிமைகளையும், கடல் எல்லைகளையும் வரையறுத்துக் கொள்ளும் ஒப்பந்தமாகும். 1976-ஆம் ஆண்டு கச்சத்தீவு ஒப்பந்தப்படி, மன்னார் வளைகுடா பகுதியில் இந்திய மீனவர்கள் மீன்பிடிக்க உரிமையில்லை.\n\nSection::::கச்சத்தீவில் இந்தியர்களுக்கு உள்ள உரிமைகள்.\nகச்சத்தீவு ஒப்பந்தப்படி, இந்திய மீனவர்கள் கச்சத்தீவில் மீன்பிடி வலைகளை உலர்த்திக் கொள்ளலாம் என்றும் அங்குள்ள புனித்அந்தோணியார் கோயில் திருவிழாவில் இந்தியர்கள் பங்கேற்கலாம் என்ற இரண்டு உரிமைகள் மட்டும் வழங்கப்பட்டுள்ளது. 1976-ஆம் ஆண்டு கச்சத்தீவு ஒப்பந்தப்படி, மன்னார் வளைகுடா பகுதியில் இந்திய மீனவர்கள் மீன்பிடிக்க உரிமையில்லை.\n\nSection::::நீதிமன்றத்தில் வழக்கு.\nகச்சத்தீவு ஒப்பந்தம் செல்லாது என தமிழக அரசு, சென்னை உயர்நீதிமன்றத்தில் வழக்கு தொடர்ந்துள்ளது. கச்சத்தீவு ஒப்பந்தப்படி கச்சத்தீவு பகுதியில் இந்திய மீனவர்கள் மீன் பிடிக்கும் உரிமை இல்லை என இந்திய ஒன்றிய அரசு, நீதிமன்றத்தில் உறுதிமொழி பத்திரம் தாக்கல் செய்துள்ளது. தமிழகத்தின் நலனுக்கு ஊறு விளைவிக்கும், ஒன்றிய அரசின் செயல் குறித்து, தமிழக முதல்வரும், தமிழக எதிர்கட்சி தலைவரான வை. கோவும் இந்தியப் பிரதமர் நரேந்திர மோதிக்கு தமிழக மக்களுக்கு நியாயம் கோரி கடிதம் அனுப்பியுள்ளனர்.\n\n\n\n\n\n\n\n\n"}
{"id": "223177", "url": "https://ta.wikipedia.org/wiki?curid=223177", "title": "நவ்தீப்", "text": "நவ்தீப்\n\nநவ்தீப்(பிறப்பு: 1986 ஜனவரி 26) ஒரு இந்திய நாட்டுத் திரைப்பட நடிகர். இவர் 2004ஆம் ஆண்டு ஜெய் என்ற தெலுங்குத் திரைப்படத்தின் மூலம் திரைப்படத்துறைக்கு அறிமுகமானார். அதைத் தொடர்ந்து 2005ஆம் ஆண்டு அறிந்தும் அறியாமலும் என்ற தமிழ் திரைப்படத்தில் நடித்தார்.\n\nSection::::ஆரம்ப வாழ்க்கை.\nநவ்தீப் ஜனவரி 26 1986ஆம் ஆண்டு ஐதராபாத்து, ஆந்திர பிரதேசம், இந்தியாவில் பிறந்தார்.\n"}
{"id": "223179", "url": "https://ta.wikipedia.org/wiki?curid=223179", "title": "மஹத் ராகவேந்திரா", "text": "மஹத் ராகவேந்திரா\n\nமஹத் ராகவேந்திரா (பிறப்பு: பிப்ரவரி18, 1987) இந்தியத்\nதிரைப்பட நடிகர் ஆவார். இவர் திரைத்துறைக்கு 2011 ஆம் ஆண்டில் அறிமுகம் ஆனார்.\n\nSection::::தொழில் வாழ்க்கை.\nமஹத் ராகவேந்திரா 2006ம் ஆண்டு நடிகர் சிலம்பரசன் நடித்த வல்லவன், 2007ம் ஆண்டு வெளிவந்த காளை திரைப்படங்களில் சிறிய வேடங்களில் நடித்தார். அதை தொடர்ந்து 2011ம் ஆண்டு இயக்குனர் வெங்கட் பிரபு படமான மங்காத்தா திரைப்படத்தில் நடித்தார். 2014ம் ஆண்டு மோகன்லால் மற்றும் விஜய் நடித்த ஜில்லா திரைப்படத்தில் நடித்துள்ளார்.\n"}
{"id": "223182", "url": "https://ta.wikipedia.org/wiki?curid=223182", "title": "தொடர் ஒருதுணை மணம்", "text": "தொடர் ஒருதுணை மணம்\n\nதொடர் ஒரு துணை மணம் என்பது விவாகரத்திற்கான இலகுவான வழியாகப் பல சமூகங்கள் கருதுகின்றன. பெரும்பாலான மேற்குலக நாடுகளில் விவாகரத்து என்பது கிட்டத்தட்ட 50 சதவீதமாகக் காணப்படுகிறது. இவர்கள் மூன்று தடவைகள் வரை திருமணம் செய்கின்றனர். விவாகரத்து மற்றும் மறுதிருமணம் என்பது 'தொடர் ஒருதார மணத்தில்' ஈடுபடுவதற்கான அடிப்படைக் காரணியாகும். இவர்கள் பல திருமணங்களைப் புரிந்தாலும் ஒரு நேரத்தில் தமக்கென ஒரேயொரு வாழ்க்கைத் துணையை மட்டுமே கொண்டிருப்பார்கள். கரிபியன், மொறிசியஸ், பிரேசில் போன்ற நாடுகளில் வாழும் பெண் தலைமைத்துவக் குடும்பங்கள் தொடர் ஒரு தார மணத்தில் இணைவ அதிகமாகக் காணப்படுகிறது. இவ்வகையான மணத்தில் 'முன்னால்' எனப் பிறிதொரு வகையான உறவு முறைப் பதம் பயன்படுத்தப்படுகிறது. எடுத்துக்காட்டாக, முன்னாள் மனைவி மற்றும் முன்னாள் கணவன் எனக் கூறப்படுகிறது. முன்னாள் கணவனின் வாழ்க்கை ஒரு பெண்ணின் வாழ்நாள் முழுமைக்கும் ஏதோவொரு விதத்தில் தொடர்பைக் கொண்டிருக்கும். ஏனெனில் இந்தக் கணவனுக்குப் பிறந்த குழந்தை குறித்த பெண் மறுதிருமணம் செய்த பின்னரும் இவருடன் வாழ்வதால் இந்தப் பிள்ளையின் நலனில் முன்னாள் கணவனின் பராமரிப்பும் தொடர்பாடலும் காணப்படும். தொடர் ஒருதார மணம் என்பது 'நீண்ட குடும்பத்தை' உருவாக்குவதாக பொப் சிம்ப்சன் குறிப்பிடுகிறார்.\n"}
{"id": "223207", "url": "https://ta.wikipedia.org/wiki?curid=223207", "title": "சந்தாலிகள்", "text": "சந்தாலிகள்\n\nசந்தாலிகள் இந்தியாவின் சத்தீஸ்கர், ஜார்கண்ட், ஒடிசா, மேற்கு வங்காளம் போன்ற மாநிலங்களில் வாழும் பழங்குடி இன மக்கள் ஆகும். இவர்களின் மொழி முண்டா மொழிகள் ஆகும்.\n\nSection::::வாழ்வு முறை.\nஇவர்கள் திராவிட இன மக்களின் தொடர்பு கொண்டவர்களாக உள்ளார்கள். அங்கு வாழும் மக்கள் தலையில் முக்காடு போட்டு, தலையை மறைக்கும் பழக்கம் உள்ளது, ஆனால் சந்தாலிகள் இன மக்கள் தலையில் முக்காடு போடுவது இல்லை. அதோடு அவர்கள் பேசும் மொழியும் திராவிட குடும்பத்தைச் சேர்ந்ததாக உள்ளது. திராவிட பெண்கள் போல் இவர்கள் தலையில் பூ சூடி கொள்ளுகிறார்கள்.\n\nSection::::திருவிழா.\nதிராவிட மக்களின் பொங்கல் பண்டிகை போன்று இவர்கள் \"சொஹரே\" என்ற அறுவடைத்திருநாளைக் கொண்டாடுகிறார்கள். மூன்று நாட்கள் நடக்கும் இந்த விழாவில் \"பசுஞ்சாணி\" (துசு) கொண்டு கையால் சாமி செய்து எட்டு தானியங்கள் படைத்து வணங்குகிறார்கள்.\n\n"}
{"id": "223213", "url": "https://ta.wikipedia.org/wiki?curid=223213", "title": "நிவேதா தாமஸ்", "text": "நிவேதா தாமஸ்\n\nநிவேதா தாமஸ் (\"Nivetha Thomas\", பிறப்பு: 15 அக்டோபர் 1995) என்பவர் இந்திய நடிகை ஆவார். இவர் தமிழ் மற்றும் மலையாள மொழித் திரைப்படங்களிலும், மற்றும் சின்னத்திரை தொடர்களிலும் நடித்து வருகின்றார்.\n\nSection::::திரைப்பட வாழ்க்கை.\nகுழந்தை நட்சத்திரமாக பல திரைப்படங்களிலும் சின்னத்திரை தொடர்களிலும் நடிக்க ஆரம்பித்த இவர், 2003ம் ஆண்டு \"உத்தரா\" என்ற திரைப்படத்தில் அறிமுகமானார். அதன் பிறகு 2008ம் ஆண்டு \"வெருதே ஒரு பார்யா\" திரைப்படத்தில் ஜெயராம் மற்றும் கோபிகாவின் மகளாக நடித்தார். இந்த திரைப்படத்தில் நடித்தற்காக \"சிறந்த குழந்தை நட்சத்திரத்திற்கான கேரள மாநில திரைப்பட விருது\" வென்றார். அதே ஆண்டில் குருவி என்ற தமிழ்த் திரைப்படத்தில் விஜய்யின் தங்கையாக அறிமுகமானார். 2009ம் ஆண்டு சமுத்திரக்கனி இயக்கத்தில் \"அரசி\" என்ற தொடரில் ராதிகாவின் மகளாக நடித்ததன் மூலம் பிரபலமான நடிகை ஆனார்.\n\n"}
{"id": "223216", "url": "https://ta.wikipedia.org/wiki?curid=223216", "title": "நிறுத்தல் நேரம்", "text": "நிறுத்தல் நேரம்\n\nகாற்பந்தாட்டத்தில் நிறுத்தல் நேரம் (\"stoppage time\" ) அல்லது காயமடைந்த நேரம் ( \"injury time\") எனவும் பிஃபாவின் ஆவணங்களில் மேற்பட்ட நேரம் எனவும் குறிக்கப்படும் கால அளவு விளையாட்டாளர் மாறுதல்களுக்காகவும் காயப்பட்ட வீரர்களுக்கு சிகிச்சை அளிக்கவும் மற்றும் பிற நிறுத்தங்களுக்குமான நேரத்தை சரிக்கட்டுவதற்காக ஆடும் நேரத்துடன் கூட்டப்படும் நேரத்தைக் குறிக்கின்றது. பொதுவாக 45 நிமிடங்கள் கொண்ட இரு பாதிகளாக விளையாடப்படும் ஆட்டத்தில் பந்து வெளியே செல்லும்போதெல்லாம் ஆட்டம் நிறுத்தப்படுவதில்லை. இரு பாதிகளுக்கும் இடையில் 15 நிமிட இடைவேளை விடப்படுகிறது. ஆட்டத்தின் இரு பாதிகளும் முடிந்த நேரம் \"முழு-நேரம்\" எனப்படுகிறது. ஆட்டநடுவர் அவ்வப்போது நிறுத்தற்கூடிய கடிகாரத்தை வைத்துக்கொண்டு அலுவல்முறை நேரக்காப்பாளராக பொறுப்பாற்றுகிறார். அணிப் பயிற்றுனர்கள் ஆட்டப்போக்கை கருத்தில்கொண்டு தங்கள் அணி வீரர்களை மாற்றும்போது நிறுத்தப்படும் நேரம், காயமடைந்த வீரர்களுக்கு சிகிச்சை அளிக்கவும் வெளியே எடுத்துச் செல்லவும் நேர்கின்ற நேரம் மற்றும் பிற காரணங்களுக்காக நிறுத்தல்களைக் கணக்கில் கொண்டு முழு-நேர முடிவில் கூடுதலாக ஒதுக்கப்படும் நேரத்தை ஆட்டநடுவர் அறிவிக்கிறார்.\n\nஇந்த நிறுத்தற் நேரத்தின் அளவைத் தீர்மானிக்க நடுவருக்கு மட்டுமே அதிகாரம் உண்டு. அவரே ஆட்டம் முடிந்ததாக அறிவிக்க முடியும். நான்காவது நடுவர் பொறுப்பாற்றும் ஆட்டங்களில் பாதிநேரம் முடியுந்தருவாயில் ஆட்ட நடுவர் எத்தனை நிமிடங்களைக் கூடுதலாகத் தரலாம் என்பதை சைகைகள் மூலம் அறிவிக்கிறார். நான்காம் நடுவர் அறிவிப்புப் பலகை ஒன்றில் கூட்டப்பட்ட எண்ணைக் காட்டுவதன் மூலம் விளையாடும் வீரர்களுக்கும் பார்வையாளர்களுக்கும் இதனை அறிவிக்கிறார். இவ்வாறு காட்டப்பட்ட நேரத்தை ஆட்டநடுவரால் மேலும் கூட்டிட இயலும். \n\n1891இல் நடந்த நிகழ்ச்சி ஒன்றினால் இவ்வாறு நிறுத்தற் நேரம் அறிமுகப்படுத்தப்பட்டது. இசுடோக்கு காற்பந்துக் கழகத்திற்கும் ஆசுடன் வில்லா காற்பந்துக் கழகத்திற்குமிடையேயான ஓர் ஆட்டத்தில் ஆட்ட முடிவுக்கு இரண்டே நிமிடங்கள் இருந்த நேரத்தில் 1-0 என்று பின்தங்கியிருந்த இசுடோக்குக்கு \"தண்ட உதை\" வழங்கப்பட்டது. வில்லாவின் கோல்காப்பாளர் பந்தை ஆடுகளத்திலிருந்து வெளியே உதைத்தார். பந்தை மீட்டு வருவதற்குள் 90 நிமிடங்கள் கழிந்தமையால் ஆட்டம் முடிவுற்றது. ஆட்ட விதிகளின்படி எந்தப் பாதியின் ஆட்டத்திலும் தண்ட உதை எடுக்கும் போதும் அல்லது மீண்டும் எடுக்கும்போதும் நேரம் கூட்டப்பட வேண்டும். இதனால் தண்ட உதை முழுமையடையாமல் ஆட்டம் நிறுத்தப்படவியலாது. இதனால் எழுந்த சர்ச்சையினாலேயே நிறுத்தற் நேரம் அறிமுகப்படுத்தப்பட்டது.\n\nSection::::உசாத்துணை.\nஃபிஃபா ஆட்டச் சட்டங்கள்\n"}
{"id": "223221", "url": "https://ta.wikipedia.org/wiki?curid=223221", "title": "ஜோஷ் டுஹாமெல்", "text": "ஜோஷ் டுஹாமெல்\n\nஜோஷ் டேவிட் டுஹாமெல் (பிறப்பு: நவம்பர் 14, 1972) ஒரு அமெரிக்க நாட்டு நடிகர் மற்றும் விளம்பர நடிகராவார். இவர் 1999ம் ஆண்டு\nஆல் மை சில்ரன் என்ற தொலைக்காட்சி தொடரின் மூலம் நடிப்புத்துறைக்கு அறிமுகமானார். அந்த தொடரில் நடித்ததற்காக பல விருதுகளுக்கு பரிந்துரை செய்யப்பட்டு சில விருதுகளை வென்றார். இவர் டிரான்ஸ்ஃபார்மர்ஸ் என்ற திரைப்படங்களில் நடித்ததன் மூலம் பரிசியமான நடிகர் ஆனார்.\n\nSection::::ஆரம்பகால வாழ்க்கை.\nடுஹேமல் நவம்பர் 14, 1972ம் ஆண்டு மினாட் வடக்கு டகோட்டா அமெரிக்கா வில் பிறந்தார். இவரது தாயார், போனி எல். கெம்பெர், ஒரு மசாஜ் சிகிச்சை பிரிவில் வேலை செய்தார். இவரின் தந்தை லாரி டுதாமேல் ஒரு விளம்பர விற்பனையாளர்.\n\n"}
{"id": "223251", "url": "https://ta.wikipedia.org/wiki?curid=223251", "title": "ஜாக் கரிப்போ", "text": "ஜாக் கரிப்போ\n\nஜாக் டேவிஸ் கரிப்போ (பிறப்பு: டிசம்பர் 11, 1996) என்பவர் அமெரிக்க நாட்டு நடிகர், பாடகர் மற்றும் நடனக் கலைஞரும் ஆவார். இவர் தி துண்டேர்மான்ஸ் என்ற தொலைக்காட்சி தொடரில் சூப்பர் ஹீரோவாக நடித்ததன் மூலம் பரிசியமான நடிகர் ஆனார். அதை தொடர்ந்து அமெரிக்க ஹீரோ, மார்வின் மார்வின், ஜெஸ்ஸி, உள்ளிட்ட பல தொலைக்காட்சி தொடர்களில் நடித்துள்ளார்.\n"}
{"id": "223254", "url": "https://ta.wikipedia.org/wiki?curid=223254", "title": "கிரா கொசரின்", "text": "கிரா கொசரின்\n\nகிரா கொசரின் (பிறப்பு: 1997 அக்டோபர் 7) ஒரு அமெரிக்க நாட்டு நடிகை மற்றும் பாடகி ஆவார். இவர் தி துண்டேர்மான்ஸ் என்ற தொலைக்காட்சி தொடரில் சூப்பர் ஹீரோவாக நடித்ததன் மூலம் பரிசியமான நடிகை ஆனார். இவர் சில குறுந் திரைப்படங்களிலும் Shake It Up, AwesomenessTV போன்ற தொலைக்காட்சி தொடர்களிலும் நடித்துள்ளார்.\n\n"}
{"id": "223256", "url": "https://ta.wikipedia.org/wiki?curid=223256", "title": "பாலா (நடிகர்)", "text": "பாலா (நடிகர்)\n\nபாலா குமார் (பிறப்பு: டிசம்பர் 19 1982) என்பவர் இந்தியத் திரைப்பட நடிகர் ஆவார். இவர் தமிழ் மற்றும் மலையாளம் மொழி திரைப்படங்களில் நடித்துள்ளார். 2002ம் ஆண்டு அன்பு என்ற திரைப்படத்தின் மூலம் திரைப்படத்துறைக்கு அறிமுகமானார். 2014ம் ஆண்டு அஜித் குமார் நடித்த வீரம் என்ற திரைப்படத்தில் நடித்துள்ளார் என்பது குறிப்பிடத்தக்கது.\n\n"}
{"id": "223258", "url": "https://ta.wikipedia.org/wiki?curid=223258", "title": "கர்ண பருவம்", "text": "கர்ண பருவம்\n\nகர்ண பருவம் மகாபாரதத்தின் எட்டாவது பருவம் ஆகும். போரில் கர்ணன் கௌரவப் படைகளுக்குத் தலைமை தாங்கிய காலப்பகுதியின் நிகழ்வுகள் இப்பருவத்தில் எடுத்தாளப்பட்டுள்ளன. கர்ணன் படைத் தலைவனாகப் பொறுப்பு ஏற்பது, மதுராவின் மன்னன் சல்லியன் கர்ணனுக்குத் தேரோட்டியாவது, கர்ணனும் சல்லியனும் வாக்குவாதத்தில் ஈடுபட்டது, பாண்டியனும், தண்டசேனன், தார்தா ஆகியோரும் போரில் மடிவது, கர்ணன் தருமனுடன் போர் புரிவது போன்ற நிகழ்வுகள் இப்பருவத்தில் நிகழ்வனவாகும்.\n\nதுரியோதனனின் தம்பியான துச்சாதனனின் மார்பைக் கிழித்து இரத்தத்தைக் குடிப்பதன் மூலம் பீமன் தனது சபதத்தை நிறைவேற்றிக் கொள்வதும் இப்பருவத்திலேயே ஆகும். இறுதியாக அருச்சுனன் கர்ணனுடன் போர் புரிவதும், அருச்சுனன் கர்ணனைக் கொல்வதும் இப்பருவத்தின் இறுதிப்பகுதியில் வருகின்றன. 69 பிரிவுகளாகப் பிரிக்கப்பட்டு உள்ள இப்பருவத்தில் 4964 பாடல்கள் உள்ளன.\n\n\n"}
{"id": "223259", "url": "https://ta.wikipedia.org/wiki?curid=223259", "title": "சல்லிய பருவம்", "text": "சல்லிய பருவம்\n\nசல்லிய பருவம் மகாபாரதத்தின் 18 பருவங்களுள் ஒன்பதாவது பருவம் ஆகும். கர்ணன் போரில் இறந்த பின்னர் சல்லியன் படைத் தலைமைப் பொறுப்பு ஏற்றுப் போரிட்ட காலப் பகுதியின் நிகழ்வுகளை இப்பருவம் விளக்குகின்றது. சல்லியன் ஒரு நாள் மட்டுமே படைத் தலைமைப் பொறுப்பில் இருந்து அன்றே தருமரின் கையால் மடிகிறான். இதனால் இப்பருவம் இறுதி நாளான ஒரு நாட் போர் நிகழ்வுகளை மட்டுமே விபரிக்கிறது. சகுனியும் இதே நாளில் சகாதேவனுடன் போரிட்டு இறக்கிறான். பெரும்பாலானோர் இறந்து மிகச் சிலரே எஞ்சியிருந்த நிலையில், துரியோதனன் ஏரியொன்றுக்குட் சென்று மறைந்து கொள்கிறான். வீமன் அப்பகுதிக்குச் சென்று துரியோதனனை இழிவாகப் பேசி அவனை வெளியே வரவைத்து அவனுடன் கதாயுதப் போர் செய்கிறான். கண்ணனின் தூண்டுதலால், போர் முறைக்கு மாறாக, வீமன் துரியோதனனைத் தொடையில் அடித்துக் கொல்கிறான். \n\nஇப்பருவத்தில் 59 பிரிவுகளில் 3220 பாடல்கள் உள்ளன.\n\n\n"}
{"id": "223260", "url": "https://ta.wikipedia.org/wiki?curid=223260", "title": "சரண்யா பாக்யராஜ்", "text": "சரண்யா பாக்யராஜ்\n\nசரண்யா பாக்யராஜ் ஒரு இந்திய நாட்டுத் திரைப்பட நடிகை. இவர் தமிழ் மற்றும் மலையாளம் மொழித் திரைப்படங்களிலும் நடித்தார். 2006ஆம் ஆண்டு பாரிஜாதம் என்ற தமிழ்த் திரைப்படத்தில் பிரித்விராஜ் சுகுமாரனின் ஜோடியாக அறிமுகமானார். அதே ஆண்டில் மோகன்லால் நடித்த போடோக்ராபர் என்ற மலையாள மொழித் திரைப்படத்தில் நடித்தார். இவர் இயக்குனர் மற்றும் நடிகர் பாக்யராஜ் மற்றும் நடிகை பூர்ணிமா ஜெயராம் வின் மகள் ஆவார். மற்றும் நடிகர் சாந்தனுவின் சகோதரியும் ஆவார்.\n"}
{"id": "223261", "url": "https://ta.wikipedia.org/wiki?curid=223261", "title": "மூத்த குடிமக்கள்", "text": "மூத்த குடிமக்கள்\n\nமக்களை வயது மூப்பின் அடிப்படையில் மூத்த குடிமக்கள் (Senior citizens) என வகைப்படுத்துகின்றனர். மூத்தகுடி மக்களுக்கான வயது கணக்கீடு செய்வதில் நாட்டிற்கு நாடு வேறுபாடு உள்ளது. மூத்தகுடி மக்களின் நலன்களுக்காக பல நாடுகள் ஓய்வூதியம், மருத்துவம், முதியோர் உறைவிடம், வரிச்சலுகைகள், பயணக்கட்டணச் சலுகை, சமூகப்பாதுகாப்பு போன்ற பல்வகையான சலுகைகள் வழங்கப்படுகின்றது. மூத்தகுடி மக்களின் நலனை பேணுவதின் முக்கியத்துவத்தை வலியுறுத்தி, ஒவ்வொரு ஆண்டும் அக்டோபர் 1 -ஆம் நாள் ”சர்வதேச மூத்தகுடி மக்கள் தினம்” உலகம் முழுவதும் கொண்டாப்படுகிறது. மூத்தகுடி மக்களான பெற்றோர்களின் நலன்களை காத்திட, இந்திய நடுவன் அரசும் மாநில அரசுகளைகளும் பல்வேறு சட்டங்களை கொண்டுவந்துள்ளது.\n\nSection::::இந்தியாவில் மூத்த குடிமக்களுக்கான வயது கணக்கீடு.\nஇந்தியாவில் அறுபது வயதிற்கு மேற்பட்டவர்களை மூத்த குடிமக்கள் எனக் கணக்கீடு செய்துள்ளனர். ஆனால் சில இனங்களில் சலுகைகள் வழங்கும் போது ஆண், பெண் மூத்தகுடி மக்களுக்கான வயது வரம்பு வேறுபடுகிறது.\n\nSection::::இந்தியாவில் மூத்த குடிமக்களுக்கான சலுகைகள்.\nஇந்தியாவில் மூத்த குடிமக்களுக்கு மாநில மற்றும் ஒன்றிய அரசுகள் பலதுறைகள் வாயிலாக பல்வேறு சலுகைகள் வழங்கி வருகிறது. ஆனால் சில இனங்களில் சலுகைகள் வழங்கும் போது ஆண், பெண் மூத்தகுடி மக்களுக்கான வயது வரம்பு வேறுபடுகிறது.\n\n\n"}
{"id": "223263", "url": "https://ta.wikipedia.org/wiki?curid=223263", "title": "இவாஞ்சலீன் லில்லி", "text": "இவாஞ்சலீன் லில்லி\n\nநிக்கோல் இவாஞ்சலீன் லில்லி (\"Nicole Evangeline Lilly\", பிறப்பு:, 1979 ஆகஸ்ட் 3) ஒரு கனடிய நாட்டு நடிகை. இவர் லாஸ்ட் என்ற தொலைக்காட்சி தொடரில் நடித்ததன் மூலம் பிரபல்யமான நடிகை ஆனார். இந்த தொடரில் நடித்ததற்காக சாட்டர்ன் விருது, டீன் சாய்ஸ் விருது மற்றும் கோல்டன் குளோப் விருதுளுக்கு பரிந்துரை செய்யப்பட்டார். இவர் \"ஸ்டீலிங் சினாட்ரா, அப்டேர்வேர்ட்ஸ், ரியல் ஸ்டீல், த ஹாபிட்\" உள்ளிட்ட திரைப்படங்களிலும் நடித்துள்ளார்.\n\n"}
{"id": "223270", "url": "https://ta.wikipedia.org/wiki?curid=223270", "title": "பியா பஜ்பை", "text": "பியா பஜ்பை\n\nபியா பஜ்பை இவர் இந்திய நாட்டு நடிகை மற்றும் விளம்பர நடிகை ஆவார். இவர் தமிழ், தெலுங்கு, மலையாளம் மற்றும் ஆங்கிலம் மொழித் திரைப்படங்களில் நடித்து வருகின்றார்.\n\nSection::::திரைப்பட வாழ்க்கை.\nபியா 2008ம் ஆண்டு ஏ. எல். விஜய் இயக்கத்தில் பொய் சொல்ல போறோம் என்ற தமிழ் நகைச்சுவைத் திரைப்படத்தில் அறிமுகமானார். அதே ஆண்டில் அஜித் மற்றும் நயன்தாரா நடித்த ஏகன் என்ற திரைப்படத்தில் நவ்தீப்பின் ஜோடியாக நடித்தார். 2010ம் ஆண்டு வெங்கட் பிரபு இயக்கத்தில் கோவா என்ற திரைப்படத்தில் நடித்தார். கே. வி. ஆனந்த் இயக்கத்தில் 2011ம் ஆண்டு வெளிவந்த கோ என்ற திரைப்படத்தில் ஜீவா, அஜ்மல் மற்றும் கார்த்திகா நாயர் இவர்களுடன் இணைந்து நடித்தார். 2012ம் ஆண்டு மாஸ்டர்ஸ் என்ற மலையாள மொழித் திரைப்படத்தில் அறிமுகமானார். 2013ம் ஆண்டு பச்க்பென்ச் ஸ்டுடென்ட் என்ற தெலுங்கு திரைப்படத்தில் மஹத் ராகவேந்திராவுடன் நடித்தார். 2014ம் ஆண்டு எக்ஸ் என்ற ஆங்கில திரைப்படத்தில் நடித்து வருகின்றார்.\n\n"}
{"id": "223274", "url": "https://ta.wikipedia.org/wiki?curid=223274", "title": "மராத்தா", "text": "மராத்தா\n\nமராத்தா (\"Maratha\", வழமையாக மராட்டா அல்லது மகாராட்டிரா எனவும் ஒலிப்பெயர்க்கின்றனர்) மகாராட்டிரத்தில் பெரும்பான்மையினராக வாழும் ஓரினமாகும். இது இரண்டு விதங்களில் பயன்படுத்தப்படுகின்றது: மராத்தி பேசும் மக்களிடையே முதன்மையான மராத்தா சாதியினரைக் குறிக்கிறது; வரலாற்றில் இச்சொல் பதினேழாவது நூற்றாண்டில் பேரரசர் சிவாஜி நிறுவிய மராட்டியப் பேரரசையும் அதன் வழித்தோன்றல்களையும் குறிக்கிறது.\n\nமராத்தாக்கள் முதன்மையாக இந்திய மாநிலங்களான மகாராட்டிரம், மத்தியப் பிரதேசம், குசராத்து, கருநாடகம் மற்றும் கோவாவில் வாழ்கின்றனர். அவர்கள் வாழும் நிலப்பகுதி மற்றும் பேசும் மொழியை ஒட்டி கோவாவிலும் அடுத்துள்ள கார்வாரிலும் வாழும் மராத்தாக்கள் குறிப்பாக கொங்கண் மராத்தாக்கள் எனப்படுகின்றனர். அதேபோல தமிழ் பேசும் மராத்தாக்கள் தஞ்சாவூர் மராத்தாக்கள் எனக் குறிப்பிடப்படுகின்றனர்.\n\nSection::::வருணமும் சாதியும்.\nமராத்தாக்களின் வருணம் சர்ச்சைக்குரிய விடயமாக விளங்குகிறது. சிலர் இவர்களை சத்திரியர் என்றும் சிலர் இவர்களை விவசாயப் பின்புலம் உள்ளவர்கள் என்றும் குறிப்பிடுகின்றனர். சிவாஜியின் காலத்திலிருந்தே இது குறித்து பிராமணர்களுக்கும் மராத்தாக்களுக்கும் விவாதங்கள் நடந்தேறியுள்ளன; இருப்பினும் 19வது நூற்றாண்டில் பிரித்தானியர்களிடமிருந்து விடுதலை பெற பிராமணர்கள் பாம்பே மாகாணத்தில் பெருவாரியாக இருந்த இவர்களை சத்திரியர்களாக அங்கீகரித்து இணைந்து செயல்பட்டனர். இந்த ஒற்றுமை விடுதலைக்குப் பின்னர் முறிந்தது \n\nஇவர்களில் ஒரு பிரிவினரான குன்பி மராத்தாக்களுக்கு பிற பிற்பட்டோருக்கான இட ஒதுக்கீடு வழங்கப்பட்டு வந்துள்ளது. \"மராத்தா சமூகம் கல்வி மற்றும் சமுதாய ரீதியாக பின்தங்கிய வகுப்பாகக் கருதப்பட்டு\" மராத்திகளுக்கு 2014இல் அப்போதைய மகாராட்டிர அரசு 16 சதவீத இட ஒதுக்கீடு வழங்கியுள்ளது.\nSection::::உள்நாட்டுப் பரவல்.\nமராட்டியப் பேரரசின் விரிவாக்கத்தினால் குறிப்பிடத்தக்க அளவில் மராத்தாக்கள் புலம்பெயர்ந்து இந்தியாவின் பல பகுதிகளில் குடியேறினர். இவர்கள் இன்னமும் சிறுபான்மையினராக இந்தியாவின் வடக்கு, தெற்கு மேற்கு பகுதிகளில் வாழ்ந்து வருகின்றனர். இவர்கள் உள்ளூர் மொழிகளைப் பேசினாலும் தங்கள் அடையாளமாக மராத்தி மொழியை வீட்டினுள் பேசி வருகின்றனர். இவர்களில் குறிப்பிடத் தக்கவர்களாக குவாலியரின் சிந்தியாக்கள், வடோதராவின் கெய்க்குவாடுகள், இந்தோரின் ஓல்கர்கள், முதோலின் கோர்பாடேக்கள், தஞ்சாவூரின் போன்சுலேக்களைக் கூறலாம்.\n\nSection::::அரசியல் பங்கேற்பு.\nமகாராட்டிரம் 1960இல் உருவானதிலிருந்தே அம்மாநில அரசியலில் மராத்தாக்கள் முக்கியப் பங்கு வகிக்கின்றனர். மகாராட்டிர அரசிலும் உள்ளைர் நகராட்சிகளிலும் பஞ்சாயத்துக்களிலும் மராத்தாக்கள் அமைச்சர்ளாகவும் அலுவலர்களாகவும் 25% பதவிகளில் பொறுப்பாற்றுகின்றனர். 2012 நிலவரப்படி, மகாராட்டிரத்தின் 16 முதலமைச்சர்களில் 10 பேர் மராத்தா சமூகத்திலிருந்து வந்தவர்களாவர்.\n"}
{"id": "223286", "url": "https://ta.wikipedia.org/wiki?curid=223286", "title": "வகுஎண்", "text": "வகுஎண்\n\nகணிதத்தில் ஒரு முழு எண்ணின்வகுஎண் அல்லது வகுத்தி (\"divisor\") என்பது, வேறு ஏதேனுமொரு முழுஎண்ணுடன் பெருக்கப்படும்போது எடுத்துக்கொள்ளப்பட்ட முழுஎண் கிடைக்குமாறு அமைகின்ற ஒரு முழுஎண்ணாகும். ஒரு முழுஎண்ணின் வகுஎண் அம்முழு எண்ணின் ’காரணி’ எனவும் அழைக்கப்படும். எண் 1 ஆனது அனைத்து முழுஎண்களுக்கும் வகுஎண்ணாக அமையும். ஒவ்வொரு முழுஎண்ணும் தனக்குத்தானே வகுஎண்ணாகும்.\n\nஎடுத்துக்காட்டுகள்:\n\nSection::::வரையறை.\nபொதுவாக வகுஎண் என்பது இருவிதமாக வரையறுக்கப்படுகிறது:\n\n\nஇந்த வரையறையின்படி formula_12 என்பது உண்மையாகும்.\n\n\n\nSection::::பொதுவானவை.\nவகுஎண்களின் வரையறைப்படி, 1, 2, 4, −1, −2, −4 ஆகிய ஆறு எண்களுமே 4 இன் வகுஎண்கள் ஆகும். ஆனால் 4 இன் வகுஎண்களென 1, 2, 4 ஆகிய மிகை வகுஎண்கள் மட்டுமே குறிப்பிடப்படுகின்றன.\n\n\n42 ஆனது 7 ஆல் வகுபடும் அல்லது 42 ஆனது 7 இன் மடங்கு அல்லது 42 இன் காரணி 7 என்றும் கூறலாம்.\n\n\nSection::::மேலதிகக் குறியீடுகளும் கூற்றுகளும்.\nSection::::சில அடிப்படை விதிகள்.\nஎனினும் formula_23 மற்றும் formula_32 எனில், formula_33 என்பது எப்பொழுதும் உண்மையாகாது.\n\nஎடுத்துக்காட்டு: \n\n\n\nSection::::தகு வகுஎண்கள்.\nஅதாவது, ஒவ்வொரு பகாஎண்ணுக்கும் இரண்டே இரண்டு வகுஎண்கள் மட்டுமே உண்டு. ( எண் 1 மற்றும் அதே எண்)\n\nஎனில், \n\nSection::::வகுஎண்களின் எண்ணிக்கை.\nஎனினும் நேர் வகுஎண்களின் எண்ணிக்கை ஒரு முழுமையான பெருக்கல் சார்பு கிடையாது. அதாவது formula_5 மற்றும் formula_2 ஆகிய இரு எண்களுக்கிடையே ஒரு பொது வகுஎண் இருந்தால் formula_60 என்பது உண்மையாகாது. \n\nஎடுத்துக்காட்டு:\nformula_67\n\n"}
{"id": "223288", "url": "https://ta.wikipedia.org/wiki?curid=223288", "title": "படை முகில்", "text": "படை முகில்\n\nபடை முகில் என்பது கீழ்ப்படைக்குரிய ஒருமுகில்வகை ஆகும். இது சீரான தளத்தைக் கொண்ட கிடையான படைகளினால் ஆனது. இது தரையிலிருந்து சுமார் 2000 மீட்டருக்குக் கீழான உயரத்தில் காணப்படும். இது வெப்ப உயர்வினால் ஏற்படும் மேற்காவுகை முகில்களுக்கு வேற்றானதாகும். குறிப்பாக படைமுகில் என்பது தாழ்மட்டத்தில் காணப்படுகின்ற தட்டையான, குறித்த உருவமற்ற நரை நிறத்திற்கும் வெள்ளைக்குமிடையிலான நிறங்கொண்ட முகில்களாகும். இம்முகில்கள் கட்டாயமாக தரை மூடுபனிக்கு மேலாகக் காணப்படுவதுடன் இவை மேல் நோக்கி நகரும் காலை மூடுபனி அல்லது வானின் தாழ்ந்த மட்டத்துக்கு பரவும் குளிர் காற்றினால் உருவாகலாம்.\n\nSection::::உருவாகும் முறை.\nபடை முகில் ஆனது ஈரமான வெப்பமடைந்த வளிப்படை தரையிலிருந்து எழுந்து மேலே ஒடுக்கமடையும் போது தோன்றுகின்றது. இதன்போது வெப்பநிலை மாறாமல் மறைவெப்ப குளிர்ச்சியை அடைவதால் சாரீரப்பதன் அதிகரிக்கின்றது.\n"}
{"id": "223289", "url": "https://ta.wikipedia.org/wiki?curid=223289", "title": "முதல் குடிமகன்", "text": "முதல் குடிமகன்\n\nமுதல் குடிமகன் (ஆங்கிலம்:The First Citizen), (இலத்தீன்:\nPrinceps) என்பவர் பொதுவாக ஒரு நாட்டின் குடியரசுத் தலைவர் அல்லது அரசர் அல்லது அரசி, அல்லது நாட்டின் மிக உயரிய அதிகாரத்துடன் கூடிய பதவியில் உள்ளவர்களை அந்நாட்டின் முதல் குடிமகன் என்று அழைப்பர். இந்தியாவின் முதல் குடிமகன், இந்தியக் குடியரசுத் தலைவர் ஆவார். இங்கிலாந்தின் முதல் குடிமகன் அந்நாட்டின் தற்போதைய அரசியாவர். சவுதி அரேபியா போன்ற மன்னராட்சி நடைபெறும் நாடுகளில் அந்நாட்டு மன்னரே முதல் குடிமகன் ஆவார். சப்பான், தாய்லாந்து போன்ற நாடுகளில் பெயரளவிற்கு மன்னர்கள் இருப்பினும், அவர்களை அந்நாடுகள் இன்றளவிலும் முதல் குடிமகனாக ஏற்றுக்கொண்டு பெருமைப்படுத்துகின்றனர். ஜனநாயக குடியரசு ஆட்சி நடைபெறாத, சர்வாதிகாரிகள் ஆளும் நாட்டின் தலைவர்களும் முதல் குடிமகன் ஆகிறார்.\n\nSection::::முதல் குடிமகன் என்றழைக்க காரணங்கள்.\nஒரு நாட்டின் உயர் அதிகாரம் மிக்க தலைவர், அந்நாட்டின் பிரதிநிதியாக செயல்படுகிறார். மேலும் அவரே நாட்டின் உயர் அதிகாரம் படைத்த நிர்வாகத் தலைவராகவும் உள்ளார். நாட்டில் நடைபெறும் அரசின் அனைத்து நடவடிக்கைகளும் முதல் குடிமகன் பெயரால் நிறைவேற்றப்படுகிறது. அரசின் சார்பாக மேற்கொள்ளப்படும் பன்னாட்டு ஒப்பந்தங்கள் மற்றும் உள்நாட்டு ஒப்பந்தங்கள் அனைத்தும், நாட்டின் முதல் குடிமகன் பெயரால் நடைமுறைப்படுத்தப்படுகிறது. எனவே ஒரு நாட்டின் அதிபரை மட்டுமே நாட்டின் முதல் குடிமகன் என்றழைக்கின்றனர்.\n\nSection::::மானிட அறிவியல்படி நாட்டின் முதல் குடிமகன்கள்.\nஒரு குறிப்பிட்ட நிலப்பரப்பில் முதன் முதலாக வாழ்ந்த மக்களினத்தையே முதல் குடிமகன்கள் என்றும் மானிட அறிவியல் ஆய்வாளர்கள் அழைக்கின்றனர்..\n"}
{"id": "223294", "url": "https://ta.wikipedia.org/wiki?curid=223294", "title": "வெப்பக் கடத்துதிறன்", "text": "வெப்பக் கடத்துதிறன்\n\nஇயற்பியலில் வெப்பக் கடத்துதிறன் அல்லது வெப்பக் கடத்துமை (\"thermal conductivity\") என்பது ஒரு பொருளின் வெப்பங் கடத்தும் பண்பின் அளவீடாகும். இது k அல்லது λ அல்லது κ எனக் குறிக்கப்படுகிறது. இது வெப்பக் கடத்தல் தொடர்பான ஃபூரியே விதியில் அதிகம் பயன்படுகிறது.\n\nஅதிக வெப்பக் கடத்துதிறன் கொண்ட ஒரு பொருளின் ஊடாக வெகு விரைவில் வெப்பம் கடத்தப்படும், அதேபோல் குறைவான வெப்பக் கடத்துதிறன் கொண்ட பொருளினூடே மெதுவாகவே வெப்பம் கடத்தப்படும். ஆகையால், அதிக வெப்பக் கடத்துதிறன் கொண்ட பொருள்கள் வெப்ப உறிஞ்சகங்களிலும் குறைவான வெப்பக் கடத்துதிறன் கொண்ட பொருள்கள் வெப்பத் தடுப்பு அமைப்புகளிலும் பயன்படுத்தப்படுகின்றன. ஒரு பொருளின் வெப்பக் கடத்துதிறன் அப்பொருளின் வெப்பநிலையைப் பொறுத்து அமையும். வெப்பக் கடத்துதிறனுக்கு நேரெதிர்ப் பண்பு வெப்பத் தடுதிறன் ஆகும்\n\nSection::::வெப்பக் கடத்துதிறனின் அலகுகள்.\nவெப்பக் கடத்துதிறனின் பரிமாணம் MLTΘ எனக் குறிக்கப்படும். அனைத்துலக அலகு (SI) முறையில், வெப்பக் கடத்துதிறன் வாட்டுகள்.கெல்வின்.மீட்டர் (W·K·m) என்ற அலகின் மூலம் அளவிடப்படுகின்றது.. பிரித்தானிய அலகு முறையில் வெப்பக் கடத்துதிறன் Btu/(hr·ft⋅F) இல் அளக்கப்படும். இங்கு 1 Btu/(hr·ft⋅F) = 1.730735 W/(m·K).\n\nவெப்பக் கடத்துதிறனை ஒரு வெப்பநிலை வேறுபாடு (கெல்வினில், K) மற்றும் ஒரு பரப்பளவு (சதுர மீட்டர்களில், m) ஆகியவற்றால் பெருக்கி, தடிமனால் (மீட்டர்களில், m) வகுத்தால் ஒரு பொருளின் ஒரு துண்டில் ஏற்படும் ஆற்றல் இழப்பை (வாட்டுகளில், W) கணக்கிடலாம்.\n\nவெப்பக் கடத்துதிறனின் தலைகீழி \"வெப்ப எதிர்த்திறன்\" ஆகும்.\n\nSection::::அளவீடு.\nபொதுவாகக் கூறுகையில், வெப்பக் கடத்துதிறனை அளவிடுவதற்குப் பல சாத்தியக்கூறுகள் உள்ளன. அவை ஒவ்வொன்றும் குறிப்பிட்ட பொருள்களுக்குப் பொருத்தமானவை. அது வெப்பப் பண்புகளையும் ஊடகத்தின் வெப்பநிலையையும் சார்ந்ததாகும். நிலையான மற்றும் இடைநிலை நுட்பங்கள் ஆகியவற்றுக்கிடையே வேறுபாட்டைக் காண முடியும்.\n\nபொதுவாக, நிலையான நுட்பங்கள் அளவிடப்படும் பொருளின் வெப்பநிலை, நேரம் மாறாத பட்சத்தில் அளவிடுகின்றன. இதனால் சமிக்ஞைப் பகுப்பாய்வு வெளிப்படைத்தன்மை வாய்ந்ததாக விளங்குகிறது (நிலையான நிலை என்பது மாறா சமிக்ஞைகளைக் குறிக்கிறது). வழக்கமாக மிகச் சிறப்பாகப் பொறியாக்கம் செய்யப்பட்ட பரிசோதனை அமைப்பு தேவைப்படுவது இதிலுள்ள குறையாகும். பிரிக்கப்பட்ட துண்டு (பல்வேறு வகையானவை) திரட்டப்பட்ட பாறை மாதிரிகளுக்குப் பயன்படுத்தப்படும் மிகப் பொதுவான சாதனம் ஆகும்.\n\nகணத்தில் மாறுகிற நுட்பங்கள் வெப்பப்படுத்தும் செயலின்போதே அளவிடுகின்றன. ஒப்பீட்டில் அளவிடுதல் மிக விரைவாக எடுக்கப்படுவது இதிலுள்ள நன்மையாகும். இடைநிலை முறைகள் வழக்கமாக ஊசி ஆய்வின் மூலம் மேற்கொள்ளப்படுகின்றன.\n\nஅருங்கல்லியலில் (ஜெம்மாலஜி) பயன்படுத்தப்படும் கருவிகளில் ஒன்றான வெப்பக் கடத்துதிறன் சோதனைச் சாதனம், வைரங்களின் தனித்துவமான அதிக வெப்பக் கடத்துதிறனைப் பயன்படுத்தி அருங்கற்கள் உண்மையாகவே நேர்த்தியான வைரங்கள் தானா என்பதைக் கண்டுபிடிக்க உதவுகிறது.\n\nSection::::வரையறைகள்.\nவெப்பக் கடத்துதிறனின் தலைகீழி \"வெப்ப எதிர்த்திறன்\" ஆகும். அது வழக்கமாக, கெல்வின்கள்.மீட்டர் / வாட் (K·m·W) என்ற அலகின் மூலம் அளவிடப்படுகிறது. அறியப்பட்ட அளவு பொருள்களின் விவகாரத்தில், அதன் \"வெப்பக் கடத்துதிறன்\" மற்றும் தலைகீழிப் பண்பான, \"வெப்ப எதிர்த்திறன்\" ஆகியவை விவரிக்கப்படக்கூடும். துரதிருஷ்டவசமாக, இந்தக் கலைச் சொற்களுக்கு வேறுபட்ட வரையறைகள் உள்ளன.\n\nSection::::கடத்துதிறன்.\nஅறிவியல் ரீதியான பொதுப் பயன்பாட்டுக்கு, \"வெப்பக் கடத்துதிறன்\" என்பது ஓரலகு நேரத்தில் ஒரு \"குறிப்பிட்ட பரப்பு மற்றும் தடிமன்\" கொண்ட வட்டின் எதிரெதிர் முகங்களின் வெப்பநிலை வேறுபாடு ஒரு கெல்வின் இருக்கும்போது அதன் வழியே கடக்கும் வெப்பத்தின் அளவாகும். \"k\" வெப்பக் கடத்துத்திறன், \"A\" என்னும் பரப்பளவு மற்றும் \"L\" எனும் தடிமன் கொண்ட வட்டுக்கு இதன் மதிப்பு \"kA/L\" ஆகும், இது W·K என்னும் அலகினால் அளவிடப்படுகிறது (W/°C க்கு சமமானது). வெப்பக் கடத்துதிறன் மற்றும் கடத்துதிறன் ஆகியவை மின் கடத்துதிறன் (A·m·V) மற்றும் மின் கடத்துதிறம் (A·V) ஆகியவற்றுடன் ஒத்தவையாகும்.\n\nவெப்ப மாற்றக் குணகம் என்னும் அளவீடும் உள்ளது: ஒரு குறிப்பிட்ட தடிமன் கொண்ட வட்டின் எதிரெதிர் முகங்களின் வெப்பநிலை வேறுபாடு ஒரு கெல்வின் இருக்கும் நிலையில் அதன் \"ஓரலகு பரப்பின்\" வழியே ஓரலகு நேரத்தில் கடக்கும் வெப்பத்தின் அளவாகும். அதன் தலைகீழி \"வெப்பத் தடைத்திறன்\" ஆகும். சுருக்கமாக:\n\nவெப்ப மாற்றக் குணகம் \"வெப்ப உள்ளிடத்திறன்\" எனவும் அழைக்கப்படுகிறது\n\nSection::::எதிர்த்திறன்.\nவெப்ப எதிர்த்திறன் தொடர்ச்சியாக ஏற்படும்போது, அவை கூடுதல் பண்புடையவையாகும். ஆகவே 1 °C/W என்ற எதிர்த்திறன் கொண்ட இரு கூறுகளின் வழியே வெப்பம் பாயும்போது, மொத்த எதிர்த்திறன் 2 °C/W ஆகும்.\n\nகொடுக்கப்பட்ட ஒரு வெப்ப மூலத்தின் சரியான அளவுடைய வெப்ப உறிஞ்சகத்தைத் தேர்ந்தெடுப்பது என்பது ஒரு பொதுவான பொறியியல் வடிவமைப்புச் சிக்கலாகும். வெப்ப எதிர்த்திறன் அளவுகளில் பணிபுரியும் போது வடிவமைப்புக் கணக்கீடுகள் பெருமளவு எளிதாகின்றன. செயல்திறனைக் கணக்கிடப் பின்வரும் சூத்திரங்கள் பயன்படுத்தப்படலாம்:\nஇதில்:\n\nஎடுத்துக்காட்டுக்கு, ஒரு கூறு 100 W வெப்பத்தை உற்பத்தி செய்தால் மற்றும் அது 0.5 °C/W வெப்ப எதிர்த்திறன் கொண்டிருந்தால், வெப்பக் கழிவிடத்தின் அதிகபட்ச வெப்ப எதிர்த்திறன் என்ன? அதிகபட்ச வெப்பநிலை 125 °C மற்றும் சுற்றுப்புற வெப்பநிலை 25 °C என்க; அப்போது formula_2 இன் மதிப்பு 100 °C ஆகும். வெப்பக் கழிவிடத்தின் சுற்றுப்புறத்திற்கான வெப்ப எதிர்த்திறன் 0.5 °C/W அல்லது அதற்குக் குறைவாகவே இருக்க வேண்டும்.\n\nSection::::உட்கடத்துதிறன்.\nமூன்றாவது சொல்லான \"வெப்ப உட்கடத்துதிறன்\" , என்பது ஒரு கட்டமைப்பின் வெப்பக் கடத்துதிறனையும் வெப்பச் சலனம் மற்றும் கதிர்வீச்சினால் ஏற்படும் வெப்ப மாற்றத்தையும் உள்ளடக்கியதாகும். அது வெப்பக் கடத்துதிறனின் அலகுகளைக் கொண்டே அளவிடப்படுகிறது, மேலும் சில நேரங்களில் அது \"தொகுப்பு வெப்பக் கடத்துதிறன்\" எனவும் அழைக்கப்படுகிறது. \"U-மதிப்பு\" என்ற சொல் இதற்கு மற்றொரு பொருளாகும்.\n\nசுருக்கமாக, \"k\" என்னும் வெப்பக் கடத்துத்திறன் (\"k மதிப்பு\" ), \"A\" என்னும் பரப்பு மற்றும் \"t\" என்னும் தடிமன் கொண்ட ஒரு வட்டிற்கு:\n\n\nSection::::எடுத்துக்காட்டுகள்.\nகட்டற்ற இணைதிறன் இலத்திரன்கள் மின்னோட்டத்தை மட்டுமின்றி வெப்ப ஆற்றலையும் கடத்துவதால், வியட்மேன்-பிரான்சு விதியின்படி, உலோகங்களில் வெப்பக் கடத்துதிறன் தோராயமாக மின் கடத்துதிறனைத் தொடர்ந்தே வருகின்றன. இருப்பினும், அலோகங்களில் வெப்பத்திற்கான ஃபொனான் கேரியர்களின் முக்கியத்துவம் அதிகமானதால், மின் மற்றும் வெப்ப கடத்துதிறன்களுக்கிடையேயான பொது உடன்தொடர்பு பிற பொருள்களுக்குப் பொருந்துவதில்லை. கீழே உள்ள அட்டவணையில் காண்பித்துள்ளபடி, அதிக மின் கடத்துதிறன் கொண்ட வெள்ளி, மின் காப்புப் பொருளான வைரத்தை விடக் குறைவான வெப்பக் கடத்துதிறன் கொண்டதாக உள்ளது.\n\nவெப்பக் கடத்துதிறனானது ஒரு பொருளின் பல பண்புகளை, குறிப்பாக அதன் கட்டமைப்பு மற்றும் வெப்பநிலை ஆகியவற்றைச் சார்ந்துள்ளது. எடுத்துக்காட்டுக்கு, தூய படிகப் பொருள்கள், கொடுக்கப்பட்ட படிக அச்சுக்களிலான ஃபோனோன் இரட்டையாக்கல் வேறுபாடுகளின் காரணமாக வெவ்வேறு படிக அச்சுக்களில் அதிகம் வேறுபடும் வெவ்வேறு வெப்ப கடத்துதிறனைக் கொண்டுள்ளன. திசையமைவு மற்றும் வெப்பநிலை ஆகியவற்றின் அடிப்படையில் மாறும் வெப்பக் கடத்துதிறன் கொண்டுள்ள பொருளுக்கு நீலக்கல் பிரபலமான எடுத்துக்காட்டாகும், அது c-அச்சினூடே 35 W/(m·K) மற்றும் a-அச்சினூடே 32 W/(m·K) என்ற மதிப்புகளைக் கொண்டுள்ளது.\n\nகாற்று மற்றும் பிற வாயுக்கள் வெப்பச்சலனம் இல்லா நிலையில் பொதுவாக சிறந்த மின்காப்புப்பொருள்களாகும். ஆகவே, பல மின்காப்புப் பொருள்கள் பெரும் அளவு வெப்பச்சலனத்தைத் தடுக்கும் வகையில் பெரும் எண்ணிக்கையிலான வெறும் வாயு நிரப்பப்பட்ட பொட்டலங்களாகவே செயல்படுகின்றன. இவற்றுக்கான எடுத்துக்காட்டுகளில் விரிவாக்கப்பட்ட மற்றும் பிதுக்கப்பட்ட பாலியெஸ்டரின் (பிரபலமாக \"ஸ்டைரோஃபோம்\" என அழைக்கப்படுவது) மற்றும் சிலிக்கா ஏரோஜெல் ஆகியவை அடங்கும். இழை மற்றும் இறகுகள் போன்ற இயற்கையான உயிரியல் மின்காப்புப்பொருள்கள், விலங்கின் தோலுக்கு அருகிலுள்ள காற்று அல்லது நீரின் வெப்பச்சலனத்தைப் பெருமளவு தடுப்பதன் மூலம் இதே போன்ற விளைவுகளை அடையக்கூடியவையாக உள்ளன.\n\nஐதரசன் மற்றும் ஈலியம் போன்ற லேசான வாயுக்கள் வழக்கமாக அதிக வெப்பக் கடத்துதிறன் கொண்டவையாக உள்ளன. செனான் மற்றும் டைகுளோரோ டைஃப்ளூரோமீத்தேன் போன்ற அடர்த்தி மிக்க வாயுக்கள் குறைந்த வெப்பக் கடத்துதிறன் கொண்டுள்ளன. விதிவிலக்காக அடர்த்தி மிக்க வாயுவான சல்ஃபர் எக்சாஃப்ளூரைடு அதன் அதிக வெப்பத் திறனின் காரணமாக, ஒப்பீட்டில் அதிக வெப்பக் கடத்துதிறன் கொண்டதாக உள்ளது. (இரட்டைத் தள சாளரங்களின்) மின்காப்புப் பண்புகளை மேம்படுத்த மின்காப்பிடப்பட்ட மெருகூட்டலில் காற்றை விட அடர்த்தியான வாயுவான ஆர்கான் பெரும்பாலும் பயன்படுத்தப்படுகிறது.\n\nகட்டிட மின்காப்பிலும் அதனுடன் தொடர்புடைய துறைகளிலும் வெப்பக் கடத்துதிறன் முக்கியமானதாகும். இருப்பினும், இது போன்ற வர்த்தகங்களில் பயன்படுத்தப்படும் பொருள்கள் அரிதாகவே வேதித் தூய்மைத் தரநிலைகளுக்கு உட்படுத்தப்படுகின்றன. பல கட்டுமானப் பொருளின் \"k\" மதிப்புகள் கீழே பட்டியலிடப்பட்டுள்ளன. பொருள் வரையறைகளுடன் தொடர்புடைய நிச்சயமற்ற தன்மையின் காரணமாக இவற்றை தோராயமானவையாகவே கருத வேண்டும்.\n\nபின்வரும் அட்டவணையானது பல்வேறு வகைப் பொருள்களின் வெப்பக் கடத்துதிறனை விளக்கச் சிறு தரவு மாதிரியாகவே வழங்கப்பட்டுள்ளது. அளவிடப்பட்ட \"k\" -மதிப்புகளின் மேலும் முழுமையான பட்டியலுக்கு, குறிப்புதவிகளைக் காண்க.\n\nSection::::சோதனை மதிப்புகள்.\nஇது சில பொதுவான பொருள்களின் வெப்பக் கடத்துதிறன் \"k\" இன் தோராய மதிப்புகளின் பட்டியலாகும். மேலும் துல்லியமான மதிப்புகளுக்கு வெப்பக் கடத்துதிறன்களின் பட்டியலைப் பார்க்கவும் , அதில் குறிப்புதவிகளும் விவரமான தகவல்களும் வழங்கப்பட்டுள்ளன.\n\nSection::::இயற்பியல் மூலங்கள்.\nஆய்வக அமைப்பில் வெப்பப் பாய்வைக் கட்டுப்படுத்துவதும் தனிமைப்படுத்துவதும் மிகக் கடினமானதாகும். இதனால் அணுவியல் அளவுகளில் சரியான வெப்பக் கடத்துதிறனுக்கான குறிப்பிடுதல்கள் என்பவை எளிதானதே அல்ல. அணுவியல் அளவுகளில், இடைச்செயல்புரியும் அமைப்புடன் அணுக்கள் எவ்வாறு உருவாக்குகின்றன என்பதைக் கொண்டே ஓர் அமைப்பின் வெப்பக் கடத்துதிறன் நிர்ணயிக்கப்படுகிறது. ஓர் அமைப்பின் வெப்பக் கடத்துதிறனைக் கணக்கிடுவதற்கு இரண்டு வெவ்வேறு அணுகுமுறைகள் உள்ளன.\n\n\nSection::::லாட்டிஸ் அலைகள்.\nஒரு திடப்பொருள் இயக்கக் கோட்பாடு, இயற்கையாக ஒரு மீள்தன்மையுள்ள கிரிஸ்டலின் பொருளிலான அதிர்வின் இயல்பான அமைவுமுறைக் கருத்தோட்டத்திலிருந்து வருகிறது (காண்க: ஐன்ஸ்டீன் திடப்பொருள் மற்றும் டீபை மாதிரி)— -- மிக நீண்ட அலைநீளத்திலிருந்து (அல்லது பொருளின் அடிப்படை அதிர்வெண்) (ஒற்றைத் துகளின்) அதிகபட்ச டீபை அதிர்வெண். இந்த இயல்பான அமைவு முறைகளுக்கும் நெட்டலை (ஒலியியல்) மற்றும் குறுக்கலை (ஒளியியல்) ஆகிய மீள்தன்மையுடைய இரு வகை அலைகளின் மேற்பொருந்துதல் மூலம் விளக்கப்படும் வெப்ப பொனான் அலைப் பரவல் இயங்குமுறைகளுக்கும் உள்ள தொடர்பை விவரிக்க வருவிக்கப்பட்ட எளிய சமன்பாடுகள் உள்ளன.\n\nஅமுக்கப்பட்ட பருப்பொருளில் நெட்டலை ஒலியியல் பொனான்களின் திசைவேகங்கள், அமுக்கப்பட்ட மற்றும் விரிவாக்கப்பட்ட தனிமங்களின் வெப்பநிலை வேறுபாட்டு அளவுகளை சமப்படுத்தும் வெப்பக் கடத்துத்திறனுக்கான நேரடிக் காரணமாக உள்ளன. எடுத்துக்காட்டுக்கு, கண்ணாடியின் வெப்ப பண்புகள் தோராயமாக லாட்டிஸ் பொனான்களுக்கான மாறா சராசரி கட்டற்ற பாதையின் மூலம் வரையறை விளக்கம் கொள்ளப்படுகின்றன. மேலும், சராசரி கட்டற்ற பாதையின் மதிப்பு கட்டமைப்பியல் வரிசை(க்குறை) அணு அல்லது மூலக்கூறு அளவிலுள்ள எண் மதிப்புடையதாக உள்ளது.\n\nஇவ்வாறு, கண்ணாடி மற்றும் படிக மின்காப்புத் திடப்பொருள்களிலான வெப்பப் பரவல், லேட்டிஸின் மீள்தன்மையுள்ள அதிர்வுகளின் மூலம் ஏற்படுகிறது. இந்தப் பரவலானது லேட்டிஸ் குறைபாடுகளினால், ஒலியியல் பொனான்களின் மீள்தன்மையுள்ள சிதறலால் வரம்புக்குட்பட்டதாக உள்ளது. இந்த முன்கணிப்புகள் வணிகரீதியான கண்ணாடி செராமிக்குகளின் மீதான சாங் மற்றும் ஜோன்ஸ் ஆகியோரின் சோதனைகளால் உறுதிப்படுத்தப்பட்டன. அவற்றில் சராசரி கட்டற்ற பாதைகள் \"அக எல்லைச் சிதறலால் கட்டுப்படுத்தப்பட்டதாக இருந்தது\" அதன் அளவுகள் 10 செ.மீ. முதல் 10 செ.மீ. வரை கட்டுப்படுத்தப்பட்டிருந்தது.\n\nபொனான் சராசரி கட்டற்ற பாதையானது திசை தொடர்பான உடன் தொடர்புகள் எதுவும் இல்லாத செயலாக்கங்களுக்கான செயல்திறன் தளர்வு நீளத்துடன் நேரடியாக தொடர்புடையதாகக் கருதப்பட்டது. இவ்வாறு V\n\nஇதில், \"t\" என்பது சிறப்பியல்பு தளர்வு நேரம். இப்போது, நெட்டலைகள் குறுக்கலைகளை விட அதிக குழு அல்லது \"திசைவேக நிலையைக்\" கொண்டிருப்பதால், \"V\" மதிப்பானது \"V\" ஐ விட மிகப் பெரியதாக உள்ளது, நெட்டலை பொனான்களின் தளர்வு நீளம் அல்லது சராசரி கட்டற்ற பாதை மிகப் பெரியதாக இருக்கும். இவ்வாறு, வெப்பக் கடத்துத்திறன் நெட்டலை பொனான்களின் வேகத்தினாலேயே பெரிதும் நிர்ணயிக்கப்படுகின்றன.\nஅலை திசைவேகத்தின் அலைநீளம் அல்லது அதிர்வெண்ணின் மீதான சார்புத் தன்மையினால் (\"பிரிகை\" எனவும் அழைக்கப்படும்), அதிக அலைநீளம் கொண்ட குறை-அதிர்வெண் பொனான்கள் ராலே சிதறலின் காரணமாக தளர்வு நீளத்துக்குள்ளாகவே கட்டுப்படுத்தப்படும். சிறு துகள்களை உருவாக்கும் சிதறுகின்ற இவ்வகை ஒளி அதிர்வெண்ணின் அடுக்கு நான்கின் மதிப்புக்கு நேர்த்தகவிலிருக்கும். அதிக அதிர்வெண்களுக்கு, அதிக அதிர்வெண்களில் சிதறலானது கிட்டத்தட்ட அதிர்வெண் சாராததாக மாறும் வரை அதிர்வெண்ணின் அடுக்கு குறையும். அதனையடுத்து கண்ணாடி உருவாக்கும் பொருள்கள் பலவற்றுக்கு ப்ரில்லூயின் சிதறலைப் பயன்படுத்தி இதே போன்ற விவாதங்கள் பொதுமையாக்கப்பட்டன.\n\nSection::::கட்டுப்படுத்தும் எதிர்த்திறன்.\nவெப்ப மாற்றத்தில் பெரும்பாலும் கட்டுப்படுத்தும் எதிர்த்திறன் என்ற கருத்து, வெப்ப மாற்றத்தை எவ்வாறு குறைப்பது அல்லது அதிகரிப்பது என்பதை நிர்ணயிக்கப் பயன்படுத்தப்படுகிறது. வெப்ப மாற்றக் குணகங்கள் வெப்ப மாற்றப் பரப்பின் ஒரு வரையறுக்கப்பட்ட பகுதியின் வழியே எவ்வளவு வெப்பம் மாற்றப்பட முடியும் என்பதைக் குறிக்கின்றன. இந்தக் குணகங்களின் தலைகீழிகள் அந்தப் பரப்புகளின் எதிர்த்திறன்களாகும். ஒரு சுவரைக் கருதினால், அதற்கு அதன் சுவரின் ஒவ்வொரு பக்கமும் ஏற்படும் வெப்பச் சலனத்தைக் குறிக்கின்ற வெப்ப மாற்றக் குணகம் ஒன்றும், சுவரின் கடத்துத்திறனைக் குறிக்கும் குணகம் ஒன்றும் இருக்கும். ஓர் ஒட்டுமொத்த வெப்ப மாற்றக் குணகத்தைப் பெற, எதிர்த்திறன்களின் கூடுதலைக் காண வேண்டும்.\n\nமேலே கூறப்பட்ட தலைகீழித் தொடர்பின் பண்பால், பொதுவாக மிகச் சிறிய வெப்ப மாற்றக் குணகம் (h) அல்லது மிக அதிக எதிர்த்திறன், எதிர்த்திறனை மாற்றுவது ஒட்டுமொத்த எதிர்த்திறனில் சிறிதளவு தாக்கத்தை மட்டுமே ஏற்படுத்தும் அளவுக்கு அது ஆதிக்கம் மிக்கதாக இருப்பதால், அதுவே கட்டுப்படுத்தும் எதிர்த்திறனாகும்:\n\nஇதனால், வெப்ப மாற்றக் கணக்கீடுகளை எளிதாக்கவும் விரும்பிய எதிர்த்திறன் மதிப்பு இருக்கும் வகையில் ஓர் அமைப்பை அமைக்கவும் கட்டுப்படுத்தும் எதிர்த்திறனைப் பயன்படுத்தலாம்.\n\n\nSection::::சமன்பாடுகள்.\nஇயற்பியலில், வெப்பக் கடத்துமை, formula_8, ஓர் பொருளின் வெப்பத்தைக் கடத்தும் பண்பின் அளவாகும். வெப்பக்கடத்தலின் ஃபூரியரின் விதியில் இதனைக் காணலாம்.\n\nமுதலில், நாம் வெப்பக் கடத்தலை \"H\" என வரையறுப்போம்:\nஇங்குformula_10 வெப்ப ஓட்டத்தின் வேகம், \"k\" வெப்பக் கடத்துமை, \"A\" கடத்தும் பரப்பின் மொத்த குறுக்கு பரப்பளவு, Δ\"T\" வெப்பநிலை வித்தியாசம், மற்றும் \"x\" இரு வெப்பநிலைகளையும் பிரிக்கும் கடத்தும் பரப்பின் தடிமன்.வெப்பக் கடத்துமையின் அலகு = MLTK\n\nமேற்கண்ட சமன்பாட்டை மீளமைத்து,நாம் பெறுவது வெப்பக் கடத்துமை,\n\nஇதனை சொற்களில் சொல்வதென்றால், வெப்பக் கடத்துமை நிலையான அமைப்பில், வெப்ப பரிமாற்றம் வெப்பச்சரிவினை மட்டுமே சார்ந்துள்ள பொழுது, Δ\"T\" வெப்ப வித்தியாசத்தினை முன்னிட்டு, \"A\" வின் ஓர் அலகு பரப்பளவில், அதற்கு செங்குத்தான பாதையில்,\"x\" தடிமன் வழியே Δ\"t' நேரத்தில் செலுத்தப்படும் வெப்ப அளவு Δ\"Q\" ஆகும்.\n\nஇதனை இவ்வாறாகவும் கூறலாம்:\nவெப்ப ஓட்டத்தை (ஓர் அலகு நேரத்தில் ஓர் அலகு பரப்பில் செல்லும் ஆற்றல்) வெப்பநிலைச்சரிவால் (ஓர் அலகு நீளத்திற்கு வெப்பநிலை வித்தியாசம்) வகுத்துப் பெறுவது.\n\nவெப்பக் கடத்துமையின் பொதுவான அலகுகள் அனைத்துலக முறை அலகுகள்: W/(m·K) மற்றும் ஆங்கிலேய அலகுகள்: Btu/(hr·ft·°F). இவற்றினிடையே மாற்றிக்கொள்ள, சமன்பாடு 1.730735 Btu/(hr·ft·°F) = 1 W/(m·K) பயன்படுத்தவும்.\n\n"}
{"id": "223301", "url": "https://ta.wikipedia.org/wiki?curid=223301", "title": "அகமது நகர் மாவட்டம்", "text": "அகமது நகர் மாவட்டம்\n\nஅகமது நகர் மாவட்டம், மகாராஷ்டிராவில் உள்ளது. இதன் தலைமையகம் அகமது நகரில் உள்ளது. இந்த மாவட்டம், நாசிக் கோட்டத்திற்கு உட்பட்டது. இங்கு புகழ் பெற்ற சீரடி நகரம் உள்ளது.\n\nSection::::பொருளாதாரம்.\nஇந்த மாவட்டம் வளர்ச்சியில் பின் தங்கியுள்ள மாவட்டங்களில் ஒன்று. மத்திய அரசு வழங்கும் வளர்ச்சி நிதியைப் பெறுகிறது.\n\nSection::::ஆட்சிப் பிரிவுகள்.\nஇந்த மாவட்டத்தில் 14 வட்டங்கள் உள்ளன.\nஅவை:\n\n\nஇங்கு சுற்றுப்புறத்தைப் பாதுகாத்து முன்னேறியுள்ள ராலேகான் சித்தி எனப்படும் ஊர் உள்ளது. \n\nSection::::மக்கள் தொகை.\n2011-ஆம் ஆண்டு கணக்கெடுப்பின் போது, 4,543,083 மக்கள் வாழ்ந்தனர். \nசராசரியாக, சதுர கிலோமீட்டருக்குள் 266 பேர் வாழ்கின்றனர். ஆயிரம் ஆண்களுக்கு நிகராக 934 பெண்கள் என்ற அளவில் பால் விகிதம் உள்ளது. இங்கு வசிப்போரில் 80.22% பேர் கல்வியறிவு பெற்றுள்ளனர். \n"}
{"id": "223304", "url": "https://ta.wikipedia.org/wiki?curid=223304", "title": "யூஜினீ பூஷார்டு", "text": "யூஜினீ பூஷார்டு\n\nயூஜினீ \"ஜீனி\" பூஷார்டு (\"Eugenie Bouchard\", பிறப்பு: பெப்ரவரி 25, 1994) கனடிய தொழில்முறை டென்னிசு விளையாட்டாளர் ஆவார். 2012இல் விம்பிள்டன் சிறுமியர் ஒற்றையர் கோப்பையைக் கைப்பற்றி இளநிலை பெருவெற்றித் தொடர் போட்டியொன்றில் வென்ற முதல் கனடியர் என்ற சாதனைக்கு உரியவர். 2013 மகளிர் டென்னிசு சங்கம் போட்டிகளின் முடிவில், அவருக்கு மகளிர் டென்னிசு சங்கத்தின் ஆண்டின் புதிய விளையாட்டாளர் என்ற விருதும் கிடைத்துள்ளது. 2014இல் ஆத்திரேலிய ஒப்பனில் ஓர் பெருவெற்றித் தொடர் போட்டியொன்றில் அரையிறுதிக்கு முன்னேறிய முதல் கனடியர் என்ற சாதனையைப் படைத்தார். 2014 பிரெஞ்சு ஓப்பனில் அரையிறுதிக்கு முன்னேறிய பூஷார்டு 2014 விம்பிள்டனில் இறுதியாட்டத்திற்கு தகுதி பெற்றுள்ளார்.\n\n"}
{"id": "223307", "url": "https://ta.wikipedia.org/wiki?curid=223307", "title": "அகோலா மாவட்டம்", "text": "அகோலா மாவட்டம்\n\nஅகோலா மாவட்டம் மகாராஷ்டிராவில் உள்ளது. இதன் தலைமையகத்தை அகோலாவில் நிறுவியுள்ளனர். இந்த மாவட்டத்தை அமராவதி கோட்டத்திற்கு உட்படுத்தி நிர்வகிக்கின்றனர். இது 5,431  சதுர கிலோமீட்டர் பரப்பளவில் அமைந்துள்ளது.\n\nSection::::மக்கள் தொகை.\n2011-ஆம் ஆண்டு கணக்கெடுப்பின் போது, 1,818,617 மக்கள் வசித்தனர். \nஇந்த மாவட்டத்தில் சதுரகிலோமீட்டருக்குள் 321 பேர் வாழும் அளவுக்கு மக்கள் நெருக்கடி இருக்கிறது. பால் விகித அளவில், ஆயிரம் ஆண்களுக்கு 942 பெண்கள் நிகராக இருக்கின்றனர். இங்கு வாழ்வோரில் 87.55% பேர் கல்வியறிவு பெற்றுள்ளனர். \n\nSection::::ஆட்சிப் பிரிவுகள்.\nஇந்த மாவட்டத்தில் ஏழு வட்டங்கள் உள்ளன.\n\n\n\nSection::::போக்குவரத்து.\nஇங்கு ரயில் வசதி உள்ளது. பாராஸ், கைகோன், அகோலா, முர்திஜாபூர் ரயில் நிலையங்களின் மூலம் நாட்டின் பிற பகுதிகளுக்கான ரயில்களில் பயணிக்கலாம். மீட்டர் கேஜில் இயங்கக் கூடிய சில ரயில் நிலையங்களும் உள்ளன.\n\nSection::::பொருளாதாரம்.\nபருத்தியை அதிக அளவில் பயிரிடுகின்றனர். இங்கு எண்ணெய் ஆலைகளும் உள்ளன. சிலர் சோயாபீன் செடிகளையும் பயிரிட்டுள்ளனர்.\n\n"}
{"id": "223310", "url": "https://ta.wikipedia.org/wiki?curid=223310", "title": "கேட் பெக்கின்சேல்", "text": "கேட் பெக்கின்சேல்\n\nகேட் பெக்கின்சேல் (\"Kate Beckinsale\") ஓர் இங்கிலாந்து நாட்டுத் திரைப்பட, விளம்பர நடிகையாவார். இவர் 1991 ஆம் ஆண்டு டிவைசஸ் அண்ட் டிசையர்ஸ் (\"Devices and Desires\") என்ற தொலைக்காட்சி தொடரின் மூலம் நடிப்புத் துறைக்கு அறிமுகமானார். இவர் த ஏவியேட்டர், அண்டர்வேர்ல்ட், வான் ஹெல்சிங், , அண்டர்வேர்ல்ட் 3 கிளிக், அண்டர்வேர்ல்ட் 4 உள்ளிட்ட பல திரைப்படங்களில் நடித்ததன் மூலம் புகழ்பெற்றார்.\n\n"}
{"id": "223324", "url": "https://ta.wikipedia.org/wiki?curid=223324", "title": "சௌப்திக பருவம்", "text": "சௌப்திக பருவம்\n\nசௌப்திக பருவம் மகாபாரதத்தின் 18 பருவங்களுள் 10 ஆவது பருவம். பாண்டவர்களுக்குச் சாதகமாகப் போர் முடிந்துவிட்ட 18 ஆம் நாள் இரவில் நிகழ்ந்தவற்றை இப்பருவம் எடுத்தாள்கிறது.\n\nSection::::முக்கியமான நிகழ்வுகள்.\nபோரிடாமலேயே ஏராளமான பாண்டவர் தரப்பு வீரர்கள் இறந்துபட்ட நிகழ்வை இப்பருவம் உள்ளடக்குகிறது. இரத்த வெள்ளத்தில் இறந்துகிடந்த துரியோதனனைக் காணும் கௌரவர் தரப்பு வீரர்களான கிருதவர்மன், கிருபர், அசுவத்தாமன் ஆகியோர் மிகுந்த கோபம் அடைகின்றனர். இவர்களுள் துரோணரின் மகனான அசுவத்தாமன் பாண்டவர்களையும் அவர்களோடு சேர்ந்த அனைவரையும் கொல்வதாகச் சபதம் எடுக்கிறான். இரவு வேளையில், திரௌபதியின் மக்களும், திரௌபதியின் அண்ணனான திருட்டத்துயும்னன், சிகண்டி உள்ளிட்ட பிற பாஞ்சாலர்களும் தங்கியிருந்த பாசறைக்குச் சென்ற அசுவத்தாமன் தூக்கத்தில் இருந்த அனைவரையும் கொன்றுவிடுகிறான். இந்த நிகழ்வில், பாண்டவர்கள், சாத்தியகியையும் தவிர்த்து எஞ்சியிருந்த பாண்டவர் தரப்பினர் அனைவரும் இறந்துவிடுகின்றனர்.\n\nபிள்ளைகளையும், உறவினர்கள் அனைவரையும் இழந்த திரௌபதி மிகுந்த துயருற்று, இதற்குப் பழி வாங்குவார் யாரும் இல்லையா என்று கதறுகிறாள். கோபம் கொண்ட பாண்டவர்கள், கண்ணனுடன், அசுவத்தாமனைத் தேடிச் செல்கின்றனர். கங்கைக் கரையில், வியாசரின் பின்னால் மறைந்திருந்த அசுவத்தாமனைக் காண்கின்றனர். பாண்டவர்களைக் கண்ட அசுவத்தாமன் புல்லொன்றை எடுத்து மந்திரம் ஒன்றைச் சொல்லிப் \"பாண்டவர் வம்சத்தை இது அழிக்கட்டும்\" எனக்கூறி ஏவுகிறான். அது நேராக கருவுற்றிருந்த அபிமன்யுவின் மனைவியான உத்தரையின் வயிற்றில் இருந்த கருவைத் தாக்குகிறது. இதுவே பாண்டவர்களின் எஞ்சியிருந்த ஒரே வாரிசு. ஆனால், கண்ணன் இக்குழந்தையைக் காப்பாற்றிப் பாண்டவர் வம்சம் தொடர வழிவகுக்கிறான்.\n\nதோல்வியை ஏற்றுக்கொண்ட அசுவத்தாமனை, பிறப்பிலேயே அவனது தலையில் ஒட்டியிருந்த மணி ஒன்றை அறுத்து எடுத்துக்கொண்டு பாண்டவர்கள் துரத்திவிடுகின்றனர்.\n\n\n"}
{"id": "223329", "url": "https://ta.wikipedia.org/wiki?curid=223329", "title": "ஏ. எல். விஜய்", "text": "ஏ. எல். விஜய்\n\nஏ. எல். விஜய் இவர் இந்திய நாட்டு தமிழ்த் திரைப்பட இயக்குநர் ஆவார். அவரது தந்தை ஏ. அழகப்பன் தயாரிப்பாளர் மற்றும் கவுன்சில் தலைவர் ஆவார். இவருக்கு உதயா என்ற சகோதரும் உண்டு. அவரும் ஒரு தமிழ்த் திரைப்பட நடிகர் ஆவார்.\n\nSection::::ஆரம்ப வாழ்க்கை.\nஇவர் இந்திய திரைப்படத் துறையில் பிரபல இயக்குநர். இவர் 100 க்கும் மேற்பட்ட விளம்பரப் படங்களை இயக்கியுள்ளார். அதன் மூலம் 2009ஆம் ஆண்டு சிறந்த கார்ப்பரேட் விளம்பர விருதை வென்றார். 2007ம் ஆண்டு அஜித் மற்றும் திரிஷா நடித்த கிரீடம் என்ற திரைப்படத்தில் மூலம் இயக்குநராகவும் அறிமுகமானார். 2008ஆம் ஆண்டு பொய் சொல்லப் போறோம் என்ற நகைச்சுவைத் திரைப்படத்தை இயக்குனர். 2010ஆம் ஆண்டு ஆர்யா மற்றும் ஏமி சாக்சன் நடித்த மதராசபட்டினம் திரைப்படத்தின் மூலம் பிரபல இயக்குனர் ஆனார். 2011ஆம் ஆண்டு விக்ரம், அனுஷ்கா, அமலா பால் மற்றும் சாரா அர்ஜுன் நடித்த தெய்வத்திருமகள் திரைப்படத்தையும், 2013ஆம் ஆண்டு விஜய் நடித்த தலைவா என்ற திரைப்படத்தை இயக்கினார்.\n"}
{"id": "223330", "url": "https://ta.wikipedia.org/wiki?curid=223330", "title": "கோனியம்மன் கோயில்", "text": "கோனியம்மன் கோயில்\n\nகோனியம்மன் கோயில் கோயம்புத்தூரின் மையப்பகுதியில் அமைந்துள்ள புகழ்பெற்ற அம்மன் கோவில் ஆகும். இக்கோயிலை மையமாகக் கொண்டே கோயம்புத்தூர் நகரம் அமைக்கப்பட்டது. இக்கோயிலின் வரலாறு 13 ஆம் நூற்றாண்டளவில் அமைந்தது. இருளர்களால் 600 ஆண்டுகளுக்கு முன்னர் கட்டப்பட்டது. பழங்குடியினரின் ஆட்சிக்காலத்திற்குப் பின்னர் முக்கியத்துவத்தை இழந்த இக்கோயிலை மைசூர் மன்னர்களில் ஒருவர் ’மகிசாசுர மர்த்தினி’ அமைப்பில் சீரமைத்தார். \n\nSection::::கோயில் அமைவிடம்.\nஇக்கோயில் கோவை மத்திய பேருந்து நிலையத்திலிருந்து இரண்டு கி.மீ தொலைவிலும், கோவை ரயில் நிலையத்திலிருந்து நடந்து வரும் தூரத்திலும் அமைந்துள்ளது.\n\nSection::::கோயில் வரலாறு.\nசிற்றரசன் கோயன் வணங்கி வந்த கோயம்மாவே கோனியம்மா என மருவியது. \"கோயம்புத்தூர்\" என்ற இந்நகரத்தின் பெயரும் \"கோவையம்மா\" என்ற பெயரில் இருந்து பெறப்பட்டிருக்கலாம் என்றும் கருதப்படுகிறது. இக்கோவிலானது கி.பி. 16ஆம் நூற்றாண்டில் கட்டப்பட்டதாகும். இக்கோவிலானது 2011இல் ₹1.75 கோடி (US$250,000) செலவில் கட்டி முடிக்கப்பட்ட 84 அடி (24 மீ) உயர கோபுரமே, இச்சுற்றுவட்டாரத்தின் உயர்ந்ததாகக் கருதப்படுகிறது.\n\nSection::::திருக்குட முழுக்கு நன்னீராட்டு பெருவிழா.\n2008 ஆம் ஆண்டு இத்திருக்கோயிலின் நுழைவாயிலில் 83 3/4 அடி உயர ஏழுநிலை ராஜகோபுரம் கட்ட தமிழக அரசு அனுமதி வழங்கியது. பல கோடி ரூபாய் செலவில் நடைபெற்ற இப்பணிக்கு இந்து சமய அறநிலையத்துறை ரூபாய் முப்பது லட்சம் வழங்கியது. பொதுமக்கள் மற்றும் உபயதாரர்கள் மூலம் மீதமிருந்த செலவுகள் செய்யப்பட்டன.\n\nதிருக்கோயில்களில் 12 வருடங்களுக்கு ஒருமுறை நடைபெறும் திருக் குடமுழுக்கு விழா, புதிய இராஜகோபுரத்துடன் ஜூலை 11, 2014 இல் நடைபெற்றது.\n\n"}
{"id": "223342", "url": "https://ta.wikipedia.org/wiki?curid=223342", "title": "நிதின் சத்யா", "text": "நிதின் சத்யா\n\nநிதின் சத்யா (பிறப்பு: ஜனவரி 9, 1980) தமிழ்த் திரைப்பட நடிகர் ஆவார்.\n\nSection::::ஆரம்ப வாழ்க்கை.\nநிதின் சத்யா லண்டனில் வணிக நிர்வாக முதுகலை பட்டம் பெற்றார். 2003 ஆம் ஆண்டு திரைப்படத்துறைக்கு அறிமுகமானார். 2004 ஆம் ஆண்டு கமல்ஹாசன், பிரபு மற்றும் சினேகா நடித்த வசூல்ராஜா எம்.பி.பி.எஸ் என்ற திரைப்படத்தில் சிறிய பாத்திரத்தில் நடித்தார். 2005 ஆம் ஆண்டு அஜித் நடித்த ஜி என்ற திரைப்படத்தில் நடித்தார். வெங்கட் பிரபு இயக்கத்தில் 2007 ஆம் ஆண்டு வெளிவந்த சென்னை 600028 என்ற திரைப்படத்தில் அவர் ஒரு முக்கிய பாத்திரம் நடித்தார். அதே ஆண்டில் சத்தம் போடாதே என்ற திரைப்படத்தில் நடித்தார். 2008 ஆம் ஆண்டு தோழா என்ற திரைப்படத்தில் முன்னணி பாத்திரத்தில் நடித்தார். அதை ஆண்டில் எஸ் ஏ சந்திரசேகர் இயக்கத்தில் பந்தயம் என்ற திரைப்படத்தில் நடித்தார். அதை தொடர்து ராமன் தேடிய சீதை என்ற திரைப்படத்தில் முக்கிய பாத்திரம் நடித்தார்.\n\nSection::::திரைப்படங்கள்.\nகுறும்படம்\n\n"}
{"id": "223343", "url": "https://ta.wikipedia.org/wiki?curid=223343", "title": "அங்கமாலி", "text": "அங்கமாலி\n\nஅங்கமாலி என்னும் ஊர், கேரளத்தில் எறணாகுளம் மாவட்டத்தில் உள்ளது. இது ஒரு நகராட்சி ஆகும். இதன் அருகில் தேசிய நெடுஞ்சாலை 544 உள்ளது. அங்கமாலி, கேரளத்தின் முக்கிய நகரமான கொச்சியில் இருந்து வடக்கில் 30 கிலோமீட்டர் தொலைவில் அமைந்துள்ளது.\nஇந்த ஊரின் தெற்கில் ஆலுவையும், காலடியும், வடக்கில் சாலக்குடியும், கிழக்கில் பஸ்சிமகட்டமும், மேற்கில் பறவூரும், மாளையும் அமைந்துள்ளன.\n\nஇங்கு சூரியானி கிறிஸ்தவர்கள் அதிக அளவில் வாழ்ந்தனர். அவர்களின் தலைமையகமாக அங்கமாலி நகரம் விளங்கியது. பின்னர், போர்த்துகீசுக்காரர்களின் காலத்தில், போர்த்துகீச ஆயரின் மையமாகவும் இருந்தது.\n\nசங்கராச்சார்யர் பிறந்த ஊரான காலடி, இங்கிருந்து 7 கிலோமீட்டர் தொலைவில் உள்ளது.\n\n\nSection::::உழவுத் தொழில்.\nஇங்கு தீப்பெட்டி, ஓடு ஆகியவற்றைத் தயாரிக்கும் தொழிற்சாலைகளும் உள்ளன. அரிசி அரவை ஆலைகளும் உள்ளன. பாய்களும், கூடைகளையும் தயாரித்து விற்கின்றனர். கேரள அரசின் மூங்கில் தொழிற்சாலையும் இங்குள்ளது.\n\n"}
{"id": "223344", "url": "https://ta.wikipedia.org/wiki?curid=223344", "title": "சாலக்குடி", "text": "சாலக்குடி\n\nசாலக்குடி என்னும் ஊர், கேரளத்தில் உள்ளது. இது திருச்சூர் மாவட்டத்தில் உள்ளது. இந்த நகரின் பெயரில் மக்களவைத் தொகுதி அமைந்துள்ளது. இந்த ஊரின் கிழக்கில் தமிழ் நாடும், மேற்கில் கொடுங்ஙல்லூரும், வடக்கில் திருச்சூரும், தெற்கில் எறணாகுளம் மாவட்டத்தில் உள்ள அங்கமாலியும் அமைந்துள்ளன. இந்த ஊரைச் சுற்றியுள்ள நகரங்களில் பல கிறிஸ்தவ தேவாலயங்கள் உள்ளன.\n\n\n"}
{"id": "223348", "url": "https://ta.wikipedia.org/wiki?curid=223348", "title": "வடகரை", "text": "வடகரை\n\nSection::::அமைவிடம்.\nஇவ்வூர் கடல்மட்டத்தில் இருந்து சராசரியாக 350 மீட்டர் உயரத்தில் இருக்கிறது. இவ்வூரின் அமைவிடம் 10°51'18.6\"N 79°39'55.1\"E ஆகும். இங்கு 494 குடும்பங்களும் 1835 மக்களும் வசிக்கின்றனர். இதில் 906 ஆண்களும் 929 பெண்களும் அடங்குவர். இக் கிராமத்தின் மொத்த புவிப்பரப்பு 261.6 ஹெக்டா் ஆகும். இக் கிராமத்தில் ஓர் அரசு தொடக்கப்பள்ளிகளும், ஒரு நடுநிலைப்பள்ளியும் உள்ளன.\n"}
{"id": "223352", "url": "https://ta.wikipedia.org/wiki?curid=223352", "title": "மனிஷா யாதவ்", "text": "மனிஷா யாதவ்\n\nமனிஷா யாதவ் இந்திய நாட்டு நடிகை மற்றும் மாடல் ஆவார். இவர் தமிழ் மற்றும் தெலுங்கு மொழித் திரைப்படங்களில் நடித்து வருகின்றார்.\n\nSection::::திரைப்பட வாழ்க்கை.\nஇவர் 2012ம் ஆண்டு பாலாஜி சக்திவேல் இயக்கத்தில் வழக்கு எண் 18/9, என்ற திரைப்படத்தின் மூலம் திரையுலகில் அறிமுகமானார். அந்த திரைப்படத்துக்கு 60 வது தேசிய திரைப்பட விருதுகள், 2 வது தென்னிந்திய சர்வதேச திரைப்பட விருதுகள், தெற்காசிய திரைப்பட விருதுகள் மற்றும் 7 வது விஜய் விருதுகள் என பல விருதுகளை வென்றது. அதன் மூலம் விஜய் விருது சிறந்த அறிமுக நடிகைக்கான விருதை வென்றார். அதே ஆண்டில் துணிக துணிக என்ற தெலுங்கு திரைப்படத்தில் அறிமுகமானார்.\n"}
{"id": "223353", "url": "https://ta.wikipedia.org/wiki?curid=223353", "title": "பெண்கள் பருவம்", "text": "பெண்கள் பருவம்\n\nபெண்கள் பருவம் (ஸ்திரீ பருவம்) மகாபாரதத்தின் 18 பருவங்களுள் பதினோராவது பருவம். போர் முடிவுக்கு வந்த பின்னர் திருதராட்டினனும் காந்தாரி, குந்தி, திரௌபதி உள்ளிட்ட அரச குடும்பப் பெண்களும், பிற சத்திரிய குடும்பப் பெண்களும் துயருறும் நிகழ்வுகளை எடுத்துக்கூறுவது இப்பருவம்.\n\nSection::::முக்கிய நிகழ்வுகள்.\nபோரில் தனது 100 புதல்வர்களும் இறந்துபட்டதைச் சொல்லக்கேட்ட திருதராட்டினன் மிகுந்த கோபமும் துயரமும் அடைகிறான். விதுரர், வியாசர் போன்றோர் அவனுக்கு ஆறுதல் சொல்கின்றனர். பாண்டவர்கள் திருதராட்டிரனைக் காண வருகின்றனர். வணங்கி நின்ற தருமனை விருப்பமின்றியே திருதராட்டிரன் தழுவிக்கொள்கிறான். அடுத்து வீமனைத் தேடுகிறான். தனது புதல்வர்கள் அனைவரையும் கொன்ற வீமன் மீது மிகுந்த கோபத்தில் இருந்த திருதராட்டிரன் வீமனைத் தழுவுவதால் ஏற்படக்கூடிய விளைவுகளை உணர்ந்த கிருட்டிணன் வீமனைத் தள்ளிவிட்டு அவனுக்குப் பதிலாக வீமனது இரும்புச் சிலையை வைக்கிறான். இரும்புச் சிலையைத் இறுகத் தழுவிய திருதராட்டிரன் அதைத் துண்டு துண்டாக உடைத்து விடுகிறான். இதன் பின்னர் பாண்டவர்கள் காந்தாரியைச் சந்தித்தல், அவளது துயரம், கோபம், வியாசரின் அறிவுரைகள் என்பன இப்பருவத்தில் பேசப்படுகின்றன.\n\nபின்னர் திருதராட்டிரனையும், அரச குடும்பத்துப் பெண்களையும் வியாசர் போர்களத்துக்கு அழைத்துச் செல்கிறார். அங்கே இறந்து கிடக்கும் அரசர்களையும், இளவரசர்களையும், பிற வீரர்களையும் ஒவ்வொருவராகப் பார்த்துப் பெண்கள் துயருறும் நிகழ்வுகள் சொல்லப்படுகின்றன. தருமன் இறந்தவர்கள் அனைவருக்கும் இறுதிச் சடங்குகளைச் செய்கிறான்.\n\n\n"}
{"id": "223356", "url": "https://ta.wikipedia.org/wiki?curid=223356", "title": "உலக உணவுப் பரிசு", "text": "உலக உணவுப் பரிசு\n\nஉலக உணவுப் பரிசு ( ஆங்கிலம்:World Food Prize) என்பது, பன்னாட்டு விருது ஆகும். இது மானுடவளர்ச்சியை முன்னெடுத்துச் செல்ல பாடுபடும் தனிநபர்களுக்கு அளிக்கப்படுகிறது. அம்மானுடவளர்ச்சியானது, உணவின் தரத்தையும், அளவையும், கிடைக்கும் தன்மையையும் கொண்டு அளவிடப்படுகிறது. வேளாண்மை உயிரியல் தொழில்நுட்ப நிறுவனங்கள் இணைந்த புரவலர்களால், இவ்விருது அளிக்கப்படுகிறது.\n\nSection::::தோற்றம்.\n1985 ஆம் ஆண்டு, நார்மன் போர்லாக் என்ற நோபல் பரிசு பெற்றவரால் இந்த பரிசுத்திட்டம் சிந்தனையாகத் தொடங்கியது. 1990 ஆம் ஆண்டு, ஜான் ரூவான் (John Ruan ) என்ற மானுடநல (philanthropist)விரும்பியும், தொழில் அதிபரின் பெருமுயற்சியால், வேளாண்நிறுவனங்களுடன் ஒருங்கிணைக்கப் பட்டது.\n\nSection::::வாகையர்.\nஇப்பரிசினைப் பெற்ற வாகையர் விவரம், இங்கு அட்டவணைப் படுத்தப்படுகிறது.\n"}
{"id": "223357", "url": "https://ta.wikipedia.org/wiki?curid=223357", "title": "மகேஷ் (தமிழ் நடிகர்)", "text": "மகேஷ் (தமிழ் நடிகர்)\n\nமகேஷ், இந்தியத் தமிழ்த் திரைப்பட நடிகர் ஆவார். 2010ஆம் ஆண்டு வசந்தபாலன் இயக்கத்தில் \"அங்காடித் தெரு\" என்ற திரைப்படத்தில் அறிமுகமானார்.\n"}
{"id": "223358", "url": "https://ta.wikipedia.org/wiki?curid=223358", "title": "கோல்பாரா மாவட்டம்", "text": "கோல்பாரா மாவட்டம்\n\nகோல்பாரா மாவட்டம், அசாம் மாநிலத்தில் அமைந்துள்ளது. இதன் தலைமையகத்தை கோல்பாரா நகரில் நிறுவியுள்ளனர். இந்த மாவட்டம் 1824 சதுர கிலோமீட்டர் பரப்பளவைக் கொண்டது. \n\nSection::::பொருளாதாரம்.\nஇந்த மாவட்டம், பொருளாதார வளர்ச்சியில் பின்தங்கியுள்ளது. மத்திய அரசு வழங்கும் வளர்ச்சி நிதியைப் பெறுகிறது. \n\nSection::::மக்கள் தொகை.\n2011-ஆம் ஆண்டு கணக்கெடுப்பின்போது, 1,008,959 மக்கள் வசித்தனர். \n\nசராசரியாக, சதுர கிலோமீட்டருக்குள் 566 பேர் வசித்தனர். ஆயிரம் ஆண்களுக்கு நிகராக 962 பெண்கள் என்ற அளவில் பால் விகிதம் உள்ளது. இங்கு வசிப்பவர்களில் 68.67% பேர் கல்வியறிவு பெற்றுள்ளனர். \n\n"}
{"id": "223359", "url": "https://ta.wikipedia.org/wiki?curid=223359", "title": "போர்த்துக்கலின் ஆறாம் யோவான்", "text": "போர்த்துக்கலின் ஆறாம் யோவான்\n\nயோவான் VI (போர்த்துக்கேயம்: Dom João VI; – ) போர்த்துகல், பிரேசில், அல்கார்வெசு ஐக்கிய இராச்சியத்தின் அரசராக 1816 முதல் 1822 வரை இருந்தவர். \"நடைமுறைப்படி\" அவராட்சி புரிந்த ஐக்கிய இராச்சியம் கலைக்கப்பட்டாலும் \"சட்டப்படி\" 1822 முதல் 1825 வரை இதன் அரசராகத் தொடர்ந்தார்;1825இல் ஏற்பட்ட இரியோ டி செனீரோ உடன்பாட்டின்படி பிரேசிலிய விடுதலையை ஏற்றுக் கொண்டார். எஞ்சிய போர்த்துக்கல்,அல்கார்வெசின் அரசராக 1826இல் தமது மறைவு வரை தொடர்ந்தார். இரியோ டி செனீரோ உடன்பாட்டின்படி புதிய விடுதலை பெற்ற நாட்டின் அரசராக \"சட்டப்படியும்\" \"நடைமுறைப்படியும்\" பிரேசிலிய முதலாம் பெட்ரோ இருப்பினும் யோவான் அதன் அரசராக தமது மறைவு வரை \"பட்டத்தில் மட்டும்\" இருந்தார்.\n\n1767இல் லிசுபனில் போர்த்துகலின் மூன்றாம் பீட்டர் அரசருக்கும் அரசி முதலாம் மாரியாவிற்கும் மகனாகப் பிறந்தார். துவக்கத்தில் போர்த்துகலின் அரியணை வாரிசல்லாத இளவரசராக (இன்பன்ட்) இருந்தார்; 1788இல் அவரது அண்ணன் ஓசே தனது 27வது அகவையில் பெரியம்மை தாக்கி மரணமடைந்தபோது பட்டத்திற்குரிய இளவரசரானார்.\n\nபோர்த்துக்கேய அரியணையில் ஏறுமுன்னரே அவர் பிரகன்சா கோமான், பெஜா கோமான், பிரேசிலின் இளவரசர் ஆகிய பட்டங்களை பெற்றிருந்தார். 1799இல் அரசியும் அவரது அன்னையுமான முதலாம் மாரியா மனநோய்வாய்ப்பட்டபோது அரசப் பிரதிநிதியாக ஆட்சி புரிந்தார். 1815இல் போர்த்துகல்,பிரேசில்,அல்கார்வெசு ஐக்கிய இராச்சியம் உருவானபோதும் அதனை அரசப் பிரதிநிதியாக ஆண்டு வந்தார். இறுதியில் அன்னையின் மறைவிற்குப் பிறகு போர்த்துகல் பேரரசின் அரசராகப் பொறுப்பேற்றார்.\n\nமுழுமையான முடியாட்சிக் காலத்தின் கடைசி பிரதிநிதியாக விளங்கிய ஆறாம் யோவான் தமது ஆட்சியில் கிளர்ச்சிமிக்க காலத்தை சந்தித்தார். அவரது ஆட்சியில் அமைதியே இல்லாதிருந்தது. பெரும் அரசுகளான எசுப்பானியா, பிரெஞ்சுப் பேரரசு மற்றும் அதன் வழித்தோன்றல் முதலாம் பிரஞ்சு பேரரசு, பெரிய பிரித்தானியா (1801இலிருந்து, பெரிய பிரித்தானியா,அயர்லாந்தின் ஐக்கிய இராச்சியம்) தொடர்ந்து போர்த்துக்கல்லின் விடயங்களில் குறுக்கிட்டு வந்தன. நெப்போலியனின் படைகள் போர்த்துக்கலை படையெடுத்தபோது அத்திலாந்திக்குப் பெருங்கடலுக்கு அப்பாலுள்ள தென் அமெரிக்காவிற்கு தப்பியோடி பிரேசிலில் இருந்து ஆட்சி புரிந்தார். பிரேசிலிலும் தனிநபர் விடுதலையாளர்களின் எதிர்ப்புகளை சமாளிக்க வேண்டி வந்தது. புதிய பிரச்சினைகளை எதிர்நோக்க ஐரோப்பாவிற்கு திரும்பும்படியானது. அவரது மணவாழ்க்கையும் அமைதியானதாக இல்லை. அவரது மனைவி கார்லோட்டா தொடர்ந்து கணவருக்கு எதிராக தனது பிறந்த நாட்டினருக்கு (எசுப்பானியா) துணை புரிந்து வந்தார். அவரது மகன், பெட்ரோ, பிரேசிலின் விடுதலையை அறிவித்து அவரது ஆட்சிப்பரப்பை குறைத்தார். மற்ற மகன் மிகுவல் தந்தைக்கு எதிரான கிளர்ச்சியில் ஈடுபட்டார். தற்கால ஆய்வுகள் அவரது மரணம் ஆர்சனிக் நஞ்சூட்டலால் நிகழ்ந்திருக்கலாம் எனக் காட்டுகிறது.\n\nஇத்தனை பிரச்சினைகளுக்கும் நடுவிலும் தமக்கெனத் தனி இடம் பெற்றவர் ஆறாம் யோவான். முக்கியமாக பிரேசிலில் புதிய பொருளாதாரத்திற்கு வேண்டிய பல அமைப்புக்களை நிறுவினார். தற்கால பிரேசிலுக்கு அடித்தளம் அமைத்தவராக பலாய்வாளர்கள் கருதுகின்றனர். இருப்பினும் லூசோ-பிரேசிலிய வரலாற்றில் இவரை ஓர் நகைச்சுவை நபராகவே சித்தரிக்கின்றனர்; சோம்பேறித்தனமான, அரசியல் நுட்பமற்ற, முடிவெடுக்க இயலாதவராக, உடற்பருமன் மிகுந்தவராக சித்தரிக்கின்றனர்.\n"}
{"id": "223362", "url": "https://ta.wikipedia.org/wiki?curid=223362", "title": "காமரூப் மாவட்டம்", "text": "காமரூப் மாவட்டம்\n\nகாமரூப் ஊரக மாவட்டம், அசாமில் உள்ளது. இதன் அருகில் உள்ள பார்பேட்டா மாவட்டம், நல்பாரி மாவட்டம் ஆகியவற்றுடன் இதுவுன் சேர்ந்த பகுதியை காமரூப் பகுதி என்கின்றனர். இந்த மாவட்டங்களில் காமரூபி மொழி பேசுவதே இதற்கு காரணம். இந்த மாவட்டம் 4345 சதுர கிலோமீட்டர் பரப்பளவைக் கொண்டது. \n\nSection::::மக்கள் தொகை.\n2011 ஆம் ஆண்டு கணக்கெடுப்பின் போது, 1,517,202 மக்கள் வசித்தனர். \nசராசரியாக, சதுர கிலோமீட்டருக்குள் 436 பேர் வசிக்கின்றனர். பால் விகிதத்தில் ஆயிரம் ஆண்களுக்கு இணையாக 936 பெண்கள் வசிக்கின்றனர். இங்கு வசிப்போரில் 72.81 % பேர் கல்வியறிவு பெற்றுள்ளனர். \n\nSection::::மொழிகள்.\nஇங்கு காமரூபி எனப்படும் திபெத்தோ-பர்மிய மொழியில் பேசுகின்றனர். ஆ தோங் என்ற மொழியையும் சிலர் பேசுகின்றனர். \n\nSection::::பொருளாதாரம்.\nஇங்கே நெல் பயிரிடப்படுகின்றது. சிலர் பருத்தி மற்றும் பட்டு போன்றவ~ற்றையும் உற்பத்தி செய்கின்றனர்.\n\n"}
