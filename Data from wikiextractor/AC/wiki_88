{"id": "230289", "url": "https://ta.wikipedia.org/wiki?curid=230289", "title": "அக்‌ஷய் யாதவ்", "text": "அக்‌ஷய் யாதவ்\n\nஅக்‌ஷய் யாதவ், உத்தரப் பிரதேச அரசியல்வாதி ஆவார். இவர் பாரதீய ஜனதா கட்சியைச் சேர்ந்தவர். இவர் பிரோசாபாத் மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர \nஆனார். இவர் 1986-ஆம் ஆண்டில் அக்டோபர் இருபத்தைந்தாம் நாளில் பிறந்தார்.\n"}
{"id": "230291", "url": "https://ta.wikipedia.org/wiki?curid=230291", "title": "சைட்டோக்கைன்", "text": "சைட்டோக்கைன்\n\nசைட்டோக்கைன்கள் (அ) உயிரணுத் தொடர்பிகள்/செயலூக்கிகள் (Cytokines) என்பவைச் செல் சமிக்ஞைகளுக்குத் தேவைப்படும் சிறிய (~5–20 கிலோ டால்டன்) புரதங்களாகும். உயிரணுக்களால் வெளியிடப்படும் இப்புரதங்கள் பிற செல்களைப் பாதிக்கின்றன (பக்கச்சுரப்புத் தாக்கம்). சில நேரங்களில் இவை வெளியிடும் செல்களையும் பாதிப்படையச் செய்கின்றன (தன்சுரப்புத் தாக்கம்). உயிரணு இயக்கி/ஈர்ப்பிகள் (chemokines), தீநுண்ம எதிர்ப்பிகள், வெள்ளையணு தொடர்பி/செயலூக்கிகள் (Interleukines), நிணநீர்ச் செல் தொடர்பி/செயலூக்கிகள் (lymphokines), கழலை நசிவுக்காரணி போன்றவை சைட்டோக்கைன்கள் என்றாலும் பொதுவாக இவை இயக்குநீர்களோ (அ) வளர் காரணிகளோ இல்லை. நோயெதிர்ப்புச் செல்களான பெருவிழுங்கிகள், பி உயிரணுகள், டி உயிரணுகள் மற்றும் அடிநாட்டக்கலங்கள் (mast cells), அகவணிக்கலங்கள் (endothelial cells), நாரியற்செல்கள் (fibroblasts), இழையவலைச் செல்கள் (stromal cells) போன்ற பலவிதமான உயிரணுக்கள் சைட்டோக்கைன்களை உருவாக்குகின்றன; ஒன்றிற்கும் மேற்பட்டச் செல் வகைகள் ஒரு சைட்டோக்கைனை உருவாக்கலாம்.\n\nநோய் எதிர்ப்பாற்றல் முறைமையில் இன்றியமையாப் பணிகளை செய்யும் இப்புரதங்கள் உயிரணுக்களின் மேற்பரப்பிலுள்ள இவற்றின் ஏற்பிகள் மூலமாகச் செயற்படுகின்றன; தாதுசார் நோயெதிர்ப்புத்திறன் (humoral immunity), உயிரணுசார் நோயெதிர்ப்புத்திறன் (cell-mediated immunity) ஆகியவற்றிற்கிடையேயான சமநிலையை சைட்டோக்கைன்கள் ஒழுங்குப்படுத்துகின்றன. மேலும், குறிப்பிட்டச் செல்களின் முதிர்வு, வளர்ச்சி, ஏற்புத்தன்மை ஆகியவற்றை முறைப்படுத்துகின்றன. சில சைட்டோக்கைன்கள் சிக்கலான வழிமுறைகளில் பிற சைட்டோக்கைன்களின் செயற்பாட்டை அதிகரிக்கவோ, தடுக்கவோ செய்கின்றன. பிற செல் சமிக்ஞை மூலக்கூறுகளான இயக்குநீர்கள் சுழல் பாய்மத்தில் மிகக் குறைவான செறிவு, குறிப்பிட்டச் சில செல் வகைகளால் உருவாக்கப்படுவது போன்ற காரணிகளால் சைட்டோக்கைன்களிலிருந்து வேறுபடுகின்றன.\n\nஉடல் நலம், நோய்வாய்ப்படுதல் ஆகிய இரண்டிலும் சைட்டோக்கைன்கள் இன்றியமையாப் பணிகளைக் கொண்டுள்ளது; குறிப்பாக நோய்த்தொற்றுக்கெதிரான ஒம்புயிரின் துலங்கல்கள், நோயெதிர்ப்புத் திறன்கள், அழற்சி, பேரதிர்ச்சி, இரத்த நச்சுப்பாடு (sepsis), புற்றுநோய், இனப்பெருக்கம் ஆகியவற்றைக் கூறலாம்.\n"}
{"id": "230292", "url": "https://ta.wikipedia.org/wiki?curid=230292", "title": "மைசூரு தசரா", "text": "மைசூரு தசரா\n\nமைசூரு தசரா (\"Mysore Dasara\") என்பது இந்தியாவின் கருநாடக மாநிலத்தில் \"நாடஹப்ப\" (கர்நாடக மாநிலத்தின் பண்டிகை) என்று கொண்டாடப்படும் ஒரு பண்டிகை ஆகும். விஜயதசமி நாளில் மைசூருவின் சாமுண்டேஸ்வரி தேவி மகிஷாசுரனை வெற்றி கொண்ட நாள். மகிஷாசுரன் என்கிற பெயரிலிருந்தே மகிசூர் (பிற்காலத்தில் மைசூரு) வந்திருப்பதாகவும் கூறப்படுகிறது. 2010 ஆம் வருடம் இந்த பண்டிகை தனது 400வது ஆண்டு விழாவைக் கொண்டாடியது.\n\nSection::::வரலாறு.\nஇந்தப் பண்டிகை விஜயநகரப் பேரரசர்களால் 15ஆம் நூற்றாண்டிலிருந்து கொண்டாடப்பட்டு வருகிறது. பெர்ஷியன் தூதுவர் அப்துர் ரஜாக் இந்த பண்டிகையைப் பற்றி தனது Matla-us-sadain wa Majma-ul-Bahrain (இரண்டு புனித நட்சத்திரக் கூட்டங்களின் எழுச்சியும், இரண்டு கடல்களின் சங்கமமும்) என்ற புத்தகத்தில் மகாநவமி என்ற பெயரில் தசரா கொண்டாட்டங்கள் நடந்தன என்று குறிப்பிடுகிறார். விஜயநகரப் பேரரசின் வீழ்ச்சிக்குப் பிறகு மைசூரை ஆண்டுவந்த ஒடையார் வம்ச அரசர் ராஜ ஒடையார் இந்த தசராவை ஸ்ரீரங்கப்பட்டினத்தில் கொண்டாட ஆரம்பித்தார். தசரா கொண்டாட்டங்களில் 3வது கிருஷ்ணராஜ ஒடையார் காலத்தில் சிறப்பு தர்பார் இடம் பெற்றது. இந்த தர்பார் மைசூரு அரண்மனையில் கூடியது. அரச குடும்பத்தினரும், சிறப்பு விருந்தாளிகளும், அதிகாரிகளும், பொதுமக்களும் இந்த தர்பாரில் பங்குபெற்றனர். சென்ற வருடம் (2013) வரை இந்த வழக்கம் தொடர்ந்தது. மஹாநவமி என்று சொல்லப்படும் ஒன்பதாவது தினம் அரச உடைவாள் யானையின் மேல் ஏற்றப்பட்டு ஊர்வலமாக எடுத்துச் செல்லப்படும். இந்த ஊர்வலத்தில் யானைகளுடன் கூட ஒட்டகங்களும், குதிரைகளும் இடம் பெறும்.\n\nஇந்தக் கொண்டாட்டம் நடைபெறும் பத்து தினங்களிலும் மைசூரு அரண்மனை வண்ண வண்ண விளக்குகளால் அலங்கரிக்கப்பட்டு ஜொலிப்பது பார்க்க பார்க்க திகட்டாத ஒரு காட்சி. இதற்காக ஒரு லட்சம் விளக்குகள் ஒரு கோடி ரூபாய் செலவில் ஏற்றப்படுகின்றன. பல்வேறு வகையான கலைநிகழ்ச்சிகள் அரண்மனையின் முன் நடைபெறும்.\n\nவிஜயதசமியன்று தசரா ஊர்வலம் (ஜம்போ சவாரி) நடைபெறும். தங்க மண்டபத்தில் சாமுண்டேச்வரி தேவி எழுந்தருளப்பட்டு மைசூரு நகரின் பிரதான வீதிகளில் வலம் வருவாள். இந்த தங்க மண்டபத்தின் எடை 750 கிலோ மட்டுமே! இந்த தங்கமண்டபம் அலங்கரிக்கப்பட்ட யானையின் மேல் ஏற்றப்பட்டு ஊர்வலம் வரும். ஊர்வலம் ஆரம்பிப்பதற்கு முன் அரச குடும்பத்தினரும், சிறப்பு விருந்தாளிகளும் தேவியை ஆராதிப்பார்கள். \n\nநடனக் குழுக்கள், இசைக்குழுக்கள், அலங்கரிக்கப்பட்ட யானைகள், குதிரைகள், ஒட்டங்கங்கள் எல்லாம் இந்த ஊர்வலத்தின் அழகைக் கூட்டும். இந்த ஊர்வலம் மைசூரு அரண்மனையிலிருந்து துவங்கி பன்னிமண்டபம் (Banni Mantapam) என்று சொல்லப்படும் இடத்தில் முடிவடையும். இந்த இடத்தில் இருக்கும் பன்னி (வன்னி மரங்கள்) மரங்களுக்கு பூஜை நடக்கும். பாண்டவர்கள் தங்களது அஞ்ஞாதவாசத்தின் போது இந்த மரங்களில் தான் தங்களது ஆயுதங்களை மறைத்து வைத்திருந்தார்கள் என்பதால் அரசர்கள் இந்த மரத்தை வழிபடுவது வழக்கத்தில் உள்ளது. அன்று அரசர்கள் செய்த வழிபாடு இன்றும் மைசூரு தசரா பண்டிகையில் தொடருகிறது. \n\nSection::::விளக்கொளி அணிவகுப்பு.\nதசரா கொண்டாட்டங்களின் இறுதி நிகழ்ச்சியாக விளக்கொளி அணிவகுப்பு பன்னிமண்ட அரங்கத்தில் நடைபெறுகிறது. இதில் லேசர் காட்சிகள், கரணங்கள் போடுபவர்களின் சாகசங்கள், மோட்டார் சைக்கிள் சாகசங்கள் மற்றும் குதிரையேற்றம் ஆகியவை இடம் பெறும். விளக்கொளி அணிவகுப்பு நிகழ்ச்சியின் போது அரசர் குதிரையேற்ற உடையில் குதிரை மீதமர்ந்து வந்து இராணுவ மரியாதையை ஏற்றுக் கொள்வார். இந்த நிகழ்ச்சி துவங்கும் சமயம் இரவுப் பொழுது வந்துவிடுமாதலால் நிறைய விளக்குகள் ஏற்றுவார்கள். அரசர் தனது இராணுவ பலத்தை தனது எதிரிகளுக்குத் தெரியப்படுத்தவும், மக்களிடையே ‘இத்தனை பலமுடைய நான் உங்கள் ராஜா; உங்களைக் காப்பாற்றும் பொறுப்பு என்னுடையது’ என்ற ஒரு நம்பிக்கையை ஏற்படுத்தவுமே இந்த அணிவகுப்பு நடைபெறுகிறது.\n\nஇந்த வருடம் மைசூரு தசரா நடைபெறுமா என்பது இன்னும் சந்தேகமாகவே இருந்து வருகிறது. மாநில அரசு நிச்சயம் நடக்கும் என்று சொன்னாலும், மைசூரு அரண்மனையைச் சேர்ந்தவர்கள் நிச்சயம் தசரா பூஜை உண்டு என்று சொன்னாலும் எப்போதும் போல சோபையுடன் இந்த வருடம் நடக்காது என்றே சொல்ல வேண்டும். \n\nதசராக் கொண்டாட்டங்களில் தர்பார் ஒரு பகுதிதான் என்றாலும் பொதுமக்களுக்கு அரசரை அரியணையில் பார்ப்பது மிகவும் பிடித்த விஷயம். என்னதான் சுதந்திரம் கிடைத்து, குடியரசாக நாடு மாறிவிட்டாலும், இன்னும் அரசர்களுக்கும், அரச குடும்பங்களுக்கும் இந்தியாவில் மிகப்பெரிய மரியாதை இருக்கிறது\n\nமைசூர் இராச்சியத்தின் அரசர் ஸ்ரீகண்டதத்த நரசிம்மராஜ உடையார் 2013-இல் இயற்கை எய்திய பின்னர் 2015-இல் பட்டத்திற்கு வந்த யதுவீர் கிருட்டிணதத்த சாமாரச உடையார் தர்பாரில் அமர்ந்து காட்சியளிப்பது கண்ணுக்கினிய காட்சியாகும்.\n\nSection::::தலக்காடு சாபம்.\nவிஜயநகரத்தின் தளபதி ஸ்ரீரங்கராயனிடமிருந்து ஸ்ரீரங்கப்பட்டினத்தை 1610 ஆம் ஆண்டு அன்றைய மைசூரு மகராஜா ராஜ ஒடையார் கைப்பற்றினார். ஸ்ரீரங்கராயனின் மனைவி அலமேலம்மா ஆதிரங்கனின் ஆலய நகைகளை எடுத்துக் கொண்டு தலைமறைவானபோது, ராஜ ஒடையார் அவரைப் பிடிக்க தனது படை வீரர்களை அனுப்புகிறார். அவர்களிடமிருந்து தப்ப அலமேலம்மா தலக்காடு நோக்கி ஓடிவருகிறார். அங்கு மாலங்கி நதியில் வெள்ளம் பெருக்கெடுத்து ஓட, தப்ப முடியாத அலமேலம்மா, ‘தலகாடு மணல் மூடி போகட்டும்; மாலங்கி நதி மடுவாகட்டும்; ஒடையார் பரம்பரை வாரிசற்றுப் போகட்டும்’ என்று சாபமிட்டு விட்டு நதியில் குதித்து விடுகிறார். \n\nஇப்போதும் தலக்காடு மணல் மூடித்தான் இருக்கிறது. மாலங்கி நதியில் நீர் வரத்து இல்லை. இந்த இரண்டு சாபங்களும் பலித்தது போலவே ஒடையார் பரம்பரையிலும் நேர் வாரிசு என்பது இல்லை. ஸ்ரீகண்டதத்தாவின் அந்திமக் கிரியைகளை அவரது சகோதரி மகன் காந்தராஜ் அர்ஸ் செய்தார். அவரே ஒடையார் பரம்பரையின் அடுத்த வாரிசாக தேர்ந்தெடுக்கப்படுவார் என்று சொல்லப்படுகிறது.\n\nதசரா கொண்டாட்டங்களை நடத்த அரசியார் ப்ரமோதா தேவி சம்மதித்துவிட்டார்; ஆனால் அரச குடும்பத்தைச் சேர்ந்தவர்கள் பங்குபெற மாட்டார்கள்; அரண்மனையில் எந்த கொண்டாட்டமும் நடப்பதையும் அவர் விரும்பவில்லை என்று அண்மைய செய்திகள் கூறுகின்றன.\n"}
{"id": "230294", "url": "https://ta.wikipedia.org/wiki?curid=230294", "title": "மைன்புரி மக்களவைத் தொகுதி", "text": "மைன்புரி மக்களவைத் தொகுதி\n\nமைன்புரி மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தில் உள்ள 80 மக்களவைத் தொகுதிகளில் ஒன்று.\nSection::::சட்டமன்றத் தொகுதிகள்.\nஇந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.\nஅவை:\n\n\n"}
{"id": "230296", "url": "https://ta.wikipedia.org/wiki?curid=230296", "title": "தேஜ் பிரதாப் சிங் யாதவ்", "text": "தேஜ் பிரதாப் சிங் யாதவ்\n\nதேஜ் பிரதாப் சிங் யாதவ் (நவம்பர் 21, 1987), இந்தியாவின் உத்தரப் பிரதேச மாநில அரசியல்வாதி ஆவார். சமாஜ்வாதி கட்சி கட்சியைச் சேர்ந்த இவர், 2014-இல் நடைபெற்ற மறுதேர்தலில், மைன்புரி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். இவர் முலாயம் சிங் யாதவின் பேரன் ஆவார்.\n"}
{"id": "230299", "url": "https://ta.wikipedia.org/wiki?curid=230299", "title": "ரவிசுப்பிரமணியன்", "text": "ரவிசுப்பிரமணியன்\n\nரவிசுப்பிரமணியன் ஒரு தமிழக எழுத்தாளர், கவிஞர், ஆவணப்பட இயக்குநர் ஆவார்.\n\nSection::::பன்முகம்.\nகும்பகோணத்தைச் சேர்ந்த இவர் தற்போது சென்னையில் வசித்து வருகிறார். கும்பகோணம் அரசினர் ஆடவர் கல்லூரியில் முதுகலைப் பொருளியல் (1983-85) பயின்றவர். கவிதைத் தொகுப்புகள், கட்டுரைகள், ஆவணப்படங்கள் என்ற நிலையில் அவரது பங்களிப்புகள் உள்ளன. சிறுகதைகளும் எழுதிவருகிறார். பாவலர் இலக்கிய விருது, சாரல் இலக்கிய விருது, அகல் இலக்கிய விருது, சென்னை இலக்கியத் திருவிழா விருது போன்ற விருதுகள் வழங்கும் குழுவிலும் உறுப்பினராக உள்ளார். பல தமிழ்க்கவிஞர்களின் கவிதைகளுக்கு இசையமைத்துள்ளார். 40 நவீனக் கவிதைகளுக்கு இசை வடிவம் தந்துள்ளார். சாகித்திய அகாடமி ஆலோசனைக்குழுவில் உறுப்பினராக இருந்துள்ளார். இயக்குனர், படத்தொகுப்பாளர் பி. லெனினிடம் ஐந்து ஆண்டுகள் உதவி இயக்குனராகவும், விஜய் மற்றும் ஜெயா தொலைக்காட்சிகளில் நிகழ்ச்சி இயக்குனர் மற்றும் முதுநிலை செய்தி உதவி ஆசிரியராகவும் பணியாற்றி உள்ளார். ஆம்பல் கலை இலக்கிய அறக்கட்டளையின் நிர்வாக அறங்காவலராக கலை, இலக்கியப்பணிகளை மேற்கொண்டு வருகிறார். \n65 வது தேசிய திரைப்பட விழாவின் விருதுக்குழுவின் உறுப்பினராகப் பணியாற்றியுள்ளார்.\n\n\nSection::::ஆவணப்படங்கள்.\nதொலைக்காட்சி நிறுவனங்களுக்காக 100க்கும் மேற்பட்ட ஆவணப்படங்களை இயக்கியவர். இந்திரா பார்த்தசாரதி, மா.அரங்கநாதன், ஜெயகாந்தன், தி.ந.இராமச்சந்திரன் குறித்த ஆவணப்படங்கள் குறிப்பிடத்தக்கவையாகும்.\n\n\n\n\nSection::::மெட்டு அமைத்த சங்க இலக்கியப்பாடல்கள்.\nகுறுந்தொகையில் உள்ள பிரிவுத்துயரைக் கூறுகின்ற கீழ்க்கண்ட மூன்று பாடல்களுக்கு மெட்டு அமைத்துள்ளார். திவாகர் சுப்பிரமணியம் பின்னணி இசை அமைக்க அனுக்கிரகா ஸ்ரீதர் பாடியுள்ளார். \n\n\n"}
{"id": "230300", "url": "https://ta.wikipedia.org/wiki?curid=230300", "title": "ஏடா மக்களவைத் தொகுதி", "text": "ஏடா மக்களவைத் தொகுதி\n\nஏடா மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தில் உள்ள 80 தொகுதிகளில் ஒன்று.\nSection::::சட்டமன்றத் தொகுதிகள்.\nஇந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.\nஅவை:\n\n\n"}
{"id": "230303", "url": "https://ta.wikipedia.org/wiki?curid=230303", "title": "ராஜ்வீர் சிங்", "text": "ராஜ்வீர் சிங்\n\nராஜ்வீர் சிங், உத்தரப் பிரதேச அரசியல்வாதி ஆவார். இவர் பாரதீய ஜனதா கட்சியைச் சேர்ந்தவர். \nஇவர் ஏடா மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். \n\nSection::::வாழ்க்கைக் குறிப்பு.\nஇவர் 1959-ஆம் ஆண்டில் மார்ச்சு பதினைந்தாம் நாளில் பிறந்தார். இவர் இளங்கலை படிப்பை முடித்துள்ளார். இவர் உத்தரப் பிரதேசத்தில் உள்ள அலிகார் என்ற ஊரைச் சேர்ந்தவர்.\n"}
{"id": "230306", "url": "https://ta.wikipedia.org/wiki?curid=230306", "title": "இராச திராவகம்", "text": "இராச திராவகம்\n\nஇராச திராவகம் (\"Aqua regia\", \"royal water\", அல்லது \"aqua regis\", \"king's water\"), அல்லது நைட்ரோ-ஐதரோகுளோரிக் அமிலம் (\"nitro-hydrochloric acid\") என்பது அடர் நைதரிக் அமிலமும், ஐதரோகுளோரிக் அமிலமும் புதியதாக 1:3 என்ற விகிதத்தில் கலக்கப்பட்டு உருவாக்கப்படும் வேதிக் கலவை ஆகும். அமிலங்களின் கலவையான இத்திரவம் புகையும் மஞ்சள் அல்லது சிவப்பு நிறத்துடன் மிகவும் அரிப்புத்தன்மை கொண்டதாக விளங்குகிறது. விலை உயர்ந்த அரிய உலோகங்களான தங்கம், பிளாட்டினம் முதலியவற்றை கரைக்கும் வலிமை கொண்டிருப்பதால் இதை இராச திராவகம் என்று பெயரிட்டு அழைக்கின்றனர். எனினும், தைட்டானியம், இரிடியம், ருத்தேனியம், டாண்ட்டலம், நையோபியம் ஆஃபினியம், ஓசுமியம், ரோடியம் மற்றும் டங்க்ஸ்டன் போன்ற உலோகங்கள் இராச திராவகத்தின் அரிக்கும் பண்பை எதிர்த்து நிற்கும் திறன் படைத்து உள்ளன .\n\nSection::::பயன்கள்.\nஇராச திராவகம் முதன்மையாக இடைநிலை தங்கமான குளோரோ ஆரிக் அமிலம் தயாரிப்பில் பயன்படுத்தப்படுகிறது. இக்குளோரோ ஆரிக் அமிலம் வோல்வில் முறையில் தங்கம் தயாரிக்கும் போது மின்பகுளியாகச் செயல்படுகிறது. இந்தச் செயல்முறை மிக உயர்ந்த தரமான (99.999%) தங்க சுத்திகரிப்புக்கு பயன்படுத்தப்படுவதாகும்.\n\nஉருச்செதுக்கல் மற்றும் குறிப்பிட்ட சில பகுப்பாய்வு நடைமுறைகளில் இராச திராவகம் பயன்படுத்தப் படுகிறது. மேலும் ஆய்வகங்களில் கரிம சேர்மங்களின் கண்ணாடிப் பொருட்களையும் உலோகத் துகள்களையும் தூய்மைப்படுத்தவும் உதவுகிறது. நிறமாலையைக் கெடுக்கும் இணைகாந்த குரோமியத் துகள்கள் எஞ்சியிருக்கலாம் என்பதால், அணுக்கரு காந்த ஒத்ததிர்வு நிறமாலையியலில் பயன்படுத்தப்படும் மெல்லிய கண்ணாடிக் குழாய்களைத் (NMR TUBES) தூய்மைப்படுத்த பாரம்பரிய குரோமிக் அமிலக் குளியலான இம் முறைக்கு முன்னுரிமை தரப்பட்டது. அதே சமயம் குரோமிக் அமிலக் குளியல் குரோமியத்தின் அதிக நச்சுத்தன்மை மற்றும் வெடிக்கும் பண்பு காரணமாக ஊக்குவிக்கப் படுவதில்லை. சரியாகக் கையாளப் படாமல் அரிக்கும் பண்பு கொண்ட இராச திராவகமும் பல வெடிப்புகளுக்கு காரணமாகிறது..\n\nஇராச திராவகத்தில் உள்ள பகுதிப் பொருட்கள் தங்களிடையே புரியும் வினை காரணமாக இது விரைவில் சிதைவடைந்து வலிமையான அமிலமாக இருந்தாலும் அதன் தனித்தன்மையை இழந்து நிற்கிறது. எனவேதான் அதன் பகுதிப் பொருட்கள் புதியதாக கலக்கப் பட்டவுடன் பயன்படுத்தப்படுகிறது . ஆனால் நடைமுறையில் , இராச திராவகம் அதில் கரைந்துள்ள உலோகங்களால் மாசு அடைந்திருக்குமேயானால் அது கழிவுத் தொட்டியில் கொட்டுவதற்கு முன்னர் கவனமாக நடுநிலைப் படுத்தப்படுகிறது.\n\n"}
{"id": "230309", "url": "https://ta.wikipedia.org/wiki?curid=230309", "title": "ரோமியோ ஜூலியட் (திரைப்படம்)", "text": "ரோமியோ ஜூலியட் (திரைப்படம்)\n\nரோமியோ ஜூலியட் என்பது 2015ஆம் ஆண்டு வெளியான தமிழ்மொழி நகைச்சுவை காதல் திரைப்படம் ஆகும். இந்த திரைப்படத்தை லக்சுமன் இயக்கினார். கதாநாயகனாக ஜெயம் ரவி மற்றும் கதாநாயகியாக ஹன்சிகா மோட்வானி நடித்திருந்தார்கள்.\n\nSection::::வெளி இணைப்புகள்.\n\"Romeo Juliet: A preposterous mix of ‘comedy’ and melodrama\" - ஒரு திரை விமர்சனம்\n"}
{"id": "230310", "url": "https://ta.wikipedia.org/wiki?curid=230310", "title": "தெற்கு தில்லி மக்களவைத் தொகுதி", "text": "தெற்கு தில்லி மக்களவைத் தொகுதி\n\nதெற்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.\n\nSection::::சட்டமன்றத் தொகுதிகள்.\n2008-ஆம் ஆண்டில் தொகுதி மறுசீரமைப்பிற்குப் பின்னர், கீழ்க்காணும் சட்டமன்றத் தொகுதிகள் உள்ளன.\n\n\n"}
{"id": "230311", "url": "https://ta.wikipedia.org/wiki?curid=230311", "title": "ரோல்ப் மாக்சிமில்லன் சீவெர்ட்", "text": "ரோல்ப் மாக்சிமில்லன் சீவெர்ட்\n\nபேராசிரியர் ரோல்ப் மாக்சிமில்லன் சீவெர்ட் (\"Rolf Maximilian Sievert\", 6 மே 1896 – 3 அக்டோபர் 1966) சுவீடிய மருத்துவ இயற்பியலாளர் ஆவார். கதிர்வீச்சின் உயிரியல் விளைவுகளைக் குறித்த ஆய்வு இவரது முதன்மை பங்களிப்பாகும்.\n\nபேராசிரியர் சீவெர்ட் சுவீடனின் இசுடாக்கோமில் பிறந்தார். 1924இலிருந்து 1937 வரை சுவீடனின் ரேடிய்யெம்மத் இயற்பியல் ஆய்வகத்தில் பணியாற்றினார். கரோலின்ஸ்கா மையத்தில் கதிரியல் துறைத் தலைவராக பொறுப்பேற்றார். கதிர்வீச்சின் அளவை, முக்கியமாக புற்றுநோய் நோயறிதலிலும் சிகிச்சையிலும், அளப்பதில் முன்னோடியாக விளங்கினார். பின்னாட்களில் குறைந்தளவு கதிர்வீச்சிற்கு தொடர்ந்து ஆளாவதால் உயிரினங்களில் ஏற்படும் தாக்கங்களைக் குறித்த ஆய்வில் செலவிட்டார். 1964இல் பன்னாட்டு கதிர்வீச்சு காப்பு சங்கத்தை நிறுவி அதன் தலைவராக இருந்தார். \"அணுக் கதிர்களின் தாக்கத்திற்கான ஐக்கிய நாடுகள் அறிவியல் குழு\"த் தலைவராக இருந்துள்ளார்.\n\nகதிர்வீச்சு அளவுகளை அளப்பதற்கான பல கருவிகளை உருவாக்கி உள்ளார்; இதில் \"சீவெர்ட் அறை\" பரவலாக அறியப்பட்டதாகும்.\n\n1979இல் எடைகளும் அளவுகளுக்குமான பொது மாநாட்டில் (CGPM), அயனியாக்கும் கதிர் அளவு ஈடளவுக்கான அனைத்துலக அலகுக்கு இவரது பெயர் சீவெர்ட் (Sv) சூட்டப்பட்டது.\n"}
{"id": "230312", "url": "https://ta.wikipedia.org/wiki?curid=230312", "title": "ரமேஷ் பிதுரி", "text": "ரமேஷ் பிதுரி\n\nரமேஷ் பிதுரி, இந்திய அரசியல்வாதி ஆவார். இவர் தெற்கு தில்லி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். இவர் பாரதீய ஜனதா கட்சியைச் சேர்ந்தவர். இவர் 1961ஆம் ஆண்டில் சூலை பதினெட்டாம் நாளில் பிறந்தார். இவர் தில்லியில் உள்ள துக்ளக்காபாத் என்ற பகுதியைச் சேர்ந்தவர்.\n"}
{"id": "230316", "url": "https://ta.wikipedia.org/wiki?curid=230316", "title": "மேற்கு தில்லி மக்களவைத் தொகுதி", "text": "மேற்கு தில்லி மக்களவைத் தொகுதி\n\nமேற்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.\n\nSection::::சட்டமன்றத் தொகுதிகள்.\nஇந்த தொகுதியில் தில்லி சட்டமன்றத்திற்கான பத்து தொகுதிகள் உள்ளன. அவை:\n\n"}
{"id": "230321", "url": "https://ta.wikipedia.org/wiki?curid=230321", "title": "பர்வேஷ் சாகிப் சிங்", "text": "பர்வேஷ் சாகிப் சிங்\n\nபர்வேஷ் சாகிப் சிங், இந்திய அரசியல்வாதி ஆவார். இவர் மேற்கு தில்லி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். \nஇவர் 1977-ஆம் ஆண்டில் நவம்பர் ஏழாம் நாளில் பிறந்தார். இவர் தில்லியைச் சேர்ந்தவர். பாரதீய ஜனதா கட்சியின் உறுப்பினர் ஆவார்.\n"}
{"id": "230331", "url": "https://ta.wikipedia.org/wiki?curid=230331", "title": "வடபழநி முருகன் கோவில்", "text": "வடபழநி முருகன் கோவில்\n\nவடபழநி முருகன் கோவில் என்பது சென்னைக்கு மேற்கே அமைந்திருக்கும் வடபழநியில் அமைந்திருக்கும் ஒரு புகழ் பெற்ற முருகன் கோவில் ஆகும். இக் கோவில் 1920இல் புதுப்பிக்கப்பட்டு இராஜ கோபுரம் கட்டப்பட்டது. மேலும், இது தமிழ்நாட்டின் கோடம்பாக்கத்தில் (கோலிவுட்) அமைந்துள்ளதாலும் தமிழ் திரைப்படத்துறையினர் வருகை அதிகமிருப்பதாலும் மக்களிடையே பிரபலமான கோவிலாக உள்ளது.\n\nSection::::வரலாறு.\n1890ம் ஆண்டு எளிய ஓலைகூரைக் கொட்டகையுடன் இக் கோயில் கட்டப்பட்டது. இன்று மக்களின் ஆதரவால் புகழ் பெற்ற கோவிலாக உள்ளது. மேலும், ஒவ்வொரு ஆண்டும் சுமார் 7000 தம்பதியர் இங்கு வந்து திருமணம் செய்து கொள்கின்றனர்.\n\nஇக் கோவிலின் தலபுராணத்தில், முருக பக்தரான அண்ணாசாமி நாயக்கர் என்பவர் முதலில் இருந்த கொட்டகையை அவரின் சொந்த வழிபாட்டிற்காக அமைத்தார் எனவும், அங்கு தென்பழநி முருகனின் வண்ணப்படத்தை வைத்து வழிபட்டார் எனவும் குறிப்பிடப்பட்டுள்ளது. ஒரு சமயம் தீவீர வயிற்றுவலியால் அவதிப்பட்டார். அந் நோய் தீருவதற்கு அவர் தவறாமல் திருத்தணி மற்றும் திருப்போரூர் சென்று முருகப் பெருமானை வழிபட்டு வந்தார். பின்னர், தென்பழநி யாத்திரையின் போது ஒரு சாது சொல்லியதற்கிணங்க, தான் தங்கியிருந்த கொட்டகையில் பழநி முருகனின் உருவப்படத்தை வைத்து வழிபடலானார். தன் நாக்கை அறுத்து முருகனுக்கு காணிக்கை செலுத்தினார். இதற்கு \"பாவாடம்\" என்று பெயர். பாவாடம் காணிக்கையால் அவருடைய வயிற்றுவலி நீங்கப்பெற்றார். மேலும், அவர் நாளடைவில் அந்த இடத்தில் முருகனின் தெய்வீக சக்தியை உணர்ந்தார். அதனால் அவர் பிறரிடம் சொல்லும் சம்பவங்கள் அனைத்தும் நடந்தேறின. அதனால் மக்கள் அவர் சொல்வதை \"அருள்வாக்கு\" என்று எடுத்துக்கொண்டனர். மக்களின் அன்றாடப் பிரச்சினைகளான நோய் தீருதல், வேலை வாய்ப்பு மற்றும் திருமணம் ஆக வேண்டி அண்ணாசாமி நாயக்கரிடம் அருள்வாக்கு பெற்றனர் என்ற விபரம் கூறப்படுகிறது. அது முதல் அவர் அண்ணாசாமித் தம்பிரான் என அழைக்கப்பட்டார்.\n\nஅவருக்குப்பின், அவரின் பிரதான சீடரான இரத்தினசாமி செட்டியார் என்பவரால் 1865ம் ஆண்டு தென்பழநியில் உள்ளது போல சிலை செய்யப்பட்டு கோவில் கட்டப்பட்டது. ஒரு நாள் இரத்தினசாமி செட்டியாரின் கனவில் அண்ணாசாமித் தம்பிரான் தோன்றி தன்னைப்போலவே \"பாவாடம்\" தரித்துக் கொள்ளுமாறு பணித்தார். அதனால் இவரும் பாவாடம் தரித்து குறி சொல்லும் ஆற்றலைப் பெற்று இரத்தினசாமித் தம்பிரான் என அழைக்கப்பட்டார். தற்போது உள்ள கர்ப்பக்கிருகம், உட்பிரகாரம் மற்றும் கருங்கல் மண்டபம் போன்றவை இரத்தினசாமித் தம்பிரானின் சீடரான பாக்கியலிங்கத் தம்பிரான் காலத்தில் கட்டப்பட்டவை ஆகும். இம் மூன்று தம்பிரான்களின் (சித்தர்கள்) சமாதியும் தமிழ்நாட்டில் உள்ள நெற்குன்றம் போகும் பாதையில் அமைந்துள்ளன. இங்கு சித்தர்கள் ஆலயம் அமைக்கப்பட்டு பௌர்ணமி பூசை மற்றும் குரு பூசை போன்றவை விமரிசையாக நடைபெறுகிறது.\n\nSection::::தனிச் சன்னதிகள்.\nஇக் கோவிலில் பல தெய்வங்களுக்கு தனிச் சன்னதிகள் காணப்படுகிறது. வரசித்தி விநாயகர், சொக்கநாதர் சிவன், மீனாட்சி அம்மன், காளி, பைரவர், மற்றும் வள்ளி, தேவசேனா சமேத சண்முகர் சன்னதிகள் இங்கு உள்ளது.\n\nஇக் கோவிலின் உட்பிரகாரத்தில் மூலவர் பழநி முருகன் நின்ற கோலத்தில் காட்சியளிக்கிறார். இங்கு முருகன் காலில் பாதரட்சைகளுடன் காட்சியளிக்கிறார். நவகிரகங்களில் ஒன்றான செவ்வாய்க்கென்று ஒரு தனிச் சன்னதி இருக்கிறது. மேலும் இங்கு தட்சிணாமூர்த்தி, சண்டிகேஸ்வரர், மகாலட்சுமி சன்னதிகளும் உள்ளது.\nஇக் கோவில், திருமணங்களுக்கும் மத சொற்பொழிவுகளுக்கும் பயன்படுத்தப்படும் ஒரு விசாலமான மண்டபத்தைக் கொண்டுள்ளது. இது சென்னையில் உள்ள மக்கள் அடிக்கடி வரும் முருகன் ஆலயங்களில் ஒன்றாக இருக்கிறது.\n\nஇந்த கோவிலின் முன்புற இராஜ கோபுரத்தில், கந்த புராணக் காட்சிகள் வண்ணமயமாக விளக்கப்பட்டுள்ளது. இக் கோவிலின் முன்புறம் திருக்குளம் உள்ளது. இங்கு தைப்பூசம் மற்றும் விழாக் காலங்களில் 'தெப்போற்சவம்' நடைபெறுகிறது. இதன் கிழக்கு கோபுரம் 40.8.மீ உயரம் கொண்டது. இதில் 108 பரதநாட்டிய நடன அசைவுகள் காணப்படுகிறது. இக் கோவிலின் தல விருட்சமாக அத்தி மரம் உள்ளது.\n\n\nSection::::வழிபாடு.\nஇக் கோவிலில் வழிபாடு அதிகாலை 5.30 மணிக்கு தொடங்குகிறது. அதைத் தொடர்ந்து காலசந்தி பூசை 7 மணிக்கும், உச்சிக்கால பூசை மதியம் 12 மணிக்கும், சாயரட்சை மாலை 5 மணிக்கும் மற்றும் அர்த்தசாம பூசை இரவு 9 மணிக்கும் நடைபெறுகிறது. (விழாக்காலங்களில் பூசை நேரங்கள் மாறுபடும்)\n\nSection::::திருவிழாக்கள்.\nஇங்கு தமிழ் மாதம் பன்னிரெண்டிலும் விழாக்கள் நடைபெறுகிறது. அவற்றுள் வைகாசி விசாகத் திருவிழா 11நாள் சிறப்பாக கொண்டாடப்படுகிறது. ஆனி மற்றும் ஆடிக் கிருத்திகையில் சிறப்பு பூசை மேற்கொள்ளப்படுகிறது. ஐப்பசி மாதத்தில் 6 நாட்கள் கந்த சஷ்டி விழா சூர சம்காரத்துடன் சிறப்பாக நடக்கிறது. இந்த ஆறு நாட்களிலும் முருகப் பெருமானுக்கு \"லட்சார்ச்சனை\" நடைபெறுகிறது. மேலும் மார்கழி மாதத்தில் மாணிக்கவாசகருக்கு 9 நாட்கள் உற்சவம் நடைபெறுகிறது. \n"}
{"id": "230335", "url": "https://ta.wikipedia.org/wiki?curid=230335", "title": "ஹன்ஸ்பெல்", "text": "ஹன்ஸ்பெல்\n\nஹன்ஸ்பெல் என்பது ஒரு எழுத்துப்பிழை சரிபார்ப்பிற்கான சொல்திருத்தி ஒரு கட்டற்ற மென்பொருள் ஆகும். இது முதன் முதலில் மொழி ஹங்கேரியன் மொழிக்காக வடிவமைக்கப்பட்டது.\n\nSection::::பயன்பாடு.\nஇது தற்போது லிபரே ஆபீஸ், ஓபன் ஆபிஸ், பயர்பாக்ஸ் போன்ற மென்பொருட்களில் பயன்படுத்தப்பட்டு வருகிறது.\nSection::::வரலாறு.\nஇந்த சொல்திருத்தி சி ++ நிரலாக்க மொழியைக் கொண்டு தயாரிக்கப்பட்ட ஒரு பொறியாகும்.\n\nSection::::உரிமம்.\nகுனூ பொதுமக்கள் உரிமம்\n\n"}
{"id": "230340", "url": "https://ta.wikipedia.org/wiki?curid=230340", "title": "வேலூர் மாவட்டச் சுற்றுலாத் தலங்கள்", "text": "வேலூர் மாவட்டச் சுற்றுலாத் தலங்கள்\n\nவரலாற்றுச் சிறப்பு மிக்க வேலூர்க் கோட்டை, வேலூர் அரசு அருங்காட்சியகம், அறிவியல் பூங்கா, வைனுபாப்பு விண்வெளி ஆய்வு மையம், அமிர்தி உயிரியல் பூங்கா, மதம் சார்ந்த இடங்களான ஜலகண்டேசுவரர் ஆலயம், ஸ்ரீபுரம் பொற்கோயில், பெரிய மசூதி, செயிண்ட் ஜான் தேவாலயம்,ஜலகம்பாறை அருவி,ஏலகிரிமலை கோடைவாழிடம் ஆகியன வேலூரிலும் அதைச் சுற்றியுமுள்ள சுற்றுலாத் தலங்களாகும்\n\nSection::::வேலூர்க் கோட்டை.\n16 ஆம் நூற்றாண்டில் விஜயநகரப் பேரரசு காலத்தில் கட்டப்பட்ட வேலூர்க் கோட்டை வேலூருக்கு இன்றும் அழகும் பெருமையும் சேர்க்கின்றது. சுமார் 136 ஏக்கர் பரப்பளவில் கலைநயத்துடன் வேலூரின் மையப்பகுதியில் இக்கோட்டை அமைந்துள்ளது. ஆந்திர மாநிலத்தைச் சேர்ந்த திம்மி ரெட்டி, பொம்மி ரெட்டி சகோதரர்களால் இத்தரைக் கோட்டைக் கட்டப்படுள்ளது. கருங்கல்லால் கட்டப்பட்டுள்ள மதில்கள், அகழி முதலியன கோட்டைக்கு அழகு சேர்க்கின்றன. கோட்டையைச் சுற்றிலும் உள்மதில் சுவர், வெளிமதில் சுவர் என இரண்டு சுற்றுச் சுவர்கள் கட்டப்பட்டுள்ளன. கோட்டையின் தென்பகுதியில் பசுமையான பூங்கா ஒன்று அமைந்துள்ளது. தென்மேற்குப் பகுதியில் எழில்மிக்க தூண்களாலும் சிற்பங்களாலும் ஆக்கப்பட்ட அழகிய மண்டபம் உள்ளது இந்திய விடுதலைக்கு வித்திட்ட சிப்பாய் புரட்சி இக்கோட்டையில்தான் நடைபெற்றது .\n\nஇராணுவ நடவடிக்கைகளுக்காக வடிவமைக்கப்பட்டு கட்டப்பட்ட கோட்டையாக இது காட்சியளிக்கின்றது. கோட்டைக்குள் திப்பு மகால், ஹைதர் மகால், பாஷா மகால், கண்டி மகால், பேகம் மகால் ஆகிய அழகிய அரண்மனைகளும் ஜலகண்டேசுவரர் ஆலயம், தேவாலயம், மசூதி, அரசு அருங்காட்சியகம், பல அரசு அலுவலகங்கள் ஆகியனவும் காணப்படுகின்றன. பழமை மாறாமல் புதுப்பொலிவுடன் உள்ள இக்கோட்டையை இந்திய தொல்பொருள் ஆய்வுத்துறை பாதுகாத்துக் கட்டுப்பாட்டில் வைத்துள்ளது. நாள்தோறும் சுற்றுலாப் பயணிகள் ஏராளமானோர் பார்வையிட்டுச் செல்கின்றனர். கோட்டையைச் சுற்றியுள்ள அகழியில் படகுப் போக்குவரத்தும் நடைபெறுகின்றது.\n\nSection::::ஜலகண்டேஸ்வரர் ஆலயம்.\nவேலூர்க் கோட்டையில் உள்ள ஸ்ரீஜலகண்டேஸ்வரர் கோயில் கட்டடக் கலைக்கு எடுத்துக்காட்டாகவும், பழமை வாய்ந்த வரலாற்றுச் சிறப்பு கொண்டதாகவும் உள்ளது. பிரமிப்பூட்டும் தோற்றத்தில் அழகுடனும் கலை அம்சத்துடனும் உள்ள இக்கோயிலில் கண்கவர் ஓவியங்களும்,சிற்பங்களும் அமையப்பெற்றுள்ளன. ஆண்டு முழுவதும் அனைத்து விழாக்களும் இக்கோயிலில் சிறப்பாக நடைபெறுகின்றன. ஜலகண்டேஸ்வரருக்காக அர்ப்பணிக்கப்பட்ட இக்கோயிலின் சிற்பங்கள் மிகவும் திறமையான சிற்பிகளால் வடிக்கப்பட்டுள்ளது. கைவினைஞர்களின் அழகிய கலைவேலைப்பாடுகள் நிறையவே கோயில் முழுவதும் உள்ளது. நுழைவு வாயில் தாழ்வாரச் சிற்பங்கள் சுற்றுலா பயணிகளால் பாராட்டப்படுகிறது. பல ஆண்டுகளுக்கு முன்பு கோயிலில் தெய்வச் சிலை இல்லாமல் இருந்து பிறகு கொண்டு வரப்பட்டு குடமுழுக்கு செய்யப்பட்டது.\n\nSection::::அருங்காட்சியகம்.\nஅரசு அருங்காட்சியகம் கோட்டையின் உள்ளே அமைந்துள்ளது. பொது மக்களுக்காக 1985 ஆம் ஆண்டு திறந்து வைக்கப்பட்டது. எல்லா வேலை நாட்களிலும் காலை 9 மணி முதல் மாலை 5 மணி வரை திறக்கப்பட்டிருக்கும். இதனுள் தொல்லியல் கலைப்பொருட்கள், வரலாற்றுக்கு முந்தைய ஆயுதங்கள், சிற்பங்கள், வெண்கல சிற்பங்கள், மர சிற்பங்கள், கைவினைப் பொருட்கள், நாணயங்கள், தாவரவியல், நிலவியல் மற்றும் விலங்கியல் சார்ந்த பொருட்கள் சேகரித்து வைக்கப் பட்டுள்ளன. மானிடவியல், கலை, தொல்லியல், தாவரவியல், புவியமைப்பியல், நாணயவியல், விலங்கியல் முதலிய துறைகளுக்கு அன்றும் இன்றும் அருங்காட்சியகம் கருவூலமாகத் திகழ்கிறது.\n\nஇங்குள்ள படக்காட்சியகத்தில் வட ஆற்காடு மாவட்டம் தொடர்பான வரலாற்று நினைவு சின்னங்கள் தொகுக்கப்பட்டுள்ளன. தந்தத்தால் செய்யப்பட்ட சதுரங்கப் பலகை, இலங்கை நாணயங்கள், பல்லவ மற்றும் விஜயநகர காலத்தைய கற்சிற்பங்கள் முதலியன சிறப்பம்சங்களாகும். ஓலைச்சுவடிகள், கல்வெட்டுகள் படித்தல் போன்ற கலைசார் கல்வி நடவடிக்கைகளும் இங்கு மேற் கொள்ளப்படுகின்றன.\n\nSection::::ரத்தினகிரி முருகன் கோயில்.\nவேலூரிலிருந்து ஆற்காடு செல்லும் வழியில் தேசிய நெடுஞ்சாலையில் உள்ள ரத்தினகிரி மலை உச்சியில் பாலமுருகன் கோயில் உள்ளது.பாலமுருகனடிமை சுவாமிகள் இக்கோயிலைக் கட்டி நிர்வகித்து வருகிறார். 14 ஆம் நூற்றாண்டில் கட்டப்பட்ட இக்கோயில் முருகனின் அருளாலும், பாலமுருகனடிமை சுவாமிகளின் அருளாலும், பக்தர்களின் அருளாலும் ஒளிர்வதாக நம்பப்படுகிறது.காலை ஆறு மணி முதல் மாலை எட்டு மணி வரையிலும் ஏராளமான பக்தர்கள் நாள்தோறும் இங்கு வந்து வழிபடுகிறார்கள். தேவர்களின் கடவுளாக நம்பப்படும் முருகன் ரத்தினகிரியில் வாழ்ந்து அருள்பாலிப்பதாக மக்கள் நம்புகிறார்கள் \n\nSection::::பொற்கோயில்.\nவேலூரின் தென் முனையில் சுமார் 9 கிலோமீட்டர் தூரத்தில் உள்ள திருமலைக்கோடி என்னுமிடத்தில் ஸ்ரீபுரம் பொற்கோயில் அமைந்துள்ளது. இக்கோயிலுள்ள முக்கிய கோபுரம் தங்கத்தால் வேயப்பட்டுள்ளது. நட்சத்திர வடிவில் அமைக்கப்பட்ட இக்கோயில் ஸ்ரீநாராயணி பீடத்தால் கட்டப்பட்டுள்ளது. சுமார் 100 ஏக்கர் பரப்பளவில் ரூ 600 கோடி செலவிடப்பட்டு 55000 சதுர அடி கோயிலாக இது கட்டப்பட்டுள்ளது. 1500 கிலோ தங்கத் தகடுகள் இக்கோயில் முழுவதும் வேயப்பட்டுள்ளது . தங்கக் கோயிலை சுற்றியுள்ள அலங்கார வளைவுகள், மண்டபங்கள், முகப்புகள் ஆகியவை இரவு நேரத்தில் வேலூரின் முக்கிய சாலையில் செல்வோர் கண்ணை கவரும் வகையில் நவீன விளக்கு ஒளியில் பிரகாசிப்பது இதன் சிறப்பாகும். தற்பொழுது ஸ்ரீலட்சுமி நாராயணி அம்மனுக்கு மட்டும் உள்ள சந்நிதி பெருமாளுக்கும் தனி கற்கோயிலாக உருவாக்கப்படுகின்றது \nமுருகன் கோயில், காங்கேயநல்லூர்.\nகோட்டையிலிருந்து 5கிமீ தொலைவில் காட்பாடி அருகே காங்கேயநல்லூரில் முருகன் கோயில் உள்ளது. .\n\nSection::::அமிர்தி உயிரியல் பூங்கா.\nஇந்தியாவில் உள்ள தமிழ்நாடு மாநிலத்தின் வேலூர்மாவட்டத்தில் அமிர்தி உயிரியல் பூங்கா காணப்படுகிறது. இப்பூங்கா வேலூர் நகரில் இருந்து சுமார் 16 மைல் அல்லது 25 கிலோமீட்டர் தூரத்தில் அமைந்துள்ளது. 25 ஹெக்டேர் அளவுக்குப் பரந்து விரிந்துள்ள அமிர்தி உயிரியல் பூங்காவில் அழகான நீர்வீழ்ச்சி ஒன்றும் காணப்படுகிறது.\n\nநீர்வீழ்ச்சியில் பருவமழை காலங்களில் நீரின் வீழ்ச்சி கண்களைக் கொள்ளை கொள்ளும். சுற்றுலாப் பயணிகளின் வருகை விடுமுறை நாள்களில் மட்டும் அதிகமாக உள்ளது. இவ்வன விலங்குப் பூங்காவில் மான்கள், கீரிப்பிள்ளைகள், நரிகள், குரங்குகள், சிவப்பு தலை கிளிகள், காதல் பறவைகள், ஆமைகள்,மயில்கள்,முதலைகள்,காட்டுப் பூனைகள்,கழுகுகள், வாத்துகள்,புறாக்கள்,காட்டுக் கிளிகள்,முயல்கள், மற்றும் மலைப்பாம்புகள் முதலியன வாழ்ந்து பூங்காவை அழகாக்குகின்றன \n\nSection::::டெல்லி கேட் (வேலூர்).\nஆற்காடு பாலாற்றங்கரையில் செய்யாறு பைபாஸ் ரோட்டில் உள்ள ஒரு உயர்ந்த நுழைவுவாயில் டெல்லி கேட் என்றழைக்கப்படுகிறது. 1751ல் ஆற்காடு நவாப்பிடம் இருந்து ராபர்ட் கிளைவ் ஆட்சியை கைப்பற்றியதன் நினைவாக கட்டப்பட்டுள்ளது. அப்போது ஆற்காட்டுக்குள் நுழைபவர்கள் இவ்வழியாகத்தான் வரவேண்டியிருந்தது. இது ஆற்காட்டின் ஒரு பகுதியாகும். ஆற்காடு கோட்டையின் பிரதான நுழைவாயிலாக இது விளங்கியது. 18 ஆம் நூற்றாண்டின் முதல் பாதியில் முகலாய ஆளுநரான டாட் கான் பன்னியின் கட்டடத்தின் ஒரு பகுதியாக இந்த வாயில் இருந்தது.\n\n\n\nSection::::மேற்கோள்கள்.\nதிருவண்ணாமலை மாவட்டச் சுற்றுலாத் தலங்கள்"}
{"id": "230341", "url": "https://ta.wikipedia.org/wiki?curid=230341", "title": "கட்டற்ற திறவூற்றுச் சொற்பிழைத்திருத்தி மற்றும் இலக்கணப்பிழைத்திருத்தி", "text": "கட்டற்ற திறவூற்றுச் சொற்பிழைத்திருத்தி மற்றும் இலக்கணப்பிழைத்திருத்தி\n\nகட்டற்ற திறவூற்றுச் சொற்பிழைத்திருத்தி மற்றும் இலக்கணப்பிழைத்திருத்தி சொற்பிழைகளையும் இலக்கப்பிழைகளையும் திருத்தும் ஒரு கட்டற்ற மென்பொருளை உருவாக்குவதற்காகத் தமிழ்ச் சமூகத்தின் முயற்சிகளும் அதன் விளைவுகளும்.\n\nSection::::வரலாறு.\nகட்டற்ற திறவூற்றுச் சொற்பிழைத்திருத்தியின் முதல் முயற்சி 2003ஆம் ஆண்டு துவங்கப்பட்டது. தமிழா ! குழுவினர் ஓபன் ஓபிஸ் 1.1 அலுவலகத் தொகுதியின் தமிழ்ப் பதிப்பிற்காக இம்முயற்சியை மேற்கொண்டு , இதற்காக ஏறக்குறைய 11,000 சொற்களைக் கொண்ட ஒரு சொற்பட்டியலைத் தயாரித்தனர். \n\nஓபன் ஒபிஸ் 1.1 சொற்பிழைகளைத் திருத்துவதற்காகப் பயன்படுத்திய ‘ மைஸ்பெல் ‘ (MySpell) என்ற பொறி, ஒற்றை பைட் குறியீட்டை மட்டுமே பயன்படுத்தியதன் காரணமாக அதனால் ஒருங்குறியில் எழுதப்படும் தமிழை ஆதரிக்க முடியவில்லை. இதனால் இந்த முயற்சி வெற்றி பெறவில்லை. விளைவாக , ஓபன் ஓபிஸில் செயல்படும் ஒரு சொற்பிழைத்தியை உருவாக்கும் முயற்சி கைவிடப்பட்டது.\n\nSection::::தமிழின் முதலாவது கட்டற்ற திறவூற்றுச் சொற்பிழைத்திருத்தி.\nஇருப்பினும் , இம்முயற்சிக்காகத் தயாரிக்கப்பட்ட சொற்பட்டியலைப் பயன்படுத்தி விஜய் என்பவர் மைஸ்பெல்லின் முன்னோடியான ‘ கனூ அஸ்பெல் ‘ (GNU Aspell) என்ற பொறியில் தமிழுக்கான ஆதரவை ஏற்படுத்தினார் . அவர் உருவாக்கிய மென்பொருளே தமிழின் முதலாவது கட்டற்ற திறவூற்றுச் சொற்பிழைத்திருத்தியென நாம் கருதலாம்.\n\nSection::::பேரகராதியில் கூடுதலான தமிழ் சொற்களை சேர்க்கும் முயற்சி.\nசில ஆண்டு இடைவெளிக்குப் பின்னர், சென்னை தொழில்நுட்ப நிறுவனத்தைச் சேர்ந்த ஒரு தன்னார்வக் குழு இத்திட்டத்தைக் கையிலெடுத்து, தமிழ் பேரகராதியில் உள்ள ஒரு இலட்சத்திற்கும் மேற்பட்ட சொற்களைக் கனூ அஸ்பெல் பொறியில் சேர்த்தது. இவ்வாறு கூடுதலான சொற்களைக் கனூ அஸ்பெல் பெற்ற போதிலும், அதனால் தவறாக எழுதப்பட்டிருக்கும் சொற்களுக்குப் பொருத்தமான சொற்களை ஓரளவிற்கே பரிந்துரைக்க முடிந்தது.\n\nSection::::ஹன்ஸ்பெல் பயன்பாடு மற்றும் தமிழா குழுவினரின் பங்கு.\nஇதற்கிடையில் , ஓபன் ஓபிஸ் அதன் 2.0.2 பதிப்பு முதற்கொண்டு மைஸ்பெல்லுக்குப் பதிலாக ஒருங்குறியை ஆதரிக்கும் ஹன்ஸ்பெல் (HunSpell) என்ற சொற்பிழைத்திருத்தி பொறியைப் பயன்படுத்தத் தொடங்கியிருந்தது . இப்பொறியைப் பயன்படுத்தி தமிழா ! குழுவினர் ஓபன் ஓபிஸ் , லிப்ரெஓபிஸ், பயர்பாக்ஸ் ஆகிய மென்பொருள்களில் செயல்படும் ஒரு சொற்பிழைத்திருத்தியை 2011 ஆம் ஆண்டு வெளியிட்டனர் . முந்தைய வெளியீடுகள் சொல் அகராதியை மட்டுமே பயன்படுத்தி சொற்பிழைகளைக் கண்டுபிடித்தன. ஹன்ஸ்பெல் சொற்பிழைத்திருத்தியோ சொற்களுடன் ஒட்டுகளை முன்னும் பின்னும் சேர்க்கும் விதிகளையும் கொண்டிருந்தது . அடிக்கடி தவறாக எழுதப்படும் சொற்களுக்கான மாற்று சொற்பட்டியலும் இத்திருத்தியில் இருந்தது .\n\nSection::::லேங்குவேஜ் டூல் உருவாக்கம்.\nஇருப்பினும், இச்சொற்பிழைத்திருத்தியில் ஒரு சிக்கல் இருந்தது. ஹன்ஸ்பெல் ஒவ்வொரு சொல்லையும் தனியாகப் பார்த்ததால், அதனால் ஒற்றுப் பிழைகளைக் கண்டுபிடிக்க முடியவில்லை . இச்சிக்கலுக்கான தீர்வு 2014 ஆம் ஆண்டுதான் கிடைத்தது . அவ்வாண்டு ‘ லேங்குவேஜ் டூல் ‘ (LanguageTool) என்ற பொறியில் தமிழுக்கான ஆதரவு தமிழா ! குழுவினரால் சேர்க்கப்பட்டது . லேங்குவேஜ் டூல் ஒற்றுப்பிழை மட்டுமின்றி சொற்களைச் சேர்த்தும் பிரித்தும் எழுதுவதால் ஏற்படும் தவறுகளையும் கண்டுபிடிக்கும் வசதியைக் கொண்டிருக்கிறது.\n\n"}
{"id": "230346", "url": "https://ta.wikipedia.org/wiki?curid=230346", "title": "திருச்சாளக்கிராமம்", "text": "திருச்சாளக்கிராமம்\n\nதிருச்சாளக்கிராமம் 108 வைணவத் திருத்தலங்களில் ஒன்று. சாளக்கிராமத்தலம் மலைமீது அமைந்துள்ளது. நேபாள அரசின் அனுமதி பெற்று தரிசிக்க வேண்டிய திருத்தலம். \n\nசக்ரதீர்த்தம் எனும் கண்டகி நதியின் உற்பத்திப் பகுதிதான் சாளக்கிராமம் தலம்.\n\nராமானுஜரும் இத்திருத்தலத்தைப் பாடியுள்ளார். \n\n\n"}
{"id": "230347", "url": "https://ta.wikipedia.org/wiki?curid=230347", "title": "பில்லி புர்கே", "text": "பில்லி புர்கே\n\nபில்லி புர்கே () (பிறப்பு: நவம்பர் 25, 1966) ஒரு அமெரிக்க நாட்டு நடிகர் ஆவார். இவர் , , , போன்ற பல திரைப்படங்கலும், பிரேக்கிங் பேட் போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்.\n\n"}
{"id": "230348", "url": "https://ta.wikipedia.org/wiki?curid=230348", "title": "எலிசபெத் ரீசேர்", "text": "எலிசபெத் ரீசேர்\n\nஎலிசபெத் ரீசேர் () (பிறப்பு: ஜூன் 15, 1975) ஒரு அமெரிக்க நாட்டு நடிகை ஆவார். இவர் , , , போன்ற பல திரைப்படங்கலும் ஹேக், சாவெட், கிரேஸ் அனாடமி, ட்ரூ டிடக்டிவ் போன்ற தொலைக்காட்சி தொடர்களிலும் நடித்ததன் மூலம் புகழ் பெற்ற நடிகை ஆனார்.\n"}
{"id": "230352", "url": "https://ta.wikipedia.org/wiki?curid=230352", "title": "யுனெஸ்கோ கூரியர் தமிழ்", "text": "யுனெஸ்கோ கூரியர் தமிழ்\n\nயுனெஸ்கோ கூரியர் மாத இதழ் ஐக்கிய நாடுகள் அவையின், சகோதர நிறுவனமான யுனெஸ்கோவின் சார்பில் உலகின் பல முன்னணி மொழிகள் பலவற்றில் வெளியிடப்படும் இதழாகும். இப்பன்னாட்டு மாத இதழ் 1967 ஆம் ஆண்டு சூலை மாதம் தமிழில் தொடங்கப்பட்டுத் தொடர்ந்து 35 ஆண்டுகள் வெளிவந்தது 2001 ஆண்டு நிதி நெருக்கடியைக் காரணம் காட்டி நிறுத்தப்பட்டது.\n\nSection::::இதழ் துவக்கம்.\n1966இல் பாரிஸ் நகரில் மூன்றாம் உலகத் தமிழ் மாநாடு நடைபெற யுனெஸ்கோ உதவியது. அப்போது யுனெஸ்கோவின் தலைமை இயக்குநராக இருந்தவர் மால்கம் ஆதிசேசையா. அந்த மாநாட்டைக் கண்டு, 53 நாடுகளில் வாழும் தமிழர்களுக்குக் கூரியரின் சேவை தேவை என்பதை மால்கம் உணர்ந்தார். கூரியர் தமிழிதழ் துவக்கப்பட வேண்டும் என்று உறுதி கொண்டார். அதே ஆண்டில் மால்கம் இந்தியா வந்தார். அவருக்கு நடைமுறை சிக்கல் ஒன்று ஏற்பட்டது. யுனெஸ்கோவில் உறுப்பினராக இருப்பது இந்தியாதான். இந்தியாவில் ஒரு மாநிலம்தான் தமிழகம். எனவே நடுவணரசிடம் பேச்சு நடத்தவேண்டி இருந்தது. தமிழில் இதழ் ஆரம்பிக்க மறுப்பில்லை. ஆனால் இந்தியிலும் கூரியர் வெளியாக வேண்டும் என இந்திய அரசு நிபந்தனை விதித்தது. இந்தி மொழி கூரியருக்கான ஏற்பாடுகளைச் செய்தபின்பு மால்கம் சென்னை திரும்பினார். \nஅன்றைய தமிழக முதல்வரான அண்ணா, கல்வியமைச்சரான நெடுஞ்செழியன் ஆகியோரிடம் பேச்சு நடத்தினார். தமிழ் மொழியில் கூரியர் வெளியிடும் திட்டத்தைத் தமிழக அரசு ஏற்றுக்கொண்டது. 1967ஆம் ஆண்டு தமிழில் கூரியர் துவக்கப்பட்டடு உலக நாட்டு தமிழர்களுக்குக் கிடைத்தது. ஆங்கிலம், பிரெஞ்சு, ஜெர்மன் தவிர, அரபி, சீனம் ஆகிய செம்மொழிகளில் மட்டுமே வெளிவந்த யுனெஸ்கோ கூரியர் இதழ், தமிழில் வெளிவந்தது என்பது தமிழுக்கான உலகளாவிய நிகழ்வாகப் பதிவு செய்யத்தக்கது. மணவை முஸ்தபா ஆசிரியராக இருந்தபோது தமிழ்ப் பதிப்பு 5 லட்சம் பிரதிகள் விற்று யுனெஸ்கோ இதழ்களில் நான்காம் இடத்தை பிடித்திருந்தது.\n\nSection::::யுனெஸ்கோ கூரியரின் சிறப்பு.\nஉலகில் உள்ள அனைத்து விசயங்கள் பற்றியும் யுனெஸ்கோ கூரியரில் படைப்புகள் இடம்பெறும். ஆனால் அரசியல் விசயங்கள் தவிர. மற்ற இதழ்களைப் போலத் தனியொரு நாட்டு வாசகர்களுக்கோ, அல்லது ஒருசில நாட்டு வாசகர்களுக்கோ கூரியர் உருவாக்கப்பட்டதில்லை. மாறாக உலக நாடுகளின் வாசகர்களுக்காக உருவாக்கப்பட்டது.\nஒவ்வொரு இதழிலும் ஒரு மையக்கருவை அலசி ஆராய்து அதை அடிப்படையாக கொண்டே வெளிவந்தது. ஒவ்வொரு கட்டுரையும் மிகச்சிறந்த ஒளிப்படங்களுடனும், அவற்றுக்கான விளக்கங்களுடன், உலக அளவில் புகழ்பெற்ற நிபுணர்களால் படைப்புகள் உருவாக்கப்பட்டு மொழிபெயர்த்துத் தரப்பட்டது. பாரீஸ் தலைமையகத்தில் கூரியர் பதிப்புகளின் ஆசிரியர்கள் ஒன்று கூடி ஒன்று அல்லது இரண்டு ஆண்டுகளுக்கான தலைப்புகளை முடிவு செய்து வருவர். பல்லாயிரக்கணக்கான புதிய புதிய கலைச் சொற்களைக் கூரியர் இதழ் தமிழுக்கு உருவாக்கித் தந்தது.\n\nSection::::யுனெஸ்கோ கூரியரின் ஆசிரியர்கள்.\nயுனெஸ்கோ கூரியர் தமிழ் இதழின் ஆசிரியர்களாக எஸ். கோவிந்த ராஜூலு, தெ. பொ. மீனாட்சிசுந்தரம், நெ. து. சுந்தரவடிவேலு ஆகியோர் செயல்பட்டதற்குப் பின்னர், மணவை முஸ்தபா ஆசிரியராக நியமிக்கப்பட்டார். \n\nSection::::தமிழரின் வாழும் பண்பாட்டுச் சிறப்பிதழ்.\n1984 ஆண்டு மார்ச் கூரியர் இதழ் தமிழ் பண்பாட்டுச் சிறப்பிதழாக வெளிவந்தது. இது தமிழ்நாட்டைப் பற்றிய தனிச் சிறப்பிதழ் ஆகும். அந்த இதழ் வெளியாக முக்கியக் காரணமாக இருந்தவர் பிரெஞ்சு-தமிழ் ஆய்வாளர் \"பிரான்சுவா குரோ\" ஆவார் இவர் அந்த இதழில், 'சங்க இலக்கியத்தில் நிலக் காட்சி' என்ற கட்டுரையை எழுதியிருந்தார். அவருடன் சுந்தர ராமசாமி, அம்பை, எஸ். ராமகிருஷ்ணன் (க்ரியா) , சு. தியடோர் பாஸ்கரனின் மனைவி திலகா பாஸ்கரன் (தமிழர் உணவு குறித்து) ஆகியோரும் கட்டுரைகள் எழுதியிருந்தனர். தமிழ்ப் பண்பாட்டைப் பற்றி சுருக்கமான, அதேநேரம் அழகானதொரு விவரிப்பை அந்த இதழ் உலக மக்கள் மத்தியில் உருவாக்கியது. தமிழ் உள்ளிட்ட 27 உலக மொழிகளில் அந்த இதழ் வெளியாகி இருந்தது.\n\nSection::::தமிழ் பதிப்பு நிறுத்தம்.\n1967இல் துவக்கப்பட்டு பல்வேறு தடைகளைத் தாண்டி 35 ஆண்டுகள் வெளிவந்த தமிழ் பதிப்பு, நிதி நெருக்கடியைக் காட்டி நிறுத்தப்பட்டது.\n"}
{"id": "230355", "url": "https://ta.wikipedia.org/wiki?curid=230355", "title": "புரொட்டோஸ்டோம்", "text": "புரொட்டோஸ்டோம்\n\nபுரொட்டோஸ்டோம் (Protostomia) என்பது புறமுதலுருப்படை, இடைமுதலுருப்படை, அகமுதலுருப்படை ஆகிய மூன்று மூலவுயிர்ப்படைகள் உடைய முப்படை விலங்குகளின் இரு பிரதான பிரிவுகளில் ஒன்றாகும். மற்றைய விலங்குப் பிரிவு டியூட்டெரோஸ்டோம் ஆகும். இரண்டு விலங்குப் பிரிவுகளிடையே முளையவியல் விருத்தியில் பல பிரதான வித்தியாசங்கள் உள்ளன. புரொட்டோஸ்டோம் எனும் சொல் முதல் வாய் எனப் பொருள்படும்.\nபுரொட்டோஸ்டோம்களின் முளைய விருத்தியின் போது பின்வரும் பிரதான நிகழ்வுகள் இடம்பெறும்:\n\nபிரதான புரொட்டோஸ்டோம் கணங்கள்:\n"}
{"id": "230356", "url": "https://ta.wikipedia.org/wiki?curid=230356", "title": "விட்டாச்சு", "text": "விட்டாச்சு\n\nவிட்டாச்சு என்பது மழலைகளிடம், பெரியவர்கள் விளையாடும் குறும்பு விளையாட்டு. \n\nSection::::முறை.\nமழலையின் கண்பார்வையில் இருந்து பெரியவர், மறைவார் அல்லது மறைய முற்படுவார். மழலை, பெரியவரோடு கண் தொடர்பை ஏற்படுத்த, தன் தலையோ, உடலையோ அசைத்துத் தொடர்பை ஏற்படுத்தும். இம்முறை தொடர்பு ஏற்படுத்தப்பட்ட பின்பு மீண்டும், பெரியவர் கண்தொடர்பைத் துண்டிக்க தலையை/உடலை இடப்பெயர்ச்சி செய்வார். \n\nSection::::விளைவு.\nஇக்குறும்பு விளையாட்டில், குழந்தை ஒவ்வொரு முறை கண்தொடர்பை ஏற்படுத்தும் பொழுதும், குதூகலிக்கும்.\n"}
{"id": "230357", "url": "https://ta.wikipedia.org/wiki?curid=230357", "title": "சோழ மண்டல சதகம்", "text": "சோழ மண்டல சதகம்\n\nசோழமண்டல சதகம், சதகம் எனும் சிற்றிலக்கிய வகையில் சோழர்கள் குறித்து பாடப்பட்ட நூறு பாக்களைக் குறிக்கும். \n\nசோழ மண்டல சதகம் நூலின் மறுபதிப்பினைத் எட்டாம் உலகத் தமிழ் மாநாட்டின்போது தமிழ்ப் பல்கலைக்கழகம் வெளியிட்டது. \n\nஆலஞ்சேரி மயிந்தன், வேளூர் கிழான், சேந்தன், புத்தூர்வேள் முதலான பலரை சோழ வள்ளல்களாகக் குறிப்பிடும் தகவல் இந்நூல் மூலம் தெரியவந்தது. \n"}
{"id": "230362", "url": "https://ta.wikipedia.org/wiki?curid=230362", "title": "வடமேற்கு தில்லி மக்களவைத் தொகுதி", "text": "வடமேற்கு தில்லி மக்களவைத் தொகுதி\n\nவடமேற்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.\n\nSection::::சட்டமன்றத் தொகுதிகள்.\nஇந்த தொகுதி, தில்லி சட்டமன்றத் தொகுதிகளை கொண்டுள்ளது.\n\n\n"}
{"id": "230365", "url": "https://ta.wikipedia.org/wiki?curid=230365", "title": "ஆஷ்லி கிரீன்", "text": "ஆஷ்லி கிரீன்\n\nஆஷ்லி கிரீன் (\"Ashley Greene\", பிறப்பு: பெப்ரவரி 21, 1987) ஒரு அமெரிக்க நாட்டு நடிகை மற்றும் விளம்பர நடிகை ஆவார். இவர் , , , போன்ற திரைப்படங்களில் நடித்துள்ளார்.\n\nSection::::ஆரம்பகால வாழ்க்கை.\nஇவர் பெப்ரவரி 21, 1987ஆம் ஆண்டு ஜாக்சன்வில், புளோரிடா அமெரிக்காவில் பிறந்தார்.\n\nSection::::விருதுகள் மற்றும் பரிந்துரைகள்.\nஇவர் ட்விலைட் என்ற திரைப்பட தொடர்களில் நடித்ததன் மூலம் 7 பிரிவுகளில் பரிந்துரை செய்யப்பட்டு 5 விருதுகளை வென்றார்.\n\n"}
{"id": "230366", "url": "https://ta.wikipedia.org/wiki?curid=230366", "title": "உதித் ராஜ்", "text": "உதித் ராஜ்\n\nஉதித் ராஜ், இந்திய அரசியல்வாதி ஆவர். இவர் வடமேற்கு தில்லி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். இவர் பாரதிய ஜனதா கட்சியைச் சேர்ந்தவர். \nஇவர் 1958-ஆம் ஆண்டில் சனவரி முதலாம் நாளில் பிறந்தார்.\n"}
{"id": "230368", "url": "https://ta.wikipedia.org/wiki?curid=230368", "title": "நிக்கி ரீட்", "text": "நிக்கி ரீட்\n\nநிக்கி ரீட் () (பிறப்பு: மே 17, 1988) ஒரு அமெரிக்க நாட்டு நடிகை, திரைக்கதையாசிரியர், விளம்பர நடிகை, பாடலாசிரியர் மற்றும் இசை வீடியோ இயக்குநர் ஆவார். இவர் தெர்ட்டீன், , , , போன்ற திரைப்படங்களில் நடித்துள்ளார்.\n\nSection::::ஆரம்பகால வாழ்க்கை.\nஇவர் மே 17, 1988ஆம் ஆண்டு லாஸ் ஏஞ்சல்ஸ், கலிபோர்னியா அமெரிக்காவில் பிறந்தார்.\n\n"}
{"id": "230369", "url": "https://ta.wikipedia.org/wiki?curid=230369", "title": "அனா கென்ட்ரிக்", "text": "அனா கென்ட்ரிக்\n\nஅனா கென்ட்ரிக் () (பிறப்பு: ஆகஸ்ட் 9, 1985) ஒரு அமெரிக்க நாட்டு நடிகை மற்றும் விளம்பர நடிகை ஆவார். இவர் ட்விலைட் , , , போன்ற திரைப்படங்களில் நடித்துள்ளார்.\n\nSection::::ஆரம்பகால வாழ்க்கை.\nஇவர் ஆகஸ்ட் 9, 1985ஆம் ஆண்டு போர்ட்லேண்ட் மேய்ன் அமெரிக்காவில் பிறந்தார்.\n\n"}
{"id": "230370", "url": "https://ta.wikipedia.org/wiki?curid=230370", "title": "மைக்கேல் ஷீன்", "text": "மைக்கேல் ஷீன்\n\nமைக்கேல் ஷீன் () (பிறப்பு: 5 பெப்ரவரி 1969) ஒரு இங்கிலாந்து நாட்டு திரைப்பட நடிகர் ஆவார். இவர் , , , அண்டர்வேர்ல்ட் 3 உள்ளிட்ட பல திரைப்படங்களில் நடித்ததன் மூலம் புகழ்பெற்றார் நடிகர் ஆனார்.\n\n"}
{"id": "230371", "url": "https://ta.wikipedia.org/wiki?curid=230371", "title": "அமிர்தி உயிரியல் பூங்கா", "text": "அமிர்தி உயிரியல் பூங்கா\n\nஇந்தியாவில் உள்ள தமிழ்நாடு மாநிலத்தின் திருவண்ணாமலை மாவட்டத்தில் அமிர்தி உயிரியல் பூங்கா (Amirthi Zoological Park) காணப்படுகிறது. இப்பூங்கா வேலூர் நகரில் இருந்து சுமார் 16 மைல் அல்லது 25 கிலோமீட்டர் தூரத்தில் அமைந்துள்ளது. 25 ஹெக்டேர் அளவுக்குப் பரந்து விரிந்துள்ள அமிர்தி உயிரியல் பூங்காவில் அழகான நீர்வீழ்ச்சி ஒன்றும் காணப்படுகிறது.\n\nஅமிர்தி வனத்தின் பாதி பரப்பளவு வனவிலங்கு சரணாலயத்திற்கும் மறு பாதி சுற்றுலாத் தலமாகவும் பிரித்துப் பராமரிக்கப்படுகிறது. சுமார் ஒரு கிலோமீட்டர் தூரத்தில் உள்ள மலையேற்றம் ஒரு அழகான நீர்வீழ்ச்சியை முழுமையாகப் பார்வையிட வழிவகுக்கிறது. நீர்வீழ்ச்சியில் பருவமழை காலங்களில் நீரின் வீழ்ச்சி அதிகமாக இருக்கும். சுற்றுலாப் பயணிகளின் வருகை விடுமுறை நாள்களில் மட்டும் அதிகமாக உள்ளது. இவ்வன விலங்குப் பூங்காவில் மான்கள், கீரிப்பிள்ளைகள், நரிகள், குரங்குகள், சிவப்பு தலை கிளிகள், காதல் பறவைகள், ஆமைகள், மயில்கள், முதலைகள்,காட்டுப் பூனைகள், கழுகுகள், வாத்துகள், புறாக்கள், காட்டுக் கிளிகள்,முயல்கள், மலைப்பாம்புகள் முதலியன வாழ்கின்றன.\n\nSection::::வளர்ச்சியும் விரிவாக்கமும்.\nசெப்டம்பர் 13, 2013 அன்று, தமிழக அரசு அமிர்தி உயிரியல் பூங்காவின் வளர்ச்சிக்காக 3.5 கோடி ரூபாய் ஒதுக்கீடு செய்துள்ளது. இந்த நிதியின் மூலம் தங்கும் விடுதிகள், போதுமான குடிநீர் வசதி, அவசியமான தகவல் மையங்கள், உணவு விடுதிகள், நீர் வீழ்ச்சிக்குச் செல்லும் பாதைகள் மற்றும் பார்வை கோபுரங்கள் போன்ற அபிவிருத்திப் பணிகள் நடைபெறும் என்று அறிவிக்கப்பட்டு செயல் படுத்தப்பட்டு வருகிறது. \n\nதமிழ்நாடு வனத் துறை 19 கோடி ரூபாய் செலவில் அமிர்தி விலங்கியல் பூங்காவை மேம்படுத்த திட்டமிட்டுள்ளது. மத்திய சுற்றுலா ஆணையமும் (CZA) அமிர்தி மிருகக்காட்சி சாலையை மேம்படுத்த ஒப்புதல் அளித்துள்ளதாக வேலூர் மாவட்ட ஆட்சியர் தெரிவித்துள்ளார். \nஎதிர்காலத்தில் யானைகளுக்கான புத்துணர்வு முகாம்கள் நடத்துவதற்கு வாய்ப்புள்ள சாத்தியமான காடுகளில் ஒன்றாக வேலூர் வனப்பிரிவில் உள்ள அமிர்தி காடு இருக்கிறது.\n\n"}
{"id": "230373", "url": "https://ta.wikipedia.org/wiki?curid=230373", "title": "பெயராய்வு", "text": "பெயராய்வு\n\nபெயராய்வு (\"onomastics\", \"onomatology\") என்பது, இயற்பெயர்களின் தோற்றம், வரலாறு, பயன்பாடு என்பவை குறித்த ஆய்வு ஆகும். இது எல்லாவகையான பெயர்களையும் ஆய்வுக்கு உட்படுத்துகிறது. மக்களின் பெயர்கள், இடங்களின் பெயர்கள், புவியியல் அம்சங்களின் பெயர்கள், கட்டிடங்களின் பெயர்கள், விலங்குகளின் பெயர்கள், இன மற்றும் சமூகக் குழுக்களின் பெயர்கள், நிகழ்வுகளின் பெயர்கள், வானியல் அம்சங்களின் பெயர்கள், வண்டிகளின் பெயர்கள், வணிக உற்பத்திகளின் பெயர்கள், ஆக்கங்களின் பெயர்கள் என்பன போன்ற பல வகையான பெயர்கள் இத்துறையின் ஆய்வுப் பொருள்களுள் அடங்கக் கூடியன. இடப்பெயராய்வு, பெயராய்வின் முக்கியமான ஒரு கிளைத் துறை. மக்கட்பெயர் ஆய்வு தனிப்பட்ட மனிதர்களில் பெயர்கள் குறித்த ஆய்வு ஆகும். பெயராய்வு தரவுச் செயலாக்கத்துக்கு உதவக்கூடியது.\n\nSection::::பெயர்களின் தோற்றம்.\nபெரும்பாலான பெயர்கள் பொருள் பொதிந்த சொற்களாகவே தோற்றம் பெறுகின்றன. ஆறுமுகன், கயல்விழி போன்ற மக்கட்பெயர்கள்; \"தமிழ் நாடு\", \"ஆனை இறவு\", \"நெல்லியடி\", \"கங்கைகொண்டசோழபுரம்\" போன்ற இடப்பெயர்கள் போன்றவை பொருள் கொண்ட சொற்கள். தமிழ் தெரிந்தவர்களுக்கு மேற்படி பெயர்களுடைய பொருளும் அதற்கான காரணமும் தெளிவாகவே தெரியக்கூடும். பல வேளைகளில் பெயர்கள் பொருள் தெளிவாகத் தெரியாதபடி திரிபடைந்து விடுவதும் உண்டு. அல்லது, முன்னர் இருந்து தற்போது இல்லாமல் போன மொழியில் பெயர் உருவாகி அதுவே நீண்டகாலம் நிலைத்துவிடுவதும் உண்டு. சில பெயர்களுக்குப் பொருள் தெளிவாகத் தெரிந்த போதிலும், அது வழங்கப்பட்ட ஆளுக்கோ அல்லது பிறவற்றுக்கோ அது குறிக்கும் பொருள் தொடர்பற்றதாக இருக்கலாம். எடுத்துக்காட்டாக, ஆறுமுகன் என்பவருக்கு ஆறுமுகம் இருக்காது. இவ்வாறான பெயர்கள் கடவுளரைக் குறித்தோ, வேறேதாவது ஒன்றின் நினைவாகவோ ஏற்படக்கூடும்.\n\nSection::::பெயராய்வின் பயன்கள்.\nபெயர்கள் பொதுவாகப் பல தகவல்களைத் தம்முள் பொதித்து வைத்திருக்கின்றன. இவற்றை ஆராய்வதன் மூலம் அவற்றை அறிந்துகொள்ள முடியும். ஒரு சமூகத்தில் காணப்படும் மக்கட் பெயர்கள் அச்சமுதாயத்தினர் எவ்வாறான விடயங்களுக்கு முக்கியத்துவம் கொடுக்கின்றனர், எவ்வாறு அவர்கள் பழைய தலைமுறையினரிடம் இருந்து வேறுபடுகின்றனர், அவர்கள் மத்தியில் ஏற்படும் பண்பாட்டுத் தாக்கங்கள், பிற சமூகத்தவர் தொடர்புகள், சமூக அமைப்பு போன்றவை குறித்த தகவல்களை அறிந்துகொள்ள உதவக் கூடியவை. இடப்பெயர்கள், அப்பெயர்களை வழங்கிய மக்கள் எவ்வாறு உலகத்தைப் பார்த்தார்கள் என்பதை உணர்த்த வல்லன. அத்துடன், அவ்விடத்தின் வரலாறு, அங்கு வாழ்ந்தோர், பயன்பாடு போன்ற பல தகவல்களை இடப்பெயர்களில் இருந்து அறிந்துகொள்ளக் கூடும்.\n"}
{"id": "230374", "url": "https://ta.wikipedia.org/wiki?curid=230374", "title": "ஜேக் பிளாக்", "text": "ஜேக் பிளாக்\n\nஜேக் பிளாக் () (பிறப்பு: ஆகஸ்ட் 28, 1969) ஒரு அமெரிக்க நாட்டு நடிகர், பாடகர், நகைச்சுவையளார் மற்றும் குரல் நடிகர் ஆவார். இவர் ஸ்கூல் ஒப் ராக், கிங் காங், தி ஹோலிடே, செக்ஸ் டேப், போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார். இவர் குங் ஃபு பான்டா, குங் ஃபு பான்டா 2, போன்ற திரைப்படங்களுக்கு குரல் கொடுத்துள்ளார். இவர் பல தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.\n\n"}
{"id": "230375", "url": "https://ta.wikipedia.org/wiki?curid=230375", "title": "புது தில்லி மக்களவைத் தொகுதி", "text": "புது தில்லி மக்களவைத் தொகுதி\n\nபுது தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.\n\nSection::::சட்டமன்றத் தொகுதிகள்.\nஇந்த மக்களவைத் தொகுதியில் தில்லி சட்டமன்றத்திற்கான பத்து தொகுதிகள் உள்ளன. அவை:\n\n\n"}
{"id": "230376", "url": "https://ta.wikipedia.org/wiki?curid=230376", "title": "ராப் லோ", "text": "ராப் லோ\n\nராப் லோ () (பிறப்பு: மார்ச் 17, 1964) ஒரு அமெரிக்க நாட்டு நடிகர் ஆவார். இவர் செக்ஸ் டேப் போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்.\n"}
{"id": "230377", "url": "https://ta.wikipedia.org/wiki?curid=230377", "title": "மீனாட்சி லேகி", "text": "மீனாட்சி லேகி\n\nமீனாட்சி லேகி, இந்திய அரசியல்வாதி ஆவார். இவர் பாரதீய ஜனதா கட்சியைச் சேர்ந்தவர். இவர் 1967-ஆம் ஆண்டின் ஏப்ரல் முப்பதாம் நாளில் பிறந்தார். இவர் வழக்கறிஞர். புது தில்லி மக்களவைத் தொகுதியில் போட்டியிட்டு வென்று, பதினாறாவது மக்களவை மற்றும் பதினேழாவது மக்களவை உறுப்பினர் ஆனார். இவர் பொதுத்துறை நிறுவனங்களுக்கான குழு (இந்தியா)வின் தலைவராக 24 சூலை 2019 முதல் செயல்படுகிறார்.\n"}
{"id": "230384", "url": "https://ta.wikipedia.org/wiki?curid=230384", "title": "தேனுகா (எழுத்தாளர்)", "text": "தேனுகா (எழுத்தாளர்)\n\nதேனுகா என்றழைக்கப்படும் மு. சீனிவாசன் (பிறப்பு: சனவரி 19, 1950 - இறப்பு: அக்டோபர் 24, 2014) தமிழகத்தைச் சேர்ந்த எழுத்தாளர் மற்றும் கலை விமர்சகர் ஆவார். கும்பகோணத்தைச் சேர்ந்த இவர் இசை, ஓவியம், சிற்பம், வரலாறு என்ற பல துறைகளில் பரிணமித்தவர். இந்திய அரசு வங்கியில் (State Bank of India) பணியாற்றி ஓய்வு பெற்றவர்.\n\nSection::::வாழ்க்கைக் குறிப்பு.\nதமிழ்நாடு, சுவாமிமலையைப் பிறப்பிடமாகக் கொண்ட சீனிவாசன் நாதசுவரக் கலைக்குடும்பத்தில் பிறந்தவர். தந்தை சுவாமிமலை முருகையன் கோவிலில் நாதசுவரம் வாசிப்பவர். தந்தை வாசிக்கும் போது சீனிவாசன் தாளம் போடுவார்.\n\n\n\n\n\n\n"}
{"id": "230386", "url": "https://ta.wikipedia.org/wiki?curid=230386", "title": "சீமா அண்டில்", "text": "சீமா அண்டில்\n\nசீமா அண்டில் அல்லது சீமா அன்டில் புனியா அல்லது சீமா புனியா (பிறப்பு 27 சூலை 1983) ஒரு இந்திய வட்டெறிதல் வீராங்கனை. அவரது தனிப்பட்ட சாதனையான , 2014 ஆசிய விளையாட்டுப் போட்டிகளில் தங்கப் பதக்கம் கிடைக்க உதவியது.\n"}
{"id": "230390", "url": "https://ta.wikipedia.org/wiki?curid=230390", "title": "இரு வர்க்கங்களின் கூடுதல் மீதான பெர்மாவின் தேற்றம்", "text": "இரு வர்க்கங்களின் கூடுதல் மீதான பெர்மாவின் தேற்றம்\n\nஇரு வர்க்கங்களின் கூடுதல் மீதான பெர்மாவின் தேற்றத்தின்படி, ஒரு ஒற்றைப் பகாஎண்ணானது, மாடுலோ  4 ஐப்பொறுத்து எண் 1 க்குச் சமானமாக இருந்தால், இருந்தால் மட்டுமே, அதனை இரு வர்க்கங்களின் கூடுதலாக எழுதமுடியும்\n\n\n\"p\" ஒரு ஒற்றைப் பகாஎண் எனில்:\n\n5, 13, 17, 29, 37, 41 ஆகிய ஒற்றைப் பகாஎண்கள் மாடுலோ  4 ஐப்பொறுத்து எண் 1 க்குச் சமானமாக உள்ளன. இவற்றை இரு முழு எண்களின் வர்க்கங்களின் கூடுதலாக எழுதலாம்:\n\nSection::::நிறுவல்.\nபகாஎண்கள் மட்டுமில்லாமல் நேர்முழு எண்களையும் இரு வர்க்கங்களின் கூடுதலாக எழுதலாம் என்பதை முதன்முறையாகக் கண்டறிந்தவர் கணிதவியலாளர் ஆல்பர்ட் ஜிரார்டு ஆவார். எனினும் அவரது காலத்திற்குப் பின்னரே 1634 இல், இந்த முடிவு வெளியானது. கணிதவியலாளர் பெர்மா, திசம்பர் 25, 1640 இல், பிரெஞ்சு கணிதவியலாளர் மாரின் மெர்செனெக்கு எழுதிய கடிதத்தில், இத் வர்க்கங்களின் கூடுதல் தொடர்பான இத் தேற்றத்தை எழுதியிருந்தார்.\n\nஆனால் பெர்மா இத் தேற்றத்தின் நிறுவலை எங்கும் எழுத்துபூர்வமாகத் தரவில்லை. முதல் நிறுவலை முறையாக அளித்தவர் ஆய்லர் ஆவார். 1747, 1749 ஆம் ஆண்டுகளில் கணிதவியலாளர் கிறிஸ்டியன் கோல்டுபேச்சுக்கு (Christian Goldbach) ஆய்லர் எழுதிய கடிதங்களில் இந் நிறுவல் குறித்துத் தெரிவித்த ஆய்லர், 1752-1755 இல் இந் நிறுவலை இரு கட்டுரைகளாக வெளியிட்டார். 1775 ஆம் ஆண்டில் கணிதவியலாளர் லெக்ராஞ்சி அவரது இருபடி வடிவின் ஆய்வை அடிப்படையாகக் கொண்டு இத் தேற்றத்திற்கு ஒரு நிறுவலைக் கண்டறிந்தார். கணிதவியலாளர் காசால் இந் நிறுவல் எளிமைப்படுத்தி வெளியிடப்பட்டது. இவை தவிர பல நிறுவல்கள் வேறுசில கணிதவியலாளர்களாலும் கண்டுபிடிக்கப்பட்டுள்ளன.\n\nSection::::தொடர்புடைய முடிவுகள்.\nசெப்டம்பர் 25, 1654 இல் பாஸ்கலுக்கு எழுதிய கடிதத்தில், இம் முடிவுடன் தொடர்புடைய ஒற்றைப் பகாஎண்களுக்கான இரு முடிவுகளை பெர்மா அறிவித்தார்:\n\nformula_4 ஒற்றைப் பகாஎண் எனில்,\n\n\nமேலும்:\n\n20\"k\" + 3 அல்லது 20\"k\" + 7 வடிவில் அமைந்த இரு பகாஎண்கள் \"p, q\" எனில்: \n\nபின்னர் ஆய்லர் இதனை கீழ்க்காணும் கணிப்பாக மேம்படுத்தினார்:\n\nபெர்மா, ஆய்லர் இருவரது முடிவுகளும் லெக்ராஞ்சியால் நிறுவப்பட்டது.\n"}
{"id": "230396", "url": "https://ta.wikipedia.org/wiki?curid=230396", "title": "திறந்தநிலைக் கல்வி", "text": "திறந்தநிலைக் கல்வி\n\nதிறந்தநிலைக்கல்வி என்னும் வழிமுறை கல்வி கற்பித்தலில் இணையவழி மாணவர்கள் எங்கிருந்தாலும் கற்கும்படியான ஒரு புதிய முறை ஆகும். ஆங்கிலத்தில் \"Open Source Learning\" என்னும் சொற்றொடரை தாவீது பிரெசிட்டன் (David Preston என்பார் 2009 இல் அறிமுகப்படுத்தினார். இந்தத் திறந்தநிலைக் கல்விக்கான கருவிகள், முறைகள் கற்கும் கொள்கைகள் முதலியவற்றை பிரெசிட்டன் என்பார் வகுத்தார்\n"}
{"id": "230398", "url": "https://ta.wikipedia.org/wiki?curid=230398", "title": "துத்தநாக குளோரைடு", "text": "துத்தநாக குளோரைடு\n\nதுத்தநாக குளோரைடு (\"Zinc Chloride\") என்பது ZnCl என்ற மூலக்கூறு வாய்பாடு கொண்ட ஒரு வேதியியல் சேர்மமாகும். ஒன்பது விதமான படிக வடிவங்களில் காணப்படும் இவ்வுப்பு நிறமற்றதாகவோ வெள்ளை நிறத்திலோ இருக்கிறது. எளிதில் நீரில் கரையக்கூடிய துத்தநாக குளோரைடு தானே நீர்த்துப் போகக்கூடியதாகவும் நீரை உறிஞ்சும் தன்மையும் கொண்டுள்ளது. எனவே இதனுடைய உப்பு மாதிரிகள் சுற்றுச் சூழல் காற்றின் ஈரப்பதத்தில் இருந்தும் பாதுகாப்பாக வைக்கப்படுகின்றன. துத்தநாக குளோரைடு நெசவு பதப்படுத்தும் தொழில், உலோகவியல் மற்றும் வேதிப்பொருட்களை உற்பத்தி செய்யும் வேதித் தொகுப்பு முதலியவற்றில் பரவலாக பயன்படுகிறது. மிக அரிதாக கிடைக்கும் Zn(OH)8CL என்ற சைமன் கோலைட் என்ற தாதுப் பொருளில் துத்தநாக குளோரைடு பகுதிப்பொருளாகக் காணப்படுகிறது.\n\nSection::::அமைப்பும் பண்புகளும்.\nநான்கு வேறுபட்ட பண்முக படிக வடிவங்களில் துத்தநாக குளோரைடு அறியப்படுகிறது. அவை α, β, γ, மற்றும் δ, என்பனவாகும். ஒவ்வொரு வகையிலும் Zn அயனிகள் நான்கு முகங்களிலும் குளோரைடு அயனிகளுடன் இணைந்துள்ளன.\n\nகீழே உள்ள அட்டவணையில் a, b, c ஆகியன புறஅளவு மாறிலிகளையும். Z ஒவ்வொரு அலகு செல்லுக்கும் நிகரான கட்டமைப்பு அளவுருக்களையும் ρ என்பது கணக்கிடப்பட்ட கட்டமைப்பு உருவளவுகளின் அடர்த்தியையும் குறிக்கின்றன .\n\nநீரற்ற தூய சாய்சதுரபடிக வடிவக் துத்தநாக குளோரைடு (δ) சுற்றுச்சூழல் ஈரப்பதத்தால் பாதிக்கப்பட்டு மற்ற படிக வடிவங்களுக்கு வேகமாக மாறிவிடுகிறது. உறிஞ்சப்பட்ட நீரில் உள்ள OH அயனிகள் இந்த மாற்றத்தை நிகழ்த்துகின்றன என்று விளக்கமளிப்பது சாத்தியமாகிறது உருகிய துத்தநாக குளோரைடு விரைவாக குளிர்ச்சியடைந்து படிக வடிவமில்லாத திடமான கண்ணாடியைக் கொடுக்கிறது. இத்திறன் உருகும் திரவத்தில் உள்ள படிக அமைப்பால் நிகழ்கிறது .\n\nநீரற்ற உப்பின் சகப்பிணைப்புத் தன்மையை அதனுடைய குறைவான 275 செல்சியஸ் உருகுநிலை சுட்டிக்காட்டுகிறது. ஈதர் கரைப்பானில் இதனுடைய அதிக கரைதிறன் சக இணைப்பிற்கான கூடுதலான ஆதாரமாகிறது. ஈத்தரில் துத்தநாக குளோரைடு கரையும் போது ZnClL என்ற மூலக்கூறு வாய்பாடு கொண்ட கூட்டு விளைபொருளாக உருவாகிறது. இங்கு L என்பது ஈந்தணைவியான O(CH). ஐ குறிக்கிறது.\n\nவாயு நிலையில் துத்தநாக குளோரைடு மூலக்கூறுகள் பிணைப்பின் நீளம் 205 pm \nகொண்ட நேர் கோடு வடிவமைப்பில் உள்ளன. உருகிய ZnCl2 அதன் உருகுநிலையில் உயர் பாகுநிலையிலும் ஒப்பீட்டளவில் குறைந்த மின் கடத்தியாக வெப்பநிலையை குறிப்பிடும்படியாக அதிகரிக்கிறது. உருகலில் ப்ல்பகுதி அமைப்பு முறை காணப்படுகிறது என ராமன் சிதறல் ஆய்வும் நான்முகத் தொகுப்பு வடிவமைப்பு முறை காணப்படுவதாக நியூத்திரன் சிதறல் ஆய்வும் சுட்டிக்காட்டுகின்றன.\n\nSection::::நீரேறிகள்.\nதுத்தநாக குளோரைடின் ZnCl2(H2O)n ஐந்து நீரேறிகள் கண்டறியப்பட்டுள்ளன. இங்கு n = 1,1.5,2.5,3 மற்றும் 4 ஆகும் . நான்முக வடிவமைப்பு நீரேறி ZnCl(HO) துத்தநாக குளோரைடு கரைசலில் இருந்து கெட்டியாகிவிடுகிறது .\n\nSection::::தயாரிப்பும் தூய்மையாக்கலும்.\nதுத்தநாகம் மற்றும் ஐதரசன் குளோரைடு வினை புரிவதால் நீரற்ற துத்தநாக குளோரைடு கிடைக்கிறது. இதைப்போலவே நீரேறிகளையும் நீர்த்த கரைசல்களையும் துத்தநாக உலோகத்துடன் ஐதரோகுளோரிக் காடி சேர்த்து தயாரித்துக் கொள்ளலாம்.\n\nதுத்தநாக ஆக்சைடு மற்றும் துத்தநாக சல்பைடு சேர்மங்கள் ஐதரோகுளோரிக் காடியுடன் வினை புரிவதாலும் துத்தநாக குளோரைடு பெறலாம்.\n\nமற்ற தனிமங்களைப் போலல்லாமல் துத்தநாகம் 2+ என்ற ஒரே ஆக்சிசனேற்ற நிலையில் இருப்பதால் குளோரைடை தூய்மைப்படுத்துவது எளிமையகிறது.துத்தநாக குளோரைடு வணிக மாதிரிகள் பொதுவாக தண்ணீர் மற்றும் நீராற் பகுத்தலில் விளையும் அசுத்தப் பொருட்களைக் கொண்டிருக்கின்றன. இத்தகைய மாதிரிகள் ஈரொட்சேனை மறு படிக்மாக்குதல் மூலம் சுத்திகரிக்கலாம். நீரற்ற மாதிரிகளை ஐதரசன் குளோரைடு வளிமக் கற்றையில் பதங்கமாதலுக்கு உட்படுத்தி பின்னர் இதை 400 °C அளவுக்கு உலர் [[நைதரசன் வளிமம| நைதரசன் வளிமக் கற்றையில் சூடாக்கப்படுகிறது. இறுதியாக துத்தநாக குளோரைடை [[தையோனில் குளோரைடு]]டன் சேர்த்து சூடாக்குவதன் மூலம் தூய்மைப்படுத்தப்படுகிறது\n\nSection::::மேற்கோள்கள்.\n[[பகுப்பு:குளோரைடுகள்]]\n[[பகுப்பு:துத்தநாக சேர்மங்கள்]]\n[[பகுப்பு:கனிம வேதியியல் சேர்மங்கள்]]\n[[பகுப்பு:உலோக ஆலைடுகள்]]\n[[பகுப்பு:நீர் ஈர்க்கும் பொருட்கள்]]"}
{"id": "230402", "url": "https://ta.wikipedia.org/wiki?curid=230402", "title": "கோவா விரைவுவண்டி", "text": "கோவா விரைவுவண்டி\n\nகோவா விரைவுவண்டி இந்திய ரயில்வேயால் நாள்தோறும் இயக்கப்படும் அதிவிரைவு ரயில்சேவை ஆகும். இது வாஸ்கோடகாமாவையும் புது தில்லியிலுள்ள ஹசரத் நிசாமுதீன் நிலையத்தையும் இணைக்கிறது. தலைநகரங்களை புது டெல்லியுடன் இணைக்கும் ரயில்சேவைகளான கர்நாடக விரைவுவண்டி, ஆந்திரப் பிரதேச விரைவுவண்டி போன்றவற்றைப் போலவே இதுவும் செயல்படுகிறது. கோவாவின் பஞ்சிம் இடத்திற்கு அருகிலுள்ள ரயில்வே தலைமையகம் வாஸ்கோடகாமா (VSG) ஆகும்.\n\nSection::::வரலாறு.\n1987 ஆம் காலகட்டத்தில் இந்த ரயில் அறிமுகப்படுத்தப்பட்டது. அறிமுக காலகட்டத்தில் 2479/2480 என்ற எண்கள் வழங்கப்பட்டன. இதை பராமரிக்கும் பொறுப்பு வடக்கு ரயில்வேயின் டெல்லி பிரிவிடம் இருந்தது. தற்போது தென்மேற்கு ரயில்வேயுடன் இணைந்துள்ள இந்த ரயில் ஹப்ளி ரயில்வே பிரிவால் பராமரிக்கப்படுகிறது. தற்போது 12779/12780 என்ற எண்ணுடன் இயக்கப்படுகிறது.\n\nSection::::இடவசதிகள்.\n2 ஏசி 2-டையர், 3 ஏசி 3-டையர், 11 படுக்கை வகுப்புகள், 3 முன்பதிவற்ற பொதுப் பெட்டிகள், 1 பாண்ட்ரி கார், 2 பளுவிற்கான/மூட்டைகளுக்கான பகுதி (ரயில்வேயின் தபால் சேவை மற்றும் பாதுகாப்பாளர்களுக்கான பகுதி) என மொத்தமாக 22 பெட்டிகள் உள்ளன. \nசில வேளைகளில் அதிகமாக 1 ஏசி 3-டையர் BX1 என்ற பெயருடன் ரயிலில் இணைக்கப்படும். அதனால் ஒரு சில வேளைகளில் 23 பெட்டிகளைக் கொண்டிருக்கும்.\n\nSection::::வழிப்பாதை.\nமார்கோ, லோண்டா, பெல்கம், மிராஜ், சங்க்லி, சடரா, புனே, தாவுத், மண்மட், புசவால், இடராசி, போபால், ஜான்சி, குவாலியர், ஆக்ரா மற்றும் மதுரா வழியே இந்த ரயில் இயக்கப்படுகிறது.\nஇதன் பயண நேரமான 39 மணி 25 நிமிடங்களில், 2202 கிலோமீட்டரைக் கடக்கிறது. கர்நாடகா, மஹாராஷ்டிரா, மத்திய பிரதேசம், உத்திர பிரதேசம், ஹரியானா ஆகிய மாநிலங்களின் வழியாக செல்லும் இந்த ரயில் ராஜஸ்தான் மாநிலத்தின் தால்பூர் நிலையத்தின் வழியாக நிறுத்தமின்றி செல்கிறது. \n\nSection::::மாற்றுவழி இயக்கம்.\nகோவா எக்ஸ்பிரஸ் கீழ்க்கண்ட மூன்று இடங்களில் அதன் திசையினை மாற்றிக்கொள்கிறது.\n"}
{"id": "230405", "url": "https://ta.wikipedia.org/wiki?curid=230405", "title": "பேளூர்", "text": "பேளூர்\n\nபேளூர் என்ற தலைப்பில் உள்ள கட்டுரைகள்:\n\n"}
{"id": "230413", "url": "https://ta.wikipedia.org/wiki?curid=230413", "title": "அக்டோபர் 2014", "text": "அக்டோபர் 2014\n\nஅக்டோபர் 2014 (\"October 2014\"), 2014 ஆம் ஆண்டின் பத்தாவது மாதமாகும். இம்மாதம் ஒரு புதன்கிழமையில் துவங்கி 31 நாட்களின் பின்னர் வெள்ளிக்கிழமையில் முடிவடைந்தது. தமிழ் நாட்காட்டியின் படி ஐப்பசி மாதம் அக்டோபர் 18, சனிக்கிழமை தொடங்கி, நவம்பர் 16 ஞாயிற்றுக்கிழமையில் முடிவடைந்தது. இசுலாமிய நாட்காட்டியின்படி கிஞ்சுரா 1435 ஆம் ஆண்டின் துல்கஜ் மாதம் செப்டம்பர் 26 துவங்கி அக்டோபர் 25 இல் முடிவடைந்தது.\n\n\n"}
{"id": "230417", "url": "https://ta.wikipedia.org/wiki?curid=230417", "title": "டியூட்டெரோஸ்டோம்", "text": "டியூட்டெரோஸ்டோம்\n\nடியூட்டெரோஸ்டோம் (deuterostomia) என்பது முப்படைகளுள்ள விலங்குகளின் பிரதான இரு பிரிவுகளுள் ஒன்றாகும். மற்றையது புரொட்டோஸ்டோம் ஆகும். இரண்டு விலங்குப் பிரிவுகளும் முளையவியல் அடிப்படையில் வேறுபட்டுள்ளன. டியூட்டெரோஸ்டோம் எனும் சொல் இரண்டாவதாக வாய் எனப் பொருள் படுமாறு உள்ளது. மனிதன் உட்பட அனைத்து முள்ளந்தண்டுளிகளும், முட்தோலிகளும் வேறு சில கணங்களும் இவ்விலங்குப் பிரிவினுள் அடங்குகின்றன. டியூட்டெரோஸ்டோம்களின் முளைய விருத்தியின் போது பின்வரும் பிரதான இயல்புகள் வெளிக்காட்டப்படுகின்றன:\n\nபிரதான டியூட்டெரோஸ்டோம் விலங்குக் கணங்கள்:\n"}
{"id": "230418", "url": "https://ta.wikipedia.org/wiki?curid=230418", "title": "அசின் விராத்து", "text": "அசின் விராத்து\n\nஅசின் விராத்து (\"Ashin Wirathu\", அஷின் விராத்து, பிறப்பு: 10 சூலை 1968) என்பவர் பர்மிய பௌத்த துறவியும், பர்மாவின் முஸ்லிம்களுக்கு எதிரான 969 இயக்கத்தின் ஆன்மிகத் தலைவரும் ஆவார். இவர் தனது உரைகளின் மூலம் முஸ்லிம்களுக்கு எதிராக வன்முறைகளைத் தூண்டுகிறார் எனக் குற்றம் சாட்டப்படுகிறார். ஆனாலும், தாம் ஒரு அமைதிவழி அறவுரையாளர் எனக் கூறி வரும், அதேவேளையில், முஸ்லிம்களை எதிரிகள் எனத் தனது உரைகளில் வெளிப்படையாகப் பேசி வருகிறார்.\n\nSection::::பின்புலம்.\n1968 இல் மண்டலையில் பிறந்த விராத்து தனது 14வது அகவையில் பள்ளிப் படிப்பை இடைநிறுத்தி, பௌத்த மதகுருவானார். 2001 ஆம் ஆண்டில், 969 இயக்கத்தில் தன்னை இணைத்துக் கொண்டார். 2003 ஆம் ஆண்டில் இவரின் உரைகளுக்காக, இவருக்கு 25 ஆண்டுகள் சிறைத்தண்டனை வழங்கப்பட்டது. 2010 ஆம் ஆண்டில் ஏனைய அரசியல் கைதிகளுடன் சேர்த்து விடுவிக்கப்பட்டார். 2011 ஆம் ஆண்டில் பர்மிய அரசு பல அரசியல் சீர்திருத்தங்களை அறிவித்ததை அடுத்து, விராத்து தேரர் யூடியூப் உட்படப் பல சமூக வலைத்தளங்களில் பங்களித்தார்.\n\nSection::::இசுலாம் எதிர்ப்பு.\n2012 செப்டம்பரில், அரசுத்தலைவர் தெய்ன் செய்ன் அறிவித்த ரோகிங்கியா முஸ்லிம்களை மூன்றாம் நாடொன்றுக்கு அனுப்பும் சர்ச்சைக்குரிய திட்டத்தை ஆதரித்து மதகுருக்களின் ஆர்ப்பாட்ட ஊர்வலம் ஒன்றை நடத்தினார். ஒரு மாதத்தின் பின்னர் ராக்கைன் மாநிலத்தில் வன்முறைகள் வெடித்தன. 43 பேர் வரை கொல்லப்பட்டனர். பள்ளிவாசல்கள், கடைகள், வீடுகள் சேதமாக்கப்பட்டன.\n\nடைம் இதழ் தனது 2013 சூன் 20 இதழ் முகப்பில் \"தீவிரவாத பிக்குவின் முகம்\" எனத் தலைப்பிட்டு விராத்து பற்றி ஒரு கட்டுரை எழுதியிருந்தது. முசுலிம்களைப் பற்றி விராத்து தேரர் குறிப்பிடுகையில், \"நீ அன்பையும், பரிவையும் பெருமளவு கொண்டிருக்கலாம், ஆனால் ஒரு முட்டாள் நாய்க்கு அருகில் நீ தூங்க முடியாது,\" என்றார். பௌத்தர்களுக்கும், முஸ்லிம்களுக்கும் இடையில் இடம்பெறும் திருமணங்களுக்குக் கட்டுப்பாடுகள் விதிக்க வேண்டும் எனவும், முஸ்லிம்களின் வணிக நிறுவனங்களை ஒன்றியொதுக்கல் செய்ய வேண்டும் எனவும், கேட்டுள்ளார்.\n\nSection::::பொது பல சேனாவுடன் கூட்டு.\n2014 செப்டம்பர் 29 இல் இலங்கையின் பொது பல சேனா என்ற பௌத்த கடும்போக்கு அமைப்பு கொழும்பில் நடத்திய மாநாட்டில் கலந்து கொண்ட அசின் விராத்து தேரர் தனது 969 இயக்கம் பொது பல சேனாவுடன் சேர்ந்து இயங்கும் எனத் தெரிவித்தார். முஸ்லிம்களின் எதிர்ப்புக்கு மத்தியிலும் தமக்கு நுழையுரிமை அளித்தமைக்காக இலங்கை அரசுத்தலைவர் மகிந்த ராசபக்சவிற்கு நன்றி தெரிவித்தார்.\n\n"}
{"id": "230426", "url": "https://ta.wikipedia.org/wiki?curid=230426", "title": "நீலம் (புதினம்)", "text": "நீலம் (புதினம்)\n\nநீலம் மகாபாரதத்தை அடிப்படையாகக் கொண்டு ஜெயமோகன் எழுதிவரும் புதின வரிசையில் நான்காவது புதினமாகும். கிருஷ்ணனின் வாழ்க்கையையும் ராதையுடன் உள்ள உறவையும் சொல்கிறது\n\nSection::::பின்புலம்.\nஜனவரி1 ,2014 முதல் ஜெயமோகன் வெண்முரசு என்றபேரில் மகாபாரதத்தை அடிப்படையாகக் கொண்டு புதினங்களை எழுதத் தொடங்கினார். இவை அவரது இணையதளத்தில் தொடராக வெளிவந்தன. www.vnmurasu.inலும் இத்தொடர் வெளிவந்தது. ஷண்முகவேல் வரையும் ஓவியங்களும் இடம்பெற்றிருந்தன. முதற்கனல் மழைப்பாடல் வண்ணக்கடல் ஆகிய புதினங்களுக்குப்பின் நீலம் வெளிவந்தது. ஆகஸ்ட் 20 முதல் செப்டெம்பர் 26 வரை 38 நாட்கள் தொடராக வெளிவந்தது இந்நாவல்.\n\nSection::::கட்டமைப்பு.\nமகாபாரதப் பின்னணி கொண்டிருந்தாலும் இப்புதினம் பெரும்பாலும் பாகவதத்தை ஒட்டியே எழுதப்படுகிறது. கண்ணன் ராதை உறவு ஜயதேவரின் அஷ்டபதியை அடிப்படையாகக் கொண்டது. ராதையின் பார்வை வழியாக கண்ணனின் கதையைச் சொல்லும் படைப்பு இது. ராதை குழந்தையாக கண்ணனைக் காண்பதில் தொடங்குகிறது. ராதைக்கும் கண்ணனுக்குமான உறவு ஒரு கதையோட்டமாகவும் கண்ணன் கம்சனைக்கொல்வது வரையிலான கதை இன்னொரு கதையோட்டமாகவும் சொல்லப்படுகிறது\n\nSection::::நடை.\nஎதுகைமோனையும் உணர்ச்சிக்கொந்தளிப்பும் கொண்ட நடையில் இப்புதினம் எழுதப்பட்டுள்ளது\nநற்றிணைப்பதிப்பகம் இதை வெளியிட்டுள்ளது\n"}
{"id": "230427", "url": "https://ta.wikipedia.org/wiki?curid=230427", "title": "வண்ணக்கடல் (புதினம்)", "text": "வண்ணக்கடல் (புதினம்)\n\nவண்ணக்கடல் ஜெயமோகன் எழுதிய புதினம். மகாபாரதத்தை அடிப்படையாகக் கொண்டு ஜெயமோகன் எழுதிவரும் புதின வரிசையில் மூன்றாவது படைப்பு இது. பாண்டவர்களின் இளமைப்பருவ வாழ்க்கையைச் சொல்கிறது\n\nSection::::பின்புலம்.\nஜனவரி 1, 2014 முதல் ஜெயமோகன் வெண்முரசு என்ற பெயரில் மகாபாரதத்தை அடிப்படையாகக் கொண்டு புதினங்களை எழுதத் தொடங்கினார். இவை அவரது இணையதளத்தில் தொடராக வெளிவந்தன. ஷண்முகவேல் வரையும் ஓவியங்களும் இடம்பெற்றிருந்தன. முதற்கனல், மழைப்பாடல் ஆகிய புதினங்களுக்குப்பின் வண்ணக்கடல் வெளிவந்தது. ஜூன் 1 முதல் ஆகஸ்ட் 10 நாட்கள் தொடராக வெளிவந்தது இந்நாவல்.\n\nSection::::கட்டமைப்பு.\nஇப்புதினம் இளநாகன் என்ற கதாபாத்திரம் மதுரை மூதூரில் இருந்து அஸ்தினபுரியை நோக்கி வடதிசைப்பயணம் செய்யும் கதையை ஒரு கதையோட்டமாகச் சொல்கிறது. இளநாகன் பாண்டவர்களைப்பற்றிக் கேள்விப்படுகிறான். அந்தக்கதைகள் வெவ்வேறு சூதர்களால் சொல்லப்படுகின்றன. துரோணர் கர்ணன் ஏகலைவன் துரியோதனன் ஆகியோருடைய கதைகள் சொல்லப்படுகின்றன\n\nநற்றிணைப்பதிப்பகம் இந்நூலை வெளியிட்டுள்ளது\n"}
{"id": "230428", "url": "https://ta.wikipedia.org/wiki?curid=230428", "title": "கிழக்கு தில்லி மக்களவைத் தொகுதி", "text": "கிழக்கு தில்லி மக்களவைத் தொகுதி\n\nகிழக்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று. இதில் 40 மாநகராட்சி வார்டுகள் உள்ளன. இங்கு ஏறத்தாழ பதினாறு லட்சம் வாக்காளர்கள் உள்ளனர்.\n\nSection::::சட்டமன்றத் தொகுதிகள்.\nஇந்த மக்களவைத் தொகுதியில் தில்லி சட்டமன்றத்திற்கான தொகுதிகள் உள்ளன. அவை:\n\n"}
{"id": "230435", "url": "https://ta.wikipedia.org/wiki?curid=230435", "title": "வடகிழக்கு தில்லி மக்களவைத் தொகுதி", "text": "வடகிழக்கு தில்லி மக்களவைத் தொகுதி\n\nவடகிழக்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.\n\nSection::::சட்டமன்றத் தொகுதிகள்.\nஇது தில்லி சட்டமன்றத்திற்கான சில தொகுதிகளைக் கொண்டுள்ளது.\nஅவை:\n\n"}
{"id": "230438", "url": "https://ta.wikipedia.org/wiki?curid=230438", "title": "மம்மியூர் சிவன் கோயில்", "text": "மம்மியூர் சிவன் கோயில்\n\nமம்மியூர் கோவில் (Mammiyoor Temple) அல்லது மம்மியூர் மகாதேவ க்ஷேத்ரம் என்பது தென் இந்தியாவில் உள்ள கேரளத்தில் அமைந்துள்ள குருவாயூர் கோவிலின் அருகாமையில் உள்ள ஒரு சிவபெருமானை (பரமசிவன்) கோவிலாகும். குருவாயூரப்பனை வழிபட வரும் பக்தர்கள் மம்மியூர் சிவன் கோவில் தர்சனம் பெறவேண்டும் என்பதே ஐதீகம், அப்படி செய்வதால் குருவாயூர் கோவிலுக்கு சென்றதன் முழு புண்ணிய பலமும் அந்த பக்தருக்கு கிடைக்கப்பெறும் என்பதே இந்துக்களின் நம்பிக்கையாகும்.\n\nSection::::குருவாயூர் கோயிலும் மம்மியூர் கோயிலும்.\nவாயுவின் உதவியோடு பிரகஸ்பதி (குரு) உலகம் முழுவது அலைந்து கிருஷ்ணரின் பாதள அஞ்சன விக்ரகத்தை செய்ய மிகவும் புனிதமான மற்றும் பொருத்தமான தலத்தைத் தேடினார். அப்போது பரசுராமரின் வேண்டுகோள்படி கேரளா வந்தனர் வாயுவும் குருவும். அப்போது ருத்ர தீர்த்தத்தில் நீருக்குள் சிவபெருமான் தவம் செய்து கொண்டிருந்தார்.அவர் வெளியே வந்து தாம் தவம் செய்து கொண்டிருந்த இடம் மிகப்புனிதமானது என்றும் அங்கே ஆயிரம் ஆண்டுகளாகத் தாம் தவம் செய்து வருதலையும், தாம் ருத்ர கீதையை உபதேசம் செய்த தலமும் அதுவே என்று கூறி, கிருஷ்ணரின் விக்கிரகத்தை அங்கேயே வைக்கலாம் என்று உறுதி செய்து அருளினார். \n\nஅனைவரையும் ஆசிர்வதித்து விட்டு சிவபெருமான் மம்மியூருக்குச் சென்றுவிட்டார். எனவே குருவாயூர் குருவாயூரப்பன் கோயிலுக்கு வரும் பக்தர்கள் மம்மியூர் சிவபெருமானையும் வழிபட்டபின்னரே வழிபாடு பூரணமாகின்றது.\n\nமம்மியூர் கோவிலை கால்நடையாக பத்தே நிமிடங்களில் குருவாயூர் கோவிலில் இருந்து அடையலாம். \n\n\nSection::::அமைவிடம்.\nஇந்தக் கோவிலானது குருவாயூரில் இருந்து புன்னத்தூர் கோட்டைக்கு செல்லும் வழியில் கொட்டபடிக்கு அருகே சுமார் ஒரு கிலோமீட்டர் தூரத்தில் உள்ளது. மிகவும் அருகாமையில் காணப்படும் நகரங்கள்: குருவாயூர், குன்னம்குளம், சாவக்காடு போன்றவையாகும்.\n\n"}
{"id": "230440", "url": "https://ta.wikipedia.org/wiki?curid=230440", "title": "சிறீலங்கன் விமானச் சேவை", "text": "சிறீலங்கன் விமானச் சேவை\n\nSection::::வரலாறு.\nஇலங்கை வான்வழி (சிறீலங்கன் எயர்லைன்ஸ்) இலங்கையின் தேசிய விமானசேவை நிறுவனமாகும். முன்னர் எயர் லங்கா என அறியப்பட்ட இந்நிறுவனம் ஆசிய, ஐரோப்பிய, மத்திய கிழக்கு நாடுகளுக்குப் பறப்புக்களை மேற்கொள்கிறது. பண்டாரநாயக்க சர்வதேச விமான நிலையத்தைத் தளமாகக் கொண்டும் இந்நிறுவனம் 14 விமானங்களைக் கொண்டதாகும். இந்நிறுவனத்தின் 43.6% பங்கு எமிரேற்ஸ் நிறுவனத்துக்குச் சொந்தமானதாகும். இது ஐஓஎஸ்ஏ சான்றிதழ் பெற்ற நிறுவனம் ஆகும். கொழும்பு மற்றும் மட்டாலாவினை மையங்களாக கொண்டு இயங்கும் இந்நிறுவனம் தெற்காசியா, மத்திய கிழக்கு ஐரோப்பா, தென்கிழக்கு ஆசியா ஆகிய இடங்களில் வலிமையான சந்தைப் பங்குபெறுதலைக் கொண்டுள்ளது. ஒன்வேர்ல்டு குளோபல் ஏர்லைன் அல்லையன்ஸின் உறுப்பினராக 2014 ல் பங்குபெற்றது.\n\nஏர் லங்கா என்று ஆரம்பிக்கப்பட்ட இந்தச் சேவை 1978 ல் தொடக்கப்பட்டது. தெற்காசியாவின் பெரிய சர்வதேச விமானச்சேவைகளில் இதுவும் ஒன்று. இதன் விமானச்சேவைகளின் பாதுகாப்பு மதிப்பு 7/7 என்ற அளவில் உள்ளது.\n\nSection::::இலக்குகள்.\nஜூன் 2014 ன் படி, இலங்கையின் இந்த விமானச்சேவை 39 நாடுகளில், 89 இலக்குகளை நோக்கி இயங்குகிறது. இதில் கோட்ஷேர்களும் அடங்கும். மேல் மற்றும் கொழும்பிற்கு இடையில் வாரந்தோறும் 30 விமானங்கள் அனுப்பப்படுகின்றன.\n\nSection::::மையங்கள் மற்றும் கவனிக்கப்படும் நகரங்கள்.\nSection::::மையங்கள்.\nஅனைத்து விமானச்சேவைகளின் இலக்குகளுக்கான பண்டாரநாயக் சர்வதேச விமான நிலையம் ஒரு பெரிய மையமாகத் திகழ்கிறது. ஸ்ரீலங்கன் விமானச்சேவையுடன், மிஹின் லங்கா, லங்கன் கார்கோ, எக்ஸ்போ ஏர் மற்றும் சின்னமோன் ஏர் போன்ற நிறுவனங்களும் இந்த விமான நிலையத்தினை மையமாகக் கொண்டுள்ளன. பேங்காக், பெய்ஜிங்க், மேல், ரியாத் மற்றும் ஷாங்காய் விமானங்களுக்கு மட்டாலா ராஜபக்சே சர்வதேச விமான நிலையம் நிறுத்தமாக உள்ளது.\n\n\nSection::::கோட்ஷேர் ஒப்பந்தங்கள்.\nஇலங்கையின் இந்த விமானச்சேவை பின்வரும் நிறுவனங்களுடன் கோட்ஷேர் ஒப்பந்தங்களைச் செய்துள்ளது.\n\nSection::::முக்கியப் பகுதிகள்.\nபின்வரும் இடங்களை முக்கியப் பகுதிகளாகக் கொண்டு ஸ்ரீலங்கன் விமானச்சேவை செயல்படுகிறது.\nதற்போதைய விமானக் குழுமங்கள்:\n\nமே 2014 ன் படி, சராசரியாக 10.8 வயதுடன் உள்ள 22 விமானங்கள் இலங்கையின் இந்த விமானச்சேவையில் உள்ளது.\n\n\n"}
{"id": "230445", "url": "https://ta.wikipedia.org/wiki?curid=230445", "title": "கிங் காங் (2005 திரைப்படம்)", "text": "கிங் காங் (2005 திரைப்படம்)\n\nகிங் காங் இது 2005ஆம் ஆண்டு வெளியான ஆங்கில மொழித் திரைப்படம் ஆகும். இந்த திரைப்படம் 1993ஆம் ஆண்டு இதே பெயரில் வெளியான கிங் காங் என்ற திரைப்படத்தின் மறு தயாரிப்பாகும். இந்த திரைப்படத்தை பீட்டர் ஜாக்சன் இயக்கியுள்ளார். இந்த திரைப்படத்தில் நவோமி வாட்ஸ், ஜேக் பிளாக், அட்ரியன் பிராடி, தோமஸ் கிரெட்ச்மன், கொலின் ஹாங்க்ஸ், ஜேமி பெல் உள்ளிட்ட பலர் நடித்துள்ளார்கள்.\n\n"}
{"id": "230447", "url": "https://ta.wikipedia.org/wiki?curid=230447", "title": "நவோமி வாட்ஸ்", "text": "நவோமி வாட்ஸ்\n\nநவோமி வாட்ஸ் () (பிறப்பு: 28 செப்டம்பர் 1968) ஒரு இங்கிலாந்து நாட்டு நடிகை ஆவார். இவர் கிங் காங், மூவி 43 போன்ற பல திரைப்படங்களில் நடித்ததன் மூலம் புகழ் பெற்ற நடிகை ஆனார்.\n\n"}
{"id": "230457", "url": "https://ta.wikipedia.org/wiki?curid=230457", "title": "சுசில் குமார்", "text": "சுசில் குமார்\n\nசுஷில் குமார் (1940 - 2019) (Sushil Kumar) இந்தியக் கடற்படையின் தலைமை தளபதியாக இருந்தவர். கன்னியாகுமரி மாவட்டம், நெய்யூரை பூர்வீகமாக்க் கொண்ட இவர் பிறந்து, வளர்ந்தது நாகபுரியில்.\n\nSection::::படிப்பு.\nபள்ளிப்படிப்பை நாகபுரியின் பிஷப் கார்டன் பள்ளி, டோராடூன் புனித ஜோசப் அகாதெமி, ஆகிய இடங்களில் முடித்து, 1956ஆம் ஆண்டு புனேயில் தேசிய பாதுகாப்பு அகதெமியில்,கடற்படை வீரராகப் பயிற்சியில் சேர்ந்து நிறைவு செய்தார்,\nSection::::கடற்படையில்.\n1961இல் கடற் படை அதிகாரியானார். கடற் படையில் இவர் தேர்ந்தெடுத்து தாக்குதல் பிரிவை. கோவாவை விடுவிப்பதற்காக 1961ஆம் ஆண்டு நடைபெற்ற கடற்படை தாக்குதலில் பெரும்பங்கு வகித்தார். அதே போன்று 1971ஆம் ஆண்டில் நடைபெற்ற இந்தியா பாக்கிஸ்தான் போரின்போது, கராச்சி துறைமுகத்தை இந்தியா செயலிழக்கச் செய்தது. இதிலும் தலைமை பொறுப்பெடுத்து முக்கிய பங்காற்றினார். இலங்கையில் போராளி குழுக்கள் ஆதிக்கம் பெற்றிருந்த காலகட்டத்தில் ஒரு குழு மாலத்தீவை தாக்க முயன்றபோது. அந்நாடு இந்தியாவின் உதவியை நாடியது. இதையடுத்து சுஷில் குமார் தலைமையில் அனுப்பபட்ட இந்திய கடற்படைப் பிரிவு, போராளிகளைக் கைது செய்தது. (காக்டஸ் நடவடிக்கை)\nSection::::கடற்படை தலைமைத் தளபதி.\nசப் லெப்டினட் ஆகக் கடற்படையில் சேர்ந்த இவர் 1998 டிசம்பரில் அட்மிரல் ஆகப் பதவி உயர்வு பெற்று, இந்தியக் கடற்படையின் தலைமைத் தளபதியாகப் பொறுப் பேற்றார்.\n\nSection::::விருதுகள்.\nதீரச் செயலுக்கான நவ சேனை விருது, உத்தம யுத்த சேவை விருது, பரம் வசிஷ்ட் சேவை விருது. ஆகிய விருதுகளைப் பெற்றவர். மிகச்சிறந்த கோல்ப் வீரரான சுஷில், சர்வ தேச அளவிலான பல போட்டிகளில் கலந்து கொண்டுள்ளார்.\"\n\n"}
{"id": "230458", "url": "https://ta.wikipedia.org/wiki?curid=230458", "title": "சாந்தனி சவுக் மக்களவைத் தொகுதி", "text": "சாந்தனி சவுக் மக்களவைத் தொகுதி\n\nசாந்தனி சவுக் மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.\n\nSection::::சட்டமன்றத் தொகுதிகள்.\nஇது தில்லி சட்டமன்றத்திற்கான சில தொகுதிகளை உள்ளடக்கியது.\nஅவை:\n\n"}
{"id": "230459", "url": "https://ta.wikipedia.org/wiki?curid=230459", "title": "எசுப்பானியாவின் மாநிலங்கள்", "text": "எசுப்பானியாவின் மாநிலங்கள்\n\nஎசுப்பானியாவும் தன்னாட்சி பெற்ற பகுதிகளும் ஐம்பது மாநிலங்களாக (, ; ஒருமை \"provincia\") பிரிக்கப்பட்டுள்ளன. 1833இல் ஏற்படுத்தப்பட்ட நிலப்பிரிவுகளை ஒட்டியே இந்த மாநிலப்பிரிவுகள் அமைந்துள்ளன; ஒரே மாற்றமாக கேனரி தீவுகள் தற்போது இரண்டு மாநிலங்களாகப் பிரிக்கப்பட்டுள்ளன. வரலாற்றின் பெரும்பகுதிக்கும் மையப்படுத்தப்பட்ட ஆளுமையைக் கொண்டிருந்த எசுப்பானியாவில் இந்த மாநிலப் பிரிவுகள் மத்ரித்தின் சட்டங்களை அமல்படுத்தவே அமைக்கப்பட்டன. எசுப்பானியா மெதுவாக மக்களாட்சி முறைமைக்கு மாறியநேரத்தில் 1978இல் 17 தன்னாட்சி அமைப்புகள் மறும் இரு தன்னாட்சி நகரங்கள் நிறுவப்பட்டமையால் மாநிலங்களின் செல்வாக்கு குறைந்துள்ளது. இருப்பினும் இவை தேசியத் தேர்தல் தொகுதிகளாகவும் புவியியல் அடையாளங்களாகவும் விளங்குகின்றன. \n\nபெரும்பாலான மாநிலங்கள் அவற்றின் தலைநகரங்களை அல்லது முதன்மை நகரங்களைக் கொண்டே அழைக்கப்படுகின்றன; விலக்காக ஆலவா/அரபா, அசுதுரியாசு, பிசுகையா/விசுகயா, கன்டப்ரியா,ஜிபுசுகோவா, இல்லெசு பேலீரெசு, லா ரியோயா, லாசு பால்மாசு, நஃபரோயா/நவர்ரா மாநிலங்கள் உள்ளன. \n\nஏழு தன்னாட்சி அமைப்புக்களே ஒரு மாநிலப் பிரிவளவே உள்ளன: ஆதூரியா, பலேரிக் தீவுகள், காந்தாபிரியா, லா ரியோயா, மத்ரித், முர்சியா, மற்றும் நவர்ரா. மற்ற தன்னாட்சி அமைப்புகளில் ஒன்றுக்கு மேற்பட்ட மாநிலங்கள் உள்ளன.\n"}
{"id": "230463", "url": "https://ta.wikipedia.org/wiki?curid=230463", "title": "பிகாசோ அருங்காட்சியகம்", "text": "பிகாசோ அருங்காட்சியகம்\n\nபிகாசோ அருங்காட்சியகம் (மியூசியூ பிகாசோ) என்னும் அருங்காட்சியகம் ஸ்பெயினில் உள்ள பார்செலோனாவில் உள்ளது. இருபதாம் நூற்றாண்டில் வாழ்ந்த பாப்லோ பிக்காசோ என்னும் கலைஞரின் கலை வேலைப்பாடுகளைச் சேகரித்து வைத்துள்ளனர். இவர் வரைந்த 4,249 படங்களைக் காட்சிக்கு வைத்துள்ளனர். பார்செலோனாவின் லா ரிபெரா என்னும் பகுதியில் உள்ள மாண்ட்கேடா தெருவில் அமைந்துள்ளது. பொதுமக்களின் பார்வைக்காக, 1963-ஆம் ஆண்டின் மார்ச்சு ஒன்பதாம் நாளில் திறந்துவைக்கப்பட்டது. இதற்குத் தேசிய அருங்காட்சியகம் என்ற நிலையை காடலோனிய அரசு வழங்கியது.\n\n"}
{"id": "230470", "url": "https://ta.wikipedia.org/wiki?curid=230470", "title": "ஈச்சங்காடு (கிருஷ்ணகிரி மாவட்டம்)", "text": "ஈச்சங்காடு (கிருஷ்ணகிரி மாவட்டம்)\n\nஈச்சங்காடு என்னும் ஊர் தமிழ்நாடு, கிருஷ்ணகிரி மாவட்டத்தில் உள்ள பர்கூர் சட்டமன்றத் தொகுதியில், பர்கூர் ஊராட்சி ஒன்றியத்துக்குட்பட்ட அச்சமங்கலம் ஊராட்சியில் ஆற்றங்கரையோரம் உள்ளது. இவ்வூரின் மக்கள் தொகை ஏறத்தாழ இருநூறு. இவ்வூரில் வேளாண்மையே முக்கியமான தொழிலாக உள்ளது. அனைவரும் கல்வியறிவு பெற்றுள்ளனர். பத்துக்கும் மேற்பட்டோர் ஆசிரியர்களாகப் பணியாற்றுகின்றனர். இவ்வூருக்குச் சரியான சாலை வசதி மற்றும் குடிநீர் வசதி இன்மையால் மக்கள் பெரிதும் சிரமத்திற்கு உள்ளாகின்றனர்.\n"}
{"id": "230480", "url": "https://ta.wikipedia.org/wiki?curid=230480", "title": "விஸ்காயா பாலம்", "text": "விஸ்காயா பாலம்\n\nவிஸ்காயா பாலம் (\"பாஸ்க் மொழியில் Bizkaiko Zubia, எசுப்பானிய மொழியில் Puente de Vizcaya\"), என்பது போர்துகலீட் மற்றும் லாஸ் அரீனாஸ் (கேட்சோவின் பகுதி) நகரங்களை இணைக்கும் போக்குவரத்துப் பாலம் ஆகும். இது எசுப்பானியாவின் பிச்கேய் மாகாணத்தில் உள்ளது. இது இபைசாபல் ஆற்றின் வாய்ப்பகுதியின் மேலாக அமைந்துள்ளது.\n\nஇது அமைந்துள்ள பகுதியில் உள்ள மக்கள், மற்றும் உத்தியோகபூர்வ இணையத்தளம் என்பன இப்பாலத்தை பொதுவாக Puente Colgante (எசுப்பானிய மொழியில் தொங்கு பாலத்தை குறிக்கிறது), என்று குறிப்பிட்டாலும் இதன் அமைப்பு தொங்கு பாலத்தை விட சற்று வித்தியாசமானது.\n\nSection::::பாலம்.\nபாலம் தற்போதும் மக்களால் பயன்படுத்தப்படுகின்றது. இதன் நீளம் 164 மீட்டர் மற்றும் உயரம் 45 மீட்டர் ஆகும். இதனைப் பயன்படுத்தி ஒன்றரை நிமிடத்தில் ஆறு கார்களும் சில டசின் பயணிகளும் கடக்க முடியும். இந்த அமைப்பை தாங்க இரண்டு என்ற வகையில் ஆற்றங்கரையின் இரண்டு பக்கங்களிலும் தூண்கள் போன்ற அமைப்பு உள்ளது. அண்ணளவாக இப்பாலத்தை நான்கு மில்லியன் பயணிகளும் அரை மில்லியன் வாகனங்களும் பயன்படுத்துகின்றன. \n\n"}
{"id": "230482", "url": "https://ta.wikipedia.org/wiki?curid=230482", "title": "மாட்ரிட்டின் அரண்மனை", "text": "மாட்ரிட்டின் அரண்மனை\n\nமாட்ரிட்டின் அரண்மனை (பலசியோ ரியல் தெ மாட்ரிட்) என்னும் அரண்மனையில் ஸ்பெயினின் அரச குடும்படுத்தினர் தங்குவர். இது மாட்ரிட்டில் உள்ளது. இதை ஸ்பெயின் அரசு நிர்வகிக்கிறது. தற்போதைக்கு அரச விழாக்களை நடத்த மட்டுமே பயன்படுத்துகின்றனர். அரசர் பிலிப்பும் அவரது குடும்பத்தினரும் சார்சுவேலா அரண்மனையில் தங்குகின்றனர்.\n\nஇந்த அரண்மனையின் பல அறைகளை பொது மக்களின் பார்வைக்காக திறந்து வைத்துள்ளனர்.இதை ஐந்தாம் பிலிப்பின் ஆட்சியில், 1738 - 1755 ஆண்டுகளுக்கு இடையில் அரண்மனையை கட்டி முடித்தனர்.\n\nஇந்த அரண்மனை பரப்பளவிலான தளத்தைக் கொண்டுள்ளது. இதில் 3,418 அறைகள் உள்ளன. \n\n"}
{"id": "230487", "url": "https://ta.wikipedia.org/wiki?curid=230487", "title": "க. அ. செல்லப்பன்", "text": "க. அ. செல்லப்பன்\n\nக. அ. செல்லப்பன் பாரி நிலையம் பதிப்பகத்தைத் துவக்கியவர். 1996 ஆம் ஆண்டு மத்திய அரசின் சிறந்த புத்தகப் பதிப்பாளருக்கான விருதுப் பெற்றவர்.\n\nSection::::வாழ்க்கை.\nபுதுக்கோட்டை மாவட்டம், அரிமளத்தில் பிறந்தவர். தந்தை அடைக்கப்ப செட்டியார், தாய் அழகம்மை ஆச்சி. பர்மாவில் பள்ளிப் படிப்பு. இரண்டாம் உலகப்போர் காரணமாகத் தாயகம் திரும்ப நேரிட்டது. சிறு வயதிலிருந்தே படிக்கும் ஆர்வம் இருந்த காரணத்தினால், திருச்சி பழனியப்பா பிரதர்ஸ் பதிப்பகத்தில் வேலைக்குச் சேர்ந்தார்.\n\nSection::::பதிப்பகம்.\nசென்னை முல்லை பதிப்பகம் முத்தையாவின் ஊக்கத்தின் காரணமாக, 1964 இல் சென்னையில் பாரி நிலையம் பதிப்பகத்தைத் துவக்கினார். அன்றைய பதிப்பாளர்கள் பலர் தாங்களே புத்தகங்களை எழுதி வெளியிட்டு வந்தனர். இவர் பிற எழுத்தாளர்கள், ஆசிரியர்கள் ஆகியோர் எழுதிய புத்தகங்களை வாங்கி விற்பனை உரிமையைப் பெற்று, வெளியிட்டுப் பெரும் வரவேற்பை பெற்றார்.\n\nஇராஜாஜி, மு. வரதராசனார், தெ. பொ. மீனாட்சிசுந்தரம், கவிமணி தேசிக விநாயகம் பிள்ளை, பாரதிதாசன், கி. ஆ. பெ. விசுவநாதம், மீ. ப. சோமு, வ. சுப. மாணிக்கம் ஆகியோரின் புத்தகங்களை வெளியிட்டுள்ளார். சங்கத் தமிழ் நூல்கள் அனைத்தையும் பேராசிரியர் எஸ். வையாபுரிப்பிள்ளையைக் கொண்டு செப்பம் செய்வித்து இரண்டு பகுதிகளாக வெளியிட்டார். அறிஞர் அண்ணா எழுதிய \"தம்பிக்கு அண்ணாவின் கடிதங்கள்\" 21 தொகுதிகளாக வெளியிட்டார். இவர் வெளியிட்ட பல நூல்கள் சாகித்திய அகாதமி விருது பெற்றுள்ளன. .\n"}
{"id": "230488", "url": "https://ta.wikipedia.org/wiki?curid=230488", "title": "சார்சுவேலா அரண்மனை", "text": "சார்சுவேலா அரண்மனை\n\nசார்சுவேலா அரண்மனை (, ) என்னும் அரண்மனை ஸ்பெயின் நாட்டின் மத்ரித் நகரத்திற்கு அருகில் உள்ளது. இது எல் பார்டோ மலையின் மீது அமைந்துள்ளது. அரச குடும்பத்தினருக்காக கட்டப்பட்ட மாட்ரிட்டின் அரண்மனையில் அரச குடும்பத்தினர் தங்குவதில்லை. சார்சுவேலா அரண்மனையில் முதலாம் வான் கார்லோசும், அரசி சோபியாவும், குடும்பத்தினரும் தங்கியுள்ளனர். 1963-முதல் இங்கு அரச குடும்பத்தினர் தங்குகின்றனர். எசுப்பானியாவின் ஆறாம் பிலிப்பும், அரசியும் தங்குமிடமும் வளாகத்தின் உள்ளேயே அமைந்துள்ளன. இது ஸ்பெயின் அரசின் கட்டுப்பாட்டில் உள்ளது. அரசரின் அலுவலக அறை, சமையலறை, வரவேற்பறை, விருந்தினர் அறை, படுக்கையறை உள்ளிட்ட பல்வேறு அறைகள் உள்ளன. தொழுகைக் கூடம், உடற்பயிற்சிக் கூடம் உள்ளிட்டவையும் அமைக்கப்பட்டுள்ளன. \n\n"}
{"id": "230491", "url": "https://ta.wikipedia.org/wiki?curid=230491", "title": "சு. முத்தையா", "text": "சு. முத்தையா\n\nசுப்பையா முத்தையா (\"Subbiah Muthiah\", 13 ஏப்ரல் 1930 - 20 ஏப்ரல் 2019), இலங்கை-இந்திய ஊடகவியலாளரும், வரலாற்றாளரும் ஆவார். பழமையான கட்டடங்கள், தொன்மையான கலாச்சாரம், தண்மையான சூழ்நிலையைக் காப்பதில் பேரார்வம் கொண்டவர். சென்னையிலிருந்து வெளிவந்த மாதமிருமுறை இதழான \"மெட்ராஸ் மியூசிங்ஸ்\" இதழின் நிறுவன ஆசிரியராகப் பணியாற்றியவர். சென்னை வரலாறு, பண்பாடு பற்றி நிறைய நூல்களை எழுதியுள்ளார்.\n\nSection::::ஆரம்ப வாழ்க்கை.\nமுத்தையா தமிழ்நாடு சிவகங்கை மாவட்டம், பள்ளத்தூர் என்ற நகரில் நாட்டுக்கோட்டை நகரத்தார் குடும்பம் ஒன்றில் 1930 ஆம் ஆண்டில் பிறந்தார். தந்தை என். எம். சுப்பையா செட்டியார் (1905-2002) பிரித்தானிய இலங்கையில் பங்குத்தரகராகவும், கொழும்பு நகர முதல்வராகவும் பணியாற்றி, 1939 ஆம் ஆண்டில் உருவாக்கப்பட்ட இலங்கை இந்தியக் காங்கிரசு என்ற அரசியல் அமைப்பின் நிறுவனர்களில் ஒருவராகவும் இருந்தவர். முத்தையா தனது ஆரம்பக் கல்வியைக் கொழும்பு மகளிர் கல்லூரியிலும், புனித தோமையர் ஆரம்பப் பாடசாலையிலும், பின்னர் கொழும்பு றோயல் கல்லூரியிலும் கற்றார். தோமையர் பாடசாலை முதல்வரான டபிள்யூ. டி. கீபிளின் ஊக்கத்தின் பேரில் பள்ளி இதழான தோமியனில் எழுத துவங்கினார். 1946 ஆம் ஆண்டில் இந்தியாவில் மெட்ரிக்குலேசன் முடித்து, 1946 முதல் 1951 வரை ஐக்கிய அமெரிக்காவில் தந்தையின் விருப்பத்தின் பேரில் கட்டடப் பொறியியலும், தன் விருப்பத்திற்காக அரசியல் அறிவியலும் படித்தார். அமெரிக்காவில் இருந்த போது கல்லூரியின் இதழ்களில் நிறைய எழுதி, நிறைய கற்றுக்கொண்டார். அமெரிக்காவில் பன்னாட்டுத் தொடர்பில் முதுகலைப் பட்டம் பெற்று 1951 இல் இலங்கை திரும்பினார்.\n\nSection::::பணிகள்.\n1951 இல் டைம்ஸ் ஒஃப் சிலோன் பத்திரிகையில் இணைந்து 17 ஆண்டுகள் பணி புரிந்து, இறுதியில் பத்திரிகையின் ஞாயிறு இதழின் தலைமை ஆசிரியராகப் பதவி உயர்வு பெற்றார். இலங்கையின் குடியுரிமை பெறாததால், 1968 ஆம் ஆண்டில் குடியுரிமைச் சட்டம் இறுக்கமான போது, தனது பதவியைத் துறந்து, இந்தியா திரும்பினார்.\n\nஇலங்கை, சென்னை வரலாறு உள்ளிட்ட 10 க்கும் மேற்பட்ட நூல்களை எழுதியுள்ளார். மெரினா கடற்கரையிலுள்ள பழமை வாய்ந்த டி.ஜி.பி. அலுவலகம் இடிக்கப்படுவதைத் தடுக்கப் பாடுபட்டவர். இங்கிருக்கும் பழமையான ஒவ்வொரு பொருளையும் பாதுகாக்க வேண்டும் என்ற விருப்பம் கொண்ட்டவர்.\",\n\nSection::::மறைவு.\nமுத்தையா 2019 ஏப்ரல் 20 அன்று தனது 89-வது அகவையில் சென்னையில் காலமானார். இவருக்கு இரண்டு மகள்கள் உள்ளனர்.\n\n"}
{"id": "230494", "url": "https://ta.wikipedia.org/wiki?curid=230494", "title": "டி. எஸ். சந்தானம்", "text": "டி. எஸ். சந்தானம்\n\nடி. எஸ். சந்தானம் (T. S. Santhanam, நவம்பர் 8, 1912-ஏப்ரல் 15, 2005) தொழில் துறையிலும், நிதிநிறுவனத் துறையிலும் சிறந்து விளங்கியவர்களில் குறிப்பிடத்தக்கவராவார். இவரின் தந்தை டிவிஎஸ் குழுமங்களின் நிறுவனரான டி. வி. சுந்தரம் அய்யங்கார். தாயார் லட்சுமி அம்மாள். இவர் மதுரையில் கல்வி கற்றார்.\n\nSection::::தொழில்.\n1930 இல் இருந்து தந்தையுடன் சேர்ந்து தொழிலில் ஈடுபட்டு வந்தார். சாலைப் போக்குவரத்து, ஆட்டோ மொபைல் உபகரணங்கள் தயாரிப்பு மற்றும் விற்பனை, வங்கித்துறை, நிதித்துறை, காப்பீட்டுத் துறையில் மிகுந்த பட்டறிவு மிக்கவராக இருந்தார். பல வெளிநாடுகளுக்குச் சென்று வந்து தான் கற்ற புதிய தொழில் நுட்பங்களைத் தமது நிறுவனங்களில் புகுத்தியவர். பிரேக்ஸ் இந்தியா, வீல்ஸ் இந்தியா, இந்தியா மோட்டார்ஸ் அண்ட் அக்சசரீஸ் லிமிடெட், சுந்தரம் பைனான்ஸ் ஆகிய நிறுவனங்களின் தலைவராக இருந்தார். தயாரிப்பில் தரத்தைக் கடைபிடித்ததால் இவர் நிறுவனங்களின் தயாரிப்புகளுக்குச் சந்தையில் நல்ல மதிப்பு இருந்தது. இதனால் நிறுவனம் மேலும் வளர்ச்சி கண்டது.\n\nSection::::விருது.\nமோட்டார் இந்தியா நிறுவனம் இவருக்கு 1998 ஆம் ஆண்டு ஏப்ரலில் ஆட்டொ மென் இந்தியா விருது வழங்கிக் கௌரவித்தது.\n\n\n"}
{"id": "230495", "url": "https://ta.wikipedia.org/wiki?curid=230495", "title": "டெயிட் தேசியப் பூங்கா", "text": "டெயிட் தேசியப் பூங்கா\n\nடெயிட் தேசியப் பூங்கா () என்பது எசுப்பானியாவின் கேனரி தீவுகளில் அமைந்திருக்கும் தேசியப் பூங்காவாகும். இது 3,718 மீட்டர் உயரம் கொண்ட டெயிட் மலையை மையப்படுத்தி அமைந்துள்ளது. இந்த மலை எசுப்பானியாவின் மிக உயர்ந்த பகுதியும், அத்திலாந்திக் தீவுகளில் கடல் மட்டத்துக்கு மேலே மிக உயர்ந்த புள்ளியும், மற்றும் உலகின் மூன்றாவது உயரமான எரிமலையும் ஆகும். இது தேசியப்பூங்காவாக 22 சனவரி 1954 பிரகடனப்பட்டதால், எசுப்பானியாவின் பழமை வாய்ந்த தேசியப் பூங்காக்களில் ஒன்றாக உள்ளது. இது எசுப்பனியாவின் மிகப்பெரிய தேசியப்பூங்காவாக உள்ளது மட்டுமல்லாது கேனரி தீவுகளின் முக்கிய பகுதியாகவும் உள்ளது. இந்தப் பூங்காவில் டெயிட் எரிமலைக்கு அடுத்ததாக என்னொரு எரிமலையான பிகோ விஜோ அமைந்துள்ளது. இது கேனரி தீவுகளின் இரண்டாவது பெரிய எரிமலையாகும். இதன் உயரம் 3,135 மீட்டர்.\n\nஇந்தப் பூங்கா 18,990 எக்டேர் பரப்பளவைக் கொண்டதுடன் உலகப் பாரம்பரியக் களமாக [ஐக்கிய நாடுகள் கல்வி, அறிவியல், பண்பாட்டு நிறுவனத்தால் சூன் 29, 2007 அன்று பிரகடனப்படுத்தப்பட்டது.\n\nடெயிட் தேசியப்பூங்காவே எசுப்பானியாவில் அதிகம் மக்களால் பார்வையிடப்பட்ட பூங்காவாகும். இன்சுடிடுடோ கனறியோ டி எச்டடிச்டிகா (Instituto Canario de Estadística (ISTAC)) இன் படி மொத்தமாக 2.8 மில்லியன் மக்கள் பார்வையிட்டுள்ளனர். மேலும் இது உலகின் பலர் பார்வையிட்ட தேசியப் பூங்காக்களில் ஒன்றாகவும் திகழ்கிறது. டெயிட், கேனறித் தீவுகளின் மிகவும் பிரபலமான இயற்கை அம்சமாகும்.\n\n\n"}
{"id": "230496", "url": "https://ta.wikipedia.org/wiki?curid=230496", "title": "மகதலேனா அரண்மனை", "text": "மகதலேனா அரண்மனை\n\nமகதலேனா அரண்மனை (எசுப்பானியம்:Palacio de la Magdalena, பலசியோ தெ லா மகதலேனா) என்னும் அரண்மனை இருபதாம் நூற்றாண்டில் கட்டப்பட்டது. இது ஸ்பெயினின் காந்தாபிரியாவிற்கு உட்பட்ட மகதலேனா தீபகற்பத்தில் உள்ள சான்தான்தேர் நகரத்தில் உள்ளது.\n\nSection::::வரலாறு.\nஇந்த அரண்மனையை 1908-ஆம் ஆண்டில் கட்டத் தொடங்கினர். ஸ்பெயின் அரசர் தங்குவதற்காக கட்டப்பட்டது. உள்ளூர் மக்களிடம் பணம் பெறப்பட்டது. \n\nஇங்கு அரசர்கள் பொழுதுபோக்கி, விளையாடியுள்ளனர்.\n\n"}
{"id": "230500", "url": "https://ta.wikipedia.org/wiki?curid=230500", "title": "அரன்சுவேசு அரண்மனை", "text": "அரன்சுவேசு அரண்மனை\n\nஅரன்சுவேசு அரண்மனை () என்ற எசுப்பானிய அரண்மனை அரன்சுவேசு நகரத்தில் அமைந்த்துள்ளது. இது எசுப்பானிய அரசர் தங்குவதற்காக கட்டப்பட்டது. இந்த அரண்மனை பொது மக்களின் பார்வைக்காக திறந்து வைத்துள்ளனர். இது இரண்டாம் பிலிப்பால் அமைக்கப்பட்டது. இது பதினெட்டாம் நூற்றாண்டின் நடுப்பகுதியில் கட்டி முடிக்கப்பட்டது.\n\n"}
{"id": "230502", "url": "https://ta.wikipedia.org/wiki?curid=230502", "title": "லயிஸ்ரம் சரிதா தேவி", "text": "லயிஸ்ரம் சரிதா தேவி\n\nலயிஸ்ரம் சரிதா தேவி (பிறப்பு 1 மார்சு 1985) மணிப்பூர் , இந்தியாவைச் சேர்ந்த குத்துச் சண்டை வீராங்கனை . அவர் தேசிய சாம்பியன் பட்டத்தையும் உலக குத்துச் சண்டை போட்டியில் தங்கப் பதக்கத்தையும் வென்றவர் . அவரது சாதனைகளைப் பாராட்டி இந்நிய அரசு அவருக்கு அருச்சுனா விருது வழங்கியது.\n"}
{"id": "230504", "url": "https://ta.wikipedia.org/wiki?curid=230504", "title": "இபிசா", "text": "இபிசா\n\nஇபிசா என்னும் தீவு, ஸ்பெயின் நாட்டின் ஆட்சிக்கு உட்பட்ட வாலேன்சியாவின் கடற்கரைக்கு அருகில் உள்ளது. பலேரிக் தீவுகளில் மூன்றாவது பெரிய தீவாகும். இந்தத் தீவில் இபிசா நகரம் பெரியதாகும்.\n\nஇபிசா நகரத்தை உலக பாரம்பரியக் களங்களில் ஒன்றாக யுனெசுக்கோ அறிவித்துள்ளது.\n\nSection::::ஆட்சி.\nஇந்த தீவை தன்னாட்சி அதிகாரம் பெற்ற உள்ளூர் மன்றம் ஆட்சி செய்கிறது. இந்தக் குழு பலேரிக் தீவுகள் அனைத்தையும் ஆட்சி செய்கிறது. இதன் தலைநகரம் பால்மா தே மல்லோர்க்காவில் உள்ளது. பலேரிக் தீவுகளில் உள்ள 67 நகராட்சிகளில் ஐந்து நகராட்சிகள் இபிசாவில் உள்ளன.\nஅவை:\n\nSection::::மொழி.\nகாட்டலான் மொழியின் வட்டார வழக்கைப் பேசுகின்றனர். இதுவும் எசுப்பானியமும் ஆட்சி மொழிகளாக உள்ளன.\n\nSection::::போக்குவரத்து.\nஇபிசாவில் வான்வழிப் போக்குவரத்திற்கு இபிசா விமான நிலையம் உள்ளது.\n\n"}
{"id": "230506", "url": "https://ta.wikipedia.org/wiki?curid=230506", "title": "ஹரீஷ் ராவத்", "text": "ஹரீஷ் ராவத்\n\nஹரீஷ் ராவத் (Harish Rawat) (; பிறப்பு ஏப்ரல் 27, 1947) உத்தராகண்ட் மாநிலத்தின் முதலமைச்சர் ஆவார். காங்கிரஸ் கட்சியை சேர்ந்த இவர், பதினைந்தாவது மக்களவை உறுப்பினராக தேர்ந்தெடுக்கப்பட்டார். அப்போது விவசாயத்துறை மற்றும் நாடாளுமன்ற விவகாரத்துறையின் இணை அமைச்சராக பதவி வகித்தார். இவருக்கு 28 அக்டோபர் 2012 அன்று கேபினட் அந்தஸ்து அளிக்கப்பட்டு, நீர் நிலைகளுக்கான பொறுப்பும் கொடுக்கப்பட்டது. அதற்கு முன்பு ஹரீஷ் மாநிலங்களவை உறுப்பினராகவும், உத்தராகாண்டில் இருந்து தேர்ந்தெடுக்கப்பட்ட இந்திய நாடாளுமன்ற மேல் சபை உறுப்பினராகவும் இருந்தார். இவர் உத்தராகண்ட் மாநிலத்தின் முதலமைச்சராக 1 பிப்ரவரி 2014 அன்று பதவியேற்றார்.\n\nஅகில இந்திய காங்கிரஸ் கட்சியின் பொதுச்செயலாளர்களில் ஒருவராகவும் இருந்தார். இவர் இப்பதவியை 04.07.2019 அன்று இராஜினாமா செய்தார்.\n"}
{"id": "230508", "url": "https://ta.wikipedia.org/wiki?curid=230508", "title": "ஜினி குறியீடு", "text": "ஜினி குறியீடு\n\nஜினி குணகம் (\"Gini coefficient\") அல்லது ஜினி குறியீடு (\"Gini index\") அல்லது ஜினி விகிதம் (\"Gini ratio\") என்பது ஒருநாட்டு குடிமக்களின் வருவாய் சமனின்மை அளக்க உதவும் ஒரு குறியீடு. மக்களுக்கிடையில் உள்ள பொருளாதார ஏற்றத்தாழ்வுகளை அளக்க இக்குறியீடே அதிகமாக பயன்படுத்தப்படுகிறது. இக்குறியீட்டின் மதிப்பு சுழிக்கும் (0)-வுக்கும் ஒன்றுக்கும் (1)-க்கும் இடைப்பட்டதாக இருக்கும். 0 என்பது முழு சமநிலையை குறிக்கும், அதாவது அந்நாட்டில் வாழ்பவர்கள் அனைவருடைய வருவாயும் சமம். 1 என்பது முழுக்க சமமின்மையை குறிக்கும். அதாவது அந்நாட்டின் மொத்த வருவாயும் ஒருவருடையதே. வேறு யாருக்கும் வருமானமே இல்லை என்று பொருள்.\n"}
{"id": "230511", "url": "https://ta.wikipedia.org/wiki?curid=230511", "title": "கட்டற்ற சந்தைமுறை", "text": "கட்டற்ற சந்தைமுறை\n\nகட்டற்ற சந்தை (\"Free market\") எனும் சந்தைமுறையில், பொருட்கள், சேவைகளின், விலையை தீர்மானிப்பது விற்பவர், வாங்குபவருக்கிடையேயான உடன்பாடு மட்டுமே. அரசுக்கோ, வேறு அதிகாரமையத்திற்கோ விலை தீர்மானிப்பதில் இடம் இல்லை. இச்சந்தை முறையில் கேள்வியும் நிரம்பலும் வெளிக்காரணிகளின் தலையீடு இன்றி அமைகிறது. இச்சந்தைமுறை முதலாளித்துவர்களின் விருப்ப சந்தை முறையாக பொதுவாக அடையாளம் காணப்பட்டாலும், சந்தை அரசின்மைவாதிகள், சந்தைப் பொதுவுடைமைவாதிகள், கூட்டுறவு இயக்கத்தினர், லாபப்பகிர்வை ஆதரிப்போர் போன்றோரும் இதனை உகந்த சந்தைமுறையாக ஏற்றுக்கொள்கின்றனர்.\n"}
{"id": "230513", "url": "https://ta.wikipedia.org/wiki?curid=230513", "title": "தோமஸ் கிரெட்ச்மன்", "text": "தோமஸ் கிரெட்ச்மன்\n\nதோமஸ் கிரெட்ச்மன் () (பிறப்பு: 8 செப்டம்பர் 1962) ஒரு ஜெர்மன் நாட்டு நடிகர் ஆவார். இவர் ஆங்கில மொழித் திரைப்படங்களில் நடித்துவருகின்றார். 1989ஆம் ஆண்டு தேர் மிட்விச்செர் என்ற தொலைக்காட்சி திரைப்படத்தின் மூலம் அறிமுகமானார். அதை தொடர்ந்து பிளேட் 2, த பியானிஸ்ட், கிங் காங், உள்ளிட்ட பல திரைப்படங்களில் நடித்ததன் மூலம் புகழ் பெற்ற நடிகர் ஆனார். இவர் டிராகுலா போன்ற தொலைக்காட்சி தொடர்களிலும் நடித்துள்ளார் என்பது குறிப்படத்தக்கது.\n"}
{"id": "230516", "url": "https://ta.wikipedia.org/wiki?curid=230516", "title": "ஜேமி பெல்", "text": "ஜேமி பெல்\n\nஜேமி பெல் () (பிறப்பு: 14 மார்ச் 1986) ஒரு இங்கிலாந்து நாட்டு நடிகர் ஆவார். இவர் கிங் காங், ஜம்பர் போன்ற பல திரைப்படங்களில் நடித்துள்ளார்.\n\n"}
{"id": "230519", "url": "https://ta.wikipedia.org/wiki?curid=230519", "title": "தி நவம்பர் மேன்", "text": "தி நவம்பர் மேன்\n\nதி நவம்பர் மேன் 2014ஆம் ஆண்டு திரைக்குவந்த அமெரிக்க நாட்டு உளவாளி அதிரடித்திரைப்படம் ஆகும். இந்த திரைப்படத்தை ரோஜர் டொனால்ட்சன் என்பவர் இயக்க, பியர்ஸ் புரோஸ்னன், லுக் ப்ரேசி, ஓல்கா குர்லியங்கோ, எலிசா டயலோர் உள்ளிட்ட பலர் நடித்துள்ளார்கள். இந்த திரைப்படம் பிரபல ஆங்கில நாவலாசிரியர் பில் கிரேன்ஞ்சர் எழுதிய தேர் ஆர் நோ ஸ்பைஸ் என்ற நாவலை தழுவி எடுக்கப்பட்டுள்ளது. இந்த திரைப்படம் தமிழ் மொழியில் மொழிமாற்றம் செய்யப்பட்டு ஆகஸ்ட் 29ஆம் திகதி வெளியானது.\n\n\n\nSection::::வெளியீடு.\nஇந்த திரைப்படம் ஆகஸ்ட் 27, 2014ஆம் ஆண்டு உலகம் முழுவதும் வெளியானது.\n\nSection::::தமிழில்.\nஇந்த திரைப்படம் தமிழ் மொழியில் மொழிமாற்றம் செய்யப்பட்டு ஆகஸ்ட் 29, கோத்ரா மூவீஸ் என்ற நிறுவனம் வெளியிட்டது. இந்த திரைப்படம் இந்தியாவில் தமிழ், தெலுங்கு, ஹிந்தி மற்றும் ஆங்கில மொழிகளில் வெளியானது.\n\nSection::::இசை.\nஇந்த திரைப்படத்திற்கு இசையமைப்பாளர் மார்கோ பெல்ட்ராமி இசையமைத்துள்ளார்.\n\n"}
{"id": "230522", "url": "https://ta.wikipedia.org/wiki?curid=230522", "title": "நிம்பா", "text": "நிம்பா\n\nநிம்பா என்பவர் புனித பவுல் கொலோசையருக்கு எழுதிய திருமுகத்தில் குறிக்கப்படும் நபர் ஆவார். இவர் லவோதிக்கேயா திருச்சபையினை சேர்ந்தவர். இவர் வீட்டில் ஆதி திருச்சபை கூடி இறைவேண்டலில் ஈடுபட்டதாக புனித பவுல் குறிக்கின்றார். இவரின் பெயருக்கு \"நீரணங்கு\" என்பது பொருள். இப்பெயர் நிம்பாதோரஸ் என்னும் பெயரின் சுருக்கமாக இருக்கலாம். தமிழ் பொது மொழிபெயர்ப்பு விவிலியத்தில் இவர் பெண்பாலில் குறிக்கப்பட்டாலும் இவரின் பெயரின் ஒலியழுத்தத்தை வைத்து இவரை ஆணாக கூட குறிக்கலாம். \n"}
{"id": "230523", "url": "https://ta.wikipedia.org/wiki?curid=230523", "title": "ஒலிம்பா", "text": "ஒலிம்பா\n\nஒலிம்பா (, பொருள்: \"விண்ணகம் சார்ந்த\") என்பவர் உரோமை குறித்தவரும் புனித பவுல் உரோமையருக்கு எழுதிய திருமுகத்தில் வாழ்த்து கூறும் நபராவார்.. கிழக்கு மரபுவழி திருச்சபையினரால் இவர் எழுபது சீடர்களில் ஒருவராகக் கருதப்படுகின்றார். இவரின் விழா நாள் நவம்பர் 10 ஆகும்.\n"}
{"id": "230524", "url": "https://ta.wikipedia.org/wiki?curid=230524", "title": "ஐனேயா (விவிலிய நபர்)", "text": "ஐனேயா (விவிலிய நபர்)\n\nஐனேயா என்பவர் புதிய ஏற்பாட்டின் திருத்தூதர் பணிகள் 9:32-33இல் குறிக்கப்பட்டுள்ள நபர் ஆவார். இவர் லித்தாவில் வாழ்ந்து வந்தார். இவர் எட்டு ஆண்டுகள் முடக்குவாதத்தால் படுக்கையில் கிடந்தார். புனித பேதுரு இவரிடம் வந்து \"ஐனெயா, இயேசு கிறிஸ்து உம் பிணியைப் போக்குகிறார்: எழுந்து உம் படுக்கையை நீரே சரிப்படுத்தும்\" என்று கூறியபோது இவர் குணமைடைந்ததாக நம்பப்படுகின்றது.\n\nபுரூஸ் (F. F. Bruce) என்னும் விவிலிய அறிஞர், விவிலியத்தில் குறிக்கப்படவில்லை எனினும், ஐனேயா லித்தாவில் வாழ்ந்த கிறித்தவர்களில் ஒருவர் என்கின்றார். மேலும் சிலர் \"எழுந்து உம் படுக்கையை நீரே சரிப்படுத்தும்\" என்னும் சொற்றொடர் \"எழுந்து உணவருந்தும்\" அல்லது \"எழுந்து படுக்கையினை விரியும்\" என்னும் பொருளில், ஐனேயாவால் முன்னர் செய்ய இயலா ஒன்றை செய்ய தூண்டுவதாக அமைந்துள்ளது என்பர். \n\nவிவிலியத்தில் இந்த நிகழ்வுக்குப்பின்பு தொற்கா மீண்டும் உயிர் பெறும் நிகழ்வு குறிக்கப்படுகின்றது.\n"}
{"id": "230526", "url": "https://ta.wikipedia.org/wiki?curid=230526", "title": "தொற்கா", "text": "தொற்கா\n\nதொற்கா (கிரேக்கம், அரமேயத்தில் தபித்தா) என்பவர் யோப்பா நகரில் வாழ்ந்த கிறித்தவரும் \"திருத்தூதர் பணிகள்\" நூலில் குறிக்கப்படும் நபரும் ஆவார். அக்குறிப்பின்படி இவர் நன்மை செய்வதிலும் இரக்கச் செயல்கள் புரிவதிலும் முற்றிலும் ஈடுபட்டிருந்தார். உடல்நலம் குன்றி ஒருநாள் இவர் இறந்துவிட்டார். \n\nஅங்கிருந்த சீடர்கள் யோப்பாவிற்கு அருகிலுள்ள லித்தாவுக்குப் பேதுரு வந்திருப்பதைக் கேள்விப்பட்டு இருவரை அவரிடம் அனுப்பி, எங்களிடம் உடனே வாருங்கள் என்று கெஞ்சிக் கேட்டார்கள். பேதுரு வந்து அனைவரையும் வெளியே அனுப்பிவிட்டு முழந்தாள்படியிட்டு இறைவனிடம் வேண்டினார்: அவரது உடலின் பக்கமாகத் திரும்பி, தபித்தா, எழுந்திடு என்றார். உடனே அவர் கண்களைத் திறந்து பேதுருவைக் கண்டு, எழுந்து உட்கார்ந்தார்.\n\nஇவ்விவரிப்பின்படி இவரும் கைம்பெண்னாக இருந்திருக்கக்கூடும் என்றும் ஏழை எளியோருக்கு உதவியதால் இவர் செல்வந்தராகவும் இருந்திருக்கக்கூடும் என்றும் அறியலாம். மேலும் இவர் யோப்பா நகரின் குறிக்கத்தக்க நபராக இருந்திருக்கக்கூடும். இதனாலேயே பேதுருவும் அழைக்கப்பட்டிருக்கலாம்.\n\n\"தொற்கா\" என்னும் கிரேக்கப்பெயர் அரமேயத்தில் \"தபித்தா\" என்று வழங்கப்படுகின்றது. இதற்கு பெண் மான் என்பது பொருள். இப்பெயரின் தற்போது மான் வகை ஒன்று () அழைக்கப்படுகின்றது என்பது குறிக்கத்தக்கது.\n\nSection::::கிறித்தவ மரபில்.\nகத்தோலிக்க திருச்சபையின் பொது நாள்காட்டி மற்றும் லூத்தரன் திருச்சபையில் அக்டோபர் 25. செசாரியா நகர பசீல் இவரை ஒரு எடுத்துக்காட்டாக தனது எழுத்துகளில் குறிப்பிட்டுள்ளார்.\n\nSection::::கலையில்.\nஇவரின் சித்தரிப்புகள் நான்காம் நூற்றாண்டு முதலே கிடைத்துள்ளன. புனித பேதுருவின் வாழ்வை சித்தரிக்கும் இடங்களில் இவர் உயிர்ப்பிக்கப்படும் நிகழ்வும் குறிக்கப்படுகின்றது. குறிப்பாக மறுமலர்ச்சிகால கலை மற்றும் மத்தியகால கலை ஆகியவற்றில் இவை அதிகம் சித்தரிக்கப்பட்டன.\n"}
{"id": "230539", "url": "https://ta.wikipedia.org/wiki?curid=230539", "title": "பரிசேயர்", "text": "பரிசேயர்\n\nபரிசேயர் என்போர் பல்வேறு காலகட்டங்களில் அரசியல் கட்சியாகவும், சமூக இயக்கமாகவும், மற்றும் இரண்டாம் கோவில் காலத்தில் திருநாட்டில் இருந்த ஒரு யூத சமய அறிஞர் இயக்கமாகவும் இருந்தனர். இவர்கள் மக்கபேயர் புரட்சியால் விளைந்த மக்கபேயர் அரசு காலத்தில் தொடங்கிய குழுவாவர். கி.பி 70களில் நடந்த இரண்டாம் கோவிலின் அழிவுக்குப்பின்பு இவர்களின் கொள்கைகளும் கோட்பாடுகளுமே தற்கால யூத சமயத்துக்கு அடிப்படையாயிற்று.\n\nபரிசேயர் மற்றும் சதுசேயர்களுக்கிடையே சமூக மற்றும் சமய கோட்பாடுகளின் அடிப்படையில் நீண்டகாலமாக மோதல்கள் இருந்தன. இவை பாபிலோனிய அடிமைக்காலம் தொடங்கி உரோமையரின் ஆட்சிக்காலம் வரை இருந்தது. சதுசேயருள் பெரும்பாண்மையினர் குருக்கள் மற்றும் உயர்குடி குடும்பத்தினராக இருந்ததால் செல்வந்தர்கள் மற்றும் ஏழைகளுக்கிடையே இருந்த சமூக வேறுபாடு இவர்களுக்கிடையேயான மோதல்களுக்கு காரணியாயின. மேலும் பரிசேயர் கிரேக்கமயமாக்கப்படுதலை எதிர்த்தனர். கோவிலின் முதன்மைத்துவம், மோசேவின் சட்டத்துக்கு அளிக்கப்படும் முக்கியத்துவம் ஆகியவற்றிலும் சதுசேயரோடு முரண்பட்டனர். குறிப்பாக தோராவின் விளக்கங்களிலும், இறந்தோர் உயிர்ப்பர் என்னும் கோட்பாட்டிலும் வேறுபட்டிருந்தனர்.\n\nபரிசேயரான ஜொசிஃபஸ் (37 – c. 100 CE), இரண்டாம் கோவிலின் அழிவுக்கு முன்பு சுமார் 6,000 பரிசேயர்கள் வாழ்ந்ததாக குறிக்கின்றார். இவரின் கூற்றுப்படி சதுசேயர்போல் அல்லாமல் பரிசேயர் மக்களிடம் நன்மதிப்பு பெற்றவராய் இருந்தனர். பரிசேயர்கள் யூத சட்டங்களை விளக்க மோசேவின் அதிகாரம் தங்களிடம் இருப்பதாக நம்பினர் எனவும் சதுசேயரோ சாலொமோன் காலத்தில் நிருவப்பட்ட குருத்துவ அதிகாரம் தங்களிடம் இருப்பதாக நம்பினர் எனவும் இவர் குறிக்கின்றார். பொது யூதர்கள் இவ்விரு குழுக்களிலிருந்து வேறுபடுத்தி ஜொசிஃபஸ் விவரிக்கின்றார் என்பதும் குறிக்கத்தக்கது. \nயூத வரலாற்று ஏடுகளுக்கு வெளியே புதிய ஏற்பாட்டில் திருமுழுக்கு யோவான் மற்றும் இயேசு கிறித்துவேடு இவர்கள் புரிந்த வாதங்கள் குறிக்கத்தக்கன. புதிய ஏற்பாட்டில் புனித பவுல் ஒரு பரிசேயராக பல இடங்களில் குறிக்கப்படுகின்றார். காமாலியேல் போன்ற பரிசேயர்களில் சிலர் கிறித்தவ மறைக்கு ஆதரவாக இருந்தனர் என்பதும் குறிக்கத்தக்கது.\n"}
{"id": "230567", "url": "https://ta.wikipedia.org/wiki?curid=230567", "title": "சதுசேயர்", "text": "சதுசேயர்\n\nசதுசேயர் (எபிரேயம்: \"Ṣĕdûqîm\") என்போர் யூத சமய உட்பிரிவில் ஒன்றின் உருப்பினர் ஆவார். இவர்கள் யூதேயாவில் இரண்டாம் கோவில் காலம் தொடங்கி அதன் கிபி 70இல் அதன் அழிவு வரை இருந்தனர். இவர்களை ஜொசிஃபஸ் யூத சமூகம் மற்றும் பொருளாதாரத்தில் மேல் தட்டு மக்களாக குறிக்கின்றார். இவர்கள் யூத கோயிலினை பராமரிப்பது உள்ளிட்ட பல்வேறு அரசியல், சமூக, சமய பொறுப்புகளை வகித்தனர். பரிசேயர் மற்றும் ஈசேயர் ஆகிய குழுக்களோடு இவர்கள் முரண்பாடு கொண்டிருந்தனர். கி.பி70இல் இரண்டாம் கோவிலின் அழிவுக்குப்பின்பு இவர்களின் குழு இல்லாமல் போனது. பிற்காலத்தில் வந்த காரைதே யூதப்பிரிவினர் இவர்களின் வழித்தோன்றல் என்பர்.\n\nSection::::நம்பிக்கைகள்.\nஇவர்கள் பரிசேயரைப்போலல்லாமல் செவிவழி சட்டங்களை (Oral Law) ஏற்கவில்லை. தோராவை மட்டுமே சட்டத்தின் அடிப்படையாகக் கொண்டனர். எழுதப்பட்ட சட்டம் மற்றும் அதில் இருந்த குருத்துவத்தின் சித்தரிப்பு ஆகியவை யூத சமுதாயத்தில் சதுசேயர் மேலாதிக்கம் செலுத்த வழிகோலியது.\n\nஜொசிஃபளின் படி இவர்களின் நம்பிக்கைகள்:\n\nSection::::பணிகள்.\nSection::::சமயம்.\nகோவிலின் பராமரிப்பு இவர்களின் முக்கிய சமயப்பணியாக இருந்தது. தோராவில் இவர்களுக்கு அளிக்கப்பட்டிருந்த குறிக்கத்தக்க இடம் இவர்களின் சமூக நிலைக்கு வலுவூட்டியது. பண்டைய இஸ்ரேலின் முதன்மை வழிபாடு முறையான பலி செலுத்தும் பணியினை இவர்கள் நிறைவேற்றினர். இது ஆண்டின் மூன்று எருசலேம் திருப்பயணத்தையும் உள்ளடக்கும். எல்லா குருக்களும் சதுசேயர் அல்லர் என்பது குறிக்கத்தக்கது. சிலர் பரிசேயராகவும் வேரு சிலர் எக்குழுவையும் சாராதாராகவும் இருந்தனர் என்பது குறுக்கத்தக்கது.\n\nSection::::அரசியல்.\nசதுசேயர் பல அரசு அலுவல்களை மேற்பார்வையிட்டார். இவர்கள்\n"}
{"id": "230586", "url": "https://ta.wikipedia.org/wiki?curid=230586", "title": "வறுத்தல் (உலோகவியல்)", "text": "வறுத்தல் (உலோகவியல்)\n\nஉலோகவியலில் வறுத்தல் (\"roasting\") என்பது சில கனிமூலங்களைப் பதப்படுத்தும் ஒரு படிநிலையாகும். மேலும் குறிப்பாக, உலோகக் கூறுகளைத் தூய்மைப்படுத்தும் நோக்கில் திண்மமும் வளிமமும் உயர்ந்த வெப்பநிலையில் வினைபுரிவதை வறுத்தல் உள்ளடக்கியுள்ளது. பெரும்பாலும் தாதுக்கள் வறுக்கப்படுவதற்கு முன்பே தூய்மைப்படுத்தப்பட்டு விடுகின்றன. உதாரணம் நுரைமிதப்பு முறை. தூய்மைப்படுத்தப்பட்ட தாதுவுடன் பிற பொருட்களைக் கலந்து வறுப்பது பதப்படுத்தும் செயல்முறைக்குத் துணையாக அமைகிறது. இத்தொழில்நுட்பம் உபயோகமுள்ளது என்றாலும் வளி மாசடைதலுக்கான முக்கிய ஆதாரமாக உள்ளது.\n\nஉலோகத் தாதுவிலிருந்து உலோகத்தைப் பிரித்தெடுக்கும் வேதியல் பிரிவு உலோகவியல் எனப்படும். மேலும் உலோகவியல், மாசு உள்ள உலோகத்தைத் தூய்மைப் படுத்துதல், உலோகக் கலவைகளைத் தயாரித்தல் அவற்றின் பகுதிப் பொருட்களைப் பற்றி அறிதல் மற்றும் உலோகங்களை உலோகக் கலவைகளாக மாற்றுதல் போன்ற செய்திகளையும் உள்ளடக்கிய பிரிவாகும்.\n\nஉலோகங்களின் தன்மை, அவற்றை தயாரிக்கும் முறைகள் ஆகியவற்றைப் பொறுத்து ஒவ்வொரு உலோகத்தையும் பிரித்தெடுக்க வெவ்வேறு முறைகள் கையாளப்படுகின்றன. தங்கம், வெள்ளி போன்ற சில உலோகங்கள் மின்னாற் பகுப்பு முறையிலும், தாமிரம், துத்தநாகம்,இரும்பு, காரீயம், வெள்ளீயம் போன்ற கன உலோகங்கள் வறுத்தல் மற்றும் உருக்கிப் பிரித்தல் மூலமும் பிரித்தெடுக்கப் படுகின்றன.\n\nவெப்பம், வளிமம், திண்மம் ஆகிய மூன்றின் வினையால் நிகழ்வதே வறுத்தல் ஆகும். இந்நிகழ்வில் ஆக்சிசனேற்றம், ஆக்சிசன் ஒடுக்கம், குளோரினேற்றம், கந்தகமேற்றம், வெப்ப நீராற் பகுத்தல் முதலியனவும் உள்ளடங்கும். வறுத்தலின் போது தாது அல்லது செறிவூட்டப்ப்பட்ட தாதுவுடன் சூடான காற்று சேர்க்கப்படுகிறது. பொதுவாக சல்பைடு தாதுக்கள் இம்முறையில் வறுக்கப்படுகின்றன. முதலில் தாதுவில் உள்ள சல்பைடு ஆக்சைடாக மாற்றப்பட்டு கந்தகம் கந்தக டைஆக்சைடு வளிமமாக வெளியேறுகிறது. \n\nதாமிரத்தின் சல்பைடு தாதுவான சால்கோசைட்டு, மற்றும் துத்தநாகத்தின் சல்பைடு தாதுவான சபாலரைட்டு ஆகியன வறுத்தல் பற்றிய சமன்படுத்தப்பட்ட சமன்பாடு தரப்பட்டுள்ளது:\n\nசல்பைடு தாதுவை வறுப்பதால் விளையும் வளிம விளைபொருளான கந்தக டைஆக்சைடு கந்தகக் காடி உற்பத்தியில் பெரும்பாலும் பயனாகிறது. பல சல்பைடு தாதுக்கள் வளிமத்தில் கலக்கக்கூடிய ஆர்சனிக் போன்ற தனிமங்களைக் கொண்டுள்ளன.\n\n20-ஆம் நூற்றாண்டின் தொடக்க கால்ம் வரை தாதுப் பொருட்கள் மீது மரக்கட்டைகளை வைத்தே வறுத்தல் தொடங்கப்பட்டது. தாதுவில் உள்ள கந்தகம் பற்றி எரிந்து அதுவே வினைக்குத் தேவையான எரிபொருளாக மாறும்வரை கட்டைகள் எரிக்கப்பட்டு வெப்பநிலையை உயர்த்த வேண்டியிருந்தது. இதனால் வெளிப்புற எரிபொருள் ஆதாரமில்லாமல் வறுத்தல் செயல்முறை தொடர்ச்சியாக நடைபெற்றது. சல்பைடு தாது ஆரம்பகாலங்களில் இந்த முறையில்தான் எதிர் அனல் உலை அல்லது ஊது உலையில் நடைபெற்றது. இவ்வுலைகளில் தாதுப்பொருளை உலையிலிட்டு உலைக்கலக்கல் எனப்படும் கையால் கலக்குதல் முறையில் வறுத்தல் நடைபெற்றது. பரம்பு போன்ற கருவியால் வறுபடாத தாது கலக்கப்பட்டு ஆக்சிசனுடன் வினைபுரிய வைத்து தொடர்ச்சியாக வறுத்தல் நடந்தது.\n\nஇம்முறை வறுத்தலில் உலோக மற்றும் அமில நச்சு சேர்மங்கள் அதிக அளவில் வெளியிடப்பட்டன. இத்தகைய வறுத்தல் நிகழ்ந்த படுகைகள் உள்ள இடங்களில் 60 முதல் 80 ஆண்டுகளுக்குப் பிறகும் அவ்விடங்களில் உயிரினங்கள் வாழ்முடியாத நிலையே உள்ளன. அவற்றில் சில இடங்கள் சில கிலோமீட்டர்கள் நீளத்திற்கும் பலநூறு கிலோமீட்டர்கள் அகலத்திற்கும் விரிந்துள்ளன \n"}
{"id": "230593", "url": "https://ta.wikipedia.org/wiki?curid=230593", "title": "பத்மினி பிரகாஷ்", "text": "பத்மினி பிரகாஷ்\n\nபத்மினி பிரகாஷ் இந்தியாவின், முதலாவது மூன்றாம் பாலின செய்தி வாசிப்பாளர் ஆவார். இவர் லோட்டஸ் தொலைக்காட்சியில் பணிபுரிகிறார். இவர் பரத நாட்டிய ஆசிரியாரகவும் உள்ளார்.\n\nSection::::கல்வி.\nஇளங்கலை அறிவியல் பயிலும் பொழுது, மூன்றாம் பாலினத்தவர் மீதான சமூக இகழ்ச்சி காரணமாக ஏற்பட்ட அழுத்தத்தினால் படிப்பை விட்டுவிட்டார்.\n\n\n"}
{"id": "230598", "url": "https://ta.wikipedia.org/wiki?curid=230598", "title": "லுக் ப்ரேசி", "text": "லுக் ப்ரேசி\n\nலுக் ப்ரேசி () (பிறப்பு: ஏப்ரல் 26, 1989) ஒரு ஆஸ்திரேலியா நாட்டு திரைப்பட நடிகர் ஆவார். இவர் அமெரிக்க திரைப்படங்களில் நடித்து வருகின்றார். இவர் மான்டே கார்லோ, , தி நவம்பர் மேன் போன்ற சில திரைப்படங்களில் நடித்துள்ளார்.\n"}
{"id": "230600", "url": "https://ta.wikipedia.org/wiki?curid=230600", "title": "இந்தியாக்களின் பொதுக் காப்பகம் (எசுப்பானியா)", "text": "இந்தியாக்களின் பொதுக் காப்பகம் (எசுப்பானியா)\n\nஇந்தியாக்களின் பொதுக் காப்பகம் (\"Archivo General de Indias\", , \"ஆர்க்கைவோ ஜெனரல் டெ இந்தியாசு\"), எசுப்பானியாவின் செவீயாவில் தொன்மையான வணிகர் சந்தைக்கூடத்தில் (\"Casa Lonja de Mercaderes\") அமைக்கப்பட்டுள்ள, அமெரிக்காக்களிலும் பிலிப்பீன்சிலும் எசுப்பானியப் பேரரசின் வரலாற்றை விவரிக்கும் மதிப்புமிக்க பழமையான ஆவணங்களின் காப்பகமாகும். இது வைக்கப்பட்டுள்ள அமைதியான எசுப்பானிய மறுமலர்ச்சிக் கால கட்டிடம் கட்டிட வடிவமைப்பாளர் யுவான் டெ ஹெராராவால் வடிவமைக்கப்பட்டது. இந்தக் கட்டிடமும் உள்ளடங்கிய காப்பகமும் 1987இல் யுனெசுக்கோவால் உலகப் பாரம்பரியக் களமாக பதியப்பட்டது.\n"}
{"id": "230603", "url": "https://ta.wikipedia.org/wiki?curid=230603", "title": "தூயச் சிலுவை கன்னிப் பெருங்கோவில், மர்சீயா", "text": "தூயச் சிலுவை கன்னிப் பெருங்கோவில், மர்சீயா\n\nதூயச் சிலுவை கன்னிப் பெருங்கோவில் (\"Basílica de la Santíssima de la Vera Cruz\" ) எசுப்பானியாவின் மர்சீயா தன்னாட்சிப் பகுதியில் சரவாசா டி லா குரூசில் அமைந்துள்ள பெருங்கோவிலாகும்.\nSection::::வரலாறு.\nபிந்தைய மறுமலர்ச்சிப் பாணியில் குன்றின் மீதிருந்த கோட்டையினுள்ளே \"லிக்னம் குருசிசு\" என்ற புனிதச்சின்னம் கொண்ட பண்டைய இடைக்கால தேவலாயத்தில் 1617இல் கட்டட வேலை துவங்கியது. இயேசு கிறித்து அறையப்பட்ட சிலுவையின் ஓர் துண்டு லிக்னம் குருசிசு புனிதச் சின்னத்தில் அடங்கியுள்ளது. எனவே இது \"உண்மையான சிலுவை\" (\"வெரா குரூசு\") எனப்படுகிறது. 1703இல் இது கட்டி முடிக்கப்பட்டது.\n"}
{"id": "230605", "url": "https://ta.wikipedia.org/wiki?curid=230605", "title": "காக்பேர்ண் நகரம்", "text": "காக்பேர்ண் நகரம்\n\nகாக்பேர்ண் நகரம் ( ) துருக்கசு கைக்கோசு தீவுகளின் தலைநகரம் ஆகும்.\n\nSection::::புவியியல்.\nஇந்நகரம் துருக்கசு தீவுக்கூட்டத்திலுள்ள மிகப்பெரிய தீவான பெரிய துருக்கு தீவில் அமைந்துள்ளது. நீண்ட குறுகலான வீதிகளுக்கும் பழைமையான தெரு விளக்குகளுக்கும் இந்நகரம் பெயர்பெற்றது.\n\nSection::::பிரதான காணிடங்கள்.\nதுருக்கசும் கைக்கோசும் நாட்டின் தேசிய நூதனசாலை இந்நகரில் உள்ளது. சுமார் 180 ஆண்டுகள் பழைமையான இந்நூதனசாலை பெரும்பாலும் கப்பல்களின் உடைந்த பாகங்களைக் கொண்டு அமைக்கப்பட்டுள்ளது.\n"}
{"id": "230608", "url": "https://ta.wikipedia.org/wiki?curid=230608", "title": "காசினி, கேட்டலான் முற்றொருமைகள்", "text": "காசினி, கேட்டலான் முற்றொருமைகள்\n\nகாசினியின் முற்றொருமை, (\"Cassini's identity\") கேட்டலானின் முற்றொருமை (\"Catalan's identity\") இரண்டும் ஃபிபொனாச்சி எண்களுக்கான கணித முற்றொருமைகள் ஆகும். காசினியின் முற்றொருமை, கேட்டலானின் முற்றொருமையின் சிறப்புவகையாக அமைந்துள்ளது.\n\n\n\"n\"ஆம் ஃபிபொனாச்சி எண் formula_1 எனில்: \n\nகேட்டலானின் முற்றொருமை இதனை பொதுமைப்படுத்துகிறது:\n\nஇதனை மேலும் பொதுமைப்படுத்தக் கிடைக்கும் முற்றொருமை (வாஜ்டாவின் முற்றொருமை):\n\nSection::::வரலாறு.\n1680 இல் பாரிஸ் வானியல் ஆய்வகத்தின் இயக்குநர் ஜீண்டொமினிக் காசினியால் காசினியின் முற்றொருமை கண்டுபிடிக்கப்பட்டது. 1753 இல் ராபர்ட் சிம்சனால் நிரூபிக்கப்பட்டது. 1879 இல் கேட்டலான் அவர் பெயரால் அழைக்கப்படும் கேட்டலானின் முற்றொருமையைக் கண்டறிந்தார்.\n\nSection::::அணிக் கோட்பாட்டால் நிறுவல்.\nகாசினியின் முற்றொருமையின் இடதுபுறப் பகுதியை, ஃபிபொனாச்சி எண்களைக் கொண்ட 2×2 அணியின் அணிக்கோவையாக எடுத்துக்கொண்டு முற்றொருமையை எளிதாக நிறுவலாம்:\n\n"}
{"id": "230615", "url": "https://ta.wikipedia.org/wiki?curid=230615", "title": "லேப்ட் பெஹிந்த்", "text": "லேப்ட் பெஹிந்த்\n\nலேப்ட் பெஹிந்த் 2014ஆம் ஆண்டு திரைக்கு வந்த அமெரிக்க நாட்டு திகில் திரைப்படம் ஆகும். இந்த திரைப்படத்தை விக் ஆர்ம்ஸ்ட்ராங் என்பவர் இயக்க, நிக்கோலஸ் கேஜ், காஸ்சி தோம்சன், சாத் மைக்கேல் முர்ரே, நிக்கி வீலன், ஜோர்டின் ஸ்பார்க்ஸ், லான்ஸ் இ. நிக்கோல்ஸ், மார்டின் க்லேப்பா, வில்லியம் ரக்ச்டலே, லியா தோம்ப்சன் உள்ளிட்ட பலர் நடித்துள்ளார்கள். இந்த திரைப்படம் அக்டோபர் 3ஆம் திகதி வெளியானது.\n\n\nSection::::வெளியீடு.\nஇந்த திரைப்படம் அக்டோபர் 3, 2014ஆம் ஆண்டு உலகம் முழுவதும் வெளியானது.\n\nSection::::தமிழில்.\nஇந்த திரைப்படம் தமிழ் மொழியில் மொழிமாற்றம் செய்யப்பட்டு ஆகஸ்ட் 10ஆம் திகதி வெளியானது.\n\nSection::::இசை.\nஇந்த திரைப்படத்திற்கு இசையமைப்பாளர் ஜேக் லென்ஸ் இசையமைத்துள்ளார்.\n\n"}
{"id": "230617", "url": "https://ta.wikipedia.org/wiki?curid=230617", "title": "சாத் மைக்கேல் முர்ரே", "text": "சாத் மைக்கேல் முர்ரே\n\nசாத் மைக்கேல் முர்ரே () (பிறப்பு: ஆகஸ்ட் 24, 1981) ஒரு அமெரிக்க நாட்டு நடிகர், பேச்சாளர், எழுத்தாளர் மற்றும் விளம்பர நடிகர் ஆவார். இவர் டே ஓன், லேப்ட் பெஹிந்த் போன்ற திரைப்படங்களில் நடித்துள்ளார். இவர் பல தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.\n\n"}
{"id": "230618", "url": "https://ta.wikipedia.org/wiki?curid=230618", "title": "பெசிமர் செயல்முறை", "text": "பெசிமர் செயல்முறை\n\nபெசிமர் செயல்முறை (\"Bessemer process\") என்பது வார்ப்பிரும்பில் இருந்து திறந்த உலைக்கல அடுப்பில் குறைந்த செலவில் எஃகு தயாரிக்க முதன் முதலில் பயன்படுத்தப்பட்ட தொழிற்துறை செயல்முறை ஆகும். 1855 ஆம் ஆண்டு இச்செயல் முறையின் மீது காப்புரிமை பெற்ற அதன் கண்டுபிடிப்பாளர் என்றி பெசிமர் என்பவரின் பெயராலேயே இச்செயல் முறை அழைக்கப்படுகிறது. இச்செயல் முறை 1851 ஆம் ஆண்டிலேயே வில்லியம் கெல்லி என்பவரால் தனிப்பட்ட முறையில் கண்டுபிடிக்கப்பட்டிருந்தது. ஆனால் தொழில்துறை உற்பத்தி தவிர, கரியூட்டல் இல்லாத காற்றில் வறுத்தல் செயல்முறை ஐரோப்பாவுக்கு வெளியே பல நூறாண்டுகளாக பின்பற்றப்பட்டு வந்தது. வார்ப்பிரும்பைக் காற்றின் மூலம் ஆக்சிசனேற்றத்திற்கு உட்படுத்தி, இரும்பில் உள்ள மாசுக்களை அகற்றுவது முக்கியமாகக் கடைப்பிடிக்கப்பட்டு வந்தது. ஆக்சிசனற்ற வினை, வெப்பத்தை அதிகரிக்கச் செய்து இரும்புத் தாதுவை வார்ப்பு நிலையிலேயே நீடிக்கவும் செய்தது.\n\nபெசிமர் செயல்முறையில், கொள்கலத்தின் உட்புறமாக தீக்களிமண் பூசப்படுவது அடிப்படைச் செயலாகும். இக்காப்பு பூச்சு \"கில்கிறிஸ்டு தாமஸ் செயல்முறை\" என்று அதைக் கண்டுபிடித்தவரான சிட்னி கில்கிறிஸ்டு தாமஸ் என்பவரின் பெயரால் அழைக்கப்படுகிறது. \n\nSection::::விளக்கம்.\nSection::::ஆக்சிசனேற்றம்.\nஆக்சிசனேற்ற வினை தேவையற்ற மாசுக்களான சிலிக்கான் , மாங்கனீசு, கரிமம் போன்றவற்றை ஆக்சைடுகளாக வெளியேற்றுகிறது. இந்த ஆக்சைடுகள் வளிமமாகவோ திட கழிவாகவோ அகற்றப்படுகிறது. மாற்றியில் பூசப்பட்டுள்ள தீக்களிமண் பூச்சு இச்செயலில் முக்கிய பங்கு வகிக்கிறது. வார்ப்பிரும்புத் தாதுவிலுள்ள மாசுக்களைப் பொறுத்து இப்பூச்சு மாறுபடுகிறது. பாசுபரசு குறைவாக உள்ள வார்ப்பிரும்பு எனில் அமில பெசிமர் முறையும் பாசுபரசு அதிகமாக உள்ள வார்ப்பு இரும்பு எனில் கார பெசிமர் முறையும் கையாளப்படுகிறது. உதாரணமாக, வார்ப்பிரும்பில் மாங்கனீசு என்ற காரம் அசுத்தமாக இருந்தால் பெசிமரில் சிலிக்கா பூசுவதை அமில பெசிமர்முறை என்றும் வார்ப்பு இரும்புத் தாதுவில் கந்தகம், பாசுபரசு போன்ற அமிலத்தன்மை மாசுக்கள் இருந்தால் காரத்தன்மை கொண்ட டோலமைட்டு அல்லது மாக்னசைட்டு மாற்றியில் பூசப்படுகிறது. இறுதியாக, தேவைப்படும் எஃகின் தன்மைக்கு ஏற்ப தேவையான பொருட்கள் சேர்த்துக் கொள்ளப்படுகின்றன.\n\nSection::::திட்ட செயல்முறை.\nவார்ப்பு இரும்பு தேவையான எஃகு இரும்பாக மாறியவுடன், இலேசான மாசுக்களை கலனிலேயே விட்டுவிட்டு, எஃகு இரும்பை அகப்பையில் ஊற்றி தேவையான அச்சுக்கு பின்னர் இடமாற்றம் செய்யப்படுகிறது. வார்ப்பு இரும்பில் குளிர் காற்று ஊதப்பட்டு எஃகு இரும்பாக மாறும் செயல்முறை இருபது நிமிடங்களில் முடிந்து விடுகிறது. இம்மாற்றம் நிகழும் காலத்தில் மாசுக்கள் ஆக்சிசனேற்றம் அடைதலின் வேகத்தை மாற்றியின் வாய்ப் புறமிருந்து இருந்து வெளிவரும் சுடரின் தோற்றம் தீர்மானிக்கிறது. இச்சுடரின் பண்புகளைப் பதிவு செய்யும் நவீன ஒளிமின் பதிவுகள் எஃகின் இறுதி தரத்தினை முடிவு செய்வதற்கேற்ப ஊதுகுழலை கட்டுபடுத்துவதற்கு பேருதவியாக இருக்கிறது. ஊதல் செயல்முறை முடிந்தபிறகு பெறப்படும் திரவ எஃக்கில் நிர்ணயிக்க்ப்பட்ட அளவுக்கு கார்பன் நீக்கம் செய்து பயன்பாட்டிற்கேற்ற உலோகங்கள் சேர்த்து உலோகக் கலவை தயாரிக்கப்படுகிறது. பெசிமர் மாற்றியில் ஒரே நேரத்தில் 5 முதல் 30 டன் வரை வார்ப்பு இரும்பை ஏற்றம் செய்யலாம். ஒவ்வொரு முறையும் இரும்பு ஏற்றம் மாற்றியில் முதலில் கிடைமட்டமாகவும் பின்னர் செங்குத்தாகவும் வைத்து செயல்படுத்தப்படுகிறது.\n\nSection::::முன்னோடி செயல்முறைகள்.\n \n"}
{"id": "230620", "url": "https://ta.wikipedia.org/wiki?curid=230620", "title": "யான் (திரைப்படம்)", "text": "யான் (திரைப்படம்)\n\nயான் இது 2014ஆம் ஆண்டு திரைக்கு வந்த தமிழ் மொழி அதிரடி திகில் திரைப்படம் ஆகும். இந்த திரைப்படத்தை ரவி கே. சந்திரன் என்பவர் இயக்க, ஜீவா, துளசி நாயர், நாசர், தம்பி ராமையா, கருணாகரன், அர்ஜுனன், ஜெயப்பிரகாசு உள்ளிட்ட பலர் நடித்துள்ளார்கள். இந்த திரைப்படத்திற்கு ஹாரிஸ் ஜயராஜ் இசை அமைத்துள்ளார்.\n"}
{"id": "230622", "url": "https://ta.wikipedia.org/wiki?curid=230622", "title": "துளசி நாயர்", "text": "துளசி நாயர்\n\nதுளசி நாயர் (பிறப்பு: 25 அக்டோபர் 1997) இவர் ஒரு தமிழ் திரைப்பட நடிகை ஆவார். இவர் பிரபல நடிகை ராதாவின் மகள் ஆவார். 2013ஆம் ஆண்டு இயக்குநர் மணி ரத்னம் இயக்கிய கடல் என்ற திரைப்படத்தின் மூலம் அறிமுகமானார். அதைத் தொடர்ந்து 2014ஆம் ஆண்டு ரவி கே. சந்திரன் இயக்கிய யான் என்ற திரைப்படத்தில் நடித்துள்ளார்.\n\nSection::::ஆரம்பகால வாழ்க்கை.\nதுளசி 25 அக்டோபர் 1997ஆம் ஆண்டு பிறந்தார். இவர் பிரபல நடிகை ராதா மற்றும் தொழில் அதிபர் ராஜசேகரன் நாயரின் இளைய மகள் ஆவார். இவருக்கு கார்த்திகா நாயர் என்ற ஒரு மூத்த சகோதரி உண்டு, இவரும் ஒரு நடிகை ஆவார். இவருக்கு ஒரு சகோதரன் உண்டு.\n\nSection::::திரை வாழ்க்கை.\nஇவர் தனது 14ஆவது வயதில் இயக்குநர் மணி ரத்னம் இயக்கிய கடல் என்ற திரைப்படத்தில் நடித்தார். இந்த திரைப்படத்தில் இவருக்கு ஜோடியாக நடிகர் கார்த்திக்கின் மகன் கௌதம் கார்த்திக் நடித்துள்ளார். இவர்களுடன் அர்ஜுன், அரவிந்த் சாமி போன்ற முன்னணி நட்சத்திரங்களும் நடித்துள்ளார்கள். இந்தத் திரைப்படத்தில் நடித்ததற்காக விஜய் விருதுகள் (சிறந்த அறிமுக நடிகை), 3ஆவது தென்னிந்திய சர்வதேச திரைப்பட விருது: சிறந்த அறிமுக நடிகை போன்ற விருதுகளுக்குப் பரிந்துரை செய்யப்பட்டார்.\n\n2014ஆம் ஆண்டு ரவி கே. சந்திரன் இயக்கிய யான் என்ற திரைப்படத்தில் நடித்துள்ளார். இந்த திரைப்படத்தில் இவருக்கு ஜோடியாக ஜீவா நடித்துள்ளார்.\n"}
{"id": "230624", "url": "https://ta.wikipedia.org/wiki?curid=230624", "title": "இபிஸா பேராலயம்", "text": "இபிஸா பேராலயம்\n\nஇபிஸா தேவாலயம் (காட்டலான் மொழி: Catedral de la Verge de les Neus, ) இபிஸா நகரின் பிரதான கிருத்துவ திருக்கோயிலும் தேவாலயமும் ஆகும்.\n\nSection::::வரலாறு.\n1234 ம் ஆண்டில், அத்தீவை பிற்காலத்தில் கைப்பற்றிய கில்லர்மோ டி மான்ட்கிரி, போர்த்துக்கலை சேர்ந்த பீட்டர், நூனோ சான்க் ஆகியோர் ஒரு ஒப்பந்தத்தில் கையெழுத்திட்டனர். அதன் படி அவர்கள் இபிஸாவை கைப்பற்றியவுடன் புனித மரியாளுக்கு அர்ப்பணிக்கப்பட்ட \nஒரு திருச்சபை ஸ்தாபிப்பது தங்கள் முதல் கடமைகளில் ஒன்றாக இருக்க வேண்டும் என முடிவெடுத்தனர். இதன் விளைவாக, இபிஸா நகரம் 1235 ஆம் ஆண்டு ஆகஸ்ட் 8 அன்று கைப்பற்றப்பட்டவுடன் ஒரு திருச்சபை நிறுவப்பட்டது. முதலில் வழிபாடு அப்பகுதியில் ஏற்கனவே இருந்த ஒரு இசுலாமிய மசூதியில் நடைபெற்றது.\n\nதற்போதுள்ள கட்டமைப்பு மூல கட்டிடத்திற்கு செய்யப்பட்ட ஏராளமான மாற்றங்களின் விளைவாக உருவானது. கிழக்கு பகுதியில் பல்வேறு மாற்றங்கள் செய்யப்பட்டன. இது ஒரு சரிவக மணி கோபுரம், மற்றும் ஐந்து சிறு கோயில்கள் அடங்கிய ஒரு பல்கோண கவியத்தையும் உள்ளடக்கும்.\n\n1435ம் ஆண்டில், இந்த தேவாலயத்தில் செபதேயுவின் மகன் யாக்கோபு மற்றும் மிக்கேல், புனித தெக்ளா மற்றும் புனித அந்தோனியார், புனித திருமுழுக்கு யோவான், யோவான் மற்றும் திருத்தூதர் பேதுரு மற்றும் திருத்தூதர் பவுல் ஆகியோருக்கு அர்ப்பணிக்கப்பட்ட ஐந்து சிறு கோயில்கள் இருந்தன. ஐந்தாம் நூற்றாண்டின் இறுதியில் ஒரு நடு கூடம் கட்டப்பட்டு, பிரான்கோளினால் கட்டப்பட்ட ஃபோண்டா கோயிலுடன் நிறைவுக்கு வந்தது.\n\nகடும் சேதத்திற்கு உள்ளானதால், எட்டாம் நூற்றாண்டில் இந்த தேவாலயம் புனரமைக்கப்பட்டது. இப்பணி நகர கட்டுமானத்திற்கு பொருப்பாளர்களான (\"obrers de la vila\") ஜேமி எஸ்பினோஸா மற்றும் பேரே பெர்ரோ ஆகியோரின் மேற்பார்வையில் 1715 - 1728 ஆண்டுகளுக்கு இடையே நடைபெற்றது. 1782ம் ஆண்டில், புனித தந்தை ஆறாம் பியஸ் இபிஸாவின் episcopal see தோற்றுவித்தார். இதன் காரணமாக புனரமைக்கப்பட்ட இந்த இடைக்கால தேவாலயம், தேவாலயம் ஆனது.\n\nஇன்று இத்தேவாலயம் குறிப்பிடத்தக்க பல கலை படைப்புகளை வைத்திருக்கிறது: \n\n"}
{"id": "230631", "url": "https://ta.wikipedia.org/wiki?curid=230631", "title": "மக்கட்பெயரியல்", "text": "மக்கட்பெயரியல்\n\nமக்கட்பெயரியல் (anthroponymy) அல்லது மக்கட்பெயர் ஆய்வு என்பது, பெயரியலின் ஒரு பிரிவு. இது மனிதர்களின் பெயர்கள் தொடர்பாக ஆய்வு செய்யும் ஒரு துறையாகும். மனிதர்களின் பெயர்கள், அடிப்படையில், அவர்களை பிற மனிதரிடம் இருந்து வேறுபடுத்திக் குறிப்பதற்காகவே பயன்படுத்தப்படுவது எனினும், அப்பெயர்கள், குறித்த மனிதர் சார்ந்த சமூகத்தின் பண்பாட்டு அம்சங்கள் பலவற்றை உணர்த்த வல்லவை. இதனாலேயே மக்கட்பெயர்களின் ஆய்வு முக்கியத்துவம் பெறுகிறது. பெயரியலின் ஒரு பிரிவு என்ற வகையில் மக்கட்பெயரியல் மொழியியல் துறைக்குள் அடங்கும் ஒரு ஆய்வுத் துறையாகக் கருதப்படுகின்றது. எனினும் இதை மெய்யியலின் ஒரு பகுதியாகப் பார்ப்பவர்களும் உள்ளனர்.\n\nSection::::உட்பிரிவுகள்.\nசமூகங்களில் பண்பாட்டு வேறுபாடு, கால வேறுபாடு போன்றவற்றுக்கு ஏற்ப மக்கட்பெயர்கள் பல்வேறு வகைகளாக அமைகின்றன. சூட்டிய பெயர், குடும்பப் பெயர், இனக்குழுப் பெயர், தாய்வழிப் பெயர், தந்தைவழிப் பெயர், மகன்வழிப் பெயர், செல்லப்பெயர், இனப்பெயர் போன்றவை இவ்வாறான வகைகளுட் சில. இவை வெவ்வேறு வகையான தகவல்களைத் தம்முள் பொதித்து வைத்துள்ளன. மக்கட்பெயரியலில் இவற்றுள் ஏதாவது ஒன்றுக்கு முக்கியத்துவம் கொடுத்து ஆய்வு செய்வது உண்டு.\n\nSection::::பயன்பாடு.\nமக்கட்பெயரியல் பல்வேறு துறைகளைச் சேர்ந்த ஆய்வுகளுக்குப் பயன்படுவதாக உள்ளது. வரலாறு, மானிடவியல், சமூகவியல், மெய்யியல், மொழியியல் போன்ற துறைகளில் மக்கட்பெயரியல் பயன்படுவதைக் காணலாம்.\n"}
{"id": "230646", "url": "https://ta.wikipedia.org/wiki?curid=230646", "title": "லுகோ பெருங்கோவில்", "text": "லுகோ பெருங்கோவில்\n\nபுனித மரியா பெருங்கோவில், லுகோ பெருங்கோவில் என்பது கத்தோலிக்க பெருங்கோவிலும் மறைமாவட்டப் பேராலயமும் ஆகும். இது வட மேற்கு எசுப்பானியாவின் கலீசியாவின் லுகோ எனும் இடத்தில் அமைந்துள்ளது. இது 12ஆம் நூற்றாண்டுகளின் ஆரம்பப் பகுதியில் கட்டப்பட்டு ஆரம்பிக்கப்பட்டது. இது ரோமனெஸ்க் கட்டிடக்கலை வடிவத்தில் கட்டத்தொடங்கப்பட்டாலும், கட்டப்பட்டுக்கொண்டிருக்கும் போது கோதிக், பரோக் போன்றவற்றின் பண்புகளும் உள்வாங்கப்பட்டது.\n\nSection::::வரலாறு.\nஇது அமைந்திருக்கும் இடத்தில் 755 ஆண்டிலிருந்து ஒரு தேவாலயம் அமைந்திருந்தது, ஆனால் 12ஆம் நூற்றாண்டின் ஆரம்பப் பகுதிகளில் அதன் நிலமைகள் சீரற்றுப் போனதால் அக்கால ஆயர் லுகோவின் மூன்றாம் பீட்டர், 1129இல் கட்டுமானத்தை ஆரம்பித்தார். இந்த ரோமனெஸ்க் அமைப்பு 1273இல் கட்டி முடிக்கப்பட்டது.\n"}
{"id": "230652", "url": "https://ta.wikipedia.org/wiki?curid=230652", "title": "பேர்கோஸ் பெருங்கோவில்", "text": "பேர்கோஸ் பெருங்கோவில்\n\nபேர்கோஸ் பெருங்கோவில் () என்பது கோதிக் கட்டடக்கலையில் அமைந்த கத்தோலிக்க பெருங்கோவிலாகும். இது எசுப்பானியாவின் பேர்கோசில் அமைந்துள்ளது. இது மரியாவின் பெயரில் அமைந்துள்ளது. இப்பெருங்கோயில் இதன் மிகப்பெரிய அளவிற்காகவும் தனித்துவமான கட்டடக்கலைக்காகவும் புகழ் பெற்றது. இந்தப் பெருங்கோவிலின் கட்டுமானப்பணி 1221இல் ஆரம்பமானது. இது கட்டி முடிக்கப்பட்ட பின் ஒன்பது வருடங்களுக்கு தேவாலயமாக பயன்பட்டது. ஆனால் இதன் பணிகள் அடிக்கடி தடைப்பட்டு 1567 வரை செயற்பட்டது.இது ஆரம்பத்தில் கோதிக் கட்டடக்கலை வடிவத்த்திலேயே கட்டத்தொடங்கப்பட்டாலும் இடையே வேறு கட்டடக்கலையைச் சார்ந்த வேலைப்பாடுகளும் 15 மற்றும் 16 ஆம் நூற்றாண்டுகளில் இணைக்கப்பட்டது.\n\nஇந்தப் பெருங்கோவில் ஐக்கிய நாடுகள் கல்வி, அறிவியல், பண்பாட்டு நிறுவனத்தால் உலகப் பாரம்பரியக் களமாக அக்டோபர் 31, 1984 இல் அறிவித்தது. இதன் அமைப்பு ப்ருசெல்ஸ் பெருங்கோவிலின் அமைப்பை ஒத்தது.\n\n"}
{"id": "230653", "url": "https://ta.wikipedia.org/wiki?curid=230653", "title": "கரஜனோய் தேசியப் பூங்கா", "text": "கரஜனோய் தேசியப் பூங்கா\n\nகரஜனோய் தேசியப் பூங்கா (எசுப்பானியா: Parque nacional de Garajonay) என்பது யுனெஸ்கோவினால் அறிவிக்கப்பட்ட உலகப் பாரம்பரியக் களங்களில் ஒன்றாகும். 1981 ஆம் ஆண்டில் தேசியப் பூங்காவாக ஆரம்பிக்கப்பட்ட இது 1986 ஆம் ஆண்டு உலக பாரம்பரியக்களமாக அறிமுகப்படுத்தப்பட்டது. இது 40 கி.மீ2 (15 சதுர மைல்) பரப்பளவைக் கொண்டதாகும்.\n\n'கரஜனோய்' பாறையின் தோற்றத்தின் பின்னரே இத்தேசிய பூங்காவிற்கு இப்பெயர் வந்தது. இப்பூங்காவின் அஹிகூடிய உயர் புள்ளி 1,487 மீ (4,869 அடி) ஆகும். இங்கு ஒரு பீடபூமியும் உண்டு, அதன் உயரம் கடல் மட்டத்திலிருந்து 790-1,400 மீ உயரமானதாகும். \n\n"}
{"id": "230654", "url": "https://ta.wikipedia.org/wiki?curid=230654", "title": "2014 ருத்ரம்", "text": "2014 ருத்ரம்\n\n2014 ருத்ரம் () இது 2014ஆம் ஆண்டு திரைக்கு வந்த அமெரிக்க நாட்டு தொலைக்காட்சி திரைப்படம் ஆகும். இந்த திரைப்படத்தில் லிண்டா ஹேமில்டன், ட்ரேவர் டோனுவன், மியா, ஜேமி கென்னடி, ஜான் சாவேஜ், டாரன் அந்தோணி உள்ளிட்ட பலர் நடித்துள்ளார்கள். இந்த திரைப்படம் ஏப்ரல் 4, 2014ஆம் ஆண்டு வெளியானது.\n\nSection::::தமிழில்.\nஇந்த திரைப்படம் தமிழ் மொழியில் 2014 ருத்ரம் என்ற பெயரில் மொழிமாற்றம் செய்யப்பட்டு ஆகஸ்ட் 10ஆம் திகதி வெளியாகவுள்ளது.\n"}
{"id": "230656", "url": "https://ta.wikipedia.org/wiki?curid=230656", "title": "ருக்மணி", "text": "ருக்மணி\n\nருக்மணி (Rukmani) விதர்ப்ப நாட்டு இளவரசி ஆவாள். ருக்மணிக்கு ஐந்து சகோதரர்கள். அவர்களின் பெயர்கள் ருக்மி, கருக்மன், ருக்மபாஹூ, ருக்மகேசன், ருக்மமாலி என்பன. திருமாலின் எட்டாவது அவதாரமான கிருஷ்ணரின் முதன்மையான மனைவி ஆவார். ருக்மணிக்கும் கிருஷ்ணருக்கும் பிறந்த குழந்தை பிரத்தியுமனன் ஆவார். பிரத்தியுமனனுக்கும், ருக்மியின் மகளான ருக்மாவதிக்கும் பிறந்தவரே அனிருத்தன் ஆவார். இவர் கிருஷ்ணனின் பேரனாவார். ருக்மணி இலக்குமியின் அவதாரமாகக் கருதப்படுகிறார்.\n\nSection::::வரலாறு.\nருக்மணியின் சகோதரன் ருக்மி தன் நண்பனும், சேதி நாட்டு அரசனுமான சிசுபாலனுக்கு தன் சகோதரி ருக்மணியைக் மணமுடித்து கொடுக்கத் தானாகவே முடிவு செய்ததால், ருக்மணி தமது துயரையும் தாம் கிருஷ்ணரின் குணங்களால் முன்னமே கவரப்பட்டவள் என்பதையும் தம்மை வந்து காப்பாற்றாவிடில் உயிரை விட்டுவிடப் போவதாக முடிவு செய்திருப்பதையும் கிருஷ்ணருக்கு செய்தியை தூது சொல்லியனுப்பினார். \n\nசெய்தி பெற்று கவலையுற்ற கிருஷ்ணர் விதர்ப்ப நாட்டிற்கு கிளம்பினார். மறுநாள் ருக்மணி, அம்பிகை பார்வதி தேவியின் திருக்கோயிலுக்குச் சென்று கிருஷ்ணரைக் கணவராக அடைய வேண்டி பிரார்த்தித்து திரும்பும் வழியில், கிருஷ்ணர், ருக்மணியைத் தேரில் ஏற்றிக் கவர்ந்து சென்றார். எதிர்த்த மன்னர்களையும் ருக்மியையும் வெற்றி கொண்டு துவாரகை திரும்பி திருமணம் செய்து கொண்டார். \n"}
{"id": "230660", "url": "https://ta.wikipedia.org/wiki?curid=230660", "title": "பென் போஸ்டர்", "text": "பென் போஸ்டர்\n\nபென் போஸ்டர் () (பிறப்பு: அக்டோபர் 29, 1980) ஒரு அமெரிக்க நாட்டு நடிகர் மற்றும் தயாரிப்பாளர் ஆவார். இவர் 11:14, எக்ஸ்-மென் 3, 360, கில் யுவர் டார்லிங்ஸ் போன்ற பல திரைப்படங்களில் நடித்துள்ளார். இவர் தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.\n\n"}
{"id": "230661", "url": "https://ta.wikipedia.org/wiki?curid=230661", "title": "ஜான் போஸ்டர்", "text": "ஜான் போஸ்டர்\n\nஜான் போஸ்டர் () (பிறப்பு: ஆகஸ்ட் 3, 1984 ) ஒரு அமெரிக்க நாட்டு நடிகர் மற்றும் இசைக்கலைஞர் ஆவார். இவர் போன்ற பல திரைப்படங்களில் நடித்துள்ளார். இவர் தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.\n"}
{"id": "230662", "url": "https://ta.wikipedia.org/wiki?curid=230662", "title": "இரா. தேசிகன்", "text": "இரா. தேசிகன்\n\nஇரா. தேசிகன் (1933-27.6.1015) நுகர்வோர் பாதுகாப்பு குறித்து விழிப்புணர்ச்சியை மக்களிடையே ஏற்படுத்தப் பாடுபட்டவர்.\n\nSection::::வாழ்க்கை.\nதந்தை பெயர் இராகவாச்சாரி, தாயார் ரங்கநாயகி. திருவரங்கத்தில் பிறந்து, 13வயதுவரை திருநெல்வேலி மாவட்டம், தேசமாணிக்கம் என்ற இடத்தில் வளர்ந்தார். சென்னை கிருத்தவ கல்லூரியில் பி.ஏ. சேர்ந்தும் பணவசதி இல்லாததால் அவரது கல்வி இண்டர் மீடியட்டோடு நின்று போனது.\n\nSection::::பணிகள்.\n1974 இல் ’இண்டியன் நீடில் உமன்’, ’இண்டியன் குக்கரி’ இதழ்களைத் தொடர்ந்து, ’இண்டியன் அவுஸ் ஒய்ப்’ பத்திரிகையைத் தமிழ், ஆங்கிலம், இந்தி ஆகிய மொழிகளில் வெளியிட்டார். 1977இல் முதன் முதலாகப் பெண்களுக்கு என மங்கையர் மலர் இதழை ஆரம்பித்தார். பின்பு அதை கல்கி குழுமம் வாங்கியது.\n\nSection::::நுகர்வோர் பணிகள்.\n1989 முதல் நுகர்வோர் பாதுகாப்புத் தொடர்பான பணிகளில் ஈடுபட ஆரம்பித்தார். 1991ஆம் ஆண்டு டிசம்பரில் நுகர்வோர் சங்கங்களின் கூட்டமைப்பை (FEDCOT) நிறுவி அதன் தலைவரானார். தொடக்கத்தில் 17 சங்கங்கள் இதில் சேர்ந்தன. பிறகு அதன் எண்ணிக்கை 250 தாண்டியது. நுகர்வோர் விழிப்புணர்வு தொடர்பாக மாநாடுகள், கருத்தரங்குகள் ஆகியவற்றை நடத்தியுள்ளார். நுகர்வோர் சிக்கல்கள் தொடர்பாகப் பல்வேறு புத்தகங்களை எழுதியதுடன், தொலைக்காட்சித் தொடர்களையும் தயாரித்துள்ளார்.\n\n"}
{"id": "230663", "url": "https://ta.wikipedia.org/wiki?curid=230663", "title": "கான்பிராங்க் பன்னாட்டு தொடர்வண்டி நிலையம்", "text": "கான்பிராங்க் பன்னாட்டு தொடர்வண்டி நிலையம்\n\nகான்பிராங்க் பன்னாட்டு தொடர்வண்டி நிலையம் (எசுப்பானியம்: Estación Internacional de Canfranc) எசுப்பானிய பிரனீசில் \"கான்பிராங்க்\" சிற்றூரில் அமைந்துள்ள முன்னாள் பன்னாட்டு தொடர்வண்டி நிலையம் ஆகும். இது பிரான்சிய \"பாவு\" நிலையத்தையும் காங்பிராங்கையும் இணைத்த பிரனீசு மலைத்தொடரின் கீழான மலையூடு தொடர்வண்டிப் பாதையின் ஓர் முனையில் அமைந்துள்ளது. 1928இல் திறக்கப்பட்ட இந்தக் கட்டிடம் 240 மீற்றர் நீளமானது; 156 கதவுகளையும் 300 சன்னல்களையும் கொண்டதாயுள்ளது. \n\nஎசுப்பானிய தொடர்வண்டிகளும் பிரான்சிய தொடர்வண்டிகளும் வெவ்வேறு அகல இருப்புப்பாதைகளைக் கொண்டிருந்ததால் அனைத்து பயணிகளும் அவர்களது உடமைகளுடன் வண்டி மாற வேண்டியிருந்தது. பிரான்சிய இருப்புப்பாதை அகலத்தையும் எசுப்பானிய இருப்புப்பாதை அகலத்தையும் கொண்டிருந்தன. இதனால் தொடர்பயணம் தடைபட்டதால் பெரிய கட்டிடம் தேவைப்பட்டது. \nஇந்த நிலையத்தின் தேவை திடீரென 1970இல் முடிவுக்கு வந்தது; மலைத்தொடரின் பிரெஞ்சு பகுதியில் இருந்த பாலத்தில் தொடர்வண்டி தடம் புரண்டதால் அந்தப் பாலம் பழுதடைந்தது. இதனை சீராக்கும் பணியைக் கைவிட பிரான்சு தீர்மானித்ததால் இந்த எல்லைத் தொடர்வண்டி இணைப்பு மூடப்பட்டது; பின்னர் திறக்கப்படவில்லை. \n\nமுதன்மை கட்டிடத்தின் மேற்கூரை மீளமைக்கப்பட்டாலும் சீரழிந்த நிலையில் உள்ளது; சுற்றிலும் வேலி இடப்பட்டுள்ளது. சூலை, ஆகத்து மாதங்களில் உள்ளூர் சுற்றுலாத் துறையினால் நடத்தப்படும் வழிகாட்டப்பட்ட சுற்றுலாக்களின்போது மட்டுமே பொதுமக்கள் அனுமதிக்கப்படுகின்றனர். \n\nஇந்தப் பரந்த இடத்தில் பெரும் இழுபொறி பணிமனை, பிரெஞ்சு,எசுப்பானிய தொடர்வண்டிகளிடையே சரக்குகளை மாற்றிட இரு கொட்டகைகள், பல்வேறு பிற கட்டிடங்கள், இருப்புப்பாதைகளின் பெரிய தளவமைப்பு ஆகியன உள்ளன. பெரும்பாலான கட்டிடங்கள் சிதையாமல் உள்ளன. \n\nஇந்த தொடர்வண்டி நிலையத்திலிருந்து சரகோசாவிற்கு நாளும் இரண்டு பயணிகள் வண்டிகள் இயக்கப்படுகின்றன. அவ்வப்போது இங்கிருக்கும் தானியக்கிடங்கிற்கு சரக்கு வண்டிகளும் இயக்கப்படுகின்றன. \n\n"}
{"id": "230665", "url": "https://ta.wikipedia.org/wiki?curid=230665", "title": "சதுரங்க இறுதியாட்டம்", "text": "சதுரங்க இறுதியாட்டம்\n\nசதுரங்கத்தில் இறுதியாட்டம் (\"endgame\") அல்லது முடிக்கும் ஆட்டம் என்பது சதுரங்கப் பலகையில் சில காய்கள் மட்டும் எஞ்சி நிற்கும் நிலையைக் குறிப்பதாகும். \n\nநடு ஆட்டத்தில் இருந்து இறுதியாட்ட வரிசை தொடங்கும் நேரம் தெளிவற்றதாகவும் அடிக்கடி மாறுபடுவதாகவும் உள்ளது. இத்தொடக்கம் படிப்படியாக ஆரம்பித்து மெதுவாகவும் நிகழலாம் அல்லது சில சோடி காய்களை பரிமாறிக் கொள்வதன் மூலமாக விரைவாகவும் நிகழலாம். எனினும் இறுதியாட்டம் நடு ஆட்டத்தினின்று பல்வேறு வேறுபட்ட பண்புகளை வழங்க முனைகிறது. அத்ற்கேற்ப வீரர்களும் பல்வேறு மூலோபாய தந்திரங்களில் ஈடுபடுகிறார்கள். குறிப்பாக இரு வீரர்களின் காலாட்களும் ஆட்டத்தில் முக்கியத்துவம் பெற்று எப்படியாவது சதுரங்கப் பலகையின் எட்டாவது வரிசைக்கு முன்னேறி பதவியேற்றம் பெற முயற்சிக்கிறார்கள். நடு ஆட்டத்தில் எதிரியிடம் சரணடைதல் என்ற அச்சுறுத்தலால் பாதுகாக்கப்பட்ட ராசா இறுதியாட்டத்தில் வலிமையுடன் நிற்கிறார். சதுரங்கப் பலகையின் நடுப்ப்குதிக்கு அவரை அழைத்து வந்து பயனுள்ள தாக்கும் வீரராகவும் பயன்படுத்தப்படுகிறார். \n\nஅதேசமயம் சதுரங்க விளையாட்டின் திறப்புக் கோட்பாடுகளின் பிரபலம் மற்றும் வீழ்ச்சி காரணமாக அடிக்கடி மாற்றம் பெறும் திறப்புக் கோட்பாடுகள், நடு ஆட்டத்தில் இடம்பெறும் காய்களின் இருப்பிடங்களுக்கு புதுப்புது வாய்ப்புகள் தந்து வேறுபடுத்துகின்றன. ஆனால் இறுதியாட்டக் கோட்பாடுகள் மாறாமல் இருக்கின்றன. மேலோட்டமாகப் பார்ப்பதற்குத் தோற்பது போலத் தெரியும் வெள்ளை நிறக்காய்களை அமைத்து வெற்றி அல்லது சமநிலை ஏற்படுத்தும் தீர்க்கப்பட்ட நகர்வுகள் மூலம் இறுதியாட்டக் கோட்பாடுகளை பலர் தொகுத்துள்ளனர். \n\nபொதுவாக சதுரங்க இறுதியாட்டங்களில் வெற்றி பெறுவதற்கு ஏற்ற வலுவான நிலையில் உள்ளவர் ( சதுரங்கப் பலகையில் எஞ்சிநிற்கும் காய்களின் மொத்த புள்ளிகள் கணக்கின் அடிப்படையில் ) எதிரியின் புள்ளிகள் கணக்கை மேலும் குறைப்பதற்காக காலாட்கள் தவிர்த்து மற்ற காய்களின் பரிமாற்றம் செய்துகொள்ள முயற்சிக்க வேண்டும். இந்தப் பரிமாற்றம் வெள்ளைக் காய்களுடன் ஆடுபவர் பெற்ற கூடுதல் பலத்தை வெற்றியாக மாற்றும். எதிர்த்து ஆடும் வீரர் இந்த மாற்றம் நிகழாமல் தடுக்க பாடுபடுவார்.\n\nஇறுதியாட்டத்தில் எஞ்சி நிற்கும் காய்களைப் பொறுத்து இறுதியாட்டங்களைப் பலவாறு வகைப்படுத்தலாம். இறுதியாட்டங்களின் சில பொதுவான வகைகள் இங்கு விவாதிக்கப்படுகின்றன.\n\nSection::::பிரிவுகள்.\nசதுரங்க இறுதியாட்டம் மூன்று நிலைகளாகப் பிரிக்கப்படுகிறது. : \n\nகருத்தியலான இறுதியாட்டம் – சதுரங்கப் பலகையில் காய்கள் எங்கெங்கே அமைந்திருந்தால் அந்த ஆட்டத்தை முடிவுக்கு கொண்டுவந்து எவ்வாறு வெற்றிபெற முடியும் என்பதற்கான நகர்வுகளின் வரிசை முறை சரியாக அறியப்பட்டும் நன்கு பகுப்பாய்வு செய்யப் பட்டவைகளாகவும் அமைந்துள்ள கருத்துகளின் தொகுப்பு முதல் வகையாகும். நன்கு அறியப்பட்ட கோட்பாட்டு நிலையில் காய்கள் அமைந்துவிட்டால் அந்த ஆட்டத்தை முடிப்பதற்கு சிற்சில நுணுக்கங்கள் தெரிந்து வைத்திருத்தல் போதுமானது.\nசெயல்முறை இறுதியாட்டம் – வீரர்களுக்கிடையில் நடந்து கொண்டிருக்கும் ஆட்டத்தின் இறுதிக் கட்டத்தில் சதுரங்கப் பலகையில் காய்கள் புதிய அமைவிடங்களில் பொருந்தி நின்று இறுதியாட்டம் தொடங்குவது இரண்டாம் நிலையாகும். ஆடும் வீரர் தன்னுடைய திட்டமிட்ட திறமையான நகர்த்தல்கள் மூலம் கோட்பாடுகளில் தீர்வு செய்யப்பட்ட அமைவிடங்களுக்கு காய்களை நகர்த்திச் சென்று ஆட்டத்தின் போக்கை கோட்பாட்டை நோக்கி வழிமாற்றி வெற்றியை வசப்படுத்தும் செயல்முறைகள் இந்நிலையில் அடங்கும். . \n\nகலைத் திறனுடைய இறுதியாட்டம் (ஆய்வுகள்)-\nஇறுதியாட்டக் கருத்தியலில் திட்டமிடப்பட்ட அமைவு நிலைகளில் மறைந்து கொண்டிருக்கும் ஐயப்பாடான மற்றும் சிக்கல்கள் நிறைந்த சிக்கல்களை கண்டறிதலும் தீர்வுசெயதலும் மூன்றாம் நிலையில் அடங்கும் (போர்டியச் மற்றும் சார்க்கோசி 1981: vii). \nபொதுவாக இந்தக் கருத்துகள் ஆய்வுகளைக் கருதவில்லை.\n\n"}
{"id": "230666", "url": "https://ta.wikipedia.org/wiki?curid=230666", "title": "டோர்டோசா பெருங்கோவில்", "text": "டோர்டோசா பெருங்கோவில்\n\nடோர்டோசாவின் புனித மேரி பெருங்கோவில் என்பது எசுப்பானியாவின் காத்தலோனியாவின் டோர்டோசாவில் அமைந்துள்ள ஒரு பெருங்கோவிலாகும். இந்தப் பெருங்கோவிலின் தற்போதைய அமைவிடம் நகரத்தின் பழைய தலைமையிடத்தின் மத்தியில் உள்ளது.\n\nSection::::அமைப்பு.\nஇதன் கட்டுமானப் பணிகள் 1347 இல் ஆரம்பமானது. இது பழைய ரோமனெஸ்க் பெருங்கோவிலின் இடிபாடுகளின் மேல் அமைக்கப்பட்டுள்ளது. இந்தப் பெருங்கோவில் கட்டுமானங்கள் இரண்டு நூற்றாண்டுகளின் பின்னரே முடிவடைந்தது. இது பெனிடோ டல்குவரே ஆல் வடிவமைக்கப்பட்டது. இந்தத் தேவாலயம் கோதிக் கட்டடக்கலையின் அமைப்பிலும் பரோக் கட்டடக்கலை அமைப்பிலும் அமைக்கப்பட்டுள்ளது.\n\n"}
{"id": "230667", "url": "https://ta.wikipedia.org/wiki?curid=230667", "title": "கேசுதெல்லோ பெருங்கோவில்", "text": "கேசுதெல்லோ பெருங்கோவில்\n\nபுனித மேரி இணைப் பேராலயம் (\"Co-cathedral of Saint Mary\", ) எசுப்பானியாவின் வாலென்சிய தன்னாட்சிப் பகுதியில் உள்ள \"கேசுதெல்லோ டெ லா பிளானா\"வில் அமைந்துள்ள பெருங்கோவில் ஆகும்.\n\n"}
{"id": "230668", "url": "https://ta.wikipedia.org/wiki?curid=230668", "title": "ஆய்லரின் முற்றொருமை", "text": "ஆய்லரின் முற்றொருமை\n\nகணிதத்தில் ஆய்லரின் முற்றொருமை (\"Euler's identity\") \n\nஇதில்:\n\nகணிதவியலாளர் ஆய்லரின் பெயரால் இம் முற்றொருமை ”ஆய்லரின் முற்றொருமை” என அழைக்கப்படுகிறது. இம் முற்றொருமை, ஆய்லரின் சமன்பாடு என்றும் அழைக்கப்படுகிறது.\n\nSection::::விளக்கம்.\nசிக்கலெண் தளத்தில் வரையறுக்கப்படும் ஆய்லரின் வாய்ப்பாட்டின் சிறப்பு வகையாகவே ஆய்லரின் முற்றொருமை அமைகிறது.\n\n\nஇங்கு முக்கோணவியல் சார்புகளான \"sine\" , \"cosine\" இரண்டும் ரேடியனில் தரப்படுகின்றன.\n\n = \" எனும்போது ஆய்லரின் வாய்ப்பாடு ஆய்லரின் முற்றொருமையாகிறது.\n\n = \" என ஆய்லரின் வாய்ப்பாட்டில் பிரதியிட,\n\nமேலும் formula_4 என்பதால்,\n\n\nSection::::பொதுமைப்படுத்தல்.\nஎண் 1 இன் \"n\"ஆம் மூலங்களின் கூடுதல் சுழி (\"n\" > 1) என்ற முற்றொருமையின் சிறப்புவகையாகவும் ஆய்லரின் முற்றொருமை உள்ளது:\n\nஇதில் \" = 2 எனப் பதிலிட்டால் ஆய்லரின் முற்றொருமை கிடைக்கிறது:\n\n\" = 2 எனப் பதிலிட,\n\nSection::::வரலாறு.\n1748 இல் வெளியிடப்பட்ட ஆய்லரின் \"Introductio in analysin infinitorum\" என்ற அவரது புத்தகத்தில் இந்த முற்றொருமை காணப்பட்டதாகக் கூறப்பட்டது. எனினும் அவர் இது குறித்து எதுவும் தெரிவிக்காததால் அம்முற்றொருமையைக் கண்டுபிடித்தது ஆய்லர்தானா என்பதும் கேள்விக்குரியதாகிறது. (மேலும் ஆய்லர் தனது புத்தகத்தில் (\"Introductio\") குறிப்பிட்டது , \"கொசைன்\" , \"சைன்\" ஆகிய மூன்றையும் சிக்கலெண் தளத்தில் தொடர்புபடுத்தும் ஆய்லரின் வாய்ப்பாடாகும். ரோஜர் கோட்சு என்ற ஆங்கிலக் கணிதவியலாளரும் இவ் வாய்ப்பாட்டினை அறிந்திருந்தார். ஆய்லர் இதனைத் தனது சக சுவிஸ் கணிதவியலாளர் ஜோகன் பெர்னௌலி வாயிலாக அறிந்திருக்கக் கூடும் என்ற கருத்தும் உள்ளது.)\n\n\n"}
{"id": "230670", "url": "https://ta.wikipedia.org/wiki?curid=230670", "title": "கண்ணன் திருக்கோயில்கள் (நூல்)", "text": "கண்ணன் திருக்கோயில்கள் (நூல்)\n\nகண்ணன் திருக்கோயில்கள் பேராசிரியர் ந.க.மங்களமுருகேசன் எழுதி திருமலை திருப்பதி தேவஸ்தானத்தின் நிதியுதவியுடன் வெளியிடப்பட்ட நூல் இந்நூல் கண்ணன் திருக்கோயில்கள் குறித்து எழுதப்பட்ட நூல்.\n\nதிருவடமதுரை, திருஆய்ப்பாடி, திருப்பிருதி, திருத்துவாரகை, திருச்சாளக்கிராமம், திருப்பதி முதலாக பல திருக்கோயில் தகவல்களை உள்ளடக்கிய நூல்.\n"}
{"id": "230675", "url": "https://ta.wikipedia.org/wiki?curid=230675", "title": "கௌதம் கார்த்திக் (நடிகர்)", "text": "கௌதம் கார்த்திக் (நடிகர்)\n\nகௌதம் கார்த்திக் (பிறப்பு: செப்டம்பர் 12, 1989) தமிழ்த் திரைப்பட நடிகராவார். கௌதம் கார்த்திக், மணிரத்தினம் இயக்கிய கடல் திரைப்படத்தில் நாயகனாக அறிமுகமானார். இந்தத் திரைப்படத்தில் கௌதம் கார்த்திக், இராமநாதபுரத்தைச் சேர்ந்த ஒரு மீனவனாகத் தோன்றினார்.\n\nSection::::வாழ்க்கை.\nஇவர் பிரபலத் தமிழ் நடிகர் கார்த்திக்கின் மகனும் மறைந்த நடிகர் முத்துராமனின் பேரனுமாவார். இவர் தனது பள்ளிப் படிப்பை ஹெப்ரோன் பள்ளி, ஊட்டி, கிறிஸ்து பல்கலைக்கழகம் பெங்களூரில் முடித்தார்.\n\nSection::::தொழில்.\n2013ம் ஆண்டு மணிரத்தினம் இயக்கிய கடல் திரைப்படத்தில் நாயகனாக அறிமுகமானார். இவருக்கு ஜோடியாக நடிகை ராதாவின் இளைய மகள் துளசி நாயர் நாயகியாகவும், அர்ஜூன், அரவிந்த் சாமி, லெக்ஷ்மி மஞ்சு, தம்பி ராமையா போன்றோர் முக்கிய பாத்திரங்களிலும் நடித்துள்ளனர். இத்திரைப்படம் 2013 பிப்ரவரி 1 ஆம் தேதி உலகம் முழுவதும் வெளியிடப்பட்டது.\n\nஇவர் தற்பொழுது சிப்பாய், என்னமோ ஏதோ, வை ராஜா வை, இந்திரஜித் போன்ற திரைப்படங்களில் நடித்துகொண்டு இருக்கின்றார். சிப்பாய் திரைப்படத்தில் இவருக்கு ஜோடியாக நடிகை லட்சுமி மேனன் நடிக்கின்றார்.\n\n\n"}
{"id": "230676", "url": "https://ta.wikipedia.org/wiki?curid=230676", "title": "மதுரை மதனகோபாலசுவாமி கோயில்", "text": "மதுரை மதனகோபாலசுவாமி கோயில்\n\nமதுரை மதனகோபாலசுவாமி திருக்கோயில் மதுரையில் அமைந்துள்ள வைணவத் திருக்கோயில். \n\nSection::::தலவரலாறு.\nசிவபெருமான் பெரும் தவம் செய்தபோது எழுந்த அக்கினியைக் கண்டு அஞ்சிய தேவர்களைக் காக்க திருமால் வேணுகோபாலனாக எழுந்தருளி வேணு கானம் இசைத்தருள, சிவபெருமானின் உக்கிர தபசு குறைந்து மீனாட்சியம்மையை மணம் புரிந்து தம்பதிகளாக இத்தல இறைவனைக் கண்டு சென்றனர். \n\nஇத்திருத்தலத்தில் ஆண்டாள் மதனகோபாலரைக் கண்டு காதல் கொண்டதாகவும் கூறுவதுண்டு. \nSection::::கல்வெட்டுகள்.\nஇத்திருக்கோயிலின் புறச்சுவர்களிலுள்ள கல்வெட்டுகள் 1907 ஆம் ஆண்டு நகல் எடுக்கப்பட்டு தென்னிந்தியக் கல்வெட்டுத் தொகுதிகளில் 502 முதல் 511 வரையிலான எண்களாகப் பதிவு செய்யப்பட்டுள்ளன. \n\nகல்வெட்டுகளில் இத்தலத்து இறைவனுக்கு, திருத்துருத்தி மகாதேவர், ஏழுலக் முழுதுடையான், அழகிய மணவாளன் எனும் பெயர்கள் காணப்படுகின்றன. \n\nSection::::பிலடெல்பியாவில் இத்திருக்கோயிலின் தூண்கள்.\nஅறுபது ஆண்டுகளுக்கும் முன்னர் அதிகப்படியாக, கவனிப்பாரில்லாமல் இருந்த இத்திருக்கோயிலின் 36 பழம்தூண்கள் ஏலம் விடப்பட்டன. அமெரிக்காவின் கிப்சன் என்பவர் அவற்றை ஏலத்தில் எடுத்து அமெரிக்கா கொண்டு சென்றார். அவற்றை பயன்படுத்தி கோயில் மண்டபம் போன்ற அமைப்பை ஏற்படுத்தினார். பின்னர் அவ்வமைப்பை 1938 ஆம் ஆண்டில் அமெரிக்கக் கண்காட்சிக்கு வழங்கினார்.\n\nSection::::சிறப்புகள்.\nசக்கரத்தாழ்வார், துர்க்கை, நவக்கிரக சந்நதியும் அமைந்துள்ள கண்ணன் கோயில்.\n\n\nSection::::திருப்பணிகள்.\nSection::::சௌராஷ்டிர பக்தர்கள்.\nகண்ணன் மேல் சௌராஷ்டிர சமூகத்தினர் மிகுந்த பக்தி கொண்டவர்களாதலால் இத்தல மூர்த்திகளுக்கு வேண்டிய ஆடைகளை அவர்களே வழங்கினர். \n\nSection::::நூல்கள்.\nஇத்தலத்து கண்ணன் மேல் பாடப்பட்ட நூல் \"மதன கோபால சதகம்\".\n\n"}
{"id": "230678", "url": "https://ta.wikipedia.org/wiki?curid=230678", "title": "பாம்கே ஜான்சென்", "text": "பாம்கே ஜான்சென்\n\nபாம்கே ஜான்சென் () (பிறப்பு: 5 நவம்பர் 1965) ஒரு நெதர்லாந்து நாட்டு நடிகை ஆவார். இவர் ஆங்கில மொழி திரைப்படங்களில் நடித்து வருகின்றார். இவர் எக்ஸ்-மென் திரைப்பட தொடர்களில் ஜீன் க்ரே என்ற கதாபாத்திரத்தில் நடித்ததன் மூலம் புகழ் பென்ற நடிகை ஆனார். அதை தொடர்ந்து எக்ஸ்-மென் 2, எக்ஸ்-மென் 3, ஹன்ஸல் அண்ட் க்ரேடெல், வோல்வரின்-2 உள்ளிட்ட பல திரைப்படங்களில் நடித்துள்ளார். இவர் பல தொலைக்காட்சி தொடர்களிலும் நடித்துள்ளார்.\n\n"}
{"id": "230679", "url": "https://ta.wikipedia.org/wiki?curid=230679", "title": "புரூஸ் டேவிசன்", "text": "புரூஸ் டேவிசன்\n\nபுரூஸ் டேவிசன் () (பிறப்பு: ஜூன் 28, 1946) ஒரு அமெரிக்க நாட்டு நடிகர் மற்றும் இயக்குனர் ஆவார். இவர் எக்ஸ்-மென் 2, எக்ஸ்-மென் 3 போன்ற பல திரைப்படங்களில் நடித்துள்ளார். இவர் பல தொலைக்காட்சி தொடர்களிலும் மற்றும் தொலைக்காட்சி திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "230680", "url": "https://ta.wikipedia.org/wiki?curid=230680", "title": "ரெபேக்கா ரோமெயின்", "text": "ரெபேக்கா ரோமெயின்\n\nரெபேக்கா ரோமெயின் (\"Rebecca Romijn\", பிறப்பு: நவம்பர் 6, 1972) ஒரு அமெரிக்க நாட்டு நடிகை மற்றும் விளம்பர நடிகை ஆவார். இவர் எக்ஸ்-மென் திரைப்பட தொடர்களில் ராவன் டர்க்ஹோல்மே என்ற கதாபாத்திரத்தில் நடித்துள்ளார். இவர் எக்ஸ்-மென், எக்ஸ்-மென் 2, எக்ஸ்-மென் 3 போன்ற பல திரைப்படங்களில் நடித்துள்ளார். இவர் தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.\n\n"}
{"id": "230702", "url": "https://ta.wikipedia.org/wiki?curid=230702", "title": "டெருயெல் பெருங்கோவில்", "text": "டெருயெல் பெருங்கோவில்\n\nடெருயெல் பெருங்கோவில் (Cathedral of Teruel) என்பது எசுப்பானியாவில் டெருயெல் எனும் இடத்தில் அமைந்துள்ள ரோமன் கத்தோலிகப் பெருங்கோவில் ஆகும். இவ்வாலயம் புனித மரியாளுக்கு உரித்தானது. முடேயர் எனும் ஒருவகைக் கட்டடக்கலைக்கு இவ்வாலயம் பிரசித்திபெற்றது. 1986 ஆம் ஆண்டு இவ்வாலயம் யுனெஸ்கோவினால் உலக பாரம்பரியக் களமாக அறிமுகப்படுத்தப்பட்டது.\n\nSection::::வரலாறு.\nஇரண்டாம் அல்ஃபொன்சொ எனும் மன்னனால் இவ்வாலயத்தின் கட்டுமானப் பணிகள் ஆரம்பமாயின. 13 ஆம் நூற்றாண்டில் மொரிஸ்கோ கட்டடவடிவமைப்பாளரான யுசாஃப் என்பவர் இவ்வாலயத்தை மீளமைத்தார். இங்குள்ள முடேயர் மணிக்கோபுரம் 1257 ஆம் ஆண்டில் கட்டிமுடிக்கப்பட்டது. 1538 ஆம் ஆண்டில் தேவாலயத்தின் நடுவில் ஒரு கூடம் ஒன்று (nave) கட்டப்பட்டது. 1587 ஆம் ஆண்டில் டெருயெல் திருச்சபை (Diocese of Teruel) எனும் பெயரில் ஒரு திருச்சபையும் ஆரம்பிக்கப்பட்டது.\n\nSection::::கண்ணோட்டம்.\nஇப்பெருங்கோயிலின் மணிக்கோபுரமானது எசுப்பானியாவில் பாதுகாக்கப்பட்டுவந்த மிகச்சிறந்த முடேயர் மணிக்கோபுரங்களில் ஒன்றாகும். இக்கோபுரம் சதுர வடிவார சமதரையயும் மூன்று அடுக்கு மாடிகளையும் கொண்டுள்ளது. இதன் உச்சியில் எண்கோண வடிவிலான ஒரு விளக்கு காணப்படுகின்றது.\n\n"}
{"id": "230704", "url": "https://ta.wikipedia.org/wiki?curid=230704", "title": "குடும்பப் பெயர்", "text": "குடும்பப் பெயர்\n\nகுடும்பப் பெயர் என்பது, தற்காலத்தில் ஒருவருடைய பெயரில் சூட்டிய பெயருடன் சேர்த்து வழங்கப்படும் பெயர் ஆகும். இந்த வழக்கம் மேற்கு நாடுகளில் தொடங்கி இன்று உலகின் பல பாகங்களிலும் கைக்கொள்ளப்பட்டு வருகிறது. தொடக்கத்தில் உயர் குடும்பங்களைச் சேர்ந்தவர்கள் தங்கள் மரபுப் பெயர் அல்லது பட்டப் பெயர்களை சூட்டிய பெயர்களுடன் சேர்த்து வழங்கினர். இது கூடுதல் பெயர் என்னும் பொருளில், ஆங்கிலத்தில் \"surname\" என வழங்கப்பட்டது. இன்று குடும்பப் பெயர், கூடுதல் பெயர் இரண்டும் ஒரு பொருட் சொற்களாகவே பயன்பட்டு வருகின்றன. மேனாட்டு வழக்கில் குடும்பப் பெயர் முழுப் பெயரின் இறுதியில் வருவதால், இதை இறுதிப் பெயர் என்றும் அழைப்பது உண்டு. எனினும் பொதுவான ஐரோப்பிய வழக்கத்துக்கு மாறாகச் சில ஐரோப்பிய நாடுகளிலும், உருசியா, சீனா, சப்பான், கொரியா, மடகாசுக்கர், வியட்நாம் போன்ற நாடுகளிலும், இந்தியாவின் சில பகுதிகளிலும் இது சூட்டிய பெயருக்கு முன் வைக்கப்படுகிறது.\n\nஉலகின் எல்லாப் பண்பாடுகளிலும் ஒருவரது பெயரில் சூட்டிய பெயர், குடும்பப் பெயர் எனக் கூறுகள் இருப்பதில்லை. பல பண்பாட்டினர், சூட்டிய பெயர் ஒன்றையே கொண்ட தனிப்பெயர் முறை கொண்டவர்களாக உள்ளனர்.\n\nகூடுதல் பெயர் அல்லது குடும்பப் பெயர் என்னும் கருத்துரு ஒப்பீட்டளவில் அண்மைக் காலத்தைச் சேர்ந்தது. இது மத்திய காலத்தில் வழக்கில் இருந்த துணைப்பெயர் அல்லது பட்டப்பெயர் வழக்கத்தில் இருந்து உருவானது. ஒருவருடைய தொழில் அல்லது வாழும் இடத்தை அடிப்படையாகக் கொண்டு துணைப்பெயர்கள் வழங்கப்பட்டன. ஒரே பெயரில் ஒன்றுக்கு மேற்பட்டோர் இருக்கும்போதே பெரும்பாலும் துணைப் பெயர்களின் தேவை ஏற்பட்டது.\n\nSection::::பெயர் ஒழுங்கில் குடும்பப் பெயர்.\nபெரும்பாலான மேல் நாட்டுப் பண்பாடுகளில் குடும்பப் பெயர் சூட்டிய பெயருக்குப் பின்னால் இறுதிப் பெயராக வரும். ஆனால், ஐரோப்பாவின் சில பகுதிகளிலும், உருசியா, சீனா, சப்பான், கொரியா, மடகாசுக்கர், வியட்நாம் போன்ற நாடுகளிலும், இந்தியாவின் சில பகுதிகளிலும் இது சூட்டிய பெயருக்கு முன் வைக்கப்படுகிறது. எனினும் சப்பான், தாய்லாந்து, அங் ஆங்க் போன்ற நாடுகளில், பெயர்களை இலத்தீன் எழுத்தில் எழுதும்போது மேல் நாட்டு முறைப்படி ஒழுங்கு மாற்றி குடும்பப் பெயரைப் பின் வைத்து எழுதுகின்றனர். பன்னாட்டுத் தொடர்புகளில் ஏற்படக் கூடிய சிக்கல்களைத் தவிர்ப்பதற்காகத் தற்காலத்தில், இந்த நடை முறையைப் பல பண்பாட்டினரும் கடைப்பிடிக்கின்றனர்.\n\nஇந்தியாவின் பல பகுதிகளில் சாதிப் பெயரே கூடுதல் பெயராக வழங்கி வருகின்றது. \"காமராச நாடார்\", \"சரத் யாதவ்\", \"சந்திரபாபு நாயுடு\" போன்ற பெயர்கள் இதற்கு எடுத்துக்காட்டுகள். தமிழ் நாட்டில் சாதிப் பெயர்களைச் சேர்த்து வழங்கும் முறை தற்போது சட்டப்படி இல்லாமல் ஆக்கப்பட்டுள்ளது. தமிழ் நாடு உட்பட இந்தியாவின் சில பகுதிகளில், குடியேற்றவாத ஆட்சிக் காலத்தில் தந்தையின் பெயரை அல்லது ஊர்ப் பெயரை அல்லது இரண்டையும் கூடுதல் பெயராகச் சேர்த்துக்கொள்ளும் வழக்கமும் உருவானது. இம்முறையில் கூடுதல் பெயரைச் சூட்டிய பெயருக்கு முன் வைப்பதே வழக்கம்.\n\n"}
{"id": "230705", "url": "https://ta.wikipedia.org/wiki?curid=230705", "title": "பார்சிலோனா பெருங்கோவில்", "text": "பார்சிலோனா பெருங்கோவில்\n\nபார்சிலோனா பெருங்கோயில் அல்லது புனித எலுலேலியா பெருங்கோவில் () என்பது எசுப்பானியாவின் பார்சிலோனாவில் அமைந்துள்ள ஒரு பெருங்கோவில் ஆகும். புனித எலுலேலியா உரோமானியக் காலத்திலே இரத்த சாட்சியாக மறித்தவர் என நம்பப்படுகின்றது. இவரது உடல் இப்பெருங்கோவிலின் நிலவறையிலே உள்ளதாக கூறப்படுகின்றது. இது கோதிக் கட்டிடக்கலைக்குப் புகழ் பெற்றது. இவ்வாலயம் பார்சிலோனியா கத்தோலிக்க உயர்-மறைமாவட்டத்தின் பேராலயம் ஆகும். 13 ஆம் 15 ஆம் நூற்றாண்டுக் காலப்பகுதியில் இவ்வாலயம் கட்டப்பட்டது.\n\nஇவாலயத்தினுள் உள்ள தோட்டத்தில் குளம் 1448 ஆம் ஆண்டு கட்டிமுடிக்கப்பட்டது. இதில் தற்போது பதின்மூன்று வெள்ளை நிற வாத்துக்கள் விடப்பட்டுள்ளன (எலுலேலியா கொலை செய்யப்படும் போது அவருக்கு வயது பதின்மூன்று).\n\nஇவ்வாலய கூரையில் மிருகங்களின் சிற்பங்கள் காணப்படுகின்றன. அவை வீட்டு மற்று புராண ரீதியான மிருகங்களின் சிற்பங்கள் ஆகும்.\n\n"}
{"id": "230707", "url": "https://ta.wikipedia.org/wiki?curid=230707", "title": "தாய்வழிப் பெயர்", "text": "தாய்வழிப் பெயர்\n\nதாய்வழிப் பெயர் (\"matronymic\") என்பது, தாய், பாட்டி, அல்லது பெண் மூதாதையர் ஒருவரின் பெயரை அடிப்படையாகக் கொண்ட பெயரைக் குறிக்கும். இது தந்தைவழிப் பெயருக்கு நிகரான பெண்பாற் பெயர் முறை. ஆண்வழிச் சமுதாய முறையையே பெரும்பாலாகக் கொண்ட தற்காலத்தில் தாய்வழிப் பெயர்கள் மிகவும் அரிதாகவே காணப்படுகின்றன. முன்னர் திருமணம் ஆகாத பெண்களுக்குப் பிறக்கும் குழந்தைகளுக்குத் தாய்வழி இறுதிப் பெயர்களைப் பயன்படுத்தும் வழக்கம் இருந்தது. ஒரு குடும்பத்தில் ஆண்களைவிடப் பெண்கள் புகழ் பெற்றவர்களாகவும், ஆற்றல் பெற்றவர்களாகவும் இருக்கும் போதும் அவர்களது வழியினர் குறித்த பெண்களின் பெயரைத் தழுவிய தாய்வழிப் பெயரைக் கொள்வதும் உண்டு. \n\nSection::::தாய்வழிப் பெயர் முறைகள்.\nதென்னிந்தியாவிலும், நேபாளத்திலும் வாழும் சில தாய்வழிச் சமூகங்களில் தாய்வழிப் பெயர்களைக் கொள்ளும் முறை உள்ளது. கேரளாவிலும் இம்முறை இருப்பதாகத் தெரிகிறது.\n\n"}
{"id": "230709", "url": "https://ta.wikipedia.org/wiki?curid=230709", "title": "தந்தைவழிப் பெயர்", "text": "தந்தைவழிப் பெயர்\n\nதந்தைவழிப் பெயர் (\"patronym\", அல்லது \"patronymic\") என்பது ஒருவர் தனது தந்தை, பாட்டன் அல்லது ஆண் மூதாதை ஒருவரின் பெயரை அடிப்படையாகக் கொண்ட பெயர் ஆகும். இது தாய்வழிப் பெயருக்கு நிகரான ஆண்பாற் பெயரிடல் முறை ஆகும். உலகின் பல்வேறு பண்பாடுகளில் இம்முறை வழக்கில் இருந்து வருகிறது. பல நாடுகளில் இது ஒரு சட்டப்படியான தேவையாகவும் உள்ளவு. எனினும் இம்முறை வழக்கில் இருந்த உலகின் பல பகுதிகளில் இது தந்தைவழிக் குடும்பப் பெயர் முறையாக மாறிவிட்டது.\n\nSection::::வரலாறு.\nஉலகின் பல்வேறு பகுதிகளில் தந்தைவழிப் பெயர் முறையே குடும்பப் பெயருக்கு முற்பட்டதாக இருந்துள்ளது. செல்ட்டிய, ஆங்கில, ஐபீரிய, இசுக்கன்டினேவிய, ஆர்மேனிய, சிலாவியக் குடும்பப் பெயர்கள் பல தந்தைவழிப் பெயர்களில் இருந்தே தோற்றம் பெற்றன. எடுத்துக்காட்டாக, \"வில்லியம்சன்\", \"வில்சன்\" ஆகிய குடும்பப் பெயர்கள் \"வில்லியத்தின் மகன்\" என்பதில் இருந்து தோன்றியது. இது போலவே, \"பெர்னான்டஸ்\" என்பது \"பெர்னான்டோவின் மகன்\", \"கார்ல்சன்\" என்பது \"கார்லின் மகன்\", \"பெட்ரோவ்\" என்பது \"பீட்டரின்\" போன்ற பொருள் கொண்டவை.\n\nSection::::பயன்பாடு.\nதந்தைவழிப் பெயர்கள் இந்தியாவின் பல பகுதிகளிலும், பாகிசுத்தானிலும் பயன்பாட்டில் உள்ளன. இலங்கையிலும், இந்தியாவிலும் வாழும் தமிழரிடையேயும் இவ்வழக்கம் பரவலாக உள்ளது. எடுத்துக்காட்டாக \"சுப்பிரமணியன்\" என்பவருக்குப் பிறக்கும் மகனுக்கு \"சிவநேசன்\" எனப் பெயர் இட்டால் அவரது முழுப் பெயர் \"சுப்பிரமணியன் சிவநேசன்\" ஆகும். சிவநேசனுக்குப் பிறக்கும் மகன் \"செந்தில்\" எனப் பெயர் பெற்றால் அவனது முழுப் பெயர் \"சிவநேசன் செந்தில்\" என்று எழுதப்படும். இவ்வாறே ஒவ்வொருவரும் தனது தந்தையின் பெயரைத் தன்னுடைய பெயருடன் சேர்த்து வழங்குவர். குடும்பப் பெயர் முறையைப் போல் அன்றி இம்முறையில் ஒரு பெயர் தலைமுறைகளாகத் தொடர்ந்து வருவதில்லை.\n\n"}
{"id": "230713", "url": "https://ta.wikipedia.org/wiki?curid=230713", "title": "படஜோச் பெருங்கோவில்", "text": "படஜோச் பெருங்கோவில்\n\nபுனித திருமுழுக்கு யோவான் உயர்மறைமாவட்டப் பேராலயம் அல்லது படஜோச் பெருங்கோவில் (எசுப்பானியா: Catedral metropolitana de San Juan Bautista de Badajoz) என்பது மேற்கு எசுப்பானியாவில் படஜோச் எனும் இடத்தில் அமைந்துள்ள ஒரு உரோமன் கத்தோலிக்கத் தேவாலயம் ஆகும். மெரிடா படஜோச் உயர்மறைமாவட்ட பேராலயம் இது ஆகும்.\n\nஇப்பெருங்கோவில் கிட்டத்தட்ட கோட்டை ஒன்றைப்போன்றது. இதன் சுவர்கள் மற்றும்தூண்கள் மிகவும் பலமானவை. இங்கு சதுரவடிவிலான ஒரு மணிக்கோபுரமும் காணப்படுகிறது. இதன் ஒவ்வொரு பக்கங்களும் 11 மீற்றர் நீளமுடையதாகவும், 14 மீற்றர் உயரமுடையதாகவும் காணப்படுகிறது.\n\n"}
{"id": "230725", "url": "https://ta.wikipedia.org/wiki?curid=230725", "title": "அல்முடெனா பெருங்கோவில்", "text": "அல்முடெனா பெருங்கோவில்\n\nஅல்முடெனா பெருங்கோவில் (எசுப்பானியா:Catedral de la Almudena) என்பது எசுப்பானியாவின் மத்ரித் நகரில் அமைந்துள்ள உரோமன் கத்தோலிக்கத் ஆலயம் ஆகும். இது மலை உச்சி ஒன்றில் அமைந்துள்ளது. இதையடுத்து மாட்ரிட்டின் அரண்மனை அமைந்துள்ளது.\n\nஇது 1879 ஆம் ஆண்டில் வடிவமைக்கப்பட்டது. எனினும் இதன் வடிவமைப்புத்திட்டம் மாற்றப்பட்டு 13 ஆம் நூற்றாண்டில் கட்டப்பட்ட தேவாலயம் போல் தோன்றுமளவுக்கு இதனை வடிவமைத்தனர். இதன் கட்டுமானப்பணிகள் 1882 ஆம் ஆண்டில் ஆரம்பிக்கப்பட்டது, எனினும் எசுப்பானிய உள்நாட்டுப் போரினால் இதன் கட்டுமானப்பணிகள் தடைப்பட்டன. 1880ஆம் ஆண்டுகளிலும் இது கட்டி முடிக்கப்படவில்லை. பின்னர் 1993 ஆம் ஆண்டில் திருத்தந்தை இரண்டாம் அருள் சின்னப்பர் இப்பெருங்கோயிலினை நேர்ந்தளித்தார்.\n"}
{"id": "230735", "url": "https://ta.wikipedia.org/wiki?curid=230735", "title": "திராவிட இயக்கம் - புனைவும் உண்மையும் (நூல்)", "text": "திராவிட இயக்கம் - புனைவும் உண்மையும் (நூல்)\n\nதிராவிட இயக்கம் - புனைவும் உண்மையும் நூல் மலர்மன்னன் எழுதி கிழக்கு பதிப்பகத்தால் வெளியிடப்பட்ட நூல்.தமிழகத்தின் அரசியலை மாற்றி அமைத்ததாக அனைவரும் நம்பும் திராவிட இயக்கம் என்ற ஒன்று இருந்ததா என்ற கேள்வியுடன் ஆரம்பித்து திராவிடர் எனும் வார்த்தையே தமிழல்ல என்று கூறி, திராவிட அரசியலே நடந்தது என்று ஆராயும் நூல்.\n"}
{"id": "230736", "url": "https://ta.wikipedia.org/wiki?curid=230736", "title": "969 இயக்கம்", "text": "969 இயக்கம்\n\n969 இயக்கம் (\"969 Movement\") என்பது பௌத்தர்களைப் பெரும்பான்மையாகக் கொண்ட பர்மாவில் இசுலாமியப் பரம்பலை எதிர்க்க உருவாக்கப்பட்ட ஒரு தேசியவாத அமைப்பாகும். பர்மாவின் சர்ச்சைக்குரிய பௌத்த மதகுரு அசின் விராத்து தேரர் இதன் தலைவராக இருந்து செயற்படுகிறார். இவ்வியக்கம் பர்மாவிலும், வெளியிலும் பலத்த தாக்கத்தை ஏற்படுத்தியது. பன்னாட்டு ஊடகங்களில் பெரும் விமரிசனத்துக்குள்ளாகியது.\n\nSection::::பெயர்க் காரணம்.\n969 என்ற மூன்று எண்கள் புத்தரின் ஒழுக்கம், பௌத்தக் கொள்கைகள், பௌத்த சமூகம் ஆகியவற்றைக் குறிக்கிறது.\" இவற்றில் முதலாவது 9 என்ற எண் கௌதம புத்தரின் ஒன்பது சிறப்புப் பண்புகளையும், 6 இலக்கம் புத்தரின் அறம் பற்றிய ஆறு சிறப்புக் கூறுகளையும், கடைசி 9 இலக்கம் பௌத்த சங்கத்தின் (துறவிகள்) ஒன்பது சிறப்புக் கூறுகளையும் குறிக்கிறது. இந்த சிறப்புக் கூறுகள் புத்தரின் திரிரத்தினங்கள் எனக் கூறப்படுகிறது.\n\nSection::::முன்னெடுப்புகள்.\nபௌத்த மதப் பெண்கள் உள்ளூர் அதிகாரிகளின் ஒப்புதல் இல்லாமல் பௌத்தரல்லாத ஆண்களைத் திருமணம் முடிக்கத் தடை செய்யக் கோரும் சட்டத்தைக் கொண்டு வர 969 இயக்கம் பரப்புரையை மேற்கொண்டுள்ளது.\n\nSection::::பொது பல சேனாவுடன் கூட்டு.\n2014 செப்டம்பர் 29 இல் இலங்கையின் பொது பல சேனா என்ற பௌத்த கடும்போக்கு அமைப்பு கொழும்பில் நடத்திய சங்க மாநாட்டில் 969 இயக்கத்தின் தலைவர் அசின் விராத்து தேரர் கலந்து கொண்டு உரையாற்றினார். தீவிரவாதமற்ற ஆசியப் பிராந்தியம் ஒன்றை உருவாக்கும் குறிக்கோளுடன் இரு இயக்கங்களுக்கும் இடையே ஓர் ஒப்பந்தம் கையெழுத்திடப்பட்டது. புத்தசாசனத்தைப் பாதுகாக்கும் பொருட்டு தாம் ஒன்றிணைந்திருப்பதாக விராத்து தேரர் குறிப்பிட்டார்.\n\n"}
{"id": "230738", "url": "https://ta.wikipedia.org/wiki?curid=230738", "title": "ஸர்மிளா செய்யித்", "text": "ஸர்மிளா செய்யித்\n\nஸர்மிளா செய்யித் (11 அக்டோபர் 1982) இலங்கை முஸ்லிம் பெண் எழுத்தாளர், இலங்கை மட்டக்களப்பில் வசித்துவரும் இவர் ஒரு சமூக அபிவிருத்திக்கான நிறுவனத்தின் நிறைவேற்று அதிகாரியும், எழுத்தாளரும் , இலக்கிய ஆர்வலருமாவார்.\n\n"}
{"id": "230740", "url": "https://ta.wikipedia.org/wiki?curid=230740", "title": "டெராசா பெருங்கோவில்", "text": "டெராசா பெருங்கோவில்\n\nடெராசாவில் உள்ள தூய ஆவி பெருங்கோவில் அல்லது டெராசா பெருங்கோவில் (கத்திலன்: Catedral de Terrassa, Catedral del Sant Esperit, எசுப்பானியம்: Catedral de Tarrasa, Catedral del Espírito Santo) என்பது எசுப்பானியாவில் உள்ள உரோமன் கத்தோலிக்கப் பெருங்கோவில் ஆகும். இது எசுப்பானியாவின் டெராசா எனும் இடத்தில் அமைந்துள்ளது. இது தான் டெராசா மறைமாவட்டத்தின் பேராலயமாகும் ஆகும். இதன் கட்டுமானப்பணிகள் 1514 ஆம் ஆண்டில் துவங்கி 1616 ஆம் ஆண்டில் கட்டிமுடிக்கப்பட்டது.\n\n"}
{"id": "230741", "url": "https://ta.wikipedia.org/wiki?curid=230741", "title": "தில்லை கோவிந்தராஜன்", "text": "தில்லை கோவிந்தராஜன்\n\nதில்லை கோவிந்தராஜன் தஞ்சாவூரைச் சேர்ந்த கல்வெட்டு ஆய்வாளர்களில் ஒருவர் ஆவார்.\n\nSection::::பணி.\nகடலூர் மாவட்டம் சிதம்பரம் வட்டம் தெ.நெடுஞ்சேரிப்புத்தூரில் 24.1.1966இல் பிறந்த இவர் தற்போது தஞ்சாவூரில் ஆசிரியப் பணியாற்றிக் கொண்டு தமிழகத்தில் குறிப்பாக தஞ்சாவூர் மாவட்டத்திலும் அருகில் உள்ள பகுதிகளிலும் பல புதிய கல்வெட்டுகளையும், சிலைகளையும் கண்டுபிடித்துள்ளார். இவரது கண்டுபிடிப்புகளில் சமண தீர்த்தங்கரர் சிலைகளும் அடங்கும். தற்போது இவர் பொந்தியாகுளம் ஊராட்சி ஒன்றிய தொடக்கப்பள்ளியில் தலைமையாசிரியராகப் பணியாற்றி வருகிறார்.\n\n\n\n\n"}
{"id": "230746", "url": "https://ta.wikipedia.org/wiki?curid=230746", "title": "தில்லி சட்டமன்றம்", "text": "தில்லி சட்டமன்றம்\n\nதில்லி சட்டமன்றம், தில்லியின் மாநிலச் சட்டப் பேரவையாகும். இது டெல்லியை ஆட்சி செய்யும் மன்றம் ஆகும். இது ஓரவை முறைமையைக் கொண்டது. இந்த மன்றத்தில் மக்களால் தேர்ந்தெடுக்கப்பட்ட எழுபது பேர் உறுப்பினர்களாக பங்கேற்பர்.\n\nடெல்லி அரசின் தலைமையகமாக இயங்கும் பழைய தலைமைச் செயலகத்தில் சட்டமன்றம் இயங்குகிறது.\n\n1991 ஆம் ஆண்டில் ஏற்படுத்தப்பட்ட சட்டத்தின்படி, தில்லிக்கு மாநில சட்டமன்றம் ஏற்படுத்தப்பட்டது.\nஐந்தாண்டுகளுக்கு ஒரு முறை சட்டமன்ற உறுப்பினர்கள் தேர்ந்தெடுக்கப்படுவர். இறுதியாக, 2013 ஆம் ஆண்டில் தேர்தல் நடைபெற்றது.\n\n"}
{"id": "230749", "url": "https://ta.wikipedia.org/wiki?curid=230749", "title": "இனப்பெயர்", "text": "இனப்பெயர்\n\nஇனப்பெயர் ஒரு இனக்குழுவுக்கு வழங்கப்பட்ட பெயரைக் குறிக்கும். இனப்பெயர்கள் பொதுவாக இரண்டு வகைப்படும். ஒன்று புறப்பெயர். மற்றது தற்பெயர். புறப்பெயர் என்பது பிற இனத்தவரால் ஒரு இனத்தவருக்கு வழங்கப்படும் பெயர். தற்பெயர் என்பது ஒரு இனத்தவர் தாமே தமக்கு வழங்கிக்கொள்ளும் பெயர். எடுத்துக்காட்டாக செருமனியின் பெரும்பான்மை இனத்தவரை \"ஜெர்மன்\" (German) என ஆங்கிலத்தில் அழைப்பர். இது அவர்களுக்கு ஆங்கிலேயர் இட்ட பெயர். அதனால், \"ஜெர்மன்\" என்பது அவ்வினத்தவரைக் குறிப்பிட வழங்கும் புறப்பெயர். இவ்வினத்தவர் தம்மைத் தாமே \"டி டொயிச்சென்\" \"(die Deutschen)\" என அழைப்பர். எனவே இது அவர்களைக் குறிக்கும் தற்பெயர்.\n\nSection::::தமிழர்.\nதமிழ் மொழி பேசுவோரைக் குறிக்கும் தமிழர் என்னும் சொல் புறப்பெயரா, தற்பெயரா என்பதில் கருத்து வேறுபாடு நிலவுகிறது. சிலர் இது வடமொழியினர் மொழிக்கு வழங்கிய ’திரவிட’ என்பதே மருவித் தமிழ் ஆனதாகவும் இதில் இருந்தே தமிழர் என்னும் பெயர் தோன்றியது எனவும் கூறுவர். வேறு சிலர் தமிழ் என்பது தமிழ்ச் சொல் என்றும் அதிலிருந்தே தமிழர் என்னும் இனப்பெயர் உருவானது என்பர்.\n\n"}
{"id": "230752", "url": "https://ta.wikipedia.org/wiki?curid=230752", "title": "வானியல் வல்லுநர்", "text": "வானியல் வல்லுநர்\n\nவானியல் வல்லுநர் அல்லது வானியலாளர் (\"Astronomer\") என்பவர் புவிக்கு அப்பாற்பட்ட உலகத்தை ஆராயக்கூடிய ஒரு அறிவியலாளர் ஆவார். அவர் விண்ணில் உள்ள கோள்கள், நிலாக்கள், விண்மீன்கள், சிறுகோள்கள், வால்வெள்ளிகள், நெபுலா, கருந்துளைகள், விண்மீன் பேரடைகள் போன்ற வானியல்சார் பொருட்களின் உண்மைகளை ஆராய்ந்து கற்பவர். இவை மட்டுமின்றி வானில் நிகழும் காமா கதிர் வெடிப்புகள், அண்ட நுண்ணலை பின்புலக் கதிர்வீச்சு ஆகியனவும் வானியல் வல்லுனரின் கற்றலோடு தொடர்புடைய பிரிவுகளாகும். அண்ட நுண்ணலை கதிர்வீச்சு என்பது அண்டத்தைப் பற்றிய தோற்றம், இயக்கம், கட்டமைப்பு, படிமலர்ச்சி/பரிணாமம் ஆகியன குறித்த தனிப்பட்ட ஆய்வு இயல் என்றாலும் புவிக்கு அப்பாற்பட்ட துறையாக இருப்பதால் இப்பிரிவும் வானியலுடன் தொடர்புடையதே எனக் கருதலாம்.\n"}
{"id": "230763", "url": "https://ta.wikipedia.org/wiki?curid=230763", "title": "வானியல் பொருட்களின் பட்டியல்கள்", "text": "வானியல் பொருட்களின் பட்டியல்கள்\n\nஇந்தப்பட்டியல் வானியல் பொருட்களின் ஒரு முழுமையான பட்டியல்கள் அல்ல.\n\n\n\n\n\n\n\n\n\n\n\n"}
{"id": "230782", "url": "https://ta.wikipedia.org/wiki?curid=230782", "title": "மதுரை முத்து", "text": "மதுரை முத்து\n\nமதுரை முத்து என்ற பெயரில் உள்ள கட்டுரைகள்:\n"}
{"id": "230791", "url": "https://ta.wikipedia.org/wiki?curid=230791", "title": "அணுகுதகைமை", "text": "அணுகுதகைமை\n\nஅணுகுதகைமை (\"Accessibility\") என்பது, ஒரு உற்பத்திப் பொருள், கருவி, சேவை அல்லது சூழல் எந்த அளவுக்குக் கூடிய அளவு மக்களால் அணுகத் தக்கதாக உள்ளது என்பதைக் குறிக்கும். அணுகுதகைமையை, ஏதாவதொரு பொருளை அல்லது முறைமையை அணுகக்கூடிய தன்மையாகவும், அதில் இருந்து பெறக்கூடிய பயனாகவும் பார்க்க முடியும். இக்கருத்துரு பெரும்பாலும், இயலாமை அல்லது சிறப்புத் தேவைகளைக் கொண்டவர்களையும், அவர்களுடைய அணுகுவதற்கான உரிமையையும் கவனத்தில் கொள்கிறது.\n\nபயனாளிகளுக்கு \"நேரடி அணுக்கம்\" தேவை என்ற நிலையில், அணுகுதகைமையை முழுதளாவிய வடிவமைப்பினாலேயே அடைய முடியும். இது, குறித்த விடயத்தை இயலக்கூடியவர், இயலாமை கொண்டவர் என்ற பாகுபாடு எதுவும் இன்றி எல்லா மக்களும் அணுகக்கூடிய வடிவமைப்பு.\n\nSection::::அணுகுதகைமைச் சட்டவாக்கம்.\nஊனமுற்றோர் உரிமை இயக்கம் என்னும் இயக்கம் எல்லோருக்கும் சமமான சமூக, அரசியல், பொருளாதார அணுக்கம் வேண்டும் எனக் குரல் கொடுத்தது. இது, உடல்சார்ந்த அணுக்கத்தை மட்டுமன்றி, எல்லோருக்கும் ஒரே கருவிகள், சேவைகள், அமைப்புகள், வசதிகள் ஆகியவற்றையும் வேண்டி நிற்கிறது. ஐக்கிய நாடுகள் சபையின், ஊனமுற்றோர் உரிமைகள் சாசனத்தின் 9 ஆவது உட்பிரிவு, தத்தமது நாடுகளில் எல்லோருக்கும் முழுமையான அணுக்கம் வழங்க வேண்டும் எனக் கைச்சாத்திட்ட நாடுகளை வலியுறுத்துகிறது.\n\nஇது பெரும்பாலும், நடமாடுவதற்கான இயலாமை கொண்டவர்களுக்கு உதவுவதற்கான, சக்கர நாற்காலிகள், சாய்தளங்கள் போன்ற வசதிகள் குறித்தே விவவரிக்கின்ற போதும், பிறவகை இயலாமைகளுக்கும் இதை விரிவாக்க முடியும். இதனால், அணுக்க வசதிகள் பிரெய்லி வழிகாட்டிகள், உயர்த்திகள், சாலை வரிக்கடவைகளில் ஒலிச் சைகைகள், இணையத்தள வடிவமைப்பு என்பன போன்ற பல்வேறு வசதிகளுக்கும் விரிவாக்கம் பெற்றுள்ளன.\n"}
{"id": "230792", "url": "https://ta.wikipedia.org/wiki?curid=230792", "title": "செவீயா பெருங்கோவில்", "text": "செவீயா பெருங்கோவில்\n\nசெவீயா பெருங்கோவில் (\"Seville Cathedral/Cathedral of Saint Mary of the See\"; எசுப்பானியம்: Catedral de Santa María de la Sede) என்பது எசுப்பானியாவின் செவீயா எனும் இடத்தில் அமைந்துள்ள புகழ்பெற்ற கத்தோலிக்கப் பேராலயம் ஆகும். இது உலகில் கோதிக் கட்டிடக்கலையில் வடிவமைக்கப்பட்ட மிகப்பெரிய தேவாலயமாகும். மேலும் இது உலகின் மூன்றாவது பெரிய கிறித்தவ ஆலயமும் ஆகும். 1987 ஆம் ஆண்டில் யுனெஸ்கோவினால் இப்பேராலயம் உலக பாரம்பரியக் களமாக பதிவு செய்யப்பட்டது.\n\nஇப்பேராலயம் கட்டி முடிக்கப்பட்ட பின்னர் 16 ஆம் நூற்றாண்டில் ஹேகியா சோபியா மசூதியாக மாற்றம் பெற்ற பின்னர், இப்பேராலயமே உலகின் மிகப்பரிய பேராலயமாகத் திகழ்ந்தது. இங்கு கிறிஸ்தோபர் கொலம்பஸின் கல்லறை உள்ளது. இப்பேராலயத்தின் வடகிழக்குப்பகுதியில் பேராயர் அரண்மனை அமைந்துள்ளது.\n\n\n\n"}
{"id": "230803", "url": "https://ta.wikipedia.org/wiki?curid=230803", "title": "நச்சு அம்புத் தவளை", "text": "நச்சு அம்புத் தவளை\n\nமத்திய மற்றும் தென் அமெரிக்காவில் வாழக்கூடிய, அதிக பட்சம் 2.5 அங்குலமே நீளமுள்ள, ஒரு வகையான தவளைகள் நச்சு அம்புத் தவளைகள் ( Poison dart frog) இத் தவளைகள் கண்கவரும் பிரகாசமான நிறங்களில் காணப்படும்.. தாக்கும் ஒரு வகையான கொழகொழப்பான, கொடிய விஷத்தினை தன் முதுகுப்பகுதியில் சுரக்குமாம். இது எதிரிகளை எச்சரிக்கை விடுத்துத் தாக்க பயன்படும் ஒரு கருவி. தவளை சுரக்கிர விஷம் கிட்டத்தட்ட 10 மனிதர்களைக் கொல்லக்கூடியதாம். மழைக்காடுகளில் மட்டுமே காணப்படும் இந்த தவளைகள் நச்சு அம்பு தவளைகள் என அழைக்கப்படுகின்றன. மத்திய மற்றும் தென் அமெரிக்கப் பகுதிகளில் 220 இனங்கள் கண்டறியப்பட்டுள்ளன. இவற்றின் மேல் தோலில் அம்புகளை தடவி வேட்டையாட உபயோகித்தனர். இத் தவளைகள் கண்கவரும் பிரகாசமான நிறங்களில் காணப்படும். இந்த நிறம் ஒரு எச்சரிக்கை அடையாலம். மேல் தோலில் உள்ள விஷம் 20,000 எலிகளையும், 10 மனிதர்களையும் கொள்ள கூடியது. நச்சு, இது உண்ணும் கரையான்கள்,எறும்பு, பூச்சிகளில் இருந்து பெறுகிறது..\n\n"}
{"id": "230816", "url": "https://ta.wikipedia.org/wiki?curid=230816", "title": "குமாரி கமலா", "text": "குமாரி கமலா\n\nகுமாரி கமலா (பிறப்பு: 16 சூன் 1934) பழம்பெரும் நடிகையும், பரதநாட்டியக் கலைஞரும், பாடகியும் ஆவார். 1950களில் புகழ்பெற்ற நடிகையாக விளங்கிய இவர் 80 இற்கும் மேற்பட்ட தமிழ்த் திரைப்படங்களில் நடித்துள்ளார். கமலா பரத நாட்டியத்தில் இணையற்றத் தாரகைகளான தஞ்சாவூர் பாலசரஸ்வதி, ருக்மிணிதேவி ஆகியோர் வரிசையில் எண்ணத்தக்கவர் ஆவார்.\n\nSection::::வாழ்க்கைக் குறிப்பு.\nதமிழ்நாட்டின் மயிலாடுதுறையில் ராமமூர்த்தி ஐயர், ராஜம்மாள் ஆகியோருக்குப் பிறந்தவர் குமாரி கமலா. இருவரும் கலையார்வலர்கள். இவருக்கு 3 வயதானபோது குடும்பம் பம்பாய்க்கு இடம் பெயர்ந்தது. அந்த வயதில் கமலா கதக் நாட்டியம் பயின்றார். அங்கு மூன்றரை வயதில் பம்பாய் ஆஸ்திக சமாஜத்தில் நடன மேதை ருக்மிணி முன்னிலையில் ஆடி அவர் கையால் மாலையிடப்பட்டு வாழ்த்து பெற்றார். ஐதராபாத்தில் கவியரசி சரோஜினி நாயுடு முன்னிலையில் நடனமாடி வாழ்த்து பெற்றார். தந்தை ஈரானிலும் பின்னர் பம்பாயிலும் பணி புரிந்தவர். கமலாவிற்கு ராதா, வசந்தி என இரு உடன்பிறந்தவர்கள் உண்டு. இரண்டாம் உலகப்போரால் கமலாவின் குடும்பம் சொந்த ஊரான மயிலாடுதுறைக்கு இடம்பெயர்ந்தது. இது அவர் வாழ்வின் முக்கிய திருப்பம். கமலா பரதம் பயின்றார். அவரது பரதத்துக்கு காட்டுமன்னார் கோயில் முத்துக்குமரப் பிள்ளை அடித்தளமிட்டார். அதை வளர்த்து விட்டவர் வழுவூர் பி. இராமையா பிள்ளை. ராமையா பிள்ளையிடம் 25 ஆண்டு சிட்சை.\n\nபம்பாயிலிருந்த ரஞ்சித் மூவிடோன் கம்பெனியில் மாதச் சம்பளத்தில் இவர் குழந்தை நடிகையாகச் சேர்ந்தார். ராம ராஜ்யா, கிஸ்மத், விஷ்கன்யா, ஷாஜி, கந்தன், தத்புரி போன்ற இந்திப் படங்களில் நடித்தார். மியூசிக் அகடாமியிலிருந்து, எலிசபத் அரசியின் முடிசூட்டு விழா வரை கமலாவின் நாட்டியம் நடக்காத இடமேயில்லை என்றாயிற்று. அவர் புகழ் எங்கும் பரவியது. நாம் இருவர் உள்ளிட்ட பல திரைப்படங்களிலும் இவரின் நடனம் இடம்பெற்றது.\n\nSection::::திரைப்படங்களில் நடிப்பு.\nமும்பையில் இருந்து தமிழ்நாட்டுக்கு திரும்பி வந்ததும், காட்டுமன்னார்கோவில் முத்துக்குமாரப் பிள்ளை என்பவரிடம் முறையாக பரதம் கற்றுக் கொண்டு மாயவரத்திலேயே அரங்கேற்றமும் செய்தார். பின்னர் சென்னைக்குக் குடி பெயர்ந்து வழுவூர் ராமையா பிள்ளையிடம் பரதம் கற்று பல நிகழ்ச்சிகள் செய்தார். ஸ்ரீராமுலு நாயுடுவின் இயக்கத்தில் 1944 இல் வெளிவந்த ஜகதலப் பிரதாபன் திரைப்படத்தில் பாம்பு நடனம் ஆடிப் புகழ் பெற்றார். அதன் பின்னர் இவருக்குப் பல திரைப்படங்களில் நடனம் ஆட வாய்ப்புக் கிடைத்தது. நாம் இருவர் (1947) திரைப்படத்தில் \"ஆடுவோமே பள்ளு பாடுவோமே\" என்ற பாடலை இரட்டை வேடத்தில் நடித்துப் பாடினார். ஏவிஎம் இன் பராசக்தி திரைப்படத்தில் \"ஓ... ரசிக்கும் சீமானே...\" என்ற பாடல், கொஞ்சும் சலங்கை படத்தில் இவரும் நடிகை குசலகுமாரியும் இணைந்து ஆடிய போட்டி நடனம் ஆகியவை இவருக்குப் புகழ் சேர்த்தன.\n\nபாவை விளக்கு (1960) திரைப்படம் நடிகர் திலகம் சிவாஜி கணேசன், தணிகாசலம் என்ற எழுத்தாளனாக நான்கு கதாநாயகிகளுடன் நடித்து வெளிவந்தது. இப்படத்தில் முதல் கதாநாயகியாக குமாரி கமலா செங்கமலம் என்ற பாத்திரத்தில் குமாரி கமலா நடித்திருந்தார். இப்படத்தில் \"வண்ணத்தமிழ்ப் பெண்ணொருத்தி என்னெதிரில் வந்தாள்\" என்று கதாநாயகன் எழுதிப் பாடும் பாட்டிற்கு குமாரி கமலா நாட்டியமாடி இருந்தார்.\n\nஸ்ரீதேவி நடித்த தெய்வத் திருமணம், ஜெயசித்ரா நடித்த வருவான் வடிவேலன் போன்ற சில படங்களுக்கு நடன ஆசிரியையாகப் பணியாற்றியுள்ளார்.\n\nSection::::குடும்பம்.\nபிரபல ஓவியர் ஆர். கே. லட்சுமணனை திருமணம் புரிந்தார் கமலா. அவருடன் 1960 இல் மணமுறிப்பு செய்த பின்னர் 1964-ல் இராணுவ வீரர் மேஜர் லெட்சுமிநாராயணன் என்பவரைத் திருமணம் செய்து கொண்டு திரையுலகில் இருந்து விலகி குடும்ப வாழ்க்கையில் ஈடுபடலானார். 1980-ல் அமெரிக்காவில் உள்ள குயின்ஸ் என்ற இடத்தில் குடியேறி அங்கே \"ஸ்ரீபரதகலாலயா' என்கிற நாட்டியப் பள்ளி ஒன்றை ஆரம்பித்து ஏராளமானவர்களுக்கு பரதக் கலையைக் கற்றுக் கொடுக்க ஆரம்பித்தார். 1983-ல் கணவர் இறந்த பிறகு தன் மகனோடு அமெரிக்காவில் உள்ள நியூயார்க்கில் வசித்து வருகிறார்.\n\nSection::::விருதுகள்.\nஇவர் பெற்றுள்ள விருதுகள்: \n\n\n"}
{"id": "230826", "url": "https://ta.wikipedia.org/wiki?curid=230826", "title": "கோர்தோபா பள்ளிவாசல் - தேவாலயம்", "text": "கோர்தோபா பள்ளிவாசல் - தேவாலயம்\n\nகோர்தோபா பள்ளிவாசல் - தேவாலயம் (ஆங்கிலம்:The Mosque-cathedral of Córdoba, எசுப்பானியா: Mezquita–catedral de Córdoba) என்பது ஸ்பெயினில் இஸ்லாமிய ஆட்சியின் போது கட்டப்பட்ட பிரம்மாண்டமான பள்ளிவாசலாகும்.இது அப்துர்ரஹ்மான் அத் தாகித் என்ற உமயாத் கிலாபத்தில் இருந்ததார்.இவர் இந்த நிலத்தை 80000 திர்ஹம்கள் கொடுத்து வாங்கி இந்த 800 தூண்களை கொன்ட பிரம்மாண்டமான பள்ளிவாசலாகும். இது பின்னர் கிரஸ்தவர்களால் தேவாலயமாக மாற்றப்பட்டது. இது ஆந்தலூசியாவில் அமைந்துள்ள கோர்தோபா நகரத்தில் அமைந்துள்ளது. எசுப்பானியாவின் பன்னிரெண்டு பெருஞ்செல்வங்களில் இதுவும் ஒன்றாகும். மத்திய காலங்களில் இது பள்ளி வாசலாக மாற்றம் பெற்றுள்ளது.\n\n\nSection::::படத்தொகுப்பு.\nபள்ளிவாசலின் கட்டிடக்கலை தொடர்பான படங்கள்.\n\n"}
{"id": "230833", "url": "https://ta.wikipedia.org/wiki?curid=230833", "title": "ஆர். கே. நாராயணன்", "text": "ஆர். கே. நாராயணன்\n\nஆர். கே. நாராயணன் (ஆர். கே. நாராயண்) என்னும் ராசிபுரம் கிருஷ்ணசாமி நாராயணசாமி (10 அக்டோபர் 1906 – 13 மே 2001) உலக அளவில் புகழ் பெற்ற ஆங்கில எழுத்தாளர், இந்திய நாவல் ஆசிரியர் ஆவார். பிரபல கார்டூனிஸ்ட் ஆர். கே. லஷ்மண் இவரது தம்பியாவார்.\n\nஇவரின் உணர்ச்சிப்பூர்வமான நாவல்கள் 20 ஆம் நூற்றாண்டு இந்தியரின் வாழ்க்கையைப் பிரதிபலிக்கும் மால்குடி எனும் கற்பனைக் கிராமத்தைத் தழுவி எழுதப்பட்டவையாகும். முல்க் ராஜ் ஆனந்த் மற்றும் ராஜா ராவ் ஆகியோருடன் இவர் 20 ஆம் நூற்றாண்டின் மூன்று சிறந்த இந்திய-ஆங்கில மொழி எழுத்தாளர்களில் ஒருவர்.\n\nSection::::பிறப்பு.\nதந்தையின் பெயர் வி.ஆர்.கிருஷ்ணசாமி ஐயர். தாய் ஞானாம்பாள். ஆர்.கே.நாராயணன் இந்தியாவில் மைசூரில் இலக்கம் 1 வெள்ளா வீதியில் 1906 ஆம் ஆண்டு பிறந்தார். இவருடன் பிறந்த எண்மருள் இவர் மூன்றாமவர். இவரது முழுப்பெயர் (இ)ராசிபுரம் கிருஷ்ணசுவாமி ஐயர் நாராயணசுவாமி. தென்னிந்திய மற்றும் இலங்கைத் தமிழ் வழக்கப் படி முதற்பெயரானது பெற்றோரின் பெயரே வருவதால் இவரது சகோதரர்களும் முதற்பெயராக ஆர்.கே என்பதையே கொண்டிருந்தனர் (உதாரணமாக ஆர். கே. லக்ஷ்மண்). இவரது முதற் பதிப்பாளரான ஹமிஷ் ஹமில்ரன் ( இவரது பெயர் பெரிது எனக்கருதி அதைக் குறுக்கும் ஆலோசனைப் படி ஆர்.கே. நாராயணசுவாமி என அழைக்கப்பட்டார்.\n\nSection::::குழந்தைப் பருவம்.\nநாராயணனின் தாயாரான ஞானாம்பாள் இவரது பிறப்பை அடுத்து உடல் நலங்குன்றினார். எனவே இவர் ஓர் மருத்துவத் தாதியினால் பராமரிக்கப் பட்டார். தாயார் மீண்டும் தாய்மையடைந்ததால் இவர் சென்னையிலுள்ள அம்மணி என்றழைக்கப்படும் அம்மம்மாவின் வீட்டிற்கு அனுப்பப்பட்டார். இவர் தனது பதின்ம வயதுவரை அம்மம்மாவுடனும் மாமாவான ரீ.என்.சேஷாச்சலத்துடனும் வாழ்ந்து வந்தார். இவர் தனது சகோதரர்களையும் பெற்றோரையும் சந்திக்க ஒரு சில வாரங்களையே செலவழிப்பார். நாராயண் தமிழ் மொழியையும் பாடசாலையில் ஆங்கிலத்தையும் கற்று வந்தார். நாராயணினின் சுயசரிதையான எனது நாட்கள் (My Days) என்ற பொருள்படும் ஆங்கில நாவலில் பெற்றோரைப் பார்ப்பதற்காக மைசூர் வந்த போது கன்னட மொழிபேசும் கடைக்காரர்கள் உரையாடல்களைப் புரிந்து கொள்ள முடியாதிருந்ததையும் பின்னரே இம்மொழியை அறிந்ததையும் குறிப்பிட்டுள்ளார்.\n\nSection::::கல்வி.\n8 வருடக்கல்வியை சென்னையில் அம்மம்மாவின் வீட்டிற்கு அருகில் உள்ள லூத்தரன் மிஷன் பள்ளியில் (Lutheran Mission School) படித்தார். சிறிது காலம் CRC உயர் பாடசாலையிலும் படித்தார். சென்னை புரசைவாக்கம் ஈ.எல்.எம்.பெப்ரிஷியஸ் பள்ளி, மைசூர் மன்னர் கல்லூரி உயர் நிலைப்பள்ளி, மன்னர் கல்லூரி ஆகியவற்றில் படிப்பு. இவரது தகப்பனாரான ராசிபுரம் வெங்கட்ராம கிருஷ்ணசுவாமி ஐயர் மைசூரில் தலைமை ஆசிரியராக நியமிக்கப் பட்ட பின்னர் பெற்றோரிடமே சென்றுவிட்டார். ஆரம்பத்தில் பிரதான் புத்தகமானது களைப்பளிக்கக் கூடியதாக இருந்ததால் ஆங்கிலத்தில் எழுதும் கல்லூரி நுழைவுத் தேர்வில் வெற்றியடையவில்லை எனினும் மீண்டும் முயற்சி செய்து மைசூர் பல்கலைக் கழகத்தில் பட்டதாரியானார்.\n\nSection::::எழுத்தாளராக.\nSection::::நாராயணனின் ஆரம்ப வாழ்க்கை.\nஅநேகமாக நாரயணனின் எழுத்துக்கள் சுவாமியும் அவரது நண்பர்களும் என்று ஆங்கிலத்திலேயே (Swami and friends) ஆரம்பித்தது. இது மால்குடி என்னும் கற்பனைக் கிராமத்தைப் பின்னணியாகக் கொண்டது என்றாலும் ஒவ்வொன்றும் தனித்துவமானவை.\n\nSection::::ஆரம்பம்.\nஒரு சில குறிப்பிடத்தக்க இந்திய ஆங்கில எழுத்தாளர்களே இந்தியாவில் ஏறத்தாழத் தொடர்ந்து வசித்து வந்தனர். 1956 இல் ரொக்ஃபெல்லர் அமைப்பின் அழைப்பின் பேரில் அமெரிக்கா சென்றார். தி இந்து ஆங்கில செய்தித்தாளில் குறுங்கதைகளை எழுதினார். அத்துடன் நியாயம் (Justice) என்னும் சென்னையிலிருந்து வெளிவரும் பத்திரிகையின் மைசூர் ஆசிரியராகவும் சிறிதுகாலம் கடமையாற்றினார்.\n\nSection::::இலக்கிய வடிவம்.\nஇவரது படைப்புகள் எளிய நடையும், இழைந்தோடும் நகைச்சுவை உணர்வும் கொண்டவை. இவரது கதாபாத்திரங்கள் யாவும் சிற்றூர்களைச் சார்ந்தவை. சுவாமியும் நண்பர்களும் என்பதிலிருந்தே அவரது எழுத்தாக்கங்கள் ஆரம்பித்தன. முதலில் இவரது நாவல்களை வெளியிட எந்த பதிப்பகமும் முன்வரவில்லை. இறுதியாக நண்பரிடம் கிரகாம் கிறீனியிடம் ஆரம்ப வரைதலைக் காட்டினார். கிறீனி இதை மிகவும் பாராட்டியதுடன் வெளியிடுவதற்கும் ஏற்பாடு செய்தார். இதைத் தொடர்ந்து தொடர்ச்சியாக மால்குடி எனும் கற்பனைக் கிராமத்தைப் பின்பற்றி பல நாவல்களைப் பிரசுரித்தார். சில நாவல்கள் இவரது சுயசரிதையைப் பின்பற்றியவை. உதாரணமாக ஆங்கில ஆசிரியர் (The English Teacher) என்னும் நாவல் இவரது இளம் மனைவியின் மரணத்தைப் தழுவியெழுதப் பட்டதாகும்.\n\nநாராயணனின் ஆக்கங்கள் ஒவ்வொரு நாளும் சமுதாயத்தில் நடைபெறுவதைத் தழுவியதாகும். இவர் இந்துப் புராணக் கதைகளையும், நாட்டுப்புறக் கதைகளையும் கூறத் தயங்கவில்லை இவரது இத்தன்மையானது விமர்சிக்கப்பட்டபோதும் சிறந்த ஓர் எழுத்தாளராகவே கருதப் பட்டார்.\n\nSection::::எழுத்துப்பணி.\nஎழுத்தில் மால்குடி என்ற கற்பனை நகரை உருவாக்கி, உலகம் முழுவதும் உள்ள வாசகர்களை ரசிக்க வைத்தவர். கிரஹாம் கிரீன், ஈ.எம். பாஸ்டர், சோமர் செட் மாம், மால்கம் முகரிட்ஜ் உள்ளிட்ட பிரபல எழுத்தாளர்கள் இவரது ரசிகர்கள். பல சிறு கதைகளும், புதினங்களில் உள்ள பகுதிகளும் தொலைக்காட்சி நாடகங்களாக நடிக்கப்பட்டன.\n\nபள்ளி ஆசிரியர், பத்திரிகை நிருபர் பணிகளோடு மாநிலங்கலவை நியமன உறுப்பினராகவும் இருந்துள்ளார். ராக்கிங் கொடுமை, குழந்தைகள் சுமக்கும் புத்தக மூட்டை ஆகியவற்றுக்கு எதிராக நாடாளுமன்றத்தில் பேசியுள்ளார்.\n\nSection::::மால்குடி விரைவுத் தொடருந்து.\nமால்குடி என்பது இவர் கதைகளில் பயன்படுத்திய கற்பனை ஊர் ஆகும். இந்திய அரசு இவரை சிறப்பிக்கும் விதத்தில் மைசூரிலிருந்து யஷ்வந்பூர் வரை செல்லும் விரைவுத் தொடருந்துக்கு மாகுகுடி விரைவுத் தொடருந்து என்று பெயரிட்டு சிறப்பித்துள்ளது. இந்தியாவில் கற்பனை ஊரின் பெயர் கொண்ட ஒரே தொடருந்து இதுவாகும்.\n\nSection::::விருதுகள்.\nகைடு (வழிகாட்டி) புதினத்திற்கு சாகித்ய அகாதெமி விருது கிடைத்தது. இவ்விருது பெற்ற முதல் ஆங்கில நூல் இதுதான். 1964 ஆம் ஆண்டில் இவருக்கு பத்ம பூஷன் விருது வழங்கப்பட்டது.\nநோபல் பரிசுக்காக இருமுறை பரிந்துரைக்கப்பட்டவர்.லீட்ஸ் பல்கலைக்கழகம் (1967) மைசூர் பல்கலைக்கழகம்(1976) மற்றும் டெல்லி பல்கலைக்கழகம் (1973) ஆகியவை இவருக்கு கௌரவ டாக்டர் பட்டம் வழங்கின .2001 ஆம் ஆண்டில் (இறப்பதற்கு ஓர் ஆண்டுக்கு முன்பு) இவருக்கு பத்ம விபூஷண் பட்டமும் வழங்கப்பட்டது..\n\n\nSection::::படைப்புகள்.\nSection::::ஆர். கே. லக்ஷ்மன்.\nநாராயணனின் இளைய சகோதரரான ஆர். கே. லக்ஷ்மன் இந்தியாவில் பிரபல கேலிச் சித்திரக்கலை ஓவியர்.\n"}
{"id": "230834", "url": "https://ta.wikipedia.org/wiki?curid=230834", "title": "சக்கரவர்த்தித் திருமகன்", "text": "சக்கரவர்த்தித் திருமகன்\n\nசக்கரவர்த்தித் திருமகன் எனும் இராமாயணம் வால்மீகி இராமாயணத்தை அடிப்படையாகக் கொண்டு இராசகோபாலாச்சாரி எழுதிய இராமாயணம். கல்கி பத்திரிக்கையில் தொடராக வாராவாரம் வெளிவந்தது. வானதி பதிப்பகத்தால் பின்னர் ’இராமாயணம்’ என்ற தலைப்பில் வெளியானது. சாகித்திய அகாதமி விருது பெற்ற நூல்.\n\nஇந்நூலின் முடிவுரையில் இராஜாஜி, ’குழந்தைகளுக்கு ஒரு வார்த்தை’ என்ற குறிப்பில், யாருடைய உதவியும் இல்லாமல் குழந்தைகள் தாங்களே படித்து புரிந்து கொள்வதற்காகவே முக்கியமாக எழுதப்பட்ட நூலாகக் குறிப்பிடுகின்றார். \n\nஉத்தரகாண்டப் புராணக் குறிப்புகள் பிற்காலச் சேர்க்கையாகக் கருதியுள்ளதால் அவற்றைச் சேர்க்கவில்லை என்று ஆசிரியர் குறிப்பிடுகின்றார்.\n\nவாலி வதம் போன்ற சில பகுதிகளில் ஆராய்ச்சி நோக்குடனும் தமது ஒப்புமைக் கருத்துகளைக் குறிப்பிடுகின்றார்.\n\n"}
{"id": "230835", "url": "https://ta.wikipedia.org/wiki?curid=230835", "title": "முழுதளாவிய வடிவமைப்பு", "text": "முழுதளாவிய வடிவமைப்பு\n\nமுழுதளாவிய வடிவமைப்பு (Universal design) என்பது, பொதுவான உடற்தகுதி கொண்டோர், வயதானவர்கள், ஊனமுற்றோர் உட்பட எல்லோராலும் இயல்பாகவே அணுகத்தக்க வகையிலான கட்டிடங்கள், உற்பத்திப் பொருட்கள், சூழல்கள் ஆகியவற்றின் வடிவமைப்பைக் குறிக்கும். \"கூடிய அளவுக்கு மாற்றங்களோ சிறப்பு வடிவமைப்புக்களோ தேவைப்படாத வகையில் எல்லா மக்களாலும் பயன்படுத்தத் தகுந்த உற்பத்திகள், சூழல்கள்,நிரல்கள், சேவைகள் போன்றவற்றின் வடிவமைப்பே முழுதளாவிய வடிவமைப்பு\" என ஐக்கிய நாடுகள் சபையின் ஊனமுற்றோர் உரிமைகள் சாசனம் வரைவிலக்கணம் தருகிறது.\n\nஅனைத்து உற்பத்திகளையும் கட்டிடச் சூழல்களையும் அழகானவையாகவும், கூடிய அளவுக்கு வயது, திறன், தகுதி போன்ற பாகுபாடுகள் இன்றி அனைவரும் பயன்படுத்தத் தக்க வகையில் வடிவமைத்தல் என்னும் கருத்துருவுக்கு \"முழுதளாவிய வடிவமைப்பு\" என்பதற்கு நிகரான \"universal design\" என்னும் ஆங்கிலச் சொல்லை முதன் முதலில் பயன்படுத்தியவர் ரொனால்ட் எல். மேசு என்னும் கட்டிடக்கலைஞர் ஆவார். ஆனாலும், இயலாமை கொண்டோரையும் உட்படுத்திய கருத்துருவுக்கு முன்னோடியாக இருந்தவர், 1963ல் \"இயலாதோருக்கான வடிவமைப்பு\" \"(Designing for the Disabled)\" என்னும் நூலை எழுதிய செல்வின் கோல்ட்சிமித் என்பவரே. \n\nமுழுதளாவிய வடிவமைப்பு, இதற்குச் சற்று முன்னர் தோன்றிய \"தடைகள் இன்மை\" கருத்துருக்கள், பரந்த அணுகுதகைமை இயக்கம், உதவித் தொழில்நுட்பம் போன்றவற்றில் இருந்து உருவானது. அத்துடன் இந்த முக்கியமான விடயங்களுடன் அழகியலையும் சேர்த்து இது கவனத்தில் கொள்கிறது. மக்களின் சராசரி வாழ்நாள் அதிகரித்து வருவதாலும், நவீன மருத்துவ வசதிகளினால் குறிப்பிடத்தக்க காயங்கள், நோய்கள், பிறப்புக் குறைபாடுகள் போன்றவற்றில் ஊனங்களோடு தப்பிப் பிழைப்பது கூடி வருவதாலும், முழுதளாவிய வடிவமைப்புக் குறித்த அக்கறை வளர்ந்து வருகிறது. \n"}
{"id": "230843", "url": "https://ta.wikipedia.org/wiki?curid=230843", "title": "ஊனமுற்றோர் உரிமைகள் சாசனம்", "text": "ஊனமுற்றோர் உரிமைகள் சாசனம்\n\nஊனமுற்றோர் உரிமைகள் சாசனம் (Convention on the Rights of Persons with Disabilities) என்பது, ஊனமுற்ற மக்களின் மதிப்பையும், உரிமைகளையும் பாதுகாக்கும் பொருட்டு ஐக்கிய நாடுகளால் உருவாக்கப்பட்ட ஒரு அனைத்துலக மனித உரிமைகள் ஒப்பந்தம் ஆகும். ஊனமுற்றோர் மனித உரிமைகளை அனுபவிப்பதை முன்னெடுத்துப், பாதுகாத்து, உறுதி செய்வதுடன் அவர்கள் சட்டத்தில் கீழ் சமமான நிலையைப் பெறுவதை உறுதி செய்வதும், இவ்வொப்பந்தத்தோடு தொடர்புடைய எல்லாத் தரப்பினரதும் கடமை ஆகும். ஊனமுற்றோர் சமுதாயத்தில் மனித உரிமைகளோடு கூடிய முழுமையான உறுப்பினராகக் கருதப்படுவதற்கும், உரிய மருத்துவ வசதிகளைப் பெற்றுக்கொள்வதற்கும், அவர்களை அனுதாபத்துக்கு உரியவர்களாகப் பார்ப்பதைத் தவிர்ப்பதற்கும் இந்தச் சாசனம் ஊக்கியாகத் தொழிற்பட்டு உதவியுள்ளது. \n\nSection::::வரலாறு.\nஇதற்கான பேச்சுக்களை இலத்தீன் அமெரிக்கப் பிரதேசக் குழுவின் உதவியுடன் மெக்சிக்கோ தொடக்கிவைத்தது. 2002ல் மேற்கு ஐரோப்பாவும் பிறவும் சேர்ந்த குழுவின் எதிர்ப்புக் காரணமாக ஒப்பந்தம் தாமதமானது. 2002-3 ஆண்டுப் பகுதியில் நியூசிலாந்து தலையிட்டு பிரதேசங்களிடையே சுமுக நிலையை எட்ட உதவியது. பின்னர் நியூசிலாந்து இடைக்காலக் குழுவொன்றின் தலைமைப் பொறுப்பை ஏற்று, பிற குழு உறுப்பு நாடுகளான யோர்தான், கொசுத்தாரிக்கா, செக் குடியரசு, தென்னாபிரிக்கா ஆகியவற்றினதும், கொரியா மெக்சிக்கோ ஆகிய நாடுகளினதும் உதவியுடன், ஆகத்து த்06ல் ஒருமனதான உடன்பாடு ஏற்பட வழிவகுத்தது. இதனால் இச்சாசனம், எல்லாப் பிரதேசங்களினதும் வலுவான ஆதரவுடன், வரலாற்றில் மிகக் குறைந்த காலத்தில் ஆதரவு பெற்ற மனித உரிமைகள் முறையாவணம் ஆனது. 2007ல் 159 நாடுகள் இதில் கைச்சாத்திட்டன. அடுத்த ஐந்து ஆண்டுகளுக்குள் 126 நாடுகள் இதை ஏற்புறுதி செய்தன.\n\nஇதன் உரை, 2006 டிசம்பர் 13 ஆம் தேதி ஐக்கிய நாடுகள் பொதுச் சபையால் ஏற்றுக்கொள்ளப்பட்டு, 2007 மார்ச் 30 அன்று கைச்சாத்திடுவதற்காக வெளியிடப்பட்டது. 20வது தரப்பு கைச்சாத்திட்ட பின்னர் 2008 மே 3 ஆம் தேதி ஒப்பந்தம் நடைமுறைக்கு வந்தது. செப்டெம்பர் 2014 நிலவரப்படி இச்சாசனத்துக்கு 159 கைச்சாத்தாளர்கள் இருப்பதுடன், 151 பங்காளர்களும் உள்ளனர். ஐரோப்பிய ஒன்றியம் 2010 டிசம்பர் 23ல் ஏற்புறுதி செய்தது. ஐக்கிய அமெரிக்காவின் செனட் சபையில் ஏற்புறுதிக்கான முன்மொழிவு, 2012 டிசம்பர் 3ம் தேதி இடம் பெற்ற வாக்கெடுப்பில் தோல்வி அடைந்ததால் அந்நாடு இன்னும் ஏற்புறுதி செய்யவில்லை.\n\n\n"}
{"id": "230844", "url": "https://ta.wikipedia.org/wiki?curid=230844", "title": "திருக்குடும்பப் பரிகாரக் கோயிலும் பசிலிக்காவும்", "text": "திருக்குடும்பப் பரிகாரக் கோயிலும் பசிலிக்காவும்\n\nதிருக்குடும்பப் பரிகாரப் பேராலயம் (\"சக்ராடா பமீலியா\", Basílica i Temple Expiatori de la Sagrada Família) என்பது எசுப்பானியாவின், காத்தலோனியாவின் பார்சிலோனாவில் அமைந்துள்ள உரோமன் கத்தோலிக்கப் பெருங்கோவில் ஆகும். இதுவே பார்சிலோனாவில் அமைந்துள்ள மிகப்பெரிய கத்தோலிக்க ஆலயம் ஆகும். காத்தலன் கட்டிட வடிவமைப்பாளர் அந்தோனி கோடியினால் (1852–1926) இவ்வாலயம் வடிவமைக்கப்பட்டது. இது கட்டிமுடிக்கப்படும் முன்னரே இதனை யுனெஸ்கோ, உலக பாரம்பரியக் களமாக அறிவித்தது. இப்பேராலயம் 2010 ஆம் ஆண்டு நவம்பர் மாதம் திருத்தந்தை பதினாறாம் பெனடிக்கால் இளம் பேராளயமாக நேர்ந்தளிக்கப்பட்டது. இது எசுப்பானியாவின் பன்னிரெண்டு புதையல்களில் ஒன்றாகும்.\n\nகோடி தன்னுடைய இறப்புவரை இவ்வாலயத்திற்காகவே தன்னுடைய நேரங்களைச் செலவிட்டார், எனினும் அவரது இறந்த ஆண்டான 1926 ஆம் ஆண்டன்று ஆலயத்தின் காற்பங்கு கூட கட்டி முடிக்கப்படவில்லை. கோடியின் இறப்புக்குப் பின் பேராலயத்தின் கட்டுமானப்பணிகள் மிகவும் மெதுவாக நடந்தன. எசுப்பானிய உள்நாட்டுப் போர் காரணமாக இதன் கட்டுமானப்பணிகள் தற்காலிகமாக நிறுத்தப்பட்டன. 1950 ஆம் ஆண்டுகளில் மீண்டும் கட்டுமானப்பணிகள் ஆரம்பிக்கப்பட்டன. 2010 ஆண்டு வரை பாதிக்கும் மேலாக கட்டுமானப்பணிகள் நிறைவு செய்யப்பட்டு நேர்ந்தளிக்கப்பட்டது, எனினும் கோடியின் நூற்றாண்டு நினைவு தினமன்றே அதாவது 2026 ஆம் ஆண்டிலேயே இது முழுமையாக்கப்படும் என எதிர்பார்க்கப்படுகிறது.\n\n\n"}
{"id": "230845", "url": "https://ta.wikipedia.org/wiki?curid=230845", "title": "பிரனீசு மலைத்தொடர்", "text": "பிரனீசு மலைத்தொடர்\n\nபிரனீசு (Pyrenees, ; அல்லது \"\", ) ஐரோப்பாவின் தென்மேற்குப் பகுதியில் அமைந்துள்ள ஓர் மலைத் தொடர் ஆகும். இது பிரான்சுக்கும் எசுப்பானியாவிற்குமான இயற்கை எல்லையாக விளங்குகிறது. இது ஐபீரிய மூவலந்தீவை ஏனைய ஐரோப்பாவிலிருந்து பிரிக்கின்றது. பிஸ்கே விரிகுடாவிலிருந்து (இகுவர் முனை) நடுநிலக் கடல் (கேப் டெ கிரெயசு) வரை ஏறத்தாழ தொலைவிற்கு நீண்டுள்ளது.\n\nஇந்த மலைத்தொடரின் பெரும்பகுதி பிரான்சிற்கும் எசுப்பானியாவிற்குமான எல்லையாக விளங்குகிறது; சிறிய நாடான அந்தோரா இவ்விரு நாடுகளுக்கிடையே நடுவே இடைப்பட்டப் பகுதியில் அமைந்துள்ளது. வரலாற்றில் அரகோன் மன்னராட்சியும் நவார் இராச்சியமும் இந்த மலைத்தொடரின் இருபுறங்களிலும் விரிவுபட்டிருந்தன; சிறிய வடபகுதி பிரான்சிலும் தெற்குப் பெரும்பகுதி எசுபானியாவிலும் இருந்தன.\n\n\n"}
{"id": "230848", "url": "https://ta.wikipedia.org/wiki?curid=230848", "title": "ஒகலூர்", "text": "ஒகலூர்\n\nஒகலூர் (Ogalur) தமிழ்நாட்டில் பெரம்பலூர் மாவட்டம், வேப்பூர் ஊராட்சி ஒன்றியம், குன்னம் வட்டத்தில் அமைந்துள்ள ஒரு ஊராட்சி ஆகும்.\n"}
{"id": "230861", "url": "https://ta.wikipedia.org/wiki?curid=230861", "title": "வேர் ஹேவ் ஆல் தி லீடர்ஸ் ஃகான் (நூல்)", "text": "வேர் ஹேவ் ஆல் தி லீடர்ஸ் ஃகான் (நூல்)\n\nவேர் ஹேவ் ஆல் தி லீடர்ஸ் ஃகான்? (Where Have All the Leaders Gone?) ஆங்கிலத்தில் 2007 ஆம் ஆண்டு வெளியான புத்தகம். இதன் ஆசிரியர் லீ ஐயகோகா.\n\nசிறந்த தலைமைக்கான பண்புகளைப் பட்டியலிட்டு அவற்றை விளக்குகிறார் ஆசிரியர்.\n\nஇந்த நூலில் அமெரிக்காவின் தலைவர்கள் குறித்த அவரது கூர்மையான கருத்துகள், அமெரிக்காவின் தலைமைப் பண்பு குறைபாடுகள், அமெரிக்க குழந்தைகளின் பள்ளிநாட்களை அதிகரிக்க வேண்டியதின் தேவை குறித்த அவரது சிந்தனைகள், ஆசிரியர்களை ஊக்கப்படுத்த வேண்டியது, ஆசிரியர்களுக்கு உயர்வு அளித்து சமுதாயத்தில் முக்கியமானவர்களாக நடத்த வேண்டியதின் அவசியம், ஆசிரியர்களும் கல்வி கற்பித்தலைத் தவிர வேறு வேலைகள் செய்யாமல் கவனம் குவிக்கவேண்டியதின் அவசியம், தொடக்கக் கல்வியின் முக்கியத்துவம், இந்தியாவின் வளர்ச்சி தடுக்கமுடிதாததெனின் இணைய வேண்டியதன் அவசியம், பிறநாடுகள் மீதான கண்ணோட்டங்கள் என்று பலவும் தொகுக்கப்பட்டுள்ளன. பிரச்சனைகள் அனைத்தையும் சமாளிக்கும் தலைவர்கள் இல்லாதபொழுது ஒவ்வொரு குடிமகனும் தலைவராக உருவாக முயல வேண்டியதின் அவசியத்தையும் குறிப்பிடுகின்றார்.\n\n"}
{"id": "230864", "url": "https://ta.wikipedia.org/wiki?curid=230864", "title": "மணிமேகலை (காப்பியம்)", "text": "மணிமேகலை (காப்பியம்)\n\nமணிமேகலை ஐம்பெரும் தமிழ் காப்பியங்களுள் ஒன்று. இக்காப்பியத்தை இயற்றியவர் சீத்தலைச் சாத்தனார்.மணிமேகலை காப்பியத்தில் அடி இணையும், அதன் வழிபாடும், வேறு கடவுள்களின் வழிபாடும் இருக்கும் நிலையில், அது ஒரு மஹாயாண காப்பியமாகவே இருக்கமுடியும். மேலும், மஹாயாண பௌத்தமானது இல்லறத்தையும், துறவறத்தையும் வலியுறுத்தும் நிலையிலும், சிலப்பதிகாரமானது இல்லறத்தையும், மணிமேகலை காப்பியம் துறவறத்தையும் வலியுறுத்துவதாலும், இவைகள் இரட்டைக் காப்பியங்கள் ஆகும்.\n\nSection::::கதை.\nசிலப்பதிகாரத்திற்கு அடுத்ததாக இலக்கிய அழகில் பெருமைவாய்ந்த மணிமேகலை, ஐம்பெரும் தமிழ் காப்பியங்களுள் ஒன்றாகும். இக்காப்பியத்தின் தலைவி, மணிமேகலை, சிலப்பதிகாரத்தின் கோவலன் மற்றும் மாதவி என்பவர்களின் மகளாவாள். கோவலனின் துயர மரணத்திற்குப் பிறகு மாதவி தன் மகளை ஒரு புத்தத் துறவியாக வளர்த்தாள். ஒரு சமயத்தில் மணிமேகலையும் அவளுடைய தோழியும் பூப்பறிக்கச் சென்றிருந்தபோது, உதயகுமரன் என்ற சோழ மன்னன் மணிமேகலையின் மீது காதல் மயக்கம் கொண்டான். கடலின் கடவுளான மணிமேகலா, மணிமேகலையின் உலக இன்பங்கள் துறந்த வாழ்க்கையைப் பாதுகாக்க, அவளை தான் அறியாமலே மணிபல்லவம் என்ற தீவில் கொண்டு விட்டாள். அத்தீவில் மணிமேகலை ஒரு புத்த பீடிகை மூலம் தனது முன்பிறப்பைப் பற்றி அறிந்தாள். அதன் பிறகு, கடலின் கடவுள் மணிமேகலா, மணிமேகலையிடம் அவள் ஏன் மணிபல்லவத்திற்கு அழைத்து வரப்பட்டாள் என்பதைக் கூறி, மூன்று அதிசய மந்திரங்களையும் கற்றுக்கொடுத்தாள். அத்தீவில் மணிமேகலை 'அமுத சுரபி' என்ற உணவுக் கிண்ணத்தைக் கண்டெடுத்து, அதிலிருந்து அளவற்ற உணவை புகாரிலுள்ள ஏழைஎளியோருக்கு வழங்கினாள். இதையெல்லாம் கண்ட உதயகுமரன், மணிமேகலை தன்னை மணக்க வேண்டும் என்று அவளை வற்புறுத்தினான். ஆனால் மணிமேகலை தான் கற்ற வித்தையைப் பயன்படுத்தி காயசண்டிகையாக உருமாற்றிக் கொண்டாள். உண்மையான காயசண்டிகையின் கணவன் சந்தர்ப்ப சூழ்நிலைகளால் உதயகுமரனைக் கொலை செய்துவிட்டான். இதற்காகக் காயசண்டிகையின் உருவத்தில் இருக்கும் மணிமேகலை கைது செய்யப்படுகிறாள். ஆனால் தனது தாயாரின் உதவியோடு விடுவிக்கப்படுகிறாள். பிறகு அவள் வஞ்சி நகரத்திற்குச் சென்று தந்து ஞான ஆசிரியரான கண்ணகியிடம் உரையாடி அறிவுரை பெற்றாள். அத்துடன் அனைத்து மதங்களின் நிறைகுறைகளை வல்லுனர்களிடமிருந்து அறிந்தாள். அதன்பிறகு காஞ்சி நகரத்திற்குச் சென்று தனது ஆசானான அறவண அடிகளிடம் படிப்பினை பெற்று ஒரு முழுமையான புத்தத் துறவியாகி, தவத்தில் ஆழ்ந்தாள்.\n\nSection::::கதாப்பாத்திரங்கள்.\nமணிமேகலை - கோவலன் மாதவி தம்பதியின் மகள். இரத்தத்திலேயே ஊறிய துணிச்சல், பண்புகள் அதிகம் பெற்றவள். துறவியாகவேண்டும் என்று கூறிய புத்த மதப் பிக்குணி, ஒரு புறமும், தன்னை மோகத்தினால் பின்தொடர்ந்த சோழ மன்னன் மறுபுறமும் இருந்தும், மணிமேகலை அனைத்துத் தடைக்கற்களையும் துணிச்சலுடன் உடைத்தெறிந்தாள். பிறகு தன் விருப்பப்படியே புத்தத் துறவியாகி மக்களின் பசியைப் போக்குவதையே தன் கடமையாகக் கொண்டு வாழ்ந்த மணிமேகலை, அவள் மறைவிற்கு பின் தெய்வமாகப் போற்றப்பட்டாள். கோவலன் இரத்தத்தில் பசுமரத்தாணி போல் பதிந்திருந்த வீரம் மணிமேகலையிடம் இருந்ததால்தான் இது சாத்தியமானது. மாதவியைப் போல் மணிமேகலையிடம் அளவற்ற பண்புகள் இருந்தமையால்தான், தனது தாயார், ஆசான் மற்றும் ஞானபிதாவின் பேச்சை மதித்து நடக்கிறாள். இக்காப்பியமே மணிமேகலை பெரியவர்களின் பேச்சைக் கேட்டு நடப்பதை மூலமாகக் கொண்டு அமைந்துள்ளது.\n\nஉதயகுமரன் - சோழ மன்னன், மணிமேகலையின் மீது முட்டாள் தனமான மோகம் கொண்டவன். நினைத்ததை அடையவேண்டும் என்ற குணம் படைத்தவன். ஆசை இருக்கலாம் ஆனால் வெறித்தனமான ஆசை இருந்தால் அழிவு நிச்சயம் என்பதை உதயகுமரன் கதாப்பாத்திரம் காட்டியுள்ளது. மணிமேகலையின் மேல் காதல்கொண்ட உதயகுமரன் அவளது துறவியாக வேண்டும் என்ற ஆசையை அறிந்தும் கூட அவளைப் பின்தொடர்ந்தான். ஆனால் சந்தர்ப்ப சூழ்நிலைகளால், கஞ்சணன் என்பவன் உதயகுமாரனைக் கொலை செய்துவிட்டான்.\n\nசுதமதி - மணிமேகலையின் நம்பகமான தோழி. மணிமேகலையை மணிபல்லவத்தில் விட்டு, அவளை ஆன்மீகப் பாதையில் செலுத்தியதை மேகலையின் தாயாரிடம் கூடக் கூறாமல், சுதமதியின் கனவிலேயே முதலில் தோன்றி நடந்ததை கூறினாள், கடலின் கடவுள் மணிமேகலா. இது சுதமதியின் மேல் மணிமேகலா வைத்திருக்கும் நம்பிக்கையை காட்டுகிறது. இக்காப்பியத்திலேயே மணிமேகலையின் ஒரே தோழி சுதமதிதான். அக்காலகட்டங்களில் நண்பர்களுக்கெல்லாம் ஒரு இலக்கணமாக அமைந்தவள் சுதமதி. அவளிடமிருந்து நாம் கற்றுக்கொள்ளவேண்டியவை பல உண்டு.\n\nSection::::இயற்றப்பட்ட காலம்.\nமணிமேகலை காப்பியத்தின் காலம் தொடர்பாக முரண்பட்ட கருத்துக்கள் இருந்து வருகின்றன. இது நியாயப் பிரவேசம் என்ற நூலை அடிப்படையாகக் கொண்டு கணிக்கப் படுகிறது.\n\nமணிமேகலை நியாயப் பிரவேசத்தைப் பின்பற்றித் தோன்றியது என்று கருதப்படுகிறது. இதனைப் பின்பற்றி மணிமேகலையின் காலம் பொ.ஆ. 450 - பொ.ஆ. 550 என்று சோ.ந. கந்தசாமி கருதுகின்றார்.\n\nபாவ்லா ரிச்மேன் மணிமேகலையின் காலம் பொ.ஆ. ஆறாம் நூற்றாண்டு என்று குறிப்பிடுகிறார். இவ் ஆய்வுகளில் இருந்து மாறுபட்ட எஸ். கிருஷ்ணசாமி ஐயங்கார் மணிமேகலை திண்ணாகருக்கும் நியாயப் பிரவேசத்திற்கும் முற்பட்டது என்று விளக்குகின்றார். அதன்வழி மணிமேகலை பொ.ஆ. ஐந்தாம் நூற்றாண்டிற்கு முற்பட்டது என்று குறிப்பிடுகிறார்.\n\nSection::::மணிமேகலையில் சமயநெறி.\nகி. மு. ஆறாம் நூற்றாண்டில் பௌத்த, சமணச் சமயங்கள் தோன்றின. அதற்குப் பின்னர் கி. பி. மூன்றாம் நூற்றாண்டில் தமிழகத்தில் நிலவிய சமயங்களைப் பற்றிய செய்தி சமயநெறி விளக்கத்துடன் தெளிவாகத் தெரியவருகின்றன.\n'சமயம்' என்னும் சொல் சங்கப் பாடல்களில் இல்லை. தெய்வம் என்னும் சொல் உள்ளது. சமயம் என்னும் சொல் சிலப்பதிகாரத்திலும் இல்லை. பண்டைய நூல்களில் மணிமேகலை, பழமொழி ஆகியவற்றில் மட்டும் வருகிறது. புத்த மதம் கி. மு. 527-லும், சமண மதம் கி. மு. 527-லும் தோன்றின. இவை இரண்டும் ஏறத்தாழ சமகாலம் என்றாலும் புத்தர் துறவு 17 ஆண்டுகள் முந்தியது எனத் தெரிகிறது.\n\nசிலப்பதிகார காலத்தை வானியல் நெறியில் கணித்த நெறி துல்லியமாயினும், அவர் கொண்ட பாடத்தில் பிழை நேர வாய்ப்பு உண்டு. மேலும் அக்காலப் பல்லவர்கள் பற்றிய கருத்து இரட்டைக் காப்பியங்களில் இல்லை. எனவே ஒப்புமை வரலாற்றோடு பொருத்திக் கணிக்கப்பட்ட கயவாகு மன்னனின் கி. பி. 117 கண்ணகிக்குக் கல் நட்ட காலம் என்றும், அடுத்த வாழ்நாள் காலம் மணிமேகலை காலம் என்றும், இளங்கோவின் சிலப்பதிகாரமும், சாத்தனாரின் மணிமேகலையும் கி. பி. 150-250 கால இடைவெளியில் தோன்றியவை என்றும் தெளிவாக உணரமுடிகிறது.\n\nமணிமேகலை சேரநாட்டு வஞ்சிமாநகரில் ஒன்பது சமயக் கணக்கர்களைக் கண்டு அவர்தம் திறம் (கோட்பாடு) பற்றிக் கேட்டறிந்தாள். அவள் பின்பற்றியது பௌத்த சமயம். ஆக கி. பி. மூன்றாம் நூற்றாண்டில் நிலவிய சமயங்கள் பத்து எனத் தெரியவருகிறது. அவற்றைப் பின்பற்றிய சமயத் தலைமக்களை (சமயக் கணக்கர்களை) மணிமேகலை நூலிலுள்ள சொற்களைக் கொண்டு இங்கு அகரவரிசைப் படுத்திக் காண்கிறோம்.\n"}
{"id": "230867", "url": "https://ta.wikipedia.org/wiki?curid=230867", "title": "சித்தன்னவாசல்", "text": "சித்தன்னவாசல்\n\nசித்தன்னவாசல் இந்தியாவில் தமிழ்நாடு மாநிலத்தின் புதுக்கோட்டை நகரத்திலிருந்து 15 கிமீ தொலைவில் அமைந்த தொல்லியல் சிறப்பு மிக்க கிராமம் ஆகும்.\n\n2001 ஆம் ஆண்டு மக்கள் தொகை கணக்கெடுப்பின்படி, சித்தன்னவாசலின் மொத்த மக்கள் தொகை 1629. இதில் 805 ஆண்களும், 824 பெண்களும் இருந்தனர். மொத்த மக்கள் தொகையில் 650 பேர் கல்வியறிவு பெற்றவர்கள்.\n\nசமணர்களின் புகழ்பெற்ற வரலாற்று சுவர் ஓவியங்கள் (இது அஜந்தா ஓவியங்களைப் போல் உள்ளவையாகும்) இங்குள்ள குகைகளில் காணப்படுகின்றன. இங்கு பாறைகளால் ஆன ஜைன படுகைகள் (சமணர் படுகை) உள்ளன. பாறைகளால் வடிக்கப்பட்ட சமணப்படுகைகள் புதுக்கோட்டை நகரத்திலிருந்து சுமார் 60 கிமீ தொலைவில் அமைந்துள்ளது. ஞாயிற்றுக்கிழமையில் காலைப்பயணத்திற்கு இது சிறந்த இடமாக உள்ளது. இது இந்தியத் தொல்லியல் ஆய்வகம் மூலம் பராமரிக்கப்படுகிறது. இந்த இடம்,சிக்கலான பல சிறப்பம்சங்களைக் கொண்ட விளையாட்டுக்களை விளையாடும் குழந்தைகளுக்கு மகிழ்ச்சியைக் காெடுக்கிறது.\n\n9-ஆம் நூற்றாண்டில் உருவாக்கப்பட்ட விளையாட்டு ஓவியங்கள் இங்குக் காணப்படுகின்றன. இந்த குகைகளை மக்கள் பார்வையிடுவதற்கு மிக முக்கியமான காரணம் இங்குள்ள ஓவியங்கள் ஆகும். ஒன்பதாம் நூற்றாண்டின் போது ஜைன துறவிகள் எப்படி வாழ்ந்தார்கள் என்பதையும், அதிலுள்ள மாயவித்தைகளைத் தவிர மற்ற இரகசியங்களையும் கண்டுபிடித்துள்ளனர். ஒரு வரலாற்று ஆசிரியருடன் சேர்ந்த மாணவர்களின் சித்தன்னவாசல் சுற்றுலா,ஒரு பெரிய வெற்றியாக அமையும். நீங்கள் வரலாற்று நடையில் ஈடுபடலாம், சிறிய பறவைகளுடன் இயற்கையுடன் நடந்து செல்லலாம். இது வரலாறு, இயற்கை மற்றும் கட்டிடக்கலை கலந்த ஒரு சிறந்த இடமாகும். முந்தைய வரலாற்றில் காணப்படும் மெகாலிதிக் கல்லறைகள், சிறிய பாறைக் குடைவுக்குகைகள் உள்ளது.\n"}
{"id": "230873", "url": "https://ta.wikipedia.org/wiki?curid=230873", "title": "அல்கந்தாரா பாலம்", "text": "அல்கந்தாரா பாலம்\n\nஅல்கந்தாரா பாலம் (Alcántara Bridge) என்பது எசுப்பானியாவின் அல்கந்தாரா எனும் இடத்தில் அமைந்துள்ள ஒரு புராதனப் பாலமாகும். இது டாகுஸ் எனும் ஆற்றுக்கு மேலாக கட்டப்பட்டிருகின்றது. கி.பி. 98 ஆம் ஆண்டில் ட்ரஜன் எனும் உரோமப் பேரரசரின் கட்டளைப்படி இப்பாலம் கட்டப்பட்டுள்ளது. \n\nஇப்பாலத்தின் உண்மையான நீளம் 190 மீற்றர்கள் ஆகும், எனினும் தற்போது இதன் நீளம் 181.7 மீற்றராகவே காணப்படுகிறது. \n\nSection::::வரலாறு.\n1214 ஆம் ஆண்டி \"மூர்\" எனப்படும் முஸ்லிம் இனத்தவர்களால் பாலத்தின் இடது பக்கத்தில் காணப்படும் சிறிய வளைவு சேதப்படுத்தப்பட்டதாகக் கூறப்படுகிறது. 1543 ஆம் ஆண்டில் இப்பாலம் மீளக்கட்டப்பட்டதாகக் கூறப்படுகிறது. எசுப்பானியாவினுள் போர்த்துக்கீயர்கள் நுழைவதைத் தடுக்க இப்பாலத்தின் வலது பக்கத்தில் காணப்படும் வளைவை எசுப்பானியர் சேதப்படுத்தினர், பின்னர் 1762 ஆம் ஆண்டில் மூன்றாம் சார்லஸ் மன்னனால் திருத்தம் செய்யப்பட்டது.\n\n\n"}
{"id": "230876", "url": "https://ta.wikipedia.org/wiki?curid=230876", "title": "ராபர்ட் செரா", "text": "ராபர்ட் செரா\n\nராபர்ட் செரா (16 சனவரி 1987 – 1 அக்டோபர் 2014) , வெனிசுலா நாடாளுமன்ற உறுப்பினராக இருந்தவர் . அவர் ஆளும் வெனிசுலா சோசலிஸ்ட் கட்சியை சேர்ந்தவர் . அக்டோபர் 1 , 2014இல் கரகஸில் உள்ள வீட்டில் கத்தியால் குத்தி படுகொலை செய்யப்பட்டார். இவருடன், இவரது பெண் தோழி மரியா ஹரராவும் குத்தி கொலை செய்யப்பட்டார். ராபர்ட் செரா உடலில் 40 கத்திக் குத்துக் காயங்கள் இருந்தன.\n"}
{"id": "230878", "url": "https://ta.wikipedia.org/wiki?curid=230878", "title": "வானியல் கடிகாரம்", "text": "வானியல் கடிகாரம்\n\nவானியல் கடிகாரம் (\"Astronomical clock\") என்பது சூரியன், சந்திரன், விண்மீன் குழாம்கள், மற்றும் சில சமயங்களில் முக்கிய கோள்கள் போன்ற வானியல் பொருள்களின் தொடர்பு நிலைகளை தகவலாக தன்னுடைய முகப்பில் காண்பிக்கும் வகையில் சிறப்பாக வடிவமைக்கப்பட்ட ஒரு கடிகாரமாகும்.\n\nஎல்லா கடிகாரங்களிலும் கடிகாரம் என்ற சொல் ஒரு நாளின் நேரத்தைக் காண்பிப்பதற்கு உபயோகமாதல் போலவேதான் வானியல் கடிகாரத்திலும் உபயோகமாகிறது. ஆனால், சற்றுக் கூடுதலாக நேரம மட்டுமின்றி சில வானியல் தகவல்களையும் காண்பிக்கிறது. வானில் சூரியன் மற்றும் சந்திரனின் இருப்பிடத்தைக் இக்கடிகாரம் காட்டுகிறது. மேலும் நிலவின் வயது, பிறைகளின் வளர்ச்சிக் கட்டங்கள், இராசி நட்சத்திரத்தில் சூரியனின் தற்போதைய நிலை, விண்ணக நேரம் மற்றும் பிற வானியல் தரவுகளான கிரகணத் தோற்றங்கள் அல்லது ஒரு சுழலும் நட்சத்திர வரைபடம் ஆகிய அம்சங்களை இக்கடிகாரம் உள்ளடிக்கியுள்ளது. வானாய்வகத்தில் சாதாரணமாக துல்லியக் கணக்கீட்டிற்குப் பயன்படுத்தப்படும் இந்த ஊசல் கடிகாரத்தை கால வானியல் சீராக்கியுடன் இணைத்து குழப்பிக் கொள்ளக்கூடாது.\n\nவானியல் கடிகாரங்கள் பொதுவாக புவிமைய மாதிரியை பயன்படுத்தி சூரியக்குடும்பத்தை முன்னிலைப்படுத்தின. அதாவது இக்கடிகாரத்தின் சுழல் மையத்தில் உள்ள வட்டு அல்லது கோளம் சூரியக் குடும்பத்தின் மையம் பூமியென குறிப்பிடும். ஆண்டிகைதெரா இயங்கு முறையில் உள்ளது போல, சூரியன் பூமியைச் சுற்றி இயங்கும் ஒரு தங்கக் கோளமாகவே இரண்டாம் நூற்றாண்டின் பிற்பகுதிவரை நம்பப்பட்டது. கோப்பர்நிக்கஸ் காலத்துக்கு முந்தைய ஐரோப்பாவின் தத்துவப்பார்வை வானியல் கடிகாரத்தின் சுழல் மையதில் உள்ள 24 மணி நேரத்திற்கு ஒருமுறை சூரியன் பூமியைச் சுற்றிவரும் என்ற நம்பிக்கையை ஒத்திருந்தது.\n\n"}
{"id": "230880", "url": "https://ta.wikipedia.org/wiki?curid=230880", "title": "வரிக்கடவை", "text": "வரிக்கடவை\n\nவரிக்கடவை (Zebra crossing) என்பது நடந்து செல்வோர் சாலைகளைக் கடப்பதற்காக அமைக்கப்படும் ஒரு வழி ஆகும். இது உலகின் பல நாடுகளிலும் காணப்படுகின்றது. இதில் பெரும்பாலும் கறுப்பு வெள்ளை நிறங்களிலான பட்டைகள் அடுத்தடுத்துக் காணப்படும். இது வரிக்குதிரையின் வரிகளை ஒத்திருப்பதால் ஆங்கிலத்தில் இதை வரிக்குதிரைக் கடவை எனப் பெருள்படும் \"சீப்ரா குரொசிங்\" (Zebra crossing) என அழைப்பர்.\nSection::::வடிவமப்பு.\nவரிகள் சாலையில் போக்குவரத்தின் திசைக்கு இணையாகவும் நடக்கும் திசைக்குக் குறுக்காகவும் அமைந்திருக்கும். வரிகள் கடும் நிறத்திலும் இளம் நிறத்திலும் மாறிமாறி இருக்கும். இளம் நிறம் பெரும்பாலும் வெள்ளையாக இருப்பது உண்டு. சாலை கறுப்பு அல்லது அதற்கு அணித்தான கடும் நிறத்தில் அமைவதால் வெள்ளை நிற வரிகளை மட்டும் இடைவெளி விட்டுப் பூசுவதன் மூலம் வரிக்கடவை உருவாக்கப்படுகிறது. வரிகள் ஒவ்வொன்றும் 40 - 60 சதமமீட்டர் அளவுடன் ஒரே அகலம் கொண்டவையாக இருப்பது வழக்கம்.\n\nபோக்குவரத்துக் குறைவாக இருக்கும் சாலைகளில் பொதுவாக நடப்பவர்களுக்கே வழியுரிமை இருக்கும். சாலையைக் கடப்பதற்கு ஆட்கள் நிற்கும்போது வண்டிகளை நிறுத்தி வழி விடவேண்டும். போக்குவரத்துக் கூடுதலாக இருக்கும் சாலைகளில், கடப்பதை ஒழுங்கு படுத்துவதற்காக நிறச் சைகை விளக்குகள் அமைப்பது உண்டு. வேகமான போக்குவரத்துக் கொண்ட நெடுஞ்சாலைகளில் பொதுவாகச் சாலைகளைக் கடப்பதற்கு வரிக்கடவைகள் பயன்படுவதில்லை.\n\nSection::::வரலாறு.\n1940களிலும் 1950களின் தொடக்கத்திலும் உருவான அதிகரித்த சாலை விபத்துக்களைக் கட்டுப்படுத்தும் ஒரு வழியாக இங்கிலாந்தில் முதன் முதலாக வரிக்கடவைகள் அறிமுகமாயின. 1951 அக்டோபர் 31 ஆம் தேதி முதல் வரிக்கடவை பேர்க்சயரில் உள்ள சிலோவில் முறைப்படி திறந்து வைக்கப்பட்டது. \n"}
{"id": "230881", "url": "https://ta.wikipedia.org/wiki?curid=230881", "title": "இயற்கை எல்லை", "text": "இயற்கை எல்லை\n\nஇயற்கை எல்லை (\"natural border\") என்பது இறைமையுள்ள நாடுகளுக்கிடையே அல்லது அவற்றின் மாநிலங்களுக்கிடையே ஆறுகள், மலைத் தொடர்கள், அல்லது பாலைவனங்கள் போன்ற இயற்கையான புவியியல் அமைப்பால் எழும் எல்லைக்கோடு ஆகும். மேற்கத்திய பண்பாட்டில் உரூசோவின் \"இயற்கை\" கருத்துருக்களாலும் தேசியவாதக் கருத்துருக்களாலும் 17வது நூற்றாண்டில் \"இயற்கையான எல்லைக்கோடுகளின் கோட்பாடு\" உருவானது. சீனாவில் இயற்கையோடிணைந்த கட்டுப்பாட்டு வலயங்கள் இதற்கு முன்னமேயே கடைபிடிக்கப்பட்டுள்ளன.\n\nஇயற்கையோடிணைந்த எல்லைகள் போர்களுக்கு மிகவும் பயனுள்ளதாக அமைகின்றன; இத்தகைய இயற்கை வரம்புகளை தாண்டுவது படையெடுக்கும் எதிரிகளின் காலாட்படைகளுக்கு தடங்கல்களை ஏற்படுத்துவதால் எல்லைகளைக் காப்பது படைத்துறைக்கு எளிதாகின்றது.\n\nஇயற்கையான எல்லைகளை எட்டும்வரை இராச்சியத்தை விரிவாக்கிக் கொண்டு செல்வது முந்தைய அரசர்களின் முதன்மை இலக்காக இருந்தது. காட்டாக உரோமைக் குடியரசும் பின்னர் உரோமைப் பேரரசும் தங்கள் ஆட்பகுதியை சில இயற்கை அரண்களை எட்டும் வரை தொடர்ந்தனர்: முதலாவதாக ஆல்ப்ஸ், பின்னர் ரைன் ஆறு, தன்யூப் ஆறு மற்றும் சகாரா பாலைவனம். ஐரோப்பாவின் நடுக்காலத்திலிருந்து 19வது நூற்றாண்டு வரை, பிரான்சு தனது எல்லைகளை ஆல்ப்சு, பிரனீசு, மற்றும் ரைன் ஆறு வரை விரிவாக்கி வந்தது.\n\nஇத்தகைய இயற்கை எல்லைகள் மாறும்போது நாடுகளுக்கிடையே ஆட்சிப்பகுதிக் குறித்த பிணக்குகள் ஏற்படுவதுண்டு. இதற்கு காட்டாக அமெரிக்காவிற்கும் மெக்சிக்கோவிற்கும் ரியோ கிராண்டே ஆற்றையொட்டிய எல்லைக்கோடு வரையறுக்கும் ஆட்பகுதி குறித்த பன்முறைச் சண்டைகளைக் குறிப்பிடலாம். \n"}
{"id": "230882", "url": "https://ta.wikipedia.org/wiki?curid=230882", "title": "தலைகீழ் விளைவுகள்", "text": "தலைகீழ் விளைவுகள்\n\nதலைகீழ் விளைவுகள் (\"Inverse consequences\") என்பது குறித்த நோக்குடன் ஒரு செயலை மேற்கொள்ளும் போது, எதிர்பார்த்ததற்கு நேர்மறையாக விளையும் வினைகளைக் குறிக்கும். இத்தகைய நிகழ்வுகளைக் பற்றிய விதி தலைகீழ் விளைவுகளின் விதி எனப்படுகிறது. இது எதிர்பாராத விளைவுகளின் வகைகளில் ஒன்று.\n\n"}
{"id": "230883", "url": "https://ta.wikipedia.org/wiki?curid=230883", "title": "ஆஸ்பார்ன் விளைவு", "text": "ஆஸ்பார்ன் விளைவு\n\nஆஸ்பார்ன் விளைவு (\"Osborne effect\") எதிர்பாராத விளைவுகளின் வகைகளில் ஒன்று. ஒரு வணிக நிறுவனம் தனது எதிர்காலச் செயல்பாடுகளைப் பற்றிய அறிக்கை ஒன்றை வெளியிட, அவ்வறிக்கையின் தாக்கத்தால் அந்நிறுவனம் நேர்மறையான விளைவுகளைச் சந்திப்பதே ஆஸ்பார்ன் விளைவு எனப்படுகிறது. 1985 இல் திவால் ஆகிய ஆஸ்பார்ன் கணினி நிறுவனத்தின் பெயரே இதற்கும் பெயரானது. தன்னையே பொய்யாக்கும் அருள்வாக்குக்கும் இந்த விளைவு எடுத்துக்காட்டாக அமையும்.\n\nஆஸ்பார்ன் கணினி நிறுவனம் ஒரு மேசைக்கணினி தயாரித்த நிறுவனம். அதன் முக்கிய பண்டம் “ஆஸ்பார்ன் 1” மேசைக்கணினி. 1981 முதல் இக்கணினியை விற்பனை செய்து ஆஸ்பார்ன் நிறுவனம் தனது வருவாயில் பெரும்பகுதியை ஈட்டி வந்தது. 1983 இல் நிறுவுனர் ஆடம் ஆஸ்பார்ன், தனது நிறுவனத்தின் அடுத்த கட்ட வெளியீடுகளான புதிய மேசைக் கணினிகளைப் பற்றி ஊடகங்களில் அறிவிக்கலானார். ஆஸ்பார்ன் 1 கணினியில் இல்லாது பல புதிய, நவீன வசதிகளை அவை கொண்டிருந்தன எனப் பரப்புரை செய்தார். ஆனால் அப்புதிய கணினிகள் அப்போது தயார் நிலையில் இல்லை. மேலும் சில ஆண்டுகள் கழித்தே அவற்றை சந்தைப்படுத்த முடியும் என்ற நிலை இருந்தது. முந்திக்கொண்டு ஆஸ்பார்ன் செய்த பரப்புரையினால் கவரப்ப்பட்டு வாடிக்கையாளர்கள் ஆஸ்பார்ன் 1 கணினியை வாங்குவதை நிறுத்திவிட்டனர். புதிய மேசைக்கணினிகள் வந்த பின்னால் அவற்றை வாங்கிக் கொள்ளலாம் என்று முடிவு செய்துவிட்டனர். இதனால் ஆஸ்பார்ன் 1 கணினியின் விற்பனை வெகுவாகக் குறைந்து ஆஸ்பார்ன் கணினி நிறுவனத்தின் வருவாய் தடைபட்டது. புதிய கணினிகளை உற்பத்தி செய்ய முடியாமலும் பழைய கணினிகள் விற்பனையாகாமல் தேங்கியதாலும் நிறுவனம் திவால் ஆனது.\n"}
{"id": "230909", "url": "https://ta.wikipedia.org/wiki?curid=230909", "title": "போப்லெட் மடாலயம்", "text": "போப்லெட் மடாலயம்\n\nசாந்தா மரியா தெ போப்லெட்டின் அரச ஆசிரமம் () என்பது ஒரு சிஸ்டேர்சியன் மடாலயம் ஆகும். இது 1151ஆம் ஆண்டில் கட்டப்பட்டது. எசுப்பானியாவில் காத்தலோனியா எனும் இடத்தில் பிரதேஷ் மலைகளின் அடிவாரத்தில் அமைக்கப்பட்டுள்ளது. பிரான்சில் இருந்து வந்த சிஸ்டேர்சியன் மதகுருமார்களால் சோனகர்களிடம் இருந்து வெற்றிகொண்ட நிலத்தில் அமைக்கப்பட்டது. இதை அமைத்த தலைமை கட்டடக்கலைஞர் ஆர்னோ பார்குவேஸ்.\n\nஇந்த மடாலயம் சிஸ்டேர்சியன் முக்கோணம் என அழைக்கப்படுகின்ற மடாலயங்களில் முதன்மையானது ஆகும். இந்த சிஸ்டேர்சியன் முக்கோணமானது காத்தலோனியாவின் பலத்தை 12ஆம் நூற்றாண்டுகளில் வெளிக்காட்டின. (சிஸ்டேர்சியன் முக்கோணத்தில் அடங்கிய மற்றவைகள்: வல்போனா மடாலயம் மற்றும் சண்டேஸ் கிரூஸ்) \n\nSection::::முக்கியத்துவம்.\nபோப்லெட் ஆனது அரசர்களின் மடாலயமாக இருந்ததுள்ளது. சில முக்கியமான அரச கல்லறைகளில் அளபச்டேரின் சிலைகள் மேலே காணப்படுகின்றன. அரசர்களின் காலடியில் சிங்க சிலைகளும் அரசிகளின் காலடிகளில் நாய்களின் சிலைகளும் இந்த மடாலயத்தில் அமைக்கப்பட்டுள்ளது.\n\nஅரகொனின் நான்காம் பீட்டர் (1319 – 1387) ஆட்சிக்கு வரும்போது ஒரு நிபந்தனையை ஏற்படுத்தினார். அதாவது அரகொனின் அரசர்கள் யாவரும் போப்லெட் மடாலயத்திலேயே அடக்கம் செய்யப்பட வேண்டும். அரகோனின் இரண்டாம் பெர்டினன்ட் இந்த இந்த நிபந்தனையை அவரது இராச்சியம் காஸ்டிலே இராச்சியத்துடன் இணைக்கப்பட்ட போது உடைத்தார். அதன் பின் அரச உடல்கள் கிரனாதாவில் அடக்கம் செய்யப்பட்டது.\n\nSection::::அடக்கம் செய்யப்பட்டவர்கள்.\nஅரகொனின் பின்வரும் அரசர்கள் மற்றும் அரசிகள் போப்லெட் மடாலயத்தில் இறந்த பின் அடக்கம் செய்யப்பட்டனர்.\n\n\nSection::::உலகப் பாரம்பரியக் களம்.\nபோப்லெட் மடாலயம் ஐக்கிய நாடுகள் கல்வி, அறிவியல், பண்பாட்டு நிறுவனத்தால் உலகப் பாரம்பரியக் களமாக 1991 ஆண்டு பிரகடனப் படுத்தப்பட்டது.\n\n<br clear=all>\n"}
{"id": "230910", "url": "https://ta.wikipedia.org/wiki?curid=230910", "title": "பேராலயம்", "text": "பேராலயம்\n\nபேராலயம், மறைமாவட்டப் பேராலயம், மறைமாவட்டத் தலைமைக் கோவில் அல்லது கதீட்ரல் (\"cathedral\", இலத்தீனிடமிருந்து பிரான்சியம் \"cathédrale\". கிரேக்க மொழியில் \"cathedra\" என்பதற்கு \"இருக்கை\") அல்லது பழைய தமிழ் வழக்கில் மெற்றிறாசனக் கோவில் என்பது ஆயரின் தலைமைபீடம் அடங்கிய கிறித்தவத் தேவாலயம் ஆகும். இது ஓர் மறைமாவட்டம், கிறித்தவ சங்கம் அல்லது கிறித்தவ திருச்சபையினை வழிநடத்தும் ஆயரின் தலைமை ஆலயமாகும். கத்தோலிக்க திருச்சபை, ஆங்கிலிக்கம், மரபுவழி திருச்சபைகள், மற்றும் சில லூதரனிய மெதடிச திருச்சபைகள் போன்ற ஆட்சியமைப்பு கொண்ட திருச்சபைகளில் மட்டுமே கோவில்களுக்கு இவ்வகை பயன்பாடு உள்ளது. ஆயரின் இருக்கை கொண்ட கதீட்ரல்கள் முதலில் இத்தாலி, கால், எசுப்பானியா மற்றும் வடக்கு ஆபிரிக்காவில் 4வது நூற்றாண்டில் உருவாகத் தொடங்கின. ஆனால் மேற்கத்திய கத்தோலிக்க திருச்சபையில் 12வது நூற்றாண்டு வரை, இத்தகைய வழக்கம் பரவவில்லை. 12வது நூற்றாண்டு வாக்கில் தலைமைக்கோவில்களுக்கான தனி கட்டிட வடிவமைப்பு, கட்டமைப்புகள், சட்ட அடையாளங்கள் ஆகியவை உருவாகத் தொடங்கின.\n\nகிறித்தவச் சீர்திருத்த இயக்கத்தை அடுத்து மேற்கு ஐரோப்பாவின் பல பகுதிகளில் உருவான சீர்திருத்தச் சபைகள் ஆயர்களும், படிநிலை ஆட்சியமைப்பம் இல்லாமல் அமைந்தன. ஆயினும் அந்த இடங்களில் இருந்த மறைமாவட்டப் பேராலய கட்டிடங்கள் அதே பெயரிலேயே அழைக்கப்பட்டன; 16வது நூற்றாண்டு முதல், குறிப்பாக 19வது நூற்றாண்டில், மேற்கு ஐரோப்பிய திருச்சபைகள் ஆசியா, ஆபிரிக்கா, ஆத்திரேலேசியா, ஓசியானா, அமெரிக்காக்களில் பல புதிய பணித்தளங்களை தோற்றுவித்தன. மேலும் கத்தோலிக்க திருச்சபையும் மரபுவழி திருச்சபையும் முன்னாள் சீர்திருத்தப்திருச்சபையின் ஆட்சிவட்டத்துள் பல புதிய மறைத்தூதுப் பணித்தளங்களை உருவாக்கின. இவற்றால் ஒரே நகரில் பல்வேறு திருச்சபைகளுக்கான மறைமாவட்டப் பேராலயங்கள் இருக்கலாம்.\n\nஒரு பங்கு ஆலயம் தற்காலிகமாக மறைமாவட்டப் பேராலயமாக பயன்படுத்தப்படும்போது அதனை \"மறைமாவட்டப் பதில் பேராலயம்\" (Pro-cathedral) என்று அழைக்கின்றனர். பேராயர் அல்லது உயர் மறைமாவட்ட ஆயரின் ஆட்சிப்பீடம் \"உயர்மறைமாவட்ட பேராலயம்\" (Metropolitan cathedral) என அழைக்கப்படுகிறது. ஒரே மறைமாவட்டத்துக்குள்ளேயே ஒரே திருச்சபையின் இரண்டு ஆலயங்கள் ஒரே ஆயரின் ஆட்சிப்பீடமாக அமைந்திருக்கலாம். இவ்வகை ஆலயங்களில் ஒன்று \"மறைமாவட்டப் பேராலயம்\" எனவும் மற்றொன்று \"மறைமாவட்டப் துணை பேராலயம்\" (Co-cathedral) எனவும் அழைக்கப்படும்.\n"}
{"id": "230917", "url": "https://ta.wikipedia.org/wiki?curid=230917", "title": "அத்யாத்ம இராமாயணம்", "text": "அத்யாத்ம இராமாயணம்\n\nஅத்யாத்ம இராமாயணம் வால்மீகி எழுதியஇராமாயணத்திற்கு பிற்பட்ட காலத்தில் ஏற்பட்ட வடமொழி இராமாயண நூல். இதன் ஆசிரியர் இராமசர்மா என்று அம்பா பிரசாத் போன்ற அறிஞர்கள் குறிப்பிடுகின்றனர். எனினும் பல அறிஞர்கள் இந்நூலின் காலத்தையோ, ஆசிரியர் பெயரையோ சந்தேகத்திற்கு இடமின்றி அறிய இயலவில்லை என்று குறிக்கின்றனர். அத்யாத்ய இராமாயணம் இதற்கு முந்தைய நூல்களில் காணப்படும் செய்திகளின் தொகுப்பைக் கொண்டுள்ளது என்று அறிஞர்கள் கருதுகின்றனர். \n"}
{"id": "230919", "url": "https://ta.wikipedia.org/wiki?curid=230919", "title": "மானியர் வில்லியம்ஸ்", "text": "மானியர் வில்லியம்ஸ்\n\nசர் மானியர் வில்லியம்ஸ் (Monier_Monier-Williams) ஆக்ஸ்போர்டு பல்கலைக்கழகத்தின் சமஸ்கிருத பேராசிரியர் இருந்தவர். சமஸ்கிருத - ஆங்கில அகராதியைத் தொகுத்தவர். காளிதாசரின் சாகுந்தலம் முதலான சமஸ்கிருத நூல்களை ஆங்கிலத்தில் தொகுத்தவர்.\n"}
{"id": "230920", "url": "https://ta.wikipedia.org/wiki?curid=230920", "title": "சரிதா (விளையாட்டு வீராங்கனை)", "text": "சரிதா (விளையாட்டு வீராங்கனை)\n\nசரிதா இந்திய நாட்டின் குத்துச்சண்டை விளையாட்டு வீராங்கனை. 2014 ஆம் ஆண்டின் ஆசிய விளையாட்டுப் போட்டியில் தான் பெற்ற வெண்கலப்பதக்கத்தைத் ஏற்க மறுத்து தனது ஏமாற்றத்தைப் பதிவு செய்தவர்.\n\nஆசிய விளையாட்டுப் போட்டிகளில் இந்திய அதிகாரிகள் தமக்கு உதவி செய்யாததையும் பதிவு செய்தவர்.\n"}
{"id": "230923", "url": "https://ta.wikipedia.org/wiki?curid=230923", "title": "வி. கே. சசிகலா", "text": "வி. கே. சசிகலா\n\nவி. கே. சசிகலா (பிறப்பு: 18 ஆகத்து 1954) என்பவர் ஓர் தமிழக அரசியல்வாதியும், அதிமுகவின் முன்னாள் பொதுச் செயலாளரும் ஆவார். இவர் அதிமுகவின் முன்னாள் பொதுச்செயலாளரும், முன்னாள் தமிழக முதல்வருமான செயலலிதாவின் உயிர்த்தோழியாக இருந்தார். 2016இல் செயலலிதாவின் மரணத்திற்குப் பின்னர் இவர் அதிமுகவின் பொதுச்செயலாளராக ஒருமனதாகத் தேர்ந்தெடுக்கப்பட்டார்.\n\nசசிகலா நடராசன் என்று தொடக்கத்தில் அறியப்பட்டவர். அரசியல் நுழைவுக்குப் பின்பு வி. கே. சசிகலா என்றும், அதிமுக ஆதரவாளர்களால் சின்னம்மா என்றும் அழைக்கப்படுகிறார்.\n\nசெல்வி செயலலிதாவுடன் இணைந்து வருமானத்திற்கு அதிகமாக சொத்துக் குவித்ததாக குற்றஞ்சாட்டப்பட்ட வழக்கில் கர்நாடக உயர்நீதிமன்றத்தின் தண்டனையைப் பெற்றார். பிறகு மேல்முறையீடு செய்து விடுதலையானார். ஆனால் மீண்டும் 2017 ஆம் ஆண்டு இந்திய உச்ச நீதிமன்றம் சசிகலா குற்றவாளி என தீர்ப்பு வழங்கியது. இதனால் சசிகலா கட்சியை வழிநடத்தத் தன் அக்கா மகன் டிடிவி தினகரனை அதிமுகவின் துணைப் பொதுச்செயலாளராக நியமித்தார்.\n\nSection::::வாழ்க்கைக் குறிப்பு.\n1954 ஆம் ஆண்டு ஆகத்து 18 ஆம் தேதி திருத்துறைப்பூண்டியில் விவேகானந்தன் - கிருஷ்ணவேணி தம்பதிக்கு ஐந்தாவது குழந்தையாக சசிகலா பிறந்தார். இவரின் தாத்தா சந்திரசேகர் அவ்வூரில் மருந்துக்கடை நடத்திவந்தார். அவரது மறைவுக்கு பின் அவரின் மகன் விவேகானந்தன் அக்கடையை கவனித்துக்கொண்டார்.\n\nபாரத ஸ்டேட் வங்கியில் பணியில் இருந்த சசிகலாவின் மூத்த அண்ணன் சுந்தரவதனம் 1950 இன் இறுதியில் மன்னார்குடிக்கு மாற்றலாகி வந்ததால் விவேகானந்தனின் குடும்பம் மன்னார்குடிக்கு குடிபெயர்ந்தார்கள்.\n\nSection::::திருமணம்.\nசசிகலா 1973இல் மக்கள் தொடர்பாளர் என்ற அரசுப்பதவியில் இருந்தவரும் திமுக கட்சியைச் சேர்ந்தவருமான நடராசன் என்பவரை திருமணம் செய்துகொண்டார். இவர்களின் திருமணத்தைத் திமுக தலைவர் மு. கருணாநிதி நடத்திவைத்தார். நெருக்கடி நிலை காலகட்டத்தில் நடராசன் தன் பதவியை இழந்தார். பிறகு நீதிமன்றத்தில் வழக்கு தொடர்ந்து, அப்பதவியை மீண்டும் பெற்றார்.\n\nSection::::ஜெயலலிதாவுடன் பழக்கம்.\nபிறகு சசிகலா போயஸ் கார்டன் பகுதிக்கு அருகே வினோத் வீடியோ விசன் என்ற ஒளிநாடாவை வாடகைக்கு விடும் கடையை நடத்தினார். அது மட்டுமின்றி நிழற்படக்கருவியை இயக்கும் முறையை அறிந்து கொண்டு திருமணம் போன்ற சமூகக் கூட்டங்களுக்கு பணம் பெற்றுக்கொண்டு நிழற்படம் எடுக்கத் தொடங்கினார்.\n\nஅச்சமயத்தில் நடராசன் அப்போதைய கடலூர் மாவட்ட ஆட்சியர் சந்திரலேகாவிடம் சசிகலைவை செயலலிதாவிடம் அறிமுகப்படுத்த வேண்டினார். நடராசனிடம் அதற்கு உடன்பட்ட சந்திரலேகா செயலலிதாவிடம் சசிகலாவை அறிமுகப்படுத்தினார். முதலில் செயலலிதாவுக்கு ஒளிநாடாக்களை வாடகைக்கு கொடுத்து வந்த சசிகலா பின் செயலலிதாவின் கூட்டங்களை நிழற்படம் எடுக்கும் நிலைக்கு வந்தார். இவ்வாறு இருவரின் நட்பும் வளர்ந்தது.\n\n1987இல் எம். ஜி. ஆர் மறைவுக்கு பின்னர், ஜெயலலிதா மற்றும் ஜானகி என இரு அணிகளாக பிரிந்து அதிமுக தேர்தலை சந்தித்த நேரத்தில், ஜெயலலிதா பல அரசியல் போராட்டங்களை சந்திக்க வேண்டியிருந்தது. அப்போது எல்லாம் ஜெயலலிதாவுடன் இருந்தவர் சசிகலா. ஜெயலலிதா சட்டமன்றத்துக்குள் சென்றபோது, பல நெருக்கடிக்குள்ளானார். சட்டப்பேரவையிலேயே தாக்கப்பட்டார். இதனால் ஒரு கட்டத்தில் அரசியலில் இருந்து விலகுவதாகவும் அறிவித்தார் ஜெயலலிதா, இந்த நெருக்கடியான கால கட்டங்கள் அனைத்திலும் ஜெயலலிதாவுக்கு ஆறுதலாக இருந்த சசிகலா, அதன்பின்னர் ஜெயலலிதாவின் இல்லமான போயஸ் கார்டனிலேயே தங்க ஆரம்பித்தார்.\n\n1991-க்குப் பிறகு அ.தி.மு.க  சந்தித்த அனைத்து தேர்தல்களிலும் வேட்பாளர் தேர்வில் சசிகலா முக்கிய பங்கு வகித்தார். அ.தி.மு.க-வில் செயற்குழு உறுப்பினராகவும் இருந்தார். \n\nஜெயலலிதா ஒரு ஆங்கில செய்தி நிருபருக்கு அளித்த பேட்டியில் சசிகலா என் உடன்பிறவாத சகோதரி என்றும் என் தாய்க்கு இணையானவர் என்றும் கூறினார். அதன்பிறகு அதிமுகவினர் ஜெயலலிதாவை அம்மா என்று அழைப்பது போல, சசிகலாவை \"சின்னம்மா\" என்று அழைக்கத் தொடங்கினர்.\n\nஜெயலலிதா உடல்நலக்குறைவால் அப்போலோ மருத்துவமனையில் இருந்தபோது அவருடன் இருந்தவர் சசிகலா. பிறகு ஜெயலலிதா மறைந்தபிறகு அவருடைய இறுதிச்சடங்குகளையும் சசிகலாவே முன்னின்று செய்தார்.\n\nSection::::எதிரான வழக்குகள்.\nSection::::சொத்துக் குவிப்பு வழக்கு.\n1991–96 தமிழகத்தில் முதலமைச்சராக இருந்த செயலலிதா வருமானத்திற்கு அதிகமாக சேர்த்த சொத்துக்கள் பற்றிய வழக்கின் முடிவில், சிறப்பு நீதிமன்றம் நான்கு ஆண்டுகள் சிறைத் தண்டனையும், 100 கோடி ரூபாய் அபராதமும் விதித்துத் தீர்ப்பளித்தது. அதில் ஜெயலலிதா, சசிகலா, ஜெ. இளவரசி, வி. என். சுதாகரன் ஆகியோர் கூட்டு சதியில் ஈடுபட்டு சொத்து சேர்த்ததாக குறிப்பிடப்பட்டது.\n\nபெங்களூரு சிறப்பு நீதிமன்றத்தில் நடைபெற்றுவந்த இந்த வழக்கில் தீர்ப்பையும் தண்டனையும் நீதிபதி மைக்கேல் குன்ஹா அறிவித்தார். வழக்கில் ஜெயலலிதாவுடன் குற்றம் சாட்டப்பட்டிருந்த அவருடையத் தோழி சசிகலா, சசிகலாவின் உறவினர்களான இளவரசி, சுதாகரன் ஆகியோரும் குற்றவாளிகளாக தீர்ப்பளிக்கப்பட்டு நான்கு ஆண்டுகள் சிறைத் தண்டனையும் 10 கோடி ரூபா அபராதமும் விதிக்கப்பட்டது. அதன்பிறகு நீதிபதி குமாரசாமி கணக்ககுப்பிழை இருப்பதாகச் சுட்டிக்காட்டி ஜெயலலிதா உட்பட நால்வரையும் விடுதலை செய்து தீர்ப்பளித்தார். இந்தத் தீர்ப்பை எதிர்த்து உச்சநீதிமன்றத்தில் மேல்முறையிடு செய்யப்பட்டது.\n\n2017 ஆம் ஆண்டு பிப்ரவரி மாதம் 14 ஆம் திகதி உச்சநீதிமன்றம் வழங்கிய தீர்ப்பில் சசிகலா உட்பட நான்கு பேரும் குற்றவாளிகள் என்று தீர்ப்பு கூறப்பட்டது. இதையடுத்து சசிகலா பிப்ரவரி 15 ஆம் தேதி பெங்களூரு சிறை வளாகத்தில் உள்ள சிறப்பு நீதிமன்ற அறையில் நீதிபதியிடம் சரணடைந்தார்.\n\nSection::::அன்னிய செலாவணி மோசடி வழக்கு.\nஅன்னிய செலாவணி மோசடி (FERA) வழக்கில் 1996 ஆம் ஆண்டு கைது செய்யப்பட்டார். இரண்டு அன்னிய செலாவணி மோசடி (FERA) வழக்குகளில் இருந்து 2015ஆம் ஆண்டு அவர் விடுவிக்கப்பட்டார், இன்னும் மூன்று அன்னிய செலாவணி வழக்குகள் அவர் மீது உள்ளன.\n\nSection::::அரசியல் வாழ்க்கை.\nSection::::அதிமுக பொதுச் செயலாளராக நியமனம்.\nஅதிமுக பொதுச் செயலாளராக இருந்த ஜெயலலிதா மறைந்த பிறகு, அனைத்திந்திய அண்ணா திராவிட முன்னேற்றக் கழகத்தை வழி நடத்த, அஇஅதிமுக பொதுச் செயலாளர் நியமனத்துக்கு கட்சி பொதுக்குழு ஒப்புதல் அளித்தது. அதன்படி 2016 திசம்பர் 31 ஆம் தேதி அவர் அதிமுக பொதுச் செயலாளராக பதவியேற்றுக் கொண்டார்.\n\nSection::::முதலமைச்சாராக தேர்வு.\nபிப்ரவரி 5, 2017 அன்று அதிமுகவின் சட்டமன்ற உறுப்பினர்களின் தலைவராக (முதலமைச்சர்) தேர்ந்தெடுக்கப்பட்டார். ஆனால் சொத்துக்குவிப்பு வழக்கின் தீர்ப்பு காரணமாக அவர் அப்பதவியை இழக்க நேரிட்டது.\n\n"}
{"id": "230924", "url": "https://ta.wikipedia.org/wiki?curid=230924", "title": "ஊனமுற்றோர் உரிமை இயக்கம்", "text": "ஊனமுற்றோர் உரிமை இயக்கம்\n\nஊனமுற்றோர் உரிமை இயக்கம் (disability rights movement) என்பது, ஊனமுற்றோருக்குச் சம வாய்ப்புக்களையும், சம உரிமைகளையும் பெற்றுக்கொள்வதற்கான ஒரு இயக்கம் ஆகும். போக்குவரத்து, கட்டிடக்கலை, பௌதீகச் சூழல் ஆகியவற்றில் அணுகுதகைமையும், பாதுகாப்பும்; பிறரைச் சார்ந்திராத வாழ்க்கைக்கான சம வாய்ப்பு, வேலை வாய்ப்பு, கல்வி, வீட்டு வசதி என்பன; இழிவுபடுத்தல், புறக்கணிப்பு, நோயாளிகளின் உரிமை மீறல் போன்றவற்றிலிருந்து விடுதலை ஆகியவை இவ்வியக்கத்தின் குறிப்பான நோக்கங்களும் கோரிக்கைகளும் ஆகும். இத்தகைய வாய்ப்புக்களையும், உரிமைகளையும் பெற்றுக்கொள்வதற்குத் தேவையான குடிசார் உரிமைச் சட்டவாக்கங்களையும் இவ்வியக்கம் வேண்டிநின்றது.\n"}
{"id": "230933", "url": "https://ta.wikipedia.org/wiki?curid=230933", "title": "இறைக்குருவன்", "text": "இறைக்குருவன்\n\nஇறைக்குருவன் (ஏப்பிரல் 20,1942- நவம்பர் 23, 2012) ஒரு தமிழ்ப் புலவர் ஆவார். மறைமலை அடிகள் மீது பற்றுக் கொண்டவர் தனித்தமிழ் இயக்க முன்னோடியாக இருந்து இயங்கியவர். இதழாசிரியர், நூலாசிரியர், உரையாசிரியர் போராளி எனப் பலவாறு போற்றப்படும் ஓர் அறிஞர் ஆவார். தமிழ் இலக்கிய இலக்கணங்களில் ஆழ்ந்த புலமைப் பெற்றவர்.\n\nSection::::பிறப்பும் கல்வியும்.\nதிருவாரூர் மாவட்டம் நன்னிலத்திற்கு அருகில் அமைந்துள்ள தீவாமங்கலம் என்னும் சிற்றுரில் ,முத்தையா, மீனாட்சி அம்மாள் ஆகிய இருவருக்கும் மகனாகப் பிறந்தார். இவருக்குப் பெற்றோர் இட்ட பெயர் சாமிநாதன் என்பதாம்.தூய தமிழிலும் சிவ நெறியிலும் நாட்டம் கொண்டதால் மறைமலை அடிகளைப் பின்பற்றி இறைக்குருவன் என்று தம் பெயரை மாற்றிக் கொண்டார் பள்ளியில் பயிலுங்கால் திருக்குறள் முழுவதையும் மனப்பாடம் செய்தார். பாடல்கள் எழுதுவதிலும் வல்லவர் ஆனார். அண்ணாமலைப் பல்கலைக் கழகத்தில் சேர்ந்து புலவர் பட்டம் பெற்றார்.அப்பொழுது தென்மொழி என்னும் இதழை மாணவத் தோழர்களிடம் அளித்து தனித்தமிழ் உணர்வைப் பரப்பினார்.\n\nSection::::இல்லறம்.\n1969 ஆம் ஆண்டில் பெருஞ்சித்திரனாரின் மூத்த மகள் பொற்கொடியை விரும்பி மணந்து கொண்டார். மகனுக்குத் தமிழ்ச்செம்மல் என்றும் பெண் மக்கள் இருவருக்கும் இசைமொழி என்றும் அங்கயற்கண்ணி என்றும் பெயர்களைச் சூட்டினார்.\n\nSection::::பணிகள்.\nகடலூர் தூய வளனார் உயர்நிலைப் பள்ளியில் தமிழாசிரியராகப் பணி புரிந்தார். பின்னர் மதுரையில் வெற்றித் தனிப் பயிற்சிக் கல்லூரியில் சில ஆண்டுகள் பணியாற்றினார். சென்னையில் சைவ சித்தாந்த நூற்பதிப்புக் கழகத்தில் பதிப்பாசிரியராகவும் சுதேசமித்திரன், மாலை முரசு, முரசொலி ஆகிய நாளிதழ்களில் துணை ஆசிரியராகவும் இருந்து பணி செய்தார். செந்தமிழ்ச் சொற்பிறப்பியல் அகர முதலி பதிப்பாசிரியராகவும் இருந்தார்.\n\n\nSection::::இதழிகைப் பணி.\nபாவை என்னும் மகளிர் இதழ், வலம்புரி என்னும் திங்களிதழ், குன்றக்குடிகள் நடத்திய தமிழகம் என்னும் இதழ் ஆகியவற்றைப் பொறுப்பேற்று நடத்தினார். பெருஞ்சித்திரனார் மறைவுக்குப் பின் தென்மொழி இதழின் ஆசிரியர் ஆனார்.\nதம் இறுதிக் காலத்தில் மக்கள் தொலைக் காட்சியில் ஊரும் பேரும் என்னும் நிகழ்ச்சியில் தொடர்ந்து உரையாற்றினார்.\n\nSection::::சிறப்புப் பட்டங்கள்.\nபுலவர் இறைக்குருவனாரின் திருக்குறள் புலமையைப் போற்றி தமிழ் அறிஞர் அ. கி. பரந்தாமனார் திருக்குறள் மணி என்னும் பட்டத்தை வழங்கினார். திருக்குறள் செந்தொண்டர் தமிழ்த் தேசியச் செம்மல், மொழிப் போர் மறவர், இதழ் மாமணி ஆகிய பட்டங்களை பல்வேறு அமைப்புகள் வழங்கின. கன்னியாக்குமரி திருவள்ளுவர் அறக்கட்டளை 133000 உருவா பணக்கொடையை இறைக்குருவனாருக்கு வழங்கிச்\nசிறப்பித்தது.\n\n\n\nSection::::பிற செய்திகள்.\nபுலவர் இறைக்குருவன் இசையிலும் விருப்பம் கொண்டிருந்தார். பாரதிதாசன், பாவலரேறு பெருஞ்சித்திரனார் ஆகியோரின் சில பாடல்களில் சிலவற்றுக்குத் தாமே இசை அமைத்துப் பாடிவந்தார். தம் இசைத் திறனை மேலும் வளர்த்துக் கொள்ள இசைக் கல்லூரியிலும் சேர்ந்து இசை பயின்றார். மலேசியா, சிங்கப்பூர், ஈழம் ஆகிய நாடுகளுக்கும் சென்று தமிழ் பரப்பினார்.\n\nSection::::உசாத்துணை.\nமுதன்மொழி இதழ் ஏப்பிரல் 2013\n\nவிடுதலைப் பாவலர்கள், ஆசிரியர் த.இரெ.தமிழ்மணி\n"}
{"id": "230935", "url": "https://ta.wikipedia.org/wiki?curid=230935", "title": "எசுப்பானியாவின் பன்னிரெண்டு பெருஞ்செல்வங்கள்", "text": "எசுப்பானியாவின் பன்னிரெண்டு பெருஞ்செல்வங்கள்\n\nஎசுப்பானியாவின் பன்னிரெண்டு பெருஞ்செல்வங்கள் (12 Treasures of Spain, ) எசுப்பானிய இராச்சியத்தின் பன்னிரெண்டு பெருஞ்செல்வங்களை தேர்ந்தெடுக்க நடத்தப்பட்ட திட்டமாகும். இந்தப் போட்டியை எசுப்பானிய தரைவழி தொலைக்காட்சிச் சேவை நிறுவனமான \"ஆன்டென்னா3\" உம் எசுப்பானிய கிறித்தவத் திருச்சபைகளினால் புரக்கப்பட்ட தனியார் வானொலி நிறுவனம் \"கோப்\"பும்இணைந்து நடத்தின. இறுதி முடிவுகள் திசம்பர் 31, 2007இல் அறிவிக்கப்பட்டன. ஒன்பது கட்டிட வடிவமைப்பு நினைவுச் சின்னங்கள், இரண்டு இயற்கை நினைவிடங்கள் மற்றுமொரு குகை ஓவியங்களும் இந்த பன்னிரெண்டு பெருஞ்செல்வங்களாக தேர்ந்தெடுக்கப்பட்டன.\nSection::::இறுதி முடிவுகள்.\nதாங்கள் பெற்ற வாக்குகளின்படியான வரிசையில் பன்னிரெண்டு வெற்றியாளர்களின் பட்டியல்:\n\n"}
{"id": "230940", "url": "https://ta.wikipedia.org/wiki?curid=230940", "title": "பசிலிக்கா", "text": "பசிலிக்கா\n\nபசிலிக்கா அல்லது பெருங்கோவில் (\"Basilica\") எனப்படுவது முற்கால உரோமை நகரில் கட்டப்பட்ட பொது கட்டிடங்களைக் குறிக்கப் பயன்பட்டது. கிரேக்க மொழியில் அதன் பொருள் \"அரச உறைவிடம்\" ஆகும். ஆனால் காலப்போக்கில் \"பசிலிக்கா\" என்னும் சொல் முக்கிய கிறித்தவ கோவில்களை குறிக்க பயன்பட்டது. திருத்தந்தையின் ஆணையால் மட்டுமே ஆலயங்கள் பெருங்கோவில்களாக உயர்த்தப்பட முடியும். கட்டிட வடிவமைப்புப் பாணியில் மத்திய குழிசியையும் வழிநடையையும் கொண்ட கட்டிடங்களைக் குறிக்கவும் இச்சொல் பயன்படுத்தப்படுகிறது.\n\nஆண்டுதோறும் பல்லாயிரக்கணக்கான பயணிகள் வருகை புரியும் திருப்பயண இடங்களாகவும் பெருங்கோவில்கள் அமைந்துள்ளன. இவ்வகை திருப்பயணியருக்கு திருச்சபை வழங்கும் பலன்கள் உண்டு.\n"}
{"id": "230947", "url": "https://ta.wikipedia.org/wiki?curid=230947", "title": "அவித்தல்", "text": "அவித்தல்\n\nஅவித்தல் என்பது ஒரு வகைச் சமையல் முறை. தமிழில் இரண்டு வகையான முறைகள் அவித்தல் என்று பெயர் பெறுகின்றன. ஒன்று சமையலுக்கான பொருட்களை நீரில் அல்லது பால் போன்ற திரவங்களில் இட்டுக் கொதிக்க வைப்பது. மற்றது, அவற்றை ஆவியில் இடுவது. அவித்தல், உணவு சமைத்தலில் இடை நிலையாகவோ அல்லது இறுதி நிலையாகவோ இருக்கலாம். உலகின் பல்வேறு பண்பாடுகளினதும் சமையல் முறைகளில் அவித்தல் முக்கியமான இடத்தைப் பெறுகிறது. பொரித்தல் போன்ற சில சமையல் முறைகளை விட அவித்தல் உடல் நலத்துக்கு உகந்த ஒரு முறையாகக் கருதப்படுகிறது.\n\nSection::::அவித்தல் முறைகள்.\nதேவையைப் பொறுத்துச் சமைப்பதற்கு இருவேறு வகையான அவித்தல் முறைகள் பயன்படுகின்றன.\nSection::::திரவத்தில் இட்டு அவித்தல்.\nஇம்முறையில் சமைக்க வேண்டிய பொருள்களை நீரில் அல்லது வேறு பொருத்தமான திரவத்தில் நேரடியாக இட்டு அதை வெப்பமாக்குவர். திரவத்தின் வெப்பநிலை உயரும்போது உணவுப் பொருள் அவியத் தொடங்கும். பொதுவாக வெப்பநிலை திரவத்தின் கொதிநிலை வரை உயர்த்தப்படும். ஒரு நிலையில் உணவுப்பொருள் வெந்து உட்கொள்ளுவதற்கான பக்குவத்தைப் பெறும். \nSection::::ஆவியில் அவித்தல்.\nஇம்முறையில் நீரைச் சூடாக்கிக் கொதிக்க வைத்து உருவாகும் நீராவியில் உணவுப் பொருள்களை வைத்து அவிப்பர். இம்முறையில் அவிப்பதற்காகப் பல சாதனங்கள் உள்ளன. இச்சாதனங்களில் கீழ்ப்பகுதியில் வெப்பமாக்குவதற்கான நீரைக் கொள்ளக்கூடிய ஒரு பகுதியும், அதற்கு மேல், மேலே வரும் நீராவியை உணவுப் பொருட்களின் மேற் செலுத்துவதற்கும், அப்பொருட்களைத் தாங்கிக் கொள்வதற்கும் வசதியான ஒரு ஒழுங்கு இருக்கும். இது பெரும்பாலும் கண்ணறைகளைக் கொண்ட ஒரு தட்டாக இருக்கலாம்.\n\nSection::::அவித்தலில் அறிவியல்.\nஅவித்தலின்போது அதற்குப் பயன்படும் திரவத்தைக் கொதிநிலை வரை எடுத்துச் செல்வது வழக்கம். கொதிநிலையில் திரவம் வேகமாக ஆவியாகி விரைவில் வற்றிவிடும். திரவம் ஒன்றின் கொதிநிலை வளியமுக்கத்தில் தங்கியுள்ளது. கூடிய வளியமுக்கம் உள்ள இடங்களில் கொதிநிலை கூடுதலாகவும், குறைவான வளியமுக்கம் கொண்ட இடங்களில் கொதிநிலை குறைவாகவும் இருக்கும். கடல் மட்டத்தில், அவித்தலுக்குப் பயன்படும் பொதுவான திரவமான நீரின் கொதிநிலை 100°C அல்லது 212°F. உயரமான சில பகுதிகளில் இது 95°C அல்லது 203°F ஆக இருக்கக்கூடும். இதனால், வளியமுக்கம் குறைவாக இருக்கக்கூடிய மலைப் பகுதிகள் போன்ற உயரமான இடங்களில் சில உணவுப் பொருள்கள் சரியாக அவிவதற்குத் தேவையான வெப்பநிலை கிடைப்பதில்லை.\n\nதற்காலத்தில் உருவாக்கப்பட்டு உள்ள அமுக்கத்தின் கீழ் சமைப்பதற்கான அழுத்தச் சமைகலன்கள் கூடிய வெப்பநிலையில் அவிப்பதற்கான வசதிகளை வழங்குகின்றன.\n\nSection::::தமிழர் சமையலில் அவித்தல்.\nதமிழரின் சமையல் முறைகளில் இரு வகையான அவித்தலும் முக்கிய இடம் பெறுகின்றன. தமிழரின் முதன்மை உணவான சோறும் அவித்தல் மூலம் சமைக்கப்படுவதே. அரிசியை நீரில் இட்டு அவிப்பதன் மூலம் சோறு ஆக்குகின்றனர். பொங்கலும் இத்தகையதே அத்துடன், சோற்றுடன் சேர்த்து உண்ணக்கூடிய பல கறிகளும் அவிப்பதன் மூலம் சமைக்கப்படுகின்றன. பருப்பு, குழம்பு, சாம்பார் போன்றவையும் இவற்றுள் அடங்குகின்றன. இட்டிலி, இடியப்பம், பிட்டு போன்ற உணவுகள் நீராவியில் அவித்துச் செய்யப்படும் உணவுகள். இவை தவிர, இனிப்புச் சிற்றுண்டிகளான மோதகம், கொழுக்கட்டை போன்றனவும் ஆவியில் அவித்துச் சமைக்கப்படுகின்றன.\n\nSection::::அவித்தலுக்கான சாதனங்கள்.\nநீரில் இட்டு அவிப்பதற்குச் சிறப்புச் சாதனங்கள் எதுவும் தேவைப்படுவது இல்லை. பொதுவாகப் பானை, சட்டி போன்ற பாத்திரங்களில் நீரை எடுத்து அவற்றை நேரடியாக அடுப்பில் வைத்துச் சூடாக்குவது வழக்கம். ஆவியில் அவிப்பதற்கு இவற்றை விட வேறு சில சாதனங்களும் தேவைப்படுகின்றன. இட்டிலிச் சட்டி, பிட்டுக்குழல், நீற்றுப்பெட்டி, இடியப்பத்தட்டு போன்றவை இவற்றுட் சில. தற்காலத்தில் கிடைக்கும், நீராவி அவிகலன், அழுத்தச் சமைகலன் போன்றவையும் நீராவியில் சமைப்பதற்குப் பயன்படுகின்றன. அழுத்தச் சமைகலனில் நேரடியாக நீரில் இட்டும் அவிக்க முடியும்.\n"}
{"id": "230948", "url": "https://ta.wikipedia.org/wiki?curid=230948", "title": "சாந்தியாகோ தே கோம்போசுதேலா பெருங்கோவில்", "text": "சாந்தியாகோ தே கோம்போசுதேலா பெருங்கோவில்\n\nசாந்தியாகோ தே கோம்போசுதேலா பெருங்கோவில் (ஆங்கிலம்:Santiago de Compostela Cathedral, கலிசியன்: Catedral de Santiago de Compostela) என்பது எசுப்பானியாவின் உலக பாரம்பரியக்களமான சாந்தியாகோ தே கோம்போசுதேலா நகரத்தில் கலீசியாவில் அமைந்துள்ள ஒரு பேராலயம் ஆகும். இயேசு கிறித்துவின் திருத்தூதர்களில் ஒருவரான செபதேயுவின் மகன் யாக்கோபுவின் கல்லறை இப்பேராலயத்திலே அமைந்துள்ளது. உரோமானியக் கட்டிடங்களில் வடிவில் இப்பேராலயம் கட்டப்பட்டிருந்தாலும் கோதிக் பற்றும் பராக் கட்டிடக்கலை அம்சங்களைக் கொண்டதாகவும் காணப்படுகிறது.\n\n\n\n\n"}
{"id": "230949", "url": "https://ta.wikipedia.org/wiki?curid=230949", "title": "கற்பனை அலகு", "text": "கற்பனை அலகு\n\nகற்பனை அலகு அல்லது அலகு கற்பனை எண் (\"imaginary unit\", \"unit imaginary number\") என்றழைக்கப்படும் formula_1 ஆனது, மெய்யெண்களை () சிக்கலெண்களுக்கு () நீட்டிக்கும் ஒரு கணிதக் கருத்துரு ஆகும். இவ்வாறு மெய்யெண்கள் சிக்கலெண்களுக்கு நீட்டிக்கப்படுவதால் ஒவ்வொரு பல்லுறுப்புக்கோவைக்கும் குறைந்தபட்சம் ஒரு மூலமாவது கிடைக்கிறது.\n\nவர்க்கத்தை எதிரெண்ணாகக் கொண்ட மெய்யெண்களே இல்லை என்பதால் ஒரு கற்பனை எண்ணாகக் கொள்ளப்படுகிறது. கற்பனை அலகைக் குறிப்பதற்கு, சில இடங்களில் என்ற குறியீட்டுக்குப் பதிலாக அல்லது கிரேக்க எழுத்தான பயன்படுத்தப்படுகின்றது.\n\nSection::::வரையறை.\n இன் வரையறையானது, இன் வர்க்கம் -1 என்ற பண்பை மட்டுமே அடிப்படையாகக் கொண்டுள்ளது:\n\nஆனால் இன் இந்த வரையறையின் விளைவாக, , என -1 க்கு இரு வர்க்கமூலங்கள் கிடைக்கின்றன.\n\nமெய்யெண்களில் மேற்கொள்ளப்படும் அடிப்படைக் கணிதச் செயல்களை சிக்கலெண்களுக்கும் நீட்டிக்கலாம். எந்தவொரு கணிதச் செயலையும் சிக்கலெண்களில் மேற்கொள்ளும்போது, ஐ மதிப்புத் தெரியாத கணியமாகப் பாவித்து செயல்களைச் செய்தபின்னர், விளைவில் உள்ள இன் மதிப்பை −1 எனப் பதிலிட வேண்டும். மேலும் இன் அடுக்கு இரண்டைவிட அதிகமாக இருப்பின் அவற்றை , 1, , −1 ஆகியவற்றைக் கொண்டு பதிலிடலாம்:\n\nஇதேபோல சுழியற்ற மெய்யெண்களுக்குப் போலவே க்கும் கீழுள்ளவை உண்மையாகும்:\n\nசிக்கலெண் இன் கார்ட்டீசிய வடிவம்:\n\nசிக்கலெண் இன் போலார் வடிவம்:\n\nசிக்கலெண் தளத்தில் ஆதியிலிருந்து ஓர் அலகு தொலைவில் கற்பனை அச்சின் மீது அமையும் புள்ளியாக இருக்கும்.\n\nSection::::பண்புகள்.\nSection::::வர்க்க மூலங்கள்.\nSection::::இன் வர்க்கமூலம்.\nஇன் வர்க்க மூலத்தை கீழுள்ள இரு சிக்கலெண்களில் ஏதாவது ஒன்றாகக் கொள்ளலாம்\nவலதுபுறத்தை வர்க்கப்படுத்த:\n\nஇதே முடிவை ஆய்லரின் வாய்ப்பாட்டைப் பயன்படுத்தியும் காணலாம்:\n\nஇருபுறமும் வர்க்கமூலம் காண,\nஆய்லர் வாய்ப்பாட்டின்படி,\n\nSection::::இன் வர்க்கமூலம்.\n இன் வர்க்கமூலத்தை ஆய்லரின் வாய்ப்பாட்டைப் பயன்படுத்திக் காணலாம்:\n\nஇருபுறமும் வர்க்கமூலம் காண:\nஆய்லரின் வாய்ப்பாட்டின்படி,\n\nஎந்தவொரு சிக்கலெண்ணையும் ஆல் பெருக்கக் கிடைப்பது:\n\n ஆல் வகுப்பது, இன் தலைகீழியால் பெருக்குவதற்குச் சமானமாகும்:\nSection::::பெருக்கலும் வகுத்தலும்.\nஇம் முடிவை a + bi சிக்கலெண்ணை ஆல் வகுப்பதில் பயன்படுத்த:\n\nSection::::அடுக்குகள்.\n இன் அடுக்குகள் கீழுள்ள போக்கில் சுழலும் தன்மை கொண்டுள்ளன ( ஏதேனுமொரு முழு எண்):\n\nஎனவே,\n\nSection::::இன் அடுக்கு.\nஆய்லரின் வாய்ப்பாட்டின்படி,\n\nஇதன் முதன்மை மதிப்பு ( ): : அல்லது 0.207879576... (தோராயமாக)\n\nSection::::தொடர்பெருக்கம்.\nகற்பனை அலகு இன் தொடர்பெருக்கம்:\n\nமேலும்,\n\n\n"}
{"id": "230953", "url": "https://ta.wikipedia.org/wiki?curid=230953", "title": "தன்னையே முறியடிக்கும் யோசனை", "text": "தன்னையே முறியடிக்கும் யோசனை\n\nதன்னையே முறியடிக்கும் யோசனைகள் (\"Self-refuting ideas\" அல்லது \"self-defeating ideas\") அல்லது தன்னையே முறியடிக்கும் கூற்றுகள் (\"Self-refuting statements\") தம்மை மெய் என நிறுவ முயலும் போது தம்மைத் தாமே முறியடிக்கும் தன்மை கொண்டவை. எடுத்துக்காட்டாக “அனைத்து கூற்றுகளும் பொய்யானவை” எனும் கூற்றினைக் கொள்ளலாம். இக்கூற்று மெய்யாக வேண்டுமெனில் அனைத்து கூற்றுகளும் பொய்யாக வேண்டும் - தான் உட்பட - எனவே இது மெய்யாக முடியாது. இவ்வாறு இக்கூற்று தன்னையே முறியடித்துவிட்டது.\n"}
{"id": "230959", "url": "https://ta.wikipedia.org/wiki?curid=230959", "title": "அல்மன்சா கோட்டை", "text": "அல்மன்சா கோட்டை\n\nஅல்மன்சா கோட்டை (எசுப்பானியம்: \"Castillo de Almansa\") என்பது எசுப்பானியாவில் அல்மன்சா எனும் இடத்தில் உள்ள ஒரு கோட்டையாகும். இது \"பியின் தெ இன்றேஸ் கல்சரல் (Bien de Interés Cultural), அதாவது கலாசார முக்கியம் வாய்ந்த இடமாக எசுப்பானியாவால்\" 1921 இல் பிரகடனப்படுத்தப்பட்டது. இது எசுப்பானியாவின் பன்னிரண்டு பெருஞ்செல்வங்களுக்குள் இடம்பெறாவிட்டாலும் இறுதிப் போட்டிக்கு தகுதி பெற்ற ஒன்றாக உள்ளது.\n"}
{"id": "230963", "url": "https://ta.wikipedia.org/wiki?curid=230963", "title": "பெல்வர் கோட்டை", "text": "பெல்வர் கோட்டை\n\nபெல்வர் கோட்டை () என்பது கோதிக் கட்டிடக்கலையைப் பயன்படுத்தி பால்மா தே மல்லோர்க்காவுக்கு வட மேற்கே உள்ள தீவான மயோர்க்கா, பலேரிக் தீவுகள், எசுப்பானியாவில் அமைக்கப்பட்டுள்ள ஒரு கோட்டையாகும். இது பதினான்காம் நூற்றாண்டில் மஜோர்க்காவின் இரண்டாம் ஜெம்சுக்காக அமைக்கப்பட்டது. ஐரோப்பாவில் இருக்கும் சில வட்ட வடிவமான கோட்டைகளில் இதுவும் ஒன்றாகும். 18ஆம் நூற்றாண்டு தொடக்கம் 20 நூற்றாண்டின் நடுப்பகுதி வரையான காலத்தில் இது ஒரு இராணுவ தடுப்பு முகாமாகவும் சிறையாகவும் செயற்பட்டது. தற்காலத்தில் மக்களே இதைப் பராமரிக்கின்றனர். இத்தீவின் பிரதான சுற்றுலா மையங்களில் ஒன்றாக இருப்பதுடன் நகரத்தின் வரலாற்று அருங்காட்சியகமாகவும் செயற்படுகிறது.\n"}
{"id": "230964", "url": "https://ta.wikipedia.org/wiki?curid=230964", "title": "மங்கல இசை மன்னர்கள் (நூல்)", "text": "மங்கல இசை மன்னர்கள் (நூல்)\n\nமங்கல இசை மன்னர்கள் பி. எம். சுந்தரம் எழுதிய நூலாகும். இது இசைக் கலைஞர்களின் வரலாற்று நூலாகும். 19 ஆம், 20 ஆம் நூற்றாண்டுகளில் புகழ்பெற்று விளங்கிய நாதசுவர, தவிற் கலைஞர்களின் வாழ்க்கை வரலாறு தனித்தனிக் கட்டுரைகளாக இந்நூலில் தரப்பட்டுள்ளன. நாதசுவரக் கலைஞர்கள் பற்றி 78 கட்டுரைகளும், தவில் கலைஞர்கள் பற்றி 48 கட்டுரைகளும் இந்த நூலில் இடம்பெற்றுள்ளன.\n\nSection::::நூலின் குறிக்கோள்.\nதமிழிசையின் இரு பழம்பெரும் இசைக்கருவிகளான நாதசுவரம், தவில் இசைக்கலைஞர்களின் வரலாறு, தனிப்பட்ட திறமைகள், பெற்ற விருதுகள் என்பவற்றோடு அக் கலைஞர்களின் சொந்தக் குணாதிசயங்களை இந்த நூல் ஆவணமாகப் பதிவு செய்துள்ளது. 1787 ஆம் ஆண்டில் பிறந்த கீவளூர் சுப்பராய பிள்ளை முதல் 1988 ஆம் ஆண்டு மறைந்த இஞ்சிக்குடி கந்தஸ்வாமி பிள்ளை வரை கிட்டத்தட்ட இருநூறு ஆண்டுகாலத்தில் வாழ்ந்த நூற்றுக்கும் மேற்பட்ட தமிழக, இலங்கை கலைஞர்கள் இந்த ஆய்வு நூலில் சேர்க்கப்பட்டுள்ளார்கள். இன்றைய நாதசுவரம், தவில் இசைக்கலைஞர்களுக்கு முன்னோடியாக இருந்த பழம்பெரும் இசைக் கலைஞர்களைப் பற்றிய எழுத்து ஆவணம் எதுவும் இல்லாமலிருந்த நிலையில் இந்த நூல் ஒரு முக்கிய வரலாற்று ஆவணமாகத் திகழ்கின்றது.\n\nSection::::முதல் வெளியீடு.\nஇந்நூல் முதன் முதலாக 2001 ஆம் ஆண்டு மெய்யப்பன் தமிழாய்வக வெளியீடாக 367 பக்கங்களைக் கொண்ட தொகுப்பாக வெளியிடப்பட்டது. \n\n\n"}
{"id": "230967", "url": "https://ta.wikipedia.org/wiki?curid=230967", "title": "ஸ்கேவா", "text": "ஸ்கேவா\n\nஸ்கேவா (கிரேக்கம்: Σκευᾶς - Skeuas) என்பவர் யூதத் தலைமைக் குருவாக இருந்தவர் என விவிலியத்தின் திருத்தூதர் பணிகள் 19:14 இல் குறிக்கப்பட்டுள்ளது. ஆயினும் இப்பெயரில் எருசலேமில் யூதத் தலைமைக் குரு இருந்ததற்கு வேறு சான்றுகள் இல்லாததால், தற்கால அறிஞர் இக்கூற்றை ஏற்பதில்லை. ஆயினும் செக்கோடி இனக்குழுவினர் (Zadokite clan) எவ்வகை அதிகாரமும் இல்லாமல் இத்தகைய பட்டங்களை தாமே ஏற்றுவந்ததால் இவர் அவ்வினத்தவராக இருந்திருக்கலாம் விவிலியம் இவரை \"சுற்றித் திரிந்து பேயோட்டும் யூதர்\" எனக்குறிப்பிடுவது இக்கூற்றுக்கு வலுசேர்க்கின்றது. இவர் தமது ஏழு மைந்தர்களோடு இயேசுவின் பெயரைப் பயன்படுத்தி பேயோட்ட முயன்றதாகவும் அபோது அந்த ஆவிகள் அவர்களிடம் \"இயேசுவை எனக்குத் தெரியும்: பவுலையும் எனக்குத் தெரியும்: ஆனால் நீங்கள் யார்?\" என்று கேட்டு அவர்கள்மீது துள்ளிப் பாய்ந்து அவர்களைத் தாக்கி அனைவரையும் திணறடிக்கவே, அவர்கள் காயமுற்றவராய் ஆடையின்றித் தப்பியோடியதாகவும் விவிலியம் குறிக்கின்றது. இந்த நிகழ்வின் விளைவாய் பேசில் குடியிருந்த யூதர், கிரேக்கர் மற்றும் மாயவித்தைகளைச் செய்துவந்த பலரும் மனம்மாறியதாக விவிலியம் குறிக்கின்றது.\n"}
{"id": "230968", "url": "https://ta.wikipedia.org/wiki?curid=230968", "title": "அறிவியலுக்கும் கலைகளுக்குமான நகரம்", "text": "அறிவியலுக்கும் கலைகளுக்குமான நகரம்\n\nஅறிவியலுக்கும் கலைகளுக்குமான நகரம் (ஆங்கிலம்: City of Arts and Sciences; வலேசியன்: Ciutat de les Arts i les Ciències; எசுப்பானியம்: Ciudad de las Artes y las Ciencias) என்பது பொழுதுபோக்கு அம்சங்களுடன் கூடிய கலாச்சார மற்றும் கட்டடக்கலைச் சிறப்பம்சம் கொண்ட கட்டிடத்தொகுதி ஆகும். இது எசுப்பானியாவின் வாலேன்சியாவில் அமைந்துள்ளது. உல்லாசப் பயணிகள் அதிகமாக வந்துபோகும் இடமாக இது அமைந்துள்ளது. இந்நகரக் கட்டிடத்தொகுதியிலேயே வாலேன்சியாவின் அரைவாசிப்ப்பங்குப் பொருளாதார வருமான தங்கியுள்ளது. எசுப்பானியாவின் பன்னிரு புதையல்களில் இதுவும் ஒன்றாகும்.\n\n\n\n"}
{"id": "230975", "url": "https://ta.wikipedia.org/wiki?curid=230975", "title": "தூண் அன்னை பசிலிக்கா", "text": "தூண் அன்னை பசிலிக்கா\n\nதூண் அன்னை பசிலிக்கா (ஆங்கிலம்: Basilica–Cathedral of Our Lady of the Pillar; எசுப்பானியம்: Catedral-Basílica de Nuestra Señora del Pilar) என்பது மிகவும் புகழ்மிக்க உரோமன் கத்தோலிக்கத் ஆலயங்களுள் ஒன்றாகும். எசுப்பானியாவின் அரகொன், சாரகோசா எனும் இடத்தில் இது அமைந்துள்ளது. கன்னி மரியாவின் தூண் அன்னை என்னு பெயரின் கீழ் இவ்வலயம் நேர்தளிக்கப்பட்டுள்ளது. வரலாற்றின் அடிப்படையில் நோக்கும் போது இப்பெருங்கோவிலே உலகத்தில் மரியாவின் பெயரில் கட்டப்பட்ட முதற் கோவில் ஆகும். எசுப்பானியாவின் பன்னிரு புதையல்ளில் இதுவும் ஒன்றாகும்.\n\n\n"}
{"id": "230976", "url": "https://ta.wikipedia.org/wiki?curid=230976", "title": "செயுத்தாவின் அரச தூண்கள்", "text": "செயுத்தாவின் அரச தூண்கள்\n\nசெயுத்தாவின் அரச தூண்கள் (\"Royal Walls of Ceuta\"; எசுப்பானியம்: \"Murallas Reales de Ceuta\") எசுப்பானியாவின், தன்னாட்சிக்கு உட்பட்ட செயுத்தாவில் (வட ஆபிரிக்கா) அமைந்துள்ள மாபெரும் தூண்கள் ஆகும். இத்தூண்கள் கடற்கரைப் பாதுகாப்பிற்காகவும் தடுப்பிற்காகவுமே கட்டப்பட்டுள்ளன. இத்தூண் 1985 ஆம் ஆண்டு ஜூலை 03 ஆம் திகதி எசுப்பானிய பாரம்பரியக்களமாக திறக்கப்பட்டது. 2007 ஆம் ஆண்டில், எசுப்பானியாவின் 12 புதையல்களை தெரிவு செய்யும் போட்டியில் இவ்விடமும் கலந்துகொண்டது. \n"}
{"id": "230978", "url": "https://ta.wikipedia.org/wiki?curid=230978", "title": "பொரித்தல்", "text": "பொரித்தல்\n\nபொரித்தல் என்பது ஒரு வகைச் சமையல் முறை. எண்ணெய் அல்லது கொழுப்பைச் சூடாக்கி அதற்குள் உணவுப் பொருளை இட்டுச் சமைப்பதே பொரித்தல் எனப்படுகிறது. பல வகையான உணவுப் பொருட்களில் பொரித்தல் முக்கிய இடம் பெறுகிறது. பொரித்த உணவு வகைகள் சுவையானவை. ஆனால், எண்ணெய், கொழுப்பு என்பன, சிறப்பாகச் சூடாக்கப்பட்ட எண்ணெய், கொழுப்புப் போன்றவை உடல் நலத்துக்குக் கேடானவை என்பதால், தற்காலத்தில், பொரித்த உணவுகளைப் பலரும் குறைவாகவே உட்கொள்ளுகின்றனர். பொரித்து உணவு ஆக்கும் வழக்கம் கி.மு.2500 காலப் பகுதியிலேயே எகிப்தில் இருந்ததாகத் தெரிகிறது.\n\nSection::::பொரித்தல் முறைகள்.\nசமையலில் பல்வேறு வகையான பொரித்தல் முறைகள் உள்ளன. பொரிக்கும் பண்டம் முற்றாக எண்ணெயில் அமிழக் கூடிய வகையில் எண்ணெய் விட்டுப் பொரிப்பது ஒரு வகை. ஆழம் குறைவான பாத்திரத்தில் குறைவான எண்ணெய் விட்டுப் பொரிப்பது இன்னொரு வகை. பொரிக்கும் உணவுப் பொருளைப் பொறுத்து அடுப்பின் சுவாலையைக் குறைத்து நீண்ட நேரம் பொரிய விடுவதும், முழுச் சுவாலையில் வேகமாகப் பொரிய விடுவதும் உண்டு. பொரிக்கும் பொருள் பெரிய துண்டுகளாக இருக்கும்போதோ அல்லது வேகுவதற்கு நீண்ட நேரம் எடுக்கக்கூடியது என்றாலோ, முழுச் சுவாலையில் பொரிக்கும்போது உட்புறம் வேகு முன்பே வெளிப்புறம் தீய்ந்துவிடக்கூடிய வாய்ப்பு உள்ளது.\n\nSection::::தமிழர் உணவில் பொரித்தல்.\nதமிழரின் முதன்மை உணவுகளில் பொரித்தல் குறைவாகவே காணப்படுகிறது. முதன்மை உணவுகளுடன் உட்கொள்ளக்கூடிய கறிகள் பலவற்றில் பொரித்தல் ஒரு பகுதியாக இடம்பெறுவது உண்டு. சிலவகைக் காய்கறிகளைப் பொரித்துக் குழம்பு சமைப்பது உண்டு. தவிரத் தமிழர் உணவில் பொரித்துச் சமைக்கப்படும் பொரியல்கள் இடம்பெறுகின்றன. அப்பளம், வாழைக்காய்ப் பொரியல், பலவகைக் கிழங்குப் பொரியல்கள் போன்றவையும், மீன் பொரியல், இறைச்சிப் பொரியல், முட்டைப் பொரியல் போன்றவையும் தமிழர் உணவில் இடம்பெறக்கூடிய பொரித்த உணவு வகைகள். அத்துடன், பல சிற்றுண்டி வகைகளில் பொரித்தல் முக்கியமானது. வடை, முறுக்கு வகைகள், அதிரசம், ஓமப்பொடி போன்றவை பொரித்த சிற்றுண்டிகள்.\n"}
{"id": "230979", "url": "https://ta.wikipedia.org/wiki?curid=230979", "title": "மாலகா பெருங்கோவில்", "text": "மாலகா பெருங்கோவில்\n\nமாலகா பெருங்கோவில் (\"Cathedral of Málaga\") என்பது மறுமலர்ச்சிக் கால தேவாலயங்களில் ஒன்றாகும். இது எசுப்பானியாவின் தெற்குப்பகுதியில் அமைந்திருக்கும் மாலகா நகரில் உள்ளது. இதன் அமைவிடம் தொலைந்துபோன மத்தியகால சொனகர்களின் தூண்களின் அமைவிடமாக குறித்துக் காட்டப்படும் இடமாகும். இது 1528 மற்றும் 1782 இற்கு இடைப்பட்ட காலத்தில் அமைக்கப்பட்டது. இதன் அமைப்பு டீகோ தெ சிலோவால் அமைக்கப்பட்டது. இதன் உட்பகுதியும் கூட மறுமலர்ச்சிக்கால அமைப்பிலேயே உள்ளது.\n\nSection::::அமைப்பு.\nமாலகா பெருங்கோவில் முக்கோண வடிவத்தில் அமைக்கப்பட்டுள்ளது. இதன் வடக்குப் பக்கக் கோபுரம் 86மீட்டர் உயரம் கொண்டது. இதன் உயரம் காரணமாக அடலூசியாவின் இரண்டாவது உயரமான பெருங்கோவிலாகவும் விளங்குகிறது. இதன் தெற்குக் கோபுரம் இன்னமும் கட்டி முடிக்கப்படவில்லை.\n\n"}
{"id": "230980", "url": "https://ta.wikipedia.org/wiki?curid=230980", "title": "ஒவீடொ பெருங்கோவில்", "text": "ஒவீடொ பெருங்கோவில்\n\nஒவீடொ பெருங்கோவில் (எசுப்பானியம்: Catedral Metropolitana Basílica de San Salvador, இலத்தீன்: Sancta Ovetensis) என்பது வடக்கு எசுப்பானியாவில் அமைந்துள்ள ரோமன் கத்தோலிக்கப் பெருங்கோவில் ஆகும். இப்பெருங்கோவில் பல்வேறு கட்டிடக்கலை வடிவங்களைக் கொண்டுள்ளது. பரோக், ரோமினிச, கோதிக் கட்டிடக்கலைகளே அதிகமாகக் காணப்படுகின்றன.\n\nஇப் பெருங்கோவில், ஒஸ்டோரியஸ் மன்னன் முதலாம் ஃபிரூலாவால் கிபி 781 இல் தொடங்கப்பட்டு, அவனது மகன் இரண்டாம் அல்ஃப்ன்சோவால் கிபி 802 இல் விரிவாக்கப்பட்டது\n\n"}
{"id": "230982", "url": "https://ta.wikipedia.org/wiki?curid=230982", "title": "ஊர்ஜெல் பெருங்கோவில்", "text": "ஊர்ஜெல் பெருங்கோவில்\n\nஊர்ஜெல் பெருங்கோவில் (Cathedral of Urgel) என்பது ஊர்ஜெல் நகரத்தில் அமைந்துள்ள பெருங்கோவில் ஆகும். ஊர்ஜெல் திருச்சபையின் ஆசனப் பெருங்கோவில் இதுவே ஆகும். இது கன்னி மரியாளுக்காக கட்டப்பட்ட ஆலயம் ஆகும். இதன் முகப்புப் பகுதியில் ரோமானிய, இத்தாலிய, காத்திலோனிய கட்டிடக்கலை வடிவங்கள் காணப்படுகின்றன.\n\nஇது 1116 ஆம் ஆண்டில் கட்டப்பட்டது, ஆகவே இதுவும் காத்தாலோனியாவில் அமைந்துள்ள பழமையான பெருங்கோவில்களில் ஒன்றாகும்.\n\n\n"}
{"id": "230983", "url": "https://ta.wikipedia.org/wiki?curid=230983", "title": "கலியானா அரண்மனை", "text": "கலியானா அரண்மனை\n\nபலசியோ தெ கலியானா அல்லது பொதுவாக கலியானா அரண்மனை என்பது எசுப்பானியாவின் டொலேடோவில் அமைந்துள்ள ஒரு அரண்மனை ஆகும். இது டாகஸ் ஆற்றின் ஓரத்தில் அமைந்துள்ளது. இது டொலேடோவின் தைபாவை பதின் மூன்றாம் நூற்றாண்டுகளில் ஆட்சி செய்த அல்-மானும் என்பவரின் கோடைகால மாளிகை அமைந்த இடத்தின் மேல் அமைக்கப்பட்டுள்ளது. \n\nSection::::பூந்தோட்டங்கள்.\nஇந்த அரண்மனையைச் சுற்றியுள்ள பூந்தோட்டம் 'அல்-முனியா அல்-நா'உர' ('Al-Munya al-Na‘ura') அல்லது குர்தா டல் ரே (அரசரின் பூந்தோட்டம்) என அழைக்கப்படுகிறது. இது மருந்தியலாளரான அல்-வாபிட்டின் தாவரவியல் பூங்காவையும் உள்ளடக்கியுள்ளது. இது இங்கு காணப்படும் நீர்ப்பாசன அமைப்புகளுக்குப் பிரசித்தமானது. அந்த அமைப்புகளின் எஞ்சியிருக்கும் கட்டட இடிபாடுகள் இப்போதும் காணப்படுகின்றன.\n\nஇந்தப் பூந்தோட்டம் அல்-சார்கலியால் நீர் கடிகாரம் அமைக்கப்பட்டிருந்த இடமாக இருக்கலாம்.\n\nSection::::இருபதாம் நூற்றாண்டு.\n1950 இலிருந்து இந்த அரண்மனையும் பூங்காவும் மீளுருவாக்கம் செய்யப்பட்டுள்ளது.\n\n\n"}
{"id": "230986", "url": "https://ta.wikipedia.org/wiki?curid=230986", "title": "பெர்காமின் அந்திப்பா", "text": "பெர்காமின் அந்திப்பா\n\nபுனித அந்திப்பா என்பவர் பல கிறித்தவ மரபுகளின்படி திருவெளிப்பாடு 2:13இல் குறிப்பிடப்பட்டுள்ள சாத்தான் குடியிருக்கும் இடத்தில் கொல்லப்பட்ட \"நம்பிக்கையுள்ள சாட்சியான\" அந்திப்பா ஆவார். கிறித்தவ மரபுகளின்படி உரோமை அரசர் தொமிசியனின் ஆட்சிக்கலத்தில் இவர் திருத்தூதர் யோவானால் பெர்காமின் ஆயராக திருப்பொழிவு பெற்றவர் ஆவர். மரபுப்படி இவர் சுமார் கி.பி 92இல் அவ்வூரில் வாழ்தோரால் வணங்கப்பட்ட பேய்களை ஓட்ட அவ்வூரினரால் காளை வடிவ வானலில் உயிரோடு வறுக்கப்பட்டு கொல்லப்பட்டார் என்பர்.\n\nஇவரின் அருளிக்கங்களில் இருந்து எண்ணெய் வழிந்ததாக மரபு உண்டு. கிழக்கத்திய கிறித்தவத்தில் இவரின் விழா நாள் ஏப்ரல் 11 ஆகும்.\n\n"}
{"id": "230988", "url": "https://ta.wikipedia.org/wiki?curid=230988", "title": "சூரிய மண்டல உறுப்புகளின் பட்டியல்", "text": "சூரிய மண்டல உறுப்புகளின் பட்டியல்\n\nசூரிய மண்டல உறுப்புகளின் பட்டியல் (\"List of Solar System objects\") சூரியனிலிருந்து அவை சுற்றும் பாதையின் தூரத்தின் அடிப்படையில் கீழே பட்டியலிடப்பட்டுள்ளன. இந்தப் பட்டியலில் உள்ள பெரும்பாலான சூரியக் குடும்ப உறுப்புகள் 500 கிலோமீட்டர் மற்றும் அதைவிட அதிகமான விட்டம் கொண்டவை ஆகும்.\n\n"}
{"id": "230993", "url": "https://ta.wikipedia.org/wiki?curid=230993", "title": "டொலேடோ பெருங்கோவில்", "text": "டொலேடோ பெருங்கோவில்\n\nடொலேடோ பெருங்கோவில் (ஆங்கிலம்: Primate Cathedral of Saint Mary of Toledo, Spanish: Catedral Primada Santa María de Toledo) என்பது எசுப்பானியாவின் டொலேடோ எனும் நகரில் அமைந்துள்ள ரோமன் கத்தோலிக்கப் பெருங்கோவில் ஆகும். இதுவே டொலேடோ திருச்சபையின் ஆசனப் பெருங்கோவில் ஆகும். இதன் கட்டுமானப்பணிகள் 1227 ஆம் ஆண்டு மூன்றாம் பெடினாண்ட் எனும் மன்னனால் ஆரம்பித்து வைக்கப்பட்டது.\n\nஇது கோதிக் கட்டிடக்கலைக்குப் பிரசித்தமான பேராலயமாகும். எனினும் சில இடங்களில் முடேயர் கட்டிடக்கலையும் பயன்படுத்தப்பட்டுள்ளது.\n\n\n"}
{"id": "231013", "url": "https://ta.wikipedia.org/wiki?curid=231013", "title": "கார்ல் பொப்பர்", "text": "கார்ல் பொப்பர்\n\nசேர் கார்ல் ரைமண்ட் பொப்பர் (\"Sir Karl Raimund Popper\", 28 சூலை 1902 – 17 செப்டம்பர் 1994) என்பவர் ஆஸ்திரிய-பிரித்தானிய மெய்யியலாளரும், இலண்டன் பொருளியல் பள்ளி பேராசிரியரும் ஆவார். இவர் பொதுவாக 20ம் நூற்றாண்டின் தலைசிறந்த அறிவியல் மெய்யியலாளர்களுள் ஒருவர் எனப் போற்றப்படுகிறார். கலை வரலாறு முதல் மருத்துவம் வரையான சமூக, இயற்கை அறிவியல் துறைகள் அனைத்திலும் பொப்பரின் செல்வாக்கு குறிப்பிடத்தக்க முக்கியத்துவம் பெறுகிறது.\n\nபிரான்சிஸ் பேக்கன் என்பவரால் தொடங்கப்பட்டு ஏற்றுக் கொள்ளப்பட்டு வந்த அறிவியல் முறையை நிராகரித்த கார்ல் பொப்பர், அதற்குப் பதிலாக பொய்ப்பித்தற் கோட்பாடு என்ற புதியதொரு அறிவியல் முறையை முன்வைத்தார். அறிவியலாளர் ஒருவர் அறிவியல் கொள்கையை நிறுவ வேண்டும் என முயலாமல், அதற்கு மாற்றாக ஏற்கனவே முன்மொழியப்பட்ட அறிவியல் கொள்கைகளைப் பொய்ப்பிக்கவே முயல வேண்டும் என பொப்பர் கூறினார். மார்க்சியம் ஒரு பொய்ப்பிக்கமுடியாக் கொள்கை எனக் கூறப்படுவதால் மார்க்சியம் அறிவியல் கொள்கை அல்ல எனக் கூறி அதனை நிராகரித்தார். அரசியலில் தாராண்மை மக்களாட்சி, சமூகவியல் திறனாய்வுக் கொள்கைகளை ஆதரித்தார். இவை \"திறந்த சமூகத்திற்கு\" இட்டுச் செல்லும் எனக் குறிப்பிட்டார்.\n\nSection::::வாழ்க்கைக் குறிப்பு.\nகார்ல் பொப்பர் வியன்னாவில் (அன்றைய ஆஸ்திரிய அங்கேரியில்) 1902 ஆம் ஆண்டில் உயர் நடுத்தரக் குடும்பம் ஒன்றில் பிறந்தவர். இவரது பெற்றோரின் பெற்றோர்கள் அனைவரும் யூத இனத்தவர். ஆனாலும், கார்ல் பிறப்பதற்கு முன்னரே இவரது குடும்பத்தினர் லூதரனியத்தைத் தழுவிக் கொண்டனர். கார்லின் தந்தை சைமன் பொப்பர் ஒரு வழக்கறிஞரும், வியென்னா பல்கலைக்கழக முனைவரும் ஆவார். தாய் ஜெனி சிலேசிய-அங்கேரியர். தந்தை ஒரு நூல் விரும்பியாக இருந்தார். 12,000–14,000 நூல்களை அவர் சேகரித்து வைத்திருந்தார். அவை அனைத்தையும் கார்ல் பொப்பர் முதுசொமாகப் பெற்றுக் கொண்டார்.\n\nதனது 16வது அகவையில் பள்ளிப் படிப்பை முடித்துக் கொண்டு, வியென்னா பல்கலைக்கழகத்தில் விருந்தினர் மாணவராக சேர்ந்து கணிதம், இயற்பியல், மெய்யியல், உளவியல், இசையின் வரலாறு போன்ற பாடங்களைப் படித்தார். 1919 இல் மார்க்சிய சிந்தனையால் கவரப்பட்டு பள்ளி மாணவர்களின் சோசலிசக் கழகத்தில் சேர்ந்தார். அத்துடன், அக்காலத்தில் மார்க்சியக் கொள்கையை முழுமையாக ஏற்றுக் கொண்ட ஆஸ்திரிய சமூக சனநாயக தொழிலாளர் கட்சியிலும் சேர்ந்து இயங்கினார். 1919 சூன் 15 இல் ஒன்றில் இடம்பெற்ற ஆர்ப்பாட்டம் ஒன்றில் ஆயுதமில்லா கட்சித் தோழர்கள் எட்டுப் பேர் காவல்துறையினரால் சுட்டுக் கொல்லப்பட்ட நிகழ்வைக் கண்ணுற்ற கார்ல் பொப்பர், கார்ல் மார்க்சின் அறிவியல்-நோக்கற்ற வரலாற்றுப் பொருள்முதலியம் ஒரு மாயை எனக் கண்டு, மார்க்சியத்தில் இருந்து தன்னை விடுவித்துக் கொண்டார். பின்னர் அவர் சமூக தாராண்மைவாதத்தின் ஆதரவாளராக தனது வாழ்நாள் முழுவதும் இருந்து வந்தார்.\n\nசிறிது காலம் வீதியோரக் கட்டட வேலைகளில் பணியாற்றிய போதிலும், தனது கல்வியைத் தொடர்ந்தார். பின்னர் ஆல்பிரட் ஆட்லர் என்ற சிறுவர்களுக்கான உளவியல் நிபுணரின் மருத்துவமனையில் பணியாற்றினார். இறுதியில், 1922 ஆம் ஆண்டில் வியென்னா பல்கலைக்கழகத்தில் சாதாரண மாணவராக சேர்து, 1924 ஆம் ஆண்டில் தொடக்கப்பள்ளி ஆசிரியராக பல்கலைக்கழகக் கல்வியை முடித்தார். 1925 இல் ஆசிரியர் பயிற்சிக் கல்லூரில் சேர்ந்து, மெய்யியல், உளவியல் பாடங்களைக் கற்றார். இக்காலப்பகுதியில், ஜோசப்பீன் என்னிங்கர் என்பவரை சந்திக்க நேர்ந்தது. இவரையே பொப்பர் 1930 ஆம் ஆண்டில் திருமணம் முடித்தார்.\n\n1928 இல் பொப்பர் கார்ல் பூலர் என்பவரின் மேற்பார்வையின் கீழ் உளவியலில் முனைவர் பட்டம் பெற்றார். 1929 இல் தொடக்கப்பள்ளி ஒன்றில் கணிதத்திலும், இயற்பியலிலும் ஆசிரியரானார். 1934 ஆம் ஆண்டில் \"அறிவியல் கண்டுபிடிப்பின் தருக்கம்\" (The Logic of Scientific Discovery), என்ற நூலை எழுதி வெளியிட்டார். இந்நூலில் அவர், அறிவியலையும் அறிவியலல்லாதவற்றையும் வேறுபடுத்தும் தனது பொய்ப்பித்தற் கோட்பாட்டை முன்வைத்தார். 1935, 1936 ஆம் ஆண்டுகளில் தனது படிப்பின் நிமித்தம் இங்கிலாந்து சென்று திரும்பினார்.\n\nSection::::கல்விப் பணி.\nபொப்பர் 1937 ஆம் ஆண்டில் நியூசிலாந்துக்குக் குடிபெயர்ந்தார். கிறைஸ்ட்சேர்ச் நகரில் உள்ள கான்டர்பரி பல்கலைக்கழகத்தில் மெய்யியல் விரிவுரையாளர் ஆனார். இங்கிருந்தே அவர் \"திறந்த சமூகமும் அதன் எதிரிகளும்\" (\"The Open Society and its Enemies\") என்ற தனது புகழ்பெற்ற ஆக்கத்தை எழுதினார். 1946 ஆம் ஆண்டில், இரண்டாம் உலகப் போர் நிறைவடைந்ததை அடுத்து, இங்கிலாந்து திரும்பி, இலண்டன் பொருளியல் பள்ளியில் ஏரணம், அறிவியல் முறை ஆகியவற்றில் விரிவுரையாளராகப் பணியில் சேர்ந்தார். மூன்று ஆண்டுகளின் பின்னர் 1949 இல் இலண்டன் பல்கலைக்கழகத்தில் பேராசிரியரானார். 1958 முதல் 59 வரை அரிஸ்டோட்டலியன் கழகத்தின் தலைவராகப் பணியாற்றினார். 1969 இல் பல்கலைக்கழக ஆசிரியப் பணியில் இருந்து ஓய்வு பெற்றார். 1985 ஆம் ஆண்டில் மனைவியுடன் ஆஸ்திரியா திரும்பினார். அதே ஆண்டில் மனைவி இறந்தார். 1986 ஆம் ஆண்டில் மீண்டும் ஐக்கிய இராச்சியம் திரும்பினார்.\nகார்ல் பொப்பர் 1994 செப்டம்பர் 17 இல் தனது 92வது அகவையில் புற்றுநோய், நுரையீரல் அழற்சி, சிறுநீரகக் கோளாறு போன்ற நோய்களால் பீடிக்கப்பட்டுக் காலமானார். இறப்பதற்கு இரு வாரங்களுக்கு முன்னர் வரை அவர் தனது மெய்யியல் ஆய்வுகளில் ஈடுபட்டிருந்தார். இலண்டனிலேயே அவரது உடல் எரிக்கப்பட்டு, சாம்பல் மட்டும் வியென்னாவுக்குக் கொண்டு செல்லப்பட்டு, அவரது மனைவியின் அடக்கத்தலத்தின் பக்கத்திலேயே புதைக்கப்பட்டது. கார்ல் பொப்பருக்குப் பிள்ளைகள் இல்லாததால், அவரது சொத்துகள் அவரது செயலாளரால் பராமரிக்கப்பட்டது. பொப்பரின் கையெழுத்துப்படிகள் ஸ்டான்போர்டு பல்கலைக்கழகத்தின் ஊவர் கல்விநிலையத்திற்கு வழங்கப்பட்டன. அவர் சேகரித்து வைத்திருந்த நூல்கள் ஆத்திரியாவின் கிளாகன்புர்ட் பல்கலைக்கழகத்திற்கு வழங்கப்பட்டன. ஏனையவை அனைத்தும் கார்ல் பொப்பர் அறக்கட்டளைக்குக் கொடுக்கப்பட்டன.\n\nSection::::பொப்பரின் மெய்யியல் கோட்பாடுகள்.\nSection::::பின்னணி.\nகார்ல் பொப்பர் ஒரு காலத்தில் சோசலிசக் கொள்கைகளில் நம்பிக்கையுடைவராய் இருந்தார். 1919களில் அவர் தன்னை ஒரு பொதுவுடமைவாதியாகவே கருதினார். இக்காலத்தில் அவர் பொருளியலில் மார்க்சியக் கருத்துகள், வர்க்கப் போர், மற்றும் வரலாறு ஆகியவற்றை அறிந்திருந்தார். விரைவிலேயே மார்க்சியக் கொள்கை ஒரு மாயை என அவர் உணர ஆரம்பித்தார். புரட்சிக்காக இரத்தம் சிந்துவது அவசியம் என்ற கொள்கையாளர்களுடன் அவர் விலகி நிற்க முயன்றார்.\n\n1920களிலும், 30களிலும் ஆஸ்திரியாவில் பாசிசம் தலைதூக்குவதை சனநாயகவாதிகளால் தடுக்க இயலாமல் போனதால் பொப்பர் பெரும் மனக்கவலைக்குள்ளானார். செருமன் ரெய்க் ஆத்திரியாவை இணைத்துக் கொண்டதை அடுத்து, பொப்பர் நிரந்தரமாக புலம்பெயர முடிவெடுத்தார். சமூக அறிவியலில் பொப்பரின் முக்கியமான ஆக்கங்களான \"வரலாற்று நியதிவாதத்தின் வறுமை\" (\"The Poverty of Historicism\", 1944), \"திறந்த சமூகமும் அதன் எதிரிகளும்\" (\"The Open Society and Its Enemies\", 1945) ஆகியவை மத்திய ஐரோப்பிய நாடுகளில் அக்காலப்பகுதியில் நிலவிய ஒருகட்சி ஆட்சிகளின் தாக்கங்களினால் எழுதப்பட்டவை ஆகும். இந்த நூல்கள் சமூக, மற்றும் அரசியல் தத்துவத்தில் சனநாயகத் தாராண்மைவாதத்தை ஆதரிப்பவையாக எழுதப்பட்டன.\n\nஉளவியலில் சிக்மண்ட் பிராய்ட் முன்வைத்த உளநிலைப் பகுப்பாய்வுக் கொள்கை அறிவியல் தன்மையைக் கொண்டிருக்கவில்லை எனக் கூறி பொப்பர் அதனை நிராகரித்தார். பிராய்ட் என்ற மருத்துவர் தமது நோயாளிகள் பலரின் உளநோயைத் தீர்க்கும் வகையில் தனது பகுப்பாய்வுக் கொள்கையை உருவாக்கினார். தனது கொள்கைக்கு சாதகமான தரவுகளைத் திரட்டுவதிலேயே அவர் ஈடுபட்டார், தனது கொள்கை ஏன் பொய்யாக இருக்கக்கூடாது என அவர் சிந்திக்கவில்லை என பொப்பர் கருதினார். இதன் மூலம் உளநிலைப் பகுப்பாய்வுக் கொள்கைகளின் பலம் எனக் கொள்ளப்பட்டவைகள் உண்மையில் அதன் பலவீனங்களே என்றார் பொப்பர். 20ம் நூற்றாண்டின் ஆரம்பத்தில், இயற்பியலில் சார்புக் கோட்பாட்டை உருவாக்கிய ஆல்பர்ட் ஐன்ஸ்டைன் தனது ஒளி விலகல் குறித்த கோட்பாடு நிரூபிக்க முடியாமல் போகலாம் எனக் கருதினார். இதனால், ஐன்ஸ்டைனை அறிவியல் மனப்பான்மைமையுடைய ஒரு சிந்தனையாளர் என பொப்பர் கூறினார். ஐன்ஸ்டைனின் கோட்பாடு 1919 இல் ஆர்தர் எடிங்டன் என்பவரால் உண்மையென நிரூபிக்கப்பட்டது. எந்தவொரு அறிவியல் கொள்கையும் முற்றிலுமாக சரியென நிறுவலாம் எனக் கருதுவது தவறு என்றும், தவறுகளைக் களைவதன் மூலமே அறிவியல் வளரும் என்ற முடிவுக்கு பொப்பர் வருகின்றார்.\n\nSection::::அறிவியல் தத்துவம்.\nSection::::பொய்ப்பித்தல் கோட்பாடு/பகுப்புக் கோட்டுப் பிரச்சினை.\nஅறிவியல் கொள்கை ஒன்றை நிறுவுவதற்கு எத்தனை பரிசோதனைச் சான்றுகள் கொடுக்கப்பட்டாலும், அதனைத் தருக்க ரீதியாகப் பொய்யெனக் கூறுவதற்கு ஏற்புடைய சான்று ஒன்றே ஒன்று போதுமானது. இதனால் அறிவியல் கொள்கையை நிறுவுவதற்குப் பதிலாக நிராகரிக்கவே முயல வேண்டும் என பொப்பர் கூறினார். \"பொய்யாக்கற் கோட்பாடு\" (\"falsifiable\") என்பது ஒரு கொள்கை தவறு என நிறுவுவதல்ல, ஆனால், அது தவறு என்றால் அது நோக்கல் மூலமோ அல்லது பரிசோதனை மூலமோ நிறுவப்பட வேண்டும். இதன் மூலம் அவர் அறிவியலையும் அறிவியலல்லாதவற்றையும் வேறுபடுத்த பகுப்புக்கோடு (\"demarcaton\") ஒன்றை வரையறுக்கிறார். எந்த ஒரு அறிவியல் கொள்கையும் பொய்ப்பிக்க முடியாது என்றால் அது அறிவியல் கொள்கை அல்ல என்ற முடிவுக்கு பொப்பர் வருகிறார். இம்முடிவின் மூலம் உளநிலைப் பகுப்பாய்வும், மார்க்சியமும் பொய்ப்பிக்கமுடியாத கொள்கைகள் எனக் கூறப்படுவதால், அவை அறிவியல் கொள்கைகள் அல்லவெனப் பொப்பர் கூறினார். அதுபோன்றே வரலாறும் அறிவியலற்றது என்ற நிலைப்பாட்டை பொப்பர் கொண்டிருந்தார்.\n\nகுவாண்டம் விசையியல் பற்றிய கோப்பனேகன் விளக்கத்துக்கு எதிராக பொப்பர் நிறைய எழுதியுள்ளார். நீல்சு போர் முன்வைத்த \"பயனுடைவாதம்\" (\"instrumentalism\") குறித்தும் தனது எதிர்ப்பைப் பதிந்த பொப்பர், அண்டம் பற்றிய ஐன்ஸ்டைனின் நடப்பியல் அணுகுமுறை சரியானதென வாதிட்டார். பொப்பரின் பொய்ப்பித்தற் கோட்பாடு 19ம் நூற்றாண்டில் வாழ்ந்த சார்ல்சு பியேர்சு என்பவரின் வழுவாய்ப்புவாதத்தை (\"fallibilism\") ஒத்திருந்தது. பியேர்சின் ஆக்கங்களைத் தாம் முன்னரேயே அறிந்திருந்தால் அது தனக்கு நன்மையாக இருந்திருக்கும் என பொப்பர் தனது \"Of Clocks and Clouds\" (1966) என்ற நூலில் குறிப்பிடுகிறார்.\n\nபொப்பர் \"வாழ்வு முழுவதும் புதிர் விடுவித்தல்\" (\"All Life is Problem Solving\") என்ற தனது நூலில், அறிவுக் கொள்கை ஒன்றை அறிமுகப்படுத்தினார். அதாவது, கால மாற்றத்தில் அண்டம் பற்றிய நமது அறிவு காலத்துடன் எவ்வாறு வளர்ச்சி அடைந்தது என்பதை அவர் இக்கொள்கை மூலம் விளக்கினார். அறியாமையில் இருந்து அறிவை நோக்கிய நமது பயணம் பிரச்சினை ஒன்றைத் தீர்க்கும் வகையில் அமைகின்றது என அவர் வாதாடினார். கொள்கை ஒன்று உண்மையானது என்பதை அறிவியல் சோதனை முறையில் நான் நிரூபிக்க முடியாது, பதிலாக அக்கொள்கை பொய்யென நிரூபிக்க முயல வேண்டும். அறிவின் முன்னேற்றம் என்பது, பொப்பரின் கோட்பாட்டின் படி, ஒரு பரிணாம வளர்ச்சி ஆகும். இது படிவளர்ச்சிக் கொள்கையில் இயற்கைத் தேர்வு முறை பின்பற்றும் அறிவியல் முறையை ஒத்தது. தனது அறிவுக் கொள்கையை அவர் பின்வரும் சமன்பாட்டின் மூலம் விளக்குகிறார்:\n\nஅறிதலுக்கான முயற்சி எப்போதும் ஒரு பிரச்சினை, formula_2, உடன் ஆரம்பமாகிறது. இதற்காக முன்மொழியப்பட்ட தீர்வு முயற்சியை formula_3 குறிக்கின்றது. முன்மொழியப்பட்ட தீர்வில் காணப்படும் தவறுகளைக் களைதலை formula_4 குறிக்கின்றது. formula_5 என்பது தவறுகள் களையப்பட்டதன் பின்னர் உள்ள நிலையைக் குறிக்கிறது. அதே வேளையில், formula_5 புதிய பிரச்சினை ஒன்றின் தொடக்கத்தையும் காட்டுகிறது. இவ்வாறு,\n\nஎனப் பிரச்சினையைத் தீர்க்கும் முகமாக அறிவு உண்மையை நோக்கி வளர்ச்சியடைந்து செல்கின்றது.\n\n"}
{"id": "231020", "url": "https://ta.wikipedia.org/wiki?curid=231020", "title": "கிரோனா பெருங்கோவில்", "text": "கிரோனா பெருங்கோவில்\n\nகிரோனாவின் புனித மேரி பெருங்கோவில் என்பது கிரோனா ரோமன் கத்தோலிக்க மறைமாவட்டத்தில் அமைந்துள்ள ஒரு பெருங்கோவில் ஆகும். இது எசுப்பானியாவில் உள்ள காத்தலோனியாவின் கிரோனாவில் அமைந்துள்ளது. இதன் உட்பகுதியில் காணப்படும் கோயிலின் நடுக்கூடம் கோதிக் கட்டடக்கலை வடிவமைப்பில் அமைந்த அகலமான நடுக்கூடம் ஆகும். இதன் அகலம் , மற்றும் இது ஒட்டுமொத்தமாய்ப் பார்க்கையில் புனித பேதுரு பேராலயத்திற்கு அடுத்ததாக, உலகின் இரண்டாவது பெரிய அகலமான நடுக்கூடத்தைக் கொண்ட பெருங்கோவில் ஆகும். பதினோராம் நூற்றாண்டில் இதன் கட்டுமானப் பணிகள் தொடங்கியபோது ரோமனெஸ்க் பாணியிலேயே அமைக்கப்பட்டது, பின் 13 மூன்றாம் நூற்றாண்டில் இருந்து தொடர்ந்து கோதிக் பாணியில் அமைக்கப்பட்டது. பெருங்கோவில் நாற்பத்தைந்து மீட்டர்கள் உயரம் கொண்டது.\nSection::::வரலாறு.\nஇஸ்லாமியர்களின் ஐபீரியா வெற்றிக்கு முன்னர் ஒரு பழங்கால கிரிஸ்துவ தேவாலயம் ஒன்று இருந்தது, அதன் பிறகு 717 ல் ஒரு மசூதியாக மாற்றப்பட்டது. 785 ஆம் ஆண்டில் பிராங்கு நகரத்தை சார்லமேன் கைப்பற்றினார், மேலும் தேவாலயத்தில் 908 இல் மறுசீரமைப்பு செய்யப்பட்டது.\n\n"}
{"id": "231024", "url": "https://ta.wikipedia.org/wiki?curid=231024", "title": "ஜான் ஓ'கீஃப்", "text": "ஜான் ஓ'கீஃப்\n\nஜான் ஓ'கீஃப் (John O'Keefe, பி: நவம்பர் 18, 1939) அமெரிக்க பிரித்தானிய நரம்பணுவியல் அறிஞரும் பேராசிரியரும் ஆவார். இலண்டன் பல்கலைக்கழகக் கல்லூரியின் புலன்சார் நரம்பணுவியல் மற்றும் உடற்கூறு துறையில் பேராசிரியராகப் பணிபுரிகிறார். மூளையில் உள்ள இடமறியும் உயிரணுக்கள் தான் நாம் சென்று வரும் இடங்களுக்கான வரைபடத்தை மூளையில் உருவாக்குகிறது என்பதை கண்டுபிடித்ததற்காக 2014ஆம் ஆண்டுக்கான மருத்துவத்திற்கான நோபல் பரிசை மே-பிரிட் மோசர், மற்றும் எட்வர்டு மோசருடன் பகிர்ந்து கொண்டுள்ளார்.\n"}
{"id": "231025", "url": "https://ta.wikipedia.org/wiki?curid=231025", "title": "மே-பிரிட் மோசர்", "text": "மே-பிரிட் மோசர்\n\nமே-பிரிட் மோசர் (May-Britt Moser, பி: சனவரி 4, 1963) நோபல் பரிசு வென்றுள்ள நோர்வே நாட்டு உளவியலாளரும் நரம்பணுவியல் அறிவியலாளரும் காவ்லி நரம்பணுவியல் அமைப்புக்கள் கழகம் மற்றும் நினைவு உயிரியல் மையத்தின் (KI/CBM) நிறுவனரும் ஆவார். இந்த மையம் டிரான்தீம் நகரில் நோர்வீஜிய அறிவியல் தொழினுட்பப் பல்கலைக்கழகத்தில் அமைந்துள்ளது. மோசரும் அவரது கணவர் எட்வர்டு மோசரும் கடந்த பத்தாண்டுகளில் மூளையில் இடம் குறித்த நினைவு எவ்வாறு பதியப்படுகிறது என்பதைக் குறித்த முன்னோடியான ஆய்வினை நிகழ்த்தி யுள்ளனர்.\n\nமே-பிரிட் மோசர் 2014ஆம் ஆண்டுக்கான மருத்துவ நோபல் பரிசை தமது கணவர் எட்வர்டுடனும் ஜான் ஓ'கீஃப் உடனும் பகிர்ந்து கொண்டுள்ளார்.\n"}
{"id": "231026", "url": "https://ta.wikipedia.org/wiki?curid=231026", "title": "மு. அனந்தகிருஷ்ணன்", "text": "மு. அனந்தகிருஷ்ணன்\n\nமு. அனந்தகிருஷ்ணன் (Munirathna Anandakrishnan, பிறப்பு: ஜூலை 12, 1928)\nகணினியிலும், இணையத்திலும் தமிழை பயன்படுத்துவதில் முயற்சி மேற்கொண்டு வெற்றி பெற்றவர்களில் ஒருவர். பொறியியல் கல்லூரிகளில் மாணவர் சேர்க்கையை எளிதாக்கிய ஒற்றைச் சாளர முறை நடைமுறைக்குக் காரணமானவர். இவருக்கு 2002 இல் இந்திய அரசின் பத்மஸ்ரீ விருது வழங்கப்பட்டது.\n\nSection::::வாழ்க்கை.\nபிறந்த ஊர் வாணியம்பாடி. பெற்றோர் முனிரத்தின முதலியார், ரங்கநாயகி அம்மாள். வாணியம்பாடி பெரியபேட்டை நகராட்சி ஆரம்பப் பள்ளி, இஸ்லாமியா உயர்நிலைப் பள்ளிகளில் பள்ளிப்படிப்பை முடித்து, கிண்டி பொறியியல் கல்லூரியில் கட்டட பொறியியல் பட்டம், அமெரிக்கா மின்னசோட்டா பல்கலைக்கழகத்தில் முதுநிலைப் பொறியியல், முனைவர் பட்டங்கள் பெற்றவர்.\n\nSection::::பணிகள்.\nஇந்தியா திரும்பியதும், புதுதில்லியில் உள்ள மத்திய சாலை ஆராய்ச்சிக் கழகத்தின் முதுநிலை அறிவியல் அலுவலராகவும், கான்பூர் ஐஐடியில் பேராசிரியராகவும் பணியாற்றினார். பின்னர் வாஷிங்டனில் உள்ள இந்திய தூதரகத்தில் அறிவியல் ஆலோசகர், ஐ.நா வின் அறிவியல் மற்றும் தொழில்நுட்ப மேம்பாட்டு மையத்தின் துணை இயக்குநர், இம்மையத்துக்கான ஐ.நா. ஆலோசனைக் குழுவின் செயலர் ஆகிய உயர் பதவிகளை வகித்தார். பின்னர், அண்ணா பல்கலைக்கழக துணைவேந்தர் பதவியையும் வகித்தார்.\n4 புத்தகங்களையும் 90 க்கும் மேற்பட்ட கட்டுரைகளையும் எழுதியள்ளார்.\n\n"}
{"id": "231027", "url": "https://ta.wikipedia.org/wiki?curid=231027", "title": "எட்வர்டு மோசர்", "text": "எட்வர்டு மோசர்\n\nஎட்வர்டு மோசர் (\"Edvard Moser\",பி: ஏப்ரல் 27, 1962) நோபல் பரிசு வென்றுள்ள நோர்வே நாட்டு உளவியலாளரும் நரம்பணுவியல் அறிவியலாளரும் காவ்லி நரம்பணுவியல் அமைப்புக்கள் கழகம் மற்றும் நினைவு உயிரியல் மையத்தின் (KI/CBM) நிறுவன இயக்குநரும் ஆவார். இந்த மையம் டிரான்தீம் நகரில் நோர்வீஜிய அறிவியல் தொழினுட்பப் பல்கலைக்கழகத்தில் அமைந்துள்ளது.\n\nமே-பிரிட்டும் எட்வர்டும் 1996இல் நோர்வீஜிய அறிவியல் தொழினுட்பப் பல்கலைக்கழகத்தில் நரம்பணுவியல் மற்றும் உளவியல் துறையில் இணைப் பேராசிரியர்களாக பணியில் சேர்ந்தனர். மற்றும் நினைவு உயிரியல் மையத்தை 2002இலும் காவ்லி நரம்பணுவியல் அமைப்புக்கள் கழகத்தை 2007இலும் நிறுவினர். மோசரும் அவரது கணவர் எட்வர்டு மோசரும் கடந்த பத்தாண்டுகளில் மூளையில் இடம் குறித்த நினைவு எவ்வாறு பதியப்படுகிறது என்பதைக் குறித்த முன்னோடியான ஆய்வினை நிகழ்த்தி யுள்ளனர்.\n\nமோசர் தமது மனைவி மே-பிரிட்டுடன் பல பரிசுகளை வென்றுள்ளார்; லூசியா கிராசு ஓர்விட்சு பரிசு, கார்ல் இசுபென்சர் இலாஷ்லி விருது அவற்றில் சிலவாகும். 2014இல் மருத்துவத்திற்கான நோபல் பரிசை இருவரும் ஜான் ஓ'கீஃப் உடன் பகிர்ந்து கொண்டுள்ளனர். 2014இல் அமெரிக்காவின் தேசிய அறிவியல் கழகத்தின் வெளிநாட்டுச் சகாவாக ஏற்றுக்கொள்ளப்பட்டுள்ளார்.\n"}
{"id": "231034", "url": "https://ta.wikipedia.org/wiki?curid=231034", "title": "அண்ணா பகுய்ன்", "text": "அண்ணா பகுய்ன்\n\nஅண்ணா பகுய்ன் () (பிறப்பு: 24 ஜூலை 1982) ஒரு கனடிய நாட்டு நடிகை மற்றும் குரல் நடிகை ஆவார். இவர் எக்ஸ்-மென் திரைப்பட தொடர்களில் மேரி என்ற கதாபாத்திரத்தில் நடித்துள்ளார். இவர் எக்ஸ்-மென், எக்ஸ்-மென் 2, எக்ஸ்-மென் 3, எக்ஸ்-மென் 7 போன்ற பல திரைப்படங்களில் நடித்ததன் மூலம் புகழ் பெற்ற நடிகை ஆனார். இவர் தொலைக்காட்சித் தொடர்களிலும் நடித்துள்ளார் என்பது குறிப்பிடத்தக்கது.\n"}
{"id": "231035", "url": "https://ta.wikipedia.org/wiki?curid=231035", "title": "டைலர் மானே", "text": "டைலர் மானே\n\nடைலர் மானே () (பிறப்பு: திசம்பர் 8, 1966) ஒரு கனடிய நாட்டு நடிகர் மற்றும் வல்லுனர் மல்லாடல் ஆவார். இவர் எக்ஸ்-மென் திரைப்படத்தில் சப்றேதூத் என்ற கதாபாத்திரத்தில் நடித்துள்ளார். அதை தொடர்ந்து பல திரைப்படங்களில் நடித்துள்ளார்.\n\n"}
{"id": "231036", "url": "https://ta.wikipedia.org/wiki?curid=231036", "title": "காலமுறையற்ற வால்வெள்ளிகள்", "text": "காலமுறையற்ற வால்வெள்ளிகள்\n\nகாலமுறையற்ற வால்வெள்ளிகள் (\"non-periodic comets\") அல்லது நீள் இடைவெளி வால்வெள்ளிகள் என்று அழைக்கப்படும் வால்வெள்ளிகள் ஒரு முறைக்கு மேலாக சூரியக் குடும்ப சுற்றுப்பாதையில் உற்றுநோக்கப்பட்டதாக உறுதியாகக் கூறமுடியவில்லை. இதனால், இவ்வால் வெள்ளிகள் பொதுவாக 200 ஆண்டுகள் அல்லது அதற்கு மேற்பட்ட ஆண்டுகளுக்கு ஒருமுறை என்ற சுற்றுப்பாதை காலம் கொண்டுள்ளன. சில வால் வெள்ளிகள் சூரியக் குடும்பத்தின் பாதையில் ஒரே ஒருமுறை மட்டும் வந்து போகும் சுற்றுப்பாதை காலம் கொண்டனவும் உள்ளன. சூரிய மண்டலத்தின் பரவளைய பாதை க்கு அருகில் காணப்படும் வான் வெள்ளிகள் மண்டலத்திற்கு அருகில் ஆயிரக்கணக்கான ஆண்டுகளுக்குப் பின்னர், ஏன் திரும்ப வராமல் கூட போவதுண்டு. ( சிலர் இந்த காலமுறையற்ற வால் வெள்ளிகளை சூரியனை மறுபடியும் சந்திக்க திரும்பாத வால் வெள்ளிகள் என்று குறிப்பிடுவர். அவ்வாறு திரும்ப வரவே வராது என்று C/1980 E1, C/2000 U5, C/2001 Q4 (NEAT),C/2009 R1, C/1956 R1, மற்றும் C/2007 F1 (LONEOS) போன்ற வால் வெள்ளிகள் கருதப்படுகின்றன.\n\nபொதுவாக சர்வதேச அளவில், சூரிய மண்டல சுற்றுப்பாதைக்கு மீள வருகை தரும் காலமுறையற்ற வால் வெள்ளிகள் ‘சி’ என்ற எழுத்தில் ஆரம்பித்து அழைக்கப்படும் என்றும் மீண்டும் வரவே வராமல் மறைந்து போன வான் வெள்ளிகள் ’டி’ என்ற எழுத்தில் ஆரம்பித்து அழைக்கப்படும் எனவும் முடிவு செய்யப்பட்டுள்ளது.\n\nகீழ்கண்ட அட்டவணையில் மீளத் திரும்புகின்ற வான் வெள்ளிகளின் முழுமைபெறாத பட்டியல் கொடுக்கப்பட்டுள்ளது.\n\n\n"}
{"id": "231046", "url": "https://ta.wikipedia.org/wiki?curid=231046", "title": "அல்காலா டி எனேரசு", "text": "அல்காலா டி எனேரசு\n\nஅல்காலா டி எனேரசு (), (\"எனேரசு ஆற்றின் அரண்\") என்ற எசுப்பானிய நகரம் யுனெஸ்கோவின் உலகப் பாரம்பரியக் களம் ஆகும். இந்நகரம், அதன் வளமான தொல்லியலுக்காக பிரபலமானது . மத்ரித் நகருக்கு வட கிழக்கே தொலைவில், கடல்மட்டத்திற்கு மேல் உள்ள இந்த நகரத்தில் 2,00,000 க்கும் மேற்பட்டோர் வசிக்கின்றனர். எசுப்பானிய நாட்டின் தலைநகருக்கு அடுத்தபடியாக மக்கள்தொகையில் இந்நகர் உள்ளது.\n\nSection::::வரலாறு.\nசெப்புக் காலகட்டத்திலிருந்தே இந்நகரில் மக்கள் வசித்து வருகின்றனர். ரோமானியர்கள் முதலாம் நூற்றாண்டில் இந்த பகுதியை வெற்றி கொண்டு கம்பலூட்டம் என்ற நகரத்தை கட்டினர். ரோமானியர்களால் கட்டப்பட்ட ஒரே நகரம் இதுவாகும்.\n1480 ஆம் ஆண்டுகளில், கொலம்பசு பெர்டினாண்ட் மற்றும் இஸபெல்லாவை இங்கு முதன் முதலில் சந்தித்தார். அவரது அமெரிக்க கண்டுபிடிப்பு பயணத்திற்கு அவர்கள் பின்னர் நிதியளித்தனர்.\n\nஇந்நகரம் எசுப்பானிய உள்நாட்டுப் போரின் போது கடுமையாக சேதம் அடைந்தது.\n\nSection::::இரட்டை நகரங்கள் - சகோதர நகரங்கள்.\nஇந்நகரம், அரகோனின் கேத்தரின் என்பவரின் பிறப்பிடமாகும். இதனால் இவர் மறைந்த இடமான இங்கிலாந்து நாட்டிலுள்ள பீட்டர்பரோ நகரும் அல்காலா நகரும் இரட்டை நகரமாக உள்ளன.\n\nஅல்காலா டி எனேரசு உடன் இரட்டை நகரமாக உள்ள பிற நகரங்கள்:\n\n\n"}
{"id": "231047", "url": "https://ta.wikipedia.org/wiki?curid=231047", "title": "இன்பான்டே டான் லூயிஸ் அரண்மனை", "text": "இன்பான்டே டான் லூயிஸ் அரண்மனை\n\nஇன்பான்டே டான் லூயிஸ் (எசுப்பானிய மொழி: \"Palacio del Infante don Luis\") என்பது எசுப்பானியா நாட்டின் போடில்லா டெல் மான்டேவில் உள்ள அரண்மனை ஆகும். இது கலாச்சார நன்மைக்கான (\"Bien de Interés Cultural\") சின்னமாக 1974 ஆம் ஆண்டு அறிவிக்கப்பட்டது. \n\n"}
{"id": "231048", "url": "https://ta.wikipedia.org/wiki?curid=231048", "title": "முந்நீர்", "text": "முந்நீர்\n\n"}
{"id": "231049", "url": "https://ta.wikipedia.org/wiki?curid=231049", "title": "முந்நீர் (உணவு)", "text": "முந்நீர் (உணவு)\n\nமூன்று வகையான பருகும் நீரை ஒன்றாகக் கலந்து உண்ணும் பழக்கம் சங்ககாலத் தமிழக மக்களிடையே இருந்து வந்தது. இந்தக் கலவை நீரை முந்நீர் என்றனர். எவ்வி அரசன் ஆண்ட மிழலை நாட்டில் இருந்த நலூரை அடுத்திருந்த முத்தூறு தொன்முது வேளிரின் வளையல்கை மகளிர் (பருவப் பெண்கள்) கானலில் பூக்கும் முண்டக மலர் மாலை அணிந்துகொண்டு மூன்று வகையான தீஞ்சுவை நீரைக் கலந்து உண்டு மகிழ்ந்து கடல்நீரில் பாய்ந்து விளையாடுவர். பனங்குரும்பை தரும் நீர், கருப்பஞ்சாறு, தாழையில் இறக்கிய நீர் ஆகியவற்றின் கலவையே அவர்கள் உண்ட முந்நீர்.\n"}
{"id": "231056", "url": "https://ta.wikipedia.org/wiki?curid=231056", "title": "பின்னல் உயிரணு", "text": "பின்னல் உயிரணு\n\nபின்னல் உயிரணு (\"grid cell\", \"பின்னல் கலம்\") பல உயிரினங்களின் மூளையிலுள்ள பல்வகை நரம்பணுக்களில் ஒரு வகையாகும். இந்த உயிரினங்கள் புறவெளியில் தங்களிடத்தை அறிந்துகொள்ள இவை உதவுகின்றன.\n\n"}
{"id": "231062", "url": "https://ta.wikipedia.org/wiki?curid=231062", "title": "புதுவலசை", "text": "புதுவலசை\n\nபுதுவலசை என்னும் ஊர், தமிழ்நாட்டின் இராமநாதபுரம் மாவட்டத்தில் அமைந்துள்ளது. இந்த ஊர் தெற்குத் (ரோட்டு) தெரு, மேற்குத் தெரு, கிழக்குத் தெரு, வடக்குத் தெரு, காயிதே மில்லத் நகர், நாடார் தெரு, தாவுகாடு, கடற்கரை சத்திரம் ஆகிய பகுதிகளை உள்ளடக்கியது.\n\nSection::::இயற்கை அமைப்பு.\nஇந்த ஊரின் வடக்கே மன்னார் வளைகுடா கடலும், தெற்கே வைகையாறும், மேற்கே தேர்போகி கிராமமும் கிழக்கே பனைக்குளம் கிராமமும் அமைதுள்ளன.. இங்கே பனை மரங்களும், தென்னை மரங்களும் அதிக அளவில் காணப்படுகின்றன.\n\nSection::::மக்கள்.\nமுஸ்லீம் மக்களும், இந்து சமுதாய மக்களும் ஒன்றாக சேர்ந்து வாழக்கூடிய அழகான கிராமம்.\n\nSection::::வழிபாட்டுத் தலங்கள்.\nமுஸ்லீம் சமுதாயம்\n\nஇந்து சமுதாயம்\n\nSection::::போக்குவரத்து.\nஇந்த கிராமம் சித்தார்கோட்டை - ஆற்றாங்கரை சாலையில் அமைந்துள்ளது.\n\nபேருந்து வழித்தடம்\n\nSection::::தொழில்.\nஇங்கு வாழும் மக்கள் மீன்பிடித் தொழிலை மேற்கொள்கின்றனர். பனை மரத் தொழில் செய்வோரும் உள்ளனர்.\n\nSection::::சான்றுகள்.\nகடற்கரை சத்திரம்"}
{"id": "231065", "url": "https://ta.wikipedia.org/wiki?curid=231065", "title": "பாவேந்தர் பாரதிதாசன் பழம்புதுப் பாடல்கள்", "text": "பாவேந்தர் பாரதிதாசன் பழம்புதுப் பாடல்கள்\n\nபாவேந்தர் பாரதிதாசனின் பழம்புதுப் பாடல்கள் என்பது ஒரு தொகுப்பு நூல் ஆகும். முனைவர் இரா. இளவரசு என்னும் தமிழ் அறிஞரால் இந்நூல் ஆக்கப்பட்டுள்ளது. ஏற்கனவே வெளிவந்த பாரதிதாசன் கவிதைத் தொகுதிகளில் இடம்பெறாத பாடல்கள் இந்நூலில் உள்ளன. இந்தத் தொகுப்பில் உள்ள பாடல்கள் அனைத்தும் பழம் பாடல்களே என்றும், தமிழ்கூறு நல்லுலகம் முதன் முறையாகக் காண்கிற பாடல்கள் இவை என்றும், புதுமைப் பொலிவு கொண்டவை என்றும் ஆசிரியர் தம் முன்னுரையில் கூறுகிறார். பாரதிதாசன் தமது பதின்மூன்றாம் அகவையில் (அதாவது 1904 ஆம் ஆண்டில்) எழுதிய பாடல் முதல் 1964 வரை எழுதிய பாடல் வரை இந்நூல் கொண்டுள்ளது.\n\nபாரதியாரைச் சந்திப்பதற்கு முன்பே கனகசுப்புரத்தினம் என்னும் தம் இயற்பெயரில் பல பாடல்களை எழுதியுள்ளார் என்று இந்நூலில் குறிக்கப்பட்டுள்ளது. 500 பக்கங்களுக்கு மேல் அமைந்துள்ள இந்நூலில் இடம் பெற்ற 345 பாடல்கள் பல்வேறு இதழ்கள் மலர்களிலும் நூல்களிலும் தேடிப் பெறப்பட்டன. பாரதிதாசனின் கையெழுத்து வடிவத்தில் இருந்த பாடல்களும் இந்தத் தொகுப்பில் உள்ளன. கால வரிசைப்படி கவிதைகளை அமைத்துள்ளார் இந்நுலாசிரியர். சில பாடல்கள் எழுதப்பட்ட காலம் அறிய இயலாத நிலையில் 'காலம் தேடும் பாடல்கள்' என்னும் பகுதியில் அப்பாடல்கள் சேர்க்கப்பட்டுள்ளன.\n\nSection::::அரிய பாடல்களில் சில.\nஇலாவணிப் பாட்டில்(1907) பாரதிதாசனின் பருவ உணர்வுகள் தெரிகின்றன.\n\nஅகாலியர் கையோடு கிர்பான் என்னும் ஒரு வகையான கத்தி வைத்திருப்பர். அக்கால அரசு கத்தி வைத்திருப்பதைக் குற்றம் என்று மறுத்தபோது அறவழியில் அகாலியர் போராடி வெற்றி பெற்றனர். எனவே 'அகாலி வீரரின் ஆண்மையைக் கண்டிரோ! எனப் பாராட்டி அகாலியரின ஆண்மை (10-7-1923) என்னும் கவிதையில் பாடியுள்ளார்.\n\n\nசாகாமைக்கு ஒழுக்கம் காரணம் (6-10-1959)-இக்கவிதையில் அறிவியல் அறிஞர் விசுவேசுவரைய்யா மிகு நாள் வாழ்ந்ததற்கு அவருடைய ஒழுக்கமே காரணம் என்று பாடினார்.\n\nபாரதிதாசன் திருக்குறள் (21-6-1960) என்னும் தலைப்பில் சில பதிவாகியுள்ளன.\n\nகருநாடக இசை அறிஞர் தியாகராஜர் தெலுங்கு கீர்த்தனைகளைப் பாரதிதாசன் தமிழில் மொழி ஆக்கம் செய்துள்ளார் என்பது பலரும் அறிய வேண்டிய செய்தி.\nசிறீசுப்ரமணிய பாரதி கவிதா மண்டலம் என்னும் இதழில் (1935) தியாகராசரின் பதினொரு கீர்த்தனைகளைத் தமிழாக்கம் செய்துள்ளார் என்பதும் இந்த நூலின் வாயிலாக அறிந்து கொள்ள முடிகிறது.\n\nபாவேந்தர் பாரதிதாசன் திராவிடம், தூய தமிழ், பகுத்தறிவு ஆகிய கொள்கைகளை ஏற்பதற்கு முன், சக்திப் பாட்டு, பராசக்தி திருப்புகழ், இராமாயணக் கதை நிகழ்ச்சிப் பாடல் எனப் பல பாடல்களை எழுதியுள்ளமை இங்குக் குறிப்பிடத்தக்கது. பாரதிதாசனின் தன்மான இயக்கத் தொடர்பு 1928 ஆம் ஆண்டில் ஏற்பட்டது என்னும் வரலாற்றுக் குறிப்பும் இந்நூலில் பதியப் பட்டுள்ளது.\n\n"}
{"id": "231066", "url": "https://ta.wikipedia.org/wiki?curid=231066", "title": "நிலவு மறைப்பு, அக்டோபர் 2014", "text": "நிலவு மறைப்பு, அக்டோபர் 2014\n\nமுழு நிலவு மறைப்பு ஒன்று ஒக்டோபர் 8, 2014 இல் இடம்பெறுகின்றது.இது 2014 ஆம் வருடத்தில் நிகழும் இரண்டு முழு சந்திர கிரகணங்களில் இரண்டாவதாகும். \n\nSection::::காணக்கூடிய தன்மையும் தோற்றமும்.\nவட பசிபிக் பிரதேசத்தில் முழுமையாக இக் கிரகணத்தைக் காணமுடியும். வட அமெரிக்காவிலிருந்து நோக்குபவர்கள் அக்டோபர் 8 புதன் (கிழமை)பின்னிரவில் கிரகணத்தினைக் காணலாம். மேற்குப் பசிபிக் ஆஸ்திரேலியா, முழுஇந்தோனேசியா, ஜப்பான் மற்றும் கிழக்காசியா முதலான பகுதிகளில் அக்டோபர் 8 புதன் சூரியன் மறைந்த உடன் கிரகணத்தைக் காணலாம்.\n\nயுரேனசு கோள் ஒக்டோபர் 7ந் திகதியளாவில் கிரகண நிலவுக்கு எதிர்க்கோளாக நிலவிலிருந்து 1° மேலாகக் காணப்படும்) இதனால் சாதாரண இருவிழியன் மூலம் பார்க்கக் கூடியதாக இருக்கும். பார்வை இடவழு காரணமாக யுரேனசு சந்திரனிலிருந்து தோன்றும் நிலை பார்க்கப்படும் இடத்துக்கு ஏற்ப வேறுபடலாம்.\n"}
{"id": "231072", "url": "https://ta.wikipedia.org/wiki?curid=231072", "title": "மிர்சாபூர் மக்களவைத் தொகுதி", "text": "மிர்சாபூர் மக்களவைத் தொகுதி\n\nமிர்சாபூர் மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தில் உள்ள 80 தொகுதிகளில் ஒன்று.\nSection::::சட்டமன்றத் தொகுதிகள்.\nஇந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.\nஅவை:\n\n"}
{"id": "231074", "url": "https://ta.wikipedia.org/wiki?curid=231074", "title": "அனுப்பிரியா பட்டேல்", "text": "அனுப்பிரியா பட்டேல்\n\nஅனுப்பிரியா பட்டேல், இந்திய அரசியல்வாதி ஆவார். இவர் அப்னா தள் என்னும் கட்சியைச் சேர்ந்தவர். இவர் மிர்சாபூர் மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார்.\nஇவர் 1981-ஆம் ஆண்டில் ஏப்ரல் 28-ஆம் நாளில், கான்பூரில் பிறந்தவர். சத்ரபதி ஷாகுஜி மகராஜ் பல்கலைக்கழகத்தில் எம்.பி.ஏ பயின்றார்.\n"}
{"id": "231076", "url": "https://ta.wikipedia.org/wiki?curid=231076", "title": "இசாமு அக்காசாக்கி", "text": "இசாமு அக்காசாக்கி\n\nஇசாமு அக்காசாக்கி (赤崎 勇|\"Akasaki Isamu\", பிறப்பு சனவரி 30, 1929) சப்பானிய அறிவியலாளர். இவர் 2014 ஆண்டுக்கான இயற்பியல் நோபல் பரிசை இரோசி அமானோ, சுச்சி நாக்காமுரா ஆகியோருடன் சேர்ந்து வென்றுள்ளார். காலியம் நைட்ரைடு என்னும் குறைக்கடத்தியால் செய்யப்பட்ட நீலநிற ஒளியுமிழும் ஒளியீரிக் கருவியைக் கண்டுபிடிக்க உதவியதால் இவருக்கு 2014 ஆண்டுக்கான இயற்பியல் நோபல் பரிசு அளிக்கப்பட்டது.\n\n\n\nSection::::வெளியிணைப்புகள்.\n[a] http://www.compoundsemiconductor.net/csc/adminpanel/uploads/magazine_images/CompoundSemiconductor_Issue1.pdf (pp. 17–19)\n\n[b]http://www.nature.com/naturejobs/2009/091008/full/nj0264.html#excellence-in-education-and-research\n\n[c] http://www.nature.com/naturejobs/2009/091008/full/nj0264.html#industrial�academic-collaborations-going-global\n\n[d] Insights & Enterprise in PHOTONICS SPECTRA,54　November,2004\n\n[e] Materials Research Society Symposium Proceedings, Volume 639(2000)　xxiii－xxv,\n"}
{"id": "231077", "url": "https://ta.wikipedia.org/wiki?curid=231077", "title": "சர்தனா சட்டமன்றத் தொகுதி", "text": "சர்தனா சட்டமன்றத் தொகுதி\n\nசர்தானா சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது முசாபர்நகர் மக்களவைத் தொகுதிக்கு உட்பட்டது.\n\nSection::::பகுதிகள்.\nஇந்த தொகுதியில் மீரட் மாவட்டத்தில் உள்ள கீழ்க்காணும் பகுதிகள் சேர்க்கப்பட்டுள்ளன.\n\n"}
{"id": "231080", "url": "https://ta.wikipedia.org/wiki?curid=231080", "title": "இரோசி அமானோ", "text": "இரோசி அமானோ\n\nஇரோசி அமானோ (Hiroshi Amano, பிறப்பு: செப்டம்பர் 11, 1960, ஃகமாமாட்சு நகரம்) சப்பான் நாட்டைச் சேர்ந்த அறிவியலாளர். இவர் 2014 ஆம் ஆண்டுக்கான இயற்பியல் நோபல் பரிசை இசாமு அக்காசாக்கி, சுச்சி நாக்காமுரா ஆகியோருடன் வென்றுள்ளார். இந்த நோபல் பரிசானது திறன்மை மிக்க நீலநிற ஒளியுமிழி அல்லது ஒளியீரி என்னும் குறைக்கடத்திக் கருவியைக் கண்டுபிடித்தமைக்காக வழங்கப்பட்டுள்ளது. இதனால் ஆற்றல் சேமிப்பைத் தரும் வெண்ணிற ஒளிதரும் ஒளிவாய்களை அமைக்க முடியும்.\n"}
{"id": "231081", "url": "https://ta.wikipedia.org/wiki?curid=231081", "title": "சைத்பூர் சட்டமன்றத் தொகுதி", "text": "சைத்பூர் சட்டமன்றத் தொகுதி\n\nசைத்பூர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது பாராபங்கி மாவட்டத்தின் பகுதிகளை உள்ளடக்கியது.\n\n"}
{"id": "231084", "url": "https://ta.wikipedia.org/wiki?curid=231084", "title": "வாராணசி தெற்கு சட்டமன்றத் தொகுதி", "text": "வாராணசி தெற்கு சட்டமன்றத் தொகுதி\n\nதெற்கு வாராணசி சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது வாராணசி மக்களவைத் தொகுதிக்கு உட்பட்டது.\n\n"}
{"id": "231087", "url": "https://ta.wikipedia.org/wiki?curid=231087", "title": "சுச்சி நாக்காமுரா", "text": "சுச்சி நாக்காமுரா\n\nசுச்சி நாக்காமுரா (中村 修二, Nakamura Shūji, பிறப்பு: மே 22, 1954, இக்காட்டா, எஃகீமெ, சப்பான்) சப்பானில் பிறந்து, அமெரிக்காவின் கலிபோர்னியா மாநிலத்தில் உள்ள சாண்டா பார்பராவில் இருக்கும் கலிபோர்னியா பல்கலைக்கழகத்தில் பொருள் அறிவியல் துறையில் பேராசிரியராகப் பணியாற்றுகின்றார் . இவர் 2014 ஆம் ஆண்டுக்கான இயற்பியல் நோபல் பரிசை இசாமு அக்காசாக்கி, இரோசி அமானோ ஆகியோருடன் சேர்ந்து வென்றுள்ளார். நீலநிற ஒளியுமிழ் இருமுனையமாகிய நீல ஒளியீரியைக் கண்டுபிடித்தமைக்காக இப்பரிசு இவ்வாண்டு அளிக்கப்பட்டுள்ளது.\n\n\n\n"}
{"id": "231092", "url": "https://ta.wikipedia.org/wiki?curid=231092", "title": "கோசள்ளி அருவி", "text": "கோசள்ளி அருவி\n\nகோசள்ளி அருவி, கர்நாடகத்தின் உடுப்பி மாவட்டத்திற்கு உட்பட்ட குந்தாபுரா வட்டத்தில் உள்ள பைந்தூரில் அமைந்துள்ளது. இதன் அண்மையில் பட்கள், குந்தாபுரா, உடுப்பி ஆகிய நகரங்கள் உள்ளன. பெங்களூரில் இருந்து 480 கி.மீ தொலைவிலும், மங்களூரில் இருந்து 130 கி.மீ தொலைவிலும் உள்ளது.\n"}
{"id": "231096", "url": "https://ta.wikipedia.org/wiki?curid=231096", "title": "அ. சி. முத்தையா", "text": "அ. சி. முத்தையா\n\nஅ. சி. முத்தையா என்னும் அண்ணாமலை சிதம்பரம் முத்தையா (A. C. Muthiah பிறப்பு 1940) அண்ணாமலைப் பல்கலைக் கழகத்தை நிறுவிய அண்ணாமலை செட்டியாரின் மகன் வழிப் பேரன் ஆவார். தொழிலதிபர் எம். ஏ. சிதம்பரத்தின் மகன் ஆவார். ஸ்பிக் நிறுவனத்தின் தலைவர், 1999 முதல் 2001 வரை இந்திய துடுப்பாட்டக் கட்டுப்பாட்டு வாரியத் தலைவராக இருந்தார்.\n\nSection::::வாழ்க்கையும் கல்வியும்.\nசென்னைப் பல்கலைக்கழகத்தில் பொறியியல் பட்டத்தையும், டெட்ராய்ட் பல்கலைக்கழகத்தில் முதுநிலை நிர்வாகவியல் பட்டத்தையும் (எம்.பி.ஏ) பெற்றவர்.\n\nSection::::பணிகள்.\nவர்த்தகம் மற்றும் தொழில் துறையில் பிரதமருக்கு ஆலோசனை கூறும் குழுவின் உறுப்பினர், தென்னிந்தியத் தொழில் வர்த்தக அவையின் தலைவர். சர்வதேசத் தொழில் வர்த்தக அமைப்புகளின் இந்திய தேசியக் குழுவின் துணைத் தலைவர் போன்ற பொறுப்புகளில் இருந்துள்ளார். சென்னை மேதமேடிகல் இன்ஸ்ட்டியூட், மெட்ராஸ் ஸ்கூல் ஆப் எகனாமிக்ஸ், ஸ்ரீ வெங்கடேஸ்வரா பொறியியல் கல்லூரி ஆகிய கல்வி நிறுவனங்களை நிறுவியுள்ளார்.\n\nSection::::குடும்பம்.\nமனைவி பெயர் தேவகி. மகன் பெயர் அஸ்வின் முத்தையா. இரண்டு மகள்கள். முன்னாள் இந்திய நடுவண் நிதியமைச்சர் ப. சிதம்பரம் இவரது மைத்துனராவார்.\n\nSection::::விருதுகள்.\nபெல்ஜியம் அரசரின் நைட் விருதைப் பெற்றுள்ளார்.,\n"}
{"id": "231102", "url": "https://ta.wikipedia.org/wiki?curid=231102", "title": "அல்மேரிய அல்கபாசா", "text": "அல்மேரிய அல்கபாசா\n\nஅல்மேரிய அல்கபாசா (Alcazaba of Almería) என்பது எசுப்பானியாவின் அல்மேரியா எனும் இடத்தில் அமைந்துள்ள கோட்டை வளாகத் தொகுதி ஆகும். \"அல்கபாசா\" எனும் சொல் அரேபியச் சொல்லான \" அல்கஸ்பா (al-qasbah) \" எனும் சொல்லில் இருந்து பிறந்தது. இதன் கருத்து கோட்டைத் தூண் தொகுதி ஆகும். \n\nSection::::வரலாறு.\nஇது 10 ஆம் நூற்றாண்டுக் காலப்பகுதியில் கட்டப்பட்டதாகும். மூன்றாம் அப்த் ஆர் - ரஹ்மான் (Abd ar-Rahman III) எனும் மன்னனால் கட்டுவிக்கப்பட்டதாகும்.\n\nSection::::சினிமா.\nஇங்கு வைத்து மூன்று படங்கள் எடுக்கப்பட்டுள்ளன. மற்றும் இங்கு ஒரு தொலைக்காட்சித் தொடரும் எடுக்கப்பட்டுள்ளது. \n"}
{"id": "231105", "url": "https://ta.wikipedia.org/wiki?curid=231105", "title": "லா சியோ பெருங்கோவில்", "text": "லா சியோ பெருங்கோவில்\n\nலா சியோ பெருங்கோவில் அல்லது சேவியர் பெருங்கோவில்(ஆங்கிலம்: La Seo Cathedral; எசுப்பானியம்: Catedral del Salvador) என்பது எசுப்பானியாவின் சாரகோசா எனும் இடத்தினிலே அமைந்துள்ள உரோமன் கத்தோலிக்கப் பேராலயம் ஆகும். இப்பேராலயத்தின் கட்டுமானப்பணிகள் 12 ஆம் நூற்றாண்டிலே ரோமானிசக் கட்டிடக்கலை வடிவிலே ஆரம்பிக்கப்பட்டன, எனினும் இது தற்போது பல்வேறு விதமான கட்டிடக்கலைப்பணிகளைக் கொண்டதாகக் காணப்படுகிறது.\n\nஇது 1318 ஆம் ஆண்டினில் பிரதிஷ்டை செய்யப்பட்டது.\n\n\n"}
{"id": "231109", "url": "https://ta.wikipedia.org/wiki?curid=231109", "title": "தூண் அன்னை", "text": "தூண் அன்னை\n\nதூண் அன்னை (\"Our Lady of the Pillar\" ()) என்பது தூய கன்னி மரியா எசுப்பானியாவில் கிறித்தவத்தின் தொடக்க காலத்தில் சாரகோசாவில் அளித்ததாக நம்பப்படும் காட்சியின் அடிப்படையில் அவருக்கு அளிக்கப்பட்டும் பெயர்களுல் ஒன்றாகும். இப்பட்டத்தின் கீழ் கன்னிமரியா எசுப்பானியா நாட்டுக்கும், எசுப்பானியா உள்நாட்டுப்படைக்கும் பாதுகாவலராகக்கருதப்படுகின்றார். எப்ரோ நதிக்கரையில் அமைந்துள்ள தூண் அன்னை பசிலிக்கா இப்பக்தி முயற்சியின் முதன்மை ஆலயமாக விளங்குகின்றது.\n"}
{"id": "231120", "url": "https://ta.wikipedia.org/wiki?curid=231120", "title": "சுருத்திகா", "text": "சுருத்திகா\n\nசுருத்திகா இந்தியத் திரைப்பட நடிகையாவார். இவர் தேங்காய் சீனிவாசனின் பேத்தி.\n\nSection::::திரை வாழ்க்கை.\n2002ல் நடிகர் சூர்யா கதாநாயகனாக நடித்த சிறீ படத்தில் நாயகியாக நடித்தார். கவிதாலயா தயாரிப்பில் வசந்தபாலன் இயக்கத்தில் வெளிந்த ஆல்பம் திரைப்படத்தில் நடித்தார். மலையாளத்தில் சுரேஷ் கோபி இணையாக சுவப்பனம் கொண்டு துலாபாரம் திரைப்படத்தில் நடித்தார்.\n\nமேலும் ஜீவா நடித்த தித்திக்குதே திரைப்படத்திலும் கமல்ஹாசன் தயாரிப்பில் உருவான நள தமயந்தி திரைப்படத்திலும் நடித்துள்ளார்\n"}
{"id": "231127", "url": "https://ta.wikipedia.org/wiki?curid=231127", "title": "ஸ்ரீதேவி விஜயகுமார்", "text": "ஸ்ரீதேவி விஜயகுமார்\n\nசிறீதேவி விஜயகுமார் (பிறப்பு 29 அக்டோபர் 1986) இந்திய திரைப்பட நடிகையாவார். இவர் குழந்தை நட்சத்திரமாக 1992ல் ரிக்சா மாமா திரைப்படத்தில் தோன்றினார். மேலும் இவர் தமிழ், தெலுங்கு, கன்னடம் ஆகிய தென்னிந்திய மொழிகளில் நடித்துள்ளார்.\n\nSection::::வாழ்க்கை.\nசிறீதேவி விஜயகுமார், விஜயகுமார் மற்றும் நடிகை மஞ்சுளா விஜயகுமார் ஆகியோரின் மகளாக அமெரிக்க ஐக்கிய நாட்டில் பிறந்தவர். இவருக்கு வனிதா, பரீத்தா விஜயகுமார் என்ற சகோதரிகளும் அருண் விஜய் என்ற சகோதரனும் உள்ளார்கள்.\n\n18 ஜூன் 2009ல் ராகுல் என்பவரை திருமணம் செய்துகொண்டார்.\n"}
{"id": "231128", "url": "https://ta.wikipedia.org/wiki?curid=231128", "title": "காலியம் நைட்ரைடு", "text": "காலியம் நைட்ரைடு\n\nகாலியம் நைட்ரைடு (\"Gallium nitride\", ) ஓர் இரும III/V நேர் ஆற்றல் இடைவெளி குறைக்கடத்தி ஆகும். இது 1990-களிலிருந்து ஒளியீரிகளில் பயன்படுத்தப்பட்டு வருகின்றது. 1990-களில் இந்தச் சேர்மம் மிகவும் கடினமான ஒரு திண்மப் பொருளாக, அதன் அணுக்கள், \"உவூர்ச்சைட்டு (Wurzite) அல்லது துத்தநாக சல்பைடு வகைப் படிகக் கட்டமைப்பை\"க் கொண்டுள்ளதாகக் கண்டுபிடிக்கப்பட்டது. இதன் பெரிய ஆற்றல் இடைவெளி, 3.4 eV, ஒளிமின்னியல் துறையில் பல கருவிகளை உருவாக்கக்கூடிய சிறப்புப் பண்புகளை வழங்குகிறது; மிக உயிரிய ஆற்றலுடைய கருவிகளையும் மிக உயரிய அதிர்வெண் கருவிகளையும் உருவாக்க பயனாகின்றது. காட்டாக, GaN அடித்தளத்தைக் கொண்டு ஊதாநிற (405 நமீ) சீரொளி இருமுனையங்களை உருவாக்க இயலும்.\n\nஅயனியாக்கும் கதிர்களுக்கு இதன் உணர்திறன் குறைவாக இருப்பதால் (மற்ற குழு III நைட்ரைடுகளைப் போல), செயற்கைக்கோள்களுக்கான சூரிய மின்கல அணிகளுக்கு பொருத்தமான பொருளாக உள்ளது. மேலும் கதிர்வீச்சுள்ள சூழலில் நிலைத்திருப்பதால் படைத்துறை, விண்வெளி பயன்பாடுகளுக்கும் பயனுள்ளதாக இருக்கும். GaN திரிதடையங்கள் காலியம் ஆர்சினைடு (GaAs) திரிதடையங்களை விட மிக உயர்ந்த வெப்பநிலையிலும் மிக உயர்ந்த மின்னழுத்தங்களிலும் இயங்கக்கூடியமையால் நுண்ணலை அதிர்வெண்களில் இயங்கும் திறன் மிகைப்பிகளிலும் பயனாகின்றன.\n\nSection::::பாதுகாப்பு.\nகாலியம் நைட்ரைடு பொடியானது தோல், கண்கள் மற்றும் நுரையீரல்களில் எரிச்சலை உண்டாக்கும் தன்மை உடையது. காலியம் நைட்ரைடு மூலங்களின் பாதுகாப்பு, சூழல், உடல்நல பாதிப்பு குறித்த ஆய்வுகள் அண்மையில் வெளிவந்துள்ளன.\n\nதிரள் காலியம் நைட்ரைடு நச்சுத்தன்மை அற்றது; உயிரிகளுடன் இயைந்தது. எனவே இவற்றை வாழும் உயிரினங்களின் உடலுக்குள்ளே பதிக்கப்படும் மின்னணுவியல் கருவிகளிலும் மின்முனையங்களிலும் பயன்படுத்தலாம்.\n\n\n"}
{"id": "231130", "url": "https://ta.wikipedia.org/wiki?curid=231130", "title": "கி. விஜயகுமார்", "text": "கி. விஜயகுமார்\n\nகி. விஜயகுமார் முன்னாள் இந்திய காவல் பணி அதிகாரி ஆவார். இவரது தலைமையிலான சிறப்புக் காவல் படையினர் சந்தன கடத்தல் வீரப்பனை 2004 ஆம் ஆண்டு சுட்டுக் கொன்றனர். இதன் மூலம் இவரது புகழ் மக்களிடையே பரவிற்று.\n\nSection::::ஆரம்ப வாழ்கை.\nவிஜயகுமார் செப்டம்பர் 15, 1952 ஆம் ஆண்டு கிருஷ்ணன் நாயர், கௌசல்யா தம்பதிக்கு இரண்டாவது மகனாகப் பிறந்தார். இவர் செயின்ட் ஜோசப் கல்லூரி திருச்சிராப்பள்ளியில் இளங்கலை பட்டமும், மெட்ராஸ் கிறிஸ்டியன் கல்லூரியில் முதுகலைப் பட்டமும் பெற்றார். இவர் 1975ஆம் ஆண்டு இந்தியக் காவல் பணிக்குத் தேர்வானார். இவரது தந்தை ஒரு ஓய்வு பெற்ற போலீஸ் அதிகாரி ஆவார்.\n\nSection::::பணிகள்.\nவிஜயகுமார், திருச்சி மற்றும் பட்டுக்கோட்டையில் துணைக் கண்காணிப்பாளராகவும், 1977 முதல் 1985 வரை காவல் கண்காணிப்பாளராக தர்மபுரியிலும் பணியாற்றினார். தர்மபுரியில் பணியாற்றிய காலத்தில் வால்டர் தேவாரத்துடன் இணைந்து பணியாற்றினார்.\n\nஇவர் 2008 ஆம் ஆண்டு ஹைதராபாத்தில் உள்ள சர்தார் வல்லபாய் பட்டேல் தேசிய காவல் அகாடமிக்குத் தலைமைப் பொறுப்பேற்றார். அதே போல் இந்தியாவின் துணை இராணுவப் படைகளிலேயே மிகப்பெரிய படையான சி.ஆர்.பி.எஃப் க்கு 2010 முதல் 2012 வரை தலைமை தாங்கினார்.\n\n2012-இல் ஓய்வு பெற்ற விஜயகுமார், திசம்பர் 2012 முதல் இந்திய உள்துறை அமைச்சகத்தில் சிறப்பு பாதுகாப்பு ஆலோசகராகப் பணியாற்றினார். பின்னர் சூன் 2018 முதல் அக்டோபர் 2019 முடிய ஜம்மு காஷ்மீர் ஆளுநரின் உள்துறை ஆலோசகராக இருந்தார். 6 6 திசம்பர் 2019 அன்று இந்திய உள்துறை அமைச்சகத்தின் ஜம்மு காஷ்மீர் மற்றும் நக்சல்வாதிகள் இருக்கும் பகுதிகளுக்கான பாதுகாப்பு ஆலோகராக நியமனம் செய்யப்பட்டுள்ளார். இந்தப் பதவியில் அவர் ஓராண்டு இருப்பார்.\n"}
{"id": "231131", "url": "https://ta.wikipedia.org/wiki?curid=231131", "title": "மெர்லிமாவ்", "text": "மெர்லிமாவ்\n\nமெர்லிமாவ் (மலாய்: \"Merlimau\", சீனம்: 滨海立茂), மலேசியாவின், மலாக்கா மாநிலத்தின் ஜாசின் மாவட்டத்தில் உள்ள ஒரு சிறிய நகரம் ஆகும். மலாக்கா மாநகரத்தில் இருந்து 22 கி.மீ. தொலைவில் உள்ளது. இங்கு தான் மலாக்கா வரலாற்றில் புகழ் பெற்ற துன் தேஜாவின் கல்லறை அமைந்து உள்ளது. மலாக்கா மாநகரத்திற்கும் மூவார் நகரத்திற்கும் நடுவில் இருக்கின்றது.\n\nSection::::வரலாறு.\nமுன்பு காலத்தில் இங்கு குடியேறிய மலாய்க்காரர்கள் கிரீஸ் எனும் குறுவாள் ஆயுதங்களைப் பயன்படுத்தினர். அந்த ஆயுதங்களைப் பளபளக்கச் செய்ய டெலிமா எனும் ஒரு வகையான எலுமிச்சைப் பழத்தைப் பயன்படுத்தினார்கள். ஆக, அந்த டெலிமா எனும் சொல்லில் இருந்து தான் மெர்லிமாவ் எனும் இருப்பிடச் சொல்லும் உருவானது.\n\n1511 ஆம் ஆண்டில், டத்தோ மாமுன் என்பவர் இந்தோனேசியா, சுமத்திராவில் இருந்து இங்கு குடியேறினார். அவருடன் சில விசுவாசிகளும் உடன் வந்தனர். முதலில் மெர்லிமாவ் ஆற்று ஓரத்தில் இருந்த காடுகளை அழித்து வீடுகளைக் கட்டினார்கள். அப்போது அந்தப் பகுதியில் நிறைய காட்டு மிருகங்கள் இருந்தன. அவற்றிடம் இருந்து பாதுகாத்துக் கொள்ள வேலிகளை அமைத்துக் கொண்டனர்.\n\nSection::::துன் தேஜாவின் வரலாறு.\nவரலாற்றுப் புகழ்மிக்க கிராமத் தலைவர் நாத்தார் என்பவரின் இல்லம் இங்குதான் இருக்கிறது. இங்கிருந்து மூன்று கிலோமீட்டர் தொலைவில் கம்போங் சிம்பாங் எனும் கிராமத்தில், துன் தேஜாவின் கல்லறை இருக்கிறது. துன் தேஜாவின் வரலாறு மலாக்கா சுல்தானக வரலாற்றுடன் இணையப் பெற்றது. \n\nதுன் தேஜா, மலாய் இலக்கியங்களில் ஓர் அழகியாக வர்ணிக்கப் படுகின்றார். பகாங் மாநில அரச பரம்பரையைச் சேர்ந்தவர். இவருடைய இயற்பெயர் துன் தேஜா ரத்னா பெங்காளா. இவருடைய தந்தையார் ஸ்ரீ அமார் டி ராஜா பெண்டஹாரா. 1450-களில் பகாங் மாநிலத்தின் நிதியமைச்சராகச் சேவை செய்தவர். இவருடைய அழகில் மயங்கிய மலாக்காவின் கடைசி சுல்தான் முகமட் ஷா, அவரைத் தன் மனைவியாக்கிக் கொண்டார்.\n\nமலாக்காவைப் போர்த்துக்கீசியர்கள் கைபற்றியதும், சுல்தான் முகமட் ஷா தன் பரிவாரங்களுடன் மூவார் பகுதிக்கு இடம் மாறிச் சென்றார். அங்குதான் துன் தேஜா காலமானார்.\n\nSection::::அமைவிடம்.\nமெர்லிமாவ் நகரம் வடக்கு தெற்கு நெடுஞ்சாலையில் இருந்து மூன்று கிலோமீட்டர் தொலைவில் இருக்கிறது. பழைய மலாக்கா - மூவார் கூட்டரசு சாலையில் இருந்தும் மெர்லிமாவிற்கு பயணம் செய்யலாம். இந்த நகரில் தொடர் வண்டிப் போக்குவரத்து இல்லை. \n\nஎதிர்காலத்தில், இந்த நகரம் மீன்வளர்ப்புத் துறையில் சிறந்து விளங்கும் என்று எதிர்பார்க்கப் படுகிறது. மலேசிய அரசாங்கம் பல மேம்பாட்டுத் திட்டங்களை அமல்படுத்த உள்ளது.\n"}
{"id": "231132", "url": "https://ta.wikipedia.org/wiki?curid=231132", "title": "பேகம் அக்தர்", "text": "பேகம் அக்தர்\n\nபேகம் அக்தர் (Begum Akhtar) (7 அக்டோபர் 1914–30 அக்டோபர் 1974) உத்தரப் பிரதேச மாநிலத்தின் \nபைசாபாத் நகரத்தில் பிறந்தவர்.\n\nஇந்துஸ்தானி இசையின் வடிவங்களான கசல், தும்ரி, தாத்ரா ஆகியவற்றை பாடுவதில் புகழ் பெற்றவர். நூற்றாண்டு பிறந்தநாளை முன்னிட்டு இவரது உருவம் பொறிக்கப்பட்ட சிறப்பு நாணயங்களை (ரூ.100 மற்றும் ரூ.5) இந்திய நடுவண் அரசு அக்டோபர் 07, 2014 - ல் வெளியிட்டது.\n\nபேகம் அக்தர், அக்தாரி பாய் ஃபைசாபாதி என்றும் அறியப்பட்டவர்\n\nSection::::ஆரம்ப கால வாழ்க்கை.\nஇவரது தந்தை அங்கா் ஹரிசைன் ஒரு இளம் வழக்கறிஞா். இவரது தாய் முஸ்தாரியைக் இரண்டாவது மனைவியாக மணம் புரிந்து கொண்டாா். பின்னா் அவா் முஸ்தாரையும் அவரது இரண்டு இளம் பெண்களான ஜோரா மற்றும் பிபி அக்தரையும் ஆதரவின்றி கைவிட்டுவிட்டாா்.\n\nSection::::வாழ்க்கை.\nஅக்தா் தமக்கு ஏழு வயதாகும் போது, நடமாடும் இசைக்குழுவின் இசைக்கலைஞரான சந்திராயாயின் இசையால் கவரப்பட்டாா். இவருடைய மாமாவின் வற்புறுத்துதலின் பேரில் உஸ்தாத் இம்தத்கான் என்பவரிடம் பயிற்சி பெற அனுப்பிவைக்கப்பட்டாா். உஸ்தாத் இம்தத்கான் பாட்னாவில் வசித்து வந்த “சாரங்கி” என்னும் இசையில் மிகவும் புகழ்பெற்றவா் ஆவாா். பின்னா் பாட்டியாலா நகரில் அடமுகமத்கான் என்பவரிடம் பயிற்சி பெற்றாா். பின்னா் தம் தாயுடன் கல்கத்தா சென்றவா் புகழ்பெற்ற இசைக் கலைஞா்களான, முகமத்கான், லாகூரைச் சோ்ந்த அப்துல் வாகிதுகான் போன்றவா்களிடம் இசை பயின்றார். இறுதியாக உஸ்தாத் ஜான்டே கான் என்பவரின் சீடரானாா். இவா் தமது 15-வது வயதில் அரங்கேற்றத்தை நடத்தினாா். 1934 ஆம் ஆண்டு நிகழ்ந்த நேபாளம் பீகாா் பூகம்ப நிவாரண நிதிக்காக பேகம் அக்தா் பங்கேற்ற இசை நிகழ்ச்சியை கண்டு ரசித்த புகழ்பெற்ற கவிஞா் சரோஜினி நாயுடு இவரை மிகவும் பாராட்டினாா். கவிஞரின் பாராட்டால் மிகவும் தூண்டப்பட்ட அக்தா் உற்சாகத்துடன் தமது இசைப் பணியைத் தொடா்ந்தாா். அது சமயம் தான் “மெகபோன் ரிகாா்டு கம்பெனி”க்காக தமது முதல் இசைத்தட்டை வெளியிட்டாா். இதனைத் தொடா்ந்து கசல், தாதராஸ் மற்றும் துமிரிஸ் ஆகிய இசைவகைகளில் பல இசைத் தட்டுகளை வெளியிட்டாா். பொது மேடைகளில் பெண்கள் இசைக்கச்சேரி செய்யாத அந்தக் கால கட்டத்தில், அவ்வாறு செய்த முதல் பெண்மணி அக்தா் தான். தமது இசைத் திறமையால் மல்லிகா-இ-கசல் (கசல் இசையின் அரசி) எனப் பெயா் பெற்றாா்.\n\nஅக்தா் தம் அழகான தோற்றத்தாலும் இனிமையான குரலாலும் தம் இளம் வயதில் திரைப்படங்களில் தோன்றும் வாய்ப்பும் கிடைக்கப்பெற்றாா். கௌஹா் ஜான், மாலக்ஜான் போன்ற புகழ்பெற்ற கலைஞா்களின் இசையைக் கேட்ட பின்பு திரைப்படத்தில் தோன்றுவதைத் தவிா்த்து இந்திய பாரம்பரிய இசையில் கவனம் செலுத்தி வந்தாா். தற்கால இசையில் அக்தா் கொண்டிருந்த புலமை பாரம்பரிய இசையின் தாக்கத்தை வெகுவாகக் கொண்டிருந்தது. மிகவும் எளிமையான ராகங்கள் முதல் கடுமையான ராகங்கள் வரை பாரம்பரிய இசையின் அடிப்படையில் இவா் தற்காலப் பாடல்களைப் பாடிவந்தாா். திரைப்படங்கள் தோன்றிய பின் 1930-களில் ஒரு சில இந்தி திரைப்படங்களிலும் அக்தா் நடித்துள்ளாா். கல்கத்தா நகரில் இருந்த கிழக்கிந்திய திரைப்படக் குழுமம் (East India Film Company) “கிங் பாா் எ டே” (King for a Day) என்னும் திரைப்படத்திலும் நடிக்க கேட்டுக் கொண்டனா்.\n\nஅந்தக் கால வழக்கப்படி தமது பாடல்களை திரையில் தாமே அக்தா் பாடி வந்தாா். பின்னா் தொடா்ச்சியாக நடித்து வந்த அக்தா், லக்நௌ நகருக்கு குடிபெயா்ந்த பின், புகழ்பெற்ற இயக்குநரும் தயாரிப்பாளருமான மெக்பூப் கான் “ரோடி” என்னும் திரைப்படத்தில் நடிக்க கேட்டுக் கொண்டாா். 1942 ஆம் ஆண்டு வெளிவந்த இந்தத் திரைப்படத்திற்கு “அனில் பிஸ்வாஸ்” இசையமைத்திருந்தாா். இந்தத் திரைப்படத்தில் ஆறு கசல் பாடல்களை அக்தா் பாடியிருந்தாா். ஆனால் இறுதியில் இரண்டு அல்லது மூன்று பாடல்கள் மட்டும் இடம் பெற்றிருந்தன. இவரது அனைத்து பாடல்களும் “மெகாபோன்” இசைத் தட்டுக்களாகக் கிடைத்து வந்தன. இதற்கிடையே பம்பாய் சென்றிருந்த அக்தா் லக்நௌ திரும்பினாா்.\n\n1945 ஆம் வருடம் அக்தா் பாய் லக்நௌ நகர வழக்கறிஞரான இ சிடாக் அகமத் அப்பாசியைத் திருமணம் செய்த பின்னா் பேகம் அக்தா் என்று அழைக்கப்பட்டாா். திருமணத்திற்குப் பின் கணவரின் கட்டுப்பாட்டால் ஐந்து ஆண்டுகளுக்கு அக்தரால் இசைக் கச்சேரிகளில் பங்கேற்க இயலவில்லை. பின்னா் நோய்வாய்ப்பட்ட அக்தா் இசைவாழ்விற்குத் திரும்பவதுதான் இதற்குத் தீா்வு என்று கருதி 1949 ஆம் வருடம் தமது இசையுலகிற்குத் திரும்பி வந்தாா். லக்நௌ அகில இந்திய வானொலியில் மூன்று கசல் பாடல்களையும் ஒரு தாத்ரா பாடலையும் பாடினாா். இசைமழையில் நனைந்த பேகம் அக்தா் தம் இறுதி வரையில் பல இசை நிகழ்ச்சிகளில் தொடா்ந்து பங்கேற்று வந்தாா். 1962 ஆம் ஆண்டு போா் நிவாரண நிதிக்காக லக்நௌ நகரில் பெண்களுக்காக நடைபெற்ற பொது நிகழ்ச்சியில் அக்தா் பங்கேற்று தம் இசை நிகழ்ச்சியை நடத்தினாா்.\n\nகாலப் போக்கில் இவருடைய குரல் முதிா்ச்சியையும் நெகிழ்ச்சியையும் பெற்று மெருகேறியது. தமக்கே உரிய பாணியில் பல கசல் பாடல்களையும் தற்கால இசைப் பாடல்களையும் பாடிவந்தாா். சுமாா் நானூறு பாடல்களைப் பாடியிருந்த பேகம் அக்தா் அகில இந்திய வானொலியில் தொடா்ந்து வழக்கமாக பாடுபவராக இருந்து வந்தாா். வழக்கமாக தமது கசல் பாடல்களை தாமே இயற்றியும் இசையமைத்தும் பாடுவதை வழக்கமாகக் கொண்டிருந்தாா். இவையனைத்தும் ராகங்கள் அடிப்படையிலேயே அமைந்திருக்கும். காலத்தால் அழியாத புகழ்பெற்ற வங்காள பாடலான “ஜோசனா கோநிசி ஆரி” (জোছনা করেছে আড়ি)-யைப் பாடியவா் இவரே ஆகும்.\nதிருவனந்தபுரத்திற்கு அருகில் பலராமபுரம் என்னும் இடத்தில் தாம் பாடிக் கொண்டிருக்கும் பொழுது தமது குரலை உயா்த்த முடியவில்லை என்பதை அறிந்த பேகம் அக்தா் தம் உடல்நலக் குறைவை உணா்ந்தாா். நிகழ்ச்சியைத் மேலும் தொடர முடியாத நிலையில் மருத்துவமனைக்கு அவசரமாக அழைத்துச் செல்லப்பட்டாா். 1974 ஆம் ஆண்டு அக்டோபா் 30 ஆம் நாளன்று தமது தோழி நிலம் கமாடியா அழைப்பி்ன் பேரில் இசை நிகழ்ச்சிகாக அகமதாபாத் நகரம் சென்ற பேகம் அக்தா் தமது தோழியின் கரங்களிலேயே இறைவனடி சோ்ந்தாா்.\n\nலக்நௌ நகரில் தாக்ருா் கஞ் என்னும் பகுதியில் “வசந்த பாக்” என்னும் இவா் இல்லத்தில் உள்ள மாந்தோப்பில் இவரது தாயாரின் கல்லரைக்கு அருகிலேயே இவா் அடக்கம் செய்யப்பட்டாா். நாளடைவில் மாந்தோப்பு அழிவுற்று இவா் கல்லரையும் சிதிலமடைந்துவிட்டது. 2012 ஆம் ஆண்டு சிதிலமடைந்த கல்லரை பளிங்குக் கற்களால் புதுப்பிக்கப்பட்டது. 1936 ஆம் ஆண்டு லக்நௌ நகா், சைனா பஜாாில் கட்டப்பட்டு இவா் வாழ்ந்த வீட்டை ஒரு அருங்காட்சியகமாக அமைக்க முயற்சிகள் மேற்கொள்ளப்பட்டன.\n\nSection::::பெற்ற சிறப்புகள்.\nSection::::விருதுகள்.\nஇவருடைய சீடரும் பத்மஸ்ரீ விருதும் பெற்ற சாந்தி ஹிரானள் என்பவா் பேகம் அக்தரின் வாழ்க்கை வரலாற்றை எனது அம்மாவின் கதை (The Story of my Amma) (2005) என்று எழுதியுள்ளாா். காளிதாஸ் என்னும் கலை விமா்சகா் அக்தரின் வாழ்க்கையை “ஹை அக்தரி” (Hai Akthari) என்னும் குறும்படமாகத் தயாரித்து வெளியிட்டுள்ளாா்\n\n\nSection::::கூகுள் டூடுலில் அக்தர் பேகம்.\nபேகம் அக்தரின் 103வது பிறந்த நாளை முன்னிட்டு, 7 அக்டோபர் 2017 அன்று கூகுள் நிறுவனம், தனது முகப்புப் பக்கத்தில் பேகம் அக்தரின் டூடுலை வெளியிட்டுச் சிறப்பித்துள்ளது.\n"}
{"id": "231133", "url": "https://ta.wikipedia.org/wiki?curid=231133", "title": "வில்லேனா அரண்மனை", "text": "வில்லேனா அரண்மனை\n\nவில்லேனா அரண்மனை (எசுப்பானிய மொழி: \"Palacio de Villena\") என்பது எசுப்பானியா நாட்டில் கடால்சோ டே லா விட்ரியோஸ் நகரில் அமைந்துள்ள ஒரு அரண்மனை. இது \nதிருஜில்லோ பிரபுவான அல்வரோ டி லூனாவால் கட்டப்பட்டது. இந்த கட்டிடம் மற்றும் தோட்டம் கலாச்சார நன்மைக்கான (\"Bien de Interés Cultural\") சின்னமாக பட்டியலிடப்பட்டுள்ளது.\nஇந்த கட்டிடம் ஒரு நினைவுச்சின்னமாக பட்டியலிடப்பட்டு 1931ஆம் ஆண்டு முதல் பாதுகாக்கப்பட்டு வருகிறது. இதனை சுற்றியுள்ள தோட்டம் வரலாற்று சிறப்புமிக்க தோட்டமாக பட்டியலிடப்பட்டு 1970ஆம் ஆண்டு முதல் பாதுகாக்கப்பட்டு வருகிறது. \n\n"}
{"id": "231136", "url": "https://ta.wikipedia.org/wiki?curid=231136", "title": "வால்டர் தேவாரம்", "text": "வால்டர் தேவாரம்\n\nவால்டர் ஐசக் தேவாரம் தமிழகத்தின் முன்னாள் டி.ஜி.பி. அதிகாரி ஆவார். இவர் ஒரு இந்திய காவல் பணி அதிகாரி ஆவார். நக்சல் தீவிரவாதத்துக்கு எதிரான நடவடிக்கை, தமிழீழ விடுதலைப் புலிகளுக்கு எதிரான நடவடிக்கை, வீரப்பனைத் தேடும் குழு என பல பணிகளைத் திறம்படச் செய்துள்ளார். இவர் 31.7.1997ஆம் நாள் பதவியிலிருந்து ஓய்வு பெற்றார்.\n"}
{"id": "231145", "url": "https://ta.wikipedia.org/wiki?curid=231145", "title": "விக்டோர் ஓர்டிஸ்", "text": "விக்டோர் ஓர்டிஸ்\n\nவிக்டோர் ஓர்டிஸ் () (பிறப்பு: ஜனவரி 31, 1987) ஒரு அமெரிக்க நாட்டு குத்துச்சண்டை வீரர் மற்றும் நடிகர் ஆவார். இவர் 36 போட்டிகளில் 29 தடவைகள் வெற்றி அடைந்துள்ளார். இவர் 2014ஆம் ஆண்டு தி எக்ஸ்பெண்டபில்ஸ் 3 என்ற திரைப்படத்தில் நடித்துள்ளார்.\n\n"}
{"id": "231146", "url": "https://ta.wikipedia.org/wiki?curid=231146", "title": "கிளென் போவல்", "text": "கிளென் போவல்\n\nகிளென் போவல் () (பிறப்பு: 21 அக்டோபர் 1988) ஒரு அமெரிக்க நாட்டு நடிகர், எழுத்தாளர் மற்றும் தயாரிப்பாளர் ஆவார். இவர் த டார்க் நைட் ரைசஸ், த கிரேட் டிபேட்டர்ஸ், தி எக்ஸ்பெண்டபில்ஸ் 3 போன்ற திரைப்படங்களில் நடித்துள்ளார். இவர் தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.\n\n"}
{"id": "231147", "url": "https://ta.wikipedia.org/wiki?curid=231147", "title": "அஜ்மல் அமீர்", "text": "அஜ்மல் அமீர்\n\nஅஜ்மல் அமீர் ஒரு தமிழ் மற்றும் மலையாள மொழித் திரைப்பட நடிகர் ஆவார். இவர் 2004ஆம் ஆண்டு பிப்ரவரி 14 என்ற திரைப்படத்தின் மூலம் அறிமுகமானார். அதை திரைப்படத்தை தொடர்ந்து அஞ்சாதே, தநா-07-அல 4777, கோ போன்ற பல திரைப்படங்களில் நடித்துள்ளார்.\n\nஉக்ரைன் நாட்டின் வின்னிட்சியாவில் உள்ள தேசிய பைரோகோவ் நினைவு மருத்துவ பல்கலைக்கழகத்தில் மருத்துவம் பயின்றுள்ளார்.\n"}
{"id": "231149", "url": "https://ta.wikipedia.org/wiki?curid=231149", "title": "சைலேந்திர பாபு", "text": "சைலேந்திர பாபு\n\nமுனைவர் சைலேந்திர பாபு (பிறப்பு: சூன் 5, 1962) ஓர் இந்தியக் காவல் பணி அதிகாரி ஆவார். இவர் 1987 ல் தமிழ்நாடு பணிநிலைப் பிரிவின் இந்தியக் காவல் பணி அதிகாரி ஆகப் பணியைத் தொடந்தார். அவர் 2012 வரை தமிழ்நாடு கடலோர பாதுகாப்பு குழுவின் காவல்துறை கூடுதல் தலைமை இயக்குநராகப் (ADGP ) பணியாற்றினார் . சென்னைப் பல்கலைக்கழகத்தில் குற்றவியலில் முனைவர் பட்டம் மட்டுமல்லாது பெருவேட்கையுடைய வாசகர்.\n\nSection::::கல்வி.\nகன்னியாகுமரி மாவட்டம் குழித்துறை அரசு மேல்நிலைப்பள்ளியில் பள்ளிப்படிப்பு முடித்து, மதுரையில் அமைந்துள்ள விவசாயப் பல்கலைக்கழகத்தில், விவசாயத்தில் இளங்கலைப் பட்டம் பெற்றார். கோயம்புத்தூர் விவசாயப் பல்கலைக்கழகத்தில் பட்டம் பெற்றிருந்தாலும், பின்னர் அண்ணாமலைப் பல்கலைக்கழகத்தில் பொதுச்சட்டம் இளங்கலை பட்டமும் மக்கள் தொகை கல்வியில் முதுகலைப் பட்டமும் பெற்றார். சென்னைப் பல்கலைக்கழகத்தின் மூலம் அவருடைய \"Missing Children\" ஆய்வறிக்கைக்காக முனைவர் பட்டம் பெற்றார். 2013 ஆம் ஆண்டில் மனித வள வணிக நிர்வாக படிப்பில் முதுநிலைப் பட்டம் பெற்றார்.\n\nSection::::விளையாட்டு.\nஉடற்பயிற்சியைத் தீவிரமாகக் கடைபிடித்து உடலைத் தனது கட்டுப்பாட்டில் வைத்திருப்பதோடு மட்டுமல்லாமல் 'உடல்நலத் தகுதி' எனும் தமிழ் நூலை எழுதி உடலை கட்டுக்கோப்பாக வைத்திருப்போருக்கு விருந்தாக இந்த நூலைத் தந்துள்ளார். வீர தீர விளையாட்டுச் செயல்கலான நீச்சல், தடகளம், துப்பாகிச்சுடுதல், சைக்கிளிங் போன்றவற்றில் அதி தீவிர பங்களிப்பால் நீச்சலுக்காகத் தேசிய போலீஸ் அகாடமி மூலம் \"RD சிங்\" கோப்பையை பெற்றுள்ளார். திசம்பர் 2004 இல் பாங்காக்கில் நடைபெற்ற Asian Masters Athletic Championshipsலும், சென்னை மராத்தான், மற்றும் கோவை மராத்தான் போட்டியிலும் தொடர்ந்துள்ளது.\n\nபெப்ரவரி 2008 ஆம் ஆண்டில் இந்தியன் கடற்கரையோரப் பாதுகாப்பு படை மற்றும் கடலோரப் பாதுகாப்பு உறுப்பினர்களுடன் இணைந்து கன்னியாகுமரியிலிருந்து சென்னைக்கு 890 கி. மீ சைக்கிள் பேரணியை ஏற்பாடு செய்து பேரணியிலும் கலந்து கொண்டார். 10 நாட்களாக நடந்த அந்த பேரணியில் கடலோரக் காவலர்களின் செயல்பாடு மற்றும் கடலோர மக்களின் மத்தியில் காவற்படையைப் பற்றிய விழிப்புணர்வை ஏற்படுத்துவதை இலக்காகக் கொண்டு செயலாற்றினார். துப்பாக்கி சுடுவதில் ஆர்வம் கொண்ட சைலேந்திர பாபு அவர்கள் காவல்துறை மற்றும் பொதுத்துறை சார்ந்த துப்பாக்கிச்சுடும் போட்டிகளிலும் கலந்து கொண்டார்.\n\nSection::::இளைஞர்களைப் பற்றிய கருத்துகள்.\nஇளைஞர்கள், சமுதாயமும் குடும்பமும் நம்மிடம் என்ன எதிர்பார்க்கிறது என்பதை அறிந்துகொள்ள வேண்டும். நாம் என்ன செய்கிறோம், எதற்காக செய்கிறோம் என்பதை அறிந்து செயல்பட வேண்டும். தன் பண்புகளை இளைஞர்கள் ஆராய்ந்து, அவற்றை சரி செய்துகொள்ள வேண்டும். ஒவ்வொரு இளைஞனும் ஏதாவது ஒரு துறையில் சிறந்து விளங்க வேண்டும். அப்பொழுதுதான் அவர்களுக்கு சமுதாயத்தில் மதிப்புக் கிடைக்கும். கிடைக்கும் வாய்ப்புகளை  பயன்படுத்திக் கொள்ளாதவர்கள் மன்னிக்கப்படக் கூடாதவர்கள்.\n\nSection::::இந்தியக் காவல் பணி.\nஇந்தியக் காவல் பணி அதிகாரி ஆக (IPS) பணியில் சேர்ந்த சைலேந்திர பாபு அவர்கள் ஐதராபாத் தேசிய காவல் அகாடமி மூலம் பயிற்சிப் பெற்றார். காவல்துறை உதவி கண்காணிப்பாளராக (ADSP) கோபிச்செட்டிபாளையம், சேலம் மற்றும் திண்டுக்கல்லில் பணியாற்றி, காவல்துறை கண்காணிப்பாளராக செங்கல்பட்டு, சிவகங்கை, கூடலூர் மற்றும் காஞ்சிபுரம் மாவட்டத்திலும் பணியாற்றினார், பின்னர் காவல்துறை துணை ஆணையாளர் ஆக அடையாரிலும் பின் காவல்துறை துணைத் தலைவர் (DIG) ஆக விழுப்புரம் சரகத்திலும் இணை ஆணையாளராக சென்னையிலும் பணியாற்றினார், கரூர் தலைமை லஞ்ச ஒழிப்பு அதிகாரியாகப் பணியாற்றுவதற்கு முன்பு காவல்துறை துணைத் தலைவர் ஆக திருச்சியிலும் பின் சென்னை வடக்கு மண்டலத்தின் காவல்துறை துணைத் தலைவர் ஆக பணியாற்றுவதற்கு முன் முன்பு காவல்துறை தலைவராக (IG) கோவையிலும் பணியாற்றினார்.\n\nஏப்ரல் 2014 ல் காவல்துறை கூடுதல் தலைமை இயக்குனராக (Assistant Director of General Police) பதவி உயர்வுப் பெற்ற சையிலேந்திர பாபு தற்போது தமிழ்நாடு கடலோர பாதுகாப்பு படைக்குழுவின் தலைமை இயக்குனராக பணியில் உள்ளார்.\n\nSection::::நூல்கள்.\nஎழுதிய நூல்களில் சில:\n\n"}
{"id": "231150", "url": "https://ta.wikipedia.org/wiki?curid=231150", "title": "அமெச்சூர் வானொலி", "text": "அமெச்சூர் வானொலி\n\nஅமெச்சூர் வானொலி (\"amateur radio\", அல்லது \"ham radio\") எனப்படுவது வணிக நோக்கமின்றி தனி நபர்களின் சொந்த முயற்சியால் ஒலிபரப்பப்படும் இரு வழித் தொடர்பாடல்வானொலியாகும். ஏனைய வானொலிகளைப் போல் இலாப நோக்கமல்லாது சமூக நோக்கத்திற்காக அல்லது பொழுது போக்கிற்காக நடத்தப்படுகின்ற வானொலியாகும். \n\nSection::::சமூக நோக்கத்திற்காக.\nகுறிப்பாக இயற்கை அனர்த்தங்களான கடற்கோள், புவியதிர்ச்சி, மழை, வெள்ளம் போன்றன ஏற்பட்டு தொலைபேசி, கைத்தொலைபேசி, இணையம் போன்றவை இயங்காத நிலையில் கூட அமெச்சூர் வானொலி இயங்கக் கூடியது. இவ்வாறான சந்தர்ப்பங்களில் அனர்த்தங்களில் பாதிக்கப்பட்டவர்கள் மற்றவர்களுடன் தொடர்பு கொள்ள இவை உதவுகின்றன. \n\nSection::::இலங்கையில் அமெச்சூர் வானொலி.\nஇலங்கை தொலைத் தொடர்பாடல் ஒழுங்குபடுத்தல் ஆணைக்குழுவின் அனுமதி பெறப்பட வேண்டும். இலங்கை தொலைத் தொடர்பாடல் ஒழுங்குபடுத்தல் ஆணைக்குழுவினால் நடத்தப்படுகின்ற பரீட்சை தோற்றிய பின் அனுமதிக்காக விண்ணப்பிக்க வேண்டும்.\n\nபரீட்சை வருடத்திற்கு இரண்டு முறை தொலைத் தொடர்பாடல் ஒழுங்குபடுத்தல் ஆணைக்குழுவால் நடாத்தப்படுகிறது. Novice Class, General Class மற்றும் Advanced Class ஆகிய பிரிவுகளில் நடத்தப்படுகிறது.\n"}
{"id": "231151", "url": "https://ta.wikipedia.org/wiki?curid=231151", "title": "வேகத் தடுப்பான்", "text": "வேகத் தடுப்பான்\n\nவேகத் தடுப்பான் என்பது, சாலைகளில் பாதுகாப்பு நிலைமையை மேம்படுத்தும் நோக்கில் வண்டிகளின் வேகத்தை மட்டுப்படுத்துவதற்காக ஒரு சாதனம். ஏறி இறங்கிச் செல்ல வேண்டிய நிலையை ஏற்படுத்துவதன் மூலம் வண்டிகளின் வேகத்தைக் குறைக்க வேண்டிய தேவையை இது உருவாக்குகின்றது. வேகத் தடுப்பான்கள் பெரும்பாலும் திட்டுக்கள், மேடைகள் போன்ற வடிவில் அமைகின்றன.\n\nஅடிக்கடி மக்கள் சாலையைக் கடக்கக்கூடிய இடங்கள்; பள்ளிகள், மருத்துவமனைகளை அண்டிய சாலைகள், வண்டிகள் கூடிய கவனத்துடன் செல்ல வேண்டிய இடங்கள் போன்றவற்றில் வேகத் தடுப்பான்கள் பயன்படுகின்றன. உலகின் பல்வேறு நாடுகளிலும் பயன்பாட்டில் உள்ள இவ்வேகத் தடைகள் சிறப்பாகச் செயற்படக்கூடியவை எனினும், இவற்றின் பயன்பாட்டில் சில பாதகமான அம்சங்களும் உள்ளன. குறிப்பாக வண்டிகள் இவற்றின் மீது ஏறி இறங்கும் போது சத்தம் ஏற்படுகிறது. இரும்பினால் செய்யப்படும் சில வகைகளில் இது கூடுதலாக இருக்கும். தவிர, இத்தடைகள் வண்டிகளைச் சேதத்துக்கு உள்ளாக்கும் வாய்ப்புக்களும் உள்ளன. தடைகள் வண்டியோட்டிகளுக்குத் தெளிவாகத் தெரியாத நிலையில், வேகமாக வந்து இவற்றில் ஏறும்போது இவ்வாறான நிலை ஏற்படுவதுண்டு.\n\nSection::::பயன்படும் பொருட்கள்.\nவேகத் தடைகள் செய்வதற்குப் பல்வேறு பொருட்கள் பயன்படுகின்றன. தார், காங்கிறீட்டு, நெகிழி, உலோகம், இரப்பர் என்பன இவற்றுள் அடங்கும். சில சாலையுடன் சேர்த்து உருவாக்கப்படுகின்றன. தாரினால் செய்யப்படும் தடைகள் இவ்வாறே உருவாகின்றன. வேறு சில, வேறிடத்தில் செய்யப்பட்டு சாலையில் பொருத்தப்படுகின்றன.\n\nSection::::வரலாறு.\n1906 ஆம் ஆண்டு யூன் 7 ஆம் தேதி, \"த நியூ யார்க் டைம்ஸ்\", வேகத்தடை எனக் கொள்ளத்தக்க ஒன்றை அமைக்கவுள்ளது குறித்த செய்தி ஒன்றை வெளியிட்டது. இதன்படி அமெரிக்காவின் நியூ செர்சியில் உள்ள சத்தாம் என்னும் இடத்தில் சாலையை மக்கள் கடக்கும் வழியை 5 அங்குலம் உயர்த்தி அமைக்க முடிவு செய்யப்பட்டது. பல நகரங்களில் இது போன்ற தடைகள் அமைப்பதற்கான ஆலோசனைகள் இடம்பெற்றிருப்பினும், சத்தாமிலேயே இது முதன் முதலாக அமைக்கப்பட்டது.\n"}
{"id": "231168", "url": "https://ta.wikipedia.org/wiki?curid=231168", "title": "டெல் பிராடோ அருங்காட்சியகம்", "text": "டெல் பிராடோ அருங்காட்சியகம்\n\nடெல் பிராடோ அருங்காட்சியகம் (Museo del Prado) என்பது எசுப்பானியாவின் பிரதான ஓவிய அருங்காட்சியகம் அல்லது நூதனசாலை ஆகும். ஐரோப்பிய ஓவியக்கலையைக் கொண்டுள்ள உலகின் அதிசிறந்த ஓவிய நூதனசாலைகளில் இதுவும் ஒன்றாகக் கருதப்படுகிறது. இங்கு 12 ஆம் நூற்றாண்டு காலப்பகுதி தொடக்கம் 19 ஆம் நூற்றாண்டுக் காலப்பகுதி வரை வரையப்பட்ட ஓவியங்கள் காணப்படுகின்றன. இது 1819 ஆம் ஆண்டு சிற்பங்களுக்கும் ஓவியங்களுக்குமான நூதனசாலையாக ஆரம்பித்து வைக்கப்பட்டது. உலகிலே அதிக வருகைக்களைக் கொண்ட இடங்களில் ஒன்றாகவும், உலகின் மிகப்பெரிய ஓவிய நூதனசாலைகளில் இதுவும் ஒன்றாகவும் விளங்கிறது.\n\n7, 600 ஒவியங்களையும் 1,000 சிற்பங்களையும் (sculptures) 4,800 அச்சுப்படங்களையும் 8, 200 வரைதற்படங்களையும் கொண்டுள்ளது. அத்துடன் வரலாற்று ரீதியான வேறு சில ஓவிய சிற்பங்களையும் இவ்வருங்காட்சியகம் கொண்டுள்ளது. இதை 2012 ஆம் ஆண்டினிலே 2.8 மில்லியன் பார்வையாளர்கள் பார்வையிட வந்துள்ளனர்.\n\n2011 ஆம் ஆண்டு நவம்பர் மாதம் 08 ஆம் திகதியிலிருந்து 2012 ஆம் ஆண்டு மார்ச் மாதம் 25 ஆம் திகதி வரை ஹெர்மிடேஜ் அருங்காட்சியகத்திலிருந்து (Hermitage Museum) 179 வேலைப்பாடுகள் இங்கு கொண்டுவரப்பட்டுள்ளன. Notable works included:\n\n"}
{"id": "231171", "url": "https://ta.wikipedia.org/wiki?curid=231171", "title": "அவிலா, எசுப்பானியா", "text": "அவிலா, எசுப்பானியா\n\nஅவிலா (Ávila) (; இலத்தீனிய மொழி: \"Abila\" and \"Obila\") என்பது எசுப்பானியாவின் தன்னாட்சிக்கு உட்பட்ட ஒரு நகரம் ஆகும். இதுவே அவிலா மாகாணத்தின் தலைநகரம் ஆகும்.\n\nஒரு காலத்தில் இந்நகரம் \"கற்கள் மற்றும் புனிதர்களின் நகரம்\" (Town of Stones and Saints) எனப்போற்றப்பட்டது. அத்துடன் முற்காலத்திலே கோதிக் ரோமனெஸ்க் கட்டிடக்கலைகளுடன் கூடிய தேவாலயங்கள், விடுதிகள் அதிகம் காணப்படும் நகரமாகப் போற்றப்பட்டது. முக்கியமானதுமான முழுமையானதுமான இடைக்காலத் தூண்களின் தொகுதியைக்கொண்ட நகரமாக இது காணப்படுகிறது. இத்தூண்கள் ரோமனெஸ்க் கட்டிடக்கலையின் வடிவில் கட்டப்பட்டுள்ளன. இது 1985 ஆம் ஆண்டில் யுனெஸ்கோவினால், உலகப் பாரம்பரியக் களமாக அறிமுகப்படுத்தப்பட்டதுடன் பட்டியலிலும் சேர்க்கப்பட்டது.\n\nSection::::புவியியல்.\nSection::::அமைவிடம்.\nஇந்நகரம் கடல் மட்டத்திலிருந்து 1132 மீற்றர்கள் (3714 அடிகள்) உயரத்தில் காணப்படுகிறது. டுஎரோ (Duero) ஆற்றின் கிளை நதியான அடஜா ஆற்றின் (Adaja river) வலது கரைக்கு அருகிலே ஒரு சிறு பாறைத் தொகுதியின் மேல் இந்நகரம் அமையப்பெற்றுள்ளது. இதுவே எசுப்பானியாவில் அமைந்துள்ள உயரமான மாகாணத் தலைநகரம் ஆகும்.\n\nSection::::காலநிலை.\nஜூலை மாதமே இங்கு மிகவும் சூடான மாதமாகும். ஜூலை மாதத்தில் இதன் வெப்பநிலை சராசரியாக 19.7 °C (67 °F) ஆகும். இங்கு மிகவும் குளிரான மாதம் சனவரி ஆகும். இம்மாத வெப்பநிலை சராசரியாக 2.8 °C (37 °F) ஆகும். இதன் வருடாந்த சராசரி வீழ்படிவு நிலை 400 மி.மீ (15.75 அங்குலம்) ஆகும். அடஜா ஆறானது வருடத்தின் சிலமாதங்களில் வற்றிப்போகிறது, ஆகையால் அவிலாவில் வரலாற்றுக்காலம் தொட்டே நீர்ப் பிரச்சனைகள் உள்ளன.\n\n\n"}
{"id": "231173", "url": "https://ta.wikipedia.org/wiki?curid=231173", "title": "சலமன்கா", "text": "சலமன்கா\n\nசலமன்கா (Salamanca) என்பது வடமேற்கு எசுப்பானியாவில் அமைந்துள்ள ஒரு நகரம் ஆகும். இதுவே சலமன்கா மாகாணத்தின் தலைநகரம் ஆகும். இதன் பழையநகரம் 1988 அம் ஆண்டினில் யுனெஸ்கோவினால் உலகப் பாரம்பரியக் களமாகப் பிரகடனப்படுத்தப்பட்டது. தேசிய சனத்த்தொகைக் கணக்கெடுப்பின் படி 2012 ஆம் ஆண்டினிலே இதன் சனத்தொகை 228,881 ஆக காணப்பட்டது. வலடொலிட்டினை யடுத்து (Valladolid; 414,000) சலமன்காவே கஸ்டிலோ லியோனின் அதிக சனத்தொகை கூடிய நகரமாகும்.\n\nஎசுப்பானியாவில் 16% மாக எசுப்பானிய மொழி போதிக்கும் செல்வாக்கு இந்நகரத்தாரிடமே காணப்படுகிறது. எசுப்பானியாவின் முக்கியமான பல்கலைக்கழக நகரங்களில் இதுவும் ஒன்றாகும்.\n\nஇது அண்ணளவாக எசுப்பானிய தலைநகரமான மத்ரிதிலிருந்து 200 கிலோமீற்றர்கள் (124 மைல்கள்) மேற்காகவும் போர்த்துக்கல்லின் எல்லையிலிருந்து கிழக்காக 80 கிமீ (50 மைல்) தொலைவிலும் அமைந்துள்ளது. சல்மன்கா பல்கலைக்கழகமானது 1134 ஆம் ஆண்டு ஸ்தாபிக்கப்பட்டது. இதுவே எசுப்பானியாவின் மிகப் பழமையான பல்கலைக்கழகமாகும், அத்துடன் ஐரோப்பாவின் நான்காவது மிகப் பழமையான பல்கலைக்கழகமாகும். இதைப்பார்வையிட பலரும் வந்துபோகின்றனர். சலமன்கா நகர பொருளாதார வருமானத்தில் இதுவும் முக்கிய பங்குவகிக்கின்றது. இங்கு தற்போது 30, 000 மாணவர்கள் கல்வி கற்கின்றனர்.\n\nSection::::சலமன்காவின் பழைய நகரம்.\nசலமன்காவின் பழைய நகரமானது 1988 ஆம் ஆண்டில் யுனெஸ்கோவினால் உலக பாரம்பரியக் களமாக பிரகடனம் செய்யப்பட்டது.\n\n\nSection::::வெளி இணைப்புக்கள்.\nஅருங்காட்சியகங்கள்\n"}
{"id": "231176", "url": "https://ta.wikipedia.org/wiki?curid=231176", "title": "டொலேடோ", "text": "டொலேடோ\n\nடொலேடோ () என்பது மத்திய எசுப்பானியாவில் அமைந்துள்ள ஒரு நகராட்சி ஆகும். இது எசுப்பானியத் தலைநகரமான மத்ரிதிலிருந்து தெற்காக 70 கிலோமீற்றர் தொலைவில் அமைந்துள்ளது. இந்நகரத்தில் பற்பல நினைவுச்சின்னங்கள் காணப்படுகின்றன. எசுப்பானியாவின் தன்னாட்சிக்குட்பட்ட பிரதேசமான கஸ்டிலே லா மஞ்சாவின் தலைநகரம் இதுவாகும். இங்குள்ள அளவுகடந்த நினைவுச்சின்னங்களால் இது 1986 ஆம் ஆண்டு யுனெஸ்கோவினால் உலகப் பாரம்பரியக் களமாக பிரகடனம் செய்யப்பட்டது.\n\n2012 ஆம் ஆண்டில் இதன் சனத்தொகை 84,019 ஆகும். இதனுடைய மொத்தப் பரப்பளவு 232.1 கிமீ2 (89.6 சதுர மைல்) ஆகும்.\n\n"}
{"id": "231178", "url": "https://ta.wikipedia.org/wiki?curid=231178", "title": "பிஜ்னவுர் சட்டமன்றத் தொகுதி", "text": "பிஜ்னவுர் சட்டமன்றத் தொகுதி\n\nபிஜ்னவுர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று.இது பிஜ்னோர் பாராளுமன்றத் தொகுதிக்கு உட்பட்டது.\n\nSection::::பகுதிகள்.\nஇதில் பிஜ்னோ மாவட்டத்தில் உள்ள கீழ்க்காணும் பகுதிகள் சேர்க்கப்பட்டுள்ளன.\n\n"}
{"id": "231179", "url": "https://ta.wikipedia.org/wiki?curid=231179", "title": "எரிக் பெட்சிக்", "text": "எரிக் பெட்சிக்\n\nஎரிக் பெட்சிக் (\"Eric Betzig\", 13 சனவரி 1960) அமெரிக்க மாநிலம் வர்ஜீனியாவின் ஆசுபர்னில் அமைந்துள்ள ஜனேலியா பண்ணை ஆய்வு வளாகத்தில் பணிபுரியும் இயற்பியலாளர் ஆவார். இவரது \"நன்கு பிரித்தறியும் உடனொளிர்வு நுண்ணோக்கியின் மேம்பாட்டிற்காக\" 2014ஆம் ஆண்டுக்கான வேதியியலுக்கான நோபல் பரிசு இசுடீபன் எல், வில்லியம் மோர்னருடன் பகிர்ந்தளிக்கப்பட்டுள்ளது.\n"}
{"id": "231181", "url": "https://ta.wikipedia.org/wiki?curid=231181", "title": "சுமங்கலி கேபிள் விசன்", "text": "சுமங்கலி கேபிள் விசன்\n\nசுமங்கலி கேபிள் விசன் (எஸ்சிவி) (\"Sumangali cable vision\", (SCV)) சன் குழுமத்தால் நடத்தப்படும் இந்தியாவின் மிகப்பெரும் பல்லமைப்பு இயக்கு நிறுவனங்களில் (MSO) ஒன்றாகும். சென்னை, கோவை உட்பட தமிழ்நாட்டின் பல நகரங்களிலும் கம்பிவடத் தொலைக்காட்சி சேவை வழங்கி வருகிறது.\n\n"}
{"id": "231182", "url": "https://ta.wikipedia.org/wiki?curid=231182", "title": "தொட்டம்பேடு", "text": "தொட்டம்பேடு\n\nதொட்டம்பேடு மண்டலம் ஆந்திரப் பிரதேசத்தின் சித்தூர் மாவட்டத்தில் உள்ளது. தொட்டம்பேட்டையும், அதைச் சுற்றியுள்ள ஊர்களையும் இணைத்து தொட்டம்பேடு வட்டம் உருவாக்கப்பட்டது.\n\nSection::::ஆட்சி.\nஇந்த மண்டலத்தின் எண் 15. இது ஆந்திர சட்டமன்றத்திற்கு ஸ்ரீகாளஹஸ்தி சட்டமன்றத் தொகுதியிலும், இந்திய பாராளுமன்றத்திற்கு திருப்பதி மக்களவைத் தொகுதியிலும் உட்படுத்தப்பட்டுள்ளது.\n\nSection::::ஊர்கள்.\nஇந்த மண்டலத்தில் கீழ்க்காணும் ஊர்கள் உள்ளன.\n"}
{"id": "231183", "url": "https://ta.wikipedia.org/wiki?curid=231183", "title": "புச்சிநாயுடு கண்டுரிகா", "text": "புச்சிநாயுடு கண்டுரிகா\n\nபுச்சிநாயுடு கண்டுரிகா மண்டலம், ஆந்திரப் பிரதேசத்தின் சித்தூர் மாவட்டத்தில் உள்ளது.\n\nSection::::ஊர்கள்.\nஇந்த மண்டலத்தில் கீழ்க்காணும் ஊர்கள் உள்ளன.\n\n\nSection::::ஆட்சி.\nஇந்த மண்டலத்தின் எண் 16. இது ஆந்திர சட்டமன்றத்திற்கு சத்தியவேடு சட்டமன்றத் தொகுதியிலும், இந்திய பாராளுமன்றத்திற்கு திருப்பதி மக்களவைத் தொகுதியிலும் உட்படுத்தப்பட்டுள்ளது.\n"}
{"id": "231184", "url": "https://ta.wikipedia.org/wiki?curid=231184", "title": "இசுடீபன் எல்", "text": "இசுடீபன் எல்\n\nஇசுடீபன் டபுள்யூ. ஹெல் (\"Stefan W. Hell\", 23 திசம்பர் 1962) உருமேனியாவின் அராத் பகுதியில் பிறந்த செருமானிய இயற்பியலாளர் ஆவார். செருமனியின் கோட்டிஞ்செனில் உள்ள \"மாக்சு பிளாங்க் உயிரி இயற்பியல் வேதியியல் கழகத்தின்\" இயக்குநர்களில் ஒருவராகவும் விளங்குகிறார். \"நன்கு பிரித்தறியும் உடனொளிர்வு நுண்ணோக்கியின் மேம்பாட்டிற்காக\" 2014ஆம் ஆண்டுக்கான வேதியியலுக்கான நோபல் பரிசு இவருக்கு எரிக் பெட்சிக், வில்லியம் மோர்னருடன் பகிர்ந்தளிக்கப்பட்டுள்ளது.\n\nSection::::வாழ்க்கை வரலாறு.\nஉருமேனியாவின் அராட் நகரில் பிறந்தவர். அதே ஊரில் ஆரம்பக் கல்வி கற்றார். ஹைடல்பர்க் பல்கலைக்கழகத்தில் 1990-ல் இயற்பியலில் டாக்டர் பட்டம் பெற்றார். அவரது தந்தை ஒரு பொறியியலாளர்.\n\nSection::::நோபல் பரிசு.\nஉயர் தொழில்நுட்ப ப்ளோரசன்ட் மைக்ரோஸ்கோப்பை (Super Resolution Microscope) மேம்படுத்திய இவருக்கு இந்த ஆண்டு வேதியியலுக்கான நோபல் பரிசு எரிக் பெட்சிக், வில்லியம் மோர்னர் ஆகியோருடன் கடந்த 10-ம் தேதி பகிர்ந்து அளிக்கப்பட்டது.\n\nSection::::குறிப்பிடத்தக்க பணிகள்.\n1991 முதல் 1993 வரை ஐரோப்பிய மூலக்கூறு உயிரியியல் சோதனைக் கூடத்தில் பணிபுரிந்தார். அங்கு 4-Pi மைக்ரோஸ்கோப்பின் அடிப்படைக் கோட்பாடுகளை மேம்படுத்தினார். அடுத்த 3 ஆண்டுகள் பின்லாந்து பல்கலைக்கழகத்தில் மருத்துவ இயற்பியல் துறைத் தலைவராகப் பணியாற்றினார். தூண்டப்பட்ட வெளியேற்ற சிதைவு (STED Microscopy) கோட்பாட்டை மேம்படுத்தினார்.\n\nஆப்டிகல் மைக்ரோஸ்கோப் மூலம் பெரிதுபடுத்திப் பார்க்கப்படும் பொருட்களில் தெளிவு இல்லாத நிலை இருந்தது. ப்ளோரசன்ட் மூலக்கூறுகள் உதவியுடன், ஒளி நுண்ணோக்கி தொழில்நுட்பத்தில் நானோ பரிமாணத்தை எட்ட முடியும் என்று நிரூபித்துள்ளனர்.\n\n2002-ம் ஆண்டில் இருந்து ஜெர்மனியின் மாக்ஸ் பிளாங்க் உயிரி வேதியியல் நிறுவன இயக்குநர்களில் ஒருவராக இருக்கிறார். நானோ பயோ ஃபோட்டோனிக்ஸ் துறையை இங்கு நிறுவியுள்ளார். ‘ஸ்டெட்’ நுண்ணோக்கியியல் வளர்ச்சியிலும் பிற மைக்ரோஸ்கோப்களை மேம்படுத்துவதிலும் கவனம் செலுத்தி வருகிறார். 200 ஆய்வுக் கட்டுரைகளை வெளியிட்டுள்ளார்.\n\nSection::::ஆட்டோ ஹான் பரிசு.\n2000 ஆம் ஆண்டில் ஒளியியல் சர்வதேச ஆணைக்குழு இவருக்கு ‘ஆட்டோ ஹான்’ பரிசை வழங்கியது. கார்பர் ஐரோப்பிய அறிவியல் விருது உட்பட 30 விருதுகள், ஏராளமான பரிசுகளை வென்றுள்ளார். ஜெர்மனியின் புற்றுநோய் ஆய்வு மைய ஆப்டிகல் நானோஸ்கோபி துறைத் தலைவராகவும், ஹைடல்பர்க் பல்கலைக்கழகத்தின் இயற்பியல், வானியல் துறைப் பேராசிரியராகவும் பணியாற்றுகிறார்.\n\nSection::::பங்களிப்பு.\nஇவரது பங்களிப்புடன் தற்போது மேம்படுத்தப்பட்டுள்ள மைக்ரோஸ்கோப் மூலம் செல் பிரிவதை மிக நுண்ணிய நானோ அளவில் காண முடியும். ப்ளோரசன்ட் மூலக்கூறுகள் உதவியுடன் மேற்கொள்ளப்பட்ட ஆய்வில் வரையறைக்கு உட்பட்டதாக இருந்த மைக்ரோஸ்கோப் மேலும் நுண்ணிய மூலக்கூறுகளை ஆய்வு செய்யும் நானோஸ்கோப்பாக வளர்ச்சியடைந்துள்ளது. அல்ஸீமர், பார்கின்சன் போன்ற நோய்களுக்கு மூலகாரணமான புரோட்டீன்களை இந்த மைக்ரோஸ்கோப் மூலம் அடையாளம் காணமுடியும். மருந்தில்லா நோய்களை முற்றிலும் தடுப்பதற்கான பல ஆய்வுகளுக்கு இந்த நானோஸ்கோப் வித்திட்டுள்ளது.\n"}
{"id": "231185", "url": "https://ta.wikipedia.org/wiki?curid=231185", "title": "வில்லியம். ஈ. மோர்னர்", "text": "வில்லியம். ஈ. மோர்னர்\n\nவில்லியம் எசுக்கோ மோர்னர் (\"William Esco (W. E.) Moerner\", சூன் 24, 1953) அமெரிக்க இயற்பிய வேதியியல் மற்றும் வேதியியல் இயற்பியலாளர் ஆவார். தற்போது உயிரி இயற்பியலிலும் ஒற்றை மூலக்கூறுகளை படமெடுப்பதிலும் ஆய்வு செய்து வருகிறார். முதன்முறையாக ஒளிமூலமாக ஒற்றை மூலக்கூற்றை கண்டறிந்ததற்கும் குறுகிய கட்டங்களில் ஒற்றை மூலக்கூறின் நிறமாலை காட்டி ஆய்விற்காகவும் அறியப்படுகிறார். தற்போது ஒற்றை மூலக்கூறுகளின் ஒளி மூலமான ஆய்வு பரவலாக வேதியியல், இயற்பியல், மற்றும் உயிரியலில் பயன்படுத்தப்படுகின்றது. 2014 ஆம் ஆண்டின் வேதியியலுக்கான நோபல் பரிசு இவருக்கு எரிக் பெட்சிக், இசுடீபன் எல்லுடன் பகிர்ந்தளிக்கப்பட்டுள்ளது.\n"}
{"id": "231187", "url": "https://ta.wikipedia.org/wiki?curid=231187", "title": "நீகர் எனப்படும் சிமியோன்", "text": "நீகர் எனப்படும் சிமியோன்\n\nநீகர் எனப்படும் சிமியோன் என்பவர் திருத்தூதர் பணிகள் நூலில் குறிப்பிடப்படும் நபர் ஆவார். திருத்தூதர் பணிகள் 13:1இன் படி இவர் அந்தியோக்கியா நகர திருச்சபையில் இருந்த இறைவாக்கினர்கள் மற்றும் போதகர்களுள் ஒருவர்.\n\nநீகர் என்னும் சொல்லுக்கு கருப்பர் என்பது பொருள்.\n"}
{"id": "231188", "url": "https://ta.wikipedia.org/wiki?curid=231188", "title": "சிரோன் ஊரானாகிய லூக்கியு", "text": "சிரோன் ஊரானாகிய லூக்கியு\n\nசிரோன் ஊரானாகிய லூக்கியு (\"Loukios o Kurenaios,\" Λούκιος ὁ Κυρηναῖος) என்பவர் திருத்தூதர் பணிகள் நூலின்படி அந்தியோக்கியாவில் திருச்சபையினை நிறுவியவர் ஆவார்.\n\nஇவர் அந்தியோக்கியாவில் செய்தவைக்குறித்த மறிமுகக்குறிப்பு இதற்கு முன் அதிகாரங்களில் காணக்கிடைக்கின்றது :\n\nசிரோன் ஊரின் முதல் ஆயர் இவர் என்பது மரபு.\n\nஉரோமையர் 16:21இல் சிரோன் என்னும் நபர் குறிக்கப்படுகின்றார். ஆயினும் அது இவரா என்பது அறிய வழி இல்லை. ஓரிஜன் போன்ற சிலர் நற்செய்தியாளர் லூக்கா இவர் எனக் கொள்கின்றனர்.\n"}
{"id": "231189", "url": "https://ta.wikipedia.org/wiki?curid=231189", "title": "இணைச் சிக்கலெண்", "text": "இணைச் சிக்கலெண்\n\nகணிதத்தில் இணைச் சிக்கலெண்கள் அல்லது இணையியச் சிக்கலெண்கள் (\"complex conjugates\") என்பவை சமமான மெய்ப்பகுதிகளையும், குறியில் மட்டும் எதிராகவும் அளவில் சமமாகவும் உள்ள கற்பனைப் பகுதிகளையும் கொண்ட சிக்கலெண் சோடியைக் குறிக்கும். எடுத்துக்காட்டாக,\n3 + 4\"i\" , 3 − 4\"i\" இரண்டும் இணைச் சிக்கலெண்கள்.\n\n\nசில இடங்களில், இணைச் சிக்கலெண்ணானது formula_8 என்ற குறியீட்டாலும் குறிக்கப்படுகிறது.\n\nசிக்கலெண்கள், சிக்கலெண் தளத்திலமைந்த புள்ளிகளாகக் கொள்ளப்படுகின்றன. கார்ட்டீசியன் ஆள்கூற்று முறைமையில் \"x\"-அச்சு, \"y\"-அச்சு இரண்டும் ஆதியில் வெட்டிக்கொள்ளும் மெய்யெண் கோடுகளாகும். சிக்கலெண் தளத்தில், \"y\"-அச்சானது formula_9 உடன் பெருக்கக் கிடைக்கும் மெய்யெண்களால் ஆனதாகும். \"x\"-அச்சானது \"மெய் அச்சு\" என்றும் (குறியீடு \"Re\"), \"y\"-அச்சானது \"கற்பனை அச்சு\", (குறியீடு \"Im\") என்றும் அழைக்கப்படுகின்றன. இந்த \"Re\" , \"Im\" அச்சுகளால் தீர்மானிக்கப்படும் தளத்தில் அனைத்து சிக்கலெண்களும் அமைகின்றன. இதுவே சிக்கலெண் தளமாகும். இத் தளத்தில், \"x\"-அச்சில் பிரதிபலிக்கப்படும் ஒரு சிக்கலெண்ணின் எதிருரு, அச் சிக்கலெண்ணின் இணைச் சிக்கலெண்ணாக இருக்கும். வடிவவியல் விளக்கமாக, இப் பிரதிபலிப்பு அச் சிக்கலெண்ணின் ஆரக்கோலின் மெய் அச்சைப் பொறுத்த 180 பாகைகள் சுழற்சிக்குச் சமானமானதாகும்.\n\nவாள்முனை ஆள்கூற்று முறைமையில் formula_10 இன் இணைச் சிக்கலெண் formula_11 ஆகும். ஆய்லரின் வாய்ப்பாட்டின் வாயிலாக இதனைப் பெறலாம்.\n\nSection::::பண்புகள்.\nகீழே தரப்பட்டுள்ள பண்புகள் அனைத்து சிக்கலெண்கள் \"z\" , \"w\" அனைத்துக்கும் உண்மையாகும். \"z\" , \"w\" இரண்டையும் \"a\" + \"ib\" வடிவில் எடுத்துக்கொண்டு இப் பண்புகளை நிறுவ முடியும்.\n\n\n"}
{"id": "231190", "url": "https://ta.wikipedia.org/wiki?curid=231190", "title": "ஸ்ட்ரெய்சண்ட் விளைவு", "text": "ஸ்ட்ரெய்சண்ட் விளைவு\n\nஒரு தகவலை மறைக்க அல்லது தணிக்கை செய்ய மேற்கொள்ளப்படும் முயற்சி அத்தகவலை மேன்மேலும் பரப்பும் எனில் அது ஸ்ட்ரெய்சண்ட் விளைவு (\"Streisand effect\") எனப்படுகிறது. பொதுவாக இத்தகைய எதிர்பாராத விளைவு இணையத்தின் மூலம் நிகழ்கிறது.\n\nஅமெரிக்கத் திரைப்பட நடிகை பார்பரா ஸ்ட்ரெய்சண்டின் வாழ்வில் நடைபெற்ற ஒரு நிகழ்வே இப்பெயர் ஏற்படக் காரணமானது. ஸ்ட்ரெய்சண்டிற்கு அமெரிக்காவின் கலிபோர்னியா மாநிலம், மேலேபு நகரில் ஒரு கடற்கரையோர வீடு இருந்தது. 2003 ஆம் ஆண்டு அவ்வீட்டின் ஒளிப்படங்கள் இணையத்தில் வெளியாகின. அவற்றை நீக்க ஸ்ட்ரெய்சண்ட சட்ட வழியில் முயன்றார். ஆனால் எதிர்பாராத விதமாக அவரது முயற்சியே அவ்வீட்டின் ஒளிப்படத்தைப் பலரும் பார்க்கும்படி செய்துவிட்டது. அப்படம் மேலும் பல இணையத்தளங்களில் வெளியானது.\n"}
{"id": "231196", "url": "https://ta.wikipedia.org/wiki?curid=231196", "title": "புனித பெலு டி லோபிரெட் பெருங்கோவில்", "text": "புனித பெலு டி லோபிரெட் பெருங்கோவில்\n\nபுனித பெலு டி லோபிரெட் பெருங்கோவில் (Sant Feliu de Llobregat Cathedral) அல்லது புனித லாரன்ஸ் பெருங்கோவில் (கத்திலன்: Catedral de Sant Feliu de Llobregat, Catedral de Sant Llorenç, எசுப்பானியம்: Catedral de San Feliú de Llobregat, Catedral de San Lorenzo) என்பது எசுப்பானியாவின் காத்தலோனியாவின் \"புனித பெலு டி லோபிரெட்\" எனும் இடத்தில் அமைந்துள்ள ஒரு பெருங்கோவில் ஆகும். இது ஒரு உரோமன் கத்தோலிக்கப் பெருங்கோவிலாகும். இதுவே புனித பெலு டி லோபிரெட் திருச்சபையின் ஆசனப்பெருங்கோவில் ஆகும்.\n\n"}
{"id": "231204", "url": "https://ta.wikipedia.org/wiki?curid=231204", "title": "பில்போ பெருங்கோவில்", "text": "பில்போ பெருங்கோவில்\n\nபில்போ பெருங்கோவில் (எசுப்பானியம்: Catedral de Santiago; பொஸ்க்: Donejakue Katedrala) என்பது எசுப்பானியாவின் பில்போவினில் அமைந்துள்ள கத்தோலிக்கத் பெருங்கோவில் ஆகும். இது 1950 ஆம் ஆண்டினிலே திறந்துவைக்கப்பட்டது. இது பல்வேறு கட்டிடக்கலை அம்சங்களுடன் கூடியதாகக்காணப்படுகிறது, அக்கட்டிடக்கலைகளில் முக்கியமானது கோதிக் ஆகும்.\n\n"}
{"id": "231205", "url": "https://ta.wikipedia.org/wiki?curid=231205", "title": "மேரி லூயீஸ் பார்க்கர்", "text": "மேரி லூயீஸ் பார்க்கர்\n\nமேரி லூயீஸ் பார்க்கர் (\"Mary Louise Parker\", பிறப்பு: ஆகஸ்ட் 2, 1964) ஒரு அமெரிக்க நாட்டு நடிகை ஆவார். \"வீட்ஸ்\" என்ற அமெரிக்கத் தொலைக்காட்சித்தொடரில் \"நான்சி போட்வின்\" என்ற பாத்திரத்தில் நடித்ததன் மூலம் 2006 ஆம் ஆண்டில் அமெரிக்க நகைச்சுவைத் தொலைக்காட்சித் தொடரின் சிறந்த நடிகைக்கான கோல்டன் குளோப் விருதை வென்றார். \"ரெட்\", \"ரெட் 2\", \"ஃபிரைட் கிரீன் டொமட்டோஸ்\", \"பாய்ஸ் ஆன் த ஸைட்\", \"த வெஸ்ட் விங்\", \"ஏஞ்சல்ஸ் ஆஃப் அமெரிக்கா\" போன்ற தொடர்களில் தோன்றியுள்ளார். \"ஏஞ்சல்ஸ் ஆஃப் அமெரிக்கா\" தொடரில் நடித்தமைக்காக 2003 ஆம் ஆண்டின் சிறந்த துணைநடிகைக்கான கோல்டன் குளோப் விருதையும் எம்மி விருதையும் வென்றார்.\n\n"}
{"id": "231206", "url": "https://ta.wikipedia.org/wiki?curid=231206", "title": "ஒஸ்மா பெருங்கோவில்", "text": "ஒஸ்மா பெருங்கோவில்\n\nஒஸ்மா பெருங்கோவில் (Burgo de Osma Cathedral) என்பது மத்திய எசுப்பானியாவின், எல் பேர்கோ டி ஒஸ்மாவினில் (El Burgo de Osma) அமைந்துள்ள கோதிக் கட்டிடக்கலை அம்சத்துடன் கூடிய பெருங்கோவில் ஆகும். எசுப்பானியாவின் பாதுகாக்கப்பட்ட இடைக்காலக் கட்டிடங்களில் இதுவும் ஒன்றாகும். அத்துடன் 13 ஆம் நூற்றாண்டின் கோதிக் கட்டிடங்களுக்கு நல்லதோர் உதாரணமாக இதைக் கருதுகின்றனர். இதன் கட்டுமானப் பணிகள் 1232 ஆண்டு ஆரம்பித்து 1784 ஆம் ஆண்டு கட்டிமுடிக்கப்பட்டுள்ளன. இதன் கன்னிமடம் 1512 ஆம் ஆண்டு கட்டப்பட்டது. அத்துடன் கோபுரம் 1739 ஆம் ஆண்டு கட்டப்பட்டது. இது புனித மரியாளுக்குரித்தான பேராலயம் ஆகும்.\n\nSection::::அருங்காட்சியகம்.\nஇங்கு சமய ஓவியங்கள் பல காணப்படுகின்றன.\n"}
{"id": "231207", "url": "https://ta.wikipedia.org/wiki?curid=231207", "title": "யாழ்ப்பாணத்துச் சாசனங்கள்", "text": "யாழ்ப்பாணத்துச் சாசனங்கள்\n\nயாழ்ப்பாணத்துச் சாசனங்கள் என்னும் இக்கட்டுரை யாழ்ப்பாணப் பகுதியில் கண்டுபிடிக்கப்பட்ட சாசனங்கள் பற்றியது. இலங்கையின் பிற பகுதிகளோடு ஒப்பிடும்போது, யாழ்ப்பாணத்தில் கண்டுபிடிக்கப்பட்ட சாசனங்களின் எண்ணிக்கை மிகவும் குறைவே. எனினும், இச்சாசனங்கள் தமிழ், சிங்களம், சமசுக்கிருதம் ஆகிய மொழிகளில் உள்ளன. பிராமி, தமிழ், சிங்களம், கிரந்தம் ஆகிய வரிவடிவங்களில் எழுதப்பட்டுள்ளன.\n\nSection::::வகைகள்.\nஇங்கே சாசனம் என்பது, கல்வெட்டுக்கள், எழுத்துப் பொறிப்புக்களுடன் கூடிய உலோக ஏடுகள், மட்பாண்ட ஓடுகள் போன்றவற்றை ஒருங்கே குறிக்கிறது.\n\nSection::::மட்பாண்ட ஓடுகள்.\nமட்பாண்டங்களில் கீறல்களாக எழுதப்பட்ட சாசனங்களே யாழ்ப்பாணத்தில் கிடைத்த சாசனங்களுள் காலத்தால் முந்தியவை. ஓரிரு சொற்களுடன் கூடிய சுருக்கமான தகவல்களே இவற்றில் உள்ளன. இவை பிராமி எழுத்துக்களிலேயே எழுதப்பட்டு உள்ளன.\n\nSection::::உலோக ஏடுகள்.\n20 ஆம் நூற்றாண்டுத் தொடக்கத்தில் யாழ் மாவட்டத்தில் உள்ள வல்லிபுரப் பகுதியில் பொன்னேடு ஒன்று கண்டெடுக்கப்பட்டது. இது கிபி மூன்றாம் நூற்றாண்டைச் சேர்ந்தது. சிங்கள மொழியில் எழுதப்பட்ட இச்சாசனம் புத்த விகாரை ஒன்று கட்டப்பட்டது குறித்த தகவலைத் தருகிறது. இலங்கையில் கண்டுபிடிக்கப்பட்ட ஒரே பொன்னேட்டுச் சாசனம் இதுவாகும்.\n\nSection::::கல்வெட்டுக்கள்.\nஇதுவரை யாழ்ப்பாணத்தில் கண்டெடுக்கப்பட்ட கல்வெட்டுக்களுள் மிகப் பழையது கந்தரோடையில் கண்டெடுக்கப்பட்ட ஒரு கல்வெட்டு ஆகும். கி. பி. நான்காம் நூற்றாண்டைச் சேர்ந்த இதுவும், சிங்கள மொழியிலேயே உள்ளது. நான்காம் கசபன் என்னும் மன்னனால் பொறிப்பிக்கப்பட்டது. காலவரிசையில் அடுத்ததாகச் சில தமிழ்ச் சாசனங்கள் உள்ளன. ஊர்காவற்றுறைக் கோட்டையில் கண்டெடுக்கப்பட்ட இரண்டு சாசனங்கள் இலங்கையில் சோழர் ஆண்ட காலத்தைச் சேர்ந்தவை. இவை உண்மையில் மாதோட்டப் பகுதியில் இருந்து ஐரோப்பியர் ஆட்சிக்காலத்தில் ஊர்காவற்றுறைக் கோட்டைக்குக் கொண்டுவரப்பட்டதாகச் சொல்லப்படுகிறது. அடுத்தது நயினாதீவுக் கல்வெட்டு. தமிழ்க் கல்வெட்டான இது, முதலாம் பராக்கிரமபாகுவின் காலத்தைச் சேர்ந்தது. இது 12 ஆம் நூற்றாண்டின் பிற்பகுதியை அல்லது 13 ஆம் நூற்றாண்டின் முற்பகுதியைச் சேர்ந்ததாக இருக்கலாம் எனக் கருதப்படுகிறது. யாழ்ப்பாணத்துக் கடற் பகுதியில் சேதமடையும் கப்பல்களில் இருக்கும் பொருட்களைப் பிரித்துக்கொள்ளும் நடைமுறைகள் பற்றி இக்கல்வெட்டு விளக்குகிறது. இது முதலில் ஊர்காவற்றுறையில் பொறிக்கப்பட்டு பின்னர் நயினாதீவுக்குக் கொண்டுசெல்லப்பட்டு இருக்கலாம் எனக் கருதப்படுகிறது.\n\nஇன்னொன்று 15 ஆம் நூற்றாண்டைச் சேர்ந்ததாகக் கருதப்படும் யாழ்ப்பாணம் பிரதான வீதிக் கல்வெட்டு. இது உணவு விடுதியொன்றின் படிக்கட்டாகப் பயன்பட்ட நிலையில் யாழ்ப்பாணத்தின் ஐரோப்பியர் நகரத்தில் பிரதான வீதியில் கண்டெடுக்கப்பட்டது. இது 1448 ஆம் ஆண்டில் யாழ்ப்பாணத்து அரசன் கனகசூரிய சிங்கையாரியனைத் தோற்கடித்த கோட்டையரசன் ஆறாம் பராக்கிரமபாகுவின் பிரதிநிதியாகச் சப்புமால் குமாரயா எனப்படும் சண்பகப் பெருமாள் 17 ஆண்டுகள் யாழ்ப்பாணத்தை ஆட்சிசெய்த காலத்தில் பொறிக்கப்பட்டது எனக் கருதப்படுகிறது. இது அக்காலத் தலைநகரான நல்லூரில் ஏதாவது ஒரு கட்டிடத்தில் இருந்து போர்த்துக்கேயர் காலத்தில் ஐரோப்பியர் நகரத்தில் கட்டிடங்களைக் கட்டுவதற்காகப் பெயர்த்து வரப்பட்டதாகத் தெரிகிறது. இன்னொரு கல்வெட்டு தற்போது உரும்பிராயில் உள்ள கருணாகப் பிள்ளையார் கோயிலில் உள்ளது.\n\n"}
{"id": "231208", "url": "https://ta.wikipedia.org/wiki?curid=231208", "title": "விக்டோரியா ஜஸ்டிஸ்", "text": "விக்டோரியா ஜஸ்டிஸ்\n\nவிக்டோரியா ஜஸ்டிஸ் () (பிறப்பு: பெப்ரவரி 19, 1993) ஒரு அமெரிக்க நாட்டு நடிகையும், பாடகரும், பாடலாசிரியரும் ஆவார். இவர் நிக்கெலோடியன் தொலைக்காட்சியில் Zoey 101, விக்டோரியஸ் போன்ற தொடர்களில் நடித்ததன் மூலம் புகழ் பெற்ற நடிகை ஆனார்.\n\n"}
{"id": "231209", "url": "https://ta.wikipedia.org/wiki?curid=231209", "title": "லியோன் தோமஸ் III", "text": "லியோன் தோமஸ் III\n\nலியோன் தோமஸ் III () (பிறப்பு: ஆகஸ்ட் 1, 1993) ஒரு அமெரிக்க நாட்டு நடிகர், பாடகர் மற்றும் பாடலாசிரியர் ஆவார். இவர் நிக்கெலோடியன் தொலைக்காட்சியில் விக்டோரியஸ் என்ற தொடரில் நடித்ததன் மூலம் புகழ் பெற்ற நடிகர் ஆனார். இவர் பல பாடல்கள் பாடியுள்ளார் என்பது குறிப்பிடத்தக்கது.\n\n"}
{"id": "231211", "url": "https://ta.wikipedia.org/wiki?curid=231211", "title": "கால்சியம் (மென்பொருள்)", "text": "கால்சியம் (மென்பொருள்)\n\nகால்சியம் (\"Kalzium\") என்பது கட்டற்ற ஆவர்த்தன அட்டவணை மென்பொருள். இது தனிமங்களை பற்றிய விவரங்கள் அறிந்து கொள்ள உதவும் தொழில்நுட்பம். இதில் தனிமங்களைப் பற்றிய ஏராளமான தகவல்களும், அவைகளின் படங்களும் கிடைக்கும். ஆவர்த்தன அட்டைவணையில் தொகுதி ஆவர்த்தனம், பண்புகள், மாறுபட்ட குடும்பங்களின் பட அமைப்பு, தனிமங்களின் தனிப்பண்புகளை இணைத்து வரை படம் உருவாக்குதல் முதலியவைகளை எளிதாக செய்யலாம். மூலக்கூறு பொருண்மை, வெப்ப நிலை மாறும் பொழுது தனிமங்களின் இயற்பியல் நிலையில் ஏற்படும் மாற்றங்கள் முதலியவற்றை எளிதாகப் புரிந்துகொள்ள இம்மென்பொருள் உதவுகின்றது. மேலும் இக் கருவியை கொண்டு இடர் மற்றும் பாதுகாப்பு அறிக்கைகளை உருவாக்கமுடியும்.\n\nSection::::வெளி இணைப்புகள்.\nKalzium website\n"}
{"id": "231215", "url": "https://ta.wikipedia.org/wiki?curid=231215", "title": "இசுட்டெல்லேரியம்", "text": "இசுட்டெல்லேரியம்\n\nஇசுட்டெல்லேரியம் (Stellarium) என்பது வானிலுள்ள கோள்களின் உருவ அமைப்பை காண உதவும் கட்டற்ற மென்பொருள். இதனை பிரஞ்சு புரோகிராமரான ஃபேபியன் சேரோ என்பவர் உருவாக்கினார். இது விண்டோஸ், லினக்ஸ், மாக் ஓஸ் என அனைத்து இயங்கு தளத்திலும் பயன்படுத்தும் வகையில் குனு பொது மக்கள் உரிமத்தின் கீழ் வழங்கப்படுகிறது.\n\n\n"}
{"id": "231217", "url": "https://ta.wikipedia.org/wiki?curid=231217", "title": "சங்ககாலப் போர்முறை", "text": "சங்ககாலப் போர்முறை\n\nதமிழர்களின் போர்முறை பற்றித் தொல்காப்பியம் புறத்திணையியல் பகுதி விளக்குகிறது. இதில் காட்டப்பட்டுள்ள செய்திகளை ஒருவகையில் மாற்றம் செய்து புறப்பொருள் வெண்பாமாலை என்னும் நூல் விளக்கம் தருகிறது. புறப்பொருள் வெண்பாமாலை காட்டும் துறைகளில் பலவற்றுக்குப் பண்டைய இலக்கியங்களில் மேற்கோள் இல்லாமையால் அந்த நூலை இயற்றிய ஆசிரியர் தாம் வகுத்துக் காட்டும் துறைகளுக்குத் தாமே எடுத்துக்காட்டுப் பாடல்களையும் இயற்றி இணைத்துள்ளார். பொதுநோக்கில் பார்த்தால் இரண்டு நூல்களுமே இலக்கண நூல்கள்.\n\nசங்க இலக்கியங்களில் காணப்படும் போர்முறைகள் அக்காலப் புலவர்களால் காட்டப்பட்டவை. இவையே நிகழ்ந்தவற்றைக் கூறும் வரலாறுகள்.\nSection::::போர் எச்சரிக்கை.\nபோர் தொடங்குவதற்கு முன்னர் போரைப் பற்றி அறிவித்து, கொல்லக்கூடாத உயிரினங்களைப் பாதுகாப்பான இடங்களுக்குச் சென்றுவிடுமாறு எச்சரிக்கை விடப்பட்டது. இது போரின் அறத்தாறு எனக் குறிப்பிடப்படுகிறது – பசு, பசுப் போன்ற இயல்புடைய பார்ப்பனர், பெண்டிர், மரபுநோய் உள்ளவர், இறந்த முன்னோருக்குக் கடன் செலுத்தும் குழந்தைப்பேறு இல்லாதவர் ஆகியோர் பாதுகாப்பான இடங்களுக்குச் சென்றுவிடுங்கள். இங்கே என் அம்பு பாயும் போர் நிகழவிருக்கிறது – என்று அறவழி கூறியபின் போரிடும் பாங்குடையவன் அரசன் பாண்டியன் பல்யாகசாலை முதுகுடுமிப் பெருவழுதி. புலவர் நெட்டிமையார் இந்தப் பாங்கைக் குறிப்பிடுகிறார்.\n\nSection::::சமாதான அறிவிப்பு.\nகோட்டையை முற்றுகையிட்டிருப்பவர்களுக்கு அறம் உணர்த்தும் வகையில் கோட்டைக்குள் இருப்போர் கரும்பு அம்பு எய்து காட்டுவர்.\nசோழன் நலங்கிள்ளி இந்த நெறியைக் கடைப்பிடித்ததாக உறையூர்ப் புலவர் முதுகண்ணன் சாத்தனார் குறிப்பிடுகிறார்.\n\n\n\n\n\n\n"}
{"id": "231218", "url": "https://ta.wikipedia.org/wiki?curid=231218", "title": "கபிலன் (கவிஞர்)", "text": "கபிலன் (கவிஞர்)\n\nகபிலன் (பிறப்பு: மே 16, 1977) என்பவர் பரவலாக அறியப்படும் தமிழ்த் திரைப்பட பாடலாசிரியர் மற்றும் கவிஞராவார்.\n\n"}
{"id": "231220", "url": "https://ta.wikipedia.org/wiki?curid=231220", "title": "அரக்கு மாளிகை", "text": "அரக்கு மாளிகை\n\nஅரக்கு மாளிகை (Palace of Lacquer or Lakshagraha) : அத்தினாபுர அரசகுமாரர்களில் முத்தவர் தருமரை பீஷ்மர் மற்றும் விதுரரின் ஆலோசனைப்படி திருதராட்டிரன் இளவரசர் ஆக்கினர். இதனால் மனம் நொந்த துரியோதனன் பாண்டவர்களை அஸ்தினாபுரத்திலிருந்து வெளியேற்ற தீர்மானித்தான்.\n\nதுரியோதனனின் சதிச்செயல்படி, திருதராட்டிரன், வாரணாவதம் எனும் கிராமத்தில் சென்று சிறிது காலம் தங்கி வாழ குந்தியுடன் பாண்டவர்களை அனுப்பி வைத்தான். பாண்டவர்கள் அத்தினாபுரத்தை விட்டு வாரணாவதம் செல்லும் போது, \"காடு தீப்பற்றி எரியும் போது எலிகள் மட்டும் வளையில் புகுந்து தப்பித்துக் கொள்ளும்\" என்ற விதுரரின் மறைமுக எச்சரிக்கையை தருமர் உணர்ந்து கொண்டார். \n\nதுரியோதனன், புரோசனனைக் கொண்டு, வாரணாவதத்தில் ரகசியமாக எளிதில் தீப்பற்றும் அரக்கு மாளிகை ஒன்றை அமைத்தான்.\nவாராணவதம் சென்ற பாண்டவர்கள், புரோசனனின் வேண்டுதலுக்கு இணங்க அரக்கு மாளிகையில் தங்கினர். விதுரனின் கையாள் ஒருவன் அரக்கு மாளிகையிலிருந்து வெளியேற சுரங்கம் ஒன்றை அமைத்தான். சில காலம் கழித்து புரோசனன் அரக்கு மாளிக்கைக்கு தீ வைக்கும் முன்னர், வீமன் அரக்கு மாளிக்கைக்கு தீ வைத்துவிட்டு, குந்தி மற்றும் தன் சகோதரர்களுடன் அரக்கு மாளிகையை விட்டு வெளியேறினான். தீயில் புரோசனன் அரக்கு மாளிகையில் மாண்டான்.\n\n"}
{"id": "231225", "url": "https://ta.wikipedia.org/wiki?curid=231225", "title": "சென்னையில் போக்குவரத்து", "text": "சென்னையில் போக்குவரத்து\n\nசென்னையில் போக்குவரத்து நிலவழியில் சாலை மற்றும் தொடருந்துப் போக்குவரத்தையும், நீர்வழியில் கப்பல் போக்குவரத்தையும், வான்வழியில் வானூர்திப் போக்குவரத்தையும் கொண்டது. தரைவழி, கடல், தொடருந்து மற்றும் வான்வழி போக்குவரத்துக்கள் மூலம் வேறு நகரங்களுக்கோ புறநகர் நோக்கியோ பயணப்படலாம்.\n\nSection::::வரலாறு.\nசென்னை மாநகரமே இந்தியத் தொடர்வண்டிப் போக்குவரத்தின் பிறப்பிடமாகும். 1832 ஆம் ஆண்டில், பிரித்தானிய நிர்வாகத்தின் கீழ் தொடர்வண்டிப் பாதை அமைப்பதற்கான முதல் திட்டம் சென்னையில் தொடங்கப்பட்டது. பின்னர் 1836 ஆம் ஆண்டு எ. பி காட்டன் என்ற ஒரு கட்டடப் பொறியாளர், சென்னையில் இந்தியாவில் தொடர்வண்டிக் கட்டுமான பணிக்கு வித்திட்டார். சென்னை மாநகரத்தின் வளர்ச்சிக்கு சென்னையில் இருக்கும் பல்வேறு வகையான போக்குவரத்து வசதிகள் ஒரு முக்கிய காரணமாகும்.\n\nSection::::சாலைப் போக்குவரத்து.\nதமிழ்நாட்டின் பல்வேறு நகரங்களை இணைக்கும் தென்னகப் பெருவழிச்சாலை (\"GST Road\") சென்னையில் முக்கியமாக கத்திப்பாரா சந்திப்பில் இணைகிறது. சென்னையின் கிழக்கு-மேற்கு மற்றும் வடக்கு-கிழக்கு பகுதிகளை மவுண்ட் ரோடு என்றழைக்கப்படும் அண்ணா சாலை இணைக்கிறது. இது சென்னையில் உள்ள மிக பிரபலமான சாலையாகும்.\n\n\nSection::::தொடர்வண்டிப் போக்குவரத்து.\nசென்னையின் முக்கிய தொடர்வண்டி நிலையங்கள் எழும்பூர் மற்றும் சென்ட்ரல் தொடர்வண்டி நிலையங்கள் ஆகும்.\n\nSection::::நீர்வழிப் போக்குவரத்து.\nசென்னையில் சென்னை மற்றும் எண்ணூர் துறைமுகங்கள் உள்ளன. \n\nSection::::வான்வழிப் போக்குவரத்து.\nசென்னை பன்னாட்டு வானூர்தி நிலையத்தில் சென்னையைப் பிறநாடுகளுடன் இணைக்க அண்ணா பன்னாட்டு முனையமும், இந்தியாவின் பிறபகுதிகளுடன் இணைக்க காமராசர் உள்நாட்டு முனையமும் உள்ளன. இந்தியாவில் சரக்குப்போக்குவரத்து பெருமளவு உள்ள வானூர்தி நிலையங்களுள் சென்னை வானூர்தி நிலையமும் ஒன்றாகும்.\n"}
{"id": "231244", "url": "https://ta.wikipedia.org/wiki?curid=231244", "title": "மொன்சுவிக்குக் கோட்டை", "text": "மொன்சுவிக்குக் கோட்டை\n\nமொன்சுவிக்குக் கோட்டை (\"Montjuïc Castle\", \"மொஞ்சுவிக் கோட்டை\", ) எசுப்பானியாவின் காத்தலோனியாவிலுள்ள பார்செலோனா நகரத்தில் மொன்சுவிக்கு குன்றின் மீது கட்டப்பட்டுள்ள தொன்மையான படைத்துறை கோட்டையாகும். 1640இல் கட்டப்பட்ட இந்தக் கோட்டையில் தற்போது பார்செலோனா நகராட்சி அலுவலகமாக செயல்படுகிறது.\n\nSection::::வரலாறு.\nஇந்தக் கோட்டைக்கான அடிக்கல் 1640இல் நாட்டப்பட்டது. ஓராண்டுக்குப் பின்னர் சனவரி 1641இல் இக்கோட்டை முதல் சண்டையை எதிர்கொண்டது. காத்தலோனியா குறுமன்னர் எசுப்பானிய ஆட்சிக்கு எதிராக புரட்சி மேற்கொண்டனர். எசுப்பானிய அரசரின் ஆணைப்படி, 26,000 பேர் கொண்ட படைகளுடன் பெத்ரோ பயர்தோ இந்தப் புரட்சியை ஒடுக்க படையெடுத்தார். பல நகரங்களை மீளவும் கையகப்படுத்திய எசுப்பானியப் படை மொஞ்சுவிக் சண்டையில் தோல்வி கண்டனர்.\n\nஐம்பதாண்டுகள் கழித்து 1694 இல் புதிய அரண்களும் கொத்தளங்களும் கட்டப்பட்டு கோட்டை கோட்டையகமாக மாறியது.\n\n1751 இல் பழைய கோட்டை இடிக்கப்பட்டு தற்போதிருக்கும் கோட்டை எழுப்பப்பட்டது. இதன் இறுதி வடிவம் 1779இலிருந்து 1799க்குள் முடிவுற்றது. இக்காலத்தில் 120 பீரங்கிகள் கோட்டையில் இருத்தப்பட்டன.\n\nநெப்போலியப் போர்களின் போது, பார்செலோனாவை கையகப்படுத்திய பிரெஞ்சுப் படைகள் நெப்போலியனின் ஆணைப்படி இந்தக் கோட்டையை சண்டையின்றி கைப்பற்றினர்.\n\n20வது நூற்றாண்டில் இந்தக் கோட்டை ஓர் அருங்காட்சியகமாக மாற்றப்பட்டது. சூன் 1963இல் பிரான்சிஸ்கோ பிராங்கோவால் இங்கு படைத்துறை கவச அருங்காட்சியகம் திறக்கப்பட்டது.\n\nSection::::தற்போதைய நிலை.\nஏப்ரல் 2007இல் அரசு இக்கோட்டையை பார்செலோனா நகர மன்றத்திடம் ஒப்படைத்தது. இதனையடுத்து இது நகராட்சியின் அலுவலகமாக மாறியது. 2010 இல் இங்கிருந்த அருங்காட்சியகம் மூடப்பட்டது.\n\nஇங்கு விண்வெளி நினைவகம் (L’Espai de la Memòria), மொஞ்சுவிக் மலை விளக்க மையம் (El Centre d’Interpretació de la Muntanya de Montjuïc) அமைக்கவும் பண்பாட்டு செயல்பாடுகளை நிகழ்த்தவும் திட்டமிடப்பட்டுள்ளன.\n\nஇந்தக் கோட்டையை மொஞ்சுவிக் கம்பிவட தொங்கூர்தி, கண்டோலா தூக்கூர்தி மூலம் அடையலாம். இவற்றிற்கு பார்செலோனா மெட்ரோவிலிருந்து அணுக்கம் உள்ளது.\n\n"}
{"id": "231266", "url": "https://ta.wikipedia.org/wiki?curid=231266", "title": "பெங்களூர் சிட்டி - எர்ணாகுளம் இன்டர்சிட்டி எக்ஸ்பிரஸ்", "text": "பெங்களூர் சிட்டி - எர்ணாகுளம் இன்டர்சிட்டி எக்ஸ்பிரஸ்\n\nபெங்களூர் சிட்டி - எர்ணாகுளம் இன்டர்சிட்டி எக்ஸ்பிரஸ் பெங்களூர் நகரத்துக்கும், எர்ணாகுளம் சந்திப்புக்கும் இடையே தினமும் இயங்கும் விரைவுவண்டி.\n\nSection::::இயக்கம்.\nஇந்த ரயில் தினமும் இயங்கும். ரயில் எண் 12677 (எர்ணாகுளம் எக்ஸ்பிரஸ்) 06:15 மணிக்கு பெங்களூர் சந்திப்பு ரயில் நிலையத்தில் இருந்து, 16:55 மணிக்கு எர்ணாகுளம் சந்திப்புக்கு சென்றடைகிறது. ரயில் எண் 12678 (பெங்களூர் எக்ஸ்பிரஸ்) 09:10 மணிக்கு எர்ணாகுளம் சந்திப்பில் இருந்து, 19:50 மணிக்கு பெங்களூர் ரயில் நிலையத்துக்கு சென்றடைகிறது. இந்த ரயிலின் பயண நேரம் 10 மணிநேரம், 40 நிமிடங்கள் ஆகும். பெங்களூரில் தொடங்கி எர்ணாகுளம் சென்றடைய மொத்தமாக 587 கி.மீ. (365 மைல்) பயணிக்கிறது.\n\nSection::::இருப்பு ஊர்திப் பெட்டி சேர்க்கை.\nஇந்த ரயிலில் 4 இட ஒதுக்கீடு அல்லாத இருப்பு ஊர்திப்பெட்டிகள், 11 இரண்டாவது அமர்வு இருப்பு ஊர்திப்பெட்டிகள், 2 ஏசி அமர்வு இருப்ப் ஊர்திப்பெட்டிகள், ஒரு சரக்கறை பெட்டி, ஒரு உயர் திறன் பார்சல் பெட்டிகள் மற்றும் 2 எஸ்எல்ஆர் பெட்டிகள் உள்ளன.\n\nSection::::கால அட்டவணை.\nபுறப்பாடும் வருகையும்\nSection::::கட்டணங்கள்.\nஇந்த ரயிலின் கணினிமூல முன்பதிவுகளை IRCTC கையாளுகிறது. இட ஒதுக்கீடு அல்லாத பயணசீட்டுகள் ரயில் நிலையங்களில் கிடைக்கும்.\n\n\n"}
{"id": "231270", "url": "https://ta.wikipedia.org/wiki?curid=231270", "title": "பலன்சியா பெருங்கோவில்", "text": "பலன்சியா பெருங்கோவில்\n\nபலன்சியா பெருங்கோவில் (Palencia Cathedral, Catedral de san Antolín) என்பது எசுப்பானியாவின் பலன்சியாவில் அமைந்துள்ளது. இப்பெருங்கோவில் பாமியேர்ஸின் புனித அன்டோனினஸ் (Saint Antoninus of Pamiers) தெய்வத்திற்கு உரித்தானதாகும். இது ஒரு மிகப்பெரிய கோதிக் கட்டிடமாகும். இது மற்றைய எசுப்பானியப் பெருங்கோவில்களைப் போலல்லாமல் வேறு விதமாக கட்டப்பட்டுள்ளது. எனினும் உட்பகுதியில் பல ஓவியங்களும் வேலைப்பாடுகளும் காணப்படுகின்றன. இதன் மத்திய பகுதி 130 மீற்றர் நீளத்திற்கு அதிகமாகவும் 40 மீற்றர் உயரத்தையும் 50 மீற்றர் அகலத்தையும் கொண்டுள்ளது.\n\n"}
{"id": "231272", "url": "https://ta.wikipedia.org/wiki?curid=231272", "title": "அருக்கி முரகாமி", "text": "அருக்கி முரகாமி\n"}
{"id": "231274", "url": "https://ta.wikipedia.org/wiki?curid=231274", "title": "பத்திரிக்கு மொதியானோ", "text": "பத்திரிக்கு மொதியானோ\n\nபத்திரிக்கு மொதியானோ (\"Patrick Modiano\", ; பிறப்பு 30 சூலை 1945) பிரான்சிய புதின எழுத்தாளர் ஆவார். \"பிரான்சிய அகாதமியின் உரோமானிய கிராண்டு பிரீ\" (\"Grand prix du roman de l'Académie française\") பரிசையும் 2014ஆம் ஆண்டுக்கான இலக்கிய நோபல் பரிசையும் வென்றவர். 1978இல் தமது \"ரூ டெசு புடீக் அப்சுகூர்\" என்ற புதினத்திற்காக 1972ஆம் ஆண்டு \"பிரீ கொன்கூர்ட்டு\" பரிசு வென்றவர். இன்சுட்டியூட் டெ பிரான்சு இவருக்கு வாழ்நாள் சாதனைக்காக \"பிரீ மொண்டியால் சினோ டெல் டுக்கா\" பரிசை வழங்கி சிறப்பித்துள்ளது. 2012ஆம் ஆண்டில் ஆஸ்திரிய அரசின் ஐரோப்பிய இலக்கியத்திற்கான பரிசையும் வென்றுள்ளார்.\n\nஇவர் \"சாசி தான்சு லெ மெத்ரோ\" (Zazie dans le métro) என்பதை எழுதிய கெனோ (Queneau) என்பவரைச் சந்தித்த பின்னர் அவரால் இலக்கிய உலகத்துக்கு அறிமுகப்படுத்தப்பட்டார். மொதியானோவின் முதல் புதினம் 1968 இல் வெளியான \"லா பிலாசு டி லெட்டாயில்\" (La Place de l’Étoile) என்பதாகும்\n\n"}
{"id": "231283", "url": "https://ta.wikipedia.org/wiki?curid=231283", "title": "மாட் பென்னட்", "text": "மாட் பென்னட்\n\nமாட் பென்னட் () (பிறப்பு: நவம்பர் 13, 1991) ஒரு அமெரிக்க நாட்டு நடிகர், பாடகர் மற்றும் பாடலாசிரியர் ஆவார். இவர் நிக்கெலோடியன் தொலைக்காட்சியில் விக்டோரியஸ் என்ற தொடரில் நடித்ததன் மூலம் புகழ் பெற்ற நடிகர் ஆனார்.\n\n"}
{"id": "231285", "url": "https://ta.wikipedia.org/wiki?curid=231285", "title": "எலிசபெத் கில்லீஸ்", "text": "எலிசபெத் கில்லீஸ்\n\nஎலிசபெத் கில்லீஸ் () (பிறப்பு: ஜூலை 26, 1993) ஒரு அமெரிக்க நாட்டு நடிகை, நடன கலைஞர், குரல் கலைஞர் மற்றும் பாடகர் ஆவார். இவர் நிக்கெலோடியன் தொலைக்காட்சியில் விக்டோரியஸ் போன்ற தொடர்களில் நடித்ததன் மூலம் புகழ் பெற்ற நடிகை ஆனார். இவர் பல பாடல்கள் பாடியுள்ளார் என்பது குறிப்பிடத்தக்கது.\n\n"}
{"id": "231287", "url": "https://ta.wikipedia.org/wiki?curid=231287", "title": "ஹாத்தார்ன் விளைவு", "text": "ஹாத்தார்ன் விளைவு\n\nஒரு நபர் தன்னை இன்னொருவர் அவதானிக்கிறார் என்பதை உணர்ந்தவுடன், தனது நடத்தையின் ஒரு கூற்றினை மாற்றிக் கொண்டால் அது ஹாத்தார்ன் விளைவு (\"Hawthorne effect\") அல்லது அவதானிப்பாளர் விளைவு (\"Observer effect\") என்று அழைக்கப்படுகிறது.\n\n1924-32 காலகட்டத்தில், ஐக்கிய அமெரிக்காவின் சிகாகோ நகர் அருகே அமைந்திருந்த ஹாத்தார்ன் வொர்க்ஸ் என்ற தொழிற்சாலையில் சில ஆய்வுகள் மேற்கொள்ளப்பட்டன. பணியிடத்தில் வெளிச்சத்தைக் கூட்டினால் தொழிலாளிகளின் வேலைத்திறன் அதிகரிக்கின்றதா என்பதை ஆராய இவ்வாய்வுகள் நடத்தப்பட்டன. வெளிச்சத்தின் அளவை மாற்றினால் தொழிலாளிகளின் வேலைத்திறன் கூடியது. ஆனால் ஆய்வுகள் முடிந்தபின்னால், மீண்டும் முன்பிருந்த அளவுக்கே குறைந்து விட்டது. இந்த ஆய்வுகளின் முடிவுகளை 1950 இல் மீளாய்வு செய்த ஹென்ரி ஏ. லான்ஸ்பெர்கர் “ஹாத்தார் விளைவு” என்ற காரணியை முன்வைத்தார். இதன்படி வெளிச்சத்தின் அளவு மாறியதால் தொழிலாளிகளின் வேலைத்திறனில் எந்த ஒரு தாக்கமும் இல்லை. மாறாக தம்மை ஆய்வாளர்கள் அவதானிக்கின்றனர் என்ற உணர்வே அவர்களின் வேலைத்திறனைக் கூட்டியது.\n"}
{"id": "231291", "url": "https://ta.wikipedia.org/wiki?curid=231291", "title": "பிளேஃபுல் கிஸ்", "text": "பிளேஃபுல் கிஸ்\n\nபிளேஃபுல் கிஸ் இது ஒரு தென் கொரியா நாட்டு தொலைக்காட்சி தொடர். இந்த தொடரில் கதாநாயகியாக ஜுங் சோ மின் மற்றும் கதாநாயகனாக கிம் ஹ்யுன்-ஜூங் நடித்துள்ளனர். இவர்களுடன் லீ டே சுங், லீ சி-யூங் உள்ளிட்ட பலர் நடித்துள்ளனர். \n\nஇந்த தொடர் 1 செப்டம்பர் 2010ஆம் ஆண்டு முதல் 21 அக்டோபர் 2010ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 21:55 மணிக்கு ஒளிபரப்பாகி 16 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 10 செப்டம்பர் 2014ஆம் ஆண்டு முதல் 13 அக்டோபர் 2014ஆம் ஆ\nண்டு வரை திங்கள் முதல் வெள்ளி வரை தினமும் இரவு 7 மணிக்கு புதுயுகம் தொலைக்காட்சியில் ஒளிபரப்பானது.\n\n"}
{"id": "231294", "url": "https://ta.wikipedia.org/wiki?curid=231294", "title": "இணையியச் சிக்கலெண் மூலத் தேற்றம்", "text": "இணையியச் சிக்கலெண் மூலத் தேற்றம்\n\nகணிதத்தில் இணையியச் சிக்கலெண் மூலத் தேற்றத்தின்படி (\"complex conjugate root theorem\"), மெய்யெண் கெழுக்களுடன், ஒரு மாறியில் அமைந்த பல்லுறுப்புக்கோவையின் ஒரு மூலம் சிக்கலெண்ணாக இருந்தால், அச் சிக்கலெண்ணின் இணையியமும் அதற்கு இன்னொரு மூலமாக இருக்கும்.\n\nமெய்யெண் கெழுக்களுடன், ஒரு மாறியில் அமைந்த பல்லுறுக்கோவை \"P\" எனில்:\n\nஇத் தேற்றத்தின் வாயிலாக, பல்லுறுப்புக்கோவைகளுக்கு சிக்கெண் மூலங்கள் இருந்தால் அவை இணையியச் சிக்கலெண் சோடியாகத்தான் இருக்கும் என்பதையும், பல்லுறுப்புக்கோவையின் படி ஒற்றையெண்ணாக இருந்தால் அதற்கு குறைந்தபட்சம் ஒரு மெய்யெண் மூலமாவது இருக்கும் என்பதையும் அறிந்து கொள்ளலாம் (இரண்டாவது முடிவை இடைநிலை மதிப்புத் தேற்றத்தைக் கொண்டும் நிறுவலாம்).\n\n\n\n\nSection::::எடுத்துக்காட்டுகள்.\nஇந்த எடுத்துக்காட்டிலுள்ள பல்லுறுப்புக்கோவையின் படி (3) ஒற்றையெண்ணாக உள்ளது. மேலும், மூன்று தீர்வுகளில் இரண்டு இணையியச் சிக்கலெண்களாகவும் ஒன்று மெய்யெண்ணாகவும் இருப்பதைக் காணலாம்.\n\n\nபல்லுறுப்புக்கோவை formula_10 இன் மூலங்கள்:\n\nSection::::விளைவுகள்.\nகாரணிகளின் வடிவில்:\n\nகடைசி இரு காரணிகளையும் பெருக்கிச் சுருக்கக் கிடைப்பது:\n\nSection::::எளிய நிறுவல்.\nஇத் தேற்றத்தின் ஒரு நிறுவல்:\n\n\"P\" இன் ஒரு மூலம் சிக்கலெண் \"ζ\" (\"P\"(\"ζ\") = 0) எனில், அதன் இணையியச் சிக்கலெண் formula_15 மற்றொரு மூலம் என்பதை நிறுவ வேண்டும். அதாவது formula_16 எனக் காட்ட வேண்டும்.\n\n\"P\"(\"ζ\") = 0 எனில்,\n\nஇதனைப் பின்வருமாறு எழுதலாம்:\n\n\nஅதாவது,\n"}
{"id": "231301", "url": "https://ta.wikipedia.org/wiki?curid=231301", "title": "சீபூத்தீ (நகரம்)", "text": "சீபூத்தீ (நகரம்)\n\nசீபூத்தீ நகரம்(, அல்லது ஜீபூத்தீ நகரம் எனப்படுவது , , ), சிபூட்டி நாட்டின் தலைநகரமும் மிகப்பெரிய நகரமும் ஆகும். இது தஜோரா வளைகுடாவில் கடற்கரைப் பகுதியான சிபூட்டி பிரதேசத்தில் அமைந்துள்ளது. சுமார் 600,000 மக்கள் தொகையைக் கொண்ட இந்நகரில் நாட்டின் மக்கட்டொகையில் அறுபது வீதமானோர் வசிக்கின்றனர். 1888 இல் ஆட்சி புரிந்த சோமாலிய, அபார் சுல்தான்களிடமிருந்து பிரெஞ்சுக்காரர்களால் குத்தகைக்குப் பெறப்பட்ட பிரதேசத்தில் இந்நகரம் அமைக்கப்பட்டது.\n\nஅமைவிடத்தின் அடிப்படையில் ஏற்பட்ட பெயரான தஜோரா வளைகுடாவின் முத்து என அழைக்கப்படும் இந்நகரம் உலகில் அதிக கப்பற் போக்குவர்த்து நடைபெறும் பாதைகளுக்கு அண்மையாக அமைந்துள்ளது. இதனால் கப்பல்கள் எரிபொருள் நிரப்புவதற்கும் கப்பல்களுக்கிடையே பொருட்களை மாற்றுவதற்குமான நிலையமாக இந்நகரம் விளங்குகின்றது.\n"}
{"id": "231302", "url": "https://ta.wikipedia.org/wiki?curid=231302", "title": "எசுப்பானிய தன்னாட்சி சமூகங்கள்", "text": "எசுப்பானிய தன்னாட்சி சமூகங்கள்\n\nதன்னாட்சி சமூகங்கள் (, ) 1978ஆம் ஆண்டு இயற்றப்பட்ட எசுப்பானிய அரசியலமைப்பின்படி நிறுவப்பட்ட முதல்நிலை அரசியல் மற்றும் நிர்வாக பிரிவுகளாகும். எசுப்பானிய நாட்டில் உள்ள பல்வேறு நாட்டினரையும் மண்டலங்களையும் ஒன்றிணைக்க அவர்களுக்கு தன்னாட்சியை உறுதிசெய்யும் நோக்கோடு இந்தப் பிரிவுகள் உண்டாக்கப்பட்டன.\n\nமுழுமையான நாட்டிற்கு மட்டுமே இறையாண்மை இருப்பதால் (தேசிய அல்லது நடுவண் அரசு இயந்திரங்களால் செயற்படுத்தப்படுவதால்) இந்தச் சமூகங்களுக்கு இறையாண்மை இல்லை. அதாவது எசுப்பானியா ஓர் கூட்டாட்சி அல்ல; ஆட்சி மிகவும் பரவலாக்கப்பட்ட ஒருமுக அரசு ஆகும். சமூகங்களுக்கு அதிகாரப் பகிர்வு கொடுக்கப்பட்டுள்ளது; அரசியலமைப்பில் விதிக்கப்பட்ட எல்லைகளுக்குள் தன்னாட்சி உரிமை வழங்கப்பட்டுள்ளன.\nஎசுப்பானியாவில் மொத்தம் 17 தன்னாட்சி சமூகங்களும் 2 தன்னாட்சி நகரங்களும் உள்ளன; இவை கூட்டாக \"தன்னாட்சிகள்\" என அறியப்படுகின்றன.\n"}
{"id": "231304", "url": "https://ta.wikipedia.org/wiki?curid=231304", "title": "டாக்டர். ஜியோ (மென்பொருள்)", "text": "டாக்டர். ஜியோ (மென்பொருள்)\n\nடாக்டர். ஜியோ (Dr.Geo) என்பது கட்டற்ற ஊடாடும் வடிவவியல் மென்பொருள். இதனை ஹிலாரி பெர்னாண்டஸ் என்பவர் 1996 இல் வடிவவியல் கற்றலுக்கான தொழில்நுட்பத்தை குனு பொது மக்கள் உரிமத்தின் கீழ் உருவாக்கினர். இந்த மென்பொருளைக் கொண்டு வடிவவியல் உருவங்கள், கோடுகள், மாற்றங்கள், அவதானிப்புகள், புள்ளியல், பேரளவு கட்டுமான ஆய்வுகள் என அனைத்தையும் தொழில்நுட்ப வரைதல் (Technical Drawing) மூலம் கொடுக்கின்றது. இது மர்பிக் கிராபிகின் அமைப்பில் இயங்குகிறது. ஒரு தாளில் படங்களை வரைந்து அவற்றின் கோணம், பட்டம், பன்மை, முனைகள் ஆகியவற்றை விளக்க உதவுகிறது. மேலும், இது கணித ஆசிரியர்கள் வடிவவியலை வரைகலை பயனர் இடைமுகத்துடன் (GUI) எளிதாக கற்று தர உதவும்..\n\nhttps://www.gnu.org/software/dr_geo/dr_geo.html\n"}
{"id": "231310", "url": "https://ta.wikipedia.org/wiki?curid=231310", "title": "சூரியன் பண்பலை வானொலி", "text": "சூரியன் பண்பலை வானொலி\n\nசூரியன் எப். எம் சன் குழுமத்தினால் தமிழ்நாட்டில் இயக்கப்படும் பண்பலை வானொலி ஆகும். இந்தியாவின் பிற பகுதிகளில் இக்குழுமம் ரெட் எப் எம் என்ற பெயரில் பண்பலை வானொலிச் சேவை வழங்கி வருகிறது. இரண்டு வணிகப் பெயர்களிலும் இணைந்து இந்தியாவின் மிகப்பெரும் வானொலி ஒலிபரப்பு நிறுவனங்களில் ஒன்றாக சன் குழுமம் விளங்குகிறது.\n\nரெட் எப்.எம் 93.5 அலைவரிசையில் இயங்கும் வானொலி ஆகும். புனே , மும்பை, டெல்லி, கொல்கத்தா, இந்தூர், போபால், பெங்களூர், மைசூர், மங்களூர், அலகாபாத்து, வாரணாசி போன்ற பல நகரங்களில் ஒலிபரப்பு செய்யப்படுகிறது. முதலில் 2002 ஆம் ஆண்டு துவங்கப்பட்டபொழுது ஆங்கிலம் மற்றும் இந்தி பாடல்கள் ஒலிபரப்பப்பட்டன. பின்னர் முழு நேர இந்தி வானொலியாக மாற்றப்பட்டது. இந்த வானொலியின் 48 சதவித பங்குகளை சன் குழுமத்தின் தலைவர் கலாநிதி மாறன் இந்தியா டுடே நிறுவனத்திடம் இருந்து வாங்கினார். அஸ்ட்ரோ, என்.டி. டீ .வீ ஆகியோரும் இதன் பங்குதாரர்கள் ஆவர். ஆகஸ்ட் 14, 2009 ஆம் ஆண்டு சூரியன் எப். எம் என்ற பெயரில் தொடங்கப்பட்டு , பின் ரெட் எப்.எம் என பெயர்மாற்றம் செய்யப்பட்டு 38 நகரங்களில் ஒலிபரப்பப்படுகிறது. இருந்தும் தமிழகத்தில் மட்டும் சூரியன் எப். எம் என்ற பெயரிலேயே இன்னும் ஒலிபரப்பு செய்யப்படுகின்றது.\nதமிழகத்தில் சேலம் மற்றும் வேலூர் மாவட்டங்களில் 93.9 மெகாஹெர்ட்சு மற்றும் ஈரோடு மாவடத்தில் 91.9 மெகாஹெர்ட்சு அலைவரிசையில் கிடைக்கும். \n"}
{"id": "231316", "url": "https://ta.wikipedia.org/wiki?curid=231316", "title": "பேராயரின் அல்காலா டி எனேரசு அரண்மனை", "text": "பேராயரின் அல்காலா டி எனேரசு அரண்மனை\n\nபேராயரின் அல்காலா டி எனேரசு அரண்மனை (எசுப்பானிய மொழி: \"Palacio Arzobispal de Alcalá de Henares\") என்பது எசுப்பானியா நாட்டில் அல்காலா டி எனேரசு நகரில் அமைந்துள்ள ஒரு அரண்மனை. இது பண்பாட்டு ஆர்வமிக்கச் சொத்தாக (\"Bien de Interés Cultural\") 1931 ஆம் ஆண்டு ஆறிவிக்கப்பட்டது.\n"}
{"id": "231319", "url": "https://ta.wikipedia.org/wiki?curid=231319", "title": "மகதலேனா மரியாள் தேவாலயம் (டோரேலகூனா)", "text": "மகதலேனா மரியாள் தேவாலயம் (டோரேலகூனா)\n\nமகதலேனா மரியாள் தேவாலயம் (எசுப்பானிய மொழி: \"Iglesia de la Magdalena\") என்பது எசுப்பானியா நாட்டில் டோரேலகூனா நகரில் அமைந்துள்ள கோதிக் முறையில் கட்டப்பட்ட ஒரு அரண்மனை. இது கலாச்சார நன்மைக்கான (\"Bien de Interés Cultural\") சின்னமாக 1983 ஆம் ஆண்டு அறிவிக்கப்பட்டது.\n\nஇங்கு ஒரு நடு கூடமும் இரண்டு நடைபாதைகளும் கோதி முறையில் வடிவமைக்கப்பட்ட பெட்டகத்துடன் உள்ளது. இங்குள்ள மணி கோபுரம் 15 ஆம் நூற்றாண்டில் கட்டப்பட்டது.\n\n2014 ஆம் ஆண்டில் புனரமைப்பு பணியின் போது பதினாறாம் நூற்றாண்டில் ஸ்பானிஷ் கலைஞர்களால் உருவாக்கப்பட்ட வரைபடங்கள் மற்றும் கல்வெட்டுகள் மறுமலர்ச்சி பலிபீடத்தின் பின் கண்டுபிடிக்கப்பட்டது.\n"}
{"id": "231320", "url": "https://ta.wikipedia.org/wiki?curid=231320", "title": "கிம் கியுன் யுங்", "text": "கிம் கியுன் யுங்\n\nகிம் கியுன் யுங் () (பிறப்பு: ஜூன் 6, 1986) ஒரு தென் கொரிய நாட்டு நடிகர் மற்றும் பாடகர் ஆவார். இவர் பாய்ஸ் ஓவர் பிளவர்ஸ், பிளேஃபுல் கிஸ், டிரீம் ஹை போன்ற தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல பாடல்கள் பாடியுள்ளார் என்பது குறிப்பிடத்தக்கது.\n"}
{"id": "231322", "url": "https://ta.wikipedia.org/wiki?curid=231322", "title": "லீ மின் ஹோ", "text": "லீ மின் ஹோ\n\nலீ மின் ஹோ () (பிறப்பு: ஜூன் 22, 1987) ஒரு தென் கொரியா நாட்டு நடிகர், விளம்பர நடிகர் மற்றும் பாடகர் ஆவார். இவர் பாய்ஸ் ஓவர் பிளவர்ஸ், தி ஹெர்ஸ் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல பாடல்கள் பாடியுள்ளார் என்பது குறிப்பிடத்தக்கது.\n\nSection::::ஆரம்பகால வாழ்க்கை.\nலீ மின் ஹோ ஜூன் 22, 1987ஆம் ஆண்டு சியோலில் பிறந்தார். இவர் சிறுவயதில் ஒரு கால்பந்து விளையாட்டு வீரராக வரவிருப்பி முன்னாள் விளையாட்டுவீரரான சா பும் குன் குழுவில் சேர அழைப்பு வந்தது ஆனால் சர்ந்தர்ப்ப சூழ்நிலை காரணமாக லீயால் செல்ல முடியவில்லை. இவர் உயர்கல்வி படிக்கும் தருணத்தில் நடிப்புத்துறைக்கு வந்தார். இவர் திரைப்படம் மற்றும் கலைப்பிரிவில் கொங்குக் பல்கலைக்கழகத்தில் பட்டம் பெற்றார்.\n\n\n\n"}
{"id": "231323", "url": "https://ta.wikipedia.org/wiki?curid=231323", "title": "கிம் பூம்", "text": "கிம் பூம்\n\nகிம் பூம் () (பிறப்பு: ஜூலை 7, 1989) ஒரு தென் கொரியா நாட்டு நடிகர், விளம்பர நடிகர் மற்றும் பாடகர் ஆவார். இவர் ஈஸ்ட் ஒப் ஈடன், பாய்ஸ் ஓவர் பிளவர்ஸ் போன்ற தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல பாடல்கள் பாடியுள்ளார் மற்றும் சில திரைப்படங்களிலும் நடித்துள்ளார் என்பது குறிப்பிடத்தக்கது.\n"}
{"id": "231327", "url": "https://ta.wikipedia.org/wiki?curid=231327", "title": "மா. வி. காமத்", "text": "மா. வி. காமத்\n\nபத்திரிகைத் துறையில் அவரது சிறந்த பங்களிப்பைக் கௌரவிக்கும் வகையில் அவருக்கு 2004 ஆம் ஆண்டிற்கான பத்ம பூசண் விருது வழங்கப்பட்டது.\n\nநரேந்திர மோதி வாழ்க்கை வரலாறு குறித்த, “Narendra Modi — The Architect of a Modern State” என்ற புத்தகத்தை 2009-ல் எழுதியுள்ளார்.\n"}
{"id": "231344", "url": "https://ta.wikipedia.org/wiki?curid=231344", "title": "ம. லெ. தங்கப்பா", "text": "ம. லெ. தங்கப்பா\n\nம. லெ. தங்கப்பா (8 மார்ச்சு, 1934 - 31 மே, 2018) என்பவர் ஒரு தமிழ் எழுத்தாளராவர். இவர் ஒரு பன்மொழி அறிஞர்; இவர் கவிதை, கட்டுரை, மொழிபெயர்ப்பு போன்றவற்றை எழுதும் பன்முக‌ ஆற்றல் கொண்டவர். இவர் இரு முறை சாகித்திய அகதமி விருதைப் பெற்றுள்ளார். இவர் படைப்புகளில் தமிழ் நலத்துக்கு உழைத்தல், சுற்றுச்சூழல் மற்றும் வாழ்வு நலம் பற்றிய விழிப்புணர்வைப் பெருக்குதல், மாந்தரிடையே நல்லுறவு பேணுதல் போன்ற சிந்தனைகள் மிகுந்து இருக்கும்.\n\nSection::::வாழ்க்கைக் குறிப்பு.\nம. லெ. தங்கப்பா மார்ச்சு 8, 1934இல் திருநெல்வேலி மாவட்டம், குறும்பலாப்பேரியில் புலவர் ஆ. மதனபாண்டியன், ம. இரத்தினமணி இணையருக்குப் பிறந்தார். பாளையங்கோட்டை தூய யோவான் கல்லூரியில் பொருளியலில் பட்டம் பெற்றார். கல்லூரி நாட்களில், தாகூர், பாரதிதாசனின் படைப்புகளால் இவர் மிகவும் கவரப்பட்டார். தமிழ், ஆங்கிலம் இரண்டிலும் எழுதும் ஆற்றல் பெற்றிருந்தார். தமிழில் முதுகலைப் பட்டம் பெற்ற பிறகு, புதுவையிலேயே குடியேறி, அங்கு பல்வேறு கல்லூரிகளில் 25 ஆண்டுகள் தமிழ் விரிவுரையாளராகப் பணியாற்றினார்.\n2018 மே 31 அன்று உடல்நலக்குறைவால் தன் 84ஆம் வயதில் புதுச்சேரியில் காலமானார். அவரது உடல் ஜிப்மர் மருத்துவமனைக்கு கொடாயாக அளிக்கப்பட்டது.\n\n\n\n\n\n"}
{"id": "231345", "url": "https://ta.wikipedia.org/wiki?curid=231345", "title": "பாசுக்கு மக்கள்", "text": "பாசுக்கு மக்கள்\n\nபாசுக்கு மக்கள் (\"Basque\", ; ) பிரனீசு மலைத்தொடரின் மேற்கு பகுதியில் பிஸ்கே விரிகுடாவின் கடலோரத்தில் வடக்கு-மத்திய எசுப்பானியாவிலும் தென்மேற்கு பிரான்சிலும் விரவியுள்ள, வழமையாக பாசுக்கு நாடு என அறியப்படுகின்ற, நிலப்பகுதியில் வாழ்ந்துவரும் உள்நாட்டு இனக் குழுவினர் ஆவர்.\n\nஇவர்களை:\n"}
{"id": "231347", "url": "https://ta.wikipedia.org/wiki?curid=231347", "title": "பிஸ்கே விரிகுடா", "text": "பிஸ்கே விரிகுடா\n\nபிஸ்கே விரிகுடா (\"Bay of Biscay\", (, ) என்பது வடகிழக்கு அத்திலாந்திக்குப் பெருங்கடலில் செல்டிக் கடலுக்கு தெற்கே அமைந்துள்ள விரிகுடாவாகும். இது பிரான்சின் மேற்கு கடலோரத்தில் பிரெஸ்ட்டுக்குத் தெற்கிலிருந்து எசுப்பானிய எல்லை வரையிலும், எசுப்பானியாவின் வடக்குக் கடலோரத்தில் ஓர்டெகா முனைக்கு மேற்கு வரையும் பரவியுள்ளது.\n\nஇங்கு சராசரி ஆழம் ஆகும்;மிகவும் ஆழமான பகுதி ஆழத்தில் உள்ளது.\n\nஅத்திலாந்திக்குப் பெருங்கடல் பகுதியில் மிகவும் மோசமான வானிலை நிலவும் இடங்களில் பிஸ்கே விரிகுடாவும் ஒன்றாகும். இங்கு சூறாவளிகளும் புயல்களும், குறிப்பாக குளிர் காலத்தில், எழுவதுண்டு. அண்மைக்காலம் வரை இங்கு பல கப்பல்கள் புயல்களால் உடைக்கப்பட்டுள்ளன; பலர் உயிரிழந்துள்ளனர். தற்கால நவீன கப்பல்களும் வானிலை அறிக்கைகளும் இச்சூழலை மேம்படுத்தியுள்ளன.\n\nSection::::முதன்மை நகரங்கள்.\nபிஸ்கே விரிகுடா ஓரமாக அமைந்துள்ள நகரங்கள்:\n"}
{"id": "231349", "url": "https://ta.wikipedia.org/wiki?curid=231349", "title": "கோபுலு", "text": "கோபுலு\n\nகோபுலு (\"Gopulu\") என்கிற எஸ். கோபாலன் (18 சூன் 1924 - 29 ஏப்ரல் 2015) தமிழகத்தின் புகழ்பெற்ற ஓவியர்களுள் ஒருவர்\n\nSection::::ஓவியராதல்.\nகோபாலன் தஞ்சாவூரில் பிறந்தவர். இளம் வயதில் ஓவியத்தின் மீதான ஆர்வத்தால், குடந்தை ஓவியக் கல்லூரியில் சேர்ந்தார். ஓவியர் மாலியின் ஓவியங்களால் கவரப்பட்டு, அவரைக் குருவாக ஏற்றுக்கொண்டார். 1941 இல் மாலியை சந்தித்து, அவரது ஆதரவில் வளர்ந்து ஓவியரானார். திருவையாறு தியாகராயரின் வீட்டில், அவர் பூசை செய்த இராமர் பட்டாபிசேகப் படத்தை அங்கிருந்தே நேரடியாக வரையச்சொன்னார் மாலி. 1942ஆம் ஆண்டு ஆனந்த விகடன் தீபாவளி மலரில் இந்த ஓவியம் இடம்பெற்றது. கோபாலனை கோபுலுவாக்கினார் மாலி.\n\nSection::::பணிகள்.\n1945 முதல் ஆனந்த விகடனில் முழுநேர ஓவியப் பணியின் அமர்ந்தார். தேவனின் துப்பறியும் சாம்பு சித்திரக் கதைகளுக்கும் அவரது ஏனைய புதினங்களுக்கும் ஓவியங்கள் வரைந்தார். கொத்தமங்கலம் சுப்புவின் \"தில்லானா மோகனாம்பாள்\" புதினத்துக்கு ஓவியங்கள் வரைந்து உயிரூட்டினார். சாவியின் \"வாஷிங்டனில் திருமணம்\" தொடருக்கு உயிரோட்டமுள்ள கேரிகேச்சர்-களை வரைந்து புகழ்பெற்றார். எழுத்தாளர் சாவி எழுதிய பயண இலக்கியத் தொடருக்காக அவருடன் இணைந்து அஜந்தா குகைகள், எல்லோரா, தில்லி, செய்ப்பூர், மற்றும் கல்கத்தா ஆகிய இடங்களுக்கு சென்றார். இருபதாயிரம் நகைச்சுவைத் துணுக்குகளை வெளிக் கொணர்ந்துள்ளார்.\n\n1963இல் பத்திரிக்கைத் துறையிலிருந்து விளம்பரத் துறைக்கு மாறினார். 1972 ஆம் ஆண்டில் கோபுலு ஆட் வேவ் அட்வெர்ட்டைசிங் என்ற பெயரில் சொந்த விளம்பர நிறுவனம் ஒன்றை ஆரம்பித்தார். குங்குமம் இதழுக்கும், சன் தொலைக்காட்சிக்கும் சின்னங்களை வரைந்து கொடுத்தார். பின்னர், விளம்பரத் துறையில் இருந்து விலகி, சார்பற்ற ஓவியராக கல்கி, அமுதசுரபி, ஆனந்த விகடன், குங்குமம் ஆங்கியவற்றுக்கு ஓவியங்கள் வரைந்தார்.\n\n\nSection::::இறப்பு.\nஇவர் 29 ஏப்ரல் 2015 அன்று சென்னையில் காலமானார்.\n\n"}
{"id": "231361", "url": "https://ta.wikipedia.org/wiki?curid=231361", "title": "ஐடிபிஐ வங்கி", "text": "ஐடிபிஐ வங்கி\n\nஐடிபிஐ வங்கி லிமிடெட் அல்லது இந்தியத் தொழில் மேம்பாட்டு வங்கி இந்திய அரசின் தொழில் வளர்ச்சி வங்கியாகும். மும்பையைத் தலைமையிடமாகக் கொண்டு செயல்படும் இவ்வங்கி இந்திய தொழில் வளர்ச்சியை மேம்படுத்த கடன்கள் மற்றும் இதர நிதி வசதிகளை வழங்குவதற்காக 1964 ஆம் ஆண்டில் பாராளுமன்றத்தில் இயற்றப்பட்ட சட்டத்தின் மூலம் நிறுவப்பட்டதாகும். இவ்வங்கி இந்தியாவில் தொழில் வளர்ச்சியை மேம்படுத்த உருவாக்கப்பட்ட வங்கியாக இருந்தாலும், இது சாதாரண வணிக வங்கிகளைப் போலவும் செயல்படுகிறது.\n\nஐடிபிஐ வங்கி தற்போது இந்தியாவில் 1513 கிளைகள், துபாயில் ஒரு வெளிநாட்டுக் கிளை, சிங்கப்பூர் மற்றும் பெய்ஜிங்கில் இரண்டு வெளிநாட்டு மையங்கள் உட்பட மொத்தமாக 1013 மையங்கள் மற்றும் 2713 ஏடிஎம்களுடன் உலக அளவில் 10 ஆவது இடத்தில் இருக்கும் தொழில் மேம்பாட்டு வங்கியாகும். இந்தியாவில் தேசியமயமாக்கப்பட்ட, இந்திய அரசுக்குச் சொந்தமான 26 வணிக வங்கிகளுள் இதுவும் ஒன்றாகும்.\n\nமார்ச் 31, 2013 அன்று இவ்வங்கியின் இருப்புநிலை ரூபாய் 3.2 டிரில்லியன் ஒரு மதிப்பீட்டு அளவில் இருந்தது.\n\n"}
{"id": "231362", "url": "https://ta.wikipedia.org/wiki?curid=231362", "title": "நோபல் அமைதி மையம்", "text": "நோபல் அமைதி மையம்\n\nநோபல் அமைதி மையம் (\"Nobel Peace Center\", ) நோர்வேயின் ஒஸ்லோவில் அமைதிக்கான நோபல் பரிசு மற்றும் அதன் உன்னதக் கொள்கைகளை வெளிப்படுத்த அமைக்கப்பட்ட காட்சியகம் ஆகும். இந்த மையம் போர், அமைதி, பிணக்குத் தீர்வு குறித்து பண்பாடும் அரசியலும் கலந்த ஈடுபாடு, உரையாடல் மற்றும் நினைப்புகளைப் பரிமாறிக் கொள்ளும் அரங்கமாகவும் விளங்குகிறது.\n\nஇந்த மையம் அமைதிக்கான நோபல் பரிசு பெற்றவர்களையும் அவர்களது பணிகளையும் காட்சிப்படுத்துவதோடு ஆல்பிரட் நோபல்லின் வரலாற்றையும் மற்ற நோபல் பரிசுகளைக் குறித்த குறிப்புகளையும் வழங்குகிறது. இதற்காக பல்லூடக ஊடாடும் தொழினுட்பம், கண்காட்சிகள், சந்திப்புகள், விவாதங்கள், நாடகங்கள், கச்சேரிகள் மற்றும் மாநாடுகள் நடத்தப்படுகின்றன; வழமையான வழிகாட்டப்பட்ட சுற்றுலாவும் கல்வித் திட்டங்களும் கூடுதலாக உள்ளன.\n\nநோபல் அமைதி மையம் நோபல் பவுண்டேசன் குழுமத்தின் ஓர் நிறுவனமாகும். இது பன்னாட்டு நிர்வாகத்தையும் நோபல் பரிசு வழங்கும் விழாவையும் ஒருங்கிணைக்கிறது. பென்டே எரிக்சன் நோபல் அமைதி மையத்தின் தற்போதைய இயக்குநராவார்.\n\nநோபல் அமைதி மையத்தை சீர்மிகு அரசர் நோர்வேயின் ஐந்தாம் ஹரால்டு 2005இல் துவக்கி வைத்தார். துவக்க விழாவிற்கு நோர்வே மற்றும் சுவீடனின் அரச குடும்பத்தினர் வருகை தந்திருந்தனர். இதுவரை (1 அக்டோபர் 2009 வரை) 400,000 வருகையாளர்கள் வந்துள்ளனர். 1872இல் கட்டப்பட்ட ஓசுலோ மேற்கு தொடருந்து நிலையத்தில் (1989இல் அது நிறுத்தப்பட்ட பிறகு) நோபல் அமைதி மையம் அமைந்துள்ளது. ஓசுலோ ஹாலை அடுத்து துறைமுகத்தை எதிர்நோக்கியவாறு அமைந்துள்ள இந்த மையத்தில்தான் ஒவ்வொரு ஆண்டும் திசம்பர் 10 அன்று அமைதிக்கான நோபல் பரிசு வழங்கும் விழா நடைபெறுகிறது.\n\nபிரித்தானிய கட்டிட வடிவமைப்பாளர் டேவிட் அட்யாயே மையத்தின் வடிவமைப்பிற்கும் வண்ணக்கலவைக்கும் பொறுப்பாவார்.அமெரிக்க வடிவமைப்பாளர் டேவிட் இசுமால் அதிநவீன கருவி அமைப்புகளுக்கு பொறுப்பேற்றுள்ளார். நோர்வேயின் பண்பாட்டு அமைச்சகம், தனியார் புரவலர்கள், நுழைவு கட்டணம் மூலமாக இந்த மையம் நிதி பெறுகிறது. தற்காலிக கண்காட்சிகள் நடத்த அனுமதிக்கப்படுகிறது.\n\n"}
{"id": "231363", "url": "https://ta.wikipedia.org/wiki?curid=231363", "title": "கிம் ஜோன்", "text": "கிம் ஜோன்\n\nகிம் ஜோன் () (பிறப்பு: பெப்ரவரி 3, 1984) ஒரு தென் கொரிய நாட்டு நடிகர், விளம்பர நடிகர் மற்றும் பாடகர் ஆவார். இவர் பாய்ஸ் ஓவர் பிளவர்ஸ், என்ட்லேஸ் லவ் போன்ற தொடர்களில் நடித்ததன் மூலம் புகழ் பெற்ற நடிகர் ஆனார். இவர் 2014ஆம் ஆண்டு லுபின் III என்ற திரைப்படத்தில் நடித்துள்ளார். இவர் பல பாடல்கள் பாடியுள்ளார் என்பது குறிப்பிடத்தக்கது.\n\nSection::::ஆரம்ப வாழ்க்கை.\nகிம் 2007ஆம் ஆண்டு ரி மாஸ் என்ற ஆண்கள் குழுவில் பாடகர் மற்றும் பாடல் எழுத்தாளராக கொரியன் பொழுதுபோக்கு துறையில் அறிமுகமானார். 2009 ஆம் ஆண்டு ஒளிபரப்பான பாய்ஸ் ஓவர் பிளவர்ஸ் என்ற தொடரில் நான்கு கதாநாயகர்களில் ஒருவராக நடித்தார், அந்த தொடர் மிகவும் வெற்றி பெற்றது அந்த தொடரில் இவர் தனது குழுவுடன் பாடலும் பாடியுள்ளார். என்ட்லேஸ் லவ் (2014), சிட்டி ஒப் தி சன் (2015) போன்ற சில தொடர்களில் நடித்தார்.\n\n2013ஆம் ஆண்டு இவர் நடித்த பாய்ஸ் ஓவர் பிளவர்ஸ் என்ற தொடரில் தமிழில் மொழிமாற்றம் செய்யப்பட்டு புதுயுகம் தொலைக்காட்சியில் ஒளிபரப்பானது. என்பது குறிப்பிடத்தக்கது.\n\n"}
{"id": "231364", "url": "https://ta.wikipedia.org/wiki?curid=231364", "title": "கைலாசு சத்தியார்த்தி", "text": "கைலாசு சத்தியார்த்தி\n\nகைலாசு சத்யார்த்தி (பிறப்பு 11 சனவரி 1954) இந்திய சிறுவர் உரிமைகளுக்கான செயற்பாட்டாளரும் அமைதிக்கான நோபல் பரிசு வாகையாளரும் ஆவார். 1990களிலிருந்து சிறுவர்களை தொழிலாளர்களாகப் பணிப்பதை எதிராகப் போராடி வருகிறார். இவரது அமைப்பு பச்பன் பச்சாவ் அந்தோலன், (இளமையைக் காப்பாற்று இயக்கம்) 80,000ற்கு மேற்பட்ட சிறுவர்களை பல்வேறு வகை சேவைப்பணிகளிலிருந்து தடுத்து அவர்களது மீள்வாழ்வு, மீளிணைப்பு மற்றும் கல்விக்கு வழிவகுத்துள்ளது.<ref name=\"http://www.hindustantimes.com\"></ref> 2014ஆம் ஆண்டுக்கான அமைதிக்கான நோபல் பரிசு இவருக்கு மலாலா யூசப்சையி உடன் பகிர்ந்தளிக்கப்பட்டது.\n\nSection::::பிறப்பு.\nகைலாசு சத்யார்த்தி 1954-ஆம் ஆண்டில், மத்தியப்பிரதேச மாநிலத்தில், விதிஷா நகரத்தில் பிறந்தார். இவர் தந்தை காவல்துறையில் காவலராக இருந்தவர். அவர் கைலாசு சிறுவயதாக உள்ள போதே மரணமடைந்து விட்டார்.\n\nSection::::இளம்பருவம்.\nகைலாசு சத்யார்த்தி தனது 11ஆவது வயதிலேயே, தன்னுடைய நண்பர் குழுவுடன், நூல் வங்கி ஒன்றைத் தொடங்கினார். மின்பொறியியலில் பட்டம் பெற்றுள்ளார். 1980இல், தனது பணியை விட்டு விலகி, தன் நண்பர்களின் உதவியோடு, தனது தொண்டு நிறுவனத்தை துவங்கினார்.\n\nஇளம் வயதில் தான் பள்ளிக்குச் செல்லும் போது தன் வயதுடைய பையன் தன்னை ஏக்கத்துடன் உற்றுப் பார்த்ததைக் கவனித்த சத்தியார்த்தி அப்பையனின் தந்தையான காலணி தைப்பவரிடம் அவர் மகன் ஏன் பள்ளிக்குச் செல்லவில்லை என்று கேட்டதற்குத் தாங்கள் உழைக்க மட்டும் பிறந்தவர்கள் என்று அவர் கூறிய பதில் தன்னை வெகுவாகப் பாதித்ததாகவும், ஏழை குழந்தைகளுக்காக தான் உழைக்க ஆரம்பத்ததில் அந்நிகழ்ச்சியின் பங்கு பெரிது என்றும் கூறினார்.\n\nஇளம்பருவத்தில் சில விருந்தினர்களை அழைத்திருந்தார். அவர்கள் உணவைச் சமைத்தது தாழ்த்தப்பட்ட மக்கள் என்று அறிந்ததால் உணவு உட்கொள்ளாமல் இடையிலேயே சென்று விட்டனர். அந்நிகழ்ச்சியால் பாதிக்கப்பட்டு தன் குடும்பப் பெயரான சர்மா என்பதை விடுத்து சத்தியார்த்தி என்பதை அதற்குப் பதில் சூட்டிக்கொண்டார்.\n\nSection::::பணி.\nசிறுவர்களின் சமூகச் சிக்கல்களுக்காக உலகளவில் சத்தியார்த்தி போராடினார். சிறுவர் தொழிலாளர்களுக்கெதிரான உலகளாவிய அணிவகுப்பில் (\"Global March Against Child Labor\") பங்கேற்றார். உலகளவிலான தன்னார்வல அமைப்புகள், ஆசிரியர்கள், தொழிற்சங்கங்களின் கூட்டணியான இதன் பன்னாட்டு பரிந்துரைப்பு \"சிறுவர் தொழிலாளர் மற்றும் கல்விக்கான அமைப்பான பன்னாட்டு மையத்தில்\" (ICCLE) இணைந்து பணியாற்றினார். தெற்கு ஆசியாவில் சிறுவர் தொழிலாளர்களை ஈடுபடுத்தாது தயாரிக்கப்பட்ட கம்பளங்களை தரம் காட்டவும் கட்டுப்படுத்தவும் \"ரக்மார்க்கு\" என்ற முதல் சுயச்சான்றிதழை அறிமுகப்படுத்தினார். (இது தற்போது \"குட் வீவ்\" எனப்படுகிறது). பின்னர் ஐரோப்பாவிலும் அமெரிக்காவிலும் இத்தகைய சான்றிதழ் கொண்ட கம்பளங்களையே வாங்க 1980களிலும் 1990களிலும் பரப்புரை ஆற்றினார். சமூக அக்கறையுள்ள நுகர்வுக்கும் வணிகத்திற்குமான விழிப்புணர்வுக்காகப் போராடினார். இந்த இயக்கத்தின் தாக்கத்தாலும் வெற்றியாலும் உலகளவில் தயாரிப்பு மற்றும் வழங்கல் துறைகளில் மேம்பாடு ஏற்பட்டது.\n\nசத்தியார்த்தி புது தில்லியில் வாழ்கிறார். இவருடன் மனைவி, மகள், மகன் மற்றும் மருமகன் வாழ்ந்து வருகின்றனர். தன்னால் காப்பாற்றப்பட்ட சிறுவர்களையும் தனது குடும்பத்தில் ஒருவராகப் பேணி வருகிறார்.\n\nSection::::விருதுகள்.\nசத்தியார்த்தியை பலதரப்பட்ட குறும்படங்கள், சின்னத்திரை நிகழ்ச்சிகள், விழிப்புணர்வு திரைப்படங்கள் இவரின் சேவையான குழந்தைத் தொழிலாளர் ஒழிப்பு முறையை முன்னிலைப்படுத்தின. இவர்தம் சீரியப் பணிக்கு தேசிய, பன்னாட்டு விருதுகளைப் பெற்றுள்ளார்.\n\n\n"}
{"id": "231365", "url": "https://ta.wikipedia.org/wiki?curid=231365", "title": "லீ பியுங் ஹுன்", "text": "லீ பியுங் ஹுன்\n\nலீ பியுங் ஹுன் () (பிறப்பு: ஜூலை 12, 1970) ஒரு தென் கொரிய நாட்டு நடிகர் ஆவார். இவர் ஹீரோ, ஐ சா த டெவில், , ரெட் 2 போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார். இவர் தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.\n\n"}
{"id": "231377", "url": "https://ta.wikipedia.org/wiki?curid=231377", "title": "கிரனடா பெருங்கோவில்", "text": "கிரனடா பெருங்கோவில்\n\nகிரனடா பெருங்கோவில் (ஆங்கிலம்: Granada Cathedral; எசுப்பானியம்: Catedral de Granada, Catedral de la Anunciación) என்பது எசுப்பானியாவின், கிரனடா எனும் நகரத்தின் மத்தியில் அமைந்துள்ள ஒரு பெருங்கோவில் ஆகும். கிரனடா திருச்சபையின் ஆசனப்பெருங்கோயில் இதுவாகும். இது ஒரு உரோமன் கத்தோலிக்கப் பெருங்கோவிலாகும். இதனுடைய கட்டுமானப்பணிகள் 1156 ஆம் ஆண்டில் ஆரம்பமாகி 1561 ஆம் ஆண்டு நிறைவுற்றன.\n\n"}
{"id": "231380", "url": "https://ta.wikipedia.org/wiki?curid=231380", "title": "அல்மெரியா பெருங்கோவில்", "text": "அல்மெரியா பெருங்கோவில்\n\nஅல்மெரியா பெருங்கோவில் (ஆங்கிலம்: Cathedral of Almería; எசுப்பானியம்: Catedral de Almería) என்பது எசுப்பானியாவின், அல்மெரியா எனும் இடத்தில் அமைந்துள்ளது இப்பெருங்கோவில் ஒரு உரோமன் கத்தோலிக்கப் பேராலயம். அல்மெரியா திருச்சபையின் ஆசனப்பெருங்கோவில் இதுவாகும்.\n\nஇப்பெருங்கோவில் கோதிக் மற்றும் மறுமலர்ச்சிக் கால கட்டிடக்கலை வடிவங்களில் 1524 ஆம் ஆண்டு தொடக்கம் 1562 வரை கட்டப்பட்டது. இதன் இறுதி மணி 1805 ஆம் ஆண்டில் கட்டப்பட்டது.\n"}
{"id": "231386", "url": "https://ta.wikipedia.org/wiki?curid=231386", "title": "அல்பசெட் பெருங்கோவில்", "text": "அல்பசெட் பெருங்கோவில்\n\nஅல்பசெட் பெருங்கோவில் அல்லது அல்பகேட் டி ஜோன் பெருங்கோவில் (ஆங்கிலம்: Cathedral of San Juan de Albacete; எசுப்பானியம்: Catedral de San Juan de Albacete) என்பது எசுப்பானியாவில் அமைந்துள்ள அல்பசெட் எனும் நகரத்தில் அமைந்துள்ள ஒரு பெருங்கோவில் ஆகும். இது ஒரு உரோமன் கத்தோலிக்கப் பெருங்கோவில் ஆகும். இது 1982 ஆம் ஆண்டில் எசுப்பானியப் பாரம்பரியக் கலாச்சாரக் களமாகப் பிரகடனம் செய்துவைக்கப்பட்டது.\n\nSection::::வரலாறு.\nஅல்பகேட் டி சான் ஜோன் பெருங்கோவில் 1515இல் முடிசார் எடிபைஸ் எனும் இடத்தில் கட்டப்பட்டது. இந்த நேரத்தில், அல்பகேட் கார்ட்டகேனா மறைமாவட்டத்தின் கட்டுப்பாட்டுக்குள் இருந்தது. \n\n\n"}
{"id": "231388", "url": "https://ta.wikipedia.org/wiki?curid=231388", "title": "நயினாதீவுக் கல்வெட்டு", "text": "நயினாதீவுக் கல்வெட்டு\n\nநயினாதீவுக் கல்வெட்டு என்பது, யாழ்ப்பாணக் குடாநாட்டுக்கு அப்பால் அமைந்துள்ள நயினாதீவில் உள்ள அம்மன் கோயிலில் உள்ள ஒரு கல்வெட்டு ஆகும். கல்லின் இரண்டு பக்கங்களிலும் பொறிப்புக்களைக் கொண்டிருந்த இக்கல்வெட்டு, இரண்டாக உடைந்த நிலையிலேயே கண்டெடுக்கப்பட்டது. கீழ்ப்பகுதி கோயில் சுவரின் ஒரு பகுதியாகக் கட்டப்பட்டுள்ளது. மற்றப் பகுதி கோயில் கட்டப்பட்ட காலத்தில் சிற்பிகள் தமது ஆயுதங்களைத் தீட்டுவதற்காகப் பயன்பட்டதனாற் போலும் ஒரு பக்கத்து எழுத்துக்கள் வாசிக்க முடியாதபடி அழிந்து போய்விட்டன. ஆனால், இத்துண்டின் பின்பக்கம் நிலத்துடன் இருந்ததால் எழுத்துக்கள் சேதமடையாமல் தப்பிவிட்டன.\n\n1920களில் வெளிவந்த \"பண்டைய யாழ்ப்பாணம்\" \"(Ancient Jaffna)\" என்னும் தனது ஆங்கில நூலில் இது பற்றிக் குறிப்பிட்ட செ. இராசநாயகம், அதன் உள்ளடக்க வாசிப்பையும் அடிக்குறிப்பாக வெளியிட்டார். 1949ல் இலங்கைத் தொல்பொருட் திணைக்களத்தினர் இக்கல்வெட்டின் மைப்பிரதி ஒன்றை எடுத்தனர். இதை அடிப்படையாகக் கொண்டு 1989ல் இக்கல்வெட்டை வாசித்த கா. இந்திரபாலா, யாழ்ப்பாணத்துச் சாசனங்கள் பற்றித் தான் எழுதிய கட்டுரையில் அதை வெளியிட்டார்.\n\nமுதலாம் பரக்கிரமபாகு என்னும் சிங்கள அரசனால் வெளியிடப்பட்ட இக்கல்வெட்டுத் தமிழ் மொழியிலும், சில பகுதிகள் சமசுக்கிருத மொழியிலும் உள்ளன. இதன் எழுத்தமைதி கொண்டும், பராக்கிரமபாகுவின் ஆட்சிக் காலத்தை அடிப்படையாக வைத்தும் இக்கல்வெட்டு 12 ஆம் நூற்றாண்டில் பொறிக்கப்பட்டது எனக் கருதப்படுகிறது. பிறநாட்டு வணிகர்களுக்கான வசதிகள், வரிகள் என்பன குறித்து இக்கல்வெட்டு எடுத்துக் கூறுகிறது. நெடுந்தீவு, நயினாதீவு போன்ற பகுதிகளில் வணிகக் கப்பல்கள் அடிக்கடி கரைதட்டிச் சேதம் அடைந்து வந்ததால், நயினாதீவில் இது பொறிக்கப்பட்டிருக்கலாம் என இராசநாயகம் கருதினார். ஆனால், இது ஊர்காவற்றுறையிலேயே முதலில் பொறிக்கப்பட்டது என்றும் பின்னர் பிற்காலத்தில் இது நயினாதீவுக்குக் கொண்டு போயிருக்கலாம் என்பதும் இந்திரபாலாவின் கருத்து.\n\n"}
{"id": "231391", "url": "https://ta.wikipedia.org/wiki?curid=231391", "title": "திருக்குற்றாலநாத சுவாமி கோயில் வரலாறும் பண்பாடும் (நூல்)", "text": "திருக்குற்றாலநாத சுவாமி கோயில் வரலாறும் பண்பாடும் (நூல்)\n\nதிருக்குற்றாலநாத சுவாமி கோயில் வரலாறும் பண்பாடும் நூல் முனைவர் சொ.சுப்பிரமணிய கவிராயர் எழுதி உலகத் தமிழாராய்ச்சி நிறுவனத்தால் வெளியிடப்பட்ட நூல்.இந்து சமய அறநிலையத் துறையின் நிதியுதவி பெற்று வெளியிடப்பட்ட நூல்.\n\nதிருக்குற்றாலநாதர் திருக்கோயிலின் வடிவமைப்பு, தொன்மை, தனிச்சிறப்பு, வழிபாடு, பண்பாட்டுக்கூறுகள், சார்புக்கூறுகள் பற்றிய ஆய்வின் ஆய்வு முடிவுகள் நூலாக அமைந்துள்ள நூல்.\n"}
{"id": "231392", "url": "https://ta.wikipedia.org/wiki?curid=231392", "title": "இலங்கையில் சங்ககால நாணயங்கள்", "text": "இலங்கையில் சங்ககால நாணயங்கள்\n\nஇலங்கையில் சங்ககால நாணயங்கள் என்னும் இக்கட்டுரை இலங்கையில் கண்டுபிடிக்கப்பட்ட சங்ககால நாணயங்கள் பற்றியது. சங்ககாலம் எனப் பொதுவாகக் கருதப்படும் கிமு 3 ஆம் நூற்றாண்டு முதல் கிபி 3 ஆம் நூற்றாண்டு வரையிலான 600 ஆண்டுக் காலப் பகுதியில் மூவேந்தர்கள் என அழைக்கப்பட்ட சேர, சோழ, பாண்டிய மன்னர்கள் நாணயங்களை வெளியிட்டனர். இவ்வாறான நாணயங்களுட் பல இலங்கையின் பல பாகங்களிலும் கிடைத்துள்ளன.\n\nSection::::வரலாற்றுப் பின்னணி.\nதமிழ் நாட்டுக்கும் இலங்கைக்கும் இடையில் மிகப் பழைய காலம் முதலே பல்வேறு வகையான தொடர்புகள் இருந்து வந்துள்ளன. சிங்கள இனத்தைத் தொடக்கியவர்கள் என நம்பப்படும் விசயனும் அவனது 700 நண்பர்களும் பாண்டிய நாட்டில் இருந்து பெண்களை வரவழைத்து மணம் புரிந்து கொண்டதாக மகாவம்சம் என்னும் சிங்களவரின் வரலாற்று நூல் கூறுகிறது. அத்துடன், தமிழ் நாட்டில் பழங்காலத்தில் நிலவிய நுண்கற்கால, பெருங்கற்காலப் பண்பாட்டை ஒத்த பண்பாட்டைக் காட்டும் தொல்பொருட்கள் இலங்கையில் பல இடங்களில் கிடைத்துள்ளன. சங்ககாலப் பகுதியில் தமிழ் நாட்டுக்கும் இலங்கைக்கும் இடையே வணிகத் தொடர்புகள் இருந்ததைக் காட்டும் சான்றுகளும் இலங்கையில் கிடைத்துள்ளன.\n\nதமிழ் நாட்டு வணிகர்கள் பெரும்பாலும் இலங்கையின் வடக்கு, வட மேற்குக் கரையோரங்கள் ஊடாகவே வணிகம் நடத்தி வந்தனர். இதனால், இது தொடர்பான தொல்லியற் சான்றுகளும் இப்பகுதியில் அதிகம் கிடைக்கின்றன.\n\nSection::::சங்ககால நாணயங்கள்.\nசங்ககாலத்தில் தமிழ்நாட்டில் வெளியிடப்பட்ட நாணயங்கள் சதுர, நீள்சதுரச் செப்புக் காசுகள்; பெருவழுதிக் காசுகள், ஆண்டிப்பட்டிக் காசுகள், மாக்கோதைக் காசுகள், கொல்லிப்புறைக் காசுகள், குட்டுவன்கோதைக் காசுகள் போன்ற பெயர்களால் அறியப்படுகின்றன. பல சங்ககால நாணயங்களில் மன்னர் பெயர் எதுவும் இல்லை. இவற்றின் பின்புறம் காணப்படும் அவர்களின் குலச் சின்னங்களை அடிப்படையாக வைத்தே நாணயங்கள் அடையாளம் காணப்படுகின்றன. சோழர் நாணயங்களில் முன்பக்கம் யானையும் பின்பக்கத்தில் புலி உருவமும் பொறிக்கப்பட்டன. முன்பக்கத்தில் யானையும் பின்பக்கத்தில் பனை மரமும் பொறிக்கப்பட்டவை சேரர் நாணயங்கள். முன்புறம் யானையும் பின்புறத்தில் மீனும் பொறிக்கப்பட்ட நாணயங்கள் பாண்டியர் நாணயங்கள். மன்னர் பெயர் பொறிக்கப்பட்ட சில நாணயங்களும் உள்ளன. இவற்றுள் பெருவழுதி, எதிரன், அதிரன், சேந்தன், கொல்லிரும்புறை போன்ற பெயர்களுடன் கூடிய நாணயங்கள் அடங்கும். குட்டுவன் கோதை, மாக்கோதை ஆகியோர் வெளியிட்ட நாணயங்களில் மன்னனின் பெயரும் உருவமும் காணப்படுகின்றன.\n\nSection::::இலங்கையில் கிடைத்த நாணயங்கள்.\nஇலங்கையில் சோழரும் பாண்டியரும் வெளியிட்ட சங்ககால நாணயங்கள் கிடைத்துள்ளன. சேரரின் நாணயங்கள் எதுவும் இதுவரை கிடைக்கவில்லை. சோழரினதும், பாண்டியரதும் நாணயங்கள் இலங்கையின் பண்டைக்காலத் தலைநகரமான அநுராதபுரம், மன்னாருக்கு அருகில் பெரிய வணிகத் துறைமுகமாக விளங்கிய மாதோட்டம், யாழ் குடாநாட்டில் முக்கிய நகரமாக விளங்கிய கந்தரோடை ஆகிய இடங்களிலும் பூநகரியிலும், கிடைத்துள்ளன. இவற்றுள்ளும் பாண்டியர் வெளியிட்ட நாணயங்களே அதிகம்.\n\nSection::::கந்தரோடை.\n1917 ஆம் ஆண்டில் கந்தரோடையில் மேற்கொள்ளப்பட்ட அகழ்வாய்வில் சில பாண்டியர்களின் சங்ககால நாணயங்கள் கிடைத்தன. இவை பெருவழுதி நாணயங்களென இனங்காணப்பட்டுள்ளன. அண்மைக் காலத்திலும் மூன்று நாணயங்கள் இப்பகுதியில் கண்டெடுக்கப்பட்டன. இவற்றுள் சதுர வடிவான இரண்டு நாணயங்கள் பெருவழுதி நாணயங்கள். இங்கே சில சோழ நாணயங்களும் கிடைத்துள்ளன.\n\nSection::::பூநகரி.\n1989-95 காலப் பகுதியில் ப. புஷ்பரட்ணத்தின் ஆய்வுகளில் இப்பகுதியில் இருந்து 19 சங்ககால நாணயங்கள் கிடைத்தன. இவற்றுள் 17 பாண்டியர் நாணயங்கள். இரண்டு சோழர் வெளியிட்டவை.\n\n"}
{"id": "231393", "url": "https://ta.wikipedia.org/wiki?curid=231393", "title": "பாண்டியன் வங்கி", "text": "பாண்டியன் வங்கி\n\nபாண்டியன் வங்கி (\"Pandyan Bank\") தமிழ்நாட்டின் மதுரையில் 1946ஆம் ஆண்டு திசம்பர் 11 அன்று எஸ்.என்.கே.சுந்தரம் அவர்களால் நிறுவப்பட்ட தனியார்த்துறை வங்கியாகும். இதனை கனரா வங்கி 1963இல் கையகப்படுத்தியது.\n\nபாண்டியன் வங்கி பல புதுமைகளை அறிமுகப்படுத்தியது; சேமிப்பு வங்கி கணக்குப் புத்தகங்களுக்கு நெகிழியாலான பொதிகளை வழங்கியது. 1947ஆம் ஆண்டிலேயே முதன்முதலாக மதுரை டவுன்ஹால் கிளையை அனைத்து மகளிர் கிளையாக உருவாக்கியது. இங்கு பணிபுரிந்த பத்து பெண்களில் நிறுவனர் சுந்தரத்தின் மகளான கமலா சுந்தரமும் ஒருவராவார்.\n\nதிசம்பர் 2, 1963இல் கனரா வங்கியுடனான இணைப்பு செயலாக்கத்திற்கு வந்தது. கையகப்படுத்தப்படும்போது பாண்டியன் வங்கிக்கு 800 பணியாளர்களும் 83 கிளைகளும் இருந்தன.\n"}
{"id": "231397", "url": "https://ta.wikipedia.org/wiki?curid=231397", "title": "பஞ்சதந்திரம்", "text": "பஞ்சதந்திரம்\n\nபஞ்சதந்திரம் என்பது சமஸ்கிருத மொழியில் எழுதப்பட்ட கதைகள் மற்றும் செய்யுள்களின் தொகுப்பாகும். இது விஷ்ணு சர்மா என்பவரால் கி.மு 200-ல் எழுதப்பட்டதாகச் சொல்லப்படுகிறது. பஞ்ச தந்திரக் கதைகள் பொழுது போக்குக் கதைகளாக இருந்தாலும் இது நீதி பற்றிய மூலக் கொள்கைகளைத் தெளிவுபடுத்தும் கதைகளாகவே இருக்கின்றன. இந்தக் கதைகள் ஒவ்வொன்றும் நீதியின் ஏதாவது ஒரு விளக்கத்தை அளிப்பதாகவே இருக்கிறது. இதில் அரசநீதியின் மையக்கருத்துக்கள் விலங்குக் கதைகளின் மூலம் சொல்லப்பட்டுள்ளது. இதில் ஐந்து முதன்மையான கருத்துக்கள் சொல்லப்பட்டுள்ளன. அவையாவன:\n\n\nSection::::பஞ்ச தந்திரக் கதைகளுக்கான வரலாற்றுக் கதை.\nதென்னிந்தியாவில் மகிலாரோப்பொயம் என்று ஒரு நகரம் இருந்தது. அந்த நகரத்தில் அமரசக்தி எனும் ஒரு மன்னன் ஆண்டு வந்தான். அம்மன்னனுக்கு பகுசக்தி, உக்கிரசக்தி, அனந்த சக்தி எனும் மூன்று மகன்கள் இருந்தனர். இவர்கள் மூவருமே முட்டாள்கள், குறும்புக்காரர்கள், தொல்லை தருபவர்கள். இவர்களுக்குக் கல்வி பயில்வதில் சிறிது கூட ஆர்வமோ, ஆசையோ கிடையாது.\n\nமன்னன் அமரசக்தி தனது மகன்களின் இந்த தீயகுணங்களைக் கண்டு மனம் வெதும்பினான். தன் மகன்கள் கல்வி கற்கவில்லையே எனக் கவலையில் ஆழ்ந்தான். இந்தக் கவலையை ஒரு நாள் அரசவையில் வெளியிட்டு மனம் வருந்தினான். அரசனின் வருத்தத்தை அறிந்து சபையினர் அனைவரும் அமைதியாக இருந்தனர். \n\nஇந்நிலையில் விஷ்ணு சர்மா என்கிற ஒரு பண்டிதர், “அரச குமாரர்களை என்னிடம் விட்டு விடுங்கள். ஆறே மாதங்களுக்குள் நான் அவர்களுக்கு அரசியல் குறித்த இரகசியங்களை எல்லாம் கற்பித்து விடுகிறேன்” என்றார்.\n\nமன்னன் அமரசக்தியும் இதற்கு ஒப்புக் கொண்டான். மூன்று அரச குமாரர்களும் விஷ்ணு சர்மாவிடம் ஒப்படைக்கப்பட்டனர்.\n\nவிஷ்ணு சர்மா அந்த மூன்று அரச குமாரர்களையும் தன் வீட்டிற்கு அழைத்துச் சென்றார். அவர்களுக்கு எளிமையாகப் புரிந்து கொள்ளும்படியான, அவர்களது மனத்தைக் கவரும் கதைகளைக் கூறினார். அந்தக் கதைகள் அனைத்தும் சுவையாக இருந்தன. அவற்றை அரச குமாரர்கள் மகிழ்ச்சியுடன் கேட்டனர். இந்தக் கதைகள் மூலமாக விஷ்ணு சர்மா அவர்களுக்கு அரசியல் பற்றிய உத்திகளையும், இரகசியங்களையும் சொல்லிக் கொடுத்தார். ஆறு மாதங்களுக்குள்ளாக முன்று அரச குமாரர்களும் அரசியலில் தேர்ச்சி பெற்றவர்களாக அரண்மனைக்குத் திரும்பிச் சென்றனர்.\n\nவிஷ்ணு சர்மா அரச குமாரர்களுக்குச் சொன்ன கதைகள் “பஞ்ச தந்திரக் கதைகள்” என அழைக்கப்படுகின்றன.\n\nSection::::பஞ்ச தந்திரக் கதைத் தொகுப்புகள்.\nபஞ்ச தந்திரக் கதைத் தொகுப்பில் முதல் பாகத்தில் 34 கதைகள், இரண்டாம் பாகத்தில் 10 கதைகள், மூன்றாம் பாகத்தில் 18 கதைகள், நான்காம் பாகத்தில் 13 கதைகள், ஐந்தாம் பாகத்தில் 12 கதைகள் இருக்கின்றன. ஒவ்வொரு பாகத்திலும் வரும் முதல் கதைதான் அந்தப் பாகத்தின் முக்கியக் கதையாகும். அந்தக் கதைக்குத் துணைக்கதைகள் உள்ளன. முதல் கதையும், அதற்குத் தொடர்ச்சியாக வரும் துணைக்கதைகளும், கடைசியில் முதல் கதையின் முடிவு என்னவாயிற்று என்பதைக் கூறுவதாகவே அமைக்கப்பட்டிருக்கும்.\n\nSection::::பஞ்ச தந்திரக் கதைப் பாத்திரங்கள்.\nபஞ்ச தந்திரக் கதையின் பாத்திரங்கள் பெரும்பான்மையாக மிருகங்கள் அல்லது பறவைகளாகவே இருக்கின்றன. இருப்பினும் இப்பாத்திரங்கள் கதைக்குச் சுவையூட்டுவதாகவே இருக்கின்றன.\nமுதலாவதாக வரும் மித்திரபேதம் என்னும் நட்புப் பிரித்தலில் இடம்பெறும் 'சிங்கம் எருதின் ஒலி கேட்டு மயங்கியது' கதையின் பாத்திரங்கள்:-\n1.மகிழாருப்பியம் என்ற பட்டண வணிகன் வர்த்தமானன்\n2.சஞ்சீவகன்,நந்தகன் எனும் எருதுகள்.\n3.பிங்களன் எனும் சிங்கம்\n4.பிங்களனின் மந்திரிகுமாரர்களாகிய கரடகன், தமனன் எனூம் நரிகள்\n5.(குரங்கு ஆப்பைப் பிடுங்கின கதையின்)மகததேச ஸுதத்தன்\n6.ஆப்பை பிடுங்கிய குரங்கு\n7.சந்நியாசி தேவசர்மா,திருடன் ஆஷாடபூதி,பாம்பு, மீன்,நண்டு, கொக்கு (நம்பி மோசம் போன கதை)\n8.(முயல் சிங்கத்தைக் கொன்ற கதை)மதோன்மத்தன் எனும் சிங்கம்,முயல்\n9.(சீலைப்பேன் மூட்டைப்பூச்சியால் மாண்ட கதை)மந்தவிசர்ப்பணி எனும் சீலைப்பேன்,டிண்டிபன் எனும் மூட்டைப்பூச்சி,அரசன்\n10.(காகம் முதலானவை ஒட்டகத்தை வஞ்சனையால் கொன்ற கதை) மதோற்கடன் எனும் சிங்கம், மந்திரி காக்கை,மந்தானகன் எனும் ஒட்டகம் <ref>பஞ்சதந்திரம்-வித்வான் தாண்டவராய முதலியார்-ஜனரல் ஸப்ளைஸ் கம்பெனி-மதராஸ்-1913<\\ref>\n\n"}
{"id": "231399", "url": "https://ta.wikipedia.org/wiki?curid=231399", "title": "ஸ்க்ராட்ச் (நிரலாக்க மொழி)", "text": "ஸ்க்ராட்ச் (நிரலாக்க மொழி)\n\nஸ்க்ராட்ச் என்பது நிகழ்வு சார்ந்த நிரலாக்க (Event driven programming) மொழி. இம்மொழியை கொண்டு அசைவூட்டும் படங்கள், செயல்பாடுகள், கதைகள், விளையாட்டுக்கள் போன்றவற்றை உருவாக்கி மாற்றவர்களுடன் பகிர்ந்துகொள்ள இயலும். இது கட்டற்ற வகையைச் சார்ந்தது. இது ஆசிரியர்கள், மாணவர்கள், பெற்றோர்கள் என அனைத்து தரப்பினரும் பயன்படுத்தும் வகையில் கற்றலை முன் நிறுத்துக்கிறது. இதைக் கொண்டு குழந்தைகள் பாடங்களை இயங்குபடம் (Animation) மூலம் எளிதில் புரிந்து கொள்ள உதவும். இதன் சமீபத்திய பதிப்பு 2.0. அனைத்து இயங்கு தளத்திலும் இயங்கும் வண்ணம் குனூ பொதுமக்கள் உரிமம் (GPLv2) மற்றும் ஸ்க்ராட்ச் மூல குறியீடு உரிமத்தின் கீழ் வழங்கப்படுகிறது.\n\n"}
{"id": "231400", "url": "https://ta.wikipedia.org/wiki?curid=231400", "title": "மூவார்", "text": "மூவார்\n\nமூவார் (மலாய்: \"Muar\", சீனம்: \"麻坡\"), மலேசியா, ஜொகூர் மாநிலத்தின் மூவார் மாவட்டத்தில் உள்ள ஒரு நகரம். இந்த நகரம் பண்டார் மகாராணி என்று அழைக்கப் படுகிறது. இது ஓர் அரச நகரமாகும். ஜொகூர் மாநிலத்தில் ஜொகூர் பாரு மாநகரத்திற்கு அடுத்து இரண்டாவது பெரிய நகரமாக விளங்கி வருகிறது.\n\nஜொகூர் மாநிலத்தில் வட மேற்கே அமைந்து இருக்கும் இந்த நகரத்தின் மாவட்டமும் மூவார் என்றே அழைக்கப் படுகிறது. முன்பு இந்த நகரம் தங்காக் மாவட்டத்தின் ஒரு பகுதியாக இருந்தது. 2006-ஆம் ஆண்டிற்குப் பிறகு, மூவார் என்பது தனி நகரமாகவும், ஒரு தனி மாவட்டமாகவும் பிரகடனம் செய்யப்பட்டது.\n\nSection::::வரலாறு.\nமலேசிய நகரங்களில் மூவார் நகரம் மிகவும் பழைமை வாய்ந்த நகரங்களில் ஒன்றாகக் கருதப்படுகிறது. இங்கு பல வரலாற்று பதிவுகளும், தொல்பொருள் பொருட்களும் கிடைக்கப் பெற்றுள்ளன. மலாக்கா சுல்தானகம் தொடங்குவதற்கு முன்பாகவே மூவாரின் வரலாறு தொடங்கி விட்டதாக வரலாற்று ஆய்வாளர்கள் கருதுகின்றனர். 1361-இல், மஜாபாகித் இந்துப் பேரரசின் ஒரு பகுதியாக மூவார் இருந்து உள்ளது.\n\nமலாக்காவைத் தோற்றுவித்தவர் பரமேசுவரா. இவர் சுமத்திரா, துமாசிக்கில் இருந்து வெளியேற்றப் பட்டதும், மலாக்காவிற்குச் சென்ற போது, இந்த மூவார் பகுதியில் கோத்தா பூரோக் எனும் இடத்தில் சில காலம் தங்கி இருந்ததாகவும் சொல்லப் படுகிறது. \n\n1511-இல், மலாக்காவைப் போர்த்துகீசியர்கள் கைப்பற்றியதும், மலாக்காவின் கடைசி சுல்தானாக இருந்த முகமுட் ஷா, இந்த மூவாரில் தான் தஞ்சம் அடைந்தார். மூவாரில் இருந்தவாறு முகமுட் ஷா, போர்த்துகீசியர்களை எதிர்த்துப் போராடி வந்தார். \n\nமலாக்காவை ஆட்சி செய்த ஏழாவது அரசர், சுல்தான் அலாவுதீன் ரியாட் ஷாவின் (1477–1488) கல்லறையும் சேதம் அடைந்த நிலையில் இன்னும் மூவாரில் தான் இருக்கிறது. அந்தக் கல்லறையை போர்த்துகீசியர்கள் சிதைத்து விட்டனர். மலேசிய வரலாற்றுப் பதிவுகளில் மூவார் எனும் நகரம் பல இடங்களில் காணப்படுகிறது.\n\nSection::::மூவார் போர்.\nமூவாரை போர்த்துகீசியர்கள் ஆட்சி செய்த போது, டச்சுக்காரர்களின் அச்சுறுத்தல்களுக்கு எதிராக போர்த்தலேசா டி மூவார் எனும் கோட்டையை இங்கு கட்டினார்கள். இரண்டாவது உலகப் போரின் போது, ஜப்பானியர்களுக்கும் பிரித்தானியர்களுக்கும் இங்கு ஒரு பெரிய போர் நடந்தது. அதை மூவார் போர் என்று அழைக்கிறார்கள்.\n\n1942 ஜனவரி 14-இல் இருந்து 22 வரை, மூவாருக்கு அருகாமையில் இருந்த கெமிஞ்சே, மூவார் ஆறு, பக்கிரி மலை போன்ற இடங்களில் மூவார் போர் பலமான சண்டை நடைபெற்றது. மலாயா மீது ஜப்பானியர்கள் தொடுத்த தாக்குதல்களில் இதுவே ஆகக் கடைசியான போர். இந்தப் போரில், பிரித்தானியர்களுக்கு உதவியாக இருந்த 45-வது இந்தியக் காலாட்படை ஒட்டு மொத்தமாக அழிக்கப் பட்டது. \n\nSection::::புக்கிட் கெப்போங் சம்பவம்.\nமலாயா அவசரகாலத்தின் போது, மூவாருக்கு அருகாமையில் இருக்கும் புக்கிட் கெப்போங் போலீஸ் நிலையத்தை மலாயா கம்யூனிஸ்டு கட்சியைச் சேர்ந்த ஆயுதபாணிகள் தாக்கினர். 1950 பிப்ரவரி 23-ஆம் தேதி நடந்த அந்தத் தாக்குதலில் 26 போலீஸ்காரர்களும், அவர்களின் குடும்பத்தாரும் உயிரிழந்தனர். மலாயா கம்யூனிஸ்டு கட்சி, முன்பு மலாயா தேசிய விடுதலை முன்னணி Malayan National Liberation Army (MNLA) என்று அழைக்கப்பட்டது.\n\nSection::::மூவார் மாவட்டம்.\nமூவார் மாவட்டத்தின் பரப்பளவு 2346.12 சதுர கிலோமீட்டர்கள். மூவார் ஆற்றின் முகத்துவாரத்தில் அமைந்து இருக்கிறது. மலேசியத் தலைநகர் கோலாலம்பூரில் இருந்து 150 கி,மீ. தென் கிழக்கிலும், சிங்கப்பூரில் இருந்து 179 கி.மீ. வட மேற்கிலும், மலாக்கா நகரில் இருந்து 45 கி.மீ. தெற்கிலும் இருக்கிறது. மூவார் மாவட்டம், சிங்கப்பூரைப் போல இரண்டரை மடங்கு பெரிய நிலப்பகுதியைக் கொண்டது.\n\nமூவார் மாவட்டம் முன்பு இரு பிரிவுகளாகப் பிரிக்கப்பட்டு இருந்தது. மூவார் அல்லது பண்டார் மகாராணி என்பது ஒரு பிரிவு. லேடாங் எனும் தங்காக் என்பது மற்றொரு பிரிவு. தங்காக் ஒரு துணை மாவட்டமாக நிலை உயர்த்தப் பட்டதும், மூவார் ஒரு தனி நகராண்மைக் கழகமானது. இரண்டும் இப்போது தனித்தனியாகச் செயல் படுகின்றன. \n\nSection::::மூவார் புறநகர்.\nமூவார் புறநகரில் உள்ள நகரங்களும் கிராமங்களும்:\n\nSection::::லேடாங் புறநகர்.\nலேடாங் புறநகரில் உள்ள நகரங்களும் கிராமங்களும்:\n\n"}
{"id": "231402", "url": "https://ta.wikipedia.org/wiki?curid=231402", "title": "கு. வா. காமத்", "text": "கு. வா. காமத்\n\nகுண்டபூர் வாமன் காமத் (\"Kundapur Vaman Kamath\", பிறப்பு: டிசம்பர் 2, 1947) இந்தியாவில் தகவல் தொழிநுட்பத் துறையில் இரண்டாவது மிகப்பெரிய மென்பொருள் நிறுவனமான இன்ஃபோசிசு நிறுவனத்தின் சுயாதீனத் தலைவராவார்... வங்கித்துறையில் தேர்ச்சி பெற்றவரான கே. வி. காமத் இந்தியாவின் மிகப்பெரிய கடன் வழங்கும் வங்கியான ஐசிஐசிஐ வங்கியின் நிறைவேற்றுப் பொறுப்பல்லாத தலைவர் பதவியை வகித்துவருகிறார்.\n"}
{"id": "231411", "url": "https://ta.wikipedia.org/wiki?curid=231411", "title": "முந்நீர் (சொல்)", "text": "முந்நீர் (சொல்)\n\nமுந்நீர் என்னும் சொல் கடலைக் குறிக்கும். கடலில் பொழிந்து கடல் வளத்தைப் பெருக்கும் மழைநீர், ஆறு அடித்துக்கொண்டு வரும் மழைநீர், மண்ணிருந்து ஊறிவரும் ஊற்றுநீர் ஆகிய மூன்று நீரும் கலந்தது என்னும் கருத்துடன் முந்நீர் என்னும் சொல் உருவாக்கப்பட்டுள்ளது.\nSection::::முந்நீர் சொல்லாட்சி.\nமுந்நீர் என்னும் சொல்லைக் கையாண்டு சங்கநூல் பாடல்கள் தெரிவிக்கும் கருத்துக்கள் இங்குத் தொகுப்பாக வைக்கப்படுகின்றன. முந்நீர் என்னும் சொல் கடலைக் குறிக்கும்.\n\n\n\n"}
{"id": "231420", "url": "https://ta.wikipedia.org/wiki?curid=231420", "title": "புதிய வானுறுப்புகளின் பட்டியல்", "text": "புதிய வானுறுப்புகளின் பட்டியல்\n\nபுதிய வானுறுப்புகளின் பட்டியல் (\"List of NGC objects\") கீழே தரப்பட்டுள்ள விவர அட்டவணையில் தரப்பட்டுள்ளது. இந்த அட்டவணையில் முக்கியமாக வானில் உள்ள புதிய பொது உறுப்புகளான விண்மீன் கொத்துகள், நெபுலாக்கள்,விண்மீன் திறள்கள் ஆகியன பட்டியலிடப்பட்டுள்ளன.\n\n\n"}
{"id": "231425", "url": "https://ta.wikipedia.org/wiki?curid=231425", "title": "யாழ்ப்பாணம் பிரதான வீதிக் கல்வெட்டு", "text": "யாழ்ப்பாணம் பிரதான வீதிக் கல்வெட்டு\n\nயாழ்ப்பாணம் பிரதான வீதிக் கல்வெட்டு என அறியப்படும் கல்வெட்டானது, யாழ்ப்பாணத்தின் ஐரோப்பியர் நகரப் பகுதியின் பிரதான வீதியில் இருந்த உணவு விடுதி ஒன்றின் கதவு நிலையின் கீழ்ப் பகுதியில் படிக்கல்லாகப் பயன்பட்ட நிலையில் கண்டுபிடிக்கப்பட்ட ஒரு கல்வெட்டு ஆகும். 15 ஆம் நூற்றாண்டைச் சேர்ந்ததாகக் கருதப்படும் இக்கல்வெட்டு கோட்டை அரசனான ஆறாம் பராக்கிரமபாகுவின் பெயரால் பொறிக்கப்பட்டது. இது தமிழ் மொழியில் எழுதப்பட்டுள்ளது.\n\n1968 இல் தொல்பொருட் திணைக்களத்தினர் இதன் மைப்பிரதி ஒன்றை எடுத்தனர். இந்த மைப்பிரதி போதிய தெளிவின்றி இருந்ததால், 1969 இல் பேராசிரியர் கா. இந்திரபாலா இன்னொரு மைப்பிரதியை எடுத்து இக்கல்வெட்டை வாசித்துப் பதிப்பித்தார்.\n\nSection::::கல்வெட்டுச் செய்தி.\nதெரியக் கூடிய பக்கத்தில் இருந்த 25 வரிகளில் 10 வரிகள் வாசிக்க முடியாதபடி அழிந்துவிட்டன. வாசிக்கக் கூடியதாக இருந்த 15 வரிகளில் காணப்பட்டவை ஒரு அரசனின் பெயர் விபரங்கள் மட்டுமே. இந்த விபரங்களை வைத்து இக்கல்வெட்டு ஆறாம் பராக்கிரமபாகுவின் பெயரால் வெட்டப்பட்டது என இந்திரபாலா கூறுகின்றார். இப்பகுதியில் கல்வெட்டுப் பொறிக்கப்பட்ட காலம் குறித்த தகவல் இருந்த போதிலும் அது தெளிவாக இருக்கவில்லை. கல்வெட்டுப் பொறிக்கப்பட்ட காரணம் குறித்த விபரங்கள் வேறு கல்லிலோ அல்லது இதே கல்லின் மற்றப் பக்கங்களிலோ இருந்திருக்கக்கூடும். இது கண்டுபிடிக்கப்பட்ட காலத்தில் இக்கல்லின் ஒரு பக்கம் மட்டுமே தெரியக்கூடிய நிலையில் இருந்தது. இதன் மற்றப் பக்கங்களிலும் எழுத்துக்கள் இருக்கக்கூடும் என்பது இந்திரபாலாவின் கருத்தாக இருந்தது.\n\nSection::::வரலாற்றுப் பின்னணி.\nஆறாம் பரக்கிரமபாகு கிபி 1412 ஆம் ஆண்டு தொடக்கம் அவன் இறக்கும் வரை 55 ஆண்டுகள் கோட்டே இராச்சியத்தை ஆண்ட சிங்கள அரசன். இவனது வளர்ப்பு மகன் தென்னிந்தியாவைச் சேர்ந்த செண்பகப் பெருமாள் என்பவன். இவன் தனக்குப் பின் கோட்டே இராச்சியத்தைக் கவர்ந்து கொள்வான் என எண்ணிய பராக்கிரமபாகு, செண்பகப் பெருமாளைக் கோட்டேயில் இருந்து அகற்றும் நோக்குடன் யாழ்ப்பாண அரசைக் கைப்பற்றுமாறு அனுப்பினான். வீரனான செண்பகப் பெருமாள், அக்காலத்தில் யாழ்ப்பாணத்தை ஆண்ட கனகசூரிய சிங்கையாரியனைத் துரத்திவிட்டு 1450 ஆம் ஆண்டில் யாழ்ப்பாணத்தில் கோட்டேயின் மேலாதிக்கத்தை நிறுவி நல்லூரில் இருந்து அதை நிர்வகித்தான். நல்லூரை யாழ்ப்பாண அரசின் தலைநகரம் ஆக்கியவன் இவனே என்ற கருத்தும் உண்டு. நல்லூர்க் கந்தசுவாமி கோயிலைக் கட்டியவனும் இவனே எனக் கருதப்படுகிறது. 17 ஆண்டுகள் கோட்டே அரசு சார்பில் அவன் யாழ்ப்பாணத்தில் நிர்வாகம் நடத்தினான். 1467 இல் பராக்கிரமபாகு இறந்தபோது, யாழ்ப்பாணத்தை விட்டு நீங்கிய செண்பகப் பெருமாள் கோட்டேக்குச் சென்று அரசுரிமையைக் கைப்பற்றிப் புவனேகபாகு என்னும் அரியணைப் பெயருடன் அரசன் ஆனான். இதன் பின்னர் யாழ்ப்பாணத்தில் மீண்டும் தமிழ் அரசு ஏற்பட்டது. எனவே, 1450 முதல், 1467 வரையான 17 ஆண்டுகள் யாழ்ப்பாணம் ஆறாம் பரக்கிரமபாகுவின் ஆட்சியின் கீழ் இருந்தது.\n\nஇக்கல்வெட்டை முதலில் நல்லூர்க் கந்தசுவாமி கோயிலிலோ அல்லது வேறு ஒரு கட்டிடத்திலோ பொறித்திருக்கக்கூடும். 1620ல் போர்த்துக்கேயர் நல்லூரைக் கைப்பற்றித் தலைநகரைப் புதிய இடத்துக்கு மாற்றியபோது நல்லூரில் இருந்த கோயில்களையும் கட்டிடங்களையும் இடித்து அதன் கற்களைக் கொண்டு புதிய யாழ்ப்பாண நகரத்தில் கோட்டையையும் பிற கட்டிடங்களையும் அமைத்தனர். இதுவே இக்கல்வெட்டு யாழ்ப்பாண நகருக்கு வரக் காரணமாயிற்று.\n\nSection::::கல்வெட்டின் காலம்.\nகல்வெட்டில் இருந்து நேரடியாகவே அதன் காலத்தை அறிய முடியாவிட்டாலும், அதில் குறிப்பிடப்பட்டுள்ள அரசனின் பெயரை வைத்தும், எழுத்தமைதியை அடிப்படையாகக் கொண்டும், வரலாற்றுப் பின்னணிகளைச் சான்றாகக் கொண்டும் இக்கல்வெட்டின் காலத்தை அறிந்து கொள்ள முடியும். வரலாற்றுப் பிண்ணணியை வைத்துப் பார்க்கும்போது 1450க்கும் 1467க்கும் இடைப்பட்ட காலத்திலேயே ஆறாம் பரக்கிரமபாகுவின் ஆட்சி யாழ்ப்பாணத்தில் இருந்தது. எனவே, இக்காலத்திலேயே இக்கல்வெட்டு பொறிக்கப்பட்டிருக்கும் என்பதில் ஐயமில்லை.\n\n"}
{"id": "231428", "url": "https://ta.wikipedia.org/wiki?curid=231428", "title": "வரதய்யபாலம்", "text": "வரதய்யபாலம்\n\nவரதய்யபாலம் மண்டலம், ஆந்திரப் பிரதேசத்தின் சித்தூர் மாவட்டத்தில் உள்ளது. \n\nSection::::ஆட்சி.\nஇந்த மண்டலத்தின் எண் 17. இது ஆந்திர சட்டமன்றத்திற்கு சத்தியவேடு சட்டமன்றத் தொகுதியிலும், இந்திய பாராளுமன்றத்திற்கு திருப்பதி மக்களவைத் தொகுதியிலும் உட்படுத்தப்பட்டுள்ளது.\n\nSection::::ஊர்கள்.\nஇந்த மண்டலத்தில் கீழ்க்கண்ட ஊர்கள் உள்ளன.\n\n"}
{"id": "231430", "url": "https://ta.wikipedia.org/wiki?curid=231430", "title": "யசீதி மக்கள்", "text": "யசீதி மக்கள்\n\nயசீதி (\"Yazidi\", \"Yezidi\", \"Êzidî\", \"Yazdani\", \"Ayziyan\", \"Ezdiner\", \"Ezidy\") என்பவர்கள் குர்தி மொழி பேசுகின்ற ஓர் இனச்சமயக் குழுவினர் ஆவர். இவர்கள் சியா, சூபி இசுலாமியச் சமயங்களின் கூறுகளை உள்ளக நாட்டுப்புற மரபுகளுடன் கலந்த சமரச சமயத்தை பின்பற்றுகின்றனர். இந்த மரபுகள் கிழக்கத்திய உள்ளுணர்வார்ந்த, கிறித்தவ, மெசபொட்டோமியச் சமயக் கூறுகளையும் தொன்மையான ஞானக் கொள்கை, மானி சமயம் மற்றும் சரத்துஸ்திர சமயக் கொள்கைகளையும் உள்ளடக்கியவை.\n\nயசீதி மதப்பிரிவினர் ஈராக்கில் பாரம்பரியமாக வாழ்ந்துவரும் சிறுபான்மை மதப்பிரிவினர். இம்மதப்பிரிவினர் உலகில் மொத்தம் 7 இலட்சம் பேர் வாழ்கின்றனர். அவர்களில் பெரும்பான்மையினர் வட ஈராக்கின் சிஞ்சார் மலைப்பகுதியிலும் அதைச்சுற்றியுள்ள நகரங்களிலும் வாழ்கின்றனர். இனரீதியாக இவர்கள் குர்துக்கள். இவர்கள் பெரும்பாலும் தொன்மைய அசிரியாவின் பகுதியாகவிருந்த வடக்கு ஈராக்கின் நினேவெ மாநிலத்தில் வாழ்கின்றனர். ஐரோப்பாவிற்கு, குறிப்பாக ஜெர்மனிக்கு இவர்கள் குடி பெயர்ந்ததை அடுத்து ஆர்மீனியா, சியார்சியா மற்றும் சிரியா நாடுகளில் இவர்களது மக்கள்தொகை 1990களிலிருந்து வெகுவாக குறைந்துள்ளது.\n\nSection::::சமய நம்பிக்கைகள்.\nயசீதிகள் உலகைப் படைத்தவர் கடவுள் என நம்புகின்றனர். தாம் படைத்த உலகைக் காக்கும் பொருட்டு ஏழு \"புனித வாசிகள்\" அல்லது தேவதூதர்களை உருவாக்கினார்; இவர்களது \"தலைவராக\" \"மெலக் டாசு\" என்ற \"மயில் தேவதையை\" ஏற்படுத்தினார். இந்த மயில் தேவதையே ஒருவருக்கு ஏற்படும் இன்ப துன்பங்களுக்கு காரணமாவார். இந்தப் புராணக் கதாபாத்திரம் ஒரு கட்டத்தில் கடவுளையே எதிர்த்து கடவுளின் அருளிலிருந்து விலகி பின்னர் கண்ணீர் விட்டு மன்னிப்புக் கேட்டு நரகத்தின் சிறைகளிலிருந்து மீண்டு கடவுளுடன் இணைந்தார். இக்கதை ஒரே கடவுளை ஏற்றுக்கொள்ள மறுத்து கடவுளின் கட்டளையை மீறி ஆதாம், ஏவாளை வழிபட்ட சூபி நம்பிக்கைகளின் இப்லிசுடன் தொடர்புடையது. சூபிய இப்லிசுடனான இத்தொடர்பால் மற்ற \"ஒரே கடவுள்\" சமயங்கள் மயில் தேவதையை தங்கள் சமய சாத்தானுடன் அடையாளப்படுத்தி யசீதிகளை \"சாத்தானை வழிபடுவோர்\" என பல நூற்றாண்டுகளாக ஒடுக்கி வருகின்றனர். இத்தகைய ஒடுக்குதல் தற்கால ஈராக் எல்லையில் முன்னர் சதாம் உசேனாலும் பின்னர் அடிப்படைவாத சுன்னி இசுலாம் புரட்சியாளர்களாலும் இன்னமும் தொடர்கின்றது.\n\nஇவர்கள் மாலிக் டவ்வூஸ் என்ற மயில் தேவதையை வழிபடுவதால் மற்ற மதத்தினர் சகித்துக் கொள்ள மறுக்கின்றனர். மயில் தேவதையை குத்துவிளக்கில் பொறித்து வைத்துக்கொள்வது இவர்களது வழக்கம். மொத்தம் ஏழு தேவதைகள் என்றும் அதில் தலையாயது இந்த மாலிக் டவ்வுஸ் என்றும் பிற தேவதைகள் அனைத்தும் அதற்கும் கீழே என்பது அவர்களின் நம்பிக்கை. கிருத்தவர்களுக்கு இருப்பதைப் போல ஞானஸ்தானம் உண்டு. இஸ்லாமியர்களைப் போலவும் யூதர்களைப் போலவும் விருத்தசேதனம் உண்டு. ஜெராஸ்டிரியர்களைப் போல தீ வழிபாடும் உண்டு. ஆனால் இவர்கள் ஆபிரகாமை ஏற்றுக் கொள்ளாதவர்கள். 11 ஆம் நூற்றாண்டில் உமையத் ஷேக் என்பவர்தான் இம்மதத்தை உருவாக்கினார், அல்லது நிறுவனமயமாக்கினார். இந்த மதம் யூத மதம், இஸ்லாமிய மதம், கிருத்தவ மதம், ஜெராஸ்டிர மதம் ஆகியவற்றிலிருந்து ஒவ்வொரு அம்சத்தையும் எடுத்துக் கொண்டுள்ளது.\n\nஆகத்து 2014இல் ஈராக்கையும் அண்டைய நாடுகளையும் இசுலாமியமில்லா தாக்கங்களிலிருந்து \"தூய்மைப்படுத்துமுகமாக\" யசீதிகளை இராக்கிலும் சாமிலும் இஸ்லாமிய அரசு இயக்கத்தினர் குறிவைத்துத் தாக்கி வருகின்றனர்.\n\nSection::::ஆபிரகாமிய சமய விமர்சனங்கள்.\nசாத்தானைக் கடவுள் சபித்து, சொர்க்கத்திலிருந்து விரட்டியதாக தொன்மக் கதைகள் இஸ்லாம், கிருத்துவம், போன்ற மதங்களில் உண்டு. யசீதி மத நம்பிக்கையின் படி, கடவுள் பூமியைப் படைத்தார். அதன் பிறகு, பூமியைப் பாதுகாப்பதற்காக, கடவுளின் தெய்வீக ஒளியில் இருந்து ஏழு தெய்வங்கள் அவதரித்தனர். ஏழு பேரில் ஒருவரான மாலிக் டவ்வுஸ் என்ற மயில், தலைமைப் பொறுப்பிற்கு நியமிக்கப் பட்டது. பின்னர் கடவுள் முதல் மனிதனான ஆதாமை படைத்த நேரம், எல்லாத் தெய்வங்களும் அந்த மனிதனை வணங்க வேண்டும் என்று உத்தரவிட்டாராம். தவசி மாலிக் மட்டும் அந்த உத்தரவுக்கு அடி பணிய மறுத்து விட்டது. “தங்களின் ஒளியில் இருந்து பிறந்த நான், எவ்வாறு தங்களின் துகள்களில் இருந்து பிறந்த மனிதனை வணங்க முடியும்?” என்று கேட்டது. அதனால் தவசி மாலிக் கடவுளின் கருணையை இழந்து விட்டது. ஆயினும் நடந்ததற்காக வருந்தியதால், பூமியில் கடவுளின் பிரதிநிதியாக நியமிக்கப் பட்டது. அதனால் யசீதிகள் கடவுளால் மன்னிக்கப்பட்டதுதான் தங்களது தேவதை மாலிக் டவ்வுஸ் என நம்புகின்றனர். இதனாலேயே இவர்கள் சாத்தானை வணங்குபவர்கள் என்று இவர்கள்மீது மற்றவர்கள் முத்திரை குத்திவிட்டார்கள்.\n\nSection::::இனப்படுகொலைகள்.\n18, 19ஆம் நூற்றாண்டுகளில் ஆட்டோமன் பேரரசின் போது யசீதிகளுக்கு எதிராக 72 முறை படுகொலைகள் நிகழ்த்தப்பட்டன. 2007இல் கூட அவர்கள் அதிகம் புழங்கும் பகுதிகளில் கார்களில் குண்டுவைத்து 800க்கும் மேற்பட்ட யஜீதுகள் கொல்லப்பட்டனர்.\n\nதற்போது ஐ. எஸ். இயக்கத்தினரால் இவர்களுக்கு அச்சுறுத்தல் ஏற்பட்டுள்ளது 500க்கும் மேற்பட்டோர் கொல்லப்பட்டுள்ளனர். தப்பியோடியவர்கள் தவிர சுமார் ஐம்பதாயிரம் பேர் வரை ஐ. எஸ். அமைப்பினரால் கொல்வதற்காக சுற்றி வளைக்கப்பட்டுள்ளதாக ஐ.நா தெரிவித்துள்ளது.\n\nSection::::எதிர்காலம்.\nமற்றவர்களால் கடுமையாக ஒடுக்கப்பட்டு படுகொலை செய்யப்பட்டாலும்கூட இந்த மக்கள் தங்கள் மதநம்பிக்கையை விட மறுக்கின்றனர். வேறு மதத்திற்கு மாறவும் மறுக்கின்றனர். இவர்கள் மதத்திற்கு மற்றவர்கள் மதம் மாறுவதையும் விரும்புவதில்லை, ஆதரிப்பதுமில்லை. இந்த இனத்தவர்கள் பிறருடன் திருமண உறவும் கொள்வதில்லை. எனவே இவர்கள் அழிக்கப்பட்டால் இந்த இனம் கிளைப்பதற்கோ வளர்வதற்கோ வாய்பே இல்லை.,\n\n"}
{"id": "231434", "url": "https://ta.wikipedia.org/wiki?curid=231434", "title": "வடிவேலு (நடிகர்)", "text": "வடிவேலு (நடிகர்)\n\nவடிவேலு (\"vadivelu\", பிறப்பு: செப்டம்பர் 12, 1960) தமிழ்த் திரைப்பட நடிகரும், பின்னணிப் பாடகரும் ஆவார். இவர் மதுரை மாவட்டத்தைச் சேர்ந்தவர். 1991இல் கஸ்தூரி ராசா இயக்கிய \"என் ராசாவின் மனசிலே\" என்ற திரைப்படத்தின் மூலமாகத் தமிழ்த் திரையுலகத்திற்கு அறிமுகமானார்.\n\nவடிவேலு தனது அசாத்தியமான நகைச்சுவை கலந்த நடிப்புத் திறமையால் \"வைகைப்புயல்\" என்னும் பட்டப்பெயருடன் பரவலாக அறியப்படுகிறார்.\n\nSection::::வாழ்க்கைக் குறிப்பு.\nஇவர் செப்டம்பர் 12, 1960 ஆம் ஆண்டு நடராஜன் மற்றும் சரோஜினி ஆகியோருக்கு மகனாக பிறந்தாா். இவருக்கு விசாலாட்சி என்ற மனைவியும் கன்னிகாபரமேஸ்வரி, கார்த்திகா, கலைவாணி ஆகிய மகள்களும், சுப்ரமணியன் என்ற ஒரு மகனும் உள்ளனர். திரைப்படங்களில் நடித்த பின்னர் பணம், புகழுடன் வசதியாக வாழ்ந்தாலும், தனது கடந்த காலத்தில் ஏழ்மையோடு போராடியதை மறக்காத வடிவேலு தனது மகன் சுப்ரமணியனுக்கு, சிவகங்கை அருகே உள்ள திருப்புவனத்தில் ஒரு கூரை வீட்டில் வசிக்கும் ஏழ்மையான குடும்பத்தில் புவனேஸ்வரி என்ற பெண்ணை திருமணம் செய்து வைத்தார்.\n\nSection::::ஆரம்பகால வாழ்க்கை.\nபள்ளியில் படித்த அனுபவம் என்பது இவருக்கு கிடையாது. நண்பர்களுடன் இணைந்து சிறு நாடகங்களை மேடையில் அரங்கேற்றியுள்ளார். அந்த நாடகங்களில் நகைச்சுவை கதாநாயகனாக நடித்தார். இவருடைய தந்தை இறந்து விடவே குடும்பம் மிகவும் வறுமைக்குள்ளானது. மதுரையில் உள்ள புகைப்படங்களுக்கு கண்ணாடி பிரேம்கள் செய்யும் ஒரு சிறிய கடையில் வேலை செய்து வந்தார். அந்தத் தருணத்தில் நடிகர் ராஜ்கிரண் ஒருமுறை அவருடைய ஊருக்குச் சென்ற பொழுது எதிர்பாராத விதமாக அவருடைய அறிமுகம் கிடைக்கப்பெற்றது. அதன் அடிப்படையில் சென்னைக்கு வந்து சேர்ந்த வடிவேலு, ராஜ்கிரணின் அலுவலகம் மற்றும் வீடு என அவருக்குத் தேவையான எல்லா வேலைகளையும் பார்த்து வந்தார். ராஜ்கிரண், தான் நடித்த \"என் ராசாவின் மனசிலே\" திரைப்படத்தில் வடிவேலுவை முதன்முதலாக திரையில் அறிமுகப்படுத்தினார்.\n\nSection::::திரை வாழ்க்கை.\nSection::::ராஜ்கிரனுடனான நட்பு.\n1991 ஆம் ஆண்டு கஸ்தூரிராஜாவின் இயக்கத்தில், ராஜ்கிரண் தயாரித்து, கதாநாயகனாகவும் நடித்த ‘என் ராசாவின் மனசிலே’ என்ற திரைப்படத்தில் முதன் முதலாக ஒரு நகைச்சுவை கதாபாத்திரத்தில் நடிக்க வாய்ப்பு பெற்ற இவர், ஒரு பாடலையும் பாடியிருப்பார். ‘போடா போடா புண்ணாக்கு’ என்ற பாடல் மூலம் திரையில் தோன்றிய இவர், தன்னுடைய முதல் திரைப்படத்திலேயே ஒரு நடிகனாகவும், பாடகனாகவும் தன்னுடைய பெயரைத் தமிழ் சினிமாவில் பதிவு செய்தார். அதன் பிறகு, மற்றுமொரு தயாரிப்பாளர் நடராஜன் மூலம், 1992 ஆம் ஆண்டு ஆர். வி. உதயகுமார் இயக்கத்தில் ‘சின்னகவுண்டர்’ என்ற படத்தில் கதாநாயகன் விஜயகாந்திற்கு குடை பிடிக்கிற பண்ணையாள் கதாபாத்திரத்தில் நடித்தார். இத்திரைப்படத்திற்கு பிறகு, ஆர்.வி. உதயகுமாரால் பிரபு, கார்த்திக், கமல் என அந்த காலகட்டத்தில் தமிழ் சினிமாவை ஆட்சி செய்துகொண்டிருந்த கதாநாயகர்களின் அறிமுகம் கிடைக்கப்பெற்றது.\n\nவடிவேலுவின் முதல் படமான \"என் ராசாவின் மனசிலே\"(1991) திரைப்படத்தில், இருந்து இயக்குநர் சங்கரின் இயக்கத்தில் வெளியான காதலன் திரைப்படத்திற்கு முன்னர் வரை, தமிழ்த் திரைப்படத் துறையில் புகழ்பெற்ற நகைச்சுவை இரட்டையர்களான கவுண்டமணி-செந்தில் நடித்த நகைச்சுவை காட்சிகளில் சிறுசிறு கதாபாத்திரங்களில் வந்து சென்றார்.\n\nSection::::ரசிகர்களின் வரவேற்பு.\n‘சின்னகவுண்டர்’ திரைப்படத்தினை தொடர்ந்து ‘வரவு எட்டணா செலவு பத்தணா’, ‘இளவரசன்’, ‘சிங்காரவேலன்’, ‘தேவர் மகன்’, ‘காத்திருக்க நேரமில்லை’, ‘கிழக்கு சீமையிலே’, ‘நிலக்குயில்’, ‘மகாராசன்’ என ஒரே வருடத்தில் பல படங்களில் நடிக்கத் தொடங்கிய இவர், குறுகிய காலத்திற்குள் அந்த காலகட்டத்தில் அசைக்க முடியாத நகைச்சுவை அரசர்களாக விளங்கிக்கொண்டிருந்த கவுண்டமணி மற்றும் செந்தில் இணையுடன், மூன்றாவது நகைச்சுவை நடிகராக வலம்வந்தார். தொடக்கத்தில் இவர் நடித்த, ‘அரண்மனை கிளி’, ‘கோகுலம், காதலன்’, ‘ராசகுமாரன்’, ‘வாட்ச்மேன் ‘பொங்கலோ பொங்கல்’, ‘காலம் மாறிப்போச்சு’, ‘ராசையா’, ‘முத்து’, ‘நந்தவனத் தேரு’, ‘ஆணழகன்’, ‘காதல் தேசம்’, சுந்தர புருஷன், ‘மிஸ்டர் ரோமியோ’, ‘லவ் பேர்ட்ஸ்’, ‘கங்கா கௌரி’, ‘பாரதி கண்ணம்மா’, ‘திருப்பதி ஏழுமலை வெங்கடேசா’, ‘விரலுக்கேத்த வீக்கம்’, ‘முதல்வன்’, ‘வண்ணத்தமிழ் பாட்டு’, ‘கந்தா கடம்பா கதிர்வேலா’, ‘கூடி வாழ்ந்தால் கோடி நன்மை’, ‘பாட்டாளி’, போன்ற திரைப்படங்கள் இவர் ஏற்று நடித்த நகைச்சுவை கதாபாத்திரங்கள் தமிழ் சினிமா ரசிகர்களிடையே பெரும் எதிர்பார்ப்பை பெற்றுத்தந்தது.\n\nSection::::அசாத்திய வளர்ச்சி.\nஒரு காலகட்டத்திற்குப் பிறகு, பல வெற்றி படங்களில் முக்கிய அங்கமாக விளங்கிய இவர், 2000 ஆம் ஆண்டு சேரனின் இயக்கத்தில் வெளிவந்த ‘வெற்றிக் கொடி கட்டு’ திரைப்படத்தில் பார்த்திபனுடன் இணைந்து நடித்த நகைச்சுவை காட்சிகள், தமிழ் ரசிகர்களிடையே மாபெரும் கைத்தட்டலைப் பெற்றுத் தந்தது. அதனைத் தொடர்ந்து 2001 ஆம் ஆண்டு வெளிவந்த ப்ரண்ட்ஸ் திரைப்படம் அவருக்கு மேலும் புகழைத் தேடித்தந்தது. தொடர்ந்து தமிழ் சினிமாவில் அனைத்து முன்னணி கதாநாயகர்களுடன் சேர்ந்து, பல திரைப்படங்களில் நடித்த அவரின் திரைப்பட வாழ்வில் 2003 ஆம் ஆண்டு வெளிவந்த ‘வின்னர்’ திரைப்படம் அவருடைய சினிமா வாழ்க்கையில் மாபெரும் திருப்பத்தை ஏற்படுத்தியது. அத்திரைப்படத்தில் இடம் பெற்ற அனைத்து நகைச்சுவை காட்சிகளும், சிறியவர் முதல் பெரியவர் வரை என அனைவரையும் ரசிக்கவைத்தது. ‘வருத்தப்படாத வாலிபர் சங்கம்’ என்ற ஒன்றை அமைத்து ‘கைப்புள்ள’ என்ற கதாபாத்திரத்தில் அவர் செய்த நகைச்சுவைகள் உண்மையிலேயே நகைச்சுவையின் உச்சத்திற்கு கொண்டுசென்றது எனலாம். நினைத்துப்பார்த்தாலே சிரிப்பு வரும் அளவிற்கு உடல் அசைவு, உடை, முக பாவனை, வசனங்கள் என அனைத்திலும் முத்திரைப் பதித்திருப்பார்.\n\nSection::::அசாத்திய திறமை.\nகதாநாயகர்களை விட ஒரு நகைச்சுவை நடிகருக்கு முகபாவனையும், உடல் மொழியும் மிக முக்கியமாகும். இவ்விரண்டையும் தமது நகைச்சுவையில் வெகு இயல்பாக வெளிபடுத்தி ரசிகர்களை சிரிப்பு என்னும் மழையில் நனையவைத்தார். கலைகளில் சிறப்பு மிக்கவையாக கருதப்படுவது நகைச்சுவை! ஒருவனை எளிதில் அழவோ, கோபப்படவோ வைத்துவிடலாம். ஆனால் சிரிக்க வைப்பது அத்தனை எளிதான காரியம் அல்ல. அத்தகைய கடினமான பணியை தன்னுடைய நகைச்சுவை பேச்சிலும், உடல் அசைவிலும், முக பாவனையிலும் வெகு இயல்பாக தனது நகைச்சுவையில் அற்புதமாக வெளிப்படுத்தி, ரசிகர்களை சிரிப்பு என்னும் மாபெரும் கடலில் மெய்மறக்கச் செய்தவர். மேலும், சிறியவர் முதல் பெரியவர்கள் வரை தன்னுடைய நகைச்சுவை நடிப்பால் கட்டிப்போட்டவர். இவரின் வசனங்களை மக்கள் நிஜ வாழ்வில் பயன்படுத்தி மிக மோசமான தருணங்களைக் கூட நகைச்சுவையாகி கொள்ளும் அளவிற்கு மாபெரும் தாக்கத்தினை மக்களிடையே ஏற்படுத்தியது.\n\n\"காதலன்\"(1994) திரைப்படம் வெளியான பிறகு தமிழ்த் திரைப்படத் துறையில் இவரும் ஒரு முக்கியமான நபராக வளர்ந்தார். இவர் நடித்த திரைப்படங்களில் \"பாரதி கண்ணம்மா\", \"வெற்றிக் கொடி கட்டு\", \"வின்னர்\", \"மருதமலை\", மற்றும் \"சந்திரமுகி\" போன்றவை குறிப்பிடத்தக்க திரைப்படங்களாகும். இவர் இரட்டை வேடத்தில் கதாநாயகனாக நடித்த \"இம்சை அரசன் 23ம் புலிகேசி\" திரைப்படம் மிகப்பெரிய திரைப்படமாக அமைந்தாலும் அதன் பின்னர் வெளியான \"இந்திரலோகத்தில் நா. அழகப்பன்\" (2008) திரைப்படம் எதிர்பார்த்த அளவில் வெற்றி பெறவில்லை.\n\nSection::::நகைச்சுவை பாணி.\nவடிவேலு இதுவரை பல்வேறு விதமான கதாபாத்திரங்களில் நடித்துள்ளார். நகைச்சுவையில் பல வித்தியாசமான கதாபாத்திரங்களை ஏற்று நடித்துள்ளார். நகைச்சுவையில் தனக்கென தனி பாணியை ஏற்படுத்திக் கொண்டு சினிமா ரசிகர்களை சிரிக்க வைத்துள்ளவர். இவரது நகைச்சுவை காட்சிகளில் பெரும்பாலும் வீண்வம்பு இழுத்து அடிவாங்குபவராகவும், யாரேனும் தவறு செய்பவர்களை தட்டிக்கேட்டு அதன்மூலமாக அடிவாங்குபவராகவும், கைதேர்ந்த திருடனாகவும், மக்களின் அறியாமை மற்றும் மூட நம்பிக்கையைப் பயன்படுத்தி அவர்களை ஏமாற்றுபவராகவும் தோன்றுவார்.\n\nSection::::நகைச்சுவை வசனங்கள்.\nதிரைப்படங்களில் பெரும்பாலும் கதாநாயகர்கள்தான் பஞ்ச் டையலாக் பேசுவார்கள், ஆனால் வடிவேலுவின் நகைச்சுவையில் உதிர்ந்த அத்தனை வார்த்தைகளும் பஞ்ச டையலாக்கைத் தாண்டி வரவேற்பை பெற்றது எனலாம். மேலும், சொல்லாப்போனால் ஒவ்வொரு குழந்தைக்கும் இவர் பேசிய நகைச்சுவை வசனங்கள் அத்துப்படி. இதை விட ஒரு நடிகனுக்கு வேறு என்ன விருது பெருமை சேர்க்க முடியும். இவரது நகைச்சுவை வசனங்களான \"\"ஆகா ஒரு குரூப்பாத்தான் அலையிராங்கய்யா\"\", \"\"வந்ததுட்டான்யா வந்ததுட்டான்யா\"\" மற்றும் சந்திரமுகி திரைப்படத்தில் இடம்பெற்ற \"\"மாப்பு வச்சுட்டான்யா ஆப்பு\"\" போன்றவை மிகவும் பிரபலமானவை. இத்தகைய வசனங்கள் அனைத்து தரப்பு ரசிகர்களிடையை மாபெரும் தாக்கத்தை ஏற்படுத்தியது மட்டுமல்லாமல், இவ்வசனங்கள் அன்றாட வாழ்க்கையில் பலராலும் பயன்படுத்தப்படுவது குறிப்பிடத்தக்கது.\n\nSection::::சில வசனங்கள்.\nகீழ்க்காண்பவை இவரது புகழ்பெற்ற நகைச்சுவை வசனங்களில் சில மற்றும் அவை இடம்பெற்ற திரைப்படங்களும்.\n\nSection::::உடல் அசைவு.\nநகைச்சுவை வசனங்கள் மட்டுமின்றி அந்த வசனங்களின் உச்சரிப்பு மற்றும் அவரது உடல் மொழி போன்றவை அவரை மற்ற நகைச்சுவை நடிகர்களிடம் இருந்து வேறுபடுத்தி காட்டியது. இத்தகைய நடிப்புத் திறமையால், குழந்தைகள் முதல் பெரியவர்கள் வரை அனைவரும் ரசிக்கும் நகைச்சுவை நாயகனாக வலம் வருகிறார். இவர் இதுவரை 250-க்கும் மேற்பட்ட திரைப்படங்களில் நடித்துள்ளார்.. அடுத்தவர்களை சந்தோசப்படுத்தி, சிரிக்க வைப்பதில் கிடைக்கும் மகிழ்ச்சிக்கு ஈடு இணை எதுவுமில்லை எனக் கூறலாம். அத்தகைய அற்புதமான கலையை தமது உடல் அசைவுகளாலும், முகபாவனைகளாலும், நகைச்சுவை வசனங்களாலும், சிரிப்பு என்னும் மேடையில் அரங்கேற்றி, ஆறு வயது குழந்தைகள் முதல் அறுபது வயது பெரியவர்கள் வரை தன்னுடைய நகைச்சுவை நடிப்பால் கட்டிப்போட்ட வைத்தவர் வைகைப்புயல் வடிவேலு.\n\nSection::::இயல்பான நடிப்பு.\nஇயல்பான நடிப்பினால் பலதரப்பட்ட மக்களும் விரும்பக்கூடிய நடிகரானார். என். எஸ் கிருஷ்ணன், சந்திரபாபு, சுருளிராஜன், டி. எஸ். பாலையா, வி. கே. ராமசாமி, நாகேஷ் எனத் தொடங்கி கவுண்டமணி, செந்தில், விவேக், சந்தானம் எனப் பல நகைச்சுவை நடிகர்களைத் தமிழ் திரைப்படக் களம் சந்தித்துள்ளது. ஒவ்வொருவரும், ஒவ்வொரு காலகட்டத்தில் சிறப்பு பெற்ற நகைச்சுவையாளர்கள், ஆனால் சமகாலத்தில் அனைவரையும் கவர்ந்த நகைச்சுவை நடிகர் வடிவேலு என்றால் யாராலும் மறுக்க இயலாது.\n\nSection::::கதாநாயகனாக.\n1991 ஆம் ஆண்டு தொடங்கி 2005 வரை பல படங்களில் நகைச்சுவை நடிகராக நடித்துவந்த இவர், 2006 ஆம் ஆண்டு இயக்குனர் சங்கரின் தயாரிப்பில் சிம்புதேவனின் இயக்கத்தில் வெளிவந்த ‘இம்சை அரசன் 23ம் புலிகேசி’ என்ற திரைப்படத்தில் முதன் முதலாக இரட்டை வேடங்களில் கதாநாயகனாக நடித்தார். இதில் இவர் ஏற்று நடித்த இரண்டு கதாபாத்திரங்களும் ரசிகர்களிடையே பெரும் வரவேற்பைப் பெற்றது. வரலாற்றுப் பின்னணியை கதையாகக் கொண்டு முழு நீள நகைச்சுவை திரைப்படமாக உருவாக்கப்பட்ட இத்திரைப்படம் குறிப்பிடத்தக்க வெற்றியைப் பெற்றுத் தந்தது. அதன் பிறகு, 2008 ஆம் ஆண்டு தம்பி ராமையா இயக்கத்தில் ‘இந்திரலோகத்தில் நா அழகப்பன்’ என்ற திரைப்படத்தில் மீண்டும் கதாநாயகனாக நடித்து மேலும் சிறப்பு பெற்றார்.\n\nSection::::அரசியல்.\nசுமார் இருபது ஆண்டுகளாக சினிமாவில் மட்டுமே கவனம் செலுத்தி வந்த இவர், 2011 ஆம் ஆண்டு நடந்த தமிழக சட்டமன்ற தேர்தலில் திமுக-விற்கு ஆதரவாக தமிழகம் முழுவதும் பிரசாரத்தில் ஈடுபட்டார். குறிப்பாக, தேமுதிக தலைவர் விஜயகாந்தை கடுமையாக விமர்சித்துப் பேசினார். ஆனால் தேர்தலில் தி.மு.க கட்சி தோல்வியை தழுவியதால், மாபெரும் சிக்கலுக்குள்ளான வடிவேலு அவர்கள், தேர்தல் முடிவுக்கு பிறகு, சுமார் 20 மாதங்களுக்கும் மேல் சினிமாக்களிலும், பொது நிகழ்ச்சிகளிலும் பங்கேற்காமல் ஒதுங்கியே இருந்தார்.\n\nSection::::மீண்டும் திரைப்படங்களில்.\nவடிவேலு திரையுலகை விட்டு இரண்டு ஆண்டு காலம் விலகி இருந்தார். \"தெனாலிராமன்\" என்ற திரைப்படத்தின் மூலமாக மீண்டும் நடிக்கத் தொடங்கினார்.\n\nSection::::விருதுகள்.\nஇவர் தனது சிறப்பான நகைச்சுவை நடிப்பிற்காக சிறந்த நகைச்சுவை நடிகருக்கான தமிழக அரசின் விருதினை ஐந்து முறை \"காலம் மாறிப்போச்சு\" (1996), \"வெற்றிக் கொடி கட்டு\" (2000), \"தவசி\" (2001), \"இம்சை அரசன் 23ம் புலிகேசி\" (2006), \"காத்தவராயன்\" (2008) திரைப்படங்களுக்காகவும், \"சிறந்த நகைச்சுவை நடிகருக்கான பிலிம்பேர் விருதை\" 2005-ம் ஆண்டில் வெளியான \"சந்திரமுகி\" திரைப்படத்திற்காகவும் வென்றுள்ளார். ‘மருதமலை’, ‘ஆதவன்’ போன்ற திரைப்படங்களுக்காக சிறந்த நகைச்சுவை நடிகருக்கான ‘விஜய் விருதினை’ வென்றுள்ளார்.\n\nSection::::நடித்த திரைப்படங்கள்.\nSection::::தமிழ்த் திரைப்படங்கள்.\nபின்வருவன வடிவேலு நடித்துள்ள சில திரைப்படங்கள்:\n\nSection::::பாடிய பாடல்கள்.\nவடிவேலு நடிகராக மட்டுமல்லாமல் சிறந்த பின்னணி பாடகராகவும் திகழ்கிறார். இது இவர் இதுவரை பாடியுள்ள பாடல்களின் தொகுப்பாகும்.\n"}
{"id": "231436", "url": "https://ta.wikipedia.org/wiki?curid=231436", "title": "வ. வேம்பையன்", "text": "வ. வேம்பையன்\n\nவ. வேம்பையன் (12 ஏப்பிரல் 1936) ஒரு தமிழ்த் தொண்டராகவும், திருக்குறள் பரப்புநராகவும், பகுத்தறிவாளராகவும் விளங்கி வருபவர். திருவள்ளுவர் பெயரில் தொடர் ஆண்டு பின்பற்ற வேண்டும் என்றும் அதையே தமிழ் ஆண்டாகக் கொள்ள வேண்டும் என்றும் தமிழ்ப் புத்தாண்டுத் தொடக்கம் தைத் திங்கள் முதல் நாள் என்று தமிழர்கள் அனைவரும் கொண்டாடவேண்டும் என்றும் நாற்பது ஆண்டுகளாகக் கருத்துகளைப் பரப்பி வருகிறார்.\n\nSection::::பிறப்பு, படிப்பு, இல்லறம்.\nவேம்பையன் புதுக்கோட்டை மாவட்டம் வேம்பன்பட்டி என்னும் சிற்றூரில் பிறந்தார்.பள்ளி இறுதி வரை படித்தார். சுசிலா என்னும் நங்கையை மணந்தார். இவர்களுக்கு மூன்று ஆண் மக்கள்.தொல்காப்பியன், திருவள்ளுவன் இளங்கோ என்று அவர்களுக்கு நல்ல தமிழ்ப் பெயர்களைச் சூட்டினார்.\n\nSection::::பணிகள்.\nஇந்திரா காந்தி அணு ஆராய்ச்சி மையத்தில் உதவி அலுவலராகப் பணி செய்து பணி நிறைவு பெற்றார். அவர் கல்பாக்கத்தில் பணி நிமித்தம் வாழ்ந்து வந்தார்.\n\nSection::::தமிழ்ப் பணி.\nவேம்பையன் தம் வழிகாட்டிகள் என்று ஐந்து சான்றோர்களைக் கொண்டு வாழ்ந்து வருகிறார். அவர்கள் திருவள்ளுவர், ஈ. வெ. இராமசாமி நாயக்கர், அண்ணாதுரை, பாவேந்தர் பாரதிதாசன், தேவநேயப் பாவாணர் ஆவர். திருக்குறளைத் தமது வாழ்க்கை நூல் என்று கொண்டு ஒழுகி வருகிறார்.\nபல்வேறு இலக்கிய, குமுகாய அமைப்புகளுடன் தொடர்பு கொண்டு வருபவர். தமிழ் இலக்கிய இதழ்களுக்குத் திங்கள் தோறும் இடைவிடாது பொருள் உதவி செய்து வருகிறார். தமிழ் நாள் காட்டி அட்டைகள் ஐம்பதாயிரம் அச்சடித்து அதன் மூலமாக\nபொங்கல் திருநாள், தமிழ் ஆண்டு தொடக்கம் என்று நாற்பது ஆண்டுகளாகப் பரப்பி வருகிறார்.\nதம் மக்கள் மூவருக்கும் தாலி இல்லாமல் பெட்டிப் பணம் பெறாமல் தன்மானத் திருமணம் செய்து வைத்தார்.\n\nSection::::எழுதிய நூல்கள்.\nதமிழர் திருமணம்- செய்முறை விளக்கம் (முதல் பதிப்பு 2006)\n\nபெயரில் என்ன இருக்கிறது? (முதல் பதிப்பு 2008)\n\nவாழ்வியல் வழிகாட்டிகள் வள்ளுவர்-வள்ளலார் (2014)\n\nசென்னைப் புறநகரான மறைமலை நகரில் வாழ்ந்து வரும் இவர், ஐவர் வழி வேம்பையன் என்று அன்புடன் அழைக்கப்படுகிறார். அங்கு\nவள்ளுவர் மன்றம் என்னும் ஓர் அமைப்பைத் தோற்றுவித்து அதன் செயலாளராக இருந்து வருகிறார்.\n\nபல்வேறு தன்னார்வ அமைப்புகள் இவரைச் சிறப்பித்துள்ளன.\nபேசினார் என்பதும் குறிப்பிடத்தக்கது.\n\n"}
{"id": "231437", "url": "https://ta.wikipedia.org/wiki?curid=231437", "title": "புதிய பொதுப் பட்டியல்", "text": "புதிய பொதுப் பட்டியல்\n\nநெபுலா மற்றும் விண்மீன் கொத்துகளின் புதிய பொதுப் பட்டியல் (\"New General Catalogue of Nebulae and Clusters of Stars\", சுருக்கமாக NGC) என்பது உள் வானிலுள்ள நெபுலா மற்றும் விண்மீன் கொத்துகள் போன்று நன்கு அறியப்பட்ட வான்பொருட்களின் பட்டியலாகும். 1888 ஆம் ஆண்டில் ஜான் லூயிஸ் எமில் டிரேயர் தொகுத்த இப்பட்டியல் தற்போது, ஜான் ஹெர்ச்செல் அவர்களின் நெபுலா மற்றும் விண்மீன் கொத்துகளின் புதிய பதிப்பு பெயர்ப்பட்டியலாக விளங்குகிறது. இப்புதிய பட்டியலில் உள்ள 7840 பொருட்களும் புதிய வானுறுப்புகள் எனப்படுகின்றன. விரிவான பெயர்ப் பட்டியல்களுள் ஒன்றான இது அனைத்து வகையான உள்வான் பொருட்களையும் உள்ளடக்கியுள்ளது. நெபுலா மற்றும் விண்மீன் கொத்துகள் என்பது மட்டுமல்ல விண்மீன் திரள்களும் இதற்குள் உள்ளடங்கும். புதிய பொது பெயர்ப்பட்டியலுடன் கூடுதலாக இரண்டு அட்டவணைப் பட்டியல்களை (சுருக்கமாக அ.ப) துணைப்பட்டியல்களாக டிரேயர் வெளியிட்டார். 1520 உறுப்புகளுடன் முதலாவது துணைப்பட்டியல் 1895 ஆம் ஆண்டில் வெளியிடப்பட்டது. இரண்டாவது பட்டியல் 3866 உறுப்புகளுடன் 1908 ஆம் ஆண்டில் வெளியிடப்பட்டது. ஆக அட்டவணைப் பட்டியலில் மொத்தமாக 5386 உறுப்புகள் இடம் பெற்றிருந்தன.\n\nவானத்தின் தென் துருவத்தில் உள்ள புதிய பொருட்கள் எண்ணிக்கையில் முற்றிலும் சற்று குறைவாகவே வகைபடுத்தப்பட்டுள்ளன. ஆனால், ஜான் ஹெர்ச்செல் அல்லது ஜேம்ஸ் டன்லப் ஆகியோர் பல பொருட்களை அவதானித்தனர். மேலும் புதிய பொதுப்பட்டியலில் பல பிழைகள் காணப்பட்டன. அப்பிழைகளைக் களையும் முயற்சியாக 1973 ஆம் ஆண்டில் சுலெண்டிக்கு மற்றும் டிப்ட், புதிய பொதுப் பட்டியல் 2000.0 திட்டமாக 1888 ல் சின்னோட் என்பவர்களால மேற்கொள்ளப்பட்ட முயற்சி பகுதிமுயற்சியாக இருந்தது.\n\nSection::::அசல் பட்டியல்.\nவில்லியம் ஹெர்ச்செல், அவருடைய மகன் ஜான் மற்றும் அவரைச் சார்ந்த மற்றவர்களின் உற்று நோக்கல் குறிப்புகளைப் பயன்படுத்தி 1880 ஆம் ஆண்டில் ஜான் லூயிஸ் எமில் டிரேயர் அவர்கள் அசல் புதிய பொது பெயர்ப்பட்டியலைத் தொகுத்தார். ஏற்கனவே இவர் நெபுலா மற்றும் விண்மீன் கொத்துகளை உள்ளடக்கிய ஹெர்ச்செலின் பொது பெயர்ப்பட்டியலுக்கு நிரப்பியாக 1000 புதிய உறுப்புகளடங்கிய ஒரு துணைப்பட்டியலை வெளியிட்டிருந்தார். 1886 ஆம் ஆண்டில், புதிய பொது பட்டியலை நிரப்ப மேலுமொரு அட்டவணைப் பட்டியலை இவர் பரிந்துரைத்தார்.ஆனால் ராயல் வானியல் கழகம்அதற்குப் பதிலாக ஒரு புதிய பொதுப்பட்டியலின் பதிப்பை வெளியிடுமாறு டிரேயரைக் கேட்டுக் கொண்டது. இதனால் ராயல் வானியல் கழகத்தின் நினைவாக 1888 ஆம் ஆண்டில் ஒரு புதிய பொதுப் பட்டியல் வெளியிடப்பட்டது\n\n2 முதல் 72 அங்குலம் வரை குறுக்களவு கொண்ட தொலை நோக்கிகள் மூலமாக பெறப்பட்ட தெளிவற்ற அறிக்கைகள் மற்றும் முரண்பாடுகளை வைத்துக் கொண்டு புதிய பொதுப் பட்டியலைத் தொகுப்பது டிரேயருக்கு ஒரு சவலாக இருந்தது. அவ்வாறு தொகுக்கும்போது, தான் வெளியிட்ட பட்டியலை அவர் சரிபார்த்தபோது, தன்பட்டியலில் இல்லாத சில பொருட்களையும் வெளிப்படையாகத் தன் பட்டியலுடன் சேர்த்துக் கொண்டார். இத்தொகுப்புப் பணியில் டிரேயர் கவனமாக ஈடுபட்டாலும் பட்டியலில் சிலபிழைகள் ஏற்பட்டன. இவை தவிர பொருட்களின் நிலை மற்றும் விளக்கவுரைகளிலும் பல பிழைகள் காணப்பட்டன. ஆகவே இவர் தொடர்புடைய முழுமையான ஆதாரக் குறிப்புகளை கொடுத்தார். எதிர்கால வானியலாருக்கு இக்குறிப்புகள் புதிய பொதுப் பட்டியலின் அசல் குறிப்புகளை ஆராயவும் அவசியமான திருத்தம் வெளியிடவும் பேருதவியாக இருந்தன \n\nபிற்காலத்தில் மேலும் 5386 பொருட்களைக் கொண்ட இரண்டு அட்டவணைப் பட்டியல்களுடன் புதிய பொதுப் பட்டியல் விரிவு படுத்தப்பட்டது. இவற்றில் பெரும்பாலான உறுப்புகளின் கண்டுபிடிப்புகள் புகைப்படங்களால் சாத்தியமானது.\n\nSection::::அட்டவணைப் பட்டியல்.\nஇரண்டு அட்டவணைப் பட்டியல்களாக டிரேயர் அவர்கள் வெளியிட்ட நெபுலா மற்றும் விண்மீன் கொத்துகளின் பட்டியல்களே புதிய பொதுப் பட்டியலில் மேற்கொள்ளப்பட்ட முதல் மேம்படுத்தல் பணியாகும். 1895 ஆம் ஆண்டு வெளியிடப்பட்ட முதல் அட்டவணைப்பட்டியல் 1520 உறுப்புகளையும் 1908 ஆம் ஆண்டு வெளியிடப்பட்ட இரண்டாவது அட்டவணைப் பட்டியல் 3866 உறுப்புகளையும் கொண்டிருந்தது. இவ்விரண்டு பட்டியல்களும் கூட்டாக இணைந்து புதிய பொதுப் பட்டியலில் மொத்தம் 5386 அட்டவணைப் பட்டியல் ( சுருக்கமாக அ.ப ) உறுப்புகள் கூடுதலாக இடம்பெற்றன. 1888 மற்றும் 1907 ஆம் ஆண்டுகளுக்கு இடைப்பட்ட காலத்தில் கண்டறியப்பட்ட விண்மீன் திரள்கள், விண்மீன் கொத்துகள் மற்றும் நெபுலாக்களின் பட்டியலாக இப்ப்ட்டியல் சுருங்கியது. 1912 ஆம் ஆண்டில் அட்டவணைப் பட்டியல் உரிய திருத்தங்கள் மேற்கொள்ளப்பட்டு வெளியிடப்பட்டது.\n\nSection::::திருத்தப்பட்ட புதிய பொதுப் பட்டியல்.\nஜாக் டபிள்யூ சுலெண்டிக் மற்றும் வில்லியம் ஜி டிப்ட் இருவரும் 1970 ஆம் ஆண்டின் முற்பகுதியில் தொகுத்த விண்மீன் கூட்டமல்லாத வானியல் பொருட்களின் பட்டிய்லே திருத்தப்பட்ட புதிய பொது பட்டியல் ( சுருக்கமாக தி.பு.பொ.ப ) ஆகும். இப்பட்டியல் 1973 ஆம் ஆண்டில் மேம்படுத்தப்பட்ட புதிய பொதுப் பட்டியலாக வெளியிடப்பட்டது. எனினும், இப்பட்டியல் மூன்று கோடைகளுக்குள் தொகுக்கப்பட்டதால் புதிய பொதுப் பட்டியல் தரவுகளில் முன்னதாக மேற்கொள்ளப்பட்ட பல திருத்தங்களை ( குறிப்பாக டிரேயர் தானே வெளியிட்ட திருத்தங்களின் பட்டியல் உட்பட) இணைக்கத் தவறியிருந்தது. இவை மட்டுமின்றி மேலும் புதிய தவறுகளையும் பட்டியலில் உண்டாக்கியிருந்தது.\n\nSection::::புதிய பொதுப் பட்டியல் 2000.0.\nரோஜர் டபிள்யூ சின்னோட் அவர்கள் 1988 ஆம் ஆண்டில் ஜே2000.0 என்ற கூட்டமைப்பை உபயோகித்து தொகுத்த நெபுலா மற்றும் விண்மீன் கொத்துகளின் முழுமையான பெயர்ப் பட்டியலே புதிய பொதுப்பட்டியல் 2000.0 ஆகும். இது நெபுலா மற்றும் நட்சத்திரக் கொத்துகளின் முழுமையான புதிய பொது மற்றும் குறியீட்டு பெயர்ப்பட்டியல் எனவும் அழைக்கப்படுகிறது. இப்பட்டியல் பல்வேறு வானியலார்கள் சுட்டிக்காட்டிய திருத்தங்களையும் பிழைத் திருத்தங்களையும் இணைத்திருந்தது. ஆனாலும் இப்பட்டியலும் அசல் வெளியீடுகளை அலட்சியப்படுத்தி நவீன திருத்தங்களுக்கு ஆதரவும் அளித்திருந்தது.\n\nSection::::புதிய பொதுப் பட்டியல் / அட்டவணைப் பட்டியல் திட்டம்.\nபுதிய பொதுப் பட்டியல் / அட்டவனைப் பட்டியல் திட்டம் ( புபொப/அப திட்டம் ) என்பது 1993 ஆம் ஆண்டு உருவாக்கப்பட்ட கூட்டமைப்புத் திட்டம் ஆகும். இதன் நோக்கம் அனைத்துப் புதிய பொதுப் பட்டியல் உறுப்புகள் மற்றும் அட்டவணைப் பட்டியல் உறுப்புகளை அடையாளம் காண்பதும், அவற்றின் படங்களையும் அடிப்படை வானியல் தரவுகளைச் சேகரிப்பதும் ஆகும்.\n\nSection::::திருத்தப்பட்ட புதிய பொதுப் பட்டியல் மற்றும் அட்டவணைப் பட்டியல்.\nதிருத்தப்பட்ட புதிய பொது பெயர்ப்பட்டியல் மற்றும் அட்டவணைப் பெயர்ப்பட்டியல் (சுருக்கமாக திபுபொப /அப ) என்பது 2009 ஆம் ஆண்டில் ஊல்ப்காங் ஸ்டெய்னிக் அவர்கள் தொகுத்த ஒரு பட்டியலின் தொகுப்பு ஆகும். திருத்தப்பட்ட இப்பட்டியலே மிகவும் விரிவான மற்றும் அதிகாரப்பூர்வமான புதிய பொதுப் பட்டியல் மற்றும் அட்டவணைப் பட்டியல்களுள் ஒன்றாகக் கருதப்படுகிறது .\n\n"}
{"id": "231438", "url": "https://ta.wikipedia.org/wiki?curid=231438", "title": "கார்டகேனா பெருங்கோவில்", "text": "கார்டகேனா பெருங்கோவில்\n\nகார்டகேனா பெருங்கோவில் (\"Cathedral of Santa María la Vieja\", \"Cathedral of Cartagena\") என்பது எசுப்பானியாவின் கார்டகேனா எனும் நகரத்தில் அமைந்துள்ள ஒரு உரோமன் கத்தோலிக்கப் பெருங்கோவில் ஆகும். இதுவே கார்டகேனாத் திருச்சபையின் பெருங்கோவில் ஆகும். 1939 ஆம் ஆண்டிலிருந்து இப்பெருங்கோவில் இடிபாடுகளுடன் காணப்படுகிறது, அதற்கான காரணம் தேசியவாதச் சக்திகளால் ஏற்படுத்தப்பட்ட எசுப்பானிய உள்நாட்டுப் போராகும்.\n"}
{"id": "231441", "url": "https://ta.wikipedia.org/wiki?curid=231441", "title": "முரிக்கா பெருங்கோவில்", "text": "முரிக்கா பெருங்கோவில்\n\nமுரிக்கா பெருங்கோவில் (ஆங்கிலம்: Cathedral Church of Saint Mary in Murcia; எசுப்பானியம்: Iglesia Catedral de Santa María en Murcia) என்பது எசுப்பானியாவில் அமைந்துள்ள முரிக்கா எனும் நகரத்தில் அமைந்துள்ள உரோமன் கத்தோலிக்கப் பெருங்கோவில் ஆகும். இதுவே முரிக்காத் திருச்சபையின் ஆசனப் பெருங்கோவில் ஆகும். 1394 ஆம் ஆண்டில் இதன் கட்டுமானப்பணிகள் ஆரம்பமாயின. இதன் கட்டுமானப்பணிகள்1467 ஆம் ஆண்டின் ஒக்டோபர் மாதத்தில் முடிவடைந்திருக்கலாம். பத்தாம் அல்ஃபொன்சோ மன்னனது சடலம் இப்பெருங்கோவிலிலேயே அடக்கம் செய்யப்பட்டுள்ளது.\n\nஇது பல்வேறு கட்டிடக்கலைகளையும் தன்னகத்தே கொண்டுள்ளது. உட்பகுதி கோதிக்காகவும் முகப்பு பரோக் கட்டிடக்கலையாகவும் காணப்படுகிறது. இம்முகப்பு வலேன்சிய சிற்பி கற்றும் கட்டிடக்கலை வடிவமைப்பாளரான ஜேமி போர்ட் ஐ மெலியா (Jaume Bort i Meliá)\n\nSection::::மணிக் கோபுரம்.\nஇம்மணிக் கோபுரம் 1521 தொடக்கம் 1791 வரையான காலப்பகுதியில் கட்டப்பட்டது. இதன் உயரம் 90 மீற்றர்கள் (300 அடி) ஆகும். இதுவே எசுப்பானியாவிலேயே உயரமான மணிக்கூண்டு (campanile) ஆகும்.\n\n"}
{"id": "231442", "url": "https://ta.wikipedia.org/wiki?curid=231442", "title": "குவாடிக்சு பெருங்கோவில்", "text": "குவாடிக்சு பெருங்கோவில்\n\nகுவாடிக்சு பெருங்கோவில் (ஆங்கிலம்: Cathedral of Guadix; எசுப்பானியம்: Catedral de la Encarnación de Guadix) என்பது எசுப்பானியாவின் கிரானடா மாகாணத்தின் குவாடிக்சு எனும் இடத்தில் அமைந்துள்ள ஒரு உரோமன் கத்தோலிக்கப் பெருங்கோவில் ஆகும். தன் கட்டுமானப்பணிகள் 16 ஆம் நூற்றாண்டில் ஆரம்பமாகி 18 ஆம் நூற்றாண்டின் நடுப்பகுதியில் நிறைவுற்றன. இது பரோக் வடிவில் அமைந்துள்ளது.\n\nSection::::வரலாறு.\nகுவாடிக்சு பெருங்கோவிலானது எசுப்பானியாவின் பண்டைய ஆசனப் பெருங்கோவில்களில் ஒன்றாகக் கருதப்படுகிறது.\n\n"}
{"id": "231445", "url": "https://ta.wikipedia.org/wiki?curid=231445", "title": "ஜெயின் பெருங்கோவில்", "text": "ஜெயின் பெருங்கோவில்\n\nஜெயின் பெருங்கோவில் (Jaén Cathedral) என்பது எசுப்பானியாவின் ஜெயின் எனும் இடத்தில் அமைந்துள்ள ஒரு பெருங்கோவில் ஆகும். இது ஒரு உரோமன் கத்தோல்லிக்கப் பெருங்கோவிலாகும். இது நகர மண்டபத்திற்கும் (Town Hall) ஆயர் அரண்மனைக்கும் (Episcopal Palace) எதிரில் அமைந்துள்ளது. இதன் கட்டுமானப்பணிகள் 1249 ஆம் ஆண்டில் ஒரு பள்ளிவாசலின் இடிபாடுகளின் மேலே கட்டப்பட்டது. இப்பேராலயம் 1724 ஆம் ஆண்டில் பிரதிஷ்டை செய்யப்பட்டது.\n"}
{"id": "231449", "url": "https://ta.wikipedia.org/wiki?curid=231449", "title": "வீட்டு வடிவங்களும் பண்பாடும்", "text": "வீட்டு வடிவங்களும் பண்பாடும்\n\nவீட்டு வடிவங்களும் பண்பாடும் என்னும் இக்கட்டுரை, பல்வேறு சமூகங்களையும் சேர்ந்த மக்களுடைய வீடுகளின் வடிவங்களைத் தீர்மானிப்பதில் அச்சமூகங்களின் பண்பாடு கொண்டுள்ள தாக்கங்களைப் பற்றிக் கூறுகிறது. மக்களுடைய வீடுகளின் வடிவங்களைத் தீர்மானிக்கும் காரணிகள் எவை என்பது குறித்துப் பல கோட்பாடுகள் பலரால், பல்வேறு காலகட்டங்களில் முன்வைக்கப்பட்டன. இவற்றின்படி, வீட்டு வடிவங்களைத் தீர்மானிக்கும் காரணிகளாகக் கூறப்படுவனவற்றுள் காலநிலை, கட்டிடப்பொருட்கள், தொழில்நுட்பம், அமைவிடம், பாதுகாப்பு, பொருளாதாரம், சமயம், பண்பாடு என்பவை முக்கியமானவை.\n\n1960களில் வீட்டு வடிவங்களைத் தீர்மானிப்பதில் பண்பாட்டின் முதன்மையை வலியுறுத்திப் பல கருத்துக்கள் முன்வைக்கப்பட்டன. இவற்றுள் அமெரிக்கப் பேராசிரியரான அமொஸ் ராப்பப்போர்ட் என்பவர், தான் எழுதிய \"House, Form and Culture\" நூலில் முன்வைத்த கருத்துக்கள் இந்தக் கருத்துருவின் வளர்ச்சிக்கு முன்னோடியாக விளங்கின. ஒரு சமூகத்தின் பண்பாடே அச்சமூகத்தில் புழக்கத்தில் இருக்கும் வீடுகளின் வடிவங்களைத் தீர்மானிப்பதில் முதன்மைக் காரணியாக விளங்குகின்றது என்றும், ஏனையவை துணைக் காரணிகளே என்று அவர் வாதித்தார். இவரைத் தொடர்ந்து மேலும் பலர் பொது மக்களின் வீடுகளைப் பண்பாட்டு நோக்கில் பார்த்து ஆய்வுகளை முன்னெடுக்கலாயினர்.\n\nஇங்கே வீடுகள் என்னும்போது, கட்டிடக்கலைஞர்களால் வடிவமைக்கப்பட்ட அல்லது ஒரு குறித்த பண்பாட்டுக்கு வெளியே உருவான வீடுகளைத் தழுவிக் கட்டப்பட்ட வீடுகளை விட நாட்டார் கட்டிடக்கலை சார்ந்த, அல்லது ஒரு பண்பாட்டினரின் பாரம்பரிய வீடுகளே முக்கியத்துவம் பெறுகின்றன.\n\nSection::::பண்பாடு - வீடு இடைவினை.\nபண்பாடு என்பது ஒரு பண்பியக் (abstract) கருத்துரு. இதன் வெளிப்பாடாக அமையக் கூடிய சமூக அமைப்புக்கள் மூலமோ அல்லது இதனூடாக வெளிப்படக்கூடிய மனிதச் செயல்பாடுகள் மூலமோதான் பண்பாடு என்பதை அறிந்துகொள்ள முடியும். இத்தகைய வெளிப்பாடுகளுக்கு ஆதரமாக அமையும் வகையில் தம்மைச் சுற்றியுள்ள சூழலை உருவாக்குவதற்கு மனிதர்கள் தொடர்ந்து முயற்சித்து வருகின்றனர். வீடுகள் இவ்வாறான சூழல்களுள் முக்கியமானவை. \n\n"}
{"id": "231452", "url": "https://ta.wikipedia.org/wiki?curid=231452", "title": "ஏ. வெள்ளையன்", "text": "ஏ. வெள்ளையன்\n\nஏ.வெள்ளையன் (பிறப்பு: ஜனவரி 9, 1953) சென்னை முருகப்பா குடும்பத்தைச் சேர்ந்தவரவார். சென்னையைச் சேர்ந்த முருகப்பா குழுமத்தின் செயல் தலைவர். கோரமண்டல் இண்டர்நேசனல் லிமிடெட் மற்றும் ஈ.ஐ.டி.பாரி (இந்தியா) லிமிடெட் ஆகியவற்றின் தலைவர்,\n\nSection::::படிப்பு.\nடேராடூனில் உள்ள டூன் பள்ளியில் பள்ளிப்படிப்பை முடித்தார். புதுதில்லி ஸ்ரீராம் வணிகக் கல்லூரியில் பி.காம். பட்டத்தைப் பெற்றார். இங்கிலாந்தில்உள்ள ஆஸ்டன் பல்கலைக்கழகத்தில் தொழிலக நிர்வாகத்தில் பட்டயம் பெற்றார். வார்விக் பிசினஸ் பள்ளியில் வர்த்தகக் கல்வியில் முதுநிலைப் பட்டயம் பெற்றார்.\n\n"}
{"id": "231453", "url": "https://ta.wikipedia.org/wiki?curid=231453", "title": "இந்தியத் தனியார்த் துறை வங்கிகள்", "text": "இந்தியத் தனியார்த் துறை வங்கிகள்\n\nஇந்தியத் தனியார்த் துறை வங்கிகள் இந்தியாவிலுள்ள வங்கிகளில் தங்கள் முதலீடு அல்லது பங்குகளின் பெரும்பகுதியை தனிநபர் முதலீட்டாளர்கள் வசம் கொண்டுள்ள வங்கிகள் ஆகும். இந்த முதலீட்டில் அரசின் பங்கு இல்லாமலோ குறைவாகவோ இருக்கும். \n\n1969இல் அனைத்து முதன்மை வங்கிகளும் நாட்டுடமையாக்கப்பட்டன. எனவே இந்தியாவிலுள்ள வங்கிகளில் பெரும்பான்மையானவை பொதுத்துறை வங்கிகளாகும். 1990களில் தாராளமயமாக்கல் கொள்கைகளின் கீழ் மீண்டும் வங்கித்துறை தனியார்த்துறைக்குத் திறக்கப்பட்டது. இதனையடுத்து பல புதிய தனியார் வங்கிகள் துவங்கப்பட்டன. கடந்த இருபதாண்டுகளில் இவை அதிநவீன தொழினுட்பத்தை பயன்படுத்தி பல புதுமைகளையும் நுட்பங்களையும் அறிமுகப்படுத்தி பலமடங்கு வளர்ந்துள்ளன.\n\nதனியார்த்துறை வங்கிகளை பழையவை, புதியவை என இரு வகைப்பாடுகளில் நடுவண் வங்கி பிரித்துள்ளது. 1969இல் நாட்டுடமைக்கு முன்பாக இருந்து சிறியதாகவோ சிறப்புவசதி தந்ததாலோ நாட்டுடைமையாக்கப்படாதவை பழைய தனியார்த்துறை வங்கிகள் எனப்படுகின்றன. புதிய தனியார்த்துறை வங்கிகள் 1990களில் தாராளமயமாக்கலுக்குப் பின் உரிமம் பெற்றவை ஆகும். \n"}
{"id": "231454", "url": "https://ta.wikipedia.org/wiki?curid=231454", "title": "அக்சரா ஹாசன்", "text": "அக்சரா ஹாசன்\n\nஅக்சரா ஹாசன் (பி. 12 அக்டோபர் 1991) திரைப்பட நடிகை, திரைக்கதை ஆசிரியர், உதவி இயக்குநர் என பன்முகத் தன்மை கொண்டவராவார். இவர் பிரபல திரைப்பட நடிகரான கமல்ஹாசனின் மகளாவார். ஏழாம் அறிவு, 3 ஆகிய திரைப்படங்களில் நடித்த சுருதி ஹாசன், இவரது மூத்த சகோதரியாவார். மணிரத்னம் இயக்கிய கடல் திரைப்படத்தில் கவுதம் கார்த்திக்குடன் நடிக்க வந்த வாய்ப்பை தவிர்த்து விட்டார்.\n\nSection::::சொந்த வாழ்க்கை.\nஅக்சரா ஹாசன் அவரது தாயாருடன் மும்பையில் வசித்து வருகிறார்.\n\nSection::::ஆரம்பகால வாழ்க்கை.\nஅக்சரா ஹாசன், அக்டோபர் 12, 1991 அன்று சென்னையில் நடிகர்கள் கமல்ஹாசன், சரிகா தம்பதிக்கு இரண்டாவது மகளாகப் பிறந்தார். இவரது தந்தை தமிழ் வம்சாவளியையும், அவரது தாயார் மராத்தி மற்றும் ராஜ்புட் வம்சாவளியையும் சேர்ந்தவர்களாவர். சூர்யாவுடன் ஏழாம் அறிவு திரைப்படத்திலும், தனுஷ் உடன் 3 திரைப்படத்திலும் கதாநாயகியாக நடித்த நடிகை சுருதி ஹாசன் இவரது மூத்த சகோதரியாவார். அக்சரா ஹாசன் தனது பள்ளிப்படிப்பை சென்னையிலும், பின்னர் பெங்களூர் இண்டஸ் சர்வதேச பள்ளியிலும் பயின்றவராவார்.\n\nSection::::பிறப்பும் ,இளமை பருவமும்.\nஅக்சரா ஹாசன் தென்னிந்திய திரைப்பட கதாநாயகன் கமலஹாசனுக்கும், வட இந்திய புகழ் பெற்ற நடிகை சரிதாவிற்கும் இரண்டாவது மகளாக 1991 அக்டோபர் 12 இல் பிறந்தார் . அக்சரா சென்னையில் அபாகஸ் மாண்டிசோரி பள்ளி யில் படித்தார் .பின்னர் லேடி ஆண்டாள் ஸ்கூலில் படித்தார் .இவ்வமையம் இவருடைய தாயும் ,தந்தையும் பிரிய நேரிட்டதால் இவர் தன் அன்னையுடன் மும்பையில் வசிக்க நேரிட்டது . மற்றொரு உடன் பிறப்பு ஸ்ருதி ஹாசன் சென்னையிலேயே தந்தையுடன் தங்கி விட்டார்\n\nSection::::திரைப்பட வாழ்க்கை.\n2015 ஆம் ஆண்டில் ஷமிதாப் என்ற இந்தி படத்தில் அமிதாப் பச்சன் மற்றும் தனுஷ் உடன் நடித்தார். இதற்கு முன்னதாக மணிரத்னம் இயக்கிய கடல் படத்தில் நடிப்பதற்கு வாய்ப்பு கிடைத்தும் நடிக்க மறுத்து விட்டார். பின்னர் தமிழில் அஜித்குமார் உடன் விவேகம் படத்தில் நடித்தார். தன்னுடைய தந்தை இயக்கி வந்த சபாஷ் நாயுடு படத்தில் உதவி இயக்குனர் ஆக பணிபுரிந்தார். ஆனால் அப்படம் சில காரணங்களால் படப்பிடிப்பு நிறுத்தப்பட்டது. 2019 ஆண்டில் சொந்த நிறுவனமான ராஜ்கமல் பிலிம்ஸ் இன்டர்நேசனல் தயாரித்த கடாரம் கொண்டான் படத்தில் நடித்தார். அதே ஆண்டில் ஜீ தமிழ் தொலைக்காட்சி நிறுவனத்திற்கு சொந்தமான ஜீ5 என்ற இணைய செயலி யில் \"Fingertip\" என்ற இணையதள நாடக தொடரிலும் நடித்தார்.\n\nSection::::பிரத்தியேக வாழ்க்கை.\nஅக்சரா ஹாசன் அவரது தாயாருடன் மும்பையில் வசித்து வருகிறார்.[4] இளமையிலேயே கடவுள் நம்பிக்கையை இழந்தார் .தற்போது புத்த மத கோட்பாடுகளில் கவனம் செலுத்தி வருகிறார் .சென்னையில் உள்ள ஹாட் ஷூ டான்ஸ் கம்பெனியில்தான் அக்சரா பால் ரூம் டான்ஸ் கற்றுக் கொண்டுள்ளார். அக்சரா, இங்கிலாந்தின் பால் ரூம் தொழில்முறை நடனக் கலைஞர்கள் பயிற்சி அமைப்பு நடத்திய முதலாவது பரீட்சை தேறியுள்ளார்\n\n"}
{"id": "231455", "url": "https://ta.wikipedia.org/wiki?curid=231455", "title": "மண்டல ஊரக வங்கி", "text": "மண்டல ஊரக வங்கி\n\nமண்டல ஊரக வங்கி (\"Regional Rural Bank\") இந்தியாவின் வெவ்வேறு மாநிலங்களில் இயங்கும் உள்ளகநிலை வங்கிகளாகும். இவை முதன்மையாக சிற்றூர் பகுதிகளில் வங்கியின் அடிப்படை சேவைகளையும், நிதிச் சேவைகளையும் வழங்கிட அமைக்கப்பட்டவையாகும். இருப்பினும் ஊரக வங்கிகளின் கிளைகள் நகரப்பகுதிகளிலும் அமைந்துள்ளன.\n\nSection::::செயற்பாடுகள்.\nஊரகத்திலும், பகுதி ஊரகப் பகுதிகளிலிருந்தும் நிதிய மூலங்களைப் பெற்று, வேளாண்மைத் தொழிலாளர்களுக்கும், கைப்பொருள் வினைஞர்களுக்கும் கடன் வழங்குவதே இவற்றின் முதன்மை நோக்கம். தவிரவும், இவை ஊரகப் பகுதிகளுக்கு வங்கிச் சேவைகளை வழங்குகின்றன. அரசின் மக்கள்நலத் திட்டங்களின் வழங்கல் வசதியாக மகாத்மா காந்தி தேசிய ஊரக வேலை உறுதியளிப்புச் சட்டத்தின் கீழான ஊதியம், முதியோர் ஓய்வூதியம் போன்றவற்றை வழங்குகின்றன. மேலும், பாதுகாப்பு பெட்டகம், கடனுதவி அட்டை, பற்று அட்டை ஆகிய வசதிகளையும் அளிக்கின்றன.\n\nஇது குறிப்பிட்ட நிலப்பரப்பிற்கு உட்பட்டவர்களுக்கு சேவைகளை வழங்கும். இவை எந்தப் பகுதிக்குள் இயங்க வேண்டும் என்பதை இந்திய அரசு கட்டுப்படுத்துகிறது. இவை மாவட்டத்துக்கு ஒன்றாகவோ, இரண்டு மாவட்டங்களுக்கு ஒன்றான அளவிலோ இயங்குகின்றன.\nSection::::வரலாறு.\nஇவை 1975-ஆம் ஆண்டில் செப்டம்பர் 26ல் இயற்றப்பட்ட அரசாணையின் மூலம் உருவாக்கப்பட்டன; இவை மண்டல ஊரக வங்கிச் சட்டம் 1976 மூலம் சட்டவிதிக்குட்படுத்தப்பட்டன. இந்தச் சட்டம் விவசாயத்திற்கும் ஏனைய ஊரகத் தொழில்களுக்கும் போதுமான வங்கி/நிதி வசதிகளை வழங்குவதற்காக இயற்றப்பட்டது. இவை \nஇந்திரா காந்தி அம்மையாரின் ஆட்சியில் நரசிம்மம் பணிக்குழுவின் பரிந்துரைப்படி நிறுவப்பட்டன. அக்டோபர் 2, 1975இல் முதல் மண்டல வங்கியாக \"பிரதமா வங்கி\" செயற்படத் துவங்கியது. அக்டோபர் 2, 1976இல் மேலும் ஐந்து மண்டல ஊரக வங்கிகள் நிறுவப்பட்டன; முதலில் ரூ. 100 கோடி ($ 10 மில்லியன்) முதலீடும் பின்னர் விரிவுபடுத்தப்பட்டு 500 கோடி ($ 50 மில்லியன்) முதலீடும் செய்யப்பட்டன. \n\nஇவை நடுவண் அரசுக்கும், புரவலர் வங்கிகளுக்கும் உடமையாக இருந்தன. ஐந்து வணிக வங்கிகள்-- பஞ்சாப் தேசிய வங்கி, பாரத ஸ்டேட் வங்கி, சிண்டிகேட் வங்கி, யுனைட்டெட் பாங்க் ஆப் இந்தியா, யுகோ வங்கி -- புரவலர் வங்கிகளாக விளங்கின. நடுவண் அரசு 60 சதவீதமும், மாநில அரசு இருபது சதவீதமும் புரவலர் வங்கிகள் 20 சதவீதமும் பங்குகளை முதலீடாக வழங்கின.\nமுன்னதாக, இந்திய ரிசர்வ் வங்கி இவை வழங்கும் கடன்களின் வட்டிக்கான வரம்பை நிர்ணயித்தது. ஆகத்து 1996இலிருந்து ரிசர்வ் வங்கி இந்தக் கட்டுப்பாட்டை நீக்கியது; தற்போது இவை வழங்கும் கடன்களுக்கான வட்டியின் வீதம் 14-18%ஆக உள்ளது.\n\n\n"}
{"id": "231460", "url": "https://ta.wikipedia.org/wiki?curid=231460", "title": "கரு. அழ. குணசேகரன்", "text": "கரு. அழ. குணசேகரன்\n\nகே. ஏ. குணசேகரன் என அழைக்கப்படும் கரு. அழ. குணசேகரன் (12 மே 1955 - 17 சனவரி 2016) தமிழக எழுத்தாளர். இவர் இலக்கிய ஆர்வலரும், நாட்டுப்புறவியல் நாடகவியல், தலித்தியம் முதலிய துறைகளில் அதிக ஆர்வமிக்கவரும், பாடகரும், திரைப்படக் கலைஞருமாவார். புதுச்சேரி சங்கரதாஸ் சுவாமிகள் நிகழ்த்துக்கலைப் பள்ளியின் (நாடகத்துறை) தலைவராக இருந்தவர்.\n\nSection::::வாழ்வும்,கல்வியும்.\nசிவகங்கை மாவட்டம், இளையான்குடி அருகேயுள்ள மாரந்தை சிற்றூரில் பிறந்தவர். இளையான்குடி உயர்நிலைப்பள்ளி, இளையான்குடி டாக்டர் சாகிர் உசேன் கல்லூரி, சிவகங்கை அரசு கலைக்கல்லூரி, மதுரை தியாகராசர் கல்லூரி, மதுரை காமராசர் பல்கலைக்கழகம் ஆகியவற்றில் படித்தவர். பி.ஏ.(பொருளாதாரம்) எம்.ஏ(தமிழ் இலக்கியம்) முனைவர் பட்ட ஆய்வு(நாட்டுப்புற நடனப் பாடல்கள் குறித்து), 1978 இல் காந்தி கிராமம் நாடகப் பயிற்சிப் பட்டறைகளில் பேராசிரியர் சே. இராமானுஜம் அவர்களிடம் நாடகப் பயிற்சி பெற்றார்.\n\nSection::::பணிகள்.\nநாடகத்தைப் பற்றியும், நாட்டுப்புறவியலைப் பற்றியும் ஆய்வு நூல்களையும், ஐம்பதுக்கும் மேற்பட்ட ஆய்வுக் கட்டுரைகளையும், பதினான்குக்கும் மேற்பட்ட படைப்பு நூல்களையும் எழுதியுள்ளார். சமஸ்கிருத அரங்கவியலுக்கு (theatre) மாற்றாக, தலித் அரங்கவியல் என்னும் கோட்பாட்டை உருவாக்கியுள்ளார். 'பலி ஆடுகள்' என்னும் முதல் தலித் நாடகத்தைப் படைத்துள்ளார்.\n'தன்னனானே' என்னும் கலைக்குழு வழியாகச் சமூக பிரச்சினைகளை மையமாகக் கொண்ட நாடகங்களை அரங்கேற்றி வந்தார்.\n\nஉட்பட பல நூல்களை எழுதியுள்ளார்.\n\n\nSection::::மறைவு.\nமுனைவர் கே. ஏ. குணசேகரன் நீரிழிவு நோயால் பாதிக்கப்பட்டு உடல்நலக் குறைவால் புதுச்சேரியில் உள்ள அவரது இல்லத்தில் 2016 சனவரி 17 ஞாயிற்றுக்கிழமை காலமானார்.\n\nSection::::வெளி இணைப்புகள்.\nகலகத்தின் கலைமுகம்﻿\n"}
{"id": "231480", "url": "https://ta.wikipedia.org/wiki?curid=231480", "title": "காவிரி ஆறு", "text": "காவிரி ஆறு\n\nகாவிரி ஆறு (\"Cauvery river\") அல்லது காவேரி ஆறு இந்தியத் தீபகற்பத்தின் தென் பகுதியில் அமைந்துள்ளது. அது கர்நாடக மாநிலத்திலுள்ள மேற்கு தொடர்ச்சி மலையில் உள்ள குடகு மாவட்டத்தைச் சேர்ந்த தலைக்காவேரி என்ற இடத்தில் 4400 அடி உயரத்தில் தோன்றுகிறது. இதன் நீளம் 800 கிமீ. கர்நாடகத்தில் குடகு, ஹாசன், மைசூர், மாண்டியா, பெங்களூர் ரூரல், சாம்ராஜ் நகர் மாவட்டங்கள் வழியாவும் தமிழ்நாட்டில் தர்மபுரி, சேலம், ஈரோடு, நாமக்கல், கரூர், திருச்சி , தஞ்சாவூர், நாகப்பட்டினம் மாவட்டங்கள் வழியாகச் சென்று பூம்புகார் என்னும் இடத்தில் வங்காள விரிகுடாக் கடலில் கலக்கிறது. \nSection::::பெயரியல்.\nகாவிரி ஆறு தான் செல்லுமிடமெல்லாம் சோலைகளை விரித்துச் செல்லுவதால் காவிரி எனப் பெயர் பெற்றது. ( \nகா- காடு,சோலை. பூ+ கா= பூங்கா- பூக்கள் நிறைந்த சோலை) . தமிழ் இலக்கியங்களில் பொன்னி ஆறு என்றும் அழைக்கப்படுகிறது. இந்தியாவின் பிற பகுதிகள் போலவே தமிழகத்திலும் ஆறுகளின் பெயர்கள் பெண்பால் பெயர்களாக இருக்கின்றன. அவை காரணப் பெயர்களும் கூட. காவிரிக்கு 'பொன்னி' என்று பெயர் வந்ததற்கு காரணம் அது சோழ நாட்டை செழிக்கச்செய்ததாகும். பொன்படு நெடுவரையில் ( குடகு மலை) தோன்றிப் பாய்வதாலும் பொன்னி என்னும் பெயர் வந்தது.\n\nSection::::துணை ஆறுகள்.\nகபினி, ஹேமாவதி, ஹாரங்கி , லட்மண தீர்த்தம் , ஆர்க்காவதி , சிம்சா, சொர்ணவதி ஆகியவை கர்நாடகப் பகுதியில் பாயும் துணை ஆறுகள். பவானி, அமராவதி, நொய்யல், திருமணிமுத்தாறு ஆகியன தமிழகப் பகுதியில் பாயும் துணை ஆறுகள் ஆகும்.\n\nஇவற்றில் சொர்ணவதி என்னும் ஆற்றைச் சிலப்பதிகாரம் பொன்னி என்னும் தூய தமிழ்ப்பெயரால் குறிப்பிடுகிறது. 'பொன்படு நெடுவரை'ப் பகுதியில் இது தோன்றுவதால் இதற்குப் பொன்னி என்று பெயர். சங்ககாலப் புலவர் ஆவூர் மூலங்கிழார் பாடல் (புறநானூறு 166) இதனைத் தெளிவுபடுத்துகிறது.\n\nSection::::அணைகள்.\nமேட்டூர் அணை, கிருஷ்ணராஜ சாகர் அணை, கல்லணை மற்றும் மேலணை ஆகியன காவிரி ஆற்றின் மீது கட்டப்பட்டுள்ள அணைகளாகும். பல தடுப்பணைகளும் காவிரியின் குறுக்கே கட்டப்பட்டுள்ளன.\n\nSection::::அருவிகள்.\nகர்நாடக மாநிலத்தில் சிவசமுத்திர அருவியும் தமிழகத்தில் ஒகேனக்கல் அருவியும் காவிரியில் உள்ள இரு அருவிகளாகும்.\nSection::::தீவுகள்.\nகர்நாடக மாநிலத்தில் ஸ்ரீரங்கப்பட்டணம், சிவசமுத்திரம் ஆகிய இரு தீவுகளையும் தமிழகத்தில் ஸ்ரீரங்கம் (திருவரங்கம்) தீவையும் காவிரி ஆறு கொண்டுள்ளது. இந்த மூன்றில் ஸ்ரீரங்கப்பட்டணம் தீவானது மிகப்பெரியது, இது திப்பு சுல்தானின் தலைநகராக விளங்கியது. இம்மூன்று தீவுகளிலும் அரங்கநாத சுவாமிக்கு கோயில் உள்ளது மற்றொரு சிறப்பு. ஸ்ரீரங்கப்பட்டணத்தில் உள்ள அரங்கனை ஆதிரங்கன் என்றும் சிவசமுத்திரத்தில் உள்ள அரங்கனை மத்தியரங்கன் என்றும் திருவரங்கத்தில் (ஸ்ரீரங்கம்)உள்ள அரங்கனை அந்தரங்கன் என்றும் அழைப்பர்.\n\nSection::::கர்நாடகத்தில் காவிரியின் போக்கு.\nகுடகு மாவட்டத்திலுள்ள பிரம்மகிரி மலைப்பகுதியில் தலைக்காவிரி என்ற இடத்தில் காவிரி உற்பத்தியாகிறது. ஹாரங்கி ஆறானது குடகு மாவட்டத்தில் காவிரியுடன் இணைந்து மாண்டியா மாவட்டத்திலுள்ள கிருஷ்ணராஜ சாகர் அணையை அடைகிறது. கிருஷ்ணராஜ சாகர் அணை மைசூருக்கு அருகில் உள்ளது. ஹேமாவதி, லட்சுமண தீர்த்தம் ஆகிய 2 ஆறுகளும் கிருஷ்ணராஜ சாகர் அணையால் ஏற்பட்ட நீர்த்தேக்கத்தில் காவிரியுடன் இணைகின்றன. கிருஷ்ணராஜ சாகர் அணையிலிருந்து வெளிவரும் காவிரி ஸ்ரீரங்கப்பட்டணம் தீவை உண்டாக்குகிறது. பின்பு கபினி, சொர்ணவதி ஆகிய ஆறுகள் காவிரியுடன் இணைகின்றன. பின் காவிரி சிவசமுத்திரம் தீவை உண்டாக்குகிறது. இங்கு இரு பிரிவுகளாக பிரியும் காவிரி ஒரு புறம் ககனசுக்கி (\"Gaganachukki\")அருவியாகவும் மறுபுறம் பாறசுக்கி அருவியாகவும் விழுகிறது. வலப்புறம் அமைந்த ககனசுக்கி அருவியில் 1902 இல் ஆசியாவின் முதல் நீர் மின் உற்பத்தி நிலையம் அமைக்கப்பட்டு கோலார் தங்க வயலுக்கு மின்சாரம் வழங்கப்பட்டது. பின் காவிரியுடன் சிம்சா, அர்க்கவதி ஆறுகள் இணைகின்றன. அர்க்கவதி ஆறு இணைந்தவுடன் காவிரியானது ஆழமான குறுகிய பாறைகளின் வழியாக பாய்ந்து தமிழகத்தை அடைகிறது. பழங்கதையில் ஒரு ஆடு இவ்விடத்தில் காவிரியைத் தாண்டிக் குதித்து ஓடியதால் , இதை ஆடு தாண்டும் காவிரி என்று அழைப்பர்.\n(கன்னட மொழியில் மேகேதாட்டு (\"Mekedatu\") என்று பெயர்). ஆனால் இன்றுள்ள நிலையில் அது இயலாததாகும்.\n\nSection::::தமிழகத்தில் காவிரியின் போக்கு.\nமிகக் குறுகிய அகலமுடைய, ஆனால் மிக ஆழமான ஆடு தாண்டும் காவிரியிலிருந்து தமிழகம் வரும் காவிரியானது பிலிகுண்டுலு வழியாக ஒகேனக்கல் அருவியை அடைகிறது. பின் காவிரியானது மேட்டூர் அணையை அடைந்து ஸ்டான்லி நீர்த்தேக்கத்தை உருவாக்குகிறது. இங்கிருந்தே தமிழக காவிரிப் பாசனம் தொடங்குகிறது. மேட்டூரிலிருந்து வெளிவரும் காவிரியுடன் பவானி என்னுமிடத்தில் பவானி ஆறு கலக்கிறது. ஈரோடு நகரைக் கடந்து செல்லும் காவிரியுடன் கொடுமுடி அருகேயுள்ள நொய்யல் என்னுமிடத்தில் நொய்யல் ஆறு கலக்கிறது. அமராவதி ஆறானது கரூர் அருகேயுள்ள திருமுக்கூடலூர் என்னுமிடத்தில் காவிரியுடன் கலக்கிறது. கரூர்,திருச்சி மாவட்டங்களில் பாயும் காவிரி அகண்டு காணப்படுவதால் அங்கு பாயும் காவிரியை அகண்ட காவிரி என்பர். முசிறி, குளித்தலை நகரங்களை தாண்டிச்செல்லும் காவிரி முக்கொம்பு என்னும் இடத்தில் மேலணையை அடைகிறது. இங்கு காவிரி இரண்டு கிளைகளாக பிரிகிறது. \nவட கிளை கொள்ளிடம் என்றும் தென் கிளை \nதொடர்ந்து காவிரி என்றும் அழைக்கப்படுகிறது. வெள்ளக் காலத்தில் பெருகி வரும் நீரானது கொள்ளிடத்தில் திருப்பி விடப்பட்டு காவிரி டெல்டாப்பகுதி பாதுகாக்கப்படுகிறது. கொள்ளிடம் காவிரியின் வெள்ள வடிகாலாக இருப்பதால் பெரும்பாலும் வறண்டே காணப்படும். கொள்ளிடம்,காவிரிக்கு நடுவில் திருச்சிக்கு (திருச்சிராப்பள்ளி) அருகே ஸ்ரீரங்கம் (திருவரங்கம்) தீவை உருவாக்கிய பின் காவிரியானது கல்லணையை அடைகிறது. கல்லணையிலிருந்து செல்லும் காவிரி பல சிறு கிளைகளாக பிரிந்து தமிழகத்தின் நெற்களஞ்சியமான காவிரி டெல்டாவை உருவாக்கி வங்கக்கடலில் கலக்கிறது. காவிரி டெல்டாவில் அரசலாறு, வெண்ணாறு, வெட்டாறு, புதுஆறு, மன்னியாறு ஆகிய பெயர்களால் காவிரியின் சில கிளைகள் அழைக்கப்படுகின்றன. தமிழகத்தின் தஞ்சாவூர், திருவாரூர், நாகப்பட்டிணம் மாவட்டங்கள், புதுச்சேரியின் காரைக்கால் பகுதி ஆகியவை காவிரி டெல்டாவை ﻿ சேர்ந்தவை.\n\nSection::::பயன்பாடு.\nகாவிரி நீரானது பாசனத்திற்காகவும், மக்களின் அன்றாடத்தேவைகளுக்காகவும் நீர் மின்உற்பத்திக்காகவும் முதன்மையாகப் பயன்படுத்தப்படுகிறது.\n\nகாவிரியின் குறுக்கே பல அணைகளும் குடிநீர் நீரேற்று நிலையங்களும் தடுப்பணைகளும் நீர்மின்நிலையங்களும் கட்டப்பட்டுள்ளன.\n\nகாவிரி ஆற்றின் சிவனசமுத்திர அருவியின் இடது பக்கம் 1902-இல் அமைக்கப்பட்ட நீர்மின்நிலையமே ஆசியாவின் முதல் நீர்மின்நிலையம் ஆகும்.\n\nSection::::நீர் பங்கீடு.\nகாவிரி டெல்டாவில் புதுச்சேரியின் காரைக்கால் பகுதி உள்ளதால் காவிரி கர்நாடகா மற்றும் தமிழ்நாடு மாநிலங்களிலும் புதுச்சேரி யூனியன் பிரதேசத்திலும் நேரடியாக பாய்கிறது. நீர் பங்கீடு என்று வரும்போது கேரள மாநிலமும் உரிமை கோர காரணம் காவிரியின் துணை ஆறாகிய கபினி கேரளாவில் உற்பத்தியாவதும், கபினி மற்றும் அதன் துணை ஆறுகளின் நீர் பிடிப்பு பகுதிகளும் அமராவதி மற்றும் பவானியின் நீர் பிடிப்பு பகுதிகளும் கேரளாவில் இருப்பதே.\n\nSection::::காவிரி மேலாண்மை ஆணையம்.\nகாவிரி நீரில் இருந்து தமிழகத்திற்கு வழங்கப்படும் நீரில் 14.75 டிஎம்சியை குறைத்து வழங்க உச்ச நீதிமன்றம் 2018-02-16 அன்று உத்தரவிட்டுள்ளது. நடுவர் மன்றத் தீர்ப்பில் 192 டி.எம்.சி. வழங்க வேண்டுமெனக் கூறியிருந்த நிலையில், தற்போது 177.25 டிஎம்சியை வழங்க வேண்டுமென உச்ச நீதிமன்றம் கூறியுள்ளது. காவிரி நதி நீர் விவகாரத்தில் நடுவர் மன்றம் வழங்கிய இறுதித் தீர்ப்பை எதிர்த்து சம்பந்தப்பட்ட நான்கு மாநிலங்களும் தொடுத்த வழக்கில் தலைமை நீதிபதி தீபக் மிஸ்ரா அடங்கிய சிறப்பு அமர்வு இந்தத் தீர்ப்பை வழங்கியது. இந்த தீர்ப்பு அடுத்த 15 ஆண்டுகளுக்கு நடைமுறையில் இருக்கும் எனவும் கூறியுள்ளது.\n\nதீர்ப்பு வழங்கிய நீதிபதிகள், நடுவர் மன்றத் தீர்ப்பில் கர்நாடகத்திற்கு ஒதுக்கீடு செய்யப்பட்ட 270 டிஎம்சி தண்ணீரோடு, இந்த 14.75 டிஎம்சி தண்ணீரை கூடுதலாக வழங்க வேண்டுமெனக் கூறினர். தீர்ப்பில் புதுவை, கேரளாவுக்கான ஒதுக்கீட்டில் எந்த மாற்றமும் செய்யப்படவில்லை. இறுதியாக இந்திய அரசு நீதிமன்றத்தில் தாக்கல் செய்த பிரமான பத்திரத்தில் காவிரி மேலாண்மை வாரியம் என்பதற்குப் பதிலாக காவிரி மேலாண்மை ஆணையம் என்று பெயரை மாற்றியுள்ளது.\n\nSection::::தமிழ் இலக்கியங்களில்.\n\"வசையில்புகழ் வயங்குவெண்மீன் திசைதிரிந்து தெற்குஏகினும்\nதற்பாடிய தளியுணவின் புள்தேம்பப் புயல்மாறி வான்பொய்ப்பினும்\nதான்பொய்யா மலைத்தலைய கடற்காவிரி\" (பட்டினப்பாலை:1-6)\n\n'கோள்நிலை திரிந்து கோடை நீடினும்\n\n‘வாழி அவந்தன் வளநாடு, மகவாய் வளர்க்கும் தாயாகி\n\nதன் கரம் மருவிய சதுரன் நகர் ---\nபொன்கரை பொரு பழங்காவிரியின்...’திருஞானசம்பந்தர் தேவாரம்.\n"}
{"id": "231483", "url": "https://ta.wikipedia.org/wiki?curid=231483", "title": "விருச்சகேது", "text": "விருச்சகேது\n\nவிருச்சகேது (Vrishaketu), கர்ணன் - விருஷாலி இணையர்க்கு பிறந்த ஒன்பது மகன்களில் இரண்டாமவர். குருச்சேத்திரப் போரில் விருச்சகேது தவிர மற்ற அனைத்து சகோதரர்கள், 16ஆம் நாள் போருக்கு முன், பாண்டவப் படைகளால் கொல்லப்பட்டனர். .\n\n17ஆம் நாள் போரில் கர்ணன் இறக்கும்முன், கர்ணனின் பிறப்பின் இரகசியம், குந்தியின் மூலம் பாண்டவர்கள் அறிந்ததால், குருச்சேத்திரப் போருக்குப் பின் பாண்டவர், விருச்சகேதுவிற்கு அங்க நாட்டின் அரசனாக முடிசூட்டினார்கள்.\n\n"}
{"id": "231494", "url": "https://ta.wikipedia.org/wiki?curid=231494", "title": "பூரிசிரவஸ்", "text": "பூரிசிரவஸ்\n\nபூரிசிரவஸ் (Bhurishravas),பாக்லீக நாட்டு மன்னராவர். சாந்தனுவின் சகோதரன் பாக்லிகனின் பேரனும், சோமதத்தனின் மகனும் ஆவன். இவனுக்கு கிருட்டிணன் மற்றும் சாத்தியகியின் பிறவிப் பகைவர்கள் ஆவர். குருச்சேத்திரப் போரில், கௌரவர் அணியில் சேர்ந்து, பாண்டவர் அணிக்கு எதிராக போரிட்டவன். 5ஆம் போரில் சாத்தியகியின் பத்து மகன்களை கொன்றான். 14ஆம் போரில் அபிமன்யுவின் மரணத்திற்கு காரணமான ஜெயத்திரதனை பழி வாங்க வந்த அருச்சுனனை சக்கர வியுகத்தை உடைக்க இயலாதபடி தடுத்து நிறுத்தினான். பின்னர் சாத்தியகியை கொல்ல வந்த பூரிசிரவசின் ஒரு கையை அருச்சுனன் வெட்டி எறிந்தான். உடன் சாத்தியகி பூரிசிரவசின் தலையை தன் வாளால் கொய்தான்.\n\n"}
{"id": "231501", "url": "https://ta.wikipedia.org/wiki?curid=231501", "title": "அன்னாபெல்", "text": "அன்னாபெல்\n\nஅன்னாபெல் () இது 2014ஆம் ஆண்டு திரைக்கு வந்த அமெரிக்க நாட்டு திகில் திரைப்படம் ஆகும். இந்த திரைப்படத்தை ஜோன் ஆர். லானெட்டி என்பவர் இயக்கியுள்ளார். இது தி கான்ஜுரிங் என்ற திரைப்படத்தின் 2ஆம் பாகம் ஆகும். இந்த திரைப்படத்தில் அன்னாபெல் வாலிஸ், வார்ட் ஹோர்டன், ஆல்ஃப்ரே வூடர்ட் உள்ளிட்ட பலர் நடித்துள்ளார்கள். இந்த திரைப்படம் அக்டோபர் 3, 2014ஆம் ஆண்டு வெளியானது.\n\n\nSection::::தயாரிப்பு.\nஇந்த திரைப்படத்தை பீட்டர் சப்ரன் மற்றும் ஜேம்ஸ் வான் தயாரித்துள்ளார்கள். வார்னர் புரோஸ். என்ற நிறுவனத்தின் மூலம் செய்யப்பட்டது.\n"}
{"id": "231504", "url": "https://ta.wikipedia.org/wiki?curid=231504", "title": "வங்கிகளுக்கிடை பிணையம்", "text": "வங்கிகளுக்கிடை பிணையம்\n\nவங்கிகளுக்கிடை பிணையம், அல்லது தன்னியக்க வங்கி இயந்திர நட்பமைப்பு (ATM consortium) அல்லது தன்னியக்க வங்கி இயந்திர பிணையம் (\"ATM network\"), என்ற கணினி பிணையம் தனது நட்பமைப்பில் உறுப்பினராக உள்ள நிதிய நிறுவனங்களால் வழங்கப்பட்ட தன்னியக்க இயந்திர அட்டைகளை நட்பமைப்பின் மற்றொரு உறுப்பினரால் நிறுவப்பட்ட தன்னியக்க இயந்திரங்களில் பயன்படுத்த உதவுகிறது. \n\nஇருப்பினும், மாற்றார் தன்னியக்க வங்கி இயந்திரத்தில் என்னென்ன வசதிகளைப் பெறலாம் என்பது மாறுபடுகிறது. காட்டாக, செல்லிடத் தொலைபேசி மறுஊட்டம் பெறுதல் போன்ற சிறப்புச் சேவைகள் சொந்த வங்கி தன்னியக்க இயந்திரத்தில் மட்டுமே சாத்தியப்படும்; மாற்றார் வங்கி அட்டைகளுக்கு இந்த வசதிக்கான அணுக்கம் இருக்காது. \n\nதாங்கள் இருப்பு வைத்திருக்கும் வங்கியின் ஏடிஎம் இல்லாதவிடங்களில் வேறு வங்கியின் ஏடிஎம் மூலம் வங்கி அட்டைகளைப் பயன்படுத்த இந்தப் பிணையம் உதவுகிறது. இது வெளியூர்/வெளிநாடு செல்லும் பயணிகளுக்கு மிகவும் பயனுள்ளதாக உள்ளது. பன்னாட்டளவில் பரவலாக அமைந்துள்ள வங்கிகளுக்கிடை பிணையங்களான பிளசு அல்லது சிர்ரசு போன்றவை இதற்கு உதவுகின்றன.\n\nதவிரவும் விற்பனை முனைகளில் சிறப்பான மின்வழி நிதிமாற்று விற்பனை முனை கணிமுனையம் மூலமாக ஏடிஎம் அட்டைகளை பற்று அட்டைகளாக பயன்படுத்த வங்கியிடைப் பிணையங்கள் உதவுகின்றன.\n"}
{"id": "231510", "url": "https://ta.wikipedia.org/wiki?curid=231510", "title": "விற்பனை முனை", "text": "விற்பனை முனை\n\nவிற்பனை முனை (\"Point of sale\", சுருங்க POS) அல்லது வெளிச்செல்முகப்பு, (\"checkout\") அல்லது கணினிமயமாக்கப்பட்ட பிறகு மின்னணு விற்பனை முனை (\"electronic point of sale\", சுருங்க EPOS), (பேச்சு வழக்கு:கல்லா) என்றெல்லாம் குறிப்பிடப்படுவது சில்லறை வணிகக் கடையொன்றில் வாங்கிய பொருளுக்கான அல்லது நுகர்ந்த சேவைக்கான பணத்தைக் கட்டுமிடம் ஆகும். பணம் கட்டியபின் பொருளைக் கடைக்கு வெளியே எடுத்துச் செல்லலாம். இங்கு நுகர்வோர் தரவேண்டிய பணத்தை கணக்கிடுதலும் விருப்பத்தேர்வுகளின்படி பணம் கட்டுதலும் நிகழும். பெற்றுக்கொண்ட பணத்திற்கான இரசீதும் இங்கு வழங்கப்படும்.\n\nஉரிமையாளரே கடையின் விற்பனை முனை (கல்லா)வில் அமரும்போது கணக்கிடுதலும் பணம் பெறுவதும் மனிதமுயற்சியாக நடந்தது. ஆனால் வணிகம் வளர்ச்சியடைந்து பணியாளர்களை கல்லாவில் அமர்த்த நேரிட்டபோது கணினிமய பணவரவுப்பதிவேடுகள் பயன்படுத்தப்பட்டன. முதல் நுண்செயலியால் கட்டுப்படுத்தப்பட்ட பணவரவுப் பதிவேட்டு கணினியை 1974ஆம் ஆண்டில் வில்லியம் புரொபெக் நிறுவனம் மக்டொனால்ட்ஸ் உணவகங்களுக்காக உருவாக்கியது.\n\nபல்வேறு வணிக நிறுவனங்கள் கட்டமைக்கும் விற்பனை முனையில் அவர்களது தேவைகளுக்கேற்ப ஏதுவாக்கப்பட்ட வன்பொருள்களும் மென்பொருள்களும் பயன்படுத்தப்படுகின்றன. எடைபோடும் கருவிகள், பட்டைக்குறி வருடிகள், மின்னணு பணவரவுப் பதிவேடுகள், மின்வழி நிதிமாற்று விற்பனை முனைக் கருவிகள், தொடுதிரைக் கணினிகள், மற்றும் பல வன்பொருள், மென்பொருள் கருவிகள் கிடைக்கின்றன. காட்டாக, மளிகைக் கடையிலும் இனிப்புக் கடையிலும் எடைபோடும் கருவிகள் பயன்படுத்தப்பட, உணவகங்களில் பயன்படுத்திய சேவைக்கு தகுந்தவாறு கணக்கிட சிறப்பு மென்பொருள் பயன்படுத்தப்படலாம்.\n\nதற்காலத்தில் விற்பனை முனை (வணிகர்களின் பார்வையில் வாங்கு முனை) சிலநேரங்களில் சேவை முனை எனவும் அழைக்கப்படுகின்றது; ஏனெனில் இங்கு விற்பனை மட்டும் நடக்காது திரும்பப் பெறுதலும் நுகர்வோர் ஆணையைப் பெறுவதும் கூட நிகழ்கின்றன. மேலும் மேம்பட்ட விற்பனை முனை மென்பொருட்களில் இருப்பிலுள்ள பொருட்களின் மேலாண்மை, நுகர்வோர் மேலாண்மை, கிடங்கு மேலாண்மை போன்ற சிறப்புக் கூறுகளும் ஒருங்கிணைக்கப்படுகின்றன. தற்கால விற்பனை முனை அமைப்புகளுக்கு முன்னதாக இந்த செயற்பாடுகள் தனித்தனியாகவும் மனித முயற்சியாகவும் நடந்தன; மேலும் தரவுகளை கணினியில் தட்டச்சிடும்போது பிழைகள் ஏற்படும் வாய்ப்புகளும் எழுந்தன.\n\n"}
{"id": "231511", "url": "https://ta.wikipedia.org/wiki?curid=231511", "title": "ஹட்பெரின் விதி", "text": "ஹட்பெரின் விதி\n\n\"முன்னேற்றம் சீர்குலைவுக்கு வழிவகுக்கும்” (\"improvement means deterioration\") என்று கூறுகிறது ஹட்பெரின் விதி (\"Hutber's law\"). ஒரு விசயத்தில் முன்னேற்றம் காண முயற்சிகள் மேற்கொள்ளப்படுகின்றது. அவற்றால் விளையும் மாற்றங்கள் நிலையை மேலும் சீர் குலையச் செய்து விடும் என்பதே இந்த விதியின் அவதானிப்பு. இது முதன் முதலில் 1960களில் பேட்ரிக் ஹட்பெர் என்ற இதழாளரால் எடுத்துரைக்கப்பட்டது.\n"}
{"id": "231521", "url": "https://ta.wikipedia.org/wiki?curid=231521", "title": "மின்வழி நிதிமாற்று விற்பனை முனை", "text": "மின்வழி நிதிமாற்று விற்பனை முனை\n\nமின்வழி நிதிமாற்று விற்பனை முனை (EFTPOS, உச்சரிப்பு: , ஈஎப்டிபிஓஎசு) — விற்பனை முனையில் மின்வழி நிதி மாற்றம் — என்பது விற்பனை முனையொன்றில் அமைந்துள்ள கணிமுனையங்களின் வழியே பற்று அல்லது கடன் அட்டைகளைக் கொண்டு மின்வழி நிதி மாற்றுகை அமைப்பைப் பயன்படுத்திக் கட்டணம் கட்டுகின்ற முறைமையாகும். 1981ஆம் ஆண்டில் இந்த முறைமை அமெரிக்க நாட்டில் செயற்படுத்தப்பட்டது; விரைவிலேயே மற்ற நாடுகளும் இதனைப் பின்பற்றின. \n\nபற்று அட்டைகளும் கடனட்டைகளும் நெகிழியாலான அட்டைகளில் ISO/IEC 7810 ID-1 சீர்தரத்தின்படி பொறிக்கப்படுகின்றன. மேலும் ISO/IEC 7812 சீர்தரத்தை ஒட்டிய வங்கி அட்டை எண் இவைகளில் பொறிக்கப்படுகின்றன.\n"}
{"id": "231525", "url": "https://ta.wikipedia.org/wiki?curid=231525", "title": "கோ. விஸ்வநாதன்", "text": "கோ. விஸ்வநாதன்\n\nகோ. விஸ்வநாதன், இந்தியாவிலுள்ள, தமிழ்நாடு மாநிலத்தின், வேலூர் மாவட்டத்திலுள்ள வேலூர் தொழில் நுட்ப பல்கலைக்கழகத்தின் ( VIT UNIVERSITY ) நிறுவனரும் மற்றும் வேந்தரும் ஆவார். இவர் 1938 ஆம் ஆண்டு திசம்பர் எட்டாம் நாள் வேலூர் மாவட்டத்தில் உள்ள ஒரு குக்கிராமமான கொத்தக்குப்பத்தில் பிறந்தார். இவர் பாராளுமன்ற உறுப்பினர் மற்றும் தமிழ்நாடு சட்டமன்ற உறுப்பினராகவும் பணியாற்றியுள்ளார். அனைத்திந்திய அண்ணா திராவிட முன்னேற்றக் கழகம் வேட்பாளராக சட்டமன்ற தேர்தலில் போட்டியிட்டு 1980 ஆம் ஆண்டில் அணைக்கட்டு தொகுதியிலிருந்தும், 1991 தேர்தலில் ஆற்காடு தொகுதியிலிருந்தும் வெற்றி பெற்று, தமிழ்நாடு மாநிலத்தில் சட்டமன்ற உறுப்பினராக தேர்ந்தெடுக்கப்பட்டார்..\n\nSection::::இளமைப் பருவம்.\nகோ.விஸ்வநாதன், கோவிந்தசாமி - தம்பதியருக்கு ஆறாவது குழந்தையாக பிறந்தார். வேலூர் மாவட்டம் குடியாத்தம் தாலுக்காவில் உள்ள குக்கிராமமான கொத்தக் குப்பத்தில் முறையான கல்வியளிக்கும் பள்ளிக்கூடம் எதுவும் அப்போது இல்லை. இதனால் அனைத்து குழந்தைகளும் கூடும் இடமான நடேச முதலியார் என்பவரது வீட்டில் இவருடைய பள்ளிப் படிப்பு தொடங்கியது. இவருடைய முதல் ஆசிரியரான பட்டு ரங்கநாதன், இவருடைய ஆர்வமிகுதியையும் பேச்சுத்திறன்களையும் அடையாளம் கண்டார். பட்டு ரங்கநாதன், மாணவர் மன்றம் ஒன்றைத் தொடங்கி மன்றத்தின் மூலமாகப் பேச்சுப் போட்டிகளை நடத்தினார். விஸ்வநாதன் ஆவலுடன் போட்டியில் கலந்து கொண்டு தன்னுடைய திறமைகளை வெளிப்படுத்தினார். தனது ஆசிரியரிடமிருந்து புத்தகங்களை கடன் வாங்கி ஓய்வு நேரங்களில் அவற்றை வாசித்து அறிவைப் பெருக்கிக் கொண்டார். ஒர் உயர்நிலைப் பள்ளி மாணவராக விஸ்வநாதன் சகலகலா வல்லவராக விளங்கினார். குறிப்பாக படிப்பு மற்றும் விளையாட்டுகளில் தனித்துவம் பெற்று சிறந்து விளங்கினார்.\n\nSection::::கல்வி.\nவிஸ்வநாதன், சிறுவயது முதலே சிறந்த கல்வியாளராக விளங்கினார். சென்னையிலுள்ள லயோலா கல்லூரியில் கல்வி கற்று பொருளியல் முதுகலைப் பட்டம் பெற்றார். தொடர்ந்து சென்னைப் பல்கலைக்கழகத்தில் சட்டப் படிப்பையும் நிறைவு செய்த இவர் 2003 ஆம் ஆண்டில் ஹார்வர்ட் பிசினஸ் ஸ்கூலில் மேம்பட்ட மேலாண்மை திட்டப் படிப்பையும் நிறைவுச் செய்தார். இவரது தலைமைத் திறன்களைக் கண்ட முன்னாள் முதல்வர் கா. ந. அண்ணாதுரை 1967 ஆம் ஆண்டு நடைபெற்ற தேர்தலில், திராவிட முன்னேற்ற கழகம் சார்பாக போட்டியிட ஒரு போட்டியாளராக இவரைத் தேர்ந்தெடுத்தார். இவரும் போட்டியிட்ட தனது தொகுதியில் வெற்றி பெற்று சுமார் 500,000 வாக்குகள் பெற்று, மக்களின் பிரதிநிதியாக இந்திய பாராளுமன்றத்திற்குத் தேர்ந்தெடுக்கப்பட்டார்.\n\nSection::::பொறுப்புகள்.\nதற்போது, டாக்டர் விஸ்வநாதன் பின்வரும் அலுவலகங்களில் பொறுப்பு வகிக்கிறார்..\n\n"}
{"id": "231529", "url": "https://ta.wikipedia.org/wiki?curid=231529", "title": "களவளாவல்", "text": "களவளாவல்\n\nபொருத்தம் பார்த்தல் என்பது மேற்கத்திய முறையில் (Dating) என்றழைக்கப்படுகின்றது. இந்த பொருத்தல் பார்த்தல் என்பது தனக்கு ஏற்ற துணையை தானே, தனது விருப்புக்கு அமைவாக தேர்ந்தெடுத்துக்கொள்ளும் வகையில், இருவரும் ஒரு பொதுவான இடத்தில் ஒரு குறிப்பிட்ட திகதியில் சந்தித்து தமக்கு இடையேயான பொருத்தம் பார்த்துக்கொள்வதைக் குறிக்கும். இருப்பினும் இவற்றில் நாடுகளுக்கு இடையேயான சிற்சில வேறுப்பாடுகளையும் கொண்டுள்ளன.\n\nSection::::சொல்விளக்கம்.\n\"Dating\" எனும் ஆங்கிலச் சொல்லின் நேரடிப்பொருள் திகதியிடல் என்பதாகும். இருப்பினும் இச்சொல்லுக்கான வெவ்வேறு பொருள்கள் உள்ளன. காதல் மற்றும் உறவுடன் கூடிய பயன்பாட்டில் இச்சொல்லின் பொருளானது \"பொருத்தம் பார்த்தல்\" என்றே பயன்படும். அத்துடன் இந்த \"dating\" எனும் சொல், பொருத்தம் பார்த்தலுக்கான சந்திக்கும் திகதியை குறிப்பதால் \"பொருத்தம் பார்த்தலுக்கான திகதியிடல்\" என்றும் குறிப்பிடலாம். அதேவேளை ஏற்கனவே அறிமுகமான இருவர் அல்லது இல்லற வாழ்வில் இணைந்த இருவரின் உறவு நிலையின் போதான நிகழ்வுகள் அல்லது சந்திப்புகள் \"பொருத்தம் வலுப்படுத்தல்\" என்று பொருட்படும்.\n\nSection::::மேற்கத்தியப் பண்பாட்டில் பொருத்தம் பார்த்தல்.\nஐரோப்பிய நாடுகள் மற்றும் வடக்கு கிழக்கு ஆசிய நாட்டவர்கள் ஹொங்கொங் உட்பட ஒரு வயது எல்லைக்குப்பின் தமக்குப் பொருத்தமான துணையைத் தாமே தேடிக்கொள்ளும் முழு உரிமையை இந்த சமுதாயக் கட்டமைப்புகள் கொண்டுள்ளன. அது போன்றே ஒருவர் தனக்கு ஏற்ற துணையை \"பொருத்தம் பார்த்தல்\" ஊடாக சந்தித்து இருவருக்குமான பொருத்தம் இல்லை எனும் நிலையில், குறிப்பிட்ட அவர்களின் சந்திப்பு அன்றுடன் முற்றுப்படும். சிலவேளை சிலநாட்களாக அல்லது சிலகாலமாக தொடர்ந்து பின்னர் \"பொருத்தம் இல்லை\" என பிரிந்து விடுவதும் உண்டு. தமிழர் பண்பாட்டில் சாதகப் பொருத்தம் சரிவராவிட்டால் வேறு சாதகம் தேடுவது போன்றே, மேற்கத்திய பண்பாட்டிலும் ஒருவருடன் பொருத்தம் இல்லையாயின் தமக்கு ஏற்ற வேறு துணையைத் தேடத் தொடங்கிவிடுவர். பொருத்தம் பார்த்தோம் எனும் ஒரே காரணத்திற்காக ஒருவரை ஒருவர் வற்புறுத்துதல் போன்ற விடயங்களுக்கு அரச சட்டங்கள் இடமளிப்பதில்லை.\n\nSection::::பொருத்தம் பார்த்தலுக்கான அரச சட்டங்கள்.\nகுறிப்பிட்ட வயது ஒருவர் தனக்கு ஏற்ற துணையை எவரின் இடையூறும் இன்றி தேடிக்கொள்வதற்கான முழுமையான உரிமையையும் மேற்கத்தையை நாட்டு அரச சட்டங்கள் வழங்குகின்றன. அத்துடன் தமக்கு பொருத்தமான ஒருவரை தேடிக்கொள்வதில் அல்லது தேடிக்கொண்டவரை தனது வாழ்க்கைத் துணையாக ஏற்றுக்கொள்வதில் எவருடைய தலையீடுக்கும் மேற்கத்தைய சட்டங்களில் இடமில்லை. குறிப்பாக பெற்றோர்கூட தலையிட முடியாது. வேண்டுமானால் ஆலோசனை வழங்கலாம். \n\nகீழேத்தேய நாடுகளிலும் தனக்கு ஏற்ற துணையைத் தானே தேடிக்கொள்ளும் சட்டங்கள் இருந்தாலும் அவை இறுக்கமான முறைகளைக் கொண்டதாக இல்லை.\n\nSection::::பொருத்தம் பார்த்தலின் வகைகள்.\nஇந்த பொருத்தம் பார்த்தலில் பலவகைகள் உள்ளன. இளம் வயதினர் மேற்கொள்ளும் பொருத்தம் பார்த்தல், வயதானோரின் பொருத்தம் பார்த்தல், தன்னின சேர்க்கையாளர்களின் பொருத்தம் பார்த்தல், திருமணம் எனும் பந்தத்திற்குள் நுழையாமல் பாலியல் ரீதியான உறவுகளை பேணும் வகையில் மட்டுமே வைத்துக்கொள்வதற்கான பொருத்தம் பார்த்தல் என பலவேறு வகைகள் உள்ளன. இதை கீழ்காணும் தலைப்பிலும் பிரிக்கலாம்\n\nSection::::முதல் பொருத்தம் பார்த்தல்.\nமுதல் பொருத்தம் பார்த்தல் என்பது ஒருவர் தான் எதிர்பார்க்கும் எதிர்காலத் துணையை தனக்கு ஏற்றவரா என பார்க்கப்படும் முதல் \"பொருத்தம் பார்த்தல்\" நிகழ்வாகும். அவ்வாறு முதல் பொருத்தம் பார்த்தல் நிகழ்வு என்பது பலருக்கு வாழ்க்கையில் மறக்கமுடியாத நிகழ்வுகளாகி விடுகின்றன. அவை குறித்த ஏராளமான அனுபவ குறிப்புகளும் இணையத்தில் குவிந்து கிடக்கின்றன. அத்துடன் முதல் பொருத்தம் பார்த்தலுக்கான அறிவுரை குறிப்புகளும் நிறைய உள்ளன.\n\nSection::::பொருத்தம் வலுப்படுத்தல்.\nஇந்த பொருத்தம் பார்த்தல் நிகழ்வுகள், ஏற்கனவே புரிந்துணர்வுகளைக் கொண்ட இருவரின் உறவை வலுப்படுத்தும் வகையில் சந்தித்தல், சுற்றுலா செல்லல், நிகழ்ச்சிகளில் பங்குக்கொள்ளல், உணவகங்கள் செல்லல் போன்ற நிகழ்வுகளையும் உள்ளடக்கியது ஆகும். இங்கே \"பொருத்தம் வலுப்படுத்தல்\" எனப் பார்க்கப்படுகிறது.\n\nSection::::பொருத்தம் பார்த்தலின் மோசடிகள்.\nஇந்த \"பொருத்தம் பார்த்தல்\" செயல்கள் ஊடாக பல மோசடிகளும் இடம் பெறுகின்றன. ஏற்கனவே வாழ்க்கைத் துணையைக் கொண்ட ஒருவர், பொய்யான காரணங்களைக் காட்டி இன்னொருவரைக் கவருதல் போன்ற மோசடிகளும் நடக்கின்றன.\n\n\n"}
{"id": "231532", "url": "https://ta.wikipedia.org/wiki?curid=231532", "title": "சூசன்னா (இயேசுவின் சீடர்)", "text": "சூசன்னா (இயேசுவின் சீடர்)\n\nசூசன்னா என்பவர் இயேசு கிறித்துவின் பணிவாழ்வோடு தொடர்புடைய ஒரு பெண் ஆவார். இவர் லூக்கா நற்செய்தியின் 8ஆம் அதிகாரத்தின் தொடக்கத்தில் வேறு சில பெண்களோடு சேர்ந்த தமது உடைமைகளைக் கொண்டு இயேசுவுக்குப் பணிவிடை செய்துவந்தார்கள் என விவிலியம் குறிக்கின்றது.\n\n\"சூசன்னா\" என்னும் பெயருக்கு லில்லி மலர் என்பது பொருள்.\n"}
{"id": "231533", "url": "https://ta.wikipedia.org/wiki?curid=231533", "title": "வாராணசி கன்டோன்மென்ட் சட்டமன்றத் தொகுதி", "text": "வாராணசி கன்டோன்மென்ட் சட்டமன்றத் தொகுதி\n\nவாராணசி கன்டோன்மென்ட் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது வாராணசி மக்களவைத் தொகுதிக்கு உட்பட்டது.\n\n"}
{"id": "231537", "url": "https://ta.wikipedia.org/wiki?curid=231537", "title": "வாராணசி வடக்கு சட்டமன்றத் தொகுதி", "text": "வாராணசி வடக்கு சட்டமன்றத் தொகுதி\n\nவாராணசி வடக்கு சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது வாராணசி மக்களவைத் தொகுதிக்கு உட்பட்டது.\n\n"}
{"id": "231542", "url": "https://ta.wikipedia.org/wiki?curid=231542", "title": "உன்னாவு சட்டமன்றத் தொகுதி", "text": "உன்னாவு சட்டமன்றத் தொகுதி\n\nஉன்னாவு சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது உன்னாவு மக்களவைத் தொகுதிக்கு உட்பட்டது.\n\n"}
{"id": "231544", "url": "https://ta.wikipedia.org/wiki?curid=231544", "title": "சீசாமவு சட்டமன்றத் தொகுதி", "text": "சீசாமவு சட்டமன்றத் தொகுதி\n\nசீசாமவு சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது கான்பூர் மக்களவைத் தொகுதிக்கு உட்பட்டது.\n\n"}
{"id": "231546", "url": "https://ta.wikipedia.org/wiki?curid=231546", "title": "சிகந்தரா சட்டமன்றத் தொகுதி (உத்தரப் பிரதேசம்)", "text": "சிகந்தரா சட்டமன்றத் தொகுதி (உத்தரப் பிரதேசம்)\n\nசிகந்திரா சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது இட்டாவா மக்களவைத் தொகுதிக்கு உட்பட்டது.\n\n"}
{"id": "231547", "url": "https://ta.wikipedia.org/wiki?curid=231547", "title": "சேவாபூர் சட்டமன்றத் தொகுதி", "text": "சேவாபூர் சட்டமன்றத் தொகுதி\n\nசேவாபூர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது வாராணசி மக்களவைத் தொகுதிக்கு உட்பட்டது.\n\n"}
{"id": "231548", "url": "https://ta.wikipedia.org/wiki?curid=231548", "title": "ரோஹனியா சட்டமன்றத் தொகுதி", "text": "ரோஹனியா சட்டமன்றத் தொகுதி\n\nரோஹனியா சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது வாராணசி மக்களவைத் தொகுதிக்கு உட்பட்டது.\n\n"}
{"id": "231549", "url": "https://ta.wikipedia.org/wiki?curid=231549", "title": "ரசூலாபாத் சட்டமன்றத் தொகுதி", "text": "ரசூலாபாத் சட்டமன்றத் தொகுதி\n\nரசூலாபாத் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது கன்னவுஜ் மக்களவைத் தொகுதிக்கு உட்பட்டது.\n\n"}
{"id": "231550", "url": "https://ta.wikipedia.org/wiki?curid=231550", "title": "ராம்பூர் காஸ் சட்டமன்றத் தொகுதி", "text": "ராம்பூர் காஸ் சட்டமன்றத் தொகுதி\n\nராம்பூர் காஸ் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது பிரதாப்கர் மக்களவைத் தொகுதிக்கு உட்பட்டது.\n\n"}
{"id": "231554", "url": "https://ta.wikipedia.org/wiki?curid=231554", "title": "ராம்பூர் சட்டமன்றத் தொகுதி (உத்தரப் பிரதேசம்)", "text": "ராம்பூர் சட்டமன்றத் தொகுதி (உத்தரப் பிரதேசம்)\n\nராம்பூர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது ராம்பூர் மக்களவைத் தொகுதிக்கு உட்பட்டது.\n\nSection::::பகுதிகள்.\n2008ஆம் ஆண்டில் தேர்தல் ஆணையம் வெளியிட்ட தொகுதி சீரமைப்பின் விவரப்படி, இதில் ராம்பூர் மாவட்டத்துக்கு உட்பட்ட கீழ்க்காணும் பகுதிகள் உள்ளன.\n\n"}
{"id": "231555", "url": "https://ta.wikipedia.org/wiki?curid=231555", "title": "ராம் நகர் சட்டமன்றத் தொகுதி (உத்தரப் பிரதேசம்)", "text": "ராம் நகர் சட்டமன்றத் தொகுதி (உத்தரப் பிரதேசம்)\n\nராம் நகர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது பாராபங்கி மக்களவைத் தொகுதிக்கு உட்பட்டது.\n\n"}
{"id": "231556", "url": "https://ta.wikipedia.org/wiki?curid=231556", "title": "நொய்டா சட்டமன்றத் தொகுதி", "text": "நொய்டா சட்டமன்றத் தொகுதி\n\nநொய்டா சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது கவுதம் புத்த நகர் மக்களவைத் தொகுதிக்கு உட்பட்டது.\n\n"}
{"id": "231557", "url": "https://ta.wikipedia.org/wiki?curid=231557", "title": "மேரட் சட்டமன்றத் தொகுதி", "text": "மேரட் சட்டமன்றத் தொகுதி\n\nமேரட் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது மேரட் மக்களவைத் தொகுதிக்கு உட்பட்டது.\n\nSection::::பகுதிகள்.\n2008ஆம் ஆண்டில் தேர்தல் ஆணையம் வெளியிட்ட தொகுதி சீரமைப்பின் விவரப்படி, இதில் கீழ்க்காணும் பகுதிகள் உள்ளன.\n\n"}
{"id": "231558", "url": "https://ta.wikipedia.org/wiki?curid=231558", "title": "மகாராஜ்பூர் சட்டமன்றத் தொகுதி (உத்தரப் பிரதேசம்)", "text": "மகாராஜ்பூர் சட்டமன்றத் தொகுதி (உத்தரப் பிரதேசம்)\n\nமகாராஜ்பூர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது அக்பர்பூர் மக்களவைத் தொகுதிக்கு உட்பட்டது.\n\n"}
{"id": "231560", "url": "https://ta.wikipedia.org/wiki?curid=231560", "title": "நெடுங்குழு (தனிம அட்டவணை)", "text": "நெடுங்குழு (தனிம அட்டவணை)\n\nநெடுங்குழுஅல்லது கூட்டம் அல்லது தொகுதி என்பது தனிமங்களின் அட்டவணையில் மேலிருந்து கீழாக அடுக்கப்பட்டுள்ள நெடுக்கு வரிசையைக் குறிக்கும். தனிம அட்டவணையில் மொத்தம் 18 நெடுங்குழுக்கள் உள்ளன. தனிமங்களின் அட்டவணையானது அணுக்களின் அமைப்பைப் பொருத்து ஒரு சீர்மையுடன் அடுக்கப்பட்டுள்ளது. இதனால், நெடுங்குழுக்கள் வேதியியல் தொடர்புடைய வரிசைகளாய் இருக்கின்றன. முன்பு பயன்பாட்டில் இருந்து வந்த அட்டவணையில் ரோம எண்கள் பயன்படுத்தப்பட்டன. இதே போன்று அமெரிக்க அட்டவணையிலும் ரோம எண்களே இருந்தன. தனிம அட்டவணையில் உள்ள தனிமங்கள் அவற்றின் தொகுதிகளில் ஒரே எலக்ட்ரான் அமைப்புகளைப் பெற்றுள்ளன. மேலும் அவை அவற்றின் வெளிக்கூட்டு சுழல் தடத்தில் (orbital) சம எண்ணிக்கையில் எலக்ட்ரான்களையும், ஒரே பண்புகளையும் பெற்றுள்ளன.\n\n18 நெடுங்குழுக்களும் அவைகளின் பழைய மற்றும் புதிய எண்ககளின் வகைபடுத்திய அட்டவணை கீழே கொடுக்கப்பட்டுள்ளது.\n\nSection::::வேதியியல் தொடர்.\nஆவர்த்தன அட்டவணையில் வேதியியல் தொடர் வேதியியல் தனிமங்களின் என்பது ஒரு வரிசையைக் குறிக்கும். இவ்வரிசையிலுள்ள தனிமங்களின் இயற்பியல் மற்றும் வேதியியல் பண்புகள் தொடரின் ஒரு முனையிலிருந்து மறு முனைக்குச் செல்லும்போது படிமுறையான வேறுபாடுகளைக் காட்டுகின்றன. வேதியியல் தொடர், ஆவர்த்தன அட்டவணைக்கு முன்னரே கண்டுபிடிக்கப்பட்டுவிட்டது.\n\nபல வேதியியல் தொடர்கள் ஆவர்த்தன அட்டவணைக் கூட்டங்களை அச்சொட்டாக ஒத்துள்ளன. இது ஒரு தற்செயலான ஒற்றுமையல்ல. தனிமங்களை ஒரே கூட்டத்தில் சேர்ப்பதற்கு ஏதுவான இயல்பியல் பண்புகள், ஆவர்த்தன அட்டவணையில் அவற்றை ஒரே கூட்டத்தில் சேர்ப்பதற்கான அதே அணு ஒழுக்குப் புறவமைப்புக்களிலேயே தங்கியுள்ளது.\n\nஆவர்த்தன அட்டவணையின் வேதியியல் தொடர்கள்:\n\n"}
{"id": "231563", "url": "https://ta.wikipedia.org/wiki?curid=231563", "title": "லக்னோ மேற்கு சட்டமன்றத் தொகுதி", "text": "லக்னோ மேற்கு சட்டமன்றத் தொகுதி\n\nலக்னோ மேற்கு சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது லக்னோ மக்களவைத் தொகுதிக்கு உட்பட்டது.\n\n"}
{"id": "231564", "url": "https://ta.wikipedia.org/wiki?curid=231564", "title": "லக்னோ வடக்கு சட்டமன்றத் தொகுதி", "text": "லக்னோ வடக்கு சட்டமன்றத் தொகுதி\n\nலக்னோ வடக்கு சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது லக்னோ மக்களவைத் தொகுதிக்கு உட்பட்டது.\n\n"}
{"id": "231565", "url": "https://ta.wikipedia.org/wiki?curid=231565", "title": "லக்னோ கிழக்கு சட்டமன்றத் தொகுதி", "text": "லக்னோ கிழக்கு சட்டமன்றத் தொகுதி\n\nலக்னோ கிழக்கு சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது லக்னோ மக்களவைத் தொகுதிக்கு உட்பட்டது.\n\n"}
{"id": "231566", "url": "https://ta.wikipedia.org/wiki?curid=231566", "title": "லக்னோ மத்தியம் சட்டமன்றத் தொகுதி", "text": "லக்னோ மத்தியம் சட்டமன்றத் தொகுதி\n\nலக்னோ மத்தியம் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது லக்னோ மக்களவைத் தொகுதிக்கு உட்பட்டது.\n\n"}
{"id": "231567", "url": "https://ta.wikipedia.org/wiki?curid=231567", "title": "லக்னோ பாளையம் சட்டமன்றத் தொகுதி", "text": "லக்னோ பாளையம் சட்டமன்றத் தொகுதி\n\nலக்னோ பாளையம் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது லக்னோ மக்களவைத் தொகுதிக்கு உட்பட்டது.\n\n"}
{"id": "231569", "url": "https://ta.wikipedia.org/wiki?curid=231569", "title": "குர்சி சட்டமன்றத் தொகுதி", "text": "குர்சி சட்டமன்றத் தொகுதி\n\nகுர்சி சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது பாராபங்கி மக்களவைத் தொகுதிக்கு உட்பட்டது.\n\n"}
{"id": "231570", "url": "https://ta.wikipedia.org/wiki?curid=231570", "title": "குன்டா சட்டமன்றத் தொகுதி", "text": "குன்டா சட்டமன்றத் தொகுதி\n\nகுண்டா சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது கவுஷாம்பி மக்களவைத் தொகுதிக்கு உட்பட்டது.\n\n"}
{"id": "231571", "url": "https://ta.wikipedia.org/wiki?curid=231571", "title": "கித்வை நகர் சட்டமன்றத் தொகுதி", "text": "கித்வை நகர் சட்டமன்றத் தொகுதி\n\nகித்வய் நகர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது கான்பூர் மக்களவைத் தொகுதிக்கு உட்பட்டது.\n\n"}
{"id": "231573", "url": "https://ta.wikipedia.org/wiki?curid=231573", "title": "கான்பூர் பாளையம் சட்டமன்றத் தொகுதி", "text": "கான்பூர் பாளையம் சட்டமன்றத் தொகுதி\n\nகான்பூர் பாளையம் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது கான்பூர் மக்களவைத் தொகுதிக்கு உட்பட்டது. இதை கான்பூர் கன்டோன்மென்ட் சட்டமன்றத் தொகுதி என்றும் குறிப்பிடுவர்.\n\n"}
{"id": "231575", "url": "https://ta.wikipedia.org/wiki?curid=231575", "title": "கல்யாண்பூர் சட்டமன்றத் தொகுதி (உத்தரப் பிரதேசம்)", "text": "கல்யாண்பூர் சட்டமன்றத் தொகுதி (உத்தரப் பிரதேசம்)\n\nகல்யாண்பூர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது அக்பர்பூர் மக்களவைத் தொகுதிக்கு உட்பட்டது.\n\n"}
{"id": "231576", "url": "https://ta.wikipedia.org/wiki?curid=231576", "title": "கல்யாண்பூர் சட்டமன்றத் தொகுதி", "text": "கல்யாண்பூர் சட்டமன்றத் தொகுதி\n\nகல்யாண்பூர் சட்டமன்றத் தொகுதி என்ற பெயரில் உள்ள கட்டுரைகள்:\n\n"}
{"id": "231580", "url": "https://ta.wikipedia.org/wiki?curid=231580", "title": "அல்காலா டி எனேரசு பெருங்கோவில்", "text": "அல்காலா டி எனேரசு பெருங்கோவில்\n\nஅல்காலா டி எனேரசு பெருங்கோவில் (ஆங்கிலம்: \"Cathedral of St Justus and St Pastor in Alcalá de Henares\"; எசுப்பானியம்: \"Catedral de los Santos Niños Justo y Pastor de Alcalá de Henares\") என்பது எசுப்பானியாவின் புகழ்பெற்ற உரோமன் கத்தோலிக்கப் பெருங்கோவில்களில் ஒன்றாகும். இது எசுப்பானிய நகரமான அல்காலா டி எனேரசில் அமைந்துள்ளது. இது 1904 ஆம் ஆண்டில் எசுப்பானியாவின் பாரம்பரியச் சொத்தாக பிரகடனம் செய்துவைக்கப்பட்டது.\n\n\n"}
