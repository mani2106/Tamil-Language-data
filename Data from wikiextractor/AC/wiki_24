{"id": "142368", "url": "https://ta.wikipedia.org/wiki?curid=142368", "title": "எ பியூட்டிஃபுல் மைன்டு (திரைப்படம்)", "text": "எ பியூட்டிஃபுல் மைன்டு (திரைப்படம்)\n\nஎ பியூட்டிஃபுல் மைன்டு (\"A Beautiful Mind\") பொருளியலுக்கான நோபல் பரிசு பெற்ற பொருளாதார நிபுணர் ஜான் நேஷ்-ன் வாழ்க்கை வரலாற்றை அடிப்படையாகக்கொண்டு உருவாக்கப்பட்ட ஒரு அமெரிக்க ஆங்கில திரைப்படமாகும். 2001-ம் ஆண்டு வெளிவந்த இத்திரைப்படத்தில் ரசல் குரோவ் ஜான் நேஷ் கதாபாத்திரத்தில் நடித்திருந்தார். மேலும் இத்திரைப்படம் நான்கு ஆஸ்கர் விருதுகளை வென்றுள்ளது இதில் சிறந்த திரைப்படத்திற்கான விருதும் அடக்கம்.\n\n\n"}
{"id": "142374", "url": "https://ta.wikipedia.org/wiki?curid=142374", "title": "ஏழடிப்பட்டம் சமணர் படுக்கைகள் கல்வெட்டுகள்", "text": "ஏழடிப்பட்டம் சமணர் படுக்கைகள் கல்வெட்டுகள்\n\nஏழடிப்பட்டம் சமணர் படுக்கைகள் கல்வெட்டுகள் புதுக்கோட்டையில் இருந்து விராலிமலைக்குச் செல்லும் வழியில், 15 கல் தொலைவில் சித்தன்னவாசல் குன்றில் இந்த சமணப்படுக்கைகளும் கல்வெட்டுக்களும் அமைந்து உள்ளன.\n\nSection::::அமைவிடம்.\nஇந்திய ஒன்றியத்தில், தமிழ்நாட்டில்,புதுக்கோட்டை மாவட்டத்தில், அன்னவாசல் என்னும் சிற்றூருக்கு அருகில் சித்தன்னவாசல் குன்றில் இந்த சமணர் படுக்கைகள், கல்வெட்டுக்கள் அமைந்துள்ளன.\nSection::::சமணப்படுக்கையின் அமைவிடம்.\nகுன்றின் நடுவில் கிழக்கு முகத்தில் அமைந்திருக்கும் இயற்கையான குகையின் பெயர்தான் ஏழடிப்பட்டம். இங்குதான் சமண முனிவர்கள் தங்கி இருந்தார்கள். இக்குகைக்குச் செல்ல மேற்குப்பகுதியில் இருந்து குன்றின் மீதேறி குகை வாயிலின் ஏழு படிக்கட்டுகளைக்கடந்து குகையின் உள்ளே செல்வதால் இவ்விடம் ‘ஏழடிப்பட்டம்’ என்று அழைக்கப்பெறுகின்றது.\nஇந்த இயற்கைக்குகையில் பளிங்கினை ஒத்த வழுவழுப்பான தலையணை போன்ற அமைப்புடன் ஆன 17 எண்ணிக்கையிலான கற்படுக்கைகள் இங்கு காணப்பெறுகின்றன.\nSection::::தமிழ் பிராமி கல்வெட்டுக்கள்.\nஇங்குள்ள படுக்கைகளில் பழமையானதும் மிகப்பெரியதுமான படுக்கையில், கல்வெட்டு ஒன்று தமிழ் பிராமி எழுத்துக்களால் உருவாக்கப்பெற்றுள்ளது. கி.மு. 3-2 ஆம் நூற்றாண்டைச் சார்ந்த இக்கல்வெட்டு \"“யோமிநாட்டுக் குமட்டூர்” பிறந்தான் காவுதி யிதனுக்குச் சித்துப்போச்சில் இளையார் செய்த அதிட்டானம்\" என்று உரைக்கிறது. கிபி. 9ஆம் நூற்றாண்டைச் சார்ந்த தமிழ்க்கல்வெட்டு ஒன்றில் கடுந்தவம் புரிந்த சமணத்துறவிகளைப்பற்றி அறியலாம்.\n\n\n\n"}
{"id": "142376", "url": "https://ta.wikipedia.org/wiki?curid=142376", "title": "கணினி பார்வை நோய்த் தொகுப்பு", "text": "கணினி பார்வை நோய்த் தொகுப்பு\n\nகணினி பார்வை நோய்த் தொகுப்பு அல்லது கணினி பார்வை இணைப்போக்கு நீண்ட நேரம் கணினித் திரையில் பார்வையைக் குவிப்பதன் விளைவாக ஏற்படும் தற்காலிக கண் நோய் ஆகும். இந்த நோயின் அறிகுறிகள் தலைவலி, மங்கலான பார்வை, கழுத்து வலி, கண்கள் சிவத்தல், கண் சோர்வு, கண்ணயர்ச்சி, உலர்ந்த கண்கள், இரட்டை பார்வை, ஒரே பொருள் பல பிம்பங்களாக தோன்றுதல் மற்றும் பார்வையை மீண்டும் நிலைப்படுத்தும் போது தோன்றும் சிரமம் (refocusing ) என்பனவாகும். இந்த அறிகுறிகள் முறையற்ற கண்கள் கூசும் ஒளியமைப்பு மற்றும் பிரகாசமான மேல்நிலை விளக்கு அல்லது வேகமாக வந்து கண்களில் மோதும் காற்று (எ.கா. மேல்நிலை விசிறிகள், நேரடியாக மின்விசிறியிலிருந்து அடிக்கும் காற்று) போன்றவற்றால் மேலும் மோசமடைகிறது.\n\nSection::::பரவல்.\nதொழில் சார்ந்த பாதுகாப்பு மற்றும் தேசிய சுகாதார நிறுவனத்தின் கூற்றுப்படி, கணினி பார்வை நோய்த் தொகுப்பு அல்லது கணினி பார்வை இணைப்போக்கு 90 சதவிகிதம் கணினியை மூன்று மணி நேரம் அல்லது அதற்கு மேற்பட்ட நேரம் பயன்படுத்தும் பயனர்களைப் பாதிக்கிறது \n\nSection::::சிகிச்சை.\nஉலர் கண் (dry eyes) என்பது கணினி பார்வை நோய்த் தொகுப்பு அல்லது கணினி பார்வை இணைப்போக்கு சிகிச்சையில் ஒரு முக்கிய அறிகுறியாக உள்ளது. செயற்கை-கண்ணீர் கரைசல்களை பயன்படுத்தி இந்த நோயின் அறிகுறியான உலர் கண் விளைவுகளை குறைக்கலாம்.\n\nகண்ணில் தோன்றும் விழிசசோர்வு அல்லது பார்வைக் களைப்பு (Asthenopic) அறிகுறிகள் இந்த நோய் தாக்கத்தின் அளவைக் காட்டுகின்றன. கண்கள் மற்றும் இவற்றின் தசைகளுக்குக் கிடைக்கும் சரியான மற்றும் அவசியமான ஒய்வு குறிப்பிட்ட ஒருவர் தன கண்ணயர்ச்சியிலிருந்து விடுபட உதவும்.\n\nபயனர்கள் கணினிகளில் வேலை செய்யும் போது கண்களுக்கு ஓய்வு கொடுப்பது பற்றிய விழிப்புணர்வை பல்வேறு கவர்ச்சியான சொற்றொடர்களைப் பயன்படுத்தி பிரச்சாரம் செய்வதன் மூலம் ஏற்படுத்த வேண்டும். வழக்கமான அணுகுமுறை என்னவெனில் கண்களை அடிக்கடி சிமிட்டும் பயிற்சி கண்களில் கண்ணீர் நிரப்ப உதவுகிறது. கண்களை பாதி மூடிகொண்டு விழியினை சாளரத்துக்கு வெளியே இருக்கும் ஒரு தொலைதூர பொருள் மீதோ அல்லது வானத்தின் மீதோ பதியச்செய்யும் போது சிலியரி தசைகளுக்கு ஓய்வு கிடைக்கிறது. : ஒவ்வொரு 20 நிமிடங்கள், 20 வினாடிகள் 20 அடி (6 மீட்டர்) தூரத்தில் உள்ள ஒரு பொருளின் மீது கண்கள் பார்வை செலுத்துவது என்ற செய்தியை பரப்ப உதவும் கவர்ச்சியான சொற்றொடர்களில் ஒன்று இது. இந்த சொற்றொடர் 20-20-20 விதி எனப்படும். இந்த பயிற்சி ஒரு நபருக்கு, பார்வைத்திறன் சோதனை நுட்பர் (optometrist) மற்றும் கண் மருத்துவர் அறிவுரையைப் பின்பற்ற ஒரு வசதியான தூரத்தையும் வேண்டிய கால அளவையும் தருகிறது. இது முடியவில்லையெனில் நோயாளி குறைந்தது ஒவ்வொரு அரை மணி நேரத்திற்கு ஒரு முறை அவருடைய கண்களை 20 விநாடிகள் மூட வேண்டும். இந்தப் பயிற்சி கூட முன்பு சொன்ன பலன்களை விளைவிக்கும்.\n\nகுறைந்துவிட்ட பார்வையை குவிக்கும் திறனை அதிகரிக்க பிளஸ் அளவீட்டில் (+1.00 முதல் +1.50 வரையிலான) கண் கண்ணாடிகள் அணிந்து மட்டுப்படுத்தலாம். இந்த கண்ணாடி அணிவதன மூலம் நோயாளிகளுக்கு அருகில் உள்ள பொருட்கள் மீது கவனம் செலுத்தும் திறனை மீட்க உதவுகிறது. பிற தொழில்களில் ஈடுபட்டிருப்போர் - குறிப்பாக தையல் கலைஞர்கள் எம்பிராய்டரி போன்ற நுட்பமான பணிகளில் கவனம் செலுத்தும்போது இந்த கண்ணாடிகளை அணிவதன் மூலம் பெரும் பயனடைய முடியும்.\n\n"}
{"id": "142377", "url": "https://ta.wikipedia.org/wiki?curid=142377", "title": "பிளம்மியர்", "text": "பிளம்மியர்\n\nஃபிளம்மியர் அல்லது ஃபிளம்மிங்கர் (English: \"flemish\"; Dutch: “de Vlamingen”; French: “les Flamands”) என்பது ஐரோப்பாவிலுள்ள பெல்ஜியம் நாட்டில் வசிக்கும் டச்சு மொழி பேசும் மக்களில் குறிக்கிறது. ஃபிளம்மியர்கள் பெரும்பாலும் வடக்கு பிராந்தியமான 'ப்ளாண்டர்ஸ்' பகுதியில் காணப்படுகின்றனர். பெல்ஜியம் மக்கள்தொகையில் பெரும்பாலானோர் (சுமார் 60%) ஃபிளம்மியர்களே ஆவர்.\n\nவரலாற்று ரீதியாக, ஃபிளம்மிங்கர் என்பது பண்டைய மாகாணமான ஃப்ளாண்டர்சில் வாழ்ந்தவர்களையே குறிக்கிறது. அன்றைய நாட்களில், ஃபிளம்மிங்கர் என்பது டச்சு மொழி ஃபிளம்மியர் மட்டுமன்றி, பிரெஞ்சு அல்லது பிகார்டு மொழி பேசியவர்களையும் குறிக்கும்.\n"}
{"id": "142379", "url": "https://ta.wikipedia.org/wiki?curid=142379", "title": "விரால் மீன்", "text": "விரால் மீன்\n\nவிரால் மீன் (\"Channa striata\") நன்னீரில் வாழும் தன்மையுடைய மீன் இனமாகும். இம்மீன் உள்நாட்டு மீன் இனங்களில் கெண்டை மீன்களை விட, முள் குறைந்த, சுவை மிகுந்த உணவாகும். எனவே, இது அதிக விலை மதிப்புள்ளதாக உள்ளது.விரால் மீனின் தோற்றம் உருண்டை வடிவமாக நீண்ட உடலைப் பெற்றிருக்கும். தலை பாம்பின் தலையைப் போன்று இருக்கும்.\n\nஇம்மீன்கள் நீர்பாசி மற்றும் தாவரங்கள் நிறைந்த உள்நாட்டு நீர் நிலைகளான ஏரி, குளம், குட்டை போன்றவவைகளில் காணப்படும்.\n"}
{"id": "142387", "url": "https://ta.wikipedia.org/wiki?curid=142387", "title": "கள்ளி (பேரினம்)", "text": "கள்ளி (பேரினம்)\n\nகள்ளி பேரினம் (\"Euphorbia\") என்பது ஆமணக்கு குடும்ப பூக்கும் தாவரப் பேரினம் ஆகும். வறட்சியைத் தாங்கிக்கொள்வதற்காக இது தனக்குன் பாலைத் தேக்கி வைத்துக்கொள்ளும். சப்பாத்திக்கள்ளி, சதுரக்கள்ளி, கொடிக்கள்ளி என்றெல்லாம் இதில் பல இனங்கள் உண்டு. கற்றாழை, பிரண்டை (பிறண்டை) போன்றனவும் இதன் இனங்கள். இது ஒரு பூக்கும் தாவரமாகும். இது ஒளித்தொகுப்புத் தண்டினை உடைய தாவரமாகும்.\n\n"}
{"id": "142389", "url": "https://ta.wikipedia.org/wiki?curid=142389", "title": "தமிழில் அறிவியல் இதழ்கள் (நூல்)", "text": "தமிழில் அறிவியல் இதழ்கள் (நூல்)\n\nதமிழ் அறிவியல் இதழியல் பற்றியது இரா. பாவேந்தன் எழுதியுள்ள தமிழில் அறிவியல் இதழ்கள் நூல். இந்நூலில் நான்கு இயல்களும் (அதிகாரங்களும்) இரண்டு இணைப்புகளும் உள்ளன. சுருக்கமாக மேலை நாடுகளில் அறிவியல் இதழியல் பற்றிக் கூறிவிட்டு (பக்கம் 17-30), தமிழில் வெளிவந்த அறிவியல் இதழ்கள் (பொது அறிவியல், ஆய்வு இதழ்கள் அல்ல) பற்றி முதல்நூல் சான்றுகளுடன் விரிவாக விளக்கிக் கூறுகின்றது. 1800 களில் இருந்து வெளிவந்த ஏறத்தாழ 200 அறிவியல் இதழ்களைப் பற்றி விளக்கியுள்ளார். அவற்றுள் சில தமிழ் மேகசின் (1831), \"அறிவைப் பரப்பும் ஏஜன்சி\"-யால் வெளியிடப்பட்ட விவேக சிந்தாமணி (1892), அறிவு விளக்கம் (1901), தொழிற்கல்வி (1914), மருத்துவன் (1928), விஞ்ஞான பாஸ்கரன் (1929)என்பன.\n\nபெரும்பாலான இதழ்கள் மருத்துவம், வேளாண்மை பற்றிய இதழ்கள். சில இதழ்கள் பொது அறிவியல் இதழ்கள். இவற்றை இயல் 4 இல் பக்.139-143 இல் பகுத்து கூறியுள்ளார். தமிழ் அறிவியல் இதழ்களின் அகரவரிசையை இணைப்பு-2 இல் தந்துள்ளார்.\n"}
{"id": "142393", "url": "https://ta.wikipedia.org/wiki?curid=142393", "title": "பல்கலைத் தமிழ் - அறிவியல் தமிழ்", "text": "பல்கலைத் தமிழ் - அறிவியல் தமிழ்\n\nஇந்நூலில் பல அறக்கட்டளைகளின் படி நடத்தப் பட்ட சீரிய சொற்பொழிவுகளை ஒட்டி வரையப்பட்ட ஏழு கட்டுரைகளின் தொகுப்பு. இதில் அடங்கியுள்ள கட்டுரைகளின் பட்டியல் பின்வருமாறு:\n\n"}
{"id": "142397", "url": "https://ta.wikipedia.org/wiki?curid=142397", "title": "19-ஆம் நூற்றாண்டு தமிழ் மருத்துவ நூல்கள்", "text": "19-ஆம் நூற்றாண்டு தமிழ் மருத்துவ நூல்கள்\n\n19-ஆம் நூற்றாண்டில் வெளியான தமிழில் வெளியான மருத்துவம் பற்றிய நூல்களின் பட்டியல் கீழே உள்ளது. இவை ஐரோப்பியர் இந்தியாவுக்கு வந்த பின்னர் மேலை நாட்டு மருத்துவத்தை பின்பற்றி எழுதப்பட்ட நூல்கள். ஒரு சில நூல்களில் மிகச் சிறிதளவு ஆயுர்வேத, சித்த முறை பற்றிய செய்திகளும் அடங்கியுள்ளன.\n\n"}
{"id": "142399", "url": "https://ta.wikipedia.org/wiki?curid=142399", "title": "ரசேநியாய் சண்டை", "text": "ரசேநியாய் சண்டை\n\nரசேநியாய் சண்டை (\"Battle of Raseiniai\") என்பது இரண்டாம் உலகப் போரின் கிழக்குப் போர்முனையில் சோவியத் ஒன்றியம், நாசி ஜெர்மனி இடையே நடைபெற்ற ஒரு கவசபடை மோதல். ஜூன் 23-27, 1941 காலகட்டத்தில் நடைபெற்ற இது பர்பரோசா நடவடிக்கையின் தொடக்ககட்ட சண்டைகளில் ஒன்றாகும்.\n\nஜூன் 22, 1941 அன்று சோவியத் தலைமை எதிர்பாராத வண்ணம், நாசி ஜெர்மனி சோவியத் ஒன்றியத்தின் மீது படையெடுத்தது. மூன்று ஆர்மி குரூப்புகளாக ஜெர்மானியப் படைகள் சோவியத் ஒன்றியத்துக்குள் முன்னேறின. இவற்றில் ஆர்மி குரூப் வடக்கு, பால்டிக் நாடுகளைத் தாக்கியது. அவற்றைப் பாதுகாக்க சோவியத் தளபதிகள் பால்டிக் நடவடிக்கையை மேற்கொண்டனர். அதன் பகுதியாக சோவியத் வடமேற்கு முனைப் படைப்பிரிவின் ஒரு பகுதியான 12வது விசையூர்தி கோர் ஜெர்மானிய 4வது பான்சர் ஆர்மியினை எதிர்த்தது. நெமான் ஆற்றைக் கடந்திருந்த ஜெர்மானியப் படைகளை சுற்றி வளைத்து அழிப்பது சோவியத் தளபதிகளின் திட்டம். இவ்விரு படைப்பிரிவுகளும் லித்துவேனியாவில் உள்ள ரசேநினாய் என்னும் இடத்தில் மோதின. நான்கு நாட்கள் தொடர்ந்து நடைபெற்ற இந்த டாங்கு மோதலில் சோவியத் படைப்பிரிவு முற்றிலுமாக அழிக்கப்பட்டது. இதனால் சோவியத் வடமேற்கு முனைப் படைப்பிரிவின் கவச ஊர்திகள் அனைத்தும் அழிந்தன. வெற்றிபெற்ற ஜெர்மானியப் படைகள் டகாவா ஆற்றை நொக்கி முன்னேறின.\n"}
{"id": "142402", "url": "https://ta.wikipedia.org/wiki?curid=142402", "title": "20-ஆம் நூற்றாண்டு தமிழ் மருத்துவ நூல்கள்", "text": "20-ஆம் நூற்றாண்டு தமிழ் மருத்துவ நூல்கள்\n\n20-ஆம் நூற்றாண்டில் தமிழில் வெளியான மருத்துவம் பற்றிய நூல்களின் பட்டியல் கீழே உள்ளது. இவை ஐரோப்பியர் இந்தியாவுக்கு வந்த பின்னர் மேலை நாட்டு மருத்துவத்தைப் பின்பற்றி எழுதப்பட்ட நூல்கள். ஒரு சில நூல்களில் மிகச் சிறிதளவு ஆயுர்வேத, சித்த முறை பற்றிய செய்திகளும் அடங்கியுள்ளன.\n\nமருத்துவர் சாமுவேல் பிஸ்க் கிறீனுக்குப் பிறகு பலர் தமிழில் மருத்துவ அறிவியல் நூல்களை 1950 இற்கு முன்னர் எழுதியுள்ளனர். அவர்களில் கீழ்க்காண்பவர்களை முனைவர் சு. நரேந்திரன் அடையாளம் காண்கிறார்\nஎசு.எசு. முனுசாமியார், பி.எசு. ஈசுவரம், மருத்துவர் கே.எசு. துரைசாமி பண்டிதர், எம். ஏகாம்பரநாதன், மணிசங்கர் கோவிந்தராசு, மருத்துவர் பிலிப் எசு. நெல்சன், கே. வெங்கடேசர், மருத்துவர் சவுரிராயன் ஏசுதாசன், மருத்துவர் பாரசுட்டர் பேற்றன், தி. இராசரத்தினர், சுவாமி சுத்தானந்த பாரதி, ஆ. அருள் தங்கையா போன்றோர்கள்.\n\n\nஇவை தவிர, \n\n\n"}
{"id": "142404", "url": "https://ta.wikipedia.org/wiki?curid=142404", "title": "1869 ராஜபுதானா பஞ்சம்", "text": "1869 ராஜபுதானா பஞ்சம்\n\n1869 ராஜபுதானா பஞ்சம் (\"Rajputana famine of 1869\") 1869 ஆம் ஆண்டு பிரித்தானிய இந்தியாவில் ராஜபுதானா சமஸ்தானத்தையும் ஆஜ்மெர், மத்திய மாகாணங்களும் பெராரும், ஐக்கிய மாகாணங்கள் போன்ற பகுதிகளையும் பாதித்த ஒரு பெரும் பஞ்சம். இது ராஜபுதானா பெரும் பஞ்சம், ராஜபுதானா மற்றும் மேல் இந்துஸ்தான் பஞ்சம், ராஜபுதானா பஞ்சம், 1868-70 ஆகிய பெயர்களாலும் குறிக்கப்படுகிறது.\n\n1868 ஆம் ஆண்டு பருவமழை தாமதமாகவும், வழக்கத்தை விடக் குறைவாகவும் பெய்தது. இதனால் ராஜபுதானத்தின் பெரும்பாலான பகுதிகளில் தீவனப் பற்றாக்குறையும் பல பகுதிகளில் குடிநீர்ப் பற்றாக்குறையும் ஏற்பட்டன. உணவுப் பற்றாக்குறையைப் போக்க உணவு தானியங்கள் மெதுவாக நகரும் ஒட்டகப் போக்குவரத்து மூலம் கொண்டுவரப்பட்டன. ஆனால் இவை பஞ்சத்தை சமாளிக்க போதுமானதாக இல்லை. மக்கள், தங்கள் கால்நடைகளுடன் பஞ்சம் பிழைக்க இடம் பெயரத் தொடங்கினர். ஆனால் அருகில் இருந்த பிரித்தானிய மாகாணமான ஆஜ்மெரில் மட்டுமே பஞ்ச நிவாரணப் பணிகள் மேற்கொள்ளப்பட்டன. ராஜபுதானா சமஸ்தானத்தில் நிவாரணப் பணிகள் நடைபெறவில்லை. இதனால் இடம் பெயர்ந்த மக்களிடையே அதிக எண்ணிக்கையில் பட்டினிச் சாவுகள் நிகழ்ந்தன. அடுத்த ஆண்டு மழை பெய்துவிடும் என்ற நம்பிக்கையில் தங்கள் கிராமங்களுக்குத் திரும்பியவர்கள் ஏமாற்றம் அடைந்தனர். 1869 இலும் பருவமழை பொய்த்து விட்டது. பட்டினிச் சாவுகள் தவிர காலராவால் பாதிக்கப்பட்டும் பல்லாயிரக்கணக்கானோர் மாண்டனர். 1870 இல் பருவமழை வழக்கம் போல் பெய்து அறுவடை நிகழ்ந்த பின்பே பஞ்சத்தின் கடுமை குறைந்தது.\n\n1866 ஒரிசா பஞ்சத்தில் நிவாரணப் பணிகளை மேற்கொள்ளத் தவறியதால் விமர்சனத்துள்ளாகியிருந்த காலனிய அதிகாரிகள், இப்பஞ்சத்தில் ஓரளவு நிவாரணப் பணிகளை மேற்கொண்டனர். ஆனால் அவை போதுமானதாக இல்லை. பிரித்தானிய அரசின் நேரடிக் கட்டுப்பாட்டில் இல்லாத ராஜபுதானா சமஸ்தானத்தில் நிவாரணப் பணிகள் எவையும் மேற்கொள்ளப்படவில்லை. இப்பஞ்சத்தின் விளைவாக ஏறத்தாழ 15 லட்சம் மக்கள் ராஜபுதானத்தில் மடிந்தனர். \n\n\n"}
{"id": "142409", "url": "https://ta.wikipedia.org/wiki?curid=142409", "title": "அலிகார் பிரிவு", "text": "அலிகார் பிரிவு\n\nஅலிகார் பிரிவு இந்தியாவின் உத்தரப்பிரதேச மாநிலத்தின் ஒரு நிர்வாகத் தொகுதியாகும். அலிகார் பிரிவின் கீழ் உள்ள மாவட்டங்கள்:-\n\n"}
{"id": "142410", "url": "https://ta.wikipedia.org/wiki?curid=142410", "title": "அலிகார் மாவட்டம்", "text": "அலிகார் மாவட்டம்\n\nஅலிகார் மாவட்டம் (இந்தி अलीगढ़ ज़िला, உருது: علی گڑھ ‏ضلع) இந்தியாவின் உத்தரப்பிரதேச மாநிலத்தின் மாவட்டங்களுள் ஒன்று. இந்த மாவட்டம் அலிகார் பிரிவின் கீழ் அமைந்துள்ளது. இங்கு வசிக்கும் மக்களில் மூன்றில் ஒரு பங்கு மக்கள் முஸ்லீம்கள் ஆவர்.\n\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி அலிகார் மாவட்டத்தின் மொத்த மக்கட்தொகை 3,673,849. இது தோராயமாக மூரித்தானியா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 76வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் அலிகார் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 22.78%. அலிகார் மாவட்டத்தின் பாலின விகிதப்படி 1000 ஆண்களுக்கு 876 பெண்கள் உள்ளனர். மேலும் அலிகார் மாவட்ட மக்களின் கல்வியறிவு விகிதம் 69.61%.\n"}
{"id": "142433", "url": "https://ta.wikipedia.org/wiki?curid=142433", "title": "போர்த்துகேய கிழக்கிந்தியக் கம்பனி", "text": "போர்த்துகேய கிழக்கிந்தியக் கம்பனி\n\nபோர்த்துகேய கிழக்கிந்தியக் கம்பனி (Portuguese East India Company, போர்த்துக்கீச மொழி: Companhia do commércio da Índia அல்லது Companhia da Índia Oriental) ஓர் போர்த்துகல் நாட்டு முன்னுரிமை வழங்கப்பட்ட வணிக நிறுவனம் ஆகும்.\n\nSection::::பின்னணி.\nஇந்தியாவில் போர்த்துகல் நடத்திய வணிகம் துவக்கத்திலிருந்தே அரசு ஏகபோகமாக இருந்துள்ளது. இதனை 1500ஆம் ஆண்டு வாக்கில் நிறுவப்பட்ட காசா ட இந்தியா என்ற அரச வணிக நிறுவனம் மேற்பார்வையிட்டு வந்தது. ஆண்டுதோறும் இந்தியாவிற்கு அனுப்பப்பட்ட போர்த்துக்கேய இந்தியக் கப்பல் அணியை நிர்வகித்து வந்தது. \nஇருப்பினும் 1560களில் காசாவின் நிதிநிலை மோசமடைய 1570இல் மன்னர் செபாஸ்டியன் இந்தியாவிற்கான வணிகத்தை மேற்கொள்ள அனைத்து போர்த்துகல் குடிமக்களுக்கும் உரிமை வழங்கினார். யாரும் முன்வராதநிலையில் 1578ஆம் ஆண்டில் ஒவ்வொரு ஆண்டும் காசா இந்தியாவிற்கான ஏகபோக வணிக உரிமத்தை தனியார் வணிகக் கூட்டமைப்புகளுக்கு வழங்கி வரலாயிற்று. ஆண்டு முழுமைக்குமான இந்த ஒபந்ந்த அமைப்பும் 1597இல் புறக்கணிக்கப்பட்டு அரச ஏகபோகம் தொடர்ந்தது. \n1580இல் ஏற்பட்ட ஐபீரிய ஒன்றியத்தின்படி இசுப்பானியாவின் மன்னர் பிலிப் II போர்த்துக்கல்லின் முடிமன்னர் ஆனார் 1598க்குப் பின்னர் ஆசிய வணிகத்திலும் போர்த்துக்கேய பேரரசின் உடமைகளிலும் டச்சு கிழக்கிந்தியக் கம்பனி, பிரித்தானியக் கிழக்கிந்தியக் கம்பனிகளின் ஆக்கிரமிப்பால் போர்த்துக்கல்லின் நிலையை உறுதிப்படுத்த மன்னர் சில சோதனைகளை மேற்கொள்ள வேண்டியதாயிற்று. 1605இல் \"Conselho da Índia\" என்ற மன்றத்தை நிறுவி போர்த்துகேய இந்தியாவை ஆப்ஸ்பர்க் முடியாட்சியின் நேரடி மேற்பார்வைக்கு கொண்டு வந்தார். இது முந்தைய போர்த்துக்கேய ஆணையங்களுடன் குறுக்கிட்டதால் 1614ஆம் ஆண்டில் இந்த மன்றத்தையும் கலைத்தார்.\n\nSection::::நிறுவனம்.\nஆகத்து 1628ஆம் ஆண்டில் இறுதியாக மன்னர் பிலிப் III (இசுப்பானியாவின் IV ) வழங்கிய தனியுரிமையின்படி \"Companhia do commércio da Índia\" (அல்லது \"Companhia da Índia Oriental\") செயலுக்கு வந்தது. இந்தக் கம்பனியின் நிர்வாகம் தலைவர் (ஜார்ஜ் மஸ்காரென்ஹாஸ்) ஒருவருடைய வழிகாட்டுதலில் முதலீட்டாளர்களின் ஆறு நிர்வாகிகளுடன் அமைக்கபட்ட \"பொது இயக்குனர் வாரியத்தின்\" (Câmara de Administração Geral) கட்டுபாட்டில் இயங்கியது. இந்த வாரியத்திற்கு முழு உரிமைகள் வழங்கப்பட்டிருந்தோதும் இவை, நீதி மன்ற செயல்கள், நிர்வாக நெறிமுறைகள் மற்றும் நிதி ஆளுமை ஆகியன மாட்ரிட்டில் இருந்த மன்னரது அவையின் \"வணிக வாரியத்திற்கு\" (Conselho do Comércio) பொறுப்பானது. தனியுரிமை சான்றிதழின்டி முழு மாற்றமடையக் கொடுக்கபட்ட இரண்டாண்டுகள் வரை வேந்திய \"நிதி அவை\" (Conselho da Fazenda) போர்த்துகேய இந்திய கப்பல் அணிகளையும் காசா ட இந்தியா மற்றும் இந்தியக் கிடங்குகளை இணையாக நிர்வகித்தது. கம்பனி காசாவில் சுங்கத் தீர்வைகளை வசூலித்தும் தினப்படி நிர்வாகத்தையும் கண்காணித்து வந்தது\n\nஆறாண்டு கூட்டு்ப் பங்குகளுடன் நிறுவப்பட்ட கம்பனியின் பங்குகளை, குறைந்தது 100 பங்குகளுடன் (cruzados) மேலும் ஆறு ஆண்டுகளுக்கு வாங்க முடியும். இந்த நிறுவனத்திற்கு பவளம், மிளகு, இலவங்கம், கருங்காலி மற்றும் கடற் கிளிஞ்சல்கள் வணிகத்தில் ஏகபோக உரிமை வழங்கப்பட்டிருந்தது. தவிர டச்சு, ஆங்கிலேய கப்பல்களிடமிருந்து சூறையாடியவற்றைத் தக்க வைத்துக் கொள்ளவும் பிற நிர்வாக நீதித்துறை அதிகாரங்களும் வழங்கப்பட்டிருந்தது. \n\nமூன்றாண்டுகளுக்கு உறுதியளித்த 1,500,000 குருசடோக்களுடன் மன்னரே பெரும் முதலீட்டாளராக விளங்கினார் லிஸ்பன் போன்ற சில நகராட்சிகளும் முதலீடு செய்தன. தனிநபர்கள் மிகுந்த ஆர்வம் காட்டவில்லை. எனவே இதனை கவர்ச்சிகரமாக்க பங்கு ஈட்டைத்தவிர உறுதியான 4% ஆண்டு வட்டியும் வேறுசில சிறப்புரிமைகளும் (அரசவையில் பட்டம், கடன் \nகைப்பற்றுகையிலிருந்து விலக்கு) வழங்கப்பட்டன. மேலும் இசுப்பானியா,இத்தாலி நாட்டினரும் முதலீடு செய்ய அனுமதிக்கப் பட்டனர். இருப்பினும் தனிநபர் முதலீட்டை ஈர்க்க இயலவில்லை. துவக்கத்தில் வரையறுக்கப்பட்ட முதலீட்டில் பாதியுடனேயே கம்பனி செயல்படத் துவங்கியது.\n\nSection::::முடிவு.\nபோர்த்துக்கேய கிழக்கிந்திய கம்பனி வெற்றி பெறவில்லை. முதலீட்டாளர்கள் ஐயத்துடனேயே இருந்தனர்; வெளிநாட்டு போர்த்துக்கேய வணிகர்கள் புதிய நிறுவனத்தின் அதிகாரங்களை ஏற்கவில்லை; ஆங்கில-டச்சு நிறுவனங்களின் ஆதிக்கம் ஓங்கியதால் நறுமணப் பொருள் வணிக இலாபங்கள் சுருங்கின. இறுதியில் 1633ஆம் ஆண்டு ஏப்ரலில் கம்பனி திவாலானது. காசா ட இந்தியாவும் இந்திய வணிகமும் மீண்டும் வேந்திய நிதி அவையின் கீழ் கொணரப்பட்டன.\n\n"}
{"id": "142435", "url": "https://ta.wikipedia.org/wiki?curid=142435", "title": "அசோகர் கல்வெட்டுக்கள்", "text": "அசோகர் கல்வெட்டுக்கள்\n\nஅசோகர் கல்வெட்டுக்கள் என்பன பேரரசர் அசோகர் ஆட்சியின் கீழ் பொறிக்கப்பட்ட கல்வெட்டுக்களைக் குறிக்கும். இவரது கல்வெட்டுக்கள் இந்திய துணைக்கண்டத்தின் பல்வேறு இடங்களில் கிடைத்துள்ளன.\n\nSection::::குறிப்பிடத்தக்க கல்வெட்டுக்கள்.\nஇவரது கல்வெட்டுக்களில் குறிப்பிடத்தக்க சில பின்வருமாறு:\n\nSection::::பதினான்கு பாறை வெட்டுக்கள்.\nபுகழ் பெற்ற பதினான்கு பாறை வெட்டின் ஆறாம் கருத்து மன்னர் மக்களின் பிரச்னைகளை உடனடியாக கவனிப்பதை உணர்த்துகிறது.\n\n\"கடவுளுக்குப் பிரியமான மன்னர் பிரியதர்சி இவ்வாறு சொல்கிறார்: 'இதற்கு முன் அரசாங்க வேலைகளைச் சரியாகக் கவனிக்க முடியாமலும், சரியான நேரத்தில் சரியான தகவல்களைப் பெற முடியாத நிலையும் இருந்து வந்தது. அதனால், இந்தப் புதிய ஆணை பிறப்பிக்கப்படுகிறது. மாமன்னராகிய நான் எந்த நேரத்திலும், உணவு சாப்பிட்டுக்கொண்டு இருந்தாலும், அந்தப்புரத்தில் இருந்தாலும், படுக்கையறையில் சயனம்கொண்டு இருந்தாலும், தேரில் பயணம் செய்துகொண்டு இருந்தாலும், பல்லக்கில் இருந்தாலும், கேளிக்கை நிகழ்வுக்காக பூங்காவில் இருந்தாலும், வேறு எந்த இடத்தில் எப்படி இருந்தாலும், அரசாங்க அலுவலர்கள் மூலம் மக்களின் பிரச்னைகள் தொடர்பான தகவல்கள் உடனுக்குடன் எனக்கு அனுப்பப்பட வேண்டும். அதன் மூலம் மட்டுமே மக்களின் பிரச்னைகளை உடனடியாக என்னால் கவனிக்க முடியும். கொடை மற்றும் நலத் திட்டப் பொது அறிவிப்புகள் தொடர்பாக நான் வாய் வார்த்தைகளாகப் பிறப்பித்து இருக்கும் ஆணைகள் அல்லது அமைச்சர்களுக்கு வந்து சேரும் அவசர உத்தரவுகள் தொடர்பாக யாருக்காவது ஏதேனும் கருத்து வேறுபாடு ஏற்பட்டால், அது தொடர்பான தகவல்கள் உடனடியாக மன்னராகிய என்னிடம் வந்து சேரவேண்டும். இது என்னுடைய ஆணை. வேலையைக் கவனமாகச் செய்வதிலும் அதற்காக கடுமையாக உழைப்​பதிலும் போதும் என ஒரு நாளும் நான் திருப்தி அடை​வது இல்லை. மக்கள் அனைவரது நலத்தையும் பேணுவதை என்னுடைய கடமையாக நினைக்கிறேன். அதைச் சிறப்பாகச் செய்ய நான் கடும் முயற்சியை மேற்கொள்ள வேண்டியிருக்கிறது, ஆகவே, வேலை​களைத் தாமதமின்றி உடனே முடிக்க வேண்டும். மக்களின் நலத்தை முன்னெடுப்பதைவிட முக்கியமான வேலை ஏதும் இல்லை. இந்தத் தர்ம ஆணை, வெகு காலத்துக்கு இருப்பதற்காகவும், என் மகன்களும் பேரன்களும் அதற்கடுத்த சந்ததியினரும் இதன்படி நடந்து உலகின் நலத்தைப் பேணுவதற்காகவும், கல்வெட்டில் எழுதப்படுகிறது.\"\n\nSection::::ஜூனாகத் - கிர்நார் கல்வெட்டுகள்.\nகுஜராத் மாநிலத்தில் பிராமி எழுத்திலான மூன்று கல்வெட்டுகள் கிர்நார் மலையிலும் மற்றும் கிர்நார் மலையடிவார நகரமான ஜூனாகத்திலும் காணப்படுகிறது.\n\nSection::::தௌலி கல்வெட்டுக்கள்.\nஒடிசா மாநிலத் தலைநகர் புவனேஸ்வரத்திலிற்குத் தெற்கில், 8 கிமீ தொலைவில் உள்ள தௌலி மலைப் பகுதியில் பிராமி எழுத்தில் செதுக்கப்பட்ட அசோகரின் கல்வெட்டுகள் கிடைத்துள்ளது. இக்கல்வெட்டுகளில் பிக்குகள் மற்றும் பிக்குணிகள் கடைபிடிக்க வேண்டிய துறவற வாழ்க்கை நெறிகள் குறித்தும் மற்றும் அரசு அதிகாரிகளின் நன்னடைத்தைகள் குறித்தும் செதுக்கப்பட்டுள்ளது.\n\nSection::::பாக்ராம் கல்வெட்டு.\nஆப்கானிஸ்தான் நாட்டின் பார்வான் மாகாணத்தில் உள்ள பாக்ராம் நகரத்தில் கிரேக்கம் மற்றும் அரமேய மொழிகளில் எழுதப்பட்ட கல்வெட்டுக்கள் உள்ளது.\n\nSection::::சபாஷ் கார்கி கல்வெட்டு.\nபாகிஸ்தானின் வடமேற்கில் அமைந்த கைபர் பக்துன்வா மாகாணத்தின், மார்தன் மாவட்டத்தில், சபாஷ் கார்கி ஊரில், அசோகர் கரோஷ்டி எழுத்துமுறையில் நிறுவிய கல்வெட்டு உள்ளது.\n\n"}
{"id": "142437", "url": "https://ta.wikipedia.org/wiki?curid=142437", "title": "காராமணி", "text": "காராமணி\n\nகாராமணி (\"cowpea\", \"Vigna unguiculata\") என்பது பயறு வகைகளில் ஒன்று. இதனைத் தட்டைப்பயறு என்றும் கூறுவர். இது கருமை நிறத்திலும், செந்நிறத்திலும் இருக்கும்.\n\nபயற்றினைத் தனியே வேகவைத்தும் உண்பர். குழம்பு, பொரியல், அவியல் துவையல் போன்றவற்றிலும் சேர்த்துக்கொள்வர். ஊறவைத்து அரைத்துப் பலகாரமும் சுடுவர். காராமணிப்பயறு மட்டுமல்லாமல் காராமணிப் பயற்றங்காய்களும் காய்கறிகளில் ஒன்றாகப் பயன்படுத்தப்படுகின்றன.\n\nமொச்சைக்கொட்டை போல காராமணிப் பயறும் வளி(வாயு)ப் பொருள் எனத் தமிழ்மருத்துவர்கள் கூறுகின்றனர். வானம்பார்த்த புன்செய் நிலத்தில் பயிரிடப்பட்டுவந்த காராமணிப்பயறு இப்போது நீர்ப்பாசனம் செய்தும் பயிரிடப்படுகிறது. இதனால் ஆண்டு முழுவதும் காராமணிப் பயற்றங்காய்கள் கிடைக்கின்றன.\n"}
{"id": "142446", "url": "https://ta.wikipedia.org/wiki?curid=142446", "title": "கிராண்டு ஹோட்டல் (திரைப்படம்)", "text": "கிராண்டு ஹோட்டல் (திரைப்படம்)\n\nகிராண்டு ஹோட்டல் (Grand Hotel) 1932 இல் வெளியான அமெரிக்க நாடகத் திரைப்படமாகும். கிரேதா கார்போ, ஜான் பெர்ரிமோர், ஜோன் கிராபோர்ட், வால்லேஸ் பீயரி, லையோனால் பெர்ரிமோர், லூயிஸ் ஸ்டோன், ஜீன் ஹேர்ஸ்ஹோல்ட் ஆகியோர் நடித்துள்ளனர். சிறந்தத் திரைப்படத்திற்கான அகாதமி விருதினை மட்டுமே வென்றது.\n\n\n"}
{"id": "142453", "url": "https://ta.wikipedia.org/wiki?curid=142453", "title": "படல மறை", "text": "படல மறை\n\nபடல மறை (ஆங்கிலம்: \"Film Negative\") என்பது நிலைத்த ஒளிப்படக் கருவியில் ஒளிப்படத்தைப் பதிவு செய்வதற்காகப் பயன்படுத்தப்படும் படலம் ஆகும். இது நெகிழியால் செய்யப்பட்டிருக்கும். அத்தோடு, இதன் மீது ஒளி உணர் ஹாலைடு உப்புக்கள் கொண்ட திரவக் குழம்பு பூசப்பட்டிருக்கும். இந்தத் திரவக் குழம்பின் மீது தேவையான அளவு ஒளி பட்டவுடன் படல மறையில் மறை விம்பம் உருவாகும். சில வேதியியல் செயன்முறைகள் மூலம் புலனுறு பிம்பத்தைப் பெற முடியும்.\n\nகறுப்பு வெள்ளைப் படல மறையில் வெள்ளி உப்புக்கள் ஒரே படையில் காணப்படும். அதே நேரத்தில் நிறப் படலத்தில் குறைந்தது மூன்று படைகளாவது காணப்படும். கோடகலோர் 2 போன்ற நவீன நிறப் படலங்களில் 12 திரவக் குழம்புப் படைகள் காணப்படுகின்றன. அத்தோடு ஒவ்வொரு படையிலும் 20 வெவ்வேறு வேதியியல் பதார்த்தங்கள் காணப்படுகின்றன.\n\nஒளிப்படவியலின் நீண்ட வரலாறு காரணமாகப் படல மறையில் அல்லது ஒளிப்படத் தாளில் இது வரை ஏறத்தாழ ஒரு டிரில்லியன் ஒளிப்படங்கள் உள்ளன. அவற்றின் மூலம் ஏறத்தாழ 10000 சதுர கிலோமீற்றர் (4000 சதுர மைல்) பிரதேசத்தை (வேல்சின் அரைவாசி) மறைக்க முடியும்.\n\n\nSection::::நிறுவனங்கள்.\nடாய் நிப்பான் பிரிண்டிங், ஃப்யூஜி ஃபிலிம், கோடாக், லக்கி, மிட்சுபிசி, போலராய்டு, சோலாரிஸ் முதலிய நிறுவனங்கள் படல மறைகளைத் தயாரிக்கின்றன.\n"}
{"id": "142454", "url": "https://ta.wikipedia.org/wiki?curid=142454", "title": "ரெபெக்கா (திரைப்படம்)", "text": "ரெபெக்கா (திரைப்படம்)\n\nரெபெக்கா (\"Rebecca\") 1940 இல் வெளியான அமெரிக்க இசைத் திரைப்படமாகும். டேவிட் சேல்ஸ்நிக் ஆல் தயாரிக்கப்பட்டு ஆல்பிரட் ஹிட்ச்காக் ஆல் இயக்கப்பட்டது. லாரன்ஸ் ஒலிவர், ஜான் பாண்டைன், சூடித் ஆண்டர்சன் ஆகியோர் நடித்துள்ளனர். இத்திரைப்படம் பதினொன்று அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து இரண்டு அகாதமி விருதுகளை வென்றது.\n\n\n\nSection::::விருதுகள்.\nSection::::1940 அகாதமி விருது பரிந்துரைகள்.\nஇரண்டு அமெரிக்க திரை நிறுவனத்தின் நூறு திரை ஆண்டுகளின் பட்டியல்களில் இடம்பெற்றுள்ளது.\n\n"}
{"id": "142458", "url": "https://ta.wikipedia.org/wiki?curid=142458", "title": "9814072356 (எண்)", "text": "9814072356 (எண்)\n\nஒன்பது இலக்கத்து எண்பத்தோராயிரம் கோடி நான்கிலக்கத்து எழுபத்து இரண்டாயிரத்து முந்நூற்று ஐம்பத்தாறு அல்லது ஒன்பது பில்லியன் எண்ணூற்றுப் பதினான்கு மில்லியன் எழுபத்து இரண்டாயிரத்து முந்நூற்று ஐம்பத்தாறு (ஆங்கிலம்: \"Nine billion eight hundred and fourteen million seventy two thousand three hundred and fifty six\") என்பது 99066 என்பதன் வர்க்கமாகும். இது ஒன்று, இரண்டு, மூன்று, நான்கு, ஐந்து, ஆறு, ஏழு, எட்டு, ஒன்பது, சுழி ஆகிய இலக்கங்களை ஒரே ஒரு தடவை மாத்திரம் உருவாக்கப்பட்ட பெரிய மற்றும் 87ஆவது சதுர எண் ஆகும் (நேரிணைய எண் வரிசைக் கலைக்களஞ்சியத்தில் எண் வரிசை ஏ036745).\n\n"}
{"id": "142462", "url": "https://ta.wikipedia.org/wiki?curid=142462", "title": "வைதேகி அருவி", "text": "வைதேகி அருவி\n\nவைதேகி அருவி தமிழ்நாட்டில் கோவை மாவட்டதில் மேற்கு தொடர்ச்சி மலையில் அமைந்துள்ள அழகிய அருவியாகும். \n\nஇது பாறைகள் மீது இயற்கையான சறுக்குகள் அமையப் பெற்றதாகும். தொள்ளாயிரம் மூர்த்தி கண்டி அருவி மற்றும் கோவில் கண்டி அருவி என்பது இதன் இயற் பெயராகும் வைதேகி காத்திருந்தாள் திரைப்படத்தின் படபிடிப்பிற்கு பிறகு வைதேகி அருவி என அழைக்கப்படுகிறது.\n"}
{"id": "142468", "url": "https://ta.wikipedia.org/wiki?curid=142468", "title": "ஏட்டா மாவட்டம்", "text": "ஏட்டா மாவட்டம்\n\nஏட்டா மாவட்டம் (, ) இந்தியாவின் உத்தரப்பிரதேச மாநிலத்தின் மாவட்டங்களுள் ஒன்று. ஏட்டா நகரம் இம்மாவட்டத்தின் தலைநகரம் ஆகும். இந்த மாவட்டம் அலிகார் பிரிவில் அமைந்துள்ளது. இங்கு யாதவ மற்றும் ராஜபுத்திர மக்கள் பெரும்பான்மையாக வசிக்கின்றனர்.\n\nSection::::பொருளாதாரம்.\n2006ல் பஞ்சாயத்து ராஜ் அமைச்சகம் இந்தியாவின் மிகவும் பின்தங்கியுள்ள 250 மாவட்டங்களில் ஒன்றாக ஏட்டா மாவட்டத்தை அறிவித்தது. இது உத்தரப்பிரதேசத்தில் பின்தங்கியுள்ள பகுதிகளுக்கு நிதி வழங்குதல் நிகழ்ச்சி (BRGF) மூலம் பணம் பெறும் 34 மாவட்டங்களில் ஒன்றாகும்.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி ஏட்டா மாவட்டத்தின் மொத்த மக்கட்தொகை 1,761,152. இது தோராயமாக காம்பியா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 272வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் ஏட்டா மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 12.77%. ஏட்டா மாவட்டத்தின் பாலின விகிதப்படி 1000 ஆண்களுக்கு 863 பெண்கள் உள்ளனர். மேலும் ஏட்டா மாவட்ட மக்களின் கல்வியறிவு விகிதம் 73.27%.\n"}
{"id": "142470", "url": "https://ta.wikipedia.org/wiki?curid=142470", "title": "ச. ம. நடேச சாஸ்திரி", "text": "ச. ம. நடேச சாஸ்திரி\n\nபண்டித சங்கேந்தி மகாலிங்கம் நடேச சாஸ்திரி (எஸ். எம். நடேச சாஸ்திரி, 1859-1906) ஒரு தமிழக எழுத்தாளர். தமிழ்ப் புதின எழுத்தின் முன்னோடிகளில் ஒருவர். 1894 ஆம் ஆண்டு “தானவன்” என்ற புதினத்தை எழுதினார். தமிழின் முதல் துப்பறியும் புதினமாக இது கருதப்படுகிறது. தமிழில் மொத்தம் ஆறு புதினங்களையும் பல மொழிபெயர்ப்பு நூல்களையும் எழுதியுள்ளார். ஆங்கிலத்திலும் பல நூல்களை எழுதியுள்ளார்.\n\n\n\n"}
{"id": "142473", "url": "https://ta.wikipedia.org/wiki?curid=142473", "title": "கணினி நிரலாக்கம்", "text": "கணினி நிரலாக்கம்\n\nகணினி நிரலாக்கம் (பெரும்பாலும் நிரலாக்கம் என்று சுருக்கமாக), கணினி நிரல்களின் மூல நிரல் வடிவமைத்தல், எழுதுதல், பராமரித்தல், சோதனை செய்தல் மற்றும் பிழைத்திருத்தம் என்பன சார்ந்த செயல்முறை ஆகும். இந்த மூல நிரல் ஒன்று அல்லது அதற்கு மேற்பட்ட நிரலாக்க மொழிகளில் எழுதப்படுகிறது. நிரலாக்கத்தின் நோக்கம் கணினிகளை குறிப்பிட்ட செயல்பாடுகளை செய்யவிக்க அல்லது தேவையான நடவடிக்கைகளை வெளிப்படுத்த பயன்படுத்தும் வழிமுறைகளின் தொகுப்பை உருவாக்கல் ஆகும். மூல நிரல் எழுதும் செயலில் பெரும்பாலும் பயன்பாடு பற்றிய களஅறிவு, சிறப்பு வழிமுறைகள் மற்றும் முறைசார் தர்க்கம் உட்பட பல்வேறு துறைசார் நிபுணத்துவம் தேவைப்படுகிறது.\n"}
{"id": "142475", "url": "https://ta.wikipedia.org/wiki?curid=142475", "title": "முதலாம் லியோனிடாசு", "text": "முதலாம் லியோனிடாசு\n\nமுதலாம் லியொனிடாசு (தோரிக கிரேக்கம்: , \"\"; ஐயோனிக கிரேக்கம்: Λεωνίδης, \"Leōnidēs\"; \"சிங்கத்தின் மகன்\"; பொ.மு.540 - ஆகத்து 9 480 BCE) என்பவர் சுபார்டாவின் நாயகன் மற்றும் மன்னனாவார். இவர் ஹெரக்கில்சு என்ற தொன்ம நாயகனின் வழிவந்தவர்களாக கருதப்படும் எசியட் பரம்பரையின் 17ஆவது மன்னர். இரண்டாம் அனெக்சுட்ரான்டிடாசு மைந்தர்களில் ஒருவர். இவர் தேமோபைலேச் சமர் என்ற கிரேக்க பாரசீக யுத்தத்திற்காக அறியப்படுபவர்.\n\nSection::::தேமோபைலேச் சமர்.\nஇவர் கிரேக்க பாரசீக போர் சமர்களில் ஒன்றான தேமோபைலேச் சமரில் முதலாம் செர்க்சீசு என்ற பாரசீக பேரரசனின் 30,000 படைவீரர்களை எதிர்த்து தன்னுடைய 300 இசுபாட்டன் வீரர்களை மட்டும் வைத்துக்கொண்டு பாரசீக படைக்கு பெரும் சேதத்தை உண்டாக்கினார். தன் 300 வீரர்கள் கொண்ட படை அழிந்துவிடும் என்பதை அறிந்தும் சுபார்டானியர்களின் கொள்கையான \"வெற்றி அல்லது வீரமரணம்\" என்பதின்படி பாரசீக பெரும்படையிடம் வீரமரணம் அடைந்தார்.\n\nSection::::திரைப்படம்.\nஇம்மன்னனின் கதாப்பாத்திரத்தையும் 300 வீரர்களின் கதாப்பாத்திரங்களையும் நாயகமாகக் கொண்டு எடுக்கப்பட்ட தமிழ் மொழிமாற்று திரைப்படமே 300 பருத்திவீரர்கள் என்ற திரைப்படமாகும்.\n"}
{"id": "142476", "url": "https://ta.wikipedia.org/wiki?curid=142476", "title": "மகாமாயா நகர் மாவட்டம்", "text": "மகாமாயா நகர் மாவட்டம்\n\nமகாமாயா நகர் மாவட்டம் (, ) இந்தியாவின் உத்தரப்பிரதேச மாநிலத்திலுள்ள மாவட்டங்களுள் ஒன்று. இது முன்பு ஹத்ராஸ் மாவட்டம் என அழைக்கப்பட்டது. இம்மாவட்டத்தின் தலைநகரம் ஹத்ராஸ் நகரம் ஆகும். இம்மாவட்டத்தின் பரப்பு 1800.1 கிமீ².\nகௌதம புத்தரின் தாயான மகாமாயாவின் பெயரால் இம்மாவட்டம் இப்பெயர் பெற்றது.\nSection::::வரலாறு.\nமகாமாயா நகர் மாவட்டம் 3 மே, 1997ல் அலிகார் மற்றும் மதுரா மாவட்ட பகுதிகளை இணைத்து உருவாக்கப்பட்டது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி மகாமாயா நகர் மாவட்டத்தின் மொத்த மக்கட்தொகை 1,565,678. இது தோராயமாக காபோன் நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 318வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் மகாமாயா நகர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 17.19%. மகாமாயா நகர் மாவட்டத்தின் பாலின விகிதப்படி 1000 ஆண்களுக்கு 870 பெண்கள் உள்ளனர். மேலும் மகாமாயா நகர் மாவட்ட மக்களின் கல்வியறிவு விகிதம் 73.1%.\n"}
{"id": "142477", "url": "https://ta.wikipedia.org/wiki?curid=142477", "title": "மைய வணிகப் பகுதி", "text": "மைய வணிகப் பகுதி\n\nமைய வணிகப் பகுதி (\"Central Business District, CBD\") என்பது, ஒரு மாநகரத்தின் வணிக மையமாகவும், பெரும்பாலும் அதன் புவியியல் மையமாகவும் விளங்கும் ஒரு பகுதி ஆகும். இதை மாநகர மையம் என்றும் அழைப்பதுண்டு. இதன் கட்டிடங்கள், அதன் நகர கட்டிட வரலாற்றுடன் நெருங்கிய உறவு கொண்டிருக்கும். இவ்விடத்தில் வாழும் மக்களின் அடர்வும் குறைவாகவே இருக்கும். வட அமெரிக்காவில் இருக்கும் நகர நடுவத்திலிருந்து, இம்மைய வணிகப் பகுதியானது கோட்பாடு அடிப்படையில் வேறுபாடு உடையதாகும்..\n\nSection::::மேலோட்டம்.\nமாநகரங்களின் மையமான \"மைய வணிகப் பகுதி\"யில் சில்லறை வணிகக் கட்டிடங்களும், அலுவலகக் கட்டிடங்களும் செறிவாக அமைந்து காணப்படும். மைய வணிகப் பகுதி, வழமையான நகர்ப்புற அடர்த்தியிலும் கூடிய அடர்த்தியைக் கொண்டிருக்கும். அத்துடன், நகரின் மிகவும் உயர்ந்த கட்டிடங்களும் இப்பகுதியிலேயே காணப்படுவது வழக்கம். இலண்டன் நகரம் மூன்று மாநகர மையங்களைக் கொண்டிருக்கிறது. இலண்டன் மாநகரம், நடுக்காலத்தைச் சார்ந்த வெஸ்ட்மின்ஸ்டர் மாநகரம், மாற்றியமைக்கப்பட்ட இறங்குதுறைப் பகுதி என்பனவே அவை. இது போலவே மெக்சிக்கோ நகரம், தாய்ப்பே நகரம் என்பனவும் வேறும் பல நகரங்களும் ஒன்றுக்கு மேற்பட்ட மையப் பகுதிகளைக் கொண்டிருக்கின்றன. \n\nமைய வணிகப் பகுதியின் வடிவமும், வகையும் பெரும்பாலும் அம்மாநகரின் வரலாற்றைக் காட்டுவனவாக இருக்கின்றன. இவ்வாறு பழமையான மாநகர மையப் பகுதிகளின் வரலாற்றுச் சிறப்புக் காரணமாக அப்பகுதிகளில் உயரமான புதிய கட்டிடங்களைக் கட்ட அநுமதிப்பதில்லை. இதனால், உயரமான கட்டிடங்களுடன் கூடிய நிதிப் பகுதியும், நிர்வாகப் பகுதிகளுக்கான மையம், பழைய நகரத்திலிருந்து, சற்று விலகி மாநகரத்தின் வேறு பகுதியில் அமைவது உண்டு. விரைவாக வளர்ச்சியடைந்த மாநகரங்களும், அண்மைக்காலத்தில் தோற்றம் பெற்று வளர்ந்த மாநகரங்களும் உயர்ந்த கட்டிடங்களுடன் கூடிய ஒரே மைய வணிகப் பகுதிகளைக் கொண்டிருக்கின்றன. வட அமெரிக்காவின் மேற்கு அரைப் பகுதியைச் சேர்ந்த நகரங்கள் பல இவ்வாறானவை.\n\nமைய வணிகப் பகுதியில் வாழும் மக்களின் எண்ணிக்கை வழமையாக மிகக் குறைவாகவே இருக்கும். எடுத்துக்காட்டாக, 1700 ஆம் ஆண்டில் 200,000 ஆக இருந்த இலண்டன் மாநகரத்தின் மக்கள் தொகை இன்று மைய வணிகப் பகுதியாக இருக்கும் அதே பகுதியில் 10,000 ஆகக் குறைந்து விட்டது. எனினும் சில வேளைகளில், குறிப்பாக ஆசுத்திரேலியா, கனடா போன்ற நாடுகளில் உள்ள சில பெரிய நகரங்களின் மைய வணிகப் பகுதிகளில் மக்கள் தொகை கூடி வருகிறது. இளம் உயர்தொழில் துறையினரும், வணிகத் துறைகளில் தொழில் புரிவோரும் மைய வணிகப் பகுதிகளில் உள்ள மாடிக் குடியிருப்புக்களுக்கு இடம்பெயர்வதே இதற்கான காரணம்.\n\nSection::::மை.வ.பகுதியில் நிலங்களின் மதிப்பு வேறுபாடுகள்.\nமைய வணிகப் பகுதி நிலங்களைப் பயன்படுத்தும் சில்லறை வணிகம், அலுவலகம், குடியிருப்பு போன்ற பல்வேறு துறையினரும், அங்குள்ள அணுகுவதற்கு வசதியான நிலங்களைப் பெறுவதற்குப் போட்டியிடுகின்றனர். அந் நிலத்துக்காக அவர்கள் தர விரும்பும் விலை கேள்வி வாடகை எனப்படும். நகரம் ஒன்றில் இவ்வாறான நிலங்களின் அமைவிடத்துக்கும், அவற்றின் கேள்வி வாடகைக்கும் இடையிலான தொடர்பை \"கேள்வி வாடகை வரைபு\" மூலம் காட்டலாம். இவ்வரைபின் மூலம், வசதியாக அணுகத்தக்க இடங்கள் மையப் பகுதியிலேயே அமைந்திருப்பதையும், அவ்விடங்களில் உள்ள நிலங்கள் பெறுமதி கூடியவையாகவும் இருப்பதை அறிந்துகொள்ள முடியும். இது கேள்வி வாடகைக் கோட்பாடு எனப்படுகின்றது. \n\n"}
{"id": "142479", "url": "https://ta.wikipedia.org/wiki?curid=142479", "title": "இந்திரா சௌந்தரராஜன்", "text": "இந்திரா சௌந்தரராஜன்\n\nஇந்திரா சௌந்தர்ராஜன் (பி. நவம்பர் 13 1958) ஒரு தமிழக எழுத்தாளர். இவரது இயற்பெயர் பி சௌந்தர்ராஜன். சிறுகதைகள், நாவல்கள், தொலைக்காட்சி தொடர்கள் மற்றும் திரைக்கதைகள் எழுதிவரும் இவர் தமிழ் வாசகர்களால் நன்கு அறியப்பட்டவர். இவர் மதுரையில் வசித்து வருகிறார்.\n\nஇவர் தென்னிந்திய இந்துமத பாரம்பரியம் மற்றும் புராண இதிகாசங்களைக் கலந்து எழுதுவதில் வல்லவர். இவருடைய கதைகள் பொதுவாக அமானுட நிகழ்வு, தெய்வீக தலையீடு, மறுபிறவி, பேய்கள் போன்ற விஷயங்களை உள்ளடக்கியிருக்கும். இவர் கதைகள் தமிழ் நாட்டின் பல பகுதிகளில் வாழும் மக்கள் தெரிவித்த உண்மை நிகழ்வுகளின் அடிப்படையிலும் அமைந்துள்ளன. \n\nஇவருடைய இரண்டு அல்லது மூன்று புதினங்களாவது ஒவ்வொரு மாதமும் கிரைம் ஸ்டோரி மற்றும் இன்றைய கிரைம் நியூஸ் போன்ற பதிப்பாளர்களால் வெளியிடப்படுகின்றன.\n\n\nSection::::தேர்ந்தெடுத்த படைப்புகள்.\nSection::::காற்றோடு ஒரு யுத்தம்.\nகாற்றோடு ஒரு யுத்தம் என்பது இந்திரா சௌந்திரராஜன் எழுதிய தொன்மம் சார்ந்த நாவலாகும். இந்த நாவலில் நாட்டார் தெய்வமான கருப்புசாமிக்கு ஒரு வீட்டினை வேண்டுதலுக்காக ஒப்படைத்துவிட்டு, ஒரு ஐயர் குடும்பம் நகரத்தில் குடியேறுகிறது. மகளின் திருமணத் தேவைக்காக மீண்டும் ஊருக்கு வந்து அந்த வீட்டினை விற்க முற்படும் போது, அமானுஷ்ய சம்பவங்கள் நடக்கின்றன. இறுதியில் அந்த வீட்டினை அவ்வூர் மணியக்காரர் கடத்தல் பொருட்களை பதுக்கிவைக்க உபயோகப்படுத்துவதை அறிந்து கொள்கின்றனர். \nகடத்தல் கும்பலிடம் மாட்டிக்கொண்டவர்களை குதிரையின் மேல் வருகின்ற ஒருவர் கடத்தல் கும்பலை அழித்து, அவர்களைக் காப்பாற்றுகிறார். அது கருப்புசாமிதான் என நம்புகிறார்கள்.\n\nSection::::எங்கே என் கண்ணன்.\nதிருச்சிராப்பள்ளி மாவட்டம் குணசீலத்தில் வசிக்கின்ற சீனிவாசன் - ராஜன் தம்பதியினரிடம் ஒரு மரப்பாச்சி கிருஷ்ணன் பொம்மை இருக்கிறது. அந்த கிருஷ்ணனை முன்னூறு வருடங்களாக ஒருநாள் தவறாது பூசை செய்துவருகின்றனர். அவர்களது மகன் சம்பத்திற்கு சாரு என்ற பெண்ணுடன் திருமணமாகி வெளியூரில் வசிக்கிறார். தங்களுக்குப்பின்பு அந்த கிருஷ்ணரை தங்கள் வாரிசுகள் பூசை செய்ய வேண்டியிருக்கும். ஆனால் சம்பத் இதில் அக்கரையில்லாமல் இரு்பபதை கண்டு மனம் வெதும்புகிறார். சம்பத் சாரு தம்பதியினருக்கு திருமணமாகி பல வருடங்கள் ஆனாலும் குழந்தை பிற்ககாமல் இருக்கிறது. நாடி சோதிடத்தில் காசிக்கு சென்று நீராடி அங்குள்ள சாதுக்களுக்கு அன்னதானம் செய்தால் குழந்தைபிறக்கும் என்கிறார்கள். சம்பத்தும் சாருவும் அதைக்கண்டுகொள்ளமல் போக, வயதான சீனிவாசனும் ராஜமும் காசிக்கு செல்கின்றனர்.\n\nசீனிவாசனின் நண்பர் கிருஷ்ணமூர்த்தி ஆடிட்டரிடம் வேலை செய்யும் கணேஷ் என்பவர் காசியில் வேலை விசயமாக தங்கியுள்ளார். அவரிடம் சீனிவாசன் தம்பதிகளை கவனித்துக்கொள்ள கிருஷ்ணமூர்த்தி கூறுகிறார். கணேஷின் தந்தை மனநலமில்லாமல் பல இடங்களில் சுற்றிக் கொண்டிருப்பவர். அவரை கணேஷ் கண்டுபிடிக்க பல முயற்சிகள் செய்தும் கைகூடாமல் இருக்கிறான். அவனுடையத் தாய் தன்னுடைய கணவனுக்காக ஒரு கோடிமுறை ராமஜெயம் எழுதிக் கொண்டுள்ளார். கணேசின் பெரிய தங்கை சரண்யாவிற்கு திருமணம் செய்து கொடுத்தும், கணவனின் குடிப்பழக்கம் மற்றும் கொடுமையால் தாய்வீட்டிற்கே திரும்பி வந்துவிட்டார். இரண்டாவது தங்கை சுஜாதாவிற்கு வலிப்பு நோய் இருக்கிறது. இத்தகைய துயரமான சூழலில் கணேஷ் பணியாற்றிக் கொண்டிருக்கிறான். அவனுக்கு கடவுளின் மீது நம்பிக்கை ஏற்படவில்லை.\n\nகிருஷ்ணமூர்த்தி கூறியபடி சீனிவாசம் ராஜம் தம்பதிகளை வரவேற்று அவர்களுக்கு போதிய வசதிகளை செய்து தருகிறான். சீனிவாசன் போகுமிடமெல்லாம் தனது மரப்பாச்சி கிருஷ்ணனை ஓலைக்கூடையில் வைத்து எடுத்துச் சென்று நாள்தவறாமல் பூசை செய்கிறார். கூடையின் அழகில் மயங்கிய கணேஷ் அதேப்போல கூடையொன்றினை வாங்கி அதில் ஆப்பில் பழங்களை அடுக்கி வைக்கிறான். பிராத்தனைகளை முடித்து காசியிலிருந்து டெல்லிக்கு செல்கிறார்கள் சீனிவாசன் தம்பதியினர். போகிற அவசரத்தில் கணேஷின் ஆப்பில் கூடையை எடுத்துப் போய்விடுகின்றனர். அடுத்தநாள் கூடை மாறிவிட்டதை அறிந்த சீனிவாசனுக்கு மாரடைப்பு வருகிறது. அவர் மருத்துவமனையில் சிகிச்சை பெறுகிறார். \nகாசிக்கு செய்தி சேகரிக்க வருகின்ற அனுராதா என்ற பெண்மணி கணேஷிடம் அறிமுகமாகி சீனிவாசன் தம்பதிகள் இருந்த இடத்திலேயே தங்குகிறாள். அவளால் மரப்பாச்சி கிருஷ்ணரை அனுக முடியவில்லை. மருத்துவமைனையிலிருந்து சீனிவாசனைக் காப்பாற்ற மரப்பாச்சி கிருஷ்ணுக்கு பூசை செய்வதே ஒரே வழி என மருத்துவரே கணேசிடம் தெரிவிக்கிறார். நாத்திகனாக கணேஷ் தன்னால் இயன்றளவு கிருஷ்ணருக்கு பூசை செய்கிறார்.\n\nகணேசிற்கு உதவியாளராக வருகின்ற கண்ணன் என்பவர், கணேசின் அலுவல் பிரட்சனையை தீர்த்துவிட்டு, கணேசின் தந்தையைக் கண்டு பிடித்து அவர் சித்தபிரம்மையிலிருந்தும் விடுவிக்கிறார். அதன் பின்பு கணேசின் தந்தையை அவரது மனைவி சுஜாதாவிடம் ஒப்படைக்கிறார். அப்போது கணேசின் இளைய தங்கைக்கு ஏற்படும் வலிப்பினை நீக்குகிறார். மூத்த சகோதரி சரண்யாவும் தன்னுடைய கணவன் விபத்தில் அடிப்பட்டு கிடைப்பதாகவும், இவள் பெயரையே கூறிக்கொண்டு இருப்பதாகவும் கூறி கணவனை காண செல்கிறாள். குழந்தை பாக்கியம் இல்லாத சம்பத் சாரு தம்பதியினருக்கு குழந்தை பேரு கிடைக்கிறது. எல்லாவற்றையும் செய்யும் கண்ணன், கிருஷ்ணமூர்த்தி அனுப்பிய கண்ணன் அல்ல, உண்மையான திருமால் அவதாரம் என்பதை இறுதியில் அனைவரும் உணர்கிறார்கள்.\n\nSection::::திக் திக் திக்.\n61 வது இந்திய சுதந்திரத்திற்காக இந்த நாவல் வெளியிடப்பட்டது. இந்த நாவலில் ஞானசேகரன் என்பவனும் அவன் கூட்டாளிகளும் தீவிரவாதிகள். கிராமத்து மக்களிடம் உள்ள முனியப்பசாமி பயத்தினை பயன்படுத்தி பனங்காடு எனுமிடத்தில் மறைந்துள்ளனர், அருகிலிருக்கும் கிராமத்திலிருந்து வரும் நபர்களை கொலை செய்து அவ்வாறு முனியப்ப சாமி செய்ததாக நாடகமாடுகிறார்கள்.\n\nஞானசேகரன் ஒரு பட்டாளத்தான் போல வேடமிட்டு அக்கிரமத்திலிருக்கும் பஞ்சாயத்து தலைவர் பெண்ணை பெண்கேட்டு வருகிறான். அதல் சம்மதம் தெரிவிக்கின்றனர் அனைவரும். முனியப்பசாமி இவ்வாறு மக்களை கொல்லாது, அது காவல் தெய்வம் என பூசாரி சொல்லிவிட மக்கள் நம்புகிறார்கள். அதனால் ஞானசேகரன் செட்டியாரின் பெண்ணை கெடுப்பதுபோல நடித்து அவள் கையில் போலி துப்பாக்கியை கொடுக்கிறான். அவள் தன் மானத்தினைக் காப்பாற்ற ஞானசேகரனையும் அவன் நண்பர்களையும் கொன்றுவிட போலிதுப்பாக்கியால் சுடுகிறாள். அதை பயன்படுத்தி தாங்கள் இறந்துவிட்டதாகவும், தாங்கள் ஆவியாக பனங்காட்டில் நடமாடுவதாகவும் ஊர் மக்களை நம்ப வைக்கிறார்கள்.\n\nஇருந்தாலும் ஞானசேகரனுக்கு ரஞ்சிதத்தின் மீதான மோகத்தால் அவளைக் கடத்தி செல்கின்றனர். நடந்த உண்மைகளை அறிந்த பெண் அங்கிருந்து தப்பிவந்து மக்களிடம் உண்மையை கூறிவிடுகிறார். அனைத்து தேசத்துரோகிகளும் மாட்டிக்கொள்கின்றார்கள்.\n\n\n\nSection::::தமிழ்நாடு அரசு பரிசு.\nஇவர் எழுதிய \"\"என் பெயர் ரங்கநாயகி\"\" எனும் நூல் தமிழ் வளர்ச்சித் துறையின் 1999 ஆம் ஆண்டுக்கான சிறந்த நூல்களில் புதினம் வகைப்பாட்டில் மூன்றாம் பரிசு பெற்றிருக்கிறது.\n\n"}
{"id": "142484", "url": "https://ta.wikipedia.org/wiki?curid=142484", "title": "புதுக்கோட்டை அருங்காட்சியகம்", "text": "புதுக்கோட்டை அருங்காட்சியகம்\n\nபுதுக்கோட்டை அருங்காட்சியகம் தமிழ்நாட்டின் புதுக்கோட்டை மாநகரின் திருக்கோகர்ணத்தில் 1910 ஆம் ஆண்டில் புதுக்கோட்டையை ஆண்ட தொண்டைமான் மன்னர்களால் தொடங்கப்பெற்ற பழமையான அருங்காட்சியகம் ஆகும்.இவ்வருங்காட்சியகம், தமிழக அரசின் தொல்லியல் துறையின் கீழ் இயங்கி வருகிறது. இந்த அருங்காட்சியகம் ஒரு காப்பாட்சியரால் நிருவகிக்கப்பெறுகின்றது.\n\nSection::::அறிமுகம்.\nபுதுக்கோட்டை தமிழக மாவட்டங்களில் ஒன்றாகும். 1974-ஆம் ஆண்டு சனவரி 14-ஆம் நாள் மாவட்டமாக உருவாகியது. இம்மாவட்டம் தமிழ் நாட்டின் 15-ஆவது மாவட்டமாக உருவானது. தொண்டைமான் மன்னர்களின் முடியாட்சியில் இருந்த புதுக்கோட்டைத் தனியரசு 03.03.1948-இல் இந்திய ஒன்றியத்துடன் இணைக்கப்பெற்றது. தமிழ் நாட்டின் இரண்டாவது பெரிய அருங்காட்சியகம் இந்த புதுக்கோட்டை அருங்காட்சியகம் தான்.\n\nSection::::காட்சிப் பொருட்கள்.\nஇந்த அருங்காட்சியகத்தில் புதுக்கோட்டையை ஆண்ட தொண்டைமான் மன்னர்கள் குறித்த செப்பேடுகள், பதப்படுத்தப்பட்ட விலங்குகள், பறவைகள், கல்வெட்டுகள், கல் சிலைகள், கனிமங்கள், மரப் படிமங்கள், உலர் தாவரங்கள், மூலிகைப்பொருட்கள், கூத்து கலைப்பொருட்கள், பனையோலைகள்,அருங்காட்சியக வெளியீடுகள், உலோகப் படிமங்கள், கலைப்பொருட்கள், தொல் தமிழர்கள் பயன்படுத்திய பொருட்கள், முதுமக்கள் பானைகள், சுடுமண் படிமங்கள், மாந்த உடல் மாதிரிகள், கல் வகைகள், தொல்லுயிரிப் படிமங்கள், கனிமங்கள் ஆகியன காட்சிப்படுத்தப்பெற்று உள்ளன.\n\nசித்தன்னவாசலின் 2-ம் நூற்றாண்டின் “பிராமி” கல்வெட்டு இங்கே காட்சிப்படுத்தப்பட்டிருக்கிறது. பழங்கால கல்வெட்டுக்கள், கற்சிலைகள், செப்பு பட்டயங்கள், புதையல் வெண்கலப்பானை, குடிநீர் பாத்திரங்கள், தாம்பாளங்கள், குத்து விளக்குகள், சைவ வைணவ பூஜை பொருட்கள், அரக்கு வேலைப்பாடுகள், சித்தன்னவாசல் ஓவியங்கள் சில இங்கே காட்சிப்படுத்தப்பட்டிருக்கின்றன. ஒரே மரத்தால் இணைப்புகள் இல்லாமல் செய்யப்பட்ட சங்கிலி, கோட்டைகளில் பயன்படுத்திய பூட்டுகள் என அனைத்தும் சிறப்பாக காட்சிப்படுத்தப்பட்டிருக்கின்றன.\n\n"}
{"id": "142485", "url": "https://ta.wikipedia.org/wiki?curid=142485", "title": "மண-மரங்கள்", "text": "மண-மரங்கள்\n\nமண-மரங்கள் என்பவை இயற்கையிலேயே நறுமணம் கமழும் மரம், செடி, கொடி, வேர் வகைகளாகும். இவற்றில் பூக்களை மணத்திற்காக பெண்கள் சூடிக்கொள்கின்றார்கள். இறை வழிபாட்டிற்கு நறுமண மலர்கள் பயன்படுகின்றன. மண மரங்கள் பரப்பும் மணங்களை மக்கள் முகர்ந்து மகிழ்கின்றனர்.\n"}
{"id": "142492", "url": "https://ta.wikipedia.org/wiki?curid=142492", "title": "வாதுமை", "text": "வாதுமை\n\nவாதுமை பருப்பு அல்லது கொட்டை பெறப்படும் மரம் ஆகும். பாதாம் பருப்பை வாதுமை எனவும் கூறுவர். வாதுமை கொட்டைகளை வலாங்கொட்டை எனவும் கூறுவர். இக் கொட்டைகள் சுவைமிக்கவை. பாதாம் மரங்கள் மத்திய கிழக்கை பூர்வீகமாகக் கொண்டவை, இங்கேயே இவை அதிகம் உற்பத்தி செய்யப்படுகின்றன. ஆசியாவின் வெப்ப மண்டல நாடுகளில் வளர்கின்றன.\n"}
{"id": "142497", "url": "https://ta.wikipedia.org/wiki?curid=142497", "title": "கன்ஷி ராம் நகர் மாவட்டம்", "text": "கன்ஷி ராம் நகர் மாவட்டம்\n\nகன்ஷி ராம் நகர் (, )இந்தியாவின் உத்தரப்பிரதேச மாநிலத்தின் 71வது மாவட்டம் ஆகும். இம்மாவட்டம் அலிகார் பிரிவில் அமைந்துள்ளது. இம்மாவட்டத்தில் கஸ்கஞ், படியாலி, சஹாவர் ஆகிய வட்டங்கள் உள்ளன். இம்மாவட்டத்தின் தலைநகரம் கஸ்கஞ் ஆகும்.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி கன்ஷி ராம் நகர் மாவட்டத்தின் மொத்த மக்கட்தொகை 1,438,156. இது தோராயமாக சுவாசிலாந்து நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 345வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் கன்ஷி ராம் நகர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 17.05%. கன்ஷி ராம் நகர் மாவட்டத்தின் பாலின விகிதப்படி 1000 ஆண்களுக்கு 879 பெண்கள் உள்ளனர். மேலும் கன்ஷி ராம் நகர் மாவட்ட மக்களின் கல்வியறிவு விகிதம் 62.3%.\n"}
{"id": "142501", "url": "https://ta.wikipedia.org/wiki?curid=142501", "title": "ஓடிவிளையாடு பாப்பா", "text": "ஓடிவிளையாடு பாப்பா\n\n"}
{"id": "142506", "url": "https://ta.wikipedia.org/wiki?curid=142506", "title": "தேசிய நெடுஞ்சாலை 17 (இந்தியா)", "text": "தேசிய நெடுஞ்சாலை 17 (இந்தியா)\n\nதேசிய நெடுஞ்சாலை 17 (\"'தே.நெ 17\")' இந்தியாவின் மும்பை அருகே உள்ள பன்வேல் நகரையும், கேரளாவில் உள்ள கொச்சி நகரையும் இணைக்கும் நெடுஞ்சாலை ஆகும். இதன் நீளம் 1296 கிமீ (805 மைல்). இது இந்தியாவின் 7 வது நீளமான தேசிய நெடுஞ்சாலை. இது கோவா தலைநகர் பணஜி வழியே செல்கிறது.\n\nSection::::வழி.\nஇது கொச்சி முதல் பன்வேல் வரை மேற்கு கடற்கரை வழியாக செல்கிறது.\n\n"}
{"id": "142515", "url": "https://ta.wikipedia.org/wiki?curid=142515", "title": "கிளமெண்ட் அட்லீ", "text": "கிளமெண்ட் அட்லீ\n\nகிளமெண்ட் ரிச்சர்டு அட்லீ அல்லது கிளமென்ட் அட்லீ (\"Clement Richard Attlee\", 03 சனவரி 1883 - 08 அக்டோபர் 1967) பிரிட்டனைச் சேர்ந்த அரசியல்வாதியும் ஐக்கிய ராச்சியத்தின் முன்னாள் பிரதமரும் ஆவார். இங்கிலாந்து இரண்டாம் உலகப்போரில் ஈடுபட்டுகொண்டிருந்த நேரம் அந்நாட்டின் முதல் துணை பிரதமராக பதவியேற்றவர். 1945 ஆம் ஆண்டு வின்ஸ்டன் சர்ச்சிலின் பழமைவாதக் கட்சி ஆட்சியை இழந்தபோது தொழிலாளர் கட்சியின் தலைவராக இருந்த அட்லீ ஐக்கிய இராச்சியத்தின் பிரதமரானர். 1945 ஆம் ஆண்டிலிருந்து 1951 ஆம் ஆண்டுவரை அந்த பதவியில் இருந்தார். இவரது ஆட்சி காலத்தில்தான் இந்தியா, பாகிஸ்தான், பர்மா ( மியான்மர்), சிலோன் (இலங்கை) போன்ற காலனி நாடுகள் பிரித்தானிய அரசிடம் இருந்து விடுவிக்கப்பட்டு சுதந்திரம் அடைந்தன. அட்லீ தனது தொழிலாளர் கட்சியின் தலைவராக 1935 ஆம் ஆண்டிலிருந்து 1955 ஆம் ஆண்டுவரை நீடித்திருந்தார்.\n"}
{"id": "142520", "url": "https://ta.wikipedia.org/wiki?curid=142520", "title": "கா. கோவிந்தன்", "text": "கா. கோவிந்தன்\n\nபுலவர் கா. கோவிந்தன் (ஏப்ரல் 15, 1915 - சூலை 1, 1991) ஒரு தமிழக அரசியல்வாதி மற்றும் எழுத்தாளர் ஆவார். தமிழ்நாடு சட்டமன்ற அவைத்தலைவராக இருமுறையும், துணைத்தலைவராக ஒருமுறையும் பணியாற்றியுள்ளார். இவர் திராவிட முன்னேற்றக் கழகத்தைச் சேர்ந்தவர். செய்யாறு சட்டமன்றத் தொகுதியில் இருந்து தமிழக சட்டமன்றத்துக்கு நான்கு முறை தேர்ந்தெடுக்கப்பட்டார்.\n\nSection::::வாழ்க்கைக் குறிப்பு.\nபுலவர் கோவிந்தனின் பெற்றோர் காங்கேய முதலியார் - சுந்தரம் அம்மையார் ஆவர். அவரது குடும்பம் நெசவும், உழவும் செய்து வந்தது. கோவிந்தன் செய்யாற்றில் தனது ஆரம்பக் கல்வியை முடித்தார். 1934 இல் பள்ளி இறுதி வகுப்பில் தேறினார். 1940 இல் சென்னைப் பல்கலைக்கழகத்தின் வித்வான் பட்டம் பெற்றார். 1941 இல் சேலத்தில் பள்ளி ஆசிரியர் பணியில் சேர்ந்தார்.\n\nசிறுவயது முதல் தனித்தமிழ் இயக்கத்திலும் நீதிக்கட்சியிலும் ஈடுபாடு கொண்டிருந்தார். 1938 இந்தி எதிர்ப்புப் போராட்டத்தில் பங்கேற்றார். திராவிடர் கழகத்திலிருந்து பிரிந்து சென்று அண்ணா, திராவிட முன்னேற்றக் கழகத்தைத் (திமுக) தொடங்கிய போது அதில் இணைந்தார். 1952 சட்டமன்றத் தேர்தலில் திமுக ஆதரவு வேட்பாளருக்காக செய்யாறு பகுதியில் பிரச்சாரம் செய்தார். 1958 இல் திருவத்திபுரம் (செய்யாறு) பேரூராட்சி உறுப்பினராகத் தேர்ந்தெடுக்கப்பட்டார். 1962 சட்டமன்றத் தேர்தலில் செய்யாறுத் தொகுதியில் போட்டியிட்டு வெற்றி பெற்றார். 1967, 1971 மற்றும் 1977 தேர்தல்களிலும் அதே தொகுதியிலிருந்து திமுக சார்பாகப் போட்டியிட்டு வென்றார். 1967-69 இல் சட்டமன்றத் துணைத்தலைவராகப் பணியாற்றினார். 1969-71 மற்றும் 1973-77 காலகட்டங்களில் சட்டமன்றத் தலைவராகப் பணியாற்றினார். 1984 நாடாளுமன்றத் தேர்தலில் அரக்கோணம் மக்களவைத் தொகுதியிலிருந்து போட்டியிட்டு தோல்வியுற்றார்.\n\nகோவிந்தன், திமுக வில் பல கட்சிப் பொறுப்புகளை வகித்துள்ளார். அக்கட்சி நடத்திய பல்வேறு போராட்டங்களில் பங்கேற்று பல முறை சிறை சென்றார். தமிழக அரசு அவரது நூல்களை நாட்டுடைமையாக்கியுள்ளது.\n\nSection::::படைப்புகள்.\nபுலவர் கோவிந்தன் மொத்தம் 71 நூல்களை எழுதியுள்ளார். அவற்றுள் சில:\n\n"}
{"id": "142531", "url": "https://ta.wikipedia.org/wiki?curid=142531", "title": "விண்கலம்", "text": "விண்கலம்\n\nவிண்வெளிப் பயணத்திற்குப் பயன்படும் ஒரு கலன், வாகனம் அல்லது எந்திரம் விண்கலம் (\"Spacecraft\") எனப்படும். விண்கலங்கள் பல்வேறு முக்கிய பயன்பாடுகளுக்குப் பயன்படுத்தப்படுகின்றன. குறிப்பாக தொலைத்தொடர்பு, புவி அவதானிப்பு, வானிலை ஆய்வு, தெரிமுறை செலுத்து நெறி, கோள்கள் ஆய்வு மற்றும் மனிதர்களையும் சரக்குகளையும் விண்வெளிக்கு அனுப்பவும் இவை பயன்படுகின்றன.\n\nசுற்றுப்பாதை விண்கலங்கள் மீள்பயன்பாட்டுக்குகந்ததாகவும் இருக்கலாம்; பூமிக்குத் திரும்பிவரும் முறையைப் பொறுத்து விண்கலங்கள் இறக்கையற்ற விண்பெட்டகம் மற்றும் இறக்கையுடைய விண்ணூர்தி என வகைப்படுத்தப்படுகிறது.\n\nதற்காலத்தில் ஒருசில நாடுகளே விண்பறப்புச் செயல்திறனைப் பெற்றுள்ளன: ருசியா (ருசிய மத்திய விண்வெளி முகமை), அமெரிக்கா (நாசா, அமெரிக்க வான்படை, ஸ்பேஸ்-எக்சு (இது ஒரு தனியார் நிறுவனம்)), ஐரோப்பிய ஒன்றியம் (ஐரோப்பிய விண்வெளி முகமை), சீன மக்கள் குடியரசு (சீன தேசிய விண்வெளி நிர்வாகம்), யப்பான் (யப்பானிய விண்வெளி ஆய்வு முகமை) மற்றும் இந்தியா (இந்திய விண்வெளி ஆய்வு அமைப்பு). 2012 நிலவரப்படி அமெரிக்கா, ருசியா மற்றும் சீனா விண்பறப்புச் செயல்திறனை செய்துகாட்டியுள்ளன.\n\nவிண்கலம் மற்றும் விண்வெளிப் பறப்பு ஆகியவை அறிவியல் புனைவுகளில் பெரிதும் மையக்கருத்துகளாகப் பயன்படுத்தப்படுகின்றன.\n\n=வரலாறு=\n\nமனிதரால் ஏவப்பட்ட முதல் செயற்கைக்கோள் இசுப்புட்னிக் 1 (Sputnik 1) ஆகும். அக்டோபர் 4, 1957 - அன்று சோவியத் யூனியனால் \"தாழ்நிலை புவிசுற்றுப்பாதை\"க்கு செலுத்தப்பட்டது. இசுப்புட்னிக் ஏவல் ஒரு தனித்த நிகழ்வாக இருப்பினும் மனித வரலாற்றில் அது ஒரு மிக முக்கியமான நிகழ்வாகும். \"விண்வெளி யுகம்\" (Space Age) என்று அறியப்படுகின்ற அதி தீவிரமான வளர்ச்சி கண்ட காலத்துக்கு இது முதல்படியாக அமைந்தது . இக்காலகட்டத்தில் அறிவியல், தொழில்நுட்ப, இராணுவ மேம்பாடு மற்றும் ஆய்வுகள் பெரும் முக்கியத்துவம் பெற்றன. விண்வெளி தொழில்நுட்பத்தின் முதல் படியாக அமைந்ததோடல்லாமல், அதன் சுற்றப்பாதை மாறுபாடுகளை வைத்து வளிமண்டலத்தின் மேல் படலங்களின் அடர்த்தி அளவிடப்பட்டது. மேலும், அயனமண்டலத்தில் ரேடியோ அலைகளின் பரவல் பற்றிய தரவுகளையும் பூமிக்கு அனுப்பி வைத்தது. இந்த செயற்கைக்கோள் 29,000 கி.மீ./மணி வேகத்தில் பயணித்தது. புவியை 96.2 நிமிடங்களுக்கு ஒருமுறை சுற்றிவந்தது. 20.005 மற்றும் 40.002 MHz அலைவரிசைகளில் ரேடியோ சமிக்ஞைகளை வெளியிட்டது.\n\nஇசுப்புட்னிக் 1 செயற்கைக்கோள் புவியை சுற்றிவந்த முதல் விண்கலமாக இருப்பினும், அதற்கு முன்னரே மனிதர் செலுத்திய பல கலங்கள் 100 கிமீ உயரத்தை எட்டியிருக்கின்றன. \"பன்னாட்டு வானூர்தியியல் கூட்டமைப்பு\" விதிமுறைகளின்படி, 100 கிமீ உயரத்தை எட்டிய கலம் விண்வெளியில் பயணித்தது என்று கொள்ளப்படும். இந்த 100 கிமீ எல்லை, கார்மன் கோடு (Karman Line) என்று அழைக்கப்படுகிறது. அவற்றுள் முக்கியமாக 1940-களில் வி-2 ஏவுகணைகளின் சோதனை ஏவுதல்களில் பல 100 கிமீ எல்லையை தாண்டியிருக்கின்றன.\n\n=முந்தைய மற்றும் தற்கால விண்கலங்கள்=\n\nSection::::மனிதர்செல்லும் விண்கலங்கள்.\n2011-வரை சோவியத் யூனியன்/ரசியா, அமெரிக்கா, சீனா ஆகிய மூன்று நாடுகள் மட்டுமே வெற்றிகரமாக மனிதர்செல்லும் விண்கலங்களை செலுத்தியுள்ளன. இந்தியா, ஜப்பான், ஐரோப்பா (ESA) ஆகியவை மனிதர்கள் செல்லும் விண்கலங்களின் வடிவமைப்பு மற்றும் மேம்பாட்டில் ஈடுபட்டிருக்கின்றன.\n\nமனிதர் பயணித்த முதல் விண்கலம் வஸ்தோக் 1 (Vostok 1) 1961-ல் செலுத்தப்பட்டது. இதில்தான் யூரி ககாரின் பூமியை சுற்றிவந்தார். முதல் விண்வெளி வீரர் என்ற புகழ்பெற்றார். வஸ்தோக் விண்கலம் மேலும் ஐந்து விண்வெளித் திட்டங்களில் பயன்படுத்தப்பட்டது. இரண்டாவது விண்கலம் ஃபிரீடம் 7 ஆகும். 1961-ல் ஏவப்பட்ட இதில் அமெரிக்க விண்வெளி வீரரான அலன் ஷெப்பர்ட் துணை-சுற்றுப்பாதை விண்வெளிப் பயணத்தை மேற்கொண்டார். இந்த விண்கலம் 187 கிமீ உயரத்தை எட்டியது. இதைத் தொடர்ந்து மேலும் ஏழு மெர்க்குரி விண்கலங்கள் விண்வெளித் திட்டங்களில் பயன்படுத்தப்பட்டன.\n\nவிண்ணோடத்தைத் தவிர்த்து ஏனையபுவிக்குத் திரும்பும் மனிதர்செல்லும் விண்கலங்கள் யாவும் விண்பெட்டகங்கள் ஆகும்.\n\nநவம்பர் 2000-லிருந்து மனிதர் தங்கியிருக்கும் அனைத்துலக விண்வெளி நிலையம் ஆனது, அமெரிக்கா, ருசியா, கனடா மற்றும் பல நாடுகளின் கூட்டு முயற்சித் திட்டமாகும்.\n\nSection::::விண்ணூர்திகள்.\nமறுபயன்பாட்டுக்கு உகந்த விண்கலங்களில் சில மனிதர்செல்லும் விண்வெளிப் பயன்பாடுகளுக்கென வடிவமைக்கப்பட்டவை ஆகும், இவை விண்ணூர்திகள் என்றழைக்கப்படுகின்றன. இவ்வகை வாகனங்களில் முதலில் செயல்பாட்டில் வெற்றிகரமாக ஈடுபடுத்தப்பட்ட விண்கலம் \"நோர்த் அமெரிக்கன் எக்ஸ்-15\" ஆகும். 1960-களில் இவ்விண்கலம் இருமுறை மனிதர்களை 100 கிமீ-க்கும் மேலான உயரங்களுக்குக் கொண்டுசென்று திரும்பியது. முதல் விண்ணூர்தியான எக்சு-15 சூலை 19, 1963 அன்று வான்-ஏவப்பட்டு துணைசுற்றுப்பாதை நிலையை அடைந்தது.\n\nவிண்ணோடம் என்றழைக்கப்பட்ட பகுதியாக மறுபயன்பாட்டுக்கு உகந்த சுற்றுப்பாதை விண்கலங்கள் அமெரிக்காவால் ஏப்ரல் 12, 1981 அன்று ஏவப்பட்டது. விண்ணோட யுகத்தில் மொத்தம் ஆறு விண்ணோடங்கள் கட்டப்பட்டன. அவற்றுள் ஐந்து விண்ணோடங்கள் விண்வெளிப் பயணங்களுக்குப் பயன்படுத்தப்பட்டன. எண்டர்பிரைசு விண்ணோடம் புவிநோக்கி திரும்பி வருதல் மற்றும் தரையிறங்குதல் போன்ற ஆய்வுகளுக்கு பயன்படுத்தப்பட்டது. போயிங் 747 விமானத்தின் மேலேற்றப்பட்டு வானிலிருந்து ஏவப்பட்டு அந்தச் சோதனைகள் செய்யப்பட்டன. முதன்முதலில் விண்ணுக்கு சென்ற விண்ணோடம் கொலம்பியா ஆகும். அதற்குப் பின்னர் சாலஞ்சர், டிஸ்கவரி, அட்லாண்டிசு மற்றும் எண்டெவர் ஆகியவை விண்வெளிப் பயணத்துக்குப் பயன்படுத்தப்பட்டன. சாலஞ்சர் விண்ணோடம் விபத்தில் அழிந்ததால் அதற்குப் பதிலாக எண்டெவர் விண்ணோடம் கட்டப்பட்டது. பிப்ரவரி 2003-ல் பூமிக்குத் திரும்புகையில் ஏற்பட்ட பெருவிபத்தில் கொலம்பியா விண்ணோடம் சிதறி அழிந்தது.\n\nமுதல் தானியங்கு பகுதி-மறுபயன்பாட்டுக்கு உகந்த விண்கலம் பியூரான் (Buran) சோவியத் யூனியனால் நவம்பர் 15, 1988 அன்று வானில் செலுத்தப்பட்டது. அந்த ஒரு பறத்தலுக்கு மட்டுமே புரான் விண்கலம் ஈடுபடுத்தப்பட்டது. மனிதர் குழு செல்லும் வகையில் வடிவமைக்கப்பட்ட இந்த விண்ணூர்தி பெருமளவு அமெரிக்க விண்ணோடத்தை ஒத்திருந்தது. நிதிப் பற்றாக்குறை மற்றும் சோவியத் யூனியனின் பிளவு ஆகிய காரணங்களால் புரான் விண்கலத்தின் மேம்பாடு தடைபட்டது. பின்னர், அமெரிக்க விண்ணோடம் தேவையெனில் தானியங்கு முறையில் புவிக்குத் திரும்பும் வகையில் மாற்றி வடிவமைக்கப்பட்டது.\n\n\n\n\nSection::::மனிதரற்ற விண்கலங்கள்.\nSection::::புவி சுற்றுப்பாதை செயற்கைக்கோள்கள்.\nசூன் 2011 நிலவரப்படி, 2000-க்கும் மேற்பட்ட விண்கலங்கள் சுற்றுப்பாதையில் இருக்கின்றன.\n\n\n\n\n\n\n\n\n\n\n\nSection::::துணை அமைப்புகள்.\nஒவ்வொரு பயணத் திட்டத்தின் தேவைக்கேற்றவாறு ஒரு விண்கலத்துக்கான துணை அமைப்புகள் தேர்வு செய்யப்பட்டு, பொருத்தப்படுகின்றன. விண்கலத்துக்கான பொது அமைப்பும் (Spacecraft bus) விண்கலத்தின் துணை அமைப்பாகக் கொள்ளப்படும். மேலும் பின்வருவனவற்றுள் சிலவோ அனைத்துமோ துணை அமைப்புகளில் இருக்கும்: கல இருப்பு நிர்ணயம் மற்றும் கட்டுப்பாட்டமைப்பு, வழிகாட்டமைப்பு, வழிநடத்துதல் மற்றும் கட்டுப்பாடு, தொலைத்தொடர்பு, கட்டளை மற்றும் தரவு கையாளுதல், ஆற்றல் தொகுப்பு, வெப்பக் கட்டுப்பாடு, உந்துகை மற்றும் கட்டுமானம். விண்கல பொது-அமைப்புடன், செலுத்தப்பட வேண்டிய சுமையும் இணைக்கப்பட்டிருக்கும்.\n\n\n\n\n\n\n\n\n\n\n\n\n"}
{"id": "142532", "url": "https://ta.wikipedia.org/wiki?curid=142532", "title": "காவடிகாரனூர்", "text": "காவடிகாரனூர்\n\nகாவடிகாரனூர் (ஆங்கிலம்:kavadikaranoor), இந்தியாவின் தமிழ்நாடு மாநிலத்தில் அமைந்துள்ள சேலம் மாவட்டம், எடப்பாடி வட்டத்தில் அமைந்திருக்கும் இயற்கை அழகு பொருந்திய கிராமமாகும். தங்காயூர் பஞ்சாயத்தின் கீழ் குறிப்பிடப்படும் கிராமங்களில் இது பெரும் நிலப்பரப்பை கொண்டது. இங்கு பொருளாதாரம் பல்வேறு பரிணாமங்களில் கண்டறியப்படுகிறது. இக்கிராமத்தின் வடமேற்கு பகுதியில், பல்வேறு தாதுப் பொருட்கள் அடங்கிய பாறைகள் படிந்துள்ளன.\nSection::::நிலவியல்.\nகாவடிகாரனூர் 11°60′ வ 77°90′ கி, கடற் மட்டத்திலிருந்து 298 மீ உயரத்திலும், சூர்ய மலையின் கிழக்கிலும் அமைந்துள்ளது. சூர்ய மலையில் பஞ்ச பாண்டவர்கள் வாழ்ந்தாக இங்குள்ளவர்கள் கூறுகிறார்கள். இதனால்தான் இங்கு மரம், செடி கொடிகள் வளராமல், பயன்படுத்த இயலாத மலையானதாக கருதப்படுகிறது. ஆசாம்பள்ளி ஏரியின் நீர்ப்பாசனத்தால் உணவு தானியங்கள் பயிரிடப்படுகின்றது.\n\nSection::::அமைவிடம்.\nகொங்கணாபுரத்திலிருந்து 3 கி.மீ தென்மேற்கிலும் எடப்பாடியில்(வட்டம்) இருந்து 6 கி.மீ கிழக்கிலும் அமைந்துள்ளது. 12 .35 சதுர பரப்பளவில், சுமார் 2212 . மக்கள் இங்கு வசிக்கின்றார்கள். கோண மோரி (வளைவான சாலை பாலம்) - எனும் இடத்திலிருந்து இரவுநேரத்தில் இடைப்பாடி ஊர் அழகைக் கண்டு ரசிக்கலாம்.\n\nSection::::பொருளாதாரம்.\n20 ஆண்டுகளுக்கு முன்புவரை இங்குள்ள மக்கள் விவசாயத்தை மட்டுமே நம்பினர். மாறிவரும் பொருளாதார முன்னேற்றத்தால் விவசாயம், கனரக வாகனம்(Lorry Heavy trucks), வாகன தொழிற்சாலை, பட்டப்படிப்பு மற்றும் தொழிற்படிப்புகளால் மக்களின் வாழ்வாதாரம் உயர்ந்துள்ளது.\n"}
{"id": "142535", "url": "https://ta.wikipedia.org/wiki?curid=142535", "title": "பிரிக்கும் கோடு (வார்ப்புத் தொழில்)", "text": "பிரிக்கும் கோடு (வார்ப்புத் தொழில்)\n\nஒரு வார்ப்பானது இரண்டு அல்லது அதற்கு மேற்பட்ட பாகங்களைக் கொண்டு செய்யப்படும். அப்பாகங்கள் சந்திக்கும் இடமே பிரிக்கும் கோடு (parting line) அல்லது \"அச்சுப்பிரிப்பு வரை\" என அழைக்கப்படும். உருக்கி ஊற்றப்பட்ட உலோகம் (அல்லது நெகிழி), பிரிக்கும் கோட்டினூடே ஊடுருவி வார்ப்பிற்கு வெளியே சிறிய அளவில் வரலாம். மெல்லியதாக உருவாகும் இந்தப் பொருளிழை, 'மோல்டிங் பிளாஷ்' அல்லது 'பிளாஷிங்' என்றழைக்கப்படும். வார்ப்பு முறையில் உற்பத்தி செய்யப்படும் விளையாட்டுப் பொருட்களைச் சுற்றி இந்தப் பொருளிழையினை நாம் காண இயலும்.\n"}
{"id": "142536", "url": "https://ta.wikipedia.org/wiki?curid=142536", "title": "த பிராட்வே மெலடி (திரைப்படம்)", "text": "த பிராட்வே மெலடி (திரைப்படம்)\n\nத பிராட்வே மெலடி (\"The Broadway Melody\") 1929 இல் வெளியான அமெரிக்க இசைத் திரைப்படமாகும். ஹாரி பியுமான்ட் ஆல் இயக்கப்பட்டது. சார்லஸ் கிங், அனிதா பேஜ், பேசி லவ், ஜெட் ப்ரௌட்டி ஆகியோர் நடித்துள்ளனர். நாசியோ ஹெர்ப் பிரவுன், ஜார்ஜ் கோஹன், வில்லியர்ட் ராபின்சன் ஆகியோர் இசையமைத்துள்ளனர். இத்திரைப்படம் இரண்டு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதினை மட்டுமே வென்றது.\n\n"}
{"id": "142540", "url": "https://ta.wikipedia.org/wiki?curid=142540", "title": "சிமார்ரான் (திரைப்படம்)", "text": "சிமார்ரான் (திரைப்படம்)\n\nசிமார்ரான் (\"Cimarron\") 1931 இல் வெளியான அமெரிக்கத் திரைப்படமாகும். வெஸ்லி ரக்க்லஸ் ஆல் இயக்கப்பட்டது. ரிச்சர்ட் டிக்ஸ், ஐரீன் டூன், எஸ்டீல் டெய்லர், ராஸ்கோ ஏட்ஸ் ஆகியோர் நடித்துள்ளனர். இத்திரைப்படம் ஏழு அகாதமி விருதுகளுக்குத் தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து மூன்று அகாதமி விருதுகளை வென்றது.\n\n"}
{"id": "142543", "url": "https://ta.wikipedia.org/wiki?curid=142543", "title": "கவல்கேட் (திரைப்படம்)", "text": "கவல்கேட் (திரைப்படம்)\n\nகவல்கேட் (\"Cavalcade\") 1933 இல் வெளியான அமெரிக்க நாடகத் திரைப்படமாகும். பிராங்க் லாய்டு ஆல் தயாரித்து இயக்கப்பட்டது. டயானா வைன்யார்ட், கிளைவ் ப்ரூக், உனா ஒ'கான்னர், ஹெர்பர்ட் மன்டின் ஆகியோர் நடித்துள்ளனர். பீட்டர் ப்ருநெல்லி, லூயிஸ் டி பிரான்செஸ்கோ, ஆர்தர் லாங், சேம்ஸ்னிக் ஆகியோர் இசையமைத்துள்ளனர். இத்திரைப்படம் நான்கு அகாதமி விருதுகளுக்குத் தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து மூன்று அகாதமி விருதுகளை வென்றது.\n\n\n\n"}
{"id": "142549", "url": "https://ta.wikipedia.org/wiki?curid=142549", "title": "சிகாகோ (திரைப்படம்)", "text": "சிகாகோ (திரைப்படம்)\n\nரெணீ செல்வெகர், காதரீன் சிட்டா-ஜோன்ஸ், ரிச்சர்ட் கியர், குயீன் லடீபா, ஜான் ரேய்ல்லி, கிறிஸ்டீன் பரான்ச்கி, டயே டிக்க்ஸ், லூசி லூ ஆகியோர் நடித்துள்ளனர். இத்திரைப்படம் பன்னிரண்டு அகாதமி விருதுகளுக்கு பரிந்துரை செய்யப்பட்டது. \nசிறந்த திரைப்படத்திற்கான அகாதமி விருதையும் சேர்த்து ஆறு அகாதமி விருதுகளை வென்றது.\n\n"}
{"id": "142550", "url": "https://ta.wikipedia.org/wiki?curid=142550", "title": "காவடிக்காரனூர்", "text": "காவடிக்காரனூர்\n\nகாவடிகாரனூர் (ஆங்கிலம்:kavadikaranoor), இந்தியாவின் தமிழ்நாடு மாநிலத்தில் அமைந்துள்ள சேலம் மாவட்டம், எடப்பாடி வட்டத்தில் அமைந்திருக்கும் இயற்கை அழகு பொருந்திய கிராமமாகும். தங்கயூர் பஞ்சாயத்தின் கீழ் குறிப்பிடப்படும் கிராமங்களில் இது பெரும் நிலபரப்பை கொண்டது. இங்கு பொருளாதாரம் பல்வேறு பரிணாமங்களில் கண்டறியபடுகிறது. இக்கிராமத்தின் வடமேற்கு பகுதியில், பல்வேறு தாது பொருட்கள் அடங்கிய பாறைகள் படிந்துள்ளன.\n\nSection::::நிலவியல்.\nகாவடிகாரனூர் 11°60′ வ 77°90′ கி, கடற் மட்டத்திலிருந்து 298 மீ உயரத்திலும், சூர்ய மலையின் கிழக்கிலும் அமைந்துள்ளது. சூர்ய மலையில் பஞ்ச பாண்டவர்கள் வாழ்ந்ததாக இங்குள்ளவர்களால் கூறப்படுகிறது. இதனால்தான் இங்கு மரம், செடி கொடிகள் வளராமல், பயன்படுத்த இயலாத மலையாகக் கருதப்படுகிறது. சேலம் பெரியார் பல்கலைக்கழகம், இங்கு பல்வேறு ஆராய்ச்சிகளை மேற்கொண்டு கதிரியக்க கனிமங்கள் உள்ளதாக அறிவித்தது. ஆசாம்பள்ளி எரியின் நீர் பாசனத்தால் உணவு தானியங்கள் பயிரிடப்படுகின்றன.\nSection::::அமைவிடம்.\nகொங்கனாபுரதிலிருந்து 3 கி.மி தென்மேற்கிலும் எடப்பாடியில் (வட்டம்) இருந்து 6 கி.மீ கிழக்கிலும் அமைந்துள்ளது. 12 .35 சதுர பரபளவில், சுமார் 2212 . மக்கள் இங்கு வசிக்கின்றார்கள். கோண மோரி (வளைவான சாலை பாலம்) - எனும் இடத்திலிருந்து இரவுநேரத்தில் இடைப்பாடி ஊர் அழகைக் கண்டு ரசிக்கலாம்.\n\nSection::::பொருளாதாரம்.\n20 ஆண்டுகளுக்கு முன்புவரை இங்குள்ள மக்கள் விவசாயத்தை மட்டுமே நம்பினர். மாறிவரும் பொருளாதார முன்னேற்றத்தால் விவசாயம், கனரக வாகனம்(Lorry Heavy trucks), வாகன தொழிற்சாலை, பட்டப்படிப்பு மற்றும் தொழிற்படிப்புகளால் மக்களின் வாழ்வாதாரம் உயர்ந்துள்ளது.\n"}
{"id": "142564", "url": "https://ta.wikipedia.org/wiki?curid=142564", "title": "24 மனை தெலுங்கு செட்டியார் ஈமச்சடங்குகள்", "text": "24 மனை தெலுங்கு செட்டியார் ஈமச்சடங்குகள்\n\n24 மனை தெலுங்கு செட்டியார் ஈமச்சடங்குகள் என்பது 24 மனை தெலுங்கு செட்டியார் சாதியினரில், இறந்தோருக்காகச் செய்யப்படும் ஈமச்சடங்குகள் (இறப்புச் சடங்குகள், ஈமக் கிரியைகள்) ஆகும்.\n\nSection::::இறந்தவுடன் செய்யும் சடங்குகள்.\nஇச்சாதியினரில் ஒருவர் இறந்தவுடன் அவருடைய துணியை அப்புறப்படுத்துவர். பிணத்துக்கு துணி மாற்றி, திருநீறு, குங்குமம் அல்லது திருமண் இட்டு, கைக்கட்டு, கால்க்கட்டு கட்டி, மூக்கில் பஞ்சு வைத்து, தெற்குப்பக்கம் தலையும், வடக்குப் பக்கம் கால் நீட்டியவாறு இருக்கும்படி படுக்க வைப்பார்கள். பின்பு மாலை அணிவித்து தேங்காய் உடைத்து, ஊதுபத்தி கொளுத்தி விளக்கேற்றி வணங்குவார்கள். இந்த வணக்கத்தில் இறந்தவரது குடும்பத்தார் மற்றும் அவருடைய குலத்தைச் சேர்ந்த \"பங்காளிகள்\" மட்டும் பங்கேற்று சாமி கும்பிடுவார்கள். இறந்தவருடைய ஆண் வாரிசுகள் உடன் இருப்பர். இறந்தவரின் உயிர் ஒளியாக - \"சோதியாக\" மாறியுள்ளது என்பதைக் குறியீடாய் இச்செயல் உணர்த்துகிறது.\n\nஉறவினர்களுக்குத் தகவல் அனுப்பிய பின்னர் \"பச்சைப் பந்தல்\" போடப்படுகிறது. நகரங்களில் இக்காலத்தில் சாமியானா எனும் துணிப் பந்தல் போடுகிறார்கள். இறந்தவர் வீட்டில் \"கருமாதி\" வரை அடுப்பு எரியாது. வெட்டியான், நாவிதன், வண்ணான் போன்ற இனத்தவர்கள் இறப்பு நிகழ்ந்த வீடுகளில் மரபு சார்ந்த சடங்குகளை நிறைவேற்றுவதில் பெரும்பங்கு வகிக்கிறார்கள். \"பறைமேளம்\" அடிக்கும் கலைஞர்கள், \"சங்கு\" \"சேகண்டி\" அடித்தவாறு பாட்டிசைக்கும் கலைஞர்கள், ஒப்பாரி பாடும் பெண்கள் எல்லாம் சேர்ந்து உறவினர்களின் துக்கத்தைப் பகிர்ந்து கொள்கின்றனர். உறவினர்கள் பிணம் அடக்கம் செய்யப்பட்டவுடன் கேதத்துக்கு (சாவுக்கு) வந்த பங்காளிகளுக்குத் தேவையான உணவைத் (சலுப்பச் சோறு) தயாரிக்க ஒரு தொகையை நிர்ணயித்து, அதை மாமன் மச்சான்கள் தங்களுக்குள் பகிர்ந்து கொள்கிறார்கள். இதனை \"சலுப்பச் சோறு\" (சலிப்பாற்றும் சோறு) என்கிறார்கள்.\n\nSection::::நீர்மாலை.\nபிணத்தைக் குளிப்பாட்ட அருகில் உள்ள குளம், கிணறு, ஆறு போன்ற நீர்நிலைகளிலிருந்து நீர் எடுத்து வரும் சடங்கு \"நீர்மாலை\" எடுத்து வருதல் என்றழைக்கப்படுகிறது. இறந்தவரின் மாமன் மச்சான் உறவுகளும் பங்காளி உறவுகளும் குடம் மற்றும் செம்பு போன்ற பாத்திரங்களுடன் நீர் நிலைக்குச் செல்கின்றனர். நீர் நிரப்பிய செம்பு, குடம் போன்றவற்றின் கழுத்துப் பகுதியில் \"கதம்ப மாலை\" சுற்றப்படுகின்றது. நீரின் மேலாக கதம்பப் பூக்களும் போடப்பட்டு \"திருநீறு\" பூசப்படுகிறது . இந்தச் சடங்கு தெய்வ நிலையை அடைந்துவிட்ட பிணத்தைக் குளிப்பாட்டக் கொண்டு வரப்படும் நீர்மாலை நீரும், செம்பும் புனிதமானதாக மாறிவிட்டதை உணர்த்துவதற்காக நடத்தப்படுகிறது. வெள்ளைத் துணியை பந்தல் போல் அமைத்துப் பிடித்தபடி சங்கு சேகண்டி மற்றும் பறைமேளம் முழங்க வருவார்கள். பங்காளிகளும், மாமன்மார்களும் தனித் தனியே \"கோடி\" கொண்டு வருகிறார்கள். \nவீட்டின் முன்னர் வீதியில் பிணத்தை படுக்க வைத்து தலையில் \"எண்ணெயும் சிகைக்காயும்\" உறவினர்களின் (மகன், மகள், பேரன், பேத்தி, பங்காளிகள், மாமன் மச்சான்) இடது கைகளால் தொட்டு வைக்கப்படுகின்றது. சில குடும்பங்களில் இறந்தவர் மனைவி மீதும் எண்ணெய், சிகைக்காய் தொட்டு வைப்பதுண்டு. நீர்மாலை எடுத்து வந்த புனித நீரைக் கொண்டு பிணத்தைக் குளிப்பாட்டுகிறார்கள்.\n\nSection::::சீதேவி மூதேவி வாங்கும் சடங்கு.\nபிணத்தைக் குளிப்பாட்டிய பின்னர் வீட்டு வாசலில் பச்சைப் பந்தலின் கீழ் வைத்து \"சீதேவி மூதேவி வாங்கும் சடங்கு\" நடத்தப்படுகின்றது. இறந்தவரின் மகனும் மருமகளும் பச்சைப் பந்தலை மூன்று முறை சுற்றி வந்து பிணத்தின் முன்பாக வணங்குகின்றனர். பின்னர் பசுஞ்சாணியை நெல்லில் தோய்த்து உருண்டை பிடித்து பிணத்தின் கையில் வைத்து \"மூதேவி போயி சீதேவி வா\" என மூன்று முறை கூறியபடி மருமகளின் முந்தானையில் போடப்படுகின்றது.\n\nசீதேவி மூதேவி வாங்கும் சடங்கு இறந்தவரின் வளமை முழுவதும் மருமக்களுக்கு வந்து சேர்வதற்காகவே இந்தச் சடங்கைச் செய்கிறார்கள; வளமை முழுவதும் வரும் என்று நம்புகின்றனர். பின்னர் சாணி உருண்டையை வீட்டினுள் பிணம் வைக்கப்பட்டிருந்த இடத்தின் சுவரில் அப்பி வைக்கின்றனர். கருமாதிச் சடங்கு நடைபெறும் நாள் வரைத் தினந்தோறும் நீர்த் தெளித்து அதனைப் பாதுகாக்கின்றனர். சாணியில் வளரும் நெல்லின் திறனைப் பொறுத்து குடும்பம் சிறக்கும் அல்லது தீங்கு நேரும் என நம்புகின்றனர்.\nSection::::கோடி போடுதல்.\nஇறந்தவரின் மாமன் மச்சான் உறவுகளும் பங்காளி உறவுகளும் \"கோடித்துணி\" (புது வேட்டி, சேலை போன்றவற்றைச் கோடி என்று சொல்வர்) கொண்டு வருகின்றனர். இறந்தவர் பெண் என்றால் இரண்டு வகை கோடிகள் உண்டு; இவற்றைப் பிறந்த இடத்துக் கோடி (தாய் வீடு) மற்றும் புகுந்த இடத்துக் கோடி (வாழ்க்கைப்பட்ட வீடு) என்கிறார்கள். இறந்தவர் ஆண் என்றால் அவர் மனைவிக்கும் கோடி போடப்படுகிறது.\n\nபேரன்கள் மற்றும் பேத்திகள் நெய்ப்பந்தம் பிடிக்கிறார்கள். பிணத்தின் மீது பின்னைப்பூ போடுகிறார்கள். இறந்தவர் சொர்க்கத்துக்குப் போக நெய்ப்பந்தம் வழிகாட்டும் என்பது நம்பிக்கை. வாய்க்கரிசியை (மஞ்சள் தொய்த்த பச்சரிசியை) பிணத்தின் வாயில் மூன்று முறைப் போடுகின்றனர்.\nSection::::தேர்க் கட்டுதல்.\nஇறந்தவரை இடுகாட்டுக்கு எடுத்துச் செல்லும் பாடை வெட்டியானால் (பச்சை ஓலை பின்னி, பச்சை மூங்கில்களால்) தயாரிக்கப்படுகிறது. இது மேலும் பூக்களால் ஒரு தேர் போல அலங்கரிக்கப்படுகிறது. இது போல தேர் அமைக்கும் செலவை இறந்தவருடைய பெண் வாரிசுகள் ஏற்றுக் கொள்கிறார்கள். இதனைத் தேர்க் கட்டுதல் என்கிறார்கள். \nSection::::பிணம் எடுக்க உகந்த நேரம்.\nபிணம் இடுகாடு செல்லும் நேரம் குளிகையாக இருக்கக்கூடாது. அன்று சனிக்கிழமையாயிருந்தால் ஒற்றைப் பாடை தனியே செல்லக்கூடாது (சனிப் பிணம் தனியே போகாது) என்பதால் கோழிக்குஞ்சு ஒன்றினை பாடையோடு இணைத்துக் கட்டிவிடுவர்.\nSection::::பிணம் இடுகாடு போதல்.\nபிணத்தை பங்காளிகள் மற்றும் உறவினர்கள் சுமக்கின்றனர். இந்த சமயம் \"கோவிந்தா\", \"கோவிந்தா\" என்று குரல் எழுப்புகின்றனர். கோவிந்தனாகிய திருமால் மோட்சத்துக்கு வழிகாட்டுகிறார் என்பது நம்பிக்கை . பிணம் இடுகாடு போகும்போது வீட்டைப் பார்த்தபடியே செல்ல வேண்டும் என்பது மரபு. வீட்டின் அருகே உள்ள \"முச்சந்தியில்\" மூன்று முறை சுற்றிக் காட்டைப் பார்த்தபடி செல்ல வேண்டும். இறந்தவரின் வீட்டுப் பெண்கள் முச்சந்தி வரை வந்து ஒப்பாரியிட்டு அழுவர். பின்பு இவர்கள் திரும்பிப் பாராது வீட்டுக்குச் செல்ல வேண்டும். \nSection::::இடுகாட்டில் சடங்குகள்.\n24 மனை தெலுங்குச் செட்டியார் இனத்தில், பெரும்பாலும் பிணத்தைப் \"புதைப்பது\" மரபு. இறந்தவரின் வாரிசுகளில் \"தலைமகன்\" தாய்க்கும், \"கடைமகன்\" தகப்பனுக்கும் கொள்ளியிட வேண்டும் என்பது மரபு. இதன்படி கொள்ளியிடுபவர் \"தீச்சட்டி\" ஏந்தி பிணத்துக்கு முன் இடுகாடு செல்வார். இடுகாட்டில் பாடை சுடுகாடு நோக்கித் திருப்பி இறக்கி வைக்கப்படுகின்றது.\n\nஇடுகாட்டில் இறந்தவரின் ஆண் வாரிசுகள் இடது தோளில் நீர் நிரம்பிய \"மண் கலயத்தை\" வைத்து மூன்று முறை பாடையைச் சுற்றச் செய்வர். ஒவ்வொரு முறை சுற்றும் பொழுதும் நாவிதன் அரிவாள் நுனியால் மண்குடத்தைத் துளையிடுகின்றார். இறுதியாக மண் குடத்தை வல பக்கம் கீழே போட்டு உடைகிறார். இது போல மண்குடம் உடைத்தல் என்ற சடங்கு இந்த உலகத்தில் வாரிசுகளுக்கும் இறந்தவருக்கும் இடையேயான உறவு குடம் உடைத்தலோடு முடிந்துவிடுவதாக நம்புகிறார்கள். மண் குடம் என்பது இருப்பவருக்கும் இறந்தவருக்கும் இடையே நிலவிய ஒரு உறவின் அடையாளம்.\n\nகுழியில் பிணத்தை இறக்கி வானத்தைப் பார்த்தவாறு அமைத்து தீச்சட்டி ஏந்தியவர் \"இடது கையால் மண் தள்ளுகிறார்\". பிறகு குழி மண்ணால் நிரப்பி மூடப்படுகிறது.\n\nபிணம் எடுத்தவுடன் வீட்டைச் சுத்தம் செய்து குளித்து முடித்த பின்பு \"பெண்கள் விளக்கேற்றி வைக்கிறார்கள்\". இடுகாடு சென்று திரும்பும் ஆண்கள் மீண்டும் இறந்தவரின் வீட்டுக்கு வந்து கைகால் கழுவி விளக்கை வணங்கிய பின்பே கலைந்து செல்ல வேண்டும்.\n\nSection::::காடாற்றுதல்.\nமறுநாள் காலையில் குழி மண் தள்ளியவர், பங்காளிகள் மற்ற உறவினர் அனைவரும் காடாற்றும் சடங்கினை முடிக்க இடுகாடு செல்கிறார்கள். இறந்தவரைப் புதைத்த குழிமேட்டை நீர் தெளித்து மொழுகுகின்றனர். இதை குழி மொழுகுதல் என்கிறார்கள். பின்னர் குழிமேட்டின் தலைப் பகுதியில், சிறிது பால் ஊற்றிவிட்டு திருநீறு குங்குமம் தூவி / பூசி போட்டு வைத்து ஊதுபத்தி ஏற்றி வணங்குகிறார்கள்.\n\nSection::::கருமாதி சடங்குகள்.\nகருமாதிச்சடங்குகள் 16 ஆம் நாள் நிகழும். உறவினர்களின் வசதி கருதி மூன்றாம் நாளிலோ அல்லது ஐந்தாம் நாளிலோ கூட இது நடைபெறுவது தற்போது நடைமுறையாகி வருகிறது. மண் தள்ளியவர் மொட்டை போட்டுகொள்கிறார். மற்ற உடன் பங்காளிகள் சவரம் செய்து கொள்கிறார்கள்.\n\nஐந்தாம் நாள் ஏழாம் நாள் கருமாதிச் சோறு வீட்டு வாசலில் மண் அடுப்பில், மண்பானையில் சமைக்கப்படுகிறது. கருமாதியன்று ஆண், பெண் இரு பாலரும் இடுகாடு செல்கிறார்கள். ஒரு ஆவாரம் செடியின் அடியில் ஒன்பது கல்லை அமைத்து, திருநீறு மற்றும் பொட்டு இட்டு சூடம் ஏற்றி வணங்குவர். இறந்தவருக்குப் பிடித்தமான பலகாரம், பீடி, சுருட்டு போன்றவை படைக்கப்படுகின்றன. படைத்த சோறு சிறு இலைகளில் இடப்பட்டு ஒவ்வொருவராலும் காகத்திற்கு வைக்கப்படுகிறது. யார் வைத்த சோற்றை காகம் எடுக்கிறதோ அவர் மேல் இறந்தவருக்கு அன்பு அதிகம் என்று கொள்ளப்படுகிறது.\n\nஅன்று மதியம் அல்லது இரவு நேரம் ஈமச்சடங்கு செய்தவருக்கு மாமன் மச்சான்கள் புதுத்துணி கொடுத்து உரிமைப்பட்டவர் உருமால் (தலைப்பாகை) கட்டுகிறார். பங்காளிகள் இறந்தவரை நினைத்து சாமி கும்பிடுகிறார்கள். அன்று மாமன் மச்சான்கள் பங்காளிகளுக்கு அசைவ விருந்தளிக்கிறார்கள். நள்ளிரவில் கறியும் சோறும் ஒவ்வொருவராலும் கூரை மேல் வீசப்பட்டு நீர் இறைக்கப்படுகிறது.\n\nSection::::30 ஆம் நாள் படையல்.\nஇறந்த 30 ஆம் நாள் இறந்தவரை வீட்டிற்கு அழைப்பது போன்ற ஒரு நிகழ்வு நடத்தப் பெறுகிறது. இந்நிகழ்வில் இறந்தவருக்கு விருப்பமான பலகாரம், சாப்பாடு, சுருட்டு போன்றவை படைக்கப்பட்டு அவரை வணங்கும் முறையும் கடைப்பிடிக்கப்படுகிறது.\n\n"}
{"id": "142570", "url": "https://ta.wikipedia.org/wiki?curid=142570", "title": "தமிழகத்தில் சாதவாகனர் காசுகள்", "text": "தமிழகத்தில் சாதவாகனர் காசுகள்\n\nசங்ககாலத் தமிழருக்கும் ஆந்திர மன்னர்களான சாதவாகனர்களுக்கும் நல்ல உறவு இருப்பது அவர்கள் வெளியிட்ட காசுகள் அதிகளவு தமிழகத்தில் கிடைத்திருப்பதைக் கொண்டு நிறுவலாம். பொ.மு. 300 - பொ.பி. 300 வரை ஆண்ட இம்மன்னர்கள் வெளியிட்ட பல்வகைக் காசுகள் பெரும்பாலும் ஈயம், செம்பு போன்ற உலோகங்களிலேயே காணப்படுகின்றன. ஆனால் யாகம் செய்யும் போது வெளியிட்ட காசுகள் மட்டும் வெள்ளியில் வெளியிட்டுள்ளனர். வசிட்டிபுத்திர சிரிபுலுமாவி, வசிட்டிபுத்திர சிவ சிரிபுலுமாவி, வசிட்டிபுத்திர சாதகர்ணி மற்றும் கௌதமி புத்ர சாதகர்ணி போன்ற மன்னர்களின் நாணயங்களே அதிகளவில் உள்ளன. \n\nSection::::தமிழ்.\nமேற்குறிப்பிட்ட அனைத்து மன்னர்களின் நாணயங்களிலும் முன் பக்கத்தில் யானை மற்றும் அம்மன்னனின் தலையும் பின் பக்கத்தில் உச்சயினி குறியீடும் காணப்படும். மன்னனின் தலைப்பகுதியின் ஒரு பக்கம் அவனது பெயர் தமிழிலும் மற்றொரு பக்கத்தில் பிராகிருதத்திலும் காணப்படும். இவற்றில் காணப்படும் தமிழ் எழுத்துகள் மாங்குளம் கல்வெட்டுகளில் உள்ள தமிழ் போல் காணப்படுகிறது.\n\nSection::::வார்ப்புக்கூடுகள்.\nசாதவாகனர் மற்றொரு பெயர் சாலிவாகனன் சாதவாகனர் காசுகள் செய்ய பயன்படுத்திய ஐந்து வார்ப்புக்கூடுகள் தமிழகத்தில் செய்த காஞ்சிபுரம் அகழாய்வில் கிடைத்துள்ளன. இவற்றில் மேற்குறிப்பிட்ட சின்னங்களான மன்னனின் தலை, அவர்களின் பெயர், யானை உருவம் போன்றவற்றை அச்சிடுவதற்கான அச்சுகள் உள்ளன. இவ்வார்ப்புக்கூடுகள் தமிழகத்தில் கிடைத்ததைக் கொண்டு இவை தமிழகத்தில் புழக்கத்தில் விடுவதற்கு தயாரிக்கப்பட்டவையா அல்லது ஆந்திரப் பொருட்களை வாங்குவதற்கு தமிழகத்தில் பயன்படுத்தப்பட்டவையா என்று கூற முடியா வண்ணம் உள்ளது.\n"}
{"id": "142574", "url": "https://ta.wikipedia.org/wiki?curid=142574", "title": "அலகாபாத் மாவட்டம்", "text": "அலகாபாத் மாவட்டம்\n\nஅலகாபாத் மாவட்டம் (, )இந்தியாவின் உத்தரப்பிரதேச மாநிலத்தின் மாவட்டங்களுள் ஒன்று. இதன் தலைநகரம் அலகாபாத் நகரம். மேலும் இம்மாவட்டம் அலகாபாத் பிரிவின்கீழ் அமைந்துள்ளது.\n2011 ஆம் ஆண்டு கணக்கெடுப்பின் படி இம்மாவட்டம் உத்தரப்பிரதேசத்தின் 71 மாவட்டங்களில் மிக அதிக மக்கட்தொகை கொண்ட மாவட்டம் ஆகும்.\nஅலகாபாத் இந்து மதத்தில் ஒரு புனிதமான நகரம். இங்குதான் கங்கை, யமுனை, சரஸ்வதி, ஆகிய மூன்று நதிகளும் சங்கமிக்கின்றன.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி அலாகாபாத் மாவட்டத்தின் மொத்த மக்கட்தொகை 5,959,798. இது தோராயமாக எரித்திரியா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 13வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் அலாகாபாத் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 20.74%. அலாகாபாத் மாவட்டத்தின் பாலின விகிதப்படி 1000 ஆண்களுக்கு 902 பெண்கள் உள்ளனர். மேலும் அலாகாபாத் மாவட்ட மக்களின் கல்வியறிவு விகிதம் 74.41%.\n"}
{"id": "142588", "url": "https://ta.wikipedia.org/wiki?curid=142588", "title": "எறுழம்", "text": "எறுழம்\n\nஎறுழம் அல்லது எறுழ் (\"Calycopteris floribunda\") என்னும் பூவைக் குவித்து விளையாடியதாகச் சங்கப்பாடல் தெரிவிக்கிறது. அதில் அப்பூ எரியும் தீயைப் போல இருந்ததாகக் குறிப்பிடுகிறது. 5 - 10 மீட்டர் உயரம் வளரும் இத்தாவரம் மருந்துவ குணங்கள் கொண்டது.\n\n\n"}
{"id": "142589", "url": "https://ta.wikipedia.org/wiki?curid=142589", "title": "தெறுழ்வீ", "text": "தெறுழ்வீ\n\nதெறுழ் என்னும் மலர் சொல்லமைதியில் எறுழம் என்னும் மலரைப் போன்றது. \nதெறுழ் மலர் மழை தொடங்கும் காலத்தில் புதர் புதராகப் பூத்துக் குலுங்கும் எனச் சங்கப்பாடல் தெரிவிக்கிறது.\n"}
{"id": "142590", "url": "https://ta.wikipedia.org/wiki?curid=142590", "title": "நாடார் சரசுவதி ஆண்கள் மேல்நிலைப் பள்ளி", "text": "நாடார் சரசுவதி ஆண்கள் மேல்நிலைப் பள்ளி\n\nநாடார் சரசுவதி ஆண்கள் மேல்நிலைப் பள்ளி என்பது தேனி நகரில் அமைந்துள்ள ஒரு தமிழ்நாடு அரசு உதவி பெறும் பள்ளி. இப்பள்ளி தேனி முதன்மைக் கல்வி மாவட்டத்தில், பெரியகுளம் கல்வி மாவட்டத்தின் கீழுள்ள பள்ளிகளுள் ஒன்றாகும். தேனி மேலப்பேட்டை இந்து நாடார்கள் உறவின்முறை எனும் அமைப்பின் நிர்வாகத்தின் கீழ் இயங்கிக் கொண்டிருக்கும் இப்பள்ளி மாணவர்களுக்கு மட்டுமான ஒரு பள்ளியாகும்.\n\nSection::::பள்ளியில் படித்த முக்கியமானவர்கள்.\nஇப்பள்ளியில் படித்த பலர் அரசியல், திரைப்படம் போன்ற துறைகளில் சிறப்படைந்திருக்கிறார்கள்.\n\n"}
{"id": "142591", "url": "https://ta.wikipedia.org/wiki?curid=142591", "title": "நாடார் சரசுவதி பெண்கள் மேல்நிலைப் பள்ளி", "text": "நாடார் சரசுவதி பெண்கள் மேல்நிலைப் பள்ளி\n\nநாடார் சரசுவதி பெண்கள் மேல்நிலைப் பள்ளி என்பது தேனி நகரில் அமைந்துள்ள ஒரு தமிழ்நாடு அரசு உதவி பெறும் பள்ளி. இப்பள்ளி தேனி முதன்மைக் கல்வி மாவட்டத்தில், பெரியகுளம் கல்வி மாவட்டத்தின் கீழுள்ள பள்ளிகளுள் ஒன்றாகும். தேனி மேலப்பேட்டை இந்து நாடார்கள் உறவின்முறை எனும் அமைப்பின் நிர்வாகத்தின் கீழ் இயங்கிக் கொண்டிருக்கும் இப்பள்ளி மாணவியர்களுக்கு மட்டுமான ஒரு பள்ளியாகும்.\n\n"}
{"id": "142612", "url": "https://ta.wikipedia.org/wiki?curid=142612", "title": "சாங்காய் உலக நிதி மையம்", "text": "சாங்காய் உலக நிதி மையம்\n\nசாங்காய் உலக நிதி மையம் சீனாவின் சாங்காய் நகரின் புடோங் பகுதியில் அமைந்துள்ள அதியுயர் வானளாவி ஆகும். கோன் பெடெர்சன் ஃபாக்சு (Kohn Pedersen Fox) என்னும் கட்டிடக்கலை நிறுவனத்தால் வடிவமைக்கப்பட்ட இவ்வானளாவி ஒரு கலப்புப் பயன்பாட்டுக் கட்டிடம். இதில், அலுவலகங்கள், விடுதிகள், மாநாட்டு மண்டபங்கள், பார்வையாளர் மேடை போன்றனவும், நிலத்தளத்தில் ஒரு அங்காடியும் உள்ளன. பாக் அயத் சாங்காய் என்னும் விடுதி நிறுவனம் இக்கட்டிடத்தில் 174 அறைகளைக் கொண்ட ஒரு விடுதியை நடத்தி வருகிறது. இவ்விடுதி வானளாவியின் 79 ஆவது தளம் முதல் 93 ஆவது தளம் வரையுள்ள தளங்களில் அமைந்துள்ளது. இதனால், கட்டிடங்களில், உலகின் மிக உயரமான இடத்தில் அமைந்த விடுதிகளில் இரண்டாவது நிலையில் இது உள்ளது. \n2007 ஆம் ஆண்டு செப்டெம்பர் 14 ஆம் தேதி இவ்வானளாவி அதன் முழு உயரமான 492 மீட்டர்களை (1,614.2 அடிகள்) எட்டியபோது அப்போதைய நிலையில் உலகின் இரண்டாவது உயரமான கட்டிடம் என்ற பெயரையும் சீனாவின் மிக உயரமான கட்டிடம் என்னும் பெயரையும் அது பெற்றது. \n"}
{"id": "142623", "url": "https://ta.wikipedia.org/wiki?curid=142623", "title": "செத்தவரை", "text": "செத்தவரை\n\nசெத்தவரை தமிழ்நாட்டில் விழுப்புரம் மாவட்டம், செஞ்சி வட்டத்தை சேர்ந்த ஒரு சிறிய கிராமம் ஆகும். 2011 கணக்கெடுப்பின்படி இங்குள்ள மக்கள் தொகை எழுநூறு ஆகும். இந்த கிராமத்தின் முக்கியமான தொழில் விவசாயம் ஆகும்.\n\nSection::::அமைவிடம்.\nசெத்தவரை, விழுப்புரத்திற்கு வடமேற்கில் 40 கிலோமீட்டர் தொலைவிலும், திருவண்ணாமலைக்கு தென்கிழக்காக 20 கிலோமீட்டர் தொலைவிலும் அமைந்திருக்கிறது. தமிழ்நாட்டின் மற்றொரு பாறை ஓவிய இடமான கிழ்வாலை செத்தவரையில் இருந்து 18 கிலோமீட்டர் தொலைவில் அமைந்திருக்கிறது.\n\nSection::::போக்குவரத்து.\nசெஞ்சியில் இருந்து திருக்கோயிலூர் செல்லும் நகரப் பேருந்துகள் (பேருந்து எண்:15) செத்தவரை வழியாக செல்கின்றன.\n\nSection::::கிராமத்தை பற்றி.\nசெத்தவரை 3000 ஆண்டுகள் பழமையான வரலாறை உடையது. இந்த கிராமத்தின் முக்கியத்துவம், இங்கு காணப்படும் கி. மு. 1000 சேர்ந்த பாறை ஓவியங்களின் மூலம் அறியப்படுகிறது. செத்தவரை பாறை ஓவியங்களில், பெரும்பாலும் விலங்கினங்களே அதிகம் காணப்படுகின்றன.\n\nSection::::பாறை ஓவியங்கள்.\nஉலகம் முழுதும், தொல்லியலில், பாறை ஓவியங்கள் குறித்து அதிகமான ஆய்வுகள் செய்யப்பட்டு வருகின்றன. தொல்லியல் நிபுணர்கள், பாறை ஓவியங்களை வரைந்த மக்களின் கலை நுணுக்கத்தை குறிப்பிடுவதோடு, அது, அவர்களின் நம்பிக்கைகளையும், தினசரி நடவடிக்கைகளையும் குறிக்கிறது என்றும் கூறுகிறார்கள். பாறை இருப்பிடங்களில் காணப்படும் ஓவியங்களில் பெரும்பாலும், வேட்டை காட்சிகளும், மனித நடவடிக்கைகளும் இடம் பெற்றிருக்கின்றன. \n\nSection::::செத்தவரை பாறை ஓவியங்கள்.\nஇங்குள்ள அய்யனார்மலை என்னும் குன்றில், பாறை ஓவியங்கள் காணப்படுகின்றன. மான், காட்டுப்பன்றி, மீன், புலி, மாடு போன்ற விலங்கு ஓவியங்களும், விரல்களுடன் கூடிய மனித உள்ளங்கை ஓவியங்களும் காணப்படுகின்றன. இவற்றில், மான் ஓவியமும், மீன் ஓவியமும், பெரிய அளவில் வரையப்பட்டுள்ளன. இவ்வோவியங்களின் எல்லை கோடுகள் சிவப்பு வண்ணத்தாலும், உட்புறம் வெள்ளை நிறத்தாலும் வரையப்பட்டுள்ளது. மாட்டு ஓவியம் முழுவதும் சிவப்பு வண்ணத்தால் வரையப்பட்டுள்ளது. மாட்டின் உள் உறுப்புகளும் தெரியுமாறு வரையப்பட்டுள்ளது. இம்மாதிரி உடல் உள் உறுப்புகள் தெரியுமாறு வரையப்படும் ஓவியங்களை, X - கதிர் ஓவியங்கள் என்று அழைக்கப்படுகின்றன.\n\nமான் ஓவியத்திற்கு அருகில், ஒரு தடியில் இறைச்சியை தீயில் வறுப்பது போன்று வரையப்பட்டுள்ளது. இதன் மூலம், இந்த ஓவியத்தை வரைந்தவர்களுக்கு, வறுக்கப்பட்ட இறைச்சியை உண்ணும் பழக்கம் இருந்ததை அறிய முடிகிறது.\n\nஓவியங்கள் வரையப்பட்ட முறையை வைத்து பார்க்கும் போது, செத்தவரை பாறை ஓவியங்களின் காலம் கி மு 1500 ஆகும்.\n"}
{"id": "142625", "url": "https://ta.wikipedia.org/wiki?curid=142625", "title": "கீழ்வாளை ஓவியங்கள்", "text": "கீழ்வாளை ஓவியங்கள்\n\nகீழ்வாளை ஓவியங்கள் என்பவை தமிழ்நாட்டில் விழுப்புரம்-திருவண்ணாமலை நெடுஞ்சாலையில் விழுப்புரத்திலிருந்து சுமார் 25 கி.மீ. தூரத்தில் உள்ள கீழ்வாளை என்னும் கிராமத்தில் காணப்படும் பாறை ஓவியங்கள் ஆகும்.இந்த ஓவியங்கள் அக்கால மக்களின் வாழ்க்கை முறையினை அடிப்படையாககொண்டு வரையப்பட்டுள்ளன. பல்லாயிரம் ஆண்டுகளாக அனைத்து பருவ நிலைகளையும் தாங்கி இந்த ஓவியங்கள் சிறிதும் மங்காமல் காட்சியளிக்கின்றன. இப்பகுதி தற்போது இந்திய தொல்பொருள் ஆய்வுத் துறையின் பாதுகாப்பில் உள்ளது.\n\nSection::::காணப்படும் அம்சங்கள்.\nகீழ்வாளை ஓவியங்கள் ஒரு சிறு குன்றின் மீது அமைந்துள்ள இரண்டு பாறைகளுக்கிடையேயான பகுதியில் வரையப்பட்டுள்ளது. இவை அழியாத சிவப்பு மையினால் வரையப்பட்டுள்ளன. ஆண், பெண், ஆடு, மாடுகள், சூரியன், ஸ்வஸ்திக் சின்னம், கைகோர்த்து செல்லும் குடும்பம், மரம், விலங்கின் மேல் பவனி வரும் தலைவன், உடுக்கை வடிவம், மேலும் பல்வேறு வகையான குறியீடுகள் இப்பாறை ஒவியத்தில் வரையப்பட்டுள்ளன. ஆண் உருவம் அலங்கரிக்கப்பட்டு விலங்கின் மேல் பவனி வருவது போலவும் கீழே நின்றுகொண்டிருக்கும் மனிதன் அவ்விலங்கினை ஒரு கயிறால் பற்றிகொண்டு வருவது போலவும் உள்ளது. இதனைகொண்டு அக்கால மக்கள் விலங்கினை தங்களுக்கு பழக்கப்படுத்தி பயன்படுத்தியது புலனாகும். ஆணோ அல்லது பெண்ணோ உடை அணிந்தது போல ஓவியங்கள் தீட்டப்பட்டுள்ளது அக்காலமக்கள் உடையிலும் அலங்காரத்திலும் கவனம் செலுத்தியருந்தது புலனாகின்றது. \n\n\n"}
{"id": "142626", "url": "https://ta.wikipedia.org/wiki?curid=142626", "title": "பல்மைய மாதிரி", "text": "பல்மைய மாதிரி\n\nபல்மைய மாதிரி என்பது ஒரு வகை நகர்ப்புற அமைப்பு மாதிரி ஆகும். சௌன்சி ஹாரிஸ் (Chauncy Harris), எட்வார்டு உல்மன் (Edward Ullman) ஆகியோர் 1945 ஆம் ஆண்டில் தாமெழுதிய \"நகரங்களின் இயற்கை\" (The Nature of Cities) என்னும் கட்டுரையில் இந்த மாதிரியை முன்வைத்தனர். நகரங்கள் மைய வணிகப் பகுதிகளை மையமாகக் கொண்டு தோற்றம் பெறலாம் ஆயினும், ஒரே வகை நிலப் பயன்பாட்டையும், நிதித் தேவைகளையும் கொண்ட தொழில் முயற்சிகள் ஒன்றுக்கொன்று அருகாமையில் நிறுவப்படுகின்றன. இப்படியான சேர்க்கைகள் தமது அயலின் இயல்புகளில் செல்வாக்குச் செலுத்துகின்றன. விடுதிகளும், உணவகங்களும் வானூர்தி நிலையங்களுக்கு அருகில் நிறுவப்படுவது இதற்கு எடுத்துக்காட்டு ஆகும். இவ்வாறான மையங்களின் எண்ணிக்கையும், வகைகளும் நகரங்களின் வளர்ச்சியைக் குறிப்பனவாக அமைகின்றன.\n\nமகிழுந்து பயன்படுத்துவோர் அதிகரித்து இருப்பதனால், மக்கள் போக்குவரத்துச் செய்வதற்குக் கூடிய வசதிகளைக் கொண்டிருப்பர் என்னும் எண்ணக்கருத்தின் அடிப்படையிலேயே இக் கோட்பாடு உருவானது. இவ்வாறான அதிகரித்த போக்குவரத்து வசதிகளினாலேயே வட்டார மையங்கள் சிறப்பாக்கம் பெறக்கூடியதாக இருந்தது. கனரகத் தொழில் பகுதிகள், வணிகப் பூங்காக்கள் போன்றவை இவற்றுக்கு எடுத்துக்காட்டுகள். பெரியனவும், விரிவடைந்து வருவனவுமான மாநகரங்களுக்கே இம் \"மாதிரி\" பொருத்தமாகக் காணப்படுகின்றது. நகரத்தின் விரிவாக்கத்துக்குத் தொடக்கப் புள்ளிகளாக அமையும் இத்தகைய மையங்களின் எண்ணிக்கை பல்வேறு நிலைமைகளிலும், வரலாற்றுக் காரணிகளிலும் தங்கியுள்ளது. பின் வருவன பல மையங்கள் உருவாவதற்குக் காரணமாகின்றன:\n\n\n"}
{"id": "142629", "url": "https://ta.wikipedia.org/wiki?curid=142629", "title": "த ஹர்ட் லாக்கர் (திரைப்படம்)", "text": "த ஹர்ட் லாக்கர் (திரைப்படம்)\n\nத ஹர்ட் லாக்கர் (The Hurt Locker) 2008 இல் வெளியான அமெரிக்கப் போர்த் திரைப்படமாகும். கேத்தரின் பிக்லோவ் ஆல் தயாரித்து இயக்கப்பட்டது. ஜெரேம்மி ரென்னர், அந்தோணி மக்கி, பிரையன் ஜெராட்டி, கிறித்தியன் கமர்கோ, எவாஞ்செலின் லில்லி, ரால்ப் பியேன்ஸ், டேவிட் மார்ஸ், காய் பியர்ஸ் ஆகியோர் நடித்துள்ளனர். 82 ஆவது அகாதமி விருதுக்கு இத்திரைப்படம் ஒன்பது பிரிவுகளின் கீழ் பரிந்துரைக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஆறு அகாதமி விருதுகளை வென்றது.\n\n"}
{"id": "142632", "url": "https://ta.wikipedia.org/wiki?curid=142632", "title": "நோ கண்ட்ரி பார் ஓல்ட் மென் (திரைப்படம்)", "text": "நோ கண்ட்ரி பார் ஓல்ட் மென் (திரைப்படம்)\n\nநோ கண்ட்ரி பார் ஓல்ட் மென் (No Country for Old Men) 2007 இல் வெளியான அமெரிக்கத் திரில்லர் திரைப்படமாகும். கோயன் சகோதரர்களால் தயாரித்து இயக்கப்பட்டது. டோம்மி லீ ஜோன்ஸ், சேவியர் பார்டேம், சாஷ் ப்ரோளின் ஆகியோர் நடித்துள்ளனர். இத்திரைப்படம் நான்கு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து இரண்டு அகாதமி விருதுகளை வென்றது.\n\nSection::::கதைசுருக்கம்.\nபடம் 1970களில் நடப்பது போல தொடங்குறது.\n\n<br>ஆன்டன் சிகுர்<br>\nமூன்று தலைமுறையாக ஷெரிஃப் பதவியில் இருக்கும் எட் டாம் பெல் கடந்த கால நினைவுகளை விவரிப்பதாக படம் தொடங்குகிறது. ஆன்டன் சிகுர் ஹிட்மேன் என்றழைக்கப்படும் கூலிப்படையை சேர்ந்தவன். ஒரு ஷெரீஃபை கொல்கிறான், பின்னர் ஷெரீஃபின் வண்டியை எடுத்துகொண்டு செல்லும்போது நெடுஞ்சாலையில் ஒரு பயணியின் வண்டியை வழிமறித்து அவருடைய வண்டியை அபகரிக்கிறான்.\n\n<br>லெவ்லீன் மாஸ் - கார்லா<br>\nலெவ்லீன் மாஸ் ஒரு முன்னாள் ராணுவ வீரர் அவர் ஒரு பாலைவனப்பகுதியில் ப்ராங்க் ஹார்ன் எனப்படும் மான் வகையை வேட்டையாடுகிறார். அவருடைய வேட்டையில் குண்டடிபட்ட ஒரு மான் ஒன்றை தேடி செல்லுகையில் அடிபட்டு நொண்டிசெல்லும் ஒரு நாயை காண்கிறார். அதை விடுத்து தொடர்ந்து முன்னேறி செல்கையில் அந்த பாலைவனத்தில் ஒருவருகொருவர் சுட்டுக்கொண்டு இறந்துவிட்ட சில போதைப்பொருள் கடத்தல்காரர்களும் அவர்களது வண்டிகளும் அனாதரவாக கிடப்பதை பார்த்து அருகில் செல்கிறார். அந்த வண்டிகளில் ஒன்றில் ஒரே ஒரு கடத்தல்காரன் மட்டும் உயிருக்கு போராடிகொண்டு அவரிடம் தண்ணீர் கேட்கிறான். தன்னிடம் தண்ணீர் இல்லையென்று கூறும் லெவ்லீன் மாஸ் அங்கிருத்து சற்று தொலைவில் ஒரு மரத்தினடியில் மற்றொருவன் அமர்ந்திருப்பதை பார்க்கிறார். அவன் உயிரோடு இருக்கிறான இல்லையா என்பதை உறுதிப்படுத்திக்கொண்டு அவனருகில் செல்லும் மாஸ் அவன் இறந்துவிட்டிருப்பதையும் அவனருகில் இரண்டு மில்லியன் அமெரிக்க டாலர்களடங்கிய ஒரு தோல்பை இருப்பதையும் காண்கிறார். பின்னர் அந்த பணப்பையை எடுத்துகொண்டு வீடு திரும்புகிறார்.\n\nஎடுத்து வந்த பணத்தை அந்த பையுடன் வீட்டிலேயே மறைத்து வைக்கிறார். அன்றிரவு உறக்கம் வராமல் தவிக்கும் லெவ்லீன் மாஸ் அன்று காலை தன்னிடம் தண்ணீர் கேட்டு கெஞ்சிய அந்த கடத்தல்காரனுக்கு தண்ணீர் எடுத்து செல்லும் பொருட்டு இரவில் வீட்டிலிருந்து கிளம்புகிறார். கிளம்பும்போது தன் மனைவியிடம்(கார்லா) ஒருவேளை தான் வரவில்லையெனில் அந்த பணத்துடன் வேறு எங்காவது சென்று வாழும்படிக்கு கூறுகிறார். பின்னர் காலை தான் பணத்தை எடுத்த பாலைவனப்பகுதிக்கு செல்கிறார். அங்கு சென்றதும் ஏதோ தவறுதலாக நடப்பதை உணரும் மாஸ் அங்கிருக்கும் சூழ்நிலையினை முழுவதும் புரிந்து கொள்ளும் முன் அந்த கடத்தல் கும்பலினை சேர்ந்த வேறு சிலரால் தாக்கப்படுகிறார். அந்த கும்பலிடம் இருந்து ஒரு வழியாக குண்டடிபட்ட நிலையில் தப்பிக்கிறார் மாஸ். அங்கிருந்து தப்பி அந்த பாலைவனப்பகுதியில் செல்லும் ஒரு சாலையின் ஓரம் அவ்வழி செல்லும் எதாவது ஒரு வாகனத்தில் ஏறி தப்பி செல்லும் நோக்குடன் அங்கு காத்திருக்கிறார்.\n\n<br>ஆன்டன் சிகுரின் தனித்தன்மை<br>\nஅடுத்த காட்சியில் திரைக்கதை ஆன்டன் சிகுரிடம் திரும்புகிறது. அவர் ஒரு வாகன எரிபொருள் நிரப்பும் நிலையத்தில் இருக்கிறார். அங்கிருப்பவரிடம் பேசிகொண்டிருக்கையில் அவரிடம் நிறைய கேள்விகளை கேட்கிறார் பின்னர் ஒரு தருணத்தில் ஒரு நாணயத்தை சுட்டிபோட்டு தலை வேண்டுமா அல்லது பூ வேண்டுமா என்று கேட்கிறார். முதலில் ஒன்றும் புரியாமல் விழிக்கும் அந்த நபர் தலை விழுமாறு பந்தயம் கேட்கிறார். அவர் கேட்டவாறே தலையும் விழுகிறது. அவரிடமே அந்த நாணயத்தை கொடுத்து இதை வைத்துகொள்ளுங்கள் நீங்கள் பாக்கியவான் இது உங்களுடைய யோகம் தரும் நாணயம் என்று சொல்லி விடை பெறுகிறார்.\n\n<br>\nமீண்டும் திரைக்கதை மாஸ் இருக்குமிடத்திற்கு செல்கிறது. மாஸ் தனது வீட்டில் கடத்தல்காரர்களிடம் இருந்து எடுத்து வந்த இயந்திர துப்பாக்கியை எடுத்துகொண்டு தான் குண்டடிபட்ட காயங்களுக்கு தானே வைத்தியம் செய்து கொள்கிறார். அவர் தனது மனைவியிடம் தான் கொண்டு வந்த இரண்டு மில்லியன் டாலர் பணத்தை எடுத்துகொண்டு அவளது அம்மாவிடம் சென்றுவிடும்படிக்கு பணிக்கிறார். முதலில் ஆட்சேபிக்கும் அவர் மனைவி பின்னர் ஒருவழியாக சம்மதித்து கிளம்ப ஆயத்தமாகிறார்.\n\nஅடுத்த காட்சியில் அன்டன் சிகுர் இருக்குமிடத்தில் வருகிறது. அந்த போதைபொருள் கடத்தல் கும்பலை சேர்ந்தவர்கள் ஆன்டனை தொலைந்து போன பணத்தை கண்டுபிடித்து தரும்படிக்கு கூலிக்கு ஒப்பந்தம் செய்ததால் பணம் தொலைந்த இடத்திற்கு சிலருடன் வந்து புலனாய்வு செய்கிறான். இந்த இடத்தில் எட் டாம் பெல்லுக்கு நெடுஞ்சாலையில் ஒரு மகிழ்வுந்து அனாதரவாக பற்றி எரிந்து கொண்டிருப்பதாக தகவல் வருவதையொட்டி அதை விசாரிக்கும் பொருட்டு மற்றொரு அதிகாரியுடன் அந்த இடத்திற்கு செல்கிறார். எரிந்து கொண்டிருக்கும் மகிழ்வுந்தின் அருகில் காத்திருக்கும் அதிகாரி எட் டாம் பெல்லிடம் நிலமையை விளக்குகிறார். அங்கிருந்து இருவரும் துப்பறிய ஆரம்பிக்கிறார்கள். அப்படியிருக்கும் வேளையில் அவர்கள் பாலவனத்தில் இறந்து கிடக்கும் கடத்தல்காரர்களையும் அவர்களினருகில் நிற்கதியாக விடப்பட்ட வண்டிகளும் இருப்பதை கண்டுபிடிக்கிறார்கள். இதற்கிடையில் ஆன்டன் சிகுர், லெவ்லீன் மாஸ்ஸின் வீட்டை கண்டுபிடித்து அங்கு வந்து விடுகிறான். வீட்டினுள் அவன் அத்துமீறி நுழைந்து பார்க்கையில் அங்கு லெவ்லீன் மாஸ்ஸும் அவனது மனைவியும் அங்கிருந்து முன்னமேயே தப்பிசென்றுவிட்டதை உணர்கிறான். பின் அங்கிருக்கும் பெண்ணிடம் மாஸ் பற்றி விசாரிக்கிறான் அவள் சரியான தகவல் தர மறுப்பதால் அங்கிருந்து சென்று விடுகிறான். இதற்கிடையே மாஸ் அவரது மனைவியை பேருந்து மூலம் தப்பி செல்ல வைக்கிறான், பின்னர் வாகன ஓட்டிகள் தங்கும் விடுதி ஒன்றில் அவன் தங்குகிறான். இதற்கிடையே எட் டாமும் அவரது சக அதிகாரியும் மாஸின் வீட்டிற்கு சென்று அவன் அங்கில்லாததை அறிந்து ஏமாறுகிறார்கள். விடுதியில் தங்கியிருக்கும் மாஸ் அங்கிருக்கும் குளிர்சாதன காற்று வெளியேற்றியினுள் பணப்பையை ஒளித்து வைக்கிறான். வெளியில் சென்றுவிட்டு திரும்பவும் அந்த விடுதிக்கு வரும் மாஸ் ஏதோ சந்தேகம் அடைந்தவனாக உணர்ந்து அங்கிருந்து திரும்பிவிடுகிறான். துப்பாக்கி ஒன்றை வாங்கிகொண்டு மறுபடியும் அதே விடுதிக்கு காலையில் வந்து தான் தங்கியுருக்கும் அறை தவிர மேலுமொரு அறை எடுத்து தங்குகிறான். தான் புதிதாக வாடகைக்கு எடுத்திருக்கும் அறையில் இருந்து தன்னுடைய பழையஅறைக்குள் செல்வதற்கு வழிகிடைக்குமா என ஆராய்கிறான். இதற்கிடையில் அந்த பணப்பையினுள் அந்த பை எங்கிருக்கிறது என்பதை கண்டறிய உதவும் ஒரு துப்பறியும் கருவி பொருத்தப்பட்டுள்ளதை அவன் அறிவதில்லை. அவன் தங்கியிருக்கும் விடுதி வழியாக மகிழ்வுந்தில் கடந்து செல்லும் ஆன்டன் சிகுர் தன் கையிலிருக்கும் உணர்வாங்கியின் மூலம் அந்த பணப்பை தனக்கு எட்டும் தூரத்தில் இருப்பதை அறிந்து மாஸ் தங்கியிருக்கும் அதே விடுதிக்கு வந்து விடுகிறான். அங்கு அதே பணப்பையை தேடி அலையும் மற்றொரு கும்பலில் சிலரை கொல்கிறான். இத்தருணத்தில் மாஸ் அந்த பணத்துடன் தப்பி மற்றொரு தங்கும் விடுதிக்கு வந்து சேர்கிறான். அங்கும் மாஸை தேடி சிகுர் வந்து விடுகிறான் அங்கு இருவருக்கும் துப்பாக்கி சண்டை நடக்கிறது. அதில் இருவருக்குமே குண்டடி படுகிறது. மாஸ் அங்கிருந்து தப்பி மெஃஸிகோ - அமெரிக்கா எல்லையில் இருக்கும் சுங்கசாவடி மூலம் தப்பிசெல்ல எத்தனிக்கிறான். பணத்துடன் சுங்கசாவடி எல்லையை கடப்பதென்பது நடக்காத காரியம் ஆதலால் பணப்பையை சுங்க வேலியினருகில் ஒரு புதரில் எறிந்த்து விட்டு சில இளைஞர்களிடம் அவர்கள் அணிந்திருக்கும் உடையை சிறிது பணத்திற்கு விலைக்கு வாங்கி அந்த சுங்கசாவடி எல்லையை தாண்டி செல்கிறான். இதனிடையே சிகுர் தான் பட்ட குண்டு காயத்திற்கு வைத்தியம் செய்வதற்காக மருந்துக்கடை முன்பிருக்கும் மகிழ்வுந்தில் தீப்பற்ற வைத்து ஒரு வெடிவிபத்தை உண்டுபண்ணுகிறான். அந்த வெடி விபத்தினால் வரும் குழப்பங்களின் இடையே அந்த மருந்துக்கடையிலிருந்து மருந்துகளை களவாடி செல்கிறான். தனக்குதானே குண்டடிக்கு மருத்துவமும் செய்து கொள்கிறான். இக்காட்சிகளிடையே ஷெரிஃப் அதிகாரிகளின் துப்பறியும் காட்சிகளும் வருகிறது. மாஸ் சுங்கசாவடியில் தப்பி மயக்கமடைந்து மருத்துவமனையில் அனுமதிக்கபடுகிறான். அங்கு வரும் கார்சன் வூடி எனும் அதிகாரி தான் கடத்தல் கும்பலின் பணத்தை மீட்க நியமிக்கப்பட்டுள்ளதாக தெரிவிக்கிறார். அதிகாரி அவனிடம் விசாரணை செய்வதோடு சிகுர் பற்றி எச்சரித்தும் செல்கிறார். மேலும் தானும் சிகுரும் ஒருவருக்கொருவர் முகமறிந்த நண்பர்கள் என்றும் தெரிவிக்கிறார். மறுமுனையில் டாம் லெவ்லீனின் மனைவியை ஒரு உணவகத்தில் சந்தித்து எச்சரிக்கிறார். கார்சன் சுங்கசாவடி அருகில் மாஸ் தூக்கி எறிந்த பணப்பையை தேடி அலைகிறார் அது அவரது கண்ணிலும் படுகிறது ஆனாலும் அப்போதைக்கு அதை மீட்க அவர் முனைவதில்லை. கார்சன் தான் தங்கியுள்ள அறைக்கு திரும்புகையில் சிகுரால் பின் தொடரப்படுவதை உணர்கிறார். சிகுர், கார்சனை அவரது அறைக்கு அழைத்து செல்கிறான். அங்கு அவர்களினூடே நடக்கும் உரையாடலை அடுத்து அவன் கார்சனை கொல்கிறான். அப்போது கார்சனுக்கு மாஸ் தொலைபேசியில் அழைக்கிறான் ஆனால் கார்சன் இறந்துவிட்டதால். அந்த அழைப்பை சிகுர் ஏற்கிறான் அதில் மாஸுடன் பேசும் சிகுர் பணத்தை தன்னிடம் ஒப்படைக்கும் படிக்கு மிரட்டுகிறான். அப்படியில்லையெனில் மாஸின் குடும்பத்தினரை கொன்றுவிடுவதாவகும் கூறுகிறான். மாஸ் தான் வீசியெறிந்த இடத்திலிருந்து பணத்தை எடுத்துகொண்டு எல் பாஸோ என்னுமிடத்தில் இருக்கும் ஒரு வாகன ஓட்டிகள் தங்குமிடத்திற்கு தன் மனைவியை அவளது தாயை அழைத்துவரும்படிக்கு பணிக்கிறான். அதே நேரம் தனது கணவரை இப்படியான இக்கட்டிலிருந்து காப்பாற்றும்படிக்கு மாஸின் மனைவி கார்லா ஷெரிஃப் டாமை அணுகுகிறாள். டாமும் அவள் தனது கணவரை சந்திக்க செல்லுகையில் அவ்விடத்திற்கு வருவதாக கூறுகிறார். அப்படி அவர் அந்த இடத்திற்கு வருகையில் சில மெஃஸிக்கோ வாசிகள் ஒரு வாகனத்தில் அங்கிருந்து தப்பிசெல்வதை காண்கிறார் அங்கு என்ன நடக்கிறது என்று டாம் உணருமுன் எல்லாம் முடிந்து விடுகிறது. டாம் அந்த விடுதிக்கு போய் பார்க்கையில் அங்கு மாஸும் வேறு சிலரும் சுடப்பட்டு இறந்து கிடக்கிறனர். அன்றிரவு அந்த சம்பவம் நடந்த இடத்திற்கு டாம் சென்று பார்க்கையில் மாஸின் பிணம் இருந்த அறையின் கதவுகள் உடைபட்டிருப்பதை காண்கிறார். உள்ளே சிகுர் ஒளிந்திருப்பதை அறியாமல் அவரும் உள்ளே சென்று பார்க்கையில் சிகுர் அங்கிருந்து தப்பிவிடுகிறான்.\n\nஇவ்வேளையில் தனது மாமவை சந்தித்து தான் தோற்றுவிட்டதாக டாம் புலம்புகிறார், தான் வேலையிலிருந்து ஓய்வு பெறப்போவதாகவும் கூறுகிறார். டாமிம் மாமா அவரை தேற்றி திருப்பி அனுப்புகிறார். அடுத்த காட்சியில் கார்லா தனது அம்மாவின் இறுதி சடங்கில் கலந்துவிட்டு வீடு திரும்புவதாக அமைகிறது. அங்கு அவளது வருகைக்காக சிகுர் காத்திருக்கிறான் அவனிடம் பணம் ஏதும் தன்னிடம் இல்லையெனவும், இன்று தான் தனது அம்மாவின் இறுதி சடங்கை முடித்ததாகவும் அதற்குக்கூட தன்னிடம் பணமில்லை எனவும் கார்லா கூறுகிறாள். மேலும் சிகுர் தன்னை கொல்வதற்கு என்று எந்த முகாந்த்திரமும் இல்லையெனவும் கூறுகிறாள். பதிலுக்கு சிகுர் தனக்கு எந்த முகாந்திரமும் இல்லையென்றாலும் தான் \"அவளது கணவருக்கு வாக்கு கொடுத்துவிட்டதாக\" கூறுகிறான். ஒன்று புரியாமல் விழிக்கும் கார்லாவிடம், தான் அவளது கணவரிடம் பணமா, அல்லது குடும்பமா என பேரம் பேசியபோது மாஸ் பணத்தை தேர்ந்தெடுத்ததால். அவனிடம் கூறிய வார்த்தையின் படிக்கு தான் கார்லாவாகிய உன்னை கொல்ல வேண்டிய கட்டாயம் இருப்பதாக கூறுகிறான். கார்லா தனக்கு உயிர்பிச்சை தரும்படி சிகுரிடம் கெஞ்சுகிறாள். என்ன செய்வதென தெரியாத சிகுர் படத்தின் ஆரம்பத்தில் எரிபொருள் நிரப்பும் நிலையத்திலிருந்த நபரிடம் கேட்டதைப்போல ஒரு நாணயத்தை சுட்டிபோட்டு பூவா அல்லது தலையா என கேட்கிறான் ஆனால் கார்லா கடைசி வரை எதும் சொல்லவில்லை. அவளது வீட்டை விட்டு வெளியேறும் சிகுர் தனது மகிழ்வுந்தில் செல்லும் பொழுது ஒரு விபத்தில் சிக்கி காயமடைகிறான். அந்த சாலையில் விளையாடும் சிறுவர்களிடம் சிறிது பணம் கொடுத்து அவரில் ஒருவரது மேல்சட்டையை மட்டும் வாங்கி த்னக்கு காயம் பட்ட கைக்கு கட்டுபோட்டு கொண்டு அங்கிருந்து சென்றுவிடுகிறான்.\n\nஅடுத்த காட்சியில் டாம் தனது மனைவியிடம் தான் இரவில் கண்ட கனவை விவரிப்பதாக வந்து அத்துடன் படமும் நிறைவடைகின்றது.\n\n\"கார்மாக் மெக்கார்த்தி என்பவரது நோ கன்ட்ரி ஃபார் ஓல்ட் மென் எனும் நாவலை தழுவியே இப்படம் எடுக்கபட்டுள்ளது. இப்படத்தில் வரும் ஆன்டன் சிகுர் என்கிற கதாபாத்திரத்தின் நாணயம் சுண்டுதல், கதவுகளை உடைக்கும் வாகு, மற்றும் தொலைபேசியில் பேசும்பொழுது காலில் ரத்தம் படாம காலை நகர்த்தும் பாங்கு என பார்த்து பார்த்து இயக்கப்பட்டுள்ளது. ஆனால் மெக்கார்த்தி எழுதிய புதினத்தில் அனைத்துகாட்சிகளும் ஷெரிஃப் எட் டாம் பெல் விவரிப்பதாக அவரை மைய்யப்படுத்தியே இருக்கும்.\"\n\n"}
{"id": "142635", "url": "https://ta.wikipedia.org/wiki?curid=142635", "title": "த டிபார்ட்டட் (திரைப்படம்)", "text": "த டிபார்ட்டட் (திரைப்படம்)\n\nத டிபார்ட்டட் (The Departed) 2006 இல் வெளியான அமெரிக்க திரைப்படமாகும். பிராட் பிட், பிராடு கிரே, கிரஹாம் கிங் ஆகியோரால் தயாரிக்கப்பட்டு மார்ட்டின் ஸ்கோர்செசி ஆல் இயக்கப்பட்டது. லியோனார்டோ டிகாப்ரியோ, மேட் டாமன், ஜேக் நிக்கல்சன், மார்க் வால்பேர்க், மார்டின் சீன், ரே வின்ஸ்டன், வெராபார்மிகா, அலெக் பால்டுவின் ஆகியோர் நடித்துள்ளனர். இத்திரைப்படம் ஐந்து அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து நான்கு அகாதமி விருதுகளை வென்றது.\n\n\n\n"}
{"id": "142636", "url": "https://ta.wikipedia.org/wiki?curid=142636", "title": "கிராஷ் (திரைப்படம்)", "text": "கிராஷ் (திரைப்படம்)\n\nடான் சிடில், சாண்ட்ரா புள்ளக், மாட் தில்லான், ஜென்னிபர் எஸ்பொசிடோ, மைக்கேல் பேனா, பிரெண்டன் பிரேசர், லூடகிரிஸ் பிரிட்ஜஸ், டேர்ரன்ஸ் ஹாவர்ட், ரையன் பில்லிப்ஸ், லாரென்ஸ் டேட், தாண்டி நியூட்டன் ஆகியோர் நடித்துள்ளனர். \nஇத்திரைப்படம் ஆறு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து மூன்று அகாதமி விருதுகளை வென்றது.\n\n"}
{"id": "142637", "url": "https://ta.wikipedia.org/wiki?curid=142637", "title": "மில்லியன் டாலர் பேபி (திரைப்படம்)", "text": "மில்லியன் டாலர் பேபி (திரைப்படம்)\n\nமில்லியன் டாலர் பேபி (Million Dollar Baby) 2004 இல் வெளியான அமெரிக்க விளையாட்டு-நாடகத் திரைப்படமாகும். கிளின்ட் ஈஸ்ட்வுட் ஆல் தயாரித்து இயக்கப்பட்டது. கிளின்ட் ஈஸ்ட்வுட், ஹிலரிஸ் வாங்க், மார்கன் ஃபிரீமன் ஆகியோர் நடித்துள்ளனர். இத்திரைப்படம் ஏழு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து நான்கு அகாதமி விருதுகளை வென்றது.\n\n\n\n"}
{"id": "142654", "url": "https://ta.wikipedia.org/wiki?curid=142654", "title": "நிக்கோசியா", "text": "நிக்கோசியா\n\nநிக்கோசியா (, , ), சைப்பிரஸ் நாட்டின் தலைநகரமும் மிகப்பெரிய நகரமும் ஆகும். இது உள்ளூரில் லெப்கோசியா () என அழைக்கப்படுகின்றது. இது சைப்பிரசின் வர்த்தக மையமாகவும் திகழ்கின்றது. உலகில் இரு ஆட்சிப்பகுதிகளுக்குச் சொந்தமானதாகப் பிரிக்கப்பட்டுள்ள ஒரேயொரு தலைநகரம் நிக்கோசியா ஆகும். இதன் வடபகுதியையும் தென்பகுதியையும் ஐக்கிய நாடுகள் அவையால் அறிவிக்கப்பட்ட \"பச்சைக் கோடு\" எனும் பகுதி பிரிக்கின்றது. சைப்பிரஸ் தீவின் மத்திய பகுதியில் இந்நகரம் அமைந்துள்ளது.\n"}
{"id": "142658", "url": "https://ta.wikipedia.org/wiki?curid=142658", "title": "வாங் சு", "text": "வாங் சு\n\nவாங் சு (சீனம்: 王澍, பிறப்பு 4 நவம்பர், 1963) செஜியாங் மாகாணத்தின் ஆங்சௌவைச் சேர்ந்த ஒரு கட்டடக்கலைஞர் (architect). இவர் சீன கலைக்கழகத்தின் கட்டடக்கலைப் பிரிவின் புலமுதல்வர் (dean) ஆவார். 2012ஆம் ஆண்டு இவர் பிறிட்ஸ்கர் பரிசினை வென்ற முதல் சீனக்குடிமகன் என்ற பெருமையைப் பெற்றார். உலக அளவில் கட்டடக்கலைக்கு வழங்கப்படும் மிகப்பெரும் பரிசு இதுவாகும்.\n\n"}
{"id": "142661", "url": "https://ta.wikipedia.org/wiki?curid=142661", "title": "மொன்றோவியா", "text": "மொன்றோவியா\n\nமொன்றோவியா (), மேற்கு ஆபிரிக்க நாடான லைபீரியாவின் தலைநகரமும் மிகப்பெரிய நகரமும் ஆகும். அத்திலாந்திக் பெருங்கடலின் கரையிலுள்ள இந்நகரம் மொண்செராடோ கவுண்டியினுள் அமைந்திருந்தாலும் தனியாக நிர்வகிக்கப்படுகிறது. பெரிய மொன்ரோவியா மாவட்டம் எனும் மாநகர நிர்வாகப் பிரதேசம், 2008 மக்கட்தொகைக் கணக்கெடுப்பின் படி 1,010,970 மக்களைக் கொண்டுள்ளது. இது லைபீரியாவின் மக்கட்தொகையில் 29% ஆகும். நாட்டின் கலாச்சார, அரசியல் மற்றும் நிதியியல் மையமாக இந்நகரம் விளங்குகின்றது. \n\n1822இல் உருவாக்கப்பட்ட இந்நகரம் அப்போதைய அமெரிக்க அதிபரான ஜேம்ஸ் மன்ரோவைக் கௌரவிக்கும் முகமாக அவரது பெயரைக் கொண்டுள்ளது. அமெரிக்க அதிபர் ஒருவரின் பெயரில் விளங்கும் இரு தேசியத் தலைநகரங்களில் இது ஒன்றாகும். மற்றையது வாசிங்டன், டி. சி. ஆகும்.\n"}
{"id": "142665", "url": "https://ta.wikipedia.org/wiki?curid=142665", "title": "ஜக் மந்திர்", "text": "ஜக் மந்திர்\n\nஜக் மந்திர் ஆனது பிசோலா ஏரியில் உள்ள தீவில் கட்டப்பட்டுள்ள அரண்மனை. இது ஏரி தோட்ட அரண்மனை (\"Lake Garden Palace\") எனவும் அழைக்கப்படுகிறது. இது இந்திய மாநிலமான ராஜஸ்தானின் உதய்ப்பூர் நகரில் அமைந்துள்ளது. இதைக் கட்டியவர்கள் மேவார் ராச்சியத்தின் மூன்று மகாராணாக்களாகிய சிசோடியா ராஜபுதின மன்னர்கள். இந்த அரண்மனையின் கட்டுமானம் 1551ல் மகாராணா அமர் சிங் ஆரம்பித்தார். பின்னர் மகாராணா கரன் சிங் (1620–1628) தொடர்ந்து கட்டினார், இறுதியில் மகாராணா ஜகத் சிங் I (1628–1652) கட்டி முடித்தார். முந்தைய மகாராணா ஜகத் சிங்கை கவுரவிக்கும் விதமாக ஜகத் மந்திர் என பெயரிடப்பட்டது. இவ்வரண்மனையை மன்னர் குடும்பத்தினர் கோடை வாசத்தலமாகவும், விருந்து கொடுக்கவல்ல சொகுசு அரண்மனையாகவும் பயன்படுத்தினர்.இந்த அரண்மனை இரண்டு வெவ்வேறு சந்தர்ப்பங்களில் புகலிடம் கோருவோருக்கு அடைக்கலம் அளித்துள்ளது.\n"}
{"id": "142667", "url": "https://ta.wikipedia.org/wiki?curid=142667", "title": "அ. துரைராஜா", "text": "அ. துரைராஜா\n\nபேராசிரியர் அழகையா துரைராசா (\"Alagiah Thurairajah\", 10 நவம்பர் 1934 – 11 சூன் 1994) ஈழத்தின் கல்விமானும் பொறியியலாளரும் ஆவார். இவர் இருமுறை பேராதனைப் பல்கலைக்கழகத்தில் பொறியியற்பீட பீடாதிபதியாகவும் பின்னர் யாழ்ப்பாணப் பல்கலைக்கழகத்தின் துணைவேந்தராகவும் பணிபுரிந்தவர்.\n\nSection::::வாழ்க்கைக் குறிப்பு.\nயாழ்ப்பாணம் வடமராட்சியில் இமையாணன் என்னும் ஊரிலே வேலுப்பிள்ளை அழகையா-செல்லம்மா அழகையா தம்பதிகளுக்கு மகனாகப் பிறந்தார். தனது ஆரம்பக்கல்வியை உடுப்பிட்டி அமெரிக்கன் மிசன் கல்லூரியிலும் உயர்தரக்கல்வியை ஹாட்லிக் கல்லூரியிலும் பட்டப்படிப்பை பேராதனைப்பல்கலைக்கழகத்திலும் பட்ட மேற்படிப்பை லண்டன் கேம்பிறிச் கலாசாலையிலும் கற்றார்.\nபேராசிரியர் அழகையா துரைராசா அவர்கள் 1934ம் ஆண்டு கார்த்திகை மாதம் 10ம் திகதி யாழ்ப்பாணம் வடமராட்சி உடுப்பிட்டிப் பகுதியில் பிறந்தார். இவர் தனது ஆரம்பக் கல்வியை உடுப்பிட்டி அமெரிக்கன் மிசன் பாடசாலையிலும் இடை நிலைக் கல்வியை பருத்தித்துறை ஹாட்லிக் கல்லூரியிலும் பயின்றார்.இலங்கைப் பல்கலைக்கழகத்தில் குடிசார் பொறியியற் கற்கை நெறியை நிறைவு செய்தார். அன்றைய காலத்தில் கொழும்பில் இயங்கிய இலங்கைப் பல்கலைக்கழகத்திலேயே பொறியியற்பீடம் இயங்கியது.தன்னுடைய பட்ட மேற்படிப்பை கேம்பிறிஜ் பல்கலைக் கழகத்தில் 1962ம் ஆண்டு கலாநிதிப் பட்டத்துடன் நிறைவு செய்தார். ‘துரை விதி’ என்னும் மணல் துறை சார்ந்த விதி ஒன்றையும் நிறுவினார். இன்றும் கூட குடிசார் பொறியியலில் கற்பிக்கப்படும் Cam- clay locus ஆனது துரை விதியிலிருந்தே பெறப்பட்டது. \n\nதொடர்ந்து இலங்கைப் பல்கலைக் கழகத்தில் விரிவுரையாளராக நியமிக்கப்பட்டார். பின்னர் பேராதனைப் பல்கலைக்கழகத்தில் பொறியியற்பீடம் ஆரம்பிக்கப்பட்டதும் அங்கும் விரிவுரையாளராகக் கடமையாற்றினார். தொடர்ந்து பேராதனைப் பல்கலைக்கழக பொறியியற்பீட பீடாதிபதியாகவும் கடமையாற்றினார்.பின்னர் 1988ம் ஆண்டு புரட்டாதி மாதத்திலிருந்து 1994ம் ஆண்டு சித்திரை மாதம் வரை யாழ்ப்பாணப் பல்கலைக்கழக துணை வேந்தராக கடமையாற்றினார். யாழ்ப்பாணப் பல்கலைக்கழகத்தில் பொறியியற்பீடம் ஒன்று நிறுவப்படும் என்ற பல்கலைக்கழக மானியங்கள் ஆணைக்குழுவின் உறுதி மொழியையடுத்தே பேராசிரியர் யாழ் பல்கலைக்கழகத் துணைவேந்தரானார். ஆனால் இன்று வரை யாழ்ப்பாணப் பல்கலைக் கழகத்தில் பொறியியற்பீடம் ஆரம்பிக்கப்படவேயில்லை.\n\nபேராதனைப் பல்கலைக்கழகத்தில் காணப்படும் ‘அக்பர் பாலம்’ பேராசிரியரினால் நிர்மாணிக்கப்பட்டது. சிங்களப் பேராசிரியர் ஒருவரின் சவாலை ஏற்று மகாவலி ஆற்றில் ஒரேயொரு தூணை மட்டும் நிறுவி இப்பாலம் கட்டப்பட்டது. ‘துரைராசா பாலம்’ என அழைக்கப்பட வேண்டிய அந்தப் பாலம் இன்று ‘அக்பர் பாலம்’ என்றே அழைக்கப்படுகிறது. தமிழர்களாகிய எங்கள் பலருக்கே இந்த விடயம் தெரியாது.நாங்களாவது அந்தப் பாலத்தின் பெயரை ‘துரைராசா பாலம்’ என அழைப்பதன் மூலம் பேராசிரியரின் திறமைகளை மறைக்காமல் நினைவு கூறப்பட வேண்டியவரை நினைவு கூர்ந்து உண்மைகளை அடுத்த சந்ததியினருக்கு கடத்துவோம்.\n\nயாழ்ப்பாணப் பல்கலைக் கழகத்தில் கடமையாற்றிய போது உடுப்பிட்டியிலிருந்து ஏறக்குறைய முப்பது கிலோ மீற்றர்கள் தூரமுள்ள யாழ்ப்பாணப் பல்கலைக்கழகத்திற்கு துவிச்சக்கர வண்டியிலேயே சென்று வந்தார்.போர் மேகங்கள் வடமராட்சிப் பகுதியை அதிகமாகச் சூழ்ந்திருந்த அந்தக் காலப்பகுதியிலும் வல்லை வெளியினூடாகப் பயணம் செய்து தன்னுடைய பணியைத் தவறாது செய்தார். மிகவும் எளிமையான வாழ்க்கை வாழ்ந்தார். எல்லோரிடமும் மிகவும் அன்பாகவும் பண்பாகவும் பழகும் ஒழுக்க சீலர். அதனால் எல்லோருக்குமே பேராசிரியர் துரைராசாவை மிகவும் பிடிக்கும்.\n\nஇவரைக் கெளரவிக்கும் முகமாக தேசியத் தலைவர் இவருக்கு ‘மாமனிதர்’ பட்டம் வழங்கிக் கெளரவித்தார். ஈழ வரலாற்றிலே முதன் முதலாய் மாமனிதர் பட்டம் வழங்கிக் கெளரவிக்கப்பட்டது பேராசிரியருக்கே.தமிழரின் போராட்டத்துக்காக அளப்பரிய சேவைகள் செய்த மாமனிதர் பேராசிரியர் அழகையா துரைராசா அவர்கள் நோயின் கொடிய பிடியில் சிக்கி 1994ம் ஆண்டு ஆனிமாதம் 11ம் திகதி இறைவனடி சேர்ந்தார்.\n\nஇங்கு குறிப்பிட வேண்டிய முக்கியமான விடயம் யாதெனில் இந்தப் போட்டித் தொடரை எல்லோரும் ‘துரையப்பா கிண்ணம்’ என்றே அழைக்கிறார்கள். அது முற்றிலும் தவறு. ‘பேராசிரியர் துரைராசா கிண்ணம்’ என்றே அழைக்கப்பட வேண்டும். (துரையப்பா என்பவர் யாழ் நகர மேயராக இருந்தவர் – யாழ் துரையப்பா விளையாட்டு மைதானம் இவரின் நினைவாகப் பெயரிடப்பட்டுள்ளது.) தமிழர்களாகிய நாம் உண்மையை மறைக்காமல், பெயர்களை மருவ விடாது, சரியான வகையில் நினைவு கூருவதன் மூலமே இந்நாட்டில் தமிழ் நிலைக்கவும் தமிழர்கள் நினைவு கூறப்படவும் வழி வகைகள் செய்யலாம். இனி மேலாவது சரியான சொற்களைப் பழக்கத்திற்கு எடுத்துக் கொள்வோமா?\n\nபடத்தில் அழுத்திப் பெரிதாகப் பார்க்கவும்\n\nஎமது மண்ணுக்கே திரும்பவேண்டும்.\n\n“இங்கு அஞ்சலி உரை நிகழ்த்தியவர்கள் பேராசிரியர் துரைராசாவின் ஆன்மா சொர்க்கத்திற்கு போகவேண்டும் என்று கடவுளை வேண்டினர்; ஆனால் நான் அப்படிக் கேட்கமாட்டேன். பேராசிரியர் துரைராசா எமது மண்ணுக்கே திரும்ப வரவேண்டும் என்றே கடவுளை கடவுளை வேண்டுகின்றேன்.”\n\nவதிரியில் பேராசிரியர் துரைராசாவின் இல்லத்தில் நடந்த இறுதிச்சடங்கின்போது, அக்கிராமத்தின் வயோதிபர் ஒருவர் கூறிய அர்த்தம் பொதிந்த வரிகளே மேலுள்ளவையாகும்.\n\nபேராசிரியரின் தன்னலமற்ற மக்கள் சேவைக்கு – நற்பண்புகள் நிறைந்த அப்பேராசானை மக்கள் மதித்து அன்புகாட்டிய முறைமைக்கு இந்த முதியவரின் வார்த்தைகள் நல்ல உதாரணம். இது தனியொருவரின் கருத்தல்ல; தமிழினத்தின் ஒட்டுமொத்தக் குரலும் – உணர்வும் இதுதான். இந்த உணர்வை பேராசிரியரின் பிரிவுபசார நிகழ்ச்சிகளின்போதும், பின்னர் அவரது மரணச்சடங்குகளின் போது மொதுமக்களும், மாணவர்களும், சக கல்விமான்களும் அவருக்குச் செலுத்திய இறுதி மரியாதையிலும் கண்டுகொள்ள முடியும். இவை எல்லாவற்றிற்கும் மகுடம் சூடுவதுபோல, தமிழீழத் தேசியத் தலைவரின் பாராட்டையும் கெளரவ விருதையும் பேராசிரியர் பெற்றுக்கொண்டார். பிரிவுபசாரத்தின்போது பேராசிரியரின் பணியைப் பாராட்டி ஒரு செய்தியையும், பேராசிரியர் மறைந்தபோது அவருக்கு அஞ்சலி செய்த ஒரு இரங்கல் செய்தியையும் வெளியிட்டு, பேராசிரியருக்கு ஒரு அதி உச்சக் கௌரவத்தைத் தலைவர் கொடுத்திருந்தார்.\n\nஈழத்தமிழினம் கல்விப் பாரம்பரியம் மிக்க ஒரு மக்கள் இனம் என்பதைப் பொதுவாக அனைவரும் ஏற்றுக்கொள்வர். உலகம் போற்றும் கல்விமான்கள் பலரை தமிழீழ அன்னை பெற்றேடுத்துள்ளாள் என்பதும் மறுக்கப்படமுடியாத உண்மை. ஆனால் இவர்களுள் எத்தனைபேர் பிறந்த மண்ணுக்குச் சேவை செய்தார்கள்? எத்தனைபேர் தனது இனத்தின் ஒட்டுமொத்த வாழ்வை உயர்த்திவிட தன்னலம் பாராது பாடுபட்டார்கள்? அறிவின் உச்சத்தில் பணிவைக் கடைப்பிடித்து மக்கள் சேவகனாக, மக்களில் ஒருவனாக வாழ்ந்த மண்பற்றுள்ள பேராசான்கள் எத்தனைபேர்?\n\nஇந்த வினாக்களுக்கு விடையாக “பேராசியர் துரைராசா!” என்று எல்லோரும் ஒருமித்துக் கூறுவார். அந்தளவுக்கு பேராசிரியரின் அறிவும், பண்பும், பணிவும், தனிப்பட்ட வாழ்வும், மேன்மையுடையதாக அமைந்திருந்தன.\n\nதமிழ் மக்களின் சொத்துக்களின் ஒன்றாகிய கல்விக்குப் பேராபத்து நேர்ந்த ஒரு நெருக்கடியான காலகட்டத்தில் யாழ்.பல்கலைக்கழகத்தின் துணைவேந்தர் பதவியை ஏற்றுக்கொண்ட அவர், தமிழரின் உயர் கல்விக்கு புத்துயிர் ஊட்டி, புது இரத்தம் பாய்ச்சியிருந்தார் என்பது வரலாற்று உண்மை.\n\nஅவர் வகித்த பதவிகளும் அவருக்கு வழங்கப்பட்ட ஊதியங்களும் சிங்கள அரசின் கைகளில் இருந்தபோதும், தமிழீழ தேசத்திற்கு, தமிழ் மக்களுக்கு சேவை புரிவதற்கு அவற்றை ஒரு தடையாகச் சொல்லி இவர் தப்பிக்க முயன்றதில்லை. அவர் கலந்துகொண்ட எல்லாக் கூட்டங்களிலும், எல்லாக் கலந்துரையாடல்களிலும், எல்லா நிகழ்வுகளிலும், தமிழினத்துக்கு எதிரான ஒடுக்குமுறைபற்றியும் தமிழீழ தேசியம் பலம்பெறவேண்டிய அவசியம் பற்றியும், தெளிவாகவும் வெளிப்படையாகவும் தனது கருத்தை எடுத்துக்கூறுவார்.\n\nநூல் வெளியீட்டு விழாவிலும் தமிழீழ தேசியம்பற்றிப் பேசுவார்.\n\nகல்வி மற்றும் அபிவிருத்தி சம்மந்தப்பட்ட கூட்டங்களிலும் தமிழீழ தேசியம்பற்றிப் பேசுவார்.\n\nசக கல்விமான்கள் மற்றும் வேற்று இன நண்பர்களுடன் கலந்துரையாடும்போதும் தமிழீழ தேசியத்தை வலியுறுத்திப் பேசுவார்.\n\nஏன்! அவருக்கு நடந்த பிரிவுபசாரக் கூட்டத்திலும் அதையேதான் பேசினார்.\n\nதமிழீழத்தில் நடந்த கூட்டங்களில் மட்டுமல்ல, சிங்கள தேசத்தில், கல்விமான்கள் மத்தியில் நடைபெற்ற கலந்துரையாடல்களிலும் அதையேதான் பேசினார்; வெளிநாடுகளில் நடந்த சந்திப்புக்களிலும் அதையேதான் வற்புறுத்தினார்.\n\nதமிழரின் சுயநிர்ணய உரிமைபற்றியும், தமிழீழ தேசியத்தைப் பலப்படுத்த வேண்டிய அவசியம் பற்றியும் பேசுவதற்கு ஒர்போழுதும் அவர் அஞ்சியதுமில்லை; பின் வாங்கியதுமில்லை.\n\nஅதேவேளை. உலகளாவியரீதியில் தத்தமது வாழ்க்கைச் சக்கரங்களைச் சுழற்றுவதற்குத் திண்டாடும் ஏழை மக்களையும் அவர் அடிக்கடி நினைவூட்டிப் பேசி, அந்த மக்களின்பால் தான் வைத்திருக்கும் கரிசனையையும் எடுத்துரைப்பார். 500 கோடி உலக சனத்தொகையில் 1/5 பகுதியினர் பட்டினிக்கு முகங்கொடுத்து வாழப்போராடுகின்றனர் என்று எடுத்துக்கூறி, அந்தத் துர்ப்பாக்கியநிலை எமது மக்களுக்கு ஏற்பட்டுவிடக் கூடாது என்று அறிவுரை கூறுவார்.\n\n“அரசு திட்டமிட்டு தமிழரின் கல்வியை அழிக்க முநிகின்றது. ஆனால் தமிழினத்தின் கல்வியை அழியவிடாது பாதுகாப்பது எங்களின் கடமை” என்று, வதிரியில் நடந்த பிரிவுபசார விழாவில் பேசிய பேராசிரியர் அவர்கள்…………….\n\n“எமது இயற்கை வளத்தையும் கல்வியால் பெறப்படும் மூளைவளத்தையும் கொண்டு எமது மனத வளத்தையும் சரியாக வளர்த்தெடுத்து, பயன்படுத்தி, எமது தேசத்தின் பொருளாதாரத்தை வளர்க்க வேண்டும்” என்று தேசியப் பிரக்ஞையுடன் பேசினார். அத்துடன் நின்று விட்டாரா…………..?\n\nஇல்லை.\n\n“கிராமங்கள் வளர்ந்தால்தான் நாட்டின் பொருளாதாரம் வளரும்” என்றார்.\n\n“ஏழை எளிய மக்களின் வாழ்வு உயர்ந்தால்தான் கிராமம் வளரும்” என்றார்.\n\n“இந்த ஏழை எளிய மக்களின் வாழ்வை வளப்படுத்த சனசமூக நிலையங்கள் பாடுபடவேண்டும்” என்றும் அறிவுரை கூறினார்.\n\nதமிழரின் விடுதலைப் போராட்டத்தின் நியாயம்பற்றி சிங்கள தேசத்தில், சிங்களப் புத்திஜீவிகள் மத்தியில் விவாதிக்கும்போது, எதிராளிகளின் எண்ணிக்கையைக் கருத்திற்கொண்டோ அல்லது தன்னலத்தை அடிப்படையாகக்கொண்ட காரணங்களுக்காகவோ விட்டுக் கொடுத்தோ அல்லது ‘சளாப்பிக்’ கதைத்தோ இல்லை. இந்த நேர்மையை தெளிவான அவரது அரசியல் நிலைப்பாட்டை, பேரினவாத உணர்வுடன் உள்ள சிங்கள இனத்தின் புத்திஜீவிகள் கூட மதித்தனர்.\n\nபிரிவுபசாரக் கூட்டம் ஒன்றில் பேசும்போது பேராசிரியர் ஒரு சம்பவத்தை நினைவுகூர்ந்தார்.\n\nஒருநாள் கத்தோலிக்கச் சிங்களவரான ஒரு கல்விமான் பேராசிரியரிடம் சொன்னாராம்.\n\n“சிங்களவர் மத்தியில் கத்தோலிக்கரான நாங்கள் மிகச் சிறுபான்மையாக இருக்கின்றோம். அதனால் பௌத்த சிங்களவர்களுக்கு விட்டுக்கொடுத்து, சகிப்புத் ஹன்மையுடன் இரண்டாம் நிலைப் பிரஜைகளாக, அமைதியாக வாழக் கற்றுக்கொண்டுள்ளோம். அதுபோல நீங்களும் (தமிழினம்) விட்டுக்கொடுத்து அமைதியாக வாழலாம்தானே” என்று.\n\nஇதற்குப் பதில்கூரும்போது, சிங்களப் பேரினவாத அரசுகளின் தமிழின விரோத நடவடிக்கைகளை பேராசிரியர் விளக்கிவிட்டு,\n\n“…………தமிழர் ஒரு தேசிய இனம் (Nation); அவர்களுக்கு என்றொரு தனித்துவமான நிலமுண்டு, அதேபோல மொழி உண்டு, பண்பாடுண்டு, பொருளாதார வாழ்வுண்டு, ஆகவே அவர்கள் தம்மைத் தாமே ஆட்சிசெய்யக்கூடிய சுயநிர்ணய உரிமையையும் கொண்டிருக்கின்றனர்; அவர்கள் தம்மைத்தாமே ஆட்சிசெய்ய விரும்புகின்றார்கள்” என்று பதிலளித்தாராம்.\n\nஇந்த விடயங்களை ஒரு கூட்டத்தில் வைத்து பேராசிரியர் அவர்களே தெரிவித்தார்.\n\nதமிழீழத் தேசிய உணர்வுடன் பேசியது மட்டும்தானா பேராசிரியர் செய்த பணி? இல்லை; பேசியபடி வாழ்ந்தும் காட்டியதுதான் அந்தப் பேராசானின் பெருமைக்குக் காரணம்!\n\n“சலுகை ஏறக்கூடிய உரிமை இருந்தும் ஏன் நீங்கள் கப்பல் பயணத்தைத் தவிர்த்து, கொலைக்கடலான கிளாலியூடாக கொழும்புக்குப் பயணம் செய்கிண்றீர்கள்?” என்று அன்ரன் பாலசிங்கம் அவர்கள் கேட்டபோது, அந்தப் பெருமகன் பெருமைபொங்கக் கூறிய பதில், தமிழீழப் போராற்ற வரலாற்றில் பொறிக்கப்பட்டுவிட்டது.\n\n“எமது விடுதலைப் போராட்டத்தை நசுக்கும் நோக்குடன், கிளாலி ஊடாக பயணம் செய்யக்கூடாது என அரசு சட்டம் போட்டது. ஆனால் மக்கள் அதை மீறிப் பயணம்போய் அரசின் சட்டத்தை உடைத்தனர். இதுவும் அரசுக்கு எதிரான ஒரு போராட்ட வடிவம் ஆகும். நானும் மக்களுடன் சேர்ந்து எனது பங்களிப்பையும் செய்கின்றேன். இதன்மூலம் மக்கள்படும் வேதனையில் நானும் பங்குகொண்டு மனநினைவடைகின்றேன்” என்று மனமகிழ்ச்சியுடன் பேராசிரியர் கூறியிருந்தார்.\n\nஇன்னுமொரு தடவை, கொழும்பிலிருந்து கப்பல்மூலம் தீவகத்தை அடைந்த பேராசிரியர், ஒருநாள் இரவை அகதிமுகாமில் எமது மக்களுடன் கழித்தார். அவருக்குத் தனி வசதி செய்துகொடுக்க அங்கிருந்த சிலர் முயன்றபோதும் மறுத்துவிட்டார். துன்பபட்ட தனது தேசத்தின் குடிமக்களுடன் சேர்ந்து வாழ்வைப் பகிர்ந்துகொள்வதில் அவர் இன்பமடைந்திருந்தார்.\n\nபல்கலைக்கழகத்திலிருந்து தனது கிராமமான வதிரிக்குச் செல்லும் வேளையில், வல்வை வெளியில் இரத்தப் புற்றுநோய் தாக்கிய அந்த உடம்பை வைத்து அந்த பேராசான் மிதிவண்டியுடன் போராடும்போது, வாகனத்தில் அவரை முந்திச் செல்ல முனையும் போராளிகள், கண்ணிவெடி வயலில் கடப்பதுபோல நெளிந்து மனங்குமைந்தபடி கடப்பர். மனம் வராது கீழிறங்குபவர்களைப் பார்த்து வெள்ளை மனதுடன் விடிகொடுக்கும் அந்தப் பண்பு கோடியில் ஒருவருக்குத்தான் இருக்கும்.\n\nயாழ்.பல்கலைக்கழக கட்டடமொன்றில், ‘துணைவேந்தர்’ என்ற பெயர்பலகையுடன் அதியுயர் அதிகாரத்தையும் கொண்ட அந்த அறையினுள் பேராசிரியர் இருக்கும்போது, பாலர் வகுப்பறை போன்றே அது தென்படும். பல்கலைக்கழக மாணவர்கள் சிற்றூழியர்கள் சகஜமாக உள்ளே போவதும், சந்தோசமாக உரையாடுவதும், சிரித்த முகத்துடன் வெளியே வருவதும் வழமையான காட்சிகள்.\n\nசாதாரணமாக இத்தகைய உயர் பதவியில் இருக்கும் ஒரு நபரைப் பார்க்கவே சிரபப்படும் நிலையில், அன்றாடம் இவரை எல்லோரும் சிரமமின்றிப் பார்த்தனர்; அவருடன் பேசினார்.\n\nஅவரது சொந்தக் கிராமத்திலும் உயர எழுப்பிய மதில்சுவருக்குள் சிறையிலிருந்து, மக்களிடமிருந்து அன்னியப்பட்டு அவர் வாழவில்லை.\n\nசனசமூக நிலையம் சென்று பத்திரிக்கை வாசித்தார்; குடும்பத்தாருடன் சேர்ந்து தோட்டம் செய்தார்; கிராமத்து வீதிகளில் நின்றபடி மக்களுடன் அன்றையப் புதினங்களைப்பற்றிக் கதைத்தார்; மக்களுடன் மக்களாகவே வாழ்ந்தார்.\n\nயாழ். பல்கலைக்கழகத்திலிருந்து பிரியாவிடை பெற்றுக்கொண்டு கொழும்பு திரும்ப ஒரு சில நாட்கள் முன்னர் பேராசிரியரை அழைத்த புலிகளின் அரசியல் துறையினர், அவரது சேவையைப் பாராட்டும் முகமாக ஒரு விருந்துபசாரம் நடாத்தி அவரைக் கௌரவித்தனர். தளபதிகள் மற்றும் பொறுப்பாளர்கள் பங்குகொண்ட அந்த நிகழ்வில் பேராசிரியர் துறைராசாவும் உரையாற்றினார்.\n\nவழமைபோலவே போராட்டத்தின் தேவை பற்றியும், சிங்கள பேரினவாதத்தின் அடக்குமுறை பற்றியும், தன்னிறைவான பொருளாதாரத்தின் அவசியம்பற்றியும் பேசினார். அப்பேச்சின் ஒரு கட்டத்தில்…..,\n\nSection::::“……..எமது இனத்தின் விடுதலைக்காக தங்களது உயிரைத் தியாகம்செய்ய ஆயத்தமாக இருக்கும் புலிகளுக்கு, நான் தலை சாய்த்து வணக்கம் செலுத்த விடும்புகின்றேன்” என்று, தனது தூய நாவால் போராளிகளை மதித்து உரையாற்றிய அந்தப் பெருந்தகை, எம்மைவிட்டு நிரந்தரமாகவே பிரிந்துவிட்டார்..\nபேராசிரியர் துரைராசா அவர்கள், புலமையும் பரந்த பார்வையும் கொண்ட பேராசான் மட்டுமல்ல….,\n\nதமிழ் மக்களின் இதயங்களைக் கவர்ந்தெடுத்த ஒரு மக்கள் சேவகன் மட்டுமல்ல……,\n\nதமிழீழ அன்னைக்குத் தொண்டு செய்த அதன் தவப்புதல்வன்.\n\nதமிழீழ அன்னைக்கு வலுச்சேர்க்கப் பாடுபட்ட ஒரு தேசப்பற்றாளன்.\n\nஒரு உண்மை மனிதன்.\n\nதமிழினத்தின் கல்வியில் அவரது சேவை ஒரு கலங்கரை விளக்கு.\n\nஉலகக் கல்விமான்கள் மத்தியில் அவர் ஒரு அறிவுப் பழம்.\n\nஎமது மக்களின் உரிமைகள் பற்றிப் பேசும்போது அவர் ஒரு போராளி.\n\nஅவரது கிராமத்திலோ வேட்டி கட்டிய ஒரு விவசாயி.\n\nஇவ்விதம் மக்களின் அனைத்து மட்டங்களிலும் தனது பண்பான, நேர்மையான, பணிவான, சேவையால் மக்களின் மனதில் இடம்பிடித்துவிட்ட பேராசிரியரின் திடீர் மறைவு, தமது குடும்ப உறுப்பினர் ஒருவரை இழந்துவிட்ட தவிப்பைத்தான் மக்கள் ஒவ்வொருவரிலும் ஏற்படுத்தியுள்ளது.\n\nதனது உணர்வை வெளிப்படுத்த வதிரிக் கிராமத்தின் அந்த முதியவர் பயன்படுத்திய வார்த்தைகளில்தான் எவ்வளவு அர்த்தம் பொதிந்துள்ளது!\n\n“பேராசிரியர் துரைராசா எமது மண்ணுக்கே திரும்ப வரவேண்டும்!”\n\n– எல்லாளன்.\n\nவிடுதலைப்புலிகள் (ஆனி – ஆடி 1994) இதழிலிருந்து\n\nSection::::பேராசிரியர் துரைராஜா: மனதை விட்டகலாத மாமேதை!\nயாழ்ப்பாணச் சமூகத்தில் சாதாரண குடும்பத்தில் பிறந்து, யாழ்ப்பாணச் சராசரி மனிதர்களுடன் ஒன்றிணைந்து வாழ்ந்தவர் பேராசிரியர் துரைராஜா. இளமையில் உடுப்பிட்டி அமெரிக்கன் மிஷன் பாடசாலையில் கல்விகற்று பின் பருத்தித்துறை ஹாட்லிக் கல்லூரியில் கணிதம் கற்று பல்கலைக்கழகத்திற்கு முதல் மாணவனாகத் தெரிவாகி பொறியி யல் விஞ்ஞானப் பட்டம் பெற்று பின் பிரித்தானியாவில் கலாநிதிப்பட்டம் பெற்றவர். பேராதனைப் பல்கலைக் கழ கத்தில் விரிவுரையாளராக, பேராசிரிய ராக, பீடாதிபதியாக சேவையாற்றி யாழ்ப் பாணப் பல்கலைக்கழகத்தில் துணை வேந்தராகப் பணியாற்றிய எமது பேராசிரி யரை இத்தினத்தில் நினைவு கூர்வது சாலப் பொருந்தும்.\n\nபேராசிரியர் தாய், தந்தைக்கு நல்ல பிள்ளை, சகோதரர்களுக்கு நல்ல முன் னோடி, தனது குடும்பத்திற்கு நல்ல தலைவன்,தன் பிள்ளைகளுக்கு நல்ல தந்தை. மனைவிக்கு நல்ல கணவன். அவர் குடும்ப வாழ்வு யாழ்ப்பாண கந்த புராண கலாசார வாழ்வுக்கு நல்லதொரு உதாரணம். பெரியோரை மதித்தல், ஆசி ரியரை மதித்தல்,சமயவாழ்வில் குடும்ப வாழ்வை ஒன்றிணைத்தல்,தமிழர் கலா சாரத்தில் ஒன்றிப் போதல், கலாசார வாழ்வைத் தனது பெருமையாகக் கொள் ளல், அடுத்து வரும் சந்ததிக்கு தமிழர் வாழ்வியலின் பெருமைகளைக் கைய ளித்தல் போன்றவை அவர் வாழ்வின் இயல்புகளாகும். பேராசிரியர் துரைராஜா யாழ்ப்பாணச் சமூகத்தை வலுவூட்டுவ தற்காக அயராது உழைத்தவர்.தனது பொறியியல் கல்வியை தனது மாணவர் களுக்கு விருப்புடன் கற்பித்தவர்.தமிழ், சிங்கள, முஸ்லிம் மாணவர்கள் அவரை நல்ல குருவாக, நல்லாசானாக மதித்து வந்தனர்.\n\nபேராசிரியரின் மாணவன் என்று சொல்வதால் தங்களைத் தாங்களே தர முயர்த்திக் கொண்டவர்கள் பலர். அவர் மாணவர்களின் பெருமைக்குரியவர் என் பதுடன் மட்டும் நின்றுவிடாது மாணவர் களுக்கும் பெருமை சேர்த்தவர். எல்லோ ரையும் அறிவுடையவர்களாகவும் வினைத் திறனுடையவர்களாகவும் உருவாக்க வேண்டும் என்ற அவாவுடன் செயற் பட்டவர். அவரின் கல்விசார் வர லாற்றை அவர் மாணவர்களே உலகெங் கும் பரப்பி நிற்கின்றனர் என்றால் அவர் பெருமையை பறைசாற்ற வேறு யார் வேண்டும்.\n\nதமிழர் வாழ்விடங்களின் அபிவிருத் திக்காக திட்டமிட்டு செயற்பட்டவர். உதாரணமாக பொருளாதாரத் தடையில் அமிழ்ந்து போன யாழ்ப்பாணத்தை மீட்டெடுக்க எல்லா தரத்திலான,எல்லா வகையிலான கல்வியாளர்களையும், தொழில்நுட்பவியலாளர்களையும், தொழி லாளர்களையும், நிர்வாகிகளையும், சிவில் சமூகவியலாளர்களையும் ஒன்றிணைத்து பொருளாதார அபிவிருத்திக்கான எதிர் கால திட்டமிடலை மேற்கொண்டவர். யாழ்ப்பாண மக்கள் பொருளாதாரத் தடை காரணமாக இழந்த வசதிகளை மீண்டும் பெற அவர் அயராது உழைத் தவர். இடர்கால யாழ்ப்பாணத்தவரின் பொருளாதார வாழ்வியலையே தனது வாழ்வியலாகவும் மாற்றிக் கொண்டவர். அதனால்தான் அக்கால வாழ்வில் வடம ராட்சியிலிருந்து சாதாரண மனிதர்கள் சைக்கிளில் வந்தபோது தானும் சைக்கி ளில் யாழ்ப்பாணம் வந்து துணைவேந் தராகப் பணியாற்றியவர். அக்காலத்தில் யாழ்ப்பாணச் சராசரி மனிதர்களின் முறையையே தனது குடும்ப வாழ்க் கையை முறையாகவும் மாற்றிக்கொண் டவர். துணைவேந்தர் பதவிக்கான வசதி களைப் புறந்தள்ளி மக்களில் ஒருவராக தன்னை வரித்துக் கொண்டு வாழ்ந்து காட்டிய பெருமகன்.\n\nதமிழர் நல்ல கல்வியைப் பெற வேண் டும் என்பதற்காக பல்கலைக்கழகக் கல்வி முறையில் தொழிலாளர் கல்வி, வெளிவாரிக் கற்கைகள் போன்றவற்றை அறிமுகப்படுத்தி, யாழ்ப்பாணச் சமூ கத்தை பல்கலைக்கழகம் வரை கொண்டு வந்தவர். வடக்குக் கிழக்குத் தமிழர்க ளில் பெரும்பான்மையோர் விவசாயி களாகவும், மீன்பிடியாளர்களாகவும் இருப்பதால் விவசாயபீடத்தை கிளி நொச்சியில் நிறுவினார். மீன்பிடிக் கற் கைக்கான திட்டங்களைத் தீட்டினார். விவசாய விளைநிலங்களுக்கிடையே விவசாயபீடம் இருப்பது போல எதிர் கால அபிவிருத்திக்கு வன்னிப் பெரு நிலப்பரப்பே மையமானது, பாதுகாப் பானது என்று கருதி பொறியியல் பீடம் ஒன்றை வன்னியில் நிறுவத்திட்ட மிட்டுச் செயற்பட்டவர். இவரின் இம் முயற்சிகள் இடம், காலம், தேவையறிந்து செயற்பட்டவர் என்பதற்கு நல்ல எடுத் துக்காட்டுக்கள். \n\nஒடுக்கப்பட்டவர்களிடத்தும், ஏழை களிடத்தும் மாணவர்கள், ஆசிரியர்கள், நிர்வாகிகளிடத்தும் அன்பும் ஆதரவும், பரிவும், கருணையும் கொணடு விளங்கிய பேராசிரியர் துரைராஜா என்றும் எம் மனதை விட்டகலா மேதையாகவே உள்ளார்.\n\nபேராசிரியர் ப.சிவநாதன், தலைவர், பொருளியல்துறை யாழ்ப்பாணப் பல்கலைக்கழகம்\n"}
{"id": "142671", "url": "https://ta.wikipedia.org/wiki?curid=142671", "title": "ஒழுங்கற்ற கோல மாதிரி", "text": "ஒழுங்கற்ற கோல மாதிரி\n\nஒழுங்கற்ற கோல மாதிரி என்பது ஒரு வகை நகர அமைப்பு மாதிரி ஆகும். இது குறிப்பாக மூன்றாம் உலக நாடுகளில், ஊர்களில் இருந்து நகரங்கள் உருவாவதற்கான ஒரு மாறுநிலை இயல்புகளைக் கொண்ட பொது இடவெளிகளின் ஒழுங்கமைவு எனலாம். இந்த \"மாதிரி\" குறிக்கும் அமைப்பு, சரியான திட்டம் இன்மை, குறித்த ஒழுங்குகளுக்கு அமையாத சட்டத்துக்குப் புறம்பான கட்டுமானங்கள் போன்றவற்றால் உருவாகிறது. இந்த நகர அமைப்பு மாதிரியானது, ஆப்பிரிக்கா, தென் அமெரிக்கா, ஆசியா, ஐரோப்பாவில் சில பகுதிகள் ஆகியவற்றில் காணப்படும் தொன்மையான நகரங்களுக்குப் பொருத்தமாக அமைகின்றது.\n\n"}
{"id": "142672", "url": "https://ta.wikipedia.org/wiki?curid=142672", "title": "கரந்தை", "text": "கரந்தை\n\nசங்க இலக்கியங்களில் கூறப்படும் கரந்தை மலர் எது என்பதை அடையாளம் காண்பதில் அறிஞர்கள் மாறுபடுகின்றனர்.\n\n\nதொல்காப்பியம் கரந்தை என்பதை 7 புறத்திணைகளில் ஒன்றான வெட்சித்திணையின் துறைகளில் ஒன்றாகக் காட்டுகிறது.\n\n\nSection::::சங்கப்பாடல் தரும் குறிப்பு.\nபால் கறக்கும் பசுவின் முலைபோல் கரந்தை பூக்கும் என்கிறார் ஆவூர் மூலங்கிழார் இந்தச் சான்று கரந்தை என்பது திருநீற்றுப் பச்சை என்பாரின் கருத்தை உறுதி செய்கிறது\n\n"}
{"id": "142673", "url": "https://ta.wikipedia.org/wiki?curid=142673", "title": "கருவிளை", "text": "கருவிளை\n\nசங்கப் பாடல்களில் குறிப்பிடப்படும் கருவிளை மலரை இக்காலத்தில் சங்குப்பூ என்கின்றனர். தோற்றத்தில் சங்கின் விரிவாய் போலத் தோன்றம் தருவதால் இதனை இவ்வாறு கூறுகின்றனர். ஏழு வண்ணங்களில் ஒன்றான நீலநிறத்தைப் பஞ்சவண்ணங்களில் ஒன்றாகக் காணும்போது கருமை எனக் கொள்வர். இந்த வகையில் இது கரிய விளைப்பூ.குன்றத்து மகளிர் குவித்து விளையாடிய பூக்களில் இதுவும் ஒன்று.\n\nஇலங்கையில் இதனை நீல காக்கணை பூ என்ற பெயரால் அழைப்பர்.\n\nசங்குப்பூ பல்வேறு வண்ணங்களில் பூக்கும். கருவிளை நீலநிறத்தில் மட்டும் பூக்கும் அதன் வேறு இனம்.\n\nகருவிளை என்னும் இந்தப் பூ மணிப் பூங் கருவிளை என்று இந்தப் பூ விளக்கப்படுவதால் இந்தப் பூ மணிநிறம் கொண்டது எனத் தெரியவருகிறது. மணிநிறம் என்பது நீலநிறம். இது தலைவியும், தோழியும் குவித்து விளையாடி அணியாக்கிக் கொண்ட 99 பூக்களில் ஒன்று.\nமணியைப் பார்ப்பது போல நீல நிறத்தில் இருக்கும்.\nமயில்-பீலியின் கண் போல் இருக்கும்.\nகண்ணைப்போல் இருக்கும்.\nகண்ணைப் போல் மலரும்.\nவெண்ணிறப் பகன்றை மலரின் நிறத்தோடு மாறுபட்ட நிறம் கொண்டது.\n\n\n"}
{"id": "142675", "url": "https://ta.wikipedia.org/wiki?curid=142675", "title": "காயா", "text": "காயா\n\nகாயா (\"Memecylon umbellatum\") காய்ப்பது இல்லை. எனவே இதனைக் 'காயா' என்றனர். இம்மரம் இலங்கையில் காயான் என அழைக்கப்படும். இது அநேகமாக கத்தி கைபிடி, கோடரி கைபிடி, விறகிற்காகவும் பயன்படுத்தப்படுகிறது.\n\nதிருமால் தெய்வத்தை 'காயாம்பூ மேனியன் என்பர். மை நிறம் கொண்ட இந்தத் தெய்வத்தைத் தொல்காப்பியம் 'மாயோன்' எனக் குறிப்பிடுகிறது. மாயோனைத் தெய்வமாகக் கொண்ட முல்லை நிலத்துக் கருப்பொருள்களில் ஒன்று காயா-மலர்.\n\nSection::::சங்க இலக்கியங்களில் காயா.\nகாயா என்னும் மலர் சங்க இலக்கியங்களில் இவ்வாறு பயின்று வருகிறது. அவற்றில் அது விளக்கப்படும் பாங்கினை இங்குக் காணலாம்.\n\nமுல்லை-நிலத்தில் மணி என்னும் நீல-நிறத்தில் பூக்கும்.\nமயில் கூட்டம் போல் பூத்துக் கிடக்கும்.\nசெறிவான இலைகளை உடையது. மகளிர் நெற்றியில் கைக்கும் பொட்டுப்போல் பூத்துக் கிடக்கும்.\nமகளிர் பறித்து விளையாடித் தழையாடையில் இணைத்துப் பயன்படுத்துவர்.\nசிறுசிறு பூக்களாக இருக்கும்.\nமுல்லை-நிலத்தில் பூக்கும்.\nதேன் கொண்டது.\nமென்மையானவை.\nமணியைப் போன்ற காயா பவள நிற முல்லை நிலத்தில் உதிர்ந்து கிடக்கும்.\n\n"}
{"id": "142677", "url": "https://ta.wikipedia.org/wiki?curid=142677", "title": "கான் வித் த விண்ட் (திரைப்படம்)", "text": "கான் வித் த விண்ட் (திரைப்படம்)\n\n\n\n"}
{"id": "142678", "url": "https://ta.wikipedia.org/wiki?curid=142678", "title": "யூ கான்ட் டேக் இட் வித் யூ (திரைப்படம்)", "text": "யூ கான்ட் டேக் இட் வித் யூ (திரைப்படம்)\n\nயூ கான்ட் டேக் இட் வித் யூ (You Can't Take It With You) 1938 இல் வெளியான அமெரிக்க திரைப்படமாகும். பிரான்க் காப்ரா ஆல் தயாரித்து இயக்கப்பட்டது. ஜீன் ஆர்தர், லையோனால் பெர்ரிமோர், ஜேம்ஸ் ஸ்டீவர்ட், எட்வர்ட் அர்னால்ட் ஆகியோர் நடித்துள்ளனர். இத்திரைப்படம் ஏழு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து இரண்டு அகாதமி விருதுகளை வென்றது.\n\n\n"}
{"id": "142679", "url": "https://ta.wikipedia.org/wiki?curid=142679", "title": "ஆல் குவைட் ஆன் த வெஸ்டர்ன் பிரன்ட் (திரைப்படம்)", "text": "ஆல் குவைட் ஆன் த வெஸ்டர்ன் பிரன்ட் (திரைப்படம்)\n\nஆல் குவைட் ஆன் த வெஸ்டர்ன் பிரன்ட் (All Quiet on the Western Front) 1930 இல் வெளியான அமெரிக்கப் போர்த் திரைப்படமாகும். கார்ல் லேம்மி ஜூனியர் ஆல் தயாரிக்கப்பட்டு லூயிஸ் மைல்ஸ்டோன் ஆல் இயக்கப்பட்டது. லூயிஸ் வோல்ஹிம், லு ஐரிஸ் ஆகியோர் நடித்துள்ளனர். இத்திரைப்படம் நான்கு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து இரண்டு அகாதமி விருதுகளை வென்றது.\n\n\n"}
{"id": "142681", "url": "https://ta.wikipedia.org/wiki?curid=142681", "title": "இட் ஹாப்பன்டு ஒன் நைட் (திரைப்படம்)", "text": "இட் ஹாப்பன்டு ஒன் நைட் (திரைப்படம்)\n\nஇட் ஹாப்பன்டு ஒன் நைட் (It Happened One Night) 1934 இல் வெளியான அமெரிக்க திரைப்படமாகும். பிராங்க் காப்ரா ஆல் தயாரித்து இயக்கப்பட்டது. கிளார்க் கேபிள், கிளவுடெட் கோல்பர்ட், வால்டர் கான்னலி ஆகியோர் நடித்துள்ளனர். இத்திரைப்படம் ஐந்து அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது.\n\n\nSection::::விருதுகள்.\nSection::::அகாதமி விருதுகள்.\nSection::::பரிந்துரைக்கப்பட்டவை.\nபரிந்துரை செய்யப்பட்ட அனைத்து விருதுகளையும் வென்றது.\n\n"}
{"id": "142683", "url": "https://ta.wikipedia.org/wiki?curid=142683", "title": "ஐன்ரிக் ஏர்ட்சு", "text": "ஐன்ரிக் ஏர்ட்சு\n\nஐன்ரிக் ருடோல்ஃப் ஏர்ட்ஃசு (ஹைன்ரிக் ருடால்ஃப் ஹெர்ட்ஸ், \"Heinrich Rudolf Hertz\", பெப்ரவரி 22, 1857 – சனவரி 1, 1894) ஓர் செருமானிய இயற்பியலாளர் ஆவார். மாக்ஸ்வெல்லின் ஒளியின் மின்காந்த அலைக் கொள்கையை விளக்கி விரிவுபடுத்தினார். வானொலி அலைகளை உருவாக்கவும் கண்டறியவும் கூடிய உபகரணங்களை கட்டமைத்து மின்காந்த அலைகளின் இருப்பை பலரும் ஒப்பும் வண்ணம் எடுத்துக் காட்டிய முதல் அறிவியலாளர் ஆவார். மின்காந்தவியலில் இவரது பங்களிப்பை நினைவுகூர்ந்து போற்றும் வண்ணம் அதிர்வெண் அலகிற்கு இவரது பெயர் இடப்பட்டுள்ளது. ஒரு ஏர்ட்சு (குறியீடு:Hz) என்பது காலமுறை நிகழ்வொன்றில் ஓர் வினாடிக்கு ஒரு சுழற்சி ஆகும்.\n"}
{"id": "142689", "url": "https://ta.wikipedia.org/wiki?curid=142689", "title": "1866 ஒரிசா பஞ்சம்", "text": "1866 ஒரிசா பஞ்சம்\n\n1866 ஒரிசா பஞ்சம் (\"Orissa famine of 1866\") என்பது 1866 ஆம் ஆண்டு பிரித்தானிய இந்தியாவின் ஒரிசா பகுதியைப் பாதித்த ஒரு பெரும் பஞ்சம். இது ஏறத்தாழ 1,80,000 சதுர மைல்கள் பரப்புள்ள நிலப்பரப்பையும் 4 கோடியே 75 லட்சம் மக்களையும் பாதித்தது.\n\n19ம் நூற்றாண்டில் ஒரிசா பகுதி பிரித்தானிய இந்தியாவின் பிற மாகாணங்களுடன் சரியாக இணைக்கப்படவில்லை. குறைவான போக்குவரத்து வசதிகளுடன் தனிமைப்பட்டிருந்தது. 1865 இல் பருவமழை பொய்த்ததால், விளைச்சல் குறைந்து உணவுத் தட்டுப்பாடு உருவானது. வங்காள வருவாய்த் துறை நிலைமையின் தீவிரத்தை உணராது, பஞ்சத்தை சமாளிக்க போதுமான முன்னேற்பாடுகள் செய்யவில்லை. மே 1866 இல் பஞ்சத்தின் தீவிரத்தை உணர்ந்த பின்னர் காலனிய நிருவாகம், நிவாரணப் பணிகளுக்கு ஏற்பாடு செய்தது. கடல்வழியாக உணவுப் பொருட்களை ஒரிசாவுக்கு அனுப்பும் முயற்சிகள் மோசமான வானிலையால் தாமதமாகின. அவ்வாறு ஒரிசா கடற்கரைக்கு அனுப்பபட்ட உணவுப் பொருட்களை, போதிய போக்குவரத்து கட்டுமானம் இல்லாத காரணத்தால் ஒரிசாவின் உட்பகுதிக்கு அனுப்ப இயலவில்லை. காலனிய ஆட்சியாளர்கள் பஞ்சத்தை சமாளிக்க இறக்குமதி செய்த 10,000 டன் அரிசி செப்டம்பர் 1866 இல் தான் மக்களைச் சென்றடைந்தது. இதற்குள் பட்டினியாலும், காலரா போன்ற தொற்று நோய்களாலும் ஒரிசாவில் மட்டும் பத்து லட்சம் பேர் மாண்டிருந்தனர். இரு ஆண்டுகளில் இப்பகுதி முழுவதும் பஞ்சத்தினால் நாற்பது முதல் ஐம்பது லட்சம் பேர் மாண்டனர்.\n\nஅடுத்த ஆண்டும் பஞ்சம் நீடிக்கும் என்று எதிர்பார்த்த அரசு 40,000 டன் அரிசி இறக்குமதி செய்தது. ஆனால் 1866 மற்றும் 1867 இல் பருவமழை பொய்க்காது, விளைச்சல் அதிக அளவில் இருந்ததால், 1868 இல் பஞ்சம் முடிவடைந்தது. பஞ்ச நிவாரணப் பணிகளுக்காக அரசு மொத்தம் 95 லட்சம் ரூபாய்களை செலவிட்டது.\n\n\n"}
{"id": "142694", "url": "https://ta.wikipedia.org/wiki?curid=142694", "title": "முயுட்டிணி ஆன் த பவுண்டி (திரைப்படம்)", "text": "முயுட்டிணி ஆன் த பவுண்டி (திரைப்படம்)\n\nமுயுட்டிணி ஆன் த பவுண்டி (Mutiny on the Bounty) 1935 இல் வெளியான அமெரிக்கத் திரைப்படமாகும். பிராங்க் லாய்டு ஆல் தயாரித்து இயக்கப்பட்டது. \nசார்ல்ஸ் லாக்டன், கிளார்க் கேபிள், பிரான்செட் டோன், மொவிதா காஸ்டெண்டா, மாமோ கிளார்க் ஆகியோர் நடித்துள்ளனர். இத்திரைப்படம் ஆறு அகாதமி விருதுகளுக்கு தேர்ந்தெடுக்கப்பட்டது. \nசிறந்த திரைப்படத்திற்கான அகாதமி விருதினை மட்டுமே வென்றது.\n\n\n\n"}
{"id": "142695", "url": "https://ta.wikipedia.org/wiki?curid=142695", "title": "த கிரேட் சேய்க்பீல்ட் (திரைப்படம்)", "text": "த கிரேட் சேய்க்பீல்ட் (திரைப்படம்)\n\nத கிரேட் சேய்க்பீல்ட் (The Great Ziegfeld) 1936 இல் வெளியான அமெரிக்க இசைத் திரைப்படமாகும். ஹன்ட் ஸ்ட்ரோன்பர்க் ஆல் தயாரிக்கப்பட்டு ராபர்ட் லியோனர்ட் ஆல் இயக்கப்பட்டது. \nவில்லியம் போவெல், மயிர்ணா ராய், லுயிஸ் ரெய்னர் ஆகியோர் நடித்துள்ளனர். இத்திரைப்படம் ஏழு அகாதமி விருதுகளுக்கு தேர்ந்தெடுக்கப்பட்டது. \nசிறந்த திரைப்படத்திற்கான அகாதமி விருதையும் சேர்த்து மூன்று அகாதமி விருதுகளை வென்றது.\n\n\n"}
{"id": "142703", "url": "https://ta.wikipedia.org/wiki?curid=142703", "title": "தமிழர் காசு இயல் (நூல்)", "text": "தமிழர் காசு இயல் (நூல்)\n\nதமிழர் காசு இயல் என்பது நாணயவியல் அறிஞர் நடன காசிநாதன் என்பவரால் எழுதப்பட்டு உலகத் தமிழாராய்ச்சி நிறுவனம் வெளியிட்ட வரலாற்று பதிவு புத்தகமாகும்.\n\nSection::::உள்ளடக்கம்.\nஇதில் தமிழக்த்தில் கிடைத்த காசுகள் மற்றும் தமிழக நாணயவியல் பற்றிய தோற்றமும் 16 வகையான மன்னர்கள் வெளியிட்ட காசுகளும் அவை வரலாற்று நிறுவலில் வகித்த பங்குகளையும் பற்றியும் பதியப்பட்டுளது. இதில் முத்திரைக்காசுகள், சங்ககாலம், ரோமானியர், சாதவாகனர், களப்பிரர், சீனர், பல்லவர், சோழர், பாண்டியர், கண்டகோபாலன், வீரச்சம்பன், விசயநகர வேந்தர், மாவலி வாணாதிராயர், வேணாட்டார், நாயக்கர், மராட்டியர் ஆகியவர்கள் வெளியிட்டு தமிழகத்தில் அகழ்வாய்வுகளில் கண்டேடுக்கப்பட்ட காசுகளை பற்றிய குறிப்புகள் உள்ளன.\n\nSection::::முக்கியத்துவம்.\nதமிழக வரலாற்று நிறுவலில் கல்வெட்டுகளை தொடர்ந்து நாணயவியலின் பங்கு அதிமுக்கியத்துவம் வாய்ந்தது. அந்த நோக்கில் தமிழக வரலாற்று நிறுவலில் சில முக்கியமான மன்னர்கள் வெளியிட்ட காசுகளை பற்றி எழுதப்பட்ட நூலாகும்.\n\n"}
{"id": "142711", "url": "https://ta.wikipedia.org/wiki?curid=142711", "title": "அமெரிக்கன் பியூட்டி (திரைப்படம்)", "text": "அமெரிக்கன் பியூட்டி (திரைப்படம்)\n\nஅமெரிக்கன் பியூட்டி (American Beauty) 1999 இல் வெளியான அமெரிக்க நாடகத் திரைப்படமாகும். புரூஸ் கோயன், டேன் ஜின்க்ஸ் ஆகியோரால் தயாரிக்கப்பட்டு சாம் மென்டிஸ் ஆல் இயக்கப்பட்டது. கெவின் ஸ்பேசி, அன்னேட் பெனிங், தோரா பிர்ச், வேஸ் பென்ட்லி, மெனா சுவாரி, கிரிஸ் கூப்பர், அல்லிசன் ஜன்னி ஆகியோர் நடித்துள்ளனர். இத்திரைப்படம் ஐந்து அகாதமி விருதுகளுக்குத் தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளையும் வென்றது.\n\n\n"}
{"id": "142713", "url": "https://ta.wikipedia.org/wiki?curid=142713", "title": "கௌசாம்பி மாவட்டம்", "text": "கௌசாம்பி மாவட்டம்\n\nகௌசாம்பி மாவட்டம் (, ) இந்தியாவின், உத்தரப் பிரதேச மாநில மாவட்டங்களுள் ஒன்று. இதன் தலைநகரம் மன்ஜ்ஹன்பூர். இம்மாவட்டம் அலகாபாத் பிரிவின் கீழ் அமைந்துள்ளது. இம்மாவட்டத்தில் பண்டைய கௌசாம்பி நகரம் பொழிவுடன் விளங்கியது.\n\nSection::::பொருளாதாரம்.\n2006ல் பஞ்சாயத்து ராஜ் அமைச்சகம் கௌசாம்பி மாவட்டத்தை இந்தியாவின் 640 மாவட்டங்களில் மிகவும் பின்தங்கியுள்ள 250 மாவட்டங்களில் ஒன்றாக அறிவித்தது. இம்மாவட்டம் பின்தங்கியுள்ள பகுதிகளுக்கான நிதி வழங்கும் திட்டம் (BRGF) மூலம் உத்தரப்பிரதேசத்தில் பயன்பெறும் 34 மாவட்டங்களில் ஒன்றாகும்.\n\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி கௌசாம்பி மாவட்டத்தின் மொத்த மக்கட்தொகை 1,596,909. இது தோராயமாக கினி-பிசாவு நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 313வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் கௌசாம்பி மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 23.49%. கௌசாம்பி மாவட்டத்தின் பாலின விகிதப்படி 1000 ஆண்களுக்கு 905 பெண்கள் உள்ளனர். மேலும் கௌசாம்பி மாவட்ட மக்களின் கல்வியறிவு விகிதம் 63.69%.\n"}
{"id": "142714", "url": "https://ta.wikipedia.org/wiki?curid=142714", "title": "சேக்சுபியர் இன் லவ் (திரைப்படம்)", "text": "சேக்சுபியர் இன் லவ் (திரைப்படம்)\n\nசேக்சுபியர் இன் லவ் (Shakespeare in Love) 1998 இல் வெளியான அமெரிக்க நகைச்சுவைத் திரைப்படமாகும்.\nடேவிட் பார்பிட், டான்னா கிக்லியொட்டி, ஹார்வி வெயின்ஸ்டீன், எட்வர்ட் விக், மார்க் நார்மன் ஆல் தயாரித்து ஜான் மெட்டன் ஆல் இயக்கப்பட்டது. \nக்வைனத் பால்திரோவ், ஜோசப் பியன்னஸ், ஜெப்ப்ரி ரஷ், காலின் பிர்த், பென் அப்லேக், ஜூடி டேஞ்ச் ஆகியோர் நடித்துள்ளனர். \nஇத்திரைப்படம் பதிமூன்று அகாதமி விருதுகளுக்கு தேர்ந்தெடுக்கப்பட்டது. \nசிறந்த திரைப்படத்திற்கான அகாதமி விருதையும் சேர்த்து ஏழு அகாதமி விருதுகளை வென்றது.\n\n\n\n"}
{"id": "142718", "url": "https://ta.wikipedia.org/wiki?curid=142718", "title": "காசா ட இந்தியா", "text": "காசா ட இந்தியா\n\nகாசா ட இந்தியா (Casa da Índia, \"இந்திய மாளிகை\") பதினாறாவது நூற்றாண்டில் போர்த்துக்கேய பேரரசு பரந்திருந்தபோது அதன் வெளிநாட்டு பகுதிகளை மேலாண்மை செய்வதற்கான ஓர் போர்த்துக்கேய அமைப்பாகும். வெளிநாட்டு வணிகத்தின் அனைத்துக் கூறுகளையும் கட்டுபடுத்தும் மைய அதிகாரமாகவும் மைய ஏற்றுமதி இறக்குமதி அமைப்பாகவும் விளங்கியது. பொருளியல் கணி்ப்பில் இது ஓர் தொழிற்கூடமாக (\"feitoria\") விளங்கியது. தன்காலத்தில் போர்த்துகல்லின் முதன்மையான பொருளியல் நிறுவனமாக இருந்தது. இது \"லிசுபனில்\" உள்ள \"டெர்ரீரோ டோ பாசோ\" (தற்போதைய \"பிராசா டோ கொமர்சியோ\") சதுக்கத்தில் அமைந்துள்ள ரிபீரா அரண்மனையில் இயங்கியது.\n"}
{"id": "142723", "url": "https://ta.wikipedia.org/wiki?curid=142723", "title": "த லைப் ஆப் எமிலி சோலா (திரைப்படம்)", "text": "த லைப் ஆப் எமிலி சோலா (திரைப்படம்)\n\nத லைப் ஒப் எமிலி சோலா (The Life of Emile Zola) 1937 இல் வெளியான அமெரிக்கத் திரைப்படமாகும். ஹென்றி பிலாங்கி ஆல் தயாரிக்கப்பட்டு வில்லியம் டியாட்டரேல் ஆல் இயக்கப்பட்டது. பால் முனி, குலோரியா ஹோல்டன், கேல் சாண்டர்கார்ட், ஜோசப் சில்ட்க்ரவுட் ஆகியோர் நடித்துள்ளனர். இத்திரைப்படம் ஒன்பது அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து மூன்று அகாதமி விருதுகளை வென்றது.\n\n\n\n"}
{"id": "142724", "url": "https://ta.wikipedia.org/wiki?curid=142724", "title": "ஆர்டினரி பீபிள் (திரைப்படம்)", "text": "ஆர்டினரி பீபிள் (திரைப்படம்)\n\nஆர்டினரி பீபிள் (Ordinary People) 1980 இல் வெளியான அமெரிக்க நாடகத் திரைப்படமாகும். ரொனால்ட் சுவாரி ஆல் தயாரிக்கப்பட்டு ராபர்ட் ரெட்போர்ட் ஆல் இயக்கப்பட்டது. டொனால்ட் சதர்லாந்து, மேரி டைலர் மூர், திமோதி ஹட்டன், ஜட் ஹிர்ஷ், எலிசபெத் மெக்கொவர்ன் ஆகியோர் நடித்துள்ளனர். இத்திரைப்படம் ஆறு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து நான்கு அகாதமி விருதுகளை வென்றது.\n\n\n\n"}
{"id": "142725", "url": "https://ta.wikipedia.org/wiki?curid=142725", "title": "காசாபிலங்கா (திரைப்படம்)", "text": "காசாபிலங்கா (திரைப்படம்)\n\nகாசாபிலங்கா (Casablanca) 1942 இல் வெளியான அமெரிக்கத் காதல்-நாடகத் திரைப்படமாகும். ஹால் வால்லிஸ் என்பவரால் தயாரிக்கப்பட்டு மைக்கேல் கர்டிஸ் என்பவரால் இயக்கப்பட்டது. ஹம்ப்ரி போகார்ட், இங்க்ரிட் பர்க்மேன், பால் ஹென்ரேயிட் ஆகியோர் நடித்துள்ளனர். இத்திரைப்படம் ஒன்பது அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து மூன்று அகாதமி விருதுகளை வென்றது.\nSection::::கதை.\nமொரொக்கோவின் தலைநகரான காஸாப்ளாங்காவில் கேளிக்கை விடுதியை நடத்திவரும் அமெரிக்கனான ரிக்கும் பாரிசில் அவனைச் சந்திக்கும் இல்ஸாவும் ஒருவரையொருவர் காதலிக்கின்றனர். ஆனால், இரண்டாம் உலகப் போரும், பிரான்ஸில் நாசிக்களின் ஆக்கிரமிப்பும் ஏற்பட்ட பிறகு அவர்கள் பிரிய வேண்டியுள்ளது. இல்ஸா ஏற்கெனவே விக்டரைத் திருமணம் செய்துகொண்டவள். ஆனால், நாஜிகளால் விக்டர் கொல்லப்பட்டிருப்பான் என்று கருதி ரிக்கின் துணையை நாடியிருந்ததுடன் அவனை உண்மையாகக் காதலிக்கவும் செய்கிறாள். ஆனால், விக்டர் உயிருடன் இருப்பது தெரிய வந்ததுமே அவனுடன் காஸாப்ளாங்காவுக்குத் தப்பி வருகிறாள். தனது கேளிக்கை விடுதியில் அவர்கள் இருவரையும் ஒருசேரக் கண்டதும் ரிக் அதிர்ச்சியடைகிறான். இல்ஸா அவனிடம் உண்மையைச் சொல்கிறாள். ஆயினும் இருவருக்குமிடையே ஏற்பட்டிருந்த காதல் உணர்வு தணியாமல் உள்ளது. உகார்தோ அவனிடம் கொடுத்திருந்த இரண்டு அனுமதிச் சீட்டுகள் அவனிடம் உள்ளன. அவை திருடப்பட்டவை என்பது அவனுக்குத் தெரியாது. ஆனால், அவை மிகவும் மதிப்பு வாய்ந்தவை என்பதால், அவற்றைத் தனது கேளிக்கை விடுதி பியானோவுக்குள் ஒளித்து வைத்திருக்கிறான் ரிக். அவை இரண்டையும் பயன்படுத்தித் தன்னுடன் இல்ஸாவை லிஸ்பனுக்கு அழைத்துச் செல்ல அவன் திட்டமிடுகிறான். ஆனால், இத்தாலிய பாசிஸ்டுகளுக்கு எதிராகப் போரிட்ட எத்தியோப்பியர்களுக்குத் துப்பாக்கிகளைக் கடத்திக்கொண்டு சென்றவனும் ஸ்பெயினில் ஜெனெரல் ஃப்ராங்கோவின் பாசிஸத்துக்கு எதிராகப் போர் புரிந்தவனுமான அவன் இறுதியில் காதலைத் துறந்து அந்த இரண்டு அனுமதிச் சீட்டுகளையும் விக்டருக்கும் இல்ஸாவுக்கும் கொடுத்து அவர்கள் அங்கிருந்து தப்பித்துச் செல்வதற்கு உதவுகிறான்.\n\n\n"}
{"id": "142726", "url": "https://ta.wikipedia.org/wiki?curid=142726", "title": "பழுப்புக் குறுமீன்", "text": "பழுப்புக் குறுமீன்\n\nபழுப்புக் குறுமீன்கள் \"(Brown dwarfs)\" அல்லது பழுப்புக் குறளிகள் என்பவை முதன்மை வரிசை விண்மீன்களைப் போல, தம் அகட்டில் நீரக அணுக்கருப் பிணைவை நிகழ்த்தவல்ல பொருண்மை போதாத துணைஉடுக்கணப் பொருட்கள் ஆகும். இவற்றின் பொருண்மை எடைகுறைந்த பெருவளிமக் கோள்களில் இரூந்து ந்டையருகிய விண்மீன்கள் வரை வேறுபடும். இவற்றின் மேல்வரம்பு 75 முதல் 80 மடங்கு வியாழன் பொருண்மை வரை அமையும். 13 மடங்கு வியாழன் பொருண்மையை விட கூடுதலான பொருண்மையுள்ள பழுப்புக் குறுமீன்கள் ட்யூட்ரியப் பிணைப்பு வினை நிகழ்பவை. இதற்கும் கூடுதல் எடையுள்ளவை, அதாவது வியாழனைப் போல தோராயமாக 65 மடங்கு வியாழன் பொருண்மையுள்ளவை, கல்லியப் பிணைவு வினையும்கூட நிகழ்த்துபவை. Brown dwarfs may be fully convective, with no layers or chemical differentiation by depth.\n\nமிகக் குறைந்த பொருண்மை பழுப்புக் குறுமீனுக்கும் 13 மடங்கு வியாழப் பொருண்மையுள்ள ஒரு வளிமப் பெருங்கோளுக்கும் இடையில் உள்ள வேறுபாடுகள் விவாதத்திலேயே உள்ளன. உருவாக்கம் சார்ந்த விளக்கப்பள்ளியும் அக இயற்பியல் சார்ந்த ஒரு விளக்கப்பள்ளியும் இச்சிந்தனையில் பங்கேற்கின்றன. இதில் ஒரு பகுதி விவாதம் இவ்வகை விண்மீன்களின் வரலாற்றுக் கட்டத்தில் ஏதாவதொரு நிலையில் அணுக்கருப் பிணைவே ஏற்பட்டதா என ஆய்வதாகவே உள்ளது.\n\nவிண்மீன்கள் பல கதிர்நிரல் வகைகளாகப் பிரிக்கப்படுகின்றன. இவ்வகைப்பாட்டில் பழுப்புக் குறுமீன்கள் M, L, T, Y ஆகிய கதிர்நிரல் வகைகளாக அமைகின்றன. இவை பழுப்புக் குறுமீன்கள் என அழைக்கப்பட்டாலும் பல நிறங்களில் அமைகின்றன. பல பழுப்புக் குறுமீன்கள் கண்ணில் பார்க்கும்போது மெஜந்தா நிறத்தில் அல்லது வெளிர்சிவப்பு/சிவப்பு நிறத்தில் அமைகின்றன. பழுப்புக் குறுமீன்கள் கண்ணால் பார்க்கும்போது கட்புல அலைநீளங்களில் அவ்வளவு பொலிவாக அமைவதில்லை.\n\nபழுப்புக் குறுமீன்களைச் சில கோள்கள் சுற்றிவருவதாக அறியப்பட்டுள்ளது. அவையாவன: 2M1207b, MOA-2007-BLG-192Lb, and 2MASS J044144b\n\nமிக அருகில் உள்ள பழுப்புக் குறுமீன் உலுகுமான் 16 2013 இல் கண்டறியப்பட்ட்து. இது ஓர் இரும அமைப்புள்ள விண்மீனாகும். டெனிசு-P J082303.1-491201 b மிகவும் பொருண்மைமிகுந்த புறக்கோளாக மார்ச் 2014 இல் நாசாவின் புறக்கோள் ஆவணத்தில் பட்டியலிடப்பட்டுள்ளது. கோள்களின் வரம்புப் பொருண்மை வியாழனைப் போல 13 மடங்கே என்றாலும் இது அம்மதிப்பில் இருமடங்கினும் கூடுதலாக உள்ளது. அதாவது, வியாழனைப் போல 28.5 மடங்குப் பொருண்மையைக் கொண்டுள்ளது.\n\nSection::::கோள்களும் பழுப்புக் குறுமீன்களும்.\nபழுப்புக் குறுமீன்களை பெரிய வட்டணையில் சூற்றிவரும் மீவியாழக் கோள்பொருண்மையுள்ள துணைஉடுக்கணப் பொருட்களான 2M1207b, 2MASS J044144 ஆகியவை வளிமக்குலைவால் ஏற்பட்டிருக்க வேண்டுமே ஒழிய அகந்திரள்வால் ஏற்பட்டிருக்க வாய்ப்பில்லை. எனவே இவைதுணைப் பழுப்புக் குறுமீன்களாக அமையுமே தவிர கோள்களாக அமைய வாய்ப்பே இல்லை என்பது அவற்றின் பெரும்பொருண்மையும் பெருவட்டனைகளுமே உறுதிப்படுத்துகின்றன.ஆர விரைவு நுட்பத்தால், பழுப்புக் குறுமீனைச் சிறுவட்டணையில் சுற்றும் தாழ்பொருண்மைக் கோளான (ChaHα8) இன் கண்டுபிடிப்பு, பழுப்புக் குறுமீன்களைச்சில வானியல் அலகு தொலைவில் அல்லது அதைவிட குறைவான தொலைவில் சுற்றும் கோள்களைக் கண்டறியும் வாய்ப்புகட்கு வழிவகுத்தது. என்றாலும் ChaHα8எனும் கோளைப் பொறுத்தவரையில், முதன்மை, துணைப் பொருள்களுக்கிடையில் உள்ள பொருண்மை விகிதம் 0.3 என்பதால் இந்த அமைப்பு இரும விண்மீன் அமைப்பையே ஒத்துள்ளது . பிறகு 2013 இல் (OGLE-2012-BLG-0358L b) எனும் சிறுவட்டணையில் சுற்றும் தாழ்பொருண்மை கோள் ஒரு பழுப்புக் குறுமீனைச் சுற்றிவருவது கண்டறியப்பட்டது.\nபிறகு 2015 இல் முதல் புவியொத்த மண்திணிந்த கோள் ஒரு பழுப்புக் குறுமீனைச் சுற்றிவருவது கண்டறியப்பட்டது. இது OGLE-2013-BLG-0723LBb எனப்பட்டது.\n\nபழுப்புக் குறுமீன்களைச் சுற்றிவரும் கோள்கள் பெரும்பாலும் நீரற்ற கரிமம் உள்ளவையாகவே அமையலாம்.\n\nSection::::வாழ்தகவு.\nபழுப்புக் குறுமீன்களைச் சுற்றும் கோள்களின் வாழ்தகவு குறித்த ஆய்வு மேற்கொள்ளப்பட்டுள்ளது. இவற்றின் தொடர்ந்த குளிர்வு நிகழ்வால் இவற்றின் கோள்களில் வாழும் சூழல் நிலைகள் அருகியே அமைதலைக் கணினி ஆய்வுகள் தெரிவிக்கின்றன. இவற்றின் கோள்களின் வட்டணைகள் மிகவும் குறைந்த வட்டவிலக்கத்தை 10 கொண்டுள்ளன. எனவே பசுமைக் குடில் விளைவு தரும் வலிய ஓத விசைகள் தவிர்த்து கோள்களை வாழத் தகுதி அற்றனவாக மாற்றுகின்றன.\n\n\n\n\n\n\n"}
{"id": "142727", "url": "https://ta.wikipedia.org/wiki?curid=142727", "title": "புறநகர்", "text": "புறநகர்\n\nபுறநகர் (Suburb) என்பது, நகரங்களின் புறப் பகுதியில் அவற்றின் ஒரு பகுதியாக அல்லது நகரத்தில் இருந்து அன்றாடம் போக்குவரத்துச் செய்யக்கூடிய தொலைவில் தனியாக அமைந்திருக்கும் குடியிருப்புப் பகுதியைக் குறிக்கும். முதல் வகைக்கு எடுத்துக்காட்டாக, ஆசுத்திரேலியா, நியூசிலாந்து ஆகிய நாடுகளில் உள்ள புறநகர்களையும், இரண்டாம் வகைக்கு எடுத்துக்காட்டாக ஐக்கிய அமெரிக்கா, கனடா ஆகிய நாடுகளில் காணப்படும் புறநகர்களையும் கூறலாம். சில புறநகர்கள் தன்னாட்சி நிர்வாக அமைப்பைக் கொண்டிருக்கின்றன. பெரும்பாலான புறநகர்கள் உள்நகரப் பகுதிகளை விடக் குறைவான மக்கள்தொகை அடர்த்தியைக் கொண்டனவாக இருக்கின்றன. மேம்பட்ட சாலைப் போக்குவரத்து வசதிகளும், தொடருந்துப் போக்குவரத்து வசதிகளும் அறிமுகமானதன் விளைவாக 19 ஆம் 20 ஆம் நூற்றாண்டுகளில் பெரிய அளவில் புறநகர்கள் உருவாயின. தமது சூழலில் பெருமளவிலான மட்டமான நிலப்பரப்பைக் கொண்ட நகரங்களைச் சுற்றிப் புறநகர்கள் உருவாகின்றன.\n\n"}
{"id": "142730", "url": "https://ta.wikipedia.org/wiki?curid=142730", "title": "டர்ம்ஸ் ஒப் என்டியர்மென்ட் (திரைப்படம்)", "text": "டர்ம்ஸ் ஒப் என்டியர்மென்ட் (திரைப்படம்)\n\nடர்ம்ஸ் ஒப் என்டியர்மென்ட் (Terms of Endearment) 1983 இல் வெளியான அமெரிக்க திரைப்படமாகும். ஜேம்ஸ் ப்ரூக்ஸ் ஆல் தயாரித்து இயக்கப்பட்டது. ஷிர்லி மெக்லேயின், தேப்ரா விங்கர், ஜேக் நிக்கல்சன், டான்னி தெவிடோ, ஜான் லித்கவ், ஜெப் டேனியல்ஸ் ஆகியோர் நடித்துள்ளனர். \nஇத்திரைப்படம் பத்து அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது.\n\n\n\n"}
{"id": "142733", "url": "https://ta.wikipedia.org/wiki?curid=142733", "title": "தானிசு இந்தியா", "text": "தானிசு இந்தியா\n\nதானிசு இந்தியா (\"Danish India\") டென்மார்க்கின், (1814 வரை டென்மார்க்-நோர்வே) முன்னாள் இந்தியக் குடியேற்றங்களைக் குறிப்பதாகும். இவை தற்போதையத் தமிழ்நாட்டிலிலுள்ள தரங்கம்பாடி (Tranquebar), தற்போதைய மேற்கு வங்காளத்தின் செராம்பூர் மற்றும் அந்தமான் நிகோபார் தீவுகள் மைய ஆட்சிப்பகுதியில் உள்ள நிக்கோபார் தீவுகள் உள்ளிட்டவையாகும்.\nஇந்தியாவின் டேனிஷ் குடியேற்றபகுதிகளை 17வது நூற்றாண்டிலிருந்து 19வது நூற்றாண்டு வரை செயலில் இருந்த தானிசுக் கிழக்கிந்தியக் கம்பனி நிறுவியது. இந்தக் குடியேற்றங்களின் தலைநகராக 1620 இல் கோரமண்டல் கடற்கரையில் உள்ள தரங்கம்பாடியில் கட்டப்பட்ட டான்சுபோர்கு கோட்டை விளங்கியது.\n\nதானிசுக்காரர்கள் பல வணிக புறமையங்களை நிறுவி தரங்கம்பாடியிலிருந்து ஆண்டனர்:\n\n1777ஆம் ஆண்டில் இபகுதிகளை தானிசுக் கம்பனி அரசிடம் ஒப்படைக்க இவை தானிசு மன்னராட்சி் குடியேற்றங்களாயின.\n\n1789 ஆம் ஆண்டு அந்தமான் தீவுகள் பிரித்தானியக் குடியேற்றமானது.\nநெபோலியப் போர்களின் போது ஐக்கிய இராச்சியம் தானிசு கடல்வணிகத்தை தாக்கி இந்தியாவிலிருந்த தானிசுக் கிழக்கிந்தியக் கம்பனிக்கு மிகுந்த நட்டத்தை உண்டாக்கியது. மே 1801 - ஆகத்து 1802 மற்றும் 1808 - செப்டம்பர் 20, 1815 காலகட்டங்களில் ஆங்கிலேயர்கள் தரங்கம்பாடி மற்றும் பிரெடிரிக்சுநகர் கோட்டைகளைப் பிடித்து தங்கள் கட்டுபாட்டில் வைத்திருந்தனர்.\n\nமெதுவாக தானிசுக் குடியேற்றங்கள் வலுவிழந்து பிரித்தானிய இந்தியாவின் பகுதிகளாயின: 1839ஆம் ஆண்டில் செராம்பூர் பிரித்தானியர்களுக்கு விற்கப்பட்டது, 1845இல் தரங்கம்பாடியும் பெரும்பாலான சிறு குடியேற்றங்களும் விற்கப்பட்டன. 1868 அக்டோபரில், 1848இலிருந்தே புறக்கணிக்கப்பட்டிருந்த, நிக்கோபார் தீவுகளும் பிரித்தானியர்களுக்கு விற்கப்பட்டன.\n"}
{"id": "142734", "url": "https://ta.wikipedia.org/wiki?curid=142734", "title": "ஏர்னெஸ்ட்டு பர்கெசு", "text": "ஏர்னெஸ்ட்டு பர்கெசு\n\nஏர்னெஸ்ட்டு வாட்சன் பர்கெசு (Ernest Watson Burgess ) (மே 16, 1886 – டிசெம்பர் 27, 1966) என்பவர் ஒரு நகர்ப்புறச் சமூகவியலாளர். இவர் ஒன்டாரியோவில் உள்ள டில்பரியில் பிறந்தார். ஒக்லகோமாவில் உள்ள கிங்ஃபிசர் கல்லூரியில் கல்வி பயின்ற இவர் பின்னர் சிக்காகோ பல்கலைக் கழகத்தில் சமூகவியல் பயின்றார். 1916 ஆம் ஆண்டில் சிக்காகோ பல்கலைக் கழகத்தில் ஒரு நகர்ப்புறச் சமூகவியலாளராக இணைந்து கொண்டார். இவர் அமெரிக்கச் சமூகவியலாளர் கழகத்தின் 24 ஆவது தலைவராகவும் பணியாற்றியுள்ளார்.\n\nSection::::ஆய்வுகள்.\nசிக்காகோ பல்கலைக் கழகத்தில் பேராசிரியராக இணைந்து ஐந்து ஆண்டுகளின் பின்னர், 1921 ஆம் ஆண்டில், ஏர்னெஸ்ட்டு புர்கெசு தனது புகழ் பெற்ற ஆக்கங்களில் ஒன்றை வெளியிட்டார். இவர் இன்னொரு சமூகவியலாளரான ராபர்ட்டு பார்க் என்பவருடன் இணைந்து \"சமூகவியல் அறிவியலுக்கு ஒரு அறிமுகம்\" (Introduction to the Science of Sociology) என்னும் பாட நூல் ஒன்றை எழுதினார். இது இதுவரையில் சமூகவியல் தொடர்பில் எழுதப்பட்ட நூல்களில் மிகவும் செல்வாக்குப் பெற்ற நூல்களில் ஒன்று ஆகும். அக்காலத்தில் பலர், இதனைச் \"சமூகவியலுக்கான மறைநூல்\" எனப் போற்றினர். இந்நூல், வாழ்வை வேறுபட்ட நோக்கில் பார்த்தவர்களுடைய கவனிப்புக்களையும், கருத்துக்களையும் முன்வைத்தது. சமூகவியலின் வரலாறு, மனித இயல்பு, பிரச்சினைகளை ஆராய்தல், சமூக ஊடாட்டம், போட்டி, முரண்பாடுகள், தன்மயமாதல் போன்ற பல்வேறு தலைப்புக்களில் விடயங்களை முன்வைத்தது. இந்நூலின் தகவல் செறிவு காரணமாக, பர்கெசு இறந்து பல பத்தாண்டுகள் கழிந்த பின்னரும் இன்றும் பயன்பட்டு வருகின்றது.\n\nஉடன் பணியாளரான ராபர்ட் ஈ. பார்க் என்பவருடன் இணைந்து பர்கெசு நிகழ்த்திய மிக முக்கியமான ஆய்வுகள் \"சிக்காகோ சிந்தனைக்குழு\"வின் தோற்றத்துக்கு அடிப்படையாக அமைந்தது. இந்த ஆய்வுகளின் விளைவாக உருவான \"மாநகரம்\" (The City) என்னும் நூலில் மாநகரத்தைப் பல ஒருமைய வளையங்களால் ஆன ஒன்றாகக் கருத்துருவப்படுத்தினர். இவர்கள் மாநகரத்தை, கூர்ப்பையும், மாற்றங்களையும் அடையும் ஒன்றாக நோக்கினர்.\n\nபர்கெசு, குடும்பம், திருமணம் என்பவை தொடர்பான ஆய்வுகளிலும் பெருமளவு காலத்தைச் செலவிட்டுள்ளார். திருமணங்கள் வெற்றிபெறும் வீதத்தை எதிர்வு கூறுவதற்கான அறிவியல் அடிப்படையிலான அளவீடொன்றை உருவாக்குவதில் இவர் ஆர்வம் காட்டினார். 1939 ஆம் ஆண்டில் லெனார்ட்டு கொட்ரெல் என்பவருடன் இணைந்து இவர் எழுதிய \"திருமணங்களின் வெற்றியை அல்லது தோல்வியை எதிர்வுகூறல்\" என்னும் நூலில் திருமணங்களில் இசைவு ஏற்படுவதற்குக் கணவன் மனைவி இருவரும் தமது மனப்போக்கிலும், சமூக நடத்தைகளிலும் விட்டுக்கொடுப்புக்களைச் செய்துகொள்ள வேண்டும் என்னும் அடிப்படையில் ஒரு கோட்பாட்டை முன்வைத்தனர். இவர்கள் திருமணங்களின் வெற்றியை எதிர்வு கூறுவதற்காக அட்டவணை ஒன்றையும் உருவாக்கினர். இந்த அட்டவணை, திருமணங்களின் உறுதிநிலைக்குக் காரணமானதெனக் கருதப்படும் பல மாறிகள் சேர்க்கப்பட்டிருந்தன. எனினும், திருமணத்தின் உறுதிநிலைக்குக் காரணம் என அவர்கள் எடுத்துக்கொண்ட விடயங்களில் காதல், கவர்ச்சி போன்றவற்றைச் சேர்க்காததையிட்டு, இவர்களது இந்த முயற்சியைப் பலர் கண்டித்திருந்தனர். இந்த இரண்டு விடயங்களுமே மண வாழ்வின் முக்கியமான கூறுகள் எனப்படுபவை. பர்கசு என்றும் திருமணம் செய்ததில்லை என்பது குறிப்பிடத் தக்கது.\n\n"}
{"id": "142736", "url": "https://ta.wikipedia.org/wiki?curid=142736", "title": "ஜேம்ஸ் பாண்ட் தீவு", "text": "ஜேம்ஸ் பாண்ட் தீவு\n\nஜேம்ஸ் பாண்ட் தீவு அல்லது (Khao Phing Kan) என்பது தாய்லாந்து நாட்டில் ப்பாங் ங்கா வளைகுடாவில் உள்ள ஒரு குட்டித் தீவு ஆகும். 1974 ஆம் ஆண்டில் வெளிவந்த ஜேம்ஸ் பாண்ட் என்ற கற்பனை உளவாளி கதாபாத்திரம் நடித்த \"தி மேன் வித் கோல்டன் கன்\" என்ற ஹாலிவுட் படத்தின் சில பகுதிகள இந்த தீவில் படமாக்கப்பட்டன. அதை தொடர்ந்து இந்த தீவு தாய்லாந்து மக்களால் \"ஜேம்ஸ் பாண்ட் தீவு\" என அறியப்படுகிறது. இந்த தீவு ப்பாங் ங்கா மாகாணத்தில் உள்ள ஆவ ப்பாங் ங்கா தேசிய பூங்காவின் ஒரு பகுதியாகும். \n"}
{"id": "142737", "url": "https://ta.wikipedia.org/wiki?curid=142737", "title": "வலைவடிவ நகர அமைப்பு", "text": "வலைவடிவ நகர அமைப்பு\n\nவலைவடிவ நகர அமைப்பு (grid plan) அல்லது வலைவடிவச் சாலை அமைப்பு என்பது ஒரு வகையான நகரத் தளவமைப்பைக் குறிக்கும். இதில் ஒன்றுக்கொன்று இணையான ஒரு தொகுதி சாலைகளும், அவற்றுக்குச் செங்குத்தான இன்னொரு தொகுதிச் சாலைகளும் ஒன்றையொன்று வெட்டுவதனால் வலை போன்ற தளவமைப்பு உருவாகிறது. பண்டைக் கிரேக்கத்தில் இவ்வாறான நகர அமைப்பு இப்போடேமிய அமைப்பு எனப்பட்டது.\n\nSection::::பண்டைக்கால வலைவடிவ நகர அமைப்பு.\nவலைவடிவ நகர அமைப்பு, மிகவும் பழைய காலத்திலேயே பல்வேறு பண்பாடுகளில் தோற்றம் பெற்றது. சில மிகப் பழமையான நகரங்கள் இவ்வகையான அமைப்புக் கொண்டவை. கிமு 2600 ஆம் ஆண்டுக் காலப் பகுதியில் செழித்திருந்த சிந்துவெளி நாகரிகத்தைச் சேர்ந்த நகரங்களான அரப்பா, மொகெஞ்சதாரோ போன்ற நகரங்கள், வடக்குத் தெற்காகவும், கிழக்கு மேற்காகவும் அமைந்து ஒன்றையொன்று வெட்டிச் செல்லும் வலைவடிவச் சாலையமைப்பைக் கொண்டிருந்தன. கிமு முதலாவது ஆயிரவாண்டில் இருந்து கிபி 11 ஆம் நூற்றாண்டுவரை இந்தியத் துணைக்கண்டப் பகுதிகளில் நிலைத்திருந்த தக்சிலா அல்லது காந்தார நாகரிகத்தைச் சேர்ந்த நகரங்களும் வலைவடிவ அமைப்பைக் கொண்டிருந்தன.\n\nகிமு 2570 - 2500 காலப் பகுதியைச் சேர்ந்த எகிப்தின் கிசா என்னும் ஊரிலும், சுற்றுமுறையில் வரும் தொழிலாளர்கள் தங்குவதற்கான குடியிருப்புப் பகுதிகளும் இவ்வாறான அமைப்பைக் கொண்டிருந்தன.\n"}
{"id": "142742", "url": "https://ta.wikipedia.org/wiki?curid=142742", "title": "முடிவுறுத் தமனி", "text": "முடிவுறுத் தமனி\n\nமுடிவுறுத் தமனி (\"End Artery\") என்பது உடலின் ஒரு குறிப்பிட்ட பகுதி இழையத்துக்கு (திசுவுக்கு) மட்டுமே ஆக்சிசனை எடுத்துச் செல்லும் குருதியை வழங்கும் ஒரேயொரு தமனியைக் குறிக்கும் சொல்லாகும். இத்தமனியில் அடைப்பு ஏற்பட்டால் தமனி வழியாகக் குருதி வழங்கப்படும் பகுதி பாதிப்படையும். பொதுவாக குருதிச்சுற்றோட்டத்தில் ஒரு தமனியில் அடைப்பு ஏற்படும் போது, ஒரு குறிப்பிட்ட பகுதிக்கு தேவையான குருதியை வேறொரு தமனி மூலம் வழங்கப்பெறுகின்றது. இப்படி நிகழ்வதற்கு முக்கியக் காரணம் வெவ்வேறு தமனிகளிடையே உள்ள தமனிப்பின்னல் (Anastomosis) ஆகும்.\n\nஉடலின் மிகமுக்கியமான உறுப்புகளுக்கு இந்தத் தமனிப்பின்னல் இன்றியமையாதது ஆகும். மூளை, இதயம் போன்றவற்றிற்கு அவற்றின் முதன்மையான தமனியில் அடைப்பு ஏற்பட்டு, குருதி ஊட்டக்குறை ஏற்படும்போது வேறொரு தமனி குருதி வழங்குதலை முழுவதுமாக எடுத்துக்கொள்கின்றது. இவ் இயக்கத்துக்குத் தமனிகளில் உள்ள அழுத்த வேறுபாடு முக்கிய பங்கு வகிக்கின்றது. உயர் அழுத்தம் காரணமாக நாளடைவில் புதிதாகத் திறந்து விடப்பட்ட கிளைத் தமனியின் பருமன் கூடி விரிவடையும். \n\nமுடிவுறுத் தமனி என்பது இரண்டு வகைகளைக் கொண்டு உள்ளது. \n\n"}
{"id": "142744", "url": "https://ta.wikipedia.org/wiki?curid=142744", "title": "மக்கட்தொகை அடிப்படையில் மலேசிய நகரங்களின் பட்டியல்", "text": "மக்கட்தொகை அடிப்படையில் மலேசிய நகரங்களின் பட்டியல்\n\nமலேசியாவின் அதிக மக்கட்தொகை கொண்ட நகரங்களின் முதல் ஐம்பது நகரங்கள் இப்பட்டியலில் இடம்பெறுகின்றன. இப்பட்டியலின் ஒரு பகுதி 'த வேர்ல்ட் காசட்டிரிலிருந்து' எடுக்கப்பட்டது.\n"}
{"id": "142750", "url": "https://ta.wikipedia.org/wiki?curid=142750", "title": "லியாங் குவாங்லி", "text": "லியாங் குவாங்லி\n\nலியாங் குவாங்லி ( பிறப்பு: திசம்பர் 1940, சன்தாய், மியன்யாங், சிச்சுவான்) சீனாவின் ஒரு ஓய்வுபெற்ற படைத்தளபதியும் முன்னாள் பாதுகாப்புத்துறை அமைச்சரும் ஆவார். 1958 ஆம் ஆண்டு ராணுவத்தில் சேர்ந்த குவாங்லி அதன் பின் பல பதவிகள் வகித்தார். 2002 ஆம் ஆண்டு முதல் 2007 ஆம் ஆண்டுவரை ராணுவத் தளபதியாக இருந்தார். இது தவிர குவாங்லி சீன அரசின் நடுவண் ராணுவக்குழுவில் ஒரு உறுப்பினராகவும் இருந்தார். 2013 ஆம் ஆண்டு இவர் படைத்தளபதி பொறுப்பிலிருந்து ஒய்வுபெற்றார்.\n\n"}
{"id": "142757", "url": "https://ta.wikipedia.org/wiki?curid=142757", "title": "பிரத்தாப்புகர் மாவட்டம், உத்தரப்பிரதேசம்", "text": "பிரத்தாப்புகர் மாவட்டம், உத்தரப்பிரதேசம்\n\nபிரத்தாப்புகர் மாவட்டம் (, ) இந்தியாவின் உத்தரப்பிரதேச மாநில மாவட்டங்களுள் ஒன்று. இதன் தலைநகரம் பிரத்தாப்புகர் நகரம் ஆகும். பிரத்தாப்புகர் அலகாபாத் பிரிவின் கீழ் அமைந்துள்ளது. பிரத்தாப்புகர் சுல்தான்பூரிலிருந்து 39 கிமீ தொலைவிலும், அலகாபாத்திலிருந்து 61 கிமீ தொலைவிலும் அலகாபாத்-பைசாபாத் இடையேயான முதன்மை சாலையில் அமைந்துள்ளது. இது உத்தரப்பிரதேசத்தின் மிகப் பழைமையான மாவட்டங்களுள் ஒன்று. இது 1858 ஆம் ஆண்டு உருவாக்கப்பட்டது. இம்மாவட்டம் கடல் மட்டத்திலிருந்து 137 மீ உயரத்திலுள்ளது.\nSection::::பொருளாதாரம்.\n2006ல் பஞ்சாயத்து ராஜ் அமைச்சகம் பிரத்தாப்புகர் மாவட்டத்தை இந்தியாவின் 640 மாவட்டங்களில் மிகவும் பின்தங்கியுள்ள 250 மாவட்டங்களில் ஒன்றாக அறிவித்தது. இம்மாவட்டம் பின்தங்கியுள்ள பகுதிகளுக்கான நிதி வழங்கும் திட்டம் (BRGF) மூலம் உத்தரப்பிரதேசத்தில் பயன்பெறும் 34 மாவட்டங்களில் ஒன்றாகும்.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி பிரத்தாப்புகர் மாவட்டத்தின் மொத்த மக்கட்தொகை 3,173,752. இது தோராயமாக மங்கோலியா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 109வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் பிரத்தாப்புகர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 16.2%. பிரத்தாப்புகர் மாவட்டத்தின் பாலின விகிதப்படி 1000 ஆண்களுக்கு 994 பெண்கள் உள்ளனர். மேலும் பிரத்தாப்புகர் மாவட்ட மக்களின் கல்வியறிவு விகிதம் 73.1%.\n"}
{"id": "142775", "url": "https://ta.wikipedia.org/wiki?curid=142775", "title": "கண்ணி", "text": "கண்ணி\n\nஆற்றுப்படுத்துதல்\n"}
{"id": "142776", "url": "https://ta.wikipedia.org/wiki?curid=142776", "title": "குரலி", "text": "குரலி\n\nகுரலி தாவரத்தில் 3 வகைகள் (\"Trapa natans, Trapa bicornis, \"Trapa rossica\") உள்ளன. அவற்றில் நீர்நிலையிலும், மரத்தில் படரும் வகைள் உள்ளன. இவை சிவப்பு நிறத்தில் நீண்ட குரல்கொத்தாகப் பூக்கும்.\n\n\n"}
{"id": "142777", "url": "https://ta.wikipedia.org/wiki?curid=142777", "title": "குரவம்", "text": "குரவம்\n\nகுரவ மலர் பற்றிச் சங்கப்பாடல்கள் தரும் செய்திகள்\n"}
{"id": "142785", "url": "https://ta.wikipedia.org/wiki?curid=142785", "title": "துடும்பாட்டம்", "text": "துடும்பாட்டம்\n\nதுடும்பாட்டம் என்பது ஒரு தமிழர் ஆடற்கலை வடிவம் ஆகும். இது பெரிய மேளங்களை அடுத்துக் கொண்டு ஆடப்படும் ஆட்டம் ஆகும். இது ஆடப்படுவது அருகி வந்தாலும், இதை பல குழுக்கள் இன்றும் இசைத்து ஆடி வருகிறார்கள். பொதுவாக இந்த துடும்பாட்டம் கோயம்புத்தூா் மாவட்டங்களில் மிக பிரபலமாக அடிக்கக்கூடிய ஒரு இசை நிகழ்ச்சி.\n\nவரலாறு:\nஆதிகாலத்தில் சமூகத்தினருக்கு வரும் ஆபத்துக்களை உணா்த்தும் விதமாக எழுப்பப்பட்ட ஓசையே துடும்பாட்டம்.\n\nபெயா் காரணம்:\nதுடும்: துடும் என்பது பொிய இசைக் கருவியைக் குறிக்கிறது. அதாவது, ஆங்கிலத்தில் பேஸ் என்று அழைக்கப்படுகிறது. இதனை இசைக்கும்போது, துடும், துடும், துடும்... என்று இசை எழுப்புவதால் இதற்கு துடும் என்று பெயா் வந்தது. இதனோடு சோ்ந்து சிறிய வடிவில் உள்ள இசைக்கருவியை உருட்டு என்று அழைக்கப்படுகிறது. அதாவது இந்த துடும் என்ற இசைக்கேற்றவாறு தொடா்ந்து இசைக்கக் கூடிய ஒரு இசை உருட்டு. இரண்டும் சேரும்போது துடும்பிசை உருவாகிறது. பல கலைஞா்கள் இந்த இசையை இசைக்க, இசைக்கு ஏற்றவாறு ஒரு குழுவினா் ஆடுவது துடும்பாட்ம்.இந்த துடும்பாட்டம் கோயம்புத்தூா் திருவிழாக்களில் சுமாா் நூற்றுக்கும் மேற்பட்டோா் இசைப்பாா்கள் என்பது குறிப்பிடத்தக்கது.\n"}
{"id": "142788", "url": "https://ta.wikipedia.org/wiki?curid=142788", "title": "கண்ணேறு பொம்மை", "text": "கண்ணேறு பொம்மை\n\nகண்ணேறு பொம்மை என்பது சில தமிழர்கள் வீடுகளிலும் அலுவலகங்களிலும் தொங்கவிடப்படும் ஒரு வகைப் பொம்மை அல்லது பொம்மைத் தலை ஆகும். பார்ப்பதற்கு அசுரர்கள் போல் இருக்கும் இவை அந்த இடங்களை கண்ணூறில் இருந்து அல்லது தீய சக்திகளில் இருந்து பாதுகாக்கும் என்று சிலரால் நம்பப்படுகிறது. பிற இனத்தவர்கள் மத்தியிலும் இவ்வாறான பொம்மைகள் தொங்கவிடப்படும் வழக்கம் உள்ளது.\n"}
{"id": "142792", "url": "https://ta.wikipedia.org/wiki?curid=142792", "title": "ஓம் (மின்னியல்)", "text": "ஓம் (மின்னியல்)\n\nஓம் (ஆங்கிலம்: \"Ohm\") என்பது தடையை அளப்பதற்கான சர்வதேச அலகு ஆகும். இதனுடைய குறியீடு Ω ஆகும். இவ்வலகுக்கு சார்ச்சு சைமன் ஓம் என்ற செருமனிய இயற்பியல் வல்லுநரின் பெயர் சூட்டப்பட்டுள்ளது.\n\nSection::::வரைவிலக்கணம்.\nகடத்தியொன்றில் இரு புள்ளிகளுக்கிடையிலான அழுத்த வேறுபாடு ஒரு வோல்ட்டு ஆகவும் அக்கடத்தியில் பாயும் மின்னோட்டத்தின் அளவு ஓர் அம்பியர் ஆகவும் இருப்பின், அக்கடத்தியின் தடை ஓர் ஓம் ஆகும்.\n\nformula_1\n\nSection::::இலத்திரனியல் ஆவணங்களில் Ω குறியீடு.\nஇலத்திரனியல் ஆவணங்களில் (மீப்பாடக் குறிமொழி உள்ளடங்கலாக) Ω குறியீட்டினைப் பயன்படுத்தும்போது கவனமாக இருத்தல் அவசியமாகும். சில மென்பொருட்களில் எழுத்துரு ஆதரவு அளிக்காத நிலையில் Ω குறியீடானது, \"W\" என்ற குறியீட்டின் மூலம் காட்டப்படும். உதாரணமாக, 100 Ω தடையி என்பதற்குப் பதிலாக 100 \"W\" தடையி என்று காட்டப்படும். \n\nஒருங்குறியில் Ω குறியீட்டிற்கு \"U+2126\" என்ற இடம் ஒதுக்கப்பட்டுள்ளது.\n\n"}
{"id": "142795", "url": "https://ta.wikipedia.org/wiki?curid=142795", "title": "சந்திரசேகர ஆசாத்", "text": "சந்திரசேகர ஆசாத்\n\nசந்திரசேகர ஆசாத் (\"Chandra Shekhar Azad\", ; ; 23 சூலை 1906 – 27 பெப்ரவரி 1931) என அழைக்கப்படும் சந்திரசேகர சீதாராம் திவாரி இந்திய விடுதலை போராட்ட வீரர்களில் ஒருவர். இந்துசுத்தான் குடியரசு அமைப்பு மீளுருவாக்கம், ககோரி ரயில் கொள்ளை, பகத் சிங் போன்றவர்களை வழிநடத்துதல், இந்துசுத்தான் சோசலிசக் குடியரசு அமைப்பு உருவாக்கம், பிரித்தானிய அதிகாரி சான்டர்சு கொலை போன்றவற்றைச் செய்தவர்.\n\nSection::::வாழ்க்கை வரலாறு.\nSection::::சிறுவயது.\nஆசாத் 23 சூலை 1906ல் பண்டிட் சீதாராம் திவாரி மற்றும் ஜக்ரானி தேவி என்ற தம்பதியருக்கு உத்தரப் பிரதேசம் மாநிலத்திலுள்ள பதர்க்கா என்னும் ஊரில் பிறந்தார். இவரது தந்தை அலிஜார்பூரில் பணியாற்றிய போது இவர் தன் இளமைப்பருவத்தை மத்திய பிரதேச சபூவா மாவட்டத்தில் கழித்தார். அப்போது அவர் அம்மாவட்ட பில் பழங்குடிகளிடம் முறையாக வில்வித்தை கற்றார். அது அவருக்கு போராட்டக் காலத்தில் உதவியது.\n\nஇவரது தாயான தேவி இவரை காசியிலுள்ள வித்யா பீடத்தில் சமசுகிருதம் கற்க அனுப்புமாறு அவருடைய தந்தையிடம் கூறி ஏற்கச் செயதார். இவரது 15ஆவது வயதில் இவர் ஒத்துழையாமை இயக்கத்தில் இணைந்ததற்காகக் கைது செய்யப்பட்டு குற்றவியல் நடுவரிடம் கொண்டு செல்லப்பட்டார். நடுவர் அவரிடம் அவரது பெயர், தந்தைப்பெயர் மற்றும் அவரது முகவரியை அடுத்தடுத்து கேட்க அதற்கு அவர் முறையே விடுதலை (இந்தி - ஆசாத்), சுதந்திரம் மற்றும் சிறை என்று பதிலளித்தார். உடனே நடுவர் அவருக்கு மிகுந்த தண்டனையுடன் கூடிய சிறை செல்லுமாறு உத்தரவிடவே \"நான் அப்படிக்கூறினால் தான் நீங்கள் என்னைச் சிறைக்கு அனுப்புவீர்கள் என்றுதான் கூறினேன்\" என்று கூற அந்நடுவரகத்தில் உள்ளவர்கள் அனைவரும் சிரித்து விட்டனர். அதற்கு நடுவர் மிகவும் கோபமடைந்து அவருக்கு 15 பிரம்படி கொடுக்கக் கட்டளையிட ஒவ்வொரு அடிக்கும் அவர் \"பாரத் மாதா கி ஜெ\" எனக்கூறினார். அதுவரை சந்திரசேகர சீதாராம் திவாரி என்ற பெயருடன் அறியப்பட்டவர் அதற்குப் பிறகு சந்திரசேகர ஆசாத் என்று அழைக்கப்பட்டார்.\n\nSection::::இளமைப்பருவம்.\nகாந்தி, 1922ல் ஒத்துழையாமை இயக்கத்தைக் கைவிட்ட பின்னரும் ஆசாத் தனது நிலைப்பாட்டில் உறுதியாக இருந்தார்.\nமுழுச் சுதந்திரத்தை எந்த வழியினும் அடைய வேண்டும் என்பதற்காக தன்னைத்தானே அர்பணித்துக் கொண்டார். இவரது இளம்வயதில் இவரை பிரன்வேசு சாட்டர்ச்சி என்பவர் இந்துசுத்தான் குடியரசு அமைப்பை ஆரம்பித்த ராம் பிரசாத் பிசுமில் என்றவரிடம் அறிமுகப்படுத்தினார். விளக்குத்தீயில் தன் கையை எரித்துத் தனது தேசபக்தியை வெளிப்படுத்திய பின் பிசுமில் அவரைத் தன் அமைப்பில் சேர்த்துக் கொண்டார். சாதி, மத பணப் பேதமில்லாத அனைவருக்கும் சுதந்திரம் என்ற இந்துசுத்தான் குடியரசு அமைப்பின் கொள்கை ஆசாத்தை மிகவும் ஈர்த்தது. அதன்பின் அந்த அமைப்பை வளர்ப்பதற்காக பிரித்தானிய அரசாங்க பொருட்களை அவர் கூட்டாளிகளுடம் சேர்ந்து பிசுமிலின் சொந்த ஊரான சாசகான்பூர் வட்டாரத்திலேயேக் கொள்ளை அடிக்க ஆரம்பித்தார். அதில் 1925ல் நடந்த ககோரி ரயில் கொள்ளையும் ஒன்று. மேலும் சோசியலிச வழியிலேயே நாளைய இந்தியாவும் இந்திய சுதந்திரமும் இருக்க வேண்டுமென எண்ணினார்.\n\nSection::::ஜான்சி.\nஆசாத் ஜான்சியையே தன் அமைப்பின் தலைமைச் செயலகமாக சிறிது காலம் வைத்திருந்தார். ஜான்சியை அடுத்து 15 கிலோமீட்டர் தூரமுள்ள ஆர்ச்சா காடுகளையே தன் அமைப்பின் சண்டைப் பயிற்சிக் கூடமாகப் பயன்படுத்தினார். மேலும் அவரே தன் அமைப்பினருக்குப் போர்பயிற்சிகளைக் கற்றும் கொடுத்தார். ஆர்ச்சா காடுகளுக்குப் பக்கம் சதார் ஆற்றங்கரையிலுள்ள அனுமன் கோயிலில் கூடாரம் அமைத்து அதையே வசிப்பிடமாகப் பயன்படுத்தினார். அப்போது தர்மபுரம் கிராமத்தின் குழந்தைகளுக்குப் போர்ப்பயிற்சி அளிப்பதன் மூலம் அம்மக்களின் நன்மதிப்பை பெற்றார். அக்கிராமத்தின் பெயரான தர்மபுரம் பின் மத்திய பிரதேச அரசாங்கத்தால் ஆசாத்புரம் என்று பெயர் மாற்றம் செய்யப்பட்டது.\n\nஅவர் ஜான்சியில் வசித்தபோது சதார் சந்தையிலுள்ள பண்டல்கண்ட் மோட்டார் கேரேஜில் வாகனம் ஓட்டும் பயிற்சி பெற்றார். சதாசிவ மல்கபுர்கார், விசுவநாத வைசம்பாயன், பகவன் தாசு மகவுர், ஜான்சி பண்டிட் ரகுநாத் விநாயக் துளேகர், பண்டிட் சீதாராம் பாசுகர் பகவத் போன்றோர் இவரின் அமைப்பில் இணைந்தனர். மேலும் நய் பசுத்தியிலுள்ள ருத்ர நாராயண சிங் மற்றும் நாக்ராவிலுள்ள சீதாராம் பாசுகர் பகவத் வீடுகளிலும் சிறிது காலம் தங்கியிருந்தார்.\n\nSection::::பகத்சிங்கும் ஆசாத்தும்.\nஇந்துசுத்தான் குடியரசு அமைப்பு 1924ல் ராம் பிரசாத் பிசுமில், யோகேசு சந்தர் சேட்டர்ஜி, சசிந்திரநாத் சன்யால், சசிந்திரநாத் பக்ச்சி போன்றவர்களால் ஒத்துழையாமை இயக்கத்தை அடுத்த 2 ஆண்டுகளில் ஆரம்பிக்கப்பட்டது. 1925ல் இவ்வமைப்பால் நடத்தப்பட்ட ககோரி ரயில் கொள்ளையை அடுத்து பிரித்தானிய அரசாங்கம் புரட்சியாளர்களை அழிக்கத் தீவிரப்படுத்தப்பட்டது. பிரசாத், அசஃபகுலா கான், தகூர் ரோசன் சிங், ராசேந்திர நாத் லகரி போன்றவர்கள் இக்கொள்ளையில் சம்பந்தப்பட்டதால் அவர்கள் கொல்லப்பட்டனர். ஆசாத், சக்ரவர்த்தி, மற்றும் முராரி சர்மா போன்றவர்கள் பிடிக்கப்பட்டனர். ஆசாத் மீண்டும் இந்துசுத்தான் குடியரசு அமைப்பை மீளுருவாக்கினார். மேலும் ஆசாத்திற்கு பகத் சிங், சுக்தேவ், ராஜ்குரு போன்றவர்களுடன் நெருங்கிய தொடர்பு வைத்திருந்த பகவதி சரன் அரோரா என்றவருடன் பழக்கம் இருந்தது. அவர்கள் அனைவரும் இணைந்து இந்துசுத்தான் குடியரசு அமைப்பை இந்துசுத்தான் சோசலிசக் குடியரசு அமைப்பு என்ற பெயருடன் மறு உருவாக்கம் செய்தனர். அதன்படி சோசியலிச முறையில் இந்தியா விடுதலை அடைவதை அவர்கள் கொள்கையாகக் கொண்டனர்.\n\nSection::::மறைவு.\nபெப்ரவரி 27, 1931 அன்று அலகாபாத் அல்ஃப்ரட் பூங்காவில் தன் இயக்கத்தவரான் சுக்தேவுடன் பேசிக்கொண்டிருந்த போது பிரித்தானிய காவல்துறையினர் சுற்றி வளைத்தனர். சுக்தேவைத் தப்பிக்க விட்டுவிட்டு நீண்ட நேரம் காவல்துறையினரிடம் போராடினார். காலில் குண்டடிபட்டதால் ஆசாத்தால் அங்கிருந்து தப்பிக்க இயலாமல் போனது. தன் துப்பாக்கியில் ஒரு தோட்டா மட்டும் மட்டுமிருக்க காவல்துறையினரிடம் உயிருடன் பிடிபடக்கூடாது என்பதால் தன்னைத்தானே சுட்டுக்கொண்டார். ஆனால் பிரித்தானிய காவல்துறையினர் அவரை என்கவுண்டரில் சுட்டுக் கொன்றதாகவே கூறினர். அவர் பயன்படுத்திய துப்பாக்கி அலகாபாத் அருங்காட்சியகத்திலும் அதன் ஆவணங்கள் லக்னோ சி.ஐ.டி. தலைமையகத்திலும் உள்ளது.\n\nSection::::பிரபலம்.\nஆசாத் கொல்லப்பட்ட இடமான அல்ஃப்ரெட் பூங்கா அதன் பிறகு சந்திரசேகர ஆசாத் பூங்கா என்றே அழைக்கப்பட்டது. மேலும் அவரது பெயரில் பள்ளிகள், கல்லூரிகள், வீதிகள் மற்றும் பொதுக்கழகங்கள் தொடங்கப்பட்டுள்ளன.\nSection::::திரைப்படம்.\nபகத்சிங் வரலாற்றை கொண்ட திரைப்படங்களில் ஆசாத் முக்கிய கதாப்பாத்திரமாக உள்ளது. அவை,\n"}
{"id": "142801", "url": "https://ta.wikipedia.org/wiki?curid=142801", "title": "சுக்தேவ் தபார்", "text": "சுக்தேவ் தபார்\n\nசுக்தேவ் தபார் அல்லது சுக்தேவ் (15 மே 1907 - மார்ச் 23, 1931 () பஞ்சாப் மாநில லூதியானாவில் பிறந்த இந்திய விடுதலை போராளி. பிரித்தானிய காவல்துறை அதிகாரியான சான்டர்சு மற்றும் அவர் கீழுள்ள சில அதிகாரிகள் லாலா லஜபத் ராய் என்ற விடுதலை போராட்டக்காரரை அடித்துக்கொன்றனர். அதற்கு பலி வாங்குவதற்காக சுக்தேவ் அவருடையக் கூட்டாளிகளான பகத்சிங், சிவராம் ராஜ்குரு போன்றோருடன் சேர்ந்து சான்டர்சு பதில் கொலை செய்ததற்காக அதிகம் அறியப்பட்டவர்.\n\nஇக்கொலைவழக்கில் இம்மூன்று பேரும் லாகூர் மத்திய சிறையில் மார்ச் 23, 1931ல் தூக்கிலிடப்பட்டு, எவரும் அறியாமல் இருப்பதற்காக சிறைக்கு பின் பக்கமாக கடத்தப்பட்டு லாகூரிலிருந்து 50 மைல் தொலைவிலுள்ள சட்லஜ் ஆற்றாங்கரையில் எரியூட்டப்பட்டனர்.\n\nSection::::பிறப்பு மற்றும் ஆரம்ப வாழ்க்கை.\nசுக்தேவ், பஞ்சாப் மாநிலத்தின் லூதியானா மாவட்டத்தில், லயால்பூரியில் மே 15 , 1907 ஆம் நாள் பிறந்தார். அவரது தந்தையார் பெயர் ராம் லால் தாப்பர். லயால்பூர் தன்பத்மல் ஆரியா பள்ளியில் ஏழாவது வகுப்புவரை பயின்றார். பின்னர், சனாதன உயர்நிலைப் பள்ளியில் சேர்ந்து படித்து பத்தாம் வகுப்பில் தேர்ச்சியடைந்தார்.\n\nஇந்துசுத்தான் சோசலிசக் குடியரசு அமைப்பு என்ற இயக்கத்தில் சேர்ந்து, இந்திய விடுதலை போராளி ஆனார்.\n\nSection::::காந்தியின் ஒப்புதல்.\nஇம்மூவரின் தூக்குதண்டனையின் போது வெள்ளையர்கள் கேட்ட தூக்குதண்டனை அங்கீகரிக்கும் பத்திரத்தில் காந்தி கையொப்பம் இட்டது போலவும், \"தி லெஜன்ட் ஆஃப் பகத்சிங்\" என்ற இந்தி திரைப்படத்தில் இந்த தண்டனைக்கான ஒப்பீட்டு பத்திரத்தில்(காந்தி இர்வின் பேக்ட்) கையெழுத்திட்டதற்காக காந்தியை மக்கள் கடுமையாக விமர்சிப்பது போல் காட்சிகள் அமைக்கப்பட்டிருந்தன. அகிம்சையை பின்பற்றுபவர் எப்படி இம்சை தரும் தூக்குதண்டனைக்கு ஒப்புதல் அளிக்கலாம் என்பது போல கருத்துகள் மக்களால் பேசப்பட்டது. இதற்கான ஆதாரம் ஃபிரன்ட் லைன் பத்திரிக்கையில் உள்ளது.\n"}
{"id": "142802", "url": "https://ta.wikipedia.org/wiki?curid=142802", "title": "மிட்நைட் கவுபாய் (திரைப்படம்)", "text": "மிட்நைட் கவுபாய் (திரைப்படம்)\n\nமிட்நைட் கவுபாய் (Midnight Cowboy) 1969 இல் வெளியான அமெரிக்க நாடகத் திரைப்படமாகும். ஜெரோம் ஹெல்மேன் ஆல் தயாரிக்கப்பட்டு ஜான் ச்லெஸ்சிங்கர் ஆல் இயக்கப்பட்டது. டஸ்டின் ஹாப்மேன், ஜான் வோயிட், சில்வியா மைல்ஸ் ஆகியோர் நடித்துள்ளனர். இத்திரைப்படம் மூன்று அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து மூன்றையுமே வென்றது.\n\n\n"}
{"id": "142803", "url": "https://ta.wikipedia.org/wiki?curid=142803", "title": "த பிரெஞ்சு கன்னக்சன் (திரைப்படம்)", "text": "த பிரெஞ்சு கன்னக்சன் (திரைப்படம்)\n\nபிரெஞ்சு கன்னக்சன் (The French Connection) 1971 இல் வெளியான அமெரிக்கத் திரில்லர் திரைப்படமாகும். பில்லிப் டி'அந்தோணி ஆல் தயாரிக்கப்பட்டு வில்லியம் பிரைட்கின் ஆல் இயக்கப்பட்டது. ஜீன் ஹாக்மேன், பெர்னான்டோ ரே, ராய் செயிடர், டோனி லொ பியான்கோ, மார்செல் போச்சுப்பி ஆகியோர் நடித்துள்ளனர். இத்திரைப்படம் எட்டு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது.\n\n"}
{"id": "142814", "url": "https://ta.wikipedia.org/wiki?curid=142814", "title": "கவண்வில்", "text": "கவண்வில்\n\nகவண்வில் அல்லது கவட்டை என்பது சிறு பறவைகளை வேட்டையாட உதவும் சிறு வேட்டைக் கருவி. சிறிய மரக்கிளைகளில் ஆங்கில எழுத்தான வி(V) என்பது போல் பிரியும் இருகிளைகளை வெட்டி எடுத்துக் கொள்கின்றனர். இதைக் கையில் பிடிப்பதற்கேற்ற வகையில் செதுக்கப் பட்டிருக்கும். குறிப்பிட்ட நீளத்திற்கு இரண்டு சம அளவு ரப்பர் துண்டுகளை எடுத்துக் கொண்டு, ரப்பர் துண்டுகளின் ஒரு முனையை தயாரித்து வைத்திருக்கும் வி வடிவ மரக்குச்சியின் இரு கிளைகளிலும் கட்டிக் கொள்கின்றனர். இரண்டாவது முனையை சிறிய தோல் பகுதியில் இணைக்கின்றனர். இந்தத் தோல் பகுதியில் சிறு கற்கள் அல்லது உருண்டை வடிவப் பொருட்களை வைத்து தூரத்திலிருக்கும் பொருளை நோக்கிக் குறி வைத்துக் கொண்டு ரப்பர் துண்டை இழுத்துக் கொண்டு பின்னர் விடுவிக்கின்றனர். இப்போது தோல் பகுதியில் வைக்கப்பட்டிருந்த சிறு கல் குறி வைக்கப்பட்ட பகுதி நோக்கிச் செல்லும். இதில் சிறப்பான பயிற்சி பெற்றவர்கள் குறிவைத்த இடத்தை சரியாகச் செலுத்த முடியும். குருவி, காகம் போன்ற சிறு பறவைகளை வேட்டையாட இந்தக் கவண் வில் அதிகம் பயன்படுத்தப்பட்டது. இந்த சிறு வேட்டைக் கருவியை நரிக்குறவர் அதிகம் பயன்படுத்தினர்.\n"}
{"id": "142827", "url": "https://ta.wikipedia.org/wiki?curid=142827", "title": "குருக்கத்தி (மலர்)", "text": "குருக்கத்தி (மலர்)\n\nகுருக்கத்தி என்பது ஒரு மலர்க்கொடி. இது மாதவி,குருகு, கத்திகை என்றும் குறிப்பிடப் பெறும். 'வசந்தமல்லி' என மக்கள் வழங்குகின்றனர். இது நீண்ட கூரிய, கரும் பச்சை இலைகளையும், கொத்தான மணமுள்ள மலர்களையும் உடைய என்றும் பசுமையான நீண்ட கொடியினம்.\n\n"}
{"id": "142831", "url": "https://ta.wikipedia.org/wiki?curid=142831", "title": "குருகிலை", "text": "குருகிலை\n\nகுருகிலை (\"Ficus virens\") என்பது \"அத்தி\" இன மரமாகும். இது இந்திய, தென்னாசியா, மலேசியா, வட அவுத்திரேலியா வரை காணப்படுகிறது. \n\nSection::::குருகிலையின் தன்மைகள்.\nமழை பொழியும் இடி முழக்கத்தால் குருகிலை தளிர்க்கும். <br>\nகுருகிலை என்னும் பூ மகளிர் புன்னகை பூப்பது போல வெண்மையாகப் பூக்கும். <br>\nவானம் இடி முழங்குகிறது; முருகன் திருவிழா முழக்கம் போல முழங்குகிறது. காடெல்லாம் குருகிலைப் பூ பூத்துக் குலுங்குகிறது. இவ்வாறு தலைவி கூறுகிறாள். <br>\nகுருகு போல வெண்ணிறத்தில் பூக்கும் பூ குருகிலை \n\nSection::::குருகு (மலை).\nகுருகு பெயரிய குன்றம் என்பது கிரவுஞ்ச மலை. முருகன் குருகுமலையை வேலெறிந்து பிளந்தார் என்பது புராணக்கதை.\n\n"}
{"id": "142840", "url": "https://ta.wikipedia.org/wiki?curid=142840", "title": "தி காட்பாதர் பாகம் II (திரைப்படம்)", "text": "தி காட்பாதர் பாகம் II (திரைப்படம்)\n\nதி காட்பாதர் பாகம் II (The Godfather Part II) 1974 இல் வெளியான அமெரிக்க திரைப்படமாகும்.பிரான்சிஸ் போர்ட் கோப்போலா ஆல் தயாரித்து இயக்கப்பட்டது. மார்லன் பிராண்டோ, அல் பாச்சினோ, ஜேமஸ் கான், ராபர்ட் டுவால், டைனே கியட்டன் ஆகியோர் நடித்துள்ளனர். இத்திரைப்படம் பதினொன்று அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஆறு அகாதமி விருதுகளை வென்றது.\n\n"}
{"id": "142842", "url": "https://ta.wikipedia.org/wiki?curid=142842", "title": "அனுராகம் சிறுவர் கலைக்களஞ்சியம்", "text": "அனுராகம் சிறுவர் கலைக்களஞ்சியம்\n\nஅனுராகம் சிறுவர் கலைக்களஞ்சியம் என்பது அனுராகம் பதிப்பகத்தால் வெளியிடப்பட்ட சிறுவர் கலைக்களஞ்சியம் ஆகும். இது 8? நூல்களைக் கொண்டது. ஒவ்வொரு தொகுதியும் 150 வரையான பக்கங்களை உடையன. இதன் முதன்மை ஆசிரியர் உஷா ஆவார். பெரும்பான்மையாக அறிவியல் செய்திகளை இது கேள்வி பதிவில் வடிவில் தொகுத்துத் தருகிறது.\n"}
{"id": "142844", "url": "https://ta.wikipedia.org/wiki?curid=142844", "title": "இடதுசாரித் தமிழ் சிறுவர் இலக்கியம்", "text": "இடதுசாரித் தமிழ் சிறுவர் இலக்கியம்\n\nஇடதுசாரித் தமிழ் சிறுவர் இலக்கியம் என்பது இடதுசாரிக் கருத்துக்களை சிறுவர்களுக்கு எடுத்துச் சொல்லும் வண்ணம் உருவாக்கப்பட்ட நூல்கள் ஆகும். குறிப்பாக சோவியத் ஒன்றியக் காலகட்டத்தில் சோவியத் ஒன்றியத்தில் இருந்தும், சீனாவில் இருந்தும் வெளியிடப்பட்ட சிறுவர் நூல்களின் தமிழ் மொழிபெயர்ப்புகள் ஆகும். \"அப்புத்தகங்கள் பாவித்த மொழி குழந்தைகளுக்குரியதாக இல்லாமல் போனாலும் அவை அறிமுகப்படுத்திய வண்ண வண்ண உலகங்களும், கதைமாந்தர்களும், அப்புத்தகங்களின் அடியூடாக அமைந்த அசாத்தியமான கற்பனை வளமும் குழந்தைகளின் மனநிலைக்கு உகந்தவையாக, அவர்களின் கற்பனைக்கு மிக நெருக்கமானவையாக விளங்கின\".\n"}
{"id": "142851", "url": "https://ta.wikipedia.org/wiki?curid=142851", "title": "குவளை (தாவரம்)", "text": "குவளை (தாவரம்)\n\nகுவளை அல்லது வெள்ளை அல்லி எனப்படுவது ஓர் நீர்த்தாவரமும் \"நிம்பியா\" குடும்பத் தாவரமும் ஆகும்.\n\nகுவளை மலர் குளத்தில் பூக்கும். மலைப்பகுதி மகளிர் பறித்துக் குவித்து விளையாடியதாகச் சங்கநூல் குறிப்பிடும் மலர்களில் ஒன்று.\n\nஇதில் செங்குவளை கருங்குவளை வெண்குவளை என்றெல்லாம் பல வகைகள் உண்டு.\n\nகுவளைமலரின் மொட்டு மகளிரின் கண்ணுக்கு உவமையாகக் கூறப்படும்.\n\nSection::::இவற்றையும் பார்க்கவும்.\n-சங்ககால மலர்கள்\n\n"}
{"id": "142852", "url": "https://ta.wikipedia.org/wiki?curid=142852", "title": "கேண்டிபார்", "text": "கேண்டிபார்\n\nகேண்டிபார் (\"CandyBar\") என்பது மாக்கு இயக்கி எக்சின் (Mac OS X) கீழ் இயங்கும் ஒரு பயன்பாட்டு மென்கலம். இதனை பேனிக்கு என்னும் நிறுவனமும், த ஐக்கான்ஃவேக்டரி என்னும் அடையாளச்சின்னம் வடிவுருவாக்கு நிறுவனமும் உருவாக்கின. இம் மென்கலத்தின் பயன்பாடு, மாக்கு இயக்கி கணினியின் திரையில் தெரியுமாறு வழங்கும் அடையாளச் சின்னங்களை, பயனர்கள் தங்களுக்கு விருப்பமானவாறு மாற்று வடிவத்தில் அமைத்துக்கொள்ள உதவும் ஒரு மென்கலம். எடுத்துக்காட்டாக கோப்புகளைக் காட்டும் ஓர் அடையாளச்சின்னத்தை பயனர்கள் விரும்பும் வேறு ஒரு வடிவில் அமைந்த அடையாளச்சின்னமாக மாற்றிக்கொள்ளலாம். அண்மைய வெளியீடாகிய கேண்டிபார் 3 (CandyBar 3) மாக் இயக்கி சிறுத்தையின் (லெப்பர்டு) (Mac OS X 10.5 \"Leopard\"), மாக்கு இயக்கி பனிச்சிறுத்தை (Mac OS X v10.6 அல்லது 10.6 \"Snow Leopard\") ஆகியவற்றின் கீழ் இயங்குகின்றது. இவை 512 x 512 படவணுக்கள் உயர் துல்லிய \"சிறுத்தை\"ச் சின்னங்களாக வழங்கவல்லன; லெப்பர்டு இடாக்கு (Leopard dock) என்பதையும் மாற்றியமைக்க வல்லது. பயனர்கள் பல்வேறு வகையான அடையாளச் சின்னங்களையும் இடாக்கு என்னும் இணைப்புகளையும் ஐக்கான்ஃவேக்டரி வலைத்தளத்தில் இருந்து பெறலாம். கேண்டிபார் என்பது ஐக்கான்ஃவேக்டரியின், முன்பிருந்த ஐக்கன்ட்ரோல் (iControl) என்னும் மென்கலத்தின் வழித்தோன்றல் மென்கலம். இந்த ஐக்கன்ட்ரோல் மாக்கு இயக்கி 8, 9 களுக்குப் பயன்படுத்தப் பட்டது. \n\n"}
{"id": "142855", "url": "https://ta.wikipedia.org/wiki?curid=142855", "title": "குளவி (தாவரம்)", "text": "குளவி (தாவரம்)\n\nகுளவி (\"Patchouli\") என்பது குறிஞ்சி நிலத்தில் பூக்கும், மலரைக் கொண்ட தாவரங்களில் ஒன்று ஆகும். இது கார்காலம் தொடங்கி முதல்மழை பெய்தவுடனேயே அரும்புவிட்டு புதர்புதராக பூத்துக் குலுங்கும். இம்மலர் தென் கிழக்கு ஆசியாவில் அதிகமாக காணப்படுகிறது.\n\nஇதன் பூக்கள் மிகுந்த வாசனையுடன் காணப்படுவதால் பல நூற்றாண்டுகளாக வாசனை திரவியம் தயாரிக்க பயன்படுத்தப்படுகிறது.\n\nSection::::வளர்ப்பு முறை.\nஇத்தாவரம் சூடான இடத்தில் வளரக்கூடியவை. ஆனால் நேரடி சூரிய ஒளியில் வளராது. நீர் இல்லாமல் வாடிப்போய் இருந்தால் மழை அல்லது நீர் ஊற்றியவுடன் விரைவாக வளர்ந்துவிடக்கூடியவை. இதன் சிறிய விதைகளைப்பயன்படுத்தி பயிரிடலாம். அல்லது தாவரத்தின் பகுதியை வெட்டி நட்டு வளர்க்கலாம்.\nSection::::வேறு பெயர்கள்.\nஇக்காலத்தில் இதனைக் குட்டிப்பிலாத்தி, காட்டுமல்லி என வழங்குவர். குளவிக் கூடு போல் பூக்கும் மலர் ஒன்றினை அறிஞர்கள் எனக் காட்டுகின்றனர். \"[[:en:Millingtonia hortensis|Millingtonia hortensis\" என்பதும் குளவித்தாவரம் என்று கருதப்படுகிறது.\n\nSection::::பயன்பாடுகள்.\nதற்காலத்தில் பல வாசனை தயாரிப்புகளில் இவை பயன்படுகின்றன. கரையான் தடுப்பானாக கூட பயன்படலாம் என்று கண்டுபிடிக்கப்பட்டுள்ளது.\n\nSection::::அடிக்குறிப்பு.\n[[பகுப்பு:குறிஞ்சிப் பாட்டில் வரும் மலர்கள்]]"}
{"id": "142874", "url": "https://ta.wikipedia.org/wiki?curid=142874", "title": "தாழை", "text": "தாழை\n\nதாழை மலர் (\"Pandanus fascicularis\") தற்காலத்தில் தாழம்பூ என அழைக்கப்படுகிறது. வழுவழுப்பான மரத்தை வாழை என்பது போன்று, தாழ்ந்து தொங்கும் மடல்பூவைத் தாழை என்றனர். நீர்நிலைகளின் கரைகளில் இவை செழித்து வளரும். தாழம்பூவை மகளிர் தலையில் சூடிக்கொள்வர். கூந்தலில் சடை பின்னும்போது சேர்த்துப் பின்னிக்கொண்டும் மணம் கமழச் செய்வர்.\n\nகைதை என்னும் மலரும் இதன் இனம். கைதை மேட்டுநிலங்களிலும் மழைநீர் வளத்தில் வளரும். கடற்கரை மணல்வெளியில் வளர்வது கைதை. தாழை என்பது சூடும் பூ. கைதை என்பது நிழல் தரும் மரம்.\n\nSection::::சங்க காலம்.\nசங்ககால மகளிர் குவித்து விளையாடிய மலர்களில் தாழை கைதை ஆகிய இரு மலர்களும் இடம்பெற்றுள்ளன.\n\n\nSection::::பயன்பாடுகள்.\nதாழைமர இலைகளை மடல் என்பர். தாழைமடல்களைக் கொண்டு குடை செய்வர். தலையில் தொப்பி போலப் போட்டுக்கொள்ளும் குடையாகவும், மழைக்குக் கையால் பிடித்துக்கொள்ளும் குடையாகவும் இது தைக்கப்படும். இதன் வாசனைக்காக இதனை உணவில் சேர்ப்பார்கள்.\n"}
{"id": "142876", "url": "https://ta.wikipedia.org/wiki?curid=142876", "title": "கைதை", "text": "கைதை\n\nகைதை (\"Pandanus odorifer\") என்னும் மலர் தாழை இனம். பூவே முள்ளாகிக் கையில் தைப்பதால் ‘கைதை’ என இதற்குப் பெயரிட்டனர். கைதை மேட்டுநிலங்களிலும் மழைநீர் வளத்தில் வளரும். கடற்கரை மணல்வெளியில் வளர்வது கைதை. தாழை என்பது சூடும் பூ. கைதை என்பது நிழல் தரும் மரம்.\n\nதாழை மலரே தாழம்பூ எனப்படுகிறது. நீர்நிலைகளின் கரைகளில் இவை செழித்து வளரும். தாழம்பூவை மகளிர் தலையில் சூடிக்கொள்வர். கூந்தலில் சடை பின்னும்போது சேர்த்துப் பின்னிக்கொண்டும் மணம் கமழச் செய்வர்.\n\nசங்ககால மகளிர் குவித்து விளையாடிய மலர்களில் தாழை கைதை ஆகிய இரு மலர்களும் இடம்பெற்றுள்ளன.\n\n"}
{"id": "142877", "url": "https://ta.wikipedia.org/wiki?curid=142877", "title": "கொகுடி", "text": "கொகுடி\n\nகொகுடி என்னும் மலரை இக்காலத்தில் அடுக்குமல்லி என்கின்றனர்.\n\nசங்ககால மகளிர் குவித்து விளையாடிய 99 மலர்களில் இந்தக் கொகுடி (\"Jasminum sambac\") மலரும் ஒன்று. \nஅதில் இந்த நறுமணம் மிக்க குளிர்ச்சி மிக்க பூ எனக் குறிப்பிடப்பட்டுள்ளது.\n\n"}
{"id": "142883", "url": "https://ta.wikipedia.org/wiki?curid=142883", "title": "கோங்கம்", "text": "கோங்கம்\n\nகோங்கம் என்று சங்கப்பாடல் கூறும் மரத்தை இக்காலத்தில் கோங்கு (Cochlospermum religiosum) எனக் கூறுகின்றனர்.\n\nகோங்கமரம் இக்காலத்தில் வீட்டுப்பொருள்கள் செய்யப் பயன்படுகிறது. இதனால் செய்யப்பட்ட பொருள்கள் இலேசாகவும், மழமழப்பாகவும், மஞ்சள்-நிறதிலும் இருக்கும்.\n\nசங்ககால மகளிர் குவித்து விளையாடியதாகத் தொகுக்கப்பட்டுள்ள 99 மலர்களில் கோங்கம் பூவும் ஒன்று.\n"}
{"id": "142901", "url": "https://ta.wikipedia.org/wiki?curid=142901", "title": "வென் ஜியாபாவோ", "text": "வென் ஜியாபாவோ\n\nவென் ஜியாபாவோ (ஆங்கிலம்:Wen Jiabao) (பிறப்பு 19 செப்டம்பர் 1942) சீனாவின் தற்போதைய பிரதமர் ஆவார். பதவியின் அடிப்படையில் இவரே சீன மக்கள் குடியரசின் அதிகாரபூர்வ தலைவர். ஜியாபாவோ அடிப்படையில் நிலவியல் மற்றும் பொறியியல் துறையை பின்புலமாக கொண்டவர். 1968 ஆம் ஆண்டில் பீஜிங் நிலவியல் கல்விமையத்தில் முதுகலை பட்டம் பெற்றார். அதனைத் தொடர்ந்து கன்சு மாகாணத்தில் பணிபுரிந்த வென் சில ஆண்டுகளில் அரசியலுக்குள் நுழைந்தார். ஜாவோ ஜியாங் போன்ற தலைவர்களுடன் சேர்ந்து 1989 ஆம் ஆண்டு தியனன்மென் சதுக்கம் எதிர்ப்புப் போராட்டங்களில் பங்கேற்றார். 1998 ஆம் ஆண்டிலிருந்து 1993ஆம் ஆண்டுவரை ஜூ ரோங்ஜி பிரதமராக இருந்த காலகட்டத்தில் சீனாவின் துணை பிரதமர் (Vice Premier of the People's Republic of China) ஆக இருந்தார். இந்த கால கட்டத்தில் இவர் விவசாயம் மற்றும் நிதி இலாகாக்களை கவனித்தார். 2003 ஆம் ஆண்டில் சீனாவின் பிரதமராக பதவியேற்றார். சில உலகலாவிய ஊடகங்களாலும், சீன மக்களாலும் இவரை 'மக்களின் பிரதமர்' (the people's premier) எனப் புகழ்கின்றனர்.\n"}
{"id": "142906", "url": "https://ta.wikipedia.org/wiki?curid=142906", "title": "சிந்து (மலர்)", "text": "சிந்து (மலர்)\n\nசிந்து மலர் மணமுள்ள மகரந்தப் பொடிகளைச் சிந்துவது. சிந்துரக்கட்டி \"சிந்துரச்சுண்ணம் என மணப்பொடிகளை இலக்கியங்கள் போற்றுகின்றன. குங்குமத்தைச் செந்தூரம் என்பர். திலகமிடும்போது சிந்தி மணப்பது சிந்தூரம். சிவப்பாக இருப்பதால் இது செந்தூரம். சிந்தி மணப்பதால் இது சிந்து. \n\nசெந்தூரம் தயாரிக்க உதவுவது செந்தூர மரம். இதன் பழம்பெயர் சிந்து. அதன் மலர் சங்ககால மகளிர் குவித்து விளையாடிய 99 மலர்களில் ஒன்று. குறிஞ்சிப்பாட்டு (பாடலடி 89)\n"}
{"id": "142909", "url": "https://ta.wikipedia.org/wiki?curid=142909", "title": "சிந்துவாரம்", "text": "சிந்துவாரம்\n\nசிந்து என்னும் மலரை அடுத்து வாரம் என்னும் சொல்லைச் 'சிந்து' என்பதனுடன் சேர்த்துச் 'சிந்துவாரம்' என்னும் பெயரில் ஒரு மலரை அறிஞர்கள் சிலர் குறிப்பிடுகின்றனர். \nவாரம் என்பது தனியொரு மலர்.\n\nபல்வேறு மலர்களைச் சிந்துவாரம் என அவர்கள் காட்டுகின்றனர். \n"}
{"id": "142913", "url": "https://ta.wikipedia.org/wiki?curid=142913", "title": "ஐதரசன் சயனைடு", "text": "ஐதரசன் சயனைடு\n\nஐதரசன் சயனைடு (\"Hydrogen cyanide\") அல்லது புரூசிக் அமிலம் (\"Prussic acid\") என்பது HCN என்ற மூலக்கூற்று வாய்ப்பாட்டைக் கொன்ட ஒரு வேதிச்சேர்மமாகும். இச்சேர்மம், நிறமற்றதும், அதிக நச்சுத்தன்மை கொண்டதும், எளிதில் தீப்பற்றக் கூடியதுமான திரவமாகும். இத்திரவமானது, அறை வெப்பநிலைக்குச் சற்று அதிகமான வெப்பநிலையிலேயே, அதாவது, கொதிக்கக் கூடியதாக உள்ளது. ஐதரசன் சயனைடானது தொழில் முறையில் பெருமளவில் தயாரிக்கப்படுகிறது. பலபடிகளிலிருந்து மருந்தியல் பொருட்கள் வரை பல்வேறு வேதிச்சேர்மங்களின் தயாரிப்பில் மிகவும் மதிப்பு மிக்க முன்னோடிச் சேர்மமாகும்.\n\nSection::::அமைப்பு மற்றும் பொதுவான பண்புகள்.\nஐதரசன் சயனைடானது, கார்பன் மற்றும் நைட்ரசன் இவற்றுக்கிடையே முப்பிணைப்பைக் கொண்டுள்ள நேர்கோட்டு வடிவ சேர்மமாகும். ஐதரசன் சையனைடின் ஒரு சிறு தானொத்திய சேர்மம் ஐதரசன் ஐசோ சயனைடு (HNC) ஆகும்.\n\nஐதரசன் சயனைடு 9.2 என்ற குறைவான காடித்தன்மை எண்ணுடன் மிகக்குறைந்த அமிலத்தன்மை கொண்டதாக இருக்கிறது. இந்த சேர்மம் நீரில் பகுதியளவு அயனியாக்கம் அடைந்து சயனைடு எதிரயனியைத் தருகிறது. நீரில் ஐதரசன் சயனைடு கரைந்த கரைசலானது ஐதரோ சயனிக் அமிலம் என அழைக்கப்படுகிறது. சயனைடு எதிரயனியைக் கொண்ட உப்புகள் சயனைடுகள் என அழைக்கப்படுகின்றன.\n\nSection::::கண்டுபிடிப்பின் வரலாறு.\nஐதரசன் சயனைடானது 1704 ஆம் ஆண்டு முதலே நன்கறியப்பட்ட, மூலக்கூறு அமைப்பு அறியப்படாத பிரஷ்யன் நீலம் என்ற நிறமிப்பொருளிலிருந்து முதன்முதலில் பிரித்தெடுக்கப்பட்டது. பிரஷ்யன் நீலத்தின் அமைப்பானது நீரேற்றப்பட்ட பெர்ரிக் பெர்ரோ சயனைடின் விகிதாச்சார வாய்ப்பாட்டைக் கொண்ட ஒரு அணைவுப் பல்லுறுப்பியின் சிக்கலான அமைப்பைக் கொண்டுள்ளது என்பது தற்பொழுது அறியப்படுகிறது. 1752 ஆம் ஆண்டில், பிரெஞ்சு வேதியியலாளர் பியரி மாக்குயெர் என்பவர் பிரஷ்யன் நீலம் என்ற நிறமியானது இரும்பு ஆக்சைடு மற்றும் ஒரு எளிதில் ஆவியாகக்கூடிய பகுதிப்பொருளுமாக மாற்றப்படலாம் என்ற முக்கியமான படிநிலையைக் கண்டறிந்தார். மேலும், இப்பகுதிப்பொருட்கள் கூடி மீண்டும் பிரஷ்யன் நீலத்தை உருவாக்க முடியும் என்பதையும் அவர் கண்டறிந்தார். அன்று அறியப்படாது இருந்த எளிதில் ஆவியாகும் தன்மையுள்ள மற்றுமொரு பகுதிப்பொருளே ஐதரசன் சயனைடாக இன்று அறியப்படுகிறது. பியரி மாக்குயெரின் கண்டுபிடிப்பினைத் தொடர்ந்து, 1782 ஆம் ஆண்டில், சுவீடன் நாட்டு வேதியியலாளர் கார்ல் வில்லியம் ஷீலே என்பவர் பிரஷ்யன் நீலத்திலிருந்து முதன் முதலில் ஐதரசன் சயனைடைத் தயாரித்தார்.\n\n"}
{"id": "142914", "url": "https://ta.wikipedia.org/wiki?curid=142914", "title": "தொல் பொருட்காட்சிச்சாலை, யாழ்ப்பாணம்", "text": "தொல் பொருட்காட்சிச்சாலை, யாழ்ப்பாணம்\n\nதொல் பொருட்காட்சிச்சாலை - யாழ்ப்பாணம் அல்லது யாழ்ப்பாணம் தொல் பொருட்காட்சிச்சாலை இலங்கையின் யாழ்ப்பாணம், நல்லூர் நாலவர் வீதியில் அமைந்துள்ளது. நாவார் கலாச்சார மண்டபம் அமைந்துள்ள வளாகத்தின் பின்புறத்தே பழைய கட்டடம் ஒன்றில் அரிய வரலாற்றுச் சின்னங்கள் பலவற்றைக் கொண்டு காணப்படுகின்றது.\n\nஇங்கு காணப்படும் காலனித்துவ ஆட்சிக் காலத்திற்கு முன்னான பொருட்கள் முதல் காலனித்துவ ஆட்சிக்காலத்துப் பொருட்கள் என்பன குறிப்பிட்டுச் சொல்லக் கூடிய பொருட்களாகும். இந்து சமயம் சார்ந்த பொருட்கள் இங்கு அதிகம் காணப்படுகின்றன. அத்துடன் பௌத்தம் சார் பொருட்களும் காணப்படுகின்றன.\n\n"}
{"id": "142916", "url": "https://ta.wikipedia.org/wiki?curid=142916", "title": "சுள்ளி மலர்", "text": "சுள்ளி மலர்\n\nசுள்ளி அல்லது செம்முள்ளி பற்றிய குறிப்பு சங்கப்பாடல்களில் இரண்டு இடங்களில் மட்டும் உள்ளது.\n\nகுறிஞ்சி நில மகளிர் குவித்து விளையாடியதாகக் குறிஞ்சிப்பாட்டு குறிப்பிடும் 99 மலர்களில் ஒன்று என்பது ஒரு குறிப்பு.\n\nகுறிஞ்சி நில மகளிர் கூந்தலில் சூடிக்கொண்ட மலர்கள் என்று திணைமாலை நூற்றைம்பது என்னும் நூல் குறிப்பிடும் மலர்களில் ஒன்றாக இருப்பது மற்றொரு குறிப்பு.\n\nசுள்ளி, சுனையில் பூக்கும் நீலம், சோபாலிகை, செயலை ஆகிய 4 மலர்கள் மகளிர் சூடிக்கொண்டதாக இந்தப் பாடல் தெரிவிக்கிறது. \nஇதில் உள்ள ‘சுள்ளி’ என்னும் மலரை ‘ஞாழல்’ என அறிஞர்கள் குறிப்பிடுகின்றனர்.\n\nகுறிஞ்சிப்பாட்டு தொகுத்துக் கூறும் 99 மலர்களில் சுள்ளி மலரும், ஞாழல் மலரும் வெவ்வேறாகக் காட்டப்பட்டிருப்பதால் சுள்ளி மலரை ஞாழல் மலர் எனக் கொள்ள வழி இல்லை.\n\nசுள்ளி என்னும் சொல்லால் காய்ந்து கிடக்கும் சிறு குச்சி-விறகைக் குறிக்கும் வழக்கு இக்காலத்திலும் உண்டு.\n\nஎனவே, இந்த மலர், குச்சி போல் மலரும் நாயுருவி மலர் என்பது பொருத்தமானது.\nஇந்த மலர் 'சுள்' என்று விலங்குகளின் உடலிலும், மக்களின் ஆடைகளிலும் தைத்துப் பற்றிச் சென்று தன் இனத்தை பரப்பிக்கொள்கிறது. 'சுள்' என்று தைப்பதாலும் இதனைச் சுள்ளி என்றனர் எனக் கண்டு இந்தச் செடிப் பெயருக்கு அரண் சேர்க்கலாம்.\n"}
{"id": "142918", "url": "https://ta.wikipedia.org/wiki?curid=142918", "title": "பியாலிஸ்டோக்–மின்ஸ்க் சண்டை", "text": "பியாலிஸ்டோக்–மின்ஸ்க் சண்டை\n\nபியாலிஸ்டோக்–மின்ஸ்க் சண்டை (\"Battle of Białystok–Minsk\") என்பது இரண்டாம் உலகப் போரின் கிழக்குப் போர்முனையில் சோவியத் படைகளுக்கு எதிராக நாசி ஜெர்மனியின் படைகள் மேற்கொண்ட ஒரு மேல்நிலை உத்தியளவு படை நடவடிக்கை. இது பர்பரோசா நடவடிக்கையின் தொடக்ககட்ட சண்டைகளில் ஒன்றாகும். இதில் ஜெர்மானியப் படைகள் வெற்றி பெற்றன.\n\nஜூன் 22, 1941 அன்று சோவியத் தலைமை எதிர்பாராத வண்ணம், நாசி ஜெர்மனி சோவியத் ஒன்றியத்தின் மீது படையெடுத்தது. மூன்று ஆர்மி குரூப்புகளாக ஜெர்மானியப் படைகள் சோவியத் ஒன்றியத்துக்குள் முன்னேறின. இவற்றில் ஆர்மி குரூப் நடு (\"Army Group Centre\") ஃபீல்டு மார்சல் ஃபெடோர் வோன் போக் தலைமையில் செயல்பட்டது. போலந்திலிருந்து தொடங்கி பியாலிஸ்டோக்-மின்ஸ்க்-ஸ்மோலென்ஸ்க் ஆகிய நகரங்கள் வழியாக மாஸ்கோவைக் கைப்பற்றுவது இதன் இலக்கு. அவ்விலக்கின் பகுதியாக மின்ஸ்க் நகர் அருகே சோவியத் படைகளை சுற்றி வளைத்து அழிக்கத் ஜெர்மானியப் போர் உத்தியாளர்கள் திட்டமிட்டனர். அதன்படி, ஜெர்மானியப் படைகள் ஜூன் 22-ஜூலை 3 காலகட்டத்தில் தங்களை எதிர்த்த செஞ்சேனையின் மேற்கு முனைப் படைப்பிரிவை இரு வளையங்களாக சுற்றி வளைத்தன. ஜெர்மானியப் படைவளையத்திலிருந்து தப்ப சோவியத் படைகள் மேற்கொண்ட முயற்சிகளும் எதிர்த் தாக்குதல்களும் முறியடிக்கப்பட்டன. மூன்று லட்சம் சோவியத் படைவீரர்கள் போர்க்கைதிகளாயினர்.\n\n"}
{"id": "142920", "url": "https://ta.wikipedia.org/wiki?curid=142920", "title": "மேல் தோவாப் பஞ்சம், 1860–1861", "text": "மேல் தோவாப் பஞ்சம், 1860–1861\n\nமேல் தோவாப் பஞ்சம், 1860–1861 (\"Upper Doab famine of 1860–1861\") பிரித்தானிய இந்தியாவின் வடமேற்கு மாகாணத்தில் அமைந்துள்ள தோவாப் பகுதியைப் பாதித்த ஒரு பெரும் பஞ்சம். இது தவிர பஞ்சாப் மாகாணத்தின் தில்லி, ஹிசார் பிரிவுகள், ராஜபுதானா சமஸ்தானத்தின் கிழக்குப் பகுதிகள் ஆகியவையும் இப்பஞ்சத்தால் பாதிக்கபப்டடன. இப்பஞ்சத்தின் விளைவாக 20 லட்சம் பேர் வரை மாண்டனர்.\n\n\n"}
{"id": "142938", "url": "https://ta.wikipedia.org/wiki?curid=142938", "title": "தொடர்கதை", "text": "தொடர்கதை\n\nஒரு நீண்ட கதை, சில அல்லது பல அத்தியாயங்களாக ஒரு பத்திரிகையில் அல்லது தொலைக்காட்சியில் தொடர்ந்து வெளிவந்தால் தொடர்கதை என்றழைக்கப்படும்.\n\n\nSection::::தன்மை.\nபெரும்பாலும் வாரப்பத்திரிகைகள் தொடர்கதையை வெளியிடுகின்றன. மிக அபூர்வமாக நாளிதழ்கள் தொடர்கதையை வெளியிடலாம். தினத்தந்தியில் வெளிவந்த கன்னித் தீவு எனும் சித்திரத் தொடர்கதை இதற்கு உதாரணமாகும்.\n\nSection::::சிறப்பு.\nபிரபல எழுத்தாளர்கள் எழுதும் தொடர்கதைகள், கதை முடிந்து சில காலத்திற்குப் பிறகோ அல்லது பிற்காலத்திலோ புத்தகவடிவில் வெளியிடப்படலாம். பத்திரிகைகளில் வந்த சில தொடர்கதைகள், திரைப்படவடிவமும் பெற்றுள்ளன.\n\nSection::::தமிழில்.\nகல்கியால் எழுதப்பட்ட தொடர்கதைகள், புத்தகவடிவம் பெற்றன.\n\nசுஜாதாவால் எழுதப்பட்ட 'விக்ரம்' எனும் தொடர்கதை திரைப்படமாக தயாரித்து வெளியிடப்பட்டது. \n"}
{"id": "142940", "url": "https://ta.wikipedia.org/wiki?curid=142940", "title": "ஆக்ரா பஞ்சம், 1837–1838", "text": "ஆக்ரா பஞ்சம், 1837–1838\n\nஆக்ரா பஞ்சம், 1837–1838 (\"Agra famine of 1837–1838\") என்பது கம்பெனி ஆட்சியில் இந்தியாவில் வடமேற்கு மாகாணங்கள் பகுதியைத் தாக்கிய ஒரு பெரும் பஞ்சம். இப்பஞ்சம் ஏறத்தாழ 65,000 சதுர கிமீ நிலப்பரப்பையும் 80 லட்சம் மக்களையும் பாதித்தது. ஏறத்தாழ எட்டு லட்சம் பேர் இப்பஞ்சத்தால் மாண்டனர். இப்பகுதி மக்களால் இது ”சௌரான்வெ” (தொன்னூற்றி நான்கு - இந்து சம்வத் நாட்காட்டியின்படி 1894 ஆம் ஆண்டு நிகழ்ந்ததால்) பஞ்சம் என்று அழைக்கப்படுகிறது.\n\nதோவாப் பகுதியில் 1837 ஆம் ஆண்டு கோடைக்காலப் பருவமழை பொய்த்தது. இதனால் அவ்வாண்டின் வேனிற்கால அறுவடை பாதிக்கப்பட்டது. அப்பகுதியில் வறட்சி நிலவியது. அடுத்து குளிரிகாலப் பருவமழையும் பொய்த்ததால் பஞ்சம் உருவானது. மத்திய தோவாப் பகுதி மாவட்டங்களான கான்பூர், எட்டவா, மைன்புரி, கல்பி ஆகியவையும் ஜமுனா பகுதி மாவட்டங்களான ஜலாவுன், ஹமீர்புர், பாண்டா ஆகியவையும் பஞ்சத்தால் கடுமையாக பாதிக்கப்பட்டன. பஞ்சத்தின் கடுமையைக் குறைக்க கிழக்கிந்திய நிறுவன நிருவாகிகள் நிவாரணப் பணிகளை மேற்கொண்டனர். உடலுழைப்புக்கு பதிலாக உணவு தானியங்கள் மக்களுக்கு வழங்கப்பட்டன. மொத்தம் 23 லட்சம் ரூபாய் பஞ்ச நிவாரணத்துக்காக செலவிடப்பட்டது. பஞ்சத்தால் பாதிக்கப்பட்ட பகுதிகளில் இருந்து மக்கள் பிற பகுதிகளுக்கு புலம் பெயர்ந்தனர். உழவர்களும் அவர்களைச் சார்ந்து வர்த்தகம் செய்து வந்த வர்த்தகர்களும் இப்பஞ்சத்தால் கடுமையாக பாதிக்கப்பட்டனர். ஏராளமான கால்நடைகளும் பட்டினியால் மாண்டன.\n\n\n"}
{"id": "142943", "url": "https://ta.wikipedia.org/wiki?curid=142943", "title": "சூரல்", "text": "சூரல்\n\nசூரல் என்பது முள் இருக்கும் காட்டுப் புதர்ச்செடி. சங்ககால மகளிர் குவித்து விளையாடியதாகக் கூறும் 99 மலர்களில் இதுவும் ஒன்று.\n\nநாட்டுப்புறங்களில் வாழும் மக்கள் சூரல் முள்ளை வெட்டிக் கவைக்கோலில் மாட்டித் துக்கிக் கொண்டுவந்து வேலியாகப் போட்டுக்கொள்வர். \n"}
{"id": "142946", "url": "https://ta.wikipedia.org/wiki?curid=142946", "title": "சரசுவதி இராகம்", "text": "சரசுவதி இராகம்\n\nசரசுவதி இராகம் கருநாடக இசையில் பயன்படும் இராகங்களில் ஒன்றாகும். இது 64 ஆவது மேளகர்த்தா இராகமாகிய, \"ருத்ர\" என்றழைக்கப்படும் 11 ஆவது சக்கரத்தின் 4 ஆவது மேளமாகிய வாசஸ்பதி இராகத்தின் ஜன்னிய இராகம் ஆகும்.\n\nSection::::இலக்கணம்.\nஇந்த இராகத்தில் ஷட்ஜம், சதுஸ்ருதி ரிஷபம் (ரி), பிரதி மத்திமம் (ம), பஞ்சமம், சதுஸ்ருதி தைவதம் (த), கைசிகி நிஷாதம் (நி) ஆகிய சுரங்கள் வருகின்றன.\n\n\n\n"}
{"id": "142948", "url": "https://ta.wikipedia.org/wiki?curid=142948", "title": "சாரமதி", "text": "சாரமதி\n\nசாரமதி இராகம் கருநாடக இசையில் பயன்படும் இராகங்களில் ஒன்றாகும். 20வது மேளகர்த்தா இராகமாகிய, \"வேத\" என்றழைக்கப்படும் 4வது சக்கரத்தின் 2வது மேளமாகிய நடபைரவியின் ஜன்னிய இராகம் ஆகும்.\n\n\n\n\n"}
{"id": "142950", "url": "https://ta.wikipedia.org/wiki?curid=142950", "title": "சந்தானமஞ்சரி", "text": "சந்தானமஞ்சரி\n\nசந்தானமஞ்சரி இராகம் கருநாடக இசையில் பயன்படும் இராகங்களில் ஒன்றாகும். இது 67வது மேளகர்த்தா இராகமாகிய, \"ஆதித்ய\" என்றழைக்கப்படும் 12வது சக்கரத்தின் முதலாவது மேளமாகிய சுசரித்ராவின் ஜன்னிய இராகம் ஆகும்.\n\n\n\n"}
{"id": "142958", "url": "https://ta.wikipedia.org/wiki?curid=142958", "title": "மோவா", "text": "மோவா\n\nமோவா \"(Moa)\" நியூசிலாந்தில் மட்டுமே வாழ்ந்த பறக்கவியலாத பெரிய பறவை. ஐந்நூறு ஆண்டுகளுக்கு முன்னர் இந்த இனம் முற்றிலும் அழிந்து விட்டது. தீவுக்கு வந்த மனிதர்கள் பறக்க இயலாத இப் பறவையை எளிதில் வேட்டையாடி உணவாக்கியதே இப்பறவையின் அழிவுக்கு முக்கிய காரணம்.\n\nமோவா பறவைப் பேரினத்தில் 11 சிற்றினங்கள் இருந்தன. அவற்றுள் மிகப் பெரியதான டைடார்னிஸ் 230 கிலோ எடையும் 12 அடி உயரமும் கொண்டிருந்தது.\n"}
{"id": "142959", "url": "https://ta.wikipedia.org/wiki?curid=142959", "title": "கோயம்புத்தூர் பொறியியல் மற்றும் தொழில்நுட்பக் கல்லூரி", "text": "கோயம்புத்தூர் பொறியியல் மற்றும் தொழில்நுட்பக் கல்லூரி\n\nகோயம்புத்தூர் பொறியியல் மற்றும் தொழில்நுட்பக்கல்லூரி (\"Coimbatore Institute of Engineering and Technology\") தமிழ்நாட்டின் கோவை நகரத்தில் உள்ள ஒரு பொறியியல் கல்லூரியாகும். இது 2001 ஆம் ஆண்டு கோவை கலைமகள் கல்வி அறக்கட்டளையால் தொடங்கப்பட்டது. கோவை நகரிலிருந்து 25 கிமீ தொலைவில் உள்ள நரசிப்புரத்தில் இயற்கை எழில்மிக்கச் சூழலில் அமைந்துள்ளது.\n"}
{"id": "142971", "url": "https://ta.wikipedia.org/wiki?curid=142971", "title": "செங்கொடுவேரி", "text": "செங்கொடுவேரி\n\nசெங்கொடுவேரி (\"Plumbago indica\") என்னும் சொல் செந்நிறக் கிளைகளையும், செங்குத்துக் கிளைகளையும் குறிக்கும்.\n"}
{"id": "142974", "url": "https://ta.wikipedia.org/wiki?curid=142974", "title": "நாடகத் தொடர்", "text": "நாடகத் தொடர்\n\nஒரு கதை, திரைவடிவம் பெற்றுத் தொடர்கதை போல, தொலைக்காட்சி மற்றும் வானொலியில் தொடர்ந்து ஒளிபரப்பப்படும்போது அது நாடகத் தொடர் (\"Soap Opera\") என்றழைக்கப்படுகிறது. அத்தொடர் நாடோறும் ஒளிபரப்பப்படலாம்; அல்லது கிழமைக்கொரு முறை ஒளிபரப்பப்படலாம். பத்திரிகைகளில் வெளிவரும் தொடர்கதைகளின் இன்னொரு வடிவமாகவே தொலைக்காட்சி நாடகத் தொடர் கருதப்படுகிறது. தொலைக்காட்சி நாடகத் தொடர்களை ஒளிபரப்பும்போது இலக்கு அளவீட்டுப் புள்ளியை அதிகமாகப் பெறுவதற்குத் தொலைக்காட்சி அலைவரிசைகள் விரும்புகின்றன. \n\n1950 ஆம் ஆண்டில் இருந்து பிபிசி வானொலியில் தி ஆர்ச்சர்ஸ் என்ற தொடர் ஒளிபரப்பப்பட்டது, உலகின் மிக நீண்ட வருடம் ஓடிய வானொலி தொடர் இதுவாகும். உலகின் மிக நீண்ட வருடங்களாக ஒளிபரப்பாகும் தொலைக்காட்சித் தொடர் என்ற பெருமை \"கோரோனேசன் ஸ்ட்ரீட்\" என்ற ஆங்கில தொடருக்கே சேரும். இந்த தொடர் 1960ஆம் ஆண்டு முதல் ஐ டிவியில் ஒளிபரப்பாகிறது.\n\nSection::::தோற்றம்.\nமுதல் முதலில் 1930ஆம் ஆண்டு சிகாகோவில் உள்ள வ்கின் (WGN) என்ற வானொலியில் தான் முதல் தொடரான வர்ணம் பூசப்பட்ட கனவுகள் (Painted Dreams) என்ற தொடர் ஒளிபரப்பப்பட்டது.இந்த தொடர் கிழமை நாட்களில் 5 நாட்கள் ஒளிபரப்பாகி பெண்கள் மத்தியில் நல்ல வரவேட்பை பெற்றது. \n\nதமிழர்களின் தொடர்கள் முதலில் மேடை நாடகமாய் தான் தோற்றம் பெற்றது. 1970-1980 பிறகுதான் வானொலி தொடர்கள் அல்லது 1990 பிறகுதான் தொலைக்காட்சித் தொடர்கள் தோற்றம் பெற்று இருக்கு என அறியப்படுகிறது.\n\nSection::::கதை.\nஆரம்ப காலத்தில் தொடரின் கதைகள் வாரத்திற்கு ஒரு கதை என்ற வடிவிலே ஒளிபரப்பப்படது. தற்காலத்தில் வாரத்தில் 2 நாட்கள் என்ற அடிப்படையில் மேற்கத்திய தொடர்கள் அல்லது வாரத்திற்கு 5 நாட்கள் அடிப்படையில் ஒளிபரப்பப்படுகின்றது. கதைகள் குடும்பம், காதல், காவல், பழிவாங்குதல், அதிரடி, மர்மம் போன்ற வடிவில் எழுதி ஒளிபரப்பாகிறது. எல்லா கதைகளும் முதன்மை கதாபாத்திரத்தையே சுற்றி அமைத்திருக்கும்.\n\nSection::::தயாரிப்பு.\nராடான் மீடியா, கான்டிலோ என்டர்டெய்ன்மென்டு, டி. ஜே.யின் கிரியேட்டிவ் யூனிட், ரடான் மீடியாவொர்க்ஸ், ஸ்ரீநிவாச விஷுவல்ஸ், விகடன் டெலிவிஸ்டாஸ், சினி டைம்ஸ், ஹோம் மீடியா, யுடிவி, திரு பிக்சர்ஸ், அபிநயா கிரியேஷன்ஸ், விஷன் டைம்ஸ் போன்ற நிறுவனங்கள் தொலைக்காட்சி நாடகத் தொடர்களைத் தயாரித்து வருகின்றன. ஒரு மொழியில் தயாரித்த தொடர்களை வேறு மொழியில் அதே நிறுவனம் தயாரிக்கும் வழக்கம் தமிழ் தயாரிப்பு நிறுவங்களிடம் உண்டு.\n\nஏறத்தாழ அனைத்து தமிழ்த் தொலைக்காட்சி நிலையங்களும் கதை அடிப்படையிலான தொடர்களை ஒளிபரப்புகின்றன. இசை மற்றும் செய்திகளை மட்டும் ஒளிபரப்பும் நிலையங்கள் மட்டுமே விதிவிலக்கு. \n\nSection::::இந்தியாவில்.\nஇந்தியாவை பொறுத்த வரைக்கும் ஆரம்ப காலத்திலிருந்து இன்று வரை கதைகள் குடும்பத்தையே மையமாக வைத்து எடுக்கப்படுகின்றது. ஒரு மொழியில் ஒளிபரப்பாகி வெற்றி கண்ட தொடரின் கதையை வாங்கி வேறு மொழியில் மறுதயாரிப்பு செய்து ஒளிபரப்பாகும் வழக்கம் இந்திய தொடர்களில் உண்டு. \n\nSection::::இலங்கையில்.\nசக்தி தொலைக்காட்சி, வசந்தம் தொலைக்காட்சி, நேத்ரா தொலைக்காட்சி போன்ற இலங்கைத் தொலைக்காட்சி அலைவரிசைகள் தமிழில் நாடகத் தொடர்களை ஒளிபரப்பி வருகின்றன. இவைகளின் பெரும்பாலுமான தொடர்கள் தமிழ்நாட்டில் ஒளிபரப்பான தொடர்களை வாங்கி ஒளிபரப்புகின்றனர்.\n\nSection::::மொழி மாற்றம்.\nஒரு மொழியிலமைந்த தொடர் நாடகம் வேறு மொழிகளிலும் மொழி மாற்றம் செய்யப்பட்டு ஒளிபரப்பப்படுவதுண்டு. தமிழ் தொடர்கள் தெலுங்கு, மலையாளம் மற்றும் சிங்களம் மொழிகளில் மொழிமாற்றம் செய்யப்பட்டு ஒளிபரப்பும் வழக்கம் உண்டு.\n\n2013-2017ஆம் ஆண்டு வரை இந்தி தொடர்கள் தமிழில் மொழிமாற்றம் செய்யப்பட்டு ஒளிபரப்பானது. சின்னத்திரை நட்சத்திரங்களின் எதிர்ப்பின் விளைவால் தற்பொழுது தமிழ் தொலைக்காட்சியில் இந்தி தொடர்களின் ஆதிக்கம் குறைத்துள்ளது. சில தொலைக்காட்சியில் புராதான தொடர்களை இந்தியில் இருந்து தமிழ் தெலுங்கும், மலையாளம், மராத்தி மற்றும் பெங்காலி மொழிகளில் ஒளிபரப்பாகின்றன.\n\nகொரியன் தொடர்களும் தமிழில் மொழிமாற்றம் செய்யப்பட்டு என்பது குறிப்பிடத்தக்கது.\n\nSection::::விருதுகள்.\nசன் குடும்பம் விருதுகள், விஜய் தொலைக்காட்சி விருதுகள், ஜீ குடும்ப விருதுகள், இந்திய டெலி விருதுகள், இந்திய டெலிவிஷன் அகாடமி விருதுகள், ஜீ ரிஷ்தே விருதுகள், ஜீ தங்க விருதுகள், புதிய திறமை விருதுகள், எவ். ஐ. சி. சி. ஐ. விருது, தி குளோபல் இந்திய ஃபிலிம் அண்ட் டெலிவிசன் ஹானர்ஸ், பிக் டெலிவிசன் விருதுகள் போன்றவற்றில் தொலைக்காட்சி நாடகத் தொடர்களுக்கும் அவற்றில் தமது திறமையை வெளிக்காட்டியோருக்கும் விருதுகள் வழங்கப்பட்டு வருகின்றன.\n\n"}
{"id": "142979", "url": "https://ta.wikipedia.org/wiki?curid=142979", "title": "செருவிளை", "text": "செருவிளை\n\nசெருவிளை (\"Clitoria ternatea var. albiflora Voigt\") என்பது கருவிளைத் தாவரத்தின் துணை இணமாகும். கருவிளை நீல நிறச் சங்குப்பூக்களை உற்பத்தி செய்யும். இது சங்ககாலம் தொட்டுத் தமிழகத்தில் காணப்படும் மலர்களில் ஒன்று. மகளிர் 99 வகையான மலர்களைத் தொகுத்து விளையாடிய செய்தியைக் குறிப்பிடும் குறிஞ்சிப்பாட்டு என்னும் சங்கநூல் இந்த மலரையும் தொகுத்து விளையாடியதாகக் குறிப்பிடுகிறது.\n"}
{"id": "143002", "url": "https://ta.wikipedia.org/wiki?curid=143002", "title": "மின்னளவைமானி", "text": "மின்னளவைமானி\n\nமின்னளவைமானி (Voltameter) அல்லது கூலம்பளவி அல்லது வோல்டாமானி என்பது ஓர் அறிவியல் அளவி ஆகும். இது மின்சாரத்தின் அளவை,அதாவது (மின்னூட்டத்தை) அளக்கப் பயன்படுகிறது. மின்சார அளவின் SI அலகு கூலம்பு ஆகும்.\n\nவோல்டாமானியை வோல்ட்டளவியுடன் அதாவது மின்னழுத்த அளவியுடன் குழப்பிக் கொள்ள கூடாது. வோல்ட்டளவி மின்னிலையை அல்லது மின்னழுத்தத்தை அளக்கிறது. மின்னிலைக்கான SI அலகு வோல்ட் ஆகும்.\n\nSection::::வோல்டாமானி வகைகள்.\nவோல்டாமானி என்பது ஒரு மின்னாற்பகுப்புக் கலம் ஆகும்.குறிப்பிட்ட நேரத்தில் எதிர்முனையில் படியும்/விடுபடும் தனிமத்தின் எடையைக் கண்டறிந்து அளவீடு எடுக்கப்படும்.\n\nவெள்ளி மின்னளவைமானி, செம்பு மின்னளவைமானி, பாதரச மின்னளவைமானி எனப் பலவகை மின்னளவைமானிகள் உள்ளன.\n\nSection::::வெள்ளி வோல்டாமானி.\nஇது மிகவும் துல்லியமான வகையாகும். இதில் வெள்ளி நைட்ரேட்டுக் கரைசலில் இரண்டு வெள்ளித் தட்டுகள் வைக்கப்பட்டிருக்கும். இதில் மின்னோட்டம் பாயும்போது நேர்முனையில் உள்ள வெள்ளி கரைந்து எதிர்முனையில் சென்று படியும். செய்முறையின் தொடக்கத்தில் எதிர்முனையின் பொருண்மை கண்டறியப்படும். பிறகு குறிப்பிட்ட நேரம் மின்னோட்டத்தைப் பாயவிட்டு மறுபடியும் எதிர்முனையின் பொருண்மை கண்டறியப்படும்.\n\nSection::::செம்பு வோல்டாமானி.\nநெர்முனையும் எதிர்முனையும் செம்பாலான தட்டுகள் அமைவதைத் த்விர மற்றபடி இது வெள்ளி வோல்டாமானியை ஒத்த்தே. இதில் கந்தக அமிலமூட்டிய செம்புச் சல்பேட்டுக் கரைசல் பயன்படும். இது வெள்ளி வோல்டாமானியை விட விலை மலிவானது. அதேபோல, இதன் துல்லியமும் குறைவானதே.\n\nSection::::கந்தக அமில வோல்டாமானி.\nஇது நேர்முனையும் எதிர்முனையும் பிளாட்டினம் தட்டுகளும் கரைசல் நீர்த்த கந்தக அமிலமும் கொண்டது. இதில் எதிர்முனையில் நீரகம் விடுபடுகிறது. இந்த நீரகம் அளவீடு செய்த குழலில் திரட்டப்படுகிறது. பிறகு அதன் பருமன் கண்டறியப்படுகிறது.இப்பருமனின் மதிப்பு செந்தர அழுத்த்த்துக்கும் வெப்பநிலைக்கும் மாற்றப்படுகிறது. பருமனில் இருந்து அதன் பொருண்மை கணக்கிடப்படுகிறது. இது ஃஓப்மன் வோல்டாமானி எனவும் அழைக்கப்படுகிறது.\n\nSection::::இதள் (பாதரச) வோல்டாமானி.\nகாண்க, இதள் கூலம்பளவி\n\nSection::::பெயரின் வரலாறு.\nபாரடே இந்த ஆய்கருவியை \"வோல்ட்டா மின்னளவி\" என அழைத்தார். இதைப் பின்னர் டேனியல் \"வோல்டாமானி\" என அழைத்தார்.\n\n\n"}
{"id": "143007", "url": "https://ta.wikipedia.org/wiki?curid=143007", "title": "உருசியப் புரட்சி, 1905", "text": "உருசியப் புரட்சி, 1905\n\n1905 ஆம் ஆண்டு ரஷ்யப் புரட்சி (Revolution of 1905) அல்லது முதல் ரஷ்யப் புரட்சி என்பது 1905 ஆம் ஆண்டில் உருசிய மன்னன் இரண்டாம் நிக்கலாஸ் தலைமையிலான முடியாட்சி அரசான ரஷ்யப் பேரரசுக்கு எதிராக உருசியா முழுவதும் ஏற்பட்ட தொடர் அரசியல் எழுச்சி மற்றும் மக்கள் கிளர்ச்சிகளைக் குறிக்கும். ரத்த ஞாயிறு என வர்ணிக்கப்படும் படுகொலைச் சம்பவத்தை அடுத்து அமைதிப் பேரணி பெரும்புரட்சியாக வெடித்தது. இருந்தபோதிலும் ரஷ்ய பேரரசு அரசாங்க நடவடிக்கைகளால் இந்த புரட்சி நசுக்கப்பட்டதுடன் ஜார் மன்னரின் சர்வாதிகாரம் அதிகமாக வழிவகுத்தது. டூமாவின் அதிகாரங்கள் ஒரு வரைமுறைக்குள் கொண்டுவரப்பட்டன. 1832 ஆம் ஆண்டு அடிப்படை விதிகள் பெரும்பகுதி திருத்தம் செய்யப்பட்டு \"அரசியல் சாசனம் 1906\" என்னும் பெயரில் புதிதாக ஏற்றுக்கொள்ளப்பட்டன.\n"}
{"id": "143010", "url": "https://ta.wikipedia.org/wiki?curid=143010", "title": "மதன்", "text": "மதன்\n\nமதன் என்ற பெயரிலுள்ள கட்டுரைகள்,\n\n"}
{"id": "143014", "url": "https://ta.wikipedia.org/wiki?curid=143014", "title": "திரைப்படநுட்பத் திறவோர் குழு", "text": "திரைப்படநுட்பத் திறவோர் குழு\n\nதிரைப்படநுட்பத் திறவோர் குழு (முக்கிய முதலெழுத்துகளின் சுருக்கமாக திபதிகு) என்று தமிழில் அழைக்கப்படும் \"மோசன் பிக்சர்சு எக்ஃசுபெர்ட்டுக் குரூப்பு\" (Motion Picture Experts Group, MPEG) என்னும் அமைப்பானது ஒலி, ஒளி சார்ந்த எண்ணிமத் தரவுளை எவ்வாறு அதிகம் தரம் மாறாமல் சுருக்கலாம் என்று ஆய்ந்து சீர்தரங்கள் வழங்கும் ஒரு திறவோர்கள் குழு ஆகும். இது ஐஎசுஓ எனப்படும் சீர்தரத்துக்கான அனைத்துலக நிறுவனம், ஐஇசி (IEC) என அழைக்கப்படும் அனைத்துலக மின்நுட்ப ஆணைக்குழு ஆகியவை இணைந்து அமைத்த ஒரு திறவோர் குழுவாகும். இந்தத் திபதிகு என்னும் அமைப்பானது, 1988 ஆம் ஆண்டு நிப்பான் டெலிகிராஃவு டெலிபோன் (NTT) நிறுவனத்தைச் சேர்ந்த சப்பானியர் இரோசி யசூடா என்பவரும் இலியோனார்டோ சியாரிலியோன் என்னும் இத்தாலியரும் சேர்ந்து எடுத்த முன்னெடுப்புகளின் பயனாக உருவாயிற்று. திபதிகு-வின் முதல் கூட்டம் மே 1988 இல் கனடாவின் தலைநகரான ஆட்டவாவில் நடந்தது. 2005 ஆம் ஆண்டளவில், திபதிகு-வின் கூட்டங்கள் ஒவ்வொன்றிலும் ஏறத்தாழ 350 உறுப்பினர்கள், தொழில்நிறுவனங்களில் இருந்தும் பல்கலைக்கழகங்களில் இருந்தும், ஆய்வகங்களில் இருந்தும் வந்திருந்தவர்கள், பங்குகொள்கின்றனர்..\n"}
{"id": "143017", "url": "https://ta.wikipedia.org/wiki?curid=143017", "title": "பிராசவில்லி", "text": "பிராசவில்லி\n\nபிராசவில்லி அல்லது பிராசவில் (), கொங்கோ குடியரசின் தலைநகரமும் மிகப்பெரிய நகரமும் ஆகும். இது கொங்கோ ஆற்றங்கரையில் அமைந்துள்ளது. 2001 மக்கட்தொகைக் கணக்கெடுப்பின் படி நகர மக்கட்தொகை 1,018,541 ஆகும். புறநகர்ப் பகுதியை உள்ளடக்கினால் இது ஏறத்தாழ 1.5 மில்லியன் ஆகும். ஏறத்தாழ 10 மில்லியன் மக்கட்தொகை கொண்ட கொங்கோ மக்களாட்சிக் குடியரசின் தலைநகரான கின்ஷாசா கொங்கோ ஆற்றின் மறுகரையில் உள்ளது. நாட்டின் மூன்றிலொரு பங்கு மக்கள் இந்நகரிலேயே வசிக்கின்றனர். விவசாயம் சாராத தொழிற்துறைகளின் 40% ஆன பணியாளர்கள் இந்நகரிலேயே பணியாற்றுகின்றனர்.\n"}
{"id": "143026", "url": "https://ta.wikipedia.org/wiki?curid=143026", "title": "இரத்த ஞாயிறு (1905)", "text": "இரத்த ஞாயிறு (1905)\n\nஇரத்த ஞாயிறு (\"Bloody Sunday\") அல்லது சிவப்பு ஞாயிறு (\"Red Sunday\", ) என்பது ஞாயிற்றுக்கிழமை உருசியாவின் சென் பீட்டர்ஸ்பேர்க் நகரில் இடம்பெற்ற கொடூர படுகொலைகளைக் குறிக்கிறது. கியோர்கி கேப்போன் பாதிரியார் தலைமையில் இடம்பெற்ற ஓர் ஆர்ப்பாட்டத்தின் போது அரசுப் படைத்துறையினர் மேற்கொண்ட துப்பாக்கிச் சூட்டில் ஆயிரக்கணக்கானோர் உயிரிழந்தனர். 30,000 இற்கும் அதிகமான ஆர்ப்பாட்டக்காரர்கள் அன்றைய சார் மன்னர் இரண்டாம் நிக்கலாசுவிடம் விண்ணப்பம் ஒன்றைக் கையளிப்பதற்காக அவர் தங்கியிருந்த குளிர்கால அரண்மனைக்கு சென்ற போதே அவர்கள் மீது தாக்குதல் நடத்தப்பட்டது. அமைதிப் பேரணியின் மீது இராணுவம் நடத்திய கொலைவெறி தாக்குதலில் பலர் கொல்லப்பட்டனர். இறந்தவர்களின் எண்ணிக்கை அரசின் கணக்குப்படி 96 பேர். ஆனால் போராட்டக்காரர்கள் கணக்குப்படி 4000 பேருககும் அதிகமானோர் இறந்ததாக கருதப்படுகிறது. \n\nஇச்சம்பவம் உருசிரப் பேரரசின் ஆட்சியாளருக்கு எதிராக மக்கள் திரண்டெழ வழிவகுத்தது. நாட்டின் தொழிற்துறைப் பகுதிகளில் வேலை நிறுத்தங்களும், போராட்டங்களும் இடம்பெற்றன. இச்சம்பவம் 1905 உருசியப் புரட்சிக்கும் முதற்படியாக அமைந்ததாக வரலாற்றாளர்கள் கருதுகின்றனர். 1905 புரட்சியுடன் சேர்ந்து 1917 புரட்சிக்கும் இந்நிகழ்வு மூக காரணமாக அமைந்தது என வரலாற்றாளர் லயனல் கோச்சன் என்பவர் தனது \"உருசியாவில் புரட்சி 1890-1918\" என்ற நூலில் கூறியுள்ளார்.\n"}
{"id": "143027", "url": "https://ta.wikipedia.org/wiki?curid=143027", "title": "மண்டையோடு பஞ்சம்", "text": "மண்டையோடு பஞ்சம்\n\nமண்டையோடு பஞ்சம் (\"Doji bara famine / Skull famine\") 1791-92 காலகட்டத்தில் இந்தியத் துணைக்கண்டத்தைத் தாக்கிய ஒரு பெரும் பஞ்சம். 1789-95 காலகட்டத்தில் நிகழ்ந்த எல் நீனோ பருவநிலை மாற்றத்தால் இப்பஞ்சம் ஏற்பட்டது. \n\n1789 தொடங்கி தொடர்ச்சியாக நான்கு ஆண்டுகள் தென்மேற்குப் பருவமழை பொய்த்ததால் இப்பஞ்சம் இந்தியத் துணைக்கண்டப் பகுதிகளைக் கடுமையாகப் பாதித்தது. குறிப்பாக இந்திய ஆட்சியாளர்களின் கட்டுப்பாட்டில் இருந்த ஐதராபாத், தெற்கு மராட்டிய இராச்சியம், தக்காணம், குஜராத், மேர்வார் ஆகிய பகுதிகள் கடுமையாக பாதிக்கப்பட்டன. பிரித்தானிய கிழக்கிந்திய நிறுவனத்தின் ஆட்சிக்குட்பட்ட சென்னை மாகாணம் போன்ற பகுதிகளில் பஞ்சத்தின் கடுமை சற்று மிதமாக இருந்தது. அவற்றிலும் வடக்கு சர்க்கார் போன்ற மாவட்டங்களில் மொத்த மக்கள் தொகையில் பாதிக்கும் மேற்பட்டவர்கள் பஞ்சத்தினால் மடிந்தனர். சாலையோரங்களிலும், வயல்களிலும் மாண்டவர்களின் மண்டையோடுகளும் எலும்புகளும் புதைக்க ஆளின்றி வெயிலில் காய்ந்து கொண்டிருந்ததால் இப்பஞ்சத்துக்கு “மண்டையோடு பஞ்சம்” என்ற பெயர் ஏற்பட்டது. பஞ்சம் தாக்கப்பட்ட பல பகுதிகள் பெருமளவில் மக்கள் மாண்டதாலும், எஞ்சியவர்கள் புலம் பெயர்ந்ததாலும், மக்கள் வாழா வெற்றிடங்கள் ஆகின. 1789-92 காலகட்டத்தில் பட்டினியாலும் தொற்று நோய்களாலும் ஒரு கோடியே பத்து லட்சம் பேர் மாண்டிருக்கலாம் என ஒரு கணிப்பு கூறுகிறது. \n\n\n"}
{"id": "143053", "url": "https://ta.wikipedia.org/wiki?curid=143053", "title": "எளிய இசை இயக்கம்", "text": "எளிய இசை இயக்கம்\n\nவிசையியலிலும் இயற்பியலிலும், எளிய இசையியக்கம் அல்லது தனிச் சீரிசை இயக்கம் என்பது மீள் விசைக்கு இடப்பெயர்ச்சி நேர் விகித சமமாக உள்ள அலைவு இயக்கமாகும்(அதாவது;ஆர்முடுகல் எப்போதும் நிலைத்த புள்ளியை நோக்கி இருக்கும் ). இது சுருளிவில்லின் அலைவு போன்ற பல்வேறு இயக்கங்களின் கணித மாதிரியாக கொள்ளப்படுகிறது. இதைவிட மற்ற இயக்கங்களான ஒரு எளிய ஊசலின் இயக்கம் மற்றும் மூலக்கூறு அதிர்வு போன்றவற்றையும் ஏறக்குறைய எளிய இசையியக்கமாக கொள்ளலாம். \"ஹூக் இன் விதிக்கு\" ஏற்ப மீள்விசைக்கு உள்ளாகும் சுருளிவில்லில் உள்ள ஒரு திணிவின் இயக்கத்தை எளிய இசையியக்கமாக வகைகுறிக்கலாம். எளிய இசை இயக்கம் நேரத்துடன் சைன் வளையியாகவும் ஒரேயொரு ஒத்ததிர்வு அதிர்வெண்னைக் கொண்டதாகவும் உள்ளது.\nஎளிய இசையியக்கமானது மிகவும் சிக்கலான இயக்கத்தை ஃபோரியர் பகுப்பாய்வு நுட்பங்கள் மூலம் வகைப்படுத்த ஒரு அடிப்படையை வழங்குகிறது.\n\nSection::::முன்னுரை.\nஒரு எளிய இசை அலையி சுருளி வில்லில் இணைக்கப்பட்டுள்ளது, சுருளி வில்லின் மற்ற முனை சுவர் போன்ற ஒரு உறுதியான ஆதரவுடன் இணைக்கப்பட்டுள்ளது. அமைப்பு சமநிலைத்தானத்தில் ஓய்வில் இருந்தால் அங்கே நிகர விசை இல்லை\nஆனால் திணிவு சமநிலைத் தானத்தில் இருந்து இடம்பெயர்ந்தால் ஒர் மீள்விசை சுருளிவில்லில் இருந்து ஹூக்கின் விதிக்கமைய பிறப்பிக்கப்படும்.\nகணிதப்படி, மீள்விசை F பின்வருமாறு\n\nஇங்கே F சுருளிவில்லினால் உண்டாக்கப்படும் மீள்விசையாகும் (SI அலகுகளில்: N),K என்பது வில் மாறிலி (N·m) மற்றும் x சமநிலை நிலையில் இருந்தான இடப்பெயர்ச்சி (m இல்) ஆகும்.\n\nயாதேனும் எளிய இசை அலையிக்கு:\nதிணிவு அதன் சமநிலை நிலையில் இருந்து இடம்பெயர்ந்த பின்பு, அது ஒர் நிகர மீள் விசையை அனுபவிக்கும். இதன் விளைவாக, அது ஆர்முடுகி சமநிலை தானத்திற்கு திரும்பிச் செல்ல ஆரம்பிக்கும். திணிவு சமநிலை தானத்திற்கு நெருக்கமாக நகரும் போது, மீள்விசை குறைகிறது. சமநிலை தானத்தில், நிகர மீள்விசை மறைந்து விடும். எனினும், x = 0 இல், திணிவு மீள்விசை ஏற்படுத்திய கணத்தாக்கு காரணமாக உந்தத்தினை கொண்டிருக்கும். இதனால் திணிவானது சுருளிவில்லை நெருக்கிக்கொண்டு, சமநிலை தானத்தினைக் கடந்து செல்லும். ஒரு நிகர மீள்விசை பிறகு அதன் வேகத்தை குறைத்து ஓய்வுக்கு கொண்டு வரும். அதனால் அது மீண்டும் சமநிலைத் தானத்தினை அடைய முயற்சிக்கும். அமைப்பில் ஆற்றல் இழப்பு இன்றேல் திணிவு தொடர்ந்து இவ்வாறு அலைவுறும். எனவே எளிய இசையியக்கம் கால இயக்கத்தின் ஒரு வகையாகும்.\n\nSection::::எளிய இசை இயக்கத்தின் இயக்கவியல்.\nஒரு பரிமாண எளிய இசையியக்கத்திற்கு மாறாக் குணகத்துடன் அமைந்த இரண்டாம் படி நேர் சாதாரண வகையீட்டுச் சமன்பாடாகிய இயக்க சமன்பாட்டை நியூட்டனின் இரண்டாம் விதி, ஹூக்கின் விதியைக் கொண்டு பெறமுடியும்.\n\nஇங்கு \"m\" ஆடலுறும் உடலின் திணிவு, \"x\" என்பது சமனிலைத் தானத்திலிருந்தான இடப்பெயர்ச்சி, \"k\" வில் மாறிலி.\n\nஆகவே,\n\nமேலுள்ள வகையீட்டுச்சமன்பாட்டை தீர்க்கும் போது சைன் சார்பொன்று தீர்வாகப்பெறப்படும்.\nஇங்கு\n\nஇச்சமன்பாடுகள் எளிய இசை இயக்கத்தின் அதிர்வெண்ணும் அலைவுகாலமும் அதன் வீச்சத்திலும் இயக்கத்தின் ஆரம்ப தறுவாயிலும் தங்கியிருக்கவில்லை என்பதை பறைசாற்றுகின்றன.\n\nSection::::எளிய இசையியக்கத்தின் ஆற்றல்.\n\"t\" நேரத்தில் தொகுதியின் இயக்க ஆற்றல் \"K\" ஆனது \nமற்றும் நிலையாற்றல் \"U\" ஆனது\nஎனவே தொகுதியின் மொத்த பொறிமுறை ஆற்றலானது நிலையான மதிப்பைக் கொண்டிருக்கும்\n\nSection::::உதாரணங்கள்.\nபின்வரும் பௌதீக அமைப்புக்கள் எளிய இசை அலையியிற்கான சில எடுத்துக்காட்டுக்கள்\n\nSection::::சுருளிவில்லில் தொங்கும் திணிவு.\n\"k\" எனும் வில் மாறிலி உடைய சுருளிவில்லில் பொருத்தப்பட்ட திணிவு \"m\" எளிய இசையியக்கத்தைக் காட்டும், அதன் சமன்பாடு\nமூலம் அலைவுகாலமானது வீச்சத்திலும் புவியீர்ப்பு ஆர்முடுகலிலும் தங்கியிருக்கவில்லை என்பதைக் அறியலாம்.\n\nSection::::சீரான வட்ட இயக்கம்.\nஎளிய இசை இயக்கத்தை சில வேளைகளில் சீரான வட்ட இயக்கத்தின் ஒரு பரிமாண பிரதிபலிப்பாக கொள்ளலாம். பொருளானது \"ω\" கோணவேகத்துடன் \"x\"-\"y\" தளத்தின் உற்பத்திப்புள்ளியை மையமாகக் கொண்ட \"r\" ஆரையுடைய வட்டத்தைச் சுற்றி இயங்குமாயின் எந்த அச்சுப்பற்றியும் பொருளின் இயக்கமானது \"r\" வீச்சத்தையும் \"ω\" கோண அதிர்வெண்ணைக் கொண்ட எளிய இசையியக்கமாக இருக்கும்.\n\nSection::::எளிய ஊசலில் தொங்கவிடப்பட்ட திணிவு.\nசிறிய கோண அண்ணளவாக்கத்தில், எளிய ஊசலின் இயக்கத்தை அண்ணளவில் எளிய இசையியக்கமாகக் கொள்ளலாம். \"ℓ\" நீளத்தில் திணிவொன்று இணைக்கப்பட்டும் \"g\" புவியீர்ப்பு ஆர்முடுகலும் உடைய ஊசலின் அலைவுகாலமானது\n\nமெலுள்ள சமன்பாட்டின் மூலம் அலைவுகாலமானது ஊசலின் திணிவிலும் வீச்சத்திலும் தங்கியிருக்கவில்லை என்பதையும் ஆனால் புவியீர்ப்பு ஆர்முடுகலில் (\"g\") தங்கியிருப்பதையும் அறியலாம், ஆகவே அதே நீளமுள்ள ஊசலானது நிலாவில் பூமியிலும் பார்க்க மெதுவாக ஊசலாடும், ஏனெனில் அங்கு ஈர்ப்புப்புலத்தின் வலிமை புவியிலும் குறைவு.\n\nஇந்த அண்ணளவாக்கமானது சிறிய கோணங்களிற்கே துல்லியமானதாக இருக்கும், ஏனெனில் கோண ஆர்முடுகல் \"α\" அமைவின் சைனிற்கு நேர்விகித சமனாக இருக்கும்:\nஇங்கு \"I\" என்பது சடத்துவத்திருப்பம். \"θ\" சிறிதாக இருக்கையில், ஆகவே இக்கணிதக்கூற்று\nஇது கோண ஆர்முடுகலை \"θ\" இற்கு நேர்விகித சமனாக்குகிறது, எளிய இசையியக்கத்திற்கான நிபந்தனையை பூர்த்திசெய்கிறது.\n\n\n"}
{"id": "143061", "url": "https://ta.wikipedia.org/wiki?curid=143061", "title": "ஞாழல்", "text": "ஞாழல்\n\nஞாழல் மரம், பொன்னாவரசு அல்லது புலிநகக் கொன்றை (ஆங்கிலத்தில் \"tigerclaw tree\"; \"Cassia Sophera\" / \"Senna sophera\") என்னும் பெயர் கொண்டு விளங்குகிறது. இதன் பூக்கள் ஐயவி என்னும் வெண்சிறு கடுகு போல் இருக்கும்.\n\nஎல்லா நிலங்களிலும் பூக்கும் என்றாலும் நெய்தல் நிலத்தில் மிகுதி. \n\nSection::::நிறம்.\nஇரு நிறங்களில் பூக்கும் \n\nSection::::பூ விளக்கம்.\nஞாழல் மலருக்குத் தரப்பட்டுள்ள அடைமொழிகள் ஞாழலின் தன்மையை உணர்த்துகின்றன. \n\n\n"}
{"id": "143069", "url": "https://ta.wikipedia.org/wiki?curid=143069", "title": "இரண்டாம் சீன-சப்பானியப் போர்", "text": "இரண்டாம் சீன-சப்பானியப் போர்\n\nஇரண்டாம் சீன-சப்பானியப் போர் (\"Second Sino-Japanese War\", சூலை 7, 1937 – செப்டம்பர் 9, 1945) என்பது சீனக் குடியரசுக்கும் சப்பானியப் பேரரசுக்கும் இடையில் இடம்பெற்ற போரைக் குறிக்கும். சூலை 1937ல், சப்பான், மார்கோ போலோ பாலம் சம்பவம் நடந்த பிறகு, சீனாவின் முந்தைய தலை நகரான பெய்ஜிங்கை கைப்பற்றியது.இந்நிலையில் 1937-இல் சியாங்கே ஷேக் கம்யூனிஸ்டுகளுடன் இணைந்து ஐக்கிய கூட்டமைப்பை உருவாக்கினார். இந்த சம்பவம் சப்பான் முழுமையான சீன ஆக்கிரமிப்பு நடவடிக்கை எடுக்க வித்திட்டது. இந்த நேரத்தில் விரைவாக செயல்பட்ட சோவியத் ஒன்றியம், சீனாவுக்கு தளவாடங்கள் வழங்கி உதவி செய்ய ஒப்பந்தம் செய்து கொண்டது. இதன் மூலம் சீன - செருமனி ஒத்துழைப்பு (1911 - 1941) முடிவுக்கு வந்தது. சீனப் போர்ப்படை தளபதி சங் கை செக் ஷாங்காய் நகரத்தை பாதுகாக்க ஜெர்மனியால் பயிற்றுவிக்கப்பட்ட தனது சிறந்த படைபிரிவை பயன்படுத்தியும் மூன்று மாதங்களுக்கு பிறகு ஷாங்காய் நகரம் ஜப்பானியர்கள் வசம் வீழ்ந்தது. ஜப்பானிய படைகள் சீனப்படைகளை பின்தள்ளி முன்னேறி டிசம்பர் 1937ல் தலைநகர் நாஞ்சிங்கை கைப்பற்றின. இதன்பின் நடந்த நாஞ்சிங் படுகொலை சம்பவத்தில் பல்லாயிரக்கணக்கான பொதுமக்களும் சரணடைந்த சீன வீரர்களும் கொல்லப்பட்டனர். பல்லாயிரக்கணக்கான சீனப்பெண்கள் ஜப்பானிய ராணுவ வீரர்களால் கற்பழிக்கப்பட்டனர்.\n\nஜூன் 1938ல், சீன படைகள் ஜப்பானிய படைகளின் முன்னேற்றத்தை தடுக்க மஞ்சள் ஆற்றில் வெள்ளப்பெருக்கு ஏற்படுத்தின. இதன் மூலம் சீனப்படையினருக்கு வுஹன் (Wuhan) நகரத்தில் தற்காப்பு முயற்சிகள் எடுக்க சிறிது நேரம் கிடைத்தது. ஆனாலும் வுஹன் நகரம் அக்டோபர் மாதத்தில் ஜப்பானிய படையினரிடம் வீழ்ந்தது. ஜப்பானியர்கள் எதிர்பார்த்தது போல் இந்த வெற்றிகளால் சீனர்களின் எதிர்ப்பை முறியடிக்க முடியவில்லை. சீன அரசாங்கம் தனது இருப்பிடத்தை நாட்டின் உட்பகுதிக்கு மாற்றி அங்கிருந்து போரை தொடர்ந்தது.\n\nSection::::பின்னணி.\nSection::::முதலாவது சீன-சப்பானியப் போர்.\nஇரண்டாம் சீன-சப்பானியப் போரின் தோற்றம் 1894–95 ஆம் ஆண்டுகளில் இடம்பெற்ற முதலாவது சீன-சப்பானியப் போரில் இருந்து ஏற்பட்டது. முதலாவது சீன-சப்பானியப் போரில் சிங் அரசமரபின் கீழ் இருந்த சீனா, சப்பானால் தோற்கடிக்கப்பட்டது. சிங் அரசமரபு உள்நாட்டு எழுச்சிகள் மற்றும் வெளிநாட்டு ஏகாதிபத்தியம் என்பவற்றின் காரணமாக வீழ்ச்சியின் விளிம்பில் காணப்பட்ட அதேவேளை சப்பான் நவீனமயமாக்கம் போன்ற பயனுள்ள நடவடிக்கைகளை மேற்கொண்டு ஒருபாரிய சக்தியாக உருவெடுத்தது.\n\nSection::::சீனக் குடியரசு.\nசிங்காய் புரட்சியின் மூலம் சிங் அரசமரபின் ஆட்சி கவிழ்க்கப்பட்டு, சீனக் குடியரசானது 1912 ஆம் ஆண்டு நிறுவப்பட்டது. இருந்தபோதிலும், மத்திய அதிகாரம் சிதைவுற்றதுடன் குடியரசு அதிகாரம் பிராந்திய யுத்தப் பிரபுக்களினது என்று உள்ளானது. நாட்டை ஒன்றிணைத்தலும் ஏகாதிபத்தியத்தை முறியடித்தலும் மிகவும் தொலைவான வாய்ப்புடையனவாக இருந்தன. சில பிராந்திய யுத்தப் பிரபுக்கள் ஏனைய பிராந்திய யுத்தப் பிரபுக்களை வெளியேற்றும் நோக்குடன் பல்வேறு வெளிநாட்டு சக்திகளுடன் தாம் கூட்டுச்சேர்ந்துகொண்டனர். உதாரணமாக, மஞ்சூரியாவின் பிராந்திய யுத்தப் பிரபுவாகிய சாங் சுவோலின், இராணுவ மற்றும் பொருளாதார உதவியைப் பெறும் பொருட்டு, சப்பானியர்களுடன் வெளிப்படையாக ஒத்துழைத்தார்.\n\nSection::::இருபத்தொரு கோரிக்கைகள்.\n1915 ஆம் ஆண்டு, சீனாவிடம் இருந்து அரசியல் மற்றும் வர்த்தக உரிமைகளை மேலும் பறிக்கும் பொருட்டு இருபத்தொரு கோரிக்கைகளைச் சப்பான் வெளியிட்டது.\n"}
{"id": "143070", "url": "https://ta.wikipedia.org/wiki?curid=143070", "title": "அகிலேஷ் யாதவ்", "text": "அகிலேஷ் யாதவ்\n\nஅகிலேஷ் யாதவ் (Akhilesh Yadav, இந்தி: अखिलेश यादव) (பிறப்பு 1 சூலை 1973), ஓர் இந்திய அரசியல்வாதியும் உத்திரப் பிரதேசத்தின் கன்னவ்ஜ் மக்களவைத் தொகுதியிலிருந்து தேர்ந்தெடுக்கப்பட்டுள்ள நாடாளுமன்ற உறுப்பினரும் ஆவார். சமாஜ்வாதி கட்சியின் தலைவர் முலாயம் சிங் யாதவின் மகனுமாவார்.\n\n2000ஆம் ஆண்டில் முதன்முறையாக கன்னவ்ஜ் மக்களவைத்தொகுதியிலிருந்து நாடாளுமன்றத்தின் மக்களவைக்குத் தேர்ந்தெடுக்கப்பட்டார். இதே தொகுதியில் மீண்டும் 2004ஆம் ஆண்டிலும் 2009ஆம் ஆண்டிலும் போட்டியிட்டு மூன்று முறை இத்தொகுதியிலிருந்து வெற்றி பெற்றுள்ளார்..\n\n2012ஆம் ஆண்டில் நடந்த உத்தரப் பிரதேச சட்டப்பேரவைத் தேர்தல்களில் கட்சிப் பரப்புரைகளில் முன்னணியில் இருந்து தனது கட்சி ஆட்சியைப் பற்றிட துணை புரிந்துள்ளார்..\n\nமைசூர்ப் பல்கலைக்கழகத்தில் பொறியியல் இளநிலைப் பட்டத்தையும் சூழலியல் பொறியியலில் சிட்னி பல்கலைக்கழகத்திலிருந்து முதுகலைப் பட்டத்தையும் பெற்றுள்ளார்.\n\nSection::::2012 உ.பி சட்டப்பேரவை தேர்தல்கள்.\n2012ஆம் ஆண்டு உத்தரப் பிரதேசத் தேர்தல்களில் இவரது பரப்புரை தனித்தன்மையுடையதாக இருந்தது. ஈராழி மிதிவண்டியில் தேர்தல் சுற்றுப்பயணம் மேற்கொண்டதும் தனது குழுவில் தகவல்தொடர்பு தொழில்முறை வல்லுனரையும் வானொலித் தொகுப்பாளரையும் கொண்டிருந்ததும் இவரது ஆளுமையும் சமாஜ்வாடி கட்சி சட்டப்பேரவையின் 403 இடங்களில் 224 இடங்களைப் பிடிக்கக் காரணமாக அமைந்தது. தனிப்பெரும் கட்சியாக ஆட்சி அமைக்கக் காரணமாக அமைந்ததால் அகிலேஷ் தனது 38ஆவது அகவையில் \"உத்தரப் பிரதேசத்தின் மிக இளமையான முதலமைச்சராக\" பொறுப்பேற்கத் தேர்ந்தெடுக்கப்பட்டுள்ளார்.\n\nSection::::நீக்கம்.\nஇவரை 2016 ஆம் ஆண்டு டிசம்பர் மாதம் 29 ஆம் திகதி சமாஜ்வாதி கட்சியின் தலைவரும் இவரின் அப்பாவுமான முலாயம் சிங் கட்சியின்ன் அடிப்படை உறுப்பினர் பதவியிலிருந்து ஆறு ஆண்டுகளுக்கு நீக்கினார். இதன் எதிரொலியாக சமாஜ்வாதி கட்சியின் தலைவர் பதவியை தானே எடுத்துக்கொண்டதாக \nமாநாடு நடத்தி அறிவித்து, முலாயம் சிங் இனிமேல் கட்சி ஆலோசகராக இருப்பர் என்று தெரிவித்தார்.\n\n"}
{"id": "143075", "url": "https://ta.wikipedia.org/wiki?curid=143075", "title": "பெண்கள் வாக்குரிமை", "text": "பெண்கள் வாக்குரிமை\n\nபெண்கள் வாக்குரிமை (\"women's suffrage\") என்பது தேர்தல்களில் பெண்கள் வாக்கு அளிக்கவும், பொதுப்பணிப் பதவிகளில் பங்கேற்க வாக்கெடுப்புகள் வழியாக பெண்கள் தேர்ந்தெடுக்கப்படவும் கொண்டுள்ள உரிமையைக் குறிக்கிறது. பெண்கள் வாக்குரிமையைப் பரவலாக்குவதற்காக எழுந்த பொருளாதார மற்றும் அரசியல் இயக்கங்களும் இதில் அடங்கும். சொத்து இருக்கவேண்டும், வரி செலுத்த வேண்டும், திருமணம் ஆகியிருக்க வேண்டும் என்ற நிபந்தனைகளுக்கு உட்படாமலேயே பெண்களுக்கு வாக்குரிமை அளிக்கப்பட வேண்டும் என்னும் கருத்தும் இதில் அடங்கும்.\n\nநவீன காலத்தில், பெண்கள் வாக்குரிமை இயக்கம் 18ஆம் நூற்றாண்டின் பிற்பகுதியில் பிரான்சு நாட்டில் தொடங்கியது. அந்நாட்டின் முழுமையிலும், கனடாவின் பிரெஞ்சு மொழி புழங்கிய கியூபெக் மாநிலத்திலும் பெண்களுக்கான முழு உரிமை கிடைக்க மேலும் காலம் பிடித்தது. 1860களில் சில பெண்கள் சுவீடன், பிரித்தானியா, மற்றும் ஐக்கிய அமெரிக்க நாடு\nகளின் சில மேற்கு மாநிலங்களில் வாக்களிக்க உரிமை பெற்றனர். பிரித்தானிய குடியேற்றப் பகுதியாக இருந்த நியூசிலாந்து, வளர்ந்த எல்லாப் பெண்களுக்கும் வாக்குரிமை வழங்கிய முதல் நாடாக 1893 இல் சிறப்புற்றது. அருகிலிருந்த ஆசுத்திரேலியா குடியேற்றப் பகுதியில் பெண்கள் 1895 இல் வாக்களிக்க உரிமை பெற்றார்கள்; மேலும், நாடாளுமன்றத் தேர்தலில் நின்று தேர்ந்தெடுக்கப்படுவதற்கும் உரிமை பெற்றார்கள். இவ்வாறு தேர்ந்தெடுக்கப்படுவதற்கான உரிமை பெண்களுக்கு நியூசிலாந்தில் 1919 இல் தான் வழங்கப்பட்டது.\n\nஐரோப்பிய நாடுகளில் பெண்களுக்கு முதன்முதலில் வாக்களிக்கும், தேர்ந்தெடுக்கப்படும் உரிமை வழங்கப்பட்டது பின்லாந்து நாட்டில் ஆகும். அவ்வாறு உரிமை வழங்கப்பட்ட 1907 இல் பின்லாந்து உருசியப் பேரரசில் தனித்தியங்கிய நாட்டுப்பகுதியாக இருந்தது. அங்கு நடந்த நாடாளுமன்றத் தேர்தலில் உறுப்பினராக உலகிலேயே முதன்முதலாக ஒரு பெண் தெரிந்தெடுக்கப்பட்டார்.\n\nவாக்குரிமை பெறுவதற்கு, பெண்கள் பல நாடுகளில் போராட வேண்டியிருந்தது. நாடு முழுவதற்கும் பொது வாக்குரிமை வழங்கப்படுவதற்கு முன்னர் இவ்வாறு போராடித்தான் பல நாடுகளில் வாக்குரிமை பெற்றார்கள். 1979இல் ஐக்கிய நாடுகள் அமைப்பு வெளியிட்ட \"பெண்களுக்கு எதிரான அனைத்து வேறுபாட்டு ஒதுக்கல்களையும் ஒழித்தல் பற்றிய அறிக்கை\"யின்படி, பெண் வாக்குரிமை ஒரு மனித உரிமையாகும்.\n\nSection::::வரலாறு.\nநடுக்கால பிரான்சு மற்றும் ஐரோப்பிய நாடுகளில் பெருநகரம், நகரம் ஆகியவற்றின் ஆட்சிமன்றங்களில் கலந்து வாக்களிக்கும் உரிமை வீட்டுத்தலைவருக்கு இருந்தது. சுவீடன் நாட்டில், தொழில் குழுக்களில் தகுதி உறுப்பினராகச் சேர்ந்து, வரிகொடுத்த பெண்களுக்கு வாக்குரிமை \"சுதந்திர காலம்\" என்று அழைக்கப்பட்ட 1718-1771 காலகட்டத்தில் வழங்கப்பட்டது.\n\nகோர்சிக்கா குடியரசில், 1755இல் வாக்களிப்பில் கலந்துகொண்டு நாடாளுமன்றம் உருவாக்குவதில் 25 வயதுக்கு மேற்பட்ட எல்லாக் குடிமக்களும், ஆண்கள் பெண்கள் உட்பட, உரிமைபெற்றனர். ஆனால் பிரான்சு கோர்சிக்காவை 1769இல் கைப்பற்றியதிலிருந்து பெண்களுக்கு வாக்குரிமை மறுக்கப்பட்டது.\n\nநவீன காலத்தில், 1780-90களில் பெண்கள் வாக்குரிமை இயக்கம் பிரான்சு நாட்டில் தோன்றிற்று. அந்துவான் கொண்டோர்சே (Antoine Condorcet), ஒலிம்ப் தெ கூஸ் (Olympe de Gouges) ஆகியோர் அதில் முக்கிய பங்கு வகித்து, நாட்டுத் தேர்தல்களில் பங்கேற்கும் உரிமை பெண்களுக்கும் வழங்கப்பட வேண்டும் என்று கோரிக்கை எழுப்பினர்.\n\n1756இல் ஐக்கிய அமெரிக்காவில், லிதியா சாப்பின் டாஃப்ட் (Lydia Chapin Taft) என்பவர் குடியேற்றக் கால அமெரிக்காவில் சட்டமுறைப்படி வாக்களித்த முதல் பெண்மணி ஆனார். பிரித்தானிய ஆட்சியின் கீழ் மாசசூசெட்சு குடியேற்றத்தில் இது நிகழ்ந்தது.\n\nஅங்கு, நியூ இங்கிலாந்து பகுதியில் அக்சுபிரிட்சு (Uxbridge) நகர் மன்றக் கூட்டத்தில் அவர் மூன்றுமுறைகளாவது வாக்குகள் போட்டார்.\n\nநியூ செர்சி மாநிலத்தில், 1776ஆம் ஆண்டு நாட்டுச்சட்டப்படி பெண்கள் வாக்குரிமை பெற்றனர். எனினும், திருமணமான பெண்களுக்குத் தம் சொந்தப் பெயரில் சொத்துரிமை இல்லாததால், திருமணமாகாமல் அல்லது கைம்பெண்களாக இருந்து சொத்துரிமை கொண்டிருந்தோர் பிற ஆண்களைப்போல் வாக்குரிமை கொண்டிருந்தனர். \"எல்லாக் குடிமக்களும்\", பால் மற்றும் இன வேறுபாடின்றி வாக்குரிமை பெற்றனர். ஆனால், 1807இல் நிலைமை மாறியது. வாக்களிப்பதில் முறைகேடு நடந்தது என்பதைச் சுட்டிக்காட்டி, வாக்குரிமை வெள்ளை இன ஆண்களுக்கு மட்டுமே உண்டு என்று சட்டம் இயற்றப்பட்டது. இதனால் \"அந்நியர், நிறமுடைய மக்கள், நீக்ரோக்கள், பெண்கள்\" ஆகியோருக்கு வாக்குரிமை மறுக்கப்பட்டது.\n\nஆப்பிரிக்காவில், சியேரா லியோனி நாட்டில் நடந்த 1972ஆம் ஆண்டுத் தேர்தலின்போது, வீட்டுத் தலைவர்கள் எல்லாரும் வாக்களிக்க உரிமை பெற்றனர். அவர்களுள் மூவரில் ஒருவர் பெண் என்பது குறிப்பிடத்தக்கது.\n\nபிரித்தானிய குடியேற்றக் காலத்தில், பசிபிக் பெருங்கடலில், ஆசுத்திரேலியாவை அடுத்த பிட்கேய்ண் தீவுகளில் குடியேறிய மாலுமியரின் வழிவந்த பெண்களுக்கு வாக்குரிமை 1838லிருந்து கிடைத்தது. பின்னர் 1856இல் அவர்கள் குடியேறிய நோர்ஃபோக் தீவிலும் அவர்களுக்கு இவ்வுரிமை இருந்தது.\n\n1861இல் தென் ஆசுத்திரேலியா பெண்களுக்கு வாக்குரிமை வழங்கியது. அதைத் தொடர்ந்து 19ஆம் நூற்றாண்டின் பிற்பகுதியில் பல நாடுகள், குடியேற்றப் பகுதிகள், மாகாணங்கள் பெண்களுக்கு ஒரு சில நிபந்தனைகளுக்கு உட்பட்டு வாக்குரிமை வழங்கின.\n\nSection::::பெண்கள் உரிமைகளுக்கான பேரவை.\n1840இல் இலண்டன் நகரில் \"உலக அடிமை முறை எதிர்ப்பு பேரவை\" நிகழந்தது. அப்பேரவையில் கலந்துகொள்ள அமெரிக்க பெண்ணுரிமைப் போராளி எலிசபெத் கேடி ஸ்டாண்டன் (Elizabeth Cady Stanton) சென்றிருந்தார். அவர் அங்கு லுக்ரேசியா மோட் (Lucretia Mott) என்னும் மற்றொரு முக்கிய பெண்ணுரிமை ஆதரவாளரைச் சந்தித்தார். அப்பெண்களுக்கும் அமெரிக்காவிலிருந்து பேரவையில் கலந்துகொள்ளச் சென்ற வேறு பெண்களுக்கும், அவர்கள் ஆண்களல்ல என்னும் காரணத்திற்காக பேரவையில் கலந்துகொள்ளும் உரிமை மறுக்கப்பட்டது.\n\nஅந்த நிகழ்ச்சி \"பெண்கள் உரிமைகளுக்கான பேரவை\" (Women's Rights Convention) உருவாக்கப்படுவதற்கு வித்தாயிற்று. 1851இல் ஸ்டாண்டன் மதுவிலக்கு இயக்கத்தை ஆதரித்த சூசன் பி. ஆண்டனி என்னும் பெண்மணியைச் சந்தித்தார். அவர்கள் இருவரும் இணைந்து பெண்கள் உரிமைப் போராட்டத்தை முன்னெடுத்துச் சென்று, பெண்கள் உரிமைக்காகக் குரல்கொடுத்தனர். 1868இல் சூசன் ஆண்டனி, அச்சு மற்றும் தையல் தொழிலில் ஈடுபட்ட, ஆனால் ஆண்களுக்கு மட்டுமே என்றிருந்த தொழிற்சங்கங்களில் இடம் மறுக்கப்பட்ட பெண்கள் \"உழைக்கும் பெண்கள் சங்கங்களை\" உருவாக்க ஊக்கமளித்தார். பெண்களுக்கு வாக்குரிமை வேண்டும், ஆணாலும் பெண்ணானாலும் சம உழைப்புக்கு சம ஊதியம் வேண்டும் என்று அவர் 1868இல் தேசிய தொழில் பேரவைக் கூட்டத்தில் வலியுறுத்தினார். பெண்களுக்கு வாக்குரிமை வழங்கப்பட வேண்டும் என்று அவர் எழுப்பிய கோரிக்கையை, அப்பேரவையில் கலந்துகொண்ட ஆண்கள் இருட்டடிப்புச் செய்தனர்.\n\nSection::::பெண்கள் வாக்குரிமை பல பகுதிகளில் ஏற்கப்படல்.\nஅமெரிக்காவில் வயோமிங் பகுதியில் பெண்கள் 1869இலிருந்து வாக்கு அளிக்க உரிமை பெற்றார்கள். கோர்சிக்காவிலும், மேன் தீவிலும் (Isle of Man), பிட்கேய்ண் தீவுகளிலும், பிரான்சுவில் என்னும் குடியேற்றப் பகுதியிலும் பெண்கள் வாக்குரிமை பெற்றார்கள் என்பது உண்மை என்றாலும், இப்பகுதிகள் தனி நாடுகளாகச் செயல்படவில்லை.\n\nபிரான்சில் 1871ஆம் ஆண்டில், பாரிசு நகராட்சி பெண்களுக்கு வாக்குரிமை அளித்தது. அந்த ஆட்சி கவிழ்ந்ததும் பெண்களுக்கு வாக்குரிமை பறிக்கப்பட்டது. அதன்பிறகு, 1914ஆம் ஆண்டு சூலை மாதத்தில் தான் மீண்டும் பெண்கள் வாக்குரிமை ஏற்கப்பட்டது. அச்சமயம் பிரான்சின் பெரும்பகுதியும் நாசி ஆளுகையின்கீழ் இருந்தது. 1914 ஆகத்தில்தான் விடுதலை செய்யப்பட்டது. பசிபிக் பெருங்கடலில் இருந்த குடியேற்றப்பகுதியாகிய பிரான்சுவில் 1889இல் தன் சுதந்திரத்தை அறிவித்தது. உடனேயே, பால் மற்றும் இன வேறுபாடின்றி அனைவருக்கும் வாக்குரிமை உண்டென அறிவித்தது. ஆனால், பிரான்சும் ஐக்கிய இராச்சியமும் மீண்டும் பிரான்சுவில் பகுதியைத் தம் குடியேற்ற ஆதிக்கத்துக்குள் கொண்டுவந்ததோடு, அப்பகுதியின் சுதந்திர நிலை முடிவுக்குவந்தது.\n\n1881இல் பிரித்தானிய ஆட்சியின் கீழ் உள்ளாட்சிச் சுதந்திரத்தோடு செயல்பட்ட மேன் தீவு, சொத்துக்களை உடைமையாகக் கொண்ட பெண்கள் நாடாளுமன்றத் தேர்தலில் வாக்களிக்கலாம் என்று சட்டம் இயற்றியது.\n\nSection::::நியூசீலந்து நாட்டின் சிறப்பு.\nஇன்று தன்னாட்சியோடு விளங்கும் நாடுகளில் முதலாவதாகப் பெண்களுக்கு வாக்குரிமை வழங்கிய நாடு நியூசீலந்து ஆகும். 1893இல் அவ்வுரிமை வழங்கப்பட்டபோது நியூசீலந்து பிரித்தானிய ஆளுகையின் கீழ் தன்னாட்சிகொண்ட பகுதியாகத் திகழ்ந்தது.\n\nதொடக்கத்தில் நியூசீலந்து பெண்கள் வாக்களிக்க உரிமை உண்டு என்று அறிவித்ததே தவிர, அவர்கள் வேட்பாளர்களாகத் தேர்தலில் நிற்க உரிமை கொடுக்கவில்லை. நிபந்தனையற்ற விதத்தில் பெண்களுக்கு வாக்குரிமை நியூசீலந்தில் 1893இல் வழங்கப்பட்டது. கேட் ஷெப்பாட் என்னும் பெண்மணி தலைமைதாங்கி நடத்திய பெண்ணுரிமை இயக்கத்தின் உந்துதலால் பொதுத்தேர்தலுக்கு சில வாரங்களுக்கு முன் வாக்குரிமை பெண்களுக்கு வழங்கப்பட்டது. தொடர்ந்து, பிரித்தானியக் காப்புப் பகுதியாக இருந்த கூக் தீவுகளும் பெண்கள் வாக்குரிமையை ஏற்றது.\n\nSection::::ஆசுத்திரேலியா.\nபிரிட்டனின் ஆளுகைக்கு உட்பட்டு, உள்நிலைத் தன்னாட்சியோடு விளங்கிய தெற்கு ஆசுத்திரேலியா பெண்கள் வாக்குரிமையை ஏற்று, அவர்கள் தேர்தலில் வாக்கு அளிக்கும் உரிமை கொண்டுள்ளதோடு, வேட்பார்களாகத் தேர்தலில் நிற்கவும் உரிமை பெற்றுள்ளனர் என்று 1895இல் சட்டம் இயற்றியது. ஆசுத்திரேலியா கூட்டுநாடாக 1901இல் மாறியதும், பெண்கள் வாக்குரிமையைச் சில மாநிலங்களில் ஏற்றது. தேசிய தேர்தல்களில் பெண்கள் வாக்களிக்கவும் வேட்பாளர்களாக நிற்கவும் உரிமை கொண்டுள்ளார்கள் என்று ஆசுத்திரேலிய மைய நாடாளுமன்றம் 1901இல் சட்டம் இயற்றியது (சில மாநிலங்களில் ஆசுத்திரேலிய ஆதி குடிப் பெண்களுக்கு அவ்வுரிமை மறுக்கப்பட்டது).\n\nSection::::ஐரோப்பாவில் முதல் நாடு பின்லாந்து.\nஐரோப்பாவைப் பொறுத்தமட்டில், முதல் நாடாக பின்லாந்து பெண்கள் வாக்குரிமையை ஏற்று சட்டம் இயற்றியது. 1905இல் நிகழ்ந்த கலகத்தைத் தொடர்ந்து ஏற்பட்ட ஆட்சி சீர்திருத்தத்தின்போது, தேர்தலில் வாக்கு அளிக்கவும் வேட்பாளராக நிற்கவும் உரிமை வேண்டும் என்று பெண்கள் எழுப்பிய கோரிக்கை 1906இல் ஏற்கப்பட்டது. 1907ஆம் ஆண்டில் நிகழ்ந்த பின்லாந்து நாடாளுமன்றத் தேர்தலின் பயனாக, அந்நாட்டில் 19 பெண்கள் நாடாளுமன்ற உறுப்பினராகப் பதவி ஏற்றனர். அவர்களே உலகத்தில் முதன்முதல் நாடாளுமன்ற உறுப்பினர்களான பெண்கள் என்னும் சிறப்புப் பெற்றார்கள்.\n\nஇரண்டாம் உலகப்போருக்கு முந்திய ஆண்டுகளில் நோர்வே 1913இலும், டென்மார்க் மற்றும் ஆசுத்திரேலிய பிற மாநிலங்கள் 1915இலும் பெண்களுக்கு வாக்குரிமை வழங்கின. இரண்டாம் உலகப்போர் முடிவுறும் தறுவாயில், கானடா, சோவியத் உருசியா, செருமனி, போலந்து ஆகிய நாடுகள் பெண்களுக்கு வாக்குரிமை வழங்கிச் சட்டங்கள் இயற்றின.\n\nSection::::பிரித்தானியப் பெண்கள் வாக்குரிமை.\n30 வயதுக்கு மேற்பட்ட பிரித்தானியப் பெண்கள் 1918இல் வாக்குரிமை பெற்றார்கள். நெதர்லாந்து பெண்களுக்கு அவ்வுரிமை 1919இல் வழங்கப்பட்டது. அமெரிக்கப் பெண்களுக்கு வாக்குரிமை 1920இல் கிடைத்தது. துருக்கி நாட்டுப் பெண்கள் 1926இல் வாக்குரிமை பெற்றார்கள்.\n\n21 வயது நிறைந்த, அதற்கு மேல் வயது கொண்ட ஆண்களுக்கு வாக்குரிமை கொடுக்கப்பட்டது போல, தங்களுக்கும் வயது வரம்பு நிர்ணயிக்க வேண்டும் என்று பிரித்தானியப் பெண்கள் போராடியதைத் தொடர்ந்து, 1928இல் அந்நாட்டுப் பெண்களுக்கு அவ்வுரிமை கிடைத்தது.\n\nSection::::இறுதியாக, பூட்டான்.\nமிக அண்மைக்காலத்தில் பெண்களுக்கு முழு வாக்குரிமை வழங்கிய நாடு பூட்டான் ஆகும். அங்கு 2008இல் நடந்த முதல் தேசிய தேர்தலில் பெண்கள் வாக்கு அளிக்கவும் வேட்பாளர்களாக நிற்கவும் உரிமை பெற்றார்கள்.\n\nSection::::ஐக்கிய நாடுகள் அவை பெண்கள் வாக்குரிமை அறிவித்தல்.\nபெண்கள் வாக்குரிமையை உலகளவில் விரிவுபடுத்தும் முயற்சியாக, பன்னாட்டுச் சட்ட அடிப்படையில், ஐக்கிய நாடுகள் மனித உரிமைக் குழு விவாதத்துக்கு எடுத்தது. அக்குழுவின் தலைவராக எலெனோர் ரூசவெல்ட் செயல்பட்டார். அக்குழுவின் பரிந்துரையை 1948இல் ஐக்கிய நாடுகள் அவை ஏற்று வெளியிட்டது. இவ்வாறு பெண்கள் வாக்குரிமை உலக மனித உரிமைகள் சாற்றுரையின் பகுதியாக மாறியது.\n\nஉலக மனித உரிமைகள் சாற்றுரையின் உறுப்புரை 21 கீழ்வருமாறு கூறுகிறது:\n\nSection::::உலக நாடுகளில் பெண்கள் வாக்குரிமை விவரப் பட்டியல்.\nபட்டியலில் \"ஆண்டு\" என்பது முதன்முறையாக பெண்கள் தேர்தலில் வாக்களிக்கும் உரிமை பெற்ற காலத்தைக் குறிக்கிறதே ஒழிய, அனைவருக்கும் கட்டுப்பாடினின்றி வாக்குரிமை வழங்கப்பட்ட ஆண்டைக் குறிக்கவில்லை.\n\n\"குறிப்பு: அகர வரிசையிலோ, கால வரிசையிலோ பட்டியலை மாற்ற, இக்குறியைப் பயன்படுத்துக: \"\n\nNote:\n\n"}
{"id": "143084", "url": "https://ta.wikipedia.org/wiki?curid=143084", "title": "கூகுள் பிளே", "text": "கூகுள் பிளே\n\nகூகுள்பிளே (\"Google Play\") என்பது இலக்கமுறை தகவல்களை வழங்கும் ஒரு சேவையாகும். இது கூகிள் நிறுவனத்தால் வழங்கப்படுகிறது. இது ஆன்டிராய்டு பயன்பாடுகள், இசைக்கோப்புகள், புத்தகங்கள், திரைப்படங்கள், விளையாட்டுகள் போன்றவற்றை கொண்ட ஓர் இணையக் கடை ஆகும். மார்ச் 2012ல் கூகுள்தனது ஆன்டிராய்டு அங்காடியையும், இசைச் சேவையையும் இணைத்து கூகுள்பிளேவை ஆரம்பித்தது. 2017 ஆம் ஆண்டு புள்ளிவிவரப்படி, 35 இலட்சம் பதிவிறக்கங்கள், இத்தளத்தில் நடந்துள்ளன.\n"}
{"id": "143085", "url": "https://ta.wikipedia.org/wiki?curid=143085", "title": "எடை இழப்பு", "text": "எடை இழப்பு\n\nஎடை இழப்பு (Weight loss), மருத்துவம், உடல்நலம் அல்லது உடல் நலத்தகுதி போன்ற துறைகள் சார்பில், மொத்த உடல் திண்மையில் ஏற்படும் இழப்பாகும். இது நீர்ம இழப்பினாலோ உடல் கொழுப்பு இழப்பினாலோ கொழுப்பிழையம் அல்லது எலும்புக் கனிமச் சேமிப்புகள், தசைத்திசுக்கள் மற்றும் பிற இழையங்களின் இழப்பினாலோ ஏற்படலாம். இந்த இழப்பு உள்ளிருக்கும் நோய் காரணமாக அறியாமலே ஏற்படலாம்; அல்லது தனது உடற் பருமனைக் குறைக்க மேற்கொள்ளும் முயற்சிகளால் ளள\nதெரிந்தும் ஏற்படலாம்.\n\nSection::::தெரியாமல் ஏற்படும் எடை இழப்பு.\nபுற்றுநோய், எய்ட்சு போன்ற மிகத் தீவிரமான நோய்கள் உட்பட பல நோய்களாலும் நிலைகளாலும் எடை இழப்பு ஒருவருக்குத் தெரியாமலே ஏற்படலாம்.\n\nமுதலாம் வகை நீரிழிவு நோய் சிகிட்சையில் சரியாக கையாளப்படவிட்டால் குருதியோட்டத்தில் கூடுதலான சர்க்கரைச்சத்தும் குறைவான இன்சுலினும் இருக்கும். இது டிரைகிளிசரைடுகளை கொழுப்பிழையங்களிலிருந்து வெளியேற்றவும் தசைத்திசுக்களில் உள்ள அமினோ அமிலங்களை உடைக்கவும் தூண்டுகிறது. இதனால் கொழுப்பும் தசைத்திசுக்களும் ஒரே நேரத்தில் குறைய உடல் எடையில் கணிசமான இழப்பு ஏற்படுகிறது. மேலும் கொழுப்பு, தசைத்திசுக்களின் இழப்பன்றி நீரிழிவு நோய், சில மருந்துகள், சரியாக நீர்த்த உணவு அருந்தாமை போன்ற காரணங்களால் நீர்ம இழப்பும் ஏற்படுகிறது. இத்தகைய கொழுப்பு, தசைத்திசுக்களுடன் கூடிய நீர்ம இழப்பு \"கெகேக்சியா\" எனப்படும் உயிர்கொல்லி நோய்க்கு வழி வகுக்கலாம்.\n\nஎச்.ஐ.வி போன்ற கிருமித்தொற்றுகள் வளர்சிதைமாற்றத்தை மாற்றி எடை இழப்பிற்கு காரணமாகின்றன.\n\nஅதிதைராய்டியம் போன்ற இயக்குநீர்களின் குறைபாடுகளினாலும் எடை இழப்பு ஏற்படலாம்\n\nஒருவருக்கு கடந்த மாதத்தில் 5%க்கும் கூடுதலான எடை இழப்பும் கடந்த ஆறு மாதங்களில் 10% எடை இழப்பும் கவலை அளிக்கும் நிலைகளைக் குறிக்கும் எல்லை மதிப்புகளாகும்.\n\n"}
{"id": "143098", "url": "https://ta.wikipedia.org/wiki?curid=143098", "title": "ஐயவி", "text": "ஐயவி\n\nஐயவி என்பது கடுகின் வகைகளில் வெண்சிறுகடுகு ஆகும். \nகருங்கடுகு (black mustard) (Brassica nigra), கேழ்க்கருகு (brown Indian mustard) (B. juncea), and வெண்சிறு கடுகு (white mustard) (B. hirta/Sinapis alba). போன்றவை கடுகின் வகைகள்.\n\nகேழ்க்கடுகு (பழுப்புநிறக் கடுகு) இக்காலத்தில் தாளிக்கப் பயன்படுகிறது. \nவெண்சிறுகடுகு பழங்காலத்தில் பயன்படுத்தப்பட்ட பாங்கைச் சங்கநூல்கள் தெரிவிக்கின்றன. \n\nSection::::ஐயவிப் பயிர்.\nSection::::ஐயவி எண்ணெய்.\nஎள் தரும் (நல்)எண்ணெய் போன்று ஐயவி எண்ணெய் தரும் வித்து.\n\n"}
{"id": "143102", "url": "https://ta.wikipedia.org/wiki?curid=143102", "title": "மஞ்சள் காமாலை", "text": "மஞ்சள் காமாலை\n\nஇக்டீரஸ் என்றும் அழைக்கப்படும் மஞ்சள் காமாலை நோய் (முன்பெயரடை: காமாலை ), அதி பைலிரூபிரத்தத்தினால் (ரத்தத்தில் பிலிரூபின் அளவு அதிகரித்தல்) சீதச்சவ்வு, விழிவெண்படலத்தின் மேல் உள்ள கண் சவ்வு (கண்களின் வெள்ளைப் பகுதி) மற்றும் தோல் பகுதிகள் மஞ்சள் தன்மை அடைவதை குறிக்கின்றது. அதிபைலிரூபி ரத்தம் செல்வெளிநீரில் பிலிரூபின் அளவு அதிகரிக்கும் நிலையையும் உருவாக்குகிறது. நிறம் மாறுதல் வெளிப்படையாகத் தெரிய வேண்டுமெனில் ஊநீரில் உள்ள பிலிரூபின் அளவு 1.5மிகி/டெசி.லிட்டருக்கும் அதிகமாக இருக்க வேண்டும். இது பொதுவான தோராயமான அளவான 0.5மிகி/டெசி.லிட்டரை விட மூன்று மடங்கு அதிகமாகும். மஞ்சள் காமாலை என்பது ஃபிரஞ்சு மொழி வார்த்தையான மஞ்சள் என்று பொருள் தரக் கூடிய \"jaune\" என்ற வார்த்தையில் இருந்து வந்தது.\n\nமஞ்சள் காமாலையின் போது பிலிரூபின் அளவுகள் அதிகரிக்கும் போது முதன் முதலில் நிறம் மாறக் கூடிய திசு விழிகளில் உள்ள விழிவெண்படலமாகும். இந்த நிலையை சில சமயம் ஸ்கிலீரல் இக்டீரஸ் (வல்லுறைக்குரிய இக்டீரஸ்) என்றும் அழைக்கப்படுகிறது. ஆனால், விழி வெண்படலத்தில் “காமாலை” வருவதில்லை (பித்த வண்ணத்துடன் கறைப்பிடித்தல்). அதன் மேல் உள்ள கண்சவ்வுகளில் தான் ஏற்படுகிறது. ஆக, \"கண்களின் வெண்படலம்\" மஞ்சளடைதல் என்பது சரியாக கண்சவ்வு காமாலையாகும். வலது புறத்தில் உள்ள பட விளக்கத்தைப் பார்க்கவும்.\n\nSection::::மஞ்சள் காமாலை வகைகள்.\nஇது ஹெபடைடிஸ் ஏ.பி.சி என்று மூன்று வகைப்படும்.\n\nSection::::சாதாரண உடலியல்.\nமஞ்சள் காமாலை ஏன் எப்படி ஏற்படுகிறது என்பதை அறிந்து கொள்ள, மஞ்சள் காமாலையின் தாக்கம் ஏற்படக் காரணமான நோயியல் முறைகளை அறிந்து கொள்ள வேண்டும். மஞ்சள் காமாலை என்பது ஒரு நோய் அல்ல. பிலிரூபினின் வளர்சிதை மாற்றத்தின் வழக்கமான உடலியல் வழியில் ஏதோ ஒரு நேரத்தில் நடக்கக் கூடிய பல நோயியல் முறைகளில் ஒன்றின் குறியீடே மஞ்சள் காமாலை ஆகும்.\n\nசிவப்பு ரத்த அணுக்கள் அதன் வாழ்நாளான 120 நாட்களை பூர்த்தி செய்த பின்னரோ அல்லது அவை சேதமடைந்த பின்னரோ அதன் சவ்வுகள் எளிதில் உடையக் கூடிய வகையில் மற்றும் கிழியக் கூடிய வகையில் மாறி விடும். சிவப்பு இரத்த அணுக்கள் நுண் வளையகத் தோலிய மண்டலத்தின் வழியாக செல்லும் போது, சவ்வுகள் போதுமான அளவில் உடையும் தன்மையுடையதாக இருக்கும் போது அவை கிழிந்துவிடுகின்றன. ஹீமோகுளோபின் உள்ளிட்ட செல்களின் உள்ளடக்கங்கள் தொடர்ந்து இரத்தத்தில் வெளியேற்றப்படுகிறது. ஹீமோகுளோபின் இரத்த விழுங்கணுக்களால் விழுங்கப்பட்டு ஹீம் மற்றும் குளோபின் பங்குகளாக பிரிக்கப்படுகிறது. ஒரு வகை புரதமான குளோபின் பங்கு அமீனோ அமிலங்களாக உடைக்கப்படுகிறது. மஞ்சள் காமாலையில் இது எந்த பங்கையும் வகிப்பதில்லை. ஹீம் மூலக்கூறில் இரண்டு எதிர்விளைவுகள் ஏற்படுகின்றது. முதல் உயிர்வளியேற்ற வினையில் ஹீம் ஆக்ஸிஜெனேஸ் எனப்படும் நுண்மெய்ய நொதி வினையூக்கியாக செயல்படுகிறது மற்றும் இதன் விளைவாக பிலிவெர்டின் (பச்சை நிறப்பொருள்), இரும்பு மற்றும் கார்பன் மோனாக்ஸைடு ஆகியவை உருவாகிறது. இதன் அடுத்த படி, சைடோசோலிக் நொதி பிலிவெர்டின் ரெடக்டேஸ் மூலம் பிலிவெர்டின் ஒரு மஞ்சள் நிறத்திலான டெட்ராபைரோல் நிறப்பொருளான பிலிரூபினாக மாறுகிறது. இந்த இலிரூபினானது “இணைக்கப்படாத”, “சுதந்திரமான” மற்றும் “மறைமுகமான” பிலிரூபின் ஆகும். ஒரு நாளில் தோராயமாக ஒரு கிலோவிற்கு 4 மிகி பிலிரூபின் உருவாக்கப்படுகிறது. இந்த பிலிரூபினில் பெரும்பாலானவை, சற்று முன் விவரிக்கப்பட்ட முறைகளின் மூலம் இறந்துபோன இரத்த சிவப்பு அணுக்களில் உள்ள ஹீம் உடைவதன் மூலம் உருவாகிறது. ஆயினும், இதில் தோராயமாக 20 சதவிகிதம் செயலற்ற இரத்த சிகப்பணு உருவாக்கம் உள்ளிட்ட ஹீம் பொருட்களில் இருந்தும் சைட்டோகுரோம் மற்றும் தசை புரதம் போன்று ஹீம் உள்ள புரதங்கள் உடைவதனாலும் உருவாகிறது.\n\nSection::::கல்லீரல் நிகழ்வுகள்.\nஇணைக்கப்படாத பிலிரூபின் பின்னர் இரத்த ஓட்டத்தின் மூலமாக நுரையீரலைச் சென்றடைகின்றது. பிலிரூபின் கரையக் கூடியதில்லை என்பதால் இரத்தத்தின் வழியாக அது ஊனீர் ஆல்புமினுக்கு சென்றடைகிறது. நுரையீரலை அடைந்த உடன், அது க்ளூகுரோனிக் அமிலத்துடன் இணைந்து (பிலிரூபின் டைக்ளூகுரோனைட் அல்லது “இணைக்கப்பட்ட பிலிரூபினாக\" மாறுகிறது) தண்ணீரில் கரையக் கூடியதாகிவிடுகிறது. இந்த வினைக்கு UDP-க்ளூகுரோனைட் இடமாற்றி வினை ஊக்கியாக செயல்படுகிறது.\n\nஇந்த இணைக்கப்பட்ட பிலிரூபின் நுரையீரலில் இருந்து பித்த நாளம் மற்றும் பித்தப்பை நாளத்திற்கு வெளியேற்றப்படுகிறது. குடலில் உள்ள பாக்டீரியாக்கள் பிலிருபினை யூரோபிலினோஜனாக மாற்றுகிறது. இந்த இடத்திலிருந்து யூரோபிலினோஜன் இரண்டு வழிகளை எடுக்கலாம். இது மேலும் ஸ்டெர்கோபிலினோஜனாக மாற்றப்பட்டு பின்னர் ஸ்டெர்கோபிலினாக ஒட்சியேற்றப்பட்டு மலத்தின் வழியாக வெளியேறலாம் அல்லது குடல் செல்கள் மறுபடியும் இவற்றை உறிஞ்சி, இரத்தத்தின் வழியாக சிறுநீரகங்களை சென்றடைந்து ஒட்சியேற்றப்பட்ட பொருளான யூரோபிலினாக சிறுநீர் மூலம் வெளியேறலாம். மலம் மற்றும் சிறுநீர் நிறம் மாறுதலுக்கு முறையே ஸ்டெர்கோபிலின் மற்றும் யுரோபிலின் ஆகிய பொருட்கள் பொறுப்பாகிறது.\n\nSection::::காரணங்கள்.\nபிலிரூபினின் வெளியேற்றம் மற்றும் வளர்சிதை மாற்றத்தின் வழக்கமான செயல்பாடுகளில் சற்று முன் விவரிக்கப்பட்ட நோயியல் முறைகள் குறிக்கிடும் போது, அதன் விளைவாக மஞ்சள் காமாலை ஏற்படும். நோயியல் பாதிப்புகள் உடலில் எந்த பகுதியில் பாதிப்பை ஏற்படுத்துகிறது என்பதைப் பொறுத்து மஞ்சள் காமாலை மூன்று வகைகளாக பிரிக்கப்படுகிறது. அந்த மூன்று வகைகளாவன:\n\nSection::::கல்லீரலுக்கு முன்.\nகல்லீரலுக்கு முன்னான மஞ்சள் காமாலை என்பது ஹெமோலிஸிஸ் (சிவப்பு இரத்த அணுக்கள் உடைதல்) அதிகரிப்பதனால் உண்டாகிறது. வெப்பம் அதிகமான நாடுகளில் இது போன்ற மஞ்சள் காமாலையை மலேரியா கூட உருவாக்கலாம். சில மரபு சார்ந்த நோய்களான அரிவாள் செல் சோகை, ஸ்ஃபெரோசைட்டோசிஸ் மற்றும் குளூகோஸ் 6-ஃபாஸ்ஃபேட் ஹைட்ரஜன் நீக்கக் குறைபாடு ஆகியவை இரத்த சிவப்பணு சிதைவை அதிகரித்து சிவப்பு செல் கரைப்பி மஞ்சள் காமாலையை ஏற்படுத்துகிறது. பொதுவாக, சிவப்பு செல் கரைப்பி யூரியா நோய்குறித்தொகுப்பு போன்ற சிறுநீரக நோய்கள் கூட நிறம் மாறுதலை ஏற்படுத்தலாம். பிலிரூபின் வளர்சிதை மாற்றத்தில் உள்ள குறைபாடுகள் கூட மஞ்சள் காமாலையாகத் தோன்றலாம். அதிகப்படியான காய்ச்சலோடு மஞ்சள் காமாலை பொதுவாகத் தோன்றும். எலி காய்ச்சல் (லெப்டோபைரோஸிஸ்) கூட மஞ்சள் காமாலையை உருவாக்கலாம்.\n\nசோதனைக் கூட கண்டுபிடிப்புகளில் உள்ளடங்குபவை:\n\n\nSection::::கல்லீரல்.\nதீவிரமான ஈரல் அழற்சி, ஈரல் நச்சிய மற்றும் இரத்தத்தில் உயர்வை ஏற்படுத்தக் கூடிய பிலிரூபின் வெளியேற்றம் மற்றும் வளர்சிதை மாற்றத்தை செய்யக்கூடிய நுரையீரலின் ஆற்றலை குறைக்கும் செல் அழுகுதல் ஆகியவற்றை ஏற்படுத்தக் கூடிய மதுவினால் ஏற்படும் நுரையீரல் நோய் ஆகியவை கல்லீரல் மஞ்சள் காமாலையின் காரணிகளில் அடங்கும். பித்தநாள கல்லீரல் இழை நார் வளர்ச்சி, கில்பர்ட்ஸ் நிலை (5 சதவிகித மக்கள் தொகையில் காணப்படும், லேசான மஞ்சள் காமாலையை உருவாக்கக் கூடிய பிலிரூபின் வளர்சிதை மாற்றத்தின் மரபு சார்ந்த குறைபாடு), கிரிக்லர்-நஜார் நிலைப்பாடு, மாற்றிடமேறிய புற்றுநோய் மற்றும் நீமேன் - பிக் நோய் வகை சி ஆகியவை மஞ்சள் காமாலையின் குறைந்த பொதுவான காரணங்களில் சில. குழந்தைகளில் காணப்படும் மஞ்சள் காமாலை எனப்படும் பிறந்த குழந்தைகளை தாக்கும் மஞ்சள் காமாலை பொதுவாகக் காணப்படுவது. பிலிரூபினின் வெளிப்பாடு மற்றும் இணைக்கப்படுதல் ஆகியவற்றிற்கான கல்லீரல் இயந்திரங்கள் 2 வாரம் வரை முழுமையாக முதிர்ச்சி அடையாமல் இருக்கும் காரணத்தால் அனைத்து பிறந்த குழந்தைகளையும் இது தாக்கும்.\n\nசோதனைக் கூட பரிசோதனைகளில் உள்ளடங்குபவை:\n\n\nSection::::கல்லீரலுக்குப் பின்.\nதடுப்பு மஞ்சள்காமாலை என்றும் அழைக்கப்படும் கல்லீரலுக்குப் பின் ஏற்படும் மஞ்சள் காமாலை பித்த நாளத்தில் பித்தம் செல்வதில் ஏற்படும் தடையினால் உண்டாகிறது. பொதுவான காரணங்களாவன பொதுவான பித்த நாளத்தில் காணப்படும் பித்தக்கற்கள் மற்றும் கணையத்தின் தலைப்பகுதியில் உருவாகும் கணையப் புற்று நோய். மேலும், \"கல்லீரல் அட்டைப் புழுக்கள்” எனப்படும் ஒட்டுன்னிகள் குழு, பித்த நாளத்தில் தங்கி தடைபடும் மஞ்சள் காமாலையை ஏற்படுத்தலாம். பித்த நாளத்தில் ஏற்படும் சுறுக்கங்கள், பித்தநாளத்தில் துவாரம் இன்மை, நாளப் புற்றுநோய், கணைய அழற்சி மற்றும் கணைய போலிநீர்கட்டிகள் ஆகியவை மற்ற காரணங்களாகும். மிரிசி நிலை என்பது தடைபடும் மஞ்சள் காமாலையின் மிக அரிதான காரணமாகும்.\n\nபழுப்பு நிற மலம் மற்றும் கரிய சிறுநீர் ஆகியவை இருந்தால் தடுப்பு மற்றும் கல்லீரலுக்குப் பின்னான மஞ்சள் காமாலையாக இருக்கலாம். ஏனெனில் சாதாரண மலங்கள் பித்தப் பொருட்களில் இருந்து தான் நிற மாற்றத்தை பெறுகின்றது.\n\nஅதிகமான ஊநீர்க் கொழுப்பும் நோயாளிகளில் காணப்படலாம் மற்றும் தீவிர அரிப்பு அல்லது “தோல் நமைத்தல்” ஆகிய புகார்களும் இருக்கலாம்.\nமஞ்சள் காமாலையின் வகைகளை பிரித்துக் காட்டும் பரிசோதனை எதுவும் இல்லை. நோயைக் கண்டறிய பல நுரையீரல் சோதனைகளின் கூட்டு அவசியமாகிறது.\n\nSection::::பிறந்த குழந்தைகளில் மஞ்சள் காமாலை.\nபிறந்த குழந்தைகளில் மஞ்சள் காமாலை என்பது ஆபத்தானது அல்ல. இந்த நிலை குழந்தைகள் பிறந்து இரண்டாவது நாளில் தெரிய வரும், இது சாதாரண பிரசவமாக இருப்பின் 8 நாள் வரையும், குறை பிரசவமாக இருந்தால் 14 நாட்கள் வரையும் நீடிக்கும். ஊநீர் பிலிரூபின் மிகுந்த குறைந்த அளவுக்கு இறங்கும், ஆனால் எந்த சிகிச்சையும் தேவைப்படாது. பிறந்த பின்னர் ஏற்படும் வளர்சிதை மற்றும் உடல் ரீதியான மாற்றங்களின் விளைவாக மஞ்சள் காமாலை ஏற்படலாம். சில தீவிர நேரங்களில், மூளையை பாதிக்கும் நிலையான கெர்னிக்டரஸ் (காமாலை மூளை நோய்) ஏற்படலாம், இதனால் வாழ்நாள் முழுவதும் ஏதோ ஒரு ஊனம் ஏற்படலாம்; பிறந்ததற்குப் பின் உண்டாகும் அதி பைலிரூபினீ இரத்தத்தை கண்டுபிடித்தல் மற்றும் சிகிச்சை அளிப்பதில் உள்ள குறைபாடுகளால் சமீபகாலமாக இந்த நிலை அதிகமாகக் காணப்படுகிறது என்ற கவலை இருக்கிறது. விரைவில் அளிக்கப்படும் சிகிச்சைக்காக பிலி லைட் என்ற பொருள் உபயோகிக்கப்படுகிறது. இந்த முறை உபயோகிக்கப்படும் போது குழந்தையை தீவிரமான ஒளிக்கதிர் சிகிச்சைக்கு வெளிக்காட்டப் படுவார்கள்.\n\nSection::::மஞ்சள் காமாலையால் பாதிக்கப்பட்ட கண்.\nமஞ்சள் காமாலை என்ற மருத்துவ நிலையால் பாதிக்கப்பட்டவர்கள் அனைத்தையும் மஞ்சளாகத் தான் காண்பார்கள் என்ற நம்பிக்கை ஒரு காலத்தில் இருந்தது. இதன் தொடர்ச்சியாக, மஞ்சள் காமாலை பாதிப்புடைய கண்களில் பாரபட்சமான பார்வை இருக்கும், பொதுவாக எதிர்மறையான அல்லது குறை காணக்கூடியதாக இருக்கும். அலெக்ஸாண்டர் போப் தன்னுடைய “ஏன் எஸ்ஸே ஆன் கிரிடிசிஸம்” (1711), என்பதில் எழுதியதாவது: “மஞ்சள் காமாலை கண்ணுக்கு அனைத்தும் மஞ்சளாய் தெரிவது போல, தொற்றுடைய உளவாளிக்கு அனைத்தும் தொற்றுடையதாகத் தெரியும்.” 19ம் நூற்றாண்டின் நடுவில் ஆங்கில கவிஞர் லார்டு ஆல்ஃபிரட் டென்னிசன் தன்னுடைய கவிதையான “லாக்ஸ்லி ஹால்”லில் எழுதியது: \"என்னுடைய அதிகப்படியான விருப்பங்கள் என் உடம்புக்குள் புகுந்து, என்னை காய்ந்து போகும் தன்மையோடும், துடிக்கும் இதயத்தோடும், மஞ்சள் காமாலை பாதிப்புடைய கண்ணோடும் விட்டுச் சென்றது.\n\nSection::::நுரையீரல் சுவர் பாதிப்புடைய நோயாளிகளுக்கான நோயறிதல் கிளைமரம்.\nமஞ்சள் காமாலை நோயுடைய நோயாளிகளில் பலருக்கு யூகிக்கக்கூடிய முறையிலான நுரையீரல் சுவர் பாதிப்புகள் இருக்கும். இதில் குறிப்பிடத்தக்க வேறுபாடுகளும் இருக்கும். நுரையீரல் சுவரில் நுரையீரலில் மட்டும் காணப்படும் அமினோட்ரான்ஸ்ஃபரேஸ் (ALT, AST) மற்றும் ஆல்கலைன் ஃபாஸ்ஃபேட் (ALP); நொதிகளின் இரத்த அளவுகள்; பிலிரூபின் (மஞ்சள் காமாலை உருவாக்குவது); மொத்த புரதம் மற்றும் ஆல்புமின் உள்ளிட்ட புரத அளவுகள் ஆகியவை காணப்படும். நுரையீரல் செயல்பாட்டின் மற்ற பரிசோதனைக்கூட சோதனைகளில் அடங்குபவை GGT மற்றும் ப்ரோத்ரோம்பின் காலம் (PT).\n\nசில எலும்பு மற்றும் இதய குறைபாடுகள் ALP அளவை மற்றும் அமீனோட்ரான்ஸ்ஃபிராஸசை அதிகரிக்கக் கூடும். இவற்றையும் நுரையீரல் பிரச்சனைகளையும் வேறுபடுத்திப் பார்க்க GGT அளவுகளை ஒப்பிட்டு பார்க்க வேண்டும். நுரையீரல் பிரச்சனைகளினால் மட்டுமே GGT அளவுகள் அதிகரிக்கும். இரண்டாவது மஞ்சள் காமாலையின் காரணங்களான படி பித்த நாளம் (பித்தத்தேக்கம்)அல்லது நுரையீரல் (கல்லீரல்) மற்றும் பரிசோதனைக் கூட முடிவுகளையும் வேறுபடுத்திப் பார்த்தல். முன்னதாகக் கூறியது அறுவை சிகிச்சை விளைவையும், பின்பு கூறியது மருத்துவ விளைவையும் குறிக்கும். ALP மற்றும் GGT அளவுகள் ஒரு குறிப்பிட்ட படிமத்தில் அதிகரிக்கும், AST மற்றும் ALT மற்றொரு படிமத்தில் அதிகரிக்கும். ALP (10-45) மற்றும் GGT (18-85) அளவுகளும் AST(12-38) மற்றும் ALT (10-45) அளவுகள் ஒரு சீராக அதிகரித்தால் அது பித்தத்தேக்க பிரச்சனையைக் குறிகிறது. மற்றொரு பக்கத்தில், AST, ALT அளவுகள் ALP மற்றும் GGT அளவுகளை விட குறிப்பிடத்தக்க அளவில் அதிகரித்தால் அது ஒரு கல்லீரல் பிரச்சனையை குறிக்கின்றது. இறுதியாக, மஞ்சள் காமாலையின் கல்லீரல் காரணிகளை வேறுபடுத்திப் பார்க்க AST மற்றும் ALT அளவுகள் உதவியாக இருக்கும். ALT அளவுகளை விட AST அளவுகள் அதிகமாக இருக்கும். ஈரல் அழற்சியைத் (வைரஸ் சார்ந்த அல்லது ஈரல் நச்சு) தவிர மற்ற கல்லீரல் குறைபாடுகளில் இந்த நிலையே காணப்படும். மது பழக்கத்தினால் ஏற்படும் நுரையீரல் பாதிப்பில் ALT அளவுகள் வழக்கமானதாகவே இருக்கும், AST, ALTயை விட 10 மடங்கு அதிகமாக இருக்கும். ஆனால், ALT ASTயை விட அதிகமாக இருந்தால் அது ஈரல் அழற்சியின் அறிகுறியாகும். ALT மற்றும் ASTயின் அளவுகள் நுரையீரல் பாதிப்பின் அளவுக்கு துல்லியமாக இணைக்கப்படவில்லை, ஆயினும் மிக அதிக அளவில் இருந்து வேகமாகக் குறைந்தால் அது தீவிர அழுகலைக் குறிக்கும். குறைந்த ஆல்புமின் அளவுகள் தீவிர நிலையைக் குறிக்கின்றது, ஆனால் இது ஈரல் அழற்சி மற்றும் பித்தத்தேக்கம் ஆகியவற்றில் இது சாதாரணமாக இருக்கும். \nபரிசோதனைக் கூட முடிவுகள் அதிகபட்சமாக வேறுபாடுகளின் அளவை வைத்தே ஒப்பிடப்படுகிறது, வெறும் எண்கள் மற்றும் விகிதத்தின் அடிப்படையில் அல்ல. குறைபாடு மதுவினால் ஏற்படும் நுரையிரல் பாதிப்பா (10), மற்ற நுரையீரல் பாதிப்புகளா (ஒன்றுக்கும் மேற்பட்ட) அல்லது ஈரல் அழற்சியா (ஒன்றுக்கும் குறைவான) என்பவற்றைக் கண்டறிய ஒரு நல்ல குறியீடாக AST:ALT விகிதம் கருதப்படுகிறது. வழக்கமானதை விட 10 மடங்கு அதிகமாக பிலிரூபின் அளவு இருந்தால் அது நியோபிளாஸ்டிக் அல்லது நுரையீரல் பித்தத்தேக்கத்தின் குறியீடாக இருக்கலாம். இதை விட குறைவான அளவுகள் ஈரல் செல்லிய பாதிப்பைக் குறிக்கிறது. வழக்கமானதை விட 15 மடங்கு அதிகமான AST அளவுகள் மிகத் தீவிர ஈரல் செல்லிய பாதிப்பைக் குறிக்கிறது. இதை விடக் குறைவு தடைபடும் காரணிகளைக் குறிக்கிறது. வழக்கத்தை விட 5 மடங்கு அதிகமான ALP அளவுகள் தடைபடுதலைக் குறிக்கிறது, ஆனால் வழக்கத்தை விட 10 மடங்கு அதிகமான அளவு மருந்தினால் (நச்சு) உருவாக்கப்பட்ட பித்தத்தேக்க ஈரல் அழற்சி அல்லது சைடோமெகாலோவைரஸ் ஆகியவற்றைக் குறிக்கின்றது. இந்த இரண்டு நிலைகளிலும் ALT மற்றும் AST அளவுகள் வழக்கத்தை விட 20 மடங்கு அதிகமாகக் கூட காணப்படலாம். வழக்கத்தை விட 10மடங்கு அதிகமாக GGT அளவுகள் காணப்பட்டால் அது பொதுவாக பித்தத்தேக்கத்தைக் குறிக்கிறது. 5 முதல் 10 மடங்கு வரை உள்ள அளவுகள் வைரஸ் சார்ந்த ஈரல் அழற்சியைக் குறிக்கிறது. வழக்கத்தை விட 5 மடங்கு குறைவாக உள்ள அளவுகள் மருந்து நச்சுத் தன்மையைக் குறிக்கிறது. மிகத் தீவிர ஈரல் அழற்சியில் ALT மற்றும் AST அளவுகள் வழக்கத்தை விட 20 முதல் 30 மடங்கு வரை (1000க்கும் மேற்பட்ட)அதிகரித்து பல வாரங்கள் குறிப்பிடத்தக்க அதிகரிப்புடனேயே இருக்கும். அசிடோமினோஃபென் நச்சுத்தன்மை ALT மற்றும் AST அளவுகள் வழக்கத்தை விட 50 மடங்கு அதிகமாவதை ஏற்படுத்தலாம்.\n\n"}
{"id": "143106", "url": "https://ta.wikipedia.org/wiki?curid=143106", "title": "ஆலங்கட்டி மழை", "text": "ஆலங்கட்டி மழை\n\nஆலங்கட்டி மழை (\"hail\") வானத்திலிருந்து விழும் திடநிலைப் பொழிவாகும். பந்துகளாகவோ ஒழுங்கற்ற உருண்டைகளாகவோ உள்ள பனிக்கட்டிகளான இவற்றை ஆலங்கட்டி என்கிறோம். இவை 5 மற்றும் 200 மில்லி மீட்டர்கள் (0.20 மற்றும் 7.87 அங்குலம்) விட்டமுடையவையாக உள்ளன. வானிலை அறிக்கைகளில் (மெடார்) 5 மிமீ (0.20 அங்குலம்) க்கும் மேலுள்ளவை GR என்றும் சிறிய ஆலங்கட்டிகளும் பனிக்கற்களும் GS என்றும் குறிப்பிடப்படுகின்றன. பெரும்பான்மையான இடிமழைகளில் ஆலங்கட்டிகள் அடங்கியிருக்கும். இது இடி மேகங்களில் உருவாகின்றது. இவ்வாறு உருவாக சூடான காற்று இடி மேகங்களுடன் விரைவாக மேலெழுகையும் குறைந்த உயரத்திலேயே குளிர்விக்கும் தன்மையும் தேவையாகும். இவை அடிக்கடி நிலப்பகுதிகளின் உள்புறங்களில் புவியின் இடைப்பட்ட உயரங்களிலும் வெப்ப மண்டலங்களில் உயர்ந்த உயரங்களிலும் ஏற்படுகின்றன.\n\nவானத்திலிருந்து பனி மழை  பெய்வதற்கு   என்ற பனித்துகள்களை உண்டாக்கும்  பாக்டீரியாவும் ஒரு காரணமாகும் என சில ஆய்வறிக்கைகள் கூறுகின்றன\n\nவானிலை செயற்கைக் கோள்களின் மூலமும் வானிலை ரேடார் ஒளிப்படங்களிலிருந்தும் ஆலங்கட்டி மழை வாய்ப்புள்ள மேகங்களை கண்டறியலாம். அளவில் பெரிதான ஆலங்கட்டிகள் மிக விரைவாக கீழே விழுகின்றன. இவற்றின் விரைவு உருகும் தன்மை, காற்றுடன் உரசல், மழையுடனான மற்றும் பிற ஆலங்கட்டிகளுடனான தாக்கம் ஆகியனவற்றால் குறைக்கப்படுகிறது. மனிதர்களுக்கும் சொத்துக்களுக்கும், குறிப்பாக பயிர்வகைகளுக்கு, சேதம் விளைவிக்கின்ற அளவிலான ஆலங்கட்டி மழைக்கான முன்னறிவிப்புகள் வெளியிடப்படுகின்றன.\n\n"}
{"id": "143107", "url": "https://ta.wikipedia.org/wiki?curid=143107", "title": "லாரன்ஸ் ஒப் அரேபியா (திரைப்படம்)", "text": "லாரன்ஸ் ஒப் அரேபியா (திரைப்படம்)\n\nலாரன்ஸ் ஒப் அரேபியா (Lawrence of Arabia) 1962 இல் வெளியான அமெரிக்க திரைப்படமாகும். சாம் ஸ்பீகள் ஆல் தயாரிக்கப்பட்டு டேவிட் லீன் ஆல் இயக்கப்பட்டது. பீட்டர் டூல், அலெக் கின்னஸ், அந்தோணி குவின், ஜாக ஹாக்கின்ஸ், ஓமர் ஷரிப் ஆகியோர் நடித்துள்ளனர். இத்திரைப்படம் பத்து அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஏழு அகாதமி விருதுகளை வென்றது.\n\n\n\n"}
{"id": "143109", "url": "https://ta.wikipedia.org/wiki?curid=143109", "title": "சிரிக்கும் கூக்கபரா", "text": "சிரிக்கும் கூக்கபரா\n\nசிரிக்கும் கூக்கபரா (\"Laughing Kookaburra\"; \"dacelo novaeguineae\") மரங்கொத்தி குடும்பத்திலுள்ள ஒரு முதுகுநாணிப் பறவையாகும். இதன் தாயகம் கிழக்கு ஆஸ்திரேலியா ஆகும். இது நியூசிலாந்து, டாஸ்மேனியா, மேற்கு ஆஸ்திரேலியா போன்ற இடங்களில் அறிமுகப்படுத்தப்பட்டது. ஆண் பெண் இரண்டுமே சிறகுகளின் தோற்றத்தில் ஒன்று போலவே இருக்கும். இவற்றின் நிறம் பொதுவாக பழுப்பாகவும் வெண்மையாகவும் இருக்கும். கூக்கபரா சிற்றினத்தைச் சேர்ந்த இது இதன் சிரிப்பது போன்ற அழைப்பொலிக்கு (call) பெயர்பெற்றது.\n\n"}
{"id": "143111", "url": "https://ta.wikipedia.org/wiki?curid=143111", "title": "ராக்கி (திரைப்படம்)", "text": "ராக்கி (திரைப்படம்)\n\nராக்கி (Rocky) 1976 இல் வெளியான அமெரிக்க விளையாட்டு நாடகத் திரைப்படமாகும். ராபர்ட் சார்ட்டாப், இரவின் விங்க்லர் ஆகியோரால் தயாரித்து ஜான் அவில்ட்சன் ஆல் இயக்கப்பட்டது. சில்வெஸ்டர் ஸ்டாலோன், பர்கஸ் மெரிடித், தாலியா ஷியர், பர்ட் யங், கார்ல் வேதர்ஸ் ஆகியோர் நடித்துள்ளனர். இத்திரைப்படம் பத்து அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து மூன்று அகாதமி விருதுகளை வென்றது.\n\n"}
{"id": "143113", "url": "https://ta.wikipedia.org/wiki?curid=143113", "title": "ஜான் லோகி பைர்டு", "text": "ஜான் லோகி பைர்டு\n\nஜான் லோகி பைர்டு (13 ஆகஸ்ட் 1888 - 14 ஜூன் 1946) ஸ்காட்லாந்தைச் சேர்ந்த பிரபல கண்டுபிடிப்பாளர். உலகின் முதல் வெளிப்படையாக செயல்முறை செய்து காண்பிக்கப்பட்ட தொலைக்காட்சியை கண்டுபிடித்தவர். மேலும் இவர் வண்ண தொலைக்காட்சிக் குழாய் மற்றும் போனோவிஷன் எனப்படும் ஒளிப்பதிவுக் கருவியையும் கண்டுபிடித்தார். ஸ்காட்லாந்தின் ஹெலன்ஸ்பெர்க் நகரில் பிறந்தவர்.\n"}
{"id": "143120", "url": "https://ta.wikipedia.org/wiki?curid=143120", "title": "விக்டோரியா காலம்", "text": "விக்டோரியா காலம்\n\nவிக்டோரியா காலம் என்பது இங்கிலாந்து வரலாற்றில் விக்டோரியா மகாராணி ஆட்சிபுரிந்த 20 ஜூன் 1837 முதல், 22 ஜனவரி 1901 அவர் இறந்ததையடுத்து முடிவுக்கு வந்த கால இடைவெளியை குறிக்கிறது. இக்காலம் நீண்டகால சமாதானம், செழிப்பு, செம்மையான உணர்திறன், தேசிய சுய நம்பிக்கை ஆகியவற்றைக் கொண்டிருந்தது. சில அறிவியலாளர்கள் இக்காலத் தொடக்கத்தில் இருந்த உணர்திறன், அரசியல் கருத்துகள் என்பன 1832 சீர்திருத்த சட்டத்திற்கு வித்திட்டது என்பர்.\n\nSection::::மக்கள் பெருக்கம்.\nஉள்நாட்டில், அரசியல் தாராளமயமானது, படிப்படியாக அரசியல் சீர்திருத்தம், சமூக சீர்திருத்தம் மற்றும் உரிமையை விரிவுபடுத்துதல் ஆகியவற்றின் திசையில் பல மாற்றங்கள் இருந்தன. முன்னோடியில்லாத வகையில் மக்கள்தொகை மாற்றங்கள் இருந்தன: இங்கிலாந்து மற்றும் வேல்ஸின் மக்கள் தொகை 16.8 ஆக இரு மடங்காக அதிகரித்தது. மில்லியன் 1851 முதல் 30.5 வரை 1901 இல் மில்லியன், மற்றும் இசுக்கொட்லாந்தின் மக்கள்தொகை 2.8 இலிருந்து வேகமாக உயர்ந்தது மில்லியன் 1851 முதல் 4.4 வரை இருந்தது.. 1901 இல் மில்லியன். இருப்பினும், அயர்லாந்தின் மக்கள் தொகை 8.2 இலிருந்து கடுமையாகக் குறைந்தது 1841 இல் மில்லியன் முதல் 4.5 க்கும் குறைவாக 1901 ஆம் ஆண்டில் மில்லியன், பெரும்பாலும் குடியேற்றம் மற்றும் பெரும் பஞ்சம் காரணமாக. 1837 மற்றும் 1901 க்கு இடையில் சுமார் 15 மில்லியன் பேர் கிரேட் பிரிட்டனில் இருந்து குடியேறினர், பெரும்பாலும் அமெரிக்கா, கனடா, தென்னாப்பிரிக்கா, நியூசிலாந்து மற்றும் ஆஸ்திரேலியா போன்ற பகுதிகளில் குடியேறினர்.\n\nSection::::அரசியல் மற்றும் இராஜதந்திர வரலாறு.\nSection::::ஆரம்பம்.\n1832 ஆம் ஆண்டில், பல அரசியல் கிளர்ச்சிகளுக்குப் பிறகு, சீர்திருத்தச் சட்டம் மூன்றாவது முயற்சியில் நிறைவேற்றப்பட்டது. இந்த சட்டம் பல பெருநகர இடங்களை ரத்து செய்து, மற்றவர்களின் குடியேற்றத்தை உருவாக்கியது, அத்துடன் இங்கிலாந்து மற்றும் வேல்சுவின் உரிமையை விரிவுபடுத்தியது (ஒரு இசுகொட்டிசிய சீர்திருத்த சட்டம் மற்றும் ஐரிசுசீர்திருத்த சட்டம் எனத்தனித்தனியாக நிறைவேற்றப்பட்டது). 1835 மற்றும் 1836 ஆம் ஆண்டுகளில் சிறிய சீர்திருத்தங்கள் பின்பற்றப்பட்டன \n\nSection::::இடையில்.\n1861 இல், இளவரசர் ஆல்பர்ட் இறந்தார். 1867 ஆம் ஆண்டில், இரண்டாவது சீர்திருத்தச் சட்டம் நிறைவேற்றப்பட்டது, உரிமையை விரிவுபடுத்தியது, பிரிட்டிஷ் வட அமெரிக்கா சட்டம் அந்த பிராந்தியத்தில் நாட்டின் உடைமைகளை கனேடிய கூட்டமைப்பாக ஒருங்கிணைத்தது.\n\n1878 ஆம் ஆண்டில், பிரித்தன் பெர்லின் உடன்படிக்கையில் ஒரு முழுமையான சக்தியாக இருந்தது, இது உருமேனியா, செர்பியா மற்றும் மாண்டினீக்ரோ ஆகிய சுதந்திர நாடுகளுக்கு நியாயமான அங்கீகாரத்தை அளித்தது\n\nSection::::சமூகம் மற்றும் கலாச்சாரம்.\nவிக்டோரியன் சகாப்த அரசியலின் மைய அம்சம் சீர்திருத்தம் மற்றும் முன்னேற்றத்திற்கான தேடலாகும், இதில் தனிப்பட்ட ஆளுமை மற்றும் சமூகம் இரண்டுமே அடங்கும். \n1790 களின் அடிமை எதிர்ப்பு இயக்கத்திலிருந்து தொடங்கி, சுவிசேஷ ஒழுக்கநெறிகள் அனைத்து குடும்ப உறுப்பினர்களின் தார்மீக உணர்ச்சிகளை மேம்படுத்துவதற்கும், தீவிரமான, நன்கு ஒழுங்கமைக்கப்பட்ட கிளர்ச்சி மற்றும் பிரச்சாரத்தின் மூலம் பொதுமக்களைச் சென்றடைவதற்கும் மிகவும் பயனுள்ள நுட்பங்களை உருவாக்கினர். சமூக தீமைகள் மற்றும் தனிப்பட்ட தவறான நடத்தைகளுக்கு எதிரான தனிப்பட்ட விரோதத்தை உற்சாகப்படுத்துவதில் அவர்கள் கவனம் செலுத்தினர்..\n\n"}
{"id": "143123", "url": "https://ta.wikipedia.org/wiki?curid=143123", "title": "வேளாண்காடு வளர்ப்பு", "text": "வேளாண்காடு வளர்ப்பு\n\nSection::::வேளாண் காடுகளின் தோற்றமும் பரிணாமும்.\n ஆதி மனிதனின் முதல் தொழில் வேட்டையாடுதலும், மீன்பிடித்தலுமேயாகும். தொடக்க நிலையில் உணவிற்காக விலங்குகளைப் போல் பிற உயிரினங்களையே மனிதன் சார்ந்து வாழ்ந்தான். அசைவ உணவை உண்டு வந்த ஆதி மனிதன் அவ்வகை உணவு வகைகள் கிடைக்காத காலங்களில் இயற்கையாக விளைந்திருந்த காய், கனி, கிழங்கு, தேன் உள்ளிட்ட சைவ உணவுகளை உண்ண பழகினான். வேட்டையாடுதலுடன் இவற்றைத் தேடி அலைந்து வேகவைத்து உண்ணத் தொடங்கினான்.\nSection::::வேளாண் காடுகள்.\n உணவுப் பயிர் உற்பத்தி + மரம் வளர்ப்பு = வேளாண் காடுகள். ‘வயலில் நெல் வளர்ப்போம் வரப்பில் மரம் வளர்ப்போம்’ என்ற வாசகமே வேளாண் காடு என்பதற்கான சரியான எளிமையான விளக்கமாகும். வயல் வெளியில் வளர்க்கப்படும் இம்மரங்களில் விளைச்சலைப் பெருக்கும் பற்பல விலங்கின உயிரினங்கள் தங்கி பலுகிப் பெருகும். மேலும் இங்கு வாழும் பறவைகள் அயல் மகரந்தச் சேர்க்கை, பூச்சிக்கட்டுப்பாடு உள்ளிட்ட பற்பல நலன்களை நல்கும்.\n\nவேளாண்காடு வளர்ப்பு (\"agroforestry\" அல்லது \"agro-sylviculture\") என்பது வேளாண்பயிர்களோடு இணைந்து வேளாண் நிலங்களின் எல்லைகளிலும் தனியார் நிலங்களின் ஓரங்களிலும் மரங்களை நடும் திட்டம் ஆகும். வேளாண்பயிர்கள், மரங்கள் மற்றும் கால்நடைகளைப் பெருக்குவதற்கு இத்தகைய நிலங்களைப் பயன்படுத்திக் கொள்ள முடியும். வேளாண் காடுகள் குறிப்பிட்ட நிலப்பரப்பில் பயிர்கள் மற்றும் கால்நடைகள் இணைந்த நிலப்பயன்பாட்டுத் திட்டங்களின், இணைந்த சேர்க்கை முறையாகும். அடிப்படை மூலாதாரத்தைப் பாதுகாப்பதோடு பன்முக விளைபொருட்களை உற்பத்தி செய்தல்; தாயகத்தின் பன்முகத்தன்மைகொண்ட மரங்கள் மற்றும் புதர்களை வளர்தல்; மிகக் குறைவான இடுபொருட்கள் மற்றும் எதிர்மறையான சுற்றுச் சூழலுக்கும் பொருத்தமானதாகவும் நிலப் பயன்பாட்டுத் திட்டத்தை ஏற்படுத்தல்; சமூக, பொருளாதார பண்பாட்டுத் தளங்களுக்கு உகந்ததாகவும் இக்கூட்டு முறையானது அமைகிறது. அதாவது மரபுவகையாக வனம் அல்லாத நிலங்களில் அமைக்கப்படும் வனம் வளர்ப்பு பற்றியது\n\nSection::::வரையறை.\nவேளாண் காடுகள் என்பவை எவ்வித நிலப்பயன்பாட்டிற்கும் உகந்த, ஒரலகு நிலப்பரப்பில் வேளாண் பயிர்கள், மரங்கள் மற்றும் கால்நடைகள் ஆகியவற்றின் உற்பத்தியை நிலைநிறுத்துவது அல்லது அதிகரிப்பதுடன், அதன் நிர்வாக செயல்முறைகள், சமூக பண்பாட்டிற்கேற்றவாறு உள்ளூர் மக்களின் சூழலியல் மற்றும் பொருளாதாரத்தைக் கருத்தில் கொண்டது. வேளாண் காடுகள் எனும் சேர்க்கைப் பெயரானது ஒரலகு நிலப்பரப்பில் மேற்கொள்ளப்படுகின்ற மரங்கள், கால்நடைகள் மற்றும் உணவுப் பயிர் உற்பத்தி ஆகியவற்றை இணைத்து ஒரு குறித்த வரிசையில் நிரந்தரமாகவோ அல்லது நிலையான அடுக்குமுறையிலோ மேற்கொண்டு விளைச்சலை நிலைநிறுத்தி அதிகப்படுத்துவதாகும். வேளாண் காடுகள் திட்டத்தின் கீழ் பொருளாதாரம் மற்றும் சூழலியலுக்கிடையேயான பிணைப்பையும், அவைகளின் திட்டப்பிரிவுகளையும் உள்ளடக்கியது.\n\nSection::::சமூகக்காடுகள் மற்றும் வேளாண்காடுகள்.\nசமூகக்காடுகள் மரபுமுறையான காடுகள் அல்ல, அவை மக்களின் நுகர்வுப் பொருட்கள், சேவைகள் மற்றும் மக்கள் பயன்பாட்டிற்கு ஏற்றவாறு ஏற்படுத்தப்படுவதாகும். இவ்வரையறை உள்ளூர் மக்களின் வனப்பொருட்கள் தேவைகளை நிறைவு செய்கின்ற நோக்கமுடையது. சா(1985) வரையறுத்தபடி சமூகக்காடுகள் உள்ளூர் மக்களின் எரிபொருள், கால்நடைத்தீவனம் போன்றவற்றை எவ்வித் தடையுமின்றி நிறைவு செய்கின்ற கருத்தியல் உடையது.\n\nSection::::பண்ணைக்காடுகள்.\nபண்ணைக் காடுகள் வணிகமுறையில் விவசாயிகள் தங்களது சொந்த நிலங்களில் மரங்களை வளர்ப்பதாகும். தேசிய வேளாண்மைத் திட்டக் குழு (1976) வரையறுத்தபடி பண்ணைகளைச் சுற்றிலும் அல்லது கிராம நிலங்களில் பண்ணை சார்ந்த தொழில்களுடன் வன மரங்களை வளர்ப்பதாகும்.\n\nSection::::விரிவாக்கக் காடுகள்.\nமரபு முறையான காடுகளிலிருந்து வெகுதொலைவில் உள்ள பகுதிகளில், மரங்கள் மட்டுமே வளரக்கூடிய நிலப்பகுதிகளில் வனங்களை வளர்த்தெடுப்பதாகும். இவைகள் கீழ்க்காண்பவைகளை உள்ளடக்கியது.\n\n\nSection::::வேளாண்காடு வளர்ப்புத் திட்டங்களின் வகைகள்.\nவேளாண்காடு வளர்ப்புத் திட்டங்கள் கீழ்க்கண்ட வகையில் வகைப்படுத்தப்படுகின்றன.\n\n\nSection::::அமைப்புகளின் அடிப்படையிலான வகைப்பாடு.\nஇதனடிப்படையில் கீழ்க்கண்ட திட்டங்கள் அடங்கும்.\n\nSection::::வேளாண் மர வளர்ப்புத் திட்டம்.\nஇத்திட்டத்தில் மரங்களுக்கிடையே வேளாண் பயிர்கள் வளர்க்கப்படுகின்றன. வேளாண் பயிர்கள் இறவை அல்லது மானாவாரியாக நான்கு ஆண்டுகள் வரை சாகுபடி செய்யப்படுகிறது. பயிர்சாகுபடி லாபகரமற்றதாக மாறும் வரை பயிர்சாகுபடி செய்யலாம். தீவனப்பயிர்கள், நிழல் விரும்பும் பயிர்கள் மற்றும் சல்லி வேர் கொண்ட பயிர்கள் ஆகியவற்றைச் சாகுபடி செய்வது சிறப்பு. ஒரு முக மரவளர்ப்பதை விடவும் இவ்வகையில் மரங்கள் செழித்து வளர்க்கின்றன.\n\nSection::::முல்லைப்புல் பரப்புத் திட்டம்.\nகடினமான மரக்கட்டை தரும் மரங்கள் தீவனப்பயிர்களுடன் வளர்க்கப்படும் முறையே முல்லைப்புல் பரப்பு முறையாகும். இம்முறையில் மரங்கள் மற்றும் புதர்கள் கால்நடைத்தீவனம், மரக்கட்டை, விறகு மற்றும் பழம் உற்பத்திக்கும், மண்ணை வளப்படுத்தவும் பயன்படுகிறது. இம்முறை மூன்று வகைப்படும்.\n\nSection::::புரத வங்கி.\nபன்முக மரங்கள் (புரதம் நிறைந்தவை) பண்ணையின் சுற்று வரப்புகளில் வளர்க்கப்படுகின்றன. சான்றாக வேலம், வாகை, வேம்பு அகத்தி பொன்ற மரங்களின் பசுந்தாள் இலைகள் அவ்வப்போது வெட்டியெடுத்துச் செல்லப்பட்டு கால்நடைத் தீவனமாகப் பயன்படுத்தப்படுகிறது.\n\nSection::::தீவனமரங்களின் உயிர்வேலி மற்றும் தடுப்பு.\nபல்வேறு வகையான மரங்கள் மற்றும் குத்துச் செடிகள் பரவலாகவோ, ஒழுங்கமைப்புடனோ அல்லது ஒழுங்கமைப்பற்றோ, தீவனத்தேவையை தீர்ப்பதற்காக வளர்க்கப்படுகின்றன.\n(எ-கா) வேலம், அகத்தி, கல்யாண முருங்கை\n\nSection::::மரங்கள் மற்றும் புதர்கள் வளர்ப்பு.\nமேய்ச்சல் நிலங்களில் பல்வேறு வகையான மரங்கள் மற்றும் புதர்கள் தீவன உற்பத்தியை அதிகரிப்பதற்காக வளர்க்கப்படுகின்றன. (எ-கா) புளியமரம், வேம்பு, வேலம் மற்றும் அகத்தி\n\nSection::::வேளாண் முல்லைப்புல் பரப்புத் திட்டம்.\nபல்லாண்டு மரங்களுடன் தீவணப்புற்களையும், வேளாண் பயிர்களையும் வளர்த்தெடுப்பது வேளாண் முல்லைப்புல்பரப்புத் திட்டமாகும். இவ்வகையில் வீட்டுத் தோட்டங்கள் அமைத்தல், மரத் தடுப்பு வரிசைகள் அமைத்தல் முதலியன அடங்கும்.\n\nSection::::வீட்டுத் தோட்டங்கள்.\nஇம்முறையானது மிதமிஞ்சிய மழைப்பொழியும் வெப்ப மண்டலப்பகுதிகள் மற்றும் தென்கிழக்கு ஆரிய நாடுகளில் பிரபலமாக உள்ளது. இம்முறை ஈரப்பதமிக்க வெப்பப் பகுதிகளான தமிழ்நாடு,கேரளா பகுதிகளில் தென்னை முக்கியப் பயிராகவுள்ள இடங்களில் கடைப்பிடிக்கப்படுகிறது. வேறுபட்ட இனங்களில் மரங்கள், குத்துச்செடிகள், காய்கறிகள் மேலும் சிறு செடிகள் அடர்த்தியாகவும் வெவ்வேறு அமைப்பிலும் வளர்க்கப்படுகின்றன.\n\nமாடு அல்லது ஆடு மற்றும் பறவைகள் இனங்களுடன் இக்காடுகள் பராமரிக்கப்படுகின்றன, தீவனம் தரும் மரங்கள் கால்நடைக்கான தீவனத் தேவைகளை நிறைவு செய்கின்றன. இந்தியாவில் 0.5 ஏக்கரிலிருந்து 1.25 ஏக்கர் நிலப்பரப்பு வரை வீட்டுத் தோட்டங்கள் அமைக்கப்படுகின்றன. வீட்டுத்தோட்டங்கள் பன்முகப்பயன்பாடுடைய மரங்கள் மற்றும் பயிர்கள் வளர்ப்பதுடன் சீரிய நிலப்பயன்பாட்டுத் திட்டமாகவும் முன் வைக்கப்படுகிறது. மரவளர்ப்பும் இதனுடன் கால்நடைப்பராமரிப்பும் குடும்ப உறுப்பினகளாலேயே மேற்கொள்ளப்படுகிறது.\nவீட்டுத்தோட்டங்கள் பல அடுக்கு முறையென்றும் அல்லது பல அடுக்குp பயிரிடுதல் முறை என்றும் அழைக்கப்படுகிறது. மேலும் வீட்டுத் தோட்டங்கள் அதிக உற்பத்தித்திறன், நிலையான மற்றும் அதிக செய்முறை சார்ந்தது. ஒரு குடும்பத்தின் உணவுத் தேவையை நிறைவு செய்வதை முதல்நிலையாக உடையது.\n\nவீட்டுத் தோட்டங்கள் பல பயிர் இனங்களின் தொகுப்புடன் 3 அல்லது 4 செங்குத்து மேற்பரப்பை முன் வைக்கிறது.வேறு வேறு அடுக்குகளுடன் அமைக்கப்படுகிறது. தரையையொட்டி வளரும் கிழங்குச் செடிகள், குறும்பயிர்கள், மிக உயரமாக வளரும் மா, தென்னை போன்ற மரங்கள் மிதமான உயரத்துடன் வளரும் பழ மரங்கள் போன்றவற்றுடன் இவை பயிரிடப்படுகிறது. குறைந்த உயரத்தில் அதாவது 1 மீட்டர் வரை காய்கறிகளும் 1 க மீட்டர் வரையுள்ள குத்துச் செடிகளும், 25 மீ உயரம் அல்லது அதற்கு மேல் வளரும் மரங்களும், 20 மீட்டரை விட குறைவாக வளரும் பழ மரங்களும் வெவ்வேறு அடுக்குகளாக பயிரிடப்படுகின்றன.\n\nபல்லாண்டுத் தாவர இனங்களான மா, பலா, தென்னை, கொய்யா, எலுமிச்சை, வேம்பு மற்றும் பல மரங்களும் ஈராண்டுத் தாவரங்களான வெண்டைக்காய், உருளைக்கிழங்கு, வெங்காயம், வாழை, பட்டாணி, முள்ளங்கி மற்றும் பலவகையான இனங்களும் வீட்டுத்தோட்டங்களில் பயிரிடப்படுகின்றன.\n\nSection::::மரத்தடுப்பு வரிசைகள்.\nஅதி வேகமாக வளரும் மரங்களுடன், தீவனமாகப் பயன்படக்கூடிய புதர்ச்செடிகள் மற்றும் பசுந்தாள் தரும் மரங்கள் வளர்க்கப்படுகின்றன. இவை மண் மூடாக்கு மண் வளப் பாதுகாப்பு பசுந்தாள் உரம் ஆகியற்றுக்காகப் பயன்படுகின்றன. இத்தகைய தாவர இனங்கள் முறையே கல்யாண முருங்கை, அபாபுல், வாகை ஆகியவை பொதுவாக விளைவிக்கப்படுகின்றன.\n\nSection::::வேறு திட்டங்கள்.\nமரம் மற்றும் தேனி வளர்ப்பு, நீர் வனங்கள் அமைத்தல்,கலப்பு மரத்தோப்புகள் அமைத்தல் ஆகியன பிற திட்டங்கள் ஆகும்.\n\nSection::::மரம் மற்றும் தேனி வளர்ப்பு.\nபண்ணையில் பல்வேறு வகையான மலர்கள் பூக்கும் மரங்களை தேனீக்கள் தேன் சேகரிப்பதற்கு ஏதுவாக விளைப்பதும், தேன் கூடுகளை அமைத்து தேனி வளர்ப்பு மேற்கொள்வதும் மற்றுமொரு நிலப்பயன்பாட்டுத் திட்டமாகும்.\n\nSection::::நீர்வனங்கள்.\nஇம்முறையில் மீன்கள் உணவாக உட்கொள்ளும் வகையில் மீன் குட்டைகளைச் சுற்றிலும் பல்வேறு மரங்கள் மற்றும் புதர்கள் வளர்க்கப்படுகின்றன. மரம் மற்றும் புதர்களிலிருந்து உதிரும் இலைகளை மீன்கள் உணவாக உட்கொள்ளுகின்றன.\n\nSection::::கலப்பு மரத்தோப்பு.\nஇம்முயைில் பல்வகைப்பயன்பாட்டிற்குரிய மரங்கள் கலப்பாகவோ இனவாரியாக தனித்தோ நட்டு வளர்க்கப்படுகின்றன. இவை விறகு, தீவனம், மண் வளப் பாதுகாப்பு மற்றும் மண்வள மீட்பு போன்றவை இவற்றுள் அடங்கும்.\n\nSection::::செயல்பாட்டு முறையான வகைப்பாடு.\nஅனைத்து வேளாண் வகைத் திட்டங்களும் செயல்பாட்டின் ஊடாக இரண்டு வகையாகப் பிரிக்கப்படுகிறது. அவை\nஎன்பன.\n\nSection::::உற்பத்திச் செயல்பாடுகள்.\nவேளாண்காடுகளில் உற்பத்தி செய்யப்படும் 1.உணவு ,2.கால்நடைத்தீவனம்,3.எரிபொருள் விறகு 4.ஆடைகள் 5.கட்டுமானப் பொருட்கள் 6.மரகட்டைகள் அல்லாத வனப்பொருட்கள் ஆகிய பொருள்களின் அடிப்படையில் இவை வகைப்படுத்தப்படுகின்றன.\n\nSection::::பாதுகாப்புச் செயல்பாடுகள்.\nபாதுகாப்புச் செயல்பாடுகளின் அடிப்படையிலான வகைப்பாடுகள் இவ்வகையில் அமையும்.\n\n\nSection::::சமூக, பொருளாதார வனக்கட்டுபாடு.\nசமூக பொருளாதாரக் கொள்கைளை அடிப்படையாகக் கொண்டு உற்பத்தி அமைவு,தொழில்நுட்ப ஈடுபாடு மற்றும் மேலாண்மை ஆகியவற்றைக் கொண்டு வேளாண் காடுகளை பின்வருமாறு மூன்று வகையில் பிரிக்கலாம்.\n\nSection::::வணிக ரீதியான வேளாண் காடுகள் திட்டம்.\nஇத்திட்டத்தின் உற்பத்திப்பொருட்கள் மட்டுமே எப்போதும் அளவீடாகிறது. எடுத்துக்காட்டாக\nதென்னை, ரப்பர் மற்றும் எண்ணெய்ப் பனை முதலானவை தோப்பாக பல ஆண்டுகளுக்கு பராமரிக்கப்படுகிறது. மற்றும் நிழல் தாங்கி வளரும் காப்பி, தேயிலை மற்றும் கோ கோ போன்றவை மரங்களின் நிழல்களில் பராமரிக்கப்படுகிறது\n\nSection::::நடுநிலை வேளாண் காடுகள் திட்டம்.\nஇத்திட்டத்தின் கீழ் வேளாண் காடுகள் வளர்ப்பில் நோக்கம் தன்னிறைவை மிஞ்சுகிற வேளையில் உற்பத்திப் பொருட்களை விற்பனை செய்கின்ற நோக்கமுடையது.\n\nSection::::தன்னிறைவு வேளாண்காடுகள் திட்டம்.\nஇத்தகைய வேளாண் காடுகள் திட்டப் பண்ணை உரிமையாளரின் திருப்திக்காகவும் அவருடைய குடும்பத் தேவைகள் மட்டுமே நிறைவு செய்து கொள்கின்ற கருத்துடையது.\n\nSection::::சூழலியல் வகைப்பாடு.\nமண் வளம், காலநிலை, நில அமைப்பு போன்ற இயற்கைச் சூழலுக்கேற்ற வேளாண்பயன்பாட்டை இவ்வகைக் குறிக்கிறது.\n\n\nSection::::வேளாண்காடு வளர்ப்புத் திட்டங்களின் பயன்கள்.\nவேளாண்காடுகள் வளர்ப்பானது பெருமளவு நண்மையைத் தருவதாகும்.வேளாண்மை மற்றும் காடுகளைப் பாதுகாத்தல், உற்பத்தியை அதிகரித்தல், வணிகம் மற்றும் பொருளாதாரப் பயன்பாடு,சுற்றுச்சூழல் காப்பு, சமூகப்பயன்பாடு முதலிய பலவகைகளில் நன்மை தருகிறது.\n\n\n"}
{"id": "143135", "url": "https://ta.wikipedia.org/wiki?curid=143135", "title": "கூல வகைகள்", "text": "கூல வகைகள்\n\nபண்டைய இலக்கியங்களில் கீழ்காணும் 18 வகையான கூலங்கள் கூறப்பட்டுள்ளன. \n"}
{"id": "143139", "url": "https://ta.wikipedia.org/wiki?curid=143139", "title": "உத்தரப் பிரதேச சட்டமன்றத் தேர்தல் முடிவுகள், 2012", "text": "உத்தரப் பிரதேச சட்டமன்றத் தேர்தல் முடிவுகள், 2012\n\nSection::::உத்தரப் பிரதேசம்.\nநாட்டின் மிகப்பெரிய மாநிலமான உத்தரப் பிரதேசத்தில் மொத்தம் உள்ள 403 சட்டமன்றத் தொகுதிகளுக்கு தேர்தல் நடந்து அதன் முடிவுகள் மார்ச் 6 ம் தேதி 2012ம் வருடம் அறிவிக்கப்பட்டது அதன் விபரம் வருமாறு:\n\nSection::::2012.\nஉத்திரப் பிரதேசத்தின் 403 தொகுதிகளில் பெரும்பான்மைக்கு 202 தொகுதிகள் தேவை சமாஜ்வாதி கட்சி 224 தொகுதிகளில் வென்று தனி பெரும்பான்மையுடன் ஆட்சி அமைக்கிறது. இத்தேர்தலில் 69 முஸ்லிம்கள் சட்டமன்ற உறுப்பினர்களாக வெற்றிபெற்றுள்ளனர். அதில் மூவர் பெண்கள்.\n\nSection::::இதனையும் பார்க்கவும்.\nஉத்தரப் பிரதேச சட்டமன்றத் தேர்தல், 2012\n"}
{"id": "143140", "url": "https://ta.wikipedia.org/wiki?curid=143140", "title": "உத்தராகண்டம் சட்டமன்றத் தேர்தல், 2012", "text": "உத்தராகண்டம் சட்டமன்றத் தேர்தல், 2012\n\nஉத்தராகண்டா மாநிலத்தில் மொத்தம் உள்ள 70 சட்டமன்ற தொகுதிகளுக்கு தேர்தல் நடந்து அதன் முடிவுகள் மார்ச்சு 6 ஆம் தேதி 2012 ஆம் ஆண்டு அறிவிக்கப்பட்டது.\n\nSection::::உத்தராகண்ட தேர்தலின் முடிவுகள் 2012.\nஉத்திராகண்டத்தின் 70 தொகுதிகளில் பெரும்பான்மைக்கு 36 தொகுதிகள் தேவை, காங்கிரசு 32 தொகுதிகளிலும் பாஜக 31 தொகுதிகளிலும் வென்றதால் ஆட்சி அமைப்பதில் இழுபறி ஏற்பட்டது.\n\nSection::::மேற்கோள்கள்.\nState Assembly elections in India, 2007\n"}
{"id": "143141", "url": "https://ta.wikipedia.org/wiki?curid=143141", "title": "ஆசம்கர் மாவட்டம்", "text": "ஆசம்கர் மாவட்டம்\n\nஆசம்கர் மாவட்டம் (, ) இந்தியாவின் உத்தரப்பிரதேச மாநிலத்தில் உள்ள மாவட்டங்களில் ஒன்று. இதன் தலைநகரான ஆசம்கர் நகரின் பெயரால் இம்மாவட்டம் ஆசம்கர் மாவட்டம் எனப் பெயர்பெற்றது.\nSection::::பொருளாதாரம்.\n2006ல் பஞ்சாயத்து ராஜ் அமைச்சகம் ஆசம்கர் மாவட்டத்தை இந்தியாவின் 640 மாவட்டங்களில் மிகவும் பின்தங்கியுள்ள 250 மாவட்டங்களில் ஒன்றாக அறிவித்தது. இம்மாவட்டம் பின்தங்கியுள்ள பகுதிகளுக்கான நிதி வழங்கும் திட்டம் (BRGF) மூலம் உத்தரப்பிரதேசத்தில் பயன்பெறும் 34 மாவட்டங்களில் ஒன்றாகும்.\nSection::::மொழிகள்.\nபீகாரி மொழிக்குடும்பத்தில் 40 000 000 பேர்கள் பேசக்கூடிய போஜ்புரி மொழியானது ஆசம்கர் மாவட்டத்தில் உள்ள மக்களால் அதிகமாக பேசப்படுகிறது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி ஆசம்கர் மாவட்டத்தின் மொத்த மக்கட்தொகை 4,616,509. இது தோராயமாக பொசுனியா எர்செகோவினா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 30வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் ஆசம்கர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 17.17%.ஆசம்கர் மாவட்டத்தின் பாலின விகிதப்படி 1000 ஆண்களுக்கு 1017 பெண்கள் உள்ளனர். மேலும் ஆசம்கர் மாவட்ட மக்களின் கல்வியறிவு விகிதம் 72.69%.\n"}
{"id": "143144", "url": "https://ta.wikipedia.org/wiki?curid=143144", "title": "பஞ்சாப் சட்டசபைத் தேர்தல் முடிவுகள், 2012", "text": "பஞ்சாப் சட்டசபைத் தேர்தல் முடிவுகள், 2012\n\nபஞ்சாப் மாநிலத்தில் மொத்தம் உள்ள 117 சட்டமன்ற தொகுதிகளுக்கு தேர்தல் நடந்து அதன் முடிவுகள் மார்ச்சி 6 ம் தேதி 2012ம் வருடம் அறிவிக்கப்பட்டது அதன் விபரம் வருமாறு\n\nSection::::பஞ்சாப் தேர்தலின் முடிவுகள், 2012.\nபஞ்சாபின் 117 தொகுதிகளில் பெரும்பான்மைக்கு 59 தொகுதிகள் தேவை , அகாலி தளம் 56 தொகுதிகளிலும் அதன் கூட்டணி கட்சியான பாஜக 12 தொகுதிகளிலும் வென்றுள்ளன. காங்கிரசு 46 தொகுதிகளில் வென்றுள்ளது.\n\n"}
{"id": "143145", "url": "https://ta.wikipedia.org/wiki?curid=143145", "title": "மணிப்பூர் சட்டசபைத் தேர்தல் முடிவுகள், 2012", "text": "மணிப்பூர் சட்டசபைத் தேர்தல் முடிவுகள், 2012\n\nமணிப்பூர் மாநிலத்தில் மொத்தம் உள்ள 60 சட்டமன்ற தொகுதிகளுக்கு தேர்தல் நடந்து அதன் முடிவுகள் 6 மார்ச் 2012 அன்று அறிவிக்கப்பட்டது. \n\nSection::::தேர்தல் முடிவுகள்.\nமணிப்பூர் 60 தொகுதிகளில் பெரும்பான்மைக்கு 31 தொகுதிகள் தேவை, காங்கிரசு 42 தொகுதிகளில் வென்றது.\n\n"}
{"id": "143146", "url": "https://ta.wikipedia.org/wiki?curid=143146", "title": "கோவா சட்டசபைத் தேர்தல் முடிவுகள், 2012", "text": "கோவா சட்டசபைத் தேர்தல் முடிவுகள், 2012\n\nSection::::சட்டமன்றம்.\nகோவா மாநிலத்தில் மொத்தம் உள்ள 40 சட்டமன்ற தொகுதிகளுக்கு தேர்தல் நடந்து அதன் முடிவுகள் மார்ச்சி 6 ம் தேதி 2012ம் வருடம் அறிவிக்கப்பட்டது அதன் விபரம் வருமாறு\n\nSection::::கோவா தேர்தலின் முடிவுகள், 2012.\nகோவாவின் 40 தொகுதிகளில் பெரும்பான்மைக்கு 21 தொகுதிகள் தேவை, பாஜக 21 தொகுதிகளில் வென்றது. அதன் கூட்டணி கட்சிகள் 3 தொகுதிகளில் வென்றன.\n\nSection::::மேற்கோள்கள்.\nState Assembly elections in India, 2007\n\n"}
{"id": "143151", "url": "https://ta.wikipedia.org/wiki?curid=143151", "title": "நிலத்தாமரை", "text": "நிலத்தாமரை\n\nநிலத்தாமரை என்பது மருந்து செய்ய உதவும் செடியினங்களில் ஒன்று. \nஇதில் முள் இருப்பதால் இதனைச் சங்கநூல் குறிஞ்சிப்பாட்டு 'முட்டாட்டாமரை' (முள் தாள் தாமரை) எனக் குறிப்பிடுகிறது.\n\nநீரில் பூக்கும் தாமரை வேறு.\n"}
{"id": "143168", "url": "https://ta.wikipedia.org/wiki?curid=143168", "title": "லாம்டா", "text": "லாம்டா\n\nலாம்டா (uppercase Λ, lowercase λ; கிரேக்கம்|Λάμβδα அல்லது Λάμδα) என்பது கிரேக்க மொழியின் பதினோராவது எழுத்து ஆகும். கிரேக்க எண்ணியலில் இதன் மதிப்பு முப்பது ஆகும். லாம்டா பினீசிய எழுத்தான லாமேட் என்கிற எழுத்து வடிவத்துடன் தொடர்புடையதாக கருதபடுகிறது. லத்தீன் எழுத்துக்கள் மற்றும் சிரில்லிக் எழுத்துக்கள் போன்ற மற்றைய வரிவடிவங்களில் இந்த லாம்டா பின்வருமாறு குறிப்பிடப்படுகிறது. லத்தீன் எழுத்துக்கள் - L, சிரில்லிக் எழுத்துக்கள் (Л, л). பண்டைய மொழியியல் இலக்கணத்தில் இது வித்தியாசமான ஒலியுடன் கூடியதாக இருக்கிறது. இதே எழுத்து கிரேக்க பழைய நடையில λάβδα என்று ஒலிக்கபடுகிறது. இதுவே நவீன கிரேக்கத்தில் Λάμδα, என்று ஒலிக்கிறது.\n\nபழைய கிரேக்க எழுத்து முறையில் இதன் வடிவமும் திசையமைவும் வேறுபடுகிறது. பெரும்பாலும் இரண்டு பெரிய கோடுகள் முக்கோண வடிவில் இணைந்தோ அல்லது ஒரு பெரிய கோடு மற்றொரு சிறிய கோட்டின் மீது சிந்து இருப்பது போன்றோ குறிக்கபடுகிறது.\n\n"}
{"id": "143169", "url": "https://ta.wikipedia.org/wiki?curid=143169", "title": "புரோடி சண்டை", "text": "புரோடி சண்டை\n\nபுரோடி சண்டை (\"Battle of Brody\") என்பது இரண்டாம் உலகப் போரின் கிழக்குப் போர்முனையில் சோவியத் படைகளுக்கும் நாசி ஜெர்மனியின் படைகளுக்கும் இடையே நடைபெற்ற ஒரு கவச படைமோதல். இது சோவியத் ஒன்றியத்தின் மீது ஜெர்மானியப் படையெடுப்பான பர்பரோசா நடவடிக்கையின் தொடக்ககட்ட சண்டைகளில் ஒன்றாகும்.\n\nஇது டப்னா சண்டை, ரோவ்னி சண்டை, ரோவ்னி-டப்னா சண்டை போன்ற பெயர்களாலும் அழைக்கப்படுகிறது. சோவியத் ஒன்றியத்தின் மீது படையெடுத்த மூன்று ஜெர்மானிய ஆர்மி குரூப்புகளில் ஒன்றான தெற்கு ஆர்மி குரூப் உக்ரெய்னைத் தாக்கியது. அதன் ஒரு பகுதியான முதலாவது பான்சர் (கவச) பிரிவின் 48வது விசையூர்தி கோரும் சோவியத் 5வது மற்றும் 6வது ஆர்மிகளும் ஜூன் 22-30, 1941 காலகட்டத்தில் மோதின. இம்மோதல் உக்ரெய்னில் டப்னோ, லட்ஸ்க், புரோடி ஆகிய மூன்று நகரங்களுக்கு இடையேயிருந்த முக்கோணப் பகுதியில் நடைபெற்றது. சோவியத் டாங்குப் படைப்பிரிவுகள் ஜெர்மானிய டாங்குப் படைப்பிரிவுகளுக்குப் பெரும் சேதத்தை ஏற்படுத்தின. ஆனால் அவற்றின் முன்னேற்றத்தைத் தடுக்க முடியவில்லை. பர்பரோசா நடவடிக்கையின் முதல் கட்ட மோதல்களில் மிகவும் கடுமையானவற்றுள் இது ஒன்றாகும். அது வரை உலகில் நிகழ்திருந்த மாபெரும் டாங்கு மோதலாகவும் இது அமைந்தது.\n\n"}
{"id": "143172", "url": "https://ta.wikipedia.org/wiki?curid=143172", "title": "கனடாவில் தமிழ் நூல்கள் கொண்ட நூலகங்கள்", "text": "கனடாவில் தமிழ் நூல்கள் கொண்ட நூலகங்கள்\n\nகனடாவில் தமிழ் நூல்கள் கொண்ட பொது நூலகங்கள் பல உண்டு. முழுமையாக தமிழ் நூல்களுக்கான நூலகம் அறிவகம் நூலகம் மட்டுமே ஆகும். தேடகம் நூலகம் 90 களில் இயங்கி இப்போது இயங்குவதில்லை. இவை தவிர தனிப்பட்ட ஆர்வலர்களிடம் தமிழ் நூல் சேகரிப்புகள் உண்டு. \n\n\nSection::::பொது நூலகங்களில் தமிழ் நூல்கள்.\nரொறன்ரோ, மிசசாகா, பிறம்ப்டன், மொன்றியால் உட்பட்ட பல தமிழ் மக்கள் செறிவாக வாழும் நகர பொது நூலகங்களில் நூல்கள், இதழ்கள், ஒலிக் கோப்புக்கள், திரைப்படங்கள் ஆகியவை தமிழில் உள்ளன. 2009 இல் மிசசாகாவில் 4% இளையோர் ஆங்கிலத்துக்கு அடுத்ததாக தமிழில் நூல்களை வாசிப்பதாக ஒரு கருத்துக் கணிப்புக் கூறுகிறது. \n\n\n\n\n"}
{"id": "143173", "url": "https://ta.wikipedia.org/wiki?curid=143173", "title": "சாலிசா பஞ்சம்", "text": "சாலிசா பஞ்சம்\n\nசாலிசா பஞ்சம் (\"Chalisa famine\") 1783-84 காலகட்டத்தில் இந்தியத் துணைக்கண்டத்தைத் தாக்கிய ஒரு பெரும் பஞ்சம். அக்காலகட்டத்தில் நிகழ்ந்த எல் நீனோ பருவநிலை மாற்றத்தால் இப்பஞ்சம் ஏற்பட்டது. சாலீசா என்பதற்கு ”நாற்பதாவது ஆண்டின்” என்று பொருள். இந்தியில் “சாலீஸ்” என்றால் நாற்பது. இந்து சம்வத் நாட்காட்டியின் படி 1840 ஆம் ஆண்டு (1783) இப்பஞ்சம் நிகழ்ந்ததால் இப்பெயர் ஏற்பட்டது.\n\nவட இந்தியாவின் பல பகுதிகள் இப்பஞ்சத்தால் கடுமையாக பாதிக்கப்பட்டன. குறிப்பாக தில்லி, தற்கால உத்தரப் பிரதேசம், கிழக்கு பஞ்சாப், ராஜபுதானா, காஷ்மீர் போன்ற பகுதிகள் பாதிக்கபப்ட்டன. இவை அனைத்தும் இந்திய மன்னர்களின் ஆட்சியின் கீழிருந்தன. இதற்கு முந்தைய ஆண்டு (1782-83) தென்னிந்தியாவின் பல பகுதிகளைப் பஞ்சம் தாக்கியிருந்தது. பிரித்தானிய கிழக்கிந்திய நிறுவனத்தின் கட்டுப்பாட்டிலிருந்து சென்னை போன்ற பகுதிகளையும் ஐதர் அலியின் கட்டுப்பாட்டிலிருந்த மைசூர் அரசின் பல பகுதிகளையும் இப்பஞ்சம் தாக்கியது. இவ்விரு பஞ்சங்களால் ஒரு கோடியே பத்து லட்சம் மக்கள் மாண்டனர்.\n\n\n"}
{"id": "143177", "url": "https://ta.wikipedia.org/wiki?curid=143177", "title": "இந்தியக் குடியரசின் வரலாறு", "text": "இந்தியக் குடியரசின் வரலாறு\n\nஇந்தியக் குடியரசின் வரலாறு (\"history of the Republic of India\") சனவரி 26, 1950இல் துவங்குகிறது. ஆகத்து 15, 1947இல் இந்தியா விடுதலை பெற்று பிரித்தானிய பொதுநலவாயத்தின் ஓர் தன்னாட்சி பெற்ற நாடாக விளங்கியது. 1950இல் குடியரசாக அறிவிக்கப்படும்வரை பிரித்தானியாவின் \"ஜார்ஜ் VI\" (ஆல்பர்ட் பிரெடிரிக் ஆர்தர் ஜார்ஜ்) மன்னராக விளங்கினார். அதேநேரம் முசுலிம் பெரும்பான்மையராக விளங்கிய பிரித்தானிய இந்தியாவின் வடமேற்கு மற்றும் கிழக்குப் பகுதிகள் இந்தியப் பிரிவினையை அடுத்து பாக்கித்தான் டொமினியன் என்று பிரிந்தன. இந்தப் பிரிவினையின்போது உலக வரலாற்றிலேயே முதல்முறையாக பத்து மில்லியன் (ஒரு கோடி) மக்கள் இடம் பெயர்ந்தனர்; மற்றும் பத்து இலட்சம் மக்கள் இறந்தனர்.\" இந்தியத் தலைமை ஆளுனர்களாக மவுண்ட்பேட்டன் பிரபுவும் பின்னர் சக்ரவர்த்தி இராசகோபாலாச்சாரியும் பொறுப்பேற்றனர். சவகர்லால் நேரு முதல் பிரதராகவும் சர்தார் வல்லபாய் பட்டேல் துணை பிரதமராகவும் உள்துறை அமைச்சராகவும் பொறுப்பு வகித்தனர். பதவி எதுவும் ஏற்காத மகாத்மா காந்தி வங்காளம் மற்றும் பீகாரின் கலவரப் பகுதிகளுக்குச் சென்று சமயச் சண்டைகளை நிறுத்த முயற்சிகள் மேற்கொண்டார்.இப்பிரிவினையின் போது இணையாமல் சில பகுதிகள் வேற்று நாடுகளின் காலனி ஆதிக்கத்தின் கீழ் இருந்தது.அவற்றில் போர்சுகீசியர் ஆதிக்கத்தின் கீழ் இருந்த கோவா,பிரான்சு நாட்டின் கீழ் இருந்த பாண்டிச்சேரி,மஹே போன்ற பகுதிகள் இராணுவ நடவடிக்கைகளின் மூலம் இந்தியாவுடன் சேர்த்துக்கொள்ளப்பட்டன.மேலும் இறுதியாக சிக்கிம் நாடானது இந்தியாவுடன் இணைய விரும்பி எழுபதுகளில் அதுவும் இந்தியாவுடன் சேர்த்துக்கொள்ளப்பட்டது. \n\nசனவரி 26, 1950 முதல் இந்தியா ஓர் புதிய அரசியலமைப்புடன் சமயச் சார்பற்ற மக்களாட்சி குடியரசாக மலர்ந்தது. விடுதலைக்குப் பிறகான ஆண்டுகளில் பெரும் முன்னேற்றத்தைக் கண்டதுடன் பல சிக்கல்களையும் வெற்றிகரமாக சந்தித்துள்ளது. தொழில்துறையிலும் வேளாண் துறையிலும் பல இடர்களை வென்று தன்னிறைவுநிலை எட்டியுள்ளது. உலகின் மிகப்பெரும் மக்களாட்சி நாடாக விளங்குகிறது. சமயச்சார்பு வன்முறைகளும் சாதி வன்முறைகளும் சமூகப் பிரச்சினைகளாக வளர்ந்துள்ளன. நக்சலிசமும் தீவிரவாதமும் குறிப்பாக சம்மு காசுமீர் மற்றும் வடகிழக்கு மாநிலங்களில் பிரிவினைப் போராட்டங்களும் நாட்டின் ஆளுமைக்கு எதிராக எழுந்துள்ளன. முடிவுறாத எல்லைப் பிணக்குகளால் சீனாவுடன் 1962இல் இந்தியச் சீனப்போரும் 1947, 1965, 1971, 1999 ஆண்டுகளில் பாக்கித்தானுடன் போர்களும் நிகழ்ந்தன.மேலும் இது தனது அண்டைய நாடான இலங்கையில் உள்நாட்டுப் போர் நடந்த போது தனது படைகளை இலங்கை அரசுக்கு ஆதரவாய் அனுப்பி போரை முடிவுக்கு கொண்டு வந்தது.\n\nஇந்தியா ஓர் அணுவாயுத நாடாகும்; தனது முதல் அணுவாயுதச் சோதனையை 1974இலும் தொடர்ந்து மேலும் ஐந்து சோதனைகளை 1998இலும் நடத்தியது. 1950களிலிருந்து 1980கள் வரை இந்தியா சோசலிசம்|சோசலிசக் கொள்கைகளை கடைபிடித்து வந்தது. இந்த நெறிமுறையின் கூடுதலான கட்டுப்பாடுகள், பாதுகாப்புவாதம் ஆகியவை ஊழலுக்கும் மந்தமான வளர்ச்சிக்கும் வழிகோலியதாக கருதப்படுகிறது. 1991ஆம் ஆண்டு முதல் மேற்கொள்ளப்பட்டுள்ள குறிப்பிடத்தக்க பொருளியல் சீர்திருத்தங்கள்இந்தியாவை உலகின் மிக விரைவாக வளர்ந்துவரும் நாடுகளில் ஒன்றாக ஆக்கி உள்ளது. இதனால் உலக அரங்கில் இந்தியாவின் வீச்சு கூடுதலாகியுள்ளது.எனினும் 2௦12 ஆம் ஆண்டுக்கு பின்னர் இந்திய பெருமளவு பொருளாதார வீழ்ச்சிகளையும் விலைவாசி உயர்வு பிரச்சினைகளாலும் பாதிக்கப்பட்டுள்ளது. \nமேலும் இந்திய விண்வெளி ஆராய்ச்சியிலும் ஒரு குறிப்பிடத்தக்க வளர்ச்சி அடைந்து வருகிறது.1975 ஆம் ஆண்டு இந்தியாவின் முதல் செயற்கை கோளான ஆரியபட்டா செலுத்தப்பட்டது.அதை தொடந்து வானிலை,கல்வி,வேளாண்மை என பல துறைகளுக்கும் பயன்படும் செயற்கைகோள்களை செலுத்தி வருகிறது.2008 ஆம் ஆண்டு சந்திராயன் செயற்கைகோளின் மூலம் நிலவின் ஆராய்ச்சியிலும் நுழைந்துள்ளது.\n\nSection::::அரசியல் வரலாறு.\nஇந்தியாவில் தற்போது இந்திய தேசிய காங்கிரஸ் மற்றும் பாரதிய ஜனதா கட்சி உட்பட ஆறு அங்கீகரிக்கப்பட்ட தேசிய கட்சிகள் கொண்டுள்ளது , மேலும் 40 பிராந்திய கட்சிகள் இருக்கின்றன.1950 ல் இந்தியா முதல் குடியரசு நாடாக மாறியபோதிலிருந்து பெரும்பாலும் காங்கிரஸ் கட்சி தனித்தும் சக்தி வாய்ந்த பிராந்திய கட்சிகளுடன் கூட்டணிகளின் மூலமும் ஆட்சியில் இருந்திருக்கிறது.\nஇந்திய குடியரசின் 1951, 1957 மற்றும் 1962 ஆம் ஆண்டுகளில் நடந்த முதல் மூன்று பொது தேர்தல்களில் ஜவகர்லால் நேரு தலைமையிலான காங்கிரஸ் எளிதாக வெற்றி பெற்றது.\n1964 ல் நேருவின் மரணதிற்கு பின் லால் பகதூர் சாஸ்திரி பிரதமரானார்.எனினும் 1966 ல் அவரும் மரணமடைந்தார் 1967 மற்றும் 1971 ஆம் ஆண்டு தேர்தல்களில் இந்திரா காந்தி தலைமையில் வெற்றி பெற்று அவர் இந்திய குடியரசின் முதல் பெண் பிரதமரானார்.1975 ல் அவசரகால பிரகடனத்தை தொடர்ந்து 1977 ல் புதிய ஜனதா கட்சியானது ஆட்சியில் அமர்ந்தது.அதன் அரசு மூன்று ஆண்டுகளுக்கு மேலாக நீடித்தது.1980 ல் இந்திரா காந்தி மீண்டும் பதவிக்கு வந்தார்.\nஅவரது ஆட்சி காலத்தில் \"நீல நட்சத்திரம்\" என்ற இராணுவ நடவடிக்கையால் சீக்கியர்கள் அதிருப்பதி அடைந்தனர்.அவரது சொந்த பாதுகாவலர்களாலே 1984 ல் அவர் சுட்டு கொல்லப்பட்டார்.அதன் பின்னர் வந்த பொது தேர்தலில்அவரது மகன் ராஜீவ் காந்தி வெற்றி பெற்றார்.\n1989 ல் புதிதாக அமைக்கப்பட்ட ஜனதா தளம் தலைமையிலான தேசிய முன்னணி கூட்டணிவெற்றி பெற்றது.எனினும் இவ்வரசு இரு ஆண்டுகளுக்குள்ளேயே கலைந்ததை அடுத்து தேர்தல் 1991 ல் மீண்டும் நடத்தப்பட்டன\nஎந்த கட்சியும் ஒரு அறுதி பெரும்பான்மை பெற்றவில்லை எனினும் காங்கிரஸ் மிக பெரிய ஒற்றை கட்சியாக பி.வி. நரசிம்ம ராவ் தலைமையில் ஒரு சிறுபான்மை அரசை அமைத்தது.\n1998 ல் பா.ஜ.க தலைமையிலான தேசிய ஜனநாயக கூட்டணி வெற்றிபெற்றதை அடுத்து அடல் பிஹாரி வாஜ்பாய் தலைமையில் ஆட்சியமைத்து வெற்றிகரமாக 5 ஆண்டுகளை நிறைவு செய்தது.\n2004-2009, 2009-2014 ஆண்டு இந்திய பொது தேர்தலில் காங்கிரசு தலைமையிலான ஐக்கிய முற்போக்கு கூட்டணி வெற்றி பெற்று மன்மோகன் சிங் தலைமையில் ஆட்சியமைத்து வெற்றிகரமாக 10 ஆண்டுகளை நிறைவு செய்தாா்.\n2014 ல் பா.ஜ.க தலைமையிலான தேசிய ஜனநாயக கூட்டணி வெற்றிபெற்றதை அடுத்து திரு. நரேந்திர மோடி தலைமையில் ஆட்சி நடைபெற்று வருகிறது.\n\n"}
{"id": "143178", "url": "https://ta.wikipedia.org/wiki?curid=143178", "title": "வங்காளப் பஞ்சம், 1770", "text": "வங்காளப் பஞ்சம், 1770\n\nவங்காளப் பஞ்சம், 1770 (\"Bengal famine of 1770\"), 1769-1783 காலகட்டத்தில் இந்தியாவின் வங்காளப் பகுதிகளைத் தாக்கிய ஒரு பெரும் பஞ்சம். கீழ் கங்கைச் சமவெளிப் பகுதிகளைத் (தற்கால மேற்கு வங்காளம், வங்காளதேசம், ஒரிசா மற்றும் பீகார்) பாதித்த இப்பஞ்சத்தால் ஏறத்தாழ ஒரு கோடி மக்கள் மாண்டனர்.\n\n18ம் நூற்றாண்டின் இரண்டாம் பகுதியில் பிளாசி மற்றும் புக்சார் சண்டைகளின் விளைவாக வங்காளம் பிரித்தானிய கிழக்கிந்திய கம்பனியின் ஆட்சியின் கீழ் வந்தது. தனது வருவாயைக் கூட்ட கிழக்கிந்திய நிறுவனம், நிலவரியினைக் கூட்டியது. மேலும் உணவுப் பயிர்களுக்கு பதில் அவுரி போன்ற பணப்பயிர்கள் பயிரிடலை ஊக்குவித்தது. 1768-69 இல் அரிசி விளைச்சல் குறைந்தது, கடும் வறட்சியும் நிலவியது. ஆனால் கம்பனி நிருவாகிகள் இதனை எதிர்கொள்ள எந்த நடவடிக்கையும் எடுக்கவில்லை. 1770 இல் இந்நிலை பெரும் பஞ்சமாக மாறி மக்கள் லட்சக்கணக்கில் மடியத்தொடங்கினர். பஞ்சத்தை சமாளிக்க கம்பனி நிருவாகம் நிவாரணப் பணிகளை மேற்கொள்ளவில்லை. ஏறத்தாழ பத்து லட்சம் பேர் பட்டினியால் மாண்டனர். வங்காளத்தின் மொத்த மக்கள் தொகையில் இது மூன்றில் ஒரு பங்காகும். 1770 ஆம் ஆண்டு நல்ல மழை பெய்து, அதிகமான விளைச்சல் ஏற்பட்டதால் பஞ்சத்தின் கடுமை குறைந்தது. \n\n\n"}
{"id": "143180", "url": "https://ta.wikipedia.org/wiki?curid=143180", "title": "பிரித்தானிய ஆட்சியில் இந்தியாவில் நிகழ்ந்த பஞ்சங்களின் காலக்கோடு", "text": "பிரித்தானிய ஆட்சியில் இந்தியாவில் நிகழ்ந்த பஞ்சங்களின் காலக்கோடு\n\nஇந்தியத் துணைக்கண்டத்தில் பிரித்தானியர் ஆட்சி நடைபெற்ற போது அங்கு நிகழ்ந்த பஞ்சங்கள் காலவரிசைப்படி இக்கட்டுரையில் பட்டியலிடப்பட்டுள்ளன. பிரித்தானியர் ஆட்சி காலம் 1765 முதல் 1947 வரை எனக் கொள்ளப்பட்டுள்ளது. இதில் பிரித்தானிய கிழக்கிந்திய நிறுவனம் இந்தியாவை ஆண்ட 1765-1857 காலகட்டம் கம்பெனி ஆட்சி எனப்படுகிறது. பிரித்தானியப் பேரரசு நேரடியாக இந்தியாவை ஆண்ட 1857-1947 காலகட்டம் பிரித்தானிய ஆட்சி எனப்படுகிறது.\n\n\n"}
{"id": "143182", "url": "https://ta.wikipedia.org/wiki?curid=143182", "title": "குறுக்கம் (இலக்கணம்)", "text": "குறுக்கம் (இலக்கணம்)\n\nதமிழ் இலக்கணத்தில், ஓர் எழுத்து தனக்கு உரிய மாத்திரை அளவில் இருந்து குறைந்து ஒலிக்கப்பெறுவது குறுக்கம் எனப்படும். \n\n"}
{"id": "143200", "url": "https://ta.wikipedia.org/wiki?curid=143200", "title": "பொதுச் சட்டம்", "text": "பொதுச் சட்டம்\n\nபொதுச் சட்டம் (\"Common law\"), அல்லது வழக்குச் சட்டம் அல்லது முன்காட்டு) என்பது சட்டமன்றங்களால் இயற்றப்படாமலும் அரசாணைகளால் கட்டுப்படுத்தபடாதும் நீதிமன்றங்களின் அல்லது அவை போன்ற ஆணையங்களின் சட்டக் கருத்துக்கள் மற்றும் தீர்ப்புகளிலிருந்து நீதிபதிகள் வரையறுக்கும் சட்டம் ஆகும். ஓர் \"பொது சட்ட அமைப்பு\" என்பது பொதுச் சட்டத்திற்கும் முன்காட்டுக்கும் கூடுதலான மதிப்பு வழங்கும் சட்டபூர்வ முறைமையாகும், ஒரே சிக்கலுக்கு வெவ்வேறு நேரங்களில் இருவித தீர்வுகள் அமைவது நீதியல்ல என்ற கொள்கையின்படி இந்த முறைமை இயல்பாக வளர்ந்துள்ளது. முன்காட்டின் உரையே \"பொதுச் சட்டம்\" எனப்படுகிறது; இதுவே அனைத்து எதிர்கால தீர்ப்புகளையும் பிணைக்கிறது.\n\nபொதுச் சட்ட நீதிமன்றங்களில் முந்தைய வழக்குகளில் எடுக்கப்பட்ட தீர்ப்புகள் கவனிக்கப்படுகின்றன. இதே போன்ற ஒரு சிக்கலுக்கானத் தீர்வு முன்பே வழங்கப்பட்டிருந்தால் அதே தீர்வை பின்பற்றுவது நீதிமன்றத்திற்கு கட்டாயமாகிறது. இருப்பினும் தற்போதைய பிணக்கு முந்தைய வழக்குகளிலிருந்து குறிப்பிடத்தக்க அளவில் வேறுபட்டிருப்பதாக நீதிமன்றம் கருதுமேயானால் (சட்ட வழக்காடலில் \"முதல் தாக்கம்\") நீதிபதிகளுக்கு முன்காட்டியை நிறுவவும் பொதுச் சட்டம் இயற்றவும் ஆதிகாரமும் கடமையும் உண்டு. இதன்பிறகு இந்த தீர்ப்பு முன்காட்டியாக எதிர்கால நீதிமன்றங்களைக் கட்டுப்படுத்தும்.\n\nSection::::பின்னணி.\nபொதுச் சட்டம் ஐக்கிய இராச்சியம் மற்றும் அதன் குடியேற்றங்களாக இருந்த நாடுகளில், ஐக்கிய அமெரிக்கா உட்பட, கடைபிடிக்கப்படுகிறது. வேறு பல நாடுகள் \"குடியியல் சட்டம்\" எனப்படும் சட்டமன்றங்களால் ஆக்கப்பட்ட சட்டங்களே செல்லுபடியாகும் முறைமையை பின்பற்றுகின்றன. பொதுச் சட்ட நாடுகளில் குடியியல் சட்ட நாடுகளில் இருப்பதை விட நீதிமன்றங்களுக்கு கூடுதலாக அதிகாரம் கொண்டுள்ளன\n\nஇங்கிலாந்தில் நீதிமன்றங்கள் முடிவுகள் எடுக்க மரபு, வழக்கம் மற்றும் முன்காட்டு இவற்றின் துணையை நாடியதிலிருந்து பொதுச்சட்டம் உருவாகத் துவங்கியது. \"முன்காட்டு\" என்பது கடந்தகாலத்தில் வேறொரு நீதிமன்றம் எடுத்த முடிவாகும். முந்தைய நீதிமன்றங்களின் தீர்ப்புகளிலிருந்து மக்களுக்கு வியப்பளிக்காத, அதே நேரம் மற்ற சட்டங்களுக்குட்பட்ட, தீர்ப்பை அடைய பொதுச் சட்ட நீதிமன்றங்கள் முயலுகின்றன.\n\nபொதுச் சட்ட நாடுகளில் வழக்கறிஞர்களும் நீதிபதிகளும் சட்டம் என்ன என்பதுடன் பிற நீதிமன்றங்கள் என்ன கூறியுள்ளன என்றும் ஆராய்கிறார்கள். ஒரு நீதிமன்றம் ஒரு வழக்கை முடிவு செய்கையில் தனது \"தீர்ப்பை\" வழங்குகிறது அல்லது சட்டம் குறித்தக் \"கருத்தை\" பதிகிறது. இந்தத் தீர்ப்பு அல்லது சட்டக்கருத்து அந்த நீதிமன்றம் எவ்வாறு தனது முடிவை எட்டியது என்பதை விளக்குகிறது. இந்த விளக்கமும் கருத்துமே பிற நீதிமன்றங்களுக்கு இதேபோன்ற வழக்குகளைத் தீர்மானிக்க வழிகாட்டுதலாக அமைகிறது. இந்த வழக்கு ஒரு முன்காட்டியை நிறுவுகிறது. முறையீட்டு நீதிமன்றங்களின் தீர்ப்புகள் வழக்கமாக கீழ் நீதிமன்றங்கள் இதேபோன்ற அல்லது ஒருமித்த ஒரு வழக்கை எவ்வாறு தீர்மானிக்க வேண்டும் என்பதை கூறுகின்றன. இந்த முன்காட்டுகள் \"கட்டாயமானவை\"யாக கருதப்படுகின்றன. வழக்கின் தரவுகள் வேறுபட்டிருந்தாலும் இந்த முன்காட்டின் அலசல் \"வற்புறுத்தலாக\" கருதப்படுகிறது.\n\nபொதுச் சட்ட நாடுகளில் முன்காட்டு பின்பற்றப்பட்டாலும் சட்டமன்றமாக்கிய சட்டம் முன்னுரிமை கொள்கிறது. ஒரு வழக்கில் இவை இரண்டும் வேறுபட்டால் நீதிமன்றங்கள் வழக்கமாக சட்டமன்ற சட்டத்தினையே பின்பற்றும்.\n\nSection::::இன்றைய பொது சட்ட அமைப்புகள்.\nபொதுவான சட்டமானது அந்தந்த நடுக்களின் சட்ட அமைப்புகள் அடிப்படையில் அமையும்.மேலும் பெரும்பாலான நாடுகளில் சட்டங்கள் அந்தாத நாடுகளின் காலனி ஆதிக்கத்தில் வைத்திருந்த நாடுகளின் சட்டத்தை ஒத்திருகிறது.மேலும் சில நாடுகளின் ஒவ்வொரு பகுதிகளுக்கும் சிறிது வேறுபட்ட சட்டங்களையும் கொண்டுள்ளது.எடுத்துக்கட்டாக இந்தியாவில் பிரித்தானிய காலனி ஆதிக்கத்தில் இருந்த பகுதிகளில் இருக்கும் சட்டமும் போர்ச்சுக்கீசிய காலனி ஆதிக்கத்தில் இருந்த கோவாவிலும் சட்டங்கள் வேறுபட்டிருக்கின்றது.எனினும் சில இஸ்லாமிய நாடுகளில் இஸ்லாமிய சட்டமான ஷரியத் சட்டத்தை ஒத்தும் அமைக்கப்பட்டிகின்றது.\nSection::::ஸ்காட்லாந்து.\nஸ்காட்லாந்து நாட்டில் பெரும்பாலும் சிவில் சட்டத்தை அடிப்படையாகவே கொண்டே அமைக்கப்பட்டிருக்கிறது.1707 ல் இங்கிலாந்து ஒன்றியத்துடன் ஏற்படுத்தப்பட்ட ஒரு நீண்ட கால உடன்படிக்கை மூலம் சட்டவரையரை மூலம் ஏற்படுத்தப்பட்டது.இது இயற்கை நீதி மற்றும் நேர்மை கொள்கைகளை நியாயப்படுத்தி சட்டங்கள் உருவாக்கப்பட்டது.இந்த பன்மைவாத சட்ட அமைப்புகள் கியூபெக், லூசியானா மற்றும் தென் ஆப்ரிக்கா ஆகிய நாடுகளில் இயங்குகின்றன.\nSection::::அமெரிக்காவின் மாநிலங்களில் (1600).\nSection::::நியூயார்க் (1600).\nஇம்மாகாணத்தில் டச்சு காலனித்துவ நாட்களில் ஏற்படுத்தப்பட்ட சட்டங்களை அடிப்படையாக கொண்டது.அதற்கு அடுத்து இங்கிலாந் காலனி ஆதிக்கத்தின் போது எடுத்துக்கொள்ளப்பட்ட சட்டங்களையும் ஒன்றிணைத்து பொதுவாக உருவாக்கப்பட்டது.\nSection::::லூசியானா.\nஇப்பகுதியில் முதலில் ரோமானிய சட்டங்களை அடிப்படையாக சட்டங்கள் நடைமுறையில் இருந்தது.அதன் பின்னர் பிரெஞ்சு குடியேற்றங்களால் 1804\n1804 ல் லூசியானா கைப்பற்றபட்ட பின்னர் நெப்போலிய சட்டங்களை அடிப்படையாக கொண்டது.இங்கு பெண்களுக்கான அதிகாரம் மற்றும் உரிமைகள் அதிகமாக கொடுக்கப்பட்டன\nSection::::கலிபோர்னியா (1850).\nகலிபோர்னியாவில் அமெரிக்க மாநில பொது சட்டத்தின் அடிப்படையிலான அமைப்பை கொண்டிருக்கிறது.19 ஆவது நூற்றாண்டின் ஆரம்பத்தில் இசுபானிய சட்டப்படி அமைந்திருந்தாலும் அதன் பின்னர் பொதுவான அமெரிக்க சட்டத்தின் படி மாற்றப்பட்டது \nSection::::இந்தியா (19 ஆம் நூற்றாண்டு மற்றும் 1948).\nஇந்திய அரசியலமைப்பு 395 கட்டுரைகள் , 12 அட்டவணை , பல திருத்தங்களை மற்றும் 117.369 வார்த்தைகள் கொண்டஒரு நாட்டின் மிக நீளமான எழுதப்பட்ட அரசியலமைப்பாக உள்ளது.\nஇந்திய சட்டம் பெரும்பாலும் பிரிட்டிஷ் காலனித்துவ ஆங்கில பொது சட்டதை அடிப்படையாக கொண்டது .\n1857 இல் ஏற்பட்ட கலகத்திற்கு அடுத்து இது இயற்றப்பட்டது.அதன் பின்னர் சுதந்திரத்திற்கு பின்னர் நாட்டின் மக்களுக்கு ஏற்ப மாற்றியமைக்கப்பட்டது.இது ஒவ்வொரு மாநிலத்திற்கும் ஒவ்வொரு சமயத்திற்கும் ஏற்ப மறு படுகின்றது.எனினும் கோவாவில் மட்டும் அனைத்து சமயத்தினருக்கும் பொதுவான உரிமைகளை கொண்டுள்ளது.\n\n\n"}
{"id": "143208", "url": "https://ta.wikipedia.org/wiki?curid=143208", "title": "பிரஸ் டிரஸ்ட் ஆப் இந்தியா", "text": "பிரஸ் டிரஸ்ட் ஆப் இந்தியா\n\nபிரஸ் டிரஸ்ட் ஆப் இந்தியா (ஆங்கிலம்:Press Trust of India) பி.ட்டி.ஐ.என்பது இந்தியாவின் பெரிய செய்தி முகமை ஆகும். 1947 ஆம் ஆண்டு பதியப்பட்டு 1949 ஆம் ஆண்டு முதல் செயல்பட்டு வருகிறது. 450 க்கும் மேற்பட்ட இந்திய செய்தித்தாள்களின் கூட்டுறவு அமைப்பு. டெல்லியை தலைமை இடமாக கொண்டு இயங்கும் இந்த நிறுவனம் நாடு முழுவதும் 150 கும் மேற்பட்ட கிளை அலுவலகங்களைக் கொண்டு ஏறக்குறைய இந்தியாவின் அனைத்து மாவட்டங்களின் நிகழ்வுகளையும் கவனித்து செய்திகளாக்கிக் கொண்டிருக்கிறது. இந்தியாவின் எல்லா செய்தித்தாள்களும், செய்திகள் வழங்கும் தொலைக்காட்சிகளும் பி.ட்டி.ஐ., இடமிருந்து செய்திகள் மற்றும் செய்திக்கான புகைப்படங்களைப் பெற்று அவற்றை மறுபதிப்பு செய்கின்றன. இந்நிறுவனம் ஒவ்வொரு நாளும் சராசரியாக 2,000 செய்திகளையும் 200 செய்தி புகைப்படங்களையும் தமது வாடிக்கையாளர்களுக்கு வழங்கி வருகின்றது . இது தவிர இந்திய சுதந்திரம் பெற்றதிலிருந்து உலகின் முக்கிய செய்தி முகமைகளுள் ஒன்றான \"அஸ்ஸோஸியேட் பிரஸ்\" மற்றும் \"ராய்ட்டர்ஸ்\" போன்ற நிறுவனங்களின் இந்திய செயல்பாடுகளை ஓரம்கட்டிவிட்டு இந்தியாவின் தனிப்பெரும் செய்தி முகமையக செயல்பட்டு வருகிறது. இந்திய தவிர்த்து உலகின் அனைத்து நாடுகளின் தலைநகரங்களிலும் மற்றும் உலகின் பிரபல நகரங்கள் பலவற்றிலும் தமது செய்தியாளர்களை பணியமர்த்தி தமது வாடிக்கையாளர்களுக்கு உலக செய்திகளையும் வழங்கி வருகிறது. இந்நிறுவனத்தின் தற்போதைய தலைவராக R.லக்ஷ்மிபதி என்பவர் உள்ளார்.\n"}
{"id": "143216", "url": "https://ta.wikipedia.org/wiki?curid=143216", "title": "மாண்டு", "text": "மாண்டு\n\nமாண்டு இராகம் கருநாடக இசையில் பயன்படும் இராகங்களில் ஒன்றாகும். இது இருபத்தொன்பதாவது மேளகர்த்தா இராகமும், \"பாண\" என்று அழைக்கப்படும் ஐந்தாவது சக்கரத்தின் ஐந்தாவது இராகமுமாகிய தீரசங்கராபரணத்தின் ஜன்னிய இராகம் ஆகும். \n\nSection::::இலக்கணம்.\nஇந்த இராகத்தில் சட்சம் (ச), சதுச்ருதி ரிசபம் (ரி), அந்தர காந்தாரம் (க), சுத்த மத்திமம் (ம), பஞ்சமம் (ப), சதுச்ருதி தைவதம் (த), காகலி நிசாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:\n\nஇந்த இராகத்தில் எல்லாச் சுரங்களும் முழுமையாக அமையாததால் இது ஒரு வர்ஜ இராகம் ஆகும். இதன் ஆரோகணத்தில் 5 சுரங்களும் அவரோகணத்தில் 7 சுரங்களும் உள்ளன. இதனால் இதை \"ஔடவ சம்பூரண\" இராகம் என்பர்.\n\n\n\n"}
{"id": "143217", "url": "https://ta.wikipedia.org/wiki?curid=143217", "title": "மந்தாரி", "text": "மந்தாரி\n\nமந்தாரி இராகம் கருநாடக இசையில் பயன்படும் இராகங்களில் ஒன்றாகும். இது 51 ஆவது மேளகர்த்தா இராகமாகிய, \"பிரம்ம\" என்றழைக்கப்படும் 9 ஆவது சக்கரத்தின் 3 ஆவது மேளமாகிய காமவர்த்தனி இராகத்தின் ஜன்னிய இராகம் ஆகும்.\n\n\n\n"}
{"id": "143218", "url": "https://ta.wikipedia.org/wiki?curid=143218", "title": "நாகபூசணி", "text": "நாகபூசணி\n\nநாகபூசணி இராகம் கருநாடக இசையில் பயன்படும் இராகங்களில் ஒன்றாகும். இது இருபத்தொன்பதாவது மேளகர்த்தா இராகமும், \"பாண\" என்று அழைக்கப்படும் ஐந்தாவது சக்கரத்தின் ஐந்தாவது இராகமுமாகிய தீரசங்கராபரணத்தின் ஜன்னிய இராகம் ஆகும். \n\nSection::::இலக்கணம்.\nஇந்த இராகத்தில் சட்சம் (ச), சதுச்ருதி ரிசபம் (ரி), சுத்த மத்திமம் (ம), பஞ்சமம் (ப), சதுச்ருதி தைவதம் (த), காகலி நிசாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:\n\nஇந்த இராகத்தில் எல்லாச் சுரங்களும் முழுமையாக அமையாததால் இது ஒரு வர்ஜ இராகம் ஆகும். இதன் ஆரோகணத்தில் 6 சுரங்களும் அவரோகணத்தில் 5 சுரங்களும் உள்ளன. இதனால் இதை \"சாடவ ஔடவ\" இராகம் என்பர்.\n\n\n"}
{"id": "143223", "url": "https://ta.wikipedia.org/wiki?curid=143223", "title": "பிபன் சந்திரா", "text": "பிபன் சந்திரா\n\nபிபன் சந்திரா (1928 - ஆகத்து 30, 2014) நவீன இந்திய அரசியல் மற்றும் பொருளாதார வரலாற்று அறிஞர்களில் ஒருவர். இடதுசாரி சிந்தனையோட்டம் உடைய வரலாற்று ஆய்வாளர். பல்கலைக்கழக மானியக் குழு உறுப்பினர்களில் ஒருவராக இருந்தவர் .\n\nSection::::பிறப்பும் கல்வியும்.\nஇமாச்சலப் பிரதேசத்தில் பிறந்தவர். லாகூரிலுள்ள போர்மேன் கிறித்துவக் கல்லூரியிலும், ஐக்கிய அமெரிக்க நாடுகளிலுள்ள ஸ்டான்ஃபோர்டு பல்கலைக்கழகத்திலும், கல்வி பயின்றார். தில்லிப் பல்கலைக் கழகத்தில் முனைவர் பட்ட ஆய்வை மேற்கொண்டார்.\n\nSection::::பணி.\nதில்லியில் உள்ள இந்து கல்லூரியில் விரிவுரையாளராகப் பணியாற்றினார். புது தில்லி ஜவகர்லால் நேரு பல்கலைக் கழகத்தில் பேராசிரியாகவும் பணியாற்றியுள்ளார். மெக்சிகோவிலுள்ள மெக்சிகோ கல்லூரியில் வருகைதரு பேராசிரியராகவும் இருந்துள்ளார். என்கொயரி என்னும் இதழிகையைத் தொடங்கி சில ஆண்டுகள் அதன் ஆசிரியர் குழுவிலும் இருந்தார்.\n\nSection::::பதவி மற்றும் விருது.\nஇந்திய வரலாற்று காங்கிரசின் தலைவராக 1985ஆம் ஆண்டு பதவி வகித்திருக்கிறார். பல்கலைக்கழக மானியக் குழுவின் உறுப்பினராகவும், நேசனல் புக் டிரஸ்டின் அவைத்தலைவராகவும் பொறுப்பு வகித்துள்ளார். 2010 ஆம் ஆண்டு பத்ம பூசண் பெற்றார். 2013 ஆம் ஆண்டு திசம்பரில் பிகாரில் உள்ள ஆசியக் கழகத்தில் பிபன் சந்திராவுக்கு 'இதிகாச ரத்தினா' என்னும் பட்டம் வழங்கப்பட்டது.\n\nSection::::புத்தகங்கள்.\nஇவருடைய நவீன இந்திய வரலாற்றாய்வுகள் பல புத்தகங்களாக வந்துள்ளன. \n\n"}
{"id": "143230", "url": "https://ta.wikipedia.org/wiki?curid=143230", "title": "பலியா மாவட்டம்", "text": "பலியா மாவட்டம்\n\nபலியா மாவட்டம் (, ) இந்தியாவின் உத்தரப்பிரதேச மாநில மாவட்டங்களுள் ஒன்று. இம்மாவட்டம் ஆசம்கர் பிரிவின் கீழ் உள்ளது.இது உத்தரப் பிரதேசத்தின் கிழக்கில் அமைந்துள்ளது. இம்மாவட்ட மக்களின் முக்கிய தொழில் விவசாயம். பலியா நகரம் இம்மாவட்டத்தின் தலைநகரம் மற்றும் வணிகச் சந்தையாகும். \nSection::::வரலாறு.\nசுதந்திரப் போராட்ட வீரரும், இந்திய சுதந்திரப் போராட்டத்தின் முதல் போரின் நாயகருமான மங்கள் பாண்டே இவ்வூரில் பிறந்தவர் ஆவார். முன்னாள் இந்தியப் பிரதமர் சந்திர சேகரும் இம்மாவட்டத்தின் இப்ராஹிம்பட்டியில் பிறந்தவர்.\n\nSection::::மொழிகள்.\nபீகாரி மொழிக்குடும்பத்தில் 40 000 000 பேர்கள் பேசக்கூடிய போஜ்புரி மொழியானது ஆசம்கர் மாவட்டத்தில் உள்ள மக்களால் அதிகமாக பேசப்படுகிறது.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி பலியா மாவட்டத்தின் மொத்த மக்கட்தொகை 3,223,642. இது தோராயமாக மூரித்தானியா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 108வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் பலியா மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 16.73%.பலியா மாவட்டத்தின் பாலின விகிதப்படி 1000 ஆண்களுக்கு 933 பெண்கள் உள்ளனர். மேலும் பலியா மாவட்ட மக்களின் கல்வியறிவு விகிதம் 73.82%.\n"}
{"id": "143231", "url": "https://ta.wikipedia.org/wiki?curid=143231", "title": "ஐ-போன் 4எஸ்", "text": "ஐ-போன் 4எஸ்\n\nஐ-போன் 4எஸ் (\"iPhone 4S\") ஆப்பிள் நிறுவனத்தின் என்பது இணையத் தொடர்பு உள்ள பல்லூடக வசதி கொண்ட நுண்ணறி பேசி. இந்த நகர்பேசி நவீன ரெடினா தொடுதிரைத் தொழில்நுட்பம் கொண்டது.\n\nSection::::செயற்கூறுகள்.\nSection::::சிரீ.\nசிரீ என்பது ஒலிவடிவில் இடும் உள்ளீடுகளைப் புரிந்துகொண்டு விடையளிக்கும் ஒரு புதிய தொழில் நுட்பம் ஆகும். இயல்பாகப் பேசும் மொழியில் பேசினாலே புரிந்துகொண்டு இயங்கும் தன்மை கொண்டது. இந்த ஒலிவடிவக் கேள்வி/ஆணைகள் எல்லா மொழிகளிலும் இப்பொழுது இயலுவதில்லை. சிரீ என்பது Siri என்று ஆங்கிலத்தில் முதலெழுத்துகளால் ஆன அஃகுப்பெயர் ( சுருக்கப்பெயர்). இந்த \"Siri \"என்பது, \"பேச்சைப் பகுத்துப் புரிந்துகொண்டு இயங்கும் இடைமுகம்\" என்று பொருள்படும் \"Speech Interpretation and Recognition Interface\" என்பதன் சுருக்கம் (அஃகம்).\n\nSection::::அசைவுணர் மானி.\nஇது நீங்கள் ஐபோனை செங்குத்தாக இருந்து கிடையாக மாற்றும் போது படங்களை நீங்கள் திருப்பிய வண்ணம் மாற்றி காண்பிக்கும் திறன் கொண்டது.\n\nSection::::ஒளி உணரி.\nவெளிச்சம் குறைவான இடத்தில் ஐபோனை உபயோகிக்கும் போது இதன் திரை அதிக வெளிச்சத்துடன் தெளிவாக பார்க்கும் வகையில் மாறிக்கொள்ளும். அதே போல அதிக சூரிய வெளிச்சம் இருக்கும் இடத்தில் அதற்கு ஏற்றாற் போல திரை மாறிவிடும்.\n\nSection::::தூர உணரி.\nஒரு அழைப்பை ஏற்படுத்திவிட்டு உங்கள் காதின் அருகில் கொண்டு செல்லும் போது இதன் திரை தானாக அணைந்துவிடும்; இது மின்னாற்றலை சேமிக்க உதவும் விதமாக அமைந்துள்ளது.\n\n\n"}
{"id": "143232", "url": "https://ta.wikipedia.org/wiki?curid=143232", "title": "டப்பிளின் கருவம்", "text": "டப்பிளின் கருவம்\n\nடப்பிளின் கருவம் (Dublin Core) எனப்படுவது வளங்களை சேமிப்பதற்கும் கணடுபிடிப்பதற்கும் உதவும் மேல்நிலைக் கலைச்சொல் பட்டியல் ஆகும். இதனைப் பயன்படுத்தி பல்வேறு நிகழ்படம், படம், வலைப்பக்கம் போன்ற இணைய வளங்களையும் நூல், பொருள் போன்ற பெளதீக வளங்களையும் விபரிக்க முடியும். டப்பிளின் கருவம் பல்வேறு அனைத்துல சீர்தரங்களால் ஏற்றுக் கொள்ளப்பட்டுள்ளது. \n\n\n\n\n\n\n"}
{"id": "143238", "url": "https://ta.wikipedia.org/wiki?curid=143238", "title": "பட்டியலாக்கம்", "text": "பட்டியலாக்கம்\n\nபட்டியலாக்கம் (cataloguing) என்பது நூல்கள், இதழ்கள் உட்பட்ட பல்வேறு நூலக வளங்களைப் பற்றிய தகவல்களை அட்டவணை வடிவில் ஒழுங்குபடுதி விபரநிரலை உருவாக்குதல் . தற்காலத்தில் இது மேனிலைத் தரவுகளின் ஓர் அங்கமாக கொள்ளப்படுகிறது. \n\nSection::::சீர்தரங்கள்.\nநூலகப் பயனர்கள் தமக்கு தேவையான வளங்களை இலகுவாக கண்டடைவதை நோக்கக் கொண்டும், இத்தகையை வளங்களையும் அவை பற்றிய தகவல்களைப் பராமரிப்பதை இலகுவாக்குவதை நோக்கக் கொண்டும் பல்வேறு அட்டவணைப்படுத்தல் சீர்தரங்கள் நடைமுறையில் உள்ளன. \n\nதற்போது பல்வேறு சீர்தரங்கள் அனைத்துலக உசாத்துணைகள் விபரிப்பு சீர்தரத்தை (International Standard Bibliographic Description) ஒத்தவை அல்லது பின்பற்றுபவை. இவை ஒரு ஆக்கத்தைப் பற்றிய பின்வரும் தகவல்களை தொகுத்துத் தருகின்றன.\n\nஆங்கில உலகில் மிகவும் அதிகம் பயன்படுத்தப்படும் சீர்தரம் Anglo-American Cataloguing Rules, 2nd Edition, or AACR2 ஆகும்.\n\n"}
{"id": "143244", "url": "https://ta.wikipedia.org/wiki?curid=143244", "title": "உலக அமைதி", "text": "உலக அமைதி\n\nஉலக அமைதி (\"world peace\") என்பது பூமியில் நிலவுகின்ற நாடுகளும் வாழ்கின்ற மக்களும் ஒருவரோடு ஒருவர் இணைந்து, அரசியல் சுதந்திரம், அமைதி, மகிழ்ச்சி ஆகியவற்றில் பங்கேற்கின்ற இலட்சியத்தைக் குறிக்கிறது. உலகத்தில் வன்முறையும் போரும் மறைந்து, மக்கள் மனதார ஒருவரோடு ஒருவர் ஒத்துழைத்து, அமைதியை வளர்க்கின்ற அமைப்புகளை உருவாக்குவதும் உலக அமைதி என்னும் இலட்சியத்தில் அடங்கும். தனிமனிதர் பகைமை உணர்ச்சிகளையும் செயல்களையும் தங்கள் வாழ்விலிருந்து அகற்றுவதும், மனித உரிமைகளை மேம்படுத்தி, கல்வி, தொழில்நுட்பம், மருத்துவம், முதலிய துறைகள் வழியாக உலக அமைதியைக் கொணர்வதும் இதைச் சார்ந்ததே.\n\nSection::::மனிதரும் உலக அமைதியும்.\nஉலக அமைதி என்பது கருத்தளவில் நிகழலாம் என்றாலும், நடைமுறையில் நிகழ வாய்ப்பில்லை என்று சிலர் கருதுகின்றனர். மனித இயல்பு உலக அமைதியைப் பேணுவதாக இல்லை என்று அவர்கள் கூறுகின்றனர். மனிதர்கள் தம் இயல்பிலேயே வன்முறைச் சார்புடையவர்கள் என்றும், பகுத்தறிவு கொண்டவர்கள் என்னும் முறையில் சில சூழ்நிலைகளில் அவர்கள் வன்முறைச் செயலில் ஈடுபடுவார்கள் என்றும் இக்கருத்து உள்ளது.\n\nமேற்கூறிய கருத்துக்கு மாறான ஒரு கருத்தும் உள்ளது. அதாவது, போரும் வன்முறையும் மனித இயல்போடு இயற்கையாகவே இணைந்தவை அல்ல. மாறாக, பிறரோடு அமைதியில் வாழ்வதும், ஒத்துழைத்துச் செயல்படுவதும் உயர்நிலை விலங்குகளிடமும் மனிதரிடமும் இயல்பாக உள்ள பண்புகள் ஆகும். இதன்படி, மனிதர் தம் இயல்பிலேயே வன்முறையாளர்கள் என்னும் கருத்துதான் உலகில் அமைதி ஏற்படுவதற்குத் தடையாக உள்ளது.\n\nSection::::உலக அமைதி பற்றிய கொள்கைகள்.\nஉலக அமைதியை நடைமுறைக்குக் கொணர்வது எவ்வாறு என்பது குறித்து பல கொள்கைகள் எழுந்துள்ளன. அவற்றுள் சில கீழே தரப்படுகின்றன:\n\nஉலகிலுல் உள்ள வளங்களைப் பகிர்ந்துகொள்வதில் மோதல் ஏற்படவில்லை என்றால் உலக அமைதி ஏற்படும் என்பது ஒரு கொள்கை.\n\nSection::::உலக அமைதி பற்றிய அரசியல் கருத்தியல்கள்.\nஒரு குறிப்பிட்ட அரசியல் கருத்தியல் செயலாக்கப்பட்டால் அதன் கட்டாய விளைவாக உலக அமைதி தோன்றும் என்றொரு பார்வை உள்ளது. ஐக்கிய அமெரிக்க முன்னாள் அதிபர் ஜோர்ஜ் டபிள்யூ. புஷ் \"உலகில் குடியரசு ஆட்சிமுறை பரவினால் அதுவே அமைதிக்கு வழி\" என்று கூறினார் மார்க்சிய கருத்தியலாளர் லியோன் திரொட்ஸ்கி உலகப் புரட்சி நிகழ்ந்தால் அதன் விளைவாகப் பொதுவுடைமை அமைதி ஏற்படும் என்றுரைத்தார்.\n\nSection::::குடியரசு ஆட்சிமுறையும் உலக அமைதியும்.\nகுடியரசு ஆட்சி நிலவும் நாடுகள் அரிதாகவே ஒன்று மற்றொன்றுக்கு எதிராகப் போர்தொடுக்க முன்வருகின்றன என்பதற்குப் போதிய நடைமுறை ஆதாரம் உள்ளது என்று, குடியாட்சி வழி அமைதிக் கொள்கையினர் வாதாடுகின்றனர். இக்கொள்கைக்கு விதிவிலக்காக மூன்று \"போர்கள்\" மட்டுமே உள்ளன. அவைகூட, இரத்தம் சிந்தாத விதத்தில் நடந்தேறின. அப்போர்கள்: 1) ஐக்கிய இராச்சியத்திற்கும் ஐசுலாந்து நாட்டிற்கும் இடையே வட அட்லாண்டிக் கடலில் \"காட்\" மீன் பிடிக்கும் உரிமை பற்றி 1950களிலும் 1970களிலும் எழுந்த பிரச்சினை. 2) கானடாவுக்கும் எசுப்பானியாவுக்கும் இடையே பன்னாட்டுக் கடல்நீரில் மீன் பிடித்தல் பற்றி 1995இல் எழுந்த பிரச்சினை . 3) இரண்டாம் உலகப்போரின்போது ஐக்கிய இராச்சியம் ஐசுலாந்து போரில் ஈடுபட்டது (1940, மே 10)..\n\nஜேக் லேவி என்பவர் 1988இல் கூறியது: \"பன்னாட்டு உறவுகளைப் பொறுத்தமட்டில், ஏறக்குறைய ஒரு நடைமுறைச் சட்டம்போலக் \"குடியாட்சி முறைவழி உலக அமைதி\" என்னும் கொள்கை உள்ளது.\"\n\nதொழிற்புரட்சிக்குப் பிறகு, உலகின் பல நாடுகள் குடியரசு ஆட்சிமுறையைத் தழுவியுள்ளன. குடியரசு ஆட்சிமுறை பரவலாகவும் ஆழமாகவும் வேரூன்றினால் உலக அமைதி ஏற்படும் என்பது எதிர்பார்ப்பு. ஆயினும், இக்கொள்கைக்கு விதிவிலக்குகள் பல எழக்கூடும்.\n\nSection::::முதலாளித்துவ அமைதிக் கொள்கை.\nஐன் ராண்ட் (Ayn Rand) என்னும் அறிஞர் \"முதலாளித்துவ அமைதிக் கொள்கையை\" ஆதரிக்கிறார். அக்கொள்கைப்படி, உலகில் இதுவரை நடந்துள்ள பெரும் போர்களில் பெரும்பான்மைப் போர்கள் \"கட்டுப்பாட்டு பொருளாதார\" அமைப்பு நிலவிய சூழ்நிலைகளிலேயே ஏற்பட்டுள்ளன. சுதந்திர பொருளாதார அமைப்பு நிலவிய நாடுகளில் பொதுவாக அமைதி நிலவி வந்துள்ளது. 1815இல் நடந்த நெப்போலியனிய போர்களுக்குப் பிறகு 1914 வரை (முதல் உலகப்போர்) நாடுகள் போரில் ஈடுபடவில்லை. இரு விதிவிலக்குகள் 1870இல் நிகழ்ந்த பிராங்கோ-புருச்சியப் போரும், 1898இல் நிகழ்ந்த எசுப்பானிய-அமெரிக்கப் போரும் ஆகும்.\n\n19ஆம் நூற்றாண்டில் நிலவிய முதலாளித்துவ அமைப்பு முற்றிலும் கட்டுப்பாடற்ற, சுதந்திர அமைப்பாக இருக்கவில்லை. மாறாக, கலப்புப் பொருளாதார அமைப்பாகவே இருந்தது. எனினும், அங்கே முதலாளித்துவம் சிறப்பிடம் வகித்தது. அரசுகள் பொருளாதார அமைப்பில் தலையிட்டு, பொருளாதாரப் போக்கை நெறிப்படுத்த முனைந்தன. அச்சூழலில்தான் 1914இல் முதல் உலகப்போர் வெடித்தது.\n\nமேற்கூறிய \"முதலாளித்துவ அமைதிக் கொள்கை\" மேற்கத்திய நாடுகள் ஐரோப்பாவுக்கு வெளியே குடியேற்ற ஆதிக்கத்தைப் போர்மூலம் பரப்பியதைக் குறிப்பிடத் தவறுகிறது. தவிர, இத்தாலியும் செருமனியும் நாட்டு ஐக்கியம் உருவாக்க மேற்கொண்ட போர்கள், பிராங்கோ-புருச்சியப் போர், கிரிமேயப் போர், ஐரோப்பாவில் நிகழ்ந்த பிற போர்கள் ஆகியவையும் \"முதலாளித்துவ அமைதிக் கொள்கைக்கு\" ஆதரவு அளிப்பதாகத் தெரியவில்லை.\n\nமேலும், உலக அமைதி என்பது \"போரில்லாத நிலைமை\" என்பதில் மட்டுமே அடங்கிவிட முடியாது என்பதும் கருதத்தக்கது. வர்க்கங்களுக்கிடையே மோதல் மனப்பான்மை தொடர்ந்து நிலவுவது அமைதியென அழைக்கப்பட முடியாதது. முதலாளித்துவம் உலக அமைதிக்குக் காரணமாக அமைந்தது என்னும் கொள்கை ஏற்புடையதென்றால், அரசுத் தலையீடு குறைவாகும்போது அமைதி நிலவும் என்றோ, ஒழுங்கற்ற நிலை ஏற்படும்போதும் அமைதி பிறக்கும் என்றோ கூட வாதிட முடியும். எனவே, பலர் \"முதலாளித்துவ அமைதிக் கொள்கை\" நிறைவுதருவதாக இல்லை என்ற முடிவுக்கு வருகின்றனர்.\n\nSection::::கோப்டன் கொள்கை.\n\"ரிச்சர்டு கோப்டன்\" (1804-1865) என்னும் பிரித்தானிய அறிஞர், \"நாடுகளுக்கிடையே கட்டுப்பாடற்ற வாணிகம் நடைபெறுவது அமைதிக்கு வழிகோலும்\" என்னும் கொள்கையை எடுத்துரைத்தார். அரசியல் உறவுகள் குறைந்து, பொருளாதார உறவுகள் கட்டுப்பாடற்ற, சுதந்திர முறையில் வளரும்போது உலக அமைதியும் மக்களிடையே புரிதலும் உருவாகும் என்று அவர் கூறினார். அக்கொள்கைப்படி, வாணிகத்தைக் கட்டுப்படுத்துகின்ற அரசியல் தலையீடுகள் அகற்றப்பட வேண்டும். நாட்டு ஆட்சியாளர் தனி மனிதரின் சுதந்திர வணிகச் செயல்பாடுகளைத் தடுக்காமலும், சுங்கவரி விதித்துக் கட்டுப்படுத்தாமலும் இருக்க வேண்டும். சுதந்திர வணிகம் நடக்கும்போது எந்த நாடும் முற்றிலும் தன்னுரிமை கொண்டதாக மாறாது. எடுத்துக்காட்டாக, ஒரு நாடு துப்பாக்கி உற்பத்தி செய்கிறது, மற்றொரு நாடு வெடிமருந்து செய்கிறது என்றால் அந்த இரு நாடுகளும் ஒன்றோடொன்று போரில் ஈடுபட முடியாது. ஏனென்றால், துப்பாக்கி இருக்குமிடத்தில் வெடிமருந்து இராது, வெடிமருந்து இருக்கும் இடத்தில் துப்பாக்கி இராது.\n\nமேற்கூறிய கோப்டன் கொள்கையிலும் குறையுள்ளது சுட்டிக்காட்டப்பட்டுள்ளது. ஒரு நாடு போருக்குப் போகத் தீர்மானித்துவிட்டால், தற்காலிகமாக ஓரளவு தன்னிறைவை உருவாக்கிக் கொள்ள முடியும். அதுபோலவே, தனக்குத் தேவையான ஆயுதங்கள் போன்றவற்றை வேறு பல நாடுகளிடமிருந்து வாங்கிக்கொள்ள முடியும். இரண்டாம் உலகப்போர் இதற்கு எடுத்துக்காட்டு. செருமனி போர்க்கால பொருளாதார அமைப்பை உருவாக்காமல் இருக்கும்போதே, போதிய அளவு தன்னிறைவு கொண்டதாக மாறியது. அதுபோல, பிரிட்டனும் போதிய தன்னிறைவு பெற்றது. போரும் நிகழ்ந்தது.\n\nகோப்டன் கொள்கையை ஆதரிப்பவர்கள் மேலும் கூறுவது: கட்டுப்பாடற்ற, சுதந்திர வாணிகம் நாடுகளுக்கு இடையே நடைபெற்றால் போர்கள் எழவே செய்யாது என்று கூற முடியாவிட்டாலும், உற்பத்தி, ஆய்வு, விற்பனை ஆகிய துறைகளில் ஈடுபடுகின்ற பன்னாட்டு நிறுவனங்கள் போரினால் பெரிதும் பாதிக்கப்படும். செலவு அதிகரித்துக்கொண்டே செல்லும் நிலையில் அந்நிறுவனங்கள் போருக்கு எதிராகக் குரல் கொடுக்கும். இவ்வாறு, கட்டுப்பாடற்ற, சுதந்திர வணிகம் உலக அமைதிக்கு வழிவகுக்கும்.\n\nSection::::ஒருவரையொருவர் அழிக்கும் செயல்.\n\"ஒருவரையொருவர் அழிக்கும் செயல்\" என்பது ஒரு இராணுவக் கொள்கை ஆகும். அதன்படி, அணு ஆயுதங்களைக் கைவசம் கொண்டுள்ள இரு நாடுகள் அந்த ஆயுதங்களை முழுப்போரில் பயன்படுத்தும்போது எந்தவொரு நாடுமே வெற்றிபெற முடியாது; மாறாக ஒரு நாடு மற்ற நாட்டை அழிக்கின்ற அதே வேளையில் தானும் அழிந்துபோகும். தாக்கிய நாடும் தாக்கப்பட்ட நாடும் அழிவதை இக்கொள்கை எடுத்துரைக்கிறது.\n\nஇக்கொள்கைப்படி, அணு ஆயுதப் போரில் ஈடுபட்டால் அனைவருக்கும் அழிவே என்னும் அடிப்படையானது உலக அமைதிக்கு வழிவகுக்கிறது. ஒருவித பனிப்போர் தொடர்ந்தாலும், போர் நடவடிக்கைகள் நிகழாமல் இருக்கும்.\n\nSection::::உலக அமைதி பற்றி ஐக்கிய நாடுகள் பட்டயமும் பன்னாட்டுச் சட்டமும்.\nஇரண்டாம் உலகப்போருக்குப் பின், \"பிற்காலத் தலைமுறைகளைப் போர் என்னும் கேட்டிலிருந்து காக்கும் பொருட்டு\" 1945இல் உலக நாடுகள் இணைந்து உருவாக்கிய பன்னாட்டு நிறுவனமே ஐக்கிய நாடுகள் அவை ஆகும். இருபதாம் நூற்றாண்டில் இரு பெரும் போர்கள் நிகழ்ந்து உலக மக்களுக்கு மாபெரும் இடர் விளைவித்த அனுபவம் கசப்பான ஒன்றாயிற்று. என்வே, உலக அமைதியை நிலைநாட்டவும், மனித உரிமைகளை வலியுறுத்தி, பன்னாட்டுச் சட்ட அமைப்புக்கு இணங்கத் தனி நாடுகள் இயங்க வழிவகுக்கவும், பன்னாட்டுப் பாதுகாப்பையும் அமைதியையும் வளர்க்கவும் பன்னாட்டு ஒருங்கிணைப்பு நிறுவனமாகிய ஐக்கிய நாடுகள் அவை உருவாக்கப்பட்டது.\n\nஐக்கிய நாடுகள் அவை மனித உரிமைகள் சாற்றுரையை உருவாக்கியது. அதன் முகப்புரையில்:\n\nஎன்னும் கூற்று உள்ளது.\n\nSection::::உலகமயமாதலும் அமைதியும்.\nஇன்றைய உலகில் நாடுகள் மற்றும் மக்கள் குழுக்களிடையே உறவுகள் பெருகி, வாணிகம் தழைத்து, தொலைத்தொடர்பு, போக்குவரத்து, அரசியல், பண்பாடு, தொழில்நுட்பம் முதலியவை பகிரப்பட்டு மனித இனம் ஒன்றிணைந்து வருகின்ற போக்கு உலகமயமாதல் என்று அழைக்கப்படுகிறது. இத்தகைய உறவு வளர்ச்சிகள் உலக அமைதியை நிலைநாட்டுவதற்கு வழி என்னும் கருத்து உள்ளது.\n\nபிளவுபட்ட பகுதிகளாகக் கிடந்த நாடுகள் பல இன்று மைய அரசியல் அமைப்பின் கீழ் ஒருங்கிணைந்த நாடுகளாக மாறியுள்ளன. எடுத்துக்காட்டாக, இத்தாலி, சீனா, அமெரிக்க ஐக்கிய நாடுகள், செருமனி, இந்தியா, ஐக்கிய இராச்சியம் போன்றவற்றைக் குறிப்பிடலாம். மேலும், பல நாடுகள் ஒருங்கிணைந்து செயல்படுவதும் வளர்ந்துள்ளது. எடுத்துக்காட்டாக, ஐரோப்பிய ஒன்றியத்தைக் காட்டலாம். படிப்படியாக, உலகளாவிய ஒன்றியம் பிறக்கவும் வழி திறந்துள்ளது.\n\nSection::::தனித்துநிற்றலும் தலையீடு தவிர்க்கும் கொள்கையும்.\nநாடுகள் அமைதியைப் பேணி, நல்லுறவோடு வாழ வேண்டும் என்றால் மற்ற நாடுகளின் உள் ஆட்சிப்போக்கில் தலையிடாமல் இருக்க வேண்டும் என்னும் கொள்கையும் முன்வைக்கப்பட்டுள்ளது. இக்கொள்கை \"தலையீடு தவிர்க்கும் கொள்கை\" எனப்படுகிறது. ஒவ்வொரு நாடும் தனது சொந்த ஆட்சிமுறையில் கவனம் செலுத்தி, நல்லாட்சியை ஏற்படுத்தும்போது அமைதி நிலவும் என்பது கருத்து.\n\nஇத்தகைய \"தலையீடு தவிர்க்கும் கொள்கை\" \"தனித்தியங்கும் கொள்கை\"யிலிருந்து வேறுபடுத்திப் பார்க்கப்பட வேண்டும். தனித்தியங்கும் கொள்கை பிற நாடுகளின் உள் ஆட்சிப்போக்கில் தலையிடலாகாது என்பதை வலியுறுத்துவதோடு, \"பாதுகாப்பு வாதத்தையும்\" (protectionism) முன்வைக்கின்றன. அதாவது, தமது சொந்த பொருளாதார முன்னேற்றத்தைக் கருத்தில் கொண்டு, வேளாண்மை மானியங்கள் போன்ற சிறப்புச் சலுகைகள் கொடுத்து, சுதந்திர முறை வாணிகத்துக்கு வரையறைகள் விதிக்கின்றன.\n\nகடந்த காலத்தில் \"தனித்தியங்கும் கொள்கை\"யைச் சப்பான் போன்ற நாடுகள் கடைப்பிடித்ததுண்டு. சப்பானின் இராணுவத் தளபதிகளாக ஆட்சிசெய்த தோக்குகாவா மரபினர் 1603-1868 ஆண்டுகளில் தனித்தியங்கும் கொள்கையைத் தீவிரமாகக் கடைப்பிடித்தனர்.\n\nSection::::அடிமட்ட உறவுகள் வழி அமைதி வளர்த்தல்.\nஉலக அமைதி ஏற்பட அடிமட்டத்தில் மக்களிடையே அமைதி வளர வேண்டும் என்பது இன்னொரு கருத்து ஆகும் அதிகாரம் ஓர் இடத்தில், ஆளில், அமைப்பில் குவிவதற்கு மாறாக, பரவலாக விரியும்; அப்போது வன்முறையும் குறையும் என்பது இக்கருத்துக்கு அடிப்படை. முன்கூட்டியே வடிவமைக்கப்பட்ட செயல்திட்டம் இங்குக் கிடையாது. மையப்படுத்தப்பட்ட அரசு அதிகாரமோ, தெய்வீக அதிகாரமோ ஏற்கப்படுவதில்லை. மாறாக, தல அளவில், வலைப்பின்னல் போன்ற உறவுப் பரிமாற்றங்கள்மூலம் பொருளாதார, பண்பாட்டு, அரசியல் உறவுகள் வலுப்படும். சமய, இன, நாட்டு வேறுபாடுகளை வலியுறுத்தாமல், அனைவரும் பங்கேற்க வாய்ப்பளித்தல் இதன் ஒரு பகுதியாகும்.\n\nமேலும், \"சிந்தனைச் சோதனகள்\" வழியாகவும், \"பின்முறை உரை\" (backcasting) வழியாகவும், இலட்சிய உலக அமைதி எவ்வாறிருக்கும் என்பதைக் கருத்தில் வரவழைத்து, அந்த இலட்சியத்தை அடைவதற்கான வழியாக உறவு மேம்படுத்தலை இக்கருத்து முன்வைக்கிறது.\n\nஇத்தகைய ஒத்துழைப்புத் திட்டங்களாக விக்கிப்பீடியா, \"அமைதியின் தேவை\" (Need4peace) மற்றும் சமூக வலைத்தளங்களைக் கருதலாம்.\n\nSection::::பொருளாதார நெறிக் கொள்கை.\nமைக்கல் மூசோ (Michael Mousseau) என்னும் அறிஞர் உலக அமைதி பேணுதல் குறித்து \"பொருளாதார நெறிக் கொள்கை\" என்றொரு கருத்தியலை முன்வைக்கிறார். பொருளாதார முறைகள் ஒன்றில் \"காவலர்-பெறுநர்\" (patron-client) வகையதாக இருக்கலாம், அல்லது பொதுச் சந்தை சார்புடையதாக இருக்கலாம். காவலர்-பெறுநர் வகைப் பொருளாதாரம் உட்குழுக்கள் சலுகை பெற்று முன்னேறுவதைக் கருத்தில் கொண்டிருக்கும். அதில் தலைவர் கையில் அதிகாரம் இருக்கும். அவரிடமிருந்து பெறுநர்கள் சலுகைகள் பெற்றுக்கொண்டு, அவருக்குத் தங்கள் ஆதரவை அளிப்பார்கள். இவ்வகைப் பொருளாதாரம் நிலவும் சமூகங்களில் சமூக உடன்பாடு (social contract) வலுவோடு இராது.\n\nமாறாக, சமூக உடன்பாடு வலுவுடன் விளங்கும் சமூகங்களில் உட்குழு மனப்பான்மை என்னும் குறுகிய பார்வை இராது. சமூக உடன்பாட்டில் அன்னியரும் வெளிக்குழுவினரும் இருப்பதால் அவர்களும் பொருளாதாரச் செயல்பாட்டில் மைய இடம் வகிப்பர். சந்தைச் சார்புடைய பொருளாதாரம் தழைக்கும். இவ்வாறு, விரிந்த போக்கில் பொருளாதார நெறி அமையும்போது உட்குழுக்களுக்கும் வெளிக்குழுக்களுக்கும் இடையே உறவுகள் விரியும். ஒருவரின் நலன் வளரும்போது மற்றவரின் நலமும் வளரும். எனவே, ஆட்சியில் இழுபறி ஏற்படும்போது அதைத் தீர்த்துவைப்பதில் எல்லாத் தரப்பினரும் ஆவல் காட்டுவர். இவ்வாறு உலக அமைதி வளரும்.\n\nஇவ்வாறு சமூக உடன்பாடு வலுவுடன் விளங்கும் சமூகங்கள் \"சுதந்திரக் குடியரசுகள்\" (liberal democracies) ஆகும். இவையே அமைதியை வளர்க்கும் தன்மை கொண்டுள்ளன.\n\nஆனால், காவலர்-பெறுநர் வகையில் அமைந்த பொருளுதார-அரசியல் அமைப்புகள் உட்குழுக்களின் முன்னேற்றத்தையே மையப்படுத்துவதால் பிற குழுக்களைப் புறக்கணிக்கும் போக்கு அங்கே தோன்றும். இதனால் குழுப் பகைமைகள் உருவாகும். இனங்களுக்கிடையே மோதல்களும் போர்களும் ஏற்படும். இனப்படுகொலை போன்ற கொடுமைகள்கூட நிகழும்.\n\nசந்தைச் சார்புடைய பொருளாதார அமைப்புகள் தனிமனித உறவின் அடிப்படையில் எழாமல் பொதுவான பொருளாதார சக்திகளின் செயல்பாட்டால் உருவாகின்றன. அரசு வகுக்கின்ற சட்டங்களுக்கு உட்பட்டு, பொருளாதார உறவுகள் அன்னியரையும் வெளியாட்களையும் நம்பி ஏற்பதிலிருந்து எழுவதால், அங்கே உட்குழு வெளிக்குழு என்னும் வேறுபாடு எழுவதில்லை. ஒருதலை சார்பும் தோன்றுவதில்லை. மாறாக, சந்தையை மையமாகக் கொண்ட \"நடுநிலை\" (market neutrality) வெளிப்படும்.\n\nஎனவே, சந்தையை மையமாகக் கொண்டு ஒருங்கிணைக்கப்படுகின்ற நாட்டுப் பொருளாதார அமைப்புகள் அமைதிக்கு வழிகோலும் தன்மையன. அந்நாடுகள் எளிதாகப் போரில் ஈடுபட முன்வர மாட்டா. போர் என்பது \"எதிரிக்குத்\" தீங்கிழைப்பதை உள்ளடக்கும். அவ்வாறு தீங்கிழைப்பதால் போர் தொடுக்கும் நாடும் பொருளாதார நெருக்கடிக்கு உள்ளாகும். நாடுகள் இவ்வாறு தமக்குத் தாமே தீங்கு வருவிப்பதைத் தவிர்க்கப் பார்க்கும். மாறாக, ஒத்துழைப்பையும் கூட்டுச் செயல்பாட்டையும் ஊக்குவிக்கும். எனவே, சந்தை மையப் பொருளாதாரங்கள் எங்கு உளவோ, அங்கு உலக அமைதிக்கு அதிக வாய்ப்புகள் உண்டு.\n\nமேலே விளக்கப்பட்ட \"பொருளாதார நெறிக் கொள்கை\" தொழிற்புரட்சியைத் தொடர்ந்து வரலாற்றில் எழுந்த \"கட்டற்ற முதலாளித்துவக் கொள்கை\"யிலிருந்து மாறுபட்டது. சந்தை என்பது தன்னிலேயே \"நடுநிலை\" கொண்டது, கட்டுப்பாடற்ற சந்தையே செல்வம் உருவாகும்/உருவாக்கும் வழி என்பது கட்டற்ற முதலாளித்துவக் கொள்கையின் கருதுகோள். ஆனால், பொருளாதார நெறிக் கொள்கை சந்தைப் பொருளாதாரத்தை மனித உறவுகளின் வெளிப்பாடாகக் காண்கிறது. உட்குழுக்களும் வெளிக்குழுக்களும், உறவினரும் அன்னியரும் சமூக உடன்பாட்டின் வழி ஒருவர் ஒருவரின் வளர்ச்சியையும், அனைவரின் ஒட்டுமொத்த வளர்ச்சியையும் மேம்படுத்தும் வாய்ப்பு இவ்வாறு எழுகின்றது. அங்கே அரசு கட்டுப்பாட்டுக்கு இடம் உண்டு; சமூக உறவுகளின் அடிப்படையில் \"சமூகச் சந்தை\" (social market) தோன்றும். இதுவே உலக அமைதிக்கும் வழியாகிறது.\n\nSection::::உலக அமைதி பற்றிச் சமயங்களின் பார்வை.\nபொதுவாக, அனைத்து உலக சமயங்களும் உலக அமைதியை வலியுறுத்தி, கருத்துக்களை வெளியிட்டுள்ளன. மனிதர் வாழ்கின்ற உலகில் வன்முறைகள் மறைந்து, மனித இனம் ஒரே குடும்பம் என்னும் கருத்து நடைமுறை வாழ்வில் உண்மையாகும்போது உலக அமைதி ஏற்படும் என்பது சமயங்களின் பொதுவான அணுகுமுறை.\n\nSection::::பகாய் சமயம்.\nபகாய் சமயம் 19 ஆம் நூற்றாண்டில் பாரசீகப் பேரரசில் மனிதகுலத்தின் ஆன்மீக ஒற்றுமையை முன்னிறுத்தி பகாவுல்லா என்பவரால் தொடங்கப்பட்ட மதம் ஆகும். உலகம் முழுவதும் பல நாடுகளில் சுமார் 6 மில்லியன் பேர் பகாய் சமயத்தைப் பின்பற்றுகின்றனர். இச்சமயத்தின் முக்கிய கொள்கைகள்: கடவுள் ஒருவரே ஆவார்; உலக சமயங்கள் தனித்தனியாக வேறுபட்டு நின்றாலும், அவை அனைத்தும் அடிப்படையில் ஒன்றே; மனிதகுலம் பலவாகப் பிளவுண்டு நின்றாலும் அது அடிப்படையில் ஒன்றே.\n\nஇவ்வாறு, பகாய் சமயம் உலக அமைதிக்கான அடிப்படைகளைத் தெளிவாகக் கொண்டுள்ளது. உலக அமைதி ஏற்படுவதற்கு உலகளாவிய பாதுகாப்பை உறுதிப்படுத்துகின்ற ஓர் பொது அமைப்பு வேண்டும் என்றும் பகாய் கூறுகிறது. உலக அமைதி ஏற்படுவதற்கான வழிகளைப் பகாய் மைய நிறுவனமாகிய \"நீதியின் பொது இல்லம்\" (Universal House of Justice) என்னும் அமைப்பு வெளியிட்டுள்ளது.\n\nSection::::புத்த சமயம்.\nமனிதர் தம் உள்ளத்தில் அமைதியை நிலைநாட்டினால் மட்டுமே உலகில் அமைதி ஏற்பட முடியும் என்பது புத்த சமயக் கருத்து. புத்த சமயத்துக்கு அடிகோலிய கவுதம புத்தர் \"அமைதி உள்ளத்திலிருந்து பிறக்கிறது. அதை வெளியில் தேடாதே\" என்று போதித்தார். மனித உள்ளத்தில் இருக்கின்ற கோபம் போன்ற எதிர்மறை உணர்வுகளே போர்களும் சண்டைகளும் உருவாகக் காரணமாய் உள்ளன. எதிர்மறை உணர்வுகளைக் களைந்துவிட்டு, அன்பு, இரக்கம் போன்ற ஆக்கமிகு உணர்வுகளை மனிதர் வளர்ப்பதே உலக அமைதிக்கு வழி.\n\nSection::::கிறித்தவ சமயம்.\nஉலக அமைதி பற்றிக் கிறித்தவம் போதிக்கின்ற கருத்துகள் விவிலியத்திலும் வெவ்வேறு திருச்சபை அமைப்புகளின் போதனைகளிலும் காணக்கிடக்கின்றன. கிறித்தவத்தின் மூன்று முக்கிய பிரிவுகளாக விளங்குகின்ற கத்தோலிக்கம், மரபுவழி சபைகள், புராட்டஸ்டாண்டு சபைகள் ஆகிய அனைத்துமே சில பொதுவான கருத்துகளைக் கொண்டுள்ளன. அதாவது, கடவுள் உலக மக்கள்மீது அன்புகொண்டு, அவர்களைப் பாவத்திலிருந்தும் சாவிலிருந்தும் விடுவித்து, மீட்பளிக்கும் வண்ணம் தம் ஒரே திருமகனாகிய இயேசு கிறித்துவை உலகுக்கு அனுப்பினார். இயேசு சிலுவையில் அறையுண்டு, உயிர்துறந்து, தம் சிலுவைச் சாவின் வழியாக மனித குலத்தை மீட்டார். எனவே, இவ்வுலகும் இவ்வுலக மக்களும் கடவுளோடு ஆழ்ந்த உறவிலும் ஒன்றிப்பிலும் மீண்டும் இணைக்கப்பட்டுள்ளார்கள். அந்த ஒன்றிப்பின் வெளிப்பாடாக, மனிதர்களுக்கிடையே நல்லுறவு, ஒத்துழைப்பு, ஒன்றிப்பு, அமைதி நிலவ வேண்டும். மேலும், இயேசு அன்புக் கட்டளையை மிகவும் வலியுறுத்தினார். குறிப்பாக, பகைவர்களை மன்னித்து, அவர்களோடு சமாதானம் செய்துகொள்ள இயேசு போதித்தார் (மத்தேயு 5:43-48). எவ்வாறாயினும், உலக அமைதி நிறைவான விதத்தில் இவ்வுலகில் ஏற்படும் என்று கிறித்தவம் கருதுவதில்லை. மாறாக, விவிலியத்தில் குறிப்பிடப்படுவது போல (காண்க: திருவெளிப்பாடு 21), மனித வரலாற்றின் முடிவில், \"புதிய உலகில்\" அமைதி நிறைவாக நிலவும்.\n\n\nஉலகில் அமைதி நிலவ வேண்டும் என்றால் மனிதர் தனிப்பட்ட முறையிலும், குழுக்களாக, நாடுகளாக இணைந்தும் எவ்வாறு செயல்பட வேண்டும் என்பது குறித்து, கிறித்தவ சபைகளுள் பெரும் பிரிவாக விளங்குகின்ற கத்தோலிக்க திருச்சபை விரிவான போதனைகளை வழங்கியுள்ளது. குறிப்பாக, 1962-1965 காலகட்டத்தில் நடந்தேறிய இரண்டாம் வத்திக்கான் பொதுச்சங்கம் உலக அமைதி பற்றி விரிவாக எடுத்துரைத்தது. அச்சங்கத்தைக் கூட்டிய திருத்தந்தை இருபத்திமூன்றாம் யோவான் 1960களில் ஐக்கிய அமெரிக்க நாடடுகளுக்கும் சோவியத் யூனியனுக்கும் இடையே பனிப்போர் முற்றிய நிலையில் அந்நாடுகளின் தலைவர்களோடு தொடர்புகொண்டு, அவர்கள் வன்முறையைக் கட்டவிழ்த்துவிடாமல், அமைதிக்கான வழிகளைத் தேடுமாறு அறிவுறுத்தினார்.\n\nகுறிப்பாக, திருத்தந்தை இருபத்திமூன்றாம் யோவான் \"அவனியில் அமைதி\" (Peace on Earth) என்னும் தலைப்பில் 1963, ஏப்பிரல் 11ஆம் நாள் \"நன்மனம் கொண்ட அனைத்து மனிதருக்கும்\" ஒரு சுற்றுமடல் எழுதினார்.. அம்மடலில், அவர் உலக அமைதி ஏற்பட வேண்டும் என்றால் மனித உரிமைகள் எல்லா மட்டத்திலும் மதிக்கப்பட வேண்டும் என்று கூறினார். உரிமைகளுள்ள இடத்தில் கடமைகளும் உண்டு என்பதால், தனிமனிதரும் நாடுகளும் ஒருவர் மற்றவருக்குப் பொறுப்புடையோராய்ச் செயல்பட வேண்டும். இவ்வாறு, உலக அமைதி என்பது மனித உரிமைகளை மதித்து, ஏற்று, மேம்படுத்துவதில் அடங்கும். அமைதியின் அடித்தளங்களாக இருப்பவை நான்கு: 1) உண்மை; 2) சுதந்திரம்; 3) அன்பு; 4) நீதி.\n\nSection::::இந்து சமயம்.\nபல்லாயிரமாண்டு வரலாற்றைத் தன்னுள் அடக்கி, பல பிரிவுகளாக விளங்கும் சமய மரபாகிய இந்து மதம் உலக அமைதி பற்றிக் கூறுவதைச் சுருக்கிக் கூறுவது கடினம். வேத கால சிந்தனைப்படி, எங்கும் பரவி நிற்கும் பிரமமும் மனிதரின் அகம் உறையும் ஆன்மாவும் ஒன்றே. உயிர்கள் தமக்குள் பிரிந்து நிற்பது போல் தோன்றினாலும், அடிப்படையாக உள்ள ஒன்றிப்பை உணர்வுகடந்த நிலையில் அனுபவிப்பதே விடுதலை ஆகும். பிற்காலத்தில் வளர்ச்சியுற்ற சைவமும் வைணவமும் இறைபணியையும் மனிதருக்கு ஆற்ற வேண்டிய சேவையையும் வலியுறுத்தின. அண்மைக் காலத்தில் இராமகிருசுண இயக்கம் போன்ற அமைப்புகள் பொதுநல சேவைக்கு முக்கியத்துவம் கொடுக்கின்றன. இவ்வாறு, மனிதரிடையே நல்லுறவுகளை உருவாக்கி, உலகில் அமைதி கொணரும் பணி சமயத்தின் ஒரு பெரும் பொறுப்பு என்பது ஏற்கப்படுகிறது.\n\nஒன்றே குலம், ஒருவனே தேவன் என்னும் கருத்து வேரூன்றியுள்ளது. குறிப்பாக, மனிதர்கள் சமய வேறுபாடுகளை மறந்து, உலக அமைதிக்காக உழைத்தல் வேண்டும் என்றும், உலகப் பிரச்சினைகளுக்குத் தீர்வுகாண அகிம்சையே வழியாக அமைய வேண்டும், போரல்ல என்றும் மகாத்மா காந்தி வலியுறுத்தினார். அவரது கருத்துகள் இந்து சமய மற்றும் சமண சமயப் பின்னணியிலிருந்து எழுந்தனவென்பது பொதுவான கருத்து. இயேசு பகைவரையும் அன்புசெய்ய வேண்டும் என்று வழங்கிய போதனையும் தம் வாழ்வில் தாக்கம் கொணர்ந்ததாகக் காந்தியடிகள் கூறியுள்ளார்.\n\nSection::::இசுலாம்.\nஇசுலாம் சமயம் உலக அமைதியின் தேவையை எடுத்துரைக்கிறது. கடவுள் ஒருவராக உள்ளார். அல்லா என்னும் பெயர் கொண்ட அவர் மனித குலத்தை ஆதாம் ஏவா என்னும் முதல் பெற்றோரிடமிருந்து தோன்றச் செய்தார். இவ்வாறு மனிதர்கள் அனைவரும் ஒருவர் ஒருவருக்கு ஒரே குடும்பத்தின் பிள்ளைகள் ஆகின்றனர். தமக்குள் உடன்பிறப்புகளாகத் திகழ்கின்றனர். மனிதர்கள் இந்த உறவினை உணர்ந்து தம் வாழ்க்கை முறையை அமைதியான விதத்தில் அமைத்துக் கொள்ள வேண்டும் என்று இசுலாம் சமயத்தின் திருநூலாகிய திருக்குர்ஆன் கூறுகிறது. \"சொல்லாலோ செயலாலோ பிறருக்குத் தீங்கு இழைக்காதவனே முசுலிம்\" என்பது குர்ஆனின் போதனை.\n\nஅண்மைக் காலத்தில் இசுலாம் சமயத்தின் பெயரால் சிலர் வன்முறையில் ஈடுபட்டு உலக அமைதியைக் குலைத்தார்கள் என்பதால், இசுலாம் சமயம் தன்னியல்பிலேயே உலக அமைதிக்கு எதிராக உள்ளது என்னும் முடிவுக்கு வருதல் தவறு என்று பலர் சுட்டிக்காட்டியுள்ளனர்..\n\nSection::::யூத சமயம்.\nயூதம் எதிர்காலத்தில் \"மெசியா\" வருவார் என்றும், அவர் சகல யூதர்களையும் இசுரேலிய நிலத்திற்கு கொண்டு வருவார் என்றும், அதனைத் தொடர்ந்து உலகில் நிரந்தர நீதியையும் அமைதியையும் நிலைநாட்டுவார் என்றும் கூறுகிறது. இக்கருத்துக்கள் யூதர்களின் தனாக்கில் இருந்தும் யூதப் போதகர்களின் விளக்கத்திலிருந்தும் பெறப்பட்டது. யூதர்களிடம் \"உலகைத் திருத்துதல்\" என்ற பொருளுடைய \"டிக்குன் ஒலம்\" என்ற கருத்தும் உள்ளது. அதன்படி, கடவுளின் கட்டளைகளைக் கடைப்பிடித்தல், சமூக நீதி ஆகியவற்றைச் செய்வதன் ஊடாக உலகை நீதிநெறியில் நடத்தலாமெனக் கருதுகின்றது. இது மெசியாவின் காலத்திற்கு ஆரம்பமாக இருக்குமென நம்பப்படுகின்றது.\n\nSection::::சமணம்.\nஉலக அமைதியைப் பேணுவதில் சமண மதம் சிறப்புப் பங்கு அளிக்கிறது. எல்லா உயிர்களையும் போற்றும் பண்பைச் சமணம் ஊக்குவிக்கின்றது. பிற உயிர்களுக்குத் தீங்கு விளைப்பது பாவம் என்பது சமணக் கொள்கை. எனவே, அகிம்சை இச்சமயத்தின் அடிப்படைக் கொள்கை ஆகும். மகாத்மா காந்தியின் அகிம்சைக் கொள்கைக்கு மூலமாகச் சமணத்தின் தாக்கத்தைக் கருதலாம். மேலும், சமணம் \"அனேகவாதம்\" என்னும் கொள்கையைக் கொண்டுள்ளது. அதன்படி, எந்தவொரு சிக்கலும் ஒரே தீர்வுக்கு உட்பட்டது என்று கூற முடியாது, மாறாக, பல தீர்வுகள் இருக்கலாம். இதையே \"பன்மைவாதம்\" என்றும் கூறலாம். இந்த அணுகுமுறை உலக அமைதியைப் பேணுகின்றது. கருத்து வேற்றுமைகள் ஏற்படும்போது, பிறரது பார்வையிலும் உண்மை இருக்கலாம் என்று ஏற்கும் \"சகிப்புத் தன்மை\" வேண்டும். அது அமைதிக்கு வழியாகும்.\n\nSection::::சீக்கிய சமயம்.\nசீக்கிய சமயத்தில் உலக அமைதி பற்றிய கருத்துகள் குறிப்பாக மனிதரிடையே வேறுபாடுகள் காட்டுவதைத் தவிர்க்க வேண்டும் என்னும் கொள்கையின் அடிப்படையில் எழுகின்றன. சீக்கியம் ஆண்-பெண் சமத்துவத்தை ஆதரிக்கிறது. சமபந்தி நடத்தி, உயர்ந்தோர்-தாழ்ந்தோர், ஏழை-செல்வர் போன்ற வேறுபாடுகளைக் களைந்து அனைவரும் ஒரே கடவுளின் மக்கள் என்னும் கருத்தை உறுதிப்படுத்துகிறது.\nசீக்கியத்தின் அடிப்படைக் கொள்கைகள்: கடவுள் ஒருவரே ஆவார். மனிதர் அனைவரும் கடவுளின் படைப்புகள் என்பதால் தமக்குள் உடன்பிறப்புகள். நேர்மையான வழியில் செல்வம் ஈட்டுவதே முறை. தான் சேர்ப்பதைப் பிறரோடு பகிர்ந்திட வேண்டும். கடவுள் நினைவில் நிலைத்திருந்து, இயற்கையோடு இசைந்து வாழ்தல் வேண்டும்.\n\nஇக்கொள்கைகள் உலக அமைதியை வளர்க்க துணையாகும் எனச் சீக்கியம் கருதுகிறது.\n\nSection::::உலக அமைதியின் பொருளாதார விளைவு.\nஉலகில் அமைதி நிலவும்போது பொருளாதார வளர்ச்சியும் அதிகமாக நிகழ்கிறதென ஆய்வுகள் தெரிவிக்கின்றன. 2011 மே மாதம் \"உலக அமைதிக் குறிப்புகள்\" (Global Peace Index) என்னும் ஆய்வின்படி, அதற்கு முந்திய ஓர் ஆண்டில் உலகம் 25% அதிகமாக அமைதியாக வாழ்ந்திருந்தால், உலகப் பொருளாதாரம் கூடுதலாக 2 த்ரில்லியன் டாலர்கள் பயன்பெற்றிருந்திருக்கும். அத்தொகை உலக மொத்த உற்பத்தியில் 2% ஆகும். அத்தொகையைக் கொண்டு, புவி சூடாதல் நிலையைச் சீர்படுத்தவும், புத்தாயிரம் ஆண்டு வளர்ச்சி இலக்குகளை அடைய அனைத்துச் செலவுகளை ஏற்கவும், ஐரோப்பாவில் கிரீசு, அயர்லாந்து, போர்த்துகல் போன்ற நாடுகளின் கடன் பிரச்சினையைத் தீர்க்கவும், 2011இல் சப்பானில் நிகழ்ந்த ஆழிப்பேரலையால் உண்டான அழிவைச் சமாளித்து மறுவாழ்வு கொணரவும் முடிந்திருக்கும்.\n\nஉலகில் அமைதி நிலவும்போது மனிதரிடையே நல்லுறவுகள் வளரும். இயற்கை வளங்கள் காக்கப்படும். மனித இனத்தின் ஒட்டுமொத்த வளர்ச்சியும் தடையின்றி நிகழும்.\n\nSection::::உலக அமைதியும் அரசியல்-பொருளாதார-பண்பாட்டு ஆதிக்க நெருக்கடிகளும்.\nஉலக அமைதி மனித உள்ளத்திலிருந்து உருவாக வேண்டும் என்று சமயங்களும் ஆன்மிகவாதிகளும் கூறுவர். எனினும், நடைமுறையில் உலகளாவிய அமைதி ஏற்பட வேண்டும் என்றால், உலக நாடுகள் அரசியல், பொருளாதாரம், பண்பாடு தொடர்பான ஆதிக்கத்தைத் தம் நாட்டு எல்லைகளுக்கு அப்பால் விரிவடையச் செய்ய முனைகின்றன என்னும் உண்மை கருத்தில் கொள்ளப்பட வேண்டும். நாட்டு எல்லையை விரிவுபடுத்துவதற்காக இன்று போர்கள் நிகழ்வது குறைவே. ஆனால், பொருளாதாரத்தை வளர்க்க, சக்திப் பொருள்களைத் தம் கட்டுப்பாட்டுக்குள் கொண்டுவர நாடுகள் போரில் ஈடுபடுகின்றன. சில நாடுகள் நேரடியாகப் போரில் ஈடுபடாமல் மறைமுகமாகப் போர் தொடர்ந்து நிகழ ஆதரவு அளிக்கின்றன. போரில் ஈடுபட்டுள்ள நாடுகளுக்கு ஆயுதங்களை விற்பனை செய்து, இலாபம் ஈட்டுகின்றன. தமது ஆதிக்கத்தை (அரசியல், பொருளாதாரம், கலாச்சாரம்) விரிவுபடுத்த மூன்றாம் கட்சியினரைப் பயன்படுத்திக்கொள்கின்றன. இத்தகைய போர்கள் \"பிறதரப்புப் போர்கள்\" (proxy wars) எனப்படுகின்றன.. அதுபோலவே, அண்டை நாடு அணு ஆயுதம் உருவாக்கத் தேவையான தொழில்நுட்பத்தைப் பெற்று, தன்மீது தாக்குதல் நிகழ்த்திவிடுமோ என்னும் அச்சத்தில் அந்நாட்டின்மீது முன்னெச்சரிக்கையாகத் தாக்குதல் நிகழ்த்துவது நல்லது என்னும் கருத்தும் உள்ளது.\n\nமேலும், உள்நாட்டுப் போர்கள் இன்று உலக அமைதிக்குப் பெரும் ஊறு விளைவிக்கின்றன. சில வேளைகளில், ஒரு நாட்டில் ஒரு குறிப்பிட்ட சமுதாயத்துக்கு எதிராக மாபெரும் அநீதி இழைக்கப்படும்போது அச்சமுதாய மக்கள் ஆயுதப் போராட்டத்திலும் ஈடுபடக்கூடும். அந்நேரத்தில் அரசு வன்முறையைக் கட்டவிழ்த்துவிட்டு, அந்த நீதிப் போராட்டத்தின் நியாயமான குரலை அடக்கப்பார்க்கும். இந்த உள்நாட்டுப் போர்கள் உலக அமைதியைக் குலைக்கின்றன என்று கூற முடியாது. மாறாக, நீதியின் அடிப்படையில் அமைகின்ற உலக அமைதியைக் கட்டி எழுப்ப அத்தகைய போராட்டங்கள் தேவையாகலாம். எனினும், நீதிக்கான போராட்டமும் அகிம்சை முறையில் நிகழ வேண்டும் என்று சிலர் வாதாடுவர். வேறு சிலரோ, தற்பாதுகாப்புக்காக நாடுகளும் மக்களும் அகிம்சைப் போராட்டங்கள் வெற்றி கொணராத நிலையில், வன்முறையைப் பயன்படுத்துவது முறையே என்பர்.\n\nஏற்கெனவே வன்முறையும் போரும் நிகழ்ந்துகொண்டிருக்கின்ற ஒரு நாட்டில், ஒடுக்கப்படுகின்ற குழுவுக்கு ஆயுதங்கள் வழங்கியும் வேறு விதங்களில் ஆதரவு அளித்தும், குறிப்பாக, உணவு மருந்து ஆகிய இன்றியமையாப் பொருள்களை வழங்கியும் உதவியளித்து, நிகழ்த்துகின்ற போர்முயற்சி \"மனிதநலப் போர்\" (humanitarian war) என்று அழைக்கப்படுகிறது.\n\nஇவ்வாறு, இருபத்தோராம் நூற்றாண்டில், அரசியல், பொருளாதாரம், பண்பாடு, சமூகம் ஆகியவற்றில் செயலாற்றுகின்ற நேரடி மற்றும் மறைமுக சக்திகளைக் கருத்தில் கொண்டு பார்க்கும்போது, \"உலக அமைதி\" என்பது சிக்கல் நிறைந்த ஒரு பொருளாகவே உள்ளது.\n\n"}
{"id": "143245", "url": "https://ta.wikipedia.org/wiki?curid=143245", "title": "திறந்த ஆவணக்காப்பக முனைப்பின் மீதரவு அறுவடைக்கான நெறிமுறை", "text": "திறந்த ஆவணக்காப்பக முனைப்பின் மீதரவு அறுவடைக்கான நெறிமுறை\n\nதிறந்த ஆவணக்காப்பக முனைப்பின் மேனிலைத்தரவு அறுவடைக்கான நெறிமுறை (Open Archives Initiative Protocol for Metadata Harvesting (OAI-PMH)) என்பது திறந்த ஆவணக்காப்பக முனைப்பால் உருவாக்கப்பட்ட ஒரு நெறிமுறை ஆகும். இதைப் பயன்படுத்தும், அல்லது இதற்கு ஆதரவு தரும் ஆவணக் காப்பகங்களில் இருந்து மேனிலைத் தரவுகளைப் பெற்றுக் கொண்டு (அறுவடை) செய்து, அவற்றைப் பயன்படுத்தி வேறு பல சேவைகளை வழங்க முடியும், தகவல்களை ஒழுங்கமைக்க முடியும். மேலும் இதை பயன்படுத்தும் ஒரு மென்பொருளில் இருந்து இன்னுமொரு மென்பொருளுக்கு மாறுவது ஒப்பீட்டளவில் இலகுவானதாகும். திறந்த ஆவணக்காப்பக முனைப்பின் மேனிலைத்தரவு அறுவடைக்கான நெறிமுறை நிறுவும் ஒரு ஒருங்கியம் டப்பிளின் கருவத்துக்கு கட்டாயம் ஆதரவு தர வேண்டும்.\nஇந்த நெறிமுறை பரவலாகப் பயன்படுத்தப்படுகிறது. பல்வேறு எண்ணிம நூலக மென்பொருட்கள் இதற்கு ஆதரவு தருகின்றன. \n"}
{"id": "143246", "url": "https://ta.wikipedia.org/wiki?curid=143246", "title": "மவூ மாவட்டம்", "text": "மவூ மாவட்டம்\n\nமவூ மாவட்டம் (, ) இந்தியாவின் உத்தரப்பிரதேச மாநில மாவட்டங்களுள் ஒன்று. மவூ நகரம் இம்மாவட்டத்தின் தலைநகரம் ஆகும். இம்மாவட்டம் ஆசம்கர் பிரிவின் ஒரு பகுதியாகும். இம்மாவட்டம் உத்தரப்பிரதேசத்தின் தென்கிழக்கில் அமைந்துள்ளது. இம்மாவட்டத்தின் எல்லையாக தெற்கில் காசிப்பூர் மாவட்டமும், கிழக்கில் பலியா மவாட்டமும், மேற்கில் ஆசம்கர் மாவட்டமும்,வடக்கில் கோரக்பூரும் அமைந்துள்ளன.\nSection::::மக்கள் வகைப்பாடு.\n2011 ஆம் ஆண்டு மக்கட்தொகை கணக்கெடுப்பின் படி மவூ மாவட்டத்தின் மொத்த மக்கட்தொகை 2,205,170. இது தோராயமாக லாத்வியா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 206வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் மவூ மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 18.94%. மவூ மாவட்டத்தின் பாலின விகிதப்படி 1000 ஆண்களுக்கு 978 பெண்கள் உள்ளனர். மேலும் மவூ மாவட்ட மக்களின் கல்வியறிவு விகிதம் 75.16%.\n"}
{"id": "143247", "url": "https://ta.wikipedia.org/wiki?curid=143247", "title": "மீதரவு குறியேற்ற பரிமாற்ற சீர்தரம்", "text": "மீதரவு குறியேற்ற பரிமாற்ற சீர்தரம்\n\nமெற்சு என அறியப்படும் மீதரவு குறியேற்ற பரிமாற்ற சீர்தரம் (Metadata Encoding and Transmission Standard (METS)) எனப்படுவது ஒரு எண்ணிம நூலகக வளங்களின் விபரிப்பு, நிரிவாக, கட்டமைப்பு மேனிலைத் தரவுகளை குறியேற்றிப் பகிர்வதற்கான ஒரு சீர்தரம் ஆகும். இது எக்சு.எம்.எல் மொழியில் வெளிப்படுத்தப்படுகிறது. இது நூலக எண்ணிம நூலக அறக்கட்டளையின் முனைப்பில் ஐக்கிய அமெரிக்க காங்கிரசு நூலகத்துடன் இணைந்து விருத்தி செய்யப்படுகிறது. \n\nSection::::பண்புகள்.\nஎந்தவொரு மெற்சு ஆவணமும் பின்வரும் பண்புகளைக் கொண்டு இருக்க வேண்டும்.\n\n\n"}
{"id": "143256", "url": "https://ta.wikipedia.org/wiki?curid=143256", "title": "தளவம்", "text": "தளவம்\n\nசங்ககாலத்தில் தளவம் [பிச்சிப்பூ] என்னும் பெயரால் குறிப்பிடப்பட்டுவந்த மலர் இக்காலத்தில் செம்முல்லை என வழங்கப்படுகிறது. இதனைச் சாமந்தி என வழங்குகின்றனர். செவ்வந்தி எனப்படும் பூ வேறு. \n\nமேலும் குறிப்புகள் \n"}
{"id": "143257", "url": "https://ta.wikipedia.org/wiki?curid=143257", "title": "பெக்கெரல்", "text": "பெக்கெரல்\n\nபேக்குரெல் அலல்து பெக்கெரல் ( becquerel (குறி Bq) என்பது கதிரியக்கத்தின் அளவை அளவிடப் பயன்படும் அனைத்துலக முறை அலகுகள் வழி தருவித்த ஓர் அலகு. ஒரு பெக்கெரல் என்பது ஒரு நொடியில் ஓர் அணுக்கருத் துகள் சிதையும் விளைவால் ஏற்படும் கதிரியக்க விளைவைக் குறிக்கும். எனவே இதன் பண்பலகு நொடி (தலைகீழ் நொடி அல்லது நொடி கீழ்வாயாக இருத்தல்) ஆகும் . இந்த பெக்கரல் என்னும் அலகின் பெயர் பியர் கியூரி, மாரீ கியூரியுடன் தானும் 1903 ஆம் ஆண்டு நோபல் பரிசு பெற்ற என்றி பெக்கரல் என்பவரின் பெயரால் வழங்குகின்றது. கதிரியக்கத்தைக் கண்டுபிடித்ததற்காக இவருக்கு நோபல் பரிசு வழங்கப்பட்டது.\n\nஒரு குறிப்பிட்ட நிறை (திணிவு) உள்ள கதிரியக்கப் பொருளில் இருந்து வெளியாகும் பெக்கரல் அளவு காலத்தால் மாறுபடும். எனவே குறைந்த நேரமே இயங்கும் ஓரிடத்தான்கள் (ஐசோடொப்புகள்) நேரம் பதிவிட்டுக் குறிப்பிடப்பெறும், இதைக்கொண்டு முன்போ பின்போ தேவைப்படும் காலத்தைக் கணக்கிடலாம். சராசரி மாந்த உடலில் இருந்து பொட்டாசியம்-40 என்னும் கதிரியக்க ஓரிடத்தாலில் இருந்து 4400 பெக்கரல் வெளியாகின்றது. இது இயற்கையாகக் கிடைக்கும் கதிரியக்க ஓரிடத்தான் (இதன் அரைவாழ்வு 1.248 ஆண்டுகள் ஆகும்)\n\nSection::::முன்னொட்டுகள்.\nSI அலகு Bq என்பதோடு வழக்கமான முன்னொட்டுகள் சேர்க்கலாம். எ. கா kBq (kilobecquerel) என்பது ஆயிரம் பெக்கரல் (10 Bq), மெகா பெக்கரல் MBq (megabecquerel, 10 Bq), கிகா பெக்கரல் GBq (gigabecquerel, 10 Bq), டெரா பெகக்ரல் TBq (terabecquerel, 10 Bq), and பீட்டா பெக்கரல், PBq (petabecquerel, 10 Bq). பொது வழக்கில் 1 Bq என்பது மிகவும் சிறிய அளவு, எனவே முன்னொட்டுகள் மிகவும் பயனபடுவன. மேலே குறிப்பிட்டவாறு இயற்கையில் இருக்கும் பொட்டாசியம்(K) என்பது மாந்த உடலில் இருந்து வெளிவருவது. இது நொடிக்கும் 4000 சிதைவுகள் என்பதைக் காட்டுகின்றது இரோசிமா நாகாசாகியில் வெடித்த அணுகுண்டின் விளைவால் வெளியானது () என்பதாகும். இது 8x10 Bq ( அதாவது 8 Y Bq = 8 யோட்டா பெக்கரல் (yottabecquerel).\n\nSection::::கியூரி என்னும் அலகுடன் ஒப்பீடு.\nஒரு கியூரி(Ci) என்பது SI அலகு சாராத பழைய அலகாகும். இது ஒரு கிராம் அளவு ரேடியம்-226 என்னும் ஓரிடத்தானின் கதிரியக்கம் ஆகும். ஒரு கியூரி என்னும் அலகு பெக்கரல் அளவைவிட மிகப்பெரியது. ஒரு கியூரி என்னும் கதிரியக்கம் 37 பில்லியன் பெக்கரலுக்கு ஈடு (37 கிகா பெக்கரல்).\n\nஅலகு மாற்ற வாய்பாடுகள்:\n\nSection::::வரையறை.\n1 Bq = 1 s\n\nSection::::கதிரியக்கக் கணக்கீடு.\nformula_1 (கிராம்/மோல், g/mol அளவில்) அணுநிறையும், formula_2 (நொடிகளில்) அரைவாழ்வும் கொண்ட, formula_3 (கிராம் கணக்கில்) நிறை அளவான ஓரிடத்தானின் கதிரியக்கம் கீழ்க்காணுமாறு அளவிடப்படும்:\n\nஇதில் formula_5=6.022 141 79(30) mol என்பது அவோகாடரோ எண்.\n\nஎடுத்துக்காட்டாக , ஒரு கிலோகிராம் பொட்டாசியம் 0.12 கிராம் K கொண்டிருக்கும் (all மற்ற எல்லா ஓரிடத்தான்களும் நிலையானவை), இதன் அரைவாழ்வு formula_2 = 1.248years=39.38388 நொடிகள், இதன் அணுநிறை 39.96399848 g/mol, எனவே இதன் கதிரியக்கம் 31.825 kBq.\n\n"}
{"id": "143276", "url": "https://ta.wikipedia.org/wiki?curid=143276", "title": "அட்டவணைப்படுத்தல்", "text": "அட்டவணைப்படுத்தல்\n\n"}
{"id": "143291", "url": "https://ta.wikipedia.org/wiki?curid=143291", "title": "ஒரேதளஅமைவு", "text": "ஒரேதளஅமைவு\n\nவடிவவியலில் ஒரேதளஅமைவு (\"Coplanarity\") என்பது ஒரே தளத்தில் அமையும் புள்ளிகள், கோடுகள், திசையன்கள் போன்றவற்றின் நிலையைக் குறிக்கிறது. இடவெளியில் அமைந்த ஒரு கணத்திலுள்ள புள்ளிகள் அனைத்தும் ஒரே தளத்தில் அமைந்தால் அவை \"ஒரேதளஅமைவுப் புள்ளிகள்\" என அழைக்கப்படுகின்றன. இதேபோல ஒரே தளத்தில் அமையும் கோடுகள் \"ஒரேதளஅமைவுக் கோடுகள்\" என்வும் ஒரே தளத்தல் அமையும் திசையன்கள் \"ஒரேதளஅமைவுத் திசையன்கள்\" எனவும் அழைக்கப்படுகின்றன.\n\nஒரே கோட்டில் அமையாத மூன்று வெவ்வேறான புள்ளிகள் ஒரு தளத்தை அமைக்கும் என்பதால் அவை மூன்றும் எப்பொழுதுமே ஒரேதளஅமைவுப் புள்ளிகளாகவே இருக்கும். மூன்றுக்கும் அதிகமான, அதாவது 4, 5... புள்ளிகளை எடுத்துக் கொள்ளும்போது அவை அனைத்தும் ஒரேதளஅமைவுப் புள்ளிகளாகவோ அல்லது இல்லாமலோ இருக்கலாம்.\n\nஒரு புள்ளி, தரப்பட்ட ஒருதளத்தில் அமையுமா என்பதைக் காண, அப்புள்ளிக்கும் தளத்திலுள்ள ஏதேனும் ஒரு புள்ளிக்கும் இடையில் அமையும் திசையனுக்கும் அத்தளத்தின் செங்குத்துத் திசையனுக்கும் புள்ளிப் பெருக்கம் காண அம்மதிப்பு பூச்சியம் எனில் தரப்பட்ட புள்ளி அத்தளத்தில் அமையும்.\n\nSection::::பண்புகள்.\nமூன்று திசையன்கள், formula_1 மற்றும் formula_2 ஒரேதளஅமைவுத் திசையன்கள் மற்றும் formula_3 எனில்:\n\nஇங்கு formula_5 என்பது formula_6 திசையனின் திசையில் அமையும் அலகுத்திசையனைக் குறிக்கிறது.\n\nஒன்றுக்கொன்று வெட்டிக் கொள்ளாமலும் இணையாகவும் இல்லாமலும் அமையும் இரு கோடுகள் -அதாவது இரு வெட்டாக் கோடுகள் ஒரேதளஅமைவிலாக் கோடுகள் ஆகும்.\n\nநான்கு புள்ளிகள் ஒரேதளஅமைவுப் புள்ளிகள் எனில் அந்நான்கு புள்ளிகளைக் கொண்டு அமையும் இரண்டு கோடுகள் வெட்டாக் கோடுகளாக இருக்க முடியாது.\n\nஒரேதளஅமைவு கொண்ட நான்கு புள்ளிகளால் ஆன நான்முகியின் கனஅளவு பூச்சியமாகும்.\n"}
{"id": "143295", "url": "https://ta.wikipedia.org/wiki?curid=143295", "title": "தமிழக சரணாலயங்கள் பட்டியல்", "text": "தமிழக சரணாலயங்கள் பட்டியல்\n\nதமிழகத்தில் பறவைகள் மற்றும் விலங்குகள் சரணாலயங்கள் மொத்தம் 17 உள்ளன. இவற்றில் பறவைகளுக்காக 7, விலங்குகளுக்காக 8 மற்றும் ஆராய்ச்சிப் பூங்காக்கள் இரண்டும் அட்ங்கும். அவை,\n\n"}
{"id": "143296", "url": "https://ta.wikipedia.org/wiki?curid=143296", "title": "காலடி (ஊர்)", "text": "காலடி (ஊர்)\n\nகாலடி கேரளாவில் எர்ணாகுளம் மாவட்டத்தில் உள்ள ஓரு ஊர் ஆகும். ஆதிசங்கரர் பிறந்த ஊரான இது இந்து மத மக்களின் ஒரு முக்கிய புனித யாத்திரை வழிபாட்டு தலமாக விளங்குகிறது. இங்கு ஆதிசங்கரர் பிறந்த இடமான பூர்ணா நதிக்கரையில் ஒரு மடமும், காலடி பேருந்து நிறுத்தத்திற்கு அருகில் ஆதிசங்கரரின் வாழ்க்கை வரலாற்றை விவரிக்கும் ஒரு ஸ்தம்ப மண்டபமும் உள்ளது. \n\nSection::::பெயர் விளக்கம்.\nமலையாளம் மற்றும் தமிழில் \"காலடி\" என்கிற வார்த்தைக்கு \"பாதச்சுவடு\" என்று பொருள்.\n"}
{"id": "143314", "url": "https://ta.wikipedia.org/wiki?curid=143314", "title": "பழஞ்சோறு", "text": "பழஞ்சோறு\n\nபழஞ்சோறு அல்லது பழைய சோறு என்பது முந்தைய நாள் வடித்த சோற்றில் தண்ணீர் ஊற்றி மறுநாள் உண்ணும் உணவாகும். சோறு வீணாவதைத் தடுக்க இவ்வாறு செய்கின்றார்கள். நொதித்த உணவு வகைகளுள் ஒன்றான இது பொதுவாக, உழவர்கள், பாட்டாளிகள், அடித்தட்டு மக்களின் உணவாகவும் உள்ளது. இதனால், சமூகத் தகுதியில் உயர்ந்தவர்களும், பணக்காரர்களும், நகரங்களில் வாழ்வோரும் பழஞ்சோற்றைத் தாழ்வாகப் பார்க்கும் நிலை உள்ளது. நொதிக்கவைத்தல், உணவுப் பொருட்களைத் தயாரிப்பதற்கும் அவற்றைக் கெட்டுப்போகாமல் பாதுகாப்பதற்குமான மிகப் பழைய முறைகளுள் ஒன்று.\n\nபழஞ்சோறு மனிதருடைய உடலின் செயற்பாட்டுக்குத் தேவையான பல கனிமப் பொருட்களை அதிக அளவில் கொண்ட காலை உணவாகப் பயன்படலாம் என்பதைப் பல ஆய்வுகள் எடுத்துக்காட்டியுள்ளன. பழஞ்சோற்றில், சோடியம், பொட்டாசியம், கல்சியம், இரும்பு, மக்னீசியம் போன்ற தனிமங்களைக் கொண்ட கனிமப்பொருட்கள் அடங்கியுள்ளன. அத்துடன், மனிதரின் தைராயிட் சுரப்புநீரைக் கட்டுப்படுத்துவதன் மூலம், வளர்ச்சிக்கும், வளர்சிதைமாற்றத்துக்கும் உதவும் செலெனியம் என்னும் தனிமமும் சிறிய அளவில் பழஞ்சோற்றில் காணப்படுவதாகக் கண்டறியப்பட்டுள்ளது. \n\nSection::::சோறு நொதித்தலும் மாற்றங்களும்.\nசோற்றை நீரில் இட்டு வைக்கும்போது இலக்டிக் அமில பக்டீரியாக்களினால் நொதித்தல் இடம்பெறுகிறது. நொதித்தலின்போது சோற்றின் சுவை சற்று இனிப்பும், புளிப்பும் கொண்டதாக மாற்றமடைகின்றது. எனினும் பெரிய அளவில் சோற்றின் சுவை மாறுபடுவதில்லை. \n\nபழஞ்சோற்றில் பெருமளவு உடல்நலத்துக்கான பயன்கள் இருப்பதாக ஆய்வுகள் காட்டுகின்றன. இலக்டிக் அமில பக்டீரியாக்கள் சோற்றில் உள்ள ஊட்டச்சத்து எதிர்ப்புக் காரணிகளை உடைத்து உடல் உறிஞ்சக்கூடிய நுண்ணூட்டங்களையும்; இரும்பு, பொட்டாசியம், கல்சியம் போன்ற கனிமங்களையும் பல மடங்கு அதிகரிக்கச் செய்கின்றன. எடுத்துக்காட்டாக 12 மணிநேரம் நொதிக்கவிடப்பட்ட 100 கிராம் சோற்றில், உறிஞ்சக்கூடிய இரும்பின் அளவு 3.4 மில்லிகிராமில் இருந்து 73.91 மில்லிகிராமாக அதிகரிப்பதாகக் காணப்பட்டுள்ளது. மேற்படி பக்டீரியாக்களின் தாக்கத்தினால் விட்டமின் B12 உம் வெளிவிடப்படுகின்றன. இதனால் முற்காலத்தில் பழஞ்சோறு சைவ உணவு உட்கொள்வோருக்கான முக்கிய விட்டமின் B12 மூலமாக விளங்கியது. \n\nபெருங்குடலில் இருக்கக்கூடிய உடல்நலத்துக்கு உதவக்கூடிய பக்டீரியாக்களையும் பழஞ்சோறு தருவதால், பலவகையான வயிறு, குடல் தொடர்பான நோய்கள் வராமல் தடுக்க முடிகிறது.\n\n\n"}
{"id": "143321", "url": "https://ta.wikipedia.org/wiki?curid=143321", "title": "ஆனந்தவாடி", "text": "ஆனந்தவாடி\n\nஆனந்தவாடி என்பது தமிழ்நாட்டில் அரியலூர் மாவட்டம், செந்துறை வட்டத்தில், உள்ள ஒரு ஊராட்சியாகும். இந்த ஊராட்சி மன்றத்தின் தலைவராக பார்வதி வெங்கடாசலம் என்பவர் தேர்ந்தெடுக்கப்பட்டு செயல்பட்டு வருகிறார். இந்த ஊரைச் சுற்றி எட்டு ஏரிகள் உள்ளன. இந்த ஊரில் செங்கமுத்தையா கோயில் ஒன்றுள்ளது. இந்த ஊரில் சுண்ணாம்புக் கல் சுரங்கம் ஒன்று உள்ளது. அது மட்டுமல்லாமல் பெரிய பள்ளி ஒன்று உள்ளது. இந்தப் பள்ளியில் வருடந்தோறும் சுமார் 500 மாணவ மாணவிகள் படித்து வருகின்றனர்.\n"}
{"id": "143325", "url": "https://ta.wikipedia.org/wiki?curid=143325", "title": "பயண இலக்கியம்", "text": "பயண இலக்கியம்\n\nபயணம் தொடர்பான கட்டுரை, கதை, கவிதை, படம், திரைப்படம் ஆகியவற்றை பயண இலக்கியம் எனலாம். மனிதர்கள் நாடோடிகளாக ஓரிடத்தில் இருந்து மற்றோர் இடத்திற்கு இடம்பெயர்ந்தனர். அப்பொழுது தாம் கண்டவைகளை, கேட்டவைகளை, பட்டறிவை ஓவியமாக, பாடலாக படைத்தார்கள். இம்முயற்சிகள் படிப்படியாக செம்மைபெற்று பயண இலக்கியமாக வடிவம் பெற்றன. ஆனால், இவை அனைத்தும் எந்த கால கட்டத்தில் இலக்கியமாக வளர்ந்தது என்பது அறுதியிட்டுக் கூற முடியாத செய்தியாகும்.\n\nSection::::தமிழில் பயண இலக்கியம்.\nபயண இலக்கியம் என்ற துறை தமிழுக்கு புதியது அன்று. பயண இலக்கியம் என்ற பொருளில், ஆனால் வேறு பெயர்களில், தமிழ் மொழியில் சில நூல்கள் உள்ளன. ஆற்றுப்படை, வழிநடைச் சிந்து ஆகியவற்றை இவ்வகைப்பாட்டில் அடக்கலாம். பயணம், சுற்றுலா, செலவு, சேத்ராடனம், பிரயாணம் என்பன பயணம் என்னும் பொருளை உள்ளடக்கிய சொற்களே ஆகும். தமிழ் மொழி அகராதி, செலவு என்ற சொல்லுக்கு உத்தரவு, செலவிடுதல், பயணம், பெருங்காப்பிய உறுப்புகளுள் ஒன்று, போக்கு, போதல், முடிவு, வழி என்று பொருள் தருகிறது.\n\nSection::::பயண இலக்கியத்தின் நோக்கம்.\nநிலப்படங்களும் நிலப்பட வரைவியலும் இல்லாத அக்காலத்தில் பயணிகள் பாதை கண்டறிவதும் அதன் வழி செல்வதும் அவர்களுக்கு பெரும் இடையூறு தரும் செயல்களாகவே அமைந்தன. எனினும் பல்வேறு இடையூறுகளுக்கிடையே அவர்கள் சென்று வந்து, அந்த அறிவை தமக்குப் பின்பு வருவோர் பயன்படுமாறு பயண இலக்கியம் படைத்தனர்.\n\nSection::::பயண இலக்கியத்தின் பொற்காலம்.\n19, 20 நூற்றாண்டுகளை பயண இலக்கியத்தின் பொற்காலம் என்று கூறலாம். கி.பி. 1988 முதல் 2008 வரையிலான காலப்பகுதியில் தமிழில் ஏறத்தாழ 600 புத்தகங்கள் வெளி வந்துள்ளன. ஜான் மர்டாக் என்பவர் தமிழில் வெளியான நூல்களை எல்லாம் பல்வேறு வகைப்படுத்திப் பட்டியலிட்டார். நூல்களை வகைப்படுத்தி பட்டியலிடும் முறைக்கு இவரே தந்தை எனலாம். பயண நூல் பட்டியலை வகைப்படுத்தி தொகுப்பதன் மூலம் பயண இலக்கியம் பற்றிய முழுமையான சித்திரிப்பை நம்மால் பெற இயலும்.\n\n19 ஆம் நூற்றாண்டு தமிழ் இலக்கிய உலகில் மட்டுமின்றி இந்திய இலக்கிய உலகிலும் புதிய திசைகளைத் தேடிய நேரம். இந்திய விடுதலை இயக்கம் தமிழ் நாட்டில் காந்திய வழியில் போராடிய நேரம். ஜேம்ஸ் ஆகுஸ்டுஸ் ஹிக்கி வங்காளத்தில் புதிய அச்சு இயந்திரத்தை இந்தியருக்கு அறிமுகப்படுத்தினார். நவீன அச்சு இயந்திரத்தின் வரவால் புத்தகங்கள் கிடைப்பது எளிதானது. புத்தகங்களின் வரவால் மேலை, கீழை நாட்டு இலக்கியங்கள் பற்றிய அறிமுகம் கிடைத்தது. படித்த நடுதர வர்கம் என்று சமூகத்தில் ஒரு புதிய வகை மக்கள் தோன்றினார். கலை, இலக்கியம், கலாச்சாரம், பண்பாடு என்று ஒவ்வொரு துறையிலும் புதிய திசையை கண்டறிவது அவசியம் ஆனது. புதிய இலக்கிய வகை அறிமுகம் அனைத்து மொழிகளுக்கும் கிடைத்தது.\n\nSection::::சேலம் பகடலு நரசிம்ஹலு நாயுடு.\n1888 ஆம் ஆண்டு சேலம் பகடலு நரசிம்ஹலு நாயுடு அவர்கள் எழுதிய ஆரிய திவ்யதேச யாத்திரையின் சரிதம் என்ற நூலே புதிய தமிழின் முதல் பயண இலக்கியம் எனப்படுகிறது. 1886 ஆம் ஆண்டில் கல்கட்டா நகரில் சர்வ ஜன மாநாடு நடைபெற்றது. அதில் அன்றைய கோயம்புத்தூர் மாவட்டத்தின் சார்பாக சேலம் பகடலு நரசிம்ஹலு நாயுடு கலந்து கொண்டார். அப்பயண அனுபவத்தை ஆரிய திவ்ய தேச யாத்திரையின் சரிதம் என்னும் பெயரில் 528 பக்கங்கள் கொண்ட நூலாக வெளியிட்டார். இந்நூலின் இரண்டாம் பதிப்பு 1913ஆம் ஆண்டு வெளிவந்தது. இவர் தக்சின இந்திய சரித்திரம் என்னும் தலைப்பில் இன்னுமொரு பயண இலக்கிய நூலையும் வெளியிட்டார்.\n\n"}
{"id": "143326", "url": "https://ta.wikipedia.org/wiki?curid=143326", "title": "கிராண்ட் சென்ட்ரல் முனையம்", "text": "கிராண்ட் சென்ட்ரல் முனையம்\n\nகிராண்ட் சென்ட்ரல் முனையம் (Grand Central Terminal or Grand Central Station) அல்லது கிராண்ட் சென்ட்ரல் என்பது அமெரிக்காவின் நியூயார்க் நகரில் உள்ள மன்ஹாட்டன் பகுதியில் உள்ள பரபரப்பான ரயில் நிலையம் ஆகும். 67 ரயில் பாதைகள் மற்றும் 44 நடைபாதை மேடைகளுடன் உலகின் மிகபெரிய ரயில் நிலையமாக இயங்கி வருகிறது. இவற்றில் 41 பாதைகள் முதல் அடுக்கிலும் 26 கீழ் அடுக்கிலும் உள்ளன. \nடிராவல் + லெய்சர் இதழ் இந்த ரயில் முனையத்தை உலகின் அதிகம் பேரால் பார்க்கப்பட்ட சுற்றுலா தளம் வரிசையில் ஆறாவதாக குறிப்பிடுகிறது.\n"}
{"id": "143327", "url": "https://ta.wikipedia.org/wiki?curid=143327", "title": "பல்லவராயர் பங்காளிகளின் கொப்பாட்டி ஈசுவரி அம்மன் கோவில்", "text": "பல்லவராயர் பங்காளிகளின் கொப்பாட்டி ஈசுவரி அம்மன் கோவில்\n\nகொப்பாட்டி ஈசுவரி அம்மன் கோவில் அய்யம்பாளையம் கள்ளர் தெருவில் உள்ளது. இதன் பரம்பரை பரம்பரையாக பல்லவராயர் பங்காளிகள் வழிபட்டு வருகின்றனர். இந்தக் கோவிலின் பரம்பரை ட்ரஸ்ட்டி அசோகன் பல்லவராயர் அவர்களது முயற்சியால் தற்போதுள்ள கோவில் கட்டி முடிக்கப்பட்டது.\n"}
{"id": "143328", "url": "https://ta.wikipedia.org/wiki?curid=143328", "title": "கூரில் தீவுகள்", "text": "கூரில் தீவுகள்\n\nகூரில் தீவுகள் (\"Kuril Islands\", , \"குரீல்ஸ்கியே ஓஸ்த்ரவா\", சப்பானியம்: , என்பது உருசியாவின் சக்காலின் வட்டாரத்தில் அமைந்துள்ள ஒரு எரிமலைத் தீவுக்கூட்டம் ஆகும். இது 1300 கிமீ நீளத்துக்கு சப்பானின் ஹொக்கைடோ வின் தென்கிழக்கில் இருந்து 300 கிமீ நீளத்திற்கு உருசியாவின் கம்சாத்கா வரை 300 கிமீ நீளத்திற்கு நீண்டுள்ளது. பசிபிக் பெருங்கடலின் வடக்கே அக்கோத்ஸ்க் கடலால் பிரிக்கப்பட்டுள்ளது. இத்தீவுக்கூட்டத்தில் மொத்தம் 56 தீவுகளும், பல சிறிய பாறைகளையும் கொண்டுள்ளது. இத்தீவுக்கூட்டத்தின் மொத்த நிலப்பரப்பு ஏறத்தாழ 15,600 சதுர கிமீ (6,000 சதுர மைல்கள்) ஆகும், மொத்த மக்கள் தொகை ஏறத்தாழ 19,000.\n\nஇத்தீவுக்கூட்டத்தின் அனைத்துத் தீவுகளும் உருசியாவின் ஆட்சி எல்லைக்குள் உள்ளதானாலும், சப்பான் இங்கு தெற்கேயுள்ள இரண்டு தீவுகளுக்கும், ஷிக்கோட்டான், மற்றும் ஹபோமாய் ஆகிய சிறுதீவுகளுக்கும் உரிமை கோருகிறது.\n\nSection::::வரலாறு.\nபழங்குடிகளான ஐனு மக்கள் கூரில் தீவுகளின் ஆரம்பகாலக் குடிகள் ஆவர். சப்பானியர்கள் ஏடோ காலப்பகுதியில் (1603-1868) இத்தீவுகளைக் கைப்பற்றினர். 1644 ஆம் ஆண்டில் வெளியிடப்பட்ட சப்பானிய வரைபடத்தில் ஷிரெட்டோக்கோ குடாவின் வடகிழக்கே 39 தீவுகள் காட்டப்பட்டுள்ளன. 17ம் நூற்றாண்டின் முற்பகுதியில் உருசியப் பேரரசு கூரில் தீவுகளுக்குள் ஊடுருவியது. 18ம் நூற்றாண்டில் உருசியக் குடியேற்றம் கூரில் தீவுகளின் மிகப்பெரும் தீவான இத்தூருப் வரை பரந்திருந்தது. இத்தூருப்பின் தெற்கே உள்ள சில தீவுகள் சப்பானிய தோக்குகாவா படையினரால் ஆக்கிரமிக்கப்பட்டு வந்துள்ளது.\n\n1811 ஆம் ஆண்டில் உருசியக் கடற்படைத் தளபதி வசீலி கலோவ்னினும் அவனது மாலுமிகளும் இங்கு வந்தபோது குனாஷிர் தீவில் வைத்து சப்பானிய நம்பு வம்சத்தின் படையினரால் கைப்பற்றப்பட்டனர். அதே வேளையில் சப்பானிய வணிகர் ஒருவர் 1812 ஆம் ஆண்டில் உருசியர்களால் கைப்பற்றப்பட்டதை அடுத்து இரு நாடுகளுக்கும் இடையே எல்லைகளை நிர்ணயிப்பதில் உடன்பாடு ஏற்பட்டது.\n\n1855 ஆம் ஆண்டில் \"வணிகம், கடல்வழிப் போக்குவரத்து, மற்றும் எல்லைகளை வரையறுத்தல்\" என்ற உடன்பாடு எட்டப்பட்டு, இத்தூருப், உரூப் ஆகியவற்றிற்கிடையில் எல்லை நிர்ணயிக்கப்பட்டது. இதன்படி, இத்தூருப்பிற்கு தெற்கே சப்பானியப் பிரதேசம் எனவும், உரூப்பின் வடக்கே உருசியப் பிரதேசம் எனவும் ஏற்றுக்கொள்ளப்பட்டது. சக்காலின் இரு நாட்டு மக்களும் வாழக்கூடிய இடமாக ஏற்றுக் கொள்ளப்பட்டது. 1875 ஆம் ஆண்டில் ஏற்றுக்கொள்ளப்பட்ட சென் பீட்டர்ஸ்பர்க் உடன்பாட்டின் படி, கம்சாத்காவின் தெற்கே கூரில் தீவுகள் அனைத்தையும் சப்பானுக்கு விட்டுக் கொடுத்து, பதிலாக சக்காலின் பிரதேசத்தை உருசியா ஏற்றுக் கொண்டது.\n\n1904-1905 இல் இடம்பெற்ற உருசிய சப்பானியப் போரின் போது குஞ்சி என்ற இளைப்பாறிய சப்பானிய போர் வீரனும், சும்சு தீவில் வசித்து வந்தவனுமான குஞ்சி என்பவனின் தலைமையில் சென்ற கூட்டம் ஒன்று கம்சாத்கா கரையைக் கைப்பற்றியது. இவர்களைக் கலைப்பதற்காக உருசியா அங்கு தனது படைகளை அனுப்பியது. போர் முடிவுற்றவுடன் ஏற்படுத்தப்பட்ட உருசிய-சப்பானிய மீன்பிடித்தல் உடன்பாட்டின் சப்பானியர்கள் உருசியப் பகுதிகளில் மீன் பிடிக்கும் உரிமைஅயை 1945 வரையில் பெற்றிருந்தனர்.\n\n1918-1925 காலப்பகுதியில் சப்பானியர்கள் சைபீரியாவில் இராணுவ ஊடறுப்பு நிகழ்த்திய போது வடக்கு கூரில்களில் நிலைகொண்டிருந்த சப்பானியப் படையினர் ஐக்கிய அமெரிக்கா, மற்றும் ஐரோப்பியப் படையினருடன் இணைந்து தெற்கு கம்சாத்கா பகுதியைக் கைப்பற்றினர்.\n\nஇரண்டாம் உலகப் போரின் முடிவில் சோவியத் ஒன்றியம் தெற்கு சக்காலின், மற்றும் கூரில் தீவுகளைக் கைப்பற்றியது. ஆனாலும், சப்பானியர்கள் கூரில் தீவுகளில் உள்ள குணாசிர், இத்தூருப், சிக்கோட்டான், ஹபொமாய் ஆகிய தீவுகளுக்கு உரிமை கோருகின்றனர். இந்த நான்கு தீவுகளும் இணைந்த பகுதியை அவர்கள் \"வடக்குத் தீவுகள் பிரதேசம்\" என அழைக்கின்றனர்.\n\n"}
{"id": "143339", "url": "https://ta.wikipedia.org/wiki?curid=143339", "title": "ஜெய்ப்பூர் கால்", "text": "ஜெய்ப்பூர் கால்\n\nஜெய்ப்பூர் கால் அல்லது ஜெய்ப்பூர் புட் (Jaipur Foot) என்பது ரப்பர் முதலிய பொருட்களைக் கொண்டு உருவாக்கப்படும் ஒருவகை செயற்கை கால்கள் ஆகும். ராஜஸ்தான் மாநிலத்திலுள்ள ஜெய்ப்பூரில இது உருவானதால் அந்த நகரத்தின் பெயரிலேயே இது ஜெய்பூர் கால் என அறியப்படுகிறது. இது விபத்தில் உடல் உறுப்புகளை இழந்தவர்கள், போலியோ நோயால் பாதிக்கப்பட்டு உடல் உறுப்பு செயல்படாமல் போனவர்கள், கண்ணிவெடித் தாக்குதலில் உடல் உறுப்புகளை இழந்தவர்கள் போன்றோரை மனதில் வைத்து பி.கே. சேத்தி என்ற இந்திய மருத்துவரால் 1969 ஆம் ஆண்டு கண்டுபிடிக்கப்பட்டது. மிக குறிந்த விலையில் உருவாக்கக் கூடிய, நீரில் பயன்படுத்தக்கூடிய மற்றும் எளியவர்கள் வாங்கும் வண்ணம் இவ்வகை செயற்கை கால்கள உருவாக்கப்படுகிறது. இந்தியால் கைகள், கால்கள் போன்ற உடல் உறுப்புகள் பாதிக்கப்பட்டோருக்கு சில தன்னார்வ நிறுவனங்கள் இலவசமாகவே இந்த கால்களை பொருத்தி உதவுகின்றன.\n"}
{"id": "143340", "url": "https://ta.wikipedia.org/wiki?curid=143340", "title": "கென் சுவாபர்", "text": "கென் சுவாபர்\n\nகென் சுவாபர் (Ken Schwaber) ஒரு மென்பொருள் உருவாக்குநர், தயாரிப்பு மேலாளர் மற்றும் மென்பொருள் தொழில் ஆலோசகரும் ஆவார். \nதற்போது மென்பொருள் தயாரிப்பிற்கும் மற்றும் மென்பொருள் பயன்பாடுகளை மேம்படுத்துவதற்கும் அதிக அளவில் பயன்படுத்தப்படும் வழிமுறையான இசுக்கிரம் முறையியலை ஜெஃப் சதர்லேண்டு (Jeff Sutherland) அவர்களுடன் இணைந்து 1993 ஆம் ஆண்டு முறைப்படுத்தினார்.\n\nOOPSLA'95 -ல் இசுக்கிர முறையியலை ஒரு முறையான வழிமுறையாக முன்வைப்பதற்காக ஜெஃப் சதர்லேண்டு அவர்களுடன் இணைந்து பணியாற்றி இசுக்கிர முறையியலின் முதல் பதிப்புகளை வெளியிடுவதில் பெரும்பங்காற்றினார். இவர்கள் இருவரும் பல மென்பொருள் நிறுவனங்களில் இசுக்கிர முறையியலை நடைமுறைப்படுத்தி, விரிவாக்கி, மேம்படுத்தியுள்ளனர்.\n\nScrum Guide எனப்படும் இசுக்கிர கையேட்டின் இணை ஆசிரியர். இவரால் நடத்தப்பட்டு வரும் Scrum.org என்ற நிறுவனம், மென்பொருள் வல்லுனர்களுக்கும், மென்பொருள் நிறுவனங்களுக்கும் இசுக்கிர முறையியல் பயிற்சிகளை அளித்து, தேர்வுகளை நடத்தி, சான்றிதழ்களை வழங்கி வருகிறது.\n"}
{"id": "143342", "url": "https://ta.wikipedia.org/wiki?curid=143342", "title": "மை பைர் லேடி (திரைப்படம்)", "text": "மை பைர் லேடி (திரைப்படம்)\n\nமை பைர் லேடி (My Fair Lady) 1964 இல் வெளியான அமெரிக்க இசைத் திரைப்படமாகும்.\nஜாக் வார்னர் ஆல் தயாரிக்கப்பட்டு ஜார்ஜ் குகோர் ஆல் இயக்கப்பட்டது. \nஆட்ரி ஹெப்பர்ன், ரெக்ஸ் ஹாரிசன், ஸ்டேன்லி ஹல்லோவே, வில்பிரேட் ஹைட்-வைட், கிளாடிஸ் கூப்பர் ஆகியோர் நடித்துள்ளனர். \nஇத்திரைப்படம் பன்னிரெண்டு அகாதமி விருதுகளுக்கு தேர்ந்தெடுக்கப்பட்டது. \nசிறந்த திரைப்படத்திற்கான அகாதமி விருதையும் சேர்த்து எட்டு அகாதமி விருதுகளை வென்றது.\n\n"}
{"id": "143343", "url": "https://ta.wikipedia.org/wiki?curid=143343", "title": "ஜெஃப் சதர்லேண்டு", "text": "ஜெஃப் சதர்லேண்டு\n\nமுனைவர் ஜெஃப் சதர்லேண்டு ஒரு மென்பொருள் மேம்பாட்டு வல்லுனரும், ஆலோசகரும் ஆவார்.\n\nமென்பொருள் தயாரிப்பிற்கும் மற்றும் மென்பொருள் பயன்பாடுகளை மேம்படுத்துவதற்கும் தற்போது அதிக அளவில் பயன்படுத்தப்படும் வழிமுறையான இசுக்கிரம் முறையியலை கென் சுவாபர் (Ken Schwaber) அவர்களுடன் சேர்ந்து 1993 ஆம் ஆண்டு முறைப்படுத்தினார்.\n\nOOPSLA'95 -ல் இசுக்கிர முறையியலை ஒரு முறையான வழிமுறையாக முன்வைப்பதற்காக கென் சுவாபர் அவர்களுடன் இணைந்து பணியாற்றி இசுக்கிர முறையியலின் முதல் பதிப்புகளை வெளியிடுவதில் பெரும்பங்காற்றினார். இவர்கள் இருவரும் பல மென்பொருள் நிறுவனங்களில் இசுக்கிர முறையியலை நடைமுறைப்படுத்தி, விரிவாக்கி, மேம்படுத்தியுள்ளனர்.\n\nஜெஃப் அவர்கள் ஸ்டான்ஃபோர்ட் பல்கலைக்கழகத்தில் பட்டப் படிப்புகளையும், கொலராடோ மருத்துவப் பள்ளியில் முனைவர் பட்டத்தையும் பெற்றவர்.\n\nScrum Guide எனப்படும் இசுக்கிர கையேட்டின் இணை ஆசிரியர். தற்போது அவர் Scrum Inc நிறுவனத்தின் தலைமை நிர்வாக அதிகாரியாகவும், ஒபன்வியூ வெஞ்சூர் பார்ட்னர்ஸ் (OpenView Venture Partners) என்ற நிறுவனத்தின் மூத்த ஆலோசகராகவும் உள்ளார்.\n"}
{"id": "143346", "url": "https://ta.wikipedia.org/wiki?curid=143346", "title": "இன் த ஹீட் ஒப் த நைட் (திரைப்படம்)", "text": "இன் த ஹீட் ஒப் த நைட் (திரைப்படம்)\n\nஇன் த ஹீட் ஒப் த நைட் (In the Heat of the Night) 1967 இல் வெளியான அமெரிக்க திரில்லர்த் திரைப்படமாகும். வால்டர் மிரிஷ் ஆல் தயாரிக்கப்பட்டு நார்மன் ஜெவிசன் ஆல் இயக்கப்பட்டது. சிட்னி போய்டியார், ராட் ச்டீகர், வார்ரன் ஓட்ஸ், லீ கிரான்ட் ஆகியோர் நடித்துள்ளனர். இத்திரைப்படம் ஏழு அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது.\n\n\n\n"}
{"id": "143357", "url": "https://ta.wikipedia.org/wiki?curid=143357", "title": "கியூபா ஏவுகணை நெருக்கடி", "text": "கியூபா ஏவுகணை நெருக்கடி\n\nகியூபா ஏவுகணை நெருக்கடி (\"Cuban Missile Crisis\", அக்டோபர் நெருக்கடி என கியூபாவிலும், கரீபிய நெருக்கடி () என சோவியத் ஒன்றியத்திலும் அறியப்படுவது) எனப்படும் பதிமூன்று நாட்கள் ஆனது சோவியத் ஒன்றியமும், கியூபாவும் சேர்ந்த அணிக்கும், ஐக்கிய அமெரிக்காவுக்கும் இடையே அக்டோபர் 1962ல் பனிப்போரின் போது நிகழ்ந்த மோதல் ஆகும். ஆகஸ்ட் 1962ல் கியூப ஆட்சியை வீழ்த்த ஐக்கிய அமெரிக்கா செய்த பன்றிகள் விரிகுடா படையெடுப்பு, மங்கூஸ் செயற்பாடு போன்ற வெற்றியடையாத செயற்பாடுகளுக்கு பிறகு கியூப அரசாங்கமும் சோவியத் ஒன்றிய அரசாங்கமும் சேர்ந்து இரகசியமாக ஏவுகணைத் தளங்களை அமைக்க ஆரம்பித்தன. இந்த தளங்களில் பல நடுத்தர மற்றும் இடைப்பட்ட தரத்தில் உள்ள அணு ஏவுகணைகள் (MRBMs and IRBMs) அமெரிக்க கண்டம் முழுவதையும் தாக்கும் வகையில் நிலைநிறுத்தப்பட்டன. இந்த செயல் ஆனது 1958ல் ஐக்கிய அமெரிக்காவில் உருவாக்கப்பட்ட 100க்கும் மேற்பட்ட அணு ஆயுதங்கள் ஐக்கிய ராச்சியத்திலும், 1961ல் இத்தாலி மற்றும் துருக்கியிலும் மாஸ்கோ வரை தாக்கும் வகையில் நிலைநிறுத்தப்பட்ட பிறகே ஆரம்பிக்கப்பட்டது. பாதுகாப்பு உளவுத்துறை அக்டோபர் 14, 1962ல் ஐக்கிய அமெரிக்க வான் படையின் லாக்ஹெட் யு-2 விமானம் கியூபாவில் சோவியத் ஒன்றிய ஏவுகணைத் தளங்கள் கட்டுமானத்தில் இருப்பதை படமெடுத்தது.\n\nபெர்லின் முற்றுகை, சூயஸ் நெருக்கடி மற்றும் யோம் கிப்பூர் போர் போன்ற முக்கிய பனிப்போர் நிகழ்வுகளுடன் இந்த நெருக்கடியும் சேர்ந்து பனிப்போரானது அணு ஆயுத போராக மாறும் அளவிற்கு திருப்பிவிட்டது எனலாம். மேலும் இது முதல் முதாலாக ஆவணமாக்கப்பட்ட ஒருவருக்கொருவர் அழித்துக் கொள்வதற்கான (mutual assured destruction) அச்சுறுத்தல் ஆகும். இதுவே சர்வதேச ஆயுத ஒப்பந்தத்தை தீர்மானிப்பதில் முக்கிய காரணியாக இருந்தது.\nஐக்கிய அமெரிக்கா கியூபாவை வான் மற்றும் கடல் மார்க்கமாக தாக்க நினைத்தது, ஆனால் அதற்கு பதிலாக இராணுவ முற்றுகையிட முடிவு செய்தது. சட்ட மற்றும் பிற காரணங்களுக்காக இதனை \"தனிமைப்படுத்ததல்\" என அமெரிக்கா அழைத்தது. ஐக்கிய அமெரிக்கா கியூபாவிற்கு ஆயுதம் வழங்குவதை அனுமதிக்க முடியாது என அறிவித்தது. அதே நேரத்தில் சோவியத் ஒன்றியம், கியூபாவில் ஏற்கனவே அமைத்துள்ள மற்றும் அமைத்துக்கொண்டிருக்கும் ஏவுகணைத் தளங்களை அழிக்க வேண்டுமென வற்புறுத்தியது. இதற்கு கேர்ம்ளின் ஒத்துக்கொள்வார் என கென்னடி நிர்வாகம் மெலிதான நம்பிக்கையையே வைத்திருந்தது. மேலும் ஒரு இராணுவ மோதலை எதிர்பார்த்திருந்தது. சோவியத் ஒன்றியத்தின் நிக்கிட்டா குருசேவ் கென்னடிக்கு எழுதிய கடிதத்தில் உங்களின் சர்வதேச கடல் மற்றும் வான் வெளி முற்றுகையானது மனித குலத்தை அணு ஆயுதப் போர் எனப்படும் நரகத்தில் தள்ள வழிவகுக்கிறது என எழுதியிருந்தார்.\n\nSection::::கென்னடியின் தேர்வுகள்.\nஅவர்களின் ஏவுகணைத் தளங்களைப் பற்றித் தெரிந்தவுடன் அமெரிக்கா மிகக் கோபம் கொண்டது. கென்னடியின் ஆலோசகர்கள் ஏவுகணைகளின் படங்களை முதலில் பார்த்த வேளையில் அவை முழுமையாக தயார் நிலையில் உள்ளன என்று நம்பவில்லை, ஆனால் அவர்களின் ஏவுகணைகள் இரண்டு வாரங்களில் தயாராகிவிடும் என்று ஊகித்துக் கொண்டன்ர். அதனால் கென்னடி தான் வேகமாகச் செயற்படவேண்டும் என்று உணர்ந்து கொண்டார். அவரின் தேர்வுகள் முதலில் தெளிவாக இருக்கவில்லை. அதனால் அவர் தேர்வுகளைக் கொடுப்பதற்காக EXCOMM (தேசிய பாதுகாப்புச் சபையின் நிர்வாக குழு) தொடங்கினார்.\n"}
{"id": "143358", "url": "https://ta.wikipedia.org/wiki?curid=143358", "title": "பிரித்தானிய அலகுகள்", "text": "பிரித்தானிய அலகுகள்\n\nஇம்பீரியல் அலகுகள் (\"imperial units\") அல்லது இம்பீரியல் முறைமை (பிரித்தானிய இம்பீரியல் என்றும் அழைக்கப்படுகின்றது) முதன்முதலாக 1824 ஆம் ஆண்டில் பிரித்தானிய எடைகளும் அளவுகளும் சட்டத்தில் வரையறுக்கப்பட்டது. இது பின்னர் (1959இல்) சீர்திருத்தப்பட்டு சில குறைக்கப்பட்டன. இது பிரித்தானியப் பேரரசு முழுதும் அலுவல்முறையாகக் கடைபிடிக்கப்பட்டது.\nஇருபதாம் நூற்றாண்டின் இறுதியில் முன்னாள் பேரரசில் அங்கமாக இருந்த பல நாடுகள் தங்கள் முதன்மை அளவீடு முறைமையாக மெட்ரிக் முறைமைக்கு மாறிவிட்டன. ஐக்கிய இராச்சியம் மட்டும் 2011 நிலவரப்படி பத்துகளின் மடங்குகளில் பகுதியாக மாறியுள்ளது.\n\nSection::::இந்தியாவில்.\n1870இல் இயற்றப்பட்ட இந்திய எடைகளும் அளவுகளும் சட்டம் பிரித்தானிய இம்பீரியல் முறைமையை அடிப்படையாகக் கொண்டிருந்தது. தவிர வட்டார அளவீடு முறைமைகளும் நடப்பில் இருந்தன. இந்திய விடுதலை|விடுதலைக்குப் பின்னர் 1956ஆம் ஆண்டில் மெட்ரிக் முறைமைக்கு மாற நாடாளுமன்றத்தில் சட்டம் இயற்றப்பட்டது. 1962 வரை இரு முறைமைகளும் இணையாக பயன்படுத்தப்பட்டாலும் ஏப்ரல் 1962 முதல் அலுவல் முறையாக பிற அளவீடு முறைமைகள் தடை செய்யப்பட்டன. இருப்பினும் இவை அலுவல்சாரா அளவீடுகளில் பயன்படுத்தப்படுகிறது. அடுக்கக முதலீட்டாளர்கள் பரப்பளவை இன்னமும் ஏக்கர் மற்றும் சதுர அடிகளில் விவரிக்கின்றனர். ஒருவரின் உயரத்தை அளவிட அடி மற்றும் அங்குலங்கள் இன்னமும் பயன்படுத்தப்படுகின்றன. மெட்ரிக் அலகுகளுடன் இணையாக அடி, அங்குலம், கசம், பாரன்ஹீட் மற்றும் ஏக்கர் என்பன பரவலாகப் பயன்படுத்தப்படுகின்றன.\n\n"}
{"id": "143360", "url": "https://ta.wikipedia.org/wiki?curid=143360", "title": "ஒரே புள்ளியில் சந்திக்கும் கோடுகள்", "text": "ஒரே புள்ளியில் சந்திக்கும் கோடுகள்\n\nவடிவவியலில் இரண்டு அல்லது இரண்டிற்கு மேற்பட்ட கோடுகள் ஒரே புள்ளியில் சந்தித்தால் அவை ஒரே புள்ளியில் சந்திக்கும் கோடுகள் (\"concurrent lines\") எனப்படும்.\n\nஒரு முக்கோணத்தில் குத்துக்கோடுகள், கோண இருசமவெட்டிகள், நடுக்கோடுகள், நடுக்குத்துக்கோடுகள் எனநான்கு வகையான ஒரே புள்ளியில் சந்திக்கும் கோடுகள் உள்ளன\n\nகுத்துக்கோடுகள் சந்திக்கும் புள்ளி -செங்குத்து மையம்.\n\nகோண இரு சமவெட்டிகள் சந்திக்கும் புள்ளி -உள்வட்ட மையம்.\n\nநடுக்கோடுகள் சந்திக்கும் புள்ளி -நடுக்கோட்டுச்சந்தி.\n\nநடுக்குத்துக் கோடுகள் சந்திக்கும் புள்ளி -சுற்றுவட்ட மையம்.\n\nமுக்கோணத்துடன் தொடர்புள்ள மற்ற ஒரே புள்ளியில் சந்திக்கும் கோடுகளும் உள்ளன. எடுத்துக்காட்டாக, ஒரு முக்கோணத்தின் ஏதேனும் ஒரு நடுக்கோடு, (நடுக்கோடு முக்கோணத்தின் பரப்பை இருசமக் கூறிடும்) முக்கோணத்தின் பக்கங்களுக்கு இணையாகவும் முக்கோணத்தின் பரப்பை இருசமக்கூறிடுவையுமான இருகோடுகளுடன் ஒரே புள்ளியில் சந்திக்கும்.\n\n"}
{"id": "143364", "url": "https://ta.wikipedia.org/wiki?curid=143364", "title": "கிரகணம்", "text": "கிரகணம்\n\nகிரகணம் (\"eclipse\") என்பது வானியல் பொருள் ஒன்று வேறொரு பொருளின் நிழலினாலோ அல்லது வேறொரு பொருள் இப்பொருளுக்கும் பார்வையாளருக்கும் இடையில் செல்லுவதாலோ தற்காலிகமாக மறைக்கப்படும் போது ஏற்படும் ஒரு வானியல் நிகழ்வு ஆகும்.\n\nகிரகணம் என்ற சொல் பெரும்பாலும் நிலாவின் நிழல் பூமியின் மேற்பரப்பைத் தாண்டும் போது நிகழும் சூரிய கிரகணத்தையோ, அல்லது நிலா பூமியின் நிழலினுள் செல்லும் போது ஏற்படும் சந்திர கிரகணம் ஆகியவற்றை விவரிக்க பயன்படுத்தப்படுகிறது. ஆனாலும், பூமி-சந்திரன் தவிர்ந்த வேறு தொகுதிகளுக்கும் கிரகண நிகழ்வு பயன்படுத்தப்படுகிறது: எடுத்துக்காட்டாக, கோள் ஒன்று தனது நிலாக்களில் ஒன்றின் நிழலினுள் செல்லுவது, நிலா ஒன்று தனது கோளின் நிழலினுள் செல்லுவது போன்றவற்றைக் குறிப்பிடலாம். இரும விண்மீன் தொகுதி ஒன்றிலும் இவ்வாறான கிரகணம் ஏற்படும்.\n\n"}
{"id": "143366", "url": "https://ta.wikipedia.org/wiki?curid=143366", "title": "குடிசார் உரிமைகள் இயக்கம்", "text": "குடிசார் உரிமைகள் இயக்கம்\n\nகுடிசார் உரிமைகள் இயக்கம் என்பது சட்டத்தின் முன் எல்லோருக்கும் சம உரிமை கோரிய உலகளாவிய அரசியல் இயக்கங்கள் பலவற்றை ஒருங்கே குறிப்பது. இத்தகைய இயக்கங்கள் ஏறத்தாழ 1950களுக்கும், 1980களுக்கும் இடைப்பட்ட காலத்தில் நிலவின. பெரும்பாலான வேளைகளில், மாற்றங்களைக் கொண்டுவருவதற்காக அமைதி வழியில் இடம்பெற்ற மக்கள் எதிர்ப்பியக்கங்களாகக் காணப்பட்டன. வேறு சில சமயங்களில், இதனுடன் சேர்ந்தோ அல்லது அதைத் தொடர்ந்தோ குடிமக்கள் கிளர்ச்சிகளும், ஆயுதப் போராட்டங்களும் இடம் பெற்றன. பல நாடுகளில் இது நீண்டதாகவும், பலம் குன்றியதாகவும் இருந்ததுடன், இவ்வாறான பல இயக்கங்கள் தமது நோக்கங்களை முழுமையாக அடையவும் முடியாமல் போயிற்று. இருந்தாலும், இவ்வியக்கங்களின் முயற்சிகளினால் ஒடுக்கப்பட்ட மக்கள் பலரது சட்ட உரிமைகள் தொடர்பில் முன்னேற்றம் ஏற்பட்டது. \nவளர்ந்த நாடுகள், வளரும் நாடுகள் என்ற வேறுபாடுகளையும், புவியியற் பகுதி சார்ந்த வேறுபாடுகளையும் தாண்டி எங்கெல்லாம் தங்கள் உரிமைகள் மறுக்கப்படுவதாக மக்கள் எண்ணுகிறார்களோ அங்கெல்லாம் குடிசார் உரிமைகள் இயக்கங்கள் தோன்றலாயின. இனவொதுக்கல், சிறுபான்மையினருக்கு எதிரான பாகுபாடு, பெண்களுக்கு எதிரான பாகுபாடு, ஊழல் போன்றவற்றுக்கான எதிர்ப்பு முதல் ஓரினச் சேர்க்கைக்கான உரிமை கோருவது வரை குடிசார் உரிமைகள் இயக்கங்களின் நோக்கங்கள் வேறுபட்டுக் காணப்பட்டன. அமெரிக்கா, ஐரோப்பா, ஆசியா, ஆப்பிரிக்கா ஆகிய கண்டங்களின் பல்வேறு பகுதிகளிலும் வெவ்வேறு காலகட்டங்களில் குடிசார் உரிமைகள் இயக்கங்களின் போராட்டங்கள் இடம்பெற்றுள்ளன. \n\nSection::::பின்னணி.\nகுடிசார் உரிமைகளுக்கான போராட்டங்கள் நீண்டகால வரலாறு கொண்டவை எனினும், இரண்டாம் உலகப் போர் முடிந்தவுடன் குடிசார் உரிமைகள் குறித்து உலகளாவிய வகையில் ஏற்பட்ட விழிப்புணர்ச்சியும், அக்கால அரசியல் நிலைமைகளும் குடிசார் உரிமைகள் தொடர்பான போராட்டங்களுக்கும், அவற்றை முன்னெடுத்துச் சென்ற இயக்கங்களுக்கும் புதிய உத்வேகத்தைக் கொடுத்தன எனலாம். இந்தப் பின்னணியிலேயே ஆப்பிரிக்க அமெரிக்கர்களுக்கான உரிமைகளைப் பெற்றுக் கொள்வதற்காக அமெரிக்காவின் ஒரு பகுதியில் தோன்றிய இயக்கம் நாடு தழுவிய அளவில் வளர்ந்ததுடன், உலகின் கவனத்தையும் ஈர்த்தது. குடிசார் உரிமைகளுக்கான போராட்ட இயக்கங்கள் அனைத்துக்கும் \"குடிசார் உரிமைகள் இயக்கம்\" என்னும் பெயர் பொருந்துமாயினும். சிறப்பாக 1954க்கும் 1965க்கும் இடையில் நிகழ்ந்த அமெரிக்கக் கறுப்பு இனத்தவரின் போராட்ட இயக்கத்தையே இது சிறப்பாகக் குறிக்கும். \n\nகுடிசார் உரிமைகள் இயக்கம்\n"}
{"id": "143369", "url": "https://ta.wikipedia.org/wiki?curid=143369", "title": "ஆங்கிலத்தில் கிரேக்க இலத்தீன் சொற்கூறுகள்", "text": "ஆங்கிலத்தில் கிரேக்க இலத்தீன் சொற்கூறுகள்\n\nஆங்கிலத்தில் கிரேக்க இலத்தீன் சொற்கூறுகள் என்னும் இப்பட்டியலில் ஆங்கிலத்தில் பயன்படும் கிரேக்க இலத்தீன் மொழி வழி வந்த அடிச்சொற்களும், முன்னொட்டுகளும் பின்னொட்டுகளும் பிற சொற்கூறுகளும், இவற்றுக்கான தமிழ்ப்பொருள்களும் கொடுக்கப்பட்டுள்ளன.\n\nஇதில் மருத்துவம் சார்ந்த கலைச்சொற்கள் அடங்காது. இவற்றைக் காண மருத்துவம் சார்ந்த அடிச்சொற்கள், முன்னொட்டுகள் பின்னொட்டுகள் பட்டியல் என்னும் பக்கத்தைக் காணவும்.\n\n"}
{"id": "143372", "url": "https://ta.wikipedia.org/wiki?curid=143372", "title": "ராம் பிரசாத் பிசுமில்", "text": "ராம் பிரசாத் பிசுமில்\n\nராம் பிரசாத் பிசுமில் (, 11 சூன் 1897 - 19 டிசம்பர் 1927) 1918ல் நடந்த மனிப்பூரி ரயில் கொள்ளை மற்றும் 1926ல் நடந்த ககோரி ரயில் கொள்ளை போன்றவற்றால் அதிகம் அறியப்பட்ட ஓர் இந்திய விடுதலைப் போராளியாவார். அதேபோல் ராம், அகாயத், பிசுமில் போன்ற பெயர்களில் இந்தி மற்றும் உருது மொழிகளில் அறியப்பட்ட ஒரு நாட்டுப்பற்று மிகுந்த கவிஞர். ஆனால் அவர் பிசுமில் என்ற தன் கடைசிப் பெயரிலேயே அதிகம் அறியப்பட்டார். சுவாமி தயானந்த சரசுவதியால் எழுதப்பட்ட சத்யார்த் பிரகாசு என்ற புத்தகத்தால் கவரப்பட்டு ஆர்ய சமாஜ் இயக்கத்தில் இணைந்தார். அங்கு லாலாகர் தயால் என்பவரிடம் நெருங்கிய தொடர்பு வைத்திருந்தார்.\n\nமேலும் இவர் இந்துசுத்தான் குடியரசு அமைப்பு என்ற புரட்சி இயக்கத்தை ஆரம்பித்தவர்களுள் ஒருவர். பகத் சிங்கால் உருது மற்றும் இந்தி மொழியின் மிகச்சிறந்த கவிஞர் மற்றும் எழுத்தாளர் என்று பாராட்டப்பட்ட இவர் ஆங்கிலப் புத்தகமான \"காதரின்\" மற்றும் வங்காளிப் புத்தகமான \"போல்சேவிகான் கர்தூத்\" ஆகிய புத்தகங்களை மொழிபெயர்த்தவர். மேலும் பல நாட்டுப்பற்று மிக்க பாடல்களை எழுதிய இவர், தானெழுதிய சர்வரோசி கி தமன்னா என்ற இந்தி பாடலின் மூலம் அதிகம் அறியப்பட்டவர்.\n\nSection::::இளமைப்பருவம்.\nபிசுமில் 11 சூன் 1897ல் உத்திரபிரதேச மாநில சாசகான்பூரில் முரலிதர் மற்றும் மூலமதி என்ற தம்பதியருக்கு மகனாகப் பிறந்தார். அடிப்படையில் இவரது பாட்டனார் மத்திய பிரதேச மாநில பார்பாய் நகரை சேர்ந்தவராயினும் பின்பு சாசகான்பூரிற்கு குடிமாறினார்.\n\nSection::::பள்ளி வாழ்க்கை.\nபிசுமிலின் தந்தை பிசுமிலை சாசகான்பூர் உள்ளூர் முதல் நிலைப் பள்ளியில் சேர்த்தார். அங்கே இந்தி மொழியில் \"வு\" உச்சரிப்பு ஆந்தையை குறித்தால் பிசுமில் இந்தி மொழி கல்வியை கற்பதற்கு பிடிவாதமாக மறுத்தார். அதனால் அவர் உருது மொழிப்பள்ளியில் பிசுமிலைச் சேர்த்தார். அங்கே தீய நண்பர்களின் சகவாசத்தால் பிசுமில் காதல்சார் கவிதைகளை படித்ததால் கல்வியில் ஆர்வம் குன்றியது. அதனால் ஏழாம் வகுப்பில் இரு முறை தோல்வி கண்டதால் அவரது தந்தை பிசுமிலை ஆங்கிலப் பளியில் சேர்த்தார். எட்டாம் வகுப்பிற்குப் பிறகு சாசகான்பூர் அரசுப்பள்ளியில் பயின்றார். அங்கே அவரது எழுது பெயரை பிசுமில் என்றே வைத்துக் கொண்டார். நாட்டுப்பற்றுக் கவிதைகளை அதிகம் எழுதிய இவர் அதன் பிறகு ராம் பிரசாத் பிசுமில் என்றே அறியப்பட்டார்.\n\nSection::::வாழ்க்கை வரலாற்று நூல்.\nபிசுமில் அவரின் வாழ்க்கை வரலாற்றை தான் கொரக்பூர் சிறையில் இறப்பதற்கு மூன்று நாள் முன்பு சர்வ ரோசி கீ தமனா என்ற பெயரில் எழுதினார். பிசுமிலின் வாழ்க்கை வரலாறு நூல் 1928ல் கனேசு சங்கர் வித்யார்த்தி என்பவரால் எழுதப்பட்டு அப்போதைய ஐக்கிய மாகாண அரசின் சிஐடி காவல்துறையால் ஆங்கில மொழிபெயர்ப்பு செய்யப்பட்டது.. இது தற்போது லக்னவ் சிஐடி தலைமை செயலகத்தில் உள்ளது.\n\nSection::::துருக்கி பிசுமில் நகரம்.\nSection::::ககோரி நினைவகம்.\nககோரி ரயில் கொள்ளையில் பிசுமில், சந்திரசேகர ஆசாத் போன்றவர்கள் பங்கு கொண்டதன் நினைவாக அவர்களுக்கு ககோரியில் ஒரு நினைவகம் உள்ளது.\n\nSection::::செவ்வாய் கிரக குழி.\nககோரி ரயில் கொள்ளையை அடுத்து அவர்களின் நினைவாக செவ்வாய் கிரக குழி ஒன்றிற்கு ககோரியின் பெயர் 1976ல் வைக்கப்பட்டுள்ளது. அந்த குழியின் இருப்பிடம் .\n\nSection::::பிசுமிலின் பாடல்கள்.\nஇந்தியக் கவிஞரான எம். எல். வர்மா \"பண்டிட் ராம் பிரசாத் பிசுமில் - எழுதுகோல் மற்றும் துப்பாக்கிப் போராளி\" என்னும் இலக்கிய கட்டுரையை இந்திய சர்வதேச இசை அரங்கத்தில் 27 பிப்ரவரி 1985ல் வெளியிட்டார். தில்லி பல்கலைக்கழகத்தின் நவீன ஐரோப்பிய மொழித்துறை வெளியிட்ட இவ்விலக்கியத்தில் பிசுமில் இயற்றிய 4 பாடல்கள் ஆங்கிலத்தில் வெளியிடப்பட்டன. அவை,\n\nSection::::திரைப்படம்.\nதி லெசன்ட் ஆஃப் பகத் சிங் மற்றும் ரங்தே பசந்தி ஆகிய திரைப்படங்களில் முறையே கனேசு யாதவ் மற்றும் அதுல் குல்கர்ணி ஆகியோர் பிசுமில் கதாப்பாத்திரத்தில் நடித்திருந்தனர். மேலும் பிசுமில் இயற்றிய பாடல்கள் சாகீத் மற்றும் சில திரைப்படங்களில் பாடப்பட்டுள்ளது.\n\n\n"}
{"id": "143375", "url": "https://ta.wikipedia.org/wiki?curid=143375", "title": "மஞ்சள் காய்ச்சல்", "text": "மஞ்சள் காய்ச்சல்\n\nமஞ்சள் காய்ச்சல் அல்லது மஞ்சட் காய்ச்சல் (Yellow fever), தீநுண்மத்தால் ஏற்படும் ஒரு கடிய குருதிப்போக்குக் காய்ச்சல் ஆகும். மஞ்சட் தீநுண்மக் குடும்பத்தைச் சார்ந்த ஆர்.என்.ஏ வைரசு இக்காய்ச்சலை உண்டாக்கும் தீநுண்மம் ஆகும். இந்நோய் ஆபிரிக்காவில் முதன்முதல் தோன்றியது என நம்பப்படுகின்றது. தற்பொழுது இந்நோய் அயனமண்டல அமெரிக்கா, ஆபிரிக்கா போன்ற பகுதிகளில் காணப்படுகின்றது, ஆனால் ஆசியாவில் தோன்றுவதில்லை.\n\nடெங்கு காய்ச்சல் போன்று மஞ்சட் காய்ச்சல்த் தீநுண்மம் இரு காவி வட்டத்தைக் கொண்டுள்ளது: வனப்பகுதி, மக்கள் வசிக்கும் பகுதி. மஞ்சட் காய்ச்சல் வைரசை கொசுக்கள் காவுகின்றன, குறிப்பாக ஏடிசு எகிப்தி எனும் கொசு இனத்தின் பெண் கொசுவால், அது கடிக்கும் போது உமிழ்நீரை மனித உடலில் செலுத்துகையில் பரப்பப்படுகிறது. வனப்பகுதியில் வேறு கொசு இனங்கள் காவிகளாகவும் குரங்குகள் வழங்கிகளாகவும் உள்ளன, மக்கள் வசிக்கும் பகுதியில் முதன்மைக் காவியாக ஏடிசு எகிப்திக் கொசுவும் வழங்கியாக மனிதரும் உள்ளனர்.\n\nஇக்காய்ச்சலில் உடல்வெப்பநிலை மிகையாகுவதுடன் குமட்டுதல், தலைவலி, நடுக்கம், முதுகுவலி போன்ற அறிகுறிகளும் தென்படும். சில நோயாளிகளில் இதன் விளைவு பாரதூரமாக இருக்கும், அவர்களில் கல்லீரல் கடுமையாகப் பாதிக்கப்பட்டு கல்லீரல் அழற்சி மற்றும் கல்லீரல் இழைய இறப்பு ஏற்படும், இதன் காரணமாக மஞ்சள் காமாலை ஏற்படும், இதுவே இந்நோய்க்குரிய பெயர்க்காரணம். இந்நோயில் கடுமையாக குருதிப்போக்கு ஏற்படுவதால் குருதிப்போக்குக் காய்ச்சல் வகைக்குள் இந்நோய் அடங்குகின்றது.\n\nSection::::நோய்க்காரணி.\nமஞ்சட் தீநுண்மக் குடும்பத்தைச் (Flaviviridae ) சார்ந்த ஆர்.என்.ஏ கொண்டுள்ள தீநுண்மம் இக்காய்ச்சலுக்குக் காரணமான நுண்ணுயிரி ஆகும். இது 38 நானோமீட்டர் அகலமுள்ள சுற்றுறையைக் கொண்டுள்ளது. இவை வழங்கியின் உடலுக்குள் கொசு மூலம் செலுத்தப்பட்ட பின்னர் வழங்கியின் உயிரணுவின் மேற்பரப்பில் ஏற்பி ஒன்று மூலம் இணைக்கப்படுகின்றது; பின்னர் உயிரணுக்களுக்குள் அகவுடல் நுண்குமிழி (endosomal vesicle) மூலம் எடுக்கப்படுகின்றது; இறுதியில் குழியமுதலுருக்குள் தீநுண்மத்தின் மரபணுக்கூறுகள் வெளிவிடப்படுகின்றது; இவை அழுத்தமற்ற அகக்கலகருவுருச் சிறுவலையுள் பல்கிப்பெருகுகின்றன.\nSection::::காவி.\nமஞ்சட் காய்ச்சல்த் தீநுண்மம் முதன்மையாக ஏடிசு எகிப்திப் பெண் கொசுவின் கடி மூலம் பரப்பப்பட்டாலும், வேறு இன வகை கொசுக்களும் இந்நோயைப் பரப்புவதுண்டு. அவற்றுள் புலிக் கொசு என அழைக்கப்படும் ஏடிசு அல்போப்டிக்கசுவும் அடங்குகின்றது. நோயுற்ற குரங்கு அல்லது மனிதரைக் கடிக்கும் பெண் கொசு அவர்களின் தீநுண்மம் கொண்ட இரத்தத்தை உறிஞ்சுகின்றது, கொசுவின் இரைப்பையை அடைந்த தீநுண்மங்கள் மேலணி இழையங்களில் பெருகுகின்றன, ஒரு குறிப்பிட்ட தொகையை அடைந்ததும் அங்கிருந்து கொசுவின் சுற்றோட்டத்தொகுதியை அடைந்து அங்கிருந்து உமிழ்நீர்ச சுரப்பியை அடைகின்றன. மீண்டும் இவை மனிதரைக் கடிக்கும் போது முதலில் குத்திய காயத்துள் உமிழ்நீரைச் செலுத்துகின்றன, அதனுடன் செலுத்தப்பட்ட தீநுண்மங்கள் கடிவாங்கியவரின் குருதியை அடைகின்றன.\n"}
{"id": "143376", "url": "https://ta.wikipedia.org/wiki?curid=143376", "title": "மருத்துவ இலத்தீன கிரேக்கக் கலைச்சொற்கள் பட்டியல்", "text": "மருத்துவ இலத்தீன கிரேக்கக் கலைச்சொற்கள் பட்டியல்\n\nஇப்பட்டியலில் ஆங்கில, ஐரோப்பிய மொழிகளில் உள்ள மருத்துவக் கலைச்சொற்களில் பயன்படும் அவற்றின் வேராக இருக்கும் இலத்தீன், கிரேக்க மொழிச்சொற்களின் பொருள்கள் தமிழிலும் ஆங்கிலத்திலும் கொடுக்கப்பட்டுள்ளன. முன்னொட்டுகளிலும் பின்னொட்டுகளிலும், குறிப்பாக கிரேக்கத்திலும், ஆனால் இலத்தீனிலும் கூட, \"-o-\" என்று வருவதை விட்டுவிடலாம். பொது விதியாக இந்த \"-o-\"ஏறத்தாழ எப்பொழுதுமே மெய்யெழுத்துகள் நிலைமொழியின் கடைசியிலும் வருமொழியின் முதலிலும் வரும்பொழுது அவற்றை இணைக்கப் பயன்படுகின்றது. எடுத்துக்காட்டாக \"arthr-\" + \"-o-\" + \"logy\" = \"arthrology\". ஆனால் வருமொழியின் முதலில் உயிரெழுத்து இருந்தால் இந்த \"-o-\" வருவதில்லை. எடுத்துக்காட்டாக \"arthr-\" + \"itis\" = \"arthritis\" (\"arthr-o-itis\" என்று வராது). அடுத்ததாக மருத்துவச் சொற்கள் சேரும்பொழுது அவ்வவ் மொழியோடு ஒத்துப்போகும். அதாவது கிரேக்க முன்னொட்டுகள், கிரேகக்ப் பின்னொட்டுகளுடன் ஒத்து இயங்கும், இலத்தீன் முன்னொட்டுகள் இலத்தீன் பின்னொட்டுகளுடன் சேர்ந்தியங்கும். என்றாலும் அனைத்துலக அறிவியற் கலைச்சொற்களில் இதனை இறுக்கமாகப் பின்பற்றுவதில்லை. பொதுவாக புதுச்சொற்களை உருவாக்கும்பொழுது மொழிக்கலப்பு தவிர்க்கப்பட வேண்டும் என்பர்.\n\nSection::::முன்னொட்டுகளும் பின்னொட்டுகளும்.\nகீழே உள்ளது ஆங்கில அகரவரிசைப்படி அமைந்த மருத்துவக் கலைச்சொற்களின் முன்னொட்டு பின்னொட்டுகளும் அவற்றின் தமிழ், ஆங்கில பொருள்களும், எடுத்துக்காட்டுகளுடன்.\n\nSection::::English meanings.\nThis section contains lists of different root classification (e.g. body components, quantity, description, etc.). Each list is alphabetized by English meanings, with the corresponding Greek and Latin roots given.\n"}
{"id": "143377", "url": "https://ta.wikipedia.org/wiki?curid=143377", "title": "தீநுண்மக் குருதிப்போக்குக் காய்ச்சல்", "text": "தீநுண்மக் குருதிப்போக்குக் காய்ச்சல்\n\nதீநுண்மக் குருதிப்போக்குக் காய்ச்சல் (Viral hemorrhagic fever) என்பது பொதுவாக தீநுண்மங்களால் ஏற்படும், குருதிப் போக்கை உண்டாக்கக்கூடிய நோயாகும். இது ஆர்.என்.ஏ கொண்டுள்ள நால்வகை தீநுண்மக் குடும்பங்களால் ஏற்படுகின்றது: சிறுமணித் தீநுண்மம் (Arenaviridae), இழைத் தீநுண்மம் (Filoviridae), புனியாத் தீநுண்மம் (Bunyaviridae), மஞ்சட் தீநுண்மம் (Flaviviridae). அனைத்து தீநுண்மக் குருதிப்போக்குக் காய்ச்சலிலும் கடும் காய்ச்சல், குருதிப்போக்கு, அதிர்ச்சி போன்ற விளைவுகளும் பெரும்பாலான சந்தர்ப்பங்களில் இறப்பும் ஏற்படும். சில தீநுண்மங்களால் சிறியளவு பாதிப்பு ஏற்பட்டாலும் வேறு சில தீநுண்மங்களால் உயிராபத்து ஏற்படக்கூடிய விளைவுகள் உண்டாகும்.\n"}
{"id": "143380", "url": "https://ta.wikipedia.org/wiki?curid=143380", "title": "தோன்றி (மலர்)", "text": "தோன்றி (மலர்)\n\nதோன்றி என்னும் மலரைக் காந்தள் மலரின் வகை என்கின்றனர். மகளிர் குவித்து விளையாடிய 99 மலர்களில் \nஎன்னும் மலர்கள் உள்ளன. ஆயின் தோன்றி-மலர் என்பது இருநிறமும் கலந்த மலரோ என எண்ணவேண்டியுள்ளது.\n\nகுறிஞ்சிப்பாட்டு என்னும் சங்கநூல் இதனைச் ‘சுடர்பூந் தோன்றி’ எனக் குறிப்பிடுகிறது. \n\nஇப்பெயர் ‘நள்ளிருள் நாறி’ என்னும் பெயருக்குத் தரப்பட்டுள்ள விளக்கம் போல் உள்ளது. தோன்றி < தோன்றிப்பூ < சுடர்பூந்தோன்றிப்பூ – என இந்தப் பூவின் விளக்கம் அமைகிறது.\n\nமருதோன்றி, மருத்தோன்றி, மருதாணி, அழகணம் என்றெல்லாம் கூறப்படும் பூவின் பெயரே தோன்றி என வழக்காறு நோக்கிக் கொள்வது பொருத்தமானது.\n\nஅதுபோல ‘மருத்தோன்றி’ என்னும் சொல்லிலுள்ள ‘மரு’ என்னும் முதல் மறைந்து ‘தோன்றி’ என நின்று மருதாணிப் பூவை உணர்த்துகிறது எனல் பொருத்தமானது. இதனை இப்படிப் பார்க்கவேண்டும். தோன்றி என்பது பழந்தமிழ். மரு = மணம். தொலை தூரம் மணக்கும் பூ என விளக்கும் விளக்கப்பெயராக அமைந்துள்ளது ‘மருத்தோன்றி’.\n\n"}
{"id": "143381", "url": "https://ta.wikipedia.org/wiki?curid=143381", "title": "தோன்றி (மலை)", "text": "தோன்றி (மலை)\n\nதோன்றி மலை அரசன் தாமான்தோன்றிக்கோன். ஆனிரைகள் மேயும் நிலம் கொண்ட ஆறு 'தண்ணான்பொருநை' (தண் ஆன் பொருநை). அதுபோலத் தாவும் மான்கள் தோன்றும் மலை 'தாமான்தோன்றி'. இந்த மலையில் பாய்ந்த அருவி கொட்டுவதில்லை. 'இழும்' என வழிந்தோடியது.\nஇதனைக் கருவூருக்கு அருகிலுள்ள தான்தோன்றி மலை என அறிஞர்கள் கருதுகின்றனர். \n"}
{"id": "143391", "url": "https://ta.wikipedia.org/wiki?curid=143391", "title": "மியூன்ச்சென் நடவடிக்கை", "text": "மியூன்ச்சென் நடவடிக்கை\n\nமியூன்ச்சென் நடவடிக்கை (\"Operation München\") என்பது இரண்டாம் உலகப் போரின் கிழக்குப் போர்முனையில் சோவியத் படைகளுக்கும் நாசி ஜெர்மனி, ருமேனியா ஆகிய அச்சு நாடுகளின் படைகளுக்கும் இடையே நடைபெற்ற ஒரு படைமோதல். இது சோவியத் ஒன்றியத்தின் ஜெர்மானிய படையெடுப்பான பர்பரோசா நடவடிக்கையின் பகுதியாகும். ஜூலை 2-24, 1941 காலகட்டத்தில் நடைபெற்றது. ஒராண்டுக்கு முன்னால் ருமேனியா சோவியத் ஒன்றியத்திடம் ஒப்படைத்திருந்த பெசரேபியா பகுதியைக் கைப்பற்றுவதற்காக இது மேற்கொள்ளப்பட்டது. சுமார் மூன்று வார கால சண்டைக்குப் பின்னர் பெசரேபியா பகுதியை ருமேனியப் படைகள் கைப்பற்றின. \n"}
{"id": "143394", "url": "https://ta.wikipedia.org/wiki?curid=143394", "title": "தேனீ கொட்டு", "text": "தேனீ கொட்டு\n\nதேனீ கொட்டு \"(Bee sting)\" என்பது தேனீ தனது கொடுக்கினால் மனிதர் அல்லது விலங்குகளைக் கொட்டுவது. கொட்டும் போது தேனீயின் கொடுக்கு மூலம் நச்சுப் பொருட்கள் மனித உடலுள் செலுத்தப்படுகின்றன. ஒரு தேனீ ஒரு மனிதனையோ அல்லது விலங்கையோ கொட்டும் போது அது எச்சரிக்கை ஃபெரமோன்களை வெளியிடுகிறது. இதனால் மற்ற தேனீக்களும் ஃபெரமோன்களால் கவரப்பட்டு அங்கே வந்து கொட்ட ஆரம்பிக்கின்றன.\n\nகூட்டுக்கு வெளியே மகரந்தச் சேகரிப்பில் ஈடுபட்டுக் கொண்டிருக்கும் தேனீக்கள் பொதுவாக கொட்டுவதில்லை. கூட்டிற்கு அச்சுறுத்தல் வரும் போது மட்டுமே அவை கொட்டுகின்றன.\n\nஆண் தேனீக்களுக்கு கொடுக்கு இல்லாததால் அவை கொட்ட இயலாது. பெண் தேனீக்களே கொட்டும். இராணி தேனீ பொதுவாக கூட்டை விட்டு வெளியே வராது. ஆனால் அது பல முறை கொட்டும் வல்லமை பெற்றது. மற்ற தேனீக்கள் ஒருமுறை மட்டுமே கொட்ட முடியும். ஏனெனில் அவற்றின் கொடுக்கு எதிரியின் உடலில் சிக்கிக் கொள்ளும்.\n\nSection::::மருத்துவம்.\nஉடனடியாக கொடுக்கை அகற்ற வேண்டியது மிக மிக முக்கயமான ஒன்றாகும். இது நச்சு மேலும் உடலினுள் உட்செலுத்தப்படுவதைத் தடுக்கும். மருத்துவ உதவி உடனே நாடப்பட வேண்டும். தேனீ கொட்டுக்கு சில பாரம்பரிய வைத்தியமுறைகளும் முன்வைக்கபடுகின்றன.\n"}
{"id": "143395", "url": "https://ta.wikipedia.org/wiki?curid=143395", "title": "தேனீ நச்சு", "text": "தேனீ நச்சு\n\nதேனீ நச்சு \"(Apitoxin)\" என்பது தேனீ ஒரு விலங்கைக் கொட்டும் போது கொடுக்கின் மூலம் செலுத்தப்படும் நச்சு. இது நிறமற்றது; கசப்புச் சுவையுடையது; அமிலத் தன்மை கொண்டது. வேதியியல் அடிப்படையில் இது பல்வேறு புரதங்கள் சேர்நத ஒரு கலவை.\n\nஇது அழற்சி தடுக்கும் பண்பும் குருதி உறைதல் தடுக்கும் பண்பும் கொண்டுள்ளதால் சில வாத நோய்களுக்கு மருந்தாகப் பயன்படுகிறது.\n"}
{"id": "143417", "url": "https://ta.wikipedia.org/wiki?curid=143417", "title": "கம்சாத்கா தீபகற்பம்", "text": "கம்சாத்கா தீபகற்பம்\n\nகம்சாத்கா தீபகற்பம் (\"Kamchatka Peninsula\", , \"பலுஓஸ்திரொவ் கம்சாத்கா\") என்பது உருசியாவின் தூர-கிழக்குப் பகுதியில் அமைந்துள்ள ஒரு தீபகற்பம் ஆகும். இது 1250 கிமீ (780 மைல்) நீளமும் 472,300 சதுரகிமீ (182,400 சதுர மைல்) பரப்பளவும் கொண்டது. இப்பிராந்தியம் பசிபிக் பெருங்கடலின் கிழக்குப் பகுதிக்கும் ஓக்கோத்ஸ்க் கடலுக்கும் இடையில் உள்ளது.\n\nகம்சாத்கா தீபகற்பம், கொமாண்டர் தீவுகள், கரகின்ஸ்கி தீவு ஆகியவை சேர்ந்த பிரதேசம் உருசியக் கூட்டமைப்பின் நிருவாக அலகுகளில் ஒன்றான கம்சாத்கா கிராய் என அழைக்கப்படுகிறது. இங்கு வாழும் 322,079 மக்களில் பெரும்பான்மையோர் உருசியர்கள். இவர்களை விட 8,743 பேர் (2002) கோரியாக்கள் ஆவர். அரவாசிக்கும் மேற்பட்டோர் (179,526 பேர் 2010) பெத்ரொபாவ்லொவ்ஸ்க்-கம்சாத்கி பகுதியிலும், 38,980 பேர் அருகில் உள்ள யெலிசோவோ நகரிலும் வசிக்கின்றனர்.\n\nகம்சாத்கா தீபகற்பத்தில் கம்சாத்காவின் எரிமலைகள் அமைந்துள்ளன. இவை யுனெஸ்கோவின் உலகப் பாரம்பரியக் களங்களில் பட்டியலிடப்பட்டுள்ளன.\n\n"}
{"id": "143419", "url": "https://ta.wikipedia.org/wiki?curid=143419", "title": "அநாதை மருந்து", "text": "அநாதை மருந்து\n\nஅநாதை மருந்துகள் \"(Orphan drug)\" என்பவை அரிய நோய்களுக்குப் பயன்படுத்தப்படும் மருந்துகள் அல்லது உற்பத்திச் செலவு அதிகமுள்ள மருந்துகள் ஆகும். அரிய நோய்கள் உடையோர் உலகில் வெகு சிலரே இருப்பதால் அந்நோய்கட்கு மருந்து தயாரிப்போர் இல்லை. ஐக்கிய அமெரிக்கா மற்றும் ஐரோப்பியக் கூட்டமைப்பில் அநாதை மருந்துகளைத் தயாரிக்க அரசு நிதியுதவி வழங்கப்படுகிறது.\n"}
{"id": "143422", "url": "https://ta.wikipedia.org/wiki?curid=143422", "title": "ஆனந்தமைடு", "text": "ஆனந்தமைடு\n\n\"ஆனந்தமைடு\"' \"(Anandamide)\" என்பது கன்னாபினாய்டு வகையைச் சேரந்த நரம்பு மண்டலத்தில் உள்ள ஒரு தகவல் கடத்தி. இதன் வேதிப்பெயர் N-அரக்கிடானோயில் எத்தனால் அமைடு \"(N-arachidonoylethanolamide)\" என்பதாகும். ஆனந்தமைடு எனும் பெயர் ஆனந்தா என்ற சமசுகிருதச் சொல்லில் இருந்து பெறப்பட்டது.\n\nஆனந்தமைடு N-பாஸ்ஃபட்டைடில் எத்தனாலமைன் இல் இருந்து பல வழிகளில் தயாரிக்கப்படுகிறது.\n"}
{"id": "143424", "url": "https://ta.wikipedia.org/wiki?curid=143424", "title": "விரோதமைன்", "text": "விரோதமைன்\n\nவிரோதமைன் \"(Virodhamine)\" என்பது கன்னாபினாய்டு வகையைச் சேரந்த நரம்பு மண்டலத்தில் உள்ள ஒரு தகவல் கடத்தி ஆகும். இதன் வேதிப்பெயர் O -அரக்கிடானோயில் எத்தனால் அமைன் \"(O-Arachidonoyl ethanolamine)\" என்பதாகும். இதன் மூலக்கூறு வாய்பாடு C22H37NO2. விரோதமைடு எனும் பெயர் \"விரோதா\" எனும் சமஸ்கிருதச் சொல்லில் இருந்து பெறப்பட்டது.\n"}
{"id": "143427", "url": "https://ta.wikipedia.org/wiki?curid=143427", "title": "அமைலின்", "text": "அமைலின்\n\nஅமைலின் (\"Amylin, or Islet Amyloid Polypeptide)\" என்பது கணையத்தால் சுரக்கப்படும் புரத இயக்குநீர்களுள் ஒன்று. இது 37 அமினோ அமிலங்களால் ஆனது. இன்சுலின் சுரக்கப்படும் போது இதுவும் உடன் சுரக்கப்படுகிறது.\n\nஅமைலின் இரைப்பை இயக்கத்தைக் குறைக்கிறது. பசியாறும் உணர்வை \"(satiety)\" உண்டாக்குகிறது. இதன் மூலம் உணவு உண்டதும் உருவாகும் இரத்த சர்க்கரை உயர்வைக் குறைக்கிறது.\n\nஅமைலினை ஒத்த வேதிப்பொருளான ப்ராம்லினிடைடு சர்க்கரை நோய் மருந்தாகப் பயன்படுகிறது.\n"}
{"id": "143437", "url": "https://ta.wikipedia.org/wiki?curid=143437", "title": "நீரிழிவு நோய் (இரண்டாவது வகை)", "text": "நீரிழிவு நோய் (இரண்டாவது வகை)\n\nஇன்சுலின் சாராத நீரிழிவு (அல்லது) முதுமை தொடக்க நீரிழிவு என்று முன்பு அழைக்கப்பட்ட இரண்டாவது வகை நீரிழிவு (Diabetes mellitus type 2), இன்சுலின் எதிர்ப்பு, ஒப்பீட்டளவில் இன்சுலின் குறைபாடு ஆகியவற்றின் காரணமாக நம் இரத்தத்தில் சர்க்கரை அளவுகளை அதிகப்படுத்தும், ஒரு வளர்சிதைமாற்ற நோயாகும். அடிக்கடி சிறுநீர் கழித்தல் (polyuria), அதிகமாக தாகமெடுத்தல் (polydipsia), அளப்பரிய பசி (polyphagia) ஆகியவை இந்நோயின் மரபார்ந்த அறிகுறிகளாகும். மொத்த நீரிழிவு நோயாளிகளில் இரண்டாம் வகை நீரிழிவு உள்ளவர்கள் தொண்ணூறு சதவிகிதமும் (90%), மற்ற பத்து சதவிகிதத்தினர் (10%) முதன்மையாக முதலாம் வகை நீரிழிவு (Diabetes mellitus type 1), கர்ப்பகால நீரிழிவு (gestational diabetes) கொண்டவர்களாகவும் உள்ளனர். இந்நோய் உருவாவதற்கு, மரபியல் முன்னிணக்கம் கொண்டவர்களில், உடற் பருமன் ஒரு முதன்மைக் காரணியாக விளங்குகிறது.\n\nஉணவுமுறையைச் சீரமைப்பதன் மூலமும், உடற்பயிற்சியினை அதிகரிப்பதன் மூலமும் இரண்டாம் வகை நீரிழிவினை ஆரம்பத்தில் கட்டுப்படுத்த முடியும். ஆனால், இவ்வித முயற்சிகளால் இரத்த குளுக்கோசு அளவுகளைப் போதுமான அளவுக் குறைக்க முடியாத பட்சத்தில் மெட்ஃபார்மின், இன்சுலின் போன்ற மருந்துகள் தேவைப்படலாம். இங்ஙனம், இன்சுலினை உபயோகிப்பவர்கள் இரத்த சர்க்கரை அளவுகளைக் கண்காணிப்பதை வழக்கமாகக் கொள்ள வேண்டும்.\n\nகடந்த ஐம்பது ஆண்டுகளில் உடற்பருமன் உடையவர்கள் அதிகரித்ததைப்போல நீரிழிவு நோயாளிகளும் குறிப்பிடும்வண்ணம் அதிகரித்துள்ளனர். தோராயமாக 1985-ஆம் ஆண்டு கணக்கின்படி 30 மில்லியன் மக்கள் நீரிழிவினால் பாதிக்கப்பட்டிருந்தனர். ஆனால், 2010-ஆம் ஆண்டில் இத்தொகை 285 மில்லியனாக உயர்ந்துள்ளது. நீண்டகாலம் இரத்தத்தில் அதிக அளவு சர்க்கரை இருப்பதால் மாரடைப்பு, பக்கவாதம், கூழ்மப்பிரிப்புத் தேவைப்படும் சிறுநீரகச் செயலிழப்பு, விரல்களில் குருதியோட்டம் குறைவதால் உறுப்பு நீக்கம் செய்தல், நீரிழிவுசார் விழித்திரை நோய் (diabetic retinopathy) ஆகியவை ஏற்படுகிறது. நீரிழிவு முதலாம் வகையிலுள்ள தீவிரச் சிக்கலான கீட்டோ அமிலத்துவம் (ketoacidosis), நீரிழிவு இரண்டாம் வகையில் ஏற்படுவது வழக்கமில்லாதது என்றாலும், கீட்டோன்-சாரா இரத்த சர்க்கரை மிகைப்பு (nonketonic hyperglycemia) இந்நோயாளிகளில் ஏற்படலாம்.\n\nSection::::இரண்டாம் வகை நீரிழிவின் அறிகுறிகளும் உணர்குறிகளும்.\nஅடிக்கடி சிறுநீர் கழித்தல் (polyuria), அதிகமாக தாகமெடுத்தல் (polydipsia), அதிகமாகப் பசியெடுத்தல் (polyphagia), எடை குறைதல் ஆகியவை இந்நோயின் மரபார்ந்த அறிகுறிகளாகும்.\n\nSection::::சிக்கல்கள்.\nஇரண்டாம் வகை நீரிழிவு நாம் வாழும் காலத்தை பத்தாண்டு குறைக்கவல்ல ஒரு நாள்பட்ட நோயாகும். இது பகுதியாகக் கீழ்காணும் பல்வேறு உடல்நலச் சிக்கல்களுடன் தொடர்புடையதால் விளைவதாகும்: இதயக்குழலிய நோய், பக்கவாதம் ஆகியவை நிகழ இரண்டிலிருந்து நான்கு மடங்கு அதிகமான இடரினைக் கொண்டிருப்பது, கீழ்விரலை நீக்குவது இருபது மடங்கு அதிகரிப்பது, அதிக அளவு மருத்துவமனையில் சிகிச்சை பெறவேண்டிய கட்டாயம் ஆகியவற்றைக் கூறலாம். வளர்ந்த நாடுகளிலும், மிகுதியாகப் பிற இடங்களிலும் நீரழிவு நோய் இல்லாதவர்களுடன் ஒப்பிடும்போது நீரழிவு இரண்டாம் வகை உள்ளவர்களில் இந்நோய் காயமில்லாத குருட்டுத் தன்மை, நாள்பட்ட சிறுநீரகச் செயலிழப்பு நிகழப் பெருங்காரணியாக விளங்குகிறது. நீரழிவு இரண்டாம் வகையானது மூளையசதி நோய் (Alzheimer's disease), இரத்தநாளம் சார்ந்த அறிவாற்றல் இழப்பு (vascular dementia) முதலிய நோய்களின் செயல்முறைகள் மூலம் உணரறிவிய செயல் பிறழ்ச்சி (cognitive dysfunction), உளக்கேடு (dementia) ஆகிய இடர்கள் அதிகம் நிகழ்வதுடன் தொடர்புபடுத்தப்பட்டுள்ளது. அடிக்கடி கிருமிகளால் தாக்கப்படுதல், பால்வினை செயல் பிறழ்ச்சி முதலியன பிற சிக்கல்களாகும்.\n\nSection::::காரணங்கள்.\nவாழும் முறை, மரபியல் காரணிகள் ஆகியவைகளின் இணைவினால் இரண்டாம் வகை நீரிழிவு உருவாகிறது. இவற்றில் உணவு முறை, உடல் பருமன் போன்றவைத் தனிப்பட்டவரின் கட்டுபாட்டிற்குள் இருந்தாலும் வயது, பாலினம், மரபியல் ஆகியவை ஒருவரின் கட்டுப்பாட்டிற்குள் இல்லாதவையாகும்.. தூக்கக் குறைவு, கரு வளரும்போது உள்ள ஊட்டச்சத்து நிலைமை ஆகியவை இரண்டாம் வகை நீரிழிவுடன் தொடர்புபடுத்தப்பட்டுள்ளது.\n\nSection::::வாழும் முறை.\nபல்வேறு வாழும் முறைக் காரணிகள் இரண்டாம் வகை நீரிழிவு உருவாவதில் முக்கியப் பங்கு வகிக்கின்றன: உதாரணமாக, உடல் பருமன், தேவையான உடல் உழைப்பு இல்லாதது, உணவுக் குறைபாடுகள், மன இறுக்கம், நகரமயமாதல் ஆகியவற்றைக் கூறலாம். உடலில் உள்ள அதிகப்படியான கொழுப்பு 64% ஆண், 77% பெண் நோயாளிகளுடன் தொடர்புபடுத்தப்பட்டுள்ளது. பல உணவுகள், உதாரணமாக இனிப்பூட்டப்பட்ட பானங்களை அளவுக்கு அதிகமாக பருகுதல், உணவில் உள்ள கொழுப்பு வகைகள் ஆகியவை இரண்டாம் வகை நீரிழிவு உருவாவதில் பங்காற்றுவதாகத் தெரிகிறது.\n\nSection::::மரபியல்.\nபெரும்பாலான நீரிழிவு நோயாளிகளில் பல மரபணுக்கள் தொடர்புடைவையாக உள்ளன. ஒவ்வொரு மரபணுவும் சிறிய அளவு பங்களித்து இரண்டாம் வகை நீரழிவு உருவாவதற்கான நிகழ்தகவை அதிகரிக்கின்றன. 2011-ஆம் ஆண்டு ஆய்வுகளின்படி முப்பத்தியாறுக்கும் அதிகமான மரபணுக்கள் இரண்டாம் வகை நீரழிவு உருவாவதற்கான சூழ் இடருக்கு பங்களிக்கின்றன. என்றாலும், இந்நோயின் மொத்த மரபுப் பொதிவுகளைக் கணக்கில் கொள்ளும்போது, இதுவரைக் கண்டறியப்பட்ட அனைத்து மரபணுக்களின் பங்கு பத்து சதவிகிதமேயாகும்.\n\nஅரிதாக, ஒரேயொரு மரபணு முறைபிறழ்வினால் சிலருக்கு நீரிழிவு நோய் ஏற்படுகின்றது (ஒற்றைப்பரம்பரையலகு நீரிழிவு வடிவம்). உதாரணங்கள்: இளையவர்களில் காணப்படும் முதிர்ச்சி-தொடக்க நீரிழிவு [maturity onset diabetes of the young (MODY)], டோனஃகு கூட்டறிகுறி, ராப்சன்-மென்டென்ஹால் கூட்டறிகுறி. இளைய நீரிழிவு நோயாளிகளில் ஒன்றிலிருந்து-ஐந்து சதவிகிதத்தினர் இளையவர்களில் காணப்படும் முதிர்ச்சி-தொடக்க நீரிழிவினைக் கொண்டவர்களாக உள்ளனர்.\n\nSection::::மருத்துவக் காரணங்கள்.\nபல மருந்துகளும் உடல்நலக் குறைபாடுகளும் நீரிழிவு நோய் உண்டாவதற்கான முன்னிணக்கத்தைத் தூண்ட முடியும். உதாரணமாக கீழ்வரும் மருந்துகளைக் கூறலாம்: சிறுநீரகமுனைச்சுரப்பு இயக்க நீர்ப்பொருள்கள் (குளுக்கோக்கார்டிகாய்டுகள்), தையசைடுகள், பீட்டா-அண்ணீரக இயக்கிகள், ஆல்ஃபா-நச்சுயிரிப் பெருக்கத் தடுப்பிகள் (இன்ட்டர்ஃபெரான்கள்). முன்பு கர்ப்பகாலத்தில் நீரிழிவு நோய்க்குட்பட்டவர்கள் இரண்டாம் நிலை நீரிழிவு நோயாளிகளாக உருவாவதற்கான சாத்தியங்கள் அதிக அளவு உள்ளன. இந்நோயுடன் தொடர்புடைய பிற உடல் நலக்கேடுகள்: அங்கப்பாரிப்பு (acromegaly), குஷிங் கூட்டறிகுறி (Cushing's syndrome), மிகை தைராய்டு சுரப்பிச் செயலாக்கம் (hyperthyroidism), பியோகுரோமோசைடோமா மற்றும் குளுக்ககோனோமா போன்ற சில புற்று நோய்கள். விரையில் உற்பத்தியாகும் இயக்கு நீர் (டெஸ்டோஸ்டிரோன்) குறைபாட்டுடனும் இரண்டாம் நிலை நீரிழிவு தொடர்புபடுத்தப்பட்டுள்ளது.\n\nSection::::நோய்க்கூற்று உடலியக்கவியல்.\nஇரண்டாம் நிலை நீரிழிவானது முதன்மையாக தசைகளிலும், கொழுப்புத் திசுக்களிலும் உள்ள இன்சுலின் எதிர்ப்புத் தன்மையினால் விளைவதாகும். இதுவே, தீவிரமடைந்து வரும் நோயாளிகளில் ஈடுசெய்ய போதுமான இன்சுலின் உற்பத்தியினை பீட்டா செல்கள் செய்ய முடியாத நிலை விளைகிறது. இத்துடன் சேர்த்து, இரத்த இன்சுலின் அளவுகளால் கட்டுப்படுத்தப்படும், கல்லீரலிருந்து வெளிப்படும் முறையற்ற குளுக்கோசு ஆகியவற்றால் இரத்தத்தில் சர்க்கரை அளவுகள் உயர்ந்து காணப்படுகின்றது. மற்ற சாத்தியமான முக்கிய செயல்படுமுறைகளாக கொழுப்பு திசுக்களில் கொழுமியங்கள் அதிகமாக சிதைவடைவது, இன்கிரடின் (இரையக குடலிய இயக்குநீர்) குறைபாடு மற்றும் எதிர்ப்புத்தன்மை, இரத்தத்தில் அதிக குளூக்கொகான் அளவுகள், சிறுநீரகங்களில் அதிக அளவு நீர்மங்கள் உறிஞ்சப்படுதல், மைய நரம்பு மண்டலம் வளர்சிதைமாற்றத்தை சரியாக நெறிப்படுத்தாமல் இருப்பது ஆகியவற்றைக் கூறலாம்.\n\nSection::::நோயறிதல்.\nநோய் அறிகுறிகளுடன், ஒரேயொரு அதிக அளவிலான இரத்த நீர்ம குளுக்கோசு அளவுகளைக் கொண்டிருப்பவரை நீரிழிவு கொண்டவர் என வரையறுக்கலாம் என்று உலக சுகாதார அமைப்பு கூறுகிறது. அப்படியில்லையென்றால், இரத்த நீர்ம குளுக்கோசு அளவுகள் ஒன்று அல்லது இரண்டு முறை உயர்ந்திருப்பதை வைத்தும் கணக்கிட முடியும்:\n\nSection::::பிரித்தறிதல்.\nநீரிழிவு நோயாளிகளை உலகளாவிய பிரித்தறியும் சோதனைகளைக் கொண்டு தேர்ந்தெடுப்பது என்பது நோய்க்கண்டறிதலை மேம்படுத்தும் என்பதற்கு ஆதாரங்கள் இல்லாததால் எந்தவொரு பெருங்குழுமமும் இவற்றைப் பரிந்துரை செய்யவில்லை. பெரியவர்களில் நோய் அறிகுறிகளில்லாத ஆனால் இரத்த அழுத்தம் 135/80 மில்லிமீட்டர் பாதரசம் (mmHg) அளவுகளுக்கு மேல் இருப்பவர்களுக்குப் பிரித்தறியும் சோதனைகளைச் செய்ய வேண்டும் என்று ஐக்கிய அமெரிக்கத் தடுப்பு சிறப்புப் பணிப்பிரிவு பரிந்துரைக்கின்றது. இந்த அளவுகளுக்கு கீழ் இரத்த அழுத்தம் உள்ளவர்களுக்கு, பிரித்தறியும் சோதனைகளைச் செய்ய வேண்டும் அல்லது வேண்டாம் என்று பரிந்துரைக்க போதிய ஆதாரங்கள் இல்லை. அதிக அளவு நீரிழிவிற்கான இடரினைக் கொண்டவர்களில் மட்டும் இச்சோதனைகளைச் செய்யலாமென உலக சுகாதார அமைப்பு பரிந்துரைச் செய்கின்றது. ஐக்கிய அமெரிக்காவில் நீரிழிவிற்கான அதிக இடரினைக் கொண்ட குழுக்கள்: நாற்பத்தியைந்து வயதிற்கும் மேற்பட்டவர்கள், நீரிழிவு சொந்தங்களைக் கொண்டவர்கள், சில இனக் குழுக்கள் (இஸ்பானிக்குகள், ஆப்பிரிக்க அமெரிக்கர்கள், அமெரிக்கப் பழங்குடியினர்), கர்ப்பகால நீரிழிவு வரலாற்றினைக் கொண்டவர்கள், பலவுறை அண்ட நோய்கூட்டறிகுறி (polycystic ovary syndrome) கொண்டவர்கள், அதீத எடை உள்ளவர்கள், வளர்சிதைமாற்ற நோய்கூட்டறிகுறி உள்ளவர்கள்.\n\nSection::::தடுப்பு முறைகள்.\nசரியான சத்துணவு, சீரான உடற்பயிற்சிகள் மூலம் இரண்டாம் வகை நீரிழிவு ஆரம்பிப்பதைத் தடுக்கவோ அல்லது காலதாமதம் செய்யவோ முடியும். தீவிர வாழும் முறை மாற்றங்களைக் கொண்டுவருவதன் மூலம் இந்நோய் வருவதற்கான இடரினைப் பாதிக்கும் மேல் குறைக்க முடியலாம். ஒருவரின் முதலில் உள்ள எடை அல்லது பின்வரும் எடைக் குறைவைக் கணக்கிடாமலும் உடற்பயிற்சி செய்வதன் மூலம் நல்ல விளைவுகளை ஏற்படுத்த முடியும். உணவு பழக்க முறை மாற்றங்களினால் மட்டும் விளையும் நோய்க்குறைப்பு ஆதாயங்களுக்கான ஆதாரங்கள் குறைவே; பச்சைக் காய்கறிகள் அதிக அளவு உள்ள உணவிற்கும், இனிப்பூட்டப்பட்ட பானங்களை பருகுவதைக் குறைப்பதனால் விளையும் நன்மைகளுக்கும் சில ஆதாரங்கள் உள்ளன. குறையுடைய குளுக்கோசு சகிப்புத்தன்மை உள்ளவர்களில், உணவு முறை மாற்றங்கள், உடற்பயிற்சி, மெட்ஃபார்மின்/அகார்போசு ஆகியன நீரிழிவு உருவாவதிற்கான இடரினைக் குறைக்கலாம். ஆனால், வாழும் முறை மாற்றங்கள் மெட்ஃபார்மினைக் காட்டிலும் அதிகப் பயனுள்ளதாகும்.\n\nSection::::நோய் மேலாண்மை.\nவாழும் முறைகளில் குறுக்கிட்டு செய்யும் மாற்றங்கள், இதயக்குழலிய நோய் இடர் காரணிகளைக் குறைத்தல், இரத்த குளுக்கோசு அளவுகளை சாதாரண அளவில் வைத்திருத்தல் போன்றவை இரண்டாம் நிலை நீரிழிவைச் சமாளிப்பதற்கான வழி முறைகளின் ஒருமுகப்படுத்திய நோக்கமாகும். புதிதாகக் கண்டறியப்பட்ட இரண்டாம் வகை நோயாளிகள் தங்களின் இரத்த குளுக்கோசு அளவுகளைச் சுயப்பரிசோதனைச் செய்து கொள்வதை 2008-ஆம் ஆண்டில் ஐக்கிய இராச்சிய தேசிய நலச் சேவை மையம் பரிந்துரைச் செய்திருந்தது, என்றாலும் இன்சுலின் பன்முகச் சிகிச்சைக்கு உட்படாதவர்கள் சுயப் பரிசோதனை செய்து கொள்வதன் பயன் கேள்விக்குரியதே. பிற இதயக் குழலிய நோய் இடர் காரணிகளை உயர் இரத்த அழுத்தம், அதிகக் கொலஸ்டிரால், சிறுநீரில் நுண்ணியவெண்புரத (ஆல்புமின்) அளவுகள்] சமாளிப்பது ஒருவரின் வாழ்நாளைக் கூட்டுகிறது எனலாம். செந்தர இரத்த சர்க்கரையைக் குறைப்பதுடன் ஒப்பீடு செய்யும்போது, தீவிரமாக இரத்த சர்க்கரையைக் குறைப்பது மரணத்தைக் குறைப்பதாகத் தெரியவில்லை. சிகிச்சையின் இலக்கானது குறிப்பாக கிளைக்கோசிலாக்கப்பட்ட ஈமோகுளோபின் (HbA1C) அளவுகளை ஏழு சதவிகிதத்திற்கும் கீழாகக் குறைப்பது அல்லது உண்ணாநிலை குளுக்கோசு [6.7 மில்லிமோல்/லிட்டர் (120 மில்லிகிராம்/டெசிலிட்டர்)] அளவுகளுக்குக் கீழாகக் குறைப்பதென்றாலும் இத்தகு இலக்குகள் தாழ்நிலை இரத்தச் சர்க்கரை அளவினால் ஏற்படும் குறிப்பிட்ட இடர்கள், வாழும் காலம் ஆகியவற்றைக் கருத்தில் கொண்டு மருத்துவரின் ஆலோசனையின் பேரில் மாற்றப்படலாம்.\n\nSection::::வாழ்வு முறை.\nசரியான உணவு, உடற்பயிற்சி ஆகியவையே நீரிழிவினை ஒரு கட்டுப்பாட்டிற்குள் வைத்திருக்கத் தேவையான அடிப்படைகளாகும். அதிக அளவு உடற்பயிற்சி செய்தல் நல்ல, சிறப்பான விளைவுகளை ஏற்படுத்தும். நடத்தல், ஓடுதல், நீந்துதல் முதலிய இதயம், நுரையீரல் முதலியவற்றுக்கு நன்மை பயக்கும் காற்றுப்பயிற்சி உடற்பயிற்சிகளைச் செய்வது கிளைக்கோசிலாக்கப்பட்ட ஈமொக்லோபின் அளவுகளைக் குறைக்கிறது, இன்சுலின் உணர்திறனைக் கூட்டுகிறது. உடல்வலு ஏற்றும் உடற்பயிற்சிகளும் உபயோகமானதே என்றாலும் இந்த இருவித உடற்பயிற்சிகளையுமே செய்வது மேலும் சிறப்பானதாக இருக்கலாம் நீரிழிவு நோயாளிகளுக்கான உணவு எடைக் குறைப்பதை அதிகப்படுத்துவதாக இருப்பது மிக அவசியம். எனினும், இவ்வித சிறந்த உணவு எது என்று தீர்மானிப்பது மாறுபட்ட கருத்துகளைக் கொண்டது. குறைந்த சர்க்கரை உயர்த்தல் குறியீடு உள்ள உணவு இரத்தச் சர்க்கரை அளவுகளைக் கட்டுபாட்டிற்குள் வைத்திருப்பதை மேம்படுத்துவதாகக் கண்டறியப்பட்டுள்ளது. பண்பாட்டிற்கு உகந்தக் கல்வியினைக் கொடுப்பது இரண்டாம் வகை நீரிழிவு நோயாளிகள் தங்கள் இரத்தச் சர்க்கரை அளவுகளைக் குறைந்தப்பட்சம் ஆறுமாதக் காலத்திற்காவது ஒரு கட்டுபாட்டில் வைத்திருக்க உதவக்கூடும். மிதமான அளவு இரத்தச் சர்க்கரை அளவு உயர்ந்தவர்களில் இத்தகு வாழ்க்கை முறை மாற்றங்களினால் எந்தவொரு மேம்பாடும் ஆறு வாரங்களுக்குள் ஏற்படாவிட்டால், இந்நோயாளிகள் மருந்துகளை எடுத்துக்கொள்ள வேண்டியிருக்கும்.\n\nSection::::மருந்துகள்.\nநீரிழிவிற்கு எதிரான பல்வேறு வகை மருந்துகள் உள்ளன. மெட்ஃபார்மின் மரணவீதத்தைக் குறைப்பதற்கான நல்ல ஆதாரங்கள் இருப்பதால், பொதுவாக முதலில் பரிந்துரைக்கப்படுகிறது. வாய்வழி மருந்துகளுடனோ அல்லது தனியாகவோ இன்சுலின் ஊசிகள் பயன்படுத்தப்படுகின்றன. இரண்டாம் வகை நீரிழிவை குணப்படுத்த உபயோகிக்கப்படும் பிற மருந்து வகைகள் பின்வருமாறு: சல்போனைல்யூரியாக்கள், சல்போனைல்யூரியா இல்லாத சுரப்புத் தூண்டிகள், கிளைக்கோசைல் நீராற்பகுப்பித் தடுப்பிகள் (கிளைக்கோசைடு நீராற்பகுப்பித் தடுப்பிகள்), தியசோலிடின்டையோன்கள். இருந்தபோதிலும், சிறுநீரக, கல்லீரல் பிரச்சனைகள் உள்ளவர்கள் மெட்ஃபார்மினை உபயோகிக்கக் கூடாது.\n\nவாய்வழி மருந்துகளைத் தொடரும்போதும், இன்சுலினை உபயோகிக்க நேர்ந்தால் இரவில் நெடுநேரம் செயல்புரியும் தயாரிப்பைச் சேர்க்கிறார்கள் மருந்து அளவுகள் அதற்கேற்றார்போல் அதிகப்படுத்தப்படுகிறது. இரவில் கொடுக்கும் இன்சுலின் போதுமான விளைவை ஏற்படுத்தாதபோது, ஒரு நாளைக்கு இருமுறை இன்சுலினைப் பயன்படுத்துவது மேம்பட்ட நோய் கட்டுபாட்டினைக் கொண்டுவரலாம். நெடுநேரம் செயல்புரியும் இன்சுலின்கள் (கிளார்ஜின், டெடமிர் போன்றவை), என்.பி.எச் (NPH) இன்சுலினைக் காட்டிலும் மேம்பட்டவை இல்லையென்றாலும், இவற்றைத் தயாரிக்கும் செலவு மிக அதிகமாக உள்ளதால் திறம்பட்ட விலை இவைகளுக்கு 2010-ஆம் ஆண்டு வரை இல்லை. கர்ப்பிணிகளுக்கு இன்சுலின் சிகிச்சையே பொதுவாகச் சிறந்ததாகும். அழற்சிக்கெதிரான மருத்துகள் இவ்வகை நீரிழிவைத் தடுப்பதில் பயன் தரக்கூடிய சாத்தியங்கள் உள்ளதாகக் கருதப்படுகிறது.\n\nSection::::அறுவைச் சிகிச்சை.\nபருமனாக இருப்பவர்களில் நீரிழிவைக் கட்டுபடுத்த/சிகிச்சையளிக்க இரையக மாற்று வழி இணைப்பறுவை செய்வது பயனுள்ள நடவடிக்கையாகத் தெரிகிறது. இந்த அறுவைச் சிகிச்சைக்குப் பின் பலரும் சாதாரணமான இரத்த சர்க்கரை அளவுகளை மருந்துகளின் துணைக் கொண்டோ அல்லது துணை இல்லாமலோ பேண முடிகிறது. இதனால், நீண்ட நாள் மரணவீதம் குறைந்துள்ளது என்றாலும், அறுவைச் சிகிச்சைக்குப்பின் ஒரு சதவிகிதத்திற்கும் குறைவான சில குறைந்த-நாள் மரண இடர் உள்ளதெனலாம் . அறுவைச் சிகிச்சை செய்ய சரியான உடல் பருமயெண் பகுப்பளவுகள் எவை என்பதுக் குறித்த விவரங்கள் இன்னமும் தெளிவாகத் தெரியவில்லை.\n\nSection::::நீரிழிவு நோய்ப்பரவு இயல்.\nஉலக அளவில் 2010- ஆம் ஆண்டில் இரண்டாம் வகை நீரிழிவு நோய்க் கொண்டவர்கள் 285 மில்லியன் என மதிப்பீடுச் செய்யப்பட்டது. இது மொத்த நீரிழிவு நோயாளிகளில் தொண்ணூறு சதவிகிதமாகும் (90%). இது உலகத்தில் உள்ள மொத்த பெரியவர்கள் தொகையில் ஆறு சதவிகிதத்திற்கு (6%) சமமானதாகும். நீரிழிவானது வளர்ந்த, வளரும் நாடுகளில் காணப்படும் ஒரு பொதுவான நோயாகும். சில இனக் குழுக்களைப் (பசுபிக் தீவினர், எசுப்பானியர்கள், அமெரிக்கப் பழங்குடியினர்) போலவே பெண்களும் நீரிழிவிற்கான அதிகமான இடரினைக் கொண்டுள்ளார்கள். இது மேற்கத்திய வாழும் முறைகளுக்குச் சில இனக் குழுக்கள் கொண்டிருக்கும் உணர்வுகள் காரணமாக இருக்கலாம். சம்பிரதாயமாகப் பெரியவர்களுக்குத்தான் இரண்டாம் வகை நீரிழிவு வரும் என்று கருதப்பட்டாலும், தற்போதைய குழந்தைகளின் பருமன் கூடுவதற்கு இணையாக இந்நோய் அவர்களில் அதிகமாகக் கண்டறியப்படுகிறது.\n\nநீரிழிவு நோய் விகிதம் 1985-ல் 30 மில்லியனாக மதிப்பீடு செய்யப்பட்டது 1995-ல் 135 மில்லியனாக உயர்ந்து பின் 2005-ல் 217 மில்லியனாக அதிகரித்துள்ளது. இந்த அளவு அதிகரித்திருப்பதற்கான முதன்மைக் காரணங்களாக உலகளாவிய மக்கள்தொகை முதுமையடைவது, உடற்பயிற்சி செய்வதுக் (உடல் உழைப்பு) குறைந்துபோனது, பருமனாவது அதிகரிப்பது ஆகியவற்றைக் கூறலாம். 2010-ஆம் ஆண்டு கணக்கின்படி, நீரிழிவு நோயாளிகள் பெருமளவு உள்ள ஐந்து நாடுகள்: இந்தியா (31.7 மில்லியன்), சீனா (20.8 மில்லியன்), ஐக்கிய அமெரிக்கா (17.7 மில்லியன்), இந்தோனேசியா (8.4 மில்லியன்), ஜப்பான் (6.8 மில்லியன்). உலக சுகாதார நிறுவனம் நீரிழிவை உலக அளவில் கொள்ளை நோயாக அங்கீகரித்துள்ளது..\n\nSection::::நீரிழிவு நோய் வரலாறு.\nநீரிழிவு நோய் முதலில் விவரிக்கப்பட்ட நோய்களுள் ஒன்றாகும். எகிப்திய பழங்காலத்துச் (தோராயமாக கி.மு. 1500-ல்) சுவடிகளில் பெருமளவு சிறுநீர் போவதுக் குறித்துக் குறிப்பிட்டுள்ளது. இங்ஙனம் முதன்முதலில் குறிப்பிடப்பட்டவை முதலாம் வகை நீரிழிவாகக் கருதப்படுகிறது. சமகாலத்தில், இந்திய மருத்துவர்களும் இந்நோயினைக் கண்டறிந்து, சிறுநீரில் எறும்புகள் மொய்ப்பதை வைத்து, மதுமேகம் அல்லது சிறுநீரில் தேன் எனப் பாகுபாடு செய்தார்கள். \"நீரிழிவு\" அல்லது \"போதல்\" என்னும் சொற்றொடர் முதலில் கி.மு. 230-ல் அபோல்லோனியசு என்னும் கிரேக்க மருத்துவரால் உபயோகப்படுத்தப்பட்டது. காலென் என்னும் மருத்துவர் தன் பணிநாளில் இரண்டே இரண்டு நோயாளிகளைப் பார்த்ததாகக் கூறியதிலிருந்து ரோமப் பேரரசின்போது இந்நோய் மிக அரிதாக இருந்ததாகத் தெரிகிறது. முதலாம் வகை, இரண்டாம் வகை நீரிழிவுகள் தனித்தனியான நோய்களாக முதன் முதலில் இந்திய மருத்துவர்களான சுஷ்ருதா, சாரகா ஆகியோரால் கி.பி. 400-500 -ல் முதலாம் வகை நீரிழிவு இளையவர்களுடனும், இரண்டாம் வகை அதிக உடற்பருமன் உடையவர்களுடன் தொடர்புள்ளதாகப் பாகுபாடுச் செய்யப்பட்டன. \"மதுமேகம்\" அல்லது \"தேனிலிருந்து\" என்னும் சொற்றொடர் பிரித்தானியர் ஜான் ரோலே என்பவரால் அடிக்கடிச் சிறுநீர் போவதுடன் தொடர்புடைய வெற்று நீரிழிவு (Diabetes insipidus) நோயிலிருந்து வேறுபடுத்த 1700-ஆம் ஆண்டுகளில் சேர்க்கப்பட்டது. பிரெடெரிக் பான்டிங், சார்லஸ் பெஸ்ட் ஆகிய கனேடிய மருத்துவ அறிவியலாளர்களால் 1921-1922-ல் இன்சுலின் உருவாக்கப்பட்ட இருபதாம் நூற்றாண்டின் ஆரம்ப காலம் வரைத் திறம்பட்டச் சிகிச்சை முறைகள் இந்நோய்க்கு உருவாக்கப்படவில்லை. இதன் பிறகு, 1940-ஆம் ஆண்டில் நீள்வினை இன்சுலின் (long acting insulin) என்.பி.எச். உருவாக்கப்பட்டது.\n\n\n"}
{"id": "143440", "url": "https://ta.wikipedia.org/wiki?curid=143440", "title": "பார்த்திபேந்திரச் சோழன்", "text": "பார்த்திபேந்திரச் சோழன்\n\nபார்த்திபேந்திரச் சோழன் கல்கி எழுதிய பார்த்திபன் கனவு புதினத்தில் கூறப்படும் ஒரு சோழ மன்னன் ஆவான். இவன் காலத்தில் சோழ அரசு பல்லவர் அரசுக்கு அடங்கிய ஒரு குறுநில அரசாக விளங்கியது. அதன் பழைய புகழை மீட்குமாறு தன் மகனான விக்கிரமன் என்பவனிடம் கூறுகிறான். பல்லவர் அரசுக்கு பார்த்திபன் கப்பம் கட்ட மறுத்ததால் இரு அரசுகளுக்கும் போர் மூழ்கிறது. அதில் வீரமரணம் அடையும் தருவாயில் ஒரு சிவனடியாரிடம் தன் மகனை பேரரசனாக்குமாறு வேண்டுகிறார். அதற்கு சிவனடியார் நீ இறக்கும் தருவாயில் கேட்டதால் நீ கேட்டதைச் செய்கிறேன் எனக்கூறுகிறார். தாங்கள் யார் என்று பார்த்திபன் கேட்க சிவனடியார் தன் வேசத்தை கலைக்கிறார். அவரே பல்லவர்களின் பேரரசரான முதலாம் நரசிம்ம பல்லவன் என்ற மாமல்லன்.\n\nபார்த்திபன் கனவு முடிவில் சோழர்கள் பார்த்திபன் கூறிய \"இழந்த புகழை மீட்டல்\" என்ற கொள்கையின் படியே பிற்காலத்தில் பேரரசாக விழங்கினார்கள் என்று வர்ணிக்கப்பட்டிருந்தது.\n"}
{"id": "143446", "url": "https://ta.wikipedia.org/wiki?curid=143446", "title": "அரபு-இசுரேல் முரண்பாடு", "text": "அரபு-இசுரேல் முரண்பாடு\n\nஅரபு - இசுரேல் முரண்பாடு (, , \"Al-Sura'a Al'Arabi A'Israili\"; , \"Ha'Sikhsukh Ha'Yisraeli-Aravi\") என்பது நடு கிழக்கில், அராபியர்களுக்கும் யூதர்களுக்குமிடையிலான அரசியல் மோதல்களும் பொது பகையுமாகும். இம்முரண்பாட்டுக்கான அடிப்படைக் காரணமாகக் கருதப்படுவது 19ம் நூற்றாண்டின் இறுதியில் ஏற்பட்ட சீயோனிச எழுச்சியும் அராபிய தேசியவாதமுமாகும். 20ம் நூற்றாண்டின் தொடக்கத்தில் வெளிப்பட்ட இம் முரண்பாடு, 1948இல் இசுரேல் ஒரு தனி நாடாக உருவாகியதும், முழு அரபு நாடுகள் கூட்டமைப்புக்குமாக விரிவடைந்தது. யூதர்களின் கருத்துப்படி, அவர்கள் குறிப்பிடும் நிலப்பரப்பானது வரலாற்று தாயகமாகவும், அதே நேரத்தில் ஒன்றிணைந்த அராபிய இயக்கத்தின்படி அது வரலாற்று நோக்கில் பாலத்தீன அராபியர்களுக்கு உரியதென்றும், ஒன்றிணைந்த இசுலாமியவாதத்தின்படி அந்நிலப்பரப்பானது இசுலாமிய நிலமாகவும் நோக்கப்படுகிறது.\n\nஉதுமானியப் பேரரசின் வீழ்ச்சியைத் தொடர்ந்து ஏற்பட்ட நிலப்பரப்பை தக்க வைத்துக் கொள்வதற்கான போட்டியுடன்\nஏற்பட்ட அரசியல், தேசிய முரண்பாடு இங்கு முக்கிய காரணமாகும். இது பாரிய அளவிலான பிராந்தியத்தில் நிலவிய அரபு - இசுரேல்\nமுரண்பாட்டிலிருந்து உள்ளக இசுரேல் - பாலத்தீனிய முரண்பாடாக மாற்றம் பெற்றது. 1979இல் இசுரேலுக்கும் எகிப்துக்கும், 1994இல்\nஇசுரேலுக்கும் யோர்தானுக்கும் இடையிலான சமாதான உடன்படிக்கைகள் கைச்சாத்திடப்பட்டன. இருந்தபோதிலும் அரபு நாடுகளும்\nஇசுரேலும் குறிப்பிட்ட நிலப்பரப்பு தொடர்புபட்ட விடயத்தில் ஒத்துப் போகாத தன்மையினையே கொண்டுள்ளன.\n\nSection::::முரண்பாடு பற்றி சமயத்தின் பார்வை.\nயூத, இசுலாமிய, கிறித்தவ குழுக்கள் தங்களுக்குள் கருத்து ஒற்றுமை கொள்ளாமைக்குத் தங்கள் சமய வரலாற்றுக் கருத்துகளைத் துணையாகக் கொள்கின்றனர். அரபு-இசுரேல் முரண்பாட்டின் தற்கால வரலாறானது கிறித்தவ, யூத, இசுலாமிய சமயங்களின் நம்பிக்கைகளால் பெரிதும் தாக்கத்திற்கு உள்ளானது. \"தெரிவு செய்யப்பட்ட மக்கள்\" பற்றிய விளக்கம், \"வாக்களிக்க நாடு\" மற்றும் \"தெரிவு செய்யப்பட்ட நகர்\" – யெரூசலம் பற்றிய அவர்களின் கொள்கை என்பதற்கேற்ப அவர்களின் விளக்கம் இதில் குறிப்பிடத்தக்கது.\n\nயூதர்களின் புனித நூலாகிய தோராவின்படி கானான் அல்லது இசுரவேல் தேசம் இசுரவேலர்களுக்கு இறைவனால் வாக்களிக்கப்பட்டது. விவிலியத்தின்படி இசுரவேலர் அதை கி.மு 13 -ஆம் அல்லது 14 -ஆம் நூற்றாண்டு முதல் கி.மு. முதலாம் நூற்றாண்டு வரை ஆட்சி செய்தனர். கி.பி. 7 -ஆம் நூற்றாண்டு வரை யூதர் இனத்தவர் மிகப்பலரும் அங்கு வாழ்ந்திருந்தனர்.\n\nதியோடர் ஃகெர்ல் 1896ஆம் ஆண்டு வெளியிட்ட கொள்கை அறிக்கையில் விவிலியம் கூறும் வாக்களிக்கப்பட்ட நாடு தொடர்பான எண்ணக்கருவை எடுத்துக் காட்டினார். தற்போதைய இசுரேலிய முன்னனி அரசியல் கட்சியான லிக்குடுக் கட்சி, தன் அரசியல் கொள்கையில் இசுரேல் தேசம் பற்றிய கருத்தைக் கொண்டுள்ளது.\n\nஇசுலாமியர்களும் தங்களுக்கு அங்கு திருக்குர்ஆனின்படி உரிமை உள்ளதென்கிறார்கள். இசுரேலியர்கள் கூறிப்பிடும் ஆபிரகாமின் இளைய மகனாகிய ஈசாக்குவின் சந்ததியினருக்கே அந்நிலம் வாக்களிக்கப்பட்டது என்பதை மறுத்து, கானான் பூமி ஆபிரகாமின் எல்லா சந்ததியினருக்கும் ஆபிரகாமின் மூத்த மகனாகிய இசுமாவேல் உட்பட அவரின் சந்ததியினராகிய அராபியர்களுக்கும் வாக்களிக்கப்பட்டது என இசுலாமியர்கள் எதிர்வாதம் செய்கின்றனர். மேலும், இசுரேலியர்கள் புனிதமாகக் கருதும் இடங்களை இசுலாமியர்களும் புனிதமாகக் கருதுகின்றனர். பிதாக்களின் குகை, கோவில் மலை, 1400 ஆண்டுகளாக யூத புராதன பகுதியில் நிர்மாணிக்கப்பட்ட இசுலாமிய கட்டுமானங்களான பாறைக் குவிமாடம், அல் அக்சா பள்ளிவாசல் என்பன குறிப்பிடத்தக்கனவாகும். முகம்மது நபி சுவர்க்கம் செல்லும் வழியில் யெரூசலம் ஊடாகத்தான் சென்றார் என்று இசுலாமியர் நம்புகின்றனர். காசா கரையை ஆட்சி செய்யும் ஹமாஸ் முழு பாலத்தீனமும் (தற்போதைய இசுரேலும் பாலத்தீனமும் சேர்ந்த பகுதி) இசுலாமியர்களாலேயே ஆளப்பட வேண்டுமென்று கருதுகின்றனர்.\n\nகிறித்தவ சையோனியர்கள் இசுரவேலை ஆதாரிக்கின்றார்கள். யூதர்களுக்கு அங்கு முதாதையர்கள் மூலமான உரிமை உண்டு என்கின்றனர். சிலர் கிறித்துவின் இரண்டாம் வருகைக்கும் யூதர்கள் இசுரவேலுக்கு மீண்டும் வருவதற்கு காரணம் உண்டென்கின்றனர்.\n\nSection::::வரலாறு.\nSection::::19ம் நூற்றாண்டு இறுதி - 1948.\n19ம் நூற்றாண்டின் பிற்பகுதியில், சையோனியத்தின் கீழ், அதிகளவாக ஐரோப்பிய யூதர்கள் உதுமான் சுல்தான் மற்றும் அவருடைய பிரதிநிதிகளிடமிருந்து நிலங்களை வாங்கினர். அக்காலத்தில், யெரூசலம் அந்நகரை சுற்றியிருந்த மதில்களைத் தாண்டி வியாபித்திருக்கவில்லை. மக்கட் தொகையும் சில ஆயிரங்களை மட்டுமே கொண்டிருந்தது. சையோனியர்களின் கீழ் கிப்புட்சிம் எனப்படும் கூட்டுப் பண்ணைகள் அமைக்கப்பட்டன. டெல் அவீவ் நவீன கால முதலாவது யூத நகராகியது.\n\nமுதல் உலக போருக்கு முன்னர், ஏறக்குறைய 500 வருடங்கள் பாலத்தீனம் உட்பட்ட மத்திய கிழக்கு உதுமானியப் பேரரசின் கட்டுப்பாட்டில் இருந்தது. பிற்காலப் பகுதியில் உதுமானியர் மேற்கொண்ட துருக்கி இனத்தவர்களுக்கான ஆதரவு, பேரரசிற்குள் துருக்கியருக்கான முன்னுரிமைப் போக்கு என்பன அராபிரை ஓரங்கட்டியது. உதுமானியரிடமிருந்து விடுதலை கிடைக்கும் என்ற வாக்குறுதியினால் அதிகளவில் யூதர்களும் அராபியர்களும் நேச நாடுகளுக்கு தம் ஆதரவை முதல் உலக போரில் வழங்கினர். இச்சம்பவம் அராபிய தேசியவாதம் பரவ வழிகோலியது.\n\nஎகிப்திலிருந்த பிரித்தானிய உயர் ஆணையாளர் சேர் ஹென்றி மக்மகோன் இரகசிய தொடர்பு மூலம் குசைன் அரபு புரட்சியை உதுமானிய பேரரசுக்கு எதிராக மேற்கொள்ள வைத்தார். இச் செயல் உதுமானிய பேரரசு முதல் உலக போரில் பிரித்தானியாவுக்கும் பிரான்சுக்கும் எதிராக சேர்மனியுடன் அணி சேர வைத்தது. போரில் பிரித்தானியாவிற்கு அராபியர்கள் உதவினால், பிரித்தானிய அரசாங்கத்தினால் உதுமானிய பேரரசின் பாலத்தீனம் உட்பட அராபிய மாகாணங்கள் அராபிய அரசாக மாற உதவி செய்யப்படும் என மக்மகோன் உறுதியளித்தார். லாரன்ஸ் மற்றும் குசைனின் மகன் பைசாலினால் நடத்தப்பட்ட அரபு புரட்சி வெற்றி பெற்று, பிரித்தானியா பல பகுதிகளை தன் கட்டுப்பாட்டின் கீழ் கொண்டு வந்தது.\n\nபோரை வெல்ல யூதர்களின் உதவி அவசியம் என்றுணர்ந்த பிரதமர் டேவிட் லொயிட் ஜோர்ச் உட்பட்டவர்களின் நம்பிக்கையின் அடிப்படையில், 1917இல் பிரித்தானியா வெளியிட்ட பல்போஃர் பிரகடனம் யூதரின் தேசிய தாயகமாக பாலத்தீனம் இருக்கும் என்றது. இது அரபு உலகை கவலை கொள்ளச் செய்தது . போரின் பின்னர், தற்போதைய இசுரேல், ஜோர்தான், மேற்குக் கரை, காசா என்பன பிரித்தானியாவின் ஆட்சியின் கீழ் பிரித்தானிய பாலத்தீனமாக இருந்தன.\n\nஅக்காலகட்டத்தில் யூதர்களுடைய குடியேற்றம் பாலத்தீனத்தில் அதிகரிக்கத் தொடங்கியது. 1931இல் 17 வீதமாகவிருந்த யூதர்களின் எண்ணிக்கை 1922இல் 6 வீதமாக அதிகரித்தது. சேர்மனியில் நாசிகள் அதிகாரத்திற்கு வந்ததும் யூதர்களின் குடியேற்றம் அதிகரிக்கத் தொடங்கியது. இது பாலத்தீனத்தில் யூதர்களின் எண்ணிக்கையை அதிகரிக்கச் செய்தது . தொடர்ச்சியான யூதர்களின் வரவு பாலத்தீன அராபியர்களை அவர்கள் தாய்நாட்டிற்கும், இன அடையாளத்திற்கும் அச்சுறுத்தலாக பார்க்கத் தூண்டியது. நிலம் வாங்குதல், யூத நிறுவனங்களில் அராபியர்களை வேலைக்கு அமர்த்தாமை என்பன பாலத்தீன அராபியர்களை கோபம் கொள்ளச் செய்தது. 1920 தொடக்கத்தில் ஆர்ப்பாட்டங்கள் இடம் பெறலாயின. பாலத்தீன அராபியர்கள் தாங்கள் அநீதியாக நடாத்தப்படுவதாக எதிர்ப்புத் தெரிவித்தனர். இது வன்முறைக்கும் காரணமாகியது. பங்குனி 1920இல் முதலாவது வன்முறை டெல் ஹாயில் வெடித்தது. பின் குழப்பம் யெரூசலேமிற்கும் பரவியது. 1922இல் வின்சன்ட் சார்ச்சில், யூத அரசு அமைத்தல் என்பதை மறுத்து அராபியர்களை மீள் நம்பிக்கையூட்ட முயன்றார். பெத்தார் அரசியல் கட்சி 1929இல் மேற்கு சுவரில் நடாத்திய ஆர்ப்பாட்டம் குழப்பத்தை ஏற்படுத்த முழு பாலத்தீனத்திற்கும் குழப்பம் பரவியது. அராபியர்கள் 67 யூதர்களை எபிரோனில் படுகொலை செய்தனர்.\n\nகுழப்பம் ஆரம்பித்த வாரத்தில் குறைந்தது 116 அராபியர்களும் 133 யூதர்களும் கொல்லப்பட்டு 339 பேர் காயப்பட்டனர்.\n\n1930களில் யூத எதிர்ப்பு, பிரித்தானிய எதிர்ப்பு ஆயதக்குழு கருப்புக் கை எனும் பெயரில் உருவாக்கப்பட்டது. 1935இல் ஆயதப் பயிற்சி பெற்ற 200 – 800 ஆண்கள் இருந்தனர். இவர்கள் யூத குடியேற்றக்காரர்களுக்கு எதிராக தாக்குதல் நடத்தினர். பதட்டமானது 1936இல் பாலத்தீனத்தில் 1936–1939 அராபிய புரட்சிக்கு வித்திட்டது.\n\nஅராபியர்களின் அழுத்தத்தினால், பிரித்தானியா பாலத்தீனத்திற்கான யூத குடியேற்றத்தை அதிகளவில் குறைக்கலாயிற்று. இதனால் யூதர் சட்டத்திற்கு புறம்பாக குடியேறினார்கள். இது பிரதேசத்தில் மேலும் பதட்டத்ததை அதிகரித்தது. பேச்சுவார்த்தை மூலம் பிரச்சனை தீராதிருக்க, புதிதாகத் தோன்றிய ஐக்கிய நாடுகள் அவையிடம் பிரித்தானிய உதவி கோரியது. 15 மே 1947இல், 11 நாடுகளின் பிரதிநிதிகளைக் கொண்ட சபையை (UNSCOP) ஐ.நா ஆரம்பித்தது. சபை நடுநிலையாக இருக்க வேண்டும் எனும் நோக்கில் பெரிய நாடுகள் அதில் அங்கம் வகிக்கவில்லை. 5 வாரங்களின் பின், யூதர்களுக்கும் அராபியர்களுக்கும் என வெவ்வேறு நிலப்பகுதிகள் பிரிக்கப்பட வேண்டுமென கண்டு கொள்ளப்பட்டது. ஐ.நாவின் பொது சபையின் 181 தீர்மானமான 'இரு-நாடு தீர்வு' 1947 நவம்பரில் அங்கீகரிக்கப்பட்டது. இதற்கு 33 நாடுகள் விருப்பு வாக்களித்தும் 13 நாடுகள் எதிர் வாக்களித்தும் 10 நாடுகள் வாக்களிப்பில் கலந்து கொள்ளாமலும் இருந்தன. அரபு லீக்கின் அங்கத்துவ நாடுகள் எதிராக வாக்களித்தன. இது இவ்வாறு இருக்க, அராபியர்களும் யூதர்களும் முக்கிய இடங்களை கட்டுப்பாட்டில் வைத்திருக்க பகிரங்கமாக சண்டை பிடித்துக் கொண்டிருந்தனர். இருதரப்பினராலும் மேசமான பாரிய அசம்பாவிதங்கள் சில நிகழ்த்தப்பட்டன.\n\nபிரித்தானிய காலணிக்கம் முடிவதற்கு முன், ஐ.நாவினால் யூத அரசுக்கென ஒதுக்கிய பகுதிகள் முழுவதிலும் யூத ஆயுத படையான ஹகானா தாக்குதல்களை நடாத்தியது. அது பல அகதிகள் திபேரியா, கய்ஃபா, சபாட், பெய்சான், யாப்பா போன்ற நகர்களில் குவிய வழிகோலியது.\n\n1948 தொடக்கத்தில், பிரித்தானியா பாலத்தீனத்தைவிட்டு மே 14இல் வெளியேறும் என அறிவித்தது. அதற்கு பதிலளித்த அமெரிக்க அதிபர் ஹரி எஸ் ட்ரூமன் ஐ.நா பொறுப்புத் தன்மை பற்றி முன்மொழிந்தார்.\n\n14 மே 1948இல், பிரித்தானியா நிர்வாகம் உத்தியோக பூர்வமாக முடிந்து, படைகள் வெளியேறு முன், இசுரேல் அதன் சுதந்திரப் பிரகடணத்தையும் ஆட்சியுடைமையையும் எல்லைகளை குறிக்காது வெளியிட்டது. அடுத்த நாள், அரபு லீக்; 'இரண்டு-நாடு தீர்வு' என்பதை மறுத்து ஐ.நாவிற்கு கடிதம் மூலம் தெரியப்படுத்தியது. அதே நாளில் எகிப்து, லெபனான், சிரியா, யோர்தான், ஈராக் படைகளில் இசுரேல் மீதான படையெடுப்பு அராபிய-இசுரேல் போரை ஆரம்பித்து வைத்தது. புதிதாக உருவெடுத்த இசுரேலிய பாதுகாப்புப் படைகள் அராபிய லிக் நாடுகளின் படைகளை பின் வாங்க வைத்து, ஐ.நா பிரித்த எல்லைக் கோட்டிற்கு அப்பால் தன் எல்லைகளை விரிபுபடுத்தியது. 1948 மார்கழியில் யோர்தான் ஆற்றின் மேற்கு வரை பல பகுதிகளை இசுரேல் தன் கட்டுப்பாட்டின் கீழ் கொண்டு வந்தது. மேற்குக் கரை யோர்தானின் கட்டுப்பாட்டிலும், காசா எகிப்தின் கட்டுப்பாட்டின் கீழும் இருந்தன. இம் முரண்பாடு 713,000 பாலத்தீன அராபியர்கள் அகதிகளாக்கியது. யூத ஆயுதக் குழுக்களான இர்குன், ஸ்டென் குழு ஆகியவற்றின் அராபியர்களுக்கெதிரான படுகொலைகள் பாலத்தீனர்களை இடம் பெயரச் செய்தது. 1949 இடைக்கால சமாதான உடன்பாடு போரை முடிவுக்கு கொண்டு வந்தது.\n\nSection::::1949–1967.\nஐ.நா. தீர்வு திட்டம் 181க்கு முன்னமும் இசுரேலின் சுதந்திர நாட்டு பிரகடனத்திற்கு முன்னமும், சில அராபிய நாடுகள் அந்நாடுகளில் உள்ள யூதர்களுக்கெதிராக ஓரங்கட்டலை மேற்கொண்டனர். 1948 அரபு-இசுரேல் முரண்பாட்டைத் தொடர்ந்து அவ் யூதர்களின் நிலை மோசமாகியது. 1947 மார்கழியில் அரபு உலகில் யூத சமூகத்தினருக்கெதிரான பாரிய யூத எதிர்ப்பு உருவாகியது. குறிப்பாக சீரியாவிலும் அதெனிலும் மிக மோசமாகி நூற்றுக் கணக்கில் மரணமும் உடற் சேதமும் ஏற்படலாயின. 1948 நடுப்பகுதியில் அராபிய நாடுகளில் இருந்த ஏறக்குறைய முழு யூதர்களும் தாக்குதலுக்குள்ளாகி அவர்களின் அந்தஸ்து பறிக்கப்பட்டது. அரபு-இசுரேல் முரண்பாட்டின் விளைவு நீண்ட காலமாக அராபிய நாடுகள் மற்றும் இசுலாமிய நாடுகளில் இருந்த யூதர்களை அரசியல் பணயக் கைதிகளாக்கி, அவர்கள் அந்நாடுகளைவிட்டு வெளியேற நிர்ப்பந்தித்தது. லிபியாவில் யூதர்களின் பிரஜாவுரிமை பறிக்கப்பட்டது. ஈராக்கில் உடமைகள் பறிக்கப்பட்டன. எகிப்து அதிகளவான யூதர்களை 1956இல் வெளியேற்றியது. அல்ஜீரியா பிரஜாவுரிமையை பறித்தது. அதிகளவானோர் அரசியல் காரணங்களினாலும் சிலர் தாயக நோக்கோடும் வெளியேறினர்.\n\n1948–1952 காலப் பகுதியில், 700,000 மேற்பட்ட யூதர்களில் ஏறக்குறைய 285,000 பேர் அராபிய நாடுகளிலிருந்து இசுரேலுக்கு குடிபெயர்ந்தனர்.\n\n1960களில் பிற்பகுதியில் 850,000க்கு மேற்பட்ட யூதர்கள் சில 10 அராபிய நாடுகளிலிருந்து பிறந்த இடத்தைவிட்டு வெளியேறினர். இன்று 7,000க்கு குறைவானோர் அந்நாடுகளில் உள்ளனர். சொத்துக்கள் நட்டஈடு இன்றி பறிமுதல் செய்யப்பட்டன. இன்றைய இசுரேலின் சனத்தொகையில் 41 வீதமானோர் இடம்பெயர்ந்தோரும் அவர்களின் வாரிசுகளுமாவர்..\n\nஇசுரேலின் 1948 சுதந்திரப் போர் வெற்றியின் விளைவு மறுபக்கத்தில் அகப்பட்ட அராபியர்கள் இசுரேலின் புகமுடியாது சொந்த இடத்தை இழக்கச் செய்தது. அதுபோலவே, மேற்குக் கரையிலும் காசாவிலும் அகப்பட்ட யூதர்கள் வீட்டையும் சொத்துக்களையும் விட்டுவிட்டு இசுரேல் வரவேண்டியதாயிற்று.\n\n1956இல் எகிப்து டிரான் நீரிணையை இசுரேல் கப்பல் போக்குவரத்திற்கு மூடி, அகாஃபா குடாவையும் இசுரேலுக்கு நிறுத்திவிட்டது. பின்னர் சுயஸ் கால்வாயை தேசிய உடமையாக்கி இசுரேல் கப்பல் போக்குவரத்திற்கு தடைவிதித்தது.\n\nஇதற்கு பதிலடியாக பிரித்தானிய, பிரான்சு உதவியுடன் இசுரேல் சினாய் தீபகற்பத்தை ஆக்கிரமித்தது. சுயெஸ் கால்வாய் சண்டையில் காசா, சினாய் தீபகற்பத்தை இசுரேல் கைப்பற்றிக் கொண்டது. ஐ.நாவும் அமெரிக்காவும் போர் நிறுத்தத்திற்கு அழுத்தம் கொடுத்தன.\nஇசுரேல் எகிப்தின் பகுதிகளில் இருந்து விலகிக் கொள்ள உடன்பட்டது. எகிப்தும் இசுரேல் போக்குவரத்திற்கு வழிவிட்டு சினாய் தீபகற்பத்தை இராணுவமற்ற பிரதேசமாக்கியது. இராணுவமற்ற பிரதேசத்தை கண்கானிக்க ஐ.நா. அவசரகால படை நிறுத்தப்பட்டது. ஐ.நா. அவசரகால படை எகிப்தின் பகுதிகளில் மட்டும் இருந்தனர். இசுரேல் தன் பகுதியில் ஐ.நா. அவசரகால படையை அனுமதிக்கவில்லை.\n\nபலஸ்தீன விடுதலை இயக்கம் 1964இல் உருவாக்கப்பட்டது. இது சையோனியர்களையும் ஏகாதிபத்தியையும் அழிப்பதுதான் பாலத்தீன விடுதலை எனும் கொள்கையினைக் கொண்டது.\n\n19 மே 1967இல் எகிப்து ஐ.நா கண்காணிப்பாளர்களை அனுப்பிவிட்டு, 100,000 படையினரை சினாய் தீபகற்பத்தில் நிறுத்தியது. மீண்டும் டிரான் நீரிணையை இசுரேலுக்கு மூடிவிட்டது.\n\n19 மே 1967இல் யோர்தான் எகிப்துடன் பாதுகாப்பு புரிந்துணர்வு ஒப்பந்தம் ஒன்றில் கைச்சாத்திட்டது. ஐ.நா கண்காணிப்பாளர்களை அனுப்பிய எகிப்து ஐ.நா. எல்லையைத் தாண்டி தென் இசுரேலிய எல்லைக்கு முன்னேறியது. 5 ஜூன், இசுரேல் எகிப்தை தாக்கியது. இசுரேலிய விமானப்படையின் எதிர்பாராத தாக்குதலில் அதிகளவு எகிப்து வான்படை அழிவுற்றது. இசுரேல் யோர்தான், சிரியா, ஈராக் வான் படைகளை அழிக்கத் தொடங்கியது. இசுரேலின் இத்தாக்குதல் ஆறு நாள் போரில் அது வெற்றியடைய முக்கிய காரணமாகியது. போரின் முடிவில் இசுரேல் சினாய் தீபகற்பம், காசா, மேற்குக் கரை, கிழக்கு யெரூசலேம், சேபா பண்னைகள், கோலான் குன்றுகள் என்பனவற்றை தன் கட்டுப்பாட்டின் கீழ் கொண்டு வந்தது. போரின் விளைவு அப்பிரதேசத்தின் புவியியல் அரசியலில் தாக்கம் செலுத்தியது.\n\nSection::::1967–1973.\nஆகஸ்து 1967இல், அராபிய தலைவர்கள் இசுரேல் பற்றிய அராபியர் நிலைப்பாடுபற்றி கலந்துரையாடினார்கள். அவர்கள் இசுரேல் அரசுக்கு அங்கீகாரம் இல்லை, அதனுடன் சமாதானம் இல்லை, பேச்சுவார்த்தை இல்லை என்ற 'மூன்று இல்லை(கள்)' என்ற முடிவுக்கு வந்தனர்.\n\n1967இல், சினாய் தீபகற்பத்தை இசுரேல் கைவிட்டுவிடும் நோக்காகக் கொண்டு தேய்வுப் போரை எகிப்து ஆரம்பித்தது. 1970 இல் கமால் நாசீரின் மரணத்துடன் அப்போர் முடிவுக்கு வந்தது.\n\n6 அக்டோபர் 1973இல் சிரியாவும், எகிப்தும் எதிர்பாராத தாக்குதலை யூதர்களில் புனித நாளாகிய யோம் கிப்பூரில் ஆரம்பித்தது. இசுரேல் படைகள் தயாரற்ற நிலையிலிருந்து மீள 3 நாட்கள் எடுத்தது. யோம் கிப்பூர் போர் அமெரிக்காவும் சோவியத் ஒன்றியமும் மறைமுகமாக ஒன்றையொன்று எதிர்க்க வழியமைத்தது. இசுரேல் போரை தீவிரப்படுத்த, சோவியத் ஒன்றியம் இராணுவ நடவடிக்கை பற்றி அச்சுறுத்தல் விடுத்தது. அமெரிக்காவின் அணு ஆயுத போர் பற்றிய முன்னெச்சரிக்கை 25 அக்டோபரில் போர் நிறுத்தத்திற்கு வழிவிட்டது.\n\nSection::::1974–2000.\nSection::::எகிப்து.\n1970களின் பிற்பகுதியில் டேவிட் முகாம் உடன்பாட்டைத் தொடர்ந்து இசுரேலும் எகிப்தும் சமாதான ஒப்பந்தத்தில் கைச்சாத்திட்டன. அதனால், சினாய் தீபகற்பம் எகிப்துக்கு கையளிக்கப்பட, காசா இசுரேலின் கட்டுப்பாட்டில் இருந்தது. ஓப்பந்தம் மூலம் இசுரேலின் கப்பல் போக்குவரத்தும் அப்பகுதியில் சுமூகமானது.\n\nSection::::யோர்தான்.\n1994இல் இசுரேலும் யோர்தானும் சமாதான உடன்படிக்கையில் கைச்சாத்திட்டன. இவற்றுக்கிடையேயான முரண்பாடு ஏறக்குறைய 18.3 பில்லியன் டாலர்களை இழக்கச் செய்தது. சமாதான உடன்படிக்கை மூலம் யோர்தான் இசுரேலுடன் உறவு ஏற்படுத்திய எகிப்துக்கு அடுத்த இரண்டாவது அராபிய நாடாகியது.\n\nSection::::ஈராக்.\n1948 இலிருந்து இசுரேலும் ஈராக்கும் ஜென்ம விரோதிகளாகவே காணப்பட்டனர். 1948ஆம் ஆண்டு நடந்த அராபிய-இசுரேலிய போரில் ஈராக் தன் படைகளை அனுப்பியது. பின்னர், 1967ஆம் ஆண்டு நடந்த ஆறு நாள் போரிலும், 1973ஆம் ஆண்டு நடந்த யோம் கிப்பூர் போரிலும் எகிப்துக்கும் சிரியாவிற்கும் உதவியது.\n\nஜூன் 1981இல், ஒபரா இராணுவ நடவடிக்கை மூலம் ஈராக் புதிதாக நிர்மானித்த அணு உலைகளை இசுரேல் தாக்கியழித்தது.\n\n1991 வளைகுடா போரின்போது, ஈராக் 39 ஸ்கட் ரக ஏவுகணைகளை இசுரேல் மீது ஏவியது. ஆயினும் அமெரிக்காவின் வேண்டுகோளின்படி இசுரேல் பதில் தாக்குதல் நடத்தாமல், போர் வேறுவடிவம் எடுக்கவிடாமல் மௌனமாக இருந்தது.\n\nSection::::லெபனான்.\nயோர்தானில் 1970இல் ஏற்பட்ட உள்ளூர் கலவரத்தைத் தொடர்ந்து, யோர்தான் மன்னர் ஹசைன் பாலத்தீன விடுதலை இயக்கத்தை வெளியேற்றினார். இதனால் ஆயிரக் கணக்கான பாலத்தீன விடுதலை இயக்க உறுப்பினர்கள் லெபனானில் தஞ்சமடைந்தனர். அங்கிருந்து இசுரேல் மீது தாக்குதல் நடத்தினர். 1981இல் சிரியா பாலத்தீன விடுதலை இயக்க உதவியுடன் ஏவுகணைகளை லெபனானில் நிறுத்தியது. 1982இல் லெபனான் மீது இசுரேல் போர் தொடுத்தது. இரு மாதங்களில் பாலத்தீன விடுதலை இயக்கம் அங்கிருந்து வெளியேறும் உடன்பாட்டிற்கு வந்தது.\n\n1983இல் இசுரேலும் லெபனானும் போர் நிறுத்தத்திற்கு உடன்பட்டனர். சிரியாவின் அழுத்தத்தினால் ஒப்பந்தம் 1984இல் செல்லுபடியற்றதாகியது. முரண்பாட்டின் அளவு குறைந்ததும் 1985இல் இசுரேல் லெபனானின் 15கி.மி அகல பரப்பளவில் இருந்து பின்வாங்கியது. 1993 மற்றும் 1996ஆம் ஆண்டுகளில் ஹிஸ்புல்லா ஆயுத குழுவினருக்கு எதிராக இசுரேல் பாரிய இராணுவ நடவடிக்கைகளை மேற்கொண்டது. சிரியாவுடனான சமாதான உடன்படிக்கை திட்டத்தின்படி, 2000 ஆம் ஆண்டில் தென் லெபனான் பகுதிகளிலிருந்த பாதுகாப்பு வலயங்களை இசுரேல் அகற்றியது.\n\n2006இல் ஹஸ்புல்லாவின் எல்லை தாண்டிய தாக்குதல்களைத் தொடர்ந்து தென் லெபனானிலிருந்த ஹஸ்புல்லாவின் இலக்குகளைத் தாக்கத் தொடங்கியதும் 2006 லெபனான் போர் உருவாகியது. 34 நாட்கள் நீடித்த இப்போரின் விளைவாக, தடுப்பு வலயம் தென் லெபனானில் உருவாக்கப்பட்டது. ஹிஸ்புல்லாவின் பின்வாங்குதலைத் தொடர்ந்து, ஐ.நா. அமைதிப் படைக்கு லெபனானின் பகுதிகளை இசுரேல் கையளித்தது. இரு தரப்பும் தமக்கே வெற்றியென அறிவித்தன.\n\nSection::::பாலத்தீனம்.\n1970களில் பாரியளவில் சர்வதேச பயங்கரவாத தாக்குதல்கள் நடைபெற்றன. லெட் விமான நிலைய படுகொலை, முனிச் ஒலிம்பிக் படுகொலை, என்டபே பயணக்கைதிகள் ஆகியன குறிப்பிடத்தக்கன.\n\n1987 மார்கழியில் முதலாவது இன்டிபாடா ஆரம்பித்தது. ஜபய்லா அகதிகள் முகாமிலிருந்து ஆரம்பித்து காசா, மேற்குக் கரை, கிழக்கு யெரூசலேம் வரை பரவியது. பொது ஆர்ப்பாட்டத்தோடு இசுரேல் பொருட்களுக்கெதிரான புறக்கணிப்பு, வீதி மறியல், இசுரேலிய பாதுகாப்புப் படையினர் மீது கல்லெறிதல் என்பன இடம் பெற்று சர்வதேச கவனத்தைப் பெற்றது. இசுரேலிய பாதுகாப்புப் படையினரின் துப்பாக்கிச் சூடு, பாரிய கைது போன்ற பதில் நடவடிக்கைகள் சர்வதேச விமர்சனத்திற்குள்ளானது. அதுவரை பாலத்தீன மக்கள் தலைமையாக கருதப்படாத பாலத்தீன விடுதலை இயக்கம் இசுரேலை அங்கீகரித்து பயங்கரவாத செயல்களை கைவிட்டதும் பேச்சுவார்த்தைக்கு அழைக்கப்பட்டது.\n\n1993 மத்தியில் இசுரேலிய, பாலத்தீன பிரதிநிதிகள் நோர்வே நாட்டின் தலைநகரான ஒஸ்லோவில் சமாதான பேச்சுவார்த்தைகளைத் தொடங்கினர். இதன் விளைவாக இசுரேலும் பாலத்தீன விடுதலை இயக்கமும் செப்டெம்பர் 1993இல் ஒஸ்லோ ஒப்பந்தத்தில் கைச்சாத்திட்டனர். இசுரேல் பாலத்தீன விடுதலை இயக்கத்தை பாலத்தீன மக்களின் பிரதிநிதிகளாக ஏற்றுக் கொண்டனர். பாலத்தீன விடுதலை இயக்கம் இசுரேலிய அரசின் இருப்பை ஏற்றுக் கொண்டு பயங்கரவாத செயற்பாடுகள் மற்றும் வன்முறைகளை விட்டு, அதன் விருப்பமாகிய இசுரேலின் அழிவு என்ற கொள்கையை கைவிட்டது.\n\n1995இல் ஒஸ்லோ 2 என்ற உடன்படிக்கை கைச்சாத்திட்டப்பட்டது. இதன்படி மேற்குக் கரையில் அ, ஆ, இ என்ற பிரிவுகள் காணப்பட்டன. பிரிவு அ பாலத்தீனத்தினத்தின் முழு சிவில் கட்டுப்பாட்டில் இருக்கும், அதன் உள்ளக பாதுகாப்பிற்கு பாலத்தீனியர்களே பொறுப்பானவர்கள்.\n\nSection::::2000–2009.\nஇரண்டாவது இன்டிபாடா பாலத்தீனத்துடனான அரசியல் உறவு பற்றி இசுரேலை மீள யோசிக்க வைத்தது. தொடர்ச்சியான தற்கொலைத் தாக்குதல்களைத் தொடர்ந்து, இசுரேல் இராணுவம் ஆறு நாள் போரின் பின் பாரிய இராணுவ நடவடிக்கையை மேற்கொண்டது.\n\nஇசுரேல் மேற்குக் கரையின் பல பகுதிகளை மீளவும் கைப்பற்றிக் கொண்டது. இருந்தபோதிலும், 2008இல் மெதுவாக அதிகாரத்தினை பாலத்தீன அதிகார சபைக்குக் கையளித்தது.\n\nஇசுரேலிய பிரதமர் ஏரியல் சரோன் 2003இல் காசாவிலிருந்து பின்வாங்குதல் என்ற முடிவை ஒருதலைப்பட்சமாக எடுத்தார். இது 2005இல் நடைமுறைப்படுத்தப்பட்டது.\n\nஜூன் 2006இல் ஹமாஸ் இசுரேலிய படைவீரர் கிலாத் ஷாலித்தை கடத்தியது அச்சந்தர்ப்பத்தில் இரு படைவீரர்கள் கொல்லப்பட்டனர். கடத்தப்பட்ட படைவீரைத் தேடி இசுரவேல் படையினர் இராணுவ நடவடிக்கையினை மேற் கொண்டனர். 2011 இல் அப்படைவீரர் 1027 பாலத்தீன கைதிகள் பறிமாற்றத்தின்போது விடுதலை செய்யப்பட்டார்.\n\nஜுலை 2006இல் ஹிஸ்புல்லா லெபனானைக் கடந்து தாக்கியதில் 8 இசுரவேலிய படையினர் கொல்லப்பட்டும் இருவர் கடத்தப்பட்டனர். இது 2006 லெபனான் போருக்கு வித்திட்டு, லெபனானில் பெரும் அழிவு ஏற்பட்டது. ஐ.நா. அணுசரனையுடன் ஆகஸ்து 2006இல் போர் நிறுத்தம் ஏற்பட்டது. இதில் பெருமளவு லெபனானிய பொதுமக்கள் உட்பட ஆயிரக் கணக்கானோர் உயிரிழந்தனர். லெபனானின் உட்கட்டமைப்பு பாரதூரமாக சேதத்திற்குள்ளானது. ஏறக்குறைய ஒரு மில்லியன் லெபனானிய பொதுமக்களும் 300,000 – 500,000 இசுரேலிய பொதுமக்களும் இடம் பெயர்ந்தனர்.\nகாசா உள்ளூர் போரின் பின், ஃபதஹ்விடமிருந்து ஹமாஸ் காசாவை கைப்பற்றியது. இதனால் எல்லையில் இசுரேல் கட்டுபாடுகளை விதித்தது. 2007இல் இருந்து இசுரேலும் எகிப்தும் அங்கு பொருளாதாரத் தடையினை ஏற்படுத்தின.\n\n2007இல் இசுரேல் இராணுவ நடவடிக்கை மூலம் வடகெரியாவின் உதவியுடன் சிரியாவில் கட்டப்பட்டுக் கொண்டிருந்த அணு ஆலையை தாக்கியழித்தது. 2003 இலும் சிரியாவிலிருந்த ஆயுதக் குழுவின் தளத்தை தாக்கியமை குறிப்பிடத்தக்கது.\n\nஇசுரேல்-ஹமாசுக்கிடையிலான உடன்படிக்கை 2008 டிசம்பரில் முடிவுற்றது. இதற்கு இருதரப்பினருமே காரணம். இதைத் தொடர்ந்து இசுரேல் கடத்தல் சுரங்கங்கள் மீது தாக்குதல் நடத்தியது. பதிலாக ஹமாஸ் 60க்கு மேற்பட்ட ஏவுகணைகளால் இசுரேலிய நகரங்களைத் தாக்கியது. விளைவு இசுரேல் இராணுவ நடவடிக்கை மேற்கொள்ள வைத்தது. மனித உரிமை அமைப்புக்கள் இரு தரப்பும் போர்க் குற்றம் புரிந்ததாக குற்றஞ்சாட்டின.\n\nஇசுரேல் படையினருக்கும் காசாவுக்கு உதவி செய்ய முனைந்த ஆர்வலர்களுக்கும் இடையே கலவரம் ஏற்பட்டு, 9 ஆர்வலர்கள் கொல்லப்பட்டும் 7 படைவீரர்கள் காயமடைந்தனர்.\n\nSection::::2010 - தற்போது வரை.\nஹமாஸ் தலைமையிலான 13 ஆயுதக்குழுக்களின் பயங்கரவாத செயற்பாடுகள் பேச்சுவார்த்தையை குழப்பிவிட்டன. இசுரேலியர்கள் மீதான தாக்குதல்கள் 2010க்குப் பின்னர் அதிகரித்துக் காணப்பட்டது. இதில் ஹமாசின் ஏவுகணைத் தாக்குதல்கள் குறிப்பிடத்தக்கவை.\n\n\nSection::::முரண்பாட்டினால் ஏற்பட்ட செலவு.\nதந்திரோபாய மதிநுட்ப குழுவின் அறிக்கையின்படி, 1991–2010 வரையான மத்திய கிழக்கு முரண்பாட்டினால் ஏற்பட்ட சந்தர்ப்பச்செலவு 12 ட்ரில்லியன் டாலர்கள் என கூறப்படுகின்றது.\n\n\n\n\n\n\n"}
{"id": "143447", "url": "https://ta.wikipedia.org/wiki?curid=143447", "title": "இராம. அரங்கண்ணல்", "text": "இராம. அரங்கண்ணல்\n\nஇராம. அரங்கண்ணல் (மார்ச் 31, 1928 - ) ஓர் தமிழக எழுத்தாளார், திரைப்படத் தயாரிப்பாளர் மற்றும் அரசியல்வாதி ஆவார். இவர் திராவிட முன்னேற்றக் கழகத்தின் சார்பாக மூன்று முறை தமிழ்நாடு சட்டமன்றத்துக்குத் தேர்ந்தெடுக்கப்பட்டார்.\n\nSection::::வாழ்க்கைக் குறிப்பு.\nஅரங்கண்ணல் [[நாகப்பட்டினம் மாவட்டம்]] கோமல் என்னும் ஊரில் பிறந்தவர். இவரது பெற்றோர் இராமகிருஷ்ணன் - ருக்மணி. இவர் பள்ளி நாட்களில் காங்கிரசு ஆதரவாளராக இருந்தவர். பின் திராவிட இயக்கத்தின் மீது பற்றுக் கொண்டார். பள்ளி இறுதி வகுப்பில் தேர்ச்சி பெற்ற பின்னர், அண்ணாமலைப் பல்கலைக்கழகத்தில் இடைநிலை வகுப்பில் (இண்டர்மீடியேட்) சேர்ந்தார். ஆனால் அதனை முடிக்கவில்லை.\n\nSection::::இதழாளர்.\nபதினெட்டாவது வயதில் அகில இந்திய முஸ்லிம் லீக்கின் அதிகாரப்பூர்வ ஏடான \"முஸ்லிம்\" இதழில் துணை ஆசிரியராக வேலைக்குச் சேர்ந்தார். 1949 முதல் திராவிடநாடு இதழில் பணியாற்றினார். பின் ”அறப்போர்” என்ற இதழை 1961 மார்ச் 10ஆம் நாள் தொடங்கி நடத்தினார்.\n\nSection::::திரையுலகில்.\n1950களிலும் 60களிலும் இவர் எழுதிய சிறுகதைகள் பல திரைப்படங்களாக எடுக்கப்பட்ட போது அவற்றுக்குத் திரைக்கதை, வசனமும் எழுதினார். அவ்வாறு வெளியான திரைப்படங்கள்: செந்தாமரை, மகனே கேள், பொன்னு விளையும் பூமி, பச்சை விளக்கு மற்றும் அனுபவி ராஜா அனுபவி. இவை தவிர கா. ந. அண்ணாதுரை எழுதிய கதையொன்று தாய் மகளுக்குக் கட்டிய தாலி என்னும் திரைப்படமாக உருவானபொழுது, அதற்கு உரையாடல் எழுதினார்.\n\nதமிழ், மலையாளம், கன்னடம் ஆகிய மொழிகளில் பல திரைப்படங்களைத் தயாரித்துள்ளார்.\n\nSection::::அரசியல் வாழ்க்கை.\nSection::::திராவிட முன்னேற்றக் கழக்கத்தில்.\n1949 இல் திராவிடர் கழகத்திலிருந்து, அண்ணாதுரை வெளியேறி திராவிட முன்னேற்றக் கழகத்தைத் (திமுக) தொடங்கிய போது அவரை ஆதரித்த முக்கிய தலைவர்களுள் அரங்கண்ணலும் ஒருவர். 1962 ஆம் ஆண்டு நடந்த சட்டமன்றத் தேர்தலில் திமுக சார்பாகப் போட்டியிட்டு மயிலாப்பூர் சட்டமன்றத் தொகுதியில் வெற்றிபெற்றார். 1967 தேர்தலில் மீண்டும் இதே தொகுதியிலிருந்து சட்டமன்றத்துக்குத் தேர்ந்தெடுக்கப்பட்டார். 1971 தேர்தலில் எழும்பூர் தொகுதியில் போட்டியிட்டு வெற்றி பெற்றார். 1970ஆம் ஆண்டு குடிசைப்பகுதி மாற்றுவாரியத் தலைவராக நியமிக்கப்பட்டார்.\n\nSection::::மக்கள் திராவிட முன்னேற்றக் கழகத்தில்.\n1976 இல் திமுகவில் இருந்து வெளியேறி மக்கள் திராவிட முன்னேற்றக் கழகத்தில் இணைந்தார். \n\nSection::::= அண்ணா திராவிட முன்னேற்றக் கழகத்தில்.\nமக்கள் திராவிட முன்னேற்றக் கழகம் அண்ணா திராவிட முன்னேற்றக் கழகத்தோடு இணைக்கப்பட்டபொழுது இவரும் அ.தி.மு.க.வில் இணைந்தார். \n\nSection::::மீண்டும் தி.மு.க.வில்.\n1984இல் மீண்டும் திமுகவில் சேர்ந்தார்.\n\nSection::::கலைமாமணி விருது.\n2007-08 ஆம் ஆண்டு இவரது படைப்புகளைத் தமிழக அரசு நாட்டுடைமை ஆக்கியது. கலைமாமணி விருது வழங்கியும் சிறப்பித்துள்ளது.\n\n\n"}
{"id": "143451", "url": "https://ta.wikipedia.org/wiki?curid=143451", "title": "டைஃபஸ்", "text": "டைஃபஸ்\n\nடைஃபஸ் \"(Typhus)\" என்பது ரிக்கெட்சியே வகை பாக்டீரியங்களால் உண்டாகும் நோய்களைக் குறிக்கும் பொதுவான பெயர். பல வகை டைஃபஸ் நோய்கள் உள்ளன. இவற்றின் வேறுபாடு கீழ்க்காணும் அட்டவணையில் தரப்பட்டுள்ளது. \n"}
{"id": "143453", "url": "https://ta.wikipedia.org/wiki?curid=143453", "title": "கூட்டுசேரா இயக்கம்", "text": "கூட்டுசேரா இயக்கம்\n\nகூட்டுசேரா இயக்கம் அல்லது அணி சேரா இயக்கம் (\"Non-Aligned Movement\", NAM) எந்தவொரு அதிகார மையத்தின் சார்பாகவோ எதிராகவோ அணிசேராத நாடுகளின் குழுமமாகும். 2011ஆம் ஆண்டு நிலவரப்படி, இதில் 120 நாடுகள் உறுப்பினர்களாகவும் 17 நாடுகள் பார்வையாளர்களாகவும் உள்ளனர். 2016 இல் 17வது மாநாடு வெனிசுவேலாவில் இடம்பெற்றது.\n\nஇந்த இயக்கம் 1961ஆம் ஆண்டு பெல்கிரேட்டில் உருவானது. யுகோசுலாவியாவின் அதிபராக இருந்த சோசப்பு பிரோசு டிட்டோ, இந்தியாவின் முதல் பிரதமர் ஜவஹர்லால் நேரு, எகிப்தின் இரண்டாவது தலைவர் ஜமால் அப்துல் நாசிர், கானாவின் முதல் தலைவர் குவாமே நிக்ரூமா மற்றும் இந்தோனேசியாவின் முதல் தலைவர் சுகர்ணோ இவர்களின் கருத்தாக்கத்தில் இந்த இயக்கம் துவங்கியது. இந்த ஐவருமே பனிப்போரில் ஈடுபட்டிருந்த மேற்கத்திய மற்றும் கிழக்கத்திய அதிகார மையங்களுக்கு இடையே நடுநிலையில் வளரும் நாடுகள் செல்லவேண்டும் என்ற கருத்துடையவர்களாக இருந்தனர். இந்த சொல்லாடலை ஐக்கிய நாடுகள் அவையில் 1953ஆம் ஆண்டிலேயே இந்தியாவின் பிரதிநிதியாக இருந்த வி. கே. கிருஷ்ண மேனன் கையாண்டார்.\n\nதற்போதைய உறுப்பினர்கள்===\n\nஆபிரிக்கா\nஆபிரிக்காவில் சூடானைத் தவிர அனைத்து நாடுகளும் கூட்டுசேரா இயக்கத்தின் உறுப்பினர்களாகும்.\n\nSection::::\nSection::::அவதானிப்பாளர்கள்.\nபின்வரும் நாடுகளும் நிறுவனங்களும் அவதானிப்பு நிலையிலுள்ளன:\n\n"}
{"id": "143458", "url": "https://ta.wikipedia.org/wiki?curid=143458", "title": "சிலப்பதிகார நடனங்கள்", "text": "சிலப்பதிகார நடனங்கள்\n\nசிலப்பதிகாரத்தில் மொத்தம் 11 வகை நடனங்கள் பற்றி குறிப்பிடப்படுகிறது. அவற்றில் ஆறு வகைகள் நின்று கொண்டு ஆடுவனவாகவும் ஐந்து வகைகள் வீழ்ந்து ஆடுவதாகவும் உள்ளன.\n\n\n"}
{"id": "143467", "url": "https://ta.wikipedia.org/wiki?curid=143467", "title": "பகுதிப்பொருள் தடுப்பு மருந்து", "text": "பகுதிப்பொருள் தடுப்பு மருந்து\n\nபகுதிப்பொருள் தடுப்பு மருந்து \"(subunit vaccine)\" என்பது ஒட்டு மொத்த பாக்டீரியா அல்லது வைரசை உடலுக்குள் செலுத்தும் அபாயத்தைச் செய்யாமல் நுண்ணுயிரிப் புரதம் அல்லது நுண்ணுயிரிச் சர்க்கரையின் ஒரு பகுதியை மட்டும் மனித உடலுக்குள் செலுத்தி நோய் எதிர்ப்பு முறைமையைத் தூண்டும் தடுப்பு மருந்தேற்ற முறை.\n\nஹெப்படைடிஸ் பி தடுப்பு மருந்து ஈஸ்ட் உதவியுடன் பெறப்படும் புரதப் பகுதிப் பொருள் தடுப்பு மருந்து. இவற்றை 2 வயதுக்குட்பட்ட குழந்தைகளுக்குத் தரலாம்.\n\nடைஃபாய்டு காய்ச்சலுக்கான Vi உறைப் பல்சர்கரை தடுப்புமருந்து, நூமோ காக்கசு பல்சர்க்கரை தடுப்பு மருந்து ஆகியன கார்போஹைட்ரேட் (சர்க்கரை) பகுதிப் பொருள் தடுப்பு மருந்துகள். இவற்றுக்கு மனித உடலில் நினைவு இருக்காது. மேலும் இவற்றை 2 வயதுக்குட்பட்ட குழந்தைகளுக்குத் தர இயலாது.\n"}
{"id": "143469", "url": "https://ta.wikipedia.org/wiki?curid=143469", "title": "எ மேன் பார் ஆல் சீசன்ஸ் (திரைப்படம்)", "text": "எ மேன் பார் ஆல் சீசன்ஸ் (திரைப்படம்)\n\nஎ மேன் பார் ஆல் சீசன்ஸ் (A Man for All Seasons) 1966 இல் வெளியான அமெரிக்க திரைப்படமாகும்.\nபிரெட் சின்மேன் ஆல் தயாரித்து இயக்கப்பட்டது. \nபவுல் ஸ்கோபீல்ட், வெண்டி ஹில்லர், லியோ மெக்கேர்ன், ஆர்சன் வெல்ஸ், ராபர்ட் ஷாவ், சூசன்னாஹ் யார்க் ஆகியோர் நடித்துள்ளனர். \nஇத்திரைப்படம் எட்டு அகாதமி விருதுகளுக்கு தேர்ந்தெடுக்கப்பட்டது. \nசிறந்த திரைப்படத்திற்கான அகாதமி விருதையும் சேர்த்து ஆறு அகாதமி விருதுகளை வென்றது.\n\n\n\n"}
{"id": "143470", "url": "https://ta.wikipedia.org/wiki?curid=143470", "title": "இந்திய எண்ணெய் சுத்திகரிப்பு ஆலைகள்", "text": "இந்திய எண்ணெய் சுத்திகரிப்பு ஆலைகள்\n\nஇந்தியாவில் 2011 நிலவரப்படி மொத்தம் 21 எண்ணெய் சுத்திகரிப்பு ஆலைகள் உள்ளன. அதன்படி, இந்தியாவின் மொத்த எண்ணெய் சுத்திகரிப்புத் திறனுக்காக பொதுத் துறையில் 17, தனியார் துறையில் 3 மற்றும் ஓமன் எண்ணெய் குழுமம் ஒன்றும் உள்ளன. அவற்றை கீழ்வரும் பட்டியலில் காணலாம்.\n\n\nSection::::குறிப்புகள்.\nஇந்தியாவின் முதல் எண்ணெய் சுத்திகரிப்பு ஆலை அசாம் மாநிலத்திலுள்ள திக்பாய் சுத்திகரிப்பு ஆலை ஆகும். ஜாம்நகர் ஆலை அதிக சுத்திகரிப்பு திறன் வாய்ந்தது.\n\n"}
{"id": "143472", "url": "https://ta.wikipedia.org/wiki?curid=143472", "title": "இந்தியாவும் கூட்டுசேரா இயக்கமும்", "text": "இந்தியாவும் கூட்டுசேரா இயக்கமும்\n\nபுதியதாக விடுதலை பெற்ற மற்றும் குடிமைப்பட்ட நாடுகள் பன்னாட்டு பன்முகப்பட்டகூட்டுசேரா இயக்கத்தை உருவாக்கிட இந்தியா முதன்மை பங்களித்தது.\n\nSection::::கூட்டுசேரா இயக்கத்தின் துவக்கங்கள்.\nஅணி சேராமை இந்தியாவின் குடிமைப்பட்ட கால பட்டறிவினாலும் வன்முறையற்ற விடுதலை இயக்கத்தின் தொடர்ச்சியாகவும் அமைந்தது; பன்னாட்டளவில் பனிப்போரால் பாதிக்கப்பட்டிருந்த உலக சூழலில் தனது எதிர்காலத்தை தானே முடிவெடுக்கும் திண்மை உடையதாக இருந்தது. மேற்கத்திய முதலாளித்துவத்திற்கும் கிழக்கத்திய பொதுவுடமைக்கும் இடைப்பட்ட நிலையை விரும்பியது. ஜவஹர்லால் நேருவும் அவருக்குப் பின் வந்தோரும் பன்னாட்டளவில் எந்தவொரு அதிகார மையத்துடனும் அணி சேராது, முக்கியமாக ஐக்கிய அமெரிக்காவுடனும் சோவியத் உருசியாவுடனும், சுதந்தரமாக செயல்பட கூட்டுசேராக் கொள்கையை பரிந்துரைத்தனர். பன்னாட்டுப் பிணக்குகளைத் தீர்க்க வன்முறை தவிர்த்தலையும் பன்னாட்டு கூட்டுறவையும் பரிந்தனர். 1940களிலிருந்தே இந்திய வெளியுறவுக் கொள்கைகளின் சிறப்பியல்பாக அணி சேராமை இருந்து வந்துள்ளது. \n\"அணி சேராமை \" (\"Non-Alignment\") என்ற சொல்லாடல் 1953ஆம் ஆண்டில் ஐக்கிய நாடுகள் அவையில் வி. கே. கிருஷ்ண மேனன் உரையாற்றியபோது பயன்படுத்தினார். இதனையே பின்னர் இந்தியப் பிரதமர் நேரு 1954ஆம் ஆண்டில் இலங்கையில் கொழும்புவில் நிகழ்த்திய உரையொன்றில் குறிப்பிட்டார். இந்த உரையின்போது இந்திய-சீன உறவுகளுக்கு வழிகாட்டுதலாக சீனப் பிரதமர் சூ என்லாய் பரிந்துரைத்த \"பஞ்சஷீல்\" எனப்பட்ட ஐந்து தடுப்புக்காப்புகளைக் குறிப்பிட்டார். இந்த ஐந்து கூறுகளே பின்னர் கூட்டுசேரா இயக்கத்தின் அடிப்படைக் கொள்கைகளாகவும் அமைந்தது. \nஅவை:\n\nஜவஹர்லால் நேருவின் கருத்துக்கள் புதியதாக விடுதலை பெற்ற நாடுகளிடையே பன்னாட்டளவில் இந்தியாவிற்கு பெருமை சேர்த்தது. கூட்டுசேரா இயக்கத்தின் மூலம் மூன்றாம் உலகின் புதிய தலைமையாக இந்தியா தன்னை நிலைநிறுத்திக் கொண்டது.\n\n"}
{"id": "143478", "url": "https://ta.wikipedia.org/wiki?curid=143478", "title": "அன்பர்கிவன் (திரைப்படம்)", "text": "அன்பர்கிவன் (திரைப்படம்)\n\nஅன்பர்கிவன் (Unforgiven) 1992 இல் வெளியான அமெரிக்கத் திரைப்படமாகும். கிளின்ட் ஈஸ்ட்வுட் ஆல் தயாரித்து இயக்கப்பட்டது. கிளின்ட் ஈஸ்ட்வுட், ஜீன் ஹாக்மேன், மார்கன் ஃபிரீமன், ரிச்சர்ட் ஹாரிஸ் ஆகியோர் நடித்துள்ளனர். இத்திரைப்படம் ஒன்பது அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து நான்கு அகாதமி விருதுகளை வென்றது.\n\n\n\n"}
{"id": "143487", "url": "https://ta.wikipedia.org/wiki?curid=143487", "title": "மாற்றுவெளி", "text": "மாற்றுவெளி\n\nமாற்றுவெளி என்பது தமிழகத்திலிருந்து வெளியாகும் ஓர் ஆய்விதழாகும். பரிசல் புத்தக நிலையத்தினால் 2009 இலிருந்து வெளியிடப்படும் இந்த ஆய்விதழின் சிறப்பாசிரியர் வீ. அரசு ஆவார்.\n\nமாற்றுவெளி ஆய்விதழ் குறிப்பாக ஒரு துறைசார்ந்து வெளிவரும் ஆய்விதழாக இல்லாமல் ஒவ்வொரு இதழும் ஒவ்வொரு பொருண்மை சார்ந்து வெளிவருவதாக உள்ளது. ஒவ்வொரு பொருண்மை சார்ந்த இதழ்களுக்குக் குறித்த பொருண்மைத் துறைசார் அழைப்பாசிரியர்கள் பங்களிப்புச் செய்யும் வழக்கமும் காணப்படுகிறது.\n\nகால்டுவெல், இந்தியப் பொருளாதாரம், கல்வி, ரோஜா முத்தையா நூலகம், நாவல்கள், மாற்றுப் பாலியல், தமிழ்ச் சமூக வரலாறு, போருக்குப் பிந்தைய ஈழம், தமிழ்ச் சித்திரக் கதைகள் ஆகிய தலைப்புக்களில் முதல் 9 இதழ்கள் வெளிவந்துள்ளன.\n"}
{"id": "143489", "url": "https://ta.wikipedia.org/wiki?curid=143489", "title": "சமூக விஞ்ஞானம் (இதழ்)", "text": "சமூக விஞ்ஞானம் (இதழ்)\n\nசமூக விஞ்ஞானம் என்பது தமிழகத்திலிருந்து வெளியாகும் ஒரு காலாண்டு ஆய்விதழாகும். இது தென்னக ஆய்வு மையத்தினால் 2003 இலிருந்து வெளியிடப்படுகிறது. இதன் நிர்வாக ஆசிரியர் தேவ. பேரின்பன்.\n\nசமூக அறிவியல்களுக்கென தமிழில் வெளிவரும் ஒரே ஆய்விதழ் எனக் குறிப்பிடப்படும் இந்த ஆய்விதழ் பல சமூக அறிவியற்துறைகள் சார்ந்தும் கட்டுரைகளை வெளியிடுகிறது. அவ்வப்போது சிறப்பிதழ்களும் வெளியாகின்றன. (எ-டு:செம்மொழிச் சிறப்பிதழ்)\n"}
{"id": "143492", "url": "https://ta.wikipedia.org/wiki?curid=143492", "title": "ஹொவ் கிரீன் வாஸ் மை வேல்லி (திரைப்படம்)", "text": "ஹொவ் கிரீன் வாஸ் மை வேல்லி (திரைப்படம்)\n\nஹொவ் கிரீன் வாஸ் மை வேல்லி (How Green Was My Valley) 1941 இல் வெளியான அமெரிக்க நாடகத் திரைப்படமாகும். டரில் சேனக் ஆல் தயாரிக்கப்பட்டு ஜான் போர்ட் ஆல் இயக்கப்பட்டது. வால்டர் பிட்ஜியன், மரின் ஒ'ஹாரா, அன்னா லீ, டொனால்ட் கிரிஸ்ப், ராட்டி மெக்டோவால் ஆகியோர் நடித்துள்ளனர். இத்திரைப்படம் பத்து அகாதமி விருதுகளுக்கு தேர்ந்தெடுக்கப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது.\n\n\n\n"}
{"id": "143493", "url": "https://ta.wikipedia.org/wiki?curid=143493", "title": "இந்தியாவின் பசுமைப் புரட்சி", "text": "இந்தியாவின் பசுமைப் புரட்சி\n\nஇந்தியாவின் பசுமைப் புரட்சி என்று 1966ஆம் ஆண்டு முதல் இந்திய உணவுத் தயாரிப்பில் ஏற்பட்டுள்ள முன்னேற்றத்தைக் குறிக்கிறது. விடுதலை பெற்ற இந்தியா உணவுத் தட்டுப்பாட்டிலிருந்து விடுபட்டு வீரிய ஒட்டு விதைகள், மேம்பட்ட உரவகைகள், மேம்பட்ட வேளாண்மை செயல்முறைகள் மற்றும் நீர்ப்பாசன வளர்ச்சித் திட்டங்களின் ஒருங்கிணைந்த பயன்பாட்டால் வேளாண்மை மேம்படுத்தப்பட்டு உணவுத் தன்னிறைவு பெற்றதே பசுமைப் புரட்சி ( Green Revolution) என்று அறியப்படுகிறது. அடிக்கடி பஞ்சங்களுக்கு பழக்கப்பட்ட இந்தியாவில் பசுமைப் புரட்சிக்குப் பின்னர் ஒருமுறையும் பஞ்சம் ஏற்படவில்லை என்பது குறிப்பிடத்தக்கது. 1963ஆம் ஆண்டில் முனைவர் நார்மன் போர்லாக் இந்தியாவில் மரபுமாற்ற வீரிய கோதுமை விதைகளை அறிமுகப்படுத்தினார். இவரே இந்தியாவின் பசுமைப் புரட்சியின் தந்தை என கருதப்படுகிறார். \nSection::::முடிவுகள்.\nபல்வேறு வீரிய விதைகளில் கோதுமை சிறந்த ஈட்டைத் தந்தது. மேம்பட்ட வேளாண்மை செயல்முறைகளை விவசாயிகளிடம் கொண்டு செல்வதில் அனைத்திந்திய வானொலியின் பங்கு குறிப்பிடத்தக்கதாக இருந்தது. இந்திய வேளாண் அறிவியலாளர் எம். எஸ். சுவாமிநாதன் மற்றும் இந்திய நடுவண் அமைச்சில் வேளாண் அமைச்சராக இருந்த சி. சுப்பிரமணியம் ஆகியோரின் கூட்டு முயற்சியும் பசுமைப் புரட்சியின் வெற்றிக்கு வழி வகுத்தது.\n\nSection::::எதிர் கருத்துகள்.\nவேதிய பூச்சிக்கொல்லிகளையும் உரங்களையும் பயன்படுத்தியதால் மண்ணின் தரம் குறைந்ததாக விமரிசனங்கள் எழுந்துள்ளன. இது எதிர்கால வேளாண்மையை பாதிக்கும் என்றும் புற்றுநோய் போன்ற நோய்கள் பரவக் காரணமாக அமைந்ததாகவும் இயற்கை அறிவியலாளர்கள் கூறுகின்றனர். அண்மைக்காலங்களில் கரிமக் கிளைக்கொல்லிகளும் இயற்கை உரங்களும் பயன்படுத்த ஊக்கப்படுத்தப்படுகிறார்கள். \n"}
{"id": "143494", "url": "https://ta.wikipedia.org/wiki?curid=143494", "title": "தந்தி", "text": "தந்தி\n\nதந்தி \"(Telegraph)\" எனப்படுவது ஓரிடத்திலிருந்து தொலைவில் உள்ள வேறோரு இடத்திற்கு விரைந்து செய்தியனுப்பப் பயன்படுத்தப்படும் கருவி ஆகும். இதில் செய்திகளை அனுப்ப எந்தவொரு பொருளும் எடுத்துச் செல்லப்படுவதில்லை. முன்னதாகக் கொடிகளை அசைத்தோ தீப்பந்தங்கள் மூலமாகவோ அனுப்பப்படுவது ஒருவகை தந்தியே ஆகும்; ஆனால் புறாக்கள் மூலமாகத் தூது விடுதல், அவை மடல்களைத் தாங்கிச் செல்வதால், தந்திமுறை இல்லை. \n\nஇதில் சங்கேத முறையில் அனுப்பப்படும் செய்தியைப் பெற அனுப்புநரும் பெறுநரும் இந்தக் குறிமுறையை அறிந்திருக்க வேண்டும். இந்தக் குறிமுறை அமைப்பு அனுப்பப்படும் ஊடகத்தைப் பொறுத்து அமையும். புகை குறிப்பலைகள், எதிரொளிக்கப்பட்ட ஒளிகள், தீப்பந்தங்கள்/கொடிகள்மூலம் துவக்க காலத்தில் செய்திகள் அனுப்பப் பட்டு வந்தன. 19ஆம் நூற்றாண்டில் மின்சாரம் கண்டறியப்பட்ட பின்னர் இந்தக் குறிப்பலைகளை மின்சாரத் தந்திமூலம் அனுப்ப முடிந்தது. 1900களின் துவக்கத்தில் வானொலி கண்டுபிடிப்பு வானொலித் தந்தியையும் பிற கம்பியில்லாத் தந்தி முறைகளையும் கொணர்ந்தது. இணையம் வந்த பிறகு குறியீடுகள் மறைந்திருக்க இயற்கை மொழியிலேயே இடைமுகம் கொண்ட மின்னஞ்சல்கள் , குறுஞ் செய்திகள், உடனடி செய்திகள் வந்த பிறகு வழமையான தந்திப் பயன்பாடு குறைந்துள்ளது.\n\nமின்சாரத் தந்தியில் கருவிகள் மின்காந்த சக்தியின் துணைகொண்டு இயக்கப்படுகின்றன. இக்கருவியை 1837 ஆம் ஆண்டு ஐக்கிய அமெரிக்காவைச் சேர்ந்த சாமுவெல் மோர்சு என்பவர் கண்டுபிடித்தார். அதனாலேயே இக்கருவியும் அவர் பெயராலேயே 'மோர்சு தந்தி' என அழைக்கப்படுகிறது. தந்திச் செய்தியை அனுப்புவதற்கும் மறு முனையில் பெறுவதற்கும் தனித்தனியே இரு முனைகளில் கருவிகள் உண்டு. தந்திச் செய்தி 'மோர்சு சாவி' எனப்படும் கருவிமூலம் ஓர் முனையிலிருந்து அனுப்பப்படுகிறது. மறுமுனையில் அச்செய்தி 'மோர்சு ஒலிப்பான்' எனும் கருவிமூலம் பெறப்படுகிறது.\n\nSection::::வரலாறு.\nதந்தி முறைகள் ஐரோப்பாவில் 1792இலிருந்தே கொடிகள் மூலமாகவும் தீப்பந்தங்கள் மூலமாகவும் பயன்பாட்டில் இருந்தன. இவை பார்வைக்கோட்டில் இருக்கும் பெறுநருக்கு குறுஞ்செய்திகளை அனுப்பப் பயன்படுத்தப்பட்டன. 1837இல் அமெரிக்காவில் ஓவியராக இருந்த சாமுவெல் மோர்சு கண்டுபிடிப்பாளராக முதன்முதலில் வெற்றிகரமாக மின்சாரப் பதிவு முறையில் தந்தியை அனுப்பினார். \n\nஐக்கிய இராச்சியத்தில் பொதுமக்களுக்கான முதல் தந்தி சேவை நிறுவனம், எலெக்ட்ரிக் டெலிகிராஃப் நிறுவனம், 1846இல் நிறுவப்பட்டது.\n1850இல் இந்தியாவில் சோதனைமுறையில் மின்சாரத் தந்தி கொல்கத்தாவிற்கும் டயமண்டு துறைமுகத்திற்கும் இடையே நிறுவப்பட்டது. இது 1851இல் பிரித்தானிய கிழக்கிந்திய நிறுவனத்தின் பயன்பாட்டிற்கு வழங்கப்பட்டது.\n\nSection::::மின்சாரத் தந்தி.\nSection::::தந்திக் கருவியின் அமைப்பு.\nமோர்சு தந்திக் கருவியில், செய்தி அனுப்பும் 'மோர்சு சாவி'க் கருவியில் குத்து வசமாக இயங்கக்கூடிய ஒரு நெம்புகோல் அமைப்பு இருக்கும். இதன் மேற்புறமுள்ள எபனைட் என்னும் குமிழை விரலால் அழுத்திக் கீழேயுள்ள பித்தளைக் குமிழைத் தொடுமாறு செய்ய வேண்டும். இக்குமிழ் மின்கலத்தில் உள்ள நேர்முனையுடன் இணைக்கப்பட்டிருக்கும். மின்கலத்தின் எதிர் முனையானது பூமியுடன் இணைக்கப்பட்டிருக்கும். செய்தி பெறும் இடத்திலுள்ள 'மோர்சு ஒலிப்பான்' கருவியில் இருக்கும் மின்காந்தத்தின் மேற்புறத்தில் ஓர் இரும்புச்சட்டம் இருக்கும். இதன் ஒரு முனை மேற்பகுதியில் அமைந்துள்ள இரு பித்தளைத் திருகுகளுக்கு இடையே மேற்புறத் திருகைத் தொட்ட வண்ணம் இருக்கும். மின் காந்தத்துடன் சுற்றப்பட்டுள்ள கம்பிச்சுருளின் மற்றொரு முனை பூமியுடன் இணைக்கப்பட்டுள்ள கம்பியோடு இணைந்திருக்கும். இதுவே தந்திக் கருவியின் அமைப்பு ஆகும்.\n\nSection::::செயல்படும் முறை.\nதந்திக்கருவியில் அமைக்கப்பட்டுள்ள குமிழ் அழுத்தப்படும் போது மின்சாரம் பாய்கிறது. அதனால் செய்தி பெறும் இடத்தில் உள்ள ஒலிப்பான் காந்த சக்தி பெறுகிறது. அக்காந்த சக்தி இரும்புச் சட்டத்தைக் கீழாக இழுக்கிறது. அதன் விளைவாகச் சட்டத்தின் ஒருமுனைக் கீழாகத் தாழ்ந்து திருகின் மீது மோதி ஒலி எழுப்புகிறது. அப்போது செய்தி அனுப்புபவர் குமிழை அழுத்துவதை விட்டுவிட்டால் மின்சாரம் பாய்வதும் நின்றுவிடும். இதன் மூலம் மின்காந்தம் தன் சக்தியை இழப்பதால் ஓசை எழுப்புவதையும் நிறுத்திவிடும். இதனால் இரும்புச் சட்டம் மீண்டும் மேலெழுந்து திருகின் மேல் மோதி அடுத்தடுத்து ஒலி எழுப்பும். இந்த ஒலிகளின் தன்மைக்கேற்ற ஒலிக்குறியீடுகளை மோர்சு வகுத்தளித்துள்ளார். அவ்வொலிக் குறியீடுகளை எழுத்துகளாக மாற்றுவதன் மூலம் செய்தியைப் பெறலாம்.\n\nSection::::கம்பியில்லாத் தந்தி.\nநிக்கோலா தெஸ்லாவும் பிற அறிவியல் அறிஞர்களும் கம்பியில்லாத் தந்தி, வானொலித் தந்தி, அல்லது வானொலியின் பயன்பாட்டை 1890களின் துவக்கத்தில் வெளிப்படுத்தினர். மே 5, 1895இல் பொதுமக்களுக்கு அலெக்சாண்டர் பப்போவ் தனது கம்பியில்லா பெறும் கருவியைப் பறைசாற்றினார். இது ஒரு மின்னல் உணரியாகவும் செயல்பட்டது. குறிப்பலைகளைப் பெறும் வகையில் இது 30 அடி கம்பின் உச்சியில் அமைக்கப்பட்டிருந்தது. 1895இல் ஆல்பர்ட் துர்பெயின் பிரான்சில் முதன்முதலாக மோர்சு குறிமுறையை பயன்படுத்தி வானொலி அலைகள் மூலமாகக் குறிப்பலைகளை அனுப்பி 25 மீ தொலைவில் பெற்றுக் காட்டினார்.\n\nமார்க்கோனி இத்தாலியில் தனது முதல் வானொலி 6 கிலோமீட்டர்களுக்கு அனுப்பினார். மே 13, 1897இல் மார்க்கோனி, கார்டிஃப் அஞ்சல்முறை பொறியாளர் ஜார்ஜ் கெம்ப்பின் உதவியுடன், முதன்முதலில் நீரின் மீது கம்பியில்லா குறிப்பலைகளை வேல்சின் இலாவர்நாக்கிலிருந்து பிளாட் ஹோமிற்கு அனுப்பினார். இத்தாலிய அரசின் ஆதரவு கிடைக்காததால், 22-அகவை-நிரம்பிய மார்க்கோனி பிரித்தானியாவிற்கு குடிபெயர்ந்தார். அஞ்சல்துறை முதன்மை பொறியாளர் வில்லியம் பிரீசின் ஆதரவுடன் 34 அடி உயரமுள்ள இரு கம்பங்களை நட்டு இந்தச் சோதனையை நடத்தினார். \n\n1901இல் மார்க்கோனி ஆங்கில எழுத்து \"S\" என்பதை அத்திலாந்திக்குப் பெருங்கடலைக் கடந்து கார்ன்வாலிலிருந்து நியூபவுண்டுலாந்தில் உள்ள அலுவலகத்திற்கு அனுப்பி சாதனை புரிந்தார். வானொலித் தந்தி கப்பல்களுக்கு இடையேயும் கப்பல்களிலிருந்து கடலோர நிலையங்களுக்கு நெருக்கடிக்கால செய்தி பரிமாற்றங்களுக்கு மிகவும் பயனுள்ளதாக அமைந்தது.\n\nSection::::தந்தி முறைகள்.\nஇன்றைய அறிவியல் துறையின் பெருவளர்ச்சியின் விளைவாகப் பல்வேறு வகைப்பட்ட தந்தி முறைகள் கண்டறியப்பட்டுள்ளன. அவை:\nஎன்பவையாகும். டெலி பிரிண்டர் எனப்படும் 'தொலை அச்சடிப்பு முறை' செய்தித் துறையில் பெரிதும் பயன்படுத்தப்பட்டு வருகிறது. படங்களை உள்ளது உள்ளவாறே நெடுந்தொலைவு 'ஒளிநகல்'(Fax) முறையில் அனுப்பவும் முடிகிறது.\n\nSection::::இந்தியாவில் தந்தி சேவை.\nSection::::தந்தி சேவை நிறைவு.\nஇந்தியாவில் தந்தி சேவை சூலை 14 - 2013 இரவு 10 மணியுடன் நிறைவடைந்தது.\n\nSection::::சமுதாயத் தாக்கம்.\nமின்சாரத் தந்திக்கு முன்னதாக அனைத்து செய்தி பரமாற்றங்களும் ஒரு மனிதர் அல்லது மிருகத்தின் பயண விரைவிலேயே நடந்தன. செய்தித் தொடர்பை இடம், நேரத் தடைகளைக் கடந்து தந்தி மக்களின் வாழ்வில் பெரும் மாற்றத்தை உண்டாக்கியது. 1870இல் ஐக்கிய அமெரிக்காவின் தந்தி பிணையம் 9,158,000 செய்திகள் கையாண்டது; இது 1900இல் 63,168,000 ஆக உயர்ந்தது. தந்திச் சேவையால் \"தொடர்வண்டி நிறுவனங்கள், பங்கு/நிதிச் சந்தைகள்,பண்டச் சந்தைகள், மேம்பட்டன; நிறுவனங்களுக்கிடையேயான மற்றும் உள்ளே தகவல் பரிமாற்றச் செலவு குறைந்தது.\" இந்தியாவில் அடித்தள மக்களும் செலவிடக்கூடிய சேவையாக விளங்கியது. வேலை நியமனங்கள், உடல்நிலை/மரணச் செய்திகள், வங்கி நிதிநிலைகள் ஆகியவற்றிற்கு தந்திச்சேவை முதன்மையாக இருந்தது.\n\n"}
{"id": "143499", "url": "https://ta.wikipedia.org/wiki?curid=143499", "title": "சிற்றாறு", "text": "சிற்றாறு\n\nசிற்றாறு என்பது தென்காசி நகராட்சியிலுள்ள குற்றால மலையில் உற்பத்தியாகும் ஆறாகும். இது தாமிரபரணி ஆற்றின் முக்கிய துணை ஆறு. 80 கிலோமீட்டர்கள் நீளமும், 1,722 சதுர கி.மீ. பரப்பளவும் கொண்ட இந்த ஆறு தாமிரபரணி ஆற்றில் சீவலப்பேரி என்னும் ஊரில் இணைகிறது. இவ்வாற்றுக்கு ஐந்து முதன்மைத் துணையாறுகள் உள்ளன. இதன் துணையாறுகளான ஐந்தருவி ஆறு, அரிகர நதி, அனுமன் நதி, அழுதகன்னியாறு ஆகியவை முறையே சிற்றாற்றில் கசமோட்சபுரம், தென்காசி, வீரகேரளம்புதூர், கடப்பாகொத்தி ஆகிய ஊர்களில் இணைகின்றன. இதைத்தவிர உப்போடை என்ற துணையாறும் உண்டு.\n\nSection::::பாசனம்.\nசிற்றாற்றுக்கு மொத்தம் ஐந்து துணையாறுகளும் அத்துணையாறுகளின் 3 துணையாறுகளும் உள்ளன. சிற்றாற்றிலிருந்து தென்காசி, செங்கோட்டை, வீரகேரளம்புதூர், ஆலங்குளம்,வீராணம் வட்டம் பகுதிகளில் உள்ள பெரும்பான்மையான குளங்களுக்கு தண்ணீர் செல்கிறது. இதன் மூலம் பல்லாயிரக்கணக்கான ஏக்கர் நிலங்கள் பாசன வசதியை பெறுகிறது. மேலும் இப்பகுதிகளில் நிலத்தடி நீருக்கு ஆதாரமாகவும் சிற்றாறு விளங்குகிறது. அவற்றின் விவரம்,\nSection::::சிற்றாறு பாசனவசதி.\nசிற்றாற்றின் மீது பாசனவசதிக்காக 17 அணைக்கட்டுக்கள் கட்டப்பட்டுள்ளன.\n\nSection::::வரலாறு.\nSection::::கற்காலம்.\nஇந்த ஆற்றின் இணையாறான அழுதகன்னி ஆற்றுப்படுகையில் கற்காலச் சமூகத்தைச் சேர்ந்த மக்களின் நில அடையாளக் கற்குவைகளும் அவர்கள் பயன்படுத்திய பெருங்கற்கால ஆயுதங்கள், குறுனிக்கற்கால ஆயுதங்கள் போன்றவை 1980களில் தமிழக தொல்லியல் ஆய்வுத்துறையால் கண்டுபிடிக்கப்பட்டன.\n\nSection::::தென்காசி பாண்டியர் காலம்.\nதென்காசி காசி விஸ்வநாதர் திருக்கோயில் கட்டப்படுவதற்கு முன் அவ்விடத்தில் சிற்றாறு பாய்ந்தோடியது. சடையவர்மன் பராக்கிரம பாண்டியன் கனவில் சிவன் தோன்றி தென்காசி, சித்ரா நதிக்கரையில் ஆலயம் அமைக்குமாறு வேண்டினார். அதற்கு முன் சிற்றாறு, தென்காசி சிற்றாற்று வீரியம்மன் கோயில் தோன்றிய இடத்திலும் மற்றும் இலஞ்சியிலுள்ள சிற்றாற்று வீரியம்மன் கோயில் தோன்றிய இடத்தின் வழியாகவும் சென்றது. சடையவர்மன் பராக்கிரம பாண்டியன் கனவில் தோன்றிய சிவன் கூறிய இடமோ சிற்றாறு செல்லும் இடத்தில் அமைந்தது. அதனால் அதை தெற்கு நோக்கி திசை திருப்பினான் பாண்டியன். அந்த தடுத்து நிறுத்தப்பட்ட பழைய சிற்றாறு சென்ற இடங்களில் கட்டப்பட்டதே இந்த 2 கோயில்களும் ஆகும். இக்கோயில்களிலுள்ள அம்மன் சிற்றாறு திருப்பிவிட்டதால் ஏற்படும் வீரிய விளைவுகளை தடுப்பதன் காரணத்தினால் கட்டப்பட்டதாக நம்பிக்கை வைத்ததால் இக்கோயில்கள் சிற்றாற்று வீரியம்மன் கோயில் என பெயர் பெற்றன.\n\n\nSection::::அருவிகள்.\nசிற்றாற்றின் மூலமும் அவற்றின் இணையாறுகளின் மூலமும் பல இயற்கை அருவிகள் பல தென்காசியை சுற்றி விழுகின்றன. அவை,\n\n\n"}
{"id": "143501", "url": "https://ta.wikipedia.org/wiki?curid=143501", "title": "சமூக விஞ்ஞானம்", "text": "சமூக விஞ்ஞானம்\n\n"}
{"id": "143509", "url": "https://ta.wikipedia.org/wiki?curid=143509", "title": "திலகம் (நெற்றிப்பொட்டு)", "text": "திலகம் (நெற்றிப்பொட்டு)\n\nமகளிர் நெற்றியில் இட்டுக்கொள்ளும் பொட்டைத் திலகம் என்பர். \n\nஅது நெற்றிக்கு எடுப்பைத் தருவதால் மக்களில் எடுப்பாக விளங்குபவர்களையும் ‘மக்கள் திலகம்’, ‘மங்கையர் திலகம்’ என்றெல்லாம் வழங்குகிறோம். \n\nபுத்தர் பெருமானை மகதநாட்டுத் திலகம் என்றனர். \n\n\nகாசறை என்னும் கஸ்தூரியைக் குழைத்துக் கன்னங் கரேர் எனத் திலகமிட்டுக்கொண்டு கண்ணாடி பார்க்கும் பழக்கமும் உண்டு. \n"}
{"id": "143511", "url": "https://ta.wikipedia.org/wiki?curid=143511", "title": "திலகம் (மலர்)", "text": "திலகம் (மலர்)\n\nதிலகம் என்பது ஒரு மலர். இது மரத்தில் பூத்தது. \n"}
