{"id": "172578", "url": "https://ta.wikipedia.org/wiki?curid=172578", "title": "அடால்ப் குவெட்லெட்", "text": "அடால்ப் குவெட்லெட்\n\nஇலாம்பர்ட் அடோல்ப் யேக்குவசு குவெட்டெலெட் (\"Lambert Adolphe Jacques Quetelet\", ; 22 பிப்ரவரி 1796; 17 பிப்ரவரி 1874) ஒரு பெல்ஜிய வானியலாளரும் மக்கள்தொகையியலாளரும் கணிதவியலாளரும் புள்ளியியலாளரும் சமூகவியலாளரும் ஆவார். இவர் பிரசல்சு வான்காணகம் எனும் அரசு கழக பெல்ஜிய வான்காணகத்தை நிறுவினார். இவர் சமூக அறிவியல் புலங்களில் புள்ளியியல் முறைகளை அறிமுகப்படுத்தினார். இவரது பெயர் சிலவேளைகளில் குவேட்டெலெட் எனவும் அழைக்கப்படுவதுண்டு.\n\nSection::::வாழ்க்கை.\nஅடால்ப் குவெட்லெட் அப்போது பிரெஞ்சுக் குடியரசில் இருந்த கெண்டில் பிரான்கொய் அகத்தின் யாக்குவசு ஃஎன்றி குவெட்டெலெட்டுக்கும் ஆன்னி பிரான்கொய் வாந்தெர்வெல்டுக்கும் மனாகப் பிறந்தார். இவரது தந்தையார் பிரான்சில் உள்ள ஃஏம் நகரில் பிறந்து ஆங்கிலக் கால்வாயைக் கடந்து பிரித்தானியக் குடிமகன் ஆனவர்.இவருக்கு வேலை தந்த சுகாட்டிய நிலக்கிழாருடன் ஐரொப்பா முழுதும் சுற்ரிவந்துள்ளார். குறிப்பாக இத்தாலியில் நீண்டகாலம் தங்கியுள்ளார். தன் 31 ஆம் அகவையில் கெண்டில் தங்கி அந்நகரில் வேலையில் சேர்ந்துள்ளார். இங்கு தான் அடால்ப் 9 குழந்தைகளில் ஐந்தாம் குழந்தையாகப் பிறந்துள்ளார். இதில் பலர் இளமையிலேயே இறந்துவிட்டுள்ளனர்.\n\nஅடால்ப்புக்கு 7அகவை ஆகும்போதே பிரான்கொய் இறந்துள்ளார். அடால்ப் கெண்ட் பள்ளியில் பயின்றார். அங்கு 1815 இல் இருந்து தன் 19 ஆம் அகவையில் கணிதப் பாடம் கற்பித்துள்ளார். இவர் 1819 இல் பிரசல்சில் உள்ள அத்னேயத்துக்குச் சென்று அதே ஆண்டில் \"குவியத் தொலைவின் சில புதிய இயல்புகளும் மேலும் சில வரைவுகளும்\" எனும் தன் ஆய்வுரையை முடித்துள்ளார்.\n\nஇவர் 1819 இல் கெண்ட் பல்கலைக்கழகத்தில் கணிதவியலில் முனைவர் பட்டம் பெற்றார். குறுகிய காலத்துக்குள்ளேயே அரசையும் தனியார் கொடையும் பெற்று 1828 இல் பிரசல்சு வான்காணகத்தை உருவாக்கினார்.\n\nஇவர் 1820 இல் அரசு கல்விக்கழகத்தில் உறுப்பினரானார். இவர் பெல்ஜியம் படைதளப் பள்ளியிலும் அறிவ்யல் அருங்கட்சியகத்திலும் விரிவுரை ஆற்றினார். இவர் 1825 இல் நெதர்லாந்து அரசு நிறுவனத்தில் தொடர்பாளர் ஆனார். பிறகு 1827இல் அதன் உறுப்பினரானார். அந்நிறுவனத்தில் 1841 முதல் 1851 வரை அதன் அகவைமுதிர் ஆய்வு உதவியாளராகத் திகழ்ந்தார்.இந்நிறுவனம் கலை, அறிவியலுக்கான நெதர்லாந்து அரசு கல்விக்கழகம் ஆனதும் அதன் அயல்நாட்டு உறுப்பினர் ஆனார். இவர் 1850 இல் அறிவிய்லுக்கான சுவீடிய அரசுக் கல்விக்கழகத்தில் அயல்நாட்டு உறுப்பினராகத் தேர்வு செய்ய்ப்பட்டார்.\n\nஇவர் பல புள்ளியியல் இதழ்களையும் கழகங்களையும் ஏற்படுத்தினார். மேலும் பன்னாட்டுப் புள்ளியிஅலாளர்களிடையே கூட்டுறவை வளர்த்தார்.\n\nஇவர் 1855 இல் உறுப்புக் குருதியொழுக்கு நோய்வாய்ப்பட்டார். அதிலிருந்து மெல்ல தேறலானார். அப்போதும் இவர் தன் அறிவியல் பணியைத் தொடர்ந்தார். இவர் 1874 பிப்ரவரி 17 இல் இறந்தார்; பிரசல்சு கல்லறையில் அடக்கம் செய்யப்பட்டார்.\n\nSection::::வாழ்க்கைப் பணி.\nஇவரது ஆய்வு வானியல், வானிலையியல், கணிதவியல், புள்ளியியல், மக்கள்தொகையியல், சமூகவியல், குற்றவியல், அறிவியல் வரலாறு என பல அறிவியல் புலங்களில் அமைந்தது. அறிவியல் வளர்ச்சிக்கு இவர் கணிசமான பங்களிப்பைச் செய்ததோடு பொதுமக்களுக்கான பல அறிவியல் நூல்களை இயற்றியுள்ளார். இவர் பெல்ஜிய அரசுவான்காணகத்தை நிறுவினார். மேலும் இவர் பல தேசிய, பன்னாட்டு புள்ளியியல் கழககளையும் அறிவியல் இதழ்களையும் ஏற்படுத்தினார்.முதல்வரிசைப் பன்னாட்டுப் புள்ளியியல் பேராயங்கலின் தலைமை ஏற்றுள்ளார். இவர் விடுதலையான சிந்தனையாளர்.நிறுவன எதிர்ப்பாளர். ஆனால் இரைமறுப்பாலரோ பொருள்முதல் வாதியோ சமவுடைமையாளரோ அல்ல.\n\nSection::::சமூக இயற்பியல்.\nஇவர் காலத்தில் நிகழ்தகவும் புள்ளியியலும் வானியலில் மட்டுமே பயன்படுத்தப்பட்டன. குறிப்பாக,பிழைகளைக் காண மீச்சிறு சதுரங்கள் முறை பரவலான பயன்பாட்டில் இருந்தது. இந்நிலையில், முதன்முதலாக இம்முறையைச் சமூக அறிவியல் புலங்களில் பயன்படுத்தியவர் குவெட்லெட்டே ஆவார்.இவ்வகைப் பயன்பாட்டுப் புலத்துக்கு இவர் சமூக இயற்பியல் எனப் பெயரிட்டார். சமூகவியலின் சிக்கலான தன்மையை இவர் அறிந்தவர் தான். எனவே பலசமூக மாறிகளை அளக்கவேண்டியதன் தேவையை உணர்ந்தார். இதில் இவரது குறிக்கோள் குற்றவீதம், திருமணவீதம், தற்கொலை வீதம் போன்ற சமூக நிகழ்வுகளின் புள்ளியியல் விதிகளைக் கண்டறிய விரும்பினார்.இவற்றை மற்ற சமூகக் காரணிகளால் விளக்க விரும்பினார். இந்த அணுகுமுறையை அக்கால அறிவியலார் விரும்பவில்லை. இவை மாந்தனின் தேர்வு விடுதலையோடு முரண்படுவதாக அவர்கள் கருதியுள்ளனர்.\n\nஇவரது பெருந்தாக்கம் விளைவித்த நூல் \"Sur l'homme et le développement de ses facultés, ou Essai de physique sociale\", என்பதகும். இதை இவர் 1835 இல் வெளியிட்டார். ஆங்கிலத்தில் இதன் பெயர் மாந்தனின் பனுவல் என இருந்தாலும் நேரடி மொழிபெயர்ப்பு \"மாந்தனும் அவனது அறிவுப்புல வளர்ச்சியும்\" அல்லது \"சமூக இயற்பியல் கட்டுரைகள் \" என்பதேயாகும். இதி இவர் சராசரி மாந்தன் (\"l'homme moyen\") கருத்துப்படிமத்தை உருவாக்கியுள்ளார். இதில் அவனது அளக்கப்பட்ட இயல்புகளின் நிரல் புள்ளியியலின் இயல்பரவல் வரையைப் பின்பற்றுவதை எடுத்துகாட்டினார். இவர் இதுபோன்ர பல சமூக மாறிகளின் தரவுகளைத் தொகுத்து அவற்றின் நிரல் (சராசரி )மதிப்புகளைக் கண்டறிந்தார்.\n\nதான் அறிமுகப்படுத்திய , சொல்லைக் குவெட்லெட் பயன்படுத்தி விட்டதை அறிந்த அகத்தே காம்ப்டே, அவர் திரட்டிய புள்ளியியல் விவரங்களை ஏற்காததால், சமூகவியல் எனும் புதிய சொல்லை உருவாக்கிப் பயன்படுத்தலானார்.\n\nSection::::குற்றவியல்.\nகுவெட்லெட் குற்றவியலில் பெயர் போனவர். இவரும் ஆந்திரே மைக்கேல் குவெரியும் இணைந்து குற்றவியலில் நேர்க்காட்சிவாதப் பள்ளியையும் நிலவரையியல் பள்ளியையும் உருவாக்கினர். இவை சமூகவியலில் விரிவாகப் புள்ளியியல் நுட்பங்களை பயன்படுத்தின. புள்ளியியல் பகுப்ப்பாய்வுவழி இவர் குற்றத்துக்கும் பிற சமூக்க் காரணிகளுக்கும் இடையே உள்ள உறவை நிறுவினார். அகவைக்கும் குற்றத்துக்கும், பாலினத்துக்கும் குற்றத்துக்கும் வலிவான உறவுகள் அமைவதை எடுத்துகாட்டினார்.குற்றத்தோடு உறவுடைய மற்ர காரணிகளாக, காலநிலை, வறுமை, கல்வி, குடிப்பழக்கம் ஆகியவை அமைதலைக் கண்டறிந்தார். தன் ஆய்வு விவரங்களைக் கொண்டு \"குற்ற வளர்ச்சியைத் தூண்டும்காரணிகள்\" எனும் நூலை வெளியிட்டார்.\n\nSection::::மாந்த அளவியல்.\nஇவர் 1835 இல் \"Sur l'homme et le développement de ses facultés, essai d'une physique sociale\" எனும் ஆய்வில் நிரல் (சராசரி) மாந்தனின் இயல்புகளை விவரித்து அவை புள்ளியியலின் இயல்வரையைப் பின்பற்றுவதை விளக்கினார். இந்த இயல்வேறுபாடு மக்கள்திரளில் இயற்கைத் தேர்வு அல்லது செயற்கைத் தேர்வு நிகழ்வதை நிறுவின.\nஇவர் கண்டறிந்த எடைக்கும் உயரத்துக்கும் உள்ள நிரலான உறவை பிற்காலத்தில் மக்கள் நலவாழ்வுத் திட்டங்கள் பின்பற்றலாயின. மிகவும் சிறுசிறு வேறுபாடுகளுடன் உடல்பொறுண்மை சுட்டி (குவெட்லெட் சுட்டி), இன்றுவரை பயன்பாட்டில் உள்ளது. இவரது மாந்த அளவியல் தரவுகள் இக்காலப் பயன்பட்டில் ஒவ்வொரு நுகர்வுசார் ஆக்கப் பொருள்களிலும் பயன்படுகிறது.\n\nSection::::தகைமைகளும் விருதுகளும்.\nஇவர் 1839 இல் பல அரசு கழக ஆய்வுறுப்பினற்களைத் தேர்ந்தெடுத்துள்ளார். அவ்வாண்டு இவர் அக்கழகத்தின் அயல்நாட்டு உறுப்பினராகத் தேர்வு செய்யப்பட்டார்.\n\n"}
{"id": "172581", "url": "https://ta.wikipedia.org/wiki?curid=172581", "title": "என்றி கேவண்டிசு", "text": "என்றி கேவண்டிசு\n\nஎன்றி கேவண்டிசு (\"Henry Cavendish\"; ஹென்றி கேவண்டிஷ், 10 அக்டோபர், 1731 – 24 பிப்ரவரி, 1810) ஒரு பிரித்தானிய இயற்பியலாளரும் வேதியியலாளரும் ஆவார். காற்றின் இயல்பைக் கண்டறிந்தவர். ஐதரசன், நைதரசன், ஆர்கான் போன்ற வளிமங்களைக் கண்டறிந்தவர்.\n"}
{"id": "172592", "url": "https://ta.wikipedia.org/wiki?curid=172592", "title": "தமிழியல் (இதழ்)", "text": "தமிழியல் (இதழ்)\n\nதமிழ்நாடு அரசின் தமிழ் வளர்ச்சித் துறையின் சார்பாக தமிழியல் என்ற பருவ இதழ் வெளியாகின்றது. இதை உலகத் தமிழாராய்ச்சி நிறுவன வலைத்தளத்தில் இருந்து பதிவிறக்கிக் கொள்ளலாம்.\n\nSection::::இதழ் வரலாறு.\nபேராசிரியர் மறைதிரு எஸ்.தனிநாயகம் அடிகள் அவர்கள் 1951ஆம் ஆண்டு \"தமிழ்க் கலாச்சாரம்\" (Tamil Culture) என்ற இதழைத் தொடங்கினார். சென்னையில் நடைபெற்ற இரண்டாவது உலகத் தமிழாராய்ச்சி மாநாட்டிற்குப் பிறகு 'அனைத்துலகத் தமிழாராய்ச்சி மன்றம்' தனிநாயகம் அடிகளாரின் ஒப்புதலைப் பெற்று தமிழ்க் கலாச்சாரம் இதழினை 'தமிழியல்' என்ற இதழாகப் பெயர் மாற்றம் செய்து வெளியிட்டு வந்தனர். 1972 ஆம் ஆண்டு முதல் உலகத் தமிழாராய்ச்சி நிறுவனம் தமிழியல் ஆய்வு இதழை வெளியிட்டு வருகிறது.\n"}
{"id": "172601", "url": "https://ta.wikipedia.org/wiki?curid=172601", "title": "வராக சம்ஹார மூர்த்தி", "text": "வராக சம்ஹார மூர்த்தி\n\nவராக சம்ஹார மூர்த்தி என்பது அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். வராகம் என்பது பன்றியைக் குறிக்கும் சொல்லாகும். வராக வடிவெடுத்து வந்த விஷ்ணுவை அழித்த சிவபெருமானின் திருவுருவம் \"வராக சம்ஹார மூர்த்தி\" என்று அழைக்கப்படுகிறது.\n\nSection::::தோற்றம்.\nதிருமாலின் வராகத் தோற்றத்தினை சூலத்தினால் குத்துவதைப் போல வராக சம்ஹார மூர்த்தி வடிவாகும்.\n\nSection::::உருவக் காரணம்.\nபிரமனின் வரம் பெற்ற இரணியாக்கன் எனும் அசூரன் உலகை பாய் போல சுருட்டி கடலுக்குள் சென்று ஒளித்துவைத்தான். விஷ்ணு வராக உருவம் கொண்டு அவனை அழித்து உலகை மீட்டார். அதன் பின் கர்வம் கொண்டு எதிர்வந்த உயிர்கள் அனைத்தையும் வதைத்து உண்ண ஆரமித்தார். தேவர்களும், மனிதர்களும் சிவபெருமானிடம் மன்றாட, அவர்களுக்கு உதவும் பொருட்டு வேடனாக வடிவெடுத்தார் சிவபெருமான். வராகத்தினை சூலத்தினால் குத்தி, அதன் ஒரு கொம்பினை உடைத்தெரிந்தார். அக் கொம்பினை தன்னுடைய கழுத்திலிருந்த மாலையில் இணைத்துக் கொண்டார். அதனால் வராகத்தின் கர்வம் அழிந்தது. \n\nஇந்த திருவுருவக் கோலம் வராக சம்ஹார மூர்த்தி என்று வழங்கப்படுகிறது.\n\nSection::::இலக்கியங்களில்.\n\"பன்றி அம் கொம்பு கமடம் புயங்கம் சுரர்கள் பண்டையென்பு அங்கம் அணிபவர் சேயே\" என திருப்புகழில் அருணகிரிநாதர் குறிப்பிடுகிறார். கர்வம் கொண்ட வராகம் பல்வேறு உயிர்களை வதைத்தமையால், தேவர்கள் சிவபெருமானிடம் சென்று அந்த வராகத்தினை அழிக்க வேண்டினர். சிவபெருமான் முருகனிடம் அந்த வராகத்தின் கொம்பினை உடைத்து வரும்படி கூற, முருகன் வராகத்தின் கொம்பினை உடைத்துவந்தார். அதனை சிவபெருமான் அணிந்து கொண்டார் என்றொரு புராணத்தினை திருப்புகழில் அருணகிரிநாதர் குறிப்பிடுகிறார். \n\nவராக கொம்பினை அணிந்த சிவபெருமான் வடிவத்தினை தமிழகத்தில் போற்றியுள்ளனர். இந்த புராணம் வராகத்தினை அழித்தமை குறித்த தொன்மக் கதையிலிருந்து மாறுபட்டதாக உள்ளது.\n\n"}
{"id": "172604", "url": "https://ta.wikipedia.org/wiki?curid=172604", "title": "டெர்ரி வினோகிராட்", "text": "டெர்ரி வினோகிராட்\n\nடெர்ரி ஆலன் வினோகிராட் (Terry Allen Winograd: பிப்ரவரி 24, 1946) ஓர் அமெரிக்கக் கணிப்பொறி அறிவியலாளரும் உளவியலாளரும் ஆவார். மேரிலாந்தில் உள்ள டகோமா பார்க் என்ற ஊரில் பிறந்த டெர்ரி வினோகிராட் இயற்கை மொழிகளைப் புரிந்து கொள்ளும் மூளையை முன்மாதிரியாகக் கொண்டு கணிப்பொறி நிகழ் நிரல் (SHRDLU) ஒன்றை உருவாக்கியுள்ளார்.\n"}
{"id": "172605", "url": "https://ta.wikipedia.org/wiki?curid=172605", "title": "இலங்கையின் அரச ஆசியர் சமூகம்", "text": "இலங்கையின் அரச ஆசியர் சமூகம்\n\nஇலங்கையின் அரச ஆசியர் சமூகம் (\"Royal Asiatic Society of Sri Lanka\", RASSL) இலங்கையின் கொழும்பு நகரில் அமைந்துள்ள ஓர் அமைப்பு. அறிவு வளர்ச்சிக்கான தொன்மையான இலங்கைச் சமூகங்களில் ஒன்றான இது 160 ஆண்டு கால வரலாற்றை உடையது. 1845 பெப்ரவரி 7 இல் நிறுவப்பட்ட இந்தச் சமூகம், பெரிய பிரித்தானியா, அயர்லாந்துகளின் அரச ஆசியர்ச் சமூகத்தை ஒட்டி கிழக்கத்திய ஆய்வுகளை மேற்கொள்வதற்கான இலங்கைக் கிளையாக அமைக்கப்பட்டது. \n\nSection::::வரலாறு.\nஇச்சமூகத்தின் இடைவினைகளால் பல தேசிய நிறுவனங்கள் நிறுவப்பட்டுள்ளன: கொழும்பு தேசிய அருங்காட்சியகம், தொல்லியல் துறை, தேசிய ஆவணக் காப்பகத் துறை, வானிலை ஆய்வியல் துறை, புள்ளியியல் துறை, இலங்கைப் பல்கலைக்கழகம், வரலாற்று ஓலைச்சுவடி ஆணையம் மற்றும் சிங்கள அகராதி இவற்றுள் சிலவாகும். இலங்கையின் பழங்குடி மக்களான வேடுவர் குறித்த ஆய்வுகளை முன்நடத்தி உள்ளது. மகாவம்சத்தின் ஆங்கில மொழிபெயர்ப்பு, சிங்கள மொழியின் சொல்லியல், டச்சு ஆவணங்களின் மொழிபெயர்ப்பும் ஆய்வும், மாலைத்தீவுகள் குறித்த ஆய்வுகள், இலங்கையின் இடப்பெயராய்வியல் மற்றும் பாலி புத்தகுருக்களின் குறிப்புக்களை சிங்கள மொழியிலாக்கம் போன்ற ஆய்வுகளை முன்னிருந்து மேற்கொண்டுள்ளது. இலங்கையின் பிரித்தானியத் தேசாதிபதிகள், நீதித்துறை, அரசுப்பணி மற்றும் மருத்துவத் துறை உயர் அதிகாரிகள் இதன் அங்கத்தினர்களாக இருந்தமையால் துவக்க நாட்களில் இச்சமூகத்திற்கு பெருமதிப்பு இருந்தது. \n\n1916 இலிருந்து இலங்கை அதிகாரிகளும் அனுமதிக்கப்பட்டனர்; முதன்முதலில் அவ்வாறு அங்கத்தினரானவராக சேர் பொன்னம்பலம் அருணாசலம் இருந்தார். தொடர்ந்து சர் பவுல் பீரிசு, சர் பாரன் ஜயதிலக போன்ற பல உள்ளூர் அறிஞர்கள் ஏற்றுக்கொள்ளப்பட்டனர்.\n\nSection::::இன்றைய நாளில்.\n1984 வரை நிலையான கட்டடம் இல்லாதிருந்த நிலையில் அதே ஆண்டில் \"சேர் ஆனந்த குமாரசாமி மாவத்தை\" (ஆனந்த குமாரசுவாமி சாலை)யில் அமைந்துள்ள \"மகாவலி மையத்திற்கு\" மாறியது; இந்தக் கட்டிடத்தை இலங்கை சனாதிபதி செயவர்த்தனவும் ஐக்கிய இராச்சியத்தின் பிரதமர் மார்கரெட் தாட்சரும் திறந்து வைத்தனர்.\n\nஇந்தச் சமூகத்தின் முதன்மை கல்வி வெளியீடான \"ஜர்னல்\", முதன்முதலில் 1846 சூன் 15 இல் வெளியிடப்பட்டது.\n\n"}
{"id": "172607", "url": "https://ta.wikipedia.org/wiki?curid=172607", "title": "கியூலியோ நட்டா", "text": "கியூலியோ நட்டா\n\nகியூலியோ நட்டா (Giulio Natta: 26 பிப்ரவரி, 1903 – 2 மே, 1979) ஓர் இத்தாலிய வேதியலாளர் ஆவார். இத்தாலியில் இம்பெரியா என்னுமிடத்தில் பிறந்தார். உயர் ரக பாலிமர் வகைகளைக் கண்டுபிடித்ததற்காக 1963 ஆம் ஆண்டு வேதியலில் நோபல் பரிசு பெற்றவர். கார்ல் சீக்லெர் என்பவருடன் இப்பரிசினை கியூலியோ நட்டா பகிர்ந்துகொண்டார்.\n\n"}
{"id": "172611", "url": "https://ta.wikipedia.org/wiki?curid=172611", "title": "கள்ளம் அஞ்சி ரெட்டி", "text": "கள்ளம் அஞ்சி ரெட்டி\n\nகள்ளம் அஞ்சி ரெட்டி (\"Kallam Anji Reddy\", தெலுங்கு:కళ్ళం అంజి రెడ్డి) (1940 - மார்ச்சு 15, 2013) ஓர் இந்திய மருந்துத்துறை தொழில்முனைவரும் டாக்டர். ரெட்டீசு லாபரேட்டரியின் நிறுவனர்-தலைவரும் ஆவார். இந்த நிறுவனத்தை 1984ஆம் ஆண்டில் நிறுவினார். இவரது முயற்சிகளால் இந்தியாவில் மருந்துகளின் விலைக் குறையத் தொடங்கியதுடன் அதுவரை மூலக்கூறுகளை இறக்குமதி செய்து வந்த நிலை மாறி ஏற்றுமதி செய்யும் நிலைக்கு இந்தியா முன்னேறியது. மருந்துத் துறையில் இவரது முதன்மையான முயற்சிகளை பாராட்டும் வண்ணம் இந்திய அரசு 2011இல் இவருக்கு பத்ம பூசன் விருது வழங்கியுள்ளது.\n\nஇவரது நிறுவனத்தின் நிறுவனங்களின் சமூக பொறுப்பாற்றல் கடமையாக 1996இல் டாக்டர் ரெட்டீசு பவுண்டேசனை நிறுவினார். இந்தியப் பிரதமரின் வணிக மற்றும் தொழில்துறை குழுவில் உறுப்பினராக இருந்தார்.\n\n"}
{"id": "172615", "url": "https://ta.wikipedia.org/wiki?curid=172615", "title": "லைனசு பாலிங்", "text": "லைனசு பாலிங்\n\nலைனசு கார்ல் பாலிங் (\"Linus Carl Pauling\", பிப்ரவரி 28, 1901 – ஆகஸ்ட் 19, 1994) ஓர் அமெரிக்க வேதியலாளரும் உயிரி வேதியலாளரும் அமைதி ஆர்வலரும் எழுத்தாளரும் கல்வியாளருமாவார். லின்னஸ் பாலிங் 20 ஆம் நூற்றாண்டின் குறிப்பிடத்தக்க அறிவியலறிஞராவார். 1954 ஆம் ஆண்டு மூலக்கூறுகளின் அமைப்பையும், வேதிப்பிணைப்புகளையும் கண்டறிந்ததற்காக நோபல் பரிசு பெற்றவர். லின்னஸ் பாலிங் 1962 இல் அமைதிக்கான நோபல் பரிசினையும் பெற்றவர். இரண்டு முறை நோபல் பரிசு பெற்றவர்களுள் நால்வரில் ஒருவராகவும் (மற்றவர்கள்: மேரி கியூரி, ஜான் பார்டீன், பிரடெரிக் சேனர்) இரண்டு வெவ்வேறு துறைகளில் நோபல் பரிசு பெற்ற இருவரில் (மற்றொருவர் மேரி கியூரி- வேதியல் மற்றும் இயற்பியல்) ஒருவராகவும் உள்ளார்.\n\n"}
{"id": "172629", "url": "https://ta.wikipedia.org/wiki?curid=172629", "title": "டா. ரெட்டீசு", "text": "டா. ரெட்டீசு\n\nடாக்டர் ரெட்டீசு லாபரேட்டரி வரையறுக்கப்பட்டது, (\"Dr. Reddy's Laboratories Ltd\") ஒருங்கிணைந்த முறையில் மருந்துத் தயாரிக்கும் ஓர் நிறுவனம் ஆகும். இது தனது தயாரிப்பை மூன்று வணிகப் பிரிவுகளால் குவியப்படுத்துகிறது: இவை உலகளாவிய பண்புசார் பிரிவு, மருந்துச் சேவை மற்றும் இயக்கத்திலுள்ள உட்பொருட்கள் (PSAI) பிரிவு, உரிமையுடை பொருட்கள் பிரிவு ஆகும். முன்னதாக ஐதராபாத்தில் அமைந்திருந்த பொதுத்துறை மருந்து தயாரிப்பு நிறுவனம், இந்திய மருந்துகள் மற்றும் மருந்துப் பொருட்கள் லிமிடெட்டில் பணியாற்றி வந்த அஞ்சி ரெட்டி என்பாரால் இந்த நிறுவனம் நிறுவப்பட்டது.டாக்டர் ரெட்டீசு பலவகைப்பட்ட மருந்துப் பொருட்களை இந்தியாவிலும் வெளிநாடுகளிலும் தயாரித்து சந்தைப்படுத்துகிறது. இந்த நிறுவனம் 190க்கும் கூடுதலான மருந்துகளையும் மருந்து தயாரிப்பிற்குத் தேவையான 60 இயக்கத்திலுள்ள மருந்து உட்பொருட்களையும் (APIs), நோய்நாடு கருவிப்பெட்டகங்களையும் , தீவிர சிகிட்சைப் பிரிவு மருந்துகளையும் உயிரித் தொழினுட்பப் பொருட்களையும் தயாரித்து வருகிறது.\nSection::::நிறுவன வரலாறு.\nடாக்டர் ரெட்டி 1984 ம் ஆண்டு நிறுவப்பட்டது. 1986 ஆம் ஆண்டில், ரெட்டி முத்திரை கருத்துக்கள்(branded formulations) செயல்பாட்டைத் தொடங்கியது. ஒரு ஆண்டுக்குள் ரெட்டி Norilet, இந்தியாவில் நிறுவனத்தின் முதல் அங்கீகரிக்கப்பட்ட பிராண்ட் துவக்கினர். புண் மற்றும் எதுக்குதலின் oesophagitis மருந்து - - அந்த நேரத்தில் இந்திய சந்தையில் மற்ற பிராண்டுகளில் அரை விலையில் தொடங்கப்பட்டது விரைவில், டாக்டர் ரெட்டிஸ் Omez, அதன் முத்திரை omeprazole மற்றொரு வெற்றி பெற்றார்.\n"}
{"id": "172638", "url": "https://ta.wikipedia.org/wiki?curid=172638", "title": "யுவென்டசு கால்பந்துக் கழகம்", "text": "யுவென்டசு கால்பந்துக் கழகம்\n\nயுவென்டசு கால்பந்துக் கழகம் (Juventus F.C.) இத்தாலின் சீரீ ஆ சங்க கால்பந்துக் கூட்டிணைவில் விளையாடும் கால்பந்துக் கழகம் ஆகும். இது பொதுவாக \"யுவென்டசு\" எனவும், அதன் ரசிகர்களால் \"யுவெ\" என்றும் அழைக்கப்படுகிறது. இது இத்தாலியின் டூரின், பீட்மோன்ட், நகரில் அமைந்துள்ளது. 1897-ஆம் ஆண்டு டூரின் மாணவர்களால் ஆரம்பிக்கப்பட்ட இக்கால்பந்துக் கழகம், இத்தாலியில் மிகப் பழமையான மூன்றாவது கால்பந்துக் கழகமாகும். மேலும் இதன் வரலாற்றில், இத்தாலியின் முதன்மைக் கூட்டிணைவிலேயே (1929-லிருந்து சீரீ-ஆ எனப்படுகிறது) பெரும்பாலும் இருந்திருக்கிறது (2006-07 பருவத்தைத் தவிர).\n\nயுவென்டசு கால்பந்துக் கழகம் இத்தாலியில் அதிக அளவில் கோப்பைகளை வென்ற கழகமாகும். மேலும் ஐ.எஃப்.எஃப்.எச்.எஸ்.(கால்பந்து வரலாறு மற்றும் புள்ளிவிவரத்துக்கான பன்னாட்டுக் கூட்டமைப்பு) நிறுவனப் புள்ளிவிவரங்களின்படி ஐரோப்பிய கால்பந்துக் கழகங்களின் தரவரிசையில் இரண்டாம் இடம் பிடித்திருக்கிறது. இக்கழகம் இருபத்தெட்டு கூட்டிணைவு வாகையர் பட்டங்களும், ஒன்பது இத்தாலியக் கோப்பைகளும், ஐந்து தேசிய உன்னதக் கோப்பைகளும், இரண்டு யூஈஎஃப்ஏ வாகையர் கூட்டிணைவுக் கோப்பைகளும் மற்றும் பல கோப்பைகளும் உட்பட 53 கோப்பைகளை வென்றுள்ளது. இத்தாலியில் மிக அதிக இரசிகர் பட்டாளம் உள்ள கால்பந்துக் கழகமாகவும், உலகளவில் கால்பந்து வட்டாரங்களில் பெருமதிப்புக்குரிய கழகமாகவும் இது திகழ்கிறது.\n\nஇத்தாலியின் தேசிய கால்பந்து அணிக்கு இதன் பங்கு மிக முக்கியமானது. ஆரம்பகாலம் தொட்டே இக்கழக வீரர்கள் பலர் இத்தாலிய தேசிய அணியில் இடம்பெற்றுவருகின்றனர். இத்தாலி கால்பந்து உலகக் கோப்பையை வென்ற 1934, 1982 மற்றும் 2006 ஆகிய ஆண்டுகளில் இக்கழக வீரர்கள் இத்தாலிய அணியின் முக்கிய ஆட்டக்காரர்களாவிருந்தனர்.\n"}
{"id": "172639", "url": "https://ta.wikipedia.org/wiki?curid=172639", "title": "மென்பொருள் வெளியீடு வாழ்க்கைச் சக்கரம்", "text": "மென்பொருள் வெளியீடு வாழ்க்கைச் சக்கரம்\n\nஒரு கணிணி மென்பொருளின் வளர்ச்சி கட்டங்கள் மற்றும் அதன் முதிர்ச்சி ஆகியவைக் கூட்டாக மென்பொருள் வெளியீடு வாழ்க்கைச் சக்கரம் எனப்படும். இது அதன் ஆரம்பகால வளர்ச்சியில் இருந்து அதன் வெளியீடு வரை குறிக்கும். அம்மென்பொருளை மேன்படுத்தவே அல்லது அதில் உள்ள வழுவைக் களையவே கொண்டுவரப்படும் வெளியீடுகளும் இதில் அடங்கும். \n\nSection::::வளர்ச்சிக் கட்டங்கள்.\nSection::::வரலாறு.\nமென்பொருள் வளர்ச்சியில் பயன்படுத்தப்படும் \"ஆல்பா/பீட்டா\" ஆகிய குறிச்சொற்கள் ஐபிஎம்-இல் உருவானவை. 1950களில் இருந்தே ஐபிஎம் அதன் வன்பொருள் வளர்ச்சிப் பணிகளில் இத்தகைய குறிச்சொற்களை பயன் படுத்தியிருக்கிறது. ஒரு புதிய உருவாக்கத்தை அறிவிக்கும் முன்பு செய்யப்படுவது \"எ\" சோதனை எனவும், அதை தயாரிப்புக்கு அனுப்பும் முன் செய்யப்படுவது \"பி\" சோதனை எனவும், அத்தாயாரிப்பை வெளியிடுவதற்கு முன்பு செய்வது \"சி\" சோதனை எனவும் அழைக்கப்பட்டது. மென்பொருள் ஐபிஎம்மின் முக்கிய அளிப்புகளில் ஒன்றான பின்பு, அறிவிக்கும் முன்பு செய்யப்படுவது ஆல்பா சோதனை எனவும், ஒரு மென்பொருளின் பயன்பாட்டுத் தயார் நிலையை காட்டுவது பீட்டா சோதனை எனவும் குறிப்பிடப்பட்டது. ஐபிஎம்மின் முந்தைய மென்பொருளில் ஒன்றில் மேலாளராகப் பனியாற்றிய மார்டின் பெல்ச்கி என்பவர் இவைகளை உருவாகியாதாக உரிமையெடுத்துக்கொண்டார். 1960களில் ஐபிஎம் இந்த குறிச்சொற்களை நீக்கியது, இருப்பினும் அதற்குள் இது பரவலாக வழக்கில் வந்துவிட்டது. தான் செய்யாமல் பயனாளர்களின் மூலம் செய்யப்படும் சோதனையை ஐபிஎம் \"பீட்டா சோதனை\" என்றழைக்காமல் \"களச் சோதனை\" என்று அழைத்தது.\n\nSection::::முன்-ஆல்பா.\nமுன்-ஆல்பா (Pre-alpha) என்பது ஒரு மென்பொருள் சோதனைக் கட்டத்திற்கு வரும் முன் மேற்கொள்ளப்படும் அனைத்து வேலைகளையும் குறிக்கும். தேவை ஆய்வு, மென்பொருள் வடிவமைப்பு, மென்பொருள் வளர்ச்சி, மற்றும் உருப்படி சோதனை ஆகிய அனைத்தும் இதில் அடங்கும். திரமூல மென்பொருள் உருவாக்கத்தில் பல விதமான முன்-ஆல்பா பதிப்புகள் உண்டு. குறிப்பிட்ட செயல்பாடுகளைக் கொண்டு திட்டமிட்டு, அவை நிறைவேறியவுடன் \"தொலைகல்\" பதிப்புகளாக வெளியிடப்படும். \n\nSection::::ஆல்பா.\nமென்பொருளை சேதனைக்கு உட்படுத்த துவங்கக்கூடிய கட்டத்தை ஆல்பா கட்டம் எனக் குறிக்கலாம் (ஆல்பா கிரேக்கத்தில் முதல் எழுத்து என்பதால் இங்கு ஒன்று/முதல் எனபதைக் குறிக்கிறது). இக்கட்டத்தில் உருவாக்குநர்கள் பொதுவாக வெள்ளைப் பெட்டி சோதனை உத்தியைக் கையாழுவார்கள். மேலான சரிபார்த்தல் வேலையை கருப்புப் பெட்டி அல்லது சம்பல்ப் பெட்டி சோதனை உத்தியின் மூலம் வேறு ஒரு சோதணை அணி செய்யும். நிறுவணத்திற்குள் கருப்புப்பெட்டி சோதணைக் கட்டதிற்கு செல்வது ஆல்பா வெளியீடு எனக்கூறப்படுகிறது.\n\nஆல்பா மென்பொருட்கள் நிலையான செயல்பாடு இல்லாதவை, அதனால் தகவல் சேதாரம் ஏற்படலாம். ஆல்பா நிலையிலுள்ள தனியுரிமை மென்பொருட்கள் வெளியிடப்படுவது அரிது. இருப்பினும் திரமூல மென்பொருட்களில் ஆல்பா நிலை பொது வெளியீடு, பெரும்பாலும் மூலக் கோப்புகளாக, பரவலாக காணப்படும் ஒன்று. ஆல்பாக் கட்டம் வழக்காமாக சிறப்பியல்பு உறைவில் முடிவடையும், அதாவது அதற்குமேல் அந்த மென்பொருளில் புது சிறப்பியல்பு எதுவும் சேர்க்கப்படாது. இந்தக் கட்டத்தில் ஒரு மென்பொருள் சிறப்பியல்பு முழுமை பெற்றதாகக் கூறப்படுகிறது.\n\nSection::::பீட்டா.\nஇரண்டாம் கிரேக்க எழுத்தான பீட்டாவைக் கொண்ட கட்டம் ஆல்பாக்கட்டத்திற்கான அடுத்த கட்டம் ஆகும். இது பொதுவாக சிறப்பியல்பு உறைவில் துவங்குகிறது. பீட்டா நிலையில் உள்ள மென்பொருளில் பொதுவாக முழுமை அடைந்த மென்பொருளைவிட அதிக வழுக்கள் இருக்கும், அதனால் வேகம் மற்றும் செயல்திறன் விவகாரத்துடன் தகவல் சேதாரமும், இயக்கப் பழுதும் ஏற்படலாம். பீட்டாக் கட்டதில் பெரும்பாலும் பயன்பாடு சோதணை உத்தி கொண்டு பயனாளர்களை பாதிக்கக்கூடிய வழுகளை கலைவதில் கவனம் செலுத்தப்படும். பீட்டாப் பதிப்பில் உள்ள மென்பொருளை பயனாளர்களுக்காக பொதுவாக வெளியிடுவது பீட்டா வெளியீடு எனப்படும். இந்த வெளியீட்டில்தான் ஒரு மென்பொருள் முதன்முதலாக உறுவாக்கும் நிறுவணத்திற்கு வெளியில் பயன்பாட்டிற்கும் சோதணைக்கும் பொதுவாக அளிக்கப்படுகிறது.\n\nபீட்டாப் பதிப்பை பயன்படுத்தும் பயனாளர்கள் பீட்டா சோதணையாளர்கள் என்றழைக்கப்படுவர். இவர்கள் மெரும்பாலும் எந்த பணமும் இன்றி சோதணை செய்ய ஆர்வமுள்ள, இறுதியில் குறைந்த விலைக்கோ அல்லது இலவசமாகவோ அம்மென்பொருளைப் பெறும் வாடிக்கையாளர்களாகவோ அல்லது வருங்கால வாடிக்கையாளர்களாகவோ இருப்பர்.\n"}
{"id": "172645", "url": "https://ta.wikipedia.org/wiki?curid=172645", "title": "ஜி. ராமநாதன்", "text": "ஜி. ராமநாதன்\n\nஜி. ராமநாதன் தமிழ்த் திரைப்பட இசையமைப்பாளர். இசைமேதை என்றும், சங்கீதச் சக்கரவர்த்தி என்றும் அறியப்படுகிறார். சுருக்கமாக ஜிஆர் எனவும் வழங்கப்பட்டார். தமிழ்த் திரைப்பட உலகின் நட்சத்திர அந்தஸ்த்து பெற்ற எம். கே. தியாகராஜ பாகவதரின் திரைப்படங்கள், சேலத்தைச் சேர்ந்த மாடர்ன் தியேட்டர்ஸ் மற்றும் கோயம்புத்தூரின் சென்ட்ரல் ஸ்டுடியோஸ் போன்ற நிறுவனங்கள் தயாரித்த திரைப்படங்களுக்கு இசையமைத்ததன் மூலம் பெரிதும் அறியப்படுகிறார். 1950-களில் வெளிவந்த சிவாஜி கணேசன், எம். ஜி. இராமச்சந்திரன் போன்றோரின் பெரும்பாலான சிறந்த திரைப்படங்களுக்கு இவரே இசையமைத்தார் என்பது குறிப்பிடத்தக்கது.\n\nSection::::பிறப்பு, ஆரம்ப கால வாழ்க்கை.\nஜி. ராமநாதன் தமிழ்நாட்டில் திருச்சிக்கு அருகிலுள்ள பிச்சாண்டார்கோவில் எனும் ஊரில் பிராமணக் குடும்பத்தில் பிறந்தார். இவரது தந்தையார் கோபாலசாமி ஐயர் இந்திய இரயில்வேயில் துணை ஆய்வாளராக பணியாற்றினார். ராமநாதன் ஐந்தாம் வகுப்புவரை மட்டுமே படித்துள்ளார். 1942இல் திருமணம் முடித்த இவருக்கு இரண்டு மகன்கள், சத்ய சாயி பாபாவின் மேலுள்ள பக்தியினால் அவர்களுக்கு சாய், பாபா என்று பெயரிட்டார். தனது 18ஆவது வயதில் பாரத கான சபா என்கிற நாடகக் குழுவில் ஆர்மோனியம் வாசிப்பவராக சேர்ந்தார். அதன் பிறகு புகழ்பெற்ற வி. ஏ. செல்லப்பா நாடகக் குழுவில் ஆர்மோனியம் வாசிப்புடன் பின்ணணிப் பாடகராகவும் சேர்ந்தார். 1932இல் கல்கத்தாவில் தயாரிக்கப்பட்ட காலவரிசி என்கிற தமிழ்ப்படத்தில் முதன்முதலாக இசைக்கருவியை இசைத்தார். \n\n1938-ல் எம். கே. தியாகராஜ பாகவதர் தயாரித்த சத்தியசீலன் என்கிற படத்தில் இசையமைப்பாளராக அறிமுகமானார். ஆயிரம் தலை வாங்கிய அபூர்வ சிந்தாமணி என்கிற படத்தில் சன்னியாசி வேடத்தில் நடித்தார்.\n\nSection::::திரைப்படத் துறைக்கான பங்களிப்புகள்.\nஜி. ராமநாதன் முறையாக கர்நாடக இசை பயின்றதில்லை. ஆனாலும் கேட்டறிந்த கேள்வி ஞானத்தாலும், கர்நாடக இசையின் மீதிருந்த ஆர்வத்தாலுமே கற்றுக்கொண்டு இசையமைக்க ஆரம்பித்தார். இவர் இசையமைக்கத் தொடங்கிய 1940-களில் தமிழ்நாட்டில் திரைப்படத்தைப் போலவே நாடகங்களும் பிரபலமாயிருந்தன. ஆகையால் இரண்டையும் கையாளவேண்டியிருந்தது. \n\nஇவர் இசையமைத்த காலகட்டங்களில் கர்நாடக இசையை அடிப்படையாகக் கொண்டே திரையிசையும் இருந்தது. ஆனாலும், திரையிசை, கர்நாடக இசைக்கு சமமாக கருதப்படவோ, ஏற்றுக்கொள்ளப்படவோ இல்லை. இதைத் தவறு என நிருபிக்கும் வகையில் இருந்தது எம். கே. தியாகராஜரின் ஹரிதாஸ் திரைப்படத்தில் மன்மதலீலையை வென்றார் உண்டோ என்கிற பாடலுக்கு இவர் அமைத்த இசை. இவர் கருநாடக இசையை அடிப்படையாகக் கொண்டு உருவாக்கப்படும் இசையே நிலைத்திருக்கும் என்பதில் மிகுந்த நம்பிக்கை உடையவராயிருந்தார்; இதற்கேற்றார்போல இவர் இசையமைத்தப் பாடல்கள் பாதி கர்நாடக (Semi-Classic) இசையிலேயே இருந்தது.\n\nஜி. என். பாலசுப்பிரமணியம், எம். எல். வசந்தகுமாரி, மகாராஜபுரம் விஸ்வநாத ஐயர் போன்றோரின் குரல்களின் மீதும், இந்தி திரைப்பட இசையமைப்பாளர் நௌஷத்தின் இசை மீதும் ஒரு தனி விருப்பம் கொண்டிருந்தார். இவருடைய இசையில் பாடியதில் எஸ். வரலட்சுமி மற்றம் ஜிக்கி ஆகியோரின் குரல் இவருக்கு மிகவும் விருப்பமானது. எம். கே. தியாகராஜரின் குரலின் மீது மிகப்பெரிய விருப்பம் கொண்டிருந்தார்; மேலும், ஒரு பாடகரிடம் என்ன எதிர்பார்க்கிறோமோ அதை எம்கேடியால் தான் தரமுடியும் என்பார். ஜிஆர், அவரே ஒரு நல்லப் பாடகர், தன்னுடைய இசையில் பொன்முடி திரைப்படத்திலும், கே. வி. மகாதேவன் இசையில் வந்த அல்லி பெற்ற பிள்ளை ஆகிய படங்களிலும் பாடியுள்ளார். எப்பொழுதும் பாடகரின் முழுத்திறமையையும் வெளிக்கொண்டுவர முயற்சிப்பார். பாடகர் டி. எம். சௌந்தரராஜன், ஜிஆரின் இசையில் அவருக்குத் திருப்தி அளிக்கும் வகையில் ஒரு பாடகரால் பாடமுடியும் என்றால், அந்தப் பாடகர் வேறு எந்த இசையமைப்பாளரின் இசையிலும், உலகின் எந்த மூலையிலும் எளிதாக பாடலாம் என்று சொன்னார். \n\nதன்னுடைய இசையமைப்பின்போது பாடலை பதிவுசெய்யும் முன் பாடகர்கள் எப்படி பாட வேண்டும் என்பதையும் விளக்கிப் பாடிக் காட்டுவார். புதுயுகம் என்கிற திரைப்படத்தையும் தயாரித்துள்ளார். இவரின் கடைசி படம் தெய்வத்தின் தெய்வம். அருணகிரிநாதர் திரைப்படத்திற்கு இசையமைத்துக்கொண்டிருந்த போது மாரடைப்பால் இறந்தார். பிறகு இசையமைப்பாளர் டி. ஆர். பாப்பா அந்தப் படத்திற்கு இசையமைத்தார்.\n\n\n\n\n\n"}
{"id": "172654", "url": "https://ta.wikipedia.org/wiki?curid=172654", "title": "இரேச்சல் கோரீ", "text": "இரேச்சல் கோரீ\n\nஇரேச்சல் கோரீ (Rachel Corrie) (ஏப்பிரல் 10, 1979 – மார்ச்சு 16, 2003) ஓர் அமெரிக்க அமைதிக்காக உரிமைப்போராட்டம் நடத்திய ஆர்வலர்; இவர் அனைத்துலக ஒற்றுமை இயக்கம் (International Solidarity Movement) என்னும் அமைதிசார் நிறுவனத்தின் உறுப்பினராகவும் இருந்தார். அமெரிக்காவின் வடமேற்கே அமைந்த வாசிங்டன் மாநிலத்தில் உள்ள ஒலிம்பியா என்னும் ஊரில் பிறந்த இவர் இசுரேலில் காசா நிலப்பகுதியில் இசுரேலியப் தற்காப்புப் படையினர் பாலத்தீன மக்களின் வீடுகளை இடித்துத்தள்ளும் நடவடிக்கையை எதிர்க்கும் முகமாக அங்கிருந்த அனைத்துலக ஒற்றுமை இயக்கத்தினருடன் சேர்ந்து இயங்கிய பொழுது, அங்கே இடித்துத் தள்ளிக்கொண்டிருந்த அரண்காப்பு இடிப்புந்தின் கீழ் நசுக்கப்பட்டு இறந்தார். அப்பொழுது இவருக்கு அகவை 23. இவர் இடிப்புந்தின் கீழ் நசுக்கப்பட்டு இறந்ததை ஓர் தன்னேர்ச்சி (எதிர்பாரத நேர்ச்சி) என்று இசுரேலிய அறமன்ற நடுவர்கள் தீர்ப்பளித்தனர்). அண்மையில் கோரீயின் குடும்பத்துக்கு இழப்பீடு தரவும் இசுரேல் நடுவர்கள் மறுத்துள்ளனர்\n\n\n"}
{"id": "172657", "url": "https://ta.wikipedia.org/wiki?curid=172657", "title": "ஐசுலாந்தின் ஆண்மையியல் அருங்காட்சியகம்", "text": "ஐசுலாந்தின் ஆண்மையியல் அருங்காட்சியகம்\n\nஐசுலாந்தின் ஆண்மையியல் அருங்காட்சியகம் (\"Icelandic Phallological Museum\", இசுலேன்சுக மொழி:Hið Íslenzka Reðasafn), ஐசுலாந்தின் ரெய்க்யவிக்கில் ஆண்குறிகளையும் ஆண்குறி உள்ளுறுப்புக்களையும் காட்சிப்படுத்தியுள்ள உலகின் மிகப்பெரும் அருங்காட்சியாகும். 93 உயிரினங்களின் 280 மாதிரிகள் இங்கு சேகரிக்கப்பட்டுள்ளது; திமிங்கலங்களிலிருந்து 55 ஆண்குறிகளும் சீல்களிலிருந்து 36 ஆண்குறிகளும் நிலப்பரப்பு பாலூட்டிகளிலிருந்து 118 ஆண்குறிகளும் காட்சிப்படுத்தப்பட்டுள்ளன. 2011 சூலையில் தனது முதல் மனித ஆண்குறியைப் பெற்றது. உறுதிமொழி கொடுத்திருந்த நான்கு கொடையாளிகளிலிருந்து ஒருவரிடமிருந்து பெறப்பட்டது. கொடையாளியின் உடலில் இருந்து ஆண்குறியைப் பிரித்தெடுப்பது திட்டமிட்டபடி செல்லாததால் பழுப்புநிற வாடி வதங்கிய சதைத்துண்டமாக பார்மால்டிஹைடு ஜாடி ஒன்றில் ஊறவைக்கப்பட்டுள்ளது. இன்னமும் \"இளைய வயதுக்காரரின் பெரிய மற்றும் நல்ல\" ஒன்றிற்காக அருங்காட்சியகம் தேடி வருகிறது.\n\nசிகுரோர் யார்டார்சான் என்ற ஆசிரியரால் 1997இல் நிறுவப்பட்ட இந்த அருங்காட்சியகத்தை அவரது மகன் யோர்ட்டூர் கிசுலி சிகுரோசான் நடத்தி வருகிறார். சிகுரோருக்கு சிறுவயதில் கொடுக்கப்பட்ட எருதின் ஆண்குறியிலிருந்து வேயப்பட்ட மாட்டுச் சாட்டையே இத்தகைய ஆண்குறிகளில் அவருக்கு ஆர்வத்தைத் தூண்டியது. ஐசுலாந்திலுள்ள விலங்குகளின் உறுப்புக்களை நாட்டின் பல பகுதிகளில் இருந்தும் சேகரித்தார். நீளமுள்ள நீல திமிங்கலத்தின் ஆண்குறியின் முனையிலிருந்து, உருப்பெருக்கும் கண்ணாடி மூலமாக மட்டுமே காணக்கூடிய நீளமுள்ள வெள்ளெலியின் ஆண்குறி எலும்பு வரை சேகரித்துள்ளார். ஐசுலாந்து நாட்டுவழக்கில் காணவியலாது எனக் கூறப்படுகின்ற \"எல்வ்\" மற்றும் \"டிரால்கள்\" எனப்படும் இன விலங்குகளின் ஆண்குறிகளையும் இந்த அருங்காட்சியகத்தில் காட்சிப்படுத்தி உள்ளதாக கூறப்படுகிறது. எருதுகளின் விரைப்பைகளிலிருந்து உருவாக்கப்பட்ட விளக்குக் கவிப்புகள் போன்ற பல ஆண்மைவியல் கலைப்பொருட்களும் இங்கு சேகரிக்கப்பட்டுள்ளன.\n\nஆண்டுக்கு பல்லாயிரம் பார்வையாளர்களை, முக்கியமாக பெண்களை, ஈர்க்கின்ற சுற்றுலாத் தலமாக இது புகழ் பெற்று வருகிறது. பன்னாட்டு ஊடக கவனத்தையும் பெற்றுள்ள இந்த அருங்காட்சியகத்தைக் குறித்து \"தி பைனல் மெம்பர்\" என்ற கனடிய ஆவணப்படமும் தயாரிக்கப்பட்டுள்ளது. ஆண்குறிகளைக் குறித்த ஒருமுகப்படுத்தப்பட்ட, அறிவியல்சார்ந்த முறையில் ஆய்வு மேற்கொள்ள தனிநபர்களுக்கு இயலபடுத்துவதே தனது நோக்கமாக இந்த அருங்காட்சியகம் அறிவித்துள்ளது.\n"}
{"id": "172664", "url": "https://ta.wikipedia.org/wiki?curid=172664", "title": "ஜோகன் தோபரீனர்", "text": "ஜோகன் தோபரீனர்\n\nஜோகன் உல்ப்காங்க் தோபரீனர் (Johann Wolfgang Döbereiner: டிசம்பர் 13, 1780 – மார்ச் 24, 1849) ஒரு ஜெர்மானிய வேதியியலாளர். தனிமங்களுக்கிடையான ஒத்த பண்புகளைக் கண்டறிந்தவர்.தோபரீனர் தேர்ந்தெடுக்கப்பட்ட சில தனிமங்களின் சில பண்புகள் பிற தனிமங்களின் பண்புகளுடன் ஒத்திருப்பதைக் கண்டறிந்தார். லித்தியம் மற்றும் பொட்டாசியம் ஆகியவற்றின் அணு நிறை சோடியம் அணுவின் நிறையுடன் நெருக்கமாக இருந்தது. இதே போன்று நான்கு மும்மைத் தனிமங்களைக் கண்டறிந்தார். இந்த மும்மைகள் தோபரீனரின் மும்மைகள் என அழைக்கப்படுகின்றன. இவர் தோபரீனரின் விளக்கையும் கண்டுபிடித்தவராவார்.\n"}
{"id": "172666", "url": "https://ta.wikipedia.org/wiki?curid=172666", "title": "பவுல் எமில் புவபோதிரான்", "text": "பவுல் எமில் புவபோதிரான்\n\nபவுல் எமில் (பிரான்சுவா) லெக்கொக் தெ புவபோதிரான் (Paul Emile Lecoq de Boisbaudran: 18 ஏப்ரல் 1838 – 28 மே 1912) ஒரு பிரெஞ்சு வேதியலாளர் ஆவார். காலியம், சமாரியம், டிசிப்ரோசியம் ஆகிய தனிமங்களைக் கண்டறிந்தவர்.\n"}
{"id": "172670", "url": "https://ta.wikipedia.org/wiki?curid=172670", "title": "வட்டிக்கடை", "text": "வட்டிக்கடை\n\nவட்டிக்கடை அல்லது கந்துக்கடை என்பது பணத்தை ஒரு நபரிடம் கொடுத்துவிட்டு ஒரு குறிப்பிட்ட நாளுக்குப் பின் அப்பணத்திற்குண்டான வட்டியை வசூலிப்பதையே தொழிலாக கொண்டிருக்கும் ஒரு நிறுவனத்தைக் குறிக்கும். இத்தொழில், செய்பவரைப் பொறுத்தும்,செய்யும் இடத்தைப்பொறுத்தும் மாறுபடும்.\n"}
{"id": "172671", "url": "https://ta.wikipedia.org/wiki?curid=172671", "title": "சுடலைக் குயில்", "text": "சுடலைக் குயில்\n\nசுடலைக் குயில் அல்லது கொண்டைக் குயில் (Jacobin Cuckoo or Pied Cuckoo – \"Clamator jacobinus\") ஆசியாவிலும் ஆப்பிரிக்காவிலும் காணப்படும் குயிலினப் பறவை. பருவமழை வருவதை முன்கூட்டியே அறிவிக்கும் வண்ணம் இப்பறவையின் வருகை இருப்பதாக இந்தியாவில் ஒரு நம்பிக்கை உள்ளது. இதில் ஓரளவே உண்மை இருப்பதாக மைகிரண்ட் வாச்சின் ஆய்வின் மூலம் அறியப்படுகிறது . இந்தியப் பழங்கதையியலில் இது சாதகப் பறவை எனவும் அறியப்படுகிறது.\n\n\n\n"}
{"id": "172672", "url": "https://ta.wikipedia.org/wiki?curid=172672", "title": "இடிப்புந்து", "text": "இடிப்புந்து\n\nஇடிப்புந்து (\"bulldozer\") என்பது இழுவை அல்லது உழுவை இயந்திரம் போன்ற ஓர் இயந்திரத்தின் முன்னே வேண்டாதவற்றை இடித்து அப்புறப்படுத்துவதற்கு ஏற்றவாறு பெரிய தடிப்பான மாழைத்தடுப்பு (உலோகத் தடுப்பு) பொருத்தியிருக்கும் நகரும் எந்திரம். இவ்வகை இடிப்புந்துகள் வீடுகள் கட்டுமானப் பகுதியில் பெரிய அளவிலான மண், குப்பை கூளங்கள் ஆகியவற்றை அசுர வலுவுடன் அகற்றவும், சுரங்கம் போன்ற பகுதிகளிலும் தொழிற்சாலைகளிலும் மிகுந்த எடையான பொருள்களை எடுத்துச் செல்லவும், நகர்த்தவும் பயன்படுத்தப்படுகின்றன. பொதுவாக இடிப்புந்து என்பது இழுவை அல்லது உழுவை எந்திரத்தை மாற்றி முன்னே பொருத்தப்பட்டிருக்கும் தடிப்பான மாழைத்தடுப்பு உள்ள எந்திர உந்தை மட்டுமே சிறப்பாகக் குறிக்கும், எடை மிகுந்த பொருள்களை ஏற்றிச் செல்லும் பிற வண்டிகளை கடுஞ்சுமை உந்துகள் என்றோ, நிலத்தை அகழும் பெரிய உந்துகளை அகழுந்துகள் என்றோ அழைக்கப்படும். இந்த இடிப்புந்துகளின் முன்னே இருக்கும் தடிப்பான தடுப்பு அல்லது தட்டகடு சற்றே உள்வளைந்தோ, தேவைக்கேற்பப் பல்வேறு வடிவுகளிலோ அமைந்திருக்கும்.\n\nSection::::அமைப்பு.\nபெரும்பாலான இடிப்புந்துகள் வலிமை மிக்க இழுவை அல்லது உழுவை வகை எந்திர வண்டிகள். இழுவை வண்டிகளைப்போலவே நிலத்தில் நன்றாக உறுதியாக பற்றி இருக்கும் தன்மை கொண்டவை. மிகவும் கடுமையான நிலப்பகுதிகளிலும் எளிதில் சாய்ந்துவிடாமல் நகரும் தன்மை கொண்டது. அகலமான அடிப்பக்கம் கொண்டிருப்பதாலும், இந்த எந்திர வண்டிகளின் மிகுந்த எடை சீராக பரவி இருப்பதாலும் நிலைப்புத்தன்மை மிக்கதாக இருக்கும். எடை பரவி இருப்பதால் மணலிலோ சேறிலோ புதைந்து சிக்காமல் நகரும். வழக்கத்துக் கூடுதலான அகல அமைப்பு கொண்ட வண்டிகளை \"குறைவழுத்த\" (LGP, Low Ground Pressure) அல்லது சதுப்பு ஓடி (\"swamp tracks\") எந்திரவண்டிகள் என்றழைக்கப்படும். இந்த இடுப்புந்து வகை வண்டிகள் திறம்பட முறுக்குத்திறனைப் பிரித்து இழுவைத் திறனை (dragging ability) கூட்டவல்லன. கேட்டர்பில்லர் பேரெடை உந்துகளில் (பெரிய எடையுள்ள வண்டிகள்) டி9 (D9) என்னும் வகை 70 டன் எடை கொண்ட போர்ப்படைகள் பயன்படுத்தும் தாங்கிகளை இழுத்துச் செல்ல வல்லன. போர்க்களங்களில் பலவகையான தடகளை அகற்றவும் இவை பயன்படுத்தப் படுகின்றன.\n\nஇடிப்புந்துகள் பெரும்பாலும் டீசல் உள் எரி பொறி வகை உந்தால் இயங்குவது.\n\nSection::::வரலாறு.\nஉழுவதற்காகப் பயன்படுத்திய எந்திர ஏர்க்கால் எந்திரத்தை மாற்றியமைக்கப்பட்ட ஃகோல்ட்டு என்னும் அமெரிக்க நிறுவன இழுவை எந்திரங்களே முதன்முதல் உருவாக்கப்பட்ட இடிப்புந்துகள். இவை முதல் உலக்ப்போர் காக கட்டத்தில், சாலை அமைப்புகளுக்கும், வேளாண்மை எந்திர பொறிகள் வழி பயிர்த்தொழில் செய்வதற்காகவும் உருவாக்கப்பட்டன.\n\n1923 ஆம் ஆண்டு சேம்சு கம்மிங்சு (James Cummings) என்பாரும், வரைபடக் கலைஞர் சே. ஏர்ல் மெக்லியாடு (J. Earl McLeod) என்பாரும் முதல் இடிப்புந்துக்கான வகுதிப் படம் (design) உருவாக்கினார்கள். இதன் அடிப்படையில் முதல் இடிப்புந்தையும் செய்தார்கள். இதன் ஒப்புரு அமெரிக்க மாநிலம் கன்சாசில் உள்ள மாரரோவில் என்னும் இடத்தின் சிட்டி பார்க்கில் உள்ளது. . திசம்பர் 18, 1923 அன்று, கமிங்சும் மெக்குலியாடும் (Cummings and McLeod) அமெரிக்க புத்தாக்க உரித்துக்குப் பதிவு செய்தனர் (U.S. patent #1,522,378), அது சனவரி 6, 1925 ஆம் நாள் வழங்கப்பட்டது- இவ்வுரிமம் இழுவை உழுவெந்திரத்திற்கான சேர்ப்புக் கருவிக்காகும் (\"Attachment for Tractors.\").\n\n1920கள் காலப்பகுதியில் மடிபட்டை உருள் கால்கள் அமைப்புகள் கொன்ட எந்திரங்கள் வழக்குக்கு வந்தன (அமெரிக்காவில்), எடுத்துக்காட்டாக கேட்டர்பில்லர் 60. இரப்பர் மெத்துருளி வகை வண்டிகள் 1940 களில் வழக்குக்கு வந்தன. கால்வாய்கள் தோண்டவோ, மண் அணைக்கட்டுகள் போல் எழுப்பவோ வண்டியின் முன்னே தட்டகடு (அகன்ற மாழையால் ஆன பாளம்போன்ற தடிப்பான தடுப்பு) பொருத்தப்பெற்ற வண்டிகள் பயனுக்கு வந்தன. இந்த தட்டகடு பிறபோன்ற குறுக்குவெட்டுத் தோற்றம் கொண்டதாகவோ நேரானதாகவோ இருந்தன வளைந்த தட்டகடு பிற்காலத்தில் தோன்றியது. இதன் ஓட்டுநர் அமர்திருக்கும் இடம் மூடிய அறை போன்ற அமைப்பு இல்லாததாக முதலில் இருந்தது.\n\nஇன்று இடிப்புந்துகள் படைக்கும் நிறுவனங்களில் அமெரிக்காவின் கேட்டர்பில்லரும், சப்பானின் கோமாட்ஃசு (Komatsu), இங்கிலாந்தின் சேசிபி (JCB, சே.சி. பேம்ஃபோர்டு), அமெரிக்காவின் சான் தீயிர் (John Deere) போன்றவை முன்னணில் உள்ளவை.\n\nSection::::இடிப்புந்து படைப்பகங்கள்.\nதொழிலகப் புள்ளிக்குறிப்புகளின்படி சாந்தூயி (Shantui) என்னும் நிறுவனமே 2010 ஆம் ஆண்டுக் கணக்கின் படி ஆண்டுக்குப் பத்தாயிரத்துக்கும் மேலானான இடிப்புந்துகளைப் படைத்து உலகில் முதலில் நிற்கின்றது. அடுத்ததாக அமெரிக்காவைச் சேர்ந்த கேட்டர்பில்லர் நிறுவனமாகும். இது ஆண்டுக்கு 6,400 இடிப்புந்துகளைப் படைக்கின்றது.\n"}
{"id": "172678", "url": "https://ta.wikipedia.org/wiki?curid=172678", "title": "ஆன்டி ரூபின்", "text": "ஆன்டி ரூபின்\n\nஆன்ட்ரு ஈ. ரூபின்(ஆங்கிலம்:Andrew E. Rubin) ஆண்ட்ராய்டு இங்க்(Android Inc.,) மற்றும் டேஞ்சர் இங்க்(Danger Inc.,) ஆகிய இரண்டு நிறுவனங்களின் துணை நிறுவனர் மற்றும் முதன்மைச் செயல் அதிகாரியும் ஆவார். மேலும், இவர் மார்ச் 2013 வரை கூகிளின் நகர்பேசி மற்றும் எண்ணிமத் தரவு பிரிவிற்கு துணைத் தலைவராகவும் இருந்தார், அப்பொழுது அவர் நுண்ணறிபேசிகளில் இயங்குதளமாக இருக்கும் ஆண்ட்ராய்டின் உருவாக்கம் மற்றும் மேம்பாட்டையும் கவனித்துவந்தார். இவர் தனது பெயரில் 4 கண்டுபிடிப்புகளுக்கான காப்புரிமையைக் கொண்டுள்ளத்தோடு, 100 மில்லியன் அமெரிக்க டாலர் சொத்து மதிப்புடையவர் எனவும் நம்பப்டுகிறது. மார்ச் 13, 2013-ல் லாரி பேஜ் தனது வலைப்பூவில் ரூபின் தனது தற்போதைய ஆண்ட்ராய்டு பொறுப்பகளிலிருந்து விடுவிக்கப்பட்டு கூகிளின் மற்ற திட்டங்களை கவனிப்பார் என அறிவித்தார். தற்போது ரூபினின் பொறுப்புகள் தமிழ்நாட்டைச் சேர்ந்த கணிணியில் வல்லுனரான சுந்தர் பிச்சையிடம் தரப்பட்டுள்ளது.\n"}
{"id": "172679", "url": "https://ta.wikipedia.org/wiki?curid=172679", "title": "திக்குப் பாலகர்", "text": "திக்குப் பாலகர்\n\nதிக்குப் பாலகர் என்னும் சொல் திசைகாப்பாளரைக் குறிக்கும். இது சோதிடக்கலையின் ஒரு கணிப்பு. திசையை எண்கோணமாக்கி, ஒவ்வொரு திசைக்கும் சில இருப்புகளைக் காட்டுவது இதன் நெறி. கோணத்திசைகளில் குறிப்பிட்ட தெய்வங்கள் இருந்து காப்பதாக எண்ணிக் கணிப்பர்.\n"}
{"id": "172687", "url": "https://ta.wikipedia.org/wiki?curid=172687", "title": "பென்சில்வேனியா பல்கலைக்கழகத்தின் வார்ட்டன் பள்ளி", "text": "பென்சில்வேனியா பல்கலைக்கழகத்தின் வார்ட்டன் பள்ளி\n\nவார்ட்டன் பள்ளி (\"Wharton School\") ஐக்கிய அமெரிக்காவின் பிலடெல்பியா மாநிலத்திலுள்ள தனியார் ஐவி லீக் பல்கலைக்கழகங்களில் ஒன்றான பென்சில்வேனியாப் பல்கலைக்கழகத்தின் மேலாண்மைப் பள்ளி ஆகும். அமெரிக்காவின் மிகத் தொன்மையானதாகவும் ஓர் உயர்நிலை கல்விநிறுவனத்துடன் இணைக்கப்பட்ட உலகின் முதல் மேலாண்மைப் பள்ளியாகவும் வார்ட்டன் பள்ளி விளங்குகிறது. இந்தப் பள்ளி யோசஃப் வார்ட்டன் என்பாரின் கொடையளிப்புக் கொண்டு 1881ஆம் ஆண்டில் துவங்கப்பட்டது. இதன் தாய்க் கல்வி நிறுவனமான பென்சில்வேனியா பல்கலைக்கழகம், பெஞ்சமின் பிராங்கிளினால் நிறுவப்பட்ட அமெரிக்காவின் முதல் பல்கலைக்கழகம் என்பதும் குறிப்பிடத்தக்கது.\n\nவார்ட்டன் உலகின் மிகச் சிறந்த வணிக மேலாண்மைப் பள்ளியாக பரவலாக கருதப்படுகிறது. இதனை உலகின் மிக உயர்ந்த வர்த்தக கல்வி வழங்கும் நிறுவனங்களில் ஒன்றாக தொடர்ந்து \"பிசினசு வீக்\"கும் \"பைனான்சியல் டைம்சும்\" தங்கள் தரவரிசையில் மதிப்பிட்டுள்ளன. இங்கு வழங்கப்படும் முதுகலை வணிக மேலாண்மை பட்டம் உலகில் முதலானதாக 2000 முதல் 2009 வரை பைனான்சியல் டைம்சு மதிப்பிட்டுள்ளது; மீண்டும் 2011இல் இலண்டன் வணிகப் பள்ளியுடன் இணைந்து முதலாவதாக வந்தது. தவிரவும் கல்வியாளர்களும் பணியமர்த்துபவர்களும் வார்ட்டனுக்கு உயரிய மதிப்பு அளித்து வருகின்றனர்.\n\nதனியாகவும் பல்கலைக்கழகத்தின் பிற பள்ளி மற்றும் கல்லூரிகளுடன் இணைந்தும் வார்ட்டன் இளங்கலை, முதுகலை வணிக மேலாண்மை பட்டங்களையும் முனைவர் கல்வித் திட்டங்களையும் வழங்குவதுடன் பல பட்டய கல்வித் திட்டங்களையும் புரவல் செய்கிறது. எந்தவொரு வணிகப் பள்ளிக்கும் மேலாக விருப்பத் தேர்வுகளை வழங்கும் இந்தப் பள்ளியில் கணக்குப் பதிவு, வணிக மற்றும் பொதுக் கொள்கைகள், தொழில்முனைவு மேலாண்மை, சூழலியல் மேலாண்மை, நிதி, நலவாழ்வு அமைப்புக்கள், மனிவள மற்றும் நிறுவன மேலாண்மை, காப்பீடும் தீவாய்ப்பு மேலாண்மையும், சட்டம், வணிக நற்பண்புகள், மேலாண்மை, சந்தைப்படுத்தல், பன்னாட்டு மேலாண்மை, இயக்கம் மற்றும் தகவல் மேலாண்மை, நிலச்சொத்துக்கள், சில்லறை வணிகம், புள்ளியியல், வணிக யுக்தி மேலாண்மை என பலதரப்பட்ட துறைகளில் கல்வி வழங்குகிறது.\n\n\n"}
{"id": "172692", "url": "https://ta.wikipedia.org/wiki?curid=172692", "title": "இந்தியாவில் வதையா இறப்பு", "text": "இந்தியாவில் வதையா இறப்பு\n\nஇந்தியாவில் வதையா இறப்புத் தொடர்பான சட்ட, சமூக அணுகுமுறை அண்மைக் காலமாக மாறிவரும் ஒன்றாகும். சிலர் வதையா இறப்புப் பெற வேண்டும் என்ற குரல்கள் அவ்வப்போது எழுவதால் இந்தியாவில் இது பெரிதும் சர்ச்சைக்குரிய ஒன்றாகவே விளங்கி வருகிறது.\n\nSection::::சட்டம்.\nஇந்தியாவில் வதையா இறப்பு சட்டத்துக்கும் புறம்ப்பான ஒன்றாகவே நெடுங்காலம் இருந்துவந்துள்ளது. சட்டப்படி இது கொலை (homocide) ஆகும். ஆனால் ஆனால் 7 மார்ச் 2011 இது தொடர்பான உச்சநீதிமன்ற தீர்ப்பு முனைப்பற்ற வதையா இறப்பை (passive euthanasia) சட்ட ஏற்புச் செய்தது. இத்தகைய நடைமுறையைக் கையாளுவதற்கு முன் மருத்துவர்கள் விண்ணப்பிக்க வேண்டும் என்றும், அத்தகைய நடவடிக்கை உயர் நீதிமன்றத்தின் மேற்பார்வையில் நடைபெற வேண்டும் என்றும் உச்சநீதிமன்றம் ஒரு விதியையும் விதித்துள்ளது. நாடாளுமன்றத்தில் இத்தகைய சட்டம் இயற்றப்படும்வரை இதுவே வழிகாட்டலாக இருக்கும்.\n\n37 ஆண்டுகளாக செயலிழந்த நிலையில் இருந்து வரும் அருணா சான்பாக்கை கருணைக் கொலை செய்ய அனுமதிக்க வேண்டுமென எழுத்தாளர் பிங்கு விரானி என்பவர் உச்ச நீதிமன்றத்தில் மனு தாக்கல் செய்தார். இந்த மனு உச்ச நீதிமன்ற நீதிபதிகள் மார்கண்டேய கட்ஜு, கியான்சுதா மிஸ்ரா ஆகியோர் அடங்கிய பெஞ்ச் முன்னிலையில் மார்ச் 7, 2011ல் விசாரணைக்கு வந்தது. அருணா தங்கவைக்கப்பட்டுள்ள மருத்துவமனையின் சார்பில் ஆஜரான வழக்கறிஞர், கடந்த 37 ஆண்டுகளாக மருத்துவமனையில் உள்ள அருணாவை அங்குள்ள செவியர்களும், மருத்துவர்களும் அர்பணிப்பு உணர்வுடன் கவனித்து வருவதாக வாதிட்டார். அருணா சான்பாக் வழக்கில் 07-03-2011 அன்று தீர்ப்பளித்த இந்திய உச்சநீதிமன்றம், \"கருணைக்கொலை எதிர்நோக்கியிருப்பவருக்கு தேவையான உயிர் ஆதாரங்கள் (life support), உணவு, நீர் நிறுத்தப்பட்டிருந்தாலே இம்முடிவை எடுக்க முடியும். உச்சநீதிமன்றத்தின் வழிகாட்டுதலின் படி மருத்துவர்களே முடிவு செய்வர்\" என்று அறிவித்தது. மேலும் அருணா வழக்கைப் பொறுத்தவரை அதன் உண்மைகளும், சூழல்களும், மருத்துவ ஆதாரங்களும் அவரை கருணைக்கொலை செய்யத் தேவையில்லை என்பதை எடுத்துக் காட்டுகின்றன என்று கூறி மனுவைத் தள்ளுபடி செய்தது. மிகவும் தவிர்க்க முடியாத, சில விதிவிலக்கான சூழ்நிலைகளில் மட்டுமே ஒருவர் கருணைக் கொலை செய்யப்படலாம் என்று கூறியுள்ளனர். இத்தீர்ப்பானது இந்தியாவில் கருணைக்கொலை குறித்த புதிய பார்வைக்கு வழிகோலியுள்ளது.\n"}
{"id": "172694", "url": "https://ta.wikipedia.org/wiki?curid=172694", "title": "கூகிள் குரோம் இயக்குதளம்", "text": "கூகிள் குரோம் இயக்குதளம்\n\nகுரோம் இயக்குதளம் (\"Chrome OS\") என்பது வலைச் செயலிகளுடன் முழுமையாக செயல்படுமாறு கூகிள் நிறுவனத்தால் வடிவமைக்கப்பட்ட லினக்சு சார் இயக்குதளம் ஆகும். இத்தகைய மென்பொருளை கூகிள் நிறுவனம் சூலை 7, 2009 அன்று அறிவித்தது. நவம்பர் 2009இல் குரோம் இயக்குதளம் என ஒரு திறந்த மூலநிரல் திட்டமாக வெளியிட்டது.\n\n"}
{"id": "172699", "url": "https://ta.wikipedia.org/wiki?curid=172699", "title": "பூமிபால் அதுல்யாதெச்", "text": "பூமிபால் அதுல்யாதெச்\n\nபூமிபோன் அடூன்யடேட் அல்லது பூமிபால் அதுல்யாதெச் (\"Bhumibol Adulyadej\", (தாய்: ภูมิพลอดุลยเดช) பிறப்பு: 5 டிசம்பர் 1927, இறப்பு 13 அக்டோபர் 2016) என்பவர் தாய்லாந்தின் தற்போதைய அரசர் ஆவார். இவர் ஒன்பதாம் இராமா என அழைக்கப்படுகிறார். 1946 சூன் 9 இல் ஆட்சிக்கு வந்த இவரே உலகில் அதிக காலம் நாட்டுத் தலைவராகவும், தாய்லாந்து வரலாற்றில் அதிக காலம், தமது எண்பதாவது வயதில் இறக்கும் வரை மன்னராகவும் இருந்தவராவார்.\n\nபூமிபால் சட்டபூர்வமாக அரசியல்சட்ட மன்னராக இருந்தாலும், தாய்லாந்து அரசியலில் பல முக்கிய தீர்மானங்களை எடுத்திருக்கிறார். இவர் நாட்டில் பல்வேறு காலகட்டங்களில் பதவியில் இருந்த இராணுவ ஆட்சியாளர்களுக்கு ஆதரவாக இருந்த போதிலும், 1990களில் தாய்லாந்து சனநாயகத்திற்கு மாற்றமடைவதற்குப் பெரிதும் உறுதுணையாக இருந்திருக்கிறார். இவரது காலத்தில் 15 இராணுவப் புரட்சிகளும், 16 அரசியலமைப்புச் சட்டங்களும் ஏற்பட்டுள்ளன. அத்துடன் 27 பிரதமர்கள் அரசுத்தலைவர்களாக இருந்துள்ளனர். 1981, மற்றும் 1985 ஆம் ஆண்டுகளில் இடம்பெற்ற இராணுவப் புரட்சி முயற்சிகளைத் தமது செல்வாக்கின் மூலம் தடுத்து நிறுத்தியுள்ளார்.\n\nமன்னர் பூமிபால் தாய்லாந்து மக்களால் மிகவும் மதிக்கப்படுபவராகவும் போற்றப்படுபவராகவும் உள்ளார். சட்டபூர்வமாக இவர் \"அவமதிக்கப்பட முடியாதவராக\" உள்ளார். அரசரின் கண்ணியத்துக்குக் களங்கம் விளைவிப்பவர்கள் தண்டனைக்குட்படுத்தப்படுவர். 1957 ஆம் ஆண்டில் இடம்பெற்ற ஆட்சிக் கவிழ்ப்பு மன்னரின் கண்ணியத்துக்குக் களங்கம் விளைவித்தமையே காரணம் என நியாயப்படுத்தப்பட்டது. தனது 2005 ஆம் ஆண்டு உரையில், பொதுமக்களிடம் இருந்து விமரிசனங்களை அனுமதித்தார். இதன் விளைவாக ஆயிரக்கணக்கானோர் கைது செய்யப்பட்டனர். \"ஃபோர்ப்ஸ்\" இதழின் படி, பூமிபாலின் சொத்துக்களின் மதிப்பு (2010 ஆம் ஆண்டில்) 30 பில்லியன் அமெரிக்க டாலர்களாகும், போர்ப்ஸ் இதழ் இவரை உலகின் பணக்கார அரசர்களில் முதலாவதாகப் பட்டியலிட்டுள்ளது.\n\nSection::::மறைவு.\nமன்னர் பூமிபோன் அடூன்யடேட் தமது எண்பத்தி எட்டாம் வயதில் உடல் நலக் குறைவால் இறந்தார்.\n\n"}
{"id": "172706", "url": "https://ta.wikipedia.org/wiki?curid=172706", "title": "2013 தமிழக மாணவர் எதிர்ப்புப் போராட்டங்கள்", "text": "2013 தமிழக மாணவர் எதிர்ப்புப் போராட்டங்கள்\n\n2013 மார்ச்சு தமிழக மாணவர் எதிர்ப்புப் போராட்டங்கள் எனப்படுபவை இலங்கைத் தமிழர்களுக்கு ஆதரவாக இந்திய அரசுக்கு அழுத்தம் கொடுக்கும் வகையில் தமிழகத்தின் கல்லூரி மாணவர்களால் முன்னெடுக்கப்பட்ட எதிர்ப்புப் போராட்டங்கள் ஆகும்.\n\nSection::::பின்புலம்.\nநவம்பர் 2012 காலப் பகுதியில் யாழ் பல்கலைக்கழக மாணவர்களின் அமைதியான எதிர்ப்புப் போராட்டத்தை இலங்கைப் படைத்துறை வன்முறை கொண்டு அடக்கியது.. இது புகலிட மற்றும் தமிழக மாணவர்களிடையே ஒரு விழிப்புணர்வை ஏற்படுத்தி இருந்தது. பெப்ரவரி, மார்சு 2013 காலப் பகுதியில் இனப்படுகொலைகள் தொடர்பாக மேலதிக ஒளிப்பட, நிகழ்பட மற்றும் பிற ஆதாரங்கள் வெளிவந்தன. மேலும், மார்ச்சு 2013 இல் ஐ. நா. மனித உரிமைகள் குழுவில் இலங்கையில் மனித உரிமைகள் தொடர்பான தீர்மானங்கள் கொண்டுவரப்பட்டன. இந்தப் பின்னணியில் மாணவர் போராட்டங்கள் தொடங்கின.\n\n\nSection::::நோக்கங்களும் கோரிக்கைகளும்.\nபல்வேறு பகுதிகளிலுள்ள பலதரப்பட்ட மாணவர்களால் நடத்தப்படும் இப்போராட்டங்களில் எழுப்பப்படும் கோரிக்கைகள் சற்று வேறுபட்டாலும், அடிப்படை நோக்கம் ஒன்றே என அரசியல் பார்வையாளர்கள் கருதுகின்றனர். இவற்றில் பின்வருவன அடங்கும்:\n\nSection::::போராட்ட வடிவங்கள்.\nகாலவரையறையற்ற உண்ணாநிலை, அடையாள உண்ணாநிலை, சாலை மறியல், தொடர்வண்டி மறியல், அரசு அலுவலகங்களை முற்றுகையிடுதல், உருவபொம்மை எரித்தல், உள்ளிருப்புப் போராட்டம், வகுப்புகளைப் புறக்கணித்தல், அமைதிப் பேரணி போன்ற போராட்டங்களை மாணவர்கள் நடத்தினர்.\nமேலும், சமூக வலைத்தளங்கள் வாயிலாக போராட்டத்திற்கு மாணவர்களைத் திரட்டுதல் நடந்தது. ஃபேஸ்புக்கில் படங்கள் மூலம் ஆதரவு திரட்டுதல், குழுக்களை உண்டாக்கி மாணவர்களை இணைத்தல் போன்றவை நடந்தன.\n\nSection::::விளைவுகள்.\nSection::::பொது மக்கள்.\nதமிழகம் தழுவிய மாணவர்களின் எதிர்ப்புப் போராட்டங்களுக்கு பொது மக்கங்களில் ஆதரவு பெரிதும் இருந்தது. பல துறையினர் இவர்களுக்கு ஆதரவு தெரிவித்ததுடன் இவர்களின் போராட்டங்களிலும் பங்கெடுத்துக் கொண்டார்கள்.\n\nSection::::புலம்பெயர் தமிழர்கள்.\nபுலம் பெயர் தமிழர்கள் பலர், குறிப்பாக தமிழ் இளையோர் அமைப்புக்கள் தமிழக மாணவர்களுக்கு உணர்வுத் தோழமை தெரிவித்தனர். மாணவர்களுக்கு ஆதரவு தரும் வகையில் தாமும் வெவ்வேறு நாடுகளில் எதிர்ப்புப் போராட்டங்களை முன்னெடுத்தனர். இந்த எதிர்ப்புப் போராட்டங்கள் தொடர்பாக புலம்பெயர் கல்வியாளர் சேரன் \"மாணவர்களின் அறிவுத் தேடல் மிகுந்த உணர்வு பூர்வமான எழுச்சி ஈழத் தமிழர்களுக்கும் உவகையையும் ஊட்டத்தையும் வழங்கி உள்ளது. ஈழத்தமிழர்களது பல்வேறு தோழமைச் சக்திகளுக்கும் இன, மத, மொழி வேறுபாடுகளைக் கடந்து எங்களை ஆதரித்து வருகிற பல்வேறு தரப்பினருக்கும் உங்களுடைய எழுச்சி ஒத்தடமாகவும் உயிரூக்கியாகவும் அமைகிறது.\" என்று கூறினார்.\n\nSection::::தமிழக அரசு.\nமாணவர்களின் இந்தப் போராட்டங்களைத் தடுக்கும் வகையில், தமிழக அரசு, கலை மற்றும் அறிவியல் கல்லூரிகளுக்கு காலவரையறையற்ற விடுமுறையை அறிவித்தது.\n\nSection::::கல்லூரிகள்.\nபோராட்டத்தைத் தடுப்பதற்காக பல கல்லூரிகளும் விடுமுறைகளை அறிவித்து, மாணவர்களை விடுதியை விட்டு வெளியேற்றின. கிண்டி பொறியியல் கல்லூரியில் போராட்டம் நடத்துவதைத் தடுப்பதற்காகக் கல்லூரி நிர்வாகம் மூலம் கல்லூரியில் பயிலும் மாணவர்களுக்கு எச்சரிக்கை விடப்பட்டுள்ளது. அதில், \"போராட்டத்தில் ஈடுபடும் மாணவர்கள், வருங்காலத்தில் அரசு வேலைகளுக்குத் தேர்வு செய்யப்படின் அவர்களது தேர்வு செல்லாததாக்கப்பட்டு, அவர்கள் விசாரணைக்குட்படுத்தப்படுவார்கள்\" என்ற பத்திரிக்கைச் செய்தியைக் குறிப்பிட்டு எச்சரிக்கை செய்திருந்தது. பின்னர், மார்ச்சு 18 அன்று நன்பகலில், மாணவர்களின் உணர்வுகளுக்கு மதிப்பளித்து, உண்ணாநிலைப் போராட்டத்துக்கு ஒப்புதல் அளித்தது. மேலும், கல்லூரி காலவரையின்றி மூடப்பட்டு விடுதி மாணவர்கள் அனைவரும் வெளியேற்றப்பட்டனர். ஏப்ரல் 3ம் தேதி பொறியியல் கல்லூரிகள் திறக்கப்படும் என அரசு அறிவித்துள்ளது \n\nSection::::காவல்துறை.\nதமிழக காவல்துறை கைதுகளை மேற்கொண்டும் இடையூறுகளை விளைவித்தும் மாணவர் எதிர்ப்புப் போராட்டங்களை கடும்போக்காக கையாண்டது. இப் போராட்டத்தில் ஈடுபடுவர்கள் நக்சலைடுகள் அல்லது தமிழீழ ஆதரவு அமைப்புகளால் தூண்டப்படுகிறார்கள் என்று சில காவல்துறை அதிகாரிகள் கருத்து கூறினர். மேலும், நடுவண் உளவு நிறுவனங்கள், இப் போராட்டங்களில் ஈடுபடுபவர்களை ஆவணப்படுத்த, தமிழக காவல்துறையினரிடம் இருந்து அடையாளப்படுத்தல் ஆதாரங்களைக் கோரின.\n\n\n"}
{"id": "172712", "url": "https://ta.wikipedia.org/wiki?curid=172712", "title": "உருளைக்கிழங்கு புரோட்டா", "text": "உருளைக்கிழங்கு புரோட்டா\n\nஉருளைக்கிழங்கு புரோட்டா (ஆலூ பராத்தா‌) காலை உணவாக உண்ணப்படும் இந்திய உணவு வகைகளில் ஒன்று. இது உருளைக் கிழங்கு, வெண்ணெய், மைதா, கோதுமை ஆகியவற்றைக் கொண்டு செய்யப்படுகிறது. இந்தியாவின் மையப் பகுதியில் வாழும் மக்களின் முதன்மை உணவுகளில் இதுவும் ஒன்று. இதற்குத் துணையாக சட்னி சேர்த்துக் கொள்வர். சில பகுதிகளில் லஸ்ஸியும் சேர்த்துக்கொள்ளப்படுகிறது.\n"}
{"id": "172713", "url": "https://ta.wikipedia.org/wiki?curid=172713", "title": "நாசி லெமாக்", "text": "நாசி லெமாக்\n\nநாசி லெமாக் (Nasi lemak) தேங்காய்ப் பாலில் சமைக்கப்படும் அரிசிச் சோறு ஆகும். இது மலாயர் உணவுவகையினைச் சேர்ந்தது. மலேசியாவிலும், சிங்கப்பூர், ரியாவுத் தீவுகளிலும் மிகவும் புகழ்பெற்ற உணவு ஆகும். இது மலேசியாவின் தேசிய உணவாகவும் கருதப்படுகிறது.\nஇப்பெயரின் பொருள் பருத்த அரிசி என்பதாகும். இவ்வுணவு வாழையிலையில் துணை உணவுகளுடன் பரிமாறப்படும்.\n"}
{"id": "172714", "url": "https://ta.wikipedia.org/wiki?curid=172714", "title": "சமோசா", "text": "சமோசா\n\nசமோசா (\"Samosa\"; ஐபிஏ :) அல்லது சமூசா என்ற திண்பண்டமானது, பல்வேறு நாடுகளின் மக்களால் விரும்பப்படும் நொறுக்குத்தீனியாகவும், தொடுகறியாகவும், பசி/சுவையூக்கியாகவும் திகழ்கிறது. இந்த உணவு செய்முறை வடிவில், வேறுபட்டு இருந்தாலும், நான்முக முக்கோண வடிவமே, பன்னாட்டினராலும் ஏற்றுக் கொள்ளப் பட்டுள்ளது. ஆசியா, ஆப்பிரிக்கா ஆகிய கண்டங்களிலுள்ள பல்வேறு நாட்டினரும், இதனை சிற்றுண்டியாக உண்ணும் பழக்கத்தைக் கொண்டுள்ளனர். எடுத்துக்காட்டாக, அராபியத் தீபகற்பம், தென்கிழக்காசியா, தென்மேற்கு ஆசியா, நடுநிலக் கடல், இந்தியத் துணைக்கண்டம், ஆப்பிரிக்காவின் கொம்பு, கிழக்கு ஆபிரிக்கா, வடக்கு ஆப்பிரிக்கா, தென்னாப்பிரிக்கா போன்ற நாடுகளின் உணவுப் பட்டியலில், இப்பண்டம் அடங்கி உள்ளது. பல நாடுகளின் கலாச்சார வேறுபாடுகளாலும், அம்மக்களின் குடிபெயர்வாலும், இத்தீனி பல நாடுகளிலும் பரவி வருகிறது.\n\nSection::::சொற்தோற்றம்.\nஇது சம்பூசா, சம்போசா, சமூசா, சோமாசி, சிங்கதா, சிங்கரா என்றும் பல்வேறு பெயர்களில் அழைக்கப்படுகின்றது. இந்த பெயர் 'சம்பூசாஹ்' என்கிற ஃபார்ஸி (ஈரான்) (). சொல்லிலிருந்து வந்ததாகும். அரபி மொழியில் 'பிறைபோன்ற வடிவம்' என்பதை \"சன்புசாக்\" அல்லது \"சன்புசாஜ்\" என்பர். \"சம்போசா\" என ஆப்கானித்தானிலும், \"சோமாசா\" என வங்கமொழியிலும்: ) அழைப்பர், \"சமோசா\" என்று உருது மொழியில்: பாக்கித்தானிலும், இந்தியிலும்:) நெருங்கிய தொடர்பு உடையதாக உள்ளது. \"()\" என்று தஜிகிஸ்தான் சொல்லோடும், \"சம்சா\" என்று துருக்கிய மொழிகளிலும், ஆப்பிரிக்க மொழிகளில்,' ஆப்பிரிக்காவின் கொம்பு வடிவம்' என்ற பொருளிலும், \"chamuça\" என கோவாவிலும், மொசாம்பிக் மொழியிலும், சில போர்த்துகல் சொற்களும், சமோசா என்ற சொல்லின் ஒலிப்போடு, (sambusaj) நெருங்கிய தொடர்புடையதாக விளங்குகின்றன.\n\nSection::::தேவையான பொருட்கள்.\nஉலக மக்களின் உணவுப் பழக்கவழக்கத்திற்கு ஏற்ப, இதன் அளவும், உட்பொருட்களின் கலப்பும், வேறுபடுகின்றன. தேவையான பொருட்களை, இரண்டாகப் பிரிக்கலாம். ஒன்று வெளிப்புறத்திற்கான, மாவு. இது பெரும்பாலும், மைதா மாவாகும். இரண்டாவது உட்பொருளான மசாலைச் சேர்வை. இது உள்ளிடு பொருள் என்றும், பூர்ணம் என்றும் அழைக்கப்படும். பூர்ணமாக, உருளைக்கிழங்கு, வெங்காயம், பட்டாணி, முட்டைக்கோசு, கேரட் போன்ற காய்கறிகளும், உண் உணவாக மாட்டிறைச்சியும், கோழிக் கறியும் சிறுசிறு துண்டுகளாகவும் தேர்ந்தெடுக்கப் படுகிறது. இத்துடன் நறுமண உணவுப் பொருட்களாலான மஞ்சள், இலவங்கம், பட்டை, பெருஞ்சீரகம், உப்பு போன்றவை பதமாகக் கலக்கப் படுகிறது. இந்திய சமோசாவில், மரக்கறி உட்பொருளே அதிகம் பயன்படுகிறது.\n\nSection::::செய்முறை.\nசெய்முறை அடிப்படையில், இதனை இரு வகையாகப் பிரிக்கலாம். ஒன்று பச்சைமாவு சமோசா, மற்றொன்று வெந்தமாவு சமோசா. பச்சைமாவு சமோசா என்பது குறைந்த நேரத்தில் உடனே தயாரிக்கப்படும், துரித உணவு தயாரிப்பு முறையாகும். இதில் பயன்படுத்தம் எண்ணெயின் அளவு குறைவாக இருக்கும். தோசைசட்டியில் இதனைத் தயாரிக்கலாம். நுண்ணலை அடுப்பு போன்றவற்றிலும் தயாரிக்கலாம். வெந்தமாவு சமோசா என்பது இரு நாட்களில் செய்யப்படும். இட்லி மாவு தயாரிப்பது போல, முதல் நாளே பாதி செய்முறை முடிந்து விடும். இதனால் வெந்தமாவு சமோசாவில் சற்று புளிப்புச் சுவை இருக்கும். மேலும், முழுமையாக கொதிக்கும் சமையல் எண்ணெயில், அமிழ்ந்து எடுப்பதால் வெளிப்புறம் மொறுமொறுப்பாகவும்,உட்புறம், வேகவைத்த காய்கறி போன்று, திண்மையாக இருக்கும். மேற்கூறிய இரண்டு முறைகளிலும், மைதாவில் ஆனா மெல்லிய உரொட்டி/சப்பாத்தி போன்று, பெரியதாகத் தயாரிக்கப் படுகிறது. இந்த ரொட்டி நீள்செவ்வக வடிவில் வெட்டப் படுகிறது. ஒவ்வொரு நீள்செவ்வக ரொட்டியும், ஏறத்தாழ நமது போன்ற வடிவம் பெறுகிறது. இவ்வடிவம் கொண்ட ரொட்டி, முக்கோண வடிவில் கையால் சுற்றப்பட்டு, அதனுள் உள்ளிட்டுச்சேர்வை வைத்து, மைதா பசையால் ஒட்டப்படுகிறது. இவ்வாறு நிரப்பப் பட்ட சமோசாவை வேகவைத்து எடுத்தால், அது உண்ணும் பக்குவத்திற்கு மாறும்.\n\n\n"}
{"id": "172720", "url": "https://ta.wikipedia.org/wiki?curid=172720", "title": "லா லீகா", "text": "லா லீகா\n\nலா லீகா (\"La Liga\") என்பது ஸ்பெயின் நாட்டின் முதன்மையான கால்பந்துக் கூட்டிணைவுத் தொடராகும். அந்நாட்டில் \"பிரீமெரா டிவிசன்\" என்று அறியப்படுகின்றது. வணிக காரணங்களுக்காக லீகா சான்டென்டர்(Liga Santander) என்று அறியப்படுகிறது. ஒவ்வொரு பருவத்திலும் 20 அணிகள் இதில் பங்கேற்கும். கடைசி மூன்று இடங்களில் முடிக்கும் அணிகள் அடுத்த பருவத்தில் இரண்டாம் நிலைக் கூட்டிணைவில் பங்கேற்க தரம் குறைக்கப்படும்; இரண்டாம் நிலைக் கூட்டிணைவிலிருந்து மூன்று அணிகள் தரம் உயர்த்தப்படும். \n\n1929-ஆம் ஆண்டில் ஆரம்பிக்கப்பட்ட இதில் இதுவரை 60 அணிகள் பங்கேற்றுள்ளன; 9 அணிகள் வாகையர் பட்டம் சூடியுள்ளன. 1950-களிலிருந்து ரியல் மாட்ரிட் கால்பந்து கழகமும் பார்சிலோனா கால்பந்துக் கழகமும் ஆதிக்கம் செலுத்திவருகின்றன. ரியல் மாட்ரிட் 32 முறையும் பார்சிலோனா 24 முறையும் வாகையர் பட்டம் சூடியுள்ளன.\n\nயூஈஎஃப்ஏ-வின் \"கூட்டிணைவுக் குணக\" கணக்கின்படி, கடந்த ஐந்து ஆண்டுகளில், ஐரோப்பிவிலேயே லா லீகாவே சிறந்த கூட்டிணைவுத் தொடராகும். உலக அளவில் புகழ்வாய்ந்த விளையாட்டுத் தொடர்களில் லா லீகாவும் ஒன்றாகும். 2014-15 பருவத்தில் ஒவ்வொரு போட்டிக்கும் சராசரியாக 26,741 பார்வையாளர்கள் வருகின்றனர்; ஒரு விளையாட்டுப் போட்டித் தொடருக்கு இந்த வருகைப்பதிவு ஆறாம் இடம் பிடிக்கிறது; கால்பந்தாட்டத்தைப் பொருத்தவரை செருமனியின் புன்டசுலீகா, இங்கிலாந்தின் பிரீமியர் லீக் மற்றும் இந்தியாவின் இந்தியன் சூப்பர் லீக் ஆகியவற்றுக்குப் பிறகு நான்காம் இடம் பிடிக்கிறது.\n"}
{"id": "172723", "url": "https://ta.wikipedia.org/wiki?curid=172723", "title": "மேலாண்மைப் பள்ளி", "text": "மேலாண்மைப் பள்ளி\n\nமேலாண்மைப் பள்ளி அல்லது வணிகப் பள்ளி (\"business school\") என்பது பல்கலைக்கழக நிலையில் வணிக மேலாண்மையில் பட்டங்கள் வழங்கும் ஓர் கல்வி நிறுவனமாகும். இவற்றிற்கு வணிகக்கல்லூரி, வணிகத்திற்கான கல்லூரி, வணிக மேலாண்மைக்கான கல்லூரி எனவும் பலவாறு பெயரிடப்படுகின்றன. சிலநேரங்களில் ஆங்கிலச் சுருக்கமாக \"பி-ஸ்கூல்\" எனப்படுவதும் வழக்கமாயுள்ளது. இக்கல்லூரியில் கணக்கியல், நிர்வாகம், யுக்தி, பொருளியல், தொழில் முனைவு, நிதியியல், மனிதவள மேலாண்மை, தகவல் அமைப்புகள், சந்தைப்படுத்தல், நிறுவனம்சார் நடத்தை, பொதுத் தொடர்புகள், மற்றும் அளவீட்டியல் செயல்முறைகள் போன்ற துறைகளில் பாடங்கள் நடத்தப்படுகின்றன.\nSection::::வகைகள்.\nஇவை வணிகம், வணிக மேலாண்மை, மற்றும் மேலாண்மைக்கான பள்ளிகளாகும். முதன்மையாக வணிகப் பள்ளிகள் நான்கு வகைப்படுகின்றன.\n\n\n"}
{"id": "172725", "url": "https://ta.wikipedia.org/wiki?curid=172725", "title": "சிங்கப்பூர் சுற்றுலா வாரியம்", "text": "சிங்கப்பூர் சுற்றுலா வாரியம்\n\nசிங்கப்பூர் சுற்றுலா வாரியம் (Singapore Tourism Board, STB; மலாய்: \"Lembaga Pelancongan Singapura\"; சீனம்: 新加坡旅游局 சிங்கப்பூர் அரசின் வர்த்தகம் மற்றும் தொழில்துறை அமைச்சகத்திற்கு உட்பட்ட வாரியம் ஆகும். இது நாட்டின் சுற்றுலாத் துறையை மேம்படுத்த உதவுகிறது.\n\n"}
{"id": "172727", "url": "https://ta.wikipedia.org/wiki?curid=172727", "title": "சிங்கப்பூர் அரசு", "text": "சிங்கப்பூர் அரசு\n\nசிங்கப்பூர் அரசமைப்புச் சட்டத்தின்படி சிங்கப்பூர் அரசு என்பது தலைமை அமைச்சரையும் பேரவை உறுப்பினர்களையும் உள்ளடக்கியது ஆகும். சிங்கப்பூர் அரசானது மூன்று பிரிவுகளைக் கொண்டுள்ளது. அவை: பேரவை, அமைச்சகம், நீதித்துறை ஆகியனவாகும்.\n\nசிங்கப்பூர் அரசின் துறைகள்\n\nஒவ்வொரு அமைச்சகமும் ஒரு தலைமையகத்தையும் துறைகளைய்ம், வாரியங்களையும் கொண்டிருக்கும்.\n\n"}
{"id": "172730", "url": "https://ta.wikipedia.org/wiki?curid=172730", "title": "மின்னூட்டப் பகுப்பி", "text": "மின்னூட்டப் பகுப்பி\n\nமின்னிழைஉருகியுடன் (fuse) உள்ள, நீட்சி மின்வடமே(extention cord) மின்னூட்டப் பகுப்பி (spike guard/Spike buster) என்று அழைக்கப்படுகிறது. இதில் இணைக்கப்படும் மின்கருவிகளின் மின்னூட்டங்களைத் (+ive, -ive, earthing) தெளிவாக, அதிலுள்ள ஒளிஉமிழிகள் காட்டுகின்றன. மேலும், இதில் மின்னோட்டம் அதிகமாகும் போது, அதன் மின்னிழை உருகுவதால், மின்சுற்று துண்டிக்கப்பட்டு, மின்னோட்டத்தடையை ஏற்படுத்துகிறது. இதனால் ஒரு மின்கருவி (எ.கா. - கணினி) பாதுகாக்கப்படுகிறது.\n\nமின்தேக்கி, திரிதடையம் முதலிய மின்துணைக்கருவிகளின் உதவியால் மின்சாரத்தை அதிகபடுத்த முடியும். ஆனால், இது மின்னோட்டம் அதிகமாகும் போது, மின்னிழை உருகி, மின்னோட்டத்தை நிறுத்தும். எனவே, இதனை மின்தடுப்பி என்றும் அழைக்கலாம். அதோடு இம்மின்கருவி, தன்இணைப்பிலுள்ள மற்றொரு மின்கருவியின் மின்சுற்றுகளின் நிலை பற்றியும், தன் ஒளிஉமிழ்தல் மூலம் காட்டுகிறது.\n"}
{"id": "172731", "url": "https://ta.wikipedia.org/wiki?curid=172731", "title": "தேசிய ஒருமைப்பாட்டு மன்றம்", "text": "தேசிய ஒருமைப்பாட்டு மன்றம்\n\nதேசிய ஒருமைப்பாட்டு மன்றம், இந்தியாவின் மூத்த அரசியல்வாதிகளையும் சமூகவாதிகளையும் உள்ளடக்கியது. இது சாதி, சமய, பிராந்திய நலன்களை முன்னிறுத்துவதால் ஏற்படும் சிக்கல்களுக்கு தீர்வு காண இந்திய அரசிற்கு ஆலோசனை வழங்குகிறது.\n"}
{"id": "172757", "url": "https://ta.wikipedia.org/wiki?curid=172757", "title": "சாலை இளந்திரையன்", "text": "சாலை இளந்திரையன்\n\nசாலை இளந்திரையன் (6 செப்டம்பர் 1930 - 4 அக்டோபர் 1998) தமிழ்ப் பேராசிரியர்; திறனாய்வாளர்; சொற்பொழிவாளர்; கவிஞர்; எழுத்தாளார்; இதழாளர்; அரசியற் செயற்பாட்டாளர்; பொதுவுடைமைத் தமிழ்த்தேசியச் சிந்தனையாளர்.\n\nSection::::பிறப்பு.\nசாலை இளந்திரையனின் இயற்பெயர் \"வ. இரா. மகாலிங்கம்\" ஆகும். இவர் திருநெல்வேலி மாவட்டம், களக்காட்டிற்கு அருகில் உள்ள சாலை நயினார் பள்ளிவாசல் என்னும் சிற்றூரில் 1930 செப்டம்பர் 6 அன்று வ. இராமையா – அன்னலட்சுமி இணையருக்கு மகனாகப் பிறந்தார். இவரை இவர்தம் பாட்டி \"சொக்கன்\" எனச் செல்லப் பெயரிட்டு அழைப்பார்.\n\nSection::::கல்வி.\nSection::::பள்ளிக் கல்வி.\nசாலை இளந்திரையன் என்னும் வ. இரா. மகாலிங்கம் 1936 முதல் 1941 வரை களக்காட்டில் உள்ள தொடக்கப் பள்ளியில் முதல் வகுப்பு முதல் ஐந்தாம் வகுப்பு வரை பயின்றார். பின்னர் 1941 முதல் 1944 வரை டோணாவூரில் உள்ள நடுநிலைப் பள்ளியில் முதற் படிவம் (ஆறாம் வகுப்பு) முதல் மூன்றாம் படிவம் (எட்டாம் வகுப்பு) வரை பயின்றார். நான்காம் படிவம் (ஒன்பதாம் வகுப்பு) முதல் ஆறாம் படிவம் (பதினொன்றாம் வகுப்பு) வரை பாளையங்கோட்டையில் உள்ள தூய யோவான் உயர்நிலைப் பள்ளியில் 1944 முதல் 1947 வரை பயின்றார்.\n\nSection::::கல்லூரிக் கல்வி.\n1948 முதல் 1950 வரை சென்னை பச்சையப்பன் கல்லூரியில் இடைநிலை வகுப்பில் பயின்றார். அங்கு பேராசிரியர் மு. வரதராசன், அ. மு. பரமசிவானந்தம், அ. ச. ஞானசம்பந்தன் உள்ளிட்டவர்களிடம் பயின்றார்.\n\n1950 முதல் 1952 வரை சென்னை மாநிலக் கல்லூரியில் பயின்று கலை இளவர் பட்டமும், அதே கல்லூரியில் 1952 முதல் 1954 வரை பயின்று கலை முதுவர் பட்டமும் பெற்றார். அப்பொழுது புகழ்பெற்ற தமிழ்ப் பேராசிரியர்களான சரவண ஆறுமுகன், தெ. பொ. மீனாட்சிசுந்தரம், கொண்டல் சு. மகாதேவன், சு. ந. சொக்கலிங்கம் ஆகியோரிடம் பயின்றார்.\n\nSection::::ஆய்வுக் கல்வி.\n1954 சூலையில் சென்னை மாநிலக் கல்லூரியில் முதன் முறையாக இலக்கிய முதுவர் பட்டத்திற்கான ஆய்வு வகுப்பு தொடங்கப்பட்டது. அவ்வகுப்பில் 1954 – 55ஆம் கல்வி ஆண்டில் முதல் மாணவராகச் சேர்ந்து, பேராசிரியர் தெ. பொ. மீனாட்சிசுந்தரனாரை நெறியாளராகக் கொண்டு ஆய்வு செய்து அப்பட்டத்தைப் பெற்றார். பின்னர் 1971ஆம் ஆண்டில் \"தமிழ்நாட்டுப் பழமொழிகள்\" என்னும் தலைப்பில் சென்னைப் பல்கலைக்கழகத்தில், முனைவர் பட்ட ஆய்வினை மேற்கொண்டு, மெய்யியல் முனைவர் பட்டம் பெற்றார்.\n\nSection::::புனைபெயர்.\nசென்னை பச்சையப்பன் கல்லூரியில் பயின்ற காலத்தில் வ. இரா. மகாலிங்கம் அந்நாளில் புகழ்பெற்ற இதழ்களான பிரசண்ட விகடன், தமிழ்ப் பொழில் உள்ளிட்ட பல இதழ்களில் இலக்கியக் கட்டுரைகள், கவிதைகள், கதைகள் எழுதத் தொடங்கினார். அப்பொழுது மாணவர்களிடம் பெரும் செல்வாக்குப் பெற்றிருந்த திராவிட இயக்கக் கருத்தியலுக்கு மகாலிங்கமும் ஆட்பட்டிருந்தார். எனவே அவ்வியக்க மரபின்படி தனக்கென ஒரு புனைபெயரை வைத்துக்கொள்ள விழைந்தார். ஆகவே சங்ககால மன்னனான இளந்திரையன் பெயரைத் தன்னுடைய புனைபெயராகக் கொண்டு \"இரா. இளந்திரையன்\" என்னும் பெயரில் படைப்புகளை ஆக்கினார். பின்னாளில் தன்னுடைய ஊர்பெயரின் முதற்பகுதி தனது புனைபெயருக்கு முன்னே இணைத்துச் சாலை இளந்திரையன் ஆனார்.\n\nSection::::திருமணம்.\nசாலை இளந்திரையன் சென்னை மாநிலக் கல்லூரியில் பயின்றபொழுது அங்கு கலைஇளவர் (சிறப்பு) பட்டத்திற்காக விருதுநகரைச் சேர்ந்த கனகசவுந்தரி பயின்று வந்தார். சாலை இளந்திரையனும் கனகசவுந்தரியும் காதலித்தனர். கல்லூரிக் கல்வி முடிந்ததும் இருவரும் தத்தம் பெற்றோரின் ஒப்புதலோடு 1954 சூலை மாதம் விருதுநகரில் திருமணம் செய்துகொண்டார்.\n\nSection::::பணி.\nSection::::கல்லூரியில்.\n1954 சூலை முதல் 1957 ஏப்ரல் வரை சென்னை மாநிலக் கல்லூரியின் தமிழ்த் துறையில் ஆசிரியர் பணியிடம் ஒன்று தற்காலிகமாக ஏற்பட்டது. சாலை இளந்திரையன் அப்பணியில் அமர்த்தப்பட்டார்.\n\nSection::::அரசு அலுவலகத்தில்.\n1957 ஆம் ஆண்டின் நடுவில் இந்திய ஒன்றிய அரசின் விளம்பர, தகவல் ஒலிபரப்புத் துறையில் மொழிபெயர்ப்பாளாரகப் பணியாற்றத் தொடங்கினார்.\n\nSection::::பல்கலைக் கழகத்தில்.\n1959 ஆம் ஆண்டில் தில்லிப் பல்கலைக் கழகத்தில் தமிழ்த்துறை தொடங்கப்பட்டதும் சாலை இளந்திரையன் அத்துறையில் விரிவுரையளராகப் பணியேற்றார். அப்பல்கலைக் கழகத்திலேயே 1972 ஆம் ஆண்டில் பேருரையாளராகவும் (Reader) 1983 ஆம் ஆண்டில் பேராசிரியராகவும் (Professor) பதவி உயர்வுபெற்றார். 1985 ஆம் ஆண்டில் விருப்ப ஓய்வுபெற்று தமிழகம் திரும்பினார்.\n\nSection::::ஓய்விற்குப் பின்னர்.\nபின்னர் சென்னையில் சாலை அச்சகத்தை உருவாக்கி நடத்தினார்.\n\nSection::::இதழ் பணிகள்.\nதில்லி தமிழ்ச் சங்கத்தின் சார்பில் சுடர் என்னும் இதழ் வெளியிடப்படுகிறது. இவ்விதழின் ஆசிரியராக 1960 ஆம் ஆண்டு முதல் 1971 ஆம் ஆண்டு வரை சாலை இளந்திரையன் பணியாற்றினார்.\n\n1975 அக்டோபர் முதல் 1987 ஏப்ரல் வரை அறிவியக்கம் என்னும் இதழும் 17 மே முதல் 1993 ஏப்ரல் வரை வீரநடய் அறிவியக்கம் என்னும் இதழும் அறிவியக்கப் பேரவையின் சார்பில் வெளியிடப்பட்டன. சாலை இளந்திரையன் அவ்விதழ்களின் சிறப்பாசிரியராகப் பணியாற்றினார்.\n\nSection::::பயணங்கள்.\n1961 ஆம் ஆண்டில் சாலையர் இருவரும் சிங்கப்பூர், மலேசிய நாடுகளுக்கும்; 1962 ஆம் ஆண்டில் இலங்கைக்கும் இலக்கியப் பயணம் மேற்கொண்டனர். 1974 ஆம் ஆண்டில் நான்காவது உலகத் தமிழ்மாநாட்டின் பொழுது இலங்கைக்குச் சென்று வந்தனர். இவை தவிர, 1966 முதல் 1984 வரை ஆண்டுதோறும் கோடைவிடுமுறைக் காலத்தில் தம் தமிழகத் தோழர்களின் உதவியோடு தமிழகத்தின் பல்வேறு பகுதிகளுக்கும் சமூக – இலக்கிய – அரசியற் பயணம் மேற்கொண்டனர்.\n\nSection::::அமைப்பாக்கப் பணிகள்.\nSection::::உலகத் தமிழ் ஆராய்ச்சிக் கழகம்.\n1964 ஆம் ஆண்டில் தில்லியில் உள்ள கீழ்க்கலை ஆராய்ச்சி மையம் தனது 26 ஆவது மாநாட்டைக் கூட்டியது. அதிற் கலந்துகொள்வதற்காகத் தனிநாயகம் அடிகள் உள்ளிட்ட தமிழறிஞர்கள் பலரும் உலகின் பல பகுதிகளிலிருந்து அம்மாநாட்டிற்கு வருகை தந்தனர். அவர்களோடு சாலை இளந்திரையனும் இணைந்து உலகத் தமிழ் ஆராய்ச்சிக் கழகத்தை நிறுவினர். இக்கழகமே உலகத் தமிழ் மாநாடுகளை நடத்துகிறது.\n\nSection::::இந்தியப் பல்கலைக் கழக தமிழாசிரியர் மன்றம்.\n1968 ஆம் ஆண்டில் சென்னையில் நடந்த இரண்டாவது உலகத் தமிழ் மாநாட்டில் இந்தியத் தமிழ்ப் பேராசிரியர்கள் பலருக்கு அவர்தம் ஆய்வுரைகளை நிகழ்த்த வாய்ப்புக் கிடைக்கவில்லை. எனவே ஆண்டுதோறும் இந்தியத் தமிழ்ப் பேராசிரியர்கள் தம்முடைய ஆய்வுகளை வெளியிடுவதற்காக இந்தியப் பல்கலைக் கழக தமிழாசிரியர் மன்றம் என்னும் அமைப்பை உருவாக்கச் சாலை இளந்திரையன் உந்துசக்தியாக இருந்தார்.\n\nSection::::அறிவியக்கப் பேரவை.\n1971 ஆம் ஆண்டில் குத்தூசி குருசாமியாரின் சுயமரியாதை இயக்கத்தைச் சார்ந்த நாத்திக நந்தனார், மணிமார்பன் உள்ளிட்டோரின் உதவியோடு அறிவியக்கப் பேரவை என்னும் அமைப்பைச் சாலை இளந்திரையன் உருவாக்கினார். அவ்வியக்கத்தின் வழியாகவே 1986ஆம் ஆண்டு வரை தம்முடைய சமூக – அரசியற் செயற்பாடுகளை வெளிப்படுத்தினார். அதன் ஒரு பகுதியாகப் பின்வரும் மாநாடுகளை நடத்தினார்:\n\nSection::::உலகத் தமிழ் பண்பாட்டு இயக்கம்.\n1974 ஆம் ஆண்டில் யாழ்ப்பாணத்தில் நடைபெற்ற நான்காம் உலகத் தமிழ் மாநாட்டின் பொழுது அங்கு கூடிய தமிழறிஞர்கள் உலகத் தமிழ் பண்பாட்டு இயக்கம் என்னும் அமைப்பை உருவாக்கினர். அப்பணியில் சாலை இளந்திரையன் முக்கியப் பணியாற்றினார்.\n\nSection::::தஞ்சை தமிழ்ப் பல்கலைக் கழகம்.\n1980 ஆம் ஆண்டில் தஞ்சையில் தமிழ்ப் பல்கலைக் கழகத்தை நிறுவத் தமிழக அரசு முடிவு செய்தது. அதற்காகப் பேராசிரியர் முனைவர் வ. சுப. மாணிக்கம் தலைமையில் சாலை இளந்திரையன் உள்ளிட்ட எண்மரைக்கொண்ட வல்லுநர் குழு அமைக்கப்பட்டது. அக்குழுவில் தமிழ்ப் பல்கலைக் கழகத்தின் வரைவுத் திட்டம் ஒன்றை சாலை இளந்திரையன் சமர்பித்தார். அதனைச் சிற்சில மாற்றங்களுடன் வல்லுநர் குழு ஏற்றுக்கொண்டது. அதன் அடிப்படையிலேயே தமிழ்ப் பல்கலைக் கழகம் உருவாக்கப்பட்டது.\n\nSection::::சமூக, அரசியற் செயற்பாட்டுப் பணிகள்.\nவிடுதலைப் போராட்டம் உச்சத்தில் இருந்த 1944-47 ஆம் ஆண்டுகளில் பள்ளி மாணவராக இருந்த சாலை இளந்திரையன் இந்திய தேசிய காங்கிரசின் ஆதரவாளராகக் கதராடை அணிந்து இயங்கினார்.\n\n1948 ஆம் ஆண்டில் சென்னை பச்சையப்பன் கல்லூரியில் பயின்றபொழுது திராவிட இயக்கக் கருத்தியலால் ஈர்க்கப்பட்டு இயங்கினார். அதன் பின்னர் தன்னுடைய இறுதிநாள் வரை திராவிடத் தந்தை ஈ. வெ. ராமசாமி பெரியாரின் அரசியற் கொள்கைகளையும் பாவேந்தர் பாரதிதாசனின் இலக்கியக் கொள்கையையும் சாலை இளந்திரையன் பின்பற்றி வந்தார். பொதுவுடைமைத் தமிழ்தேசியத்தை தன்னுடைய சமூக அரசியற் கொள்கையாகக் கொண்டு அறிவியக்கப் பேரவையை உருவாக்கித் தனது செயற்பாடுகளை மேற்கொண்டார். தன்மான வாழ்வியல், இந்திய தேசிய மறுப்பு, மூடநம்பிக்கை ஒழிப்பு, ஈழவிடுதலை ஆதரவு, தமிழர் தன்னுரிமை ஏற்பு, நக்சலிய ஆதரவு ஆகிய கொள்கைகளை வெளிப்படுத்தும் உரைகளை, படைப்புகளை, அறிக்கைகளை, கடிதங்களைச் சாலை இளந்திரையன் தொடர்ந்து வெளியிட்டு வந்தார்.\n\n1991 ஆம் ஆண்டில் பழ. நெடுமாறன் தடையை மீறித் தமிழர் தன்னுரிமை பிரகடன மாநாட்டை நடத்தத் திட்டமிட்டார். அம்மாநாட்டில் கலந்துகொள்ள தஞ்சாவூருக்கு வந்தால் கைதாவோமென அறிந்தே அங்கு வந்து சாலையர் இருவரும் கைதாயினர். தமிழ், தமிழன், தமிழ்நாடு என்னும் நூலை எழுதியதற்காக இவர்மீது குற்றவியல் வழக்குத் தொடரப்பட்டது.\n\nSection::::படைப்புகள்.\nSection::::ஆக்கங்கள்.\nமாணவப் பருவத்திலேயே கதை, கவிதை, கட்டுரையென எழுத்துப்பணியில் ஈடுபட்ட சாலை இளந்திரையன் பின்வரும் நூல்களை எழுதியிருக்கிறார்.\n\nஇந்நூல்களுள் தொகுக்கப்பட்டவை தவிர இன்னும் தொகுக்கப்பட வேண்டிய கட்டுரைகள், கவிதைகள், கதைகள் பல இருக்கின்றன.\n\nSection::::தொகுத்துப் பதிப்பித்தவை.\nசாலை இளந்திரையன் தானே படைத்த நூல்களைத் தவிர, பின்வரும் ஐந்து நூல்களைத் தொகுத்துப் பதிப்பித்திருக்கிறார்:\n\nSection::::மொழிபெயர்ப்பு.\nசாலை இளந்திரையன் பின்வரும் நூலை மொழிபெயர்த்திருக்கிறார்:\n\nSection::::சாலை இளந்திரையனைப் பற்றிய நூல்கள்.\nசாலை இளந்திரையனின் மறைவிற்குப் பின்னர் பின்வரும் நூல்கள் அவர்தம் துணைவியார் சாலினி இளந்திரையனால் தொகுக்கப்பட்டு வெளிவந்தன.\n\nSection::::விருதுகள்.\n1991 ஆம் ஆண்டில் பாரதிதாசன் நூற்றாண்டு நிறைவு விழாவில் இவருக்குப் பாரதிதாசன் விருது வழங்கப்பட்டது.\n\nSection::::மறைவு.\nசாலை இளந்திரையன் நெஞ்சக நோயால் நீண்ட நாள்களாக அவதிப்பட்டு வந்தார். அவர் 4. 10. 1998 ஆம் நாள் மரணமடைந்தார். அவரது விருப்பப்படியே அவரது உடல் சென்னை மருத்துவக் கல்லூரி மருத்துவமனைக்கு ஆய்விற்காக அளிக்கப்பட்டது.\n\nSection::::சான்றடைவு.\n<references>\n"}
{"id": "172758", "url": "https://ta.wikipedia.org/wiki?curid=172758", "title": "கழுவேற்றம்", "text": "கழுவேற்றம்\n\nகழுவேற்றம் (\"impalement\") என்பது ஒரு மரணதண்டனை முறையாகும். கூர்மைப்படுத்தப்பட்ட மரம் ஒன்றினில் குற்றவாளியை ஆசன வாய் வழியாக ஏற்றுவர். அதற்குமுன் கழுமரத்தில் எண்ணெய் தடவி கழுவேற்றப்படுபவனை பிடித்து நிர்வாணமாக்கி, அவனை குண்டுகட்டாகத் தூக்கி ஆசனவாயை கழுமுனையில் வைத்து அப்படியே செருகி விடுவார்கள். உடலின் எடையால், எண்ணைதடவிய கூர்மையில் உடல் மெதுவாகக் கீழே இறங்கும். கழு மெதுவாக உடலை துளைத்துக் கொண்டு மேலேறும். கொஞ்சம் கொஞ்சமாக மரம் உடலினுள்ளேற ஏற வலி தாங்காமல் அவன் இரவெல்லாம் கூப்பாடு போட்டு மடிந்து போவான். சாதாரணமாக இறந்தவர்களுக்கு இறுதிச் சடங்குகள் செய்து புதைப்பார்கள். அல்லது எரியூட்டுவார்கள். ஆனால் கழுமரம் ஏற்றப்பட்டவர்களுக்கு இது கிடையாது. கழுவிலேற்றப்பட்ட உடல் பறவைகளுக்கும்,நாய்களுக்கும், நரிகளுக்குமே இரையாகும். \nகழுமரம் பெரும்பாலும் மரத்தால் செய்யப்பட்டிருக்கும். அதனால்தான் அதனைக் கழுமரம் என்று குறிப்பிட்டனர். இரும்புக் கழுவும் இருந்தது. இந்த இரும்புக் கழுமரத்தை வெங்கழு என்று குறிப்பிட்டனர். இந்த வெங்கழு தமிழகத்தில் ஈரோடு காளிங்கராயன் கால்வாய்க்கு அருகில் உள்ள 'அய்யனாரப்பன் கோவிலில்' உள்ளது. இதற்குப் பொட்டு வைத்து காத்தவராயன் என்று மக்கள் வழிபட்டுக் கொண்டிருக்கின்றனர். இந்த வெங்கழுவை காக்க வேண்டி இவ்வாறு செய்திருக்கலாம். தமிழகத்தில் இருக்கும் வெங்கழு இது ஒன்றுதான் எனக் கருதப்படுகிறது.\n\nகழுவேற்றம் குறித்த வரலாற்றில் மிகவும் குறிப்பிடத்தக்கவர் 15-ஆம் நூற்றாண்டை சேர்ந்த 'மூன்றாம் வ்லாட் ட்ராகுலா' என்னும் ருமேனியாவின் வல்லாஹியா பகுதியின் இளவரசர் ஆவார். இவருக்கு 'கழுவேற்றும் வ்லாட்' (Vlad the Impaler) என்று மற்றொரு பெயரும் உண்டு.\n\nSection::::தமிழகத்தில் கழுவேற்றம்.\nதமிழகத்திலுள்ள பல கோயில்களில் கழுவேற்றம் குறித்தான ஓவியங்களும், சிற்பங்களும் காணப்படுகின்றன. கழுவேற்றம் அரசை எதிப்பவர்களுக்கும், கள்ளர்களுக்கும் வழங்கப்படும் தண்டனையாக இருந்து வந்துள்ளது.\n\nஇராமநாதபுரம் மாவட்டம், திருப்புல்லாணி அருகே பள்ளபச்சேரி கிராமக் கோயிலில் உள்ள ஐந்து கழுமரங்களில் கழுவேற்றிக் கொல்லப்பட்ட வீரர்களின் நினைவாக இன்றும் வழிபாட்டில் உள்ளது.\n\nSection::::காத்தவராயன் கழுவேற்ற விழா.\nநாட்டார் தெய்வமாக வழிபடப்படும் காத்தவராயன் தொன்மக் கதையில் கழுவேற்றம் குறித்து வருகிறது. இந்நிகழ்வினை குறிக்க ஆண்டுதோறும் காத்தவராயன் கழுவேற்ற விழா நடக்கிறது.\n\nSection::::மகாபாரத்தில் கழுவேற்றம்.\nஆணி மாண்டவ்யர் என்ற முனிவரை, ஒரு மன்னர் தவறுதலாகக் திருட்டுக் குற்றம் சுமத்தி கழுவேற்றியதாக மகாபாரதக் காவியத்தில், ஒரு துணைக் கதையாக உள்ளது.\n\nSection::::சமணர் கழுவேற்றம்.\nசமணர் கழுவேற்றம் என்பது நின்றசீர்நெடுமாறன் எனும் மன்னன் மதுரையை ஆண்ட காலத்தில் நடந்ததாகச் சொல்லப்படும் நிகழ்வாகும். சமணர்கள் நாயன்மார்களில் ஒருவரான திருஞான சம்பந்தரிடம் வாதத்தில் தோற்று கழுவேறினார்கள் என்று பெரியபுராணம் நூலில் உள்ள குறிப்புகள் மூலமாக அறிய முடிகிறது.\nSection::::புதினத்தில்.\nகி. ராஜநாராயணன் அவர்கள் எழுதிய \"கோபல்ல கிராமம்\" என்ற புதினத்தில் கள்வர்களை \"கழுவேற்றுவது\" சித்தரிக்கப்பட்டுள்ளது.\n"}
{"id": "172759", "url": "https://ta.wikipedia.org/wiki?curid=172759", "title": "உயிர்க்கூள வாயுவாக்கம்", "text": "உயிர்க்கூள வாயுவாக்கம்\n\nஉயிர்க்கூள வாயுவாக்கம்(Biomass Gasification) என்பது புதுப்பிக்கத்தக்க வளங்களை பயன்படுத்தி எரிசக்தியை உருவாக்கும் முறைகளில் ஒன்று. இந்தியா விவசாய நாடாக இருப்பதால் கிராமப்புற தரிசு நிலங்களில் உற்பத்தி செய்யப்படும் தேங்காய்மூடி,தாவர,மர இலைகள் , வேர்கள், வேர்கடலைத்தோல், உமி போன்ற உயிர்கூளங்களை கொண்டு எரிவாயு உற்பத்தி செய்யப்படுகிறது. இந்த முறையில் உற்பத்தி செய்யப்படும் எரிவாயு கொண்டு ஊரக மற்றும் கிராம புறங்களில் மின்வசதியை பயன்படுத்தபடுகிறது.இந்தியாவில் இதுவரை 2000 திற்கும் மேற்பட்ட உயிர்க்கூள வாயு உற்பத்தி நிலையங்கள் அமைக்கப்பட்டுள்ளன.\n\n"}
{"id": "172766", "url": "https://ta.wikipedia.org/wiki?curid=172766", "title": "கருநாடக சனதா கட்சி", "text": "கருநாடக சனதா கட்சி\n\nகர்நாடக ஜனதா பக்‌ஷா (\"Karnataka Janata Paksha\", KJP) அல்லது கருநாடக சனதா கட்சி தென்னிந்திய மாநிலம் கர்நாடகத்தில் இயங்கும் ஓர் அரசியல் கட்சி ஆகும். இதனை பத்மநாப பிரசன்னா என்பவர் துவக்கினார். இருப்பினும் 2012ஆம் ஆண்டின் பிற்பகுதியில் இந்தக் கட்சியில் முன்னாள் கர்நாடக முதல்வர் பி. எஸ். எதியூரப்பா இணைந்து இதன் தலைமையை ஏற்றபிறகே பலராலும் அறியப்பட்டது. எதியூரப்பா நவம்பர் 30, 2012இல் தமது சட்டப் பேரவை உறுப்பினர் பதவியிலிருந்தும் பாரதிய ஜனதா கட்சியிலிருந்து அடிப்படை உறுப்பினராக இருப்பதிலிருந்தும் விலகினார். திசம்பர் 9, 2012 அன்று கருநாடக சனதா கட்சியின் அவேரி மாநாட்டின்போது அக்கட்சியில் இணைந்தார். 2013ஆம் ஆண்டில் கருநாடக மாநில சட்டப்பேரவைத் தேர்தல்களில் இக்கட்சியைத் தலைமையேற்று வழிநடத்துவார். 2013 மார்ச்சு மாதம் நடந்த உள்ளாட்சித் தேர்தல்களில் முதன்முறையாகப் போட்டியிட்டு இக்கட்சி எதிர்பார்த்த வெற்றியைப் பெறாதபோதும் ஆளும் பாரதிய ஜனதா கட்சியின் தோல்விக்கு பெரும் பங்காற்றியது. \n\n"}
{"id": "172772", "url": "https://ta.wikipedia.org/wiki?curid=172772", "title": "மான்டெக் சிங் அலுவாலியா", "text": "மான்டெக் சிங் அலுவாலியா\n\nமான்டெக் சிங் அலுவாலியா (\"Montek Singh Ahluwalia\", பிறப்பு: நவம்பர் 24, 1943) ஓர் இந்தியப் பொருளியலாளரும் ஆட்சிப் பணி அதிகாரியும் ஆவார். இவர் தற்போது இந்தியத் திட்டக்குழுவின் துணைத் தலைவராக உள்ளார். முன்னதாக அனைத்துலக நாணய நிதியத்தில் தன்னாட்சியான மதிப்பீடு அலுவலகத்தின் முதல் இயக்குநராகப் பணியாற்றி உள்ளார்.\n\nSection::::இளமையும் கல்வியும்.\nமான்டெக் சிங் அலுவாலியா பாக்கித்தானின் ராவல்பிண்டியில் வங்காள மற்றும் பஞ்சாபி கலப்புக் குடும்பத்தில் பிறந்தவர். இவர் செகந்தராபாத்திலுள்ள புனித பாட்றிக் உயர்நிலைப் பள்ளியிலும் தில்லி மதுரா சாலையிலுள்ள தில்லி பப்ளிக் ஸ்கூலிலும் சிம்லாவில் உள்ள பிஷப் காட்டன் பள்ளியிலும் கல்வி கற்றார். கலையில் இளங்கலைப் பட்டத்தை தில்லியின் புனித இசுடீபன் கல்லூரியிலும் (தில்லி பல்கலைக்கழகம்) முதுகலைப் பட்டத்தையும் முதுதத்துவமாணி பட்டத்தையும் ஆக்சுபோர்டு பல்கலைக்கழகத்தின் மாக்டெலன் கல்லூரியிலும் பெற்றார். ஆக்சுபோர்டில் இருந்தபோது மதிப்புமிக்க ஆக்சுபோர்டு சங்கத்தின் தலைவராக இருந்தார். The 164-ஆண்டு-தொன்மையான இந்திய தொழில்நுட்பக் கழகம் ரூர்க்கி இவருக்கு கௌரவ முனைவர் பட்டம் வழங்கி பெருமைப் படுத்தி உள்ளது.\n\nSection::::பணிவாழ்வு.\nஅலுவாலியா, ஆக்சுபோர்டு பல்கலைக்கழகத்திலிருந்து பட்டம் பெற்றபிறகு, உலக வங்கியில் சேர்ந்தார். 28ஆம் அகவையிலேயே உலக வங்கியின் அலுவலக முறைமையில் மிக இளமையான \"கோட்டத் தலைவராக\" விளங்கினார்.\n\nஅனைத்துலக நாணய நிதியத்தில் சேர்வதற்கு முன்னதாக இந்தியத் திட்டக்குழுவில் உறுப்பினராக அலுவாலியா இருந்து வந்தார். இந்தியப் பிரதமரின் பொருளாதார அறிவுரைக் குழுவிலும் உறுப்பினராக இருந்தார்.\n\nஇந்தியக் குடியியல் பணிகளில் இல்லாத அலுவாலியா நடுவண் அரசில் பல முக்கிய பொறுப்புக்களை வகித்துள்ளார்:\n\nவாசிங்டனில் உள்ள செல்வாக்கு மிக்க நிதி அறிவுரை அமைப்பான முப்பதின்மர் குழுவில் (Group of Thirty) உறுப்பினராவார்.\nSection::::தனி வாழ்வு.\nஅலுவாலியா சக பொருளாதார அறிஞர் இஷேர் ஜட்ஜ் அலுவாலியாவை திருமணம் புரிந்து இரண்டு மக்களுக்கு தந்தையாக உள்ளார்.\n\nSection::::விமரிசனம்.\nநகர்புறப் பகுதிகளில் மாதத்திற்கு ரூ. 859.6 செலவு செய்பவர்களும் ஊரகப் பகுதிகளில் ரூ. 672.8 செலவு செய்பவர்களும் ஏழைகள் அல்ல என வரையறுத்த அதே வேளையில் தமது அலுவலகத்தில் இரு கழிவறைகளின் மேம்பாட்டிற்காக 35 இலட்சம் ருபாய்களை செலவு செய்ததற்காக அலுவாலியா இந்திய ஊடகங்களாலும் செயற்பாட்டாளர்களாலும் பொதுமக்களாலும் விமரிசனம் செய்யப்பட்டார். ஊடகங்கள் திட்டக்குழுவின் வறுமைக்கோட்டிற்கான வரையறை முற்றிலும் நடைமுறைக்கு ஒவ்வாததது என குறை கூறியுள்ளனர். ஏழைகளுக்கு ஒரு சீர்தரத்தையும் செல்வமிக்கவர்களுக்கு வேறொரு சீர்தரத்தையும் வரையறுப்பதாக குற்றம் சாட்டுகின்றனர்.\n\n"}
{"id": "172773", "url": "https://ta.wikipedia.org/wiki?curid=172773", "title": "ஷிகர் தவான்", "text": "ஷிகர் தவான்\n\nஷிகர் தவான் (Shikhar Dhawan, பிறப்பு: திசம்பர் 5, 1985, தில்லி) ஒரு இந்தியத் துடுப்பாட்ட அணியின் மட்டையாளர் மற்றும் பன்னாட்டு இருபது20 போட்டியின் இந்திய அணியின் உதவி அணி தலைவரும் ஆவார்.. இவர் இடது-கை மட்டையாளர். துவக்க ஆட்டக்காரராக விளையாடி வருகிறார். சில சமயங்களில் வலது கை சுழற்பந்துவீச்சாளராகவும் செயல்படுகிறார். இவர் டில்லி அணிக்காக உள்ளூர் போட்டிகளிலும் ,இந்தியத் துடுப்பாட்ட அணிக்காகவும் விளையாடி வருகிறார். இந்தியன் பிரீமியர் லீக் போட்டிகளில் டெக்கான் சார்ஜர்ஸ் மற்றும் சன்ரைசர்ஸ் ஹைதராபாத் அணிக்காகவும் விளையாடி வருகிறார். 2014 முதல் 2014 ஆண்டு பருவலகாலங்களில் சன்ரைசர்ஸ் ஹைதராபாத் அணித் தலைவராக இருந்தார். நவம்பர், 2004 ஆம் ஆண்டில் முதல் தரத் துடுப்பாட்டப் போட்டிகளில் விளையாடினார். அதற்கு முன்பாக 17வயதுக்கு உட்பட்டோருக்கான மற்றும் 19 வயதுக்கு உட்பட்டோருக்கான இந்திய அணியில் விளையாடினார்.\n\n2010 ஆம் ஆண்டு விசாகப்பட்டினத்தில் நடைபெற்ற ஆத்திரேலியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகம் ஆனார். பின் 2013 இல் மொகாலியில் இதே அணிக்கு எதிரான தேர்வுத் துடுப்பாட்டப் போட்டித் தொடரில் அறிமுகம் ஆனார். அந்த அறிமுகப் போட்டியில் 174 பந்துகளில் 187 ஓட்டங்கள் எடுத்தார். இதன் மூலம் அறிமுகப் போட்டிகளில் விரைவாக நூறு ஓட்டங்கள் அடித்த வீரர் எனும் சாதனையைப் படைத்தார். 2004 ஆம் ஆண்டில் நடைபெற்ற 19 வயதுக்கு உட்பட்டோருக்கான துடுப்பாட்ட உலகக்கிண்ணம் , 2013 மற்றும் 2017 ஐசிசி வாகையாளர் கோப்பை ஆகிய போட்டிகளில் நிலையான ஆட்டத் திறனை வெளிப்படுத்தியதன் மூலம் ஒருநாள் பன்னாட்டுத் துடுப்பாட்டப் போட்டிகளில் விரைவாக 1000 ஓட்டங்களைக் கடந்த வீரர் எனும் சாதனையைப் படைத்தார். ப்ரெட்டோரியாவில் ஆகஸ்டு, 2013 இல் நடைபெற்ற தென்னாப்பிரிக்க \"ஏ\" அணிக்கு எதிரான போட்டியில் இந்தியா \"ஏ\" அணியில்விளையாடினார். அந்தப் போட்டியில் 150 பந்துகளுக்கு 248 ஓட்டங்கள் எடுத்தார். இதன் மூலம் இரண்டாவது அதிகபட்ச ஓட்டங்கள் எடுத்தவர் எனும் சாதனையைப் படைத்தார். 2015 துடுப்பாட்ட உலகக்கிண்ணத்தில் இந்திய அணியில் அதிகபட்ச ஓட்டங்கள் எடுத்த இந்திய வீரரானார். அதன் பின்பு ஒருநாள் பன்னாட்டுத் துடுப்பாட்டப் போட்டிகளில் விரைவாக 3000 ஓட்டங்களைக் கடந்த இந்திய வீரர் ஆனார். பின் விரைவாக 4000 ஓட்டங்களைக் கடந்த இந்திய வீரர் ஆனார். ஜோகானஸ்பேர்க்கில் தென்னாபிரிக்கத் துடுப்பாட்ட அணிக்கு எதிரான போட்டித் தொடரின் நான்காவது போட்டியில் நூறு ஓட்டங்கள் அடித்தார். இதன் மூலம் 100 ஆவது போட்டியில் நூறு அடித்த முதல் இந்திய வீரர் மற்றும் ஒன்பதாவது சர்வதேச வீரர் எனும் சாதனை படைத்தார்.\n\nSection::::ஆரம்பகால வாழ்க்கை.\nஷிகர் தவான் டிசம்பர் 5, 1985 இல் புது தில்லியில் பிறந்தார். இவரின் தந்தை மகேந்திர பால் தவான்\n\nஇவர் பஞ்சாபி காத்ரி குடும்பத்தைச் சார்ந்தவர். தாய் சுனைனா. தவானுக்கு ஷ்ரேஸ்தா எனும் இளைய சகோதரி உள்ளார். புதுதில்லியில் உள்ள புனித மார்க் \"சீனியர் செகண்டரி பப்ளிக் பள்ளியில்\" தனது பள்ளிப் படிப்பை முடித்தார். தனது 12 ஆம் வயது முதல் \"சான்னட் கிளப்பில்\" \"தரக் சின்ஹாவிடம்\" பயிற்சி எடுத்தார். இவர் 12 சர்வதேச துடுப்பாட்டக் காரர்களை உருவாக்கியுள்ளார். துடுப்பாட்ட அகாதமியில் சேர்ந்த போது குச்சக் காப்பாளராக இருந்தார்.\n"}
{"id": "172779", "url": "https://ta.wikipedia.org/wiki?curid=172779", "title": "சிங்கப்பூர் சுகாதார அமைச்சகம்", "text": "சிங்கப்பூர் சுகாதார அமைச்சகம்\n\nசுகாதார அமைச்சகம் சிங்கப்பூர் அரசின்கீழ் இயங்கும் அமைச்சு ஆகும். இது சிங்கப்பூர் வாழ் மக்களின் நலன் தொடர்பாக தகவல் வழங்கல், கல்வி புகட்டல் ஆகிய பணிகளைச் செய்கிறது. இதன்கீழ் பல்வேறு கிளை அலுவலகங்கள் இயங்குகின்றன,\n\nSection::::வெளியிணைப்புகள்.\n (ஆங்கிலத்தில்)\n"}
{"id": "172781", "url": "https://ta.wikipedia.org/wiki?curid=172781", "title": "இலங்கை ஆப்பிரிக்கர்", "text": "இலங்கை ஆப்பிரிக்கர்\n\nஇலங்கை காப்பிலி அல்லது இலங்கை காபிர் அல்லது இலங்கை ஆப்பிரிக்கர் (\"Sri Lankan Kaffirs\", போர்த்துக்கீச மொழி: cafrinhas, ) எனப்படுவோர் 16ம் நூற்றாண்டுக் காலப்பகுதியில் போர்த்துக்கேயர்கள் இலங்கையைக் கைப்பற்றி ஆண்ட போது, ஆப்பிரிக்க அடிமைகளாக இலங்கைக்கு கொண்டு வரப்பட்டு, அதன் பின்னர் உள்ளூர் மக்களுடன் கலந்து கொண்ட இனத்தவரைக் குறிக்கும். இவர்களின் முன்னோர்களாக ஆப்பிரிக்கர்களும் போர்த்துக்கேய வணிகர்களும் காணப்படுகின்றனர். இன்று இவர்கள் எத்தனைப் பேர் இலங்கையில் வசிக்கின்றனர் என்பது தொடர்பான புள்ளிவிபரங்கள் இல்லை. இருப்பினும் இவர்களில் குறிப்பிடத்தக்க எண்ணிக்கையிலானோர், வடமேற்கே புத்தளம் மாவட்டத்தின், சிரம்பியடி பகுதியிலும், சிறு எண்ணிக்கையானோர் மட்டக்களப்பு மற்றும் திருகோணமலை மாவட்டங்களிலும் உள்ளனர். இவர்கள் பேசியது போர்த்துக்கீசம் கலந்த காப்பிலி (ஆப்பிரிக்க) கிரியோல் மொழியாக இருந்தபோதிலும், தற்போது சிங்களமே இவர்களின் தாய்மொழியாக மாறிவிட்டது. புகழ்பெற்ற 'பைலா' என்ற இசை ஆட்டத்திலிருந்து 'கப்ரிஞ்சா' மற்றும் 'மஞ்சா' என்னும் அவர்களது ஆடல் பண்பாட்டுத் தனித்துவம் மிக்கதாகக் காணப்படுகிறது.\n\nSection::::மக்கட்தொகைக் கணக்கெடுப்பு.\nஇலங்கை மக்கட்தொகைக் கணக்கெடுப்பின் படி இவர்களது இன அடையாளமான, ஆப்பிரிக்க வம்சாவளியினராக அல்லாமல், சிங்களவர்களாகவே கணக்கெடுக்கப்படுவதாகவும் செய்திகள் காணப்படுகின்றன.\n\nபுத்தளத்தில் ஆபிரிக்க கஃபீர் இன குடும்பங்கள் 50 அளவில் வாழ்கின்றன. திருகோணமலை, மட்டக்களப்பு, கொழும்பு ஆகிய பிரதேசங்களில் ஆபிரிக்க கஃபீர் இனத்தவர்கள் வாழ்ந்து வருகின்றனர். திருகோணமலையில் வாழும் ஆபிரிக்க கஃபீர்களுடன் இவர்களுக்குத் தொடர்புகள் இருக்கின்றன. ஆனால், மட்டக்களிப்பில் வாழும் ஆபிரிக்க கஃபீர்களுடனான தொடர்புகள் இவர்களுக்குக் குறைவு. மட்டக்களப்பில் வாழும் ஆபிரிக்க கஃபீர் இனத்தவர்கள் தமிழ் மொழியையே பேசுகின்றனர்\n\nதற்போது ஆபிரிக்க கஃபீர் இனத்தவர்கள் சிங்களவர்களுடன் கலப்புத் திருமணங்களை செய்து வருவதனால், அவர்களது இளம் தலைமுறையினரின் முகத் தோற்றத்தில் நாம் வித்தியாசங்களை அவதானிக்கலாம். ஆபிரிக்க இனத்தவர் என்பதற்கான அடையாளங்கள் இளம் தலைமுறையினரில் குறைந்தே வருகின்றது.\n\n"}
{"id": "172783", "url": "https://ta.wikipedia.org/wiki?curid=172783", "title": "சன்ரைசர்ஸ் ஐதராபாத்", "text": "சன்ரைசர்ஸ் ஐதராபாத்\n\nசன்ரைசர்ஸ் ஹைதராபாத் இந்திய கிரிக்கெட் வாரியம் உருவாக்கிய இந்தியன் பிரீமியர் லீக் எனப்படும் இருபது20 துடுப்பாட்டப் போட்டித் தொடரின் ஹைதராபாத் உரிமைக்குழுவின் பெயராகும். அணியின் தலைவராக நியூஸிலாந்து நாட்டின் கேன் வில்லியம்சன் நியமிக்க பட்டுள்ளார். அணியின் பயிற்றுவிப்பாளராக ஆஸ்திரேலியாவின் டிரெவர் பெய்லிஸ் நியமிக்க பட்டுள்ளார்.\n\nSection::::உரிமைக்குழு வரலாறு.\nசன்ரைசர்ஸ் ஹைதராபாத் அணி டெக்கான் சார்ஜர்ஸ் அணிக்கு மாற்றாக 25 அக்டோபர் 2012 முதல் இந்திய கிரிக்கெட் வாரியத்தால் நியமிக்கப்பட்டது. பழைய டெக்கான் சார்ஜர்ஸ் அணியின் வீரர்கள், சன்ரைசர்ஸ் ஹைதராபாத் அணிக்காக விளையாடுகின்றனர். 2016 ஆம் ஆண்டு இவ்வணி இறுதி ஆட்டத்தில் வெற்றி பெற்றது.\nகலாநிதி மாறன் சன்ரைசர்ஸ் ஹைதராபாத் அணியின் உரிமையாளர் ஆவார்.\n\nSection::::2018.\n2018 ஆம் ஆண்டின் இந்திய பிரீமியர் லீக்கில் விளையாடிய எட்டு அணிகளுள் ஒன்றாகும். இது அந்த அணிக்கு ஐ பி எல்லில் எட்டாவது தொடராகும். நியூசிலாந்து அணியின் தற்போதைய ஒருநாள் தொடரின் தலைவரான கேன் வில்லியம்சன் இந்த அணிக்குத் தலைமை தாங்கினார். டாம் மூடி தலைமைப் பயிற்சியாளராகவும், சைமன் ஹெல்மட் துணைப் பயிற்சியாளராகவும் முத்தையா முரளிதரன் பந்துப் பயிற்சியாளராகவும் வி. வி. எஸ். லட்சுமணன் வழிகாட்டியாகவும் இருந்தனர்.\n\nஏப்ரல், 9 அன்று நடபெற்ற முதல் போட்டியில் இந்த அணி வெற்றி பெற்றது. மேலும் பிளே- ஆப் சுற்றுக்கு முதல் அணியாகத் தேர்வானது. மேலும் தகுதிச் சுற்றில் கொல்கத்தா நைட் ரைடர்ஸ் அணிக்கு எதிரான போட்டியில் வெற்றி பெற்று இறுதிப் போட்டிக்குத் தகுதியானது. ஆனால் இறுதிப் போட்டியில் சென்னை சூப்பர் கிங்ஸ் அணிக்கு எதிரான போட்டியில் 8 இலக்குகளால் தோல்வியடைந்து இரண்டாம் இடம் பிடித்தது.இந்தத் தொடரில் வில்லியம்சன் 735 ஓட்டங்கள் எடுத்து அதிக ஓட்டங்கள் எடுத்த வீரர்கள் வரிசையில் முதலிடம் பிடித்து ஆரஞ்சு நிற தொப்பியினைப் பெற்றார்.\n\nSection::::பிண்ணனி.\nசூதாட்டப் புகாரில் சிக்கிய சென்னை சூப்பர் கிங்ஸ் மற்றும் ராஜஸ்தான் ராயல்ஸ் ஆகிய இரு அணிகளும் இரு ஆண்டுகள் தடைக்குப் பிறகு மீண்டும் இந்தத் தொடரில் விளையாட அனுமதிக்கப்பட்டன.\n\nஐ பி எல் நிர்வாகம் ஐந்து விளையாட்டு வீரர்களை ஒவ்வொரு அணிகளும் தங்களது அணிகளே வைத்துக்கொள்ள அனுமதி வழங்கியது. மேலும் அதிகமாக மூன்று இந்திய வீரர்களை வைத்துக்கொள்ளவும், இரண்டு வெளி நாட்டு வீரர்களையும் ,இரண்டு உள்ளூர் வீரர்களை தக்க வைத்துக்கொள்ளவும் அனுமதி வழங்கியது.ஒவ்வொரு அணிகளும் வீரர்களை ஏலத்தில் எடுப்பதற்கான தொகையினை ₹660 மில்லியன்  (US$9.5 அமெரிக்க டாலர்கள் ) முதல்  ₹800 மில்லியன் (US$12 அமெரிக்க டாலர்) வரை அதிகரித்துக்கொள்ள அனுமதி வழங்கியது.\n\nSection::::வீரர்கள் ஏலம்.\nஇந்த அனியில் முன்னாள் வீரரான ஷிகர் தவானை விட்டுக்கொடுத்து சகிப் அல் ஹசன் மற்றும் கேன் வில்லியம்சனை மீண்டும் இந்த அணி ஏலத்தில் எடுத்தது. அதிகபட்சமாக மணீஷ் பாண்டேவை ₹110 ம்ில்லியன்  (US$1.6 அமெரிக்க டாலர்) மதிப்பில் ஏலத்தில் எடுத்தது. அனறைய நாளில் அதிக விலைக்கு ஏலம் போன இந்திய வீரர் இவர் ஆவார். மேலும் மேற்கிந்தியத் தீவுகள் வீரரான கார்லோசு பிராத்வெயிட் மற்றும் இந்தியத் துடுப்பாட்ட வீரரான யூசுப் பதானையும் ஏலத்தில் எடுத்தனர். பின் குச்ச்க காப்பாளராக விருத்திமன் சகாவினை ஏலத்தில் எடுத்தனர். பந்துவீச்சளர்களில் சித்தார்த் கௌல், தங்கராசு நடராஜன், பசில் தம்பி மற்றும் கலீல் அகமது ஆகியோரத் தேர்வு செய்தனர். 510 மில்லியனில் 14 வீரரகளை முதல் நாள் ஏலத்தில் எடுத்தது. \n\nஇரண்டாம் நாளில் முகமது நபி மற்றும் சந்தீப் சர்மா ஆகியோரை புவனேசுவர் குமாருடன் துவக்க ஓவர்களை வீசுவதற்கு தேர்வு செய்தார்.மேலும் சச்சின் பேபி மற்றும் பில்லி ஸ்டான் லேக் ஆகியோரைத் தேர்வு செய்தனர். இரண்டாம் நாள் முடிவில் 73 மில்லியன் தொகையில் ஒன்பது வீரர்களைத் தேர்வு செய்தனர்.\n"}
{"id": "172784", "url": "https://ta.wikipedia.org/wiki?curid=172784", "title": "சூரியன் வானொலி", "text": "சூரியன் வானொலி\n\nசூரியன் FM வானொலி இலங்கையில் இருந்து பண்பலை வழியாக ஒலிபரப்பாகும் ஒரு தனியார் தமிழ் வானொலி ஆகும். இதுவே இலங்கையில் உருவான முதலாவது 24 மணி நேர ஒலிபரப்புக் கொண்ட தனியார் தமிழ் வானொலி. ஆரம்ப கால கட்டங்களில் பண்பலை 103.2னூடாக ஒலிபரப்பு இடம்பெற்றது. தற்சமயம் பண்பலை 103.4 மற்றும் 103.6 ஆகிய அலைவரிசைகளினூடாக தன்னுடைய ஒலிபரப்பினை மேற்கொள்கின்றது. இலங்கை முழுவதிலும் தன்னுடைய சேவையினை விரிவாக்கம் செய்துள்ளது. ஆசிய ஒலிபரப்புக் கூட்டுத்தாபனத்தின் தமிழ்ச் சேவையே சூரியன் வானொலி ஆகும்.\n\nSection::::இவற்றையும் காண்க.\nசூரியன் வானொலியின் உத்தியோகபூர்வ இணையத் தளம் : www.sooriyanfm.lk\n"}
{"id": "172791", "url": "https://ta.wikipedia.org/wiki?curid=172791", "title": "தமிழீழ விடுதலைக்கான மாணவர் கூட்டமைப்பு", "text": "தமிழீழ விடுதலைக்கான மாணவர் கூட்டமைப்பு\n\nதமிழீழ விடுதலைக்கான மாணவர் கூட்டமைப்பு என்பது ஈழத்தமிழர் உரிமைகளுக்காக போராடுவதை நோக்கமாகக் கொண்ட ஒரு மாணவர் அமைப்பு ஆகும். தமிழகத்தின் பல கல்லூரிகளின் மாணவர்கள் ஒன்றிணைந்து இந்த அமைப்பை உருவாக்கி உள்ளார்கள். இந்த மாணவர் அமைப்பு மார்ச்சு 2013 எதிர்ப்புப் போராட்ட காலப் பகுதியில் உருவாக்கப்பட்டது. \n\nஇந்த அமைப்புக்கும் திமுக வின் தமிழ் ஈழ ஆதரவாளர் அமைப்புக்கும் எந்தத் தொடர்பும் இல்லை என்றும், அவர்கள் தமிழ் ஈழ ஆதரவாளர் அமைப்பை ஆதரிக்கவில்லை என்றும், இந்த அமைப்பு அரசியல் கட்சி சாராத அமைப்பாக செயல்படும் என்று கூறியுள்ளது.\n\nஐ.நாவில் இந்தியா எந்தவித முன்னெடுப்புக்களையும் செய்யாததைத் தொடர்ந்து இவர்கள் \"இந்தியாவிற்கு எதிரான காலவரையற்ற ஒத்துழையாமை இயக்கம்\" ஒன்றைத் தொடங்கினார்கள். \n"}
{"id": "172801", "url": "https://ta.wikipedia.org/wiki?curid=172801", "title": "களவியற் காரிகை", "text": "களவியற் காரிகை\n\nகளவியற் காரிகை என்பது ஒரு அகப்பொருள் இலக்கண நூல். முதலிலும், முடிவிலும், இடையிலும் பல பாடல்கள் இன்று கிடைக்கவில்லை. இதனால் இதன் ஆசிரியர் யாரென்பதோ அவர் இந்த நூலுக்கு வழங்கிய பெயர் எது என்பதோ தெரியவில்லை. இதை முதலில் பதிப்பித்த பேராசிரியர் ச. வையாபுரிப்பிள்ளையே \"களவியற் காரிகை\" என்னும் பெயரை இந்நூலுக்கு வழங்கியவர்.\n\nஇறையனார் களவியல் என்னும் நூல் 60 நூற்பாக்கள் கொண்டது. இதன் ஒவ்வொரு நூற்பாவையும் விளக்கிக் காட்டும் வகையில் 60 கட்டளைக் கலித்துறைப் பாடல்கள் இயற்றப்பட்டு களவியற் காரிகை வெளிவந்துள்ளது.\n\nSection::::பெயர்ப் பொருத்தம்.\nஅகப்பொருளில் ஒன்றாகிய களவொழுக்கம் பற்றிக்கூறுவது களவியல் எனப்படும். இறையனார் களவியலைத் தழுவிக் களவியலைப் பற்றிக்கூறும் இந்நூலும் களவியல் என்பதைத் தனது பெயரின் பகுதியாகப் பெற்றது. அத்துடன் இந்நூல் கட்டளைக் கலித்துறைப் பாடல்களினார் அமைந்த்தும், மகடூஉ முன்னிலையில் அமைந்ததாலும் காரிகை என்பதும் இதற்குப் பொருந்துவது ஆயிற்று. \"களவியல்\" என்று பொதுவாக அறியப்படும் இறையனார் களவியல் நூலிலிருந்தும், \"காரிகை\" எனப் பொதுவாகக் குறிப்பிடப்படும் யாப்பருங்கலக் காரிகையில் இருந்து வேறுபடுத்துவதற்குமாகவே இது களவியற் காரிகை எனப்பெயர் பெற்றது எனலாம்\n\nSection::::நாதமுனிப்பிள்ளை கையெழுத்துப் பிரதி.\nஇதன் ஆசிரியர் பெயரோ, நூலின் பெயரோ எதுவும் தெரியாத நிலையில், காகித ஏட்டில் எழுதப்பட்ட பிரதி ஒன்று அரசாங்கத் தொன்னூல் காப்பகத்தில் பாதுகாக்கப்பட்டுள்ளது. ஆழ்வார் திருநகரி மலையப்பப்பிள்ளை என்னும் கவிராயரிடம் பெற்று, நாதமுனிப்பிள்ளை என்பவரால் 1920 ஆம் ஆண்டு கையால் எழுதிய பிரதியாக இது பாதுகாக்கப்பட்டுள்ளது. நூலின் பெயர் தெரியாமல் அவர் அதனை ‘அகப்பொருள் விளக்கம்’ என எழுதி வைத்திருந்தார். \n\nSection::::அமைப்பு.\nஇந்நூல் 60 செய்யுள்களால் அமைந்திருந்ததாகக் கருதப்படுகிறது. முதல் பத்துப் பாடல்களும், இறுதி ஆறு பாடல்களும் இப்போது இல்லை. 11 முதல் 54 வரையான பாடல்களே உள்ளன. இதன் இரண்டாவது பதிப்பில், இந்நூல் மூன்று பகுதிகளாகப் பிரிக்கப்பட்டுள்ளது. அவை:\n\n\nஇந்நூல் அந்தாதியாக அமைந்துள்ளது. தமிழ்நெறி விளக்கம் பொருளியல் பகுதியிலிருந்து 91 பாடல்களும், பாண்டிக்கோவை என்னும் நூலிலிருந்து 154 பாடல்களும், ஆக 416 பாடல்கள் இந்நூலின் உரையில் மேற்கோள் பாடல்களாக வருகின்றன\n\nSection::::வையாபுரிப்பிள்ளை பதிப்பு.\nமுதலில் 10, இடையில் சில, இறுதியில் 6 ஆகிய களவியல் நூற்பாக்களுக்கு இதில் கட்டளைக்கலித்துறைப் பாடல்கள் உள்ளன. கிடைத்த பகுதிகளை மட்டும் தொகுத்து சு. வையாபுரிப்பிள்ளை ‘களவியல் காரிகை’ என்னும் பெயர் சூட்டி வெளியிட்டார். இவற்றில் 11 முதல் 54 வரை உள்ள கலித்துறைப் பாடல்கள் அந்தாதியாக வருகின்றன. \n\nSection::::உரைகள்.\n14 ஆம் நூற்றாண்டில் எழுதப்பட்டதாகக் கருதப்படும் உரை ஒன்று இதற்கு உண்டு. இவ்வுரை உரையாசிரியர் பற்றிய விபரங்களைத் தராததால் உரையாசிரியருடைய பெயர், ஊர், சமயம் முதலியவற்றைப் பற்றி அறிந்துகொள்ள முடியவில்லை.\nSection::::பழைய உரை.\nஇதன் பழைய உரை ஒன்றையும் சேர்த்து, சாமிநாதையர் வெளியிட்டுள்ளார்.\n\n\nSection::::பழம்பாட்டு.\nஇந்த உரையில் பழம்பாட்டு என்னும் குறிப்புடன் 33 பாடல்கள் உள்ளன. இவை எல்லாமே அகத்திணைப் பாடல்கள். வேறு எந்த நூலிலும் இல்லாதவை.\n\nSection::::மேற்கோள் காட்டும் நூல்கள்.\nஇந்த உரையில் இன்று கிடைக்கப்பெறாத பல நூல்களின் பெயர்கள் குறிப்பிடப்பட்டுள்ளன.\n\n\n"}
{"id": "172805", "url": "https://ta.wikipedia.org/wiki?curid=172805", "title": "சீரீ ஆ", "text": "சீரீ ஆ\n\nசீரீ ஆ (Serie A,) என்பது இத்தாலியின் கால்பந்துக் கழகங்களுக்கான கூட்டிணைவுப் போட்டித்தொடராகும். அந்நாட்டின் கால்பந்துப் போட்டித்தொடர் கூட்டிணைவுகளில் முதல்நிலையில் இருப்பதாகும். விளம்பர ஆதரவின் காரணமாக சீரீ ஆ டிஐஎம் (\"Serie A TIM\") என்றறியப்படுகிறது. இது 1929-30 பருவத்திலிருந்து செயல்பட்டு வருகிறது. இதில் 20 அணிகள் பங்கேற்று வாகையர் பட்டத்துக்குப் போட்டியிடும். உலக அளவில் புகழ்பெற்ற அணிகளான யுவென்டசு, ஏசி மிலான் மற்றும் இன்டர்நேசனல் ஆகிய கழகங்கள் சீரீ ஆ-வைச் சேர்ந்தவையாகும்.\n\nஉலக அளவில் கால்பந்துக் கூட்டிணைவுப் போட்டித்தொடர்களில் \"சீரீ ஆ\" முக்கியமானதாகக் கருதப்படுகிறது. 90-களிலும் 2000-களின் மத்திவரையிலும் சீரீ ஆ-வே சிறந்த கால்பந்துக் கூட்டிணைவுத் தொடராகக் கருதப்பட்டது. ஐரோப்பியக் கோப்பைப் போட்டிகளின் இறுதியாட்டத்தை எட்டிய அணிகளில் அதிகமானவை சீரீ ஆ-வைச் சேர்ந்தவையாகும்; இத்தாலிய கால்பந்துக் கழகங்கள் மொத்தம் 26 முறை ஐரோப்பியக் கோப்பை இறுதியாட்டங்களில் விளையாடி 12 முறை வென்றிருக்கின்றன. (இறுதிப் போட்டியை இத்தனை முறை எட்டியிருப்பது இதுவரை விஞ்சப்படாத சாதனையாகும்.) \n\nயூஈஎஃப்ஏ-வின் கூட்டிணைவுக் குணகங்களின்படி சீரீ ஆ, ஐரோப்பாவில் இங்கிலாந்தின் பிரீமியர் லீக், எசுப்பானியத்தின் லா லீகா, செருமனியின் புன்டசுலீகா ஆகியவற்றுக்குப் பிறகு 4-ஆம் இடத்தைப் பிடிக்கிறது. இக்குணகம், அக்குறிப்பிட்ட கூட்டிணைவைச் சேர்ந்த கழகங்கள் யூஈஎஃப்ஏ வாகையர் கூட்டிணைவு மற்றும் யூஈஎஃப்ஏ யூரோப்பா கூட்டிணைவு ஆகியவற்றில் எவ்வாறு செயல்பட்டிருக்கின்றன என்பதைப் பொறுத்து கணக்கிடப்படும்.\n"}
{"id": "172814", "url": "https://ta.wikipedia.org/wiki?curid=172814", "title": "ஸ்ரீபாத பினாகபாணி", "text": "ஸ்ரீபாத பினாகபாணி\n\nஸ்ரீபாத பினாகபாணி (தெலுங்கு: శ్రీపాద పినాకపాణి - English: Sripada Pinakapani) (ஆகத்து 13, 1913 - மார்ச்சு 11, 2013) ஒரு மருத்துவர், பேராசிரியர் மற்றும் கருநாடக இசைப்பாடகரும் ஆவார்.\n\nSection::::தொழில் வாழ்க்கை.\nஇவரின் குறிப்பிடத்தக்க மாணவர்கள்:\n\n\n"}
{"id": "172815", "url": "https://ta.wikipedia.org/wiki?curid=172815", "title": "மத்தல ராஜபக்ச பன்னாட்டு வானூர்தி நிலையம்", "text": "மத்தல ராஜபக்ச பன்னாட்டு வானூர்தி நிலையம்\n\nமத்தல ராஜபக்ச பன்னாட்டு வானூர்தி நிலையம் (\"Mattala Rajapaksa International Airport\") இலங்கையின் இரண்டாவது பன்னாட்டு வானூர்தி நிலையமாகும். இது அம்பாந்தோட்டை பன்னாட்டு விமான நிலையம் எனவும் அழைக்கப்படுகிறது. தென்னிலங்கையில் அம்பாந்தோட்டை நகரில் நிர்மாணிக்கப்பட்டுள்ள குறித்த வானூர்தி நிலையத்தின் கட்டுமானப் பணிகள் 2009ஆம் ஆண்டு நவம்பர் 27ஆம் திகதி ஆரம்பிக்கப்பட்டது. அம்பாந்தோட்டையில் புகழ்பெற்ற ராசபக்ச குடும்பத்தின் நினைவாக இவ்வானூர்தி நிலையத்திற்கு இப்பெயர் சூட்டப்பட்டது.\n\nஇது ஆரம்பத்தில் தென்னிலங்கை மக்களுக்காக வீரவில என்ற இடத்தில் கட்டப்படவிருந்தது. ஆனாலும், சுற்றுச்சூழலைக் கருத்தில் கொண்டு இத்திட்டம் கைவிடப்பட்டு அம்பாந்தோட்டையின் வடக்கே 15 கிமீ தொலைவில் உள்ள மத்தல என்ற இடத்தில் அமைக்கப்பட்டது. $209 மில்லியன் செலவில் முதலாவது கட்டம் நவம்பர் 2009 இல் ஆரம்பிக்கப்பட்டது. 2013 மார்ச் 18இல் இலங்கையின் அரசுத்தலைவர் மகிந்த ராசபக்சவினால் இது அதிகாரபூர்வமாகத் திறந்து வைக்கப்பட்டது.\n\nSection::::சுற்றுச்சூழல் பிரச்சினைகள்.\nமத்தளை உலங்குவானூர்தி நிலையம் மூலம் சுற்றுச்சூழல் சமநிலை பாதிக்கப்பட்டுள்ளதாக இயற்கை ஆர்வலர்கள் ஆதங்கம் தெரிவித்துள்ளனர். குறிப்பாக விமானங்களில் பறவைகள் மோதி உயிரிழக்கும் நிகழ்வுகள் குறிப்பிடத்தக்கதாகும். இதைவிட வன விலங்குகள் மற்றும் பறவைகள் விமான நிலையத்தை அண்டாது தடுக்க நீர் நிலைகள் மூடிவைக்கப்பட்டுள்ளது.\n\nSection::::நெற்களஞ்சியம்.\nதற்போது ஃபிளை துபாய் என்கிற ஒரே ஒரு விமான நிறுவனம் மட்டுமே இந்த விமான நிலையத்தை பயன்படுத்துகிறது. எனவே அதிக பயன்பாடின்றி கிடக்கும் இவ்விமான நிலையத்தின் கிட்டங்களை நெற்களஞ்சியங்களாக மாற்ற இலங்கை அரசு திட்டமிட்டு, இவ்விமான நிலையத்தில் நெல் மூட்டைகளை சேமித்து வைத்துள்ளது. \n"}
{"id": "172817", "url": "https://ta.wikipedia.org/wiki?curid=172817", "title": "புதுச்சேரி வானூர்தி நிலையம்", "text": "புதுச்சேரி வானூர்தி நிலையம்\n\nபுதுச்சேரி வானூர்தி நிலையம் (\"Puducherry Airport\", இந்திய ஒன்றியப் பகுதியான புதுச்சேரியின் லாசுப்பேட்டையில் அமைந்துள்ள ஓர் வானூர்தி நிலையமாகும். இந்த நிலையத்தில் பட்டியலிடப்பட்ட சேவைகளும் ஒப்பந்த பறப்புகளும் உள்ளூர் பறப்புப் பயிற்சிப் பள்ளியும் இயங்குகின்றன. பெருகிவரும் வான் பயணத் தேவைகளைக் கருத்தில்கொண்டு புதுச்சேரி அரசு இந்த வானூர்தி நிலையத்தை அளவில் பெரிய வானூர்திகளும் பயன்படுத்துமாறு புதுப்பித்து புதிய முனையத்தை திறந்துள்ளது. பெங்களூரிலிருந்து புதுச்சேரிக்கு இயக்கப்பட்ட இசுபைசுசெட் வானூர்தி இந்த முனையத்தில் முதன்முதலாக சனவரி 17, 2013 அன்று வந்திறங்கியது.\n\nSection::::கட்டமைப்பு.\nஇந்த வானூர்தி நிலையத்தை புதுப்பிக்க புதுவை அரசுக்கும் இந்திய வானூர்தி நிலையங்களின் ஆணையத்திற்கும் புரிந்துணர்வு உடன்பாடு சூன் 2007இல் கையெழுத்தானது. இதன் முதற்கட்டமாக ஏடிஆர் இரக வானூர்திகள் வந்துசெல்லுமாறு ஓடுதளம் 260 மீட்டருக்கு விரிவுபடுத்தப்பட்டது. இதற்காக புதுவை ஒன்றியப் பகுதிக்குள் 19.92 எக்டேர் நிலப்பரப்பை ரூ.18.95 கோடிக்கு அரசு கையகப்படுத்தி சூலை 2007இல் ஆணையத்திற்கு வழங்கியது. \n\nபுதுச்சேரி வானூர்தி நிலையத்தில் தாரிடப்பட்ட (கருங்காரை) 1500 மீட்டர் நீளமும் 30 மீட்டர் அகலமும் கொண்ட ஓடுதளமொன்று 07/25 திக்கில் ஆற்றுபடுத்தபட்டுள்ளது. புது முனையக் கட்டிடத்தில் நெருக்கடிமிக்க நேரங்களில் 300 பயணியருக்கு சேவை வழங்குமாறு வசதிகள் கட்டமைக்கப்பட்டுள்ளன. வழிகாட்டுக் கருவிகளில் வானூர்தி நிலைய வழிகாட்டலையும் அடங்கி உள்ளது. \n\nசெயற்படுத்தப்படும் \"இரண்டாம் கட்டத்தில்\" பெரிய தாரைப்பொறி வானூர்திகளும் இறங்குமாறு ஓடுதளத்தை மேலும் 1100 மீட்டருக்கு விரிவுபடுத்த ஒன்றியப் பகுதியை அடுத்துள்ள தமிழ்நாட்டிலிருந்து 200 ஏக்கர் நிலப்பரப்பை கையகப்படுத்த திட்டமிடப்பட்டுள்ளது.\n"}
{"id": "172819", "url": "https://ta.wikipedia.org/wiki?curid=172819", "title": "மல்லியம்", "text": "மல்லியம்\n\nமல்லியம், நாகப்பட்டிணம் மாவட்டம் மயிலாடுதுறையிலிருந்து சுமார் 10 கிலோ மீட்டர் தொலைவில் கும்பகோணம் செல்லும் சாலையில் அமைந்துள்ள சிற்றூர் ஆகும். இது கே.எஸ்.கோபாலகிருஷ்ணன், மல்லியம் ராஜகோபால் போன்ற திரைத்துறை சிறப்பு பெற்ற நபர்களின் சொந்த ஊர்.\n"}
{"id": "172820", "url": "https://ta.wikipedia.org/wiki?curid=172820", "title": "மல்லியம் ராஜகோபால்", "text": "மல்லியம் ராஜகோபால்\n\nமல்லியம் இராஜகோபால் தமிழ்த் திரைப்பட இயக்குனர். அப்பா டாட்டா, ஜீவனாம்சம் போன்ற வெற்றிகரமான திரைப்படங்களை இயக்கியவர். தற்போதைய நாகப்பட்டினம் மாவட்டம் மயிலாடுதுறைக்கு அருகிலுள்ள மல்லியம் என்ற சிற்றூரைச் சேர்ந்தவர்.\n\n\nSection::::இயக்கிய திரைப்படங்கள்.\nகதை வசனம் & தயாரித்த திரைப்படம்\n\n"}
{"id": "172833", "url": "https://ta.wikipedia.org/wiki?curid=172833", "title": "காரைக்கால் வானூர்தி நிலையம்", "text": "காரைக்கால் வானூர்தி நிலையம்\n\nகாரைக்கால் வானூர்தி நிலையம் (\"Karaikal Airport\") இந்திய ஒன்றியப் பகுதி காரைக்காலில் கட்டமைக்கப்பட்டு வரும் புத்தம்புதிய வானூர்தி நிலையத் திட்டமாகும். 2014இல் நிறைவேற்றப்பட உள்ள இந்த வானூர்தி நிலையம் இந்தியாவில் முற்றிலுமாகத் தனியார் முதலீட்டில் கட்டமைக்கப்படும் முதல் நிலையமாகத் திகழும். கோயம்புத்தூர் நிறுவனம் ஒன்று இதனை கட்டி வருகிறது.\n\nபொதுப் பயன்பாட்டிற்கான தனியார் துறை கட்டமைப்பாக இதனை நிறைவேற்றிட குடியியல் பறப்பு அமைச்சகம் பெப்ரவரி 2011இல் கொள்கையளவிலான ஒப்புதல் வழங்கியது. இருப்பினும் இந்த நிலையத்தின் வான் போக்குவரத்து கட்டுப்பாட்டகம் இந்திய வானூர்தி நிலையங்களின் ஆணையத்தால் இயக்கப்பட உள்ளது.\n\n562 ஏக்கர் பரப்பளவில் \"காரைக்கால் வானூர்தி நிலையம் தனி வரையறுக்கப்பட்டது\" என்ற தனியார் நிறுவனத்தால் கட்டப்பட்டு வருகிறது. இந்த நிறுவனம் \"சூப்பர் ஏர்போர்ட் இன்ப்ராஸ்ட்ரக்சர் பி.லிட்\" என்ற தாய் நிறுவனத்தின் கீழ் உள்ள துணை நிறுவனமாகும். முதல் கட்டமாக 1800 மீட்டர் நீளமுள்ள ஓடுபாதையும் 250 பயணிகளை கையாளக்கூடியளவில் முனையக் கட்டிடமும் 150 கோடி ரூபாய்கள் செலவில் கட்டத் திட்டமிடப்பட்டுள்ளது. இங்கு ஏடிஆர்-72 இரக விரைவு காற்றாடி உந்தி கொண்ட வானூர்திகள் இயக்கப்பட முடியும். \n\nகாரைக்கால் வானூர்தி நலைய நிறுவனம் அடுத்த கட்டங்களாக, ஐந்தாண்டுகளில் இந்த நிலையத்தை விரிவுபடுத்த திட்டமிட்டுள்ளது. ஓடுபாதையை 2600மீட்டர்களாகவும் முனையக் கட்டிடம் 500 பயணிகளை நெருக்குநேரத்தில் கையாளக்கூடியதாகவும் இது இருக்கும். மேலும் பத்தாண்டுகள் கழித்து ஓஉபாதை 3500 மீட்டர்களாகவும் பயணியர் போக்குவரத்து மணிக்கு 1000 பேராகவும் இருக்குமளவில் விரிவுபடுத்தப் படும்.\n\nஇந்த வானூர்தி நிலையம் காரைக்காலுக்கு மட்டுமல்லாது சுற்றியுள்ள சமயத் திருத்தலங்களுக்கும் நகரங்களுக்கும் சென்றுவர ஏதுவாயிருக்கும்.\n\n"}
{"id": "172845", "url": "https://ta.wikipedia.org/wiki?curid=172845", "title": "வான் போக்குவரத்து கட்டுப்பாடு", "text": "வான் போக்குவரத்து கட்டுப்பாடு\n\nவான் போக்குவரத்து கட்டுப்பாடு (\"Air traffic control\", ATC) அல்லது ஏடிசி என்பது புவித்தளத்தில் அமைந்த கட்டுப்பாட்டாளர்கள் நிலையத் தளத்திலும் வானிலும் வானூர்திகளை வழிகாட்டிட வழங்கும் சேவையாகும். இதற்காக கதிரலைக் கும்பா போன்ற பல்வேறு தொழினுட்பக் கருவிகளை அவர்கள் பயன்படுத்துகின்றனர். இச்சேவையின் முதன்மைப் பணி வானூர்திகள் ஒன்றுடன் ஒன்று மோதிக்கொள்ளாது பிரிப்பதாகும். வானூர்திகள் நேரப்படி இயங்கவும், போக்குவரத்து சீராகவும் விரைவாகவும் செல்லவும் வானூர்தி ஓட்டுனர்களுக்குத் தேவையான தகவல்களைத் தந்து ஆதரவளிக்கவும் வான் போக்குவரத்து கட்டுப்பாடு முதன்மை பங்காற்றுகிறது. ஐக்கிய அமெரிக்கா போன்ற சில நாடுகளில் ஏடிசி பாதுகாப்பு அல்லது தடுப்புக் காவல் பணிகளையும் மேற்கொள்கிறது. பிரேசில் போன்ற வேறுசில நாடுகளில் ஏடிசிப் பணிகளை படைத்துறையினரே மேற்கொள்கின்றனர். \n\nஉலகில் முதன்முதலாக வான் போக்குவரத்து கட்டுப்பாடு இலண்டன் கிரோய்டன் வானூர்தி நிலையத்தில் 1921ஆம் ஆண்டில் அறிமுகப்படுத்தப்பட்டது. இன்று லாம்பெர்ட்-செயின்ட் லூயி பன்னாட்டு வானூர்தி நிலையமாக அறியப்படும் நிலையத்தில் வண்ணக்கொடிகளை வைத்து வானூர்திகளைக் கட்டுப்படுத்திய ஆர்ச்சீ லிக் குழுவினரே முதல் வான்வழிப் போக்குவரத்துக் கட்டுப்பாட்டாளர்காக அறியப்படுகின்றனர். \n\nமோதல்களைத் தவிர்க்க வான் போக்குவரத்து கட்டுப்பாட்டில் \"பிரிப்பு\" என்ற சொல் மிகுதியாகப் பயன்படுத்தப்படுகிறது. இரு வானூர்திகள் ஒன்றுக்கொன்று அருகாமையில் வராதிருக்க பக்கவாட்டு, நீளவாக்கு மற்றும் நெடுக்குத்து அச்சுகளில் குறைந்த பிரிப்பை பயன்படுத்துகின்றனர். இன்றைய நவீன வானூர்திகளில் ஏடிசிக்கு மாற்றாக மோதல் தவிர்ப்பு அமைப்புக்கள் நிறுவப்பட்டுள்ளன. \nபல நாடுகளிலும் ஏடிசி சேவைகள் பெரும்பான்மையான வான் பறப்புவெளி முழுமைக்கும் அனைத்து பயனர்களுக்கும் (தனியார், படைத்துறை மற்றும் வணிக பறப்புகள்) வழங்கப்படுகின்றன. கட்டுப்பாட்டாளர்களால் வானூர்திகள் பிரிக்கப்படுவதற்கு பொறுப்பாக உள்ள பறப்புவெளி \"கட்டுப்படுத்தப்பட்ட பறப்புவெளி\" எனப்படுகிறது. இதற்கு எதிராக ஏடிசியின் கட்டுப்பாட்டில் இல்லாது பறக்கக்கூடிய பறப்புவெளி \"கட்டுப்பாடற்ற பறப்புவெளி\" எனப்படுகிறது. \n\nபறப்பின் தன்மை மற்றும் வானூர்தியின் வகைப்பாட்டைப் பொறுத்து வானோடிகளுக்கு பின்பற்ற வேண்டிய ஏடிசி \"ஆணைகளை\" இடுகின்றனர்; தவிர வானோடிகளுக்கு சீரான இயக்கத்திற்கு துணைபுரிய \"பறப்பு தகவல்\"களை வெளியிடுகின்றனர். இருப்பினும் அனைத்து நேரமும் வானூர்தியைக் கட்டுப்படுத்துகின்ற வானோடியே பறப்பின் பாதுகாப்பிற்கு முழு பொறுப்பும் உடையவராவார்; இதனால் நெருக்கடி நேரங்களில் ஏடிசி ஆணைகளை இவர்கள் புறக்கணிக்கலாம்.\n\n\n"}
{"id": "172854", "url": "https://ta.wikipedia.org/wiki?curid=172854", "title": "வவுனியா தமிழ் மத்திய மகா வித்தியாலயம்", "text": "வவுனியா தமிழ் மத்திய மகா வித்தியாலயம்\n\nவவுனியா தமிழ் மத்திய மகா வித்தியாலயம் \"(V/Vavuniya Tamil Madhya Maha Vidyalayam)\" வட மாகாணம் வவுனியா மாவட்டம் வவுனியா தென் கல்வி வலயத்தில் அமைந்துள்ள முன்னணி கலவன் பாடசாலைகளில் ஒன்றாகும். இதுவொரு தேசியப் பாடசாலை யாகும்.\nஇங்கு தரம் 1 - 13 வரை வகுப்புகள் உள்ளன. 2500 க்கும் மேற்பட்ட மாணவர்கள் கல்வி கற்கின்றனர்.\nதமிழ் மற்றும் ஆங்கில மொழிகளில் இப்பாடசாலையில் போதனைகள் நடைபெற்றுவருகின்றன.\n"}
{"id": "172855", "url": "https://ta.wikipedia.org/wiki?curid=172855", "title": "இந்திரா காந்தி பன்னாட்டு வானூர்தி நிலையம்", "text": "இந்திரா காந்தி பன்னாட்டு வானூர்தி நிலையம்\n\nஇந்திரா காந்தி பன்னாட்டு வானூர்தி நிலையம் (\"Indira Gandhi International Airport\", )இந்தியத் தேசிய தலைநகர் வலயத்தில் அமைந்துள்ள பன்னாட்டு வானூர்தி நிலையம் ஆகும். புது தில்லியின் மையப் பகுதியிலிருந்து தொலைவில் தென்மேற்கு தில்லியில் அமைந்துள்ளது. முன்னாள் பிரதமர் இந்திரா காந்தி நினைவாகப் பெயரிடப்பட்டுள்ள இந்த வானூர்தி நிலையம் இந்தியாவின் மிகவும் நெருக்கடிமிக்க வானூர்தி நிலையமாகும். புதியதாக கட்டப்பட்டுள்ள மூன்றாம் முனையத்தின் செயலாக்கத்திற்கு பிறகு இதுவே இந்தியாவினதும் தெற்காசியாவினதும் மிகப் பெரிய வானூர்தி நிலையமாக விளங்குகிறது. தற்போது 46 மில்லியன் பயணிகளை கையாளுகின்ற இந்த நிலையம் 2030ஆம் ஆண்டில் 100 மில்லியன் பயணிகளை கையாளும் என மதிப்பிடப்படுகிறது. இதுவும் மும்பையின் சத்திரபதி சிவாஜி பன்னாட்டு வானூர்தி நிலையமும் இணைந்து தெற்கு ஆசியாவின் வான் போக்குவரத்தில் பாதியளவை கையாள்கின்றன. இதனை பன்னாட்டு இடைவழி மையமாக மாற்ற இதன் இயக்கு நிறுவனம் தில்லி பன்னாட்டு வானூர்தி நிலைய நிறுவனம் (DIAL) திட்டமிட்டுள்ளது.\n\n5220 ஏக்கராப் பரப்பளவில் அமைக்கப்பட்டுள்ள தில்லி வானூர்தி நிலையம் தேசிய தலைநகர் வலயத்திற்கான முதன்மை குடியியல் பறப்பியல் மையமாக விளங்குகிறது. முன்னதாக இந்திய வான்படையால் இயக்கப்பட்டு வந்த இந்த நிலையத்தின் மேலாண்மை இந்திய வானூர்தி நிலையங்களின் ஆணையத்திற்கு மாற்றப்பட்டது. மே 2006 இல் இந்த ஆணையம் வானூர்தி நிலையத்தை புதுப்பித்து இயக்குவதற்காக தில்லி பன்னாட்டு வானூர்தி நிலைய நிறுவனத்திற்கு கொடுத்தது. இது ஜிஎம்ஆர் குழுமத்தின் கூட்டு நிறுவனமாகும்.\n\n2011இல் உலகில் 34வது நெருக்கடிமிக்க வானூர்தி நிலையமாக விளங்குகிறது. இந்த ஆண்டில் 34,729,467 பயணிகள் பயணித்த இந்தப் போக்குவரத்து முந்தைய ஆண்டினதை விட 17.8% கூடுதலாகும்.\n\n"}
{"id": "172861", "url": "https://ta.wikipedia.org/wiki?curid=172861", "title": "மலேசியா டுடே", "text": "மலேசியா டுடே\n\nமலேசியா டுடே (\"Malaysia Today\", \"மலேசியா இன்று\") என்பது மலேசியாவில் புகழ்பெற்ற ஒரு வலைத் தளம் ஆகும். மலேசியாவின் ஆளும் கட்சியான பாரிசான் நேசனல், எதிர்க்கட்சிகளான ஜனநாயக செயல் கட்சி, சரவாக் தேசியக் கட்சி, மக்கள் நீதிக் கட்சி ஆகியவற்றின் குறை நிறைகளை ஆராய்வதில், இந்த வலத் தளம் சிறப்பு பெற்று விளங்குகிறது. இதன் ஆசிரியர் ராஜா பெத்ரா கமாருடின். இவர் மலேசியாவில் முன்னாள் அரசியல் கைதியாகும். \n\n2004 ஆகஸ்டு மாதம், இந்த வலைத்தளம் தோற்றுவிக்கப்பட்டதில் இருந்து, 100 மில்லியன் பேர் வருகை புரிந்துள்ளனர். மலேசியாவின் மிகப் பிரபலமான நியூ ஸ்ரேட்ஸ் நாளிதழின் வாசகர் எண்ணிக்கையைவிட இந்த வலைத்தளம் கூடுதலான வாசகர் எண்ணிக்கையைக் கொண்டுள்ளது. \n\nஇப்போது நாள் ஒன்றுக்கு 1.5 மில்லியன் பேர் அந்த வலைத்தளத்திற்கு வருகை புரிகின்றனர் என்று மலேசியாவின் ‘தி ஸ்டார்’ நாளிதழ் கூறுகிறது. மலேசியாவின் தலைசிறந்த பத்து அரசியல் வலைத்தளங்களில் மலேசியா டுடே வலைத்தளமும் ஒன்றாகும். இந்த வலைத்தளம் மலேசியாவிற்கு அருகாமையில் இருக்கும் சிங்கப்பூரில் இருந்து தன் சேவையைத் தொடர்கிறது. \n"}
{"id": "172862", "url": "https://ta.wikipedia.org/wiki?curid=172862", "title": "இளையன்புதூர் செப்பேடுகள்", "text": "இளையன்புதூர் செப்பேடுகள்\n\nஇளையன்புதூர் செப்பேடுகள் எனப்படுபவை கி.பி.726 ஆம் ஆண்டு முற்கால பாண்டிய அரசனான அரிகேசரி பராங்குசன் மாறவர்மனின் 36 ஆம் ஆட்சியாண்டில் வெளியிடப்பட்ட செப்பேடுகள் ஆகும்.இந்த செப்பேடுகள் மதுரையில் கண்டெடுக்கப்பட்டுள்ளன. இந்த செப்பேடுகள் மூலம் முற்கால பாண்டியர் வரலாறு குறித்த செய்திகள் கிடைத்துள்ளன. \n\nSection::::மொழி மற்றும் வடிவமைப்பு.\nகண்டெடுக்கப்பட்ட செப்பேடுகளில் வட்டெழுத்துகள் காணப்படுகின்றன. தொடக்கத்திலும், முடிவிலும் வடமொழி கிரந்த எழுத்துக்கள் காணப்படுகின்றன. மொத்தம் 65 வரிகளை உடையது.24 அங்குல நீளமும், 11.5அங்குல அகலமும் கொண்ட இச்செப்பேட்டின் எடை 2.7 கிலோ ஆகும். \n\n\n\n\n"}
{"id": "172865", "url": "https://ta.wikipedia.org/wiki?curid=172865", "title": "அப்பொலோனிய வட்டங்கள்", "text": "அப்பொலோனிய வட்டங்கள்\n\nஅப்பொலோனிய வட்டங்கள் (\"Apollonian circles\") என்பவை இரு குடும்பங்களைச் சேர்ந்த வட்டங்கள். இவற்றில் முதல் குடும்பத்தைச் சேர்ந்த ஒவ்வொரு வட்டமும் இரண்டாவது குடும்பத்தைச் சேர்ந்த ஒவ்வொரு வட்டத்தையும் செங்குத்துத்தாக வெட்டும். அதேமாதிரி இரண்டாவது குடும்பத்தைச் சேர்ந்த ஒவ்வொரு வட்டமும் முதல் குடும்பத்தைச் சேர்ந்த ஒவ்வொரு வட்டத்தையும் செங்குத்தாக வெட்டும். இவ்வட்டங்கள் இருமை கோண தூரக் கூறுகளுக்கு அடிப்படையாக அமைகின்றன. மேலும் இவ்வட்டங்கள் பெர்காவின் புகழ்மிக்க பண்டைய கிரேக்க வடிவவியல் கணித அறிஞர் \"அப்பொலோனியசால்\" கண்டறியப்பட்டது.\n\nSection::::வரையறை.\nஅப்பொலோனிய வட்டங்கள், \"CD\" என்ற கோட்டுத்துண்டைக் கொண்டு வரையறுக்கப்படுகின்றன.\n\nமுதல் குடும்ப வட்டங்கள் (நீல வண்ணம்) ஒவ்வொன்றும் \"r\" என்னும் நேர் மெய்யெண்ணுடன் தொடர்புபடுத்தப்படுகின்றன. \"C\" -லிருந்தும் \"D\" -லிருந்தும் உள்ள தொலைவுகளின் விகிதம் \"r\" அளவாக இருக்கக்கூடிய புள்ளிகள் \"X\" இன் இயங்குவரைகளாக, இவ்வட்டங்கள் வரையறுக்கப்படுகின்றன:\n\nபூச்சியத்தை நெருங்கும் \"r\" இன் மதிப்புகளுக்கு வட்டங்கள் \"C\" -க்கு அருகாமையிலும், முடிவிலியை (∞) நெருங்கும் \"r\" இன் மதிப்புகளுக்கு வட்டங்கள் \"D\" -க்கு அருகாமையிலும் அமைகின்றன. பூச்சியத்துக்கும் முடிவிலிக்கும் இடைப்பட்ட மதிப்பு \"r\" = 1 எனில், அம்மதிப்பிற்குரிய வட்டம், \"CD\" இன் நடுக்குத்துக் கோடாகச் சிதைவுறும். \n\nஇரண்டாவது குடும்ப வட்டங்கள் (சிவப்பு) ஒவ்வொன்றும் கோணம் \"θ\" உடன் தொடர்புபடுத்தப்படுகின்றன. கோணம் CXD இன் மதிப்பு \"θ\" ஆக இருக்கும் புள்ளிகள் \"X\" இன் இயங்குவரைகளாக, இவ்வட்டங்கள் வரையறுக்கப்படுகின்றன:\n\n0 லிருந்து \"π\" வரையிலான மதிப்புகளை \"θ\" அடையும்போது \"C\" , \"D\" புள்ளிகளின் வழியாகச் செல்லும் வட்டங்கள் கிடைக்கின்றன.\n\n"}
{"id": "172866", "url": "https://ta.wikipedia.org/wiki?curid=172866", "title": "இந்துக்களின் போர் (துடுப்பாட்டம்)", "text": "இந்துக்களின் போர் (துடுப்பாட்டம்)\n\nஇந்துக்களின் போர் (\"Battle of Hindus\") எனப்படுவது இலங்கையின் யாழ்ப்பாணத்திலுள்ள யாழ் இந்துக் கல்லூரிக்கும் யாழ் கொக்குவில் இந்து கல்லூரிக்கும் இடையிலான துடுப்பாட்டத் தொடராகும். இது 2008ம் ஆண்டு முதல் நடைபெற்று வருகிறது. இந்தப்போட்டி இரு நாட்களுக்கு மேலாக விளையாடப்பட்டது. 2013 இல் நடைபெற்ற போட்டியில் தேர்வுப் போட்டி சம நிலையில் நிறைவு பெற்றது. ஒரு நாள் போட்டியில் யாழ் இந்துக்கல்லூரி வெற்றி பெற்றது.\n"}
{"id": "172868", "url": "https://ta.wikipedia.org/wiki?curid=172868", "title": "சுகதாகுமாரி", "text": "சுகதாகுமாரி\n\nசுகாதாகுமாரி என்பவர் இந்தியா நாட்டின் கேரளா மாநிலத்தை சேர்ந்தவர். இவர் ஒரு எழுத்தாளர் மற்றும் சமூக சேவகர் ஆவார். பெண்ணிய இயக்கம் மற்றும் அமைதி பள்ளத்தாக்கின் பாதுகாப்பு இயக்கம், சுற்றுச்சூழல் வாதி போன்ற சமுக இயக்கங்களில் பணியாற்றியுள்ளார். இவர் கேரள மகளிர் ஆணையத்தின் முன்னாள் தலைவராக பணியாற்றியுள்ளார்.\n\nSection::::குடும்பம்.\nசுகாதாகுமாரியின் பெற்றோர்கள் கவிஞரும், சுதந்திர போராட்ட வீரரான போதேச்வரன் மற்றும் கார்த்தியாயினி ஆவார். இவரின் கணவர் டாக்டர்.வி.க்.வேலாயுதன் நாயர், மகள் லக்ஷ்மி ஆவார்.\n\n\n"}
{"id": "172871", "url": "https://ta.wikipedia.org/wiki?curid=172871", "title": "தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2001", "text": "தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2001\n\nதமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் ஆண்டுதோறும் 31 வகைப்பாடுகளின் கீழ் தேர்வு செய்யப்படும் நூல்களுக்கு பரிசுகள் வழங்கப்படுகிறது. 2001 ஆம் ஆண்டிற்காகப் பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 10,000 பரிசுத்தொகை மற்றும் சான்றிதழ், நூலை வெளியிட்ட பதிப்பகத்திற்கு ரூபாய் 2,000 பரிசுத்தொகை மற்றும் சான்றிதழ் வழங்கப்பட்டன. இத்திட்டத்தின் கீழ் 2001 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.\nகுறிப்புகள்\n\n\n"}
{"id": "172872", "url": "https://ta.wikipedia.org/wiki?curid=172872", "title": "பல்யானைச் செல்கெழு குட்டுவன்", "text": "பல்யானைச் செல்கெழு குட்டுவன்\n\nபல்யானைச் செல்கெழு குட்டுவன், சங்க காலச் சேர மன்னர்களில் ஒருவன். இவனது தமையனான இமயவரம்பன் நெடுஞ்சேரலாதன் சோழ மன்னனுடனான போரில் இறந்த பின்னர் இவன் அரசனானான். சங்க கால இலக்கியமான பதிற்றுப்பத்தின் மூன்றாம் பத்து இவன்மீது பாடப்பட்டது. இது தவிர வேறு சங்கப் பாடல்கள் எதிலும் இவனது பெயர் காணப்படவில்லை. இந்தப் பாடல்களுக்கு என்ன பரிசில் வேண்டும் என அரசன் புலவரையே கேட்டான். புலவர் “யானும் என் பார்ப்பினியும் சுவர்க்கம் புகவேண்டும்” என்றார். அரசன் பார்ப்பாரில் சிறந்தவரைக் கொண்டு 9 வேள்விகள் செய்தான். 10-வது வேள்வியின்போது பார்ப்பனப் புலவரும் பார்ப்பினியும் காணாராயினர். (மறைந்தனர்.) \n\n25 ஆண்டுகள் சிறப்பாக ஆட்சி புரிந்த இவன், நெடும் பாரதாயினார் என்னும் தனது குருவுடன் காட்டுக்குத் தவம் செய்யச் சென்றுவிட்டதாகச் சொல்லப்படுகிறது. இவனது ஆட்சிக் காலத்தில் பல போர்களில் ஈடுபட்டுச் சேர நாட்டின் ஆதிக்கத்தைப் பரப்பியதாகத் தெரிகிறது. 500 சிற்றூர்களை அடக்கிய உம்பற்காடு எனப்படும் பகுதியைச் சேரர்களின் கட்டுப்பாட்டுக்குள் கொண்டு வந்தான், பூழி நாட்டின்மீது படையெடுத்து அதனை வெற்றிகொண்டான், நன்னன் என்னும் மன்னனைத் தோற்கடித்தான் என்பது போன்ற தகவல்கள் பதிற்றுப்பத்தில் காணப்படுகின்றன.\n\nSection::::பெயர்கள்.\nஇவனது பெயரில் உள்ள 'பல்யானைச் செல்' என்பது செல் (மேகம்) போன்று தோன்றும் இவனது யானைப்படை. \n\n\n\n\n\n\n"}
{"id": "172879", "url": "https://ta.wikipedia.org/wiki?curid=172879", "title": "சேரமான் பெருஞ்சோற்று உதியஞ்சேரலாதன்", "text": "சேரமான் பெருஞ்சோற்று உதியஞ்சேரலாதன்\n\nசேரமான் பெருஞ்சோற்று உதியஞ்சேரலாதன் சங்க காலச் சேர மன்னன். கி.பி. முதல் நூற்றாண்டில் குட்டநாட்டைஆண்டவன். இவன் திருவஞ்சைக்களம் என்னும் கொடுங்கோளூரைத் தலைநகராகக் கொண்டு ஆண்டுவந்தான் என்பது ஒரு ஊகம். இவனுடைய மனைவியின் பெயர் நல்லினி என்றும் அவள் வெளியன் வேண்மாண் மகள் எனவும் அறிய முடிகிறது. உதியஞ்சேரலின் மக்கள் இமயவரம்பன் நெடுஞ்சேரலாதனும் பல்யானைச் செல்கெழு குட்டுவனும் ஆவர். சங்ககாலப் புலவர் மாமூலர் அகநானூற்றில் (அகம் 65), நடுகண் அகற்றிய உதியசேரல் என்று கூறுவதால், இவன் நாட்டை விரிவுபடுத்தினான் எனக் கருதுகின்றனர். இவன் முதியோர்களைப் பேணினான் என்பதற்கு அகநானூற்றில் (அகம் 233) உள்ள \"துறக்கம் எய்திய தொய்யா நல்லிசை முதியர்ப் பேணிய உதியஞ்சேரல்\" என்னும் வரிகள் வலுவூட்டுகின்றன.\n\nஐவரும், நூற்றுவரும் போரிட்டுக்கொண்டபோது இவன் இருபாலாருக்கும் பெருஞ்சோறு வழங்கியதாகப் புலவர் முரஞ்சியூர் முடிநாகராயர் குறிப்பிடுகிறார்.\n\nமேலும் பொதிய மலையும், இமய மலையும் போல இவன் நிலைபெற்று வாழவேண்டும் என வாழ்த்துகிறார். இவனிடம் நிலத்தினும் மேலான பொறையும், விசும்பினும் மேலான சூழ்ச்சித் திறனும், காற்றினும் மேலான வலிமையும், தீயைக் காட்டிலும் மேலான அழிக்கும் ஆற்றலும், நீரைக் காட்டிலும் மேலான கொடைத்தன்மையும் இருந்தன எனவும் குறிப்பிடுகிறார். ஓரைவர் ஈரைம்பதின்மர் போரில் பெருஞ்சோறு அளித்த சேரன் பொறையன் மலையன் என்று இவனைச் சிலப்பதிகாரம் குறிப்பிடுகிறது.\n\nSection::::காலம்.\nஇவனது காலத்தை கணிப்பதில் வரலாற்றறிஞர்களிடம் மூன்று வேறுபட்ட கருத்துகள் உண்டு. அவை\n\n\nSection::::வெளிப்பார்வை.\nஉதியஞ்சேரலாதனை முரஞ்சியூர் முடிநாகராயர் பாராட்டியது\n"}
{"id": "172884", "url": "https://ta.wikipedia.org/wiki?curid=172884", "title": "60வது தேசியத் திரைப்பட விருதுகள்", "text": "60வது தேசியத் திரைப்பட விருதுகள்\n\nஇந்தியாவில் ஒவ்வொரு ஆண்டும், அந்த ஆண்டில் வெளிவந்த சிறந்தத் திரைப்படங்களுக்கு விருதுகள் வழங்கப்படுகின்றன. அந்த வகையில் 60வது தேசியத் திரைப்பட விருதுகள் இந்தியாவில் 2012-ல் வெளிவந்த திரைப்படங்களில் பல்வேறு துறைகளில் சிறந்து விளங்கும் படங்களுக்கு வழங்கப்படுகிறது.\n\nSection::::தேர்வுமுறை.\nSection::::தங்கத் தாமரை விருது.\nஎல்லா வெற்றியாளர்களும் ஸ்வர்ண கமல் (இந்தியில் தங்கத் தாமரை) விருதும், சான்றிதழும், பணப்பரிசும் பெறுவார்கள்.\n\nSection::::வெள்ளித் தாமரை விருதுகள்.\nஇந்தச் சிறப்பைப் பெறும் எல்லோருக்கும் \"ரஜத் கமல்\" (இந்தியில் வெள்ளித் தாமரை) விருதும், சான்றிதழும், பணப்பரிசும் வழங்கப்படும்.\n"}
{"id": "172890", "url": "https://ta.wikipedia.org/wiki?curid=172890", "title": "அடைப்பு (கணினியியல்)", "text": "அடைப்பு (கணினியியல்)\n\nகணினியியலில் அடைப்பு (ஆங்கிலம்: Closure) என்பது ஒரு செயலியையும் அது உருவாக்கப்பட்ட சூழலையும் சேர்த்துக் குறிக்கும். சூழல் என்பது அச் செயலி உருவாக்கப்பட்ட போது உள்ளூர் செயற்பரப்பில் இருந்த மாறிகள் ஆகும். ஒரு சாதாரண செயலி போல் அல்லாமல் அடைப்பின் உள்ள மாறிகளை பின்னர் அடைப்பின் ஊடாகப் பயன்படுத்திக் கொள்ளலாம்.\n\n"}
{"id": "172891", "url": "https://ta.wikipedia.org/wiki?curid=172891", "title": "முதல் வகுப்புச் செயலி", "text": "முதல் வகுப்புச் செயலி\n\nகணினியியலில், ஒரு நிரல் மொழியில் செயலிகளை மாறிகள் போன்று பயன்படுத்தக் கூடியதாக இருந்தால் அதனை முதல் வகுப்பு செயலி ஆதரவு உள்ள நிரல் மொழி என்பர். அதாவது செயலியை ஒரு மாறியால் குறிக்க முடிந்தால், தரவுக் கட்டமைப்பில் சேமிக்க முடிந்தால், இன்னுமொரு செயலிக்கு காரணியாக அனுப்ப முடிந்தால், ஒரு செயலியின் பதிலாக திருப்பி அனுப்ப முடிந்தால் அச் செயலி முதல் வகுப்புச் செயலி ஆகும். முதல் வகுப்புச் செயலி ஆதரவு உள்ள மொழிகளில் செயலிகள் செயலி வகை உள்ள இன்னுமொரு தரவு வகையாகவே (a variable with a function type) கையாளப்படும். \n\n\n"}
{"id": "172897", "url": "https://ta.wikipedia.org/wiki?curid=172897", "title": "பன்னாட்டு வான் போக்குவரத்து சங்க வானூர்தி நிலையக் குறியீடு", "text": "பன்னாட்டு வான் போக்குவரத்து சங்க வானூர்தி நிலையக் குறியீடு\n\nபன்னாட்டு வான் போக்குவரத்து சங்க வானூர்தி நிலையக் குறியீடு (\"IATA airport code\"), சுருக்கமாக ஐஏடிஏ குறியீடு அல்லது ஐஏடிஏ அமைவிட அடையாளம், ஐஏடிஏ நிலையக் குறியீடு, அமைவிட அடையாளம் என்றெல்லாம் குறிப்பிடப்படுவது உலகின் பல வானூர்தி நிலையங்களையும் அடையாளப்படுத்தும் வண்ணம் பன்னாட்டு வான் போக்குவரத்து சங்கம் (ஐஏடிஏ) வரையறுத்துள்ள மூன்று ஆங்கில எழுத்துருக்களைக் கொண்ட குறியீடு ஆகும். ஓர் வானூர்தி நிலையத்தில் பயண ஏற்பு மேசைகளில் தனியாக எடுத்துச் செல்லுமாறு கொடுக்கப்படும் பெட்டிகளுக்கு இணைக்கப்படும் பெட்டிப் பட்டைகளில் இந்த எழுத்துருக்கள் பெரியதாக அச்சிடப்பட்டிருப்பதைக் காணலாம்; இது இந்தக் குறியீட்டின் ஒரு பயனை எடுத்துக்காட்டுவதாகும்.\n\nஇந்தக் குறியீடுகள் வழங்கப்படுவதை ஐஏடிஏ தீர்மானம் 763 ஒழுங்குபடுத்துகிறது. இவ்வாறு வழங்கப்படுவதை மொண்ட்ரியாலில் உள்ள சங்கத்தின் தலைமையகம் மேலாண்மை செய்கிறது. இந்தக் குறியீடுகளை ஆண்டுக்கிருமுறை \"ஐஏடிஏ வான்வழி குறியீட்டுத் திரட்டில்\" வெளியிடப்படுகிறது. மற்றொரு குறியீடான நான்கு எழுத்துருக்களைக் கொண்ட ஐசிஏஓ குறியீடுகளும் பயன்படுத்தப்படுகின்றன.\n\nவானூர்தி நிலையங்களைத் தவிர தொடர்வண்டிப் போக்குவரத்து நிலையங்களுக்கும் ஒஆனூர்தி நிலைய சேவையாளர்களுக்கும் குறியீடுகளை அளிக்கின்றனர். ஐஏடிஏ குறியீட்டின்படி அகரவரிசையில் இடப்பட்ட பட்டியல்கள் உள்ளன. வான்வழி நிறுவனங்களுடன் உடன்பாடு கண்ட தொடர்வண்டி நிறுவனங்களின் தொடர்வண்டி நிலையங்களுக்கான பட்டியலும் உள்ளன.\n\n"}
{"id": "172900", "url": "https://ta.wikipedia.org/wiki?curid=172900", "title": "பன்னாட்டு குடிசார் வான்பயண அமைப்பு வானூர்தி நிலையக் குறியீடு", "text": "பன்னாட்டு குடிசார் வான்பயண அமைப்பு வானூர்தி நிலையக் குறியீடு\n\nபன்னாட்டு குடிசார் வான்பயண அமைப்பு வானூர்தி நிலையக் குறியீடு (ICAO airport code\"), சுருக்கமாக ஐசிஏஓ குறியீடு அல்லது ஐசிஏஓ அமைவிட அடையாளம், அமைவிடக் குறி\"' என்றெல்லாம் குறிப்பிடப்படுவது உலகின் ஒவ்வொரு வானூர்தி நிலையத்தையும் அடையாளப்படுத்தும் வண்ணம் பன்னாட்டு குடிசார் வான்பயண அமைப்பு (ஐசிஏஓ) வரையறுத்துள்ள நான்கு எழுத்துருக்களைக் கொண்ட குறியீடு ஆகும். இவற்றை இவ்வமைப்பு தனது ஆவணம் 7910இல் \"அமைவிடக் குறிகள்\" என வெளியிட்டுள்ளது.\n\nஐசிஏஓ குறிகளை வான் போக்குவரத்து கட்டுப்பாடு அமைப்புகளும் வான்வழி சேவையாளர்களும் வானோடிகளும் வானூர்தி நிலையங்களை அடையாளம் காணவும் தங்கள் பயணவழித் திட்டங்களை ஒழுங்குபடுத்திக் கொள்ளவும் பயன்படுத்துகின்றனர். இவை ஐஏடிஏ குறியீடுகளிலிருந்து வேறுபட்டவை; மூன்றெழுத்துக்களால் ஆன ஐஏடிஏ குறியீடுகள், எளிமையாகவும் வானூர்தி நிலையத்தின் பெயரை ஒத்தும் உள்ளன. எடுத்துக்காட்டாக இலண்டனின் ஹீத்ரோ வானூர்தி நிலையத்திற்கு ஐஏடிஏ குறியீடு LHR என்பதாகும். இதே வானூர்தி நிலையத்திற்கு ஐசிஏஓவின் குறியீடு EGLL ஆகும். சென்னை நிலையத்திற்கு ஐஏடிஏவின் குறியீடு MAA என்பதாகும். ஆனால் ஐசிஏஓவின் குறியீடு VOMM என்பதாகும். எனவே ஐஏடிஏ குறியீடுகள் பயணிகளுடன் தொடர்புடைய, வான்சேவையாளர்களின் பயண கால அட்டவணைகள், முன்பதிவுகள், பெட்டிப் பட்டைகள் போன்றவற்றிற்கு பயன்படுத்தப்படுகின்றன. ஐசிஏஓவின் குறியீடுகளை பொதுவாக வானோடிகள், வான் போக்குவரத்து கட்டுப்பாட்டகம் போன்றோரும் வணிக வான்வழி பறப்பினை சுவடுதொடரவும் பயன்படுத்துகின்றனர். ஐசிஏஓ குறியீடுகள் உலகத்தை வலயங்களாகப் பிரித்து ஒவ்வொரு வலயத்திற்கும் இரு எழுத்துக்களை வழங்குகிறது. காட்டாக தெற்காசியாவில் உள்ள அனைத்து நாடுகளுக்கும் VO என்ற குறியீடு வழங்கப்படுகிறது. பின்னதாக நாடு அடுத்து வானூர்தி நிலையம் என படிப்படியான பிரித்தலை உள்ளடக்கி உள்ளது.\n\nஐசிஏஓ குறியீடுகள் வானூர்தி நிலையங்களில் அமைந்திருந்தாலும் இல்லையெனினும் வேறுசில பறப்பியல் வசதிகளுக்காகவும் வழங்கப்படுகின்றன; வானிலை நிலையங்கள், பன்னாட்டு பறப்புச் சேவை நிலையங்கள், பரப்பு கட்டுப்பாடு மையங்கள் இவற்றில் சிலவாம்.\n\n"}
{"id": "172903", "url": "https://ta.wikipedia.org/wiki?curid=172903", "title": "சினிமா உலகம் (இதழ்)", "text": "சினிமா உலகம் (இதழ்)\n\nசினிமா உலகம், 1934 ஆம் ஆண்டு முதல் சில ஆண்டுகள் வெளியான தமிழ் இதழ் ஆகும். இது தமிழ்நாட்டில் இருந்து வெளியான வார இதழ் ஆகும். திரைத்துறை தொடர்பான பல்வேறு செய்திகளை வெளியிட்ட இதன் ஆசிரியர் பி.எஸ். செட்டியார் ஆவார்.\n"}
{"id": "172905", "url": "https://ta.wikipedia.org/wiki?curid=172905", "title": "பத்திரகாளிபுரம்", "text": "பத்திரகாளிபுரம்\n\nபத்திரகாளிபுரம் தமிழ்நாட்டில் தேனி மாவட்டத்தில் போடிநாயக்கனூர் ஊராட்சி ஒன்றியத்திலுள்ள ஒரு சிற்றூர் ஆகும். \n\nSection::::கோயில்கள்.\nஇவ்வூரில் பத்திரகாளியம்மன் கோவில் ஒன்று உள்ளது. ஆண்டுதோறும் சித்திரை மாதம் இக்கோயில் திருவிழா சிறப்பாகக் கொண்டாடப்படுகிறது. இக்கோயிலில் வேண்டுதல் செய்து நிறைவேறியவர்கள், தங்கள் வேண்டுதலின் போது செலுத்துவதாக எண்ணிக் கொண்டபடி தீச்சட்டி, காவடி எடுத்து தங்கள் நேர்த்திக் கடனைச் செலுத்துகின்றனர். இந்தக் கோயில் அம்மனின் பெயரிலேயே இந்த ஊரின் பெயரும் அமைந்துள்ளது. இக்கோயிலின் அருகில் சிவன் கோவில் ஒன்றும் உள்ளது. \n\nSection::::உயர்நிலைப்பள்ளி.\nஇந்த ஊரின் கிராம நிர்வாகத்தால் நிர்வகிக்கப்படும் காளிகாதேவி உயர்நிலைப்பள்ளியின் மாணவர் தேர்ச்சி அது தொடங்கப்பட்ட காலத்திலிருந்தே 100 விழுக்காடாக தொடர்ந்து வருவது ஒரு குறிப்பிடத்தக்கது. \n"}
{"id": "172907", "url": "https://ta.wikipedia.org/wiki?curid=172907", "title": "பி. எஸ். ஞானதேசிகன்", "text": "பி. எஸ். ஞானதேசிகன்\n\nபி. எஸ். ஞானதேசிகன் தமிழ்நாட்டைச் சேர்ந்த இந்தியத் தேசியக் காங்கிரசின் அரசியல்வாதியும் நாடாளுமன்றத்தின் மாநிலங்களவையில் உறுப்பினரும் ஆவார்.\n\nகே.வி. தங்கபாலுவிற்கு அடுத்ததாக தற்போதைய தமிழ்நாடு மாநில காங்கிரசுக் குழுவின் தலைவராக உள்ளார்.\n"}
{"id": "172908", "url": "https://ta.wikipedia.org/wiki?curid=172908", "title": "நகரத்தார் கோவில்கள்", "text": "நகரத்தார் கோவில்கள்\n\nநகரத்தார் அல்லது நாட்டுக்கோட்டைச் செட்டியார் என்று அழைக்கப்படும் வணிகச் சமுதாயத்தினர் தமிழ்நாட்டின் சில பகுதிகளில் வாழ்ந்து வருகிறார்கள். அவர்கள் இயல், இசை, நாடகம் போன்ற கலைகளில் சிறந்து விளங்குகிறார்கள். இவர்களின் சமுகத்தில் ஒவ்வொருவரும் எதாவது ஒரு கோவிலைச் சார்ந்து இருப்பார்கள். அவற்றை \"நகர சிவன் கோவில்கள்\" என்று அழைப்பார்கள். இக்கோவில்கள் பத்து ஆகும். அவையாவன:\n"}
{"id": "172911", "url": "https://ta.wikipedia.org/wiki?curid=172911", "title": "பன்னாட்டு குடிசார் வான்பயண அமைப்பு", "text": "பன்னாட்டு குடிசார் வான்பயண அமைப்பு\n\nபன்னாட்டு குடிசார் வான்பயண அமைப்பு (\"International Civil Aviation Organization\", ICAO, (பிரெஞ்சு: \"Organisation de l'aviation civile internationale\", OACI), ஐக்கிய நாடுகள் அவையின் ஓர் தனி முகவாண்மை ஆகும். இந்த அமைப்பு பன்னாட்டு வான்வழி நடத்தல் நுட்பங்களையும் கொள்கைகளையும் ஆவணப்படுத்துவதுடன் பன்னாட்டு வான்வழிப் போக்குவரத்தின் திட்டமிடலையும் மேம்படுத்தலையும் வளர்க்கிறது. இதனால் சீரான வளர்ச்சியும் பாதுகாப்பான பயணமும் உறுதி செய்யப்படுகின்றன. கனடாவின் கியூபெக் மாநிலத்தில் மொண்ட்ரியாலில் உள்ள \"குவார்தியர் இன்டர்நேசனல் டெ மாண்ட்ரியாலில்\" (Quartier international de Montréal) இதன் தலைமையகம் அமைந்துள்ளது.\n\nவான்வழிப் பயணம், அதற்கான கட்டமைப்பு, பறப்பு சோதனை, சட்டவிரோத குறுக்கீடுகளைத் தடுத்தல் மற்றும் பன்னாட்டு வான்பயணத்தில் எல்லைகளைக் கடக்கும் செய்முறைகளுக்கான வசதிகளை வழங்கல் போன்றவற்றிற்குத் தேவையான சீர்தரங்களையும் பரிந்துரைக்கப்படும் செயல்முறைகளையும் ஐசிஏஓ அவை கலந்தாய்ந்து முடிவெடுக்கிறது. மேலும், விமான விபத்துக்களின் போது கடைபிடிக்கப்பட வேண்டிய நெறிமுறைகளையும் ஐசிஏஓ வரையறுக்கிறது. இந்த நெறிமுறைகளை ஒவ்வொரு நாட்டின் வானூர்தி நிகழ்வுகளை விசாரிக்க அமைக்கப்படும் புலனாய்வு அமைப்புக்கள் \"சிகாகோ மரபொழுங்கு\" எனப்படும் பன்னாட்டு குடிசார் வான்பறப்பு மரபொழுங்கின்படி பின்பற்ற வேண்டும்.\n\nஐசிஏஓவிற்குள்ளேயே வான் வழிநடத்தல் குழு (ANC) என்ற தொழினுட்பக் குழு அமைந்துள்ளது. இந்தக் குழுவிற்கு ஐசிஏஓ அவை 19 ஆணையர்களை நியமிக்கிறது. இந்தக் குழுவின் இயக்குமையிலேயே வான்பறப்பு சீர்தரங்களும் பரிந்துரைக்கபட்ட செய்முறைகளும் மேம்படுத்தப்படுகின்றன. இந்தக் குழுவினால் ஏற்றுக்கொள்ளப்பட்ட சீர்தரங்கள் அவைக்கு அனுப்பப்படுகின்றன. அரசியல் சார்ந்த இந்த அவை, உறுப்பினர் நாடுகளுடன் கலந்தாய்ந்து இறுதியில் சீர்தரமாக ஏற்றுக் கொள்ளப்படுகின்றன.\n\n"}
{"id": "172913", "url": "https://ta.wikipedia.org/wiki?curid=172913", "title": "திலிப் சின்ஹா", "text": "திலிப் சின்ஹா\n\nதிலிப் சின்ஹா இந்தியாவிற்கான ஐக்கிய நாடுகள் அவையின் நிரந்த தூதராவார். இவரது பதவிக்காலம் மார்ச்சு 20, 2012 இல் தொடங்கியது. இவர் 1978 இல் இந்திய வெளியுறவுத் துறைப் பணியில் சேர்ந்தார். இவரது சொந்த ஊர் கான்பூர். இவர் பாட்னா பலகலைக்கழகத்தில் அரசியல் பயின்றவர்.\n. ஐ.நாவின் மனித உரிமைகள் ஆணையத்திற்கான இந்தியத் தூதராகவும் செயல்படுகிறார்.\n\nSection::::பதவிகள்.\n1978 : இந்திய வெளியுறவுத் துறையில் சேர்ந்தார்\n\n1980-1983 : இந்தியத் தூதரக அலுவலர், பான்\n\n1983-1986 : இந்தியத் தூதரக அலுவலர், கெயிரோ\n\n1986-1990 : இந்திய ஆணையம், இசுலாமாபாத்\n\n1990-1991 : வெளியுறவுத் துறை அமைச்சகத்தின் செயலர்\n\n1992-1995 : தலைமை அலுவலர் அமைச்சகத்தின் இயக்குனர்\n\n1995-1999 : இந்திய குறிக்கோள் அலுவலர், ஜெனீவா\n\n1999-2002 : இந்தியத் தூதரக அலுவலர், பிரேசிலியா\n\n2002-2004 : இந்திய ஆணைய துணை அலுவலர், தாக்கா\n\n2005-2007 : வெளியுறவுத் துறை அலுவலர் (பாக்கிஸ்த்தான், ஆப்கானிஸ்த்தான், ஈரான்)\n\n2007-2010 : எல்லினிக் குடியரசிற்கான இந்தியத் தூதர்\n\n2010-2012 : பன்னாட்டு அமைப்புகள் மற்றும் சூழல் விவகாரங்கள் துறை கூடுதல் அலுவலர்\n\n2012-2012 : பன்னாட்டு அமைப்புகள் மற்றும் சூழல் விவகாரங்கள் துறை சிறப்பு அலுவலர்\n\n2012 : ஐ.நா விற்கான இந்தியத் தூதர்\n\nSection::::வாழ்க்கை.\nஇவர் சிரீமி சின்ஹா என்ற பெண்ணைத் திருமணம் செய்து கொண்டார். இவருக்கு இரு மகன்கள் உள்ளனர். இவர் இந்தி, ஆங்கிலம், ஜெர்மன் (டாய்ச்சு) ஆகிய மொழிகளை சரளமாகப் பேசுவதில் வல்லவர்.\n\n"}
{"id": "172914", "url": "https://ta.wikipedia.org/wiki?curid=172914", "title": "பன்னாட்டு வான் போக்குவரத்து சங்கம்", "text": "பன்னாட்டு வான் போக்குவரத்து சங்கம்\n\nபன்னாட்டு வான் போக்குவரத்து சங்கம் (\"International Air Transport Association\", IATA) வான்வழிப் போக்குவரத்து நிறுவனங்கங்களின் பன்னாட்டு வணிகச் சங்கமாகும். இதன் தலைமையகம் மொண்ட்ரியால், கியூபெக், கனடாவில் அமைந்துள்ளது. இதன் செயல் அலுவலகங்கள் சுவிட்சர்லாந்தின் செனீவா வானூர்தி நிலையத்திலிருந்து இயங்குகின்றன. இச்சங்கத்தின் நோக்கம் தங்கள் தொழிற்துறையின் சார்பாளராக விளங்கிடவும் வழிநடத்திச் செல்லவும் துறைசார்ந்த ஆதரவை நல்குவதும் ஆகும். இச்சங்கத்தில் 240 ஏர்லைன்சுகள் உறுப்பினர்களாக உள்ளனர். இது பன்னாட்டு வான் போக்குவரத்தில் 84% ஆகும். இதன் தற்போதைய தலைமை இயக்குநராகவும் முதன்மை செயல் அதிகாரியாகவும் டோனி டைலர் இருந்து வருகிறார். இச்சங்கம் 150 நாடுகளில் 101 அலுவலகங்களுடன் செயல்பட்டு வருகிறது.\n"}
{"id": "172918", "url": "https://ta.wikipedia.org/wiki?curid=172918", "title": "அசோலா", "text": "அசோலா\n\nஅசோலா (\"Azolla\") எனபடுப்பவை தண்ணீரில் மிதக்ககூடிய பெரணி வைகையைச் சேர்ந்த தாவரம். தமிழில் இதன் பெயர் மூக்குத்தி மற்றும் கம்மல் செடி என அழைக்கப்படுகிறது. இது கால்நடை மற்றும் கோழித்தீவனமாகவும் பயன்படுகிறது.\n\nSection::::அமைப்பு.\nமிகச்சிறிய இலைகளையும், துல்லியமான வேர்களை கொண்டது.மேலும் இதன் தண்டு மற்றும் வேர்ப்பகுதி நீரில் மூழ்கி இருக்கும்.இந்த வகை தாவரம் அதிவேக வளர்ச்சி கொண்டவை.பெரணி தாவரமான அசோலாவின் வளர்ச்சிக்கு மிதமான வெப்பநிலையான 35-36 டிகிரி செல்சியஸ் வெப்பம் தேவைப்படுகிறது.\n\nSection::::சத்துக்கள்.\nஇதில் 25 முதல் 30 விழுக்காடு வரை புரதச்சத்து உள்ளன. கால்நடைகளுக்குத் தேவையான அமினோ அமிலங்கள் 7 முதல் 10 விழுக்காடு வரையும் , தாது உப்புகள் 10 முதல் 15 விழுக்காடு வரையும் , வைட்டமின்கள் மற்றும் பீட்டாகரோடின் ஆகிய சத்துகள் இதில் உள்ளன. பீட்டாகரோடின் நிறமியானது வைட்டமின் ஏ உருவாவதற்கு மூலப்பொருளாக உள்ளது. இச்சத்து உள்ளமையால் கோழிகளுக்கு நோய் எதிர்ப்புச் சத்து அதிகரிக்கும்.\n\n"}
{"id": "172920", "url": "https://ta.wikipedia.org/wiki?curid=172920", "title": "வசுந்தரா ராஜே சிந்தியா", "text": "வசுந்தரா ராஜே சிந்தியா\n\nவசுந்தரா ராஜே ஓர் இந்திய அரசியல்வாதியாவார். இவர் பாரதிய சனதா கட்சியின் சார்பாகப் போட்டியிட்டு ராஜஸ்தான் முதல்வர் ஆனவர். இவர் நிதி அமைச்சராகவும் பணியாற்றியுள்ளார். பெண்களை தன்னம்பிக்கை அடையச் செய்ததற்காக, ஐக்கிய நாடுகள் சபையின் உமன் டுகதர் விருது பெற்றுள்ளார்.. இவர் பல முறை ராஜஸ்த்தான் அமைச்சரவையிலும் இந்தியப் பாராளுமன்றத்திலும் அங்கம் வகித்துள்ளார். மேலும், சில ஆண்டுகள் இந்திய அமைச்சகத்தின் துறைக்கு அமைச்சராயும் பணியாற்றினார்.\n\n\n"}
{"id": "172924", "url": "https://ta.wikipedia.org/wiki?curid=172924", "title": "கதிரியலில் முக்கியம் வாய்ந்த தனிமங்கள்", "text": "கதிரியலில் முக்கியம் வாய்ந்த தனிமங்கள்\n\nகதிரியலில் முக்கியம் வாய்ந்த தனிமங்கள் (Important elements in Radiology ) சில தனிமங்கள் கதிரியலில் சிறப்பு வாய்ந்த்தாக கருதப்படுகின்றன.எடுத்துக்காட்டிற்காக\n"}
{"id": "172925", "url": "https://ta.wikipedia.org/wiki?curid=172925", "title": "சிறுபான்மையினருக்கான தேசிய ஆணையம் (இந்தியா)", "text": "சிறுபான்மையினருக்கான தேசிய ஆணையம் (இந்தியா)\n\nஇந்திய அரசு சிறுபான்மையின மக்களின் பாதுகாப்புக்காக ஏற்படுத்திய அமைப்பே சிறுபான்மையினருக்கான தேசிய ஆணையம். இந்த ஆணையம் இதே பெயரில் அமைந்த சட்டத்தின் படி 1992 ஆம் ஆண்டு நிறைவேற்றப்பட்டது.. இதன்படி முசுலீம்கள், கிறித்தவர்கள், சீக்கியர்கள், புத்த சமயத்தினர், சமண சமயத்தவர்,பார்சிகள் ஆகிய ஆறு சமுதாயத்தினரை சிறுபான்மையினர் என்று அழைக்கப்படுகின்றனர்.\n\n”ஓர் அரசு அதன் அனைத்து சிறுபான்மை சமய, இன, மொழி மக்களை அவர்கள் வாழும் பகுதிகளில் பாதுகாத்து, அவர்களின் அடையாளம் வளர வழிவகுக்க வேண்டும் ” என்ற ஐக்கிய நாடுகள் சபையின் தீர்மானத்தையொட்டி இந்த ஆணையம் உருவாக்கப்பட்டது.\n\nSection::::அதிகாரங்கள்.\nஇந்த ஆணையத்தின் அதிகாரங்கள்:\n\n"}
{"id": "172929", "url": "https://ta.wikipedia.org/wiki?curid=172929", "title": "கும்மிப் பாடல்கள்", "text": "கும்மிப் பாடல்கள்\n\nகும்மிப்பாடல் வெண்பாவின் பாவினத்தைச் சார்ந்தது. மகளிர் குழுமிக் கைகொட்டி விளையாடும் பொழுது பாடுவதே கும்மி ஆகும். கும்மிப் பாடல் வெண்பா இனத்தைச் சார்ந்தது; வெண்டளை மட்டுமே அமைந்த எழுசீர்க் கழிநெடிலடிகள் ஓர் எதுகை கொண்டு அமைவது; ஈற்றுச் சீர் பெரும்பாலும் விளங்காய்ச் சீராக வரும். இயற்கும்மி, ஒயிற் கும்மி, ஓரடிக் கும்மி என்பன கும்மியின் வகைகளாகும்.\n\nSection::::இயற்கும்மி.\nஓரடியில் ஏழு சீர்கள் அமையும். அது 4 சீர், 3 சீர் என மடக்கி எழுதப்படும். இவ்வாறு 2 அடியும் 4 வரியும் கொண்டதாக அமையும். முதற்சீரும் ஐந்தாம் சீரும் மோனை பெறும்.\n\nSection::::ஒயிற் கும்மி.\nமூன்று அடிகளில் அமையும். முதலடி இருவரிகளிலும், இரண்டாமடி இரு வரிகளிலும், மூன்றாமடி ஒரு வரியிலும் அமையும். இரண்டாமடி முடுகியல் அடியாக வரும்; வெண்டளை பெறவேண்டியதில்லை. ஆனால் முதலடியும் மூன்றாமடியும் வெண்டளை பெற்று வரும். அடிகள் தோறும் மோனை அமைதல் நன்று. முடுகியலடியின் 1, 3 சீர்கள் மோனை பெறும்.\n\nSection::::ஓரடிக் கும்மி.\nகும்மியின் இலக்கணம் அமையப் பெற்ற எழுசீர்க் கழிநெடிலடி ஒன்றே, பொருள் முற்றிவரின் அஃது ஓரடிக் கும்மி எனப்படும். முதற்சீரும் ஐந்தாம் சீரும் மோனையோ, எதுகையோ பெற்றுச் சிறந்து வரும்.\n"}
{"id": "172944", "url": "https://ta.wikipedia.org/wiki?curid=172944", "title": "பன்னாட்டுக் கதிரியல் காப்புக் கழகம்", "text": "பன்னாட்டுக் கதிரியல் காப்புக் கழகம்\n\nபன்னாட்டுக் கதிரியல் காப்புக் கழகம் (International commision on radiation protection- ICRP ) என்பது அரசு சரா தனித்த வல்லுநர் கழகமாகும். இக்கழகம் 1928-ல் நிறுவப்பட்டது. இவ்வமைப்பு, தொடக்கத்தில் பன்னாட்டு எக்சு-ரே மற்றும் கதிர்வீச்சுப் பாதுகாப்புக் குழு (IXRPC) எனப் பெயரிடப்பட்டிருந்தது. பின்னர் மேலும் சீரமைக்கப்பட்டு 1950 இல் இப்பெயரிடப்பட்டது. இலாப நோக்கற்ற இக்கழகத்தின் அறிவியல் செயலகம் தற்போது கனடாவின் ஒட்டாவாவில் செயற்பட்டுவருகிறது. இதன் முக்கிய பணி, பாதுகாப்பாக எந்த உச்சளவு கதிர் வீச்சிற்கு மக்கள் ஆட்படலாம் என்பதனைப் பரிந்துரைப்பதாகும். இக்கழகத்தின் உறுப்பினர்கள் அவர்களது மருத்துவ கதிரியல், உடல்நல இயற்பியல், பரம்பரை நோய் மற்றும் தொடர்புடைய துறை பங்களிப்பு சிறப்புக் கருதி தேர்ந்தெடுக்கப்படுகிறார்கள். எந்த நாட்டைச் சார்ந்தவர் என்பதைவிட அவர்களின் துறைசார்ந்த அறிவுக்காகவே உறுப்பினராக ஏற்கப்படுகிறார்கள். இக்கழகத்தின் பரிந்துரைகள் கடந்த ஆண்டுகளில் எல்லா உறுப்பு நாடுகளாலும் ஏற்றுக் கொள்ளப்பட்டுள்ளன.\n\n"}
{"id": "172950", "url": "https://ta.wikipedia.org/wiki?curid=172950", "title": "வூடின் உலோகம்", "text": "வூடின் உலோகம்\n\nவூடின் உலோகம் (Wood's metal) அல்லது சிரோபெண்ட் (\"Cerrobend\") என்பது எளிதில் உருகும் ஒரு கலப்புலோகம் ஆகும். இக்கலப்புலோகத்தில் 50% பிசுமத், 26.7% ஈயம், 13.3 % வெள்ளீயம், 10% காட்மியம் ஆகியன உள்ளன...\n\nஇக்கலப்புலோகம் முதன் முதலில் 1860 ஆம் ஆண்டில் பர்னாபசு வூட் (\"Barnabas Wood\") என்பவரால் முதன் முதலில் பரிந்துரைக்கப்பட்டது. அமெரிக்க இயற்பியலாளர் ராபர்ட் டபிள்யு. வூட் (\"Robert W. Wood\" (1868–1955) என்பவர் இதனைப் பயன்படுத்தினார். இதனால் இக்கலப்புலோகம் \"வூடின் உலோகம்\" (Wood's metal) என வழங்கப்படுகிறது. லிப்போவிட்சின் கலப்புலோகம் (Lipowitz's alloy) எனவும் வணிகரீதியில் \"Cerrobend\", \"Bendalloy\", \"Pewtalloy\", \"MCP 158\" எனவும் இது அழைக்கப்படுகிறது.\n\nகதிர்மருத்துவத்தில் தனி நோயாளிகளுக்கான காப்புக் கட்டிகளை (Shielding block) உருவாக்க இக்கலப்புலோகம் பயன்படுகிறது. இதன் அடர்த்தி 9.4 கிராம்|கன சென்டி மீட்டர். ஆனால் இதன் உருகுநிலை 70 °C ஆகும். ஈயத்திற்கு அடர்த்தி 11.3 கிராம்\\கனசென்டி மீட்டர். உருகு நிலை 327 °C எனவே இதனை எளிதில் உருக்கி தேவையான காப்புக் கட்டிகளை, போதுமான அளவிலும் வடிவிலும் கனத்திலும் பெறமுடியும்.\n"}
{"id": "172956", "url": "https://ta.wikipedia.org/wiki?curid=172956", "title": "நூலகப்பணி (நூல்)", "text": "நூலகப்பணி (நூல்)\n\nநூலகப்பணி என்னும் இந்நூல் நூலகப்பணி பற்றிச் சொல்கிறது; அதன் தொடர்பாக மொழி பிறந்த கதையைப் பேசுகிறது; எழுத்து உண்டானதை இயம்புகிறது; புத்தகம் உருவானதை உரைக்கிறது; நூலகம் வளர்ந்த கதையைக் கூறுகிறது; சென்னை மாநில நூலகப் பணியைப் பற்றியும் பகர்கிறது. இந்நூலை எழுதியவர் அந்நாளைய பொதுக்கல்வி இயக்குநர நூலகரும் பின்னாளைய பொதுநூலகத் துறை இயக்குநருமான வே. தில்லைநாயகம் ஆவார். அன்றைய சென்னை மாகாண அரசின் ஒப்புதலோடு இந்நூல் 5.8.1960ஆம் நாள் வெளியிடப்பட்டு உள்ளது.\n\nSection::::பின்புலம்.\n1949 சூலை 18 ஆம் நாள் தமிழ்நாடு பொதுக்கல்வித் துறையில் நூலகராகப் பணியில் சேர்ந்த வே. தில்லைநாயகம் 1949 - 1950 ஆம் கல்வியாண்டில் சென்னை பல்கலைக் கழகத்தில் நூலகவியலில் பட்டயம் பெற்றார். பின்னர் பொதுக் கல்வி இயக்குநரக நூலகராகப் பணியாற்றினார். 1958 நவம்பர் – திசம்பர் மாதங்களில் கோயமுத்தூர் பீளமேட்டில் தமிழ்நாடு அரசு நடத்திய மூன்றாவது முதியோர் இலக்கியப் பண்ணை பயிற்சிப் பட்டறையில் பங்கேற்றார். அங்கு கற்ற எழுத்து நுட்பத்தைப் பயன்படுத்தி தான் பணியாற்றும் துறை பற்றி நூலொன்று எழுத விழைந்தார். அவ்விழைவே 36 பக்கங்களைக் கொண்ட நூலகப்பணி என்னும் இந்நூல் ஆகும்.\n\nSection::::அணிந்துரை.\n“நூலகப் பணி என்னும் இந்த நூல் நூலகப்பணிக்கு ஒரு பணி ஆகும். அளவில் சிறிது; ஆகையால், இதை எளிதில் படிக்கலாம். நடை மெலியது; இனிமை ஆனது; கருத்து நிரம்பியது; பொதுமக்கள் அறிய வேண்டியது…. சென்னை நூலாலயச் சட்டம் நன்கு நிறைவேறி எல்லா மக்களும் அதன் நன்மையைப் பெற இந்த நூல் ஒரு துண்டுகோல்.” என இந்திய நூலகவியலின் தந்தையெனவும் நூலகவியலின் ஐன்சுடின் எனவும் புகழப்படும் சீ. இரா. அரங்கநாதன் (S. R. Ranganathan) இந்நூலிற்கு 1960 சூன் 24 ஆம் நாள் அணிந்துரை வழங்கி இருக்கிறார்.\n\nSection::::நூலமைப்பு.\nவேலய்யா என்னும் தாத்தாவும் அவர்தம் பெயரன் அருளப்பன் என்பவரும் நூல், நூலகம், நூலகப்பணி ஆகியவற்றைப் பற்றி (1) நேரம் ஆயிற்று!, (2) புத்தகம் எப்படி வந்தது?, (3) நூலகம் வளர்ந்த கதை!, (4) நூலகம் எப்படி இயங்குகிறது?, (5) சென்னை நூலகப் பணி! என்னும் ஐந்து இயல்களில் உரையாடுவதைப் போல இந்நூல் அமைக்கப்பட்டு இருக்கிறது.\n\nSection::::நேரம் ஆயிற்று.\nஅருளப்பன் கையில் இரண்டு புத்தகங்களோடு கல்லூரியிலிருந்து நேரம் கடந்து வருகிறார். அதற்கான காரணத்தை தாத்தா வேலய்யா வினவுகிறார். தன் அப்பாவிற்காக நூலகத்திற்குச் சென்று இரண்டு நூல்களை பெற்றுக்கொண்டு வரவேண்டியிருந்ததால் நேரமாகிவிட்டது என அருளப்பன் கூறுகிறார். அந்த நூலகம் எப்படி உருவானது என தாத்தா வேலய்யா வினவுகிறார்.\n\nSection::::புத்தகம் எப்படி வந்தது?\nஇந்த இயலில் மொழி எப்படி பிறந்தது, எழுத்து எப்படி உண்டாயிற்று, காகிதம் எப்படி உருவாயிற்று என்பன விளக்கப்பட்டு இருக்கின்றன.\n\nSection::::நூலகம் வளர்ந்த கதை.\nமனிதர்கள் கல்லில் எழுதி, களி மண்ணில் எழுதி, ஓலைச்சுவடியில் எழுதி, கூடுகளில் வைத்து அடுக்குகளில் அடுக்கி வைத்தனர். அவ்விடம் ஏடு பார்த்து ஏட்டைப் படியெடுக்கும் இடமாக இருந்தது. பின்பு அவ்விடம் சுவடிகளைச் சேர்த்து வைக்கும் இடமாக மாறியது. காலம் மாறியது. காகிதம் வந்தது. அச்சு வந்தது. நூல்கள் அச்சாகி வெளிவந்தன. அவை அனைவருக்கும் கிடைக்க வேண்டும் என்பதற்காக நூலகம் பிறந்தது என்பதனை மூன்றாவது இயல் விளக்குகிறது.\n\nSection::::நூலகம் எப்படி இயங்குகிறது?\nவிவசாயத்திற்கு வயல், விதை, உழைப்பு ஆகிய மூன்றும் தேவைப்படுவதைப் போல நூலகப் பணிக்கு நூலகம், நூல்கள், நூலகர் ஆகிய மூன்று கூறுகளும் ஒத்து வேலை செய்ய வேண்டும் என்பதனை இந்த இயல் எடுத்துரைக்கிறது. \n\nஒரு நூலகம் எங்கு இருக்க வேண்டும், அதில் எத்தகு நூல்கள் இருக்க வேண்டும். அதன் நூலகர் எப்படிப்பட்டவராக இருக்க வேண்டும், அதன் அன்றாட நடைமுறை எவையெவை என்பதனை இந்த இயல் விளக்குகிறது.\n\nSection::::சென்னை நூலகப் பணி.\n1948ஆம் ஆண்டில் சென்னை மாநில நூலகச் சட்டம் இயற்றப்பட்டது. அச்சட்டத்தின்படி எப்படி தமிழகத்தில் நூலகத்துறை கட்டமைக்கப்பட்டு இருக்கிறது, அத்துறைக்கான நிதி எவ்வாறு திரட்டப்படுகிறது என்பதனை எடுத்துரைக்கிறது இந்த இயல்.\n\nSection::::வெளி இணைப்பு.\nநூலகப்பணி என்னும் இந்நூலின் எண்மப்படி (Digital copy)\n"}
{"id": "172959", "url": "https://ta.wikipedia.org/wiki?curid=172959", "title": "தொல்காப்பியம் செய்யுளியல் செய்திகள்", "text": "தொல்காப்பியம் செய்யுளியல் செய்திகள்\n\nதொல்காப்பியம் பொருள் அதிகாரம் வாழ்க்கைப் பாங்கினையும், அதனை வெளிப்படுத்தும் நூலின் பாங்கினையும் உணர்த்துகிறது. முதல் ஆறு இயல்கள் வாழ்க்கைப் பாங்கை உணர்த்துகின்றன. இறுதி மூன்று இயல்கள் தமிழ்நூல் நெறியை உணர்த்துகின்றன. கருத்துகள் உவமத்தால் கூறப்படும்; செய்யுளில் கூறப்படும்; மரபுநெறியைப் பின்பற்றிக் கூறப்படும் என இம் மூன்றும் கூறுகின்றன. இவற்றுள் தொல்காப்பியம் செய்யுளியல் வாழ்க்கைப் பாங்கை உணர்த்தும் செய்யுளின் இலக்கணத்தை 235 நூற்பாக்களில் விளக்குகிறது. யாப்பியல் வகை என 26 பாங்குகளும், வனப்பு என 8 வகைப் பாங்குகளும் இந்த இயலில் கூறப்படுகின்றன. \n\n"}
{"id": "172980", "url": "https://ta.wikipedia.org/wiki?curid=172980", "title": "தேசிய மொழிபெயர்ப்புத் திட்டம்", "text": "தேசிய மொழிபெயர்ப்புத் திட்டம்\n\nதேசிய மொழிபெயர்ப்புத் திட்டம் (National Translation Mission) இந்திய அரசால் முன்னெடுக்கப்பட்டுள்ள திட்டம் ஆகும். இது எட்டாவது அட்டவணையில் குறிப்பிட்டுள்ள இந்திய மொழிகளில் கல்வி அறிவு பெற துவங்கப்பட்டது. இந்திய மொழிகளின் நடுவண் நிறுவனம், மைசூரு இத்திட்டத்திற்கு பொறுப்பு ஏற்றுக்கொண்டுள்ளது.\n\nஆங்கிலம் இந்தியாவின் அனைத்து கல்விசார்ந்த உள்ளடக்கங்களைக் கொண்டிருப்பதால், இந்திய ஏழை மாணவர்கள் கல்வி அறிவு பெற முடிவதில்லை. இதன் காரணமாக, இத்திட்டம் தொடங்கப்பட்டுள்ளது. இத்திட்டத்தின் தளம் 23 இந்திய ஆட்சி மொழிகளிலும் கிடைக்கிறது.\n\nஇதுவரை ஆங்கிலம் - இந்திய மொழி என்ற வகையில் சில அகராதிகள் தயாரிக்கப்பட்டுள்ளன. பொறிவழி மொழியாக்கத்தினை மேம்படுத்தல் இதன் கொள்கைகளுள் ஒன்று.\n\nSection::::வெளியீடுகள்.\nஇதுவரை ஆறு அகராதிகளும் 40 அறிவுசார் பனுவல்களும் வெளியிடப்பட்டுள்ளன. கீழ்க்கண்ட மூன்றும் இத்திட்டத்தின்மூலம் வெளிவந்துள்ள தமிழ் பதிப்புகளாவன.\n\nஹெரால்டு ஜே லாஸ்கி எழுதிய “A Grammar of Politics” என்ற நூலின் மொழிபெயர்ப்பு. \nமொழிபெயர்ப்பாளர்: க. பூரணச்சந்திரன், \nவெளியீட்டாளர்: இந்திய மொழிகளின் நடுவண் நிறுவனம், மைசூரு மற்றும் எதிர் வெளியீடு, பொள்ளாச்சி\n\nபா கிஸ்பெர்ட் எழுதிய “Fundamental of Sociology” என்ற நூலின் மொழிபெயர்ப்பு. \nமொழிபெயர்ப்பாளர்: க. பூரணச்சந்திரன், \nவெளியீட்டாளர்: இந்திய மொழிகளின் நடுவண் நிறுவனம், மைசூரு\n\nLongman-NTM-CIIL English-English-Tamil Dictionary; \nவெளியீட்டாளர்: பியர்சன் எஜுகேஷன், இந்தியா\n\n"}
{"id": "172982", "url": "https://ta.wikipedia.org/wiki?curid=172982", "title": "மனிதவள மேம்பாட்டு அமைச்சகம் (இந்தியா)", "text": "மனிதவள மேம்பாட்டு அமைச்சகம் (இந்தியா)\n\nமனிதவள மேம்பாட்டு அமைச்சகம் (\"Ministry of Human Resource Development\") இந்திய அரசால் மனிதவளத்தின் முன்னேற்றத்திற்காக அமைக்கப்பட்ட அமைச்சகம் ஆகும். இது பள்ளிக் கல்வித் துறை என்றும் உயர் கல்வி அமைச்சகம் என்றும் இரு பிரிவுகளைக் கொண்டுள்ளது. \n\nSection::::படிப்பறிவு மற்றும் பள்ளிக் கல்வித் துறை,.\nஇது நாட்டின் கல்வி வளர்ச்சிக்கும் மக்களின் படிப்பறிவின் முன்னேற்றத்திற்கும் பொறுப்பெடுத்துக் கொள்கிறது.\n\nSection::::உயர்கல்வி அமைச்சகம்.\nமாணவர்களின் உயர்கல்வி, மேற்படிப்பு ஆகியவற்றிற்கு பொறுப்பெடுத்துக் கொள்கிறது.\n\nஇந்திய கல்விக் கழகங்கள் இந்த அமைச்சகத்தின் வரம்பிற்கு உட்படுகின்றன.\n\nSection::::நிறுவன அமைப்பு.\nஇந்த துறை எட்டு செயலகங்களாகப் பிரிக்கப்பட்டுள்ளது, மேலும் இதன் செயற்பாடுகள் 100 க்கும் மேற்பட்ட தன்னாட்சி நிறுவனங்கள் மூலம் கையாளப்படுகிறது. \n\n\n\n\nமேலும்:\n\n"}
{"id": "172984", "url": "https://ta.wikipedia.org/wiki?curid=172984", "title": "மா. தவசி", "text": "மா. தவசி\n\nமா. தவசி, ஓர் தமிழ் எழுத்தாளர் ஆவார். இவர் தமிழ்நாட்டில் உள்ள முதுகுளத்தூரில் பிறந்த இவர், தமிழில் முதுகலை பட்டம் பெற்றிருக்கிறார். தமிழ் நாளிதழ் ஒன்றில் உதவி ஆசிரியராகப் பணியாற்றும் இவர் சமூக அவலங்கள் தொடர்பான சிறுகதைகளையும், புதினங்களையும் எழுதி இருக்கிறார். தென்னிந்தியாவில் நிகழும் சேவல் சண்டை தொடர்பான \"சேவல் கட்டு\" என்ற புதினத்திற்காக 2011 ஆம் ஆண்டின் சாகித்திய அகாதமியின் இளம் எழுத்தாளர் விருது பெற்றார்.\n"}
{"id": "172986", "url": "https://ta.wikipedia.org/wiki?curid=172986", "title": "வான்வழிப் போக்குவரத்து நிறுவனம்", "text": "வான்வழிப் போக்குவரத்து நிறுவனம்\n\nவான்வழிப் போக்குவரத்து நிறுவனம் அல்லது விமானச்சேவை நிறுவனம் (\"airline\") என பயணிகளையும் சரக்குகளையும் ஏற்றிச் சென்று வான்வழிப் போக்குவரத்து சேவைகளை வ.ங்கும் நிறுவனங்கள் அழைக்கப்படுகின்றன. இந்தச் சேவைகளை வழங்குவதற்கான வானூர்திகள் இந்த நிறுவனங்களுக்கு உரிமையானதாகவோ குத்தகைக்கு எடுக்கப்பட்டதாகவோ இருக்கலாம். மேலும் மற்ற வான்வழிப் போக்குவரத்து நிறுவனங்களுடன் இணைந்தோ கூட்டணி அமைத்தோ ஒருவருக்கொருவர் உதவிக் கொள்வதும் உண்டு. பொதுவாக வான்வழிப் போக்குவரத்து நிறுவனங்கள் வான்வழி இயக்கச் சான்றிதழோ அல்லது ஒரு அரசு பறப்பியல் அமைப்பிடமிருந்து உரிமமோ கொண்டிருக்க வேண்டும்.\n\nஒரேஒரு வானூர்தியுடன் அஞ்சல் அல்லது சரக்கு எடுத்துச் செல்லும் நிறுவனங்களிடமிருந்து இவை வேறுபடுகின்றன. இந்த நிறுவனங்களை கண்டமிடை, கண்டத்தினுள், உள்நாட்டு, மண்டல, அல்லது பன்னாட்டு வான்வழிப் போக்குவரத்து நிறுவனங்களாக வகைப்படுத்தப்படுகின்றன. மேலும் பட்டியலிடப்பட்ட சேவைகளை வழங்கும் நிறுவனங்கள் என்றும் தனியுரிமைப் பயணவசதிகளை வழங்கும் நிறுவனங்கள் எனவும் பிரிக்கப்படுகின்றன.\n\n"}
{"id": "172988", "url": "https://ta.wikipedia.org/wiki?curid=172988", "title": "சிற்றருவிப்பட்டி", "text": "சிற்றருவிப்பட்டி\n\nசிற்றருவிப்பட்டி, இந்தியாவின் தமிழ்நாடு மாநிலத்தில் மதுரை மாவட்டத்தின் கொட்டாம்பட்டி ஒன்றியத்தில் அமைந்துள்ள வெள்ளைமலைப்பட்டிக்கு அருகிலுள்ள சிறிய குடியிருப்புப்பகுதி. இங்கு வேளாண்மை முதன்மைத் தொழிலாக உள்ளது. நெல், கரும்பு, வாழை, துவரை ஆகிய பயிர்கள் விளைகின்றன. மின்சார இணைப்புகள் ஏதுமில்லாதிருந்த இந்தவூருக்கு, தேசிய விவசாய மற்றும் கிராமப்புற வளர்ச்சி வங்கி மூலம் (நாபார்டு) சூரியசக்தி வழியாக மின்சாரம் கிடைப்பதற்கு வழிசெய்யப்பட்டுள்ளது.\n\n"}
{"id": "172994", "url": "https://ta.wikipedia.org/wiki?curid=172994", "title": "சோளகர் தொட்டி (புதினம்)", "text": "சோளகர் தொட்டி (புதினம்)\n\nசோளகர் தொட்டி ச. பாலமுருகன் எழுதிய எதிர் வெளியீட்டின் மூலம் வெளியிடப்பட்ட சமூகப் புதினம். தமிழக-கருநாடக வனப்பகுதியில் வாழ்ந்து வரும் பழங்குடியினர் சோளகர்; அவர்கள் வசிக்கும் கிராமம் தொட்டி என்று அழைக்கப்படும். வனத்தை தெய்வமாகக் கருதி இயற்கையுடன் இயைந்து வாழ்ந்து வந்த சோளகர் வாழ்வில் சந்தனக் கடத்தல் வீரப்பன் ’தேடுதல் வேட்டை’யினால் ஏற்பட்ட சொல்லவொண்ணா இன்னல்களைப் பற்றி இந்நூல் ஆவணப்படுத்துகிறது.\n\nSection::::கதை.\nஇப்புதினம் இரு பாகங்களாக அமைக்கப்பட்டுள்ளது. முதல் பாகம் சோளகர்களின் இயற்கை சார்ந்த வாழ்வியலை எடுத்துரைக்கிறது. இரண்டாவது பாகத்தில் வீரப்பனைத் தேடும் அதிரடிப்படையினரின் ஊடுருவலால் சோளகர்கள் சந்திக்கும் இன்னலகள் பற்றியது.\nSection::::முதல் பாகம்.\nசோளகர் தொட்டியின் தலைவன் கொத்தல்லி; தேர்ந்த வேட்டை வீரன் சிவண்ணா; காவல் தெய்வம் மணிராசன் கோவில் பூசாரி கோல்காரன் என்றழைக்கப்படும் சென்நெஞ்சா\n"}
{"id": "172997", "url": "https://ta.wikipedia.org/wiki?curid=172997", "title": "குடிசார் பறப்பியல்", "text": "குடிசார் பறப்பியல்\n\nகுடிசார் பறப்பியல் (\"Civil aviation\") பறப்பியலின் முதன்மையான இரு வகைகளில் ஒன்றாகும். தனிப்பட்ட அல்லது வணிக நோக்குடைய அனைத்து படைசார்பில்லா பறப்பியலும் இதன்பாற்படும். உலகின் பெரும்பாலான நாடுகள் பன்னாட்டு குடிசார் வான்பயண அமைப்பின் (ஐசிஏஓ) உறுப்பினர்களாவர்; இதன் மூலம் ஒருங்கிணைந்து பொது சீர்தரங்களையும் செய்முறைப் பரிந்துரைகளையும் நிறுவிட பணியாற்றுகின்றனர்.\n"}
{"id": "173012", "url": "https://ta.wikipedia.org/wiki?curid=173012", "title": "செம்புலப்பெயல்நீரார்", "text": "செம்புலப்பெயல்நீரார்\n\nசெம்புலப்பெயல்நீரார் அல்லது செம்புலப் பெயனீரார் ஒரு சங்க காலப் புலவர். இவரது பாடல் ஒன்றே ஒன்று உள்ளது. அது குறுந்தொகை 40 எண்ணுள்ள பாடல்.\n\nSection::::புலவர் பெயர்.\nசெம்புலப் பெயனீரார் என்பவர் சங்கப் புலவர்களில் ஒருவர். குறுந்தொகையில் பாடல் தொடர்களால் பெயர் பெற்ற பதினெட்டுப் புலவர்கள் உளர். அப்புலவர்களுள் தாம் பாடிய உவமையால் பெயர் பெற்ற புலவர்களின் எண்ணிக்கை பதின்மூன்று ஆகும். செம்புலப் பெயனீரார் அவ்வகையில் பெயர் பெற்ற புலவராவர். செம்புலப் பெயனீராரின் பாடலாகக் குறுந்தொகையின் நாற்பதாம் பாடல் ஒன்று மட்டுமே தற்போது அறியப்பட்டுள்ளது. வேறு பாடல்கள் ஏதும் அவரால் பாடப்பட்டனவா என்பதைத் தற்போது அறிய இயலவில்லை. இவரது பாடலில் \"செம்புலப் பெயல்நீர்\" என்னும் தொடர் வருகிறது. எட்டுத்தொகை தொகுப்பு குறுந்தொகை நூலைத் தொகுத்தவர், இவரது இயற்பெயர் தெரியாத நிலையில், இவருக்குச் \"செம்புலப்பெயல்நீரார்\" என்னும் பெயரைச் சூட்டியுள்ளார்.\n\nSection::::செய்தி.\nபாடலின் கூற்று: இயற்கைப் புணர்ச்சி புணர்ந்த பின்னர், பிரிவரெனக் கருதி அஞ்சிய தலைமகள் குறிப்பு வேறுபாடு கண்டு தலைமகன் கூறியது.\n\nயாய் - என் தாய்.\nஞாய் - உன் தாய்.\nஎந்தை - என் தந்தை.\nநுந்தை - உன் தந்தை.\nசெம்புலம் - செம்மண் நிலம் என்பார் உ.வே.சாமிநாதர். பாலை நிலம் என்பார் மு. சண்முகம். குறிஞ்சி நிலம் என்பார் ஆ. மணி \nபெயனீர் - மழைநீர்.\n\nஎன்னுடைய தாயும் உன்னுடைய தாயும் உறவினர்களல்லர். என்னுடைய தந்தையும் உன்னுடைய தந்தையும் எவ்வகையிலும் உறவினரல்லர். நானும் நீயும் கூட ஒருவரையொருவர் முன்னர் அறிந்ததில்லை என்றாலும் கூட, நம் நெஞ்சம் செம்புலத்திற் பெய்த நீர் போலக் கலந்து விட்டது. எனவே நான் உன்னைப் பிரிவேன் என வருந்த வேண்டாம் எனத் தலைவன் தலைவியைத் தேற்றுகின்றான்.\n\nSection::::அடிக்குறிப்புக்கள்.\n1. உ.வே. சாமிநாதர் (உரை.ஆ.). 1983. குறுந்தொகை. அண்ணாமலைப் பல்கலைக் கழகம். ப. ௧௩௮.\n2. மேலது. ப. 101.\n3. மேலது. ப. 101.\n4. மு. சண்முகம்(பதி.ஆ.) 1994. குறுந்தொகை. தமிழ்ப்பல்கலைக் கழகம். ப. 43.\n5. ஆ. மணி (க.ஆ.). 2011சனவரி - மார்ச்சு. புதிய பனுவல் - பன்னாட்டு ஆய்விதழ். ப. 39 – 47.\nISSN : 0975 – 573X.\n"}
{"id": "173015", "url": "https://ta.wikipedia.org/wiki?curid=173015", "title": "லூவா", "text": "லூவா\n\nலூவா ( \"Lua\", , from \"நிலா\" எனப் பொருள்படும்) என்பது முதன்மை நோக்கமாக விரிவுபடுத்தக்கூடிய ஆணைச்சொற்களுடன் கூடிய படிவ நிரலாக்க மொழியாக வடிவமைக்கப்பட்ட இலகுவான பல்திறப்பட்ட-கருத்தோட்ட நிரல் மொழி ஆகும். இது ஐஎஸ்ஓ சியில் எழுதப்பட்டுள்ளதால் அனைத்து இயக்குத்தளங்களிலும் பயன்படுத்தக்கூடியதாக உள்ளது. பிற படிவ நிரலாக்க மொழிகளை விட லூவா எளிமையான சி பயன்பாட்டு நிரலாக்க இடைமுகத்தைக் கொண்டுள்ளது.\n\nஇந்த நிரல்மொழி 1993 இல் இராபர்டோ லெருசலிம்க்கி, லூயி என்ரிக் டெ பிகுய்ரிடோ மற்றும் வால்டெமர் செலசால் உருவாக்கப்பட்டது. லூவா பல பயன்பாடுகளில் பயன்படுத்தப்படுகிறது; வேர்ல்டு ஆப் வார்கிராஃப்ட் போன்ற பெரும்பான்மையான நிகழ்பட ஆட்டங்களில் பயன்படுத்தப்படுகிறது. சூன் 2010இல், ஆப்பிள் நிறுவனம் லூவாவை பயன்படுத்துவதற்காக தனது ஐஓஎசு இயக்குதளத்திற்கான மென்பொருள் மேம்படுத்தல் பொதியை பயன்படுத்துவதற்கான விதிமுறைகளை மாற்றியது. இதனால் ஆங்க்ரி பேர்ட்சு போன்ற ஐ-போன் பயன்பாடுகள் உருவாக்கப்பட வழிவகுத்தது. சூன் 2011இல் லூவா நிரலாக்க மொழிகளில் மிகவும் பரவலான மொழிகளில் பத்தாவது இடத்தில் இருந்தது.\n\nSection::::எடுத்துக்காட்டு.\nலூவாவில் எழுதப்பட்ட நிரலுக்கு ஓர் எடுத்துக்காட்டு:\n\nஒரு மதிப்பை அளித்து அதனை அச்சடிக்க வைப்பதற்கான காட்டு:\n"}
{"id": "173023", "url": "https://ta.wikipedia.org/wiki?curid=173023", "title": "தி மில்லியன் டாலர் ஹோம்பேஜ்", "text": "தி மில்லியன் டாலர் ஹோம்பேஜ்\n\nத மில்லியன் டாலர் ஹோம்பேஜ் (The Million Dollar Homepage) என்பது அலெக்சு டியூ என்பவரால் தொடங்கப்பட்டது. இவர் தன் பல்கலைக்கழக படிப்புக்காக பணம் சேர்க்க இத்தளத்தை உருவாக்கி விளம்பரப்படுத்தினார். 10 X 10 பிக்செல்களில் ஒரு விளம்பரம் என்ற அளவில், ஆயிரக்கணக்கான பிக்சல்களில் விளம்பரங்கள் சேர்ந்தன. இந்த சிறு பிக்செல்களில் உள்ள நக அளவு படங்கள் வேறு ஒரு இணையதளத்திற்கு இட்டுச் செல்கின்றன. இத்தளத்தின் அனைத்து பிக்செல்களிலும் விளம்பரங்களை காண்பிப்பதன் மூலம், ஒரு மில்லியன் அமெரிக்க டாலர்களை சம்பாதித்தார். வால் ஸ்ட்ரீட் ஜர்னல் என்ற செய்தித்தாள் இத்தளம் பிற தளங்களுக்கு முன்னோடியாக விளங்குகிறது என்று செய்தி வெளியிட்டது.\n\n"}
{"id": "173026", "url": "https://ta.wikipedia.org/wiki?curid=173026", "title": "பகா எண்களின் பட்டியல்", "text": "பகா எண்களின் பட்டியல்\n\nமுதல் ஐநூறு பகா எண்களின் பட்டியல் கீழே தரப்பட்டுள்ளது:\n"}
{"id": "173028", "url": "https://ta.wikipedia.org/wiki?curid=173028", "title": "அருண் ஜெட்லி", "text": "அருண் ஜெட்லி\n\nஅருண் ஜெட்லி (\"Arun Jaitley\", 28 திசம்பர் 1952 – 24 ஆகத்து 2019) ஓர் இந்திய அரசியல்வாதியும், பதினாறாவது மக்களவையின் அமைச்சரவையில், நிதியமைச்சராகவும், பெருநிறுவன விவகாரங்கள் துறை அமைச்சராகவும் பொறுப்பில் இருந்தவர் ஆவார். \n\nஇவர் பாதுகாப்பு அமைச்சராகக் கூடுதல் பொறுப்பிலும் இருந்துள்ளார். இவர் பாரதிய ஜனதா கட்சியைச் சேர்ந்த அரசியல்வாதியும், இந்திய உச்ச நீதிமன்றத்தில் பணியாற்றும் மூத்த வழக்கறிஞரும் ஆவார். பதினைந்தாவது மக்களவையில் இந்திய நாடாளுமன்றத்தின் மாநிலங்களவையில் எதிர்கட்சித் தலைவராக இருந்தார். முன்னதாக 1998-2004 காலகட்டத்தில் தேசிய ஜனநாயகக் கூட்டணியின் ஆய அமைச்சரவையில் பொருளாதார மற்றும் தொழில் அமைச்சராகவும் சட்டம் மற்றும் நீதித்துறை அமைச்சராகவும் பணியாற்றியுள்ளார். 2014 பொதுத் தேர்தலில், அமிர்தசரசு மக்களவைத் தொகுதியில் போட்டியிட்டு இந்திய தேசிய காங்கிரசு வேட்பாளர், படைத்தலைவர் அமரிந்தர் சிங்கிடம் தோற்றார்.\n\nSection::::தனி வாழ்வு.\nபஞ்சாபி இந்து பிராமணக் குடும்பத்தில் வழக்கறிஞர் மகராசு கிசன் ஜெட்லிக்கும் இரத்தன் பிரபா ஜெட்லிக்கும் மகனாகப் பிறந்தார். தமது பள்ளிக்கல்வியை தில்லியின் புனித சேவியர் பள்ளியில் 1957 முதல் 69 வரை பயின்றார். பொருளியல் இளங்கலைப் பட்டத்தை சிறீராம் பொருளியல் கல்லூரியில் 1973இல் பெற்றார். 1997இல் சட்டப்படிப்பை தில்லி பல்கலைக்கழகத்தில் முடித்தார். தமது மாணவப் பருவத்தில் கல்வித்திறன் மற்றும் பிற கல்விசாரா செயற்பாடுகளுக்காக பாராட்டுக்கள் பெற்றுள்ளார். 1974இல் தில்லி பல்கலைக்கழகத்தில் மாணவர் சங்கத் தலைவராக இருந்துள்ளார்.\n\nஜெட்லி மே 24, 1982இல் சங்கீதாவைத் திருமணம் செய்துள்ளார். இவர்களுக்கு ரோகன் என்ற மகனும், சோனாலி என்ற மகளும் உள்ளனர். \n\nSection::::மறைவு.\n2018 மே 14 இல் அருண் ஜெட்லி சிறுநீரகக் கோளாறுகளுக்காக எயிம்சு மருத்துவமனையில் சிறுநீரகக் கொடை சிகிச்சை அளிக்கப்பட்டது. இவர் நீரிழிவு நோயாலும் அவதிப்பட்டார். 2019, ஆகத்து 24 மதியம் 12:07 மணிக்கு இவர் எயிம்சு மருத்துவமனையில் தனது 66-வது அகவையில் காலமானார்.\n\n"}
{"id": "173036", "url": "https://ta.wikipedia.org/wiki?curid=173036", "title": "ஒன்றுடன் ஒன்றாக எல்லையைக் கொண்டுள்ள நான்கு நாடுகளின் பட்டியல்", "text": "ஒன்றுடன் ஒன்றாக எல்லையைக் கொண்டுள்ள நான்கு நாடுகளின் பட்டியல்\n\nஉலகின் சில பகுதிகளில் நான்கு நாடுகள் ஒன்றுட்ன் மற்றொன்றாக எல்லைகளால் சூழப்பட்டுள்ளன. பொதுவாக, இத்தகைய சூழலில் மூன்று நாடுகளுக்கு நடுவில் ஒரு நாடு அமைந்திருக்கும், இத்தகைய அமைப்பில் நடுவில் அமைந்துள்ள நாடுகளில் சில புருண்டி. லக்சம்பர்க், மலாவி, பராகுவே.\n\n"}
{"id": "173040", "url": "https://ta.wikipedia.org/wiki?curid=173040", "title": "எதிர்க்கட்சித் தலைவர் (இந்தியா)", "text": "எதிர்க்கட்சித் தலைவர் (இந்தியா)\n\nஇந்திய எதிர்கட்சித் தலைவர் (\"Leader of the Opposition\") இந்திய நாடாளுமன்றத்தின் மக்களவையிலும் மாநிலங்களவையிலும் அலுவல்முறையாக அறிவிக்கப்படும் அரசியல்வாதி ஆவார்.\n\nஇந்தப் பதவி முந்தைய நடுவண் சட்டமன்றத்திலும் இருந்தாலும் 1977ஆம் ஆண்டில் நிறைவேற்றப்பட்ட சட்டத்திற்குப் பிறகே அரசியலமைப்பு அங்கீகரித்த பதவியாக மாறியது. \"நாடாளுமன்ற எதிர்கட்சித் தலைவர்களின் ஊதியம் மற்றும் படிகள் சட்டம் 1977\" என்றறியப்படும் இந்தச் சட்டத்தின்படி மக்களவை அல்லது மாநிலங்களவையில் மிகவும் கூடுதலான உறுப்பினர்களைக் கொண்ட எதிர்கட்சியின் தலைவர் அந்த அவையின் எதிர்கட்சித் தலைவராக முறையே இந்திய மக்களவைத் தலைவர் அல்லது இந்தியக் குடியரசுத் துணைத் தலைவரால் அறிவிக்கப்படுகிறார். இருப்பினும், முறையான அங்கீகாரம் பெற, குறிப்பிட்ட கட்சி குறைந்தது மொத்த உறுப்பினர்களில் 10% ஆவது பெற்றிருக்க வேண்டும் (மக்களவையில் 54 உறுப்பினர்கள்). இதற்கு கீழாக இருந்தால் அவையில் அங்கீகரிகப்பட்ட எதிர்கட்சித் தலைவர் அறிவிக்கப்படுவதில்லை. இப்பதவிக்கான உரிமை ஒரு கட்சிக்கே உள்ளது; கட்சிகளின் கூட்டணிகளுக்கல்ல. எனவே தனிக்கட்சி ஒன்று 10% உறுப்பினர்களைப் பெற்றிருக்க வேண்டும்.\n\nஆய அமைச்சருக்கான தகுதியை மக்களவை மற்றும் மாநிலங்களவை எதிர்கட்சித் தலைவர்களும் பெறுகின்றனர். முறையான எதிர்கட்சித் தலைவர் அறிவிக்கப்படாதவிடத்து எதிரணியில் உள்ள மிகப் பெரிய கட்சியின் தலைவர் எதிர்கட்சித் தலைவரின் பணிகளை மேற்கொள்வார். இருப்பினும் பெரிய கட்சியின் தலைவருக்கு அலுவல்முறையான எதிர்கட்சித் தலைவருக்கான ஊதியமும் படிகளும் வழங்கப்படுவதில்லை.\n\nஇப்பதவியை அறிவிப்பதற்கான இந்த விதிகள் மிகவும் ஏற்றுக்கொள்ளப்பட்ட அல்லது மரபுசார்ந்த ஒன்றாகும். \"நாடாளுமன்ற எதிர்கட்சித் தலைவரின் ஊதியமும் படிகளும் சட்டம், 1977இல்\" பெரும்பான்மையை நிர்ணயிக்கும் அதிகாரம் குறிப்பிட்ட அவைகளின் தலைவர்களுக்கு வழங்கப்பட்டுள்ளது.\n\nஎதிர்கட்சித் தலைவர் பல முக்கியத்துவம் பெற்ற குழுக்களில் தமது பதவியின் காரணமாக இடம் பெறுகிறார். நடுவண் விழிப்புணர்வு ஆணையம், நடுவண் புலனாய்வுச் செயலகம் ஆகியவற்றின் இயக்குநர்களையும் லோக்பால், தேசிய மனித உரிமை ஆணையம் ஆகியவற்றின் தலைவர், உறுப்பினர்களையும் முதன்மைத் தகவல் ஆணையர்களையும் தேர்வு செய்யும் குழுக்களில் அங்கம் வகிக்கிறார். நடுவண் விழிப்புணர்வு ஆணையம் சட்டம், 2003, பிரிவு 4, வெளிப்படையாக அலுவல்முறையான எதிர்கட்சித் தலைவர் இல்லாதவிடத்து மக்களைவில் பெரிய எதிர்கட்சியின் தலைவரை தேர்வுக் குழுவில் சேர்த்துக் கொள்ள வழி வகுத்துள்ளது.\n\nSection::::2014-இல் மக்களவை எதிர்கட்சி தலைவர் பதவி குறித்த சர்ச்சைகள்.\n1977ஆம் ஆண்டு நிறைவேற்றப்பட்ட சட்டப்படி, இந்திய நாடாளுமன்ற மக்களவையில் குறைந்தது 10% மற்றும் அதற்கு மேலும் உறுப்பினர்களை கொண்ட கட்சிக்கு எதிர்கட்சி தலைவர் பதவி வழங்க மக்களவைத் தலைவரால் இயலும். ஆனால் 2014ஆம் ஆண்டு நடந்த நாடாளுமன்ற மக்களவைத் தேர்தலில், காங்கிரஸ் கட்சி உட்பட எந்த எதிர்கட்சியும் குறைந்த பட்சம் 10 விழுக்காடு உறுப்பினர்களை மக்களவையில் கொண்டிருக்கவில்லை. எதிர்கட்சிகளில், இந்திய தேசிய காங்கிரஸ் கட்சி மட்டும் அதிகமாக பட்சமாக 44 உறுப்பினர்களை மட்டுமே கொண்டிருப்பதால், காங்கிரஸ் கட்சி எதிர்கட்சி தலைவர் பதவி கோருவதை, மக்களவைத் தலைவரால் ஏற்க இயலாமல் உள்ளது. இதனால் தற்போது இந்த விவகாரம் இந்திய உச்ச நீதிமன்றத்தில் நிலுவையில் உள்ளது.\n\nSection::::மாநிலங்களவை எதிர்கட்சித் தலைவர்கள்.\nமாநிலங்களவையில் 1969 வரை எதிர்கட்சித் தலைவர் என்று ஒருவரும் அறியப்படவில்லை. அதுவரை எதிரணியில் மிகக் கூடுதலான உறுப்பினர்களைக் கொண்ட கட்சியின் தலைவர், எந்தவொரு அங்கீகாரமோ, தகுதியோ, உரிமைகளோ இன்றி, எதிர்கட்சித் தலைவர் என அழைக்கப்பட்டனர். 1977ஆம் ஆண்டில் நிறைவேற்றப்பட்ட சட்டத்திற்கு பின்னரே இந்தப் பதவி முறையாக வரையறுக்கப்பட்டது. இதன்படி எதிர்கட்சித் தலைவராக அறிவிக்கப்பட்ட மூன்று நிபந்தனைகளை நிறைவு செய்ய வேண்டும்: (i) அவையின் உறுப்பினராக இருத்தல் வேண்டும்\n(ii) மாநிலங்களவையில் மிகக் கூடுதலான உறுப்பினர்களைக் கொண்ட அரசுக்கு எதிரான கட்சியின் தலைவராக இருத்தல் வேண்டும். (iii) மாநிலங்களையின் அவைத்தலைவரால் (இந்தியத் துணைக் குடியரசுத் தலைவர்) ஏற்றுக் கொள்ளப்பட்டிருக்க வேண்டும்.\n\nமாநிலங்களையில் எதிர்கட்சித் தலைவர்களாக பொறுப்பேற்றவர்களின் பட்டியல்:\n"}
{"id": "173049", "url": "https://ta.wikipedia.org/wiki?curid=173049", "title": "நகர்களிடை காட்சிப் போட்டி", "text": "நகர்களிடை காட்சிப் போட்டி\n\nநகர்களிடை காட்சிப் போட்டி அல்லது இன்டர்-சிட்டீஸ் ஃபேர்ஸ் கோப்பை (\"Inter-Cities Fairs Cup\") என்பது 1955 முதல் 1971 ஆடப்பட்ட ஐரோப்பிய கால்பந்துப் போட்டியாகும். பன்னாட்டு வணிகப் பொருட்காட்சிகளை பிரபலப்படுத்தும் பொருட்டு இப்போட்டிகள் நடத்தப்பட்டன. இப்போட்டி தொடங்கும் காலத்துக்கு முன்னர், வணிக பொருட்காட்சிகளை நடத்தும் நகரங்களுக்கிடையே நட்புமுறை போட்டிகள் நடத்தும் வழக்கம் இருந்தது; அதிலிருந்தே இப்போட்டியாக பரிணமித்தது. ஆரம்ப காலகட்டத்தில் வணிக பொருட்காட்சிகள் நடத்தும் நகரங்களிலிருக்கும் அணிகள் இதில் எவ்வித நிபந்தனையுமின்றி கலந்துகொள்ளலாம் என்றிருந்தது, அதாவது அவர்கள் அந்நாட்டின் கால்பந்துக் கூட்டிணைவில்/லீகில் எவ்விடத்தில் தகுதிபெற்றார்கள் என்பது முக்கியமில்லாமலிருந்தது. மேலும் ஒரு நகரத்திலிருந்து ஒரு அணியே பங்குபெற வேண்டும் என்ற விதியும் இருந்தது. 1968-க்குப் பிறகு, கூட்டிணைவில் தகுதிபெறும் நிலையைப் பொறுத்தே இப்போட்டிக்குத் தகுதிபெறலாம் என்ற விதி கொண்டுவரப்பட்டது. 1971-ஆம் ஆண்டில் யூஈஎஃப்ஏ-வின் சார்புநிலைக்கு வந்தது; அதன்பின்னர், அது யூஈஎஃப்ஏ கோப்பையுடன் இணைக்கப்பட்டது.\n\n\"நகர்களிடை காட்சிப் போட்டி\"யானது யூஈஎஃப்ஏ கோப்பைக்கு முன்னோடியாக இருந்தாலும் அது யூஈஎஃப்ஏ-வினால் நடத்தப்படவில்லை. ஆதலால், இப்போட்டியில் ஓர் அணியின் செயல்பாடு அவற்றின் ஐரோப்பிய அளவிலான போட்டிகளில் செயல்பாடாக அங்கீகரிக்கப்படாது.\n\n==உசாத்துணைகள்=\n"}
{"id": "173051", "url": "https://ta.wikipedia.org/wiki?curid=173051", "title": "எமிரேட்சு விளையாட்டரங்கம்", "text": "எமிரேட்சு விளையாட்டரங்கம்\n\nஆஷ்பர்டன் குரூவ் (Ashburton Grove), விளம்பர ஆதரவின் காரணமாக எமிரேட்சு விளையாட்டரங்கம் (Emirates Stadium) என்று அறியப்படுவது, வடக்கு இலண்டனில் உள்ள கால்பந்து மைதானமாகும். இது பிரீமியர் லீக் அணியான ஆர்சனல் கால்பந்துக் கழகத்தின் விளையாட்டரங்கம் ஆகும். 60,000-க்கும் சற்றே அதிகமான கொள்ளளவு உடைய இம்மைதானம் 2006 ஆண்டு திறக்கப்பட்டு, ஆர்சனல் கால்பந்துக் கழகத்தால் பயன்படுத்தப்பட்டு வருகிறது. இங்கிலாந்தில் வெம்பிளி மற்றும் ஓல்டு டிராஃபோர்டு மைதானங்களுங்குப் பிறகு இதுவே அதிக கொள்ளளவு கொண்டதாகும். 2004-இல் கட்ட ஆரம்பிக்கப்பட்ட இம்மைதானத்துக்கான நிதி கிடைப்பது சிரமமாகவிருந்தது. அக்டோபர் 2004-இல் எமிரேட்சு ஏர்லைன்சு நிதியாதரவு தருவதாக செய்தி வெளியிடப்பட்டது. £390 செலவில் 2006-ஆம் ஆண்டு மைதானம் கட்டி முடிக்கப்பட்டது. ஆர்சனல் அணியின் போட்டிகள் தவிர்த்து, பிரேசில் தேசிய கால்பந்து அணியின் ஐரோப்பிய போட்டிகள் அனைத்தும் இங்குதான் விளையாடப்பட்டு வருகின்றன.\n\n"}
{"id": "173060", "url": "https://ta.wikipedia.org/wiki?curid=173060", "title": "ஈரீ ஏரி", "text": "ஈரீ ஏரி\n\nஈரீ ஏரி (\"Lake Erie\") என்பது வட அமெரிக்காவின் ஐந்து பேரேரிகளுள் ஒன்றாகும். இது மேற்பரப்பின் அடிப்படையில் ஐந்து பேரேரிகளுள் நான்காவது பெரிய ஏரியாகும். இந்த ஏரி ஆழம் மற்றும் கொள்ளளவின் அடிப்படையில் ஐந்து பேரேரிகளுள் மிகச்சிறியதாகும். இந்த ஏரி உலக அளவில் பத்தாவது பெரிய ஏரியாகும்.\n\n"}
{"id": "173061", "url": "https://ta.wikipedia.org/wiki?curid=173061", "title": "அக்கார்டியன்", "text": "அக்கார்டியன்\n\nஅக்கார்டியன் (ஆங்கிலம்:Accordion) என்பது கையில் எடுத்துச்செல்லதக்க காற்றிசைக்கருவியாகும். இதிலுள்ள காத்தூதிகளை கையால் இயக்கினால், காற்று உள்ளிருக்கும் மாழைத்தகடுகளை அதிர்வடையச் செய்து ஒலி எழுப்பும். உச்சசாயி (higher pitch) ஒலிகளை எழுப்பும் தகடுகளை வலக்கை இயக்குகிறது. இடக்கை, காற்றூதியையும்(bellows), தாழ்சாயி ஒலிகளை எழுப்பும் பொத்தானைகளையும் இயக்குகிறது.\n\nSection::::தோற்றம்.\nஇதை அமெரிக்கவழி மூதாதையரைக் கொண்ட, வியன்னாவைச் சேர்ந்த \"டாமியன் (Cyrill Demian (1772–1847) )\" 1829-இல், இதற்கு காப்புரிமையை மே 23 நாளில் பெற்றுள்ளதாகக் கூறப்படுகிறது. 1822 ஆம் ஆண்டு பெர்லினைச் சார்ந்த கிரிசுட்டியன்(Christian Friedrich Ludwig Buschmann) இக்கருவியின் அடிப்படை அமைவுகளை அமைத்ததாகக் கருதப்படுகிறார். இருப்பினும், மற்றொமொரு இதையொத்த இசைக்கருவியொன்று அண்மையில் கண்டுபிடிக்கப்பட்டுள்ளது.\n\n"}
{"id": "173065", "url": "https://ta.wikipedia.org/wiki?curid=173065", "title": "இந்தியாவில் வெறுப்புப் பேச்சு சட்டங்கள்", "text": "இந்தியாவில் வெறுப்புப் பேச்சு சட்டங்கள்\n\nஇந்திய அரசமைப்பில் மக்களிடையே வெறுப்புப் பேச்சுகளால் ஏற்படும் சிக்கல்களைத் தீர்க்க வெறுப்புப் பேச்சு சட்டங்கள் உள்ளன. இதன்படி ஒரு குடிமகனை அவரின் இனம், மொழி, பண்பாடு, வாழும் பகுதி, சமூகம் போன்ற ஏதோ ஒரு காரணத்திற்காகத் திட்டுபவர் தண்டிக்கப்படுவார். குறிப்பாக, சமய நம்பிக்கைப் பற்றி கேலி பேசி புண்படுத்துவோர் கடுமையாக தண்டிக்க்கப்படுவர்,\n\nSection::::அரசமைப்புச் சட்டம்.\nஇந்திய அரசமைப்புச் சட்டம் இந்திய ஒன்றியத்திற்கு அடையாளமாக எந்த ஒரு தனி மதத்தையும் குறிப்பிடவில்லை. பகுதி 25 (1) இன் படி \"அனைத்து குடிமக்களும் சமமான உரிமைகள் அளிக்கப்பட்டு அவர்களின் சமய நம்பிக்கையை கொண்டிருக்கவும் பரப்பவும் உரிமை அளிக்கப்படுகிறார். பகுதி 19 (Article 19) அனைத்து குடிமகன்களுக்கும் பேச்சு உரிமையை வழங்குவதுடன், பொது நாகரிகம், நீதி கருதி சில இடங்களில் வரைமுறை அளித்துள்ளது.\n"}
{"id": "173069", "url": "https://ta.wikipedia.org/wiki?curid=173069", "title": "தாமரைக்கண்ணன்", "text": "தாமரைக்கண்ணன்\n\nதாமரைக்கண்ணன் (\"Thamarai Kannan\") என அறியப்படும் வீ. இராசமாணிக்கம் (சூலை 1, 1934 - சனவரி 19, 2011) ஒரு தமிழக எழுத்தாளர், கல்வெட்டு ஆராய்ச்சியாளர், நூல் மதிப்புரையாளர், பட்டிமன்ற பேச்சாளர் மற்றும் நல்லாசிரியர் விருது பெற்ற ஆசிரியரும் ஆவார்.இவர் எழில், அன்பெழிலன், கண்ணன், யாரோ, அம்சா, ஜனநாதன், பாஞ்சாலி மகன், அச்சிறுக்கத்தார், அகரத்தான் போன்ற புனைப் பெயர்களிலும் எழுதி வந்தார்.\n\nSection::::வாழ்க்கைச் சுருக்கம்.\nதமிழ்நாடு, விழுப்புரம் மாவட்டம், திண்டிவனம் வட்டத்தில் உள்ள ஆட்சிப்பாக்கம் எனும் சிற்றூரில் வீராச்சாமி மற்றும் பாஞ்சாலி ஆகியோருக்குப் பிறந்தார். தந்தை ஆசிரியராகப் பணிபுரிந்தவர். தாமரைக்கண்ணன் உயர்நிலைப்பள்ளிக்கல்வியை சென்னையிலும் ஆசிரியர் பயிற்சிக்கல்வியைத் திருவள்ளூரிலும் பயின்றார். 1980 இல் சென்னைப் பல்கலைக்கழகத்திலும், 1983 இல் அண்ணாமலைப் பல்கலைக்கழகத்திலும் இளங்கலைப் பட்டங்கள் பெற்றார்., 1984 இல் சென்னைப் பல்கலைக்கழகத்தில் முதுகலை (தமிழ்) தேர்வும், 1990 இல் அண்ணாமலைப் பல்கலைக்கழகத்தில் எம்.எட். தேர்வுகள் எழுதி பட்டங்கள் பெற்றார். மேலும் பாண்டிச்சேரிப் பல்கலைக்கழகத்தில் முனைவர் பட்டம் பெற்றார். 1965 முதல் 1991 வரை ஆசிரியராகப் பணிபுரிந்து ஓய்வு பெற்றார்.\n\nSection::::எழுத்துப்பணி.\nசிறுகதை, நாவல், நாடகம், வரலாறு, கல்வெட்டு ஆய்வு, குழந்தை இலக்கியம் உள்ளிட்ட பல்வேறு தலைப்புகளில் 52 நூல்கள் எழுதியுள்ளார்.\n\nSection::::நூல் பட்டியல்.\nஇவர் எழுதிய நூல்களில் சில\n\n\n\n"}
{"id": "173079", "url": "https://ta.wikipedia.org/wiki?curid=173079", "title": "காசுமீர் பல்கலைக்கழகம்", "text": "காசுமீர் பல்கலைக்கழகம்\n\nகாசுமீர் பல்கலைக்கழகம் (University of Kashmir) இந்திய மாநிலம் சம்மு காசுமீரின் தலைநகரம் சிறிநகரில் தால் ஏரியின் மேற்குக் கரையில் அமைந்துள்ள ஓர் பல்கலைக்கழகம் ஆகும்.\n"}
{"id": "173098", "url": "https://ta.wikipedia.org/wiki?curid=173098", "title": "புட்டுத் தோப்பு, மதுரை", "text": "புட்டுத் தோப்பு, மதுரை\n\nபுட்டுத் தோப்பு இந்தியா நாட்டின் தமிழ்நாடு மாநிலத்தில் மதுரை மாவட்டத்தில் உள்ள ஆரப்பாளையத்திற்கு மேற்கில் வைகை ஆற்றின் கரையில் உள்ளது. திருவிளையாடல் புராணத்தில் உள்ள சிவபெருமானின் திருவிளையாடல்களில் ஒன்றான \"புட்டுக்கு மண் சுமந்த திருவிளையாடல்\" விழா நடத்துவதற்காக, இந்த மண்டபம் 16 ஆம் நூற்றாண்டில் மதுரையை அரசாண்ட நாயக்கர்களின் ஆட்சி காலத்தில் கட்டப்பட்ட மண்டபம் ஆகும். இந்த மண்டபம் வைகைக் கரை ஓரம் அமைந்துள்ளது. ஒவ்வொரு ஆண்டும் புட்டுக்கு மண் சுமந்த திருவிளையாடல் விழா இங்கு நடைபெறுகிறது.\n\n"}
{"id": "173103", "url": "https://ta.wikipedia.org/wiki?curid=173103", "title": "மலேசிய இஸ்லாமிய கட்சி", "text": "மலேசிய இஸ்லாமிய கட்சி\n\nமலேசிய இஸ்லாமிய கட்சி (பாஸ்) (மலாய்: \"Parti Islam Se-Malaysia\") (ஜாவி: ڤرتي اسلام س-مليسيا) என்பது மலேசியாவில் உள்ள ஓர் அரசியல் எதிர்க் கட்சியாகும். பொதுவாக, இதனைப் பாஸ் கட்சி என்று அழைப்பார்கள். இது இஸ்லாமிய சமயம் சார்ந்த கட்சியாகும். இந்தக் கட்சியின் தலைவராக டத்தோ ஸ்ரீ அப்துல் ஹாடி அவாங் இருக்கிறார். இஸ்லாமியச் சட்டவிதிகளைச் சார்ந்த ஒரு நாடாக மலேசியாவை மாற்றி அமைக்க வேண்டும் என்பதே இக்கட்சியின் தலையாயக் கோட்பாடு ஆகும். \n\nசமய அடிப்படையில் ஆளும் பாரிசான் நேசனல் கூட்டணியை எதிர்க்கும் ஆற்றல் மிக்க கட்சியாகவும் இந்த மலேசிய இஸ்லாமிய கட்சி விளங்கி வருகிறது. தீபகற்ப மலேசியாவின் வட பகுதியில் இருக்கும் பழைமைவாத மாநிலங்களான கிளாந்தான், திரங்கானு ஆகியவற்றின் வலுவான ஆதரவுகளை இந்தக் கட்சி பெற்றுள்ளது. மலாயா சுதந்திரம் அடைந்த பிறகு, மலேசிய மக்களின் பேரதரவைப் பெற்று விளங்கிய பாரிசான் நேசனல் கூட்டணியை எதிர்த்துப் போட்டியிட்டு வெற்றி பெற்ற முதல் அரசியல் கட்சியும் இதுவே ஆகும். \n\n2008ஆம் ஆண்டில் மலேசியப் பொதுத் தேர்தல் நடைபெற்றது. அந்தத் தேர்தலுக்குப் பின், பி.கே.ஆர் என்று அழைக்கப்படும் மக்கள் நீதிக் கட்சி, ஜனநாயக செயல் கட்சிகளுடன் கூட்டுச் சேர்ந்து பாக்காத்தான் ராக்யாட் எனும் ஓர் அரசியல் எதிர் அணியை உருவாக்கியது. இப்போது மலேசியாவின் கிளாந்தான், திரங்கானு, சிலாங்கூர், பினாங்கு ஆகிய மாநிலங்களை பாக்காத்தான் ராக்யாட் தன் கட்டுப்பாட்டில் வைத்து இருக்கிறது. \n\nSection::::மாற்று முன்னணி.\nபுதிதாகத் தோன்றிய இந்த மக்கள் நீதிக் கட்சி, ஏற்கனவே செயல்பட்டு வந்த ஜனநாயக செயல் கட்சி, ஆகியவற்றுடனும் இணைந்து மாற்று முன்னணி (மலாய்: \"Barisan Alternatif\") எனும் ஓர் எதிர் அரசியல் அணியை, மலேசிய இஸ்லாமிய கட்சி உருவாக்கியது. 1999 ஆம் ஆண்டில் மலேசியப் பொதுத் தேர்தல் நடைபெற்றது. அதில் மலேசிய இஸ்லாமிய கட்சி திரங்கானு மாநிலத்தை, ஆளும் பாரிசான் நேசனல் கூட்டணியிடம் இருந்து கைபற்றியது.\n\nSection::::அண்மைய நிகழ்வுகள்.\nகடந்த காலங்களில், மலேசிய இஸ்லாமிய கட்சி மலாய்க்காரர்களையும், முஸ்லீம் ஆதரவாளர்களையும் இலக்குகளாக் கொண்டு செயல்பட்டு வந்தது. ஆனால், அண்மைய காலங்களில், குறிப்பாக 2004ஆம் ஆண்டு பொதுத் தேர்தலுக்குப் பின்னர், அதன் அணுகுமுறையில் மாற்றங்கள் ஏற்பட்டு வருகின்றன. உறுத்தல்கள் இல்லாத மிதமான போக்கை முஸ்லீம் அல்லாதவர்களிடம் காட்டி வருகிறது. \n\nமலேசியாவை ஓர் இஸ்லாமிய நாடாக மாற்றுவதையே ஓர் இலட்சியமாகக் கொண்டிருந்த மலேசிய இஸ்லாமிய கட்சி, அண்மைய காலங்களில் அதைப் பற்றி பேசுவதையும் குறைத்துக் கொண்டது. 2008 பொதுத் தேர்தலில் முஸ்லீம் அல்லாத ஒருவரையும் மலேசிய இஸ்லாமிய கட்சியின் சார்பில் போட்டியிட வைத்தது.\n\nSection::::நிக் அப்துல் அஜிஸ் நிக் மாட்.\nடத்தோ பென்தாரா செத்தியா நிக் அப்துல் அசிஸ் நிக் மாட் '(10 ஜனவரி 1931-12 2015 பிப்ரவரி) ஒரு முன்னாள் மலேசிய அரசியல்வாதி, முஸ்லீம் ஆண்மிக அறிஞர் ,மலேசிய கிளாந்தான் மாநில முதல்வர் மற்றும் மலேசிய இஸ்லாமிய கட்சி (பாஸ்) ஆன்மீக தலைவர் ஆவார். \"டோக் குரு\" நிக் அஜிஸ் அவரது பிரபலமான புனைப்பெயர் ஆகும். இவர் தமிழ், அரபு, உருது மொழியில் சரளமாக உரையாட வல்லவர். இவர் மலேசிய தமிழர்கள் மத்தியில் மிக பிரபலம் ஆன அரசியல்வாதி ஆவார்.நிக் அஜிஸ் அவர்கள் 12 பிப்ரவரி 2015 இரவு 9:40 மணிக்கு புலாவ் மலாக்காவில் உள்ள அவரது இல்லத்தில் காலமானார். \n\nSection::::குமதா ராமன்.\nகுமதா ராமன் எனும் ஒரு தமிழ்ப் பெண்ணைத் தன் கட்சியின் சார்பில் போட்டியிட வைத்து சாதனை படைத்தது. குமதா ராமன் ஒரு வழக்குரைஞர் ஆவார். ஜொகூர் மாநிலத்தில் உள்ள உலு திராம் சட்டமன்றத் தொகுதியில் போட்டியிட்டார். \n"}
{"id": "173107", "url": "https://ta.wikipedia.org/wiki?curid=173107", "title": "செம்மண் கோலம்", "text": "செம்மண் கோலம்\n\nசெம்மண் கோலம் என்பது செம்மண்ணைப் பயன்படுத்தி இடப்படும் கோலம் ஆகும். கோலமாவினால் அடிப்படை உருவத்தை உருவாக்கிய பின், செம்மண்ணைக்கொண்டு தேவைப்படும் இடங்களில் செம்மண் நிரப்பப்படுகிறது.\n\nSection::::செம்மண் உருவாக்கம்.\nசெம்மண் சேகரிக்கப்பட்டு, சலிக்கப்பட்டு, சிறு கற்கள் நீக்கப்பட்டு மாவு நிலையில் உள்ள செம்மண் பொடியால் இவ்வகைக் கோலமிடப்படுகிறது.\n"}
{"id": "173111", "url": "https://ta.wikipedia.org/wiki?curid=173111", "title": "ஒசே மார்த்தி", "text": "ஒசே மார்த்தி\n\nஒசே யூலியன் மார்த்தி பெராசு (\"ஹோசே ஜூலியன் மார்த்தி பெராஸ்\", எசுப்பானியம்: José Julián Martí Pérez, சனவரி 28, 1853 – மே 19, 1895) கியூபாவின் தேசிய நாயகன் மற்றும் நன்கறியப்பட்ட இலத்தின் அமெரிக்க இலக்கியவாதி ஆவார். கவி, கட்டுரையாளர், ஊடகவியளாலர், புரட்சிகர சிந்தனையாளர், மொழிபெயர்ப்பாளர், பேராசிரியர், பதிப்பாளர், அரசியல் தத்துவங்கள் உருவாக்குனர் போன்ற பன்முக தன்மைகளையும் கொண்டவர். 19ம் நூற்றாண்டில் கியூபாவில் ஏற்பட்ட எசுப்பானியத்திற்கு எதிரான விடுதலைப் போரில் முக்கிய இடத்தை வகித்தார். தனது எழுத்துக்கள் மற்றும் அரசியல் நடவடிக்கைகளின் மூலம் கியூப விடுதலை மட்டுமின்றி ஒட்டு மொத்த இலத்தின் அமெரிக்கர்களின் அறிவுசார் தேடலுக்கான விழிப்புணர்ச்சியையும் மேம்படுத்த முயன்றார்.\n\nSection::::வாழ்க்கை வரலாறு.\nSection::::பிறப்பு.\nஒசே மார்த்தி 1853ம் ஆண்டு சனவரி 28ம் நாள் கியூபாவில் உள்ள அவானாவில் பிறந்தார். இவரது தந்தை மரியானோ மார்த்தி நவரோ. தாய் லியோனோர் பெரேசு கபரேரா. ஏழு தமைக்கைகளுக்கு பிறகு எட்டவதாக பிறந்தவர். இவருக்கு நான்கு வயதாக இருக்கும் பொழுது, இவரது குடும்பம் எசுப்பானியத்திற்கு குடிபெயந்தது. இருப்பினும் இரண்டே வருடங்களில் மீண்டும் அவானாவுக்கே திரும்பியது.\n\nSection::::இளமை.\n1856ல் அவானவில் இருந்த ஒரு தொடக்கப் பள்ளியில் மார்த்தி சேர்க்கப்பட்டர். இளவயதில் இவருக்கு ஓவியங்களின் மீது இருந்த ஆர்வத்தின் காரனமாக, ஒரு ஓவியப் பள்ளியில் சேர்ந்து ஓவியம் மற்றும் சிற்பக்கலையையும் பயிற்றுவிக்கப் பட்டார். இருப்பினும் ஓவியத்தை விட கவிதை மற்றும் கட்டுரையாக்கமே இவருக்கு கைவரப்பட்டது. இந்த காலகட்டத்தில் இவரின் படைப்புகளில் சில \"எல் ஆல்பம்\" என்ற நாளிதழில் வெளிவந்தன.\n\n1869ம் ஆண்டு கியூபாவில் பத்தாண்டுப் போர் என அழைக்கப்படும், எசுப்பானிய மேலாதிக்கத்துக்கு எதிரான கிழர்ச்சி ஆரம்பமானது. இளமை முதலே எசுப்பானியத்தின் ஆதிக்கத்துக்கும், அது ஆதரித்த அடிமை முறைக்கும் எதிரான மனப்போக்கு கொண்ட மார்த்தி, இந்த கிழர்ச்சியில் தன்னையும் ஈடுபடுத்திக் கொண்டார். 16 வயதே ஆன மார்த்தின் கவிதைகளும், புரட்சிக் கட்டுரைகளும் கிழர்ச்சியாளர்களின் மத்தியில் மிகுந்த அபிமானத்தைப் பெற்றன. இவர் தனது நண்பர் பெர்மென் என்பவருடன் இனைந்து எசுப்பானிய இரானுவத்தில் சேர்ந்த மற்றொரு நண்பனுக்கு எழுதிய கடிதம் அரசாங்கத்தின் கைகளில் கிடைத்தது. இதைத் தொடர்ந்து தேசத்துரோக குற்றம் சாட்டப்பட்ட மார்த்திக்கு, ஆறு வருடங்கள் சிறைதண்டனை விதிக்கப்படது. மார்த்தின் வயது மற்றும் அவரின் உடல்நிலையை கருத்தில் கொண்டு அவருக்கு வழங்கப்பட்ட தண்டனையை குறைக்க வேண்டும் என அவரின் பெற்றோர்கள் போராடியதை தொடர்ந்து, சிறைதண்டனை விலக்கிக் கொள்ளப்பட்டு எசுப்பானியத்துக்கு நாடு கடத்தப்பட்டார். மேழும் அங்கேயே தன் கல்வியை தொடரவும் அனுமதிக்கப் பட்டார்.\nSection::::ஏசுப்பானிய வாழ்க்கை.\nநாடு கடத்தைப் பட்ட மார்த்தி, எசுப்பானிய தலைநகரமான மாட்ரிட் மற்றும் சார்கோசா நகரங்களில் உள்ள அரசுப் பல்கலைக்கழகங்களில் சட்டம் மற்றும் கலை பயின்றார். அங்கும் தந்து எழுத்துப் பனியை தொடர்ந்தவர், கியூபாவில் நடந்து வரும் அரச பயங்கரவாதத்தை பற்றி எசுப்பானிய மக்களுக்கும் மாணவர்களுக்கும் எடுத்துரைத்தார். இவர் அங்கிருந்தபடியே எழுதிய பல கட்டுரைகள், மாட்ரிட், நியூ யோர்க் மற்றும் கியூபாவில் இருந்து வெளிவரும் சில நாளிதல்கழில் தொடர்ந்து அச்சேரின. 1874ல் தனது படிப்பை முடித்த மார்த்தி, அதே ஆண்டு தனது நன்பர் பெர்மனுடன் பாரிசுக்கு பயனமானார். இறுதியில் 1875ல் அப்போது மெக்சிகோவில் தங்கி இருந்த தனது குடும்பத்துடன் இனைந்தார்.\n\nSection::::மெக்சிகோ மற்றும் குவாத்தமாலா.\nமெக்சிகோவிற்கு வந்த மார்த்தி கியூப விடுதலையை மட்டும் அன்றி அந்நாட்டின் குடிமக்களுக்கு இருந்த உள்ளூர் பிரட்சனைகளை பற்றியும் எழுத ஆரம்பித்தார். கூடவே தனது கவிதை, மொழிபெயர்ப்பு ஆகியவற்றோடு நாடகங்களையும் எழுத ஆரம்பித்தார். amor con amor se paga (\"காதலோடு காதலைத் திருப்பிக் கொடு\") எண்ற இவரது நாடகம் மெக்சிகோவின் முன்னனி நாடகக் குழுவால் தயாரிக்கப்பட்டு புகழ் பெற்றது. மெக்சிகோ வந்த ஒரே வருடத்திலேயே, மார்த்தி \"கொரிசித்தா” எனப்படும் மெக்சிகோ எழுத்தாளர்கள் மற்றும் கலைகர்களுக்கான சங்கத்தில் உறுப்பினராக சேர்த்துக் கொள்ளப்பட்டார். இந்த சங்கத்திலேயே இவர் தனது எதிர்கால மனைவியான சயாசு பசானை சந்தித்தார்.\n\n1877ல் தனது அடையாளத்தை மறைத்துக் கொண்டு, வேறு பெயரில் கியூபா சென்ற மார்த்தி, ஒரு மாதத்திற்கும் குறைவான நாட்களே அங்கு தங்கினார். பிறகு மெக்சிகோ வழியாக குவாத்தமாலா சென்ற மார்த்திக்கு அங்கு பேராசிரியர் பணி கிடைத்தது. சான் கார்லசு பல்கலைக்கழகத்தின் பிரென்ச்சு, ஆங்கிலம், இடாய்ச்சு மற்றும் இத்தாலிய இலக்கியம், வரலாறு, மற்றும் தத்துவம் ஆகிய துறைகளின் தலைவராக நியமிக்கப்பட்டார். இடையில் ஒரு முறை மெக்சிகோ சென்று திரும்பிய மார்த்தி, 1878ல் தனது தாயகமான கியூபாவிரற்கு வந்து சேர்ந்தார். தொடர்ந்து தனது காதலியான சயாசு பாசனை மணந்தார். அதே ஆண்டு அக்டோபர் மாதத்தில் மார்த்தி வின்னப்பித்த வழக்கறிங்கறாக பயிர்ச்சி பெறுவதர்க்கான வின்னப்பத்தை எசுப்பானிய அரசு நிராகரித்தது. எனவே பேராசிரியராக தனது வாழ்க்கயை தொடர்ந்தார்.\n\nSection::::நியூ யோர்க்.\nஇதன் பிறகு நியூ யோர்க் நகருக்கு சென்ற மார்த்தி, அங்கு கலிசாட்டோ கார்சியா எனப்படும் கியூப புரட்சியாளரின், புரட்சிக் குழுவில் இனைந்தார். எசுப்பானிய அரசினால் நாடு கடத்தப் பட்ட கியூபர்களால் நடத்தப்பட்ட இந்த குழு, நியூ யோர்க் நகரத்தை அடிப்படையாக கொண்டு கியூப விடுதலை போரை முன்னெடுத்தது. அடிப்படையில் இந்த குழுவில் இருந்த புரட்சியாளர்களுக்கும், மார்த்திக்கும் இடையே சில கருத்து வேறுபாடுகள் இருந்தன. குறிப்பாக பத்தாண்டு போரில் ஈடுபட்ட கியூப விடுதலைக் குழுவின் தளபதிகளான மேக்சிமோ கோமாசு மற்றும் அன்டோனியோ மாக்கோ கிராசல்சு ஆகியோர் 1884ல் முன்னெடுத்த படையெடுப்புக்கு மார்த்தி தனது கடுமையான கண்டனங்களை தெரிவித்தார். பொறுமையும் திட்டமிடலும், கியூப விடுதலைக்கு மிக முக்கிய தேவைகள் என வாதிட்ட அவர், இந்த படையெடுப்பு அவசரகதியில் திட்டமிடப்பட்டது என கருத்து தெரிவித்தார்.\n\nதொடர்ந்து அமெரிக்காவின் பல பகுதிகளுக்கும் சென்ற மார்த்தி, அங்கிருந்த கியூப குடிகளிடம், தமது நாட்டின் விடுதலையின் தேவையைப் பற்றி உரையாற்றினார். மத்திய அமெரிக்கா, மேற்கு இந்தியத் தீவுகள் என பல இடங்களுக்கும் நீண்ட இந்த பயணத்தில் திரட்டப் பட்ட நிதி, கியூப புரட்சிக் குழுவின் தேவைகளுக்கு பெரிதும் பயன்பட்டது. அதே நேரத்தில் 1894ல் இவர் பாட்ரியா நாளிதழில் எழுதிய \"எ கியூபா\" என்ற கட்டுரை அமெரிக்க மற்றும் எசுப்பானிய அரசுகளுக்கு இடையே இருந்த ரகசிய உறவை அம்பலப்படுத்தியது. அதே ஆண்டு ஆகசுடு மாதம் எசுப்பானிய அரசுக்கு எதிரான ஆயுதம் தாங்கிய குழு ஒன்றை தயார் செய்யும் வேலைகளை மார்த்தி தொடங்கினார்.\n\nSection::::கியூப புரட்சி.\n1895ல் சனவரியில் மார்த்தியால் முன்னெடுக்கப்பட்ட கியூப ஊடுறுவளில் சிறிது தடை ஏற்பட்டது. புரட்சிப் படைக்கு தேவையான ஆயுதங்களை கொண்டு சென்ற மூன்று நீராவிக் கப்பல்கள், வட அமெரிக்க அதிகாரிகளால் பரிமுதல் செய்யப்பட்டதை அடுத்து, மார்த்தி தனது படையெடுப்பை கைவிட நேர்ந்தது. இதைத் தொடர்ந்து, அப்போது டொமினிகன் குடியரசில் தங்கி இருந்த முன்னாள் கியூப புரட்சிப் படையின் தளபதியான மேக்சிமோ கோமாசை சந்தித்த மார்த்தி, தனது படையெடுப்பை பற்றி விழக்கியதோடு, அதில் கலந்து கொள்ளவும் அழைப்பு விடுத்தார்.\n\nமார்த்தியின் அழைப்பை ஏற்ற கோமாசோடு அவரின் படையனி, 1895ம் ஆண்டு ஏப்ரல் முதல் தேதியில் மவுன்டே கிரிசுடி நரில் இருந்து புறப்பட்டது. அதே மாதம் பதினொன்றாம் திகதி கியூபாவின் மைசி கபேயை அடைந்த படை, அங்கிருந்த உள்ளூர் புரட்சிப் படையுன் கூட்டு சேர்ந்து கொண்டது.\n\nSection::::மரணம்.\nமார்த்தின் கூட்டுப் படை எசுப்பானிய படையுடன் ஒப்பிடும் போது மிகவும் சிறியதாக இருந்தது. மேலும் தாக்குதல்களை திட்டமிடுவதிலும், அதை செயல்படுத்துவதிலும் இந்த படையனி சில நடைமுறை சிக்கல்களை சந்தித்தது. இறுதியில் மே 19, தசு ரியோசு நகரத்தில் நடந்த தாக்குதல்களில் எசுப்பானிய படைகளால் மார்த்தி கொல்லப்பட்டார். முன்னதாக எசுப்பானிய படைகளுடன் சண்டையிட்டுக் கொண்டிருந்த தளபதி கோமாசு, மார்த்தியின் படைகளை தன்னுடைய படைக்கு பின்புறக் காவலனியாக செயல்படுமாரு கேட்டுக்கொண்டார். ஆனால் பெரும் எண்ணிக்கையிலான எசுப்பானிய படைகளினால் திசை மாறிய மார்த்தி, எதிரிகளின் எல்கைக்குள் சென்றதே அவரின் மரணத்திற்குக் காரணமானது.\n\nSection::::அங்கீகாரம்.\nமார்த்தி, தனது கியூப விடுதலைக்கான முயற்சிகளுக்காக இன்றளவும் ஒரு தேசிய நாயகனாக கியூபாவில் கொண்டாடப் படுகின்றார். மேலும் இலத்தீன் அமெரிக்க நாடுகள் அனைத்தின் விடுதலைப் போரிலும் அவரின் பங்கு இருந்தது. கியூபாவின் முன்னாள் அதிபரான பிடல் காசுட்ரோ மார்த்தியை தனது அரசியல் தந்தை என குறிப்பிடுகிறார். மார்த்தியின் காலம் தொட்டு கியூபாவில் நடந்து வந்த அனனைத்து புரட்சி மட்டும் போராட்டங்களில் இவரது கருத்துக்கள் முன்வைக்கப்படுகின்றன.\n\nஐக்கிய நாடுகள் கல்வி, அறிவியல், பண்பாட்டு நிறுவனம், ஒவ்வொரு இரண்டு ஆண்டுகளுக்கு ஒருமுறை மார்த்தியின் பெயரால் விருதுகளை வழங்குகின்றது.\n\n"}
{"id": "173112", "url": "https://ta.wikipedia.org/wiki?curid=173112", "title": "காண்டீபம்", "text": "காண்டீபம்\n\nகாண்டீபம் (சர்வதேச சமசுகிருத ரோமனாக்க அரிச்சுவடி: Gāṇḍīva; ) என்பது மகாபாரதத்தில் அருச்சுனனின் ஆயுதமான வில்லைக் குறிக்கும். இது பிரம்மனால் உருவாக்கப்பட்டு அவர் ஆயிரம் ஆண்டுகள் இதனை வைத்திருந்தார். பின்னர் பிரஜாபதி ஐநூற்று மூன்று ஆண்டுகளும், இந்திரன் ஐநூற்று எண்பது ஆண்டுகளும் வைத்திருந்தனர். அதன் பின்னர் வருணன் நூறு ஆண்டுகள் வைத்திருந்தார். காந்தவ காட்டை அழிப்பதற்காக அக்னி தேவனின் வேண்டுகோளின் படி, வருணன் இக்காண்டீபத்தை அர்ச்சுனனுக்கு வழங்கினார். காண்டீபம் சொர்க்கத்தில் உள்ள காண்டீ என்ற மரத்தின் மூலம் உருவாக்கப்பட்டது.\n\nஇந்த வில்லை கந்தர்வர்களும், தேவர்களும் வழிபட்டனர். காண்டீபத்தில் எய்யப்படும் அம்பு இடிமுழக்கத்தை ஏற்படுத்தும். இதைக் கொண்டே ஜயத்திரதன் தலையை கொய்தும், கர்ணனைக் கொன்றும், பீஷ்மரை காயப்படுத்தியும் வென்றான் அருச்சுனன்.\n"}
{"id": "173117", "url": "https://ta.wikipedia.org/wiki?curid=173117", "title": "சில்லூர் இரகுமான்", "text": "சில்லூர் இரகுமான்\n\nமுகமது ஜில்லூர் ரஹ்மான் (\"Mohammed Zillur Rahman\", ) (9 மார்ச்சு 1929 – 20 மார்ச்சு 2013) வங்காள தேசத்தின் 19வது குடியரசுத் தலைவராக 2009 முதல் 2013 வரை பதவியில் இருந்தவர். அவாமி லீக் கட்சியின் தலைமைக் குழுவின் உறுப்பினராகவும் இருந்தார். 2009ஆம் ஆண்டில் இரகுமான் வங்காளதேச குடியரசுத் தலைவர் தேர்தலில் எதிர்ப்பாளர் யாருமின்றி தேர்ந்தெடுக்கப்பட்டார். அவரது அவாமி லீக் கட்சி முன்னதாக 2008 பொதுத்தேர்தல்களில் மிகப் பெரும்பான்மையான இடங்களில் வென்றது. வங்காளதேசத்தில் சேக் முஜிபுர் ரகுமான், ஜியாயுர் இரகுமானை அடுத்து பதவியில் இருந்தபோதே இறந்த மூன்றாவது குடியரசுத் தலைவர் ஆவார்.\n\nSection::::இளமையும் கல்வியும்.\nஜில்லூர் ரகுமான் கிசோர்கஞ்ச் மாவட்டத்தில் உள்ள பைரப் உபவட்டத்தில் மார்ச்சு 9, 1929இல் பிறந்தார். இவரது தந்தை \"மெகர் அலி மியான்\" ஓர் வழக்கறிஞராகவும் உள்ளாட்சி அமைப்பான மாவட்ட வாரியத்தில் உறுப்பினராகவும் இருந்தார். 1945இல் பைரப் கே. பி. உயர்நிலைப்பள்ளியில் பள்ளிப் படிப்பை முடித்தார். 1947இல் இடைநிலைக் கலைப் பட்டமும் 1954இல் வரலாற்றில் முதுகலைப் பட்டமும் சட்டத்தில் பட்டப்படிப்பும் தாக்கா பல்கலைகழகத்தில் முடித்தார்.\nSection::::அரசியல் பணிவாழ்வு.\nரகுமான் 1952ஆம் ஆண்டு நடந்த மொழிப் போராட்டத்தில் பங்கேற்றார். பின்னர் அவாமி லீக் கட்சி சார்பில் 1970இல் நடந்த பாக்கித்தான் தேசியப் பொதுத்தேர்தல்களில் நாடாளுமன்ற உறுப்பினராகத் தேர்ந்தெடுக்கப்பட்டார். வங்காளதேச விடுதலைப் போரின் போது சேயக அரசில் பங்கேற்றார். போருக்குப் பின்னர் 1972ஆம் ஆண்டு அவாமி லீக்கின் பொதுச் செயலாளராக பணியாற்றினார். 1973இல் வங்காளதேச நாடாளுமன்றத்திற்கு தேர்ந்தெடுக்கப்பட்டார். சேக் முசிபுர் இரகுமானின் கொலைக்குப் பிறகு படைத்துறை ஆட்சியாளர்களால் கைது செய்யப்பட்டு நான்காண்டுகள் சிறையில் கழித்தார். 1996க்கும் 2001க்கும் இடையிலான அவாமி லீக் அரசில் அமைச்சராகப் பணியாற்றி உள்ளார்.\n\nரகுமான் பெப்ரவரி 12, 2009இல் வங்காளதேசத்தின் 19வது குடியரசுத் தலைவராக பதவி ஏற்றுக் கொண்டார். அவர் பதவியில் இருக்கும்போது 21 குற்றவாளிகளுக்கு மன்னிப்பு வழங்கியுள்ளார். இதற்கு எதிராக 1972ஆம் ஆண்டிலிருந்து 2008 வரையிலான காலகட்டத்தில் இவருக்கு முந்தைய குடியரசுத் தலைவர்கள் நான்கு பேருக்கே மன்னிப்பு வழங்கியுள்ளது குறிக்கத் தக்கது.\nSection::::தனி வாழ்வு.\nரகுமான் தம்முடைய கட்சியில் \"மகளிரணி செயலாளராக\" விளங்கிய ஐவி ரகுமானை திருமணம் செய்து கொண்டார். 2004ஆம் ஆண்டில் தாக்காவில் நடந்த கைக்குண்டுவீச்சு தாக்குதலில் ஐவி கொல்லப்பட்டார். இருவருக்கும் ஒரு மகனும் – நசுமல் அசன் பாப்போன் - இரு மகள்களும் - தானியா பக்த் மற்றும் தானிமா பக்த். பாப்போன் வங்காளதேச துடுப்பாட்ட வாரியத்தின் தலைவராகவும் நாடாளுமன்ற உறுப்பினராகவும் உள்ளார்; \"பெக்சிம்கோ பார்மா\" என்ற நிறுவனத்தின் மேலாண் இயக்குநராகவும் பணியாற்றுகிறார்.\nSection::::நோயும் இறப்பும்.\nமார்ச்சு 10, 2013 அன்று தமது நாட்டிலிருந்து நெருக்கடியான நுரையீரல் தொற்றுடன் நோயாளி வானூர்தியில் சிங்கப்பூர் சென்ற ரகுமான் அங்குள்ள மவுண்ட் எலிசபெத் மருத்துவமனையில் சிகிட்சை பலனின்றி உயிரிழந்தார். முன்னதாக தாக்காவிலுள்ள ஒருங்கிணைந்த படைத்துறை மருத்துவமனையில் முதல்நாள் அனுமதிக்கப்பட்டிருந்தார். சிங்கப்பூரில் சிறுநீரகம் மற்றும் சுவாசச் சிக்கல்களுக்காக மார்ச்சு 11 முதல் சிகிட்சை அளிக்கப்பட்டு வந்தார். இவரது விடுப்பின்போது தற்காலிக குடியரசுத் தலைவராக நாடாளுமன்ற அவைத்தலைவர் அப்துல் அமீது மார்ச்சு 14 அன்று பதவி ஏற்றுக்கொண்டுள்ளார். ரகுமானின் மறைவை ஒட்டி மூன்று நாட்கள் அலுவல்முறை தேசியளவிலான துக்கம் அனுட்டிக்கப்படுவதாக அரசு வட்டாரங்கள் தெரிவித்தன.\n"}
{"id": "173119", "url": "https://ta.wikipedia.org/wiki?curid=173119", "title": "யுரேனியப் பின் தனிமங்கள்", "text": "யுரேனியப் பின் தனிமங்கள்\n\nயுரேனியப் பின் தனிமங்கள் (\"transuranic elements\") என்பன தனிம அட்டவணையில் யுரேனியத்திற்குப் பின்னால் வரும் தனிமங்களாகும். அணுவெண் 93 முதல் அணுவெண் 117 வரையிலான தனிமங்கள் இதில் அடங்கும். இவைகள் அனைத்தும் கதிரியக்கமுடையன. சில தனிமங்களுக்கு இன்றுவரை பெயரிடப் படவில்லை.\n"}
{"id": "173121", "url": "https://ta.wikipedia.org/wiki?curid=173121", "title": "நாயகனின் பயணம்", "text": "நாயகனின் பயணம்\n\nநாயகனின் பயணம் (\"hero's journey\") என்பது உலகின் பல கதையாடல்களில் காணக்கிடைக்கும் ஒரு அடிப்படை பாங்கு. இதனை முதன்முதலில் அடையாளம் கண்டு வர்ணித்தவர் ஜோசப் காம்பெல் எனும் அமெரிக்கத் தொன்மவியலாளர். எனவே இது ஜோசப் காம்பெலின் தனித்தொன்மம் (\"monomyth\") என்றும் வழங்கப்படுகிறது. 1949 இல் வெளியான ”நாயகனின் ஆயிரம் முகங்கள்” (\"The Hero with a Thousand Faces\") எனும் ஒப்பீட்டுத் தொன்மவியல் நூலில் இதனைக் காம்பெல் அறிமுகப்படுத்தினார். எழுத்தாளர் ஜேம்ஸ் ஜாய்சின் மீது பற்று கொண்டவர் காம்பெல். எனவே ஜாய்சின் \"ஃபின்னகன்ஸ் வேக்\" என்ற புதினத்தில் இடம் பெறும் “monomyth\" என்னும் பதத்தைப் பயன்படுத்திக் கொண்டார்.\n\nபல காலகட்டங்களில் பல்வேறு பகுதிகளில் தோன்றிய தொன்ம கதைகளில் பல அடிப்படை ஒற்றுமைகளும், பொதுவான பாங்குகளும் காணப்படுவதாகக் காம்பெல் கூறுகின்றார். இதனை ”நாயகனின் ஆயிரம் முகங்கள்” நூலில் பின்வருமாறு விளக்குகிறார்.\n\nகாம்பெலும் எரிக் நாய்மான் போன்ற பிற ஆய்வாளர்களும் புத்தர், மோசஸ், இயேசு போன்றவர்களின் கதையாடல்களை “நாயகனின் பயண”த்துக்கு நல்ல எடுத்துக்காட்டுகளாகக் கருதுகின்றனர். இவை மட்டுமல்லாமல் பல்வேறு பண்பாடுகளின் செவ்வியல் தொன்ம கதைகளும் இதே அடிப்படைப் பாணியைத் தான் கொண்டுள்ளன என்றும் காம்பெல் கூறுகின்றார். நாயகனின் பயணத்தில் 17 அடிப்படைக் கட்டங்கள் உள்ளன. ஆனால் அனைத்து நாயகனின் பயணங்களிலும் இப்பதினேழும் இடம் பெறுவதில்லை.\n"}
{"id": "173122", "url": "https://ta.wikipedia.org/wiki?curid=173122", "title": "இணைத் தோற்றம்", "text": "இணைத் தோற்றம்\n\nஇணைத்தோற்றம் (\"pair production\") என்பது ஓர் அணுக்கருப் புலத்தில் ஓர் ஃபோட்டான் ( Photon) அல்லது ஒளியன் விரைந்து செல்லும் போது, அப்புலத்துடன் வினைபட்டு ஒரு பாசிட்ரானையும் ஓர் எலக்ட்ரானையும் தோற்றுவிக்கின்றது. கிளர்ந்த நிலையிலுள்ள ஒரு கரு அதனுடைய சாதாரண நிலைக்குத் திரும்பும் போது தோன்றும் இணை, உள் இணைத் தோற்றம் (Internal pair production) எனப்படும். நிறை-ஆற்றல் சமன்பாட்டிற்குட்பட்டு ஆற்றல் பொருளாக மாறுவதற்கு சிறந்த எடுத்துக் காட்டாக இணைத் தோற்றத்தைக் (ஓர் அடிப்படைத் துகளும் அதற்குரிய எதிர்த் துகளும் தோன்றுவதைக்) கூறலாம். இணைத் தோற்றம் நிகழ வேண்டுமானால் ஒளியனின் ஆற்றல் 1.02 மில்லியன் எலக்ட்ரான் வோல்டை விட அதிகமாக இருக்கவேண்டும். இவ்வாற்றல் எலக்ட்ரான் மற்றும் பாசிட்ரானின் நிறைக்குச் சமமான ஆற்றலாகும். \n"}
{"id": "173123", "url": "https://ta.wikipedia.org/wiki?curid=173123", "title": "குன்னத்தூர் மலை, மதுரை", "text": "குன்னத்தூர் மலை, மதுரை\n\nகுன்னத்தூர் சூரியகிரி குகை சிவாலயம் இந்தியாவின் தமிழ்நாடு மாநிலத்தில் மதுரை மாவட்டத்தில் அமைந்துள்ள மலைக் குன்று ஆகும். இந்த மலை மதுரையில் இருந்து 16 கிலோ மீட்டர் தொலைவில் சிவகங்கை செல்லும் வழியில் அமைந்துள்ளது. இந்த மலை \"சூரியகிரி குகை கோவில்.. கிழக்கே உதயகிரி நாதர் குடைவரை கோவில் அமைந்துள்ளது. மேற்கே அஷ்தகிரி நாதர் கோவில் அமைந்துள்ளது. நவகிரக தளமாக இருப்பதை உணர முடிகிறது. சூரியன் அதிபதியாக உதயகிரி நாதரும் சந்திரன் அதிபதியாக அஷ்த கிரி நாதனும் ...குருவாக அமர்நதவராக உலகநாதனும்...செவ்வாய் நாதனாக பசுபதிஸ்வர் ராகுகேதுவாக திருநீலகண்டேஸ்வர்..புதன் அதிபதியாக ஊர்தாண்டவர்... சுக்கிரன் அதிபதியாக அக்கினிஸ்வரர். சனி பகவனாக வைரவநாதனாக அமையும்...அமையபெற்ற ஊராக குன்னத்துார் மலை உள்ளது.\n\nSection::::வரலாறு.\n2300 ஆண்டுகளுக்கு பழமையான குன்னத்தூர் மலையில் உதயகிரி, அஸ்தகிரி என இரண்டு குகைக் கோவில்கள் காணப்படுகின்றன.\n1908 ஆம் ஆண்டு இங்கு அகழ்வாய்வு செய்ததில் தமிழ் பிராமி கல்வெட்டுகளும், 50 க்கும் மேறப்பட்ட கற்படுக்கைகளும் கண்டெடுக்கப்பட்டுள்ளன.\n\nSection::::குடைவரை கோவில்கள்.\nமுற்கால பாண்டிய மன்னர்கள் காலத்தைச் சேர்ந்த இந்த மலையின் குகையின் கிழக்குப்புறத்தில் உதயகிரிஸ்வரர் கோவிலும், மேற்குப்புறத்தில் அஸ்தகிரிஸ்வரர் கோவிலும் உள்ளன . இந்த குடைவரை கோவில்கள் முற்கால பாண்டிய மன்னர்களின் கோவில் கலைக்கு வரலாற்று சான்றுகளாக உள்ளன.\n\n"}
{"id": "173134", "url": "https://ta.wikipedia.org/wiki?curid=173134", "title": "தமராக்கி", "text": "தமராக்கி\n\nதமராக்கி (ஆங்கிலம் : Thamarakki ) இது இந்தியாவின், தமிழ்நாடு மாநிலத்தில், சிவகங்கை மாவட்டம், சிவகங்கை வட்டத்தில் அமைந்துள்ள ஊர் ஆகும்.\n\nSection::::பெயர்க் காரணம்.\nஇது முக்குலத்தோர் சமூகத்தைச் சேர்த்த கள்ளர் இன மக்கள் அதிகம் வாழும் பகுதியாகும்.தமராக்கி தெற்கு, தமராக்கி வடக்கு, குமாரபட்டி, கள்ளங்குளம் ஆகிய கிராமங்கள் சேர்ந்தது தமராக்கி நாடு என்று அழைக்கப்படுகிறது. தமராக்கியில் விவசாயம் முக்கிய தொழிலாகும். நெல் மற்றும் கரும்பு முக்கியமாக இங்கு வளர்க்கப்படுகின்றன. \n\nSection::::திருவிழா.\nகலிதீர்த்த ௮ய்யனார் மற்றும் ஏழைகாத்தாள் அம்மன் கோவில்கள் இங்கு அமைந்துள்ளது. தமராக்கியில் ஒவ்வொரு ஆண்டும் நவம்பர் மாதம் ௭ருதுகட்டு திருவிழா வெகு விமரிசையாக நடைபெறும். உள்ளூர் பாரம்பரியம் மிகுந்த முளைப்பாரி திருவிழா ஒவ்வொரு ஆண்டும் ஜூலை மாதம் நடைபெறும் .\n\n\n"}
{"id": "173141", "url": "https://ta.wikipedia.org/wiki?curid=173141", "title": "உயர் வரிசைச் செயலி", "text": "உயர் வரிசைச் செயலி\n\nகணிதத்திலும் கணினியியலும், ஒரு செயலி பின்வருவற்றில் ஒன்றை அல்லது இரண்டையும் செய்யக் கூடியதாக இருந்தால் அது உயர் வரிசைச் செயலி எனப்படும்:\n\nநுண்கணித்ததில் வகைக்கெழு ஒர் உயர் வரிசை செயலி ஆகும். வழுக்கொழு ஒரு செயலியை codice_1 உள்வாங்கி பதிலாக இன்னுமொரு செயலியைத் codice_2 தரும். \n\nநிரலாக்கத்திலும் உயர் வரிசை செயலிகள் பயன்படுகின்றன. கோப்பு செயலி (map function) இதற்கு ஓர் எடுத்துக் காட்டு ஆகும்.\n"}
{"id": "173160", "url": "https://ta.wikipedia.org/wiki?curid=173160", "title": "செங்குத்து வட்டங்கள்", "text": "செங்குத்து வட்டங்கள்\n\nஇரண்டு வட்டங்கள் வெட்டிக் கொள்ளும் போது, அவை வெட்டிக் கொள்ளும் புள்ளியில் அவற்றுக்கு வரையப்படும் தொடுகோடுகளுக்கு இடையேயுள்ள கோணம் செங்கோணமாக இருந்தால், அவை இரண்டும் செங்குத்து வட்டங்கள் எனப்படும். தொடுகோடுகளுக்கு இடையேயுள்ள கோணம் செங்கோணமாக இருப்பதால், ஒரு வட்டத்தின் தொடுகோடு இரண்டாவது வட்டத்திற்கு ஆரமாக இருக்கும். அதேபோல இரண்டாவது வட்டத்தின் தொடுகோடு முதல் வட்டத்திற்கு ஆரமாக இருக்கும். ஒரு வட்டத்திற்கு ஒன்றுக்கும் மேற்பட்ட வட்டங்கள் செங்குத்து வட்டங்களாக அமையலாம்.\n\nSection::::கட்டுப்பாடு.\nஇருவட்டங்கள் செங்குத்துவட்டங்களா என்பதைக் காண பின்வரும் கட்டுப்பாடு பயன்படும்.\n\nஎடுத்துக்கொள்ளப்பட்ட இரு வட்டங்களின் பொதுச் சமன்பாடுகள் கார்ட்டீசியன் ஆள்கூற்று முறைமையில்:\n\nஇவை செங்குத்து வட்டங்கள் எனில்,\n\nSection::::நிறுவல்.\nஇரு வட்டங்களும் செங்குத்தாக வெட்டிக்கொள்ளும் போது அவற்றின் மையங்கள், வெட்டும் புள்ளி மூன்றும் ஒரு செங்கோண முக்கோணத்தை உருவாக்கும். எனவே பித்தாகரசின் தேற்றப்படி மையங்களுக்கு இடையேயுள்ள தொலைவின் வர்க்கம் அவற்றின் ஆரங்களின் வர்க்கங்களின் கூடுதலுக்குச் சமமாக இருக்கும்.\n\nSection::::எடுத்துக்காட்டு.\nஇரு வட்டங்கள்:\n\nசெங்குத்து வட்டங்களின் கட்டுப்பாடு:\nஎனவே இவ்விரு வட்டங்களும் செங்குத்து வட்டங்களாகும்.\n\nதலைப்பு:பகுமுறை வடிவியல், பக்கம்:196\n\n"}
{"id": "173161", "url": "https://ta.wikipedia.org/wiki?curid=173161", "title": "தாக்கா பல்கலைக்கழகம்", "text": "தாக்கா பல்கலைக்கழகம்\n\nதாக்கா பல்கலைக்கழகம் (\"University of Dhaka\", , அல்லது Dhaka University, சுருக்கமாக DU) வங்காள தேசத்தில் அமைந்துள்ள பல்கலைக்கழகங்களிலேயே மிகவும் தொன்மை வாய்ந்த பல்கலைக்கழகம் ஆகும். பிரித்தானியாவின் இந்திய அரசினால் 1921ஆம் ஆண்டு இது நிறுவப்பட்டது. ஆக்சுபோர்டு/கேம்பிரிச்சு பல்கலைக்கழகங்களின் கல்வித்திட்டங்களை ஒட்டி இது வடிவமைக்கப்பட்டது. \n\nதனது துவக்க காலங்களில் தாக்கா பல்கலைக்கழகம் \"கிழக்கின் ஆக்சுபோர்டு\" எனப் புகழ்பெற்றிருந்தது; தற்கால தெற்காசியாவின் அறிவியல் மற்றும் வரலாற்றில் பெரும் பங்காற்றியுள்ளது. இந்தியப் பிரிவினையை அடுத்து பாக்கித்தானின் முன்னேற்றவாத மற்றும் சனநாயக இயக்கங்களுக்கும் இந்தப் பல்கலைக்கழகம் ஒரு குவிமையமாக விளங்கியது. இதன் ஆசிரியர்களும் மாணவர்களும் வங்காள தேசியம் வளரவும் வங்காளதேசம் விடுதலை பெறவும் முதன்மை பங்காற்றி உள்ளனர்.\n\nஇந்தப் பல்கலைக்கழகத்தின் சீர்மிக்க முன்னாள் மாணவர்களாக போசு-ஐன்சுடீன் புள்ளியியலுக்கான முன்னோடியான சத்தியேந்திர நாத் போசு, தற்கால கட்டமைப்பு பொறியியலின் முன்னோடியான ஃபாசுலுர் ரகுமான் கான், 2006ஆம் ஆண்டுக்கான அமைதி நோபல் பரிசு பெற்ற முகம்மது யூனுஸ், இராமன் விளைவு கண்டுபிடிப்பின் உடன்பங்காளரான க. சீ. கிருட்டிணன், கணிதத்தில் பிவி எண் என அறியப்படும் எண்ணின் உடன்பங்காளரான விசயராகவன், இருபதாம் நூற்றாண்டு கவிஞரான புத்ததேப் போசு, சமூக மக்களாட்சி பொருளாதார அறிஞரான இரகுமான் சோபன் மற்றும் வங்காளதேசத்தின் நிறுவனரான சேக் முஜிபுர் ரகுமான் ஆகியோர் இருந்துள்ளனர். காஜி நஸ்ருல் இஸ்லாம், இரவீந்திரநாத் தாகூர் மற்றும் ஃபாயிசு அகமது ஃபயிசுடனும் இந்தப் பல்கலைக்கழகத்திற்கு தொடர்பு உண்டு.\n\nஇன்று 1800 ஆசிரியர்களும் 33,000 மாணவர்களும் கொண்டு இந்தப் பல்கலைக்கழகம் வங்காளதேசத்தின் மிகப்பெரும் பொதுத்துறைப் பல்கலைக்கழகமாக விளங்குகிறது. இது ஆசியாவின் முதல் 100 பல்கலைக்கழகங்களில் ஒன்றாக மதிப்பிடப்பட்டுள்ளது. இருப்பினும் 1990களிலிருந்து, வங்காளதேசத்தின் ஒன்றுக்கெதிரான அரசியல்கட்சிகளால் மிகவும் அரசியலாக்கப்பட்ட பக்கசார்பான வன்முறை வளாக அரசியல் வளர்த்தெடுக்கப்பட்டு பெரிதும் பாதிப்படைந்துள்ளது.\n\n"}
{"id": "173165", "url": "https://ta.wikipedia.org/wiki?curid=173165", "title": "திருக்கண்ணபுரம் விஜயராகவன்", "text": "திருக்கண்ணபுரம் விஜயராகவன்\n\nதிருக்கண்ணபுரம் விஜயராகவன் (\"Tirukkannapuram Vijayaraghavan\"; நவம்பர் 30, 1902 - ஏப்ரல் 20, 1955) சென்னையைச் சேர்ந்த ஓர் இந்தியக் கணிதவியலாளர் ஆவார். 1920களின் மத்தியில் அவர் ஆக்சுபோர்டு சென்றபோது ஜி. எச். ஹார்டியுடன் பிசோட்டு-விசயராகவன் எண்கள் குறித்து ஆராய்ந்துள்ளார். 1934ஆம் ஆண்டில் இந்திய அறிவியல் சங்கத்தின் ஆய்வாளராக தேர்ந்தெடுக்கப்பட்டார்.\n\nவிசயராகவன் சமயப்பேருரைகள் நிகழ்த்தி வந்த திருக்கண்ணபுரம் பட்டப்ப சுவாமியின் மகனாவார். வடமொழியிலும் தமிழ்மொழியிலும் நல்லப் புலமை பெற்றிருந்தார். அலிகர் முசுலிம் பல்கலைக்கழகத்தில் ஆந்த்ரே வெய்லுடன் பணியாற்றி உள்ளார். வெய்ல் அலிகர் பல்கலைக்கழகத்திலிருந்து வெளியேற்றப்பட்டதற்கு எதிர்ப்பு தெரிவித்து விலகிய விசயராகவன் பின்னர் தாக்கா பல்கலைக்கழகத்தில் சேர்ந்தார்.\n\nவிசயராகவன் கீழ்காணும் உட்பொதிவு படிமூலங்களுக்கான ஹெர்ஷ்பெல்டின் தேற்றத்தின் சிறப்பு வகையை நிரூபித்தார்:\n"}
{"id": "173187", "url": "https://ta.wikipedia.org/wiki?curid=173187", "title": "உலகத் தமிழ்ச் சங்கம்", "text": "உலகத் தமிழ்ச் சங்கம்\n\nஉலகத் தமிழ்ச் சங்கம் என்பது தமிழ் மொழி வளர்ச்சிக்கும் ஆய்வுக்கும் தமிழ்நாடு அரசால் மதுரையில் அமைக்கப்பட்டிருக்கும் ஒரு அரசு நிறுவனமாகும். இவ்வளாகத்தை தமிழக முதல்வர் 1 மார்ச் 2016 அன்று காணொளிக் காட்சி வாயிலாக சென்னையிலிருந்தவாரே திறந்து வைத்தார். \n\nபன்னாட்டு அளவிலான கருந்தரங்க கூடங்கள், ஆய்வரங்கம், நுாலகம், பார்வையாளர் அரங்கம் இதில் இடம் பெற்றுள்ளன. இவ்வளாகச் சுற்றுச் சுவர்களில் 1330 திருக்குறள் பொறிக்கப்பட்டுள்ளது.\n\nகாந்தி அருங்காட்சியகம் எதிரே செயல்படும் பழந்தமிழர் பெருமைகளை விளக்கும் சங்கத் தமிழ் காட்சிக் கூடம் இவ்வமைப்பின் ஓர் அலகாக செயல்படுகிறது.\n\nSection::::அமைவிடம்.\nமதுரை தல்லாகுளம் பகுதியில் காந்தி அருங்காட்சியக சாலையில் மதுரை சட்டக் கல்லூரியை அடுத்து 87 ஆயிரம் சதுர அடியில் உலகத் தமிழ்ச் சங்கம் அமைந்துள்ளது. \n\nSection::::வரலாறு.\nதமிழ்நாடு அரசு நிதியுதவியுடன் 1981 ஆம் ஆண்டு மதுரையில் நடத்தப் பெற்ற உலகத்தமிழ் மாநாட்டில் தமிழக முதலமைச்சர் எம். ஜி. இராமச்சந்திரன் மதுரையில் உலகத் தமிழ் சங்கம் அமைக்கப்படும் என்கிற அறிவிப்பை வெளியிட்டார். இதைத் தொடர்ந்து 1982 ஆம் ஆண்டில் உலகத் தமிழ்ச் சங்கம் அமைப்பதற்கான அரசு ஆணை வெளியிடப் பெற்று, உலகத் தமிழ்ச் சங்க அலுவலகக் கட்டிடங்கள் கட்டுவதற்காக மதுரையில் 14.5 ஏக்கர் நிலமும் பெறப்பட்டது. பின்னர் ஏற்பட்ட அரசியல் மாற்றங்களால் இத்திட்டம் செயல்படுத்தப்படாமல் இருந்து வந்தது.\n\n2011 ஆம் ஆண்டு சட்டப்பேரவைக் கூட்டத்தில் தமிழக முதலமைச்சர் ஜெ. ஜெயலலிதா, மதுரையில் உலகத் தமிழ்ச் சங்க அமைப்பிற்கான பணியினைச் செயற்படுத்திட அறிவிப்பு வெளியிட்டதுடன், உலகத் தமிழ்ச் சங்க அலுவலகக் கட்டுமானப் பணிகள் மற்றும் உலகத் தமிழ்ச் சங்கச் செயற்பாடுகள் போன்றவைகளுக்காக ரூ.100 கோடி ஒதுக்கீடு செய்தும் உத்தரவிட்டார்.\n\nSection::::சங்க அமைப்பு.\nமுதலமைச்சர் ஜெ. ஜெயலலிதா உத்தரவுப்படி மதுரையில் உலகத் தமிழ்ச் சங்கம் அமைக்கப்பட்டது. உலகத் தமிழ்ச் சங்கத்தின் உறுப்பினர்களாக மதுரை காமராசர் பல்கலைக்கழகம், மனோன்மணீயம் சுந்தரனார் பல்கலைக்கழகம், அன்னை தெரசா பல்கலைக்கழகம், அழகப்பா பல்கலைக்கழகம், பாரதிதாசன் பல்கலைக்கழகம், பாரதியார் பல்கலைக்கழகம் ஆகியவற்றின் துணைவேந்தர்கள் நியமிக்கப்பட்டுள்ளனர். மதுரை மாவட்ட ஆட்சியர் நிர்வாக உறுப்பினராகவும், தமிழ் வளர்ச்சித் துறை இயக்குநர் நிதிக்கட்டுப்பாட்டு அலுவலராகவும் நியமிக்கப்பட்டுள்ளனர். இச்சங்கத்தின் நிர்வாகப் பணிகளுக்காக தனி அதிகாரி ஒருவர் நியமிக்கப்பட்டு இருக்கிறார்.\n\nSection::::பணிகள்.\nஇந்த உலகத் தமிழ்ச் சங்கத்தின் மூலம் உலகிலுள்ள தமிழ் சங்கங்கள் அனைத்தும் ஒருங்கிணைக்கப்பட உள்ளன. இச்சங்கத்தில் தமிழ் தொடர்பான 30 துறைகள் ஏற்படுத்தப்பட இருக்கின்றன. உலகத் தமிழ்ச் சங்கத்தின் ஒரு அலகாக சங்கத் தமிழ் காட்சிக் கூடம் இதனருகே காந்தி அருங்காட்சியகம் எதிரில் செயல்படுகிறது.\n\n\n"}
{"id": "173191", "url": "https://ta.wikipedia.org/wiki?curid=173191", "title": "மவுண்ட் எலிசபெத் மருத்துவமனை", "text": "மவுண்ட் எலிசபெத் மருத்துவமனை\n\nமவுண்ட் எலிசபெத் மருத்துவமனை (\"Mount Elizabeth Hospital\", சீனம்: 伊丽莎白医院), அல்லது மவுண்ட் ஈ (\"Mount E\") சிங்கப்பூரில் பார்க்வே ஹெல்த் நிறுவனத்தால் இயக்கப்படும் 345-படுக்கைகள் கொண்ட தனியார் மருத்துவமனை ஆகும். 1976இலிருந்து இயங்குகின்ற இந்த மருத்துவமனை அலுவல்முறையாக திசம்பர் 8, 1979 அன்று துவக்கப்பட்டது. இந்த மருத்துமனை மற்ற மூன்றாம் நிலை சேவைகளைத் தவிர இதயவியல், புற்றுநோயியல், மற்றும் நரம்பணுவியல் துறைகளில் சிறப்புநிலையில் சிகிட்சை அளிக்கிறது. இது \"பல உறுப்பு மாற்றுச் சிகிட்சை\"க்கான சிறப்பு மருத்துவமனையாக அங்கீகரிக்கப்பட்டுள்ளது. 1995ஆம் ஆண்டு முதல் இதன் உரிமையாளராக பார்க்வே ஹெல்த் உள்ளது.\n\nசிங்கப்பூரின் ஆர்ச்சர்டு சாலையில் எலிசபெத் குன்றில் அமைந்துள்ள இந்த மருத்துவமனைக்கு பன்னாட்டு கூட்டு ஆணையம் சான்றாட்சி வழங்கியுள்ளது. சிங்கப்பூரில் திறந்தநிலை இதய அறுவைச்சிகிட்சை மேற்கொள்ளப்பட்ட முதல் தனியார் மருத்துவமனையும் அணுக்கரு மருத்துவ மையம் அமைக்கப்பட்டுள்ள மருத்துவமனையும் இதுவேயாகும்.\n\nபுரூணையின் அரச குடும்பத்திற்கு அவர்களது தனிப்பயனுக்காக இங்கு ஓர் அரச சிறப்பறை கட்டப்பட்டிருந்தது; பின்னர் இது பிற நோயாளிகளுக்கும் வழங்கப்படுகிறது.\nSection::::குறிப்பிடத்தக்க நோயாளிகள்.\nஇங்கு சிகிச்சைக்காக அனுமதிக்கப்பட்டவர்களில் தில்லி கும்பல்-வல்லுறவு வழக்கின் பெயரறியா பெண்ணும் வங்காளதேசத்தின் குடியரசுத் தலைவர் ஜில் உர் ரஹ்மானும் அடங்குவர்.\n"}
{"id": "173194", "url": "https://ta.wikipedia.org/wiki?curid=173194", "title": "வத்திக்குச்சி (திரைப்படம்)", "text": "வத்திக்குச்சி (திரைப்படம்)\n\nவத்திக்குச்சி (vathikuchi) என்பது 2013 ஆம் ஆண்டில் வெளிவந்த இந்திய தமிழ் அதிரடி திரைப்படம்  ஆகும். புதுமுக இயக்குனராக கின்ஸ்லி எழுதி இயக்கியிள்ளார். பாக்ஸ் ஸ்டார் ஸ்டூடியோவுடன் இணைந்து ஏ. ஆர். முருகதாஸ் தயாரித்துள்ளார். இந்த திரைப்படத்தில் ஏ. ஆர். முருகதாசின் தம்பி திலீபன் கதா நாயகனாக நடித்துள்ளார். கதா நாயகியாக அஞ்சலி பாத்திரமேற்றுள்ளார். ஜெய பிரகாஷ், சம்பத் ராஜ், மற்றும் ஜெகன் ஆகியோர் முக்கிய வேடங்களில் நடித்துள்ளனர். இந்த படத்திற்கு கிப்ரான் இசையமைத்துள்ளார். 2013 ஆம் ஆண்டி மார்ச்சில் வெளியிடப்பட்ட இந்தப்படம் விமர்சகர்களிடம் இருந்து நேர்மறையான விமர்சனங்களை பெற்றது. வசூலிலும் சிறப்பாக செயற்பட்டது.\n\nSection::::நடிகர்கள்.\nதிலீபன் - சக்தி\n\nஅஞ்சலி - லீனா\n\nசம்பத் ராஜ் - பென்னி\n\nஜெய பிரகாஷ் - கங்காரியா\n\nஜெகன் - வனராஜ்\n\nசரண்யா பொன்வண்ணன் - சக்தியின் தாய்\n\nபட்டிமன்றம் ராஜா - சக்தியின் தந்தை\n\nஶ்ரீரஞ்சினி - லீனாவின் தாய்\n\nவட்சன் சக்கரவர்த்தி - பிரவின்\n\nஅகில் குமார் - கோலிச்சா\n\nசதீஸ்\n\nராஜஶ்ரீ\n\nSection::::கதைச்சுருக்கம்.\nசென்னையின் புறநகர் பகுதியில் வசிக்கும் ஷேர் ஆட்டோ டிரைவர் சக்தி (திலீபன்) அதே குடியிருப்பில் வசிக்கும்  ஆங்கிலம் பயிலும் லீனா (அஞ்சலி) நேசிக்கிறார். சக்தி தன் ஷேர் ஆட்டோவில் அடிக்கடி பயணிக்கும் அஞ்சலியிடம் தன் நேசத்தை சொல்லிவிட அஞ்சலியோ மனதில் ஆசையிருந்தாலும் அதை வெளிப்படையாக காட்டிக் கொள்ளாமல் இருக்கிறார். இந் நிலையில் சக்தி பிறருக்கு உதவி செய்வதால் சிக்கல்களைச் எதிர்கொள்கிறார். உள்ளூர் ரவுடி பென்னி (சம்பத்) தலைமையிலான கூலிப்படையும் அவர்களுக்கு பண உதவி செய்யும்  நகைக்கடை அதிபர் கங்காரியா (ஜெயபிரகாஷ்) மற்றும் வனராஜ் மற்றும் வனராஜின் நண்பர்கள் ஆகியோர் சக்தியை பழிவாங்க துடிக்கிறார்கள். அத்தனை எதிரிகளிடமும் இருந்து சக்தி தப்புவாரா இல்லையா என்பதே படத்தின் மீதிக்கதை\n\nSection::::தயாரிப்பு.\n2012 ஆம் ஆண்டு சனவரியில் ஃபாக்ஸ் ஸ்டார் ஸ்டுடியோஸ் இணைந்து தயாரிக்கும் முருகதாஸின் சகோதரர் திலீபன் நாயகனாக சினிமாத் துறையில் அறிமுகமாகிறார் என்று அறிவிக்கப்பட்டது. முருகதாஸ் தனது முதல் இயக்குனரான தீனாவின் வத்திக்குச்சி பத்திக்காதுடா... என்ற பாடலை குறிக்கும் வகையில் திரைப்படத்தின் தலைப்பை தெரிவு செய்தார்.\n\nஎங்கேயும் எப்போதும் திரைப்படத்தில் இளம் தாதியாக நடித்து பாராட்டுக்களைப் பெற்ற அஞ்சலி தயாரிப்பாளர் ஏ.ஆர் முருகதாசுடனான இரண்டாவது படத்திற்காக கையெழுத்திட்டார். வாகை சூட வா திரைப்படத்தில் எம். கிப்ரானின் இசையினால் ஈர்க்கப்பட்ட முருகதாஸ் மற்றும் கின்ஸ்லின் இருவரும் வத்திக்குச்சி திரைப்படத்திற்கு இசையமைப்பாளராக கிப்ரானை தெரிவு செய்தனர்.\n\nSection::::வெளியீடு.\nஇந்த திரைப்படம் 2013 ஆம் ஆண்டு மார்ச்சு 13 அன்று திரைக்கு வந்தது. திரைப்படத்தின் செயற்கை கோள் உரிமைகள் ஸ்டார் விஜய்க்கு விற்கப்பட்டன.\n\nSection::::ஒலிப்பதிவு.\nபடத்திற்கு கிப்ரான் இசையமைத்துள்ளார். 2013 ஆம் ஆண்டு மார்ச் 13 ஆம் திகதி வெளியிடப்பட்டது. நா. முத்துக்குமார், பா விஜய், சபீர், அறிவுமதி, யுகபாரதி, கிப்ரான் ஆகியோர் பாடல்வரிகளை எழுதியுள்ளனர்.\n\nSection::::விமர்சனம்.\nவத்திக்குச்சி விமர்சகர்களிடையே நேர்மறையான விமர்சனங்களைப் பெற்றது. இன்.காம் மற்றும் டிக்வியூ.காம் இனைச் சேர்ந்த விமர்சகர்கள்  ஐந்திற்கு மூன்று மதிப்பீட்டை  வழங்கினார். மேலும் பிகன்வுட்டின் விமர்சனம் ஐந்தில் இரண்டரை மதிப்பீட்டை வழங்கியது.\n"}
{"id": "173198", "url": "https://ta.wikipedia.org/wiki?curid=173198", "title": "கோமல் சர்மா", "text": "கோமல் சர்மா\n\nகோமல் சர்மா, நடிகை மற்றும் ஸ்குவாஷ் விளையாட்டு வீராங்கனை ஆவார்\n. இவர் நாகராஜ சோழன் எம். ஏ. எம். எல். ஏ என்ற திரைப்படத்தில் நடித்துள்ளார்.\n"}
{"id": "173200", "url": "https://ta.wikipedia.org/wiki?curid=173200", "title": "ஆண்டி வாத்து", "text": "ஆண்டி வாத்து\n\nதட்டை வாயன் எனவும் அழைக்கப்படும் ஆண்டி வாத்து (Northern Shoveller - \"Anas clypeata\") ஐரோப்பா, வட அமெரிக்காவிலும் ஆசியாவின் வட பகுதியிலும் இனப்பெருக்கம் செய்து குளிர்காலத்தில் தென் பகுதிகளுக்கு இடம்பெயரும் ஒரு வகை வாத்து. இது இந்தியாவில் அக்டோபர் முதல் ஏப்ரல் வரை இருந்து விட்டுப் பின் வலசை போகின்றது.\n\n\nSection::::கள இயல்புகள்.\nஆண்டி வாத்துகள் தனியாகவோ இணையுடனோ சிறு கூட்டமாகவோ காணப்படுகின்றன; ஆகவே, பரவலாக இவை காணப்பட்டாலும் பிற வாத்துகளைப் போல் அதிக எண்ணிக்கையில் பெருங்கூட்டமாக இவற்றைக் காண இயலுவதில்லை. \nசேற்றுநீரை சலிப்பதற்கு ஏதுவாக இதன் அலகு உள்ளதால் (அலகின் உட்புறம் இருக்கும் சீப்பு போன்ற அமைப்புகள் - பற்கள் அன்று - சலித்தலை செய்கின்றன) சேற்றுநீரில் காணப்படும் நுண்ணிய வெளி ஓடுடைய கிளாடோசெரன்களையும் சிரோனிமிட் என்றொரு வகை நுண்புழுக்களையும் சலித்து உண்கின்றன.\n"}
{"id": "173202", "url": "https://ta.wikipedia.org/wiki?curid=173202", "title": "வர்ஷா (தமிழ் நடிகை)", "text": "வர்ஷா (தமிழ் நடிகை)\n\nவர்ஷா, ஓர் தமிழ்த் திரைப்பட நடிகையாவார். இவர் பேராண்மை, நீர்ப்பறவை, என்றென்றும் புன்னகை, பனிவிழும் மலர்வனம், அமைதிப்படை இரண்டாம் பாகம், நாகராஜ சோழன் எம்.ஏ எம்.எல்.ஏ ஆகிய திரைப்படங்களில் நடித்துள்ளார். அஸ்வதி என்றும் அறியப்படுகிறார்.\n\nஉத்தரப்பிரதேசத்தைச் சேர்ந்த இவர், தமிழகத்தின் தூத்துக்குடியில் வளர்ந்தவர். கடலியல் பொறியாளராக பணியாற்றியவர் இவர் தந்தை.\n"}
{"id": "173206", "url": "https://ta.wikipedia.org/wiki?curid=173206", "title": "புற்றுநோயியல்", "text": "புற்றுநோயியல்\n\nபுற்றுநோயியல் (\"Oncology\") என்பது புற்றுநோய் தொடர்பான மருத்துவத் துறை ஆகும். கிரேக்கத்தில் \"ஒன்கோசு\" (ὄγκος), என்பது திரள், பொருண்மை, அல்லது கட்டி (உயிரியல்) எனவும் \"-லாஜி\" (-λογία), என்பது \"கற்கை\") எனவும் பொருள்படும்; இதனைக்கொண்டே புற்றுநோயியல் ஆங்கிலத்தில் \"ஓன்கோலாஜி\" என அழைக்கப்படுகிறது. இத்துறையில் சிறப்பு மருத்துவக் கல்வி பெற்ற மருத்துவர் \"புற்றுநோய் மருத்துவர்\" அல்லது \"ஓன்கோலாஜிஸ்ட்\" என அழைக்கப்படுகிறார். \n\nபுற்றுநோயியல் மருத்துவத்தில்:\n"}
{"id": "173208", "url": "https://ta.wikipedia.org/wiki?curid=173208", "title": "கதிர்வீச்சு வேதியியல்", "text": "கதிர்வீச்சு வேதியியல்\n\nகதிர்வீச்சு வேதியியல் (Radiation chemistry ) வேதியியலின் ஒரு பிரிவு. இப் பிரிவில் பலபொருட்களிலும் கதிர்வீச்சினால் தோன்றும் இயற்பியல் வேதியியல் விளைவுகள் ஆராயப்படுகின்றன. தொழில்துறையில் தனி அணுக்களை அணுத்திரள்களாக மாற்ற கதிர்வீச்சு உதவுகிறது. மேலும் கதிர்வீச்சிற்குட்படும் போது பலபொருட்களின் வேதியியல் நிலைத்தத் தன்மையை ஆராய்தல், பல பொருட்களையும் கதிர்வீச்சின் விளைவுகளிலிருந்து பாதுகாத்தல முதலியனவும் அடங்கும். மாறாக கதிர்வேதியியலில் (Radiochemistry) கதிரியக்கமுடைய தனிமங்களையும் கூட்டுப் பொருள்களையும் தோற்றறுவித்தல் பிரித்து எடுத்தல், தூய்மை செய்தல்,அணுப் பிளவையின் போது (atomic fission ) தோன்றும் துணைப் பொருட்களையும் பிரித்து எடுத்தல் போன்றவை கதிர்வேதியியலின் பாற்பட்ட பகுதியாகும். \n"}
{"id": "173209", "url": "https://ta.wikipedia.org/wiki?curid=173209", "title": "கெஅடிலான்", "text": "கெஅடிலான்\n\nமக்கள் நீதிக் கட்சி என்பது மலேசியாவில் உள்ள ஓர் அரசியல் கட்சியாகும். மலேசிய நீதிக் கட்சி அல்லது மக்கள் நீதிக் கட்சி (, ,) எனும் மலாய் மொழிச் சொல்தொடரின் உருவாக்கமே \"கெடிலான்\" என்பதாகும். \"கெடிலான்\" எனும் சொல்லின் மற்றோர் அழைப்புச் சுருக்கம் பி.கே.ஆர். பி என்றால் (\"Parti\" தமிழ் : கட்சி); கே என்றால் (\"Keadilan\" தமிழ் : நீதி); ஆர் என்றால் (\"Rakyat\" தமிழ் : மக்கள்). \n\nSection::::பின்னணி.\n1999ஆம் ஆண்டு மலேசியாவின் துணைப் பிரதமராக இருந்த அன்வார் இப்ராஹிம் ஊழல், ஒழுக்கக் கேடு காரணமாகக் கைது செய்யப்பட்டார். அவர் மீது குற்றங்கள் பதிவு செய்யப்பட்டு, ஆறு ஆண்டுகள் சிறைத் தண்டனையையும் பெற்றார். \n\nஅந்தக் காலகட்டத்தில் அவருடைய மனைவி டத்தோ ஸ்ரீ டாக்டர் வான் அசீசா வான் இஸ்மாயில், மக்கள் நீதிக் கட்சியைத் தோற்றுவித்தார். அந்த இயக்கத்தை ஓர் அரசியல் கட்சியாகப் பதிவு செய்ய அப்போதைய அரசாங்கம் அனுமதி கொடுக்க மறுத்துவிட்டது.\n\nSection::::வரலாற்றுச் சாதனை.\nஒரு நாட்டின் துணைப்பிரதமராக இருந்த ஒருவர், அரசியல் காரணங்களுக்காகச் சிறைவாசம் அனுபவிப்பதை விரும்பாத பொதுமக்களில் பலர், கணிசமான அளவிற்கு மக்கள் நீதிக் கட்சியில் சேர்ந்தனர். 2003ஆம் ஆண்டில் மக்கள் நீதிக் கட்சியும், மலேசிய மக்கள் கட்சியும் ஒன்றிணைந்து, \"கெடிலான்\" கூட்டணியை உருவாக்கின. \n\nஅந்த ஆண்டு நடைபெற்ற பொதுத் தேர்தலில் ஒரே ஒரு நாடாளுமன்ற இடத்தைப் பிடித்த \"கெடிலான்\" எனும்மக்கள் நீதிக் கட்சி, 2008ஆம் ஆண்டு பொதுத் தேர்தலில் 31 இடங்களைப் பிடித்தது. அது ஒரு வரலாற்றுச் சாதனையாகும். மலேசியாவில் இண்ட்ராப் எனும் மலேசிய இந்திய சமூக அமைப்பு ஏற்படுத்திய அரசியல் நிலைத் தடுமாற்றத்தில், ஆளும் பாரிசான் நேசனல் கூட்டணி மூன்றில் இரண்டு நாடாளுமன்றப் பெரும்பான்மையை இழந்தது.\n\nSection::::பெர்மாத்தாங் பாவ் இடைத் தேர்தல்.\n2004ஆம் ஆண்டு, டத்தோ ஸ்ரீ அன்வார் இப்ராஹிம் சிறையில் இருந்து விடுவிக்கப்பட்டார். ஆனால், அவர் ஐந்து ஆண்டுகளுக்கு அரசியலில் ஈடுபடக்கூடாது என்று மலேசிய அரசாங்கம் தடை விதித்தது. அந்தத் தடை 14 ஏப்ரல் 2008இல் நீக்கப்பட்டது. அதற்குள் 2008ஆம் ஆண்டு பொதுத் தேர்தலும் நடந்து முடிந்தது. \n\nஅந்தக் கட்டத்தில் அவருடைய மனைவி வான் அசீசா வான் இஸ்மாயில், மலேசிய நாடாளுமன்றத்தின் பெர்மாத்தாங் பாவ் தொகுதியின் மக்களவை உறுப்பினராக இருந்தார். அன்வார் இப்ராஹிம் விடுதலையானதும் பெர்மாத்தாங் பாவ் தொகுதியின் நாடாளுமன்ற உறுப்பினராக இருந்த வான் அசீசா வான் இஸ்மாயில், அதாவது அன்வார் இப்ராஹிமின் மனைவி, தன் நாடாளுமன்றப் பதவியை ராஜிநாமா செய்தார். \n\nSection::::அன்வார் இப்ராஹிம்.\nஅதன் விளைவாக, பெர்மாத்தாங் பாவ் தொகுதியில் 2008 ஆகஸ்டு 26இல் ஓர் இடைத் தேர்தல் நடைபெற்றது. அத்தேர்தலில் அன்வார் இப்ராஹிமிற்கு 31,195 வாக்குகள் கிடைத்தன. அன்வார் இப்ராஹிம் 15,671 வாக்குகள் பெரும்பான்மையில் வெற்றி பெற்றார். அவரை எதிர்த்துப் போட்டியிட்ட பாரிசான் நேசனல் வேட்பாளர் அரிப் ஷா ஒமார் ஷாவிற்கு 15,524 வாக்குகளும், சுயேட்சையாகப் போட்டியிட்டவருக்கு 92 வாக்குகளும் கிடைத்தன. சுயேட்சை வேட்பாளர், தன் வைப்புத் தொகையையும் இழந்தார்.\n\nஇப்போது இந்தக் கூட்டணியின் தலைவராக இருக்கிறார். அவர் மீது சுமத்தப்பட்ட மற்ற குற்றச்சாட்டுகளும், வழக்குகளும் மீட்கப்பட்டுள்ளன.\n\nSection::::நாடாளுமன்றத்தில் மக்கள் நீதிக் கட்சி உறுப்பினர்கள்.\nமலேசிய 13வது பாராளுமன்றத்தில் பிகேஆர் உறுப்பினர்கள் தற்போது 30பேர் உள்ளனர் இதில் நான்கு பேர் தமிழர்கள் ஆவர்.\n\n\n\n\n\n\n\n\n\n\n\n\nSection::::கொள்கைப்பாடு.\nஒரு நியாயமான, ஓர் ஐக்கியமான, வளர்ச்சி பெறும் ஜனநாயக சமூகத்தை உருவாக்கும் நோக்கமே கெடிலான் அரசியல் கூட்டணியின் தலையாயக் கொள்கைப்பாடாக அமைந்து உள்ளது. இருப்பினும், தன் செயல்பாட்டில் சமூகப் பொருளாதார நீதிகளைப் பேணிக் காப்பதிலும்; அரசியல் லஞ்ச ஊழல்களைத் துடைத்தொழிப்பதிலும்; மனித உரிமைகளைப் பாதுகாப்பதிலும் தீவிரம் காட்டி வருகிறது.\n\n"}
{"id": "173214", "url": "https://ta.wikipedia.org/wiki?curid=173214", "title": "புலியூர்க் கேசிகன்", "text": "புலியூர்க் கேசிகன்\n\nபுலியூர்க் கேசிகன் தனித்தமிழ் எழுத்தாளர், உரையாசிரியர், மெய்ப்பு திருத்துநர், பதிப்பாசிரியர், மொழிபெயர்ப்பாளர், இதழாளர், சோதிடர், எண்கணித வல்லுநர், செய்யுளாசிரியர், ஆவியியல் ஆய்வாளர், சொற்பொழிவாளர் என்னும் பன்முகம் கொண்டவர்.\n\nSection::::பிறப்பு.\nநெல்லை மாவட்டத்தில் உள்ள புலியூர்க் குறிச்சி என்னும் சிற்றூரில் கந்தசாமி பிள்ளை, மகாலட்சுமி அம்மையார் ஆகியோருக்கு அக்டோபர் 16, 1923 ஆம் நாள் புலியூர்க் கேசிகன் பிறந்தார். இவருக்கு சொக்கலிங்கம் எனப் பெற்றோர் பெயரிட்டனர். அவர் தந்தைக்கு வேளாண்மை முதன்மைத் தொழில் ; மளிகைக்கடை வணிகம் துணைத்தொழில்.\n\nSection::::கல்வி.\nசொக்கலிங்கம் என்னும் இயற்பெயருடைய புலியூர்க் கேசிகன் தனது ஊருக்கு அருகிலுள்ள டோணாவூரில் தொடக்கக் கல்வியையும் உயர்நிலைப்பள்ளி கல்வியையும் பெற்றார். பின்னர் திருநெல்வேலியில் உள்ள மதுரை திரவியம் தாயுமானவர் இந்துக் கல்லூரியில் இடைநிலை வகுப்புக் கல்வி (Intermediate) பெற்றார். அப்பொழுது நடைபெற்ற இரண்டாவது இந்திப் போராட்டத்தில் கலந்துகொண்டார்.\n\nகல்லூரிக்கல்விக்குப் பின்னர் தமிழ் மீது கொண்ட ஆர்வத்தால் கவிமணி தேசிக விநாயகம் பிள்ளை, ந. மு. வேங்கடசாமி நாட்டார், தனித்தமிழ்த் தந்தை மறைமலையடிகள், தமிழ்த்தென்றல் திரு. வி. கலியாணசுந்தரனார், பேராசிரியர் முனைவர் மு. வரதராசன் ஆகியோரிடம் தொடர்புகொண்டு தன்னுடைய தமிழறிவை வளர்த்துக்கொண்டார்.\n\nSection::::பணி.\nகல்லூரிக் கல்வியை நிறைவு செய்த புலியூர்க் கேசிகன், நெல்லை மாவட்டத்தில் உள்ள வடுகச்சி மலைப்பள்ளியில் மூன்று ஆண்டுகள் ஆசிரியராகப் பணியாற்றினார். அப்பொழுது டோணாவூர் மருத்துவமனையில் மறைமலையடிகள் மகளும் தனித்தமிழ் இயக்கத்தின் நிறுவுநர்களில் ஒருவருமான தமிழ்ப் பேராசிரியர் நீலாம்பிகை அம்மையார் சிகிச்சை பெற்று வந்தார். அவருக்கு கேசிகனும் அவர் குடும்பத்தினரும் பேருதவியாக இருந்தனர். இதனால் மகிழ்ந்த் நீலாம்பிகை அம்மையார், தன் கணவரும் திருநெல்வேலி தென்னிந்திய சைவசிந்தாந்த நூற்பதிப்புக் கழகத்தின் அமைச்சருமான திருவரங்கனாரிடம் புலியூர்க் கேசிகனைப் பற்றி எடுத்துரைத்தார். இதன் விளைவாக கேசிகன் அந்த நூற்கழகத்தின் திருநெல்வேலிக் கிளையில் மேலாளராகப் பணியில் அமர்த்தப்பட்டார். புலியூர்க் கேசிகன் பத்தாண்டுகள் அப்பணியை மேற்கொண்டார்.\n\nபின்னர் சென்னைக்கு இடம்பெயர்ந்தார். அருணா வெளியீடு என்னும் பதிப்பகத்தில் இரண்டு ஆண்டுகள் மேலாளராகப் பணியாற்றினார். பின்னர் பாரி நிலையம், மாருதி பதிப்பகம் ஆகியவற்றில் நீண்ட நாள்கள் பணியாற்றினார்.\n\nSection::::குடும்பம்.\nதிருவரங்கனார் – நீலாம்பிகை அம்மையார் இணையர் மகள் சுந்தரத்தம்மையாரை புலியூர்க் கேசிகன் மணந்துகொண்டார். அவ்விணையர்களுக்கு கந்தவேலன் என்னும் ஒரு மகனும் நீலச்செல்வி என்ற மகாலட்சுமி, சொ. கலைச்செல்வி. மலர்ச்செல்வி என்னும் மூன்று மகள்களும் பிறந்தனர்.\n\nSection::::எழுத்துப் பணிகள்.\nஅருணா வெளியீடு, பாரி நிலையம், வானதி பதிப்பகம் ஆகிய பதிப்பகங்களின் வழியாக 50 இலக்கிய நூல்களுக்கு உரைகள்; 10 சோதிட நூல்கள்; 5 உளவியல் நூல்கள்; 3 யோக நூல்கள்; 5 ஆன்மிக நூல்கள்; 2 வரலாற்று நூல்கள்; 7 குறள் தொடர்பான நூல்கள்; தொகுப்பு, ஆராய்ச்சி, கவிதை ஆகியன உள்ளடக்கிய துறைகளில் 8 நூல்கள் என 90 நூல்களை புலியூர்க் கேசிகன் படைத்திருக்கிறார். அவற்றுள் சில:\n\n\n\n\n\n\n\n\n\n\n\n\n\n\n\n\n\n\nSection::::பிற பணிகள்.\nபல்கலைக் கழகங்கள், கல்லூரிகள், பள்ளிகள், இலக்கிய அமைப்புகள் ஆகியவை நடத்தும் விழாகளிலும் வானொலியிலும் தமிழ்மொழி, இலக்கியம் தொடர்பாக உரையாற்றினார்.\n\nவிகடன், அமுதசுரபி, குமுதம், கல்கண்டு, குங்குமம், தாய், இதயம் பேசுகிறது, ஞானபூமி உள்ளிட்ட பல்வேறு இதழ்களில் பல்வேறு பொருள்களில் எழுதினார்.\n\nநந்திவாக்கு, சோதிட நண்பன் உள்ளிட்ட சில இதழ்களின் ஆசிரியராக இருந்திருக்கிறார்.\nSection::::பெற்ற சிறப்புகள்.\nபுலியூர்க் கேசிகனின் தமிழ்த்தொண்டைப் பாராட்டி பின்வரும் அமைப்புகள் அவருக்குச் சிறப்புச் செய்திருக்கின்றன:\n\nSection::::நாட்டுடைமையாக்கம்.\nபுலியூர்க் தேசிகனின் படைப்புகளை 2009 ஆம் ஆண்டு தமிழக அரசு நாட்டுடமை ஆக்கியது.\n\nSection::::மறைவு.\nபுலியூர்க் கேசிகன் தனது 69ஆம் அகவையில் சென்னையில் ஏப்ரல் 17, 1992ஆம் நாள் மரணமடைந்தார்.\n"}
{"id": "173240", "url": "https://ta.wikipedia.org/wiki?curid=173240", "title": "கீர்த்தி சிறீ இராஜசிங்கன்", "text": "கீர்த்தி சிறீ இராஜசிங்கன்\n\nகீர்த்தி சிறீ இராஜசிங்கன் (\"Kirti Sri Raja Singha\", , 1734 - 2 சனவரி 1782) என்பவன் கண்டி இராச்சியத்தின் இரண்டாவது நாயக்க வம்ச மன்னன் ஆவான். இவன் மதுரை நாயக்க இளவரசனும், சிறீ விஜய இராஜசிங்கனின் மனைவியின் சகோதரனும் ஆவான்.\n\nசிறி விஜய இராஜசிங்கன் 1747 ஆம் ஆண்டில் இறந்த பின்னர், நாயக்க வம்ச மரபுப்படி அவனது மனைவியின் சகோதரன் கீர்த்தி ஸ்ரீ இராஜசிங்கன் கண்டியின் மன்னன் ஆனான். அப்போது அவனுக்கு பதினாறு வயது. எனவே அவன் முடிசூடி ஆட்சியை பொறுப்பேற்றது 1751 ஆம் ஆண்டிலாகும். அதுவரையிலும் அவனது தந்தை நரனப்பா நாயக்க ஆட்சியை கவனித்தார். நாயக்கர்களது செயல்களை விரும்பாத பிரதானிகள் அவனுக்கு எதிராகச் சூழ்ச்சி செய்தனர். இவனது காலம் பிரதானிகளுக்கும் மன்னனுக்கும் இடையில் குழப்பம் நிறைந்ததாக இருந்தது.\n\nSection::::அரசியல் பணிகள்.\nஇவன் கி.பி 1760ம் ஆண்டு ஒல்லாந்தருக்கு எதிராக மக்களை தூண்டி விட்டான். பிரித்தானியரின் உதவிபெற பிரித்தானியத் தூதுவான் ஜான் பைபசை சந்தித்துப் பேசினான். கி.பி.1765 சனவரியில் ஒல்லாந்தர் கண்டியை ஆக்கிரமிப்புச் செய்தபோது தப்பிச்சென்ற இவன் கி.பி.1766ம் ஆண்டு ஒல்லாந்தருடன் உடன்படிக்கை ஒன்றை செய்து கொள்கிறான்.\n\nSection::::சமய நடவடிக்கைகள்.\nஇவன் தலதா பெரகராவுடன் தேவாலயப் பெரகராவையும் இணைத்து எசல பெரகராவை நடத்தினான். பழைய இராசதானிகளில் சிதைவுற்றிருந்த விகாரைகளை புனர்நிர்மானம் செய்தான். வெலிவிட்ட சரணங்கர தேரர் என்ற பௌத்த பிக்குவின் சமய பணிகளிக்கு ஆதரவு வழங்கினான். விகாரைகளை கொண்டு நடத்த அதற்கு நிலபுலன்களை வழங்கினான். \n\n\n"}
{"id": "173244", "url": "https://ta.wikipedia.org/wiki?curid=173244", "title": "ஆறன்முளா பன்னாட்டு விமான நிலையம்", "text": "ஆறன்முளா பன்னாட்டு விமான நிலையம்\n\nஆறன்முளா பன்னாட்டு வானூர்தி நிலையம் கேரளத்தின் ஆறன்முளா நகரில் அமைக்கப்படவிருக்கும் வானூர்தி நிலையம் ஆகும். இதற்கான செலவு 2,000 கோடி இந்திய ரூபாய் எனவும், 700 ஏக்கர் பரப்பளவில் கட்டப்படும் எனவும் தெரிவிக்கப்பட்டுள்ளது. பலராலும் எதிர்க்கப்பட்டாலும், இதன் மூலம் 7500 பேருக்கு வேலைவாய்ப்பு கிடைக்கும் எனவும் தெரிவிக்கப்பட்டுள்ளது>\n\nஇது 2014 டிசம்பர் இறுதியில் கட்டி முடிக்கப்படும் என எதிர்பார்க்கப்படுகிறது. போயிங் 747 உள்ளிட்ட பெரிய வானூர்திகளை நிறுத்துமளவுக்கு அனைத்து வசதிகளும் செய்யப்படும். \nஒரே வேளையில் ஆயிரம் பேரை தாங்கும் அளவுக்கு முனையமும், பேரங்காடிகளும் அமைக்கப்படவுள்ளன.\n\n"}
{"id": "173245", "url": "https://ta.wikipedia.org/wiki?curid=173245", "title": "ஆறன்முளா", "text": "ஆறன்முளா\n\nஆறன்முளா இந்தியாவின் கேரள மாநிலத்தில் பந்தனம்திட்டா மாவட்டத்தில் அமைந்துள்ள ஊர் ஆகும். இது திருவனந்தபுரத்திற்கு 125 கி.மீ தூரத்தில் அமைந்துள்ளது. ஆறன்முளா பார்த்தசாரதி கோவில் புகழ் பெற்ற கோவில்களில் ஒன்று.\n\n"}
{"id": "173246", "url": "https://ta.wikipedia.org/wiki?curid=173246", "title": "சிங்கப்பூரில் மொழிகள்", "text": "சிங்கப்பூரில் மொழிகள்\n\nசிங்கப்பூர் அரசு நான்கு ஆட்சி மொழிகளைக் கொண்டுள்ளது: ஆங்கிலம், மலாய், சீனம், மற்றும் தமிழ். இந்த ஆட்சிமொழிகளைத் தவிர இங்கு புழங்கிவரும் பல்வேறு பிற மொழிகளும் சிங்கப்பூரில் நிலவும் பலரதப்பட்ட இன, பண்பாட்டு, மொழி மக்களைப் பிரதிபலிக்கின்றன. 2009ஆம் ஆண்டில் சிங்கப்பூரில் 20க்கும் மேற்பட்ட மொழிகள் பேசப்பட்டு வருவதாக கண்டறியப்பட்டது. குடிமைப்படுத்த காலத்தில் சிங்கப்பூர் ஓர் வணிக மையமாக விளங்கியதும் தற்போதும் முதன்மையான வணிக/சேவைத்துறையின் மையமாக விளங்குவதும் ஆசியாவிலிருந்தும் பிறநாடுகளிலிலிருந்தும் மக்களை இங்கு ஈர்த்துள்ளது. அவர்கள் கொணர்ந்த மொழிகள் சிங்கப்பூர் மொழிகளை பெரிதும் பாதித்துள்ளன. \n\nமுந்தைய ஆண்டுகளில், மலாயா தீபகற்பத்தில் வணிகர்களால் பேசப்பட்டுவந்த மலாயு மொழியும் சீன மொழியும் கலந்த \"மெலாயு பசார்\" எனப்படும் மலாய் மொழி இத்தீவின் இணைப்புமொழியாக (lingua franca) இருந்தது. தற்போதும் இது பலரால் பேசப்பட்டாலும், குறிப்பாக சிங்கப்பூர் மலாய்கள், சிங்கப்பூரின் ஆங்கிலம் தற்போது இணைப்புமொழியாக மாறி வருகிறது. சிங்கபூரில் பிரித்தானிய ஆட்சிக்காலத்தில் ஆங்கிலம் பலராலும் பயன்படுத்தப் பட்டது. சிங்கப்பூர் விடுதலை அடைந்தபிறகும் ஆங்கிலமே முதன்மையான இணைப்புமொழியாக விளங்கியது. பல்வேறு மொழிபேசுவோரை ஒற்றுமைப்படுத்த ஆங்கிலமே உதவியது; கல்வித்துறையிலும் இதுவே முதன்மையான பயிற்று மொழியாக உள்ளது.\nதுவக்கத்தில் ஹொக்கெய்ன் பெரும்பான்மையான சீனர்களால் பேசப்படும் மொழியாக இருந்தது. ஆனால் இருபதாம் நூற்றாண்டின் பிற்பகுதியில் மண்டாரின் இந்த நிலையை அடைந்தது. மண்டாரின் பேசாத பிற சீனக்குழுக்களை ஒற்றுமைப்படுத்தவும் பொதுவான ஒரு சீன அடையாளத்தை உருவாக்கவும் சிங்கை அரசு மண்டாரின் பயன்பாட்டை ஊக்குவித்தது. 21ஆம் நூற்றாண்டில் சீனாவின் பொருளாதார முன்னேற்றமும் இதற்கு தூண்டுகோலாக இருந்தது. மற்ற சீன மொழிகள், ஹொக்கெய்ன், டியோச்சியூ, ஹக்கா, ஹைனீசு மற்றும் கன்டனீசு ஆகியன வட்டாரப் பேச்சுமொழிகளாக அறிவிக்கப்பட்டன. அரசின் கொள்கைகளும் ஏனைய மொழிச்சார்புகளும் இக்கிளை மொழிகளை பேசப்படுவோரின் எண்ணிக்கை அருகி வருகிறது. இந்திய மொழிகளில் முதன்மையாக தமிழ் இருப்பினும் மற்ற இந்திய மொழிகளும் பேசப்படுகின்றன. மற்ற சிறுபான்மையான மலாயு அல்லது சீன வட்டார மொழிகளைப் போலன்றி இந்திய மொழிகள் பள்ளிக் கூடங்களிலும் பயன்படுத்தப்படுகின்றன. \n\nசிங்கப்பூர் இருமொழி கொள்கையைப் பின்பற்றுகிறது; இதன்படி மாணவர்கள் ஆங்கிலம் கற்பதுடன் தங்கள் இன அடையாளத்திற்கான மொழியையும் கற்கின்றனர். இந்தத் \"தாய்மொழி\" கல்வி பலதரப்பட்ட பண்பாட்டுச் சூழலில் தங்கள் பண்பாட்டை தக்கவைத்துக் கொள்ளத் தேவையாயுள்ளது. இருப்பினும் தாய்மொழிப் பயன்பாடு குறைந்துகொண்டும் ஆங்கிலப் பயன்பாடு கூடிக்கொண்டும் வருகிறது.\n\n"}
{"id": "173247", "url": "https://ta.wikipedia.org/wiki?curid=173247", "title": "இந்திய மாநிலங்களில் உருது மொழிப் பேச்சாளர்கள்", "text": "இந்திய மாநிலங்களில் உருது மொழிப் பேச்சாளர்கள்\n\nஇந்திய அரசின் மக்கள்தொகைக் கணக்கெடுப்பின்படி இந்தியாவில் 51,536,111 பேர் உருது மொழியைத் தாய்மொழியாகப் பேசுகின்றனர்.) which amounts to 5.01% of total population.\n\nSection::::மாநிலங்களில் பரவல்.\nஇந்திய மாநிலங்கள், ஒன்றியப் பிரதேங்களில் வாழும் உருது மொழிப் பேச்சாளர்களின் பட்டியல் கீழே தரப்பட்டுள்ளது.\n"}
{"id": "173252", "url": "https://ta.wikipedia.org/wiki?curid=173252", "title": "1910 கியூப புயல்", "text": "1910 கியூப புயல்\n\n1910 கியூப புயல் (\"1910 Cuba hurricane\") அல்லது ஐந்து நாள் புயல் (\"Cyclone of the Five Days\") எனப் பிரபலமாக அறியப்பட்ட மிகவும் அழிவுகரமான மற்றும் எதிர்பார்க்கப்படாத வெப்ப மண்டலப் புயல் 1910ஆம் ஆண்டு கியூபாவையும் ஐக்கிய அமெரிக்காவையும் தாக்கியது. இப்புயல் உருவாகியது அக்டோபர் 9ஆம் திகதி தெற்கு கரிபியனிலும் உக்கிரமடைந்து பின் வடமேற்கு திசையாக சென்று அக்டோபர் 12ஆம் நாள் பலத்த சூறாவளியாக உருமாறியது. மேற்கு கியூபாவினை கடந்த பின் சபீர் சிம்சன் அளவுகோலுக்கு அமைய தரம் நான்கு அதாவது அதி உக்கிர நிலையை அக்டோபர் 12ஆம் நாள் எய்தியது. அது மறுபடியும் எதிர்திசையில் முன்னேறி மறுபடியும் கியூபாவினை தாக்கியது. அதன் பின் புளோரிடாவையும் கேப் ரொமானோவினையும் நெருங்கியது. அந்த மாநிலத்தினை கடந்து ஐக்கிய அமெரிக்காவின் தென்கிழக்குப் பகுதியினை பற்றிக்கொண்டு கடலினை நோக்கி வெளியேறியது.\n\nஇதன் அசாதாரமான சுழற்சி இதனை இரு வேறு புயல்கள் ஒன்றர வேகமாக தரையை தாக்கியது என முதல்கட்ட அறிக்கைகளில் இருந்து அறிந்து கொள்ளலாம். பலத்த விவாதத்திற்கு பின்னர் இது ஒரு புயல் என்ற முடிவுக்கு வந்தார்கள். இப்புயலின் நிகழ்வு பகுப்பாய்வானது இதன் வானிலை அமைப்புகளின் இதேபோன்ற பாதைகளினை அறிந்துகொள்ள மிக உதவியாக இருந்தது.\n\nஇந்த சூறாவளியானது கியூப வரலாற்றில் மிக மோசமான இயற்கை அனர்த்தங்களில் ஒன்றாக பதிவானது. இவ்வனர்த்தமானது பாரிய சேதங்களை உருவாக்கியதுடன் பல்லாயிரக்கணக்கானவர்களின் வீடுகளையும் உடைமைகளையும் பறித்தது. புளோரிடாவிலும் இதன் தாக்கம் பாரிய அளவிலேயே காணப்பட்டது. வெள்ளப்பெருக்குகளே பாரிய பாதிப்புகளை ஏற்படுத்தியது. இந்த புயல் ஏற்படுத்திய மொத்த சேதம் துல்லியமாக கணிக்கப்படாவிட்டாலும் அண்ணளவாக கூபாவின் அவானாவில் 1 மில்லியன் அமெரிக்க டொலர்களும் புளோரிடாவில் 250 000 அமெரிக்க டொலர்களும் சேதம் ஏற்பட்டதாகவும் சுமார் 100 பேர் கியூபாவில் மட்டும் இறந்ததாக கணக்கெடுப்புக்கள் கூறுகின்றன.\n\nSection::::வானிலை வரலாறு.\nஅக்டோபர் 9ஆம் நாள் ஒரு வகையான வெப்பமண்டல தாழமுக்கம் கரிபியன் கடலினை மையம் கொள்ள ஆரம்பித்தது. அதன் ஆரம்பப்புள்ளி பனாமாவிற்கு வடக்கில் ஆகும். அது வடமேற்கு நோக்கி நகருகையில் வலுப்பெற்றது. அக்டோபர் 11ஆம் நாள் அது வெப்பமண்டல புயலாகவும் அக்டோபர் 12ஆம் நாள் புயலாகவும் மாற்றமடைந்தது.. அடுத்த நாளே அது தென்மேற்கு கியூபாவை எட்டியது. ஒரு குறுகிய நேரத்திற்கு சபீர்-சிம்சன் அளவுகோலில் தரம் 3 என அளவு கோடிடப்பட்டது. பின்பு புயலானது மேற்கு கியூபாவினை தாக்கி பின் கடந்து சென்று மெக்சிகோ வளைகுடாவை அடைந்து தனது சீற்றத்தைக் குறைத்துக்கொண்டது.\n\nபின்பு புயலானது ஒரு உயரமுக்கம் காரணமாக வடக்கு நோக்கி இடம்மாறியது. மெக்ஸிகோ வளைகுடாவின் வெப்ப நீர் காரணமாக புயல் விரைவில் பலமாக மாற ஆரம்பித்தது. பின்பு அது ஒரு குறுகிய வட்டத்துக்குள் நிலைகொண்டது. அக்டோபர் 16ஆம் நாள், அது தனது உச்ச கட்ட உக்கிரத்தை அடைந்தது. இந்த நிலையில் காற்றின் வேகமானது மணிக்கு 240 கிலோமீட்டர்கள் ஆக இருந்தது. பின்பு சூறாவளியானது வடகிழக்கு பக்கம் திரும்பி மீண்டும் மேற்கு கியூபாவினை தாக்கியது. பின்பு அது புளோரிடா நோக்கி அக்டோபர் 17 ஆம் நாள் நகர்ந்தது. அதன் பின் கேப் ரொமானோவினை தாக்கியதும் வடக்கு நோக்கி நகர்ந்தது. தரையில் சூறாவளியின் சீற்றம் நாளுக்கு நாள் குறைந்து சென்றது. ப்ளோரிடாவினை தாண்டிய பின்னர் அது வடகிழக்கு பக்கம் திரும்பி அத்திலாந்திக் பெருங்கடலினுள். உட்புகுந்தது. இந்த சூறாவளியானது அக்டோபர் 23ஆம் நாள் அல்லது அதற்கு அண்மித்த நாளொன்றில் அடங்கி முற்றுப்பெற்றது.\n\nஇந்த புயலானது ஒரு அசாதாரணமான போக்கினை கொண்டிருந்தது. முதலில் இரு வேறு சூறாவளிகளாக நோக்கப்பட்டது. ஏனெனில் இந்த புயல் மெக்சிகோ வளைகுடாவில் ஏற்படுத்திய வளைவுகளாகும். ஒரு பத்திரிக்கையின் பதிவின் படி முதலாவது புயலானது மெக்சிகோ வளைகுடா பகுதியில் அடங்கிவிட்டதாகவும், இரண்டாவதே புளோரிடாவினை தாக்கியதாகவும் கூறப்பட்டு இருந்தது. இப்புயலின் பாதை விவாதத்திற்கு உட்படுத்தப்பட்டு பிறகு இது ஒரு புயலே என கண்டறியப்பட்டது.\n\nSection::::தாக்கம்.\nஅக்டோபர் 15ஆம் நாள் கீ வெஸ்ட் பகுதியில் 800 கிலோமீட்டரிற்கு உட்பட்ட அனைத்து கப்பல்கள்கட்கும் புயல் எச்சரிக்கை விடுக்கப்பட்டது. நிறைய கப்பல்கள் துறைமுகங்களிலேயே தங்கவைக்கப்பட்டன. அவைகளுக்கும் புயல் எச்சரிக்கை விடுக்கப்பட்டது.\n\nSection::::கியூபா.\nஇந்த புயலானது கியூபாவினை பலத்த சேதத்துக்குளாக்கியது. கியூபாவினை தாக்கிய மிகவும் மோசமான வெப்பமண்டல புயலாகவும் இது கருதப்படுகிறது. பலத்த காற்று மற்றும் கடுமையான மழை பெருவெள்ளத்தையும், வாணிப பயிர்களையும் (முக்கியமாக புகையிலை) மற்றும் பண்ணைகளையும் நாசமாக்கின. கசில்டா உட்பட பல்வேறு நகரங்களை இப்புயல் பாதிப்புக்குள்ளாக்கியது. படபனோ நகரம் முற்றாக தண்ணீரில் மூழ்கியது. இப்புயலின் காரணமாக பல்வேறு நகரங்களுக்கிடையிலான தொலைத்தொடர்பு சேதமடைந்தது. அதிகூடிய மரணங்களும் இழப்புகளும் பினர் டெல் ரியோ மாகாணத்தில் பதியப்பட்டது.\n\nநியூ யோர்க் டைம்ஸ் பத்திரிக்கையின் செய்தி பின்வருமாறு குறிப்பிடப்பட்டிருந்தது. “கியூபாவின் வரலாற்றிலேயே நடந்த மிகவும் கோரமான அனர்த்தம்” என்று. ஆயிரக்கணக்கான உழவர்கள், தொழிலாளர்கள், மற்றும் பலர் தமது உடைமைகளையும் வதிவிடங்களையும் இழந்தனர். நாட்டின் தலை நகரமான ஹவானாவும் பாரிய சேதத்திற்கு உள்ளானது. கரையோரங்களில் நிறுத்தப்பட்டிருந்த பல கப்பல்கள் தாங்கள் கொண்ட பல பெறுமதி வாய்ந்த பொருட்களுடன் மூழ்கின. கப்பல்துறை மேடையில் களஞ்சியப்படுத்தப்பட்ட பொருட்கள் யாவும் சேதமாகின. உயர அலைகள் தரையை பிளந்து பெருவெள்ளத்தினை உண்டு பண்ணியது. பல படகுகள் புயலினால் நாசமாக்கப்பட்டன. உயர அலைகள் ஹவானாவின் சுமார் 2.5 சதுர கிலோமீட்டர் கடற்கரை நிலங்களில் வெள்ளத்தை உண்டு பண்ணின.\nபெரும்பாலானோர் நிலச்சரிவு காரணமாகவே உயிரிழந்தனர். ஹவானாவில் மட்டும் ஐந்து பேர் உயிரிழந்தனர். சில செய்திகள் சுமார் 700 பேர் உயிரிழந்ததாக கூறியிருந்தன. மொத்த சேதம் பல மில்லியன் அமெரிக்க டொலர்களாக கணிக்கப்பட்டன. ஹவானாவில் மட்டும் சுமார் ஒரு மில்லியன் அமெரிக்க டொலர் சேதம் ஏற்பட்டதாக கணிக்கப்பட்டது.\n\nSection::::ஹோலிஸ்வூட்.\nஹோலிஸ்வூட் என்ற கப்பல் மெக்சிகோ வளைகுடாவின் மத்தியில் புயலில் சிக்குண்டது. அது நியூ ஓர்லியன்ஸ் துறைமுகத்தை அக்டோபர் 1ஆம் நாள் சைப்ரஸ் மரங்களை கொண்டு சென்றது. கப்பல் குழு புயலோடு பல நாட்கள் போராடின. ஹோலிஸ்வூட் அதன் பாதையை விட்டு விலகி பல மைல்களுக்கு அப்பால் சென்று பலத்த சேதமுற்றது என அதன் உரிமையாளர், பால் மங்கோல்ட் கூறி இருந்தார்:\n\nஹரல்ட் என்றழைக்கப்பட்ட ஒரு நீராவிக்கப்பலே ஹோலிஸ்வூட் கப்பல் குழுவை மீட்டெடுத்தது. ஆனாலும் கப்பலின் கேப்டன் ஈ. ஈ. வால்ஸ் ஹோலிஸ்வூட்டிலேயே இருந்தார். அதற்கு காரணம் ஹோலிஸ்வூட் கடுமையாக சேதமடைந்திருந்ததே. ஆனாலும் குழு அவரது முடிவுக்கு இணங்கவில்லை. ஏனெனில் ஹோலிஸ்வூட் ஆனது ஆகக்கூடியது ஐந்து மணித்தியாலங்கள் மட்டுமே மிதக்கும் நிலையில் இருந்தது. குழு கரையேறியதும் பார்க்வூட் என்ற மற்றொரு கப்பல் வால்ஸ் ஐ மீட்க அக்டோபர் 20ஆம் நாள் சென்றது. வால்ஸ் உணவும் நீரும் இன்றி இறந்திருப்பார் என கருதிய போதும், சுயநினைவு அற்ற நிலையில் மீட்கப்பட்டார். மிகுந்த களைப்பின் காரணமாக அவர் எழுந்த பின் சற்று பிதற்றும் நிலையில் இருந்ததாக கூறப்பட்டது. ஹோலிஸ்வூட்டினை கரைக்கு கொண்டுவருமாறு அவர் வேண்டுகோள் விடுத்தார். பின்னர் பார்க்வூட் கப்பலின் உதவியுடன் ஹோலிஸ்வூட் கரை தொட்டது.\n\nSection::::புளோரிடா.\nபுளோரிடாவில் உள்ள கீ வெஸ்ட் பகுதியில் காற்றின் வேகம் சுமார் மணிக்கு 110 மைல்களாக (180 கிலோமீட்டர்) காணப்பட்டது. பெரும்பாலான கப்பல் துறைகள் நாசமாகின. ப்ளோரிடா கீ பகுதியில் மட்டுமே $250 000 (தற்போது அண்ணளவாக $5.7 மில்லியன்கள்) சேதம் ஏற்பட்டதாகவும், கடற்கரையை அண்மித்த வீடுகள் அனைத்தும் சேதமுற்றிருந்தன. காற்றின் வீரியம் டம்பா விரிகுடாவின் தண்ணீரை வெளியேற்றியது. உயர அலைகள் தரையை நோக்கி விரைய, பெரும்பாலானோர் தமது உயிர்களை காப்பாற்ற மரங்களை பற்றிக்கொள்ள வேண்டி இருந்தது. சில எலுமிச்சைத்தோட்டங்களும் (Citrus) சேதமடைந்தன. காற்றானது வீடுகளின் கூரைகளையும் பீய்த்துக்கொண்டும் கட்டிடங்களினை அத்திவாரம் வரை ஆடுவித்தது.\n\nபுந்தா கோர்டா பகுதியை சேர்ந்த ஏழு பேர் உயிரிழந்தது மட்டுமல்லாது சில கியூபா படகுகளும் சின்னாபின்னமாகின. அதற்கு அண்மையில் பிள்ளையுடன் ஒரு மனிதர் கடலில் மூழ்கினார். மற்றொருவர் வெள்ள நதியொன்றை கடக்க முற்பட்டதில் நதியோடு அடித்துச்செல்லப்பட்டார். ஒரு பிரெஞ்சு நீராவிக்கப்பல் லூசியான் நிலத்துடன் மோதுண்டது. தெய்வாதீனமாக அதில் இருந்த 600 பயணிகளும் மீட்கப்பட்டு வேறு கப்பலுக்கு மாற்றப்பட்டனர்.\n\nஇந்த புயலானது ஜுபிடர் பகுதியில் பல்வேறு பைன் மரங்களை வேரோடு சாய்த்தது. லெமன் நகரத்தை சார்ந்த ஒருவரின் மேல் மரமொன்று வீழ்ந்ததில் உயிரிழந்தார். கிழக்கு ப்ளோரிடாவிலேயே புயலின் தாக்கம் அதிகமாக இருந்தது. கிழக்கு ப்ளோரிடாவின் தொடருந்துத் தண்டவாளங்களின் ஒரு பகுதி முற்றுமுழுதாக பாதிக்கப்பட்டது. பொகா ரேடன் எனுமிடத்தில் இருந்த ஒரு அமெரிக்க கப்பலும் தரையோடு மோதியதில் மூவர் உயிரிழக்க கப்பல் குழு அடுத்த 12 மணிநேரம் கப்பலுக்குள் தத்தளித்தது.\n\n"}
{"id": "173260", "url": "https://ta.wikipedia.org/wiki?curid=173260", "title": "இந்திய மேலாண்மை கழகம் கோழிக்கோடு", "text": "இந்திய மேலாண்மை கழகம் கோழிக்கோடு\n\nஇந்திய மேலாண்மை கழகம் கோழிக்கோடு (Indian Institute of Management Kozhikode, ஐஐஎம்கே) இந்தியாவின் கேரளா மாநிலம் கோழிக்கோட்ல் உள்ள ஒரு வணிகப் பள்ளி. இதை இந்திய அரசு 1996 ஆம் ஆண்டு நிறுவியது. மேலும் இது ஐந்தாவதாக நிறுவப்பட்ட இந்திய மேலாண்மை கழகம் (ஐஐஎம்) ஆகும்.\n\n"}
{"id": "173261", "url": "https://ta.wikipedia.org/wiki?curid=173261", "title": "குறிஞ்சிக்கலி", "text": "குறிஞ்சிக்கலி\n\nகலித்தொகை என்னும் தொகைநூலில் ஐந்து திணைகளையும் சார்ந்த 149 பாடல்கள் உள்ளன. அவற்றில் குறிஞ்சித்திணையைச் சேர்ந்த 29 பாடல்கள் 37 முதல் 65 வரையில் எண் கொண்டனவாக உள்ளன. இந்தப் பாடல்களைப் பாடிய புலவர் கபிலர். \n\n\n\n\n\nSection::::மொழிநடை.\nதிருக்குறள் ஆட்சி – அருமழை தரல் வேண்டின் தருகிற்கும் கற்பினளே, குறவர் மகளிர் தாம் பிழையார் கேள்வர்த் தொழுது எழலால் தம் ஐயரும் தாம் பிழையார் தாம் தொடுத்த கோல் என வரும் இப் பாடல் அடிகளில் தெய்வம் தொழாஅள் கொழுநற் தொழுது எழுவாள், பெய் எனப் பெய்யும் மழை என்னும் திருக்குறளின் தாக்கம் இருப்பதைக் காண முடிகிறது.\n\nபுராணக் கதை பதிவு - நூற்றுவர் தலைவனைக் குறங்கு அறுத்திடுவான் போல் என்னும அடியில் வீமன் துரியாதனனின் தொடையைப் பிளந்த கதை சொல்லப்பட்டுள்ளது.\n\nகாந்தருவ இடைமடக்கு \nஎன வரும் பாடலில்\nஎன்னும் சிலப்பதிகார அடிகளின் இசைத் தாக்கத்தைக் காணமுடிகிறது.\n\nசொல்லாட்சி மன், மன என்னும் இடைச்சொற்கள் , பாடித்தை என்னும் ஏவல் வினைமுற்று, 'எல்லா' என்னும் இடைச்சொல் காணியவா என்னும் ஏவல் , யூகம் என்னும் குரங்கைக் குறிக்கும் சொல், மழைநீரைக் குறிக்கும் 'அயம்' என்னும் சொல்லாட்சி முதலானவை இந்த தூலில் காணப்படும் புதுமைகள். \nமாலை உவமம் - முகம் மதி போன்றது, மதி முகம் போன்றது என்று உவமையை மாலையாக்கிக் கொள்ளும் இந்நூலின் பாங்கு சங்க இலக்கியத்தில் புதுமையானது. \n\n"}
{"id": "173262", "url": "https://ta.wikipedia.org/wiki?curid=173262", "title": "உராய்வியல்", "text": "உராய்வியல்\n\nஉராய்வியல் அல்லது உராய்வு அறிவியல் (\"tribology\") என்பது உராய்வு, தேய்மானம் மற்றும் உயவிடல் பற்றிக் கற்கும் அறிவியல் ஆகும். உராய்வியல் இயந்திரவியல் பொறியியல், பொருளறிவியல் ஆகியவற்றின் ஒரு கிளை ஆகும்.\n\n\n"}
{"id": "173263", "url": "https://ta.wikipedia.org/wiki?curid=173263", "title": "இளந்தூது", "text": "இளந்தூது\n\nஇளந்தூது, மயிலாடுதுறை, மன்னம்பந்தல் ஏவிசி கல்லூரி மாணவர்களால் நடத்தப்பெறும் பல்சுவை இதழ். 1990-ம் ஆண்டு துவங்கப்பட்டது இது. முழுக்க முழுக்க கல்லூரி மாணவர்களின் கை வண்ணத்தில் தயாராகிறது.\n\nமறைந்த எழுத்தாளர் சுஜாதா 2004-ம் ஆண்டின் மிகச் சிறந்தவைகள் என்று ஆனந்த விகடன் வார இதழில் இட்ட பட்டியலில் இளந்தூதும் இடம் பெற்றிருக்கிறது.\n"}
{"id": "173273", "url": "https://ta.wikipedia.org/wiki?curid=173273", "title": "மரம் (தரவுக் கட்டமைப்பு)", "text": "மரம் (தரவுக் கட்டமைப்பு)\n\nகணினியியலில் மரம் என்பது பரந்து பயன்படுத்தப்படும் ஒரு படிநிலைத் தரவுக் கட்டமைப்பு (hierarchical data structure) ஆகும். இது ஒரு மரத்தின் அமைப்பை இணைக்கப்பட்ட கணுக்களினால் (nodes) ஒப்புருவாக்கம் செய்கிறது. \n\nSection::::வரையறை.\nஒரு மரத்தின் தொடக்கம் வேர் அல்லது மூலம் (root) ஆகும். வேரில் இருந்து அதன் பிள்ளைக் கணுக்கள் (child nodes) அல்லது கிளைகள் இணைக்கப்பட்டு இருக்கும். அப் பிள்ளைக் கணுக்கள் அவற்றின் பிள்ளைக் கணுக்களைக் கொண்டிருக்கலாம். இவ்வாறு சுழல் (recursively) முறையில் மரம் வரையறை செய்யப்படுகிறது. \n\nபிள்ளைகள் இல்லாத கணுக்களை முனைகள் (edges) அல்லது இலைகள் (leaf) என்பர். ஒரு கணுவிற்கு நேரடியாக முன்னிருக்கும் கணுவை பெற்றவர் என்பர். ஒரு கணுவுக்கு ஒரே ஒரு பெற்றவர் மட்டுமே இருக்க முடியும். இரண்டு கணுக்களுக்கு ஒரே பெற்றவர் இருந்தால் அந்த இரு கணுக்களும் சகோதரர்கள் எனப்படும்.\n\n\n\n"}
{"id": "173283", "url": "https://ta.wikipedia.org/wiki?curid=173283", "title": "கெகுணகொல்ல தேசியப் பாடசாலை", "text": "கெகுணகொல்ல தேசியப் பாடசாலை\n\nகெகுணகொல்ல தேசியப் பாடசாலை (\"Kekunagolla National School\") இலங்கையின் குருநாகல் மாவட்டத்தில் குளியாப்பிட்டி தேர்தல் தொகுதியில் அமைந்துள்ள ஒரு முஸ்லிம் தேசியப் பாடசாலையாகும். இலங்கையின் சகல பாகங்களிலிருந்தும் மாணவர்கள் இங்கு வந்து கற்கின்றனர். சுமார் இரண்டாயிரத்துக்கும் மேற்பட்ட மாணவர்கள் கற்கின்ற தமிழ் மொழி மூல பாடசாலையே இது. 1925 ஆம் ஆண்டில் இப்பாடசாலை ஆரம்பிக்கப்பட்டது.\n"}
{"id": "173286", "url": "https://ta.wikipedia.org/wiki?curid=173286", "title": "ஐரோப்பியப் பஞ்சுருட்டான்", "text": "ஐரோப்பியப் பஞ்சுருட்டான்\n\nஐரோப்பிய ஈ பிடிப்பான் (\"European Bee-eater\", \"Merops apiaster\") அல்லது ஐரோப்பிய பஞ்சுருட்டான் என்பது ஈபிடிப்பான் இனத்தைச் சேர்ந்த ஒரு சிறு பறவையினமாகும். தென் ஐரோப்பாவிலும் வட ஆப்பிரிக்காவின் சில பகுதிகளிலும் மேற்காசிய நாடுகள் வரையிலும் பரவலாகக் காணப்படுகிறது. ஈக்களையே முதன்மையான இரையாகக் கொள்ளும் இப்பறவைகள் புல்வெளிகளிலும் அடர்த்தியற்ற புதர்களிலும் காடுகளிலும் காணப்படும். இவை வால் பகுதியையும் சேர்த்துப் பொதுவாக 27 முதல் 29 செ.மீ நீளம் இருக்கும். மேற்புறம் பழுப்பு மற்றும் மஞ்சள் வண்னமும் சிறகுகள் பச்சையாகவும் அலகு கறுத்த நிறத்திலும் காணப்படும். இவை பனிக்காலத்தில் ஆப்பிரிக்கா வழியாக இந்தியா, இலங்கை போன்ற பகுதிகளுக்கு வலசை செல்கின்றன.\n"}
{"id": "173287", "url": "https://ta.wikipedia.org/wiki?curid=173287", "title": "தாமஸ் பாரி (சென்னை வணிகர்)", "text": "தாமஸ் பாரி (சென்னை வணிகர்)\n\nதாமஸ் பாரி (\"Thomas Parry\", 1768 - 1824) ஐக்கிய இராச்சியத்தின் ஆளுகைக்குட்பட்ட வேல்சு நாட்டைச் சேர்ந்த ஒரு வணிகர். இவர் எட்வர்டு பாரி மற்றும் அன்னே வாகன் தம்பதியின் மூன்றாவது மகனாவார். பிரித்தானிய இந்தியாவில் இருக்கும் வணிக வாய்ப்பினைக் கருத்தில் கொண்டு 1780-களில் இவர் சென்னைக்கு வந்தார். 1788-ம் ஆண்டு ஜூலை 17-ல் நூல் மற்றும் துணிமணிகள் விற்கும் வியாபாரத்துடன் வங்கி போல பணம் கொடுத்து வாங்கும் தொழிலை சாதாரணமாக தொடங்கினார். அவருடைய இந்த தொழில் நன்கு வளர்ச்சியடைந்து பாரி என்கிற பெயர் மக்கள் மத்தியில் பிரபலமடையத் தொடங்கியது. இப்பொழுதும் சென்னையின் ஒரு பகுதியான பாரிமுனை (தற்போதைய சென்னையின் என்எஸ்சி போஸ் சாலையும், ராஜாஜி சாலையும் சந்திக்கும் இடம்) இவருடைய பெயரை அடிப்படையாக வைத்தே Parry's corner என வழங்கப்படுகிறது.\n"}
{"id": "173288", "url": "https://ta.wikipedia.org/wiki?curid=173288", "title": "முல்லைக்கலி", "text": "முல்லைக்கலி\n\nசங்க இலக்கியம் கலித்தொகையில் ஒரு பகுதியாக விளங்கும் முல்லைக்கலி முல்லைத்திணைப் பற்றிய கலிப்பாக்களால் ஆன நூல். இதில் 17 பாடல்கள் உள்ளன. கலித்தொகை நூலில் இவை 101 முதல் 117 வரிசை-எணகளில் இடம் பெற்றுள்ளன. \n\nவாய்பாட்டுப்பாடல் ஒன்று இதனை இயற்றியவர் சோழன் நல்லுருத்திரன் என்று குறிப்பிடுகிறது. இந்த வாய்பாட்டுப் பாடல்களைத் தொகுத்துப் பதிப்பித்த சு. வையாபுரிப்பிள்ளை சோழன் நல்லுருத்திரன் வேறு புலவர் எனவும், முல்லைக்கலிப் பாடல்களைப் பாடிய நல்லுருத்திரனார் வேறு புலவர் எனவும் காட்டிப் பதிப்பித்துள்ளார். \n\n17 பாடலகளில் முதல் 7 பாடல்கள் ஏறு தழுவல் பற்றிய செய்திகளைக் கூறுகின்றன. பிற 10-ல் ஒருதலைக் காமமாகிய கைக்கிளை, பொருந்தாக் காமமாகிய பெருந்திணை பற்றிய உறவுப்பாடல்கள் வருகின்றன. \n\n\n\n\n\nSection::::வரலாறு.\nமாடு மேய்க்கும் 'நல்லினத்து ஆயர்' பாண்டியர் குடியோடு உடன் பிறந்த குடியினர். பாண்டியரைக் குறிப்பிடும்போது, பாண்டிய நாட்டின் ஒரு பகுதி கடற்கோளுக்கு இரையானதாகவும், அதனை ஈடுகட்டிக்கொள்ள பாண்டியன் சேரனையும், சோழனையும் வென்று நாட்டை விரிவுபடுத்திக் கொண்டதாகவும் குறிப்பிடப்படுகிறது. இச்செய்தியைச் சொல்லும் பகுதி பாண்டிய நாட்டின் ஒருபகுதி கடலால் கொள்ளப்பட்ட வரலாற்றுச் செய்தியை வெளிப்படுத்துகிறது. \n"}
{"id": "173289", "url": "https://ta.wikipedia.org/wiki?curid=173289", "title": "மருதக்கலி", "text": "மருதக்கலி\n\nசங்க இலக்கியம் கலித்தொகை பாடல் தொகுப்பில் இடம்பெற்றுள்ள மருதத்திணைக் கலிப்பாப் பாடல்களை மருதக்கலி எனக் குறிப்பிடுகின்றனர். இதில் உள்ள பாடல்கள் 35. இவை கலித்தொகை நூலில் 66 முதல் 100 எண்ணுள்ள பாடல்களாக வைக்கப்பட்டுள்ளன. இவற்றைப் பாடிய புலவர் மருதன் இளநாகனார். \nSection::::ஊடல் செய்திகள்.\nஇந்நூலில் வரும் பாடல்கள் ஊடல் பாங்கினைப் பல்வேறு கோணங்களில் காட்டுகின்றன. (எண்கள் இக்கலியில உள்ள பாடல் வரிசை எண்களைக் குறிக்கின்றன)\n\nஊடல்\nமகன் வாயில் ஆதல்\nஉரையாடல்கள்\nஉருவகப்படுத்தி ஊடல்\nபெருந்திணை\n\nSection::::குறிப்புச் செய்திகள்.\nஇந்தப் பாடல்களில் காணப்படும் பண்பாடு, கதை, மொழி முதலானவற்றைப் பற்றிய சில செய்திகளை இப்பகுதியில் குறிப்பிடலாம்.\n\nSection::::நடை.\nபரத்தையர் பலர் ஒருவனை மொய்த்த காட்சி\n<poem>ஒருத்தி, செயல் அமை கோதை நகை;\nஒருத்தி, இயல் ஆர் செருவில் தொடியொடு தட்ப;\nஒருத்தி, தெரி முத்தம், சேர்ந்த, திலகம்;\nஒருத்தி, அரி மாண் அவிர் குழை ஆய் காது வாங்க,\nஒருத்தி, வரி ஆர் அகல் அல்குல் காழகம்;\nஒருத்தி, அரி ஆர் ஞெகிழத்து அணி சுறாத் தட்ப:\nஒருத்தி, புலவியால் புல்லாதிருந்தாள், (27)</poem>\nSection::::மதுரையில் தமிழ்ச்சங்கம்.\n<poem>பொது மொழி பிறர்க்கு இன்றி முழுது ஆளும் செல்வர்க்கு\nமதி மொழி இடல் மாலை வினைவர் போல், வல்லவர்\nசெது மொழி சீத்த செவி செறு ஆக,\nமுது மொழி நீரா, புலன் நா உழவர்\nபுது மொழி கூட்டுண்ணும், புரிசை சூழ், புனல் ஊர </poem>\nSection::::திருக்குறள் தாக்கம்.\nபுலப்பென் யான் என்பேன்மன் அந்நிலையே அவற் காணின், \nகலப்பென் என்னும் இக் கையறு நெஞ்சே (2)\n\nஊடிவென் என்பேன்மன் அந்நிலையே அவற் காணின் \nகூடுவென் என்னும் இக் கொள்கையில் நெஞ்சே (2)\n\nஇந்தக் கலித்தொகை அடிகளில்\n\nஊடற்கண் சென்றேன்மன் தோழி அது மறந்து \nகூடற்கண் சென்றது என் நெஞ்சு (1284)\nஎன்னும் திருக்குறளின் தாக்கத்தைக் காணமுடிகிறது.\n\n\n"}
{"id": "173290", "url": "https://ta.wikipedia.org/wiki?curid=173290", "title": "நெய்தற்கலி", "text": "நெய்தற்கலி\n\nசங்க இலக்கியம் கலித்தொகை பாடல் தொகுப்பில் இடம்பெற்றுள்ள நெய்தல் திணைக் கலிப்பாப் பாடல்களை நெய்தற்கலி எனக் குறிப்பிடுகின்றனர். இதில் உள்ள பாடல்கள் 33. இவை கலித்தொகை நூலில் 118 முதல் 150 எண்ணுள்ள பாடல்களாக வைக்கப்பட்டுள்ளன. இவற்றைப் பாடிய புலவர் நல்லந்துவனார்.\n\nஇக்காலத்துப் பலராலும் போற்றப்படும் அடிகள் இக் கலியில் உள்ளன.\n<poem>'ஆற்றுதல்' என்பது ஒன்று அலந்தவர்க்கு உதவுதல்;\n'போற்றுதல்' என்பது புணர்ந்தாரைப் பிரியாமை;\n'பண்பு' எனப்படுவது பாடு அறிந்து ஒழுகுதல்;\n'அன்பு' எனப்படுவது தன் கிளை செறாஅமை;\n'அறிவு' எனப்படுவது பேதையார் சொல் நோன்றல்;\n'செறிவு' எனப்படுவது கூறியது மறாஅமை;\n'நிறை' எனப்படுவது மறை பிறர் அறியாமை;\n'முறை' எனப்படுவது கண்ணோடாது உயிர் வௌவல்;\n'பொறை' எனப்படுவது போற்றாரைப் பொறுத்தல்;\nஆங்கு அதை அறிந்தனிர் \n\n"}
{"id": "173291", "url": "https://ta.wikipedia.org/wiki?curid=173291", "title": "பாலைக்கலி", "text": "பாலைக்கலி\n\nசங்க இலக்கியம் கலித்தொகை பாடல் தொகுப்பில் இடம்பெற்றுள்ள பாலைத்திணைக் கலிப்பாப் பாடல்களை பாலைக்கலி எனக் குறிப்பிடுகின்றனர். இதில் உள்ள பாடல்கள் 35. இவை கலித்தொகை நூலில் 2 முதல் 36 எண்ணுள்ள பாடல்களாக முதல் அடுக்கில் வைக்கப்பட்டுள்ளன. இவற்றைப் பாடிய புலவர் பாலை பாடிய பெருங்கடுங்கோ\n\nதலைவன் தலைவியைப் பிரிந்து பொருளீட்டச் செல்லும் பிரிவோடு தொடர்புடைய செய்திகளைக் கூறுவது பாலைத்திணை.\nSection::::பலரைக் கவர்ந்த பகுதி.\nபாலைக்கலியில் பலரைக் கவர்ந்த பகுதிகள் பல. அவற்றுள் இரண்டு பாடல்களில் உள்ள தாழிசைப் பகுதி\n\nSection::::கருத்தோட்டம்.\nஇதன் 35 பாடல்களில் தோழி கூறுவதாக 28 பாடல்களும் தலைவி கூறுவதாக 5 பாடல்களும் செவிலிக்கு முக்கோல் பகவர் கூறுவதாக ஒரு பாடலும் பாணன் கூறுவதாக ஒன்றும் இதில் உள்ளன.\n\nதோழி தலைவியிடம் கூறுகிறாள். என் சொல்லைக் கேட்டு காதலர் பொருள் தேடச் செல்லாமல் தங்கிவிட்டார் (1), நீ செல்லும்காட்டில் மரங்கள் தளிர்க்கட்டும் (2), நீ சென்றால் இவள் இவள் உயிர் இருக்குமா (3), இவள் புலம்பிக்கொண்டு உயிர் வாழ முடியுமா (4), இவள் வளையல் கழலும் (6), விருந்தோம்பி இல்லிருந்து வாழ்வதுதான் இவளுக்கு இவளுக்குப் பொருள் (7), தலைவன் செல்லவில்லை, புலம்பாதே (9), கீற்றமும் மூப்பும் மறந்தாயா (11), அவர் சும்மா சொல்லி நகைக்கிறார், போகமாட்டார் (12), பொருளாசையைக் கைவிடுக (13), இளமை நிலைக்குமா (14), அறம் பெரிதென்று நின்றுவிட்டார் (15), இன் சொல் மருத்துவன் ஊட்டிய மருந்து போல் பலித்துவிட்டது (16), ஒன்றன் கூறு உடுப்பவர் ஆயினும் ஒன்றினார் வாழ்க்கையே வாழ்க்கை (17), செய்வினை முற்றாமல் இவள் அவலம் கேட்டு மீளவேண்டி வரும். (18), இமைப் பொழுதும் வாழாள் (20), வறுமையில் வாழ இவள் அஞ்சினாளா (21), நீ இல்லாத காலம் மழை இல்லாத காலம் போன்றது (24), அவர் திரும்பியுள்ளதாகத் தூது வந்துள்ளது (25), அவர் தேர் விரைந்து வருகிறது (26), நாம் தூது அனுப்பியுள்ளோம் (27), இதோ வந்துவிட்டார் (28), கூடல் நகருக்கு அவரது கொடிப்படை வந்துவிட்டது (30), அவரது தூது வந்திருக்கிறது (31), திரும்புவதற்குத் தேரைப் பூட்டிவிட்டார் (32), குதிரையில் வருகிறார் (33), விடியற் காலத்திலேயே தேரைப் பூட்டியுள்ளார் (34), அவர் வரவைக் காண என் நெஞ்சம் துடிக்கிறது (35)\n\nதலைவி தலைவனிடம் கூறுகிறாள். கொடிய காடு என்றாலும் நானும் உன்னடுடன் வருவதுதான் இன்பம் (5), பொடி சுடும் காடு என்றான் தலைவன். அங்கே தன் குட்டி கலக்கிய நீரைத் தன் பெண்யானைக்கு ஊட்டிவிட்டுப் பின்னர் நீர்ப் பருகும் ஆண்யானையைப் பார்க்கலாம் அல்லவா என்கிறாள் தலைவி (10) கானத்தில் பருகுவதற்கு ஆற்றுநீர் இருக்காது என்கிறான் தலைவன். ஆற்றுநீர் கழிவது போல் இளமை போய்விடுமே. ஆறு நீர் இல்லாமல் போனால் என்ன, உன் நெஞ்சைத் தேறும் நீர் என்னிடம் இருக்கிறது என்குறாள் தலைவி (19) நீர் மொண்டு குடித்த பனங்குடை போல் என்னைத் தூக்கி எறியலாமா என்கிறாள் (22), நீ தொய்யில் எயுதாவிட்டால் என் உயிர் இருக்காது என்கிறாள் தலைவி. (23)\n\nபாணன் கூறுகிறான் பாசறையில் தலைவனைக் கண்டுவந்த பாணன் முன்பு காமன் விழாவில் உன்னோடு விளையாடியதை எண்ணி வருவார் எனக் கூறித் தலைவியைத் தேற்றுகிறான் (29)\n\nபகவன் கூறுகிறான். தலைவனுடன் சென்ற தலைவியை வழிநில் கண்ட முக்கோல் பகவர் தல்லவியைத் தேடிவரும் செவிலியிடம் கூறுகின்றனர். சந்தனம் தான் பிறந்த மலைக்குப் பயன்படாமல் பூசிக்கொள்பவருக்கும், முத்து தான் பிறந்த கடலுக்குப் பயன்படாமல் அணிந்துகொள்பவருக்கும், யாழிசை தான் பிறந்த யாழுக்குப் பயன்படாமல் மீட்டுபவனுக்கும் பயன்படுவது போல உன் மகள் பயன்படுகிறாள் என்கிறார் (8)\n\n\n\n\"காதலர்ப் புணர்ந்தவர் கவவுக்கை நெகிழாது\" எனனும் தொடர் இந்தக் கலியில் (32-7) வருகிறது. இதன் தாக்கம் சிலப்பதிகாரம் மங்கல வாழ்த்துப் பாடலில் \"காதலற் பிரியாமல் கவ்வுக்கை நெகிழாமல் தீது அறுக\" எனக் வாழ்த்திக் கோவலன் கண்ணகி மணமக்களை மங்கல மடந்தையர் முதலிரவுப் படுக்கையில் ஏற்றினர் என வருகிறது.\n\nSection::::திருக்குறள் தாக்கம்.\nஇவை இந்த நூல்களின் காலத்தைக் கணிக்க உதவுகின்றன.\n\nஇந்தச் செய்திகள் பூக்களின் நிறத்தை அறிய உதவுகின்றன.\n"}
{"id": "173308", "url": "https://ta.wikipedia.org/wiki?curid=173308", "title": "என். சங்கரய்யா", "text": "என். சங்கரய்யா\n\nஎன். சங்கரய்யா சுதந்திர போராட்ட வீரரும், இந்திய கம்யூனிஸ்ட் கட்சியின் (மார்க்சிஸ்ட்) தமிழ்நாடு‍ மாநிலக்குழுவின் 15 ஆவது‍ மாநிலச் செயலாளராகவும், இந்திய பொதுவுடைமை இயக்கத்தின் மூத்த தலைவரும் ஆவார். மாணவப் பருவத்திலேயே கம்யூனிஸ்ட் கட்சியில் சேர்ந்து போலீசாரின் தடியடிகள், தலைமறைவு வாழ்க்கை மற்றும் போராட்டங்களில் பங்கேற்றவர். இந்திய கம்யூனிஸ்ட் கட்சி (மார்‌க்சிஸ்ட்) உருவான போது‍ இருந்த 36 தலைவர்களில் என்.சங்கரய்யாவும் ஒருவர். தமிழ்நாடு சட்டமன்ற உறுப்பினராக மதுரை மேற்கு சட்டமன்றத் தொகுதிக்கு 1967 ஆம் ஆண்டிலும், மதுரை கிழக்கு சட்டமன்றத் தொகுதிக்கு 1977, 1980 ஆம் ஆண்டுகளிலும் தேர்ந்தெடுக்கப்பட்டார். 1957, 1962 ஆம் ஆண்டுகளில் நடைபெற்ற தமிழ்நாடு சட்டமன்றத் தேர்தல்களில், மதுரை கிழக்கு சட்டமன்றத் தொகுதியில் போட்டியிட்டு தோல்வியடைந்தார்.\n\nSection::::வாழ்க்கை வரலாறு‍.\nSection::::கல்லூரி வாழ்க்கை.\nஇடைநிலை படிப்பிற்காக மதுரை அமெரிக்கன் கல்லூரியில் 1937 ஆம் ஆண்டில் சேர்ந்தார். வரலாறு‍ பிரதான பாடமாகும். அமெரிக்கன் கல்லூரியின் பரிமேலழகர் தமிழ்க்கழகத்தின் இணைச் செயலாளராகவும் தேர்ந்தெடுக்கப்பட்டார்.\n\nSection::::மதுரை மாணவர் சங்கம்.\n1938 ஆம் ஆண்டில் சென்னை மற்றும் அண்ணாமலைப் பல்கலைக் கழகங்களில் சென்னை மாணவர் சங்கம் (Madras Student Organization) அமைக்கப்பட்டு‍ சுதந்திரப் போரட்டத்தில் ஈடுபட்டு‍ வந்தனர். இதேபோல் மதுரையிலும் மதுரை மாணவர் சங்கம் உருவாக்கப்பட்டது. அதன் செயலாளராக என்.சங்கரய்யா தேர்ந்தெடுக்கப்பட்டார்.\n\nSection::::பொதுவுடைமை இயக்கத்தில்.\n1940 ஆம் ஆண்டு‍ ஜனவரி மாதத்தில் மதுரையில் கம்யூனிஸ்ட் கட்சியின் முதல் கிளை உருவாக்கப்பட்டது. அந்தக் கிளையில் காங்கிரஸ் சோசலிஸ் கட்சியைச் சேர்ந்தவர்கள் ஏ.செல்லயா, எஸ்.குருசாமி மற்றும் கே.பி.ஜானகி, எம்.ஆர்.எஸ்.மணி, எம்.எஸ்.எஸ்.மணி, எம்.ரத்தினம், என்.சங்கரய்யா உள்ளிட்ட 9 பேர் உறுப்பினர்கள் ஆவர்.\n\n"}
{"id": "173319", "url": "https://ta.wikipedia.org/wiki?curid=173319", "title": "சுந்தர சண்முகனார்", "text": "சுந்தர சண்முகனார்\n\nசுந்தர சண்முகனார் புதுவையில் வாழ்ந்து மறைந்த தமிழறிஞர்; கவிஞர்; எழுத்தாளர்; தமிழில் புதிய துறைகளில் ஆய்வினை மேற்கொண்ட அறிஞர். நூல்தொகுப்புக்கலை, அகராதியியல்கலை ஆகிய துறைகள் பற்றி முதன்முறையாக முறையியல் (Methodology) நூல்களைப் படைத்தவர். ஆற்றுப்படுகை அணுகுமுறையில் (River basin approach) பண்பாட்டு ஆய்வைத் தொடங்கி வைத்த முன்னோடி. \"தமிழாசிரியர்களுக்கு தமிழ் தவிர வேறு எதுவும் தெரியாது\" என்னும் மாயத்தோற்றத்தைத் தகர்த்தவர்களில் ஒருவர்.\n\nSection::::பிறப்பு.\nதமிழ்நாட்டின் கடலூர் மாவட்டத்தில் உள்ள புதுவண்டிப்பாளையம் என்னும் ஊரில் சுந்தரம் – அன்னபூரணி அம்மாள் இணையருக்கு மகனாக 1922 சூலை 13 ஆம் நாள் சுந்தர சண்முகனார் பிறந்தார். இவரது இயற்பெயர் சண்முகம். பின்னாளில் தன் தந்தையின் பெயரைத் தன் பெயருக்கு முன்னர் இணைத்துச் சுந்தர சண்முகனார் ஆனார்.\n\nSection::::கல்வி.\nசுந்தர சண்முகனார் கடலூரை அடுத்த திருப்பாதிரிப்புலியூரில் உள்ள தூய வளனார் பள்ளியில் பள்ளி இறுதி வகுப்பு வரை பயின்றார். அதேவேளையில் திருப்பாதிரிப்புலியூர் சிவத்திரு ஞானியார் மடலாயத்தில் ஐந்தாம் பட்டத்து அடிகளுக்கு மாணவராகச் சேர்ந்தார். அவ்வடிகளின் அறிவுரையின்படி 1936ஆம் ஆண்டில் தனது பதினான்காம் அகவையில் திருவையாறு அரசர் கல்லூரியில் தமிழ் வித்துவான் வகுப்பில் சேர்ந்தார். . 1939ஆம் ஆண்டில் வித்துவான் பட்டம் பெற்றார். பின்னர் தனியே படித்து இடைநிலை வகுப்பையும் இளங்கலைப் பட்டத்தையும் நிறைவு செய்தார்.\n\n1952 ஆம் ஆண்டில் சென்னை சைதாப்பேட்டையில் உள்ள ஆசிரியர் பயிற்சிக் கல்லூரியில் ஆசிரியர் பயிற்சிப் படிப்பில் தேர்ந்தார்.\n\nஇவைதவிர பின்வரும் கல்விச் சான்றிதழ்களையும் சுந்தர சண்முகனார் பெற்றிருந்தார்:\n\n\nSection::::பணி.\nஞானியார் அடிகளின் பரிந்துரையைப் பெற்று மயிலம் சிவஞானபாலைய அடிகள் தமிழ்க் கல்லூரியில் தனது பதினெட்டாம் அகவையில் 1940 ஆம் ஆண்டு தமிழ் விரிவுரையாளராகப் பணியேற்றார். 1946 ஆம் ஆண்டில் கல்லூரியின் துணை முதல்வராகப் பணியாற்றிய நிலையில் தனக்கு ஏற்பட்ட மூளைக்கட்டியின் (Brain Tumor ) காரணமாகப் பணியிலிருந்து விலகினார். & \n\n1947 ஆம் ஆண்டில் புதுச்சேரியில் தன் ஓரகத்தான் (தன் மனைவிக்கு உடன்பிறந்தக்கு கணவர்) சிங்கார குமரேசன் உதவியுடன் பைந்தமிழ் பதிப்பகம் என்னும் நூல் வெளியீட்டு நிறுவனத்தைத் தொடங்கினார். இந்நிறுவனம் 1997 ஆம் ஆண்டு வரை செயற்பட்டது.\n\n1948 ஆம் ஆண்டு முதல் 1958ஆம் ஆண்டு வரை புதுச்சேரி பெத்திசெமினார் பள்ளியில் தமிழ்த்துறைத் தலைவராகப் பணியாற்றினார். பின்னர் 1958ஆம் ஆண்டு முதல் 1980ஆம் ஆண்டு வரை புதுச்சேரி அரசினர் ஆசிரியர் பயிற்சி நடுவத்தில் தமிழ்ப் பேராசிரியராகப் பணியாற்றி விருப்ப ஓய்வுபெற்றார்.\n\nதமிழ்நூல் தொகுப்புக்கலை என்னும் நூலின் வழியே தமிழ்நூல் தொகுப்பு முறையியலை சுந்தர சண்முகனார் வரையறுத்திருந்தார். அதனைக் கண்ட தஞ்சைத் தமிழ்ப் பல்கலைக்கழகத் துணைவேந்தர் முனைவர் வ. ஐ. சுப்பிரமணியம் அப்பல்கலைக் கழகத்தின் தொகுப்பியல் துறைத்தலைவர் பதவியை வகிக்குமாறு 1982 ஆம் ஆண்டில் அழைப்புவிடுத்தார். சுந்தர சண்முகர் அவ்வழைப்பையேற்று அப்பணியில் சேர்ந்தார். ஆனால் மூளைக்கட்டி நோய்க்கொடுமை காரணமாக 1983 ஆம் ஆண்டு அப்பணியிலிருந்து விலகினார். பின்னர் தனது இறுதிநாள் வரை புதுவையில் தங்கி நூலாக்கப்பணிகளில் ஈடுபட்டார்.\n\nமேலும் மதுரை காமராசர் பல்கலைக் கழகத்தின் கல்விக்குழுவில் வாழ்நாள் உறுப்பினராகப் பணியாற்றினார்.\n\nSection::::படைப்புகள்.\nசுந்தர சுந்தரனார் இடையறாது தொல்லைகொடுத்த நோய்க்கு இடையிலும் நுண்மான் நுழைபுலம் துலங்கப் பல்வேறு துறைகளில் தொடர்ந்து நூல்கள் எழுதினார். அவற்றின் பட்டியல் வருமாறு:\nமேற்கண்டவை தவிர பல்வேறு சூழ்நிலைகளில் இயற்றப்பட்ட தனிப்பாடல்களும் பல்வேறு இதழ்களில் எழுதிய கட்டுரைகளும் இருக்கின்றன.\n\nஇவருடைய இப்படைப்புகள் அனைத்தும் 2010 ஆம் ஆண்டில் தமிழக அரசால் நாட்டுடைமை ஆக்கப்பட்டு உள்ளன.\n\nSection::::இதழ்கள்.\n1949 சனவரி 23 ஆம் நாள் தொடங்கி சில ஆண்டுகள் திருக்குறள் தெளிவு என்னும் திங்களுக்கு இருமுறை இதழை வெளியிட்டார். ஒவ்வொரு இதழிலும் திருக்குறள்கள் சிலவற்றிற்கு ஆராய்ச்சி விரிவுரை எழுதினார். & இவ்வுரை இதழ்கள் தொகுக்கப்பட்டு 1963ஆம் ஆண்டில் வள்ளுவர் இல்லம் என்னும் நூலாக வெளியிடப்பட்டது. இவ்விதழில் இல்வாழ்க்கை, வாழ்க்கைத் துணைநலம், மக்கள் பேறு ஆகிய மூன்று அதிகாரங்களில் உள்ள முப்பது குறட்பாகளுக்கு எழுதிய ஆராய்ச்சி விரிவுரைகள் முழுமையாகப் பேராசிரியர் சு. ச. அறவணனால் தொகுக்கப்பட்டு 2004 ஏப்ரல் 26 ஆம் நாள் வள்ளுவர் கண்ட மனையறம் என்னும் நூலாக வெளியிடப்பட்டுள்ளன.\n\n1958 அக்டோபர் 22 ஆம் நாள் தொடங்கி சில ஆண்டுகள் தெவிட்டாத திருக்குறள் என்னும் திங்களுக்கு இருமுறை இதழை வெளியிட்டார். ஒவ்வொரு இதழிலும் திருக்குறளின் காமத்துப்பால், பொருட்பால், அறத்துப்பால் என்னும் வைப்புமுறையில் ஒவ்வொரு பாலிலும் உள்ள சில குறள்களுக்கு ஆராய்ச்சி விரிவுரை எழுதினார். & அவ்வாறு எழுத்தப்பட்ட உரைகளில் 51 குறள்களுக்கான உரைகளைத் தொகுத்து 1991 நவம்பர் 5 ஆம் நாள் ஆழ்கடலில் சில ஆணிமுத்துக்கள் என்னும் நூலாக வெளியிட்டார்.\n\nSection::::திருவள்ளுவர் தமிழ்ப் பல்கலைக் கழகம்.\n1966 சூன் 2 ஆம் நாள் திருவள்ளுவர் தமிழ்ப் பல்கலைக் கழகம் என்னும் அமைப்பை உருவாக்கினார். இவ்வமைப்பிற்கு அரசின் பதிவையும் பெற்றார். இவ்வமைப்பின் வழியே திருக்குறள், யாப்பிலக்கண வகுப்புகளை நடத்தினார். அவ்வகுப்பில் பங்கேற்ற மாணவர்களுக்குத் தேர்வுகள் நடத்தி, வெற்றி பெற்றவர்களுக்குப் பட்டங்கள் வழங்கினார்.\n\nSection::::வானொலி உரைகள்.\nசண்முக சுந்தரனார் வாய்ப்புக் கிடைத்த பொழுதெல்லாம் வானொலியில் இலக்கியப் பேருரைகள் ஆற்றினார். அவற்றுள் சில:\n\n\nSection::::குடும்பம்.\nசுந்தர சண்முகனார் தனது இருபத்திரண்டாவது அகவையில் 1944 மே 26 ஆம் நாள் புதுச்சேரியைச் சேர்ந்த விருத்தாம்பிகை அம்மையாரை மணந்தார். இவ்விணையர்களுக்கு சு. ச. அறவணன் என்னும் மகனும் அங்கயற்கண்ணி என்னும் மகளும் பிறந்தனர். \n\nSection::::பெற்ற பட்டங்களும் விருதுகளும்.\nசுந்தர சண்முகனார் 1951ஆம் ஆண்டில் செந்தமிழாற்றுப்படை என்னும் நூலை இயற்றி அரங்கேற்றிய பொழுது, நாவலர் ச. சோமசுந்தர பாரதியார் அந்நூலிற்கு எழுதிய சிறப்புப் பாயிரத்தில் “சுதை இயற்கவி சுந்தர சண்முகர்” எனக் குறிப்பிட்டார். பின்னர் சோமசுந்தர பாரதியாரின் பரிந்துரையை ஏற்று, புதுக்கல்விக் கழகம் இயற்கவி எனப் பட்டம் வழங்கியது.\n\nஇவர் திருக்குறள் தெளிவுரை, திருக்குறள் தெளிவு, தெவிட்டாத திருக்குறள் ஆகிய வெளியீடுகளின் வழியாகவும் தன்னுடைய நூல்கள் பலவற்றிலும் திருக்குறளின் மேன்மையை எடுத்துரைத்தார். இத்தகு திருக்குறள் பரப்பும்பணியைப் பாராட்டித் தமிழக அரசு 1991 சனவரி 15 ஆம் நாள் இவருக்குத் திருவள்ளுவர் விருது வழங்கியது.\n\nஇவர் பல துறைகளிலும் நூல்கள் எழுதிய சான்றாண்மையைப் பாராட்டி மதுரை காமராசர் பல்கலைக்கழகம் 1991 அக்டோபர் 17ஆம் நாள் இவருக்குத் தமிழ்ப் பேரவைச் செம்மல் என்னும் பட்டத்தை வழங்கியது.\n\nஇவைதவிர பின்வரும் பட்டங்களையும் விருதுகளையும் பெற்றிருக்கிறார்:\n\nSection::::மறைவு.\n1946ஆம் ஆண்டு முதலே மூளைக்கட்டி நோயோடு போராடிக்கொண்டிருந்த சுந்தர சண்முகனார் 1997 அக்டோபர் 30 ஆம் நாள் புதுச்சேரியில் காலமானார் \n\nSection::::நினைவேந்தல்கள்.\nசுந்தர சண்முகனாரின் மாணாக்கர்களான சொல்லாய்வுச் செல்வர் சு. வேல்முருகன், பாட்டறிஞர் இலக்கியன், புலவர் திருவேங்கடம், பாவலர் ஆ. மு. தமிழ்வேந்தன் ஆகியோர் இணைந்து 1998 மார்ச் 22 ஆம் நாள் சுந்தர சண்முகனார் நினைவுக் கருத்தரங்கம் ஒன்றை புதுச்சேரியில் நடத்தினர்.\n\nஇவர்தம் மாணாக்கர்களும் மகன் சு. ச. அறவணனும் இணைந்து சுந்தர சண்முகனார் அறக்கட்டளை ஒன்றைத் தொடங்கி புதுச்சேரியில் திங்கள்தோறும் இலக்கிய நிகழ்ச்சிகளை நடத்தி வருகின்றனர். இந்த அறக்கட்டளையினர் 2009 நவம்பர் 12 ஆம் நாள் சுந்தர சண்முகனார் நினைவுக் குறுந்தகடு ஒன்றினை புதுச்சேரியில் வெளியிட்டனர் \n\n\nSection::::சான்றடைவு.\n<references>\n"}
{"id": "173336", "url": "https://ta.wikipedia.org/wiki?curid=173336", "title": "இயற்கை வரலாற்றுக்கான தேசிய அருங்காட்சியகம்", "text": "இயற்கை வரலாற்றுக்கான தேசிய அருங்காட்சியகம்\n\nஇயற்கை வரலாற்றுக்கான தேசிய அருங்காட்சியகம் (\"National Museum of Natural History\") என்பது ஐக்கிய அமெரிக்காவின் தலைநகரான வாசிங்டன் பெருநகரில் அமைந்துள்ளது. இந்த அருங்காட்சியகம் உலகிலுள்ள மிகப் பெரிய காட்சியகங்களுள் ஒன்றாகும். பதினான்கு கோடி பல்துறை சார்ந்த பொருள்கள் உள்ளன. பெருமை மிக்க ஹோப் வைரம் (நம்பிக்கை வைரம்) இங்குள்ளது. இந்த வைரம், அதனை வைத்திருப்பவருக்கு நன்மை பயக்காது என்பது ஓர் ஐதீகம். பதினாறு அருங்காட்சியகங்களும் ஒரு மிருகக் காட்சிச்சாலையும் இதில் அடங்கும்.\n\nஇந்த அருங்காட்சியகம் தோன்றக் காரணமான ஜேம்ஸ் ஸ்மித்சன், அமெரிக்க மண்ணில் கால் பதித்தவரல்லர். அவருக்கு அங்கு யாரையும் தெரியாது. இருப்பினும் இந்த பெருமைமிக்க காட்சியகம் அமையக் காரணமானவர். இந்த புதிரான துன்பப் பட்ட ஆங்கில அறிவியலாளர், தனது சொற்ப சொத்தினை அமெரிக்க மக்களுக்கு ஏன் அன்பளிப்பாகக் கொடுத்தார் என்பதும் தெரியவில்லை.\n"}
{"id": "173340", "url": "https://ta.wikipedia.org/wiki?curid=173340", "title": "சுகோத்தாய் இராச்சியம்", "text": "சுகோத்தாய் இராச்சியம்\n\nசுகோத்தாய் இராச்சியம் (\"Sukhothai Kingdom\", தாய்: \"ราชอาณาจักรสุโขทัย\") என்பது கிபி 1238 முதல் 1438 ஆம் ஆண்டு வரையில் வரையில் தாய்லாந்தின் வடமத்தியில் சுகோத்தாய் நகரையும் அதனை அண்டிய பகுதிகளையும் உள்ளடக்கியிருந்த ஓர் இராச்சியம் ஆகும். இதன் தலைநகரம் (தற்போதைய சுகோத்தாய் நகரில் இருந்து 12 கிமீ தூரத்தில் உள்ளது) தற்போது சிதைந்த நிலையில் உள்ளது. சுகோத்தாய் வரலாற்றுப் பூங்கா என்ற பெயரில் யுனெஸ்கோ இதனை உலகப் பாரம்பரியக் களமாக அறிவித்துள்ளது.\n"}
{"id": "173350", "url": "https://ta.wikipedia.org/wiki?curid=173350", "title": "ஆவியூர், விருதுநகர்", "text": "ஆவியூர், விருதுநகர்\n\nஆவியூர் (ஆங்கிலம்:Aaviyur), இந்தியாவின் தமிழ்நாடு மாநிலத்தில் அமைந்துள்ள விருதுநகர் மாவட்டத்தில் காரியாப்பட்டி வட்டத்திலுள்ள ஊர் ஆகும். மதுரையில் இருந்து 20 கி.மீ தொலைவில், காரியாப்பட்டி செல்லும் வழியில் ஆவியூர் அமைந்துள்ளது. இந்த ஊரில் ஒன்பதாம் நூற்றாண்டைச் சேர்ந்த சிவன் கோவில் உள்ளது. இங்கு கிடைத்த சான்றுகளின் படி இந்த ஊர் வரலாற்றுக்கு (??) முந்தைய காலத்தை சேர்ந்தது என தொல்பொருள் வல்லுனர்கள் கூறுகின்றனர். ஆவியூருக்கு அருகில் குரண்டி என்ற பெயருடைய ஊரில் சமணர் குகை உள்ளது.\n\nSection::::புவியியல் அமைப்பு.\nஇவ்வூரின் அமைவிடம் 9° 44' N , 78° 6' E ஆகும். கடல் மட்டத்தில் இருந்து இவ்வூர் சராசரியாக 123 மீட்டர் (412 அடி) உயரத்தில் இருக்கின்றது.\n\nSection::::சிவன் கோவில்.\nசோழ அரசன் இராஜராஜ சோழனிடம் பாண்டிய மன்னர்கள் போரில் தோற்றனர். பாண்டிய நாடு சோழர்கள் வசமானது.இந்த பகுதியை நிர்வகிக்க இராஜேந்திர சோழனை அரசப் பிரதிநிதியாக முதலாம் இராஜராஜ சோழன் நியமித்தார். ராஜேந்திர சோழனின் தலைமையில் இந்த சிவன் கோவில் கட்டப்பட்டுள்ளது. இந்த சிவன் கோவில் ராஜேந்திர சோழனின் பெயரால் ராஜேந்திர சோழீச்சுரம் என அழைக்கப்படுகிறது. இந்த கோவிலில் கர்ப்பகிரகமும், அர்த்தமண்டபமும் காணப்படுகின்றன. இந்த கோவிலின் விமானம் முற்றிலும் சிதைந்த நிலையில் காணப்படுகிறது. பின்னர் அரசாண்ட பாண்டிய மன்னர்கள் கோவிலுக்கு சுற்று சுவர் எடுத்து, சிவலிங்கத்துக்கு கும்பாபிஷேகம் நடத்தியுள்ளனர்.\n\nSection::::கல்வெட்டுக்கள்.\nஇந்த கோவிலின் வடக்கு சுற்றுச் சுவரில் பிற்காலப் பாண்டிய மன்னர்களை பற்றிய கல்வெட்டுக்கள் காணப்படுகின்றன. அவற்றில் 1246 ஆம் ஆண்டு முதலாம் ஜடாவர்ம விக்கிரம பாண்டிய மன்னனை பற்றியும், 1250 ஆம் ஆண்டு இரண்டாம் மாறவர்ம சுந்தரபாண்டியனை பற்றிய குறிப்பும் காணப்படுகின்றன இந்த கல்வெட்டுக்களில் இந்த ஊர் வயலூர் நாடு என குறிப்பிடுகிறது. இந்த சிவன் கோவில் ராஜேந்திர சோழீச்சுரம் என அழைக்கப்படுகிறது. இந்த ஊர் மக்கள் சிறு வணிகர்களிடம் வரி வசூல் செய்து இந்த கோவிலை மேம்படுத்தி உள்ளனர். \nஇன்னொரு கல்வெட்டின் பொதியன் செய்துங்க நாடாள்வான் என்பவரால் நிறுவப்பட்ட காமகோடா நாச்சியார் என்ற உமா தேவி சிலை உள்ளது. இந்த கோவிலுக்கு உரிய நிலம் அழகு அருளாள பெருமான் என்ற சோழ கங்கா தேவன் என்பவரால் 2 காணி நிலம் கொடையாக அளிக்கப்பட்டுள்ளது என இந்த கல்வெட்டு கூறும் செய்தி ஆகும்.\n\n"}
{"id": "173352", "url": "https://ta.wikipedia.org/wiki?curid=173352", "title": "நேட் சில்வர்", "text": "நேட் சில்வர்\n\nநேட் சில்வர் (\"Nate Silver\", பிறப்பு: ஜனவரி 13, 1978) ஒரு அமெரிக்கப் புள்ளியியலாளர், தேர்தல் கணிப்பியிலாளர், அடிப்பந்தாட்ட புள்ளியியலாளர், எழுத்தாளர். 2008, 2012 ம் ஆண்டுகளின் ஐக்கிய அமெரிக்கத் தேர்தல் முடிவுகளைப் புள்ளியியல் அடிப்படையில் சரியாகக் கணித்ததனால் புகழ் பெற்றவர்.\n\nசில்வர், பெக்கோட்டா (\"PECOTA\") எனும் அடிப்பந்தாட்ட புள்ளியியல் கணிப்பு முறைமையை உருவாக்கியதன் மூலம் முதன் முதலில் புகழ் பெற்றார். இம்முறைமை அடிப்பந்தாட்டக்காரர்களின் வருங்கால செயல்திறனைக் கணிப்பதற்கு பயன்படுத்தப்பட்டது. இதனை பேஸ்பால் புராஸ்பெகடஸ் என்ற நிறுவனத்துக்கு விற்ற சில்வர் அந்நிறுவனம் சார்பாக 2003-09 காலகட்டத்தில் இதனை நிருவகிக்கவும் செய்தார்.\n\nசில்வர் 2007 ஆம் ஆண்டு ”டெய்லிகோஸ்” என்னும் அரசியல் வலைத்தளத்தில் 2008 அமெரிக்க குடியரசுத் தலைவர் தேர்தல் பற்றிய தனது ஆய்வுகளையும் கணிப்புகளையும் எழுதத் தொடங்கினார். அதற்கு ”போப்லானோ” (\"Poblano\") எனும் புனைப்பெயரைப் பயன்படுத்தினார். ஹிலாரி கிளிண்டன், பராக் ஒபாமா இடையேயான மக்களாட்சிக் கட்சியின் உட்கட்சித் தேர்தல் முடிவுகளைக் கணிப்பதில் அவர் கண்ட வெற்றிகள் அவரது புகழைப் பரப்பின. பின் மார்ச் 2008 இல் ”ஃபைவ்தர்ட்டிஎய்ட்.காம்” (\"FiveThirtyEight.com\") என்ற தனி வலைப்பதிவைத் தொடங்கி தன் இயற்பெயரிலேயே கணிப்புகளையும் ஆய்வுகளையும் வெளியிடத் தொடங்கினார். அமெரிக்க வெகுஜன ஊடகங்களும் அவரது கணிப்புகளை மேற்கோள் காட்டத் தொடங்கின. 2008 ஆம் ஆண்டு அமெரிக்கக் குடியரசுத் தலைவர் தேர்தலைக் கணிப்பதில் சில்வருக்கு பெரும் வெற்றி கிட்டியது. 50 அமெரிக்க மாநிலங்களில் 49 இல் அவரது தேர்தல் கணிப்புகள் சரியாக இருந்தன. மேலும் அமெரிக்க நாடாளுமன்ற மேலவைக்கு தேர்தல் நடைபெற்ற 35 இடங்களிலும் சில்வர் கணித்தது போலவே தேர்தல் முடிவுகள் இருந்தன. சில்வரின் வெற்றி தேர்தல் கணிப்புத் துறையில் பெரும் தாக்கத்தை ஏற்படுத்தியது.\n\nஏப்ரல் 2009 இல் \"டைம்\" இதழின் ”உலகின் 100 கூடிய தாக்கமுடைய மாந்தர்” பட்டியலில் சில்வர் இடம்பெற்றார். 2010 இல் சில்வரின் வலைப்பதிவை இணையத்தில் வெளியிடும் உரிமையை \"நியூயார்க் டைம்ஸ்\" வாங்கியது. 2012 இல் சில்வரின் வலைப்பதிவுக்கு “சிறந்த அரசியல் வலைப்பதிவு”க்கான வெப்பி விருது வழங்கப்பட்டது. செப்டம்பர் 2012 இல் சில்வர் எழுதிய ”தி சிக்னல் அண்ட் தி நாய்ஸ்” (\"The Signal and the Noise\") என்ற அபுனைவு புத்தகம் பெரும் வரவேற்பைப் பெற்றது. அமேசான்.காம் தளத்தில் 2012 மிக அதிக அளவில் விற்பனையான அபுனைவு புத்தகங்கள் பட்டியலில் முதலிடம் பெற்றது.\n\nபராக் ஒபாமாவும் மிட் ராம்னியும் போட்டியிட்ட 2012 அமெரிக்கக் குடியரசுத் தலைவர் தேர்தலிலும் சில்வரின் கணிப்புகள் பெரும் வெற்றி பெற்றன. இம்முறை 50 அமெரிக்க மாநிலங்களின் தேர்தல் முடிவுகளையும் சில்வர் சரியாகக் கணித்திருந்தார். தேர்தல் நடைபெற்ற 33 மேலவைத் தொகுதிகளில் 31 இன் முடிவுகள் சிலவரது கணிப்பை ஒத்திருந்தன. 2014ஆம் ஆண்டு சில்வர் \"நியூயார்க் டைம்ஸ்\" நிறுவனத்திலிருந்து விலகி ஈஎஸ்பிஎன் குழுமத்தின் ஆதரவுடன் ஒரு புது வலைத்தளத்தைத் தொடங்கினார்.\n\n"}
{"id": "173355", "url": "https://ta.wikipedia.org/wiki?curid=173355", "title": "சந்தோசு ஜுவிகர்", "text": "சந்தோசு ஜுவிகர்\n\nசந்தோஷ் ஜுவிகர் ஓர் இந்தியத் திரைப்பட, நாடக நடிகர் ஆவார். இவர் இந்தி, மராத்தி மொழித் திரைப்படங்களிலும், நாடகங்களிலும் நடித்துள்ளார்.\n\n"}
{"id": "173356", "url": "https://ta.wikipedia.org/wiki?curid=173356", "title": "சித்தார்த்து ஹல்திபூர்", "text": "சித்தார்த்து ஹல்திபூர்\n\nசித்தார்த்து ஹல்திபூர் ”சங்கீத்து-சித்தார்த்து” என இணைந்து செயல்படும் இரட்டை இசையமைப்பாளர்களில் ஒருவர். இவர்கள் இருவரும் மராத்தி, இந்தித் திரைப்படங்களில் இசையமைத்துள்ளனர். இவற்றுள் குறிப்பிடத்தக்கன மர்டர் 2, பிளட் மணி, ஆத்மா, புரூட் அண்டு நட், பேர்டு ஐடல், ஹும் ஹை சரி கர் கே ஆகியன.\n"}
{"id": "173357", "url": "https://ta.wikipedia.org/wiki?curid=173357", "title": "மேகாலயா உயர் நீதிமன்றம்", "text": "மேகாலயா உயர் நீதிமன்றம்\n\nமேகாலயா உயர் நீதிமன்றம், இந்தியாவின் மேகாலயா மாநிலத்திற்கான தலைமை நீதிமன்றம் ஆகும். இது இந்திய அரசியலமைப்புச் சட்டம், வட கிழக்குப் பகுதிகளுக்கான மறுசீராக்கப் பிரிவு ஆகியவற்றின்படி மார்ச்சு 2013 அன்று நிறுவப்பட்டது. இது மேகாலயாவின் தலைநகரான ஷில்லாங்கில் அமைந்துள்ளது. இதன் முதலாவது நீதிபதி மீனா குமாரி ஆவார். இது அமைக்கப்பட்டதற்கு முன்பு வழக்குகள் கவுகாத்தி நீதி மன்றத்தில் விசாரிக்கப்பட்டன.\n"}
{"id": "173359", "url": "https://ta.wikipedia.org/wiki?curid=173359", "title": "திரிபுரா உயர் நீதிமன்றம்", "text": "திரிபுரா உயர் நீதிமன்றம்\n\nதிரிபுரா உயர் நீதிமன்றம், இந்தியாவின் திரிபுரா மாநிலத்திற்கான தலைமை நீதிமன்றம் ஆகும். இது இந்திய அரசியலமைப்புச் சட்டம், வட கிழக்குப் பகுதிகளுக்கான மறுசீராக்கப் பிரிவு ஆகியவற்றின்படி மார்ச்சு 2013 அன்று நிறுவப்பட்டது. இது திரிபுராவின் தலைநகரான அகர்தலாவில் அமைந்துள்ளது. இதன் முதலாவது நீதிபதி தீபக் குப்தா ஆவார். இது அமைக்கப்பட்டதற்கு முன்பு வழக்குகள் கவுகாத்தி நீதி மன்றத்தில் விசாரிக்கப்பட்டன.\n"}
{"id": "173360", "url": "https://ta.wikipedia.org/wiki?curid=173360", "title": "மணிப்பூர் உயர் நீதிமன்றம்", "text": "மணிப்பூர் உயர் நீதிமன்றம்\n\nமணிப்பூர் உயர் நீதிமன்றம், இந்தியாவின் மணிப்பூர் மாநிலத்திற்கான தலைமை நீதிமன்றம் ஆகும். இது இந்திய அரசியலமைப்புச் சட்டம், வட கிழக்குப் பகுதிகளுக்கான மறுசீராக்கப் பிரிவு ஆகியவற்றின்படி மார்ச்சு 2013 அன்று நிறுவப்பட்டது. இது மணிப்பூரின் தலைநகரான இம்பாலில் அமைந்துள்ளது. இதன் முதலாவது நீதிபதி அபய் மனோகர் சப்ரே ஆவார். இது அமைக்கப்பட்டதற்கு முன்பு வழக்குகள் கவுகாத்தி நீதிமன்றத்தில் விசாரிக்கப்பட்டன.\n"}
{"id": "173364", "url": "https://ta.wikipedia.org/wiki?curid=173364", "title": "அறுவையினூடே கதிர்மருத்துவம்", "text": "அறுவையினூடே கதிர்மருத்துவம்\n\nஅறுவையினூடே கதிர்மருத்துவம் (\"intraoperative radiotherapy\", IORT) என்பது புற்றுநோய்க்காக அறுவை மருத்துவம் மேற்கொள்ளும் போது, முற்றும் அகற்றப்பட முடியாத புற்றுத் திசுக்களுக்குக் கதிர் மருத்துவம் மேற்கொள்ளும் முறையாகும். இங்கு ஒரே தவணையில் அதிக கதிர் ஏற்பளவினைக் கொடுத்து கதிர் மருத்துவத்தினையும், பின் அறுவையினையும் முடிவிற்குக் கொண்டுவரப்படுகிறது. இங்கு குறைந்த அளவுத் திசுக்களே கதிர் வீச்சுக்கு ஆட்படுகின்றன. சாதாரணத் திசு அதிக அளவில் சேதமுறுவதில்லை. இம்முறையில் கூறிடுவதனால் பெரும் நன்மை கிடைக்காது. அதிக கதிர் ஏற்பளவினைத் தாங்காத திசுக்களுக்கும் இம்முறை பொருந்தாது. பொதுவாக கிலோ வோல்ட் கதிர்களும் எலக்ட்ரான் கற்றையும் சிறந்தது. இதனால் பக்கத்திலுள்ள நல்ல திசுக்கள் அதிக கதிர்களை ஏற்கும் நிலை தவிர்க்கப்படுகிறது.\n"}
{"id": "173368", "url": "https://ta.wikipedia.org/wiki?curid=173368", "title": "தோக்ரி திரைப்படத்துறை", "text": "தோக்ரி திரைப்படத்துறை\n\nதோக்ரி திரைப்படத்துறை, இந்திய அரசமைப்புச் சட்டத்தின் எட்டாவது அட்டவணையில் குறிப்பிட்டுள்ள மொழிகளுள் ஒன்றான தோக்ரி மொழித் திரைப்படத்துறையாகும். ஜம்மு காஷ்மீர் மாநிலத்தின் ஜம்மு பகுதியில் அதிகமாகப் பேசப்படும் இம்மொழியில் சில திரைப்படங்கள் வெளிவந்துள்ளன. இந்தியத் திரைப்பட விழாவில் தோக்ரி மொழித் திரைப்படத்திற்காக தேசிய அளவிலான சிறப்பு விருது வழங்கப்படுகிறது. இதுவரையில் ஒரு தோக்ரி மொழித் திரைப்படம் இவ்விருதைப் பெற்றுள்ளது.\n\nகல்லன் ஹேயென் பீட்டியன், மா நி மில்தி, குக்கி மார் துவாரி, தில்லே இச் வாசுய கோய் ஆகிய நான்கு திரைப்படங்களே இதுவரையிலும் வெளியாகியுள்ளன. தில்லே இச் வாசுய கோய் என்னும் திரைப்படம் தோக்ரி மொழித் திரைப்படத்திற்கான 2011 ஆம் ஆண்டிற்கான தேசிய விருதினைப் பெற்றுள்ளது\n"}
{"id": "173379", "url": "https://ta.wikipedia.org/wiki?curid=173379", "title": "பெர்மாத்தாங் பாவ்", "text": "பெர்மாத்தாங் பாவ்\n\nபெர்மாத்தாங் பாவ் (\"Permatang Pauh\") என்பது மலேசியா, பினாங்கு மாநிலத்தில் செபராங் பிறை பகுதியில் உள்ள ஒரு பட்டணம் ஆகும். பட்டர்வொர்த் நகரில் இருந்து 5 கி.மீ. தொலைவில் கிழக்கே உள்ளது. இது ஒரு கடலோர நிலப்பகுதியாகும். இங்கு மலேசியத் தொழில்நுட்ப மாரா பல்கலைக்கழகமும், செபராங் பிறை பல்நுட்பியல் கல்லூரியும் உள்ளன.\n\nமலேசிய அரசியலில் பல தாக்கங்களை ஏற்படுத்திய நாடாளுமன்றத் தொகுதியின் தலைப் பட்டணமாக விளங்குகிறது. மலேசிய நாடாளுமன்றத்தில் கெஅடிலான் கட்சியின் 31 இடங்களில், பெர்மாத்தாங் பாவ் தொகுதியும் ஒன்றாகும்.\n\nமலேசியாவின் முன்னாள் துணைப் பிரதமரும், நிதியமைச்சரும், இப்போதைய நாடாளுமன்ற எதிர்க் கட்சிகளின் தலைவருமான அன்வார் இப்ராஹிம் அவர்களின் நாடாளுமன்றத் தொகுதியாக இந்தத் தொகுதி இருக்கிறது.\n\n2008ஆம் ஆண்டில் அன்வார் இப்ராஹிம், இந்தத் தொகுதியின் நாடாளுமன்ற உறுப்பினராகத் தேர்வு செய்யப்பட்டார். அதற்கு முன்னர், 1982 லிருந்து 1999 வரையிலும், 1999 லிருந்து 2008 வரையிலும், அவருடைய மனைவி வான் அசிசா வான் இஸ்மாயில் நாடாளுமன்ற உறுப்பினராக இருந்தார்.\n\nSection::::பொதுத் தேர்தல்கள்.\n1969ஆம் ஆண்டில் இருந்து பெர்மாத்தாங் பாவ் தொகுதியில் நடைபெற்ற பொதுத் தேர்தல் விவரங்கள்:\n\n\n"}
{"id": "173384", "url": "https://ta.wikipedia.org/wiki?curid=173384", "title": "ம. ஆ. சுமந்திரன்", "text": "ம. ஆ. சுமந்திரன்\n\nஎம். ஏ. சுமந்திரன் என அழைக்கப்படும் மதியாபரணம் ஆபிரகாம் சுமந்திரன் (\"Mathiaparanan Abraham Sumanthiran\", பிறப்பு: பெப்ரவரி 9, 1964), இலங்கை அரசியல்வாதியும், நாடாளுமன்ற உறுப்பினரும், இலங்கைத் தமிழ் மனித உரிமை ஆர்வலரும், வழக்கறிஞரும் ஆவார்.\n\nSection::::ஆரம்ப வாழ்க்கை.\nசுமந்திரன் 1964 பெப்ரவரி 9 இல் இலங்கையின் யாழ்ப்பாண மாவட்டம், இணுவிலில் பிறந்தார். இவரது குடும்பம் வடமராட்சி பிரதேசத்தைச் சேர்ந்தவர்கள். தந்தை கரவெட்டியைச் சேர்ந்தவர். தாயார் குடத்தனையைச் சேர்ந்தவர். கொழும்பில் வளர்ந்த சுமந்திரன் கொழும்பு றோயல் கல்லூரியில் கல்வி கற்றார். பின்னர் சென்னைப் பல்கலைக்கழகத்தில் இயற்பியலில் இளங்கலைப் பட்டம் பெற்றார். பின்னர் இலங்கை சட்டக் கல்லூரியில் சட்டம் பயின்று வழக்குரைஞரானார்.\n\n2001 ஆம் ஆண்டில் ஆத்திரேலியாவின் மொனாஷ் பல்கலைக்கழகத்தில் இணைய, இலத்திரனியல் சட்டத்தின் முதுகலைப் பட்டம் பெற்றார்.\n\nசுமந்திரன் மெதடிய கிறித்தவர் ஆவார். இலங்கை மெதடிசத் திருச்சபையின் துணைத் தலைவராக உள்ளார்.\n\nSection::::பணி.\n1991 ஆம் ஆண்டு முதல் கொழும்பில் வழக்குரைஞராகப் பணியாற்றி வரும் சுமந்திரன் உரிமையியல் வழக்குகளில் மீயுயர், மேன்முறையீட்டு, உயர், மற்றும் மாவட்ட நீதிஅமன்றங்களில் வாதாடி வருகிறார். இலங்கை காப்புறுதிக் கூட்டுத்தாபன, மற்றும் இலங்கை கடல்வள சேவைகள் ஆகியவற்றைத் தனியார் மயமாக்கல் போன்றவற்றில் இவர் வெற்றிகரமாக வாதாடியுள்ளார். அடிப்படை மனித உரிமை மீறல்கள், நாடாளுமன்ற சட்டமூலங்களுக்கான சட்டமீளாய்வு போன்ற வழக்குகளில் வாதாடியுள்ளார். கொழும்பில் இருந்து தமிழர் கட்டாய வெளியேற்றங்களை இவர் தடுத்து நிறுத்தியுள்ளார்.\n\nSection::::அரசியலில்.\nசுமந்திரன் இலங்கை நாடாளுமன்றத்துக்காக ஏப்ரல் 2010 தேர்தலில் தமிழ்த் தேசியக் கூட்டமைப்பின் தேசியப் பட்டியல் உறுப்பினராகத் தெரிவு செய்யப்பட்டார். 2012 மே மாதத்தில் இவர் இலங்கைத் தமிழரசுக் கட்சியின் வெளிவிவகார மற்றும் சட்ட விவகாரங்களுக்கான செயலாளராக நியமிக்கப்பட்டார். 2014 செப்டம்பரில் தமிழரசுக் கட்சியின் இரண்டு உதவிச் செயலாளர்களில் ஒருவராக நியமிக்கப்பட்டார். சுமந்திரன் 2015 நாடாளுமன்றத் தேர்தலில் யாழ்ப்பாண மாவட்டத்தில் ததேகூ வேட்பாளராகப் போட்டியிட்டு 58,043 விருப்பு வாக்குகள் பெற்று மீண்டும் நாடாளும்ன்றம் சென்றார்.\n"}
{"id": "173385", "url": "https://ta.wikipedia.org/wiki?curid=173385", "title": "வாணி ராணி", "text": "வாணி ராணி\n\n"}
{"id": "173386", "url": "https://ta.wikipedia.org/wiki?curid=173386", "title": "வாணி ராணி (தொலைக்காட்சித் தொடர்)", "text": "வாணி ராணி (தொலைக்காட்சித் தொடர்)\n\nவாணி ராணி என்பது சன் தொலைக்காட்சியில் ஒளிபரப்பான தொலைக்காட்சி நெடுந்தொடர். இது நடிகை ராதிகாவின் ராடன் மீடியாவின் தயாரிப்பில் ஜனவரி 21, 2013 முதல் திசம்பர் 8, 2018 வரை ஒவ்வொரு வாரமும் திங்கள் கிழமை முதல் சனிக்கிழமை வரை இரவு 9.30 மணிக்கு ஒளிபரப்பானது. இதே நிறுவனத்தின் தயாரிப்பான ’செல்லமே’ தொடர் முடிவடைந்ததைத் தொடர்ந்து இத்தொடர் ஒளிபரப்பானது, தற்பொழுது இந்த தொடருக்கு பதிலாக என்ற சந்திரகுமாரி சரித்திட தொடர் ஒளிப்பரப்பாகின்றது.\n\nசித்தி, அண்ணாமலை, அரசி தொடர்களில் இரட்டை வேடத்தில் நடித்த ராதிகா, நான்காவது முறையாக வாணி ராணி தொடரில் இரட்டை வேடத்தில் நடித்தார், இவருடன் சேர்ந்து வேணு அர்விந்த், பப்லு பிருத்விராஜ், நீலிமா ராணி, அருண் குமார், விக்கி கிரிஷ், மானச் சவளி, நவ்யா, நேஹா, சாந்தி வில்லியம்ஸ் போன்ற பலர் நடித்துள்ளார்கள். \n\nஇந்த தொடர் 2014 முதல் சன் குடும்பம் விருதுளில் பல பிரிவுகளின் கீழ் பரிந்துரை செய்யப்பட்டு பல விருதுகளை வென்றுள்ளது என்பது குறிப்பிடத்தக்கது. தமிழ் தொலைக்காட்சி வரலாற்றில் அதிக பகுதிகளில் ஒளிபரப்பான தொடர் என்ற பெருமை இந்தொடரையே சேரும்.\n\nSection::::கதைச் சுருக்கம்.\nஅக்கா தங்கையான வாணி ராணி அண்ணன் தம்பிகளான சாமிநாதன் பூமிநாதனை திருமணம் செய்துகொண்டு ஒரே குடும்பத்திற்கு வாழப் போகிறார்கள். அக்கா வாணி பெரிய வழக்கறிஞராக இருக்க, தங்கை ராணியோ படிப்பு ஏறாத பெண்ணாக அதே சமயம் குடும்ப நிர்வாகத்தில் கெட்டிக்காரியாகவும், அப்பாவியாகவும் இருக்கிறார்.\n\nகூட்டுக் குடும்பமாக வாழும் இவர்கள் ஒருவருக்கொருவர் ஆதரவாக இருந்தாலும், இருவருக்கும் புகுந்த வீட்டில் ஒரு சிக்கல் வருகிறது. அந்தச் சிக்கலால் இருவருக்கும் இடையே பெரும் பிரச்சனை உருவாகி அதன் மூலம் இருவரின் உறவிலும் விரிசல் ஏற்படுகிறது. இருப்பினும் தொடர்ந்து ஒரே வீட்டில், ஒரே குடும்பமாகவே வாழும், இவர்களது வாழ்க்கையில் நிகழும் சம்பவங்கள் தான் வாணி ராணி மெகா தொடரின் கதை.\n\n\n\n\n\n\n\n\n"}
{"id": "173387", "url": "https://ta.wikipedia.org/wiki?curid=173387", "title": "பொது பல சேனா", "text": "பொது பல சேனா\n\nபொது பல சேனை (\"Bodu Bala Sena\", பொது பல சேனா, , \"பௌத்தர்களின் அதிகாரப் படை\") என்பது இலங்கையின் கொழும்பு நகரைத் தளமாகக் கொண்டியங்கும் ஒரு பௌத்த அமைப்பாகும். இது பௌத்த மெய்யியல், சிங்களப் பண்பாடு, சிங்கள மரபைப் பாதுகாக்கும், தீவிரவாத அமைப்பு\n\nSection::::நடவடிக்கைகள்.\nஇலங்கை விடயங்களில் இந்தியாவின் தலையீடு, இந்தியக் கலைஞர்களின் நிகழ்வுகளுக்கு எதிர்ப்பு, கனடாவில் நிகழ்ந்த பொங்கு தமிழ் நிகழ்வுகளுக்கு எதிர்ப்பு, இலங்கைப் போர் நிறுத்தக் கண்காணிப்புக் குழுவுக்கு எதிர்ப்பு போன்றவை பொது பல சேனாவின் சில எதிர்ப்பு நடவடிக்கைகளாகும்\n\nSection::::அலால் உணவுக்கு எதிர்ப்பு.\n2013 பெப்ரவரியில் இவ்வியக்கம் ஹலால் இறைச்சிக்கு எதிராகக் குரல் கொடுத்தது, 2013 ஏப்ரல் மாதத்துக்கிடையில் நாட்டில் உள்ள கடைகளில் அலால் இறைச்சி விற்பனை தடை செய்யப்பட வேண்டும் என வலியுறுத்தியது இசுலாமிய மதகுருக்கள் ஹலால் சான்றிதழ் வழங்குவது தடை செய்யப்பட வேண்டும் என பௌத்த மதகுரு வண. கிராம விமலஜோதி தேரர் அரசிடம் கேட்டுக் கொண்டார், \"நாட்டின் மக்கள்தொகையில் 90 விழுக்காட்டினர் பௌத்த, இந்து, கிறித்தவர்களாக இருக்கும் போது, அவர்களை அலால் உணவை உண்ண நிர்ப்பந்திக்க முடியாது,\" என அவர் கூறினார். இவர்களின் எதிர்ப்பை அடுத்து, அலால் சான்றிதழை வழங்கும் அனைத்திலங்கை ஜமியாதுல் உலாமா சபையினர் பொது பல சேனா, பாதுகாப்புச் செயலர் கோத்தபாய ராஜபக்ச ஆகியோருடன் நடத்திய பேச்சுவார்த்தைகளை அடுத்து அலால் சான்றிதழ் வழங்குவதை இடை நிறுத்தி வைத்துள்ளனர்.\n\n"}
{"id": "173391", "url": "https://ta.wikipedia.org/wiki?curid=173391", "title": "பாபி (நடிகை)", "text": "பாபி (நடிகை)\n\nபாபி (Bobby) ஓர் வங்காளதேசத் திரைப்பட நடிகை ஆவார். இவர் கோஜ்: த செர்ச் என்ற திரைப்படத்தில் நடிப்பிற்காக பரவலாக அறியப்படுகிறார். இவர் வங்க மொழித் திரைப்படங்களில் நடித்து வருகிறார்.\n"}
{"id": "173399", "url": "https://ta.wikipedia.org/wiki?curid=173399", "title": "மணிப்பிரவாள நடை", "text": "மணிப்பிரவாள நடை\n\nமணிப்பிரவாள நடை என்பது தமிழோடு வடமொழியும் விரவி நடக்கும் தமிழ் உரைநடை. இது தமிழோடு 13 ஆம் நூற்றாண்டில் இணைந்தது. \"இரத்தினம்-பவளம்\" என்ற நேரடிப் பொருளுடைய மணிப்பிரவாளம் என்னும் சொல், தென்னிந்தியாவில் வடமொழி்யும், திராவிட மொழியொன்றும் கலந்து எழுதப்பட்ட ஒரு இலக்கிய நடையைக் குறிக்கும். மணியும், பவளமும் சேர்த்து உருவாக்கப்பட்ட மாலை போல இரண்டு மொழிகள் கலந்து உருவான இலக்கிய நடை என்பது இதன் பொருளாகும். மணிப்பிரவாள நடை என்பது தமிழோடு வடமொழியும் விரவி நடக்கும் தமிழ் உரைநடை.\n\nசங்க காலத் தொகைநூல்களில் ஒன்று அகநானூறு. இது மூன்று பகுதியாகப் பகுக்கப்பட்டுள்ளது. அவற்றுள் ஒன்று ‘மணிமிடைப் பவளம்’. இப்பகுப்பில் உள்ள 180 பாடல்களும் நீலநிற மணியோடு செந்நிறப் பவளம் சேர்த்துத் தொடுத்தாற்போன்ற அமைதியினைக் கொண்டிருப்பதால் இதற்கு மணிமிடைப் பவளம் எனப் பெயர் சூட்டினர். இந்த ‘மணிமிடைப் பவளம்’ என்னும் சொல் நாளடைவில் ‘மணிப்பிரவாளம்’ என மருவி வழங்குகிறது.\n\nபன்னிரண்டு ஆழ்வார்களில் ஒருவரான நம்மாழ்வார் இயற்றிய திருவாய்மொழி நூலிலுள்ள பாடல்களுக்கு ஐந்து பேர் எழுதிய பழமையான ஈடு உரைகள் உள்ளன. திருவாய்மொழி ஈடு உரை மணிப்பிரவாள நடையில் அமைந்துள்ளது. திருவாய்மொழி வேதத்தின் சாரமாகவும், தத்துவக் களஞ்சியமாகவும் விளங்குகிறது. இவற்றை வெளிப்படுத்தும் வகையில் இதன் உரைகள் உள்ளன.\n\nசோழப் பேரரசுக் காலத்திலும் அதன் பின்னரும், இன்றைய கேரளத்தையும் உள்ளடக்கியிருந்த தமிழ் நாட்டில் ஒருசில வட்டாரங்களில் வடமொழிச் செல்வாக்கு மிகுந்திருந்தது. வடமொழி உயர்வானதாகவும், இறைவனுடைய மொழியாகவும் கற்பிக்கப்பட்ட காலம் அது. தமிழில் வடமொழியைக் கலந்து எழுதுவது உயர் நடையாக அவ்வட்டாரங்களில் எண்ணப்பட்டது. ஆழ்வார்களுக்குப் பின்னர், அவர்களுடைய நூல்களுக்கு உரை எழுதிய இராமானுஜருடைய ஆக்கங்கள் மணிப்பிரவாள நடையிலேயே அமைந்திருந்தன. சோழர்காலத்தில் வடமொழியின் வழி புகுந்த சமயக் கருத்துருக்களும், தமிழில் எழுந்த வடமொழித் தழுவல் நூல்களும் இத்தகைய போக்குக்கு வாய்ப்பாக அமைந்தன.\n\nஅன்றைய சேர நாட்டில், மணிப்பிரவாளத்தின் தாக்கம் கடுமையாக இருந்ததால் சேர நாட்டுத் தமிழ், இன்று மலையாளம் என அழைக்கப்படும் புதிய மொழியாக மாறிவிட்டது.\n\nSection::::மணிப்பிரவாள நடையின் பாங்கு.\nதிருவாய்மொழி இரண்டாம்-பத்து எட்டாம்-திருவாய்மொழி பத்தாம் பாடலையும் அதற்கு ஈடு முப்பத்தாறாயிரப் படி தந்துள்ள மணிப்பிரவாள நடை உரையையும் இங்குக் காணலாம்.\n\nபத்தாம் பாட்டு – ‘இவர்களை விடீர், நாம் முந்துமுன்னம் இவர்களைப் போலே யாகாதே அவனை அனுபவிக்கப் பெற்றோமிறே’ என்று ஸ்வலாபாநுஸந் தாகத்தாலே ஹ்ருஷ்டராகிறார்.\n<poem>\nசீர்மைகொள் வீடு சுவர்க்கம் நரகீறா\nஈர்மைகொள் தேவர் நடுவாமற் றெப்பொருட்கும்\nவேர்முதலாய் வித்தாய்ப் பரந்து தனி நின்ற\nகார்முகில்போல் வண்ணன்என் கண்ணனைநான் கண்டேனே.\n</poem>\n\n[சீர்மைகொள் இத்யாதி] ஸர்வப்ரகாரத்தாலும் நன்றான பரமபதம், பரிமிதஸுகமான ஸவர்க்கம், நிஷ்க்ருஷ்டதுர்க்கமேயான நரகம், இவை முடிவாக, ஈரப்பாடுடையரான தேவர்கள் நடுவாக, மற்றுமுண்டான திர்யகாதிகளுக்கும், [வேர்முதலாய் வித்தாய்] த்ரிவிதகாரணமும் தானேயாய், [பரந்து] \"தத்ஸ்ருஷ்ட்வா ததேவாநுப்ராவிசத் ததநுப்ரவிச்ய ஸச்சத்யச்சாபவத்\" என்கிறபடியே முந்துற இவற்றையுடைய உண்டாக்கி, பின்னை இவற்றையுடைய வஸ்துத்வநாம பாக்த்துவங்களுக்காக அநுப்ரவேசித்து, இப்படி ஜகதாரகராய்நின்று, [தனிநின்ற இத்யாதி] இப்படி ஜகச்சரீரனாய் நின்றவளவேயன்றிக்கே, தன்னுடைய வ்யாவ்ருத்தி தோன்றும்படி ஸ்ரீ வைகுண்டத்திலே வர்ஷுகவலாஹகம் போலே யிருக்கிற அழகிய திருமேனியை யுடையனாயிருந்தவைத்து க்ருஷ்ணனாய் வந்து அவதரித்து எனக்குக் கையாளனானவனை நான் முந்துற முன்னம் கண்டநுமவிக்கப் பெற்றே னென்கிறார்,\n\nபோன்ற தமிழ் வழக்கையும் காணமுடிகிறது.\n\nமணிப்பிரவாள நடை\nSection::::பாடல் சொல்லும் பொருள்.\nவீடு என்னும் சீர்மை, சுவர்க்கம் (இன்ப உலகம்), நரகம் (துன்ப உலகம்), தேவர் உலகம் (அன்பு கொண்டோர் உலகம்), மற்றுமுள்ள எல்லாப் பொருள்கள் ஆகிய அனைத்துக்கும் வேராகவும், முதலாகவும், வித்தாகவும், பரந்து நிற்பவன் என் கண்ணன். அவனை நான் கண்டேன் – என்கிறார், ஆழ்வார்.\n\nSection::::எடுத்துக்காட்டு.\nஅக்காலத்திய மணிப்பிரவாள நடைக்கு எடுத்துக்காட்டாக \"உபதேசரத்னமாலை\" என்னும் நூலிலிருந்து ஒர் பகுதியைக் கீழே காணலாம்.\n\nவடமொழி ஒலிகளை குறிக்க கிரந்த எழுத்துக்கள் பயன்படுத்தப்பட்டன. தமிழ் மணிப்பிரவாள நடையில் தமிழ் எழுத்துக்களும், கிரந்த எழுத்துக்களும் கலந்து எழுத்தப்பட்டன. கீழே மேற்கூறிய பகுதி எவ்வாறு கிரந்தம் கலந்து எழுதப்பட்டது என்பதை காணலாம்.\n\nSection::::மணிப்பிரவாளமும் மலையாளத் தோற்றமும்.\nகி.பி 9 ஆம் நூற்றாண்டுக்கு முன் தமிழ் மொழியின் ஒரு பகுதியாகவே மலையாளம் இருந்தது. இதன் பின்னர் தென்னாட்டில் மணிப்பிரவாளம் பெருக்கெடுத்தபோது சேர நாட்டுத் தமிழ் மாற்றம் பெறத் தொடங்கியது. \"பாட்டு\" என்னும் உள்ளூர் இலக்கிய வழக்கு ஒரு பிரிவினரிடையே பயின்று வந்தபோதிலும், சமூகத்தின் உயர் மட்டத்தினர் நடுவில் \"மணிப்பிரவாள நடை\" பரவலாகக் கைக்கொள்ளப்பட்டது. சிறப்பாக நம்பூதிரி சமூகத்தினர் மணிப்பிரவாளத்தை வளர்ப்பதில் முன்னணியில் இருந்தனர். கேரளத்தில், 14 ஆம் நூற்றாண்டில் எழுதப்பட்டதாகக் கருதப்படும் லீலாதிலகம் என்னும் இலக்கண நூல், \"பாட்டு\" மரபுக்கும், மணிப்பிரவாளத்துக்கும் இடையிலுள்ள தொடர்புகளை வரையறுப்பதுடன், இசைவாகக் கலக்கக்கூடிய உள்ளூர், வடமொழிச் சொல் வகைகள் பற்றியும் எடுத்துரைக்கிறது. மணிப்பிரவாளப் பாடல்களில் வடமொழிஇலக்கணமே பின்பற்றப்படவேண்டும் என்றும் இந்நூல் கூறுகிறது. இது, எவ்வாறு சேரநாட்டுத் தமிழில் மணிப்பிரவாளம் மூலம் வடமொழி படிப்படியாக ஆதிக்கம் செலுத்தியது என்பதை விளக்குகிறது. கேரளத்தில் இந்த மணிப்பிரவாள நடையில் எழுதி, இன்று கிடைக்கின்ற மிகப் பழைய நூல் \"வைசிக தந்திரம்\" என்பதாகும்.\n"}
{"id": "173404", "url": "https://ta.wikipedia.org/wiki?curid=173404", "title": "பெரியநாகபூண்டி", "text": "பெரியநாகபூண்டி\n\nபெரியநாகபூண்டி என்பது திருவள்ளூர் மாவட்டம் பள்ளிப்பட்டு வட்டத்தில் அமைந்திருக்கும் ஒரு சிற்றூர் ஆகும்.\n\nSection::::சமயம்.\nஇங்கு நாகவள்ளி உடனுறை நாகேசுவர சுவாமி கோயில் உள்ளது. இங்கு கிறித்தவ தென்னிந்திய திருச்சபையும் உள்ளது. இங்கு இந்து சமயத்தினரும் கிறித்தவ சமயத்தினரும் பெரும்பான்மையாக வாழ்கின்றனர்.\n\nSection::::வசதிகள்.\nஇங்கு அரசினர் உயர்நிலைப்பள்ளி ஒன்றும் உள்ளது. இப்பள்ளியில் ஏறத்தாழ 500 மாணவர்கள் பயின்று வருகின்றனர். இங்கு மக்கள் பயனடையும் வகையில் இரண்டு அரசு நூலகங்களும் அமைந்துள்ளன. இவ்வூரில் இரண்டு சிறு குளங்களும் மிகப்பெரிய ஒரு ஏரியும் உள்ளன.\n\nSection::::தொழில்.\nஇங்குள்ள பெரும்பாலான மக்கள் வேளாண்மையை நம்பி வாழ்கின்றனர். அருகிலுள்ள ஒருசில விளைநிலங்களில் ஏரி நீர்ப் பாசனத்தை பயன்படுத்துகின்றனர். இங்கு விளையும் பயிர்கள் நெல், கரும்பு, கேழ்வரகு, சோளம், வேர்க்கடலை மற்றும் மா போன்ற பயிர்களையும் கூலிவேலையையும் நம்பி வேலை செய்கின்றனர்.\n"}
{"id": "173405", "url": "https://ta.wikipedia.org/wiki?curid=173405", "title": "சமதொடுகோட்டு அச்சு", "text": "சமதொடுகோட்டு அச்சு\n\nஒரு புள்ளியிலிருந்து இரு வட்டங்களுக்கு வரைப்படும் தொடுகோடுகள் சமநீளமுள்ளவையாக இருக்குமாறு இயங்கும் புள்ளியின் இயங்குவரை ஒரு நேர்கோடாக அமையும். இக்கோடு அவ்விருவட்டங்களின் சமதொடுகோட்டு அச்சு (\"radical axis\") என அழைக்கப்படுகிறது. சமதொடுகோட்டு அச்சின் மீதமையும் எந்தவொரு புள்ளி P -ஐயும் மையமாகக் கொண்டு வரையப்படும் வட்டம் எடுத்துக்கொள்ளப்பட்ட இரு வட்டங்களையும் செங்குத்தாக வெட்டும். சமதொடுகோட்டு அச்சின் மீதமையும் ஒவ்வொரு புள்ளிக்கும் இவ்வாறு அமையும் வட்டம் தனித்ததொன்றாகும். மறுதலையாக, இருவட்டங்களுக்கும் செங்குத்து வட்டமாக அமையும் வட்டத்தின் மையம் அவ்விருவட்டங்களின் சமதொடுகோட்டு அச்சின் மீதமையும். சமதொடுகோட்டு அச்சின் மீதுள்ள புள்ளியிலிருந்து இரு வட்டங்களுக்கும் வரையப்படும் தொடுகோடுகள் சமநீளமுடையவை என்பதால், சமதொடுகோட்டு அச்சின் மீதமையும் ஒவ்வொரு புள்ளியின் படியும் அவ்விரு வட்டங்களைப் பொறுத்து சமம் எனலாம்.\n\nஇங்கு, \n\nசமதொடுகோட்டு அச்சு எப்பொழுதும் ஒரு நேர்கோடாகவும் எடுத்துக்கொள்ளப்பட்ட வட்டங்களின் மையங்களை இணைக்கும் கோட்டிற்கு செங்குத்தாகவும் அமையும். வெட்டிக்கொள்ளாத வட்டங்களின் சமதொடுகோட்டு அச்சானது, இரண்டில் பெரியதாகவுள்ள வட்டத்திற்கு அருகில் இருக்கும். இரண்டு வட்டங்களும் வெட்டும் வட்டங்கள் எனில் சமதொடுகோட்டு அச்சு அவை வெட்டும் புள்ளிகளின் வழியே செல்லும். இரண்டு வட்டங்களும் தொடுவட்டங்கள் எனில் சமதொடுகோட்டு அச்சு அவ்வட்டங்களுக்குப் பொதுத் தொடுகோடாக இருக்கும். ஒரே கோட்டின் மீதமைந்த மையங்களையும், ஒரே கோட்டை சமதொடுகோட்டு அச்சாகவும் கொண்ட வட்டங்கள் அனைத்தும் பொதுஅச்சு வட்டங்களின் கற்றை எனப்படும்.\n\nSection::::சமதொடுகோட்டச்சுச் சந்தி.\nஎந்த இரண்டும் பொதுமைய வட்டங்களாக இல்லாத மூன்று வட்டங்கள் A, B , C .\n\nஇம்மூன்று வட்டங்களில் இரண்டிரண்டாக வட்டங்களை எடுத்துக்கொண்டு அவற்றின் சமதொடுகோட்டு அச்சுகள் காண, அம்மூன்று அச்சுகளும் ஒரே புள்ளியில் சந்திக்கலாம் அல்லது இணையாகவும் இருக்கலாம். அவை மூன்றும் சந்திக்குமானால் சந்திக்கும் புள்ளியானது மூன்று வட்டங்களின் சமதொடுகோட்டச்சுச் சந்தி எனப்படும். மூன்று சமதொடுகோட்டு அச்சுகளும் இணையாக இருந்தால் அவை முடிவிலியில் சந்திக்கும்.\n\nஇம்மூன்று வட்டங்களின் சமதொடுகோட்டு அச்சுகளும் ஒரு புள்ளியில் சந்திக்கும் என்பதை எளிதாக விளக்கலாம்:\n\nமூன்று வட்டங்களில் இரண்டிரண்டாக எடுத்துக் கொண்டு சமதொடுகோட்டு அச்சுகளைக் காண, ஒவ்வொரு சோடி வட்டத்தின் சமதொடுகோட்டு அச்சிலிருந்தும் அவ்வட்டங்களுக்கு வரையப்படும் தொடுகோடுகள் சமநீளமுள்ளவையாக இருக்கும். எனவே கடப்பு உறவின் படி (transitive relation), மூன்றுவட்டங்களுக்கும் வரையப்படும் தொடுகோடுகள் மூன்றும் சமநீளமுள்ளவையாக உள்ளவாறு, மூன்று சமதொடுகோட்டு அச்சுகளுக்கும் பொதுவான ஒரு புள்ளி இருக்கும். இப்பொதுப் புள்ளியே சமதொடுகோட்டச்சுச் சந்தியாகும்.\n\nசமதொடுகோட்டச்சுச் சந்தியை மையமாகவும், சமதொடுகோட்டு நீளத்தை ஆரமாகவும் கொண்டு வரையப்படும் வட்டமானது எடுத்துக்கொள்ளப்பட்ட மூன்று வட்டங்களுக்கும் செங்குத்து வட்டமாக இருக்கும். அவ்வாறு அமையக்கூடிய வட்டம் தனித்ததொன்றாகும். மேலும் அது தரப்பட்ட மூன்று வட்டங்களின் சமதொடுகோட்டு வட்டம் என்றழைக்கப்படும்.\n\n\nSection::::வரைதல்.\nJ , சமதொடுகோட்டு அச்சின் மீதுள்ளதால் இரு வட்டங்களைப் பொறுத்த அதன் படிகள் சமமாகும்:\n\nபித்தாகரசு தேற்றப்படி,\n\n\"d\", \"d\" மதிப்புகளைப் பிரதியிட,\n\nஇருபுறமும் \"D\" = \"x\"+\"x\" ஆல் வகுக்க,\n\nஇதனுடன் formula_8சமன்பாட்டைக் கூட்ட,\n\n\"x\" அல்லது \"x\" இன் மதிப்பைக் கொண்டு வட்டங்களின் மையங்களை இணைக்கும் கோட்டுத்துண்டின் மீது புள்ளி K ஐக் குறித்துக் கொண்டு அதன் வழியே மையங்களை இணைக்கும் கோட்டுத்துண்டிற்கு செங்குத்து வரைய அச்செங்குத்துக் கோடு எடுத்துக்கொண்ட இரு வட்டங்களின் சமதொடுகோட்டு அச்சாகும்.\n\nSection::::முந்நேரியல் ஆயதொலைவுகளில் சமதொடுகோட்டச்சுச் சந்தி.\nவட்டங்கள் முந்நேரியல் ஆயதொலைவுகளில் தரப்பட்டிருந்தால் சமதொடுகோட்டச்சுச் சந்தி அணிக்கோவை வடிவில் தரப்படுகிறது.\n\n\"X\" = \"x\" : \"y\" : \"z\" என்பது முக்கோணம் \"ABC\" இன் தளத்திலமையும் ஏதேனும் ஒரு புள்ளி. முக்கோணத்தின் பக்க நீளங்கள், \"a\" = |\"BC\"|, \"b\" = |\"CA\"|, \"c\" = |\"AB\"|.\n\nவட்டங்கள் பின்வருமாறு தரப்படுகின்றன:\n\nஇப்பொழுது சமதொடுகோட்டச்சுச் சந்தி அணிக்கோவையாக:\n\n\n"}
{"id": "173409", "url": "https://ta.wikipedia.org/wiki?curid=173409", "title": "என். ஆர். இராசவரோதயம்", "text": "என். ஆர். இராசவரோதயம்\n\nநவரத்தினசிங்கம் இரத்தினவரோதயம் இராசவரோதயம் (\"Navaratnasingam Ratnavarothiam Rajavarothiam\", அக்டோபர் 8, 1908 - ஆகத்து 27, 1963) இலங்கைத் தமிழ் அரசியல்வாதியும் நாடாளுமன்ற உறுப்பினரும் ஆவார்.\n\nSection::::ஆரம்ப வாழ்க்கை.\nஇராசவரோதயம் கிழக்கிலங்கையில் திருகோணமலையில் நவரத்தினசிங்கம் என்பவருக்குப் பிறந்தவர். ஆரம்பக் கல்வியை திருகோணமலை புனித யோசேப்பு கல்லூரியிலும், பின்னர் கொழும்பு ஆனந்தா கல்லூரியிலும் கற்றார். கொழும்புப் பல்கலைக்கழகத்தில் படித்துப் பட்டம் பெற்றார்.\n\nSection::::அரசியலில்.\nஇராசவரோதயம் இலங்கைத் தமிழரசுக் கட்சியில் இணைந்து அதன் தீவிர உறுப்பினரானார். கட்சியின் உப-தலைவராக இருந்தவர். 1952 நாடாளுமன்றத் தேர்தலில் தமிழரசுக் கட்சியின் வேட்பாளராக திருகோணமலை தேர்தல் தொகுதியில் தமிழ்க் காங்கிரசு வேட்பாளர் எஸ். சிவபாலனுடன் போட்டியிட்டு வெற்றி பெற்று இரண்டாவது நாடாளுமன்றத்திற்குத் தெரிவானார்.. இத்தேர்தலில் தமிழரசுக் கட்சியில் போட்டியிட்டு வெற்றி பெற்றவர்கள் இருவர் மட்டுமே. இவர் 1956, மார்ச் 1960, சூலை 1960 நாடாளுமன்றத் தேர்தல்களிலும் போட்டியிட்டு வெற்றி பெற்றார்.\n\n"}
{"id": "173420", "url": "https://ta.wikipedia.org/wiki?curid=173420", "title": "இந்திய மேலாண்மை கழகம், ராஞ்சி", "text": "இந்திய மேலாண்மை கழகம், ராஞ்சி\n\nஇந்திய மேலாண்மை கழகம் ராஞ்சி (\"Indian Institute of Management ranchi\", \"ஐஐஎம் ராஞ்சி\") இந்தியாவின் ஜார்க்கண்ட் மாநிலம் ராஞ்சியில் உள்ள ஒரு வணிகப் பள்ளி. இதை இந்திய அரசு 2010 ஆம் ஆண்டு நிறுவியது. மேலும் இது எட்டாவதாக நிறுவப்பட்ட இந்திய மேலாண்மை கழகம் (ஐஐஎம்) ஆகும்.\n\n"}
{"id": "173424", "url": "https://ta.wikipedia.org/wiki?curid=173424", "title": "செலீனியம்", "text": "செலீனியம்\n\nசெலீனியம் (ஆங்கிலம்: Selenium (IPA: ) ஒரு வேதியியல் தனிமம். இதன் அணுவெண் 34; இதன் வேதியியல் குறியீடு Se. இது ஒரு மாழியிலி வகையைச் சேர்ந்த தனிமம். இதம் வேதியியல் பண்புகள் கந்தகம், டெலூரியம் ஆகியவற்றுடன் தொடர்புடையது. செலினியம் பிற உலோகங்களின் கந்தகக் கனிமங்களோடு சேர்ந்து காணப்படுகின்றது. வெள்ளி,செம்பு,ஈயம் போன்ற உலோகங்களோடு இணைந்து கிடைக்கின்றது. பூமியின் மேலோட்டுப் பகுதியில் 1 கிராம் பொருளில் செலினியம் 0.004-0.9 மைக்ரோகிராம் என்ற அளவில் கிடைக்கின்றது. செலினியம் தாவரங்கள், விலங்குகள், நீர்நிலைகளில் கூடக் கிடைக்கின்றது.விலங்குகளில் 20 மைக்ரோ கிராம்/கிராம்,தாவங்களில் 0.02-4.00 மைக்ரோகிராம்/கிராம் நிலக்கரியில் 0.1-4 மைக்ரோகிராம்/கிராம் கடல் நீரில் சராசரியாக 0.09 மைக்ரோ கிராம்/லிட்டர் என்ற அளவிலும் கிடைக்கின்றது. செலினியம் படிக உருவ மற்றதாகவோ, படிகமாகவோ பெறமுடியும். படிக உருவற்ற செலினியம் பொடியாக இருக்கும் போது சிவப்பாகவும், கண்ணாடி உலோக (metalic glass) நிலையில் கருப்பாகவும் இருக்கின்றது. ஆறுமுகிப் படிக செலினியம் சாம்பல் நிறத்தில் நிலையாக இருக்கின்றது ஒற்றைச் சாய்வு (Monoclinic) நிலைப்படிகம் செஞ்சிவப்பு நிறத்தில் இருக்கின்றது.\n\nSection::::செலினியம் கண்டுபிடிப்பு.\n1817 ல் ஸ்வீடன் நாட்டு வேதியியலாரான பெர்சியஸ் மற்றும் கான், ஒரு முறை ஒரு கந்தக அமில ஆலையைச் சோதனையிட்டுக் கொண்டிருந்தபோது, செம்பழுப்பு நிறத்தில் ஒரு வீழ்படிவு இருப்பதைக் கண்டனர். ஊது குழாய் சுவாலையால் சூடூட்ட அந்த வீழ்படிவு முள்ளங்கி வாசனையைப் பரப்பி பொலிவுடன் ஒரு உலோக வண்டலை உண்டாக்கியது. இதற்கு டெல்லூரியம் காரணமாக இருக்கலாம் என முதலில் நம்பினார். ஏனெனில் டெல்லூரியமும் ஏறக்குறைய இது போன்ற வாசனையை ஏற்படுத்தக் கூடியது. கந்த அமில ஆலையின் கழிவுகளை முழுமையாக ஆராய்ந்து இறுதியில் டெல்லூரியத்தை ஒத்த ஒரு புதிய தனிமத்தைக் கண்டுபிடித்தனர். அதுவே செலினியம் எனப்பட்டது.\n\nசெலினஸ் என்றால் கிரேக்க மொழியில் சந்திரன் என்று பொருள். டெல்லூரியம் என்ற பெயர் பூமி என்ற பொருள்படும் டெல்லஸ் என்ற கிரேக்கச் சொல்லிலிருந்து பிறந்தது. செலினியத்தின் வேதிப் பண்புகள் டெல்லூரியத்தைப் போலிருந்ததால் அதற்குச் சந்திரன் என்ற பொருள் தரும் கிரேக்கச் சொல்லைத் தேர்வு செய்தனர்.\n\nSection::::பண்புகள்.\nSe என்ற வேதிக் குறியீட்டுட ன் கூடிய செலினியத்தின் அணுவெண் 34,அணு நிறை 78.96 அடர்த்தி 4810 கிகி /கமீ .இதன் உருகு நிலையும்,கொதி நிலையும் முறையே 493.2 K ,961.2 K ஆகும்.\n\nசெலினியம் ஓரளவு நச்சுத் தன்மை கொண்டது .இதன் நச்சுத் தன்மை ஆர்செனிக்கை விடக் குறைவு. இந்த உலோக நச்சுக்கள் வரம்பு மீறும்போது புற்று நோயைத் தூண்டவல்ல காரணிகளாக உள்ளன.இதயத்தைச் செயலிழக்கச் செய்யவும் செய்கின்றது. நிலக்கரியில் செலினியம் கந்தகத்துடன் சேர்ந்துள்ளது. நிலக்கரியை எரிப்பதினால் செலினியம் ஆக்சைடு வளிமண்டலத்தில் சேர்ந்து இறுதியாக நிலத்தில் வீழ்படிகின்றது இது செலினிய மாசுக்குக் காரணமாகின்றது. உருகு நிலைக்குக் கீழ் செலினியம் ஒரு நேர் வகை (P-type) குறைக்கடத்தியாக உள்ளது. ஒளி உமிழ் டையோடுகளில் இது பெரும்பங்கு ஏற்றுள்ளது.\n\nSection::::பயன்கள்.\nசெலினியத்தின் முக்கியமான பயன்களுள் ஒன்று செலினிய மின் கலமாகும். இது ஒளி மின் கடத்தல் (Photo conductive effect) விளைவு அல்லது ஒளி மின்னழுத்த விளைவு (Photo voltaic effect) காரணமாக இரு வகைப்படும். ஒளி ஒரு குறைக்கடத்தியில் விழும் போது தன்னிச்சை மின் பொதிமங்களின் கூடுதல் எண்ணிக்கையின் விளைவாக அதன் மின்கடத்தும் திறனை அதிகரிக்கும். இது ஒளி மின்கடத்தல் விளைவாகும். இந்த மின்கலத்தில் செலினியம் சல்பைடு, காட்மியம் சல்பைடு போன்ற ஒளி உணர்வு மிக்க பொருட்கள் பயன்தருகின்றன. இவை கதிர் வீச்சுக்களை அறியும் ஆயகருவிகளிலும், தெரு விளக்குக்கான மின் சாவிகளாகவும் பயன்படுகின்றன. செலினியத்தாலான ஒளி மின் கடத்தி மின்கலத்தில் ஒரு புற மின்னியக்கு விசை செயல்படுத்தப்படுகின்றது. செலினியத்தின் மின்தடை விழும் கதிர்வீச்சின் செறிவுக்கு ஏற்ப மாறுவதால் சுற்றிலுள்ள மின்னோட்டத்தின் அளவு விழும்கதிர்வீச்சின் செறிவை அளவிடும் இயற்பியல் கூறாகின்றது. திரைப் படத் துறையில் இது ஒளிமானியாகவும் பயன்படுகின்றது.\n\nஒளி மின்னழுத்த விளைவில் ஒளி விழும் போது நேர் வகை மற்றும் எதிர் வகைப் பொருட்களின் இடைத்தளத்தில் ஒரு மின்னழுத்தம் தோன்றுகின்றது.இது அவ்வகை மின்கலத்தில் பயன்படுத்திக் கொள்ளப் படுகின்றது. சூரிய மின்கலங்கள் இத்தகையதே.செலினியத்தின் மற்றொரு பயன்பாடு செலினியம் மின் வகைத் திருத்திகளாகும்.(Rectifiers).\n\nநகல் எடுக்கும் (ஜெராக்ஸ்) முறையிலும் ,கண்ணாடிகளில் நிறம் நீக்கவும், அதற்கு மாணிக்கக் கற்கள் போல சிவப்பு நிறமூட்டவும் ஒளிப்படப் பதிவு முறையில் பயன்படும் ஒரு பொடியில் சேர்மானமாகவும், எவர் சில்வர் உற்பத்தி முறையில் ஒரு சேர்க்கைப் பொருளாகவும் பயன்படுகின்றது.\n\nமண்ணில் செலினியத்தின் சார்புச் செழிப்பு அம்மண்ணின் கார-அமிலத் தன்மையை வரையறுக்கும் PH மதிப்பைப் பொறுத்திருக்கின்றது. செலினேட் சேர்மங்கள் நீண்ட நெடுக்கைக்கு உட்பட்ட PH மதிப்புடைய நிலத்திலும், செலினைட் குறைந்த PH மதிப்புடைய நிலத்திலும் செழிப்புற்றுள்ளன. செலினைட்டுகள் பொதுவாக நிலத்தால் எளிதாக உட்கிரகித்துக் கொள்ளப்படுகின்றன. செலினேட்டுக்கள் அப்படி உட்கிரகித்துக் கொள்ளப்படுவதில்லை. பயிரினங்களில் சில வகையான செலினியச் சேர்மங்கள் எளிதில் ஆவியாகக் கூடிய கரிமச் சேர்மங்களாக மாறிக் கொள்கின்றன. கோதுமை, அரிசி, கரும்பு, முள்ளங்கி, காரட், டர்னிப், பட்டாணி, உருளை மற்றும் தக்காளி போன்ற பொருட்களில் செலினியம் சிறிதளவு அடங்கியுள்ளது. வெள்ளைப் பூண்டில் 30 மிகி /கிலோ என்ற அளவில் செலினியம் உள்ளது. செலினியம் மிகச் சிறிய சிறிய அளவில் நமக்குத் தேவைப்படுகின்றது. தேவைப்படும் அளவை விடச் சற்றே கூடுதலெனினும் அது உயிருக்கே உலைவைத்துவிடும்.\n"}
{"id": "173440", "url": "https://ta.wikipedia.org/wiki?curid=173440", "title": "திஸ்ஸமகாராம தமிழ் பிராமிச் சாசனம்", "text": "திஸ்ஸமகாராம தமிழ் பிராமிச் சாசனம்\n\nதிசமகாராமை தமிழ் பிராமிச் சாசனம் என்பது \"கறுப்பு, சிவப்பு மட்பாண்ட\" தட்டையான தட்டங்களில் தமிழ் பிராமியில் பொறிக்கப்பட்ட இலங்கை திசமகாராமையில் அகழ்வில் கண்டுபிடிக்கப்பட்ட மட்பாண்டத்தைக் குறிக்கின்றது. இது சுமார் கி.மு 200 ஆண்டு காலத்திற்குரியது என அகழ்வினை மேற்கொண்ட செருமனிய அறிவியலாளர் குறிப்பிடுகின்றார். இச்சாசனம் பிராமி மற்றும் பெருங்கற்கால கிறுக்கல் குறியீடுகள் கலந்து காணப்படுகின்றது. தமிழ்நெட் அச்சாசனம் தவறவிடப்பட்டது அல்லது இழந்து போனது என அறிக்கையிட்டது. டெய்லி மிரர் உள்ளூர் தொல்பொருளாளர்கள் ஆய்விற்காக அதனைக் காணவில்லை எனக் குறிப்பிட்டது.\n"}
{"id": "173452", "url": "https://ta.wikipedia.org/wiki?curid=173452", "title": "பதினோராடல்", "text": "பதினோராடல்\n\nபதினோராடல் என்பது இந்து சமயக் கடவுள்கள் ஆடிய பதினொன்று வகையான நடனங்களைக் குறிப்பதாகும். தெய்வம் பல்வேறு உருவம் கொண்டு ஆடியதாகச் சில கதைத்திற ஆட்டங்கள் குறிப்பிடப்படுகின்றன. சிலப்பதிகாரம் மாதவி இப்பதினோரு வகையான ஆட்டங்களில் சிறந்து விளங்கியதாகக் கூறுகிறது.\n"}
{"id": "173454", "url": "https://ta.wikipedia.org/wiki?curid=173454", "title": "தேவதாசி முறை", "text": "தேவதாசி முறை\n\nதேவதாசி என்பவர்கள் பெரும் கோயில்களில் திருப்பணிக்காகவும் சேவைக்காகவும் சிறுவயதில் நேர்ந்து விடப்பட்ட பெண்கள் ஆவர்.\n\nSection::::பெயர்க் காரணம்.\nஇச்சொல் தேவன் (இறைவன்) + தாசி (அடிமை) = இறைவனின் அடிமை என்ற பொருள்படும்.\n\nSection::::தேவதாசி முறை ஒழிப்பு.\nநீதிக்கட்சியின் ஆட்சியில் பெரியாரின் ஆலோசனையின் பேரில் அப்போதைய சட்டமன்ற உறுப்பினராக இருந்த மருத்துவர் முத்துலட்சுமி, தேவதாசி தடுப்புச் சட்டத்தை முன்மொழிந்தார். அவரது சட்டமன்ற உரையில் தேவதாசி முறை ஒழிப்பு குறித்து பேசிய போது \"தேவதாசிகள் புனிதமானவர்கள். அவர்கள் கடவுளுக்குச் சேவை செய்யப் பிறந்தவர்கள். அவர்கள் அடுத்த பிறப்பில் சொர்க்கத்தில் பிறப்பார்கள்\" என்று சத்தியமூர்த்தி பேசினார். அதற்குப் பதிலளித்த முத்துலட்சுமி, “தேவதாசிகள் சொர்க்கத்திற்குச் செல்வதாக இருந்தால் இனிமேல் சத்தியமூர்த்தி அவர்கள் தங்களது வீட்டுப்பெண்களைத் தேவதாசிகள் ஆக்கி அவர்கள் அடுத்த பிறவியில் சொர்க்கத்தில் பிறக்கலாமே\" என்று பதிலுரை கூறியிருந்தார்.\n\nதேவதாசி முறை 1930களுக்கு முன்பு வழமையாக இருந்தது. இந்த முறை கோயில் பணிகளுக்காக ஏற்படுத்தப்பட்டதாக இருந்தாலும், பின்னாட்களில் இவர்கள் கோயில்களை நிர்வகித்த அரசர், செல்வந்தர், நிலக்கிழார் உள்ளிட்ட மேல் வர்க்கத்தினர் முன்பு நடனமாட வைக்கப்பட்டதுடன் அவர்களுடைய பாலியல் இச்சைகளுக்கு அடிமைகளாகவும் பயன்படுத்தப்பட்டனர். இதன் காரணமாக இவ்வழக்கத்துக்கு 1920 முதல் இந்தியாவில் கடும் எதிர்ப்பு நிலவியது. இதன் காரணமாக 1947 ஆண்டில் தேவதாசி ஒழிப்புச் சட்டம் நிறைவேற்றப்பட்டது.\n\n"}
{"id": "173456", "url": "https://ta.wikipedia.org/wiki?curid=173456", "title": "தொண்டை மண்டலம்", "text": "தொண்டை மண்டலம்\n\nதொண்டை நாடு அல்லது தொண்டை மண்டலம் என்பது சங்ககால நாடுகளில் ஒன்று. தொண்டைமான் இளந்திரையன் இந்நாட்டின் சங்ககால அரசன். பிற்காலச் சோழர்கள் தொண்டை நாட்டைக் கைப்பற்றியபிறகு அதற்கு ஜயங்கொண்ட சோழமண்டலம் என்று பெயர் சூட்டப்பட்டது. தொண்டை மண்டலம் குறித்து தொண்டைமண்டல சதகம் என்ற நூலானது 17 ஆம் நூற்றாண்டில் வாழ்ந்த படிக்காசுப் புலவரால் இயற்றப்பட்டது.\n\nஇவை வட தமிழகத்தையும் தெற்கு ஆந்திரத்தின் சில பகுதிகளை உள்ளடக்கிய பகுதியாகும். தொண்டை நாடு தமிழகத்தின் வடகிழக்குப் பகுதியிலுள்ள வேலூர் ,\n\nபிற்காலச் சோழர்கள் தொண்டை மண்டலத்தைக் கைப்பற்றிய பிறகு அதை ஜயங்கொண்ட சோழமண்டலம் என்ற பெயரைக் கொண்டு அழைக்கலாயினர். மேலும் தொண்டை மண்டலமானது 24 கோட்டங்களாகவும், 79 நாடுகளாகவும் வகுக்கப்பட்டன. துவக்கக் காலத்தில் கோட்டம் என்று அழைக்கப்பட்ட நிர்வாகப் பகுதியானது பிற்காலத்தில் வளநாடு என அழைக்கப்பட்டது. தொண்டை நாட்டில் இருந்த கோட்டங்கள் பின்வறுமாறு; ஆமூர் கோட்டம், இளங்காடு கோட்டம், ஈக்காடு கோட்டம், ஈத்தூர் கோட்டம், ஊற்றுக்காடு கோட்டம், எயில் கோட்டம், கடிகை கோட்டம், காலியூர் கோட்டம், களத்தூர் கோட்டம், குன்றப்பத்திரம் கோட்டம், சிறுகரை கோட்டம், செங்காடு கோட்டம், செந்திருக்கை கோட்டம், செம்பூர் கோட்டம், தாமல் கோட்டம், படுவூர் கோட்டம், பல்குன்றம் கோட்டம், புழல் கோட்டம், புலியூர் கோட்டம், பேயூர் கோட்டம், மணையில் கோட்டம், வெண்குன்றம் கோட்டம், வேங்கடக் கோட்டம், வேலூர்க் கோட்டம் ஆகியன\n"}
{"id": "173458", "url": "https://ta.wikipedia.org/wiki?curid=173458", "title": "வான் அசிசா வான் இஸ்மாயில்", "text": "வான் அசிசா வான் இஸ்மாயில்\n\nடத்தோ ஸ்ரீ டாக்டர் வான் அசிசா வான் இஸ்மாயில் (பிறப்பு: 1952) என்பவர் மலேசிய அரசியல்வாதி. மலேசியாவில் மக்கள் நீதிக் கட்சியின் தலைவர். மலேசிய நாடாளுமன்ற உறுப்பினர்; எதிர்க்கட்சித் தலைவர்.1990களில் மலேசியாவின் துணைப் பிரதமராகவும் நிதியமைச்சராகவும் இருந்த டத்தோ ஸ்ரீ அன்வார் இப்ராஹிம் அவர்களின் துணைவியார்.\n\nவான் அசிசா வான் இஸ்மாயில் கோலாலம்பூர் பொது மருத்துவமனையில், கண் மருத்துவத்தில் நிபுணராகப் பணியாற்றியவர். இவர் அயர்லாந்து அரச மருத்துவக் கல்லூரியின் மகப்பேறியல், பெண்யோயியல் துறையில் தங்கப்பதக்கம் பெற்றவர்.\n\nSection::::வரலாறு.\nவான் அசிசா வான் இஸ்மாயில், சிங்கப்பூர் கண்டாங் கெர்பாவ் மருத்துவமனையில், 3 டிசம்பர் 1952இல் பிறந்தார். அப்போது மலேசியாவின் ஒரு பகுதியாக சிங்கப்பூர் இருந்தது. தந்தையாரின் பெயர் வான் இஸ்மாயில் வான் மொகமட். தாயாரின் பெயர் மரியா காமிஸ்.\n\nவான் அசிசா வான் இஸ்மாயில், கெடா, அலோர் ஸ்டார் நகரில் இருக்கும் செயிண்ட் நிக்கலஸ் கான்வெண்ட் பள்ளியில் தன் தொடக்கக் கல்வியைப் பயின்றார். பின்னர், நெகிரி செம்பிலான், சிரம்பான் நகரில் இருக்கும் துங்கு குருசியா கல்லூரியில் மேல்படிப்பைத் தொடர்ந்தார்.\n\nSection::::அயர்லாந்தில் மருத்துவப் படிப்பு.\nஅதன் பின்னர் 1973ஆம் ஆண்டு அயர்லாந்து, டப்ளின் நகரில் இருக்கும் அரச அறுவை மருத்துவக் கல்லூரியில் \"(Royal College of Surgeons)\" மருத்துவப் படிப்பை மேற்கொண்டு மகப்பேறியல், பெண்யோயியல் துறைகளில் கல்வியைத் தொடர்ந்தார்.\n\nஅதே துறைகளில் சிறப்புத் தேர்வு பெற்றதால், கல்லூரியின் மெக்நாத்தன் ஜான்ஸ் \"(MacNoughton-Jones)\" தங்கப் பதக்கத்தையும் வென்றார். இருப்பினும் இவர் கண் மருத்துவத் துறையில்தான் நிபுணத்துவப் பட்டத்தைப் பெற்றார் என்பது குறிப்பிடத்தக்கது.\n\nநாடு திரும்பிய வான் அசிசா வான் இஸ்மாயில் கோலாலம்பூர் பொது மருத்துவமனை, மலாயா பல்கலைக்கழக மருத்துவமனைகளில் 14 ஆண்டுகள் மருத்துவராகச் சேவைகள் செய்தார். 1993இல் இவருடைய கணவர் மலேசியாவின் துணைப் பிரதமர் ஆனதும், வான் அசிசா வான் இஸ்மாயில் தன் மருத்துவத் தொழிலை ராஜிநாமா செய்தார்.\n\nSection::::கோலாலம்பூர் பொது மருத்துவமனை.\nகோலாலம்பூர் பொது மருத்துவமனையில் பணி புரியும் போது அன்வார் இப்ராஹிமின் நட்பு கிடைத்தது. 1979ஆம் ஆண்டு முதன்முறையாக கோலாலம்பூர் பொது மருத்துவமனையின் சிற்றுண்டிச் சாலையில் சந்தித்துக் கொண்டனர். அதுவே அவர்களைக் குடும்ப வாழ்க்கையிலும் இணைத்தது. 28 பிப்ரவரி 1980இல் அவர்களுடைய திருமணம் நடந்தது.\n\nஅப்போது அன்வார் இப்ராஹிம், அபிம் என்று அழைக்கப்படும் மலேசிய இஸ்லாமிய இளைஞர் அணியின் தலைவராக இருந்தார். வான் அசிசா வான் இஸ்மாயிலின் பெற்றோர்கள் இவர்களின் திருமணத்தை ஏற்கவில்லை. இருப்பினும் முதல் குழந்தை பிறந்த பின்னர், பெற்றோர்களின் குடும்ப உறவுகள் சுமுக நிலைக்குத் திரும்பியது.\n\nSection::::வான் அசிசாவின் குடும்பம்.\nவான் அசிசா வான் இஸ்மாயிலின் மூதாதையர்கள் சீன வம்சாவளியைச் சேர்ந்தவர்கள் என்று சொல்லப்படுகிறது. அதை வான் அசிசா வான் இஸ்மாயிலும் மறுக்கவில்லை. இவருடைய தந்தையார் டத்தோ வான் இஸ்மாயில் வான் மொகமட், சீன வம்சாவளியைச் சேர்ந்த டத்தின் மரியா காமிஸ் என்பவரைத் திருமணம் செய்து கொண்டார்.\n\nவான் இஸ்மாயில் வான் மொகமட் தேசிய பாதுகாப்பு மன்றத்தில் 30 ஆண்டுகள் பணிபுரிந்தவர். இவர் பினாங்கு, செபராங் பிறை, சுங்கை பாக்காப் பகுதியைச் சேர்ந்தவர். இருந்தாலும் இவருடைய பூர்வீகம் கிளாந்தான் மாநிலத்தின் பாசீர் மாஸ் பகுதியைச் சார்ந்ததாகும்.\n\nஆறு பேர் கொண்ட குடும்பத்தில், வான் அசிசா வான் இஸ்மாயில் இரண்டாவது பிள்ளை. இவருடைய தம்பி பினாங்கு மலேசிய அறிவியல் பல்கலைக்கழகத்தில் பேராசியராகப் பணிபுரிகிறார். தங்கை பெர்னாமா என்று அழைக்கப்படும் மலேசிய செய்தி நிறுவனத்தில் புகைப்படச் செய்தியாளராகப் பணிபுரிகின்றார். இன்னொரு தங்கை வழக்குரைஞராகப் பணியாற்றுகின்றார்.\n\nSection::::அரசியல்.\nஅன்வார் இப்ராஹிம் 20 செப்டம்பர் 1998இல் துணைப் பிரதமர் பதவியில் இருந்து நீக்கப்பட்டு கைது செய்யப்பட்டதும், வான் அசிசா அரசியல் களத்தில் இறங்கினார். அதுவரை அவர் ஒரு குடும்பப் பெண்ணாக, ஒரு மருத்துவராகவே வாழ்ந்து வந்தார். பொதுவாகவே, அவர் எளிமையாக வாழ்வதில் விருப்பம் கொண்டவர். பெரும் புள்ளியின் துணைவியார் என்று அடையாளம் காட்டியது இல்லை.\n\nகணவர் கைது செய்யப்பட்டதும் \"(Reformasi movement)\" எனும் சீர்திருத்த இயக்கத்தைத் தோற்றுவித்தார். பெரும்பாலான மலேசியர்கள் அவருக்கு ஆதரவு அளித்ததற்கு அவருடைய எளிமைத்தனமும் ஒரு காரணமாக இருந்தது. \"மாற்றுவோம் மாற்றிக் காட்டுவோம்\" என்பதே அந்த இயக்கத்தின் தாரக மந்திரமாகவும் இருந்தது.\n\nபின்னர், 4 ஏப்ரல் 1999இல் மக்கள் நீதிக் கட்சியைத் தோற்றுவித்தார். அந்தக் கட்சிக்குத் தலைவரும் ஆனார். 3 ஆகஸ்ட் 2003இல், மலேசியாவின் பழைய அரசியல் கட்சிகளில் ஒன்றான மலேசிய மக்கள் கட்சியை, தன் மக்கள் நீதிக் கட்சியுடன் இணைத்துக் கொண்டார். இந்தக் காலகட்டத்தில் அவருடைய கணவர் சுங்கை பூலோ சிறைச்சாலையில் காவலில் வைக்கப்பட்டு இருந்தார்.\n\nSection::::பொதுத் தேர்தல் 1999.\n1999 மலேசியப் பொதுத் தேர்தலில் வான் அசிசா, பெர்மாத்தாங் பாவ் நாடாளுமன்றத் தொகுதியில் போட்டியிட்டு 9077 வாக்குகள் பெரும்பான்மையில் வெற்றி பெற்றார். அத்தொகுதியில் வான் அசிசாவை எதிர்த்து, பாரிசான் நேசனல் கூட்டணியைச் சேர்ந்த டத்தோ ஸ்ரீ இப்ராஹிம் சாட் என்பவர் போட்டியிட்டார். 2004 பொதுத் தேர்தலிலும் அத்தொகுதியில் நின்று வெற்றி பெற்றார். மூன்றாவது முறையாக 2008 பொதுத் தேர்தலிலும், அதே தொகுதியில் வெற்றி வாகை சூடினார்.\n\n31 ஜூலை 2008இல் தன் நாடாளுமன்றப் பதவியை ராஜிநாமா செய்து, தன் கணவருக்கு வழிவிட்டார். நாடாளுமன்றத்தில் எதிர்க்கட்சிகளின் தலைவர் பதவியையும் ராஜிநாமா செய்தார். பின்னர் அந்தத் தொகுதியில் நடைபெற்ற இடைத் தேர்தலில் அன்வார் இப்ராஹிம் பாக்காத்தான் ராக்யாட் கூட்டணியின் சார்பில் நின்று வெற்றி அடைந்தார்.\n\nSection::::2014 காஜாங் இடைத் தேர்தல்.\n2014 காஜாங் இடைத்தேர்தலில், வான் அசிசா நின்று வெற்றி பெற்றார்.\n"}
{"id": "173461", "url": "https://ta.wikipedia.org/wiki?curid=173461", "title": "மலேசிய மக்கள் கட்சி", "text": "மலேசிய மக்கள் கட்சி\n\nமலேசிய மக்கள் கட்சி (, ) என்பது மலேசியாவில் ஒரு ஜனநாயக, சமதர்ம அரசியல் கட்சியாகும். 1955 நவம்பர் மாதம் 11 ஆம் தேதி பார்த்தாய் ராக்யாட் (மலாய்:\"Partai Ra'ayat\") எனும் பெயரில் தோற்றுவிக்கப்பட்டது.\n\nமலேசியாவில் மிகப் பழமையான அரசியல் கட்சிகளில் இதுவும் ஒரு கட்சியாகக் கருதப்படுகின்றது. இந்தக் கட்சி, இரண்டாம் உலகப் போருக்கு முன்னர், பிரித்தானியர்களின் காலனித்துவ ஆட்சிக்கு எதிரான மலாய் இளைஞர் அணியின் பரம்பரை வரலாறுகளைக் கொண்ட கட்சியாகும்.\n\nSection::::தோற்றம்.\nமலேசிய மக்கள் கட்சியைத் தோற்றுவித்தவர் அகமட் போஸ்த்தமான் என்பவராகும். மலாய் இளைஞர் அணியின் இயக்கத்தில் , அகமட் போஸ்த்தமான் ஒரு செயல் திறனாளராக இருந்தார். மலாயாவில் ஜப்பானியர் ஆட்சி செய்த போது, அந்த அணியின் வழியாக உள்ளூராட்சிப் பிரிவுகளில் கூட்டுறவு இயக்கங்களைச் செயல்படுத்தி வந்தார்.\n"}
{"id": "173472", "url": "https://ta.wikipedia.org/wiki?curid=173472", "title": "டோக்கியோ மியாவ் மியாவ்", "text": "டோக்கியோ மியாவ் மியாவ்\n\nடோக்கியோ மியாவ் மியாவ் (\"Tokyo Mew Mew\") ரெய்கோ யோஷிடா என்பவரால் எழுதப்பட்டு மியா இகுமி என்பவரால் சித்தரிக்கப்பட்ட ஒரு யப்பானிய shōjo மங்கா தொடர் ஆகும். இது ‘மியாவ் மியாவ் சக்தி’ எனவும் அறியப்படுகிறது. இது முதலில் செப்டம்பர் 2000 இலிருந்து பெப்ருவரி 2003 வரை நகயொஷியில் தொடராக்கப்பட்டது. பின்னர் கொடன்ஷா என்பவரால் பெப்ருவரி 2001 இலிருந்து ஏப்ரல் 2013 வரை ஏழு தொகுதிகளில் வெளியிடப்பட்டது. இது சிறப்பு சக்தியைத் தரும் அரிய விலங்குகளுடைய பரம்பரை அலகில் ஐந்து பெண்கள் ஈர்க்கப்படுவதையும் அது மியாவ் மியாவ் வுக்கு மாற்ற உதவுவதையும் மையப்படுத்துகிறது. ஐந்து யுவதிகளும் இச்சிகோ மொமோமியா தலைமையில் பூமியை அபகரிக்க முற்படும் வேற்றுக் கிரக வாசிகளிடமிருந்து பூமியை காப்பாற்றுகின்றனர். இந்த தொடர் ஸ்டுடியோ பையிரெட் மற்றும் நிப்பான் அனிமேஷன் மூலம் 52 அத்தியாயங்களில் அசையும் தொடராக தழுவப்பட்டது. இது ஏப்ரல் 6, 2002 இல் ஜப்பானில் ஐச்சி தொலைக்காட்சியிலும் டோக்கியோ தொலைக்காட்சி யிலும் அரங்கேற்றப்பட்டது; இறுதி அத்தியாயம் மார்ச் 29, 2003 இல் ஒளிபரப்பப்பட்டது. தொடர்ந்து ஒரு இரண்டு தொகுதிகள் ' நகயொஷி ' யில் ஏப்ரல் 2003 இலிருந்து பெப்ருவரி 2004 வரை தொடராக்கப்பட்டது. பின் வந்த தொடர்கள், இச்சிகோ இங்கிலாந்துக்கு சுற்றுப்பயணம் மேற்கொண்டிருந்த வேளை மியாவ் மியாவுக்கு தற்காலிக தலைவராக ‘பெர்ரி ஷிராயுகி’ என்ற ஒரு புதிய மியாவ் மியாவை அறிமுகப்படுத்துகிறது. தொடருக்காக இரண்டு வீடியோ விளையாட்டுக்களும்: கேம் போய் அட்வான்ஸ் சிஸ்டத்திற்காக புதிர் சாகச விளையாட்டும் ப்லே ஸ்டேஷனுக்காக ஒரு நாடகப்பாத்திர வேடியோ கேமும் உருவாக்கப்பட்டது.\n\nவட அமெரிக்காவில் ஆங்கில மொழி வெளியீட்டுக்காக டோக்யோபொப் மங்காவுக்கு உரிமம் பெற்று தொடர்களின் மீள்வெளியீட்டுக்காக பின் வந்த தொடர்கள் போன்று முழுமையான அசல் தொடரை ‘கொடன்ஷா கொமிக்ஸ்’ என்ற அமெரிக்க திட்டத்துடன் ஒரு புதிய மொழிபெயர்ப்புடன் செப்டெம்பர் 2011 இல் அசல் தொடரையும் வெளியிட்டது. வட அமெரிக்க ஒலிபரப்புக்காக '4மழலை பொழுதுபோக்கு’ அசையும் தொடர்க ளை உரிமம் பெற்றது. 'மியாவ் மியாவ் சக்தி' யின் 23 அத்தியாயங்கள் அதிகம் திருத்தப்பட்டு மொழிமாற்றம் செய்யப்பட்டு வட அமெரிக்க '4மழலை தொலைக்காட்சி' அலைவரிசையில் ஒளிபரப்பப்பட்டதுடன் கனேடிய 'YTV' யிலும் ஒளிபரப்பப்பட்டது. '4மழலை பொழுதுபோக்கு’குக்கு எஞ்சிய 26 அத்தியாயங்க ளுக்கு உரிமம் பெற முடியாமல் போனது. இதனால் அதன் ஒலிபரப்பை முழுமையாக்க முடியாமல் போனது. அவர்கள் வீட்டு வீடியோவுக்கு தொடர்களை வெளியிடவில்லை.\n\nவரைகலை நாவல்களுக்காக மங்கா தொடரின் பல தொகுதிகள் முதல் 50 விற்பனைப் பட்டியல்களில் அவைகளின் வெளியீட்டு மாதத்தில் தோன்றியவைகள் ஆங்கில மொழி வாசிப்பாளர்களால் நன்கு பெறப்பட்டது. இலகு நடை மற்றும் கதாபாத்திர வடிவமைப்புக்க ளுடன் கூடிய அழகானதும் பொழுதுபோக்கு தொடருமான மங்காவை விமர்சகர்கள் பாராட்டினர். 'எ லா மோட்' ஒரு நல்ல தொடர்ச்சியான பொழுதுபோக்கு தொடருக்கான பாராட்டைப் பெற்றுக்கொண்டது, ஆனால் புதிதாக எதையும் வழங்கவில்லை என விமர்சனப்படுத்தப்பட்டது. அசையும் தழுவல் ஜப்பானில் ஒளிபரப்பப்பட்ட நேரம் எண்ணற்ற சந்தைப்படுத்தல் கூட்டு நிருவனங்களின் விளைவாக உயர் தரவரிசைகளை பெற்றுக்கொண்டது. அதிக ஜாப்பானிய மூலகங்களை அகற்றிய பரவலான திருத்தங்களுக்கு விமர்சனங்கள் இருந்தபோதிலும், மியாவ் மியாவ் ஷக்தி ஒலிபரப்பப்பட்டுக் கொண்டிருக்கும்போது 4மழலை காட்சிகளில் அதி உயர் தரவரிசையிலானது. அசல் ஜப்பானிய தொடருக்குப் பதிலாக ஏனைய பல நாடுகளில் பிராந்திய வெளியீட்டுக்காக இது உரிமம் பெற்றது.\n\nவரைகலை நாவல்களுக்காக மங்கா தொடரின் பல தொகுதிகள் முதல் 50 விற்பனைப் பட்டியல்களில் அவைகளின் வெளியீட்டு மாதத்தில் தோன்றியவைகள் ஆங்கில மொழி வாசிப்பாளர்களால் நன்கு பெறப்பட்டது. இலகு நடை மற்றும் கதாபாத்திர வடிவமைப்புக்க ளுடன் கூடிய அழகானதும் பொழுதுபோக்கு தொடருமான மங்காவை விமர்சகர்கள் பாராட்டினர். 'எ லா மோட்' ஒரு நல்ல தொடர்ச்சியான பொழுதுபோக்கு தொடருக்கான பாராட்டைப் பெற்றுக்கொண்டது, ஆனால் புதிதாக எதையும் வழங்கவில்லை என விமர்சனப்படுத்தப்பட்டது. அசையும் தழுவல் ஜப்பானில் ஒளிபரப்பப்பட்ட நேரம் எண்ணற்ற சந்தைப்படுத்தல் கூட்டு நிருவனங்களின் விளைவாக உயர் தரவரிசைகளை பெற்றுக்கொண்டது. அதிக ஜாப்பானிய மூலகங்களை அகற்றிய பரவலான திருத்தங்களுக்கு விமர்சனங்கள் இருந்தபோதிலும், மியாவ் மியாவ் ஷக்தி ஒலிபரப்பப்பட்டுக் கொண்டிருக்கும்போது 4மழலை காட்சிகளில் அதி உயர் தரவரிசையிலானது. அசல் ஜப்பானிய தொடருக்குப் பதிலாக ஏனைய பல நாடுகளில் பிராந்திய வெளியீட்டுக்காக இது உரிமம் பெற்றது.\n\nSection::::கதை.\nதொடரின் ஆரம்பத்தில் 'இச்சிகோ மொமோமியா' என்ற பெயருள்ள ஒரு யுவதி 'மசாயா ஒயாமா' என்ற தனது எதிர்கால ஆண் நண்பனுடன் ஓர் அருகிவரும் இனங்கள் கண்காட்சியில் கலந்துகொள்கிறார். ஒரு நிலநடுக்கத்திற்குப் பிறகு இச்சிக்கோ வும் ஏனைய நான்கு யுவதிகளும் ஒரு அதிசய ஒளியில் குளிப்பாட்டப்படுகின்றனர். ஒரு பூனை இச்சிக்கோ வுக்கு முன் தோன்றி அவளுடன் கலக்கிறது. அடுத்த நாள் அவள் ஒரு பூனை போன்று செயற்படத் தொடங்குகிறாள், அத்துடன் 'றியோ ஷிரோகனி' யையும் 'கெய்ச்சிரோ அகசகா' வையும் சந்தித்த பின்னர் 'ஐரியோமோட்' பூனை யின் பரம்பரை அலகுடன் தான் உட்செலுத்தப்பட்டதை உணர்கிறாள். றியோவும் கெய்ச்சிரோவும் இது அவளை ஒரு 'மியாவ் இச்சிகோ', சக்தி மிக்க வீர பூனைப் பெண்ணாக மாற்றுவதற்கு உதவும் என விளக்குகிறார்கள். அவள், விலங்குகளை அரக்கர்களாக மாற்றும் பாதிப்பை ஏற்படுத்தக்கூடிய கைமேரா(வெவ்வேறு மரபுத்திரி எண்ணிக்கை கொண்ட உடல் அணுக்கள் உடைய) விலங்குகளை தோற்கடிக்க கட்டளையிடப்படுகிறாள். . றியோவும் கெய்ச்சிரோவும் மீதமுள்ள பூனைகளான ஏனைய நான்கு யுவதிகளையும் கண்காட்சியிலிருந்து கண்டுபிடிக்க இச்சிக்கோவுக்கு அறிவுருத்துகின்றனர். அவர்களாக 'மின்ட் ஐஸாவா', 'நீல லொரிகீட்' இன் பரம்பரை அலகு உட்செலுத்தப்பட்ட ஒரு கெட்டுப்போன செல்வந்த யுவதி; 'லெட்டியூஸ் மிடோரிகாவா', 'பின்லெஸ் போர்பொய்ஸ்' இன் மரபணுவினால் கொடுமைப்படுத்தப்பட்டு உறிஞ்சப்பட்ட ஒரு கூச்ச சுபாவமுள்ள, ஆனால் அழகிய யுவதி; 'டமரியன் தங்க சிங்க' த்தின் மரபணுவைப் பெற்றுக்கொள்ளும் 'புடிங் ஃபொங்' அத்துடன் 'ஸகுரோ ஃபுஜிவரா', சாம்பல்நிற ஓநாயின் மரபணு உட்செலுத்தப்பட்டஒரு அதிகாரி.\n\nஐந்து மியாவ் மியாவ் கிரேமா விலங்குகளுடனும் அவைகளின் அந்நிய கட்டுப்பாட்டாளர்களான 'கிஷு', 'பாய்', மற்றும் 'டருடோ' ஆகியவைகளுடனும் சண்டையிடுகின்றனர். 'கிஷ்' இச்சிகோ வை காதலிக்க தொடங்குகிறான்; அவன் ஏனைய மியாவ் மியாவ்களை அகற்றுவதற்கு முயற்சித்த போதிலும் அவளின் காதலைப் பெற முயற்சிக்கிறான். பிறகு ஏனைய இரு வேற்றுக் கிரக வாசிகளான 'பை' யும் 'டார்ட்' உம் மியாவ் மியாவ்களை அழிப்பதற்கு கிஷ் உடன் இணைகின்றனர்.\n\nசண்டை வலுவடையும் நேரத்தில் மியாவ் மியாவ்கள் \"மியாவ் அகுவா\" என்ற வேற்றுக் கிரக வாசிகளுடன் போராடுவதற்கு பெரும் சக்தியைக் கொண்ட தூய நீரால் தயாரிக்கப்பட்ட மூலகத்தை கண்டுபிடிக்க பணிக்கப்படுகின்றனர். கிஷ் ஒரு மீன் வளர்ப்பகத்தில் சண்டையில் ஈடுபட்டிருக்கும் வேளை இச்சிக்கோவை மர்மமான ‘நீல நைட்’ தோன்றி அவளை காப்பாற்றும்போது அவள் இழக்கப்படும் அபாயத்தில் இருக்கிறாள். அவன் அவ்வப்போது தொடர்களில் வந்து இச்சிக்கோவை வெவ்வேறான ஆபத்துக்களிலிருந்து காப்பாற்றுகிறான்; இது ‘நீல நைட்’ உண்மையிலே 'மஸாயா' என்பதை பின்னர் வெளிப்படுத்துகிறது. இந்த கண்டுபிடிப்புக்குப் பின் விரைவிலேயே மஸாயா வீழ்ந்து ஒரு 'ஆழமான நீலம்'-(மனித இனத்தை அழிக்க விரும்பும் அந்நியர்களின் தலைவர்) ஆக மாறுகிறார். இச்சிக்கோவுக்கு மஸாயா தற்காலிக பாவனைக்கான ஒரு பொய்யான வடிவம் என்பதை விளக்கப்படுத்திய பிறகு 'ஆழமான நீலம்' மியாவ் மியாவ்களை தாக்குகிறது. மஸாயாவுடைய ஆளுமை சுருக்கமாக மீள் தோன்றி அருகிலிருக்கும் நீரை 'ஆழ நீல' த்தை அழிக்க பாவிக்கிறது. அவனையே கொல்கிறான். அவனுடைய உடலுக்கு மேலாக வீழ்ந்து அழுகிறான். இச்சிக்கோ தன்னை இழந்து அவளுடைய சக்தியை அவனுடைய வாழ்க்கையை காக்க அவனுக்கு ஊற்றுகிறாள். மஸாயா அவளுக்கு முத்தமிடுகிறான். அவளை மறுபடியும் மனிதனாக மாற்றி புத்துயிரளிக்கிறார். றியோ பை க்கு மீதமுள்ள நீரை அந்நியர்களின் உலகத்தை காப்பாற்ற கொடுக்கிறான். பிறகு கிஷ், பை மற்றும் டார்ட் குட்பாய் சொல்லி அவர்களுடைய சொந்த உலகத்திற்கு திரும்புகின்றனர்.\n\nSection::::தொடர்ச்சி.\nஇரண்டில்-தொகுதி தொடர்ச்சி, டோக்யோ மியாவ் மியாவ் எ லா மோட், இச்சிகோவும் மஸாயாவும் அருகிவரும் இனங்கள் பற்றி கற்பதற்கு இங்கிலாந்துக்கு நகர்கின்றனர்.எஞ்சிய மியாவ் மியாவ்கள் அந்நியர்களால் விட்டுச் செல்லப்பட்ட கைமரா விலங்குகளை அழிப்பதற்கு தொடர்கின்றனர். அவர்கள் ’செயிண்ட் ரோஸ் அறப்போர்’ என்ற புதிய ஒரு அபாயத்திற்கு முகங்கொடுக்கின்றனர்: உலகத்தை அடக்கி ஒரு கற்பனாவுலகத்தை உருவாக விரும்பும் விஷேட சக்தியுள்ள மனிதர்கள்\n"}
{"id": "173474", "url": "https://ta.wikipedia.org/wiki?curid=173474", "title": "நடனகோபாலநாயகி சுவாமிகள்", "text": "நடனகோபாலநாயகி சுவாமிகள்\n\nநடனகோபாலநாயகி சுவாமிகள் (பிறப்பு:சனவரி 9, 1843 - இறப்பு: சனவரி 8, 1914) தந்தை பெயர் அரங்கய்யர், தாயார் இலட்சுமிபாய் இயற்பெயர் ராமபத்திரன் என்பதாகும். ”மதுரையின் ஜோதி” என்றும் ”சௌராஷ்ட்ர ஆழ்வார்” என்றும் போற்றப்படுபவர்.\n\nSection::::இறை ஞானம் தேடல்.\nராமபத்ரன் தனது 9 அகவையில் வீட்டைத் துறந்து, திருப்பரங்குன்றம் மலையைச் சுற்றி வரும் பாதையில் முருகப் பெருமானின் சந்நிதிக்கு பின்புறம் உள்ள குக ஆஸ்ரமத்தில் 12 ஆண்டுகள் தவம் புரிந்தார்.\n\nபின் பரமக்குடி சென்று நாகலிங்க அடிகளிடம் அட்டாங்க யோக ஸித்திகளை, பதினெட்டே நாட்களில் கைவரப் பெற்று, 'சதானந்த சித்தர்' எனும் திருப்பெயர் பெற்றார் ராமபத்ரன்.\n\nபின் சதானந்தர் மதுரையிலிருந்து தனது சீடர்களுடன் ஆழ்வார்திருநகரியில் உள்ள நம்மாழ்வார் சந்நிதியில் மனம் கரைந்தார். அங்கே, வைணவ ஆச்சார்யரான வடபத்ர அரையரிடம் வைணவ தீட்சை பெற்று நடனகோபாலன் எனும் தாஸ்ய நாமம் ஏற்று, வைணவ நூல்களை கற்றார்.\n\nபின் ஆழ்வார் திருநகரியிலிருந்து ஸ்ரீவில்லிபுத்தூர் சென்ற நடனகோபால்ல்ருக்கு, ஆண்டாளின் நாயகி சொரூபமான பக்தி உணர்வும், கண்ணன் மீதான காதல் வேகமும் உள்ளத்தைக் கொள்ளை கொண்டது.\nஸ்ரீவில்லிபுத்தூரில் ஆண்டாளை தரிசித்த பிறகு, உள்ளத்தால் நாயகி பாவனை மேலிட பாடல்களைப் பாடிவந்த சுவாமிகள், முகத்தில் மஞ்சள்பூசி, சேலை உடுத்திக் கொண்டு தோற்றத்தாலும் நாயகியாகவே மாறினார்.\n\nSection::::நாயகி பாவம்.\nபின் திருவரங்கம் நாராயண ஜீயர், நடனகோலருக்கு 'நடனகோபால நாயகி' என பெயர் சூட்டி அருளினார். இதன் பிறகு, ஸ்ரீமந் நாராயணனை நாயகனாகவும், தன்னை நாயகியாகவும் பாவித்து, சுவாமிகள் பாடிய பாடல்களும் நாமாவளிகளும் பிரபலம் அடைந்தன. \n\nசுவாமிகள் பெரும்பாலும் மதுரையிலேயே வசித்தார். வயிற்றுக்கு வேண்டிய உணவை உஞ்சவிருத்தி மூலம் பெற்றார். பிரம்மச்சரிய வாழ்க்கை வாழ்ந்தார். அவர் பாடிய தமிழ்ப் பாக்களாலும், சௌராஷ்டிரப் பாடல்கள்களாலும், அவரை ”வரகவி” எனும் புகழ் பெற்று தந்தது. அவருடைய பாடல்களில் அறவுரை, வைணவ தத்துவம், வைணவ பக்தி நெறி, நாயகனாகிய கண்ணனைப் பிரிந்து வாடும் நிலை ஆகியவை அதிகம் வெளிப்பட்டன. \nSection::::மறைவு.\nவைகுண்ட ஏகாதசி, 8 சனவரி 1914, வியாழக்கிழமை, மதியம் 12 மணி; சுவாமிகள் மேலே நோக்கி, 'ஹரி அவ்டியோ' (ஹரி வந்துவிட்டார்) என்று உரக்கச் சொல்லியபடி முக்தி நிலை அடைந்தார். \n\nSection::::சமாதி.\nநடனகோபாலநாயகியின் சமாதி, மதுரையில் இருந்து அழகர்கோவில் செல்லும் வழியில் சுமார் 10 கி.மீ தொலைவில் உள்ளது காதக் கிணறு எனுமிடத்தில் அமைந்துள்ளது. \n\n\n"}
{"id": "173478", "url": "https://ta.wikipedia.org/wiki?curid=173478", "title": "பவளமலை", "text": "பவளமலை\n\nபவளமலை தெனவடலாக (தெற்கு வடக்கு நீளவாக்கில்) அமைந்துள்ள ஒரு மலைத்தொடர். பச்சைமலைத் தொடரின் கிழக்குமுனையுடன் இது இணைந்து தொடர்கிறது. இணையும் பகுதியில் மூலைக்காடு என்னும் பெயர் பெற்றுள்ளது. இதனை உள்ள ஊர்களில் குறிப்பிடத்தக்கவை செங்காட்டுப்பட்டி, கீரம்பூர், துறையூர் போன்றவை. பவளமலையின் தெற்கு-முனையில் குறிச்சிமலை உள்ளது. பவளமலையின் ஒரு சிறு பகுதி கிழக்கிலும் நீள்கிறது. இப் பகுதிமலையின் பெயர் கணவாய்-மலை. கணவாய்மலையின் வடபால் கணவாய், அம்மாப்பாளையம், லாடாபுரம் முதலான ஊர்கள் உள்ளன. \n\nபச்சைமலை, பவளமலைப் பகுதிகள் கிழக்குத் தொடர்ச்சி மலையின் பகுதியாகும். பச்சைமலை திருச்சி, சேலம் ஆகிய மாவட்டங்களைப் பிரிக்கும் எல்லைக்கோடு. அதுபோல, பவளமலை இன்றைய பாகுபாட்டில் உள்ள திருச்சி, பெரம்பலூர் ஆகிய மாவட்டங்களைப் பிரிக்கும் எல்லைக்கோடாகும்.\n\nபச்சைமலையின் முகட்டு நிலப்பரப்பில் சின்ன-பழமலை, பெரிய-பழமலை என்னும் ஊர்கள் உள்ளன. இவ்வூர்களில் மலையாளிகள் என்னும் பழங்குடி மக்கள் வாழ்ந்துவருகின்றனர். \n\nபெரிய-பழமலையில் 'பழமலையான் கோயில்'எனப்படும் காட்டுத்தெய்வக் கோயில் ஒன்று உள்ளது. இதில் 8 அடி உயரம், 12 அடி நீளம் கொண்டதாய் ஒரே கல்லில் செதுக்கப்பட்ட வேங்கை உருவமும் நடப்பட்ட வேல்களும் உள்ளன. 12 அடி நீளம் கொண்ட அளவு காலடிக்கு 16 அடியாகும். அதனால் இதனை அங்குள்ள மக்கள் 'பதினாறடி வேங்கை' என வழங்குகின்றனர்.\n\nஇந்தச் செய்திகள் பவளமலையின் பழமையான பெயர் > பவழமலை > பழமலை என்பதை உணர்த்துகின்றன.\n"}
{"id": "173486", "url": "https://ta.wikipedia.org/wiki?curid=173486", "title": "பெர்சே 2.0", "text": "பெர்சே 2.0\n\nபெர்சே பேரணி என்பது மலேசியாவில் இருக்கும் எதிர்க்கட்சிகளும், அரசு சார்பு இல்லா பொதுவான அமைப்புகளும் இணைந்து, மலேசியாவின் தேர்தல் முறைமையைச் சீர்செய்ய வேண்டும் என்பதற்காக உருவாக்கிய ஒரு கூட்டுப் பேரணி ஆகும். பெர்சே பேரணி அமைப்பில், பெர்சே 2.0 என்பது இரண்டாவது பேரணி ஆகும்.\n\nபெர்சே 2.0 பேரணி, 2007 ஆம் ஆண்டு நவம்பர் 10ஆம் திகதி மலேசியத் தலைநகர் கோலாலம்பூரில் நடைபெற்றது. அம்பிகா சீனிவாசன் பேரணிக்குத் தலைமை தாங்கினார். இந்தப் பேரணியில் அண்டிரூ சியூ, கா. ஆறுமுகம், பாருக் மூசா, மரியா சின், ஹாரிஸ் இப்ராஹிம், வோங் சின் ஹுவாட், ரிச்சர்ட் இயோ, சாயிட் காமாருடின் போன்றவர்கள் முக்கிய பங்கு வகித்தனர். \n\nமலேசியாவின் புகழ்பெற்ற மலாய் தேசிய இலக்கியவாதிகளில் ஒருவரான சமாட் சாயிட் அவர்களும் இந்தப் பேரணியில் பங்கு பெற்றார். பல இலட்சம் மக்கள் பெர்சே 2.0 பேரணியில் கலந்து கொண்டனர். இனம், சமயம், மொழி பேதம் எதையும் பார்க்காமல் மலேசியர்கள் கலந்து கொண்டு தங்களின் ஆதரவுகளைத் தெரிவித்தனர்.\n"}
{"id": "173491", "url": "https://ta.wikipedia.org/wiki?curid=173491", "title": "புத்தூர் (மயிலாடுதுறை)", "text": "புத்தூர் (மயிலாடுதுறை)\n\nபுத்தூர் இந்தியாவின் தமிழ்நாடு மாநிலத்தில் நாகப்பட்டினம் மாவட்டத்தில் சீர்காழி வட்டத்தில் அமைந்துள்ள சிற்றூர் ஆகும். இது சீர்காழி-சிதம்பரம் வழித்தடத்தில் மயிலாடுதுறைக்கு அருகில் அமைந்துள்ளது.\n"}
{"id": "173500", "url": "https://ta.wikipedia.org/wiki?curid=173500", "title": "மதுரைக் கலம்பகம்", "text": "மதுரைக் கலம்பகம்\n\nமதுரைக் கலம்பகம் தமிழ் சிற்றிலக்கிய வகைகளில் ஒன்றான கலம்பக வரிசையில் குமரகுருபரால் பாடப்பெற்ற நூலாகம். மதுரையினது கலம்பகம் என்று விரிந்து நின்று பொருள்தருவதாக மதுரைக் கலம்பகம் என்று பெயரிடப்பட்டுள்ளது. கலம்பகம் என்பது பல வகை மலர்களால் இணைக்கப் பெற்ற மாலை போன்று பல வேறுபட்ட பாக்களாலும், பாவனைகளாலும் அமைத்திருக்கும்.\n\nSection::::மதுரை தோன்றிய வரலாறு.\nகுலசேகரன் என்னும் பாண்டிய மன்னன் காட்டை அழித்து நகரத்தை உருவாக்க முனைந்த பூசனை செய்தபோது, சிவபெருமான் தன் சடைமுடிவில் வீற்றிருக்கும் சந்திரனில் இருந்து அமுதத்தைப் பெருகச்செய்து பெய்விக்க அவ்வமுதமானது நகர் முழுதும் பரவி மதுரமயமாகியது. மதுரை என்னும் பெயரையும் பெற்றது என்று மதுரை நகரம் தோன்றிய விதம் குறித்து இந்நூல் எடுத்தியம்புகிறது.\n\nSection::::நூல் அமைப்பு.\nஇந்நூல் கடவுள் வாழ்த்து நீங்கலாக நூற்று இரண்டு பாடல்களை கொண்டதாகும். ஆசிரியர் சிறப்புப்பாயிரம் எனும் பாடலையும் உள்ளடக்கியது. மதுரை மீனாட்சி அம்மனுடன் எழுந்தருளியுள்ள சிவபெருமானின் பெருமைகளை இந்நூல் விளக்கம்தருகிறது. \n\n"}
{"id": "173501", "url": "https://ta.wikipedia.org/wiki?curid=173501", "title": "நிருபமா ராவ்", "text": "நிருபமா ராவ்\n\nநிருபமா ராவ் எனப் பரவலாக அறியப்படும் நிருபமா மேனன் ராவ், இந்திய வெளியுறவுத் துறை அதிகாரி ஆவார். இவர் பெரு, சீனா, ஐக்கிய அமெரிக்கா ஆகிய நாடுகளுக்கு இந்தியத் தூதராகவும், இலங்கைக்கான உயர் ஆணையராகவும் பணியாற்றியவர். 2009 ஆம் ஆண்டு முதல் இரண்டு ஆண்டுகள் இந்தியாவின் வெளியுறவுத்துறைச் செயலராகப் பணியாற்றிய இவருக்கு, இந்தியாவில் இப்பதவியை வகித்த இரண்டாவது பெண் என்ற பெருமையும் உண்டு.\n\nSection::::இளம்பருவம்.\nஇவர் கேரளாவின் மலப்புறத்தில் பிறந்தவர். இவருடைய தந்தையார் இராணுவத்தில் பணிபுரிந்தார். இதனால், பெங்களூர், புனே, லக்னோ, குன்னூர் போன்ற பல்வேறு இடங்களில் கல்வி பயின்றார். 1970ல், பெங்களூருவில் இருந்த மவுன்ட் கார்மல் கல்லூரியில், ஆங்கிலத்தில் இளங்கலைச் சிறப்புப் பட்டம் பெற்றார். பின்னர், அக்காலத்தில் மரத்வாடா பல்கலைக்கழகம் என அறியப்பட்ட மகாராட்டிரத்தில் இருந்த பல்கலைக்கழகத்தில் ஆங்கில இலக்கியத்தில் முதுகலைப் பட்டத்தையும் பெற்றார். 1973ல் அனைத்திந்தியக் குடிசார் சேவைகள் தேர்வில் முதல் இடம் பெற்றுச் சித்தியடைந்த இவர் இந்திய வெளியுறவுச் சேவையில் இணைந்தார்.\n"}
{"id": "173503", "url": "https://ta.wikipedia.org/wiki?curid=173503", "title": "க. துரைரத்தினசிங்கம்", "text": "க. துரைரத்தினசிங்கம்\n\nகதிர்காமத்தம்பி துரைரத்தினசிங்கம் (\"Kathirgamathamby Thurairetnasingam\", பிறப்பு: சனவரி 4, 1941) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.\n\nSection::::வாழ்க்கைக் குறிப்பு.\nதிருகோணமலை மாவட்டம், மூதூரைப் பிறப்பிடமாகக் கொண்ட இவர் சேனையூர் மெதடித்த மிசன் தமிழ்க் கலவன் பாடசாலை, மூதூர் புனித அந்தோனியார் பாடசாலை ஆகியவற்றில் கல்வி பயின்று பின்னர் மட்டக்களப்பு ஆசிரியப் பயிற்சிக் கலாசாலையில் ஆசிரியப் பயிற்சி பெற்றார். 1960 ஆம் ஆண்டு முதல் பல பாடசாலைகளில் பணியாற்றிய பின்னர் 1982 இல் சேனையூர் மத்திய கல்லூரியின் அதிபராகப் பதவி உயர்வு பெற்றார். 1998 இல் திருகோணமலை பிராந்தியக் கல்வித் திணைக்களத்தில் உதவிக் கல்விப் பணிப்பாளராக நியமிக்கப்பட்டு பின்னர் தம்பலகாமம் கோட்டக் கல்வி அதிகாரியாகப் பணியாற்றி இளைப்பாறினார்.\n\nSection::::அரசியலில்.\nதுரைரத்தினசிங்கம் 2001 நாடாளுமன்றத் தேர்தலில் தமிழ்த் தேசியக் கூட்டமைப்பு (ததேகூ) சார்பாகப் திருகோணமலை தேர்தல் மாவட்டத்தில் போட்டியிட்டார். ததேகூ உறுப்பினர்களில் இரண்டாவதாக வந்து நாடாளுமன்றத்துக்குத் தெரிவாகவில்லை. ஆனாலும், ததேகூ தேசியப் பட்டியல் நாடாளுமன்ற உறுப்பினர் மு. சிவசிதம்பரம் மரணமடைந்ததைத் தொடர்ந்து அவருக்குப் பதிலாக 2002 சூன் மாதத்தில் நாடாளுமன்றத்துக்கு நியமிக்கப்பட்டார். திருகோணமலைத் தேர்தல் தொகுதியில் 2004 ஆம் ஆண்டில் போட்டியிட்டு வெற்றி பெற்றார். தனிப்பட்ட காரணங்களுக்காக 2010 தேர்தல்களில் இவர் போட்டியிடவில்லை.\n\nதுரைரத்தினசிங்கம் 2015 நாடாளுமன்றத் தேர்தலில் ததேகூ வேட்பாளராக திருகோணமலை மாவட்டத்தில் போட்டியிட்டு நாடாளுமன்றத்திற்குத் தெரிவாகவில்லை. இவர் பின்னர் தமிழ்த் தேசியக் கூட்டமைப்பின் தேசியப் பட்டியலில் நாடாளுமன்ற உறுப்பினராக நியமிக்கப்பட்டார்.\n"}
{"id": "173505", "url": "https://ta.wikipedia.org/wiki?curid=173505", "title": "ராம்கி (நடிகர்)", "text": "ராம்கி (நடிகர்)\n\nராம்கி ஓர் தமிழ்த் திரைப்பட நடிகர் ஆவார். இவர் நிலவே முகம் காட்டு, பாளையத்து அம்மன் ஸ்ரீ ராஜராஜேசுவரி, படைவீட்டு அம்மன், குற்றப்பத்திரிக்கை ஆகிய திரைப்படங்களில் நடித்துள்ளார். நிரோசா என்ற நடிகையைத் திருமணம் செய்து கொண்டார். இருவரும் பல படங்களில் இணைந்தே நடித்தனர்.\n\nSection::::வாழ்க்கைச் சுருக்கம்.\nசெந்தூரப் பூவே\nஇணைந்த கைகள்\nமருதுபாண்டி\nவெள்ளையத்தேவன்\nசின்னப்பூவே மெல்லப்பேசு\nநிலவே முகம் காட்டு\nகருப்பு ரோஜா\nவனஜா கிரிஜா\n"}
{"id": "173508", "url": "https://ta.wikipedia.org/wiki?curid=173508", "title": "அகவலோசை", "text": "அகவலோசை\n\nஆசிரியப்பாவிற்கான ஓசை அகவலோசை. அகவல் என்பது ஆசிரியப்பாவின் இன்னொரு பெயராகும்.\n\nஅகவலோசை மூன்று வகைப்படும்:\n\n\nSection::::ஏந்திசை அகவலோசை.\nஏந்திசை அகவலோசை எனப்படுவது நேரொன்று ஆசிரியத்தளைகளை (மா முன் நேர்) மட்டுமே கொண்டிருக்கும்.\n\nSection::::தூங்கிசை அகவலோசை.\nதூங்கிசை அகவலோசை எனப்படுவது நிரையொன்று ஆசிரியத்தளைகளை (விளம் முன் நிரை) மட்டுமே கொண்டிருக்கும்.\n\nSection::::ஒழுகிசை அகவலோசை.\nஒழுகிசை அகவலோசை எனப்படுவது இருவகை ஆசிரியத்தளைகளும் சேர்ந்து வரும் (நேரொன்று ஆசிரியத்தளை மற்றும் நிரையொன்று ஆசிரியத்தளை).\n"}
{"id": "173509", "url": "https://ta.wikipedia.org/wiki?curid=173509", "title": "துள்ளலோசை", "text": "துள்ளலோசை\n\nகலிப்பாவிற்கான ஓசை துள்ளலோசை. ஓடையில் ஓடும் நீர் கற்களிலும் பாறைகளிலும் மோதிக் கலிப்பது போல ஓசை கொண்டுள்ள பா-நடை இது. \n\nதுள்ளலோசை மூன்று வகைப்படும்:\n\n௧. ஏந்திசைத் துள்ளலோசை \n௨. அகவல் துள்ளலோசை\n௩. பிரிந்திசைத் துள்ளலோசை\n"}
{"id": "173511", "url": "https://ta.wikipedia.org/wiki?curid=173511", "title": "தூங்கலோசை", "text": "தூங்கலோசை\n\nவஞ்சிப்பாவிற்கான ஓசை தூங்கலோசை. தூங்கல் என்னும் சொல் தொங்குதலைக் குறிக்கும். தொங்கும் ஊஞ்சலில் ஆடுவது போலத் தூங்கும்-ஓசையைத் தூங்கலோசை என்றனர். இது கலித்தளை கொண்டு நடக்கும் துள்ளலோசைக்கு எதிரான ஓசை. \n\nதூங்கலோசை மூன்று வகைப்படும்:\n\n௧. ஏந்திசைத் தூங்கலோசை \n௨. அகவல் தூங்கலோசை\n௩. பிரிந்திசைத் தூங்கலோசை\n"}
{"id": "173516", "url": "https://ta.wikipedia.org/wiki?curid=173516", "title": "விளைநிலம்", "text": "விளைநிலம்\n\nவிளைநிலம் என்பது பயிர் விளைவிக்கக்கூடிய நிலமாகும். 2008 நிலவரப்படி, உலகின் மொத்த விளைநிலம் 13,805,153 km² ஆகும்.\n\nநீர்ப்பாசனம், காடழிப்பு, பாலைவனமாதல், பெருநகரங்களின் விரிவாக்கம் போன்ற மாந்தச் செயற்பாடுகள், தட்பவெப்ப மாறுபாடுகள் காரணாமாக, வட்டார அளவிலும் சரி, உலக அளவிலும் சரி விளைநிலங்களின் அளவு மாறிக் கொண்டே இருக்கிறது. ஆய்வாளர்கள் இந்த மாற்றங்களின் காரணமாக உணவு உற்பத்தியில் ஏற்படும் மாற்றங்களை ஆய்ந்து வருகிறார்கள்.\n\nநிலவரலாற்றுக் காலத்தில் ஆறுகளும் கடல்களும் விட்டுச் சென்ற படுகைகள் உள்ள நிலங்களே நல்ல விளைச்சல் தரக்கூடிய நிலங்களாக உள்ளன. எனினும் நவீன உலகில், வெள்ளக்கட்டுப்பாடு உள்ள பகுதிகளில் முன்பு போல் ஆற்று வெள்ளம் பாய்ந்து வளமான மண்ணை விட்டுச் செல்வதில்லை.\n"}
{"id": "173519", "url": "https://ta.wikipedia.org/wiki?curid=173519", "title": "மரப்பல்லி", "text": "மரப்பல்லி\n\nமரப்பல்லி (\"Gecko\") என்பது உலகெங்கும் உள்ள மித வெப்பப் பகுதிகளில் காணப்படும் பல்லி ஆகும். இவை 1.6 செமீ முதல் 60 செமீ நீளம் வரை உள்ளன. இவற்றால் கண் சிமிட்ட இயலாது. இவற்றின் கருவிழித்திரைக்குள் இருளில் விரிவடையும் ஒரு நிலைத்த ஆடி உண்டு. இவை தமது நீளமான நாக்கைக் கொண்டு கண்ணைச் சுத்தம் செய்து தூசு விழாமல் பார்த்துக் கொள்கின்றன. இவற்றில் இரவாடும் இனங்களுக்கு மிகச் சிறப்பான கண் பார்வை உண்டு; மாந்தக் கண்களைக் காட்டிலும் 350 மடங்கு ஒளியுணர்வு கொண்டவை.\n\nபல்லி வகைகளிலேயே மரப்பல்லிகள் எழுப்பும் ஒலி தனித்துவம் மிக்கது. மற்ற மரப்பல்லிகளுடன் உறவாட இந்த ஒலிகள் உதவுகின்றன. பல்லி வகைகளிலேயே மரப்பல்லிகள் தாம் கூடுதல் இனங்களைக் கொண்டுள்ளன. தோராயமாக உலகெங்கும் 1500 இனங்களைக் கொண்டுள்ளன. \n\nபுதிய இலத்தீனிலும் ஆங்கிலத்திலும் உள்ள gekko, gecko என்ற சொற்கள், இந்தோனேசிய, மலாய் மொழிகளில் உள்ள gēkoq என்ற சொல்லில் இருந்து வருகிறது. இச்சொல், இப்பல்லிகள் எழுப்பும் ஒலியை ஒத்துள்ளன.\n\n"}
{"id": "173522", "url": "https://ta.wikipedia.org/wiki?curid=173522", "title": "மைத்ரேயன்", "text": "மைத்ரேயன்\n\nமைத்ரேயன் இந்திய மேலவையின் அதிமுக உறுப்பினர். இவர் தமிழ்நாட்டின் அதிமுக கட்சியின் சார்பாக மாநிலங்களவை உறுப்பினர் ஆனவர். இவரது பதவிக்காலம் 2013 ஜூலை மாதத்துடன் முடிகிறது\n"}
{"id": "173523", "url": "https://ta.wikipedia.org/wiki?curid=173523", "title": "சைவ நெறி இலக்கியங்கள்", "text": "சைவ நெறி இலக்கியங்கள்\n\nசிவபெருமானை முழுமுதற் கடவுளாக வழிபடும் சைவ சமயத்தினைப் பற்றிய இலக்கியங்கள் சைவ நெறி இலக்கியங்களாகும். இவை சைவ நெறிப் பற்றியும், சிவபெருமான் பற்றியும் புகழ்ந்து பாடவும், சைவ நெறியை பரப்பவும் இயற்றப்பட்டன. கி.பி. ஏழாம் நூற்றாண்டு முதல் 12-ஆம் நூற்றாண்டு வரையான காலங்களில் சிற்றிலக்கியம், பெருங்காப்பியம், சைவப் பனுவல்கள் என்று பல சைவ இலக்கியங்கள் இயற்றப்பட்டன. கி.பி. 650 காலப்பகுதி தொடங்கி, 550 ஆண்டு காலம் தமிழ்மொழியைச் சைவ சமயமே ஆட்சி செய்தது என முனைவர் இரா.செல்வகணபதி குறிப்பிடுகிறார். \n\nஔவையார், குமரகுருபரர், சிவப்பிரகாசர், உலகநாதர், நாயன்மார்கள், நால்வர் போன்றோர் சைவ சமயத்தின் பெரும் நூல்கள் இயற்றியவர்கள்.\n\nSection::::திருமுறை சார்ந்த நூல்கள்.\nபல்லவர் காலத்திலும், அதன் பிறகும் இயற்றப்பட்ட சைவ இலக்கியங்களின் தொகுப்பினை பன்னிரு திருமுறைகள் என்கிறோம். இந்த திருமுறையை அடிப்படையாகக் கொண்டு இயற்றப்பட்ட இலக்கிய நூல்கள் திருமுறை சார்ந்த நூல்களாக அறியப்படுகின்றன.\n\n\nSection::::சைவ சித்தாந்த நூல்கள்.\n<nowiki>உந்தி களிறோ டுயர்போதம் சித்தியார்\nபிந்திருபா உண்மைப் பிரகாசம்-வந்தஅருள்\nபண்புவினா போற்றிகொடி பாசமிலா நெஞ்சுவிடு\nஉண்மைநெறி சங்கற்ப முற்று</nowiki>\n\nஎனும் வெண்பா மூலம் சைவ சிந்தாந்த நூல்கள் பதினான்கு என்பதை அறியலாம். \n\n\n\n\n\n\n\nSection::::வெளி இணைப்புகள்.\n1. சைவ இலக்கியங்களின் தொகுப்பு \n"}
{"id": "173530", "url": "https://ta.wikipedia.org/wiki?curid=173530", "title": "திருத்தொண்டர்மாலை", "text": "திருத்தொண்டர்மாலை\n\nதி்ருத்தொண்டர்மாலை குமார பாரதியாரால் இயற்றப்பட்ட சைவ நெறி இலக்கிய நூலாகும். சிவபெருமான் வழங்கிய வேதங்கள் வடமொழியில் இருந்தமையால் திருவள்ளுவ நாயனார் குறட்பா வடிவில் அந்த வேதத்தினைத் தந்ததாகவும், அவ்வேதத்தின் உண்மையை உணர்ந்து வாழ்ந்து காட்டிய நாயன்மார்களின் வாழ்வியலைச் சித்தரிக்கும் எண்ணத்துடன் குமாரபாரதியார் இந்த நூலை இயற்றியுள்ளதாகவும் அ.முத்துசாமி பிள்ளை அவர்கள் நூல் முகவுரையில் குறிப்பிடுகிறார். \n\nSection::::நூல் அமைப்பு.\nபாயிரம் தவிர்த்து இந்நூல் நூறு பாடல்களை கொண்டதாகும். தில்லைவாழந்தணர், திருநீலகண்டநாயனார், இயற்பகை நாயனார் என அனைத்து நாயன்மார்களின் வாழ்வியல் ஒழுக்கங்களை திருக்குறளோடு ஒப்புமை செய்து இந்த பாடல்கள் அமைந்துள்ளன.\n\nSection::::திருக்குறள் உரை நூல்.\nஉ.வே. சாமிநாத ஐயரின் கொள்கைப்படி திருக்குறளுக்கு ஒரு கதையோ, வரலாறோ உதாரணம் காட்டி இயற்றப்படும் பாடல்கள் \"திருக்குறள் உரை நூல்களாகும்\". அவ்வகையில் திருத்தொண்டர் மாலையும் திருக்குறளின் உரைநூலாகும். இதில் அறுபத்து மூவரான நாயன்மார்களின் வாழ்வியலைச் சுட்டி காண்பித்து குறளுக்கு விளக்கம் தருகிறார் குமார பாரதியார். மேலும் சில திருக்குறள் உரைநூல்கள் சினேந்திர வெண்பா, திருமலை வெண்பா, முதுமொழி மேல்வைப்பு, திருப்புல்லாணி மாலை, வள்ளுவர் நேரிசை, முருகேசர் முதுநெறி வெண்பா, திருக்குறட் குமரேச வெண்பா போன்றவை.\n\n"}
{"id": "173539", "url": "https://ta.wikipedia.org/wiki?curid=173539", "title": "ஈத்தாமொழி", "text": "ஈத்தாமொழி\n\nஈத்தாமொழி, இந்தியாவின் தமிழ்நாடு மாநிலம் கன்னியாகுமரி மாவட்டத்தில், அகஸ்தீஸ்வரம் தாலுகா, ராஜாக்கமங்கலம் ஊராட்சியில் அமைந்துள்ள ஒரு ஊர் ஆகும்.\n"}
{"id": "173543", "url": "https://ta.wikipedia.org/wiki?curid=173543", "title": "நல்ல கள்வன்", "text": "நல்ல கள்வன்\n\nநல்ல கள்வன் அல்லது மனம்மாறிய கள்வன் என்பவர் லூக்கா நற்செய்தியில் பெயர் குறிப்பிடப்படாமல், சிலுவையில் இயேசு கிறித்துவின் இரு பக்கத்திலும் அறையப்பட்ட கள்வர்களுள் ஒருவராவார். பாரம்பரியப்படி இவரின் பெயர் \"புனித தீஸ்மாஸ்\" ஆகும். இவர் சிலுவையில் தன் பாவங்களுக்காய் மனம்வறுந்தி இயேசுவிடம் மன்னிப்பு பெற்று விண்ணகம் சென்றார் என்பது விவிலிய அடிப்படையில் கிறித்தவ நம்பிக்கை ஆகும்.\n\nSection::::விவிலியத்தில்.\nஇயேசுவோடு அவரின் வலப்புறம் ஒருவனும் இடப்புறம் ஒருவனுமாக இரு கள்வர்களை சிலுவைகளில் அறைந்தார்கள் என விவிலியம் கூறிகின்றது. (, , , ),\n\nஇன்நிகழ்வை மாற்கு, ஏசாயா இல் உள்ள மறைநூல் வாக்கு நிறைவேறியதாக கூறுகின்றார். மத்தேயு இரண்டு கள்வர்களுமே இயேசுவை பழித்துரைத்ததாக கூறுகின்றார் (). ஆயினும் லூக்கா பின்வருமாறு இன்நிகழ்வை விவரிக்கின்றார்:\n"}
{"id": "173549", "url": "https://ta.wikipedia.org/wiki?curid=173549", "title": "க‌ணினி அறிவியல் க‌ழ‌க‌ம்", "text": "க‌ணினி அறிவியல் க‌ழ‌க‌ம்\n\nகணினி அறிவியல் கழகம் (\"Computer Sciences Corporation\", CSC) என்பது ஐக்கிய அமெரிக்காவைச் சார்ந்த ஒரு பன்னாட்டுத் தகவல் தொழிநுட்ப நிறுவனம் ஆகும். இது அமெரிக்காவின் வர்ஜீனியா மாநிலத்தில் உள்ள ஃபால்சு ச‌ர்ச் என்ற இட‌த்தைத் தலைமையகமாகக் கொண்டு செயல்படுகிறது. இது தோராயமாக 70 நாடுகளில் 90000 பணியாளர்களை கொண்டுள்ளது. வணிக நிறுவனங்கள், அமெரிக்க கூட்டரசு மற்றும் அமெரிக்க அல்லாத அரசு நிறுவனங்களை வாடிக்கையாளர்களாக கொண்டுள்ளது.\n\nSection::::வரலாறு.\nகணினி அறிவியல் கழகம் 1959 ஆண்டு ஏப்ரல் மாதம் ராய் நட், பிலெட்ச்சர் ஜோன்சு ம‌ற்றும் பாப் பாட்ரிக் ஆகிய மூவரால் துவங்கப்பட்டது. 1963 ஆண்டு வாக்கில் அமெரிக்காவின் மிகப்பெரிய மென்பொருள் நிறுவனமாக வளர்ந்தது.இவர்களது இலக்கு நிரலாக்க கருவிகளான தொகுப்பி (Assembler) மற்றும் மொழிமாற்றியை (Compiler) அளிப்பதே ஆகும்.\n\nமிக‌ப்பெரிய‌ நிறுவ‌னமான‌ சிஎசி உல‌கின் 500 பெரிய‌ நிறுவ‌ன‌ங்க‌ள் ப‌ட்டிய‌லில் 162 இட‌த்தைப் பெற்று திக‌ழ்கிற‌து. 1968 ஆம் ஆண்டு இறுதியில் சிஎசி நியூயார்க் பங்குச் சந்தையில் கால‌டி எடுத்து வைத்த‌து. மேலும் கன‌டா, இந்தியா, செருமனி, எசுப்பானியா, இத்தாலி, பிரேசில், ஐக்கிய இராச்சியம் ஆகிய‌ நாடுக‌ளில் பரவியது.\n\nSection::::வணிகம்.\nக‌ணினி அறிவியல் க‌ழ‌க‌ம் தனது சேவைகளை பின்வரும் மூன்று சேவை பிரிவுகள் வாயிலாக வாடிக்கையாளர்களுக்கு அளிக்கிறது.\n\nSection::::கையகப்படுத்தல்.\nக‌ணினி அறிவியல் க‌ழ‌க‌ம் பல நிறுவனங்களை கையகபடுதியுள்ளது. அவற்றுள் சில பின்வருமாறு:\n\n\n\n"}
{"id": "173555", "url": "https://ta.wikipedia.org/wiki?curid=173555", "title": "மாவட்டக்குடி", "text": "மாவட்டக்குடி\n\nமாவட்டக்குடி (Mavattakkudi), இந்திய மாநிலமான தமிழ்நாட்டின், திருவாரூர் மாவட்டம், கோட்டூர் ஊராட்சி ஒன்றியத்தில் உள்ள மாவட்டக்குடி ஊராட்சியில் உள்ள கிராமம் ஆகும்.\n\n"}
{"id": "173556", "url": "https://ta.wikipedia.org/wiki?curid=173556", "title": "தலைவா", "text": "தலைவா\n\nதலைவா என்பது ஆகத்து 2013 இல் வெளிவந்த இந்திய தமிழ்த் திரைப்படம் ஆகும். ஏ. எல். விஜய் இயக்கத்தில் சந்திர பிரகாஷ் ஜெயின் இப்படத்தை தயாரித்துள்ளார். இப்படத்தில் கதாநாயகனாக நடிகர் விஜய் நடித்துள்ளார். அவருக்கு இணையாக அமலா பாலும் நடித்துள்ளார். மேலும் இப்படத்தில் முக்கிய கதாபாத்திரத்தில் சத்தியராஜும், மலையாள நடிகர் ராஜீவ் பிள்ளையும் நடித்துள்ளனர். இப்படத்திற்கு இசை மற்றும் பின்னணி இசை ஜி. வி. பிரகாஷ் குமார் அமைத்து இருக்கிறார்.\n\n\nSection::::கதை.\nபடத்தின் முதல் பாதியின் பெரும்பகுதியின் கதைக்களம் ஆசுத்திரேலியா, பிற்பகுதி மும்பாயில் நடைபெறுகிறது. மும்பாயில் தமிழர்களின் தலைவனும், மக்களுக்கு நல்லது செய்யும் தாதாவுமாக இருப்பவர் \"அண்ணா\". தனது முடிவு தாயை இழந்த தனது விஸ்வாவைப் பாதிக்காது இருப்பதற்காகக் குழந்தையாக இருக்கும்போதே அவனை ஆசுத்திரேலியாவுக்கு அனுப்பிவிடுகிறார். பொலீசும், அண்ணாவின் எதிரிகளும் அவரைப் பிடிக்க முயன்றும் முடியாத நிலையில், வளர்ந்து இளைஞனாக இருந்த விஸ்வாவைத் தந்திரமாக இந்தியாவுக்கு அழைத்துவந்து அவனைப் பயன்படுத்தி \"அண்ணா\"வைப் பிடித்துக் கொன்றுவிடுகிறார்கள். பின்னர், தந்தையின் பொறுப்பைத் தான் ஏற்றுக்கொள்ளும் விஸ்வா எதிரிகளை அழிப்பதுடன், தந்தையின் பாதையிலேயே செல்வதுதான் கதை. \nSection::::பாடல்கள்.\nஇப்படத்தின் இசையை ஜி. வி. பிரகாஷ் குமார் அமைத்திருக்கிறார்.\n\nSection::::வெளியீடு.\nதலைவா திரைப்படத்தின் அமெரிக்க மற்றும் கனடா வெளியீடு உரிமையை பரத் கிரியேசன்ஸ் கைப்பற்றியது . ஐங்கரன் இன்டர்நேஷனல் நிறுவனம் வெளிநாடுகளில் தலைவா படத்தை வெளியிடுகிறது . சன் டிவி ஒலிபரப்பு உரிமையை பெற்று உள்ளது \n\nSection::::வெளியீட்டில் சிக்கல்.\nஇப்படம் உலகம் முழுவதும் ஆகத்து 9 அன்று வெளியிடப்படுவதாக இருந்தது. ஆனால் தமிழகத்திலும், புதுவையிலும் வெளியிடப்படாமல் மற்ற மாநிலங்களிலும் நாடுகளிலும் வெளியிடப்பட்டுள்ளது. சென்னையில் இத்திரைப்படத்தை திரையிட இருந்த திரையரங்களுக்கு வெடிகுண்டு மிரட்டல் வந்ததால் திரையரங்கு உரிமையாளர்கள் இப்படத்தை தகுந்த பாதுகாப்பு கிடைக்கும் வரை திரையிட மறுத்துவிட்டார்கள். அதனால் இப்படம் தமிழகத்தில் ஆகத்து 9 அன்று வெளியாகவில்லை. தலைவா படம் தமிழகம், புதுவையில் 20ந் தேதி திரையிடப்படும் என அறிவிக்கப்பட்டது\n"}
{"id": "173558", "url": "https://ta.wikipedia.org/wiki?curid=173558", "title": "அரசு சட்டக் கல்லூரி, மதுரை", "text": "அரசு சட்டக் கல்லூரி, மதுரை\n\nதமிழ்நாட்டில் அமைக்கப்பட்டுள்ள ஏழு அரசு சட்டக் கல்லூரிகளுள் மதுரையில் அமைக்கப்பட்டுள்ள அரசு சட்டக் கல்லூரியும் ஒன்றாகும். டாக்டர் அம்பேத்கர் சட்டப் பல்கலைக்கழகத்துடன் இணைக்கப்பட்டுள்ள இச்சட்டக் கல்லூரியில் பட்டப்படிப்பு தேர்ச்சி பெற்றவர்கள் சட்டப்படிப்பு படிப்பதற்கான மூன்று ஆண்டுகால இளநிலைச் சட்டவியல் படிப்பும், மேல்நிலைக்கல்வி படித்துத் தேர்ச்சி பெற்றவர்களுக்கான ஐந்து ஆண்டு கால சட்டவியல் படிப்பும் உள்ளன. \n"}
{"id": "173571", "url": "https://ta.wikipedia.org/wiki?curid=173571", "title": "அன்னப்பிரசானம்", "text": "அன்னப்பிரசானம்\n\nஅன்னப்பிரசானம் என்பது குழந்தைகளுக்கு முதன்முதலில் சோறூட்டும் இந்துக்களின் சடங்குசார் நிகழ்வாகும். இது ஆண் குழந்தைகளுக்கு 6ஆம்,8ஆம் அல்லது 10ஆம் மாதங்களிலும், பெண் குழந்தைகளுக்கு 7ஆம், 9ஆம் அல்லது 11ஆம் மாதங்களிலும் செய்யப்பட வேண்டும் என கூறப்படுகின்றது. இவ்வாறு முதன்முதலாக ஊட்டப்படும் சோறு தேனும், தயிரும் நெய்யும் கலந்ததாக ஊட்டப்படும் அசுவினி, மிருகசிரீஷம், உத்திரம், சுவாதி, திருவோணம், சதயம், ரேவதி நட்சத்திர நாட்களில் பசுவைக் குழந்தைக்கு காண்பித்து, வெள்ளிக் கிண்ணத்தில் பால், நெய், தேன் கலந்த சாதத்தை ஊட்ட வேண்டும்.\n"}
{"id": "173572", "url": "https://ta.wikipedia.org/wiki?curid=173572", "title": "உள்ளிருப்புப் போராட்டம்", "text": "உள்ளிருப்புப் போராட்டம்\n\nஉள்ளிருப்புப் போராட்டம் (ஆங்கிலம்: Sit-in) என்பது ஒரு நேரடி நடவடிகை முறையில் அமைந்த அறவழி எதிர்ப்புப் போராட்ட வடிவம் ஆகும். இது ஒரு முதன்மை சட்ட மறுப்பு முறை ஆகும். சட்ட, சமூக, அரசியல் அல்லது பொருளாதார அநீதிகளாக தாம் கருதுபவற்றுக்கு எதிராக இது பயன்படுத்தப்படுகிறது. வியூக முக்கியத்துவம் வாய்ந்த இடங்களில் உள்ளிருப்புச் செய்வதன் மூலம் கூடிய கவனத்தை ஈர்த்து தமது கோரிக்கைகளை முன்னேற்ற உள்ளிருப்புப் பயன்படுகிறது.\n\nஐக்கிய அமெரிக்காவில் உணவகம் போன்ற போன்ற பொது இடங்களில் கறுப்பின மக்களுக்கு சேவைகள் மறுக்கப்பட்டதை எதிர்த்து அந்த இடங்களில் உள்ளிரிப்புப் போராட்டங்கள் வெற்றிகரமாக முதலில் பரவலான முறையில் பயன்படுத்தப்பட்டன. அதனைத் தொடர்ந்து பலவேறு சூழ்நிலைகளில் இது பயன்படுத்தப்பட்டுள்ளது.\n"}
{"id": "173581", "url": "https://ta.wikipedia.org/wiki?curid=173581", "title": "பிரித்தானிய ஆங்கிலம்", "text": "பிரித்தானிய ஆங்கிலம்\n\nபிரித்தானிய ஆங்கிலம் (\"British English\", BrEn, BrE, BE, en-UK அல்லது en-GB) என்பது ஐக்கிய இராச்சியம், அவுத்திரேலியா, கனடா மற்றும் பல இடங்களில் பரவலாக பேசப்படும் ஆங்கில மொழியின் குறிப்பிடத்தக்க வடிவமாகும். ஒக்ஸ்போட் ஆங்கில அகராதி \"பிரித்தானியத் தீவுகளில் எழுத மற்றும் பேசப்படும் ஒன்று எனவும் குறிப்பாக பெரிய பிரித்தானியாவின் பொதுவான ஆங்கிலம்\" எனவும் குறிப்பிடுகின்றது. கேம்பிரிட்ச் கல்வி உள்ளடக்க அகராதி \"இங்கிலாந்தில் பேசப்படும், எழுதப்படும் ஆங்கிலம்\" எனக் குறிப்பிடுகின்றது. ஐரோப்பிய ஒன்றியம் ஆங்கிலத்தின் பல தரப்பட்ட வகைகளில் பிரித்தானிய ஆங்கிலமும் ஒன்று எனக் குறிப்பிடுகின்றது.\n\n\n"}
{"id": "173584", "url": "https://ta.wikipedia.org/wiki?curid=173584", "title": "மீளவிட்டான்", "text": "மீளவிட்டான்\n\nமீளவிட்டான் (\"Meelavittan\") இந்தியாவின் தமிழ்நாடு மாநிலம், தூத்துக்குடி மாவட்டம், தூத்துக்குடி வட்டத்திலுள்ள ஊர் ஆகும்.\n\n"}
{"id": "173594", "url": "https://ta.wikipedia.org/wiki?curid=173594", "title": "மு. ச. காரியப்பர்", "text": "மு. ச. காரியப்பர்\n\nகேட் முதலியார் முகமது சம்சுதீன் காரியப்பர் (\"Mohammed Samsudeen Kariapper\", ஏப்ரல் 29, 1899 - ஏப்ரல் 17, 1989) இலங்கை முஸ்லிம் அரசியல்வாதியும், நாடாளுமன்ற உறுப்பினரும் ஆவார்.\n\nSection::::ஆரம்ப வாழ்க்கை.\n1899 ஆம் ஆண்டில் பிறந்த காரியப்பர் கல்முனை, உவெசுலி கல்லூரியில் கல்வி கற்றவர். இவர் ஒரு செல்வாக்கு மிக்க விவசாயக் குடும்பத்தைச் சேர்ந்தவரும், தேங்காய் வணிகரும் ஆவார்.\n\nSection::::அரசியலில்.\nகாரியப்பர் ஐக்கிய தேசியக் கட்சியின் சார்பில் கல்முனையில் 1947 தேர்தலில் போட்டியிட்டு நாடாளுமன்றம் சென்றார். 1952 தேர்தலில் போட்டியிட்டுத் தோல்வியடைந்தார்.\n\nஅதன் பின்னர் கல்முனை நகரசபைத் தலைவராகத் தேர்ந்தெடுக்கப்பட்டார். இவர் பின்னர் இலங்கைத் தமிழரசுக் கட்சியில் இணைந்து அக்கட்சியின் சார்பில் 1956 தேர்தலில் கல்முனையில் போட்டியிட்டு வெற்றி பெற்று மீண்டும் நாடாளுமன்றம் சென்றார். நாடாளுமன்றம் சென்ற ஆறு மாதத்தில் அவர் தமிழரசுக் கட்சியை விட்டு விலகி அன்றைய சாலமன் பண்டாரநாயக்காவின் அரசில் இணைந்தார். மார்ச் 1960 தேர்தலில் இலங்கை சனநாயகக் கட்சியின் சார்பில் போட்டியிட்டு மீண்டும் வெற்றி பெற்றார்..\n\n1960 ஆம் ஆண்டில் காரியப்பர் அகில இலங்கை இசுலாமிய ஐக்கிய முன்னணி என்ற கட்சியைத் தோற்றுவித்தார். சூலை 1960 தேர்தலில் அக்கட்சியின் சார்பில் போட்டியிட்டுத் தோல்வியடைந்தார்.. 1960 இன் இறுதியில் தலகோடப்பிட்டிய ஊழல் ஆணையத்தில் விசாரிக்கப்பட்டு குற்றவாளியாகக் காணப்பட்டார்.\n\nகாரியப்பர் மீண்டும் 1965 தேர்தலில் கல்முனைத் தொகுதியில் சுயேட்சையாகப் போட்டியிட்டு வெற்றி பெற்று மீண்டும் நாடாளுமன்றம் சென்றார். ஆனாலும், நாடாளுமன்றம் சென்ற சில மாதங்களிலேயே 1960 ஆம் ஆண்டு இவர் மீது சுமத்தப்பட்ட ஊழல் குற்றச்சாட்டின் பேரில், நாடாளுமன்ற உறுப்பினர் இருக்கையை இழந்தார்.\n"}
{"id": "173598", "url": "https://ta.wikipedia.org/wiki?curid=173598", "title": "இலங்கை சனநாயகக் கட்சி", "text": "இலங்கை சனநாயகக் கட்சி\n\nஇலங்கை சனநாயகக் கட்சி (\"Ceylon Democratic Party\") அல்லது லங்கா பிரஜாதந்திரவாதி பக்சய (\"Lanka Prajathanthravadi Pakshaya\", LPP) என்பது இலங்கையின் ஓர் அரசியல் கட்சி. இக்கட்சி டாக்டர் டபிள்யூ. தகநாயக்காவினால் ஆரம்பிக்கப்பட்டது. மார்ச் 1960 தேர்தல்களில் இக்கட்சி மகாஜன எக்சத் பெரமுன கூட்டணியில் இணைந்து போட்டியிட்டு 4 இடங்களைக் கைப்பற்றியது. சூலை 1960 தேர்தல்களில் இரண்டு இடங்களை மட்டும் கைப்பற்றியது.\n\n1960 தேர்தல்களுக்கு முன்னர் இலங்கை சுதந்திரக் கட்சியுடனான கூட்டில் பிளவு ஏற்பட்டது. இத்தேர்தலில் இலங்கை சனநாயகக் கட்சி ஒரு இடத்தை மட்டும் கைப்பற்றியது. தேர்தலுக்குப் பின்னர் இக்கட்சி ஐக்கிய தேசியக் கட்சி அரசுக்கு ஆதரவளித்தது. சிறிது காலத்தில் இக்கட்சி கலைக்கப்பட்டு இலங்கை சுதந்திர சோசலிசக் கட்சியுடன் இணைந்தது. இசுசோக பின்னர் ஐக்கிய தேசியக் கட்சியுடன் சேர்ந்தது.\n"}
{"id": "173600", "url": "https://ta.wikipedia.org/wiki?curid=173600", "title": "நாங்கிங் படுகொலைகள்", "text": "நாங்கிங் படுகொலைகள்\n\nநாஞ்சிங் படுகொலைகள் (\"Nanjing Massacre\") அல்லது நாங்கிங் படுகொலைகள் (\"Nanking Massacre\") அல்லது நாஞ்சிங் வன் கலவி (\"Rape of Nanking\") என அறியப்படுவது இரண்டாம் சீன-சப்பானியப் போரின் போது ஆறு வாரங்களாக இடம்பெற்ற நாஞ்சிங் போரில் கைப்பற்றப்பட்ட சீனக் குடியரசின் முன்னைய தலைநகர் நாஞ்சிங்கில் திசம்பர் 13, 1937 அன்று இடம்பெற்ற பெரும் படுகொலையும் மற்றும் போர் வன்புணர்வாகும். இக்காலப் பகுதியில் ஆயிரக்கணக்கான சீன பொதுமக்களும் ஆயுதமற்ற போர்வீரர்களும் சப்பானிய பேரரசின் படைகளினால் கொல்லப்பட்டனர். இதனைத் தொடர்ந்து வன்புணர்வும் கொள்ளையும் பரவலாக இடம்பெற்றது. வரலாற்றாளர்களும் சாட்சிகளும் 250,000 முதல் 300,000 வரையானோர் கொல்லப்பட்டனர் என கணிப்பிட்டுள்ளனர். இக்கொடூரத்தினைப் புரிந்த சில முக்கியமானவர்கள் போர் குற்றவாளிகள் என அடையாளமிடப்பட்டு, பின்னர் நாஞ்சிங் போர் குற்ற நீதிமன்றத்தில் குற்றவாளிகளாகக் காணப்பட்டு மரணதண்டனைக்கு உட்படுத்தப்பட்டனர்.\n\nஇச்சம்பவம் சச்சரவுள்ள அரசியல் விடயமாக நீடித்தது. ஏனென்றால், இப்படுகொலை கொள்கை நோக்கத்திற்காக மிகையான அல்லது முற்றிலும் புனையப்பட்டதென சில வரலாற்று மீள்நோக்கர் மற்றும் சப்பானிய தேசியவாதிகளால் வாதிடப்பட்டது. தேசியவாதிகளின் மறுத்தல் அல்லது போர்க் குற்ற நியாயப்படுத்தல் முயற்சியின் விளைவினால் நாங்கிங் படுகொலை எதிர்வாதம் சீன-சப்பானிய உறவில் தடையாக நீடித்தது. அத்துடன் சப்பானின் தென் கொரியா, பிலிப்பைன்சு உறவிலும் தாக்கத்தை ஏற்படுத்தியது.\n\n1945 இல் சப்பான் சரண் அடைந்ததும் பல இராணுவ குறிப்புக்கள் இரகசியமாக வைக்கப்பட்டதால் அல்லது அழிக்கப்பட்டதால் படுகொலை ஏற்படுத்திய மரணம் பற்றிய சரியான விபரத்தை தெரிந்து கொள்ள முடியவில்லை. தூர கிழக்குக்கான பன்னாட்டு இராணுவ நீதிமன்றம் இச்சம்பவத்தில் 200,000 க்கு மேற்பட்டோர் கொல்லப்பட்டிருக்கலாம் என்றது. சீனாவின் உத்தியோக பூர்வ கணக்கெடுப்பு 300,000 என நாஞ்சிங் போர் குற்ற நீதிமன்ற ஆய்வினை அடிப்படையாகக் கொண்டு தெரிவித்தது. சப்பானிய வரலாற்றாளர்கள் 40,000–200,000 வரை எனக் குறிப்பிட்டனர். சில வரலாற்று மீள்நோக்கர் மறுத்து, மரணங்களை இராணுவ அடிப்படையில் விபத்து அல்லது அதிகாரமளிக்காத கொடுமையின் தனிமைப்படுத்தப்பட்ட விபத்து என நியாயப்படுத்தினர்.\n\nஆயினும் சப்பானிய அரசாங்கம் நாங்கிங் வீழ்ச்சிக்குப் பின் சப்பானிய பேரரசின் படைகளினால் மேற்கொள்ளப்பட்ட நிராயுதபாணிகளின் கொலை, கொள்ளை மற்றும் ஏனைய வன்முறைகளின் நிமித்தம் செயற்பட ஒத்துக் கொண்டது. சப்பானிய அரசு மற்றும் சமுதாயத்திலிருந்த ஒரு குறிப்பிட்ட சிலர் மரணங்கள் இராணுவ ரீதியாக இயற்கையானவை என்றும் குறிப்பிடத்தக்க சம்பவம் ஒருபோதும் இடம்பெறவில்லையெனவும் வாதிட்டனர். படுகொலை மறுப்பு ஓர் முக்கிய சப்பானிய தேசியமாக இடம்பெற்றது. சப்பானில் மொதுமக்கள் கருத்துக்கள் மாறுபட்டுக் காணப்பட்டன. சிலர் படுகொலை இடம்பெற்றதை மறுத்தனர். இருப்பினும், இச்சம்பவ வரலாறு வாத எதிர்வாதத்தினை ஏற்படுத்தி குறிப்பிட்ட காலப்பகுதியில் பன்னாட்டு ஊடகங்களில் குறிப்பாக சீனா, தென் கொரியா மற்றும் ஏனைய கிழக்காசிய நாடுகளில் எதிரொலித்தது.\n\n\n"}
{"id": "173604", "url": "https://ta.wikipedia.org/wiki?curid=173604", "title": "ஈர்ப்பு வில்லை", "text": "ஈர்ப்பு வில்லை\n\nவெகுதூரத்தே ஒரு பொருளிலிருந்து (உதாரணமாக தூரத்திலுள்ள ஒரு விண்மீன் பேரடை) வரும் ஒளியை வளைக்கக்கூடிய பார்ப்பவருக்கும் ஒளிமுதலுக்கும் இடையிலுள்ள ஒரு மிகப்பெரும் பொருளே (உதாரணமாக ஒரு பெரும் விண்மீன் பேரடைத் திரள்) ஈர்ப்பு வில்லை (Gravitational lens) எனப்படும். இது எய்ன்ஸ்டினின் பொதுச் சார்புக் கோட்பாடு மூலம் கண்டறியப்பட்ட ஒரு வானியல் நிகழ்வாகும்.\nஇவ்வாறான ஒரு நிகழ்வு பற்றி முதன்முதல் கருத்துக்களை ஒரெஸ்ட் ச்வொல்ஸன் என்பவர் 1924ஆம் ஆண்டு வெளியிட்டாலும், 1936இல் ஆல்பர்ட் ஐன்ஸ்டைன் என்ற அறிவியலாளரால் வெளியிடப்பட்ட கட்டுரை இந்நிகழ்வை தெளிவாக விளக்குவதாய் அமைந்தது. இதன்படி நேராக மாத்திரமே செல்லும் எனக் கருதப்பட்ட ஒளியை ஈர்ப்பு விசையினால் வளைக்க முடியுமெனத் தெரிவித்தார்.\n"}
{"id": "173605", "url": "https://ta.wikipedia.org/wiki?curid=173605", "title": "ஆழ்கடல் அளவியல்", "text": "ஆழ்கடல் அளவியல்\n\nஆழ்கடல் அளவியல் (Bathymetry survey) என்பது கப்பல் போக்குவரத்து மற்றும் பல்வேறு வகையான துறைமுகங்கள் அமைத்தல், போன்ற பல காரணங்களுக்காக கடலின் ஆழத்தைப் பற்றிய விவரங்களை அளக்கும் முறையின் பெயராகும். இதற்கு \"எதிரொலி ஆழமானி\" (Echo Sounder) என்னும் கருவி பயன்படுத்தப்படுகிறது. இக்கருவி மூலம் அளவிடப்பட்ட விவரங்கள் வரைபடங்களாக (Bathymetry Chart) மற்றப்பட்டு பயன்படுத்தப்படுகிறது.\n\nஎதிரொலி ஆழமானி கருவியில் ஒலி அலைகள் பிரதானமாக பயன்படுத்தப்படுகிறது. முதலில் ஒலி அலைகள் உற்பத்தி செய்யப்பட்டு கடல் தளத்தை (Sea bed) நோக்கி கீழாக அனுப்பப்படுகிறது. இந்த ஒலி அலைகள் கடல் தளத்தில் பட்டு எதிரொலித்து மேல் நோக்கி வருகிறது. ஒலி அலைகள் செலுத்தப்பட்ட நேரமும், எதிரொலித்து வந்த நேரமும் பதிவு செய்யப்படுகிறது. பிறகு இதிலிருந்து ஒலி அலைகள், கடல் மட்டத்திலிருந்து புறப்பட்டு கடற்தளத்தில் பட்டு எதிரொலித்து மீண்டும் கடல் மட்டத்திற்கு வருவதற்காக எடுத்துக்கொண்ட நேரம் (Traval time) கணக்கிடப்படுகிறது. சராசரியாக கடல் நீரில் ஒலியின் வேகம் ஒரு வினாடிக்கு 1500 மீட்டர் (1500 m/s). (இந்த அளவு கடல் நீரின் உப்புத்தன்மை மற்றும் ஆழத்துக்கு ஏற்ப மாறுபடும்). இந்த அடிப்படையில் எதிரொலித்து வருவதற்கு எடுத்துக்கொண்ட நேரத்திலிருந்து கடலின் ஆழம் கணக்கிடப்படுகிறது.\n\nஆழம் (Depth) = ஒலியின் வேகம் (Velocity) x எதிரொலித்து வந்த நேரம் (Travel time) / 2\n\nஎடுத்துக்காட்டாக, எதிரொலித்து வருவதற்கான நேரம் 20 மில்லி செகண்ட் என்றால், அந்த இடத்தில் ஆழம் 15 மீட்டராக கணக்கிடப்படுகிறது. இந்த அடிப்படையில் எதிரொலி ஆழமானி கருவி செயல்படுகிறது. இக்கருவி பொதுவாக இரண்டு பகுதிகளாக பிரிக்கப்படுகிறது. ஒலி அலைகளை உற்பத்தி செய்து அனுப்புவதற்கும், எதிரொலித்து வந்த அலைகளை பதிவு செய்வதற்குமான பகுதி (மின் உணரி; Transducer) நீர் மட்டத்திற்கு கீழே கப்பலின் பக்கவாட்டிலோ அல்லது அடிப்பாகத்திலோ அமைக்கப்படுகிறது. கருவியின் மொத்த கட்டுப்பாடு மற்றும் விவரங்களை பதிவு செய்யும் பகுதி (Control unit) அளவாய்வாளர் (surveyor) இருக்குமிடத்திலும் அமைக்கப்படுகிறது. மதிப்பீடு செய்வதற்கான நோக்கத்திற்கேற்ப பல வகையான எதிரொலி ஆழமானிகள் பயன்பாட்டில் உள்ளன.\n\nமுதலில் கடல் ஆழம் அளப்பதற்கான இடம் (Survey area) வரையறுக்கப்படுகிறது. பிறகு மதிப்பீடு செய்வதற்கு பயன்படுத்தும் கப்பல்/படகில் (Survey vessel) எதிரொலி ஆழமானி மற்றும் புவிநிலை காட்டி (GPS), நகர்வு உணரி (Motion sensor) போன்ற கருவிகள் பொருத்தப்படுகிறது. புவிநிலை காட்டி என்னும் கருவியானது கடலில் ஆழத்தை அளவிடும்போது அந்த குறிப்பிட்ட இடத்தின் குறியீட்டை (அட்சரேகை, தீர்க்கரேகை) பதிவு செய்கிறது. நகர்வு உணரி என்னும் கருவியானது கடல் அலைகளின் ஏற்ற இறக்கத்தால் ஏற்படும் குறையீடுகளை சரி செய்து சரியான கடல் ஆழத்தை பதிவுசெய்ய பயன்படுகிறது. மேற்கண்ட கருவிகளின் உதவியுடன் மதிப்பீடு செய்ய வரையறுக்கப்பட்ட இடத்தில் கடலின் ஆழம் அளக்கப்படுகிறது.\n\nபொதுவாக இந்த ஆழம், ஒலி அலைகளை உற்பத்தி செய்யும் கருவி (ஆற்றல் மாற்றி; Transducer) அமைந்திருக்கும் மட்டத்திலிருந்து கடல் தளத்திற்கான ஆழமாகும். எனவே நீர் மட்டத்திலிருந்து அந்த கருவி அமைந்திருக்கும் ஆழத்தை (Transducer depth), அளக்கப்பட்ட ஆழத்தோடு சேர்ப்பதன் மூலம் நீர் மட்டத்திலிருந்து கடற்தளத்திற்கான ஆழம் கணக்கிடப்படுகிறது. இருப்பினும் இந்த அளவை இறுதி அளவாக வரைபடத்தில் பயன்படுத்த முடியாது. ஏனெனில் கடல் மட்டம் எப்போதும் நிலையாக இருப்பதில்லை. பூமி, சந்திரன் மற்றும் சூரியன் இவற்றின் ஈர்ப்பு விசை மாற்றத்திற்கு ஏற்ப கடல் மட்டத்தில் ஓரளவு நிலையான மாற்றங்கள் நிகழ்ந்துகொண்டிருக்கும். தமிழ்நாட்டை பொறுத்தவரை பொதுவாக கடல் மட்டமானது இரண்டு முறை உயர்ந்தும் இரண்டு முறை தாழ்ந்தும் காணப்படும். எனவே கடல் ஆழத்தை கணக்கிட ஒரு பொதுவான மட்டம் வரையறுக்கப்பட்டுள்ளது. இது கப்பல் பயணவரைபடம் (Chart Datum) என அழைக்கப்படுகிறது. பொதுவாக இந்த மட்டத்திற்கு கீழே கடல் நீர் மட்டம் எப்போதும் போகாது. மதிப்பீடு செய்துகொண்டிருக்கும் பொழுது, தனியாக, நீர்மட்டத்திற்கும் பார தரவிற்கும் (Cart datum) உள்ள வேறுபாடு, அதற்கான நேர அளவோடு பதிவு செய்யப்பட்டு, பிறகு கடல் ஆழம் அளக்கப்பட்ட நேரத்தில் நீர் மட்டத்தில் ஏற்பட்டிருக்கும் வித்யாசத்தை சேர்த்தோ அல்லது குறைத்தோ கடற்தளத்தின் இறுதியான ஆழம் (Corrected depth) துல்லியமாக அளவிடபட்டு பதிவு செய்யப்படுகிறது.\n\nஇது போன்ற கணக்கீடுகளை செய்வதற்கும், விவரங்களை பதிவு செய்வதற்கும் பல்வேறு கணினிகளும் மென்பொருள்களும் பயன்படுத்தப்படுகிண்றன. இவற்றின் உதவியோடு கணக்கிடப்பட்ட கடல் ஆழ அளவை விவரங்கள், வரைபடமாக மற்றப்பட்டு பயன்படுத்தப்படுகிறது.\n"}
{"id": "173606", "url": "https://ta.wikipedia.org/wiki?curid=173606", "title": "ஐன்ஸ்டைன் சிலுவை", "text": "ஐன்ஸ்டைன் சிலுவை\n\nஐன்ஸ்டைன் சிலுவை (\"Einstein Cross\") அல்லது Q2237+030 அல்லது QSO 2237+0305 எனப்படுவது குவாசர் ஒன்று ஈர்ப்பு வில்லை விளைவால் நான்கு வெவ்வேறு வானியல் பொருட்களாகத் தென்படுவதாகும். இங்கு இந்தக் குவாசர் ZW 2237+030 அல்லது ஹூச்ரா வில்லை எனப்படும் விண்மீன் பேரடைக்கு நேரே பின்னே உள்ளது. நான்காகத் தெரியும் குவாசர் புவியிலிருந்து 8 பில்லியன் ஒளியாண்டு தூரத்தே உள்ளதுடன் இடையிலுள்ள விண்மீன் பேரடை புவியிலிருந்து 400 மில்லியன் ஒளியாண்டுகள் தூரத்தே உள்ளது.\n"}
{"id": "173608", "url": "https://ta.wikipedia.org/wiki?curid=173608", "title": "சுப்பிரமணியர் ஞானம்", "text": "சுப்பிரமணியர் ஞானம்\n\nசுப்பிரமணியர் ஞானம் என்னும் நூல் 35 பாடல்களை மட்டுமே கொண்ட ஒரு சிறு நூல். நூலின் அமைதியைக் கொண்டு இதனைப் 16 ஆம் நூற்றாண்டு நூல் எனக் கணித்துள்ளனர். \n\nமேரு மலையை முதலில் சுற்றி வருபவருக்கு மாங்கனி என்றான் சிவன். பிள்ளையார் அம்மையப்பரைச் சுற்றிவந்து மாங்கனியைப் பெற்றுக்கொண்டான். மயிலில் ஏறிச் சுற்றிவந்த இளையவன் முருகனை மலையரசனாக்கிப் பெற்றோர் மகிழ்ந்தனர். அசுரர் தரும் துன்பத்திலிருந்து தம்மைக் காக்கும்படி முனிவர்கள் முருகனை வேண்டினர். முருகள் அசுரர்களை அழித்து முடித்த நேரத்தில் அகத்திய முனிவர் தனக்கு அருளுரை வழங்கும்படி கேட்டுக்கொண்டார். அப்போது வழங்கப்பட்ட உரை இது என்பது இந்நூல் பற்றிய கதை. \n\nபஞ்சாக்கர மந்திரம், பீஜ மந்திரம், சத்தி தியானம் முதலானவை இதில் சொல்லப்பட்டுள்ளன. சதுரகிரி, பொதியமலை முதலான மலைப்பெயர்கள் இப்பாடல்களில்வருகின்றன. அட்டாங்க யோகத்தின் வழியே சிவநிலை கொள்க எனச் சொல்லி நூல் முற்றுப்பெறுகிறது.\n\nSection::::பாடல் எடுத்துக்காட்டு.\nஒழியாத சுழுமுனையில் ஒடுங்கி நல்ல\nவழியான துறையறிந்து மவுனம் கொண்டு \nதெளிவான ஓங்கார வடிவேல் கொண்டு \nவெளியான பரவெளியில் வாசமாகி \n"}
{"id": "173610", "url": "https://ta.wikipedia.org/wiki?curid=173610", "title": "சௌராட்டிர சமூகத்தவர் பட்டியல்", "text": "சௌராட்டிர சமூகத்தவர் பட்டியல்\n\nசௌராட்டிர சமூகத்தவர்கள் பட்டியல் :- சமூக வளர்ச்சி, ஆன்மீகம், கல்வி மற்றும்\nசமூகப்பணி, தொழில்துறை, அரசியல், இந்திய விடுதலைப் போராட்டம், உள்ளாட்சி அமைப்புகள், சட்டமன்றம், பாராளுமன்றம், அரசுத்துறை, இசைத்துறை, நாடகத்துறை, எழுத்துத்துறை, ஊடகத்துறை, திரைப்படத்துறை, விளையாட்டுத்துறை, சோதிடம் மற்றும் இதர துறைகளில் புகழ்பெற்ற\nசௌராட்டிர சமூகத்தவர்கள் பட்டியல் விவரம். \n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "173611", "url": "https://ta.wikipedia.org/wiki?curid=173611", "title": "சுருதிசூக்தி மாலை", "text": "சுருதிசூக்தி மாலை\n\nசுருதிசூக்தி மாலை என்பது அரதத்சாரியார் என்பவரால் இயற்றப்பட்ட ஒரு வடபொழி நூல். சிவாக்கிர யோகிகள் இதற்கு 16 ஆம் நூற்றாண்டில் தமிழில் உரைநூல் ஒன்று செய்துள்ளார். மற்றும் சர்வ ஞானோத்தரம், தேவி காலோத்த்தரம் என்னும் வடமொழி நூல்களுக்கும் இவரால் தமிழில் உரை எழுதப்பட்டுள்ளன.\n\n"}
{"id": "173621", "url": "https://ta.wikipedia.org/wiki?curid=173621", "title": "சோழர் செப்பேடுகள் (நூல்)", "text": "சோழர் செப்பேடுகள் (நூல்)\n\nசோழர் செப்பேடுகள் நூல், தமிழக வரலாற்று அரசர்களின் காலத்தில், குறிப்பாக சுந்தரசோழன், முதலாம் ராசராசன், முதலாம் ராசேந்திரன், வீரராசேந்திரன், குலோத்துங்கன், ராசாதிராசன், கோவிராசகேசரிவர்மன் ஆகியோரின் காலத்தில் கிடைத்த எண்பத்து செப்பேடுகளைப் பற்றி ஆய்ந்து எழுதப்பட்டுள்ளது\n"}
{"id": "173622", "url": "https://ta.wikipedia.org/wiki?curid=173622", "title": "உலக மொழிகளில் தமிழ்ச் சொற்களும் இலக்கணக் கூறுகளும் (நூல்)", "text": "உலக மொழிகளில் தமிழ்ச் சொற்களும் இலக்கணக் கூறுகளும் (நூல்)\n\nஉலக மொழிகளில் தமிழ்ச் சொற்களும், தமிழிலக்கணக் கூறுகளும் அமைந்திருப்பதை விளக்கியுள்ளார் ஆசிரியர். பிராகிருதம், சமற்கிருதம் ஆகியவற்றில் உள்ள பல சொற்கள் தமிழ்ச் சொற்களின் திரிந்த வடிவம் என்று சான்றுகளுடன் விளக்குகிறார்.\n"}
{"id": "173623", "url": "https://ta.wikipedia.org/wiki?curid=173623", "title": "கமலப்பிரியா (எழுத்தாளர்)", "text": "கமலப்பிரியா (எழுத்தாளர்)\n\nகமலப்பிரியா ஓர் தமிழக எழுத்தாளர் ஆவார். இவரின் இயற்பெயர் கே. ரங்கராஜன். தன் மனைவியின் பெயரான கமலா என்பதை புனைபெயராக்கி எழுத்தாளர் ஆனார். இந்திய அரசு ஊழியரான இவர், தன் புதினங்களுக்காக பல்வேறு ஆதாரங்களைத் திரட்டி எழுதியுள்ளார். கீழைநாட்டு கவிதை மஞ்சரி என்ற கவிதைத் தொகுப்பில் இவர் நூல்கள் இடம் பெற்றுள்ளனர்.\n\nSection::::ஆக்கங்கள்.\nபுனைகதைகள்\n"}
{"id": "173626", "url": "https://ta.wikipedia.org/wiki?curid=173626", "title": "தமிழகக் கலைகளும் கல்வெட்டுகளும் (நூல்)", "text": "தமிழகக் கலைகளும் கல்வெட்டுகளும் (நூல்)\n\nதமிழகக் கலைகளும் கல்வெட்டுகளும், மா. இராசமாணிக்கனார் எழுதிய வரலாற்று நூல். தமிழக பண்பாட்டையும் வரலாற்றையும் ஆய்வு நோக்கில் எழுதியுள்ளார் ஆசிரியர். தமிழ்நாட்டில் சிற்பக்கலை, நடனக் கலை, நாடகக் கலை, மருத்துவம், சமயம் அரசியல், சோழர், பாண்டியர், சேரர் வரலாறுகள் உள்ளிட்ட வெவ்வேறு தலைப்புகளில் விவரித்து எழுதியுள்ளார்.\n\n"}
{"id": "173628", "url": "https://ta.wikipedia.org/wiki?curid=173628", "title": "சாமுவேல் ஹானிமன்", "text": "சாமுவேல் ஹானிமன்\n\nகிறித்தியான் பிரீட்ரிக் சாமுவேல் ஆனிமன் (\"Christian Friedrich Samuel Hahnemann\", 10 ஏப்ரல் 1755 – 2 சூலை 1843) என்பவர் செருமனிய மருத்துவரும், ஓமியோபதி என்ற மாற்று மருத்துவ முறையைக் கண்டுபிடித்தவரும் ஆவார்.\n\nஇவர் 1755ஆம் ஆண்டு ஏப்ரல் 10ஆம் நாள் ஜெர்மனியில் மிசென் நகரத்தில் பிறந்தார். இவரது தந்தை பெயர் கிறித்தியான் காட்ப்ரைடு ஹானிமன். இவரது தாய் பெயர் ஜோஹானா கிறிஸ்டியனா. இவர் லெப்ஸிக் பல்கலைக்கழகத்தில் ( leipzig university) அலோபதி மருத்துவம் படித்தார். பின்னர் எர்லேங்கன் பல்கலைக்கழகத்தில் ( erlangen university) மருத்துவத்தில் முதுநிலை பட்டம் பெற்றார். இவர் அலோபதி மருத்துவத்தின் மீதுள்ள வெறுப்பால் ஓமியோபதி மருத்துவத்தைக் கண்டறிந்தார்.\n"}
{"id": "173642", "url": "https://ta.wikipedia.org/wiki?curid=173642", "title": "மலேசிய அறிவியல் பல்கலைக்கழகம்", "text": "மலேசிய அறிவியல் பல்கலைக்கழகம்\n\nமலேசிய அறிவியல் பல்கலைக்கழகம் \"(University of Science, Malaysia)\" \"(சுருக்கமாக:USM)\" என்பது மலேசியாவில் அரசு சார்ந்த ஒரு பொதுப் பல்கலைக்கழகமாகும். இதற்கு பினாங்கில் (முதன்மை வளாகம்), கிளாந்தானில் (சுகாதார வளாகம்), நிபோங் திபாலில் (பொறியியல் வளாகம்) என மூன்று வளாகங்கள் உள்ளன. இந்தியாவின் KLE பல்கலைக்கழகத்தின் ஓர் உடன்பாட்டு இணக்கத்துடன் ஒரு மருத்துவத் துறையும் இங்கு இயங்கி வருகிறது. \n\nகோலாலம்பூர் கல்வி நகரத்தில் (KLCE), கோலாலம்பூர் உலகளாவிய வளாகம் எனும் ஒரு புதிய வளாகம் திறப்பதற்கும் திட்டமிடப்பட்டுள்ளது. மலேசிய அறிவியல் பல்கலைக்கழகத்தில், 2011ஆம் ஆண்டு புள்ளி விவரங்களின்படி ஏறக்குறைய 30,118 இளங்கலை முதுகலை, முனைவர்த் துறை மாணவர்கள் கல்வி பயில்கின்றனர். இங்கு 1,495 முழுநேரக் கல்வியாளர்கள் பணியாற்றுகின்றனர். அதாவது 19 மாணவர்களுக்கு ஒரு விரிவுரையாளர் எனும் விகிதாசாரம் நடைமுறையில் உள்ளது.\n\nSection::::வரலாறு.\nபினாங்கு மாநிலத்தில் ஒரு பல்கலைக்கழகக் கல்லூரி அமைக்க வேண்டும் என்பது ஒரு தீர்மானத்தின் மூலமாகக் கொண்டுவரப்பட்ட ஓர் உடன்படிக்கையாகும். அந்தத் தீர்மானத்திற்கு பினாங்கு மாநிலச் சட்டமன்றம் 1962இல் ஒப்புதல் வழங்கியது. பினாங்கு, சுங்கை அராவில் ஒரு துண்டு நிலம் கையகப்படுத்தப்பட்டது. \n\nஅந்த நிலத்தில், 7 ஆகஸ்ட் 1967இல், அப்போதைய மலேசியப் பிரதமர் துங்கு அப்துல் ரஹ்மான் அடிக்கல் நாட்டினார். 1969ஆம் ஆண்டில் மலேசியாவின் இரண்டாவது பல்கலைக்கழகமாக மலேசிய அறிவியல் பல்கலைக்கழகம் நிறுவப்பட்டது. \n\nமுதன் முதலில் புலாவ் பினாங்கு பல்கலைக்கழகம் \"(Universiti Pulau Pinang)\" என்று அழைக்கப்பட்டது. பினாங்கு குலுகோர் பகுதியில் இருந்த மலாயா ஆசிரியர்ப் பயிற்சி கல்லூரியின் கட்டிடங்களில் பாடங்கள் நடத்தப்பட்டன. \n\nSection::::பல்துறை ஆய்வுகளின் முன்னோடி.\nஅதன் பின்னர், 1971இல் \"மிண்டென்\" எனும் தற்காப்பு அமைச்சின் வளாகத்தில் 239 ஹெக்டேர் பரப்பளவில் புதிய கட்டடம் அமைக்கப்பட்டது. இந்த முதன்மை வளாகத்தைத் தவிர, மலேசிய அறிவியல் பல்கலைக்கழகத்திற்கு கிளாந்தானில் சுகாதார வளாகம் என்று வேறு ஒரு வளாகம் உள்ளது. இங்கு அறிவியல் மருத்துவம், சுகாதார மருத்துவம், பல் மருத்துவம் பயிற்றுவிக்கப்படுகின்றது. \n\nபினாங்கு ஸ்ரீ அம்பாங்கில் உள்ள பொறியியல் வளாகத்தில் ஆறு பொறியியல் துறைகளில் பாடங்கள் நடத்தப்படுகின்றன. தூய அறிவியல், பயன்பாட்டு அறிவியல், மருத்துவ அறிவியல், கட்டிடத் தொழில்நுட்ப அறிவியல், சமூக அறிவியல், மனிதநேயக் கல்வித் துறைகளில் பயிற்றுவிப்பதில் மலேசிய அறிவியல் பல்கலைக்கழகம் முதன்மை வகிக்கின்றது. தவிர அத்துறைகளில் ஆராய்ச்சிகள் மேற்கொள்வதற்கும் வழி வகுக்கின்றது.\n\nSection::::ஆசிய புத்துருவாக்க விருது.\nஆசிய புத்துருவாக்க விருதை \"(Asian Innovation Award)\" வென்ற முதல் மலேசியப் பல்கலைக்கழகமாகவும் மலேசிய அறிவியல் பல்கலைக்கழகம் விளங்குகின்றது. தற்சமயம், இந்தப் பல்கலைக்கழகத்தில் 30,118 மாணவர்கள் கல்வி பயின்று வருகின்றனர்.\n\nSection::::இயக்குநர்கள் வாரியம்.\nஇயக்குநர்கள் வாரியத்தின் நிர்வாக அதிகாரத்தின் மூலமாகப் பல்கலைக்கழக நிர்வாகம் நடைபெறுகின்றது. இயக்குநர்கள் வாரியத்தில் பல்கலைக்கழக தேர்வு செய்த உறுப்பினர்கள், அரசாங்கத் துறைகளின் பிரதிநிதிகள், மற்றும் மலேசிய உயர்க்கல்வி அமைச்சின் பிரதிநிதிகள் அந்த இயக்குநர்கள் வாரியத்தில் இடம் பெற்றுள்ளனர். \n\nதுணைவேந்தர் தலைமையில் மூன்று இணைவேந்தர்கள் உள்ளனர். தற்போதைய துணைவேந்தராகப் பேராசிரியர் டத்தோ டாக்டர் ஒமார் ஒஸ்மான் இருக்கிறார். இவர் அக்டோபர் 2011இல் அப்பதவியில் நியமிக்கப்பட்டார். பேராசிரியர் ஒமார் ஒஸ்மான், பினாங்கு அம்னோ தொகுதிகளில் ஒன்றின் தலைவராக இருக்கும் டத்தோ சைனல் அபிடின் ஒஸ்மான் என்பவரின் சகோதரர் ஆகும்.\n\nSection::::முறைகேள் மன்றம்.\nசைனல் அபிடின் ஒஸ்மான், பினாங்கு முதலமைச்சரின் மீது 30 மில்லியன் ரிங்கிட் அவதூறு வழக்கைத் தொடர்ந்து இருந்தார். அந்த வழக்கு ஜூன் 2012இல் உயர் நீதிமன்றத்தினால் தள்ளுபடி செய்யப்பட்டது. \n\nஆகஸ்ட் 2011இல் மலேசிய அறிவியல் பல்கலைக்கழகத்தின் ஊழியர்கள் மீதான புகார்களை விசாரிக்கும், அவர்களின் பிரச்சினைகளைச் சமாளிக்கவும், நிர்வாகத் தவறுகளை அம்பலப் படுத்துபவர்களைப் பாதுகாக்கவும் ஒரு புதிய முறைகேள் மன்றம் உருவாக்கப்பட்டது. அந்த மன்றத்திற்கு கைருல் சே ஆஸ்மி என்பவர் தலைவராக நியமனம் செய்யப்பட்டார். இவர் மலேசிய அறிவியல் பல்கலைக்கழகத்தின் சட்டத் துறை தலைவரும் ஆவார்.\n\nSection::::மிண்டென்.\nமலேசிய அறிவியல் பல்கலைக்கழகத்தின் முதன்மை வளாகம் \"(Minden)\" எனும் பெயரில் அழைக்கப்படுவதும் உண்டு. \"மிண்டென்\" என்பது ஒரு ஜெர்மனிய நகரத்தின் பெயர். 1759இல் பிரித்தானியர்களும் பிரெஞ்சுக்காரர்களும் ஜெர்மனிய நகரமான மிண்டெனில் ஒரு சண்டை நடந்தது. அதில் பிரித்தானியர்களுக்கு வெற்றி கிட்டியது. \n\nஅந்த வெற்றியை நினைவுபடுத்தும் வகையில், வெளிநாடுகளில் பிரித்தானிய படைகள் தங்கும் இராணுவ முகாம்களுக்கு அந்தப் பெயரும் வைக்கப்பட்டது. \n\nஅந்த வகையில் பினாங்கில் பிரித்தானிய படைகள் தங்கி இருந்த முகாமிற்கு மிண்டென் என்றும் பெயர் வைக்கப்பட்டது. இந்த மிண்டென் முகாம் இருந்த நிலப்பகுதியில்தான் இப்போதைய மலேசிய அறிவியல் பல்கலைக்கழகத்தின் முதன்மை வளாகமும் கட்டப்பட்டுள்ளது.\n\nமிண்டென் முதன்மை வளாகத்தைத் தவிர கிளாந்தான், குபாங் கிரியான் நகரில் சுகாதாரத் துறை வளாகமும், நிபோங் திபால் ஸ்ரீ அம்பாங்கில் பொறியியல் துறை வளாகமும் நிறுவப்பட்டுள்ளன.\n\nSection::::கல்வி வளாகங்கள்.\nSection::::பள்ளிகள்.\nமலேசிய அறிவியல் பல்கலைக்கழகம் தன்னுடைய கல்விப் பிரிவிற்கு \"பள்ளி\" (ஆங்கிலம்: \"Faculty\"), (மலாய்: \"Pusat Pengajian\") எனும் சொல்லைப் பயன்படுத்துகிறது. மற்ற மலேசியப் பல்கலைக்கழகங்கள் கல்விப் பிரிவு, கல்வித் துறை அல்லது கல்வி நிலையம் எனும் சொற்களைப் பயன்படுத்துகின்றன. மலேசிய அறிவியல் பல்கலைக்கழகத்தில் இருபத்து நான்கு கல்விப் பள்ளிகள், 7 கல்விப் பிரிவுகள், 14 கல்வி மையங்கள் உள்ளன. \n\nஇருபத்து நான்கு கல்விப் பள்ளிகளில் பயன்முறை அறிவியல், தொழில்நுட்பம் சார்ந்த அறிவியல் பயன்படுத்தும் 12 பள்ளிகள் உள்ளன. இந்தியாவின் \"KLE\" பல்கலைக்கழகத்தின் ஒத்துழைப்புடன் மருத்துவத் துறை இயங்கி வருகிறது. இந்தப் படிப்பிற்கு இந்தியா, நகரில் இருக்கும் ஜவகர்லால் நேரு மருத்துவ கல்லூரி தேர்வு செய்யப்பட்டுள்ளது. \n\nமலேசியாவில் 40க்கும் மேற்பட்ட பல்கலைக்கழகங்கள் உள்ளன. அவற்றுள் உயர்மட்ட ஆய்வுகளுக்கு அனைத்து வசதிகளும் கொண்ட ஆறு பல்கலைக்கழகங்களில், மலேசிய அறிவியல் பல்கலைக்கழகமும் ஒன்றாகத் தேர்வு செய்யப்பட்டுள்ளது.\n\n\nSection::::14 கல்வி மையங்கள்.\nSection::::தொழில்நுட்பம் சார்ந்த பள்ளிகள்.\nதொழில்நுட்பம் சார்ந்த பள்ளிகள் \"(Technology-based)\" அனைத்தும் முதன்மை வளாகத்தில் உள்ளன.\n\n\nSection::::தாராளவாத பள்ளிகள்.\nதாராளவாத பள்ளிகள் \"(Liberal arts)\" என்று அழைக்கப்படுகின்றன. இவை முதன்மை வளாகத்தில் உள்ளன.\n\n\nSection::::தூய அறிவியல் பள்ளிகள்.\nதூய அறிவியல் பள்ளிகளில் \"(Pure science)\" என்று அழைக்கப்படுகின்றன. இவை அனைத்தும் முதன்மை வளாகத்தில் உள்ளன.\n\n\nSection::::சுகாதார அறிவியல் பள்ளிகள்.\nசுகாதார அறிவியல் பள்ளி \"(Health science)\" கிளாந்தானில் உள்ளது. \n\n\nSection::::ஆய்வு வளர்ச்சிப் பணிகள்.\nமலேசிய அறிவியல் பல்கலைக்கழகத்தின் ஆய்வு வளர்ச்சிப் பணிகளுக்கு அறிவியல் நிதியம் முக்கிய ஆதாரமாக உள்ளது. மூளை நரம்பியல், சுற்றுச்சூழல் அறிவியல், மீன்வளர்ப்பு, உயிரிமருத்துவம், மருந்து ஆய்வுகள், இயற்கை மொழி செயலாக்கம், கணினி உதவியுடன் மொழிபெயர்ப்பு, தகவல் தொழில்நுட்பம், உணவு தொழில்நுட்பம், பாலிமர் அறிவியல் தொழில்நுட்பம், உயிரி தொழில்நுட்பம், தொலைக் கல்வி, புவியியல் தகவல் முறைமை, கட்டமைப்பு ஆய்வு, பருப்பொருள் அறிவியல், பொறியியல், வேதியியல் போன்ற துறைகளுக்கும், மலேசிய அறிவியல் பல்கலைக்கழகம் நிதி ஒதுக்கீடு செய்கிறது. \n\nகடலோர மாசு, சதுப்புநில சுற்றுச்சூழல் மற்றும் கடல் மீன்வளர்ப்பு போன்ற குறுகிய கால ஆராய்ச்சி நோக்கங்களுக்காக, பினாங்கு முதன்மை வளாகத்தில் வசதிகள் செய்து தரப்பட்டுள்ளன.\n\n"}
{"id": "173644", "url": "https://ta.wikipedia.org/wiki?curid=173644", "title": "சூரிய தோத்திரம்", "text": "சூரிய தோத்திரம்\n\nசூரிய தோத்திரம் என்பது ஒரு சிறுநூல். தமிழில் 14 பாடல்கள் மட்டும் கொண்டது. இந்த நூலின் மற்றொரு பெயர் உதய திவாகர தோத்திரம். கமலை ஞானப்பிரகாசரின் மாணாக்கர்களில் இருவர் இதனைச் செய்திருக்கிறார். நூல் தோன்றிய காலம் 16 ஆம் நூற்றாண்டு.\n\nசிவபூசையில் மூன்று நிலைகள் உண்டு. அனுட்டானம், சூரிய-பூசை, சிவ-பூசை என்பன அவை. இவற்றை விளக்கி கமலை ஞானப்பிரகாசர் அகவல் பாவால் ஒரு நூல் செய்திருக்கிறார். இம்மூன்றனுள் சூரிய தோத்திரம் பற்றி விளக்கிக் கூறுவதே இந்த நூல்.\n\nபாடல் (எடுத்துக்காட்டு) \n\nகிளர் கதிர் ஆயிரமும் கெழுமி எழுந்தருளும்\nவளர் இள ஒளி முகவா வானவர் நாயகனே\nஉளமுற உள் புகுவாய் உதய திவாகரனே\n\nபத்தியினால் அடியேன் பாடிய பதினாலும்\nநித்தம் நினைந்து உருகி நெஞ்சில் வைப்பவர் தம்\nவைப்பும் இருப்பும் அவர் வானுலகும் தருமே\n\n"}
{"id": "173647", "url": "https://ta.wikipedia.org/wiki?curid=173647", "title": "வன்முறை வன்முறையைப் பிறப்பிக்கிறது", "text": "வன்முறை வன்முறையைப் பிறப்பிக்கிறது\n\nவன்முறை வன்முறையைப் பிறப்பிக்கிறது (\"violence begets violence\") என்பது அறப் போராட்ட வழிமுறையின் ஒரு முக்கிய கருத்துரு ஆகும். \"வயலன்சு பிகெற்சு வயலன்சு\" என்ற சொற்தொடரை மார்ட்டின் லூதர் கிங் 1950களில் தனது பேச்சு ஒன்றில் பயன்படுத்தினார். இந்தக் கருத்துரு அவரதும் மகாத்மா காந்தி போன்ற பல்வேறு அறவழிப் போராட்டத் கோட்பாட்டாளர்களினதும் முதன்மை வாதங்களில் ஒன்றாகும்.\n\nSection::::மார்ட்டின் லூதர் கிங்.\n\"வன்முறையின் முதன்மையான பலவீனம் என்பது அது ஒர் இறங்குமுக சுருள். எதை அழிக்க முனைகிறதோ அதையே பெற்றுக்கொள்கிறது. தீயதைக் குறைப்பதை விடுத்து அது பெருக்கிறது. வன்முறையால் பொய் சொல்பவரைக் கொல்லலாம், ஆனால் பொய்யைக் கொல்ல முடியாது, உண்மையை நிரூபிக்க முடியாது. வன்முறையால் வெறுப்பவரைக் கொல்லாம், ஆனால் வெறுப்பைக் கொல்ல முடியாது. மாற்றாக, வன்முறை வெறுப்பை அதிகரிக்கிறது. வன்முறையை வன்முறையால் பதிலளிப்பது வன்முறையை பெருக்கி, ஏற்கனவே விண்மீன்கள் அற்று இருக்கும் இரவை மேலும் இருட்டாக்கும். இருளை இருளால் அகற்ற முடியாது, ஒளியாலேயே முடியும். வெற்றுப்பால் வெறுப்பை அகற்ற முடியாது, அன்பாலேயே முடியும்.\"\n\nமேலும் அவர் தனது நோபல் பரிசுப் பேச்சில் பின்வருமாறு கூறுகிறார்:\n\n\"வன்முறை நடைமுறைக்குப் பொருந்தாது, ஏன் என்றால் அது அனைவரது அழிவிலும் முடியும் ஒர் இறங்குமுக சுருள். வன்முறை அறமற்றது ஏன் என்றால் எதிரியின் புரிந்துணர்வை வெல்லாமல் இழிவுபடுத்த முனைகிறது. மாற்றப் பார்க்காமல் அழிக்க முனைகிறது. வன்முறை அறமற்றது ஏன் என்றால் அது அன்பால் அல்லாமல் வெறுப்பால் செழிப்படைகிறது. குமுகத்தை அழிக்கிறது. சகோதரத்துவத்தை ஏலாமல் செய்கிறது. சமூகத்தை உரையாடலில் அல்லாமல் தன்னுரையில் விடுகிறது. தப்பிப்பிழைத்தவர்களிடம் கசப்புத்தன்மையையும் அழித்தவர்களிடம் கொடூரத்தையும் உருவாக்கின்றது.\"\n"}
{"id": "173648", "url": "https://ta.wikipedia.org/wiki?curid=173648", "title": "சூரியானந்தர்", "text": "சூரியானந்தர்\n\nசூரியானந்தர் ஒரு சித்தர். 16 ஆம் நூற்றாண்டில் வாழ்ந்தவர். இவரால் பாடப்பட்டவை இரண்டு நூல்கள்.\n\nசூரியானந்தர் பதின்மூன்று, \nசூரியானந்தர் இருபத்தைந்து \nஎன்பன அவை. இரண்டும் இரசவாதம் பற்றிக் கூறுகின்றன.\n\nஉடல் உறுப்புகளால் செய்யப்படும் பயிற்சிகளை இவர் ‘தீட்சை’ என்கிறார். உடலின் உள்ளுறுப்புகளைத் தூய்மை செய்வதை இவர் ‘சவுக்காரம்’ என்று குறிப்பிடுகிறார்.\n\nபாடல் (எடுத்துக்காட்டு) \n\nசொல்வது என்ன ரேசகத்தை வெளிவிடாதே\nவெல்வது என்ன கும்பகத்தை அடிவிடாதே\nசெல்வது என்ன கற்பகத்தை மறந்திடாதே\nகொல்வது என்ன அமுர்து அயிலே பறக்கும் இந்த\n"}
{"id": "173649", "url": "https://ta.wikipedia.org/wiki?curid=173649", "title": "யீன் சார்ப்", "text": "யீன் சார்ப்\n\nயீன் சார்ப் (ஆங்கிலம்: Gene Sharp) என்பவர் ஓய்வுபெற்ற பேராசிரியர். அறப்போராட்டம் தொடர்பான இவரது எழுத்துக்களுக்காக பெரிதும் அறியப்படுகிறார். அறப்போராட்டம் தொடர்பான இவரது எழுத்துக்கள் உலகலில் பல அறவழி எதிர்ப்பு இயக்கங்களால் பயன்படுத்தப்பட்டுள்ளன.\n\n\n"}
{"id": "173652", "url": "https://ta.wikipedia.org/wiki?curid=173652", "title": "மட்டக்களப்பு வெளிச்சவீடு", "text": "மட்டக்களப்பு வெளிச்சவீடு\n\nமட்டக்களப்பு வெளிச்சவீடு அல்லது மட்டக்களப்பு கலங்கரை விளக்கம் என்பது மட்டக்களப்பு பாலமீன்மடுவில் அமைந்துள்ள 1913 இல் கட்டப்பட்ட 28 மீட்டர் (91 அடி) உயரமுடைய வெளிச்சவீடு ஆகும். இது மட்டக்களப்பு நகரிலிருந்து 5 கி.மீ தூரத்தில் பார் வீதியில் அமைந்துள்ளது. இதன் மேலிருந்து பார்க்கும்போது மட்டக்களப்பு வாவி கடலில் கலக்கும் முகத்துவாரத்தையும் எலும்புத்தீவையும் மற்றும் கிழக்கில் இந்தியப் பெருங்கடல் ஊடான சூரிய உதயத்தையும் மேற்கில் சூரிய மறைவையும் பறவைப் பார்வையில் பார்க்க முடியும். \n"}
{"id": "173656", "url": "https://ta.wikipedia.org/wiki?curid=173656", "title": "எரமலூர்", "text": "எரமலூர்\n\nஎரமலூர், தமிழ்நாட்டின் திருவண்ணாமலை மாவட்டம், வந்தவாசி வட்டத்தில் உள்ள சிற்றூர் ஆகும். இங்கு தொன்மையான 24ம் சமண தீர்த்தங்கரர் மகாவீரர் சிலை ஒன்று உள்ளது.\n\nSection::::அருகிலுள்ள ஊர்கள்.\nநல்லூர்\nமுதலூர்\n"}
{"id": "173660", "url": "https://ta.wikipedia.org/wiki?curid=173660", "title": "உச்ச அனுமதிக்கப்பட்ட கதிர் ஏற்பளவு", "text": "உச்ச அனுமதிக்கப்பட்ட கதிர் ஏற்பளவு\n\nஅயனியாக்கும் கதிர்வீச்சானது மருத்துவம், தொழில்துறை, ஆய்வு நிலையங்கள், பயிர்தொழில் என பல துறைகளிலும் பெருவாரியாக பயன்படுத்தப்படுகின்றது. இதுபோன்ற கதிர்கள் உடல்நலனைப் பாதிக்கின்றன என்பதால் பன்னாட்டு கதிரியல் காப்புக் கழகம் (ICRP ) அனுமதிக்கப்பட்ட உச்ச கதிர் ஏற்பளவினை பரிந்துரைத்துள்ளது. அதன்படி இன்று நாம் அறிந்த வரையில் எந்த அளவு கதிர்வீச்சினை பணியில் உள்ள ஒருவர் பெற்றால் அவருக்கோ அல்லது அவரது வழித் தோன்றலுக்கோ கதிர்வீச்சசினால் எந்த பாதிப்பும் ஏற்படாதோ அவ்வளவே, உச்ச அனுமதிக்கப்பட்ட கதிர் ஏற்பளவு (Maximum permissible Dose) ஆகும். இவ்வளவு 0.02 சீவர்ட் அல்லது 2 றெம் ஆகும். கதிர்வீச்சின் தீய விளைவுகள் புலப்பட, புலப்பட அளவு குறைக்கப்பட்டு வந்துள்ளது. 30 றெம் மிலிருந்து இன்று 2 றெம்மாகக் குறைக்கப்பட்டுள்ளது.\n\nகாலந்தோறும் MPD\n\n1931 -50 றெம்|வருடம், 1936-ல் 30 றெம், 1948-ல் 15 றெம்,\n\n1958-ல் 5 றெம், 1988-ல் 2 றெம்\\வருடம் என்று குறைக்கப்பட்டது.\n"}
{"id": "173661", "url": "https://ta.wikipedia.org/wiki?curid=173661", "title": "பறவைப் பார்வை", "text": "பறவைப் பார்வை\n\nபறவைப் பார்வை என்பது யாதாயினும் ஒரு பொருளை அதன் மேலிருந்து பார்க்கும் போது கிடைக்கும் தோற்றமாகும். அதாவது ஒரு பறவையின் கண் பார்வைக்குக் கிடைக்கும் தோற்றமாகும். பொதுவாக நீலப்பதிப்புகள்(Blue prints), தள வரைபடங்கள் மற்றும் வரைபடங்கள் இத்தகைய தோற்றத்திலேயே வரையப்படுகின்றன. வான் புகைப்படங்கள் மற்றும் உயரமான மலை மற்றும் கோபுரங்களில் இருந்து எடுக்கும் புகைப்படங்கள் இத்தகையன.\n"}
{"id": "173667", "url": "https://ta.wikipedia.org/wiki?curid=173667", "title": "விழுக்காட்டில் ஆழ கதிர் ஏற்பளவு", "text": "விழுக்காட்டில் ஆழ கதிர் ஏற்பளவு\n\nகதிர் மருத்துவத்தில், விழுக்காட்டில் ஆழ கதிர் ஏற்பளவு (Percentage depth dose - %DD) என்பது தொலைக் கதிர் மருத்துவத்தின் போது (teletherapy) புற்றுத்திசுக்களுக்கு கொடுக்கப்பட வேண்டிய ஏற்பளவினை (Dose) காணப் பயன்படும் அளவுகளாகும். மனித உடலில் அளவீடுகளை நேரடியாகச் செய்ய முடியாது. இதற்காக 30*30*30 செ.மீ. பக்கங்களைக் கொண்ட தொட்டியில் தண்ணீரை எடுத்துக் கொண்டு பல ஆழங்களில் அளவீடுகள் செய்யப்படுகின்றன. இதற்காக தானியங்கி ஆய்கருவிகள் உள்ளன. கிலோ வோல்ட் கதிர்களுக்கு புறப்பரப்பில் உச்ச அளவு உள்ளது. ஆனால் மெகாவோல்ட் கதிர்களுக்கு உச்ச அளவு புறப் பரப்பிலிருந்து சற்று ஆழத்தில்- கோபால்ட் 60 கதிர்களுக்கு இந்த உச்ச அளவு 0.5 செ.மீ. ஆழத்தில் காணப்படுகிறது. ஒவ்வொரு ஆழத்திலும் காணப்படும் அளவு உச்ச அளவின் விழுக்காட்டில் கொடுக்கப்படுகிறது புல அளவோடு இவ்வளவும் சிறிது மாறுபடுகிறது. அட்டவணைகளும் உள்ளன. இவைகளின் துணையுடன் துல்லியமாக புற்று திசுக்களுக்கான ஏற்பளவினைத் துல்லியமாகக் கணிக்கலாம்.\n\nபுல அளவு கூடும்போது % அளவுகளும் கூடுகின்றன. அதுபோல் ஆற்றல் கூடும் போதும் % அளவுகள் கூடுகின்றன.\n"}
{"id": "173670", "url": "https://ta.wikipedia.org/wiki?curid=173670", "title": "மிசேல் ஜொட்டோடியா", "text": "மிசேல் ஜொட்டோடியா\n\nமிசேல் ஜொட்டோடியா (\"Michel Am-Nondokro Djotodia\") மத்திய ஆப்பிரிக்கக் குடியரசின் அரசியல்வாதியும், இராணுவத் தலைவரும் ஆவார். இவர் 2013 மார்ச் 24 இல் பிரான்சுவா பொசிசேயின் ஆட்சியைக் கவிழ்த்து நாட்டின் அரசுத்தலைவரானார். இவர் 2012 ஆம் ஆண்டில் பிரான்சுவா பொசிசேவுக்கு எதிரான ஆயுதக் கிளர்ச்சியை நடத்திய செலேக்கா கிளர்ச்சிக் குழுவின் தலைவர் ஆவார். 2013 பெப்ரவரியில் இடம்பெற்ற அமைதிப் பேச்சுக்களை அடுத்து இவர் தேசியப் பாதுகாப்புக்கான பிரதிப் பிரதமராக நியமிக்கப்பட்டார்.\nSection::::வாழ்க்கைச் சுருக்கம்.\nஜொட்டோடியா வக்காகா என்ற நகரில் பிறந்தார். சோவியத் ஒன்றியத்தில் 10 ஆண்டுகள் தங்கியிருந்து உயர்கல்வி கற்றவர். அங்கேயே திருமணம் புரிந்தார். இரண்டு பெண் குழந்தைகள் உண்டு. பல மொழிகள் தெரிந்தவர். சூடானின் நியாலா நகரில் தூதுவராகப் பணியாற்றினார். ஒற்றுமைக்கான சனநாயக இயக்கங்களின் ஒன்றியம் என்ற கட்சியின் தலைவராக இருந்தார்.\n\n2004-2007 போர்க்காலத்தில் ஜொட்டோடியா பெனின் நாட்டில் நாடு கடந்த நிலையில் வாழ்ந்து வந்தார். 2007 நவம்பரில் பெனின் நாட்டுப் படையினரால் கைது செய்யப்பட்டு, மத்திய ஆப்பிரிக்கக் குடியரசு அரசுடன் அமைதிப் பேச்சுக்களில் பங்குபற்றுவதாக வாக்குறுதி அளித்த பின்னர் 2008 பெப்ரவரியில் விடுவிக்கப்பட்டார்.\n\nடிசம்பர் 2012 ஆம் ஆண்டில் நாட்டின் பெரும்பாலான பகுதிகளைக் கைப்பற்றிய செலேக்கா போராளிக் குழுவின் தலைவராக இருந்து செயல்பட்டார். சனவரி 2013 அமைதிப் பேச்சுக்களில், அரசுத்தலைவர் பொசிசே இவரைப் பிரதமராக நியமிப்பதாக ஒப்புக் கொண்டு போராளிகளை அரசில் இணைத்துக் கொள்ளவும் இணங்கினார். 2013 பெப்ரவரி 3 ஆம் நாள் தேசிய இணக்க அரசு ஒன்று அமைக்கப்பட்டது. இதன் பிரதமராக நிக்கொலாசு தியகாய் நியமிக்கப்பட்டார். ஜொட்டோடியாவுக்கு பாதுகாப்புத் துறையில் முக்கிய பதவியான பாதுகாப்புக்கான பிரதிப் பிரதமர் பதவி வழங்கப்பட்டது.\n\nபொசிசே தனது உறுதிமொழிகளைப் பேணத் தவறிவிட்டார் என்ற குற்றஞ்சாட்டி 2013 மார்ச் மாதத்தில் அமைதி உடன்பாட்டை ஜொட்டோடியா புறக்கணித்தார். செலெக்கா போராளிகள் மேலும் பல நகரங்களைத் தமது கட்டுப்பாட்டுக்குள் கொண்டு வந்தனர். சில நாட்கள் இடம்பெற்ற சண்டையை அடுத்து தலைநகர் பாங்கியை போராளிகள் கைப்பற்றினர். பொசிசே நாட்டை விட்டு வெளியேறினார். ஜொட்டோடியா தன்னை அரசுத்தலைவராக அறிவித்தார்.\n"}
{"id": "173673", "url": "https://ta.wikipedia.org/wiki?curid=173673", "title": "சமநிலைப் புள்ளி", "text": "சமநிலைப் புள்ளி\n\nஒரு தாவரத்திற்குக் கார்பன் டை ஆக்சைடின் செறிவு குறைவாகவும் தட்டுப்பாடின்றித் தீவிரமான ஒளியும் கிடைக்கும் நிலையில் ஒளிச்சேர்க்கையின் வீதம் அத்தாவரத்தின் சுவாச அளவுக்குச் சரிசமமாக இருக்கும். இடையறாது நடைபெறும் சுவாசமும் ஒளிச் சுவாசமும் இதில் அடங்கும். கார்பன் டை ஆக்சைடின் எந்த செறிவு நிலையில் ஒளிச்சேர்க்கையானது சுவாசித்தலுக்குச் சமமாக இருக்கிறதோ, அது கார்பன் டை ஆக்சைடு சமநிலைப் புள்ளி (\"Compensation point\") எனப்படும்.\n\nகார்பன் டை ஆக்சைட் சமநிலைப் புள்ளி நிலையில் ஒளிச்சேர்க்கைக்கு எடுத்துக்கொள்ளப்படும் கார்பன் டை ஆக்சைடின் அளவு, சுவாசித்தலில் வெளிவிடப்படும் கார்பன் டை ஆக்சைடின் அளவிற்கு சமமாகும். மேலும், இந்த நிலையில் ஒளிச்சேர்க்கையின் நிகர உற்பத்தி ஏதுமில்லை. (அதாவது, சமநிலைப்புள்ளியின் போது, ஒளிச்சேர்க்கையின் நிகர உற்பத்தி பூச்சியம் ஆகும்.\n"}
{"id": "173676", "url": "https://ta.wikipedia.org/wiki?curid=173676", "title": "சுவர்ண பைரவர்", "text": "சுவர்ண பைரவர்\n\nசுவர்ண பைரவர் சிவபெருமானின் வடிவமாக சைவர்களால் வணங்கப்படுகிறார். இவர் சுவர்ண ஆகர்ஷண பைரவர் என்றும் அழைக்கப்பெறுகிறார். சுவர்ண ஆகர்ஷண பைரவர் என்றால் பொன்னை இழுத்து தருபவர் என்று பொருளாகும்.\n\nSection::::சுவர்ண பைரவரின் தோற்றம்.\nசுவர்ணாகர்ஷண பைரவர் பொன் நிறம் கொண்டவர். மேலும் மஞ்சள் நிற ஆடைகளை அணிந்தவராகவும், முக்கண்களை உடையவராகவும், நான்கு கரங்களைக் கொண்டவராகவும், மாணிக்க மணிகள் இழைத்த பொன்னாலான அட்சய பாத்திரம் ஏந்தியவராக காணப்படுகிறார்.\n\nஇரும்பு, ஓரி, சூலம், சாமரம், ஈட்டி ஆகியவற்றை தரித்துள்ளார். வலக்கையில் அபய முத்திரையை காட்டியபடியும், இடது கையால் பைரவியை அணைத்தபடியும் உள்ளார்.\n\nபைரவரின் இடத்தொடையில் அமர்ந்திருப்பவர் சொர்ண பைரவி என அழைக்கப்படுகிறார். \n\n"}
{"id": "173677", "url": "https://ta.wikipedia.org/wiki?curid=173677", "title": "காஞ்சிபுரம் கோயில்கள்", "text": "காஞ்சிபுரம் கோயில்கள்\n\nஹிந்துக்களுக்கு, வட நாட்டு புனித தலங்களில் பிரதானமானது காசி. அதை போலவே தென்னாட்டு புனித தலங்களில் பிரதானமானது காஞ்சிபுரம். சைவர், வைணவர், சமணர் மற்றும் பெளத்தர் போற்றும் ஒரே புனித தலம் இது என்பது, குறிப்பிடத்தக்கது. இங்கு 1008 சிவ தலங்களும், 108 வைணவ தலங்களும் இருந்ததாக இலக்கியங்கள் குறிப்பிடுகின்றன. இவற்றில் சொற்ப அளவிலானவை தான் இன்று உள்ளன என்றாலும், பல தொன்மையான, பாடல் பெற்ற கோயில்கள் இன்றும் உயிரோட்டத்துடன் உள்ளன.\n\nகாஞ்சிபுரம் நகரத்தின் அமைப்பினாலும், பண்டைய சமூக அமைப்பினாலும், பல சிறு கோயில்கள் தனியார் நிலங்களிலும், தொழில் மற்றும் கல்வி வளாகங்களிலும் அமைந்து உள்ளன. இதனால், அவற்றை கண்டறிவது சிரமமானதாக இருக்கும். சிவ ராத்திரி போன்ற சிறப்பு வழிபாட்டு நாட்களன்று, இவற்றிற்கு அலங்கார விளக்குகளும், விளம்பர பதாகைகளும் வைக்கப்படுகின்றன. அதானல், அந்த நாட்களில் மட்டும், அலைச்சல் இல்லாமல் சிறு கோயில்களில் வழிபட முடியும் என்பது குறிப்பிடத்தக்கது. \n\nSection::::சிவாலயங்கள்.\n1008 சிவாலயங்கள் இருந்த காஞ்சியில், தற்போது, 108 சிவாலயங்கள் மட்டுமே உள்ளன.\n"}
{"id": "173688", "url": "https://ta.wikipedia.org/wiki?curid=173688", "title": "சம அளவு ஈயம்", "text": "சம அளவு ஈயம்\n\nகதிர் மருத்துவத்தில் சம அளவு ஈயம் (\"lead equivalent\" அல்லது \"lead equivalence\") என்பது ஒரு பொருள் கொடுக்கும் தடுப்பளவைப் போன்று, ஒரே கதிருக்கு அதே தடுப்பளவைக் கொடுக்கும் ஈயத்தின் கனவளவு ஆகும்.\n\nகதிர்வீச்சிலிருந்து பாதுகாப்பு பற்றி ஆராயும் நிலையில், கதிர்களை ஏற்கும் பொருட்களை கதிர் மூலத்திற்கும் நபர்களுக்கும் நடுவே வைத்து, கதிர்வீச்சின் அளவைக் குறைக்க முடியும். பொதுவாக காங்கிரீட் சுவர், செங்கற் சுவர், மற்றும் பலபொருட்களும் பயன்படுகின்றன. கதிர் ஐசோடோப்பு சேமிப்புக் கலங்களும் இதுபோல் இரும்பு, உருக்கு, ஈயம் போன்ற உயர் அடர்த்தி உலோகங்களால் ஆனவையாக உள்ளன.\n\nஎடுத்துக்காட்டிற்காக, வெவ்வேறு தடிப்புள்ள (thickness) இரண்டு ஏற்பிகளின் வழியாக ஒரே ஆற்றலுள்ள மின்காந்தக்கதிர் சென்று வெளிப்படுவதாகக் கொள்வோம். வெளிப்படும் கதிர்களின் அளவும் செறிவும் சமமாக இருக்கின்றன. எனவே இரண்டிலும் ஏற்றுக்கொண்ட அளவுகளும் சமம் μ(1)L(1) = μ(2)L(2) என்று காட்ட.முடியும். இங்கு μ(1), μ(2) நேரியல் செறிவு குறைப்புக் குணகம் (Linear attenuation coefficient): L(1), L(2) என்பன முறையே ஊடகங்களின் தடிமனளவுகளாகும். எனவே சமன்பாட்டிலிருந்து L(1) =μ(2)L(2)|μ(1) ஆகும். இங்கு\n\nMV கதிர்களுக்கு சில பொருட்களுக்கு μ மதிப்பு கீழே உள்ளது.\n\n"}
{"id": "173711", "url": "https://ta.wikipedia.org/wiki?curid=173711", "title": "திருவையாற்றுப் புராணம்", "text": "திருவையாற்றுப் புராணம்\n\nதிருவையாற்றுப் புராணம் என்னும் பெயரில் இரண்டு நூல்கள் உள்ளன. இவை 16 ஆம் நூற்றாண்டில் தோன்றியவை. திருவையாற்றுக் கோயில் பற்றிய புராணக் கதைகளை இவை கூறுகின்றன. ஒன்று ஞானக்கூத்தர் எழுதிய திருவையாற்றுப் புராணம். மற்றொன்று செப்பேசப் புராணம் என்னும் பெயராலும் குறிப்பிடப்படும் திருவையாற்றுப் புராணம்.\nSection::::ஞானக்கூத்தர் எழுதிய திருவையாற்றுப் புராணம்.\nநிரம்ப அழகிய தேசிகரின் மாணாக்கருள் ஒருவராகிய அளகைச் சம்பந்தர் 1592-ல் திருவாரூர்ப் புராணம் பாடினார். இந்த நூலைப் பாடிய ஞானக்கூத்தரும் இந்த்த் தேசிகரின் மாணாக்கர் ஆதலால் இவரது காலமும் 16 ஆம் நூற்றாண்டு என்பதாகிறது. \n\nஇது அளவில் சிறியது. \n\n\n<poem>செஞ்சடையார் புகழ் விளைத்துத் திருஞான நீர்த் தேக்கி\nஅஞ்சு களை அறுத்து உடனே சமணர்களை வேர் அறுத்து\nபஞ்சநதிக் கயிலையினில் பயிர் விளைத்துப் புகலூரில் \nதஞ்சம் முதல் கண்ட பிரான் சரண கமலம் போற்றி. </poem>\n\nSection::::செப்பேச புராணம்.\nதிருவையாற்றில் அமர்ந்துகொண்டு தவம் செய்த சிலாதல முனிவருக்கு மண்ணில் கிடந்த செப்பில் செம்புப்பெட்டகத்தில் இறைவன் அருளால் ஒரு குழந்தை கிடைத்தது. செப்பில் கிடைத்த குழந்தைக்குச் செப்பேசன் எனப் பெயரிட்டனர். இந்தச் செப்பேசனுக்கு நந்திதேவரின் பெருமைகளைக் கூறும் செய்திகளைக் கொண்டது செப்பேச புராணம். \n\nஇது 12 சருக்கங்களில் 437 பாடல்களைக் கொண்டுள்ளது. \nபாடல் (எடுத்துக்காட்டு) \n\n<poem>நடப்பன பறப்பனவும் நாரம் உறைவனவும்\nகிடப்பனவும் நிற்பனவும் ஊர்வனவும் கேடு இல்\nதடுப்பரு சராசரங்கள் தாங்களும் உடங்க்க்\nகடப்பு அரிய சத்தி சிவம் ஆனநிலை கண்டார். </poem>\n\n<poem>மெய்யாறு புடை புரளத் திங்கள் ஓட, மேலோடப் பெரும்பாம்பு கிடந்து சீறக்\nகையாறு காலேறிக் கீதம் பாடும் கடி கமழும் திருமுடிமேல் கன்னல் ஆறு\nநெய் ஆறும் பால் ஆறும், பசுந்தேன் ஆறும் நிறை பசுவின் தயிர் ஆறும் நிறைய ஆட்டி\nஐயாறர் ஐயாறர் என்பார்க்கு அன்றோ அவனி எலாம் ஒரு குடைக்கீழ் ஆளல் ஆமே. </poem>\n"}
{"id": "173717", "url": "https://ta.wikipedia.org/wiki?curid=173717", "title": "காலிக் கோட்டை", "text": "காலிக் கோட்டை\n\nகாலிக் கோட்டை (\"Galle Fort\") என்பது இலங்கையின் தென்மேற்கு கடற்கரையில் காலிக் குடாவில் அமைந்துள்ள கோட்டை. இது 1588 ஆம் ஆண்டில் போர்த்துக்கேயரால் முதலில் கட்டப்பட்டு, பின்னர் ஒல்லாந்தரால் 1649 ஆம் ஆண்டுக்குப் பின்னான காலப்பகுதியில் அரணாக்கப்பட்டது. இது ஓர் வரலாற்று, தொல்லியல், கட்டடவியல் மரபுரிமை நினைவுச்சின்னமாகும்.\n\n"}
{"id": "173725", "url": "https://ta.wikipedia.org/wiki?curid=173725", "title": "செவ்வந்திப் புராணம்", "text": "செவ்வந்திப் புராணம்\n\nசெவ்வந்தி புராணம் என்பது புராண நூற்றாண்டு எனக் கொள்ளத்தக்க 16 ஆம் நூற்றாண்டில் தோன்றிய நூல். 550 பாடல்களை 14 சருக்கங்களில் கொண்டு விளங்கும் நூல். இது சிராமலை பற்றிய புராணம். இந்த நூலின் பெயர் ஊரின் பெயரால் அமையாமல் ஊருக்குப் பெருமை சேர்த்த செவ்வந்தி என்னும் பூவின் பெயரால் அமந்திருப்பது ஒரு புதுமை.\nSection::::புராணக் கதை.\nசங்க காலத்தில் உறையூர் சிறப்புடைய நகரமாகத் திகழ்ந்த்து. தேவார காலத்தில் உறையூரின் சிறப்பு குன்றி எல்லாச் சிறப்புக்களும் சிராமலையை மையமாகக் கொண்டிருந்தன. உறையூர் மண்மாரியால் அழிந்த பின்னர் இந்த நிலைமை.\n\nஉறையூரைச் சூர-ஆதித்த-சோழன் என்பவன் ஆண்டுவந்தான். சூர-ஆதித்த-சோழனுக்கு 49 தலைமுறைக்குப் பின்னர் வந்து நாடாண்டவன் பராந்தகச் சோழன்|பராந்தகன். இந்தப் பராந்தகனும் அரசியும் முனிவரின் நந்தவனத்துச் செவ்வந்தி மலர்களைக் கொண்டுவரச் செய்து சூடிக்கொண்டனர். முனிவர் இது தகாது என அரசனிடம் எடுத்துரைத்தார். அரசன் கேட்கவில்லை. முனிவர் சபித்தார். உறையூரில் மண்மாரி பொழிந்து ஊர் அழிந்தது. அரசன் அழிந்தான். \nகருவுற்றிருந்த அரசி ஆற்று வெள்ளத்தில் அடித்துச் செல்லப்பட்டாள். பின்னர் தப்பிப் பிழைத்தாள். அவளுக்குப் பிறந்த குழந்தையே கரிகாலன். பட்டத்து யானை இவனுக்கு மாலையிட்டு அரசனாக வகை செய்தது. குழந்தையை யானை தூக்கிச் சென்றபோது அரசி தாய் அவனது குதிக்காலில் கரிக்கோடிட்டு அனுப்பி வைத்தாள். அதனால் இவன் பெயர் கரிகாலன் என்பதாயிற்று. \n\nகருவுற்றிருந்த ஒரு தாய்க்குச் சிராமலைச் சிவபெருமான் பிள்ளைப்பேறு பார்த்ததால் தாயுமானவர் என்னும் பெயர் பெற்றார் என்பது இப்புராணத்தில் கூறப்படும் மற்றொரு கதை. \nSection::::பாடல் (எடுத்துக்காட்டு).\n<poem>ஓகையால் திரை முன்னாளில் உழக்கும் மாவினையும் வாட்டும்\nஏக வெவ் வரையின் எல்லை இடித்திடும் இமையோர் போற்றத்\nதோகைமேல் உலவிம் கந்தன் சுடர் கரத்தி இருக்கும் வெற்றி\nவாகையே சுமக்கும் வேலை வணங்குவது எமக்கு வேலை. </poem>\n\n<poem>எந்தையர்க்கு அனுதினம் இரும்பு மாமலை\nசிந்தை நைந்து அமரர்கள் செப்பும் மாமலை\nசுந்தரன் தூதன் முன் சொன்ன மாமலை\nகந்த மா மலர் உறை கஞ்சன் போற்றினான். </poem>\n"}
{"id": "173726", "url": "https://ta.wikipedia.org/wiki?curid=173726", "title": "மாப்பிளமார்", "text": "மாப்பிளமார்\n\nமாப்பிள அல்லது மாப்பிளமார் என்பது தென் கேரளத்தில் கிறித்தவர்களையும் வடகேரளத்தில் முஸ்லிம்களையும் குறிக்கப் பயன்படும் சொல். \n\nமாப்பிள்ளைமார் என்ற சொல்லுக்குப் பல விளக்கங்கள் சொல்லப்படுகின்றன. அவற்றுள் ஒன்று மார்க்கப்பிள்ளை என்ற சொல்லில் இந்த மாப்பிள என்ற சொல் வந்திருக்கலாம் என்பதாகும். பழங்காலத்தில் கேரளமெங்கிலும் புத்த சமண மதங்கள் தழைத்திருந்தன. மன்னர்களும் புத்த சமண சமயத்தினராய் இருந்ததால் மக்களும் அம்மதத்தைத் தழுவ வேண்டியதாயிற்று. இவ்வாறு புதிதாக மதத்திற்கு வருவோரை மார்க்கப் பிள்ளை என்று அழைப்பதுண்டு. இதே சொல் பின்னாளில் யூத மதம், கிறித்தவ மதம், இசுலாமிய மதம் ஆகிய மதங்களைத் தழுவியோரையும் குறிக்கப் பயன்படுத்தப்பட்டது.\n"}
{"id": "173728", "url": "https://ta.wikipedia.org/wiki?curid=173728", "title": "இந்திய அமெரிக்கர்", "text": "இந்திய அமெரிக்கர்\n\nஇந்திய அமெரிக்கர் (\"Indian American\") என்போர் இந்திய மரபுவழி கொண்ட ஐக்கிய அமெரிக்காவின் குடிமக்கள் ஆவர். இந்திய அமெரிக்கர் அமெரிக்காவின் ஒரு விழுக்காட்டு மக்கட்தொகையினராக இருந்த போதும் உயர்கல்வி, வருவாய் முதலியவற்றில் மற்ற இனக்குழுவினரோடு ஒப்பிடுகையில் முதன்மை இனக்குழுவினராய் உள்ளனர்.\n"}
{"id": "173729", "url": "https://ta.wikipedia.org/wiki?curid=173729", "title": "2,4-டைநைத்ரோபீனால்", "text": "2,4-டைநைத்ரோபீனால்\n\n2,4-டைநைத்ரோபீனால் \"(2,4-Dinitrophenol\", 2,4-DNP, அல்லது சுருக்கமாக DNP) என்பது HOCH(NO) என்ற மூலக்கூறு வாய்பாட்டைக் கொண்ட ஒரு கரிமச் சேர்மம் ஆகும். இது ஒரு செயற்கை வேதிப்பொருள். மைட்டோகாண்ட்ரியங்களில் நடக்கும் செல் சுவாசத்தைத் தடை செய்யப் பயன்படுகிறது. மேலும் இவ்வேதிப்பொருள் ஆக்சிசனேற்றத்தைப் பாசுபரசேற்றத்தில் இருந்து பிரிப்பதால் ஏடிபி (அடினோசைன் டிரை பாசுபேட்டு ATP) உற்பத்தி தடைப்படுகிறது.\n\n2,4-டைநைத்ரோபீனால் மஞ்சள் நிறமுடைய படிகத் திண்மம். இது எத்தில் அசிட்டேட், கார்பன் டெட்ரா குளோரைடு போன்ற கரைப்பான்களில் கரையக் கூடியது. வெப்பச் சிதைவுக்கு உட்படுத்தும் போது இது நச்சு வாயுக்களை வெளியிடுகிறது.\n\n2,4-டைநைத்ரோபீனால் இயற்கையில் காணப்படுவதில்லை. தொழிற்துறை மற்றும் ஆராய்ச்சிப் பயன்பாட்டின் பொருட்டுச் செயற்கையாகத் தயாரிக்கப்படுகிறது.\n"}
{"id": "173740", "url": "https://ta.wikipedia.org/wiki?curid=173740", "title": "கல்முனை தேர்தல் தொகுதி", "text": "கல்முனை தேர்தல் தொகுதி\n\nகல்முனை தேர்தல் தொகுதி (\"Kalmunai Electorate\") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், அம்பாறை மாவட்டத்தில் கல்முனை நகர், பெரிய நீலாவணை, மருதமுனை, பாண்டிருப்பு, நற்பிட்டிமுனை, சேனைக்குடியிருப்பு, இசுலாமாபாத், கல்முனைக்குடி, சாய்ந்தமருது ஆகிய பிரதேசங்களை உள்ளடக்கியது.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் கல்முனைத் தேர்தல் தொகுதி அம்பாறை தேர்தல் மாவட்டத்தில் உள்ளடக்கப்பட்டது.\n\nSection::::1947 தேர்தல்கள்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\nSection::::1952 தேர்தல்கள்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\nSection::::1956 தேர்தல்கள்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\nதேர்தல் முடிவடைந்த ஆறு மாதங்களுக்குள் எம். எஸ். காரியப்பர் தமிழரசுக் கட்சியில் இருந்து விலகி அரசுக் கூட்டணியில் இணைந்தார்.\n\nSection::::1960 (மார்ச்) தேர்தல்கள்.\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\nSection::::1965 இடைத்தேர்தல்.\n6வது நாடாளுமன்றத் தேர்தல் முடிந்த சில மாதங்களில் மு. ச. காரியப்பர் ஊழல் குற்றச்சாட்டின் பேரில் நாடாளுமன்ற உறுப்பினர் தகுதியை இழந்தார். இதனை அடுத்து கல்முனைத் தொகுதிக்கு இடைத்தேர்தல் நடைபெற்றது. அதன் முடிவுகள் வருமாறு:\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\n\n"}
{"id": "173741", "url": "https://ta.wikipedia.org/wiki?curid=173741", "title": "அசிதாங்க பைரவர்", "text": "அசிதாங்க பைரவர்\n\nஅசிதாங்க பைரவர் அஷ்ட பைரவ மூர்த்தி வடிவங்களில் முதன்மையானவர் ஆவார். இப்பைரவர் காசி மாநகரில் விருத்தகாலர் கோவிலில் அருள்செய்கிறார். அன்ன பறவையினை வாகனமாக கொண்டவர். நவகிரகங்களில் குருவின் கிரக தோசத்திற்காக அசிதாங்க பைரவரை வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான பிராம்ஹி விளங்குகிறாள். \n\nSection::::வெளி இணைப்புகள்.\nமகிழ்வு தரும் பைரவர் வழிபாடு\n\n"}
{"id": "173743", "url": "https://ta.wikipedia.org/wiki?curid=173743", "title": "ருரு பைரவர்", "text": "ருரு பைரவர்\n\nருரு பைரவர் அஷ்ட பைரவ மூர்த்தி வடிவங்களில் இரண்டாவது தோற்றமாவார். இப்பைரவர் காசி மாநகரில் காமாட்சி கோவிலில் அருள்செய்கிறார். ரிசபத்தினை வாகனமாக கொண்டவர். நவகிரகங்களில் சுக்கிரனின் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான மகேஷ்வரி விளங்குகிறாள்.\n\nSection::::வெளி இணைப்புகள்.\nமகிழ்வு தரும் பைரவர் வழிபாடு\n\n"}
{"id": "173744", "url": "https://ta.wikipedia.org/wiki?curid=173744", "title": "சண்ட பைரவர்", "text": "சண்ட பைரவர்\n\nசண்ட பைரவர் அஷ்ட பைரவ மூர்த்தி வடிவங்களில் மூன்றாவது தோற்றமாவார். இப்பைரவர் காசி மாநகரில் துர்க்கை கோவிலில் அருள்செய்கிறார். மயிலை வாகனமாக கொண்டவர். நவகிரகங்களில் செவ்வாய் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான கௌமாரி விளங்குகிறாள்.\n\nSection::::வெளி இணைப்புகள்.\nமகிழ்வு தரும் பைரவர் வழிபாடு\n\n"}
{"id": "173745", "url": "https://ta.wikipedia.org/wiki?curid=173745", "title": "குரோதன பைரவர்", "text": "குரோதன பைரவர்\n\nகுரோத பைரவர் அஷ்ட பைரவ மூர்த்தி வடிவங்களில் நான்காவது தோற்றமாவார். இப்பைரவர் காசி மாநகரில் காமாட்சி கோவிலில் அருள்செய்கிறார். கருடனை வாகனமாக கொண்டவர். நவகிரகங்களில் சனி கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான வைஷ்ணவி விளங்குகிறாள்.\n\nSection::::வெளி இணைப்புகள்.\nமகிழ்வு தரும் பைரவர் வழிபாடு\n\n"}
{"id": "173746", "url": "https://ta.wikipedia.org/wiki?curid=173746", "title": "உன்மத்த பைரவர்", "text": "உன்மத்த பைரவர்\n\nஉன்மத்த பைரவர் அஷ்ட பைரவ மூர்த்தி வடிவங்களில் ஐந்தாவது தோற்றமாவார். இப்பைரவர் காசி மாநகரில் பீம சண்டி கோவிலில் அருள்செய்கிறார். குதிரையை வாகனமாக கொண்டவர். நவகிரகங்களில் புதன் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான வராகி விளங்குகிறாள்.\n\nSection::::வெளி இணைப்புகள்.\nமகிழ்வு தரும் பைரவர் வழிபாடு\n\n"}
{"id": "173748", "url": "https://ta.wikipedia.org/wiki?curid=173748", "title": "கபால பைரவர்", "text": "கபால பைரவர்\n\nகபால பைரவர் அஷ்ட பைரவ மூர்த்தி வடிவங்களில் ஆறாவது தோற்றமாவார். இப்பைரவர் காசி மாநகரில் லாட் பசார் கோவிலில் அருள்செய்கிறார். கருடனை வாகனமாக கொண்டவர். நவகிரகங்களில் சந்திர கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான இந்திராணி விளங்குகிறாள்.\n\nSection::::வெளி இணைப்புகள்.\nமகிழ்வு தரும் பைரவர் வழிபாடு\n\n"}
{"id": "173749", "url": "https://ta.wikipedia.org/wiki?curid=173749", "title": "பீட்சன பைரவர்", "text": "பீட்சன பைரவர்\n\nபீட்சன பைரவர் அஷ்ட பைரவ மூர்த்தி வடிவங்களில் ஏழாவது தோற்றமாவார். இப்பைரவர் காசி மாநகரில் பூத பைரவ கோவிலில் அருள்செய்கிறார். சிங்கத்தை வாகனமாக கொண்டவர். நவகிரகங்களில் கேது கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான சாமுண்டி விளங்குகிறாள்.\n\nSection::::வெளி இணைப்புகள்.\nமகிழ்வு தரும் பைரவர் வழிபாடு\n\n"}
{"id": "173750", "url": "https://ta.wikipedia.org/wiki?curid=173750", "title": "சம்ஹார பைரவர்", "text": "சம்ஹார பைரவர்\n\nசம்ஹார பைரவர் அஷ்ட பைரவ மூர்த்தி வடிவங்களில் எட்டாவது தோற்றமாவார். இப்பைரவர் காசி மாநகரில் த்ரிலோசன சங்கம் கோவிலில் அருள்செய்கிறார். நாயை வாகனமாக கொண்டவர். நவகிரகங்களில் ராகு கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான சண்டிகை விளங்குகிறாள்.\n\nSection::::வெளி இணைப்புகள்.\nமகிழ்வு தரும் பைரவர் வழிபாடு\n\n"}
{"id": "173753", "url": "https://ta.wikipedia.org/wiki?curid=173753", "title": "பார்வைக் கோணம்", "text": "பார்வைக் கோணம்\n\nஒளிப்படவியலில் பார்வைக் கோணம் (\"angle of view\") என்பது குறித்த காட்சியை கோணத்தினால் விரிவாக்கி ஒளிப்படக்கருவியால் படமாக்கப்படல் ஆகும். இது பொதுவாக பதமான புலக்காட்சியுடன் பரிமாற்றம் செய்யப்படக்கூடியது.\n\nபார்வைக் கோணத்தை வில்லை விபரிக்கும் கோணத்தின் உள்ளடக்க பரப்பின் கோணத்திலிருந்து வேறுபடுத்துவது முக்கியம். வில்லை உருவாக்கிய உருவ வட்டமதனது படச்சுருள் அல்லது உணரிக்குப் போதுமானது. சிலநேரம் காட்சியைச் சுற்றி ஒப்பனையான ஓரம் அமையலாம்.\n\nSection::::வில்லை வகைகளும் விளைவுகளும்.\nSection::::உதாரணங்கள்.\nவில்லை எவ்வாறு பார்வைக் கோணத்தை தெரிவு செய்கின்றது என்பதற்கான உதாரணம். கீழேயுள்ள ஒளிப்படங்கள் 35 மிமி ஒளிப்படக் கருவியினால் நிலையான இடத்திலிருந்து குறித்த விடயத்தை எடுக்கப் பயன்பட்டது:\n"}
{"id": "173757", "url": "https://ta.wikipedia.org/wiki?curid=173757", "title": "விஷ்ணு", "text": "விஷ்ணு\n\nவிஷ்ணு என்பவர் இந்து சமயத்தின் முக்கியமான கடவுள்களில் ஒருவரும் வைணவ சமயத்தின் முழுமுதற் கடவுளும் ஆவார். மும்மூர்த்திகளில் ஒருவரான விஷ்ணு உலகைக் காப்பவராக இருக்கிறார்.\n\nவிஷ்ணு என்ற சொல்லுக்கு எங்கும் நிறைந்திருப்பவர் என்று பொருள். வைணவ சமயத்தின் படி, பரப்பிரம்மனான விஷ்ணு, உலகில் அதர்மம் தலைதூக்கும் போது தர்மத்தை நிலைநாட்ட பல்வேறு அவதாரங்கள் எடுப்பார் என்று கூறப்படுகிறது. அதன்படி அவர் எடுத்த தசாவதாரங்களில் ராம மற்றும் கிருஷ்ண அவதாரங்கள் குறிப்பிடத்தக்கனவாகும்.\n\nநாராயணன், வாசுதேவன், ஜகன்நாதர், விதோபர், ஹரி என்று பல பெயர்களால் விஷ்ணு அறியப்படுகிறார். இவர் நீல நிற தோலுடன் கீழ் வலது கையில் கௌமேதகியும் கீழ் இடது கையில் பத்மாவும் மேல் வலது கையில் சுதர்சனமும் மேல் இடது கையில் பாஞ்சஜன்யமும் தாங்கிய தோற்றத்துடன் காணப்படுகிறார். மேலும் இவர் பாற்கடலில் லட்சுமி தேவியுடன் ஆதிசேஷன் என்ற நாக படுக்கையில் படுத்திருப்பதாக நம்பப்படுகிறது.\n\nவிஷ்ணு சிவ பூஜை செய்து சுதர்சன சக்கிரம் பெற முயன்றபோது தனது கண்ணையே பூவாக அர்சித்து இறுதியில் சுதர்சன சக்கரம் பெற்றாரென்று வேதவியாசர் எடுத்தியம்புகிறார். இவருடைய வாகனமாக கருடனும், அருவ வடிவமாகக் சாளக்கிராமமும் கருதப்படுகிறது.\n\nஇந்துக்கோவில்களில் சயனக் கோலத்தில் மூலவராக இருக்கும் ஒரே இறைவன் இவரே. திருவரங்கம் போன்ற வைணவத்தலங்களில் இந்த கோலமுள்ளது.விஷ்ணு தனக்கு வலப்புறம் பிரம்மாவை படைப்பதற்கும் இடப்புறம் சிவனை அழிப்பதற்காகவும் தோற்றுவித்தார் என வேதவியாசரால் இயம்பப்படுகிறது.\n\nஇதிகாசங்களான மகாபாரதம் இவருடைய கிருஷ்ண அவதாரத்தினையும், இராமாயணம் இராம அவதாரத்தினையும் விளக்குகிறது. பாகவத புராணம், அரி வம்சம், விஷ்ணு புராணம், மச்சபுராணம், வாமன புராணம் உள்ளிட்ட பன்னிரு புராண நூல்கள் விஷ்ணுவின் பெருமைகளை விவரிக்கின்றன.\n\nSection::::குணநலன்கள்.\nவிஷ்ணுவின் குணங்களாக நான்கு குணங்கள் கூறப்பெறுகின்றன. அவையாவன,\n\n\nஇந்த நான்கு குணங்களும் விஷ்ணுவுடைய கிருஷ்ண அவதாரத்தில் வெளிப்பட்டதாகவும் கருதப்பெறுகிறது. அர்ஜூனனின் தவறை நோக்காது, பாரத போரினை நிகழ்த்தியமை வாத்சல்யமாகவும், அர்ஜூனனுக்கு தன்னுடைய பரத்துவத்தை விளக்கியமை சுவாமித்தரமாகவும், குசேலனிடம் நட்பு பாராட்டியமை சௌசீல்யமாகவும், இறைவனாகிய விஷ்ணு மனிதனாக அவதரித்தது சௌலப்யமாகவும் சொல்லப்பெறுகிறது.\n\nSection::::விஷ்ணுவின் அவதாரங்கள்.\nஉலகில் அதர்மம் தலையெடுக்கும்போது விஷ்ணு உலகில் அவதரித்து உலகைக் காப்பதாக வைணவர்கள் கருதுகின்றனர். இதற்காக விஷ்ணு எடுத்த அவதாரங்களை சப்தாவதாரம், தசாவதாரம் என எண்ணிக்கை அடிப்படையில் குறித்துவைக்கின்றனர். பாகவத புராணத்தில் விஷ்ணு இருபத்தைந்து அவதாரங்களை எடுத்ததாகக் கூறப்பட்டுள்ளது.\n\nவிஷ்ணுவின் அவதாரங்களை அவதாரம், ஆவேசம், அம்சம் என பிரிக்கின்றார்கள்.\n\n\nSection::::சப்தாவதாரம்.\nஅசுரகுருவான சுக்கிராச்சாரியாரின் மனைவியை விஷ்ணு கொன்றதால், அவரை ஏழுமுறை மனிதனாக பூமியில் பிறக்கும் படி சுக்கிராச்சாரியார் சபித்தார். இதனால் தத்தாத்ரேயர், பரசுராமர், இராமர், வியாசர், கிருஷ்ணன், உபேந்திரன், கல்கி முதலிய சப்த அவதாரங்களை விஷ்ணு எடுத்ததாக வாயு புராணம் கூறுகிறது.\n\nSection::::தசாவதாரம்.\nவிஷ்ணுவும் லட்சுமியும் பாற்கடலில் தனித்திருக்கும் வேளையில் சில முனிவர்கள் விஷ்ணுவைக் காண வந்தார்கள். அவர்களை ஜெயன், விஜயன் எனும் இரு வாயிற்காவலர்களும் தடுத்தனர். இறைவனின் தரிசனத்திற்கு வந்த தங்களைத் தடுத்தமையால் கோபம் கொண்ட முனிவர்கள் வாயிற்காவலர்களைக் கொடூர அசுரர்களாகப் பிறக்கும்படி சாபமிட்டனர். இதையறிந்த விஷ்ணு தன்னுடைய வாயிற்காவலர்கள் அரக்கர்களாகப் பிறக்கும் போது, அவர்களை ஆட்கொள்ள தசாவதாரம் எடுத்ததாகக் காரணம் சொல்லப்படுகிறது.\n\nபத்து அவதாரங்கள் அல்லது தசாவதாரங்கள் என்று கூறப்படுவன:\n\n\nபௌத்த மதத்தினை தோற்றுவித்தவரான கௌதம புத்தரும் விஷ்ணுவின் தசாவதாரங்களில் ஒருவராகக் கருதப்படுகிறார். மேலும் திருபாற்கடலை கடையும் போது அசுரர்களை மயக்கிய தேவி மோகினியும் மகாவிஷ்ணுவின் அவதாரங்களில் ஒன்றாகவே கருதப்படுகிறது. இதுகுறித்து புராணங்களிலும் செய்திகளுள்ளது. அத்துடன் மகாபலிபுரத்தில் அரியரன் சிற்பத்தின் மேல் உள்ள கல்வெட்டொன்றில் தசாவதாரம் குறித்து கீழ்க்கண்ட வடமொழி சுலோகம் எழுதப்பெற்றுள்ளது.இவற்றில் 105 தலங்கள் இந்தியாவிலும், ஒன்று நேபாளிலும் உள்ளன. கடைசியாக உள்ள இரு தலங்கள் இவ்வுலகில் இல்லை\n\nSection::::கடவுளுடனான உறவு.\nஇந்துக் கடவுளும் சிவனின் மனைவியுமான பார்வதி தேவியின் சகோதரனாக விஷ்ணு கூறப்படுகிறார். விஷ்ணுவின் கண்ணீரில் இருந்து தோன்றிய வள்ளி மற்றும் தெய்வானையை சிவன்-பார்வதி மைந்தனான முருகப்பெருமான் மணந்து விஷ்ணுவின் மருமகன் ஆனார். மேலும் பிரம்ம தேவனை தன் நாபியிலிந்து படைத்து அவருக்கு தந்தையானவர்\n\nதாருகாவனத்தில் ரிஷிகளின் ஆணவத்தினை அடக்க சிவபெருமான் பிட்சாடனர் வடிவெடுத்து சென்று ரிஷிபத்தினிகளை கவர்ந்ததைப் போல, அவருடன் விஷ்ணு மோகினி வடிவெடுத்து சென்று ரிஷிகளை வசப்படுத்தியதாக இந்து தொன்மவியல் கதைகள் கூறுகின்றன.\n\nதேவர்களும், அசுரர்களும் பாற்கடலைக் கடைந்து அமுதம் பெற்றப் பின்பு, அமுதத்தினை அசுரர்கள் அருந்தினால் சாகாவரம் பெற்றவர்களாக ஆகிவிடுவார்கள் எனப் பயந்த தேவர்கள், விஷ்ணுவிடம் வேண்டினர். விஷ்ணு மோகினி என்னும் பெண் அவதாரமெடுத்து அசுரர்களை மயக்கி, தேவர்களுக்கு மட்டும் அமுதம் கிடைக்கப்பெறச் செய்தார். இந்நிகழ்வின் பொழுது மோகினி அவதாரத்தினைக் காண இயலாத சிவபெருமான் விஷ்ணுவை மீண்டும் மோகினி அவதாரம் எடுக்க வேண்டியதாகவும் அதை ஏற்று மோகினியாக மாறிய விஷ்ணுவின் அழகில் மயங்கி சிவபெருமான் உறவாடியதாகவும் ஒரு கதையுண்டு. இவர்கள் இருவருக்கும் சாஸ்தா என்பவர் பிறந்ததாக புராணங்கள் தெரிவிக்கின்றன.\n\nSection::::விஷ்ணு நாமாவளி.\nவிஷ்ணு நாமாவளி என்பது திருமாலின் வேறுபட்ட பெயர்களின் தொகுப்பாகும். \"நாம ஆவளி\" என்பதற்கு பெயர்களின் வரிசை என்று பொருளாகும். கோவிந்த நாமாவளி, சத்யநாராயண அஷ்டோத்திர சதநாமாவளி, விஷ்ணு சஹஸ்ரநாமம் அவற்றில் குறிப்பிடத்தக்கன. இதில் விஷ்ணு சஹஸ்ரநாமம் வைணவத்தலங்களில் மந்திரமாக மூலவரின் முன் மட்டுமல்லாது பெரும்பான்மையானோரால் தினமும் இல்லத்திலும் ஓதப்படுவதாக உள்ளது.\n\nSection::::விஷ்ணுவின் ஆயிரம் பெயர்கள்.\nவிஷ்ணுவின் ஆயிரம் பெயர்களை கோர்வையாக ஒருங்கினைத்து விஷ்ணு சஹஸ்ரநாமம் என்ற தொகுப்பாக விசாயர் அருளியுள்ளார். இது விஷ்ணு ஸ்ஹஸ்ர நாமாவளி என்ற பெயரிலும் அழைக்கப்பெறுகிறது. மகாபாரதத்தில் பீஷ்மர் யுதிஷ்டிரனுக்கு போர்க்களத்தில் விஷ்ணுவின் பெயர்களைக் கூறுவதாக அப்பகுதி அமைந்துள்ளது. ச.கேசவன் என்பவர் அப்பகுதியை தமிழில் எழுதியுள்ளார். இவ்வாறான நாமாவளிகளுக்கு உரை எழுதுவது பாஷ்யம் என்று அழைக்கப்பெறுகிறது. விஷ்ணு சஹஸ்ரநாமத்திற்கு ஆதிசங்கரரால் உரையெழுதப்பெற்றது என்ற நம்பிக்கையுள்ளது.\n\nஇந்த விஷ்ணு சஹஸ்ரநாமத்தினை நூறு பேர் ஒரே சமயத்தில் வாசிப்பதை விஷ்ணு சகஸ்ரநாம லட்சார்ச்சனை என்கிறார்கள். இது வைணவத் தலங்களில் விஷ்ணு சகஸ்ரநாம பாராயணம் லட்சார்ச்சனை விழா என்ற பெயரில் நடைபெறுகிறது.\n\n"}
{"id": "173758", "url": "https://ta.wikipedia.org/wiki?curid=173758", "title": "செய்யுளியல்", "text": "செய்யுளியல்\n\nசெய்யுளியல் என்பது யாப்பருங்கல விருத்தி, யாப்பருங்கலக் காரிகை உரை, ஆகியவற்றில் மேற்கோளாகத் தரப்பட்டுள்ள ஒரு நூல். இதன் காலம் 9 ஆம் நூற்றாண்டு எனக் கொள்ளப்படுகிறது. அரை நூல்கள் அதன் ஆசிரியரைச் செய்யுளியலுடையார் எனக் குறிப்பிடுகிறது. இந்த நூல் தொல்காப்பிய யாப்பிலக்கணத்தைப் பின்பற்றி எழுந்த இலக்கண நூல் எனத் தெரிகிறது. \n\nஇந்த நூலில் இலக்கண நூற்பாக்களும், மேற்கோள் பாடல்களும் இருந்திருக்கின்றன. \nSection::::நூல் தரும் செய்தி.\nஇந்த நூல் தரும் புதுமையான செய்திகளில் சிலவற்றை இங்குக் கருதலாம்.\n\nஇந்நூல் நேர்பு-அசை, நிரைபு-அசை முடிபுகளைக் கொண்ட சொற்சீர் பற்றி ஒரு நூற்பாவில் குறிப்பிடுகிறது.\n\nகுறள் வெண்பா ‘பிறப்பு’ வாய்பாடு முற்றியலுகரம் , அகவல் வெண்பா , வெண்கூ வெண்பா , இரண்டாம் எழுத்தின்மேல் ஏறிய உயிரெதுகை \n"}
{"id": "173766", "url": "https://ta.wikipedia.org/wiki?curid=173766", "title": "அயூத்தியா இராச்சியம்", "text": "அயூத்தியா இராச்சியம்\n\nஅயூத்தியா இராச்சியம் (\"Ayudhya\") அல்லது அயூத்தயா (\"Ayutthaya Kingdom\", தாய்: อาณาจักรอยุธยา), என்பது கிபி 1351 முதல் 1767 வரை ஆட்சியில் இருந்த சயாமிய இராச்சியத்தைக் குறிக்கும். இதன் தலைநகர் அயூத்தியா ஆகும். \n\nஇவ்விராச்சிய ஆட்சியாளர்கள் வெளிநாட்டு வணிகர்களுடன் மிகுந்த நட்புறவைக் கொண்டிருந்தனர். சீனர், இந்தியர், சப்பானியர், பாரசிகர் முதல் ஐரோப்பியர்கள் வரை தலைநகருக்கு வெளியே கிராமங்களை அமைக்க அனுமதிக்கப்பட்டனர். 16ம் நூற்றாண்டில் இவ்விராச்சியம் கிழக்குப் பகுதியிலேயே ஒரு பெரும், வளமிக்க நாடாக வெளிநாட்டு வணிகர்களால் கணிக்கப்பட்டது. மன்னர் நராய் (1656–88) பிரான்சின் பதினான்காம் லூயியுடன் மிக நெருங்கிய உறவைக் கொண்டிருந்தான்.\n\n"}
{"id": "173767", "url": "https://ta.wikipedia.org/wiki?curid=173767", "title": "தங்கபாண்டியன்", "text": "தங்கபாண்டியன்\n\nதங்கபாண்டியன் (இறப்பு: சூலை 31, 1997) ஓர் தமிழக அரசியல்வாதி ஆவார். இவர் 1989 மற்றும் 1996 ஆம் ஆண்டுகளில் நடந்த சட்டமன்றத் தேர்தலில், அருப்புக்கோட்டை தொகுதியிலிருந்து, தி.மு.க சார்பில் போட்டியிட்டு, தமிழ்நாடு சட்டமன்றத்திற்குத் தேர்ந்தெடுக்கப்பட்டார். இவரது பிள்ளைகளான தங்கம் தென்னரசு, தமிழச்சி தங்கப்பாண்டியன் ஆகியோரும் தி.மு.கவில் உறுப்பினராக உள்ளனர்.\n"}
{"id": "173770", "url": "https://ta.wikipedia.org/wiki?curid=173770", "title": "மாயாண்டி பாரதி", "text": "மாயாண்டி பாரதி\n\nஐ. மாயாண்டி பாரதி (1917 - 24 பெப்ரவரி 2015) இந்திய விடுதலைப் போராட்ட வீரர், பொதுவுடைமைப் போராளி, இதழாளர், எழுத்தாளர், நகைச்சுவைப் பேச்சாளர், இந்திய சுதந்திரப் போராட்ட வீரர்கள் சமிதியின் தலைவர் என்று பல பரிமாணம் கொண்டவர். இந்திய விடுதலைக்கு முன்னும் பின்னும் 13 ஆண்டுகள் சிறையில் தனது வாழ்க்கையைக் கழித்த இவர், தனது 70 ஆண்டுகாலப் பொதுவாழ்வில் தமிழகத்தில் உள்ள ஆயிரக்கணக்கான ஊர்களுக்குச் சென்று பொதுக்கூட்டங்கள், திருமண விழாக்கள் உள்ளிட்ட பல்வேறு கூட்டங்களின் வழியாகப் பொதுவுடமைக் கருத்துகளைப் பரப்பி வந்தவர்.\n\nSection::::பிறப்பு.\nதமிழ் நாட்டில் அமைந்துள்ள மதுரை நகரின் மேலமாசி வீதியில் 70ஆம் எண் வீட்டில் வாழ்ந்த இருளப்பன் – தில்லையம்மாள் இணையருக்கு 11ஆவது குழந்தையாக 1917 ஆம் ஆண்டில் பிறந்தார்.\n\nSection::::கல்வி.\nமாயாண்டி தன்னுடைய கல்வியை மதுரையில் சுவீடன் பாதிரியார்கள் பெண்களுக்காகத் தொடங்கிய ஏட்டுப் பள்ளிக்கூடம் ஒன்றில் தொடங்கினார். மூன்றாம் வகுப்பு வரை அங்கே பயின்றார். ஆனால் அவரால் கேட்கவோ பேசவோ இயலவில்லை. எனவே அவரைக் காது கேட்க வாய்பேச இயலாதோர் பள்ளியில் சேர்த்தனர். அவர் இரண்டு ஆண்டுகள் பயின்றார். காது கேட்கவும் வாய் பேசவும் இயன்ற பின்னர், 1928 ஆம் ஆண்டில் மதுரை கோரிப்பாளையத்தில் அமெரிக்கன் கல்லூரி வளாகத்திற்குள் இருந்த அமெரிக்கன் மிசன் நடுநிலைப் பள்ளியில் சேர்ந்து மூன்றாம் படிவம் வரை (எட்டாம் வகுப்பு) படித்தார். பின்னர் அவரை என். எம். ஆர். சுப்பராமன் அவர்கள் மதுரை சௌராட்டிர மேல்நிலைப் பள்ளியில் சேர்த்துவிட ஒன்பது, பத்தாம் வகுப்புகளைப் படித்தார். தமிழ் தவிர அனைத்துப் பாடங்களிலும் இரண்டு முறை தொடர்ந்து தோல்வியடைந்ததார். அதனால் அதன் பின்னர் கல்வியைத் தொடரவில்லை.\n\nSection::::அரசியல் பணி.\nSection::::மாணவத் தொண்டர்.\n1930 ஆம் ஆண்டில் மரைக்காடு என்னும் வேதாரண்யத்தில் நடைபெற்ற உப்புச் சத்தியாக்கிரகத்தில் மாயாண்டி பாரதிக்கு அண்ணனான கருப்பையா கலந்துகொண்டார். இதனால் மாயாண்டி பாரதிக்கு விடுதலைப் போராட்டத்தில் ஈடுபாடு ஏற்பட்டது. இதனால் 1932 ஆம் ஆண்டு நடைபெற்ற கள்ளுக்கடை மறியல் போராட்டத்தை மாயாண்டி தன் மாணவ நண்பர்களுடன் சென்று வேடிக்கை பார்த்தார். அதன் பின்னர் தன் நண்பர்களோடு சேர்ந்து லஜபதிராய் வாலிபர் சங்கம் என்னும் அமைப்பை உருவாக்கினார். அந்த அமைப்பின் வழியாகக் காங்கிரசு நடத்தும் போராட்டங்களுக்கு உதவத் தொடங்கினார். அப்பொழுது பாரதியார் மீது மாயாண்டி கொண்டிருந்த ஈடுபாட்டைக் கண்ட அவர்தம் நண்பர்களான சிதம்பரபாரதி, தியாகராஜசிவம் ஆகியோர் அவரது பெயரை மாயாண்டி பாரதி என மாற்றினர்.\n\n1934 ஆம் ஆண்டில் காந்தியடிகள் மதுரைக்கு அரிசன நிதி திரட்டுவதற்காக வந்தபொழுது அவரைச் சந்தித்தார்.\n\n1935 சூலை 9 ஆம் நாள் மதுரை மீனாட்சி அம்மன் கோவிலுக்குள் தாழ்த்தப்பட்ட மக்களை அழைத்துச் செல்லும் போராட்டம் நடைபெற்றது. இப்போராட்டத்தின் பொழுதும் அதே காலகட்டத்தில் ஹாசிமூசா துணிக்கடையின் முன்னர் நடந்த அந்நியத்துணி விலக்குப் போராட்டம் நடந்தபொழுதும் பள்ளி மாணவரான மாயாண்டி பாரதி தன் லஜபதிராய் வாலிபர் சங்க நண்பர்களுடன் சென்று வேடிக்கை பார்த்தார். அந்நியத்துணி விலக்குப் போராட்டத்தில் அடிபட்டவர்களை மருத்துவம் நடைபெறும் இடத்திற்குக் கயிற்றுக்கட்டிலில் தூக்கிக்கொண்டு செல்வது இவர்களது பணி.\n\nSection::::காங்கிரசு ஊழியர்.\n1938 ஆம் ஆண்டு முதல் மாயாண்டி பாரதி நேரடி அரசியல் நடவடிக்கையில் ஈடுபடத் தொடங்கினார். அவ்வாண்டு இராசபாளையத்தில் தமிழ் மாகாண காங்கிரசு மாநாடு நடபெற்றது. அம்மாநாட்டிற்கு ‘திருப்பூர் குமரனுக்கு நினைவுச் சின்னம் எழுப்புக’ என்னும் கோரிக்கையைத் தன் நண்பர்களோடு இணைந்து பிரச்சாரம் செய்தவாரே சென்றார். அங்கே ம. கி. திருவேங்கடம், கே. இராமநாதன், சக்திதாசன் சுப்பிரமணியன் ஆகியோரின் நட்புக் கிடைத்தது. அவர்களின் அழைப்பின்பேரில் இதழியப் பணியாற்ற 1939 ஆம் ஆண்டின் தொடக்கத்தில் மாயாண்டி பாரதி சென்னைக்குச் சென்றார். காங்கிரசு இயக்கத்தில் இணைந்தார்.\n\nSection::::இந்து மகா சபை.\nபின்னர் 1940 ஆம் ஆண்டில் மதுரைக்குத் திரும்பினார். 1939 ஆம் ஆண்டில் இந்திய முசுலீம்கள் பாகிசுதான் கோரினர். இதனால் இந்திய தேசிய காங்கிரசில் இருந்த முசுலீம்கள் முக்கியத்துவம் இழந்தனர். பாகிசுதான் கோரிக்கை எதிர்த்து இந்து மகா சபை உருவாக்கப்பட்டது. 1940 ஆம் ஆண்டில் மாயாண்டி பாரதி மதுரை இராமநாதபுரம் மாவட்ட இந்துமகாசபை அமைப்புச் செயலாளராக இருந்தார். அப்பொழுது சாவர்க்கரை மதுரைக்கு அழைத்து வந்தார்.\n\nஅப்பொழுது இரண்டாம் உலகப்போர் நடந்துகொண்டிருந்தது. இளைஞர்கள் படையில் சேர்க்கப்பட்டார்கள். அதனை எதிர்த்துச் சாத்தூர் பகுதியில் போர் எதிர்ப்புக் கூட்டங்கள் நடத்தினார். இதனால் 1940ஆம் ஆண்டில் கைது செய்யப்பட்டு திருவில்லிபுத்தூர் சிறையில் அடைக்கப்பட்டார். ஆறு மாதச் சிறையும் 50 ரூபாய் தண்டமும் சிவகாசி நீதிமன்றத்தால் விதிக்கப்பட்டது. பின்னர் அவர் மதுரை, திருச்சி, வேலூர், கோயமுத்தூர் சிறைகளுக்கு மாற்றப்பட்டு 1941 மார்ச் 21 ஆம் நாள் விடுதலை செய்யப்பட்டார். மீண்டும் சிறைவாசலில் கைதுசெய்யப்பட்டு ஒன்றரை ஆண்டுகள் பாதுகாப்புக் கைதியாகச் சிறையில் இருந்தார். 1942ஆம் ஆண்டில் விடுதலை பெற்ற அவர், வெள்ளையனே வெளியேறு போராட்டத்தின்பொழுது பாதுகாப்புக் கைதியாக மீண்டும் சிறையில் அடைக்கப்பட்டார். 1943ஆம் ஆண்டில் வெளியே வந்த அவர் மீண்டும் கைது செய்யப்பட்டபொழுது, அவ்வண்டிக்கு பின்னால் ஓடிவந்த அவர் தாயார் மரணமடைந்தார். சிறையில் இருந்த மாயாண்டி பாரதியால் தன் தாயின் இறுதிச்சடங்கில் கூடக் கலந்துகொள்ள முடியவில்லை.\n\nமாயாண்டி பாரதி சிறையில் இருந்தபொழுது, இந்து மகாசபையினர் அவரிடம் இரண்டாம் உலகப் போர் எதிர்ப்பு நடவடிக்கையில் இனி ஈடுபடுவது இல்லையென மன்னிப்பு கடிதம் எழுதி அரசுக்குக் கொடுத்துவிட்டு விடுதலை ஆகும்படி கூறினர். மாயாண்டி பாரதி அதற்கு ஒப்புக்கொள்ளாமல் இந்து மகா சபையிலிருந்து விலகினார்.\n\nSection::::பொதுவுடைமை இயக்கத்தில்.\nபோர் எதிர்ப்புக் கைதியாக 1941 ஆம் ஆண்டில் கோயமுத்தூர் சிறையில் இருந்தபொழுது பொதுவுடைமைத் தலைவர்களான ஜமத்கனி, வி. பி. சிந்தன், கே. ஏ. தாமோதரன் ஆகியோரை மாயாண்டி பாரதி சந்தித்தார். அவர்கள் நடத்திய மார்க்சிய வகுப்பால் ஈர்க்கப்பட்டு, பொதுவுடைமைக் கட்சியில் சேர்ந்தார்.\n1941ஆம் ஆண்டில் மதுரை ஹார்விமில் தொழிலாளர் போராட்டத்தில் அவர் கலந்துகொண்டார். அதனால் மீண்டும் கைது செய்யப்பட்டு மதுரை, திருச்சி, வேலூர் சிறைகளில் அடைக்கப்பட்டார். அங்கே கே. பி. கிருஷ்ணா என்பவரிடம் மார்க்சியம் பயின்றார். தண்டனைக் காலம் முடிந்து 1942 சூலையில் விடுதலை ஆனார். மதுரையில் இந்திய பொதுவுடைமைக் கட்சியின் செயலாளர் ஆனார்.\n\n1942 ஆகத்து மாதம் நடைபெற்ற ஆகத்து புரட்சியில் கலந்துகொண்டதால் மீண்டும் சிறையில் அடைக்கப்பட்டார். அப்பொழுது அவர்தம் அம்மா காலமானார். அந்தச் சாவிற்கு மாயாண்டி பாரதியை அனுப்ப அன்றைய பிரிட்டிசு அரசு மறுத்துவிட்டது. பின்னர் தண்டனை முடிந்து 1944 ஆம் ஆண்டில் விடுதலையானார்.\n\n1945 ஆம் ஆண்டில் இந்தியப் பொதுவுடமைக் கட்சி, சுபாசு சந்திர போசின் இந்திய தேசியப் படையினரை விடுதலை செய்ய வேண்டுமெனப் போராட்டம் நடத்தியது. மாயாண்டி பாரதி அப்போராட்டத்தில் கலந்துகொண்டார். 1946 பிப்ரவரி 23 ஆம் நாள் இராயல் இண்டியன் நேவி (Royal Indian Navy - RIN) என்னும் கப்பல் படையினரின் போராட்டத்திற்கு ஆதரவாகச் சென்னையில் இந்திய பொதுவுடைமைக் கட்சி நடத்திய போராட்டத்தில் மாயாண்டி பாரதி கலந்துகொண்டார்.\n\nஇந்திய விடுதலைக்குப் பின்னரும் பிரிட்டிசாரின் கையில் இருந்த தொழில்களையும் சொத்துகளையும் நாட்டுடைமையாக்க வேண்டும் எனப் பொதுவுடைமைக் கட்சி நடத்திய போராட்டங்களில் கலந்துகொண்ட மாயாண்டி பாரதி 1948 ஆம் ஆண்டில் கைது செய்யப்பட்டார். 1949 ஆம் ஆண்டில் விடுதலையானதும் தலைமறைவு வாழ்க்கையை மேற்கொண்டார்.\n\nSection::::நெல்லைச் சதி வழக்கு.\n1950 ஆம் ஆண்டில் பொதுவுடைமைக் கட்சியினர் மீது அடக்குமுறை கட்டவிழ்த்துவிடப்பட்டது. பலரும் கொல்லப்பட்டனர். அக்கொலைகளுக்கு பழிவாங்கும் நோக்கில், தூத்துக்குடிக்கு அருகில் உள்ள மீளவிட்டான் தொடர்வண்டி நிலையத்தில் தண்டவாளத்தைப் பிரித்துச் சரக்குத் தொடர்வண்டியின் 25 பெட்டிகளையும் 2 இந்திரங்களையும் மாயாண்டி பாரதியை உள்ளிட்ட பொதுவுடைமைக் கட்சியினர் கவிழ்த்தனர். அவ்வழக்கில் மாயாண்டி பாரதிக்கும் மேலும் பதின்மருக்கும் இரண்டை வாழ்நாள் தண்டனை வழங்கப்பட்டது. குற்றம் சுமத்தப்பட்ட 100 பேரில், மீதமிருந்தவர்களுக்கு குறைந்த கால அளவுத் தண்டனைகள் வழங்கப்பட்டன. மதுரைச் சிறையில் 4ஆண்டுகள் தண்டனை அனுபவித்த மாயாண்டிபாரதி உள்ளிட்டவர்கள், தமிழகத்தில் நடந்த பெரும் போராட்டங்களுக்குப் பின்னர், 1954 ஆம் ஆண்டில் விடுதலை செய்யப்பட்டனர்.\n\n1956 ஆம் ஆண்டில் அமெரிக்காவில் ரோசன் பார்க் இணையர்கள் மின்சார நாற்காலியில் உட்கார வைத்துக் கொல்லப்பட்டதைக் கண்டித்து சென்னை அமெரிக்க தூதரகத்தின் முன்னர் பொதுவுடைமைக் கட்சியினர் நடத்திய போராட்டத்தில் மாயாண்டி பாரதி கலந்துகொண்டார். இதனால் கைது செய்யப்பட்டு 3 மாதங்கள் சிறையில் இருந்தார்.\n\n1962 ஆம் ஆண்டில் இந்திய சீன எல்லைப் போரின் பொழுது, சீனாவோடு சமாதானம் செய்ய வேண்டும் எனப் பொதுவுடைமைச் கட்சியினர் போராடினர். அதன் காரணமாக மாயாண்டி பாரதி கைது செய்யப்பட்டு சிறையில் அடைக்கப்பட்டார். 1966 ஆம் ஆண்டில் விடுதலை ஆனார்.\n\nSection::::மார்க்சிய பொதுவுடைமைக் கட்சியில்.\n1964 ஆம் ஆண்டில் இந்தியப் பொதுவுடைமைக் கட்சி பிளவுபட்டு இந்தியப் பொதுவுடமைக் கட்சி (மார்க்சியம்) உருவானது. மாயாண்டி பாரதி அக்கட்சியில் இணைந்தார்.\n\n1968 ஆம் ஆண்டில் கீழவெண்மணிப் படுகொலைகளை எதிர்த்து நடத்தப்பட்ட கண்டனப் போராட்டத்தில் மாயாண்டி பாரதி 144 தடையை மீறிக் கலந்துகொண்டதனால் கைது செய்யப்பட்டார்.\n\n1985 ஆம் ஆண்டில் சோவியத் ஒன்றியத்துக்கு (USSR) சென்று திரும்பினார்.\n\n1991 ஆம் ஆண்டிற்குப் பின்னர் மாயாண்டி பாரதி தீவிர அரசியலிலிருந்து ஓய்வு பெற்றார்.\n\nSection::::இதழ்ப் பணி.\n1939 ஆம் ஆண்டில் சென்னைக்குச் சென்ற மாயாண்டி பாரதி முதலில் திரு. வி. க. ஆசிரியராக இருந்த நவசக்தி இதழில் துணையாசிரியராகப் பணியாற்றினார். அங்கு பரலி சு. நெல்லையப்பரைச் சந்தித்தார். அதே ஆண்டில் லோகசக்தி என்னும் இதழில் மாயாண்டி பாரதி தொடர்ந்து கட்டுரைகள் எழுதினார். அவ்விதழில் 1939 அக்டோபர் 1 ஆம் நாள் போருக்குத் தயார் என்னும் கட்டுரையை எழுதினார். இக்கட்டுரையை வெளியிட்டதற்காக அவ்விதழுக்கு 750 ரூபாய் தண்டம் விதிக்கப்பட்டது. அதனைக் கட்ட முடியாததால் அவ்விதழ் நின்றுபோனது.\n\nஎனவே மாயாண்டி பாரதி உள்ளிட்ட இளைஞர்கள் இணைந்து பாரதசக்தி என்னும் இன்னொரு இதழைத் தொடங்கினர். இவ்விதழில் 1939 ஆம் ஆண்டில் வீரபாண்டிய கட்டபொம்மன், சுபாஷ் சந்திரபோசு, எம். என். ராய். மாசேதுங் ஆகியோரைப் பற்றிய கட்டுரைகளை எழுதினார். 1939ஆம் ஆண்டில் படுகளத்தில் பாரததேவி, கம்பெனியைக் கலக்கிய கட்டபொம்மன் ஆகிய கட்டுரைகளை எழுதியதற்காகக் கைது செய்யப்பட்டார். தண்டனை முடிந்து வெளியே வந்தபின்னர் அவ்விதழில் 1940 ஆம் ஆண்டில் ‘பொதுவுடைமை ஏன் வேண்டும்?’ என்னும் கட்டுரையை எழுதினார். இதற்காக மாயாண்டி பாரதியை கைதுசெய்யக் காவலர்கள் வந்தனர். அவர்களிடமிருந்து தப்பி, மாயாண்டி பாரதி மதுரைக்கு வந்தார்.\n\n1940 முதல் 1944 வரை பரலி சு. நெல்லையப்பர் நடத்திய லோபாகாரி உள்ளிட்ட பல இதழ்களில் கட்டுரைகள் எழுதினார். 1944ஆம் ஆண்டு பி. இராம்மூர்த்தியின் அழைப்பின்பேரில் சென்னைக்குச் சென்று 1964 ஆகத்து 15 ஆம் நாள் வரை ஜனசக்தியில் துணையாசிரியராகப் பணியாற்றினார். பின்னர் 1966 ஆம் ஆண்டு முதல் தீக்கதிர் இதழில் துணையாசிரியராகப் பணியாற்றினார். 1990 ஆம் ஆண்டில் அவ்விதழிலிருந்து ஓய்வுபெற்றார்.\n\nSection::::நூல்கள்.\nமாயாண்டி பாரதி பல்வேறு இதழ்களில் எழுதிய பல்வேறு கட்டுரைகளிலிருந்து தேர்ந்தெடுக்கப்பட்ட சில கட்டுரைகள் பின்வரும் புத்தகங்களாக வெளியிடப்பட்டுள்ளன:\n\nஜனசக்தியில் கண்ணோட்டம் என்னும் பகுதியிலும் தீக்கதிரில் வாழும் கேடயம் என்னும் பகுதியிலும் தொடர்ந்து கட்டுரைகள் எழுதி வந்தார்.\nமாயாண்டி பாரதி எழுதிய சில கட்டுரைகள்:\n\nSection::::குடும்பம்.\nமாயாண்டி பாரதி, எட்டயபுரத்தில் பிறந்த பொன்னம்மாள் என்பவரை 1954ஆம் ஆண்டில் மணந்தார். இவ்விணையருக்கு குழந்தைகள் இல்லை.\n\nSection::::மறைவு.\nமாயாண்டி பாரதி மதுரை காக்காதோப்பு சந்தில் உள்ள பாரதமாதா இல்லத்தில் தன் மனைவி பொன்னம்மாளுடன் வசித்து வந்தார். உடல் நலக் குறைவு காரணத்தால் மாயாண்டி பாரதி 2015 பெப்ரவரி 24 அன்று காலமானார். மறைவின் போது அவர் வயது 98. அவருடைய மறைவுக்கு தமிழக அரசியல் கட்சி தலைவர்கள் இரங்கலையும், அனுதாபத்தையும் தெரிவித்தனர்.\n"}
{"id": "173775", "url": "https://ta.wikipedia.org/wiki?curid=173775", "title": "கேடி பில்லா கில்லாடி ரங்கா", "text": "கேடி பில்லா கில்லாடி ரங்கா\n\nகேடி பில்லா கில்லாடி ரங்கா 2013ல் வெளிவந்த நகைச்சுவை திரைப்படம். இதை பாண்டிராஜ் இயக்கியுள்ளார். இதில் விமல், சிவகார்த்திகேயன், பிந்து மாதவி, ரெஜினா கசாண்ட்ரா, டெல்லி கணேசன் போன்றோர் நடித்துள்ளனர்.\n\nSection::::கதைசுருக்கம்.\nவிமலும் சிவகார்த்திகேயனும் எந்த வேலைக்கும் போகாமல் இருக்கும் இளைஞர்கள். இவர்களின் குறிக்கோள் அரசியலில் நுழைந்து பதவி பெற்று அதன் மூலம் சம்பாரிப்பது என்பது. இருவரும் தங்கள் தவறுகளை உணர்ந்து திருந்த ஆரம்பிக்கும்போது, ஈடு செய்ய முடியாத இழப்பைச் சந்திக்கிறார்கள்.\n"}
{"id": "173777", "url": "https://ta.wikipedia.org/wiki?curid=173777", "title": "செயலும் செயல்திறனும் (நூல்)", "text": "செயலும் செயல்திறனும் (நூல்)\n\nசெயலும் செயல்திறனும் என்பது பெருஞ்சித்திரனார் எழுதிய சிறுவருக்கும் இளையோருக்குமான தன்முன்னேற்ற நூல் ஆகும். சிறுவர்களுக்கு ஏற்ற எளிய நடையில் செயல்களின் முக்கியத்துவம், செயல்களின் வகைகள், செயல்களைத் திறனாக நிறைவேற்றுவதற்கான திறன்கள் பண்புகள் பற்றி இந்த நூல் எடுத்துரைக்கிறது. இந்த வகை நூல்களில் தமிழில் ஒரு முன்னோடி நூலாக இது அமைந்தது. \n\n"}
{"id": "173793", "url": "https://ta.wikipedia.org/wiki?curid=173793", "title": "ஒரு புள்ளியின் படி", "text": "ஒரு புள்ளியின் படி\n\nஅடிப்படைத் தள வடிவவியலில் ஒரு புள்ளியின் படி (\"power of a point\") என்பது, தரப்பட்ட ஒரு வட்டத்திலிருந்து அப்புள்ளியின் சார்பு தொலைவினைத் தரும் ஒரு மெய்யெண். \"r\" அலகு ஆரமுள்ள வட்டம் \"C\" ஐப் பொறுத்து, ஒரு புள்ளி P இன் படி:\n\nஇங்கு P வட்டமையம் O இரண்டுக்கும் இடைப்பட்ட தொலைவு \"s\" .\n\nஇந்த வரையறைப்படி, ஒரு புள்ளி வட்டத்துக்குள் இருந்தால் அதன் படி எதிர் மெய்யெண்ணாகவும்; வட்டத்தின் மீது இருந்தால் பூச்சியமாகவும்; வட்டத்திற்கு வெளியில் இருந்தால் நேர் மெய்யெண்ணாகவும் இருக்கும். வட்டத்திற்கு வெளியில் அமையும் புள்ளியின் படி, அப்புள்ளியை மையமாகக் கொண்டு தரப்பட்ட வட்டத்தைச் செங்குத்தாக வெட்டும் வட்டத்தின் ஆரமாக இருக்கும்.(படம் 2) ஒரு புள்ளியின் படி என்பது அப்புள்ளியைப் பொறுத்த, \"வட்டப்படி\" அல்லது \"வட்டத்தின் படி\" எனவும் அழைக்கப்படுகிறது.\n\nP இலிருந்து வரையப்படும் ஒரு கதிர், வட்டத்தை வெட்டும் இரு புள்ளிகளுக்கும் P -க்கும் இடைப்பட்ட தூரங்களின் பெருக்கற்பலனாகவும் புள்ளியின் படியை வரையறுக்கலாம். படம் 1 இல் P இலிருந்து வரையப்படும் ஒரு கதிர் வட்டத்தை வெட்டும் இரு புள்ளிகள் M , N ; தொடு கதிர் T என்ற ஒரு புள்ளியில் மட்டும் வெட்டுகிறது; கிடைமட்டக் கதிர் A , B புள்ளிகளில் (விட்ட முனைகள்) வெட்டுகிறது. வட்டத்தைப் பொறுத்து, P புள்ளியின் படி:\n\nமேற்காணும் முடிவு சிலசமயங்களில் \"\"வெட்டுக்கோடு-தொடுகோடு தேற்றம்\"\" அல்லது \"\"வெட்டும் நாண்கள் தேற்றம்\"\", அல்லது \"\"ஒரு புள்ளியின் படி தேற்றம்\"\" எனவும் அழைக்கப்படும்.\n\nபல வடிவவியல் வரையறைகளில் புள்ளியின் படி பயன்படுகிறது. எடுத்துக்காட்டாக இரு வட்டங்களின் சமதொடு அச்சு என்பது, அவ்விரு வட்டங்களைப் பொறுத்து சம படிகளைக் கொண்ட புள்ளிகளாலான நேர்கோடாகும். மேலும் பொதுமையம் கொண்டிராத மூன்று வட்டங்களின் சமதொடு மையம் என்பது அம்மூன்று வட்டங்களைப் பொறுத்து சமபடிகளை உடைய புள்ளியாகும். ஒரு வட்டத் தொகுப்பின் படி வரைபடமானது (power diagram) அவ்வட்டங்கள் அமையும் தளத்தை, ஒவ்வொரு வட்டத்துக்கும் ஒரு பகுதியாகப் பிரிக்கும். ஒரு வட்டத்துக்குரிய பகுதியிலுள்ள ஒரு புள்ளியின் படி, ஏனைய வட்டங்களை விட அந்த வட்டத்துக்குச் சிறியதாக இருக்கும்.\n\nSection::::செங்குத்து வட்டம்.\nவட்டத்துக்கு வெளியேயுள்ள புள்ளி P இன் படி:\n\nஇங்கு \"R\" என்பது P ஐ மையமாகக் கொண்டு, தரப்பட்ட வட்டத்தைச் செங்குத்தாக வெட்டும் வட்டத்தின் ஆரமாகும். இரு வட்டங்களும் வெட்டும் புள்ளி T எனில், ஆரங்கள் OT , OP -க்கு இடையேயுள்ள கோணம் செங்கோணம். எனவே வெட்டும் புள்ளியில், ஒரு வட்டத்தின் ஆரம் இரண்டாவது வட்டத்திற்குத் தொடுகோடாக அமையும். OPT ஒரு செங்கோண முக்கோணம்.\n\nஇதில் \"s\" என்பது, P , O இடைப்பட்ட தூரம்.\n\nஇரு வட்டங்களின் சமதொடு அச்சு, சமதொடு மையம் பற்றித் தெரிந்து கொள்வதற்கு, செங்குத்து வட்டம் வரைதல் உதவியாக இருக்கும். செங்குத்து வட்டம் வரைய புள்ளி T ஐத் தீர்மானித்தல் அவசியம்.\n\nதரப்பட்ட வட்ட மையம் O மற்றும் எடுத்துக்கொள்ளப்பட்ட புள்ளி P இவ்விரண்டின் நடுப்புள்ளியை மையமாகக் கொண்டு இப்புள்ளிகளின் வழியே செல்லுமாறு வரையப்படும் அரைவட்டம் தரப்பட்ட வட்டத்தை வெட்டும் புள்ளி T .\n\nPT ஐ ஆரமாகவும் P ஐ மையமாகவும் கொண்டு செங்குத்து வட்டம் வரையலாம்.\n\nSection::::தேற்றங்கள்.\n\"ஜேக்கோப் ஸ்டெயினரின்\" புள்ளியின் படி தேற்றம்:\n\nபுள்ளி \"A\" வழியாகச் செல்லும் ஒரு கோடு, வட்டம் \"C\" ஐ வெட்டும் புள்ளிகள் \"P\" , \"Q\" எனில் \"A\" இன் படி:\n\nபுள்ளி வட்டத்துக்கு வெளியில் இருந்தால் இப்பெருக்கற்பலன் நேர் மதிப்பாகவும், புள்ளி வட்டத்துக்குள் இருந்தால் எதிர் மதிப்பாகவும் இருக்கும். புள்ளி வட்டத்தின் மீது இருந்தால் பூச்சியமாகும்; அப்போது \"A\" வழிச் செல்லும் கோடு வட்டத்தை ஒரு புள்ளியில் மட்டுமே சந்திக்கும், அதாவது வட்டத்துக்குத் தொடுகோடாக இருக்கும்.\n\nபுள்ளி \"A\" , வட்டத்தினுள் மற்றும் வட்டத்திற்கு வெளியே அமைவதைப் பொறுத்து இத்தேற்றத்திற்கு இரு கிளைமுடிவுகள் உள்ளன:\n\n\n\"A\" வட்டத்துக்குள் அமைகிறது; மேலும் \"PQ\" , \"RS\" ஆகிய வட்டத்தின் இரு நாண்களும் \"A\" இல் வெட்டுகின்றன எனில்,\n\n\nவட்டத்தின் நாண்கள் \"PQ\" , \"RS\" இரண்டும் வட்டத்துக்கு வெளியே \"A\" புள்ளியில் வெட்டிக் கொள்கின்றன எனில்,\n\nஇத்தேற்றம், வெட்டும் வெட்டுக்கோடுகளின் தேற்றத்தில் \"Q\" , \"P\" புள்ளிகள் இரண்டும் ஒன்றாக அமையும் சிறப்புவகையாகும்.\n\n\n\n"}
{"id": "173796", "url": "https://ta.wikipedia.org/wiki?curid=173796", "title": "டேனியல் செல்லப்பா", "text": "டேனியல் செல்லப்பா\n\nஜே. டேனியல் செல்லப்பா (\"J Daniel Chellappa\") இந்தியாவைச் சேர்ந்த தமிழ்நாடு மாநிலத்தில் பிறந்த அணு அறிவியலாளர் ஆவார். இவர் 1984 ஆம் ஆண்டு இந்தியா அணுசக்தி துறையில் பணியில் சேர்ந்தார். பின்பு பாபா அணு ஆராய்ச்சி மையத்தில் அணு விஞ்ஞானியாக பணிபுரிந்தார். இவர் தற்போது கல்பாக்கத்தில் உள்ள இந்திரா காந்தி அணு ஆராய்ச்சி மையத்தின் உதவி இயக்குனராக பணிபுரிகிறார். அணு உலைக்குப் பயன்படுத்தப்படும் பிரத்யேக யுரேனியம்-புளூட்டோனியம் கலந்த கார்பைடு எரிபொருளை உருவாக்கியதில் இவர் முக்கியப் பங்கு வகித்தார். அணுசக்தி நன்மைகள் குறித்து நகர்ப்புறம் மற்றும் கிராமப்புற மக்கள் மத்தியில் தொடர்ந்து விழிப்புணர்வு ஏற்படுத்தி வருகிறார்.\n\n\n"}
{"id": "173797", "url": "https://ta.wikipedia.org/wiki?curid=173797", "title": "நாக வழிபாடு", "text": "நாக வழிபாடு\n\nநாக வழிபாடு பண்டைய திராவிடர்களின் இயற்கை வழிபாடுகளில் ஒன்றாகவும் இந்து மற்றும் பௌத்த மதங்களில் காணப்படும் வழிபாடாகவும் இருந்து வருகின்றது. புராண இதிகாசங்களிலும் ஆதி பர்வம் முதலான பண்டைய நூல்களிலும் நாகவடிவத்தின் முக்கியத்துவம் எடுத்துக் காட்டப்பட்டுள்ளது. சிந்துவெளி நாகரிகக் கால கண்டுபிடிப்புகளில் முக்காலி மீதுள்ள கிண்ணமும் அருகில் காணப்படும் நாக வடிவமும் நாக வழிபாட்டின் தொன்மைக்குச் சான்றாகும். நாக வம்சத்தினரை நாக வழிபாட்டுடன் இணைத்துக் காட்டும் செய்திகளும் உள்ளன.\n\nமுதலில் இயற்கை வழிபாட்டை அறிந்த மனிதன், ஆவி வழிபாட்டிற்கு பிறகு விலங்குகளை வழிபட தொடங்கினான். அவற்றில் பிற விலங்கு வழிபாடுகளை விடவும், நாக வழிபாடு பெரும் புகழ்பெற்றதாகும். சிவபெருமான் தனது கழுத்தில் வாசுகி என்ற பாம்பு ஆபரணமாகவும், பிற பாம்புகளை கைகளில் ஆபரணமாகவும் தரித்துள்ளார். திருமால் பாற்கடலில் ஆதிசேசன் என்ற பாம்பினை படுக்கையாக வைத்துள்ளார். தென் இந்தியாவில் பாம்பு வழிபாடு அம்மன் வழிபாட்டுடன் இணைந்து நடைபெறுகிறது. \n\n\n\n\n\n"}
{"id": "173798", "url": "https://ta.wikipedia.org/wiki?curid=173798", "title": "இந்தியாவின் முதன்மை சட்டங்கள்", "text": "இந்தியாவின் முதன்மை சட்டங்கள்\n\nபிரிவு 21, இந்திய அரசியலமைப்பு சட்டம், 1950\nஏற்றுக்கொள்ளப்பட்ட வழிமுறைகளின்படி அல்லாமல் எந்த ஒரு மனிதரின் வாழ்வுரிமையும் பாதிக்கப்படுதல் கூடாது.\n\nபிரிவு 3, ஐ. நா சபை மனித உரிமைப்பிரகடனம், 1948\nஒவ்வொருவரும் தாங்கள் உயிர் வாழ்வதற்கும், தங்களது சுதந்திரத்திற்கும் மற்றும் பாதுகாப்பிற்கும் உரிமை உள்ளவர்கள் \n\nபிரிவு 6:1, அகில உலக சிவில் மற்றும் அரசியல் உரிமைகளுக்கான உடன்பாடு, 1966:\nஉயிர் வாழ்வதற்கான உரிமை ஒவ்வொரு மனிதரின் உள்ளார்ந்த உணர்விலிருந்து வருகிறது. இந்த உரிமை சட்டத்தால் பாதுகாக்கப்பட வேண்டும். எவருக்கும் இது தன்னிச்சையாக மறுக்கப்படக்கூடாது.\n\nபிரிவு 4:1, அமெரிக்க மனித உரிமை உடன்பாடு, 1969:\nஒவ்வொருவரும் தங்கள் உரிமை மதிக்கப்பட உரிமை பெற்றவர்கள். இவ்வுரிமை பொதுவாக கருக்கொண்ட நாள் முதலாக பாதுகாக்கப்பட வேண்டும். \n\nபிரிவு 25: இந்திய அரசியலமைப்பு சட்டம் - 1950:\nஇந்திய நாட்டில் வாழும் அனைவருக்கம் எந்த சமயத்தையும் தழுவும், தழுவியபடி வாழும், பரப்பவும் உரிமை உண்டு. ஆனால் பொது ஒழுங்கு, ஒழுக்க நெறி, நல வாழ்வு, ஆகியவற்றிற்கு பங்கம் வராதபடி பார்த்துக்கொள்ள வேண்டும்.\n\nபிரிவு-4: ஐ.நா வின் மனித உரிமைப்பிரகடணம் 1958:\nயாரையும் அடிமையாகவோ அல்லது அடிமைத்தனத்திலோ வைத்திருத்தல் கூடாது. அடிமைத்தனமும் அடிமைகள் வியாபாரமும் எல்லா விதங்களிலும் தடை செய்யப்பட வேண்டும்.\n\nபிரிவு-22: இந்திய அரசியலமைப்புச்சட்டம் 1950:\nகைது செய்யப்பட்டு காவலில் வைக்கப்படும் எந்த நபரும் அவர் கைது செய்யப்பட்டதற்கான காரணம் தெரிவிக்கப்படாமல் இருத்தல் கூடாது. அவர் தனது வழக்கறிஞரை சந்தித்து அவரது ஆலோசனை மற்றும் சட்ட உதவி பெறுவதற்கான உரிமை மறுக்கப்படுதல் கூடாது.\n\nபிரிவு-14: இந்திய அரசியலமைப்புச்சட்டம் 1950:\nஇந்திய எல்லைக்குள் எந்த நபருக்கும் சட்டம் தரும் சமத்துவமோ அல்லது சட்டத்திற்குட்பட்ட சம அளவிலான பாதுகாப்போ மறுக்கப்படக்கூடாது. \n\nபிரிவு-39(ஈ): இந்திய அரசியலமைப்புச்சட்டம் 1950:\nஆண்கள் பெண்கள் இருபாலருக்கும் ஒத்த வேலைக்கு ஒத்த ஊதியம் உண்டு. இது அரசு பின்பற்ற வேண்டிய கொள்கை நெறி.\n\nபிரிவு-15: இந்திய அரசியலமைப்புச்சட்டம் 1950:\n1. இந்திய அரசின் நிறுவனங்களில் இந்திய நிறுவனங்களில் வேலைக்கான சம வாய்ப்பு வழங்கப்படுதல் வேண்டும்.\n2. சமயம், இனம், ஜாதி, பால், குடிவழி, பிறப்பிடம், வாழ்விடம் என்னும் அடிப்படையில் வேலைவாய்ப்பில் எந்த பாகுபாடும் காட்டப்படக்கூடாது.\n3. சமூக ரீதியாக பிற்படுத்தப்பட்ட மக்கள் என்று அரசு கருதும் பட்சத்தில் வேலை வாய்ப்பில் இவர்களுக்கான தனி இட ஒதுக்கீட்டை அரசு உருக்குவாக்குவதற்கு அரசுக்கு உரிமை உண்டு.\n\nபிரிவு-7: ஐ.நா வின் மனித உரிமைப்பிரகடனம் 1948:\nசட்டத்தின் முன் அனைவரும் சமம். சட்டம் வழங்கும் பாதுகாப்பை பெறுவதில் எல்லோருக்கும் எவ்வித வேறுபாடுகளுமின்றி சம உரிமை உண்டு. வேற்றுமை பாராட்டுவதை தூண்டுவதற்கு எதிரான பாதுகாப்பை பெற எல்லோருக்கும் சம உரிமை உண்டு.\n\nபிரிவு-03: அமெரிக்க மனித உரிமைகள் மற்றும் மக்கள் சாசனம் 1981:\nஒவ்வொரு தனி மனிதரும் சட்டத்தின் முன் சமம். ஒவ்வொரு தனி மனிதரும் சட்டத்தின் முன் பாதுகாப்பு பெற தகுதி உடையவர்கள்.\n\nபிரிவு 7:1 : ஆசிய மனித உரிமைகள் சாசனம் 1998:\nஒவ்வொரு தனி மனிதரும் வாழ்க்கைக்கான அடிப்படை தேவையை பெறுவதற்கும், சுரண்டல் மற்றும் தவறாகப் பயன்படுத்தபடுவதற்கு எதிரான பாதுகாப்பு பெறவும் உரிமை உடையவர்கள். கல்வி மற்றும் அறிவு பெறவும், உணவு சுத்தமான குடிநீர், மற்றும் வீடு ஆகியன பெறவும், நலமான இருத்தலுக்கான மருத்துவ உதவி பெறவும் நமக்கு உரிமை உண்டு. தொழில்நுட்பம் மற்றும் உலகப்பொருளாதார வளர்ச்சியைப் பகிர்ந்து கொள்ள எல்லாத் தனி மனிதர்களுக்கும், மனித குழுக்களுக்கும் உரிமை உண்டு.\n\nபிரிவு - 39 அ: இந்திய அரசியலமைப்புச் சட்டம் 1950:\nஏழ்மை அல்லது பிற வசதியின்மை காரணமாக இன்னாட்டுக் குடிமகன் ஒருவன் நீதிமன்றங்களை நாடுகின்ற வாய்ப்பு மறுக்கப்படுமாயின், அரசே இலவச சட்ட உதவிக்கான வழிவகை செய்ய வேண்டும்.\n\nபிரிவு-7, லஞ்ச ஒழிப்புச் சட்டம் 1988:\nபொது ஊழியரோ, பொது ஊழியராக நியமிக்கப்பட உள்ளவரோ, அலுவலக வேலை ஒன்றை செய்வதற்காக அல்லது செய்யாமல் விடுவதற்காக, சட்ட ரீதியான ஊதியம் தவிர லஞ்சம் பெறுவது ஆறு மாதம் முதல் ஐந்தாண்டுகள் வரை சிறைத்தண்டனை விதிக்கக்கூடிய குற்றமாகும்.\n\nபிரிவு-18: மனித உரிமை பாதுகாப்புச் சட்டம் 1988:\nபொது ஊழியரால் மனித உரிமைகள் மீறப்பட்டது அல்லது தடுக்கத் தவறியது தேசிய மனித உரிமை ஆணையத்தின் விசாரணையில் தெரியவந்தால் அவர்கள் மீது குற்ற நடவடிக்கை தொடங்கும்படி ஆணையம் சம்பந்தப்பட்ட அரசுக்கு அல்லது அதிகார அமைப்புக்கு பரிந்துரை செய்யலாம். பாதிக்கப்பட்டவருக்கு அல்லது அவரது குடும்பத்திற்கு உடனடியாக இடைக்கால நிவாரணம் வழங்க பரிந்துரைக்கலாம்.\n\nபிரிவு-51 அ : இந்திய அரசியல் அமைப்புச் சட்டம் 1950:\nஇந்தியாவில் வாழக்கூடிய ஒவ்வொரு குடிமகனும் தனது பாரம்பரியத்தையும் கலாசாரத்தையும் மதித்துப் பாதுகாக்க கடமைப்பட்டவர்கள்.\n\nபிரிவு 29:1 : இந்திய அரசியல் சாசனம் பகுதி 3, அடிப்படை உரிமைகள், 1950:\nஇந்தியாவின் ஆட்சிப்பரப்பில் வாழக்கூடிய மக்கள் அவர்களின் மொழி, பண்பாடு, போன்றவை சிதையாமல் பாதுகாத்து வாழ உரிமை உள்ளவர்கள்.\n\nபிரிவு 40, வழிகாட்டும் நெறிமுறைகள், இந்திய அரசியல் சாசனம், 1950:\nகிராமத்து பஞ்சாயத்துகளை ஒருங்கிணைத்து, அவை தனியே இயங்கும் அளவிற்கு அதிகாரம் படைத்த அமைப்புகளாக உருவாக்க முயற்சிகளை எடுக்க வேண்டியது மாநிலங்களின் கடமையாகும்.\n\nபிரிவு 5:2 : ஆசிய மனித உரிமைகள் சாசனம் - 1998\nவளர்ச்சி மற்றும் மேம்பாட்டுக்கான பணியை முதன்மையாகக் கொண்ட அரசுகள் மனிதநேயம் கொண்டவையாகவும், திறந்த மனதுடனும், பொறுப்புடனும், செயல்பட வேண்டும்.\nபெரிய எழுத்துக்கள்\n"}
{"id": "173800", "url": "https://ta.wikipedia.org/wiki?curid=173800", "title": "செய்யுள் வகைமை", "text": "செய்யுள் வகைமை\n\nசெய்யுள் வகைமை எனவும், செய்யுள் வகை எனவும் குறிப்பிடப்படும் நூல் சிற்றிலக்கிய இலக்கணங்களைக் கூறும் ஒரு நூல். இதன் 12 நூற்பாக்களை நவநீதப் பாட்டியல் என்னும் நூலுக்கு உரை எழுதியவர் தம் உரையில் குறிப்பிட்டுள்ளார். நூல் முழுமைநிலையில் கிடைகவில்லை.\n\nபிள்ளைத்தமிழ், கலம்பகம், மும்மணிக்கோவை, மும்மணிமாலை, நான்மணிமாலை, கைக்கிளை, இசைச்செய்யுள் ஆகிய சிற்றிலக்கியங்களுக்கு இலக்கணம் கூறும் வேற்கோள் பாடல்களாக வருகின்றன. \n\nநூலின் அமைதி நோக்கி இது 9 ஆம் நூற்றாண்டு நூல் எனக் கொள்ளப்பட்டுகிறது.\n"}
{"id": "173802", "url": "https://ta.wikipedia.org/wiki?curid=173802", "title": "சேந்தனார் திருவிசைப்பா", "text": "சேந்தனார் திருவிசைப்பா\n\nபத்தாம் நூற்றாண்டில் வாழ்ந்த சைவப் பெருமகனார் சேந்தனார் என்பவரால் இயற்றப்பட்ட மூன்று நூல்கள் திருவிசைப்பா தோகுப்பில் இடம் பெற்றுள்ளன. திருவீழிமிழலை, திரு ஆ அடு துறை, திருவிடைக்கழி என்னும் என்னும் ஊர்களுக்குச் சென்று சேந்தனார் சிவனைப் போற்றிப் பாடிய பாடல்களும், தில்லைக்குப் பாடிய திருப்பல்லாண்டும் இவர் பாடிய திருவிசைப்பாக்கள்.\n\nபாடல் எடுத்துக்காட்டு\n\nபாடலங் காரப் பரிசில்கா(சு) அருளிப்\nநீடலங் காரத்து எம்பெரு மக்கள்\nவேடலங் காரக் கோலத்தின் அமுதைத்\nகேடிலங் கீர்த்திக் கனககற் பகத்தைக்\n"}
{"id": "173806", "url": "https://ta.wikipedia.org/wiki?curid=173806", "title": "லண்டனின் கண்", "text": "லண்டனின் கண்\n\nஇலண்டனின் கண் (\"London Eye\") என்பது இங்கிலாந்து இலண்டனில் உள்ள தேம்சு நதிக்கரையில் அமைக்கப்பட்டுள்ள ஒரு பெரும் இராட்டினம் (சக்கரம்) ஆகும். இதன் முழு அமைப்பும் 135 மீட்டர்கள் உயரமும், சக்கரத்தின் விட்டம் 120 மீட்டர்களும் ஆகும். இது ஐரோப்பாவில் மிக உயரமான இராட்டினம்.\n\nஇது ஐரோப்பாவிலேயே மிக பிரபலமான சுற்றுலா மையம். ஆண்டுதோறும் 3.5 மில்லியன் பேர் வருகை புரிகிறார்கள். 1 ஜனவரி 1, 2005 முதல் வருடா வருடம் 10 நிமிட வாணவேடிக்கைக் காட்சிகள் லண்டன் புத்தாண்டு கொண்டாட்டங்களின் மையப் புள்ளியாக உள்ளது. டேவிட் மார்க்ஸ் மற்றும் ஜூலியா பார்ஃபீல்ட் தம்பதியர் கட்டடக்கலை திறமையால் வடிவமைக்கப்பட்டது. இத்தம்பதியர் கட்டிடம் கட்ட முடியாமல் மிகவும் கடினப்பட்டனர். இறுதியில் பிரிட்டிஷ் ஏர்வேஸ் நிதியுதவி செய்தனர். சக்கரம் கட்ட ஒன்றரை ஆண்டு காலம் ஆனது. சக்கர கட்டுமானத்திற்கு 1700 டன் எஃகு பயன்படுத்தி உருவானது. மேலும் 3000 டன் கான்கிரீட் அடித்தளங்களுடன் பலமாக அமைத்துள்ளார்கள். ஒரு பெட்டியில் 25 பயணிகள் வரை செல்லலாம்.\n"}
{"id": "173807", "url": "https://ta.wikipedia.org/wiki?curid=173807", "title": "திருவிடைக்கழி", "text": "திருவிடைக்கழி\n\nதிருவிடைக்கழி (Thiruvidai Kazhi) இது இந்தியாவின் தமிழ்நாடு மாநிலம், நாகப்பட்டினம் மாவட்டம், தரங்கம்பாடி வட்டம், செம்பனார் கோயில் ஊராட்சி ஒன்றியத்தில் அமைந்துள்ள ஊர் ஆகும்.\n\nSection::::இவ்வூரின் சிறப்பு.\nஇவ்வூரில் பாடல் பெற்ற சிவன் கோயில் உள்ளது. பத்தாம் நூற்றாண்டில் வாழ்ந்த கருவூர்த் தேவர், சேந்தனார் என்னும் புலவர்கள் இக் கோயிலைப் போற்றிப் பாடியுள்ளனர். இந்தப் பாடல்கள் ஒன்பதாம் திருமுறையில் இடம்பெற்றுள்ளன. \nகாமேசுவரர் என்பது இவ்வூர்க் கோயினின் இறைவன் பெயர். காமேசுவரி என்பது இறைவியின் பெயர். குரா, மகிழம் ஆகியவை கோயிலின் தலமரங்கள்.\n\n"}
{"id": "173811", "url": "https://ta.wikipedia.org/wiki?curid=173811", "title": "கும்கி (திரைப்படம்)", "text": "கும்கி (திரைப்படம்)\n\nகும்கி 2012ல் பிரபு சாலமன் இயக்கத்தில் வெளிவந்த தமிழ் திரைப்படமாகும். இது பிரபுவின் மகன் விக்ரம் பிரபுவின் அறிமுகப்படமாகும். இப்படம் தெலுங்கில் கஜராஜூ என்ற பெயரில் வெளியானது. இப்படத்தில் லட்சுமி மேனன் தமிழில் அறிமுகமானார் ஆனால் இவரின் அடுத்த படமான சுந்தர பாண்டியன் படம் முதலில் வெளிவந்தது. இப்படத்தில் தம்பி ராமையா விக்ரம் பிரபுவின் மாமாவாக நடித்துள்ளார். இப்படத்தை இயக்குனர் லிங்குசாமி தனது திருப்பதி பிரதர்ஸ் நிறுவனம் மூலம் தயாரித்துள்ளார்.\n\nSection::::கதை.\nபொம்மன் யானைப்பாகன், பொம்மனின் மாமா கோத்தலி (பொம்மன் கூடவே இருந்து வருபவர்), பொம்மனின் உதவியாள் உண்டியல். தன் யானையான மாணிக்கத்தை திருவிழா, திருமணம் போன்ற நிகழ்ச்சிகளில் பங்குபெற வாடகைக்கு விடுவதன் மூலம் பொம்மனின் வாழ்வு நடக்கிறது. ஆதிகாடு என்ற பழமையை கடைபிடிக்கும் கிராமத்தில் கொம்பன் என்ற காட்டு யானை அட்டகாசம் செய்கிறது, கொம்பனால் பயிர்களுக்கும் உயிர்களுக்கும் இழப்பு ஏற்படுகிறது. அரசாங்க அதிகாரிகளின் உதவியில்லாமல் தாங்களே கொம்பனை சமாளித்து அறுவடையை எச்சேதமும் இல்லாமல் செய்ய கிராம பெரியவர்கள் முடிவு செய்கிறார்கள். இதற்காக கும்கி யானையை அறுவடை சமயத்தில் கொண்டு வந்து கொம்பனை அடக்க முடிவு செய்கிறார்கள். கும்கி யானைக்கு உரியவர் தவிர்க்க இயலாமல் வெளியூர் சென்றதால் அதற்கு பதில் 2 நாட்கள் மாணிக்கத்தை கும்கி யானையாக நடிக்க வைக்க பொம்மன் முடிவு செய்கிறார். பொம்மன், மாணிக்கம், கோத்தலி, உண்டயலுடன் ஆதிகாட்டை அடைகிறார். அங்கு கிராமத் தலைவனின் மகள் அல்லியைக் கண்டதும் காதல் கொள்கிறார். அக்கிராம மக்கள் வெளியூர் மக்களைத் திருமணம் செய்வதில்லை. திருமணம் அக்கிராமத்தில் உள்ளவர்களுக்குள்ளேயே தான் நடக்கும். 200 ஆண்டுகளுக்கு மேலாக இப்பழக்கம் அங்கு உள்ளது. அல்லி பொம்மனை விரும்ப ஆரம்பிக்கிறாள். இச்சமயத்தில் கொம்பன் அக்கிராமத்தைத் தாக்குகிறது கோத்தலியும் உண்டியலும் கொம்பனால் இறக்கிறார்கள் பொம்மன் காயமடைகிறார். மாணிக்கத்திற்கும் கொம்பனுக்கும் நடந்த சண்டையில் கொம்பன் இறக்கிறது, சண்டையில் மாணிக்கத்திற்கு பலமான காயமேற்பட்டு அதுவும் இறக்கிறது. தன் காதலால் கோத்தலி, உண்டியல் மாணிக்கத்தை இழந்ததை எண்ணி பொம்மன் அழுகிறார். கிராமத் தலைவர் அல்லிக்கும் பொம்மனுக்கும் உள்ள காதலை அறிகிறார்.\n\n"}
{"id": "173819", "url": "https://ta.wikipedia.org/wiki?curid=173819", "title": "நிபோங் திபால்", "text": "நிபோங் திபால்\n\nநிபோங் திபால் (மலாய்: \"Nibong Tebal\", சீனம்: \",高淵\") என்பது மலேசியா, பினாங்கு, மாநிலத்தில் செபராங் பிறை பகுதியில் உள்ள துரிதமாக வளர்ச்சி பெற்றுவரும் ஒரு நகரம் ஆகும். இந்த நகரத்திற்கு அருகாமையில் பத்து காவான் நகரமும், பேராக் மாநிலத்தின் பாரிட் புந்தார் நகரமும், கெடா மாநிலத்தின் செர்டாங் நகரமும் உள்ளன. நிபோங் திபால் ஒரு நாடாளுமன்றத் தொகுதியைக் கொண்டுள்ளது.\n\nSection::::வரலாறு.\nஇது ஓர் அமைதியான நகரம். இந்த நகரத்தைச் சுற்றிலும் எண்ணெய்ப்பனைத் தோட்டங்கள் உள்ளன. முன்பு இந்தத் தோட்டங்கள் ரப்பர் தோட்டங்களாக இருந்தன. ஆயிரக்கணக்கான தமிழர்கள் அத்தோட்டங்களில் வேலை செய்தனர். நில மேம்பாட்டுத் திட்டங்களின் காரணமாக, அங்கு வேலை செய்த தமிழர்கள், வேறு இடங்களுக்கு மாறிச் சென்று விட்டனர்.\n\nதோட்டப்புறங்களில் பிறந்து வளர்ந்த இளைய தலைமுறையினர், உயர்க்கல்வி பெற்றதும் நகர்ப்புறங்களுக்கு மாறிச் சென்றனர். சிலர் நிபோங் திபால் நகருக்கு அருகாமையில் உள்ள தொழில்பேட்டைகளில் வேலை செய்கின்றனர். இங்கு அதிகமாகச் சீனர்கள் வாழ்கின்றனர்.\n\nSection::::தொடர்வண்டி இருப்புப் பாலம்.\nநிபோங் திபால் நகரின் அருகில் கிரியான் ஆறு செல்கிறது. இந்த ஆறு மலாக்கா நீரிணையில் கலக்கிறது. ஆற்றின் முகத்துவாரத்தில் பல மீன்பிடி கிராமங்கள் உள்ளன. அங்கு பெரும்பாலும் மலாய்க்காரர்களும் சீனர்களும் வாழ்கின்றனர்.\n\nநிபோங் திபால் நகருக்கு பழைய சாலையின் வழியாக வருபவர்கள், ஒரு தொடர்வண்டி இருப்புப் பாலத்தைக் கடந்து வரவேண்டும். இந்தப் பாலம் வரலாற்றுப் பின்னணிகளைக் கொண்டது.\n\nSection::::99 வாசல்கதவு மாளிகை.\n150 ஆண்டுகள் பழைமை வாய்ந்த ஒரு மாளிகை, நிபோங் திபால் நகருக்கு அருகில் இருக்கும் பைராம் செம்பனைத் தோட்டத்தில் அனாதையாகக் கைவிடப்பட்டுள்ளது. 99 வாசல் கதவுகளைக் கொண்ட மாளிகை என்பதால், இதற்கு 99 வாசல்கதவு மாளிகை (, ,) என்று பெயர். முன்பு பைராம் தோட்டம் விக்டோரியா தோட்டம் என்று அழைக்கப்பட்டது.\n\n1840இல் கிழக்கிந்திய கம்பனியைச் சேர்ந்த ஓர் ஆங்கிலேயர்] இந்த மாளிகையைக் கட்டினார். இந்த மாளிகையில் பத்து அறைகள் உள்ளன. இதன் பெயர் கலிடோனியா மாளிகை என்றும் சொல்லப்படுகிறது. இரண்டாவது உலகப் போரின் போது, ஜப்பானியர்கள் இந்த மாளிகையை இராணுவத்தின் தலைமை அலுவலகமாகப் பயன்படுத்தினர்.\n\nSection::::விக்டோரியா தோட்டம்.\n19ஆம் நூற்றாண்டில், இந்தத் தோட்டம் ஒரு கரும்புத் தோட்டமாக இருந்தது. 1880இல் உலகளாவிய நிலையில் சீனியின் விலை வீழ்ச்சியுற்றதும் விக்டோரியா தோட்டத்தில் ரப்பர் பயிர் செய்யப்பட்டது. 1960களில் ரப்பர் விலையும் வீழ்ச்சியுற்றது. அதன் பின்னர் செம்பனை பயிர் செய்யப்பட்டது. விக்டோரியா தோட்டத்தின் பெயரும் பைராம் தோட்டம் என்று மாற்றம் கண்டது.\n\nதமிழ்நாட்டில் இருந்து சஞ்சிக்கூலிகளாக இங்கு வந்த தமிழர்கள் ஒரு நூற்றாண்டு காலம் இந்தத் தோட்டத்தில் பணி புரிந்துள்ளனர். கால மாற்றங்களின் காரணமாக நூற்றுக்கணக்கான தமிழர்கள் அங்கிருந்து குடிபெயர்ந்துவிட்டனர். இப்போது வங்காளதேசிகளும், இந்தோனேசியர்களும் ஒப்பந்த அடிப்படையில் வேலை செய்து வருகின்றனர்.\n\n"}
{"id": "173821", "url": "https://ta.wikipedia.org/wiki?curid=173821", "title": "ஸ்டெர்லைட் ஆலை", "text": "ஸ்டெர்லைட் ஆலை\n\nஸ்டெர்லைட் ஆலை அல்லது ஸ்டெர்லைட் இன்டஸ்ட்ரீஸ் (\"Sterlite Industries\") எனப்படுவது, இந்தியாவின் தமிழ்நாடு மாநிலம் தூத்துக்குடி மாவட்டம் மீளவிட்டானில் அமைந்துள்ள ஒரு தொழிற்சாலை ஆகும்.\n\nSection::::ஆலை தொடக்கம்.\nஇது சுரங்கத்தொழில் மற்றும் உலோகங்களில் உலகளவில் ஈடுபடும் வேதாந்தா ரிசோர்செசு நிறுவனத்தின் அமைப்பாகும். 1991–1996 வரையிலான, செல்வி ஜெயலலிதா தலைமையிலான அஇ அதிமுக ஆட்சி காலத்தில், செம்பு உருக்கும் தொழிற்சாலைக்காக 1993ல் அடிக்கல் நாட்டப்பட்டது.\n\nSection::::உற்பத்தி.\nஇங்கு செம்பு கம்பி மற்றும் கந்தக அமிலம் பாஸ்பரிக் அமிலம் ஆகியன உற்பத்தி செய்யப்படுகின்றது.\n\nSection::::போராட்டம்.\nஸ்டெர்லைட் தாமிர உருட்டு ஆலை நிலத்தடி நீர், காற்று மண்டலம் ஆகியவற்றை மாசுபடுத்தி பெரும் கேடினை ஏற்படுத்தும் என்பதால் ஸ்டெர்லைட் ஆலையை அகற்றக்கோரி சுற்றுச்சூழல் ஆர்வலர்கள் போராடி வந்தனர்.\n\nSection::::உற்பத்தி தடங்கல்.\nஆலையில் இருந்து விசவாயு கசிவு ஏற்பட்டதால் அதை சுற்றி இருந்த மக்கள் பெரிதும் பாதிக்கப்பட்டனர். சுற்றுச்சூழல் பாதுகாப்பு கருதி ஆலையை மூட மாசுக்கட்டுப்பாட்டு வாரியம் உத்தரவிட்டது.\n\nஇந்த நிறுவனத்திலிருந்து இதுவரை 82 முறை விஷவாயுக் கசிவு ஏற்பட்டுள்ளதாக தமிழக அரசு குற்றம் சாட்டியது.\n\nஅதன்படி , அப்போதைய தமிழக முதல்வர் செல்வி ஜெ.ஜெயலலிதாவின் (16 May 2011 – 27 September 2014) ஆட்சிக்காலத்தில் , மார்ச் 30, 2013 அன்று ஸ்டெர்லைட் ஆலை இயக்கப்படுவது நிறுத்தப்பட்டு மாசுக்கட்டுப்பாட்டு வாரிய அதிகாரிகள் குழுவினர் ஆலைக்கு சென்று சீல் வைக்கும் பணியில் ஈடுபட்டனர்.\n\nSection::::விசவாயுக் கசிவு பாதிப்பு.\nஅனுமதிக்கப்பட்டதற்கு அதிகமான கந்தக-டை-ஆக்சைடு எனும் நச்சு வாயு இவ்வாலையில் இருந்து வெளியானதால், ஆலையைச் சுற்றியுள்ள பல கிலோமீட்டர் தூரத்திற்கு பொதுமக்களுக்கு மூச்சுத் திணறல், கண் எரிச்சல், தொண்டை வலி முதலான பாதிப்புகளும் ஆலைப் பகுதியில் இருந்த மரங்கள் கருகிப் போதலும் ஏற்பட்டன.\n\nSection::::3 நட்சத்திர விருது.\nஅதன் பின் (22 May 2004 – 26 May 2014) திரு.மன்மோகன் சிங் தலைமையிலான இந்திய காங்கிரஸ் ஆட்சிகாலத்திலான , 2013 ஆம் ஆண்டு தனது தீர்ப்பில், சுற்றுப்புற சூழல் மாசுகேட்டை இந்த நிறுவனம் ஏற்படுத்தி இருப்பதைக் கூறி, அக்குற்றங்களுக்காக மூடுவது என்பது பொதுநலனுக்கு உகந்தது அல்ல என்றும் கூறி உச்ச நீதிமன்றம் ஸ்டெர்லைட் நிறுவனம் மீண்டும் இயங்க அனுமதி கொடுத்தது. பின்னர் இயங்கிவரும் இந்த ஆலை இந்திய தொழில் கூட்டமைப்பிடம் இருந்து மூன்று நட்சத்திர விருதைப் பெற்றது.\n\nSection::::ஆலைக்கு எதிரான போராட்டம் 2018.\nதூத்துக்குடியில் வாழும் மக்கள் இத்தொழிற்சாலை தொடர்ந்து செயல்பட்டால் உயிர்வாழ தகுதியற்ற நிலை ஏற்படும் என்று, இத்தொழிற்சாலையை மூடக்கோரி பெப்ரவரி 05, 2018ஆம் ஆண்டு மாவட்ட ஆட்சியரிடம் கோரிக்கை மனுவைக் கொடுத்தனர். பின்பு 40 தினங்களாக குமரெட்டியார்புரம் மக்கள் மரத்தடியில் அமர்ந்து போராட்டம் செய்தனர். அதனைத் தொடர்ந்து மார்ச்சு 25, 2018 அன்று தூத்துக்குடி மாவட்டம் முழுவதும் கடையடைப்பு போராட்டம் மற்றும் சிதம்பர நகர் பேருந்து நிறுத்தம் அருகே ஆண்கள், பெண்கள், சிறுவர்கள் என 20,000க்கு அதிகமானோர் இத்தொழிற்சாலையை மூடக்கோரி போராட்டம் நடத்தினர்.\n\nதூத்துக்குடி மாவட்ட மீளவிட்டான் கிராமத்தில் இயங்கி வரும் வேதாந்தா குழுமத்தைச் சேர்ந்த ஸ்டெர்லைட் தாமிர உருக்காலை அலகு -1 மார்ச்சு 31, 2018க்குப் பிறகு தொடர்ந்து நடத்துவதற்கு விண்ணப்பித்திருந்தது. அந்த விண்ணப்பத்தை பரிசீலித்த போது தமிழ்நாடு மாசு கட்டுப்பாட்டு வாரியத்தின் நிபந்தனைகளை அந்தக் குழுமம் சரிவர நிறைவேற்றவில்லை என்ற காரணத்தினால் ஏப்ரல் 9, 2018 நாளிட்ட குறிப்பாணை மூலம் மாசுக் கட்டுப்பாட்டு வாரியம் வேதாந்தா குழுமத்தின் விண்ணப்பத்தினை நிராகரித்துள்ளது. இந்த முடிவை தமிழ்நாடு மாசுக்கட்டுப்பாட்டு வாரியத்தின் தலைவர் முகமது நசிமுத்தின் கூறியுள்ளதாகவும் அரசின் செய்திக்குறிப்பில் தெரிவிக்கப்பட்டு இருந்தது.\n\nமே 22, 2018 அன்று நூறாவது நாளான போராட்டத்தில் தூத்துக்குடி மாவட்ட ஆட்சியர் அலுவலகத்தை பொதுமக்கள் முற்றுகையிட்டு போராட்டத்தில் ஈடுபட்டனர். இதைத் தொடர்ந்து ஏற்பட்ட கலவரத்தில் போலீஸ் துப்பாக்கிச் சூடு நடத்தியது. இதில் 17 வயது பெண் உட்பட 11 பேர் கொல்லப்பட்டனர். இச்சம்பவத்தால் ஆட்சியர் மீதும், முதலமைச்சர் மீதும் குற்றச்சாட்டு எழுந்துள்ளது. இந்த துப்பாக்கி சூடு மக்கள் பாதுகாப்பிற்காக நடந்தது என்று தமிழக முதல்வர் எடப்பாடி பழனிசாமி தரப்பில் கூறப்படுகிறது. இதைத் தொடர்ந்து மே 23, 2018 அன்று தூத்துக்குடி அண்ணா நகரில் காவல்துறை துப்பாக்கிச் சூடு நடத்தியதில் மேலும் ஒருவர் கொல்லப்பட்டார். இந்த சம்பவத்தால் காவல்துறையினர் 132 பேரை கைது செய்துள்ளனர்.\n\nSection::::ஆலையை நிரந்தரமாக மூடல்.\nஸ்டெர்லைட் ஆலையை நிரந்தரமாக மூட மே 28, 2018 அன்று தமிழக அரசு அரசாணை வெளியிட்டது. அரசாணைகள் வெளியிடப்பட்டதை அடுத்து, ஸ்டெர்லைட் ஆலைக்கு தூத்துக்குடி மாவட்ட ஆட்சியர் சந்தீப் நந்தூரி தலைமையில் அதிகாரிகள் முத்திரை வைத்தனர். முத்திரை வைக்கப்பட்டதற்கான விளம்பரச் சீட்டை ஆலையின் வெளிப்புறக் கதவில் ஒட்டப்பட்டது.\n\nSection::::ஆலையை திறக்க உத்தரவு.\nஇந்நிலையில், 15 டிசம்பர் 2018 ஆம் ஆண்டு தேசிய பசுமை தீர்பாயம் ஸ்டெர்லைட் ஆலையை திறக்க தடை ஏதுமில்லை என உத்தரவு பிறப்பித்தது.\n\n"}
{"id": "173825", "url": "https://ta.wikipedia.org/wiki?curid=173825", "title": "நத்தாநல்லூர்", "text": "நத்தாநல்லூர்\n\nநத்தாநல்லூர் (Nathanallur) தமிழ்நாட்டில் காஞ்சிபுரம் மாவட்டத்தில், காஞ்சிபுரம் வட்டத்தில் வாலாஜாபாத் ஒன்றியத்தில், உள்ள சிறிய கிராமம் ஆகும்.. \n\nதமிழ்நாடு மாநில நெடுஞ்சாலை 48, நத்தாநல்லூர் வழியாக செல்கிறது. நத்தாநல்லூருக்கு 5.5 கி.மீ தொலைவில் வாலாஜாபாத் பேருராட்சியும் 20.9 கி.மீ தொலைவில் காஞ்சிபுரம் நகராட்சியும் அமைந்துள்ளது. அதுமட்டுமல்லாமல் சென்னை 67.1 கி.மீ தொலைவிலும் அமைந்துள்ளது.\n\nSection::::நத்தாநல்லூர் வரலாறு.\nஉயர்திரு நந்தனர் என்னும் புலவர் வாழ்ந்ததால் இந்த ஊர் நத்தாநல்லூர் என்று பெயர் பெற்றது என பலராலும் நம்பப்படுகிறது. நத்தாநல்லூர், மதுரா நல்லூர் அல்லது நெல்லூர் என்கிற சிறிய கிராமத்தையும் கொண்டுள்ளது. நெல்லூர் கிராம மக்கள் நத்தாநல்லூரில் இருந்து விவசாயம் செய்வதற்காக சில கிலோ மீட்டர் தொலைவில் இந்த ஊருக்குக் குடி பெயர்ந்தனர்.\n\nSection::::நடைபெறும் விழாக்கள்.\nநத்தாநல்லூரில் பல்வேறு ஆலயங்கள் உள்ளது. ஒவ்வொரு ஆலயத்திற்கும் ஒரு திருவிழா என பல்வேறு காலங்களில் நடைபெறுகிறது. \n\nநத்தாநல்லூரில் உள்ள ஆலயங்களின் பெயர்கள் பின்வருமாறு.\n\nSection::::தேவி எல்லம்மன் கோயில்.\nஒவ்வொரு வருடமும் சித்திரை மாதம் முதல் அமாவசை அன்று பிரமாண்டமாகத் தெப்ப உற்சவமும் சிம்ம வாகன பார்வேட்டை உற்சவமும் அலங்கார வாண வேடிக்கைகளுடன் எல்லம்மனுக்குச் வெகுசிறப்பாகத் திருவிழா நடைபெறும். 11 நாட்கள் நடைபெறும் இந்தத் திருவிழா, கொடியேற்று விழாவுடன் இனிதே தொடங்கி ஒவ்வொரு நாளும் பிரம்ம உற்சவத்தோடு கோலாகலமாக நடைபெறும்.\n\nஇறுதி நாள் திருவிழா அன்று, அனைத்து கிராம மக்களும் அவர்களது உறவினர்களோடு எல்லையம்மன் ஆலயத்திற்கு முன் உள்ள தெப்பக்குளத்திற்கு அருகாமையில் ஒன்று திரண்டு அம்மனைத் தரிசனம் செய்ய காத்திருப்பார்கள். எல்லம்மன் அலங்கரித்து முதலில் ஊஞ்சலில் அமர வைத்து பின் தெப்பலுக்கு கொண்டு செல்வர். தெப்பல் மூன்று முறை குளத்தைச் சுற்றிவர வாண வேடிக்கைகளுடன் திருவிழா நடைபெறும். பின் எல்லம்மன் ஊரைச் சுற்றி வீதிஉலா வர மக்கள் அனைவரும் தரிசனம் செய்து திருவிழாவை இனிதே கொண்டாடி மகிழ்வர். மறுநாள் தெரு கூத்து அல்லது நாடகம் நடைபெற இந்தத் திருவிழா இனிதே முடிவடைகிறது.\n\nSection::::பெருமாள் ஆலயம்.\nபிரசித்தி பெற்ற திருமால் ஆலயத்தில் ஆண்டுதோறும் புரட்டாசி மாதம் சனிக்கிழமைகளில் மகா உற்சவம் நடைபெறுகிறது. பண்டிதர்கள் பஜனை பாடி, உற்சவ மூர்த்தி பொதுமக்களுக்கு காட்சி அருள்கிறார். புரட்டாசி இறுதி சனிக்கிழமையன்று பொதுமக்கள் ஒன்றுதிரள, பெருமாளுக்கு உரி அடி விழா வெகு விமர்சியாக கொண்டாடப்படுகிறது. \nஇதுமட்டுமல்லாமல் ஆண்டுதோறும், ஆடி மாதம் பொம்மாயி அம்மன் மற்றும் கங்கை அம்மனுக்கு கூழ் ஊற்றுதல் என பல்வேறு விழாக்கள் நடைபெறும்.\n\nSection::::பள்ளிக்கூடம்.\nஊராட்சி ஒன்றிய ஆரம்பப்பள்ளி 1923-ல் ஆரம்பிக்கப்பட்டது. ஆண் பெண் என இருபாலரும் படிக்கும் இந்தப்பள்ளியில் ஐந்தாம் வகுப்பு வரை மட்டுமே பயில முடிந்தது. மேல் வகுப்பு படிக்க மாணவர்கள் வாலாஜாபாத் செல்ல வேண்டி இருந்த காலம் மாறி 2006-ல் இந்தப்பள்ளி ஊராட்சி ஒன்றிய நடுநிலைப்பள்ளியாக மாறியது.\n\nSection::::போக்குவரத்து.\nகிராம மக்கள் வணிகம் செய்ய வாலாஜாபாத் பேரூராட்சிக்கு செல்வது வழக்கம். எனவே பெரும்பாலும் மக்கள் இரு சக்கர வாகனங்களைப் பயன்படுத்துகின்றனர். இருப்பினும் கிராம மக்கள் காஞ்சிபுரம், சென்னை என நகராட்சிகளுக்கு செல்ல அரசு பேருந்துகளையும் நம்பி இருக்கின்றனர். நத்தாநல்லூருக்கு என தனி பேருந்து இல்லை. எனவே, மக்கள் 1.5 மைல் தூரத்தில் உள்ள தமிழ் நாடு மாநில நெடுஞ்சாலை 48-க்கு செல்கின்றனர். ஒவ்வொரு 10 நிமிடத்திற்கும் 79, 579A பேருந்து வசதி காஞ்சிபுரம், சென்னைக்கு உண்டு.\n\nSection::::வழித்தடங்களின் பட்டியல்.\nவிளக்கம்: அ.வ- அதிக எண்ணிக்கையிலான வழித்தடங்கள், கு.வ – குறைந்த எண்ணிக்கையிலான வழித்தடங்கள்\nSection::::தொழில்.\nபெரும்பாலான மக்களுக்கு விவசாயமே தொழிலாகும். ஆனால் இன்று விவசாயம் மெல்ல அழிந்து கட்டுமான தொழில் மேலோங்க தொடங்கியுள்ளது.\n\nSection::::மதம்.\n90 சதவீதம் இந்து மத மக்கள். சிலர் சமீப காலங்களில் கிருத்துவ மதத்திற்கு மாறி வருகின்றனர்.\n\n\n"}
{"id": "173829", "url": "https://ta.wikipedia.org/wiki?curid=173829", "title": "நீளவால் தாழைக்கோழி", "text": "நீளவால் தாழைக்கோழி\n\nநீளவால் தாழைக்கோழி அல்லது நீளவால் இலைக்கோழி (\"Pheasant-tailed Jacana\", Hydrophasianus chirurgus) என்பது நீர்நிலைகளிலும், நன்னீர் குளங்களிலும், தாமரைத்தடாகங்களிலும், அல்லிக்குளங்களிலும், நதித்துவாரங்களிலும் காணப்படும் ஓர் பறவை இனம். இப்பறவையினம் மிதக்கும் தாவரங்கள் அருகும் நீர்நிலைகளை விரும்பி வாழும். மிகவும் நீண்ட கால் விரல்களினால் மிதக்கும் இலைகளின் மேல் நடக்கும் தன்மை கொண்டுள்ளன. இதன் காரணமாக பெரும்பாலும் இவை ஓடும் நதிகளைத் தவிர்ப்பதையும் காண இயலும், ஏனெனில் ஓடும் நீரில் பயிர்கள் பல்கிப் பெருகுவதில்லை. தாவரங்களின் மீது நடக்கவும் ஓடவும் விருப்பப்பட்டாலும், கால்விரல்களின் நடுவினில் சவ்வு இல்லாவிடினும் இவற்றால் மிகவும் நன்றாக நீந்தவும் முடியும்.\n\nSection::::பொது விவரம்.\nஎடையும் உருவ அளவும் பெரிதாக விளங்கும் ஒரு பெண் பல ஆண்களோடு புணரும் பழக்கமுள்ள இப்பறவைகளின் தோற்ற விவரம் கீழ்க்கண்டவாறு:\n\nSection::::தோற்றம்.\nமிகவும் எளிதாக அடையாளம் கொள்ளக்கூடிய பறவை இனம் இது. எனினும், ஆண் பெண் என்று இரு பாலினங்களுமே வெறுபாடின்றி ஒத்த நிறத்துடன் காணப்படுகின்றன. எனினும் புணரும் காலங்களில் மிகவும் வண்ணமயமாக காணப்பெறுகின்றன. இரண்டு காலங்களிலும் கீழ்த்தாடை மற்றும் மார்பகப்பகுதிகள் வெண்மை நிறம் கொண்டிருக்கும்.\n\nSection::::புணரும் காலத்தோற்றம்.\nநான்கு முதல் ஆறு மாத காலம் வரை புணரும் காலத்தோற்றத்தோடு காணப்பெறுகின்றன. வெண்மார்பின் குறுக்கே ஒரு கருப்பு வரி உருவாகும். வால் நீண்டு கருத்த வண்ணம் கொள்ளும். இந்த உடலின் குணத்தின் காரணமாகவே இவ்வகைப் பறவைக்கு அதன் பெயர் வந்தது. கழுத்தின் பின்புறம் தங்க நிறத்தில் பட்டை ஒன்று தோன்றும். முகம் முழுதும் வெள்ளை நிறம் தொன்றும். தங்கமும் வெண்மையும் சேருமிடம் குறுகிய கருப்பு வரி ஓடக்காணலாம். இறகுகளின் இறுதியில் வெள்ளை நிறம் தோன்றும். தலையின் உச்சியில் கருப்பு வண்ணம் தொன்றும். இறகுகளின் மீதிருந்த செம்மஞ்சள் நிறம் கருத்த சாம்பல் நிறம் கொள்ளும்.\n\nSection::::மற்ற நேரத்தோற்றம்.\nசாதாரண நேரங்களில் சிறகுகளில் தங்கம் பொன்ற செம்மஞ்சள் நிறம் மெலோங்கி இருக்க கரும் புள்ளிகள் தென்படும். தெளிவான ஓரு கருங்கோடு அலகு பின்புற நுணியில் தொடங்கி தோள்பட்டை வரை செல்லும். தலையின் உச்சியில் கருப்பு வண்ணம் உண்டு. கழுத்தின் பின்புறம் தங்கப்பட்டை மறைந்து விட்டு இளஞ்சாம்பல் நிறங்கொள்ளும்.\n\nSection::::பரம்பல்.\nநீளவால் தாழைக்கொழிகள் இந்தியா, தென்கிழக்கு ஆசியா, இந்தோனேசியா பகுதிகளில் பரவியுள்ளன. இமாலய மலைச்சாரல்களிலும் சீனாவிலும் செல்லும் இவை மத்திய மற்றும் தென்னிந்திய பகுதிகளில் வந்து புணர்கின்றன. தாய்வானில் மிகவும் அரிதாகவும், ஆத்திரேலியாவிலும் காணப்பெறுகின்றன.\n\nSection::::உறைவிட எல்லைகள்.\nதன் எல்லைகளை மிகவும் கவனத்துடன் காக்கும் இப்பறவையினத்தில் ஆணுக்கு பெண்களைக்காட்டிலும் சிறிய எல்லைகளே. ஓரு பெண்ணின் எல்லையானது பல ஆண்களின் எல்லைகளை உள்ளடக்கி இருப்பது, பெண் பறவை தன் எல்லைக்குள் உள்ள அனைத்து ஆண்களோடு புணர ஏதுவாக உள்ளதை அறியலாம். இவை பதட்டப்படும் போதும் வேறொரு பறவை தன் எல்லைக்குள் வரினும் ஈஈஈஈஈஈ-ஆஆ, என்ற கிரீச்சிடும் ஒலியை எழுப்புகின்றன. இவை பூச்சிகளை அதிகமாக உட்கொண்டு சுற்றுப்புறத்தை தூய்மையாக வைத்துக்கொள்கிறது. \n\nSection::::உணவுப்பழக்கம்.\nபூச்சுண்ணிகளான இப்பறவைகள் நடந்த படியோ நீந்திய படியோ வெட்டுக்கிளி பொன்ற பூச்சிகளோ மற்றும் முதுகெலும்பில்லா சிறு உயிரினங்களோ, நீரின் மேலோ நீரில் மிதக்கும் தாவரங்களின் மீது அமரும்போது, வேட்டையாடுகின்றன.\n\nSection::::புணர்ச்சியும் முட்டையிடுதலும்.\nஇவை வாழும் மிதக்கும் தாவரங்களின் மீது பெண் சமநிலையாய் நிற்க, மற்ற பல பறவைகள் போல் ஆண் பறவை பெண்ணின் மீது ஏறி அமர்ந்து புணரும். 20 முதல் 40 வினாடிகளில் புணர்ச்சி முடிந்து விடும். இதன் பிறகு ஆண் பறவை நீர்த்தாவரங்களின் மேல் உள்ள தாவரங்களைக் கொண்டு ஒரு பேழைபோல் மிதக்கும் கூடுகளைக் கட்டித் தர, பெண் அதில் சராசரியாக 4 முட்டைகள் இடும். இதன் பிறகு பெண் அடுத்த ஆணோடு புணரக்கிளம்பி விடும். கருஞ்சிவப்பு நிற முட்டைகள் சாதாரண கோழி முட்டைகள் பொன்றிருக்கும். காகங்கள், கழுகுகள், பருந்துகள் மற்றும் நீர் உடும்புகள் விரும்பி உண்ணும் இம்முட்டைகளை ஆண் கண்ணும் கருத்துமாய் பேணுகின்றன. எனினும் இடும் 4 முட்டைகளுள் இரண்டு அல்லது மூன்றே தப்பிப்பொரிக்கின்றன.\n\nமுட்டைகள் அடைகாக்கும் காலம்: 19-21 நாட்கள்.\n\nSection::::குஞ்சுகளைப்பேணுதல்.\nகுஞ்சுகள் பொரியும் வேளையில் கருத்த வண்ணம் கொண்டிருந்தாலும், ஈரம் காய்ந்தவுடன் பெரிய புண்ராக்கால பறவையின் வண்ணங்களை கொண்டிருக்கின்றன. இவை வெளிவந்த சில நிமிடங்களிலேயே தனியாக வேட்டையாடத்தொடங்கினாலும் தந்தையின் பார்வையைத்தாண்டி செல்லுவதில்லை. 45 முதல் 60 நாட்கள் வரை குஞ்சுகள் தந்தையின் பராமரிப்பில் இருந்த பிறகு பறக்க இயலும் காலத்தில் தனக்கென வேறு எல்லையைத்தேடிக்கொள்ளும்.\n\nSection::::குஞ்சுகளைக்காத்தல்.\nகாகம், கழுகு, பருந்து மற்றும் மனிதரைக்கண்டால் தந்தை குரலிட குஞ்சுகள் உடனே வந்து தந்தையின் இறகினுள் ஒளிந்து கொள்ளும் பழக்கம் உள்ளது.\n\nSection::::இளைப்பாற இறகு படுக்கை.\nகுஞ்சுகள் சிறிது நேரம் மேய்ந்து விட்டு களைப்பறும் வேளைகளில் தந்தை தன் இறகுகளுக்குள் குஞ்சுகளை அனுமதித்து இளைப்பாற விடுகின்றது. இவ்வேளைகளில் தந்தை நின்று கொண்டோ அமர்ந்தபடியொ இருக்கக்கூடும். நின்றபடி இருக்கும் தந்தையின் இறகுகளிலிருந்து பல கால்கள் வெளியே நீட்டியிருப்பதைக்காணலாம்.\n"}
{"id": "173841", "url": "https://ta.wikipedia.org/wiki?curid=173841", "title": "சென்னை கணிதவியல் கழகம்", "text": "சென்னை கணிதவியல் கழகம்\n\nசென்னை கணிதவியல் கழகம் (\"Chennai Mathematical Institute\") சென்னையில் அமைந்துள்ள கல்வி, ஆய்வுக் கழகம். இங்கு இயற்பியல், கணிதம், கணினியியல் படிப்புகள் வழங்கப்பட்டாலும், கணிதப் படிப்பு உயராய்வுப் படிப்பாக வழங்கப்படுகிறது. இது 1989 இல் தொடங்கப்பட்டு, இளநிலை, முதுநிலை படிப்புகள் வழங்கப்படுகின்றன. தொடக்க காலத்தில் தி. நகரில் அமைந்திருந்த இதன் வளாகம் பின்னர் சிறுசேரியின் சிப்காட் தொழினுட்பப் பூங்காவிற்கு மாற்றப்பட்டது. இதன் கலை, அறிவியல் நிகழ்வான ஃபியெஸ்டா ஆண்டுக்கொரு முறை நடைபெறுகிறது.\n"}
{"id": "173846", "url": "https://ta.wikipedia.org/wiki?curid=173846", "title": "நிரம்ப அழகிய தேசிகர்", "text": "நிரம்ப அழகிய தேசிகர்\n\nநிரம்ப அழகிய தேசிகர் 16 ஆம் நூற்றாண்டில் வாழ்ந்த சைவப் பெருமகன். இவர் வேதாரணியத்தில் தேசிகர் குலத்தில் பிறந்தவர். வடமொழியிலும் தென்மொழியிலும் வல்லவர். கமலை ஞானப்பிரகாசரின் மாணாக்கர். \n\nசில காலம் மதுரையில் வாழ்ந்தார். இவரது உடலில் நுணாக்காய்க் கிராந்தி என்னும் நோய் இருந்தது. அதனால் இவர் ஒதுக்குப்புறமாகவே வாழ்ந்துவந்தார். அவ்வழியே வந்த சிற்றரன் ஒருவன் இவரைக் கண்டு வினவியபோது காவலர் இவரது நோயைப் பற்றியும், புலமை பற்றியும் எடுத்துரைத்தனர். மன்ன்ன் புலமையைப் போற்றி ‘நிரம்ப அழகியரோ’ என்றான். அதுமுதல் இவருக்கு நிரம்ப அழகியார் என்னும் பெயர் வழங்கலாயிற்று எனவும் கூறுவர். \n\nகுரு காலமான பின்னர் இவர் திருப்பரங்குன்றத்தில் சில காலம் வாழ்ந்துவந்தார். அப்போது திருப்பரங்குன்ற புராடம் பாடினார். \n\nபின்னர் தமது மூதாதையரின் வேண்டுகோளுக்கு இணங்க குன்றக்குடிக்கு அருகிலுள்ள துழாவூர் என்னுமிடத்தில் மடம் அமைத்துத் தங்கினார். அப்போது இவருக்கு மாணாக்கர் பலர் இருந்தனர். அவர்களில் குறிப்பிடத் தக்கவர் மூவர். ஒருவர் திருவாரூர்ப் புராணம் பாடிய அளகை சம்பந்த முனிவர். மற்றொருவர் செப்பேச புராணம் பாடிய ஞானக்கூத்தர். இன்னொருவர் சங்கரவிலாசம் பாடிய சிதம்பரநாத பூபதி. \n\nஇராமேசிவரம் கோயிலை நிருவாகித்து வந்த சிலர் இவருக்கு மாணாக்கர் ஆயினர். அதனால் இவர் சேது புராணம் பாடினார். \n\nதுழாவூர் மடத் தலைவர்கள் இல்லறத்தார். தந்தையிடமிருந்து மகன் தலைமைப் பொறுப்பினை ஏற்ற பின்னர் தந்தை துறவு பூண்பது வழக்கம். இந்தப் பரம்பரை அறுநூறு ஆண்டுகளாகத் தொடர்கிறது என்கின்றனர். \n\nநிரம்ப அழகிய தேசிகரை 16 ஆம் நூற்றாண்டு அதிவீரராம பாண்டியர், திருவிளையாடல் புராணம் பாடிய பரஞ்சோதி முனிவர் ஆகியவர்களோடு தொடர்பு படுத்துவது வரலாற்றுக்குப் பொருந்த்தாது. நுணாக்காய்க் கிராந்தி நோய்க் கதையும் போலியே. \n\nஇவர் இயற்றிய நூல்கள்\n"}
{"id": "173848", "url": "https://ta.wikipedia.org/wiki?curid=173848", "title": "ஆடாசிட்டி (ஒலித் தொகுப்புக் கருவி)", "text": "ஆடாசிட்டி (ஒலித் தொகுப்புக் கருவி)\n\nஆடாசிட்டி ஒலித் தொகுப்புக் கருவி (Audacity audio editor) இலவசமாக பதிவிறக்கக்கூடிய திற மூல மென்பொருளாகும். இது விண்டோசு, மேக், லினக்சு போன்ற இயங்குதளங்களுக்கு ஏற்ப வடிவமைக்கப்பட்டுள்ளது.\nவெவ்வேறு ஒலிக் கோப்பு வடிவங்களை கலக்கச் செய்தல், ஒலிப் பதிவு, இரைச்சல் நீக்கம் ஆகியனவற்றை இதன் மூலம் மேற்கொள்ளலாம். ஒலியின் பல்வேறு காரணிகளை மாற்றியமைத்துக் கொள்ளவும் பயன்படுத்தப்படுகிறது.\n\nமுதன் முதல் 1999ஆம் ஆண்டு இறுதியில் கார்னிகி மெல்லன் பல்கலைக்கழகத்தைச் சேர்ந்த டோமினிக் மாச்சோனி என்பவராலும் ரோசர் டானென்பர்க் என்பவராலும் தொடங்கப்பட்டது. 28 மே 2008, 0.8 பதிப்பை வெளியிட்டார்கள்\n\n10 அக்டோபர் 2011 வரை சோர்சுபோர்ச்சு தளத்தில் 76.5 மில்லியன் தரவிறக்கத்துடன் 11வது புகழ்பெற்ற மென்பொருளாக அத்தளத்தில் இருந்தநு. சிற்ந்த பல் ஊடக திட்டத்துக்கு வழங்கப்படும் சோர்சுபோர்ச்சு சமூகத்தின் தேர்வாக 2007 & 2009 ஆண்டுகளில் அடாசிட்டி திகழ்ந்தது. மார்ச்சு 2015 முதல் போசுஅப் என்னும் தளத்தில் செயல்படுகிறது.\n\n"}
{"id": "173851", "url": "https://ta.wikipedia.org/wiki?curid=173851", "title": "திருப்பரங்கிரிப் புராணம்", "text": "திருப்பரங்கிரிப் புராணம்\n\nதிருப்பரங்கிரிப் புராணம் 16 ஆம் நூற்றாண்டில் நிரம்ப அழகிய தேசிகர் என்பவரால் இயற்றப்பட்டது. திருப்பரங்குன்றத்தைத் திருப்பரங்கிரி எனக் கூறுவது அக்கால வடமொழி மோகம். காந்தம் என்னும் வடமொழி நூலில் தலமான்மியம் கூறும் பகுதியில் இந்தக் கதை உள்ளது என்பர். இது தமிழில் எழுதப்பட்ட புராணம். 11 சருக்கங்களும், 526 பாடல்களும் இதில் உள்ளன. \n\nகுமரன் உபதேசம், குமரன் தவம், சிபி வேந்தன் நிலக்கொடை, அரிச்சந்திரன் இங்கு வந்து ஆலயம் எடுத்தது முதலான கதைகள் இதில் கூறப்பட்டுள்ளன. சூர சமகாரச் சருக்கம், திருக்கல்யாணச் சருக்கம் என்றெல்லாம் நூல் வளர்கிறது. \n\nபாடல் (எடுத்துக்காட்டு) \n\n<poem>உண்டிட உவட்டாது எழுந்த புத்தமுதே, ஊற்று எழப் பழுத்த தீங் கரும்பே\nவண்டு எழாது அலர்ந்து வளர்ந்த பூங்கொடியே, வடித்திடாத் தெளிந்த செந் தேனே\nஎண் திசை விளங்க வரும் தனி விளக்கே, இனித்து இனித்து அருந்து கற்கண்டே\nமண்டலம் புகழ வளர்ந்த பெண் அரசே, மறம் எழாது எழுந்த பேரொளியே </poem> \nஇந்த நூலின் பதிப்புகள் இரண்டு உள்ளன. \n"}
{"id": "173853", "url": "https://ta.wikipedia.org/wiki?curid=173853", "title": "இயல் மெய்யியல்", "text": "இயல் மெய்யியல்\n\nஇயல் மெய்யியல் (\"Natural philosophy\") அல்லது இயற்கையின் மெய்யியல் (இலத்தீன்: \"philosophia naturalis\") என்பது இயற்கை மற்றும் அண்டத்தைக் குறித்த மெய்யியல் ஆய்வாகும். அறிவியல் மற்றும் தொழினுட்பத்தின் மேம்பாடுகளுக்கு முன்னர் இத்துறையே முதன்மையாக இருந்தது. இயற்பியல் போன்ற இயற்கை அறிவியல் துறைகளுக்கு இதுவே முன்னோடியாக இருந்தது. \n\nஇயற்கை அறிவியல் வரலாற்றின்படி மெய்யியிலிருந்தே , குறிப்பாக இயல் மெய்யியலிலிருந்தே உருவானது. பல தொன்மையான பல்கலைக்கழகங்களில் நெடுங்காலமாக நிறுவபட்டிருந்த இயல் மெய்யியல் தலைமைப் பீடங்கள் தற்காலத்தில் இயற்பியல் பேராசிரியர்களால் நிரப்பப்பட்டுள்ளன. தற்காலப் பயன்பாடான \"அறிவியலும்\" \"அறிவியலாளர்களும்\" 19வது நூற்றாண்டிலிருந்தே புழக்கத்திற்கு வந்தன. இயற்கைவாத-சமயவியலாளர் வில்லியம் ஹியூவெல் தான் முதன்முதலில் \"அறிவியலாளர்\" என்ற சொல்லாட்சியை அறிமுகப்படுத்தினார். எடுத்துக்காட்டாக, ஐசாக் நியூட்டன் 1687 ஆம் ஆண்டில் வெளியிட்ட தமது அறிவியல் ஆய்வறிக்கைக்கு \"இயல் மெய்யியலின் கணிதக் கோட்பாடுகள்\" என்றும் 1867இல் வில்லியம் தாம்சனும் பீட்டர் டைட்டும் எழுதிய ஆய்வறிக்கை \"இயல் மெய்யியல் ஆய்வறிக்கை\" என்றும் பெயரிடப்பட்டிருந்தன.\n\n\n"}
{"id": "173855", "url": "https://ta.wikipedia.org/wiki?curid=173855", "title": "இயற்கை அறிவியல்", "text": "இயற்கை அறிவியல்\n\nஇயற்கை அறிவியல் (\"natural sciences\") என்பது இயற்கை உலகத்தை நடாத்துகின்ற பல்வேறு விதிகளை அறிவியல்சார்ந்த முறைமைகளால் விளக்க முற்படுகின்ற அறிவியலின் கிளை ஆகும். \"இயற்கை அறிவியல்\" என்ற சொல்லாட்சி மனித நடத்தைகளையும் சமூக அமைப்புக்களையும் அறிவியல் அறிவு வழி கொண்டு ஆய்கின்ற \"சமூக அறிவியலில்\" இருந்தும் மனித நிலைகளை பகுத்தாய்வு நோக்குடன் ஆய்கின்ற \"மனிதவள அறிவியலில்\" இருந்தும் வழமையான அறிவியலான கணிதம், ஏரணம் போன்றவற்றில் இருந்தும் வேறுபடுத்துமாறு பயன்படுத்தப்படுகிறது.\n\n"}
