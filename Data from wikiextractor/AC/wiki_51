{"id": "174578", "url": "https://ta.wikipedia.org/wiki?curid=174578", "title": "ஔவையார்", "text": "ஔவையார்\n\nஔவையார் நன்கு அறிமுகமான ஒரு பெண் புலவர். ஔவையார் என்னும் பெயர் பூண்ட புலவர்கள் பலர் இருந்தனர். நூலமைதி, தமிழ்நடை, தொடர்புடையோர் முதலானவற்றைக் கருத்தில் கொண்டு வரலாற்று நோக்கில் பார்க்கும்போது அவர்கள் வெவ்வேறு காலத்தில் வாழ்ந்தவர்கள் என்பது புலனாகும்.\n\nஎன்று பாகுபடுத்திக் காணமுடிகிறது. சங்க கால புலவர் அவ்வை அதியமான் காலத்தில் வாழ்ந்தவர், அக்காலத்தில் வாழ்ந்தவரே கபிலர், கபிலரின் நன்பனான பாரியின் மகள்களான அங்கவை , சங்கவை இருவரின் திருமணத்திற்கு முயற்சி மேற்கொண்டவர்கள் அவ்வையும் , கபிலரும் ஆவர்.\n\nSection::::காலந்தோறும் ஔவையார்.\nஅன்றியும் ஔவையார் நூல்கள் பட்டியலில் வரும் பல நூல்கள் பெயரளவிலேயே காணப்படுகின்றன. அவை\n\nSection::::சங்ககால ஔவையார்.\nசங்ககால ஔவையார் நம் கற்பனையில் உள்ளவர் போல முதுமைக் கோலத்தவர் அல்லர். இளமை ததும்பும் விறலி \n\nஇவர் பாடிய 59 பாடல்கள் சங்கநூல்களில் இடம்பெற்றுள்ளன. அகநானூறு , குறுந்தொகை , நற்றிணை , புறநானூறு ஆகிய தொகுப்பு நூல்களில் அவை உள்ளன. சங்கப்புலவர் பாடல்தொகை வரிசையில் இவர் 9 ஆம் இடம் பெற்றுள்ளார். ஔவை சங்க கால புலவர்களிலலே சிறந்தவர். \n\nSection::::அறநூல் புலவர் ஔவையார்.\nநீதி இலக்கிய காலத்து ஔவையார் எழுதிய ஆத்திசூடி, கொன்றை வேந்தன், மூதுரை போன்றவை உலகுக்கு நற்கருத்தை கூறி மக்களை நலமுடன் வாழ செய்கின்றன.\n\nSection::::ஒளவை என்ற சொல்லின் பொருள்.\nஔவை அல்லது அவ்வை என்ற சொல் அவ்வா என்ற சொல்லின் திரிபாக இருக்கலாம் என்ற கருத்து பலரிடம் நிலவுகின்றது.\nஒளவை என்பது மூதாட்டி அல்லது தவப்பெண் என்ற கருத்தை உடையது என்று பழந்தமிழ் அகராதி கூறும்.\nபிற்காலத்தில் ஒளவை என்ற சொல், ஆண்டு மற்றும் அறிவு என்பவற்றில் முதிர்ச்சி அடைந்தவர்களைக் குறிக்கும் சொல்லாக விளங்கி்ற்றுப் போலும்.\n\n"}
{"id": "174588", "url": "https://ta.wikipedia.org/wiki?curid=174588", "title": "மகா சதாசிவ மூர்த்தி", "text": "மகா சதாசிவ மூர்த்தி\n\nசிவபெருமான் இருபத்தி ஐந்து தலைகளும், ஐம்பது கைகளையும் கொண்ட திருக்கோலம் மகா சதாசிவ மூர்த்தி என்று அழைக்கப்படுகிறது. இத்திருவுருவம் சிவனது அறுபத்து நான்கு திருக்கோலங்களில் ஒன்றாகும்.\n\nSection::::திருவுருவக் காரணம்.\nமகா சதாசிவ மூர்த்தி கைலையில் உள்ளார். இவரைச் சுற்றி, இருபத்தி ஐந்து மூர்த்திகளும் இருப்பதாகவும், ருத்ரர்களும், சித்தர்களும், முனிவர்களும் வணங்கக்கூடியவராகவும் இருக்கிறார்.\n\nSection::::தரிசன இடங்கள்.\nஇந்த மகா சதாசிவ மூர்த்தி வடிவம் கோயில்களில் சிலை வடிவில் காணப்படுவதில்லை. பெரும்பாலும் கோயில் கோபுரங்களில் சுதை வடிவில் காணப்படுகின்றன.\n\nமதுரை மீனாட்சி சுந்தரேசுவரர் கோயிலின் அங்கயற்கண்ணி அம்மையின் கிழக்கு முதற் கோபுரத்திலும், காஞ்சிபுரம் கரகரேசுவர்ர் கோயிலின் விமானம், வைத்தீசுவரன் கோயில் கோபுரம், தில்லைக் கோயில் கோபுரம் ஆகியவற்றில் சுதை வடிவில் மகா சதாசிவ மூர்த்தி வடிவம் காணப்படுகிறது.\n\n"}
{"id": "174589", "url": "https://ta.wikipedia.org/wiki?curid=174589", "title": "சுகாசன மூர்த்தி", "text": "சுகாசன மூர்த்தி\n\nசுகாசன மூர்த்தி என்பது சிவ வடிவங்களில் ஒன்றாகும்.இது உமாதேவியாருக்கு சிவபெருமான் சிவாகமங்களின் பொருளினை விளக்கிய திருவுருவம் ஆகும். இது சிவனின் அறுபத்து நான்கு திருமேனிகளுள் ஒன்றாகும்.\n\nSection::::சொல்லிலக்கணம்.\nசுகாசனம் என்பது சுவத்திகம், கோமுகம், பதுமம், வீரம், கேசரி, பத்திரம், முக்தம், மயூரம், சுகம் என்ற ஒன்பது வகையான ஆசனங்களில் ஒன்றாகும். \n\nSection::::வேறு பெயர்கள்.\nநல்லிருக்கை நாதர்\nSection::::தோற்றம்.\nசுகாசனர் வடிவத்தில் இடக்காலை மடக்கிவைத்து, வலக்காலை தொங்கவிட்டு சிவபெருமான் அமர்ந்திருக்கிறார். \n\n\nSection::::உருவக் காரணம்.\nசிவபெருமான் சுகாசன நிலையில் சிவாகமங்களின் உண்மைகளையும் , விளக்கங்களையும், ஐவகை பந்த பாசங்களின் நிலையையும், அவற்றை நீக்கினால் கிடைக்கும் நன்மைகளையும், சிவாகமங்கள் பற்றிய அனைத்து வினாக்களுக்கும் உமாதேவியாருக்கு விளக்கிய திருக்கோலமாகும். \n\n"}
{"id": "174590", "url": "https://ta.wikipedia.org/wiki?curid=174590", "title": "தொங்கவிடப்பட்ட காப்பி", "text": "தொங்கவிடப்பட்ட காப்பி\n\nதொங்கவிடப்பட்ட காப்பி என்பது ஒருவர் காப்பி வாங்கும் போது தெரியாத இன்னுமொருவரின் காப்பிக்காக ஈகையாக பணம் செலுத்துவது ஆகும். பெரும்பாலும் தாம் பணம் செலுத்தி காப்பி வாங்க முடியாதவர்கள் அந்த உணவகத்து வந்து கேட்டால் அவர்களுக்கு அந்தக் காப்பி இலவசமாக வழங்கப்படும். இந்த வழக்கம் இத்தாலியில் 2008 அளவில் தொடங்கி தற்போது சமூக வலைத்தளங்கள் ஊடாக பல நாடுகளில் பரவி உள்ளது. காப்பி மட்டும் இல்லாமல் பிற உணவுகளை இவ்வாறு முன்னதாக பணம் செலுத்தும் வழக்கமும் பெருகி வருகிறது.\n\nஉணவு இல்லாதவர்களுக்கு காப்பி ஒரு ஊட்டச்சத்து உணவு இல்லை என்றும், சிலர் ஏமாற்றி இலவசமாக இவற்றைப் பெற முடியும் என்றும் இந்த வழக்கத்தை சிலர் விமர்சித்து உள்ளார்கள். பெரும் வணிக நிறுவனங்கள் இதை நடைமுறைப்படுத்துவது அவர்களின் வணிகத்துக்குப் பலன் சேர்க்கும் ஒரு செயற்பாடே என்றும் விமர்சித்துள்ளார்கள். \n\n"}
{"id": "174592", "url": "https://ta.wikipedia.org/wiki?curid=174592", "title": "அனுஷ்கா சர்மா", "text": "அனுஷ்கா சர்மா\n\nஅனுஷ்கா சர்மா (பிறப்பு: 1 மே 1988) இந்தித் திரைப்பட, விளம்பர நடிகை ஆவார். இவர் 2008 ஆம் ஆண்டு வெளிவந்த \"ரப் நே பனா தி ஜோடி\" திரைப்படத்தின் மூலம் திரையுலகிற்கு அறிமுகமானார்.\n\nSection::::ஆரம்ப வாழ்க்கை.\nஅனுஷ்காவின் தந்தை கலோனல் அஜய் ஒரு இராணுவ அதிகாரி மற்றும் அவரது தாய் ஆஷமா இல்லதரசி ஆவார். ஆரம்ப கல்வியை இராணுவ பாடசாலையில் பயின்ற ஷர்மா பெங்களூரில் உள்ள மவிண்ட் கார்மல் கல்லூரியில் கலைத்துறையில் பட்டத்தினை பெற்றார். பின்னர் மாடலிங் துறையில் ஈடுபட மும்பைக்கு சென்றார்.\n\nஅனுஷ்கா இந்தியத் துடுப்பாட்ட வீரர் விராட் கோலியை 2017 திசம்பர் 11 இல் இத்தாலியில் திருமணம் புரிந்து கொண்டார்.\n"}
{"id": "174602", "url": "https://ta.wikipedia.org/wiki?curid=174602", "title": "சங்கப்புலவர் பாடல்தொகை வரிசை", "text": "சங்கப்புலவர் பாடல்தொகை வரிசை\n\nசங்க இலக்கிப் பாடல்களாக இன்று கிடைத்துள்ளவை 2381 பாடல்கள். 3 முதல் 782 வரையில் அடிகளைக் கொண்டனவாக அவை அமைந்துள்ளன. இந்த 2381-ல் ஆசிரியர் பெயர் காணப்படாத பாடல்கள் 102. எஞ்சிய 2279 பாடல்களைப் பாடிய புலவர்களின் எண்ணிக்கை சு. வையாபுரிப்பிள்ளை கணிப்புப்படி 473. ஒவ்வொரு புலவரும் பாடிய பாடல்களின் எண்ணிக்கையை மையமாகக் கொண்டு வரிசைப்படுத்திக் காண்பதே இந்தத் தொகுப்பு.\n\n\n\n"}
{"id": "174610", "url": "https://ta.wikipedia.org/wiki?curid=174610", "title": "அறுபத்து நான்கு சிவவடிவங்கள்", "text": "அறுபத்து நான்கு சிவவடிவங்கள்\n\nஅறுபத்து நான்கு சிவவடிவங்கள் என்பது சைவர்களின் இறைவனான சிவபெருமானின் அறுபத்து நான்கு வடிவங்களாகும். இதனை \"சதுஷஷ்தி மூர்த்திகள்\" என்று சமசுகிருத மொழியில் அழைப்பர்.\n\nSection::::64 வடிவங்கள்.\n\"அஷ்டாஷ்ட விக்கிரக லீலை\" எனும் கேசி முனிவரின் நூலில் சிவபெருமானின் அறுபத்து நான்கு வடிவங்களும், அவ்வடிவங்களின் மூலம் அடியார்களுக்கு சிவபெருமான் அருளியமையும் குறிப்பிடப்பட்டுள்ளன. ஈக்காடு இரத்தினவேலு முதலியாரின் சிவபராக்கிரமம் எனும் தமிழ் நூலிலும் இந்த அறுபத்து நான்கு வடிவங்கள் கூறப்பட்டுள்ளன. \n\nசதாசிவ வடிவத்தின் ஈசானம், தத்புருடம், அகோரம், வாமதேவம், சத்யோசாதம் போன்ற ஐந்து முகங்களிலிருந்து, முகத்திற்கு ஐந்தாக இருபத்தியைந்து வடிவங்கள் தோன்றின. இவை மகேசுவர மூர்த்தங்கள் என்று அழைக்கப்படுகின்றன. இந்த மகேசுவர மூர்த்தங்களுடன் வேறு சில வடிவங்களும் இணைந்து அறுபத்து நான்கு வடிவங்களாக குறிப்பிடப்பட்டுள்ளன. \n\nSection::::வகைப்பாடு.\nஇந்த அறுபத்து நான்கு சிவவடிவங்களும் போக வடிவங்கள், யோக வடிவங்கள், கோப வடிவங்கள் (வேக வடிவங்கள்) என மூன்றாக பிரிக்கப்பட்டுள்ளன. \n\n\n\n\nSection::::பிற சிவ வடிவங்கள்.\n64 சிவ வடிவங்கள் தவிர்த்து எண்ணற்ற சிவவடிவங்களை புராணங்கள் கூறுகின்றன. சைவ சமயக் கலைக் களஞ்சியம் கஜாரி, கஜமுக அனுக்கிரக மூர்த்தி, இராவண அனுக்கிரக மூர்த்தி, ஹரிவிரிஞ்சதாரணர், ஏகதசருத்திரர், முயலகவத மூர்த்தி, சர்வ சம்ஹாரர், யக்ஞேசுவரர், உக்கிரர் ஆகியவற்றை பட்டியலிடுகிறது.\n\n\n"}
{"id": "174622", "url": "https://ta.wikipedia.org/wiki?curid=174622", "title": "சேரமான் யானைக்கட்சேய் மாந்தரஞ்சேரல் இரும்பொறை", "text": "சேரமான் யானைக்கட்சேய் மாந்தரஞ்சேரல் இரும்பொறை\n\nசேரமான் யானைகட்சேய் மாந்தரஞ்சேரல் இரும்பொறை சங்க காலச் சேர வேந்தர்களுள் ஒருவன். இவன், கருவூரைத் தலைநகராகக் கொண்டு சேர நாட்டை ஆண்டவன். யானை போலப் பெருமித நோக்கு உடையவன் ஆதலால் இவனை 'யானைக்கட் சேய்' என்றனர். \nகுறுங்கோழியூர் கிழார், பேரிசாத்தனார், பொருந்தில் இளங்கீரனார் ஆகிய புலவர்கள் இவனைப் பாடியுள்ளனர். \n\nமாந்தை நகரைத் தலைநகராகக் கொண்டு ஆண்ட அரசனை மாந்தரன் என்றனர். \n\nபதிற்றுப்பது ஏழாம்பத்துப் பாட்டுடைத் தலைவன் செல்வக் கடுங்கோவைப் பாடிய புலவர் கபிலர் இல்லையே என இவன் வருத்தப்பட்டுக்கொள்வதால் 7 ஆம் பத்துத் தலைவனின் காலத்துக்குப் பிற்பட்டவன் என்பது தெளிவாகிறது. இவனைக் \"கபிலரைப் போல நான் பாடுவேன்\" எனப் பொருந்தில் இளங்கீரனார் குறிப்பிடுவதால் இவனைப் பதிற்றுப்பத்து, 10 ஆம் பத்தின் தலைவன் எனக் கொள்ளவது பொருத்தமானது.\nSection::::குறுங்கோழியூர் கிழார்.\nகுட்டநாட்டில் இளவரசனாயிருந்து பயிற்சி பெற்று அரசனானவன் ‘குட்டுவன்’. அவ்வாறு குடநாட்டிலிருந்து அரசனானவன் ‘குடவர் கோமான்’. பொறைநாட்டில் (பொள்ளாச்சி நாட்டில்) அப்படி இருந்து அரசனானவன் பொறையன். இவ்வாறு மாந்தையிலிருந்து அரசனானவன் மாந்தரன்.\n\nதமிழ்நாடு முழுவதும் தன்தொழில் கேட்ப நாடாண்ட சேரவேந்தர் வழிவந்தவன் என இவனைக் குறுங்கோழியூர் கிழார் பாராட்டுகிறார். \n\nகடலின் ஆழம், அண்டத்தின் விரிவு, காற்று வழங்கும் திசை, ஒன்றுமில்லாமல் இயங்கும் ஆகாயம் ஆறியவற்றையெல்லாம் அளந்து அறிந்தாலும் இவனது அறிவு, அன்பு, இரக்க உணர்வு ஆகியவற்றை அளக்க இயலாது. இவன் நாட்டு மக்களுக்குச் சோறாக்கும் தீ அல்லாமல் வேறு (பகைவர் மூட்டும் தீ) தெரியாது. வானவில்லைத் தவிர வேறு வில் தெரியாது. நிலத்தை உழும் யாஞ்சில் படை அல்லது வேறு படை தெரியாது. இவன் நாட்டு மண்ணை கருவுற்றிருக்கும் மகளிர் உண்டால் ஒழியப் பகைவர் உண்டதில்லை. இவன் நாட்டுக்கு அரண் அம்பு அன்று. அறம். இவன் நாட்டுக்குப் புதிய பறவைகள் வந்தாலும், பழைய பறவைகள் நாட்டிலிருந்து போனாலும் இவன் நாட்டு மக்கள் ‘புள்’ என்னும் சகுனமாகப் பார்க்க மாட்டார்கள். இந்தச் செய்திகளால் இவனது நல்லாட்சி புலனாகிறது. \nSection::::பேரிசாத்தனார்.\nசேரமான் மாந்தரஞ்சேரல் இரும்பொறை கருவூரைத் தலைநகராகக் கொண்டு சேர நாட்டை ஆண்ட சங்ககாலச் சேர மன்னர்களில் ஒருவன். இவனைப் பற்றிய செய்தி ஒன்றே ஒன்று கிடைத்துள்ளது. சோழன் இராசசூயம் வேட்ட பெருநற்கிள்ளியோடு போராடினான். போரில் தோற்றான். தோற்றதற்குக் காரணம் தேர்வண் மலையன் சோழன் பக்கத்தில் சேர்ந்துகொண்டு போரிட்டதுதான் என்று இந்த இரும்பொறை கூறினானாம். தேர்வண் மலையன் தன் பக்கம் இல்லையே என்று கவலைப்பட்டானாம். மலையன் சோழன் பக்கம் இல்லாவிட்டால் சோழனை வென்றிருக்கலாம் என்கிறான்.\n\nSection::::பொருந்தில் இளங்கீரனார்.\nஇந்த மாந்தரஞ்சேரல் விளங்கில் என்னும் ஊரைக் கைப்பற்றினான். கபிலன் இன்று இருந்தால் தன் வெற்றியைப் போற்றிப் பாடியிருப்பாரே என வருத்தத்தோடு கூறினான். இதனைக் கேட்ட பொருந்தில் இளங்கீரனார் \"இதோ நான் இருக்கிறேன்\" என்று கூறி அவனது வெற்றியைப் பாராட்டிப் பாடினார். \nSection::::கூடலூர் கிழார்.\nகூடலூர் கிழார் சங்ககால வானியல் கணியர்களில் ஒருவர். ஒரு நாள் எரிமீன் விழுவதைப் பார்த்த இவர் தன் நாட்டு அரசனுக்கு இன்ன நாளில் இறந்துவிடுவான் எனக் கணித்தார். அவர் கணித்த அதே நாளில் இந்த இரும்பொறை மாண்டானாம். \n\n"}
{"id": "174627", "url": "https://ta.wikipedia.org/wiki?curid=174627", "title": "அலஸ்டைர் குக்", "text": "அலஸ்டைர் குக்\n\nஅலஸ்டைர் நாதன் குக் (Alastair Nathan Cook, பிறப்பு: டிசம்பர் 25 1984) என்பவர் இங்கிலாந்து அணியின் முன்னாள் துடுப்பாட்ட வீரரும் முன்னாள் அணித் தலைவரும் ஆவார். இவர் 65 தேர்வுத் துடுப்பாட்டப் போட்டிகளிலும், 26 ஒருநாள் பன்னாட்டுத் துடுப்பாட்டப் போட்டிகளிலும், 142 முதல்தர துடுப்பாட்டப் போட்டிகளிலும், 75 ஏ-தர துடுப்பாட்டப் போட்டிகளிலும் கலந்து கொண்டுள்ளார். இவர் 2006 - 2011 ஆண்டுகளில் இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார். நவீன கால துடுப்பாட்டக்காரர்களில் குறிப்பிடத் தகுந்தவர்களில் ஒருவராகவும், அனைத்துக் காலத்திற்குமான சிறந்த துடுப்பாளர்களில் ஒருவராகவும் அறியப்படுகிறார். இவர் இங்கிலாந்து அணிக்காக தேர்வுத் துடுப்பாட்டம் , ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார். தேர்வுத் துடுப்பாட்டப்போட்டிகளில் அதிக ஓட்டங்கள் எடுத்தவர்கள் பட்டியலில் 6 ஆவது இடத்தைப் பிடித்துள்ளார்.\n\nஇவர் 59 தேர்வுத் துடுப்பாட்டம் மற்றும் 69 ஒருநாள் பன்னாட்டுத் துடுப்பாட்டப் போட்டிகளில் இங்கிலாந்து துடுப்பாட்டத் தலைவராக இருந்துள்ளார். இதன்மூலம் அதிக போட்டிகளுக்கு இங்கிலாந்து அணித் தலைவராக இருந்தவர் எனும் சாதனையைப் படைத்துள்ளார். மேலும் தேர்வுத் துடுப்பாட்டங்களில் 12,000 ஒட்டங்களைக் கடந்த முதல் இங்கிலாந்து வீரர் மற்றும் ஆறாவது சர்வதேச வீரர் எனும் சாதனையையும் மிக இளம்வயதில் இந்தச் சாதனையைப் புரிந்தவர் எனும் சாதனையையும் படைத்துள்ளார். 32 தேர்வுத் துடுப்பாட்ட நூறுகள் அடித்துள்ளார். இங்கிலாந்து அணி வெற்றி பெற்ற 50 துடுப்பாட்டங்களில் விளையடிய பெருமையைப் பெற்றவர். இடதுகை மட்டையாளரான இவர் துவக்கவீரராக களமிறங்குகிறார்.\n\nகுக் \"எஸ்ஸெக்ஸ்\" அகாதமி சார்பாக 2003 ஆம் ஆண்டில் விளையாடத் துவங்கினார். 2006 ஆம் ஆண்டில் இவர் இங்கிலாந்து துடுப்பாட்ட அணிக்குத் தேர்வானார். அதற்கு முன்பாக இவர் இங்கிலாந்தில் உள்ள பல இளையோர் அணிக்காக விளையாடியுள்ளார். இவர் மேற்கிந்தியத் தீவுகள் நாட்டிற்கு \"ஈ சி பி தேசிய அகாதமி\" சார்பாக விளையாடிக் கொண்டிருந்தார். அதேசமயத்தில் இங்கிலாந்து தேசிய அணி இந்தியாவில் சுற்றுப்பயணம் செய்து விளையாடிக் கொண்டிருந்தது. அந்த அணியில் இருந்த மார்கஸ் ட்ரஸ்கொதிக்கிற்கு காயம் ஏற்படவே இவருக்கு அணியில் விளையாடும் வாய்ப்பு கிடைத்தது. தனது 21 ஆம் வயதில் தனது முதல்போட்டியில் விளையாடிய இவர் நூறு அடித்தார். தனது முதல் ஆண்டிலேயே 1,000 ஓட்டங்களைக் கடந்தார். மேலும் இந்தியத் துடுப்பாட்ட அணி, பாக்கித்தான் துடுப்பாட்ட அணி, மேற்கிந்தியத்தீவுகள் துடுப்பாட்ட அணி மற்றும் வங்காளதேசத் துடுப்பாட்ட அணிகளுக்கு எதிராக இவர் பங்கேற்ற முதல் போட்டியில் நூறு அடித்துள்ளார். 2009 ஆம் ஆண்டில் நடைபெற்ற ஆஷஸ் தொடரைக் கைப்பற்ற முக்கியக் காரணமாக இருந்தார்.\n\nஆகத்து 29, 2012 இல் ஆன்ட்ரூ ஸ்ட்ராவுஸ் தேர்வுத் துடுப்பாட்டங்களில் இருந்து ஓய்வுபெற்றதை அடுத்து தலைவர் பொறுப்புக்கு இவர் நியமிக்கப்பட்டார். குக் தலைமையிலான அணி இந்திய அணிக்கு எதிரான போட்டித் தொடரை வென்றது. இதன்மூலம் 1984-1985 ஆம் ஆண்டிற்கு அடுத்ததாக பெற்ற முதல் வெற்றி எனும் சாதனையை இவரின் அணி படைத்தது. இவர் தலைவராக இருந்த முதல் ஐந்து போட்டிகளிலும் நூறு ஓட்டங்களை அடித்த தலைவர் எனும் சாதனையைப் படைத்தார். மே 30, 2015 இல் இங்கிலாந்து தேர்வுத் துடுப்பாட்டங்களில் அதிக ஓட்டங்கள் அடித்த கிரகாம் கூச் சாதனையை முறியடித்தார். இங்கிலாந்துத் துடுப்பாட்ட அணிகளுக்கு இவரின் சாதனைகளைப் பாராட்டி இங்கிலாந்து அரசு இவருக்கு 2011 ஆம் ஆண்டில் \"எம்பீஇ எனும் பட்டமும் 2016 இல் சிபிஇ ஆகிய\" கௌரவ பட்டங்களையும் பெற்றார்.\n\n2012 ஆம் ஆண்டின் சிறந்த துடுப்பாட்ட வீரர்களில் ஒருவராக இவரை விசுடன் துடுப்பாட்டாளர்களின் நாட்குறிப்பு அறிவித்தது. . 2006 ஆம் ஆண்டில் இந்திய அணிக்கு எதிராக விதர்பா துடுப்பாட்ட வாரிய அரங்கத்தில் நடைபெற்ற போட்டியில் குக் சதமடித்ததன் மூலம் அறிமுகப் போட்டியில் சதமடித்த 16ஆவது இங்கிலாந்து வீரர் ஆனார். 2011 இல் பெர்மின்ஹாமில் உள்ள துடுப்பாட்ட மைதானத்தில் 294 ஓட்டங்கள் எடுத்தார்.மே 24, 2018இல் ஹெடிங்லேவில் பாக்கித்தான் துடுப்பாட்ட அணிக்கு எதிரான இரண்டாவது தேர்வுத் துடுப்பாட்டத்தில் விளையாடியதன் மூலம் அலன் போடரின் சாதனையைத் தகர்த்தார். அதர்கு முன்னதாக 153 தேர்வுப் போட்டிகளில் விளையாடியதே சாதனையாக இருந்தது. செப்டம்பர் 12, 2018 இல் இந்தியத் துடுப்பாட்ட அணிக்கு எதிரான தொடரின் போது சர்வதேச போட்டிகளில் இருந்து ஓய்வு பெறுவதாக அறிவித்தார். அலஸ்டைர் குக் (இங்) தனது 161 ஆவது மற்றும் இறுதிப் போட்டியில் இந்திய அணிக்கு எதிராக விளையாடினார்.\n\n"}
{"id": "174629", "url": "https://ta.wikipedia.org/wiki?curid=174629", "title": "என். வரதராஜன்", "text": "என். வரதராஜன்\n\nஎன். வரதராஜன் (பிறப்பு: 1924, இறப்பு: ஏப்ரல் 10, 2012) தமிழக அரசியல்வாதி மற்றும் இந்திய பொதுவுடமை மார்க்சிய கட்சியின் முன்னாள் தமிழ் மாநிலச் செயலாளரும் முதுபெரும் தலைவர்களில் ஒருவரும் ஆவார்.\n\nSection::::ஆரம்ப கால வாழ்க்கை.\nஇவர் திண்டுக்கல் மாவட்டம் வேடசந்தூர் தாலுகாவில் பாளையம் அருகே உள்ள கம்பிளியம்பட்டியில் பிறந்தார். திண்டுக்கல்லில் பஞ்சாலைத் தொழிலாளியாக தனது வாழ்க்கையை துவக்கினார். இவருக்கு ஜெகதாம்பாள் என்ற மனைவியும், கல்யாணசுந்தரம், பாரதி ஆகிய மகன்களும் உள்ளனர். கல்யாணசுந்தரம் திண்டுக்கல் நகராட்சியின் துணைத்தலைவராக பணியாற்றி வருகிறார்.\n\nSection::::அரசியல் வாழ்க்கை.\nமார்க்சிஸ்ட் கட்சியின் தொழிற்சங்கத்தில் இணைந்து அரசியலில் ஈடுபட்டார். அந்தக் கட்சியின் மாநிலச் செயலாளராகவும், தேசிய செயற்குழு உறுப்பினராகவும் இருந்தவர்.1954-ல் மதுரை ஜில்லா போர்டு உறுப்பினராகவும், 1967ம் ஆண்டு வேடசந்தூர் தொகுதியில் இருந்து சட்டப்பேரவை உறுப்பினராகத் தேர்ந்தெடுக்கப்பட்டார். பின்னர் 1977 மற்றும் 1980 ஆண்டுகளில் திண்டுக்கல் தொகுதியிலிருந்து சட்டசபைக்கு தேர்ந்தெடுக்கப்பட்டார்.\n1943ல் ஒன்றுபட்ட கம்யூனிஸ்ட் கட்சியில் தன்னை இணைத்துக் கொண்ட அவர் பின்பு 1964-ல் மார்க்சிஸ்ட் கம்யூனிஸ்ட் கட்சி உதயமான போது அதில் தன்னை இணைத்துக் கொண்டு மதுரை மாவட்டச் செயலாளராக, மாநிலக்குழு உறுப்பினராக, மத்தியக்குழு உறுப்பினராக பணியாற்றியவர். 2001லிருந்து 2010 வரை மூன்று முறை மார்க்சிஸ்ட் கம்யூனிஸ்ட் கட்சியின் மாநிலச் செயலாளராக தேர்ந்தெடுக்கப்பட்டு சிறப்பாக பணியாற்றியவர்.\n\nSection::::போராட்டங்கள்.\nமார்க்சிஸ்ட் கம்யூனிஸ்ட் கட்சி நடத்திய பலகட்ட போராட்டங்களில் பங்கேற்றும், தலைமையேற்றும் மூன்று ஆண்டுகள் சிறை வாழ்க்கை அனுபவித்தார். கட்சியின் மீது அடக்குமுறை ஏவப்பட்ட காலத்தில் இரண்டு ஆண்டுகள் தலைமறைவாக இருந்து கட்சிப் பணியாற்றியவர்.\nதமிழகத்தில் உள்ள சாதாரண ஏழை, எளிய மக்களின் சமூக மேம்பாட்டிற்காகவும், தீண்டாமைக் கொடுமையை எதிர்த்தும் போராடியும், மதுரை, உத்தப்புரம் தீண்டாமைச் சுவரை அகற்ற பாடுபட்டவர். இந்தப் போராட்டங்களுக்கு தலைமையேற்று நடத்தியவர்.\n\nSection::::அருந்ததிய மக்களின் இடஒதுக்கீட்டுக்கான போராட்டம்.\nஅருந்ததிய மக்களுக்கு 3 சதவிகிதம் உள் இடஒதுக்கீடு வழங்கிட வேண்டுமென மார்க்சிஸ்ட் கம்யூனிஸ்ட் கட்சி போராடியது. இந்தப் போராட்டத்திற்கு தலைமையேற்று வழி நடத்தியவர். இப்போராட்டத்தின் காரணமாகவே தமிழக அரசு அருந்ததிய மக்களுக்கு 3 சதவிகித உள்இடஒதுக்கீடு வழங்கியது என்பது குறிப்பிடத்தக்கது.\n\nSection::::இறப்பு.\n2012 ஏப்ரல் மாதம் 10 ஆம் தியதியன்று காலமானார்.\n"}
{"id": "174630", "url": "https://ta.wikipedia.org/wiki?curid=174630", "title": "பிரார்த்தனா மூர்த்தி", "text": "பிரார்த்தனா மூர்த்தி\n\nகைலையில் சிவபெருமானின் பார்வதிதேவி தருகாவனத்தில் ஆடிய திரு நடனத்தினை இங்கும் ஆடிக்காண்மிக்கும் படியாக வேண்டிய திருக்கோலம் பிரார்த்தனா மூர்த்தி என அழைக்கப்படுகிறது. இத்திருவுருவம் சிவனது அறுபத்து நான்கு திருக்கோலங்களில் ஒன்றாகும்.\n\nSection::::உருவக் காரணம்.\nதருகா வனத்தில் முனிவர்கள் மிகவும் செருக்குடன் இருந்தமையால் அவர்களை அடக்க சிவன் பிட்சாடன மூர்த்தியாக திருவுருவம் கொண்டு சென்றார். உடன் திருமாலும் மோகினி அவதாரம் எடுத்து சென்றார். சிவன் தான் இருக்கையில் திருமாலை மோகினி அவதாரம் எடுக்கச் செய்து உடன் சென்றமையை அறிந்து உமாதேவியாருக்கு ஊடல் வந்தது.\n\nஇதனை அறிந்த சிவபெருமான் பார்வதி, திருமால், காளி, துர்கை அனைவருமே ஒருவரே என்ற உண்மையை உணரவைத்தார். அதன்பின் பார்வதி தருகாவனத்தில் சிவனார் ஆடிய திருநடனத்தினை கைலையிலும் ஆடிக்கட்ட வேண்டுமென பிராத்தனை செய்தார். \n\n"}
{"id": "174631", "url": "https://ta.wikipedia.org/wiki?curid=174631", "title": "பிரம்ம சிரச்சேத மூர்த்தி", "text": "பிரம்ம சிரச்சேத மூர்த்தி\n\nசெருக்கு மிகுந்த பிரம்மாவின் தலைகளில் ஒன்றினை கொய்த சிவபெருமானின் திருவுருவம் பிரம்ம சிரச்சேத மூர்த்தி என்று அழைக்கப்படுகிறது. இத்திருவுருவம் சிவனது அறுபத்து நான்கு திருக்கோலங்களில் ஒன்றாகும்.\n\nSection::::உருவக் காரணம்.\nபிரம்மாவுக்கும் திருமாலிற்கும் தங்களில் யார் பெரியவர் என்ற போட்டி உண்டானது. வேதமும், பிரணவமும் சிவனே இருவரிலும் உயர்வானவர் என்று கூறிய பின்னும், இருவரின் சண்டையும் தொடர்ந்தது. இதை தேவர்கள் மூலம் அறிந்த சிவபெருமான் லிங்கோத்பவராக காட்சி தந்தார். அதனைக் கண்ட திருமால் தன்னைவிட ஈசனே பெரியவர் என்று அமைதியானார். ஆனால் பிரம்மா அதை ஏற்காமல் இன்னும் செருக்குடன் இருந்தார். \n\nஎனவே சிவபெருமான் பைரவராக மாறி அவருடைய தலைகளில் ஒன்றினை கொய்தார். முனிவர்களிடமுடம், தேவர்களிடமும் அதை பிட்சை பாத்திரமாக்கி ரத்த வேட்டை நடத்தினார். இதனால் பிரம்மாவின் செறுக்கு அழிந்தது.\n\n"}
{"id": "174632", "url": "https://ta.wikipedia.org/wiki?curid=174632", "title": "கருடன் அருகிருந்த மூர்த்தி", "text": "கருடன் அருகிருந்த மூர்த்தி\n\nதிருமாலின் வாகனமான கருடனுக்கு அருள்செய்த சிவனது திருக்கோலம் கருடன் அருகிருந்த மூர்த்தியாகும். இத்திருவுருவம் சிவனது அறுபத்து நான்கு திருக்கோலங்களில் ஒன்றாகும்.\n\nSection::::உருவக் காரணம்.\nகைலையில் இருக்கும் சிவபெருமானின் தரிசனம் பெறுவதற்காக திருமால் கருட வாகனத்தில் சென்றார். சிவபெருமானின் காவலனான நந்திதேவனிடம் அனுமதி பெற்று திருமால் சிவதரிசனத்திற்கு சென்றுவிட, கருடன் வெளியில் நின்றார். சிவதரிசனத்தில் மூழ்கிய திருமால் திரும்பிவர நேரமானதால், கருடன் நந்திதேவனிடம் அனுமதி பெறாமல் உள்ளே செல்ல முயன்றார். இதனால் இருவருக்கும் சண்டை மூண்டது. நந்தி தேவனின் ஆவேச மூச்சில் கருடன் நிலைதடுமாறி விழுந்தார். \n\nதன்னைக் காக்க திருமாலை அழைத்தார். சிவதரிசனத்தில் இருந்த திருமால் சிவனிடம் வேண்ட, நந்தியிடம் கருடனை மன்னிக்குமாறு சிவபெருமான் வேண்டினார். அதனால் கருடன் காக்கப்பெற்றார்.\n\n"}
{"id": "174634", "url": "https://ta.wikipedia.org/wiki?curid=174634", "title": "முதலாம் கஜபாகு", "text": "முதலாம் கஜபாகு\n\nமுதலாம் கஜபாகு என்பவர் ஒரு இலங்கை அரசன். இவன், சேர அரசன் செங்குட்டுவன் காலத்தவன் ஆவான். செங்குட்டுவன் கண்ணகிக்கு கோவில் கட்டியபோது, அந்த விழாவில் கஜபாகு மன்னர் கலந்து கொண்டதாகவும், அப்போது கண்ணகியின் புகழை இலங்கையிலும் பரப்ப போவதாகவும் கூறியுள்ளார். இவரை பற்றிய விரிவான தகவல்கள் இல்லை. \n\nSri Lanka, Past and Present. Weikersheim: Margraf Verlag, 12-37. .\n"}
{"id": "174647", "url": "https://ta.wikipedia.org/wiki?curid=174647", "title": "இடபாந்திக மூர்த்தி", "text": "இடபாந்திக மூர்த்தி\n\nஇறவாமல் இருக்க தர்மதேவதை சிவபெருமானின் ரிஷப வாகனமாக இருக்க வரம் வேண்டி நின்றார், அதனை அங்கிகரித்து தர்மதேவதையை வாகனமாக ஏற்றுக்கொண்ட சிவபெருமானின் திருவுருவம் இடபாந்திக மூர்த்தி என்று அழைக்கப்படுகிறது. இத்திருவுருவம், அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படுகிறது.\n\nSection::::வேறு பெயர்கள்.\nஅறவெள்விடைக்கு அருளிய வடிவம்\n\nSection::::தோற்றம்.\nசிவபெருமான் காளையின் மீது சாய்ந்தபடி, இடக்காலை ஊன்றி, வலக்காலை ஒய்யாரமாக தாங்கியபடி நிற்கும் வடிவம் இடபாந்திகராகும். இவ்வடிவத்தில் இடபுறம் உமையம்மை காட்சிதருகிறார்.\n\nSection::::உருவக் காரணம்.\nஉலகம் அழியும் போது தானும் அழிய நேரும் என்ற பயம் தர்மதேவதைக்கு வந்தது. ஊழிக்காலத்தில் சிவபெருமான் உமாபார்வதியுடன் சேர்ந்து திருநடனம் புரிவார். அந்நாளில் புதுஉலகம் தோன்றுவிக்கப்பெறும். எனவே தர்மதேவதை சிவபெருமானை நோக்கி தவமிருந்து, அவரிடம் சரணடைந்தார். தர்மதேவதை ரிசபமாக மாறிநிற்க, ரிசபத்தின் தலையை சிவபெருமான் தொட்டு ஆசிதந்தார். \n\nSection::::கோயில்கள்.\nதிருவாடுதுறை - \n\n"}
{"id": "174660", "url": "https://ta.wikipedia.org/wiki?curid=174660", "title": "சரபம்", "text": "சரபம்\n\nசரபம் பற்றிப் பல்வேறு கருத்துகள் நிலவி வந்துள்ளன. அவற்றை விளங்கிக் கொள்ளுதல் நலம். கற்பனை உருவப் படைப்பில் இத்தகைய வேறுபாடுகள் தோன்றுவதைத் தடுக்க இயலாது.\n"}
{"id": "174665", "url": "https://ta.wikipedia.org/wiki?curid=174665", "title": "பைரவி (இறைவி)", "text": "பைரவி (இறைவி)\n\nபைரவி என்பவர் ஒரு கொடூரமான மற்றும் திகிலூட்டும் இந்து தெய்வமும் தச மகாவித்யாக்களுள் ஒருவரும் ஆவார். அவர் கால பைரவரின் துணைவியார். பார்வதி தேவியின் அம்சமான பைரவி இந்துக்களால் வணங்கப்படுகிறாள். \n\n\"வீர பைரவி\", \"திரிபுரா பைரவி\", \"கால பைரவி\", \"சித்த பைரவி\", \"சைதன்ய பைரவி\" மற்றும் \"ருத்ர பைரவி\" என்று பல பெயர்களில் பைரவி வணங்கப்படுகிறாள். சண்டன், முண்டன், துர்க்காசுரன் போன்ற அரக்கர்களை அழித்தவளாக வணங்கப்படுகிறாள்.\n\nSection::::திரிபுரா பைரவி தோற்றம்.\nதிரிபுரத்தை எரித்த சிவபெருமானுடன் சேர்ந்து பார்வதி தேவி பைரவியாக நடனமாடியதாக நம்பப்படுகிறது. அவள் பயங்கர தோற்றத்துடன் கழுதையை வாகனமாக கொண்டவள். சிவரூபம் என்பதால் நெற்றிக்கண்ணும், நான்கு கரங்களும், புலித்தோல் ஆடையும் உடையவள். \n\nSection::::சொர்ண பைரவி.\nசுவர்ண பைரவரின் அரவணைப்பில் பைரவின் மடியில் அமர்ந்திருக்கும் பைரவி சொர்ண பைரவி என்று அழைக்கப்பெறுகிறாள்.\n\nSection::::லிங்க பைரவி.\nசேலம், சாமிநாயக்கன்பட்டியில், \"லிங்க பைரவி' சிலையை சற்குரு ஜக்கி வாசுதேவால் பிரதிஷ்டை செய்யப்பட்டுள்ளது. \n"}
{"id": "174668", "url": "https://ta.wikipedia.org/wiki?curid=174668", "title": "பைரவி", "text": "பைரவி\n\nபைரவி என்ற தலைப்பில் உள்ள கட்டுரைகள்:\n\n"}
{"id": "174669", "url": "https://ta.wikipedia.org/wiki?curid=174669", "title": "தடையறத் தாக்க", "text": "தடையறத் தாக்க\n\nதடையறத் தாக்க என்பது 2012ல் வெளி வந்த தமிழ் திரைப்படமாகும். இதை மகிழ் திருமேனி இயக்கினார். அருண் விஜய், மம்தா மோகன்தாசு போன்றோர் நடித்துள்ளனர்.\n\nSection::::கதை.\nசெல்வா (அருண் விஜய்) வாடகைக்கு மகிழுந்து விடும் கடையை வைத்துள்ளார். அவரின் காதலி பிரியா (மம்தா மோகன்தாசு). பிரியாவின் வீட்டில் திருமணத்திற்கு அனுமதி பெறுகிறார் செல்வா. தன் தோழிக்கு உதவப்போய் சென்னையின் பெரிய தாதா மகாவை சந்திக்கிறார். மர்மமான முறையில் மகா இறந்துவிடுகிறார். மகாவை கொல்ல பயன்படுத்தப்பட்ட மட்டையின் ஒரு பகுதி செல்வா சென்ற மகிழுந்தில் இருந்ததால் அவரின் இறப்பிற்கு காரணம் செல்வா என மகாவின் தம்பி குமார் கருதுகிறார். அதனால் அவரை கொல்ல முயல்கிறார். அவரிடம் இருந்து தப்ப செல்வா முயல்கிறார். உண்மையான கொலையாளி யார் என்று கண்டுபிடிக்கிறார். குற்றவாளியை காத்து மகா\\செல்வா குழுவை ஒழித்துகட்டுகிறார்.\n"}
{"id": "174691", "url": "https://ta.wikipedia.org/wiki?curid=174691", "title": "முண்டக உபநிடதம்", "text": "முண்டக உபநிடதம்\n\nமுண்டக உபநிடதம் அதர்வண வேதத்தை சார்ந்தது. முண்டம் என்பதற்கு தலை என்று பொருள்.எனவே இவ்வுபநிடதத்திற்கு முண்டக உபநிடதம் என்பார். அங்கிரசு என்ற முனிவர், சௌனகர் என்ற முனிவருக்கு அருளிய உபதேசமே முண்டக உபநிடதம். முண்டக உபநிடதத்தின் 65 மந்திரங்களுக்கு ஆதிசங்கரர், மத்வர் விளக்கம் அளித்துள்ளனர். \n\nSection::::பெயர்க் காரணம்.\nதலையில் நெருப்புச் சட்டியை சுமந்து கொண்டு செய்யப்படும் ஒருவித வேள்வியை முடித்த பின்பு இந்த உபநிடதத்தை படிக்க துவங்க வேண்டும் அல்லது தலை முடியை அகற்றிய பின்பு இந்த உபநிடதத்தை படிக்க துவங்க வேண்டும் என்பதால் இப்பெயர் வரக் காரணமாயிற்று.\n\nSection::::மையக் கருத்து.\nசௌனக முனிவர், எந்த ஒன்றை அறிவதனால் அனைத்தையும் அறிந்ததற்குச் சமம் என்று கேட்டதற்கு, அதற்கு அங்கிரசு முனிவர் மெய்ப்பொருளை (பிரம்மம்) அறிவதால் மட்டுமே அனைத்தையும் அறிந்ததற்கு சமம் என்று சௌனக முனிவருக்கு அருளிச் செய்தார்.\n\nSection::::உபநிடத அமைப்பு.\nஇந்த உபநிடதத்தில் உள்ள 65 மந்திரங்களை மூன்று அத்தியாயங்களாகவும், ஒவ்வொரு அத்தியாமும் இரண்டு பகுதிகளாகவும் அமைந்துள்ளது. அத்தியாயத்தை “முண்டகம்” என்றும், பகுதிகளை ”கண்டம்” என்றும் அழைப்பர்.\n\nSection::::உபநிடத சாரம்.\nஎந்த ஒன்றின் அறிவை அடைந்தால் அனைத்தும் அறிந்தது ஆகும் என்று கேட்ட சீடனின் கேள்விக்கு குருவானவர் “பரா வித்யா” என்று அழைக்கப்படும் பிரம்ம ஞானம் எனும் ஆத்ம வித்யா, (பிரம்மக்ஞானம்) என்ற அறிவை அடைந்தவனே அனைத்தும் அறிகிறான். பிரம்மத்தை புரிந்து கொள்ளும் அறிவே பராவித்யா ஆகும். பிரம்மத்தை தவிர அறியப்படும் மற்ற அனைத்து அறிவுகளும் அபரா வித்யா ஆகும். \n\nபானைகள் செய்ய களிமண் உபாதான காரணம் என்றால் அதை செய்யும் குயவன் நிமித்த காரணம் ஆகிறான். ஆனால் இறைவன் படைக்கப்பட்ட அனைத்து பிரபஞ்சத்திற்கும், சீவராசிகளுக்கும் நிமித்த காரணமாகவும், உபாதான காரணமாகவும் உள்ளார். எ.கா., சிலந்தி பூச்சியானது தான் உருவாக்கிய வலைக்கு தானே நிமித்த காரணமாகவும், உபாதான காரணமாகவும் உள்ளதோ, அதே போல் படைப்பிற்கு ஈஸ்வரனே ஒன்றே இந்த இரண்டு காரணங்களுக்கு ஒருவராகவே உள்ளார். \n\nஆகவே பிரம்மத்தை அறிந்தால் அனைத்தும் அறிந்ததற்கு சமம். மேலும் அபரா வித்யா நான்கு வேதங்களையும் அவற்றின் முடிவுப் பகுதியான உபநிடதங்களையும் விளக்குகிறது. கர்மங்களின் பலன்களும், அதனால் அடையப்படும் நிலையற்ற தன்மை விளக்கப்படுகிறது. \n\nஅபராவித்யா மூலம் மாபெரும் சம்சாரக் கடலை கடக்க முடியாது. கர்ம யோகத்தை விட ‘உபாசனை’ மூலம் சுவர்க்கத்திற்கும் மேலான பிரம்மலோகத்தை அடையலாம். பொதுவாக சுவர்க்கம் மற்றும் பிரம்ம லோகத்தை அடைந்தாலும் அதன் பலன்கள் நிலையற்றது. \n\nவீடுபேறு அடைய கர்ம யோகம் நேரடியான வழி அல்ல என்பதை உணர்ந்து, மரபு வழியாக வந்த குருவிடம் பிரம்ம ஞானத்தை அறிந்து வீடுபேறு அடைய வேண்டும். பிரம்மத்திடமிருந்து பஞ்சபூதங்கள், பிராணன், மனம், சித்தம், அகங்காரம் தோண்றின. படைக்கப்பட்ட பிரபஞ்சத்திற்கும், சீவராசிகளுக்கு தலைவனாக விளங்கும் பிரம்மத்தை விராட் என்பர். \n\nவிராட் இந்த பிரபஞ்சத்தின் உடலாக உருவகம் செய்யப்படுகிறது. அனைத்திற்கும் ஆதாரமாக விளங்கும் பிரம்மனே ஒவ்வொருவருடைய ஆத்ம வடிவாக உள்ளது. மேலும் பார்க்கப்படுகிற அனைத்தும் வெறும் வெளித்தோற்றமே [மித்யா] என்ற அறிவை அடைபவன் வாழ்க்கை எனும் பெரும் துயரக்கடலிருந்து விடுதலை அடைகிறான். இந்த பிரம்மமே எல்லோராலும் அடையத்தக்க முடிவான இலக்கு. \n\nஉபநிடதத்தின் துணையுடன் சீவாத்மா, பரமாத்மாவை அடைய வேண்டும். பிரம்ம ஞானத்தில் நிலை பெறத் தேவையற்ற பேச்சை நிறுத்த வேண்டும் என்று சாதனையாக கூறப்படுகிறது. பிரபஞ்சத்தின் ஒளி விளக்குகளாக உள்ள சூரியன், சந்திரன், விண்மீன்கள், தங்கள் ஒளியால் பிரம்மத்தை விளக்காது. ஆனால் இவைகள் பிரம்மத்தால் ஒளிர்கிறது. \n\nகயிறு பாம்பாக தெரிவது போல, தோண்றிய இந்த பிரபஞ்சம் மற்றும் சீவராசிகள் வெறும் தோற்றமேயன்றி உன்மையல்ல என்று இந்த பிரபஞசத்தை நீக்கி, பிரம்மம் மட்டும் இரண்டற்றதாக (அத்வைதம்) உள்ளது என்று அறிய வேண்டும். பிரம்மத்தை அடைய ஞானமே அடிப்படைக் காரணம். ஞானத்தின் சாதனைகளாக வாய்மை, தவம், குரு, சாத்திரத்தின் மீது நம்பிக்கை வைத்து கேட்டல், பிரம்மச்சர்யம் ஆகியவைகள் கூறப்படுகிறது. இந்த பிரம்மத்தை, அமைதியை அடைந்த மனதின் மூலம் மட்டுமே அறியமுடியும். வீடுபேறு அடைய விரும்புபவர்கள், ஞானியின் துணையுடன் தீரர்கள் துயரத்தை கடக்கிறார்கள். \n\nஇவ்வுலகிலே அனைத்து ஆசைகளை நீக்கியவனுக்கு மறுபிறப்பு ஏற்படுவதில்லை. இந்த ஆத்ம தத்துவத்தை, மனபலம் அற்றவர்களும், வைராக்கியமற்றவர்களும் அடைய முடியாது. வேதாந்த ஞானத்தை அடைந்தவர்கள், தியாகம், தூய்மை அடைந்தவர்கள், சீவன் முக்தர்களாக இருந்து கொண்டு பாவத்தையும் சோகத்தையும் கடந்து இறுதியான மரணத்தை அடைந்த பின்பு பிரம்ம வடிவாகவே இருந்து மீண்டும் பிறப்பதில்லை.\n\nSection::::பண்பாட்டுத் தாக்கம்.\nசத்யமேவ ஜயதே (தமிழில்: வாய்மையே வெல்லும்) என்ற சமஸ்கிருத வாக்கியம் இந்தியாவின் தேசிய குறிக்கோளுரை ஆகும். இந்திய தேசிய சின்னத்தில் இந்த வாக்கியம் பொறிக்கப் பட்டுள்ளது. \n\nஇது முண்டக உபநிடதத்தின் புகழ் பெற்ற மந்திரங்களில் ஒன்றாகும்.\n\n\n"}
{"id": "174699", "url": "https://ta.wikipedia.org/wiki?curid=174699", "title": "வாள் (மரவேலைக் கருவி)", "text": "வாள் (மரவேலைக் கருவி)\n\nவாள் (ஆங்கிலம்: Saw) என்பது கடினமான கத்தி, கம்பி அல்லது சங்கிலியைக் கொண்ட ஒரு கருவியாகும். இதனை இரம்பம் எனவும் அழைக்கலாம். இது பொருளை வெட்ட பயன்படுகிறது, பெரும்பாலும் வெட்டப்படும் பொருள் மரம் என்றாலும் சில நேரங்களில் உலோகம் அல்லது கல் போன்றவைகளையும் இதைக் கொண்டு வெட்டலாம். வெட்டு என்பது பற்களின் விளிம்பை பொருளுக்கு எதிராக வைப்பதன் மூலமும், அதை வலுக்கட்டாயமாக முன்னோக்கி நகர்த்துவதன் மூலமும், குறைந்த வலிமையுடன் பின்னால் அல்லது தொடர்ச்சியாக முன்னோக்கி நகர்த்துவதன் மூலமும் செய்யப்படுகிறது. இந்தப் பணி கையால் பயன்படுத்தப்படலாம் அல்லது நீராவி, நீர், மின்சாரம் அல்லது பிற சக்தி மூலங்களால் இயக்கப்படலாம். ஒரு சிராய்ப்பு வாளில் உலோகம் அல்லது பீங்கான் மூலம் வெட்ட வடிவமைக்கப்பட்ட ஒரு இயங்கும் வட்ட பிளேடு உள்ளது.\n\nSection::::வரலாறு.\nவாள் முதலில் பிளின்ட், தீக்கல், கடல் சிப்பி மற்றும் சுறா பற்கள் போன்றவற்றிலிருந்து செறிவூட்டப்பட்ட பொருட்களாக இருந்தன. \nபண்டைய எகிப்தில், தாமிரத்தால் செய்யப்பட்ட திறந்த (கட்டமைக்கப்படாத) வாள்கள் கிமு 3,100–2,686 சிர்காவின் வம்ச ஆரம்ப காலத்திலேயே ஆவணப்படுத்தப்பட்டுள்ளன. கிமு 31 ஆம் நூற்றாண்டில் திஜெரின் ஆட்சிக்காலத்தில் கல்லறை எண் 3471 இல் பல செப்புக் கற்கள் அறுக்கப்பட்ட நிலையில் காணப்பட்டன. மனிதர்கள் உட்பட பலவகையான பொருட்களை வெட்டுவதற்கு வாள்களை பயன்படுத்தி வந்துள்ளனர் (அறுப்பதன் மூலம் மரணத்தைப் பார்க்கவும் எற நம்பிக்கையில்). எகிப்திய வரலாறு முழுவதும் பல சூழல்களில் வாள்களின் மாதிரிகள் கண்டுபிடிக்கப்பட்டுள்ளன. குறிப்பாக கல்லறைகளில் காணப்படும் சுவர் விளக்கப்படங்களில் இதன் அளவுகள் மற்றும் வெவ்வேறு வகைகளின் பயன்பாடு ஆகியவற்றைக் காட்டுகின்றன. இவை முதலில் வெண்கலம் பின்னர் இரும்பு ஆகியவற்றால் செய்யப்பட்டன. இரும்பு யுகத்தில், மெல்லிய கத்திகள் மூலம் ருவாக்கப்பட்டன. கி.பி மூன்றாம் நூற்றாண்டில் இருந்து வந்த ரோமானிய ஹைராபோலிஸ் மர அரவை ஆலை முதன்முதலில் அறியப்பட்ட மர அரவை ஆலை ஆகும்.\n\nஇரும்பு எவ்வாறு பயன்படுத்துவது என்பதை மனிதகுலம் கற்றுக்கொண்டவுடன், அது எல்லா வகையான கத்தி கத்திகளுக்கும் விருப்பமான பொருளாக மாறியது. 17 ஆம் நூற்றாண்டின் இறுதியில் ஐரோப்பிய உற்பத்தி ஜெர்மனியை மையமாகக் கொண்டது, (லண்டனில் உள்ள பெர்கிஸ் லேண்ட்) மற்றும் இங்கிலாந்தின் மிட்லாண்ட்ஸ் போன்ற இடங்கள். பெரும்பாலான கத்திகள் எஃகு மூலம் செய்யப்பட்டன\n\nஆரம்பகால ஐரோப்பிய வாள் சூடான இரும்பு அல்லது எஃகு தகட்டில் இருந்து தயாரிக்கப்பட்டன. 19 ஆம் நூற்றாண்டின் ஆரம்பத்தில் நீராவி இயந்திரங்களால் வடிவமைக்கப்பட்டது. தொழில்துறை படிப்படியாக அனைத்து செயல்முறைகளையும் இயந்திரமயமாக்கியது. இன்று பெரும்பாலான வாள் முழுக்க முழுக்க மனித தலையீடு இல்லாமல் இயக்கப்படுகின்றன.\n\nசீன புராணத்தின் படி, வாள் \"லு பான்\" என்பவரால் கண்டுபிடிக்கப்பட்டது. ஆவிட் விவரித்தபடி, கிரேக்க புராணங்களில், டெடாலசின் மருமகனான தலோஸ், வாளைக் கண்டுபிடித்தார். தொல்பொருள் ஆய்வுகளின்படி, வாள்கள் வரலாற்றுக்கு முந்தையவை. மேலும் பெரும்பாலும் கற்காலத்தில் கற்கள் அல்லது எலும்புகளிலிருந்து உருவாக்கியுள்ளனர். கோடரி, வாசி, உளி மற்றும் வாள் போன்ற அடையாளங்கள் 4,000 ஆண்டுகளுக்கு முன்னர் இருந்ததற்கான அடையாளங்கள் தெளிவாக நிறுவப்பட்டுள்ள.\n\nSection::::வாள் வகைகள்.\nமரவேலைக்கலையில் வாள் அல்லது இரம்பம் என்பது மரத்தை அறுக்கப் பயன்படும் ஒரு கருவி ஆகும். பெரும்பாலும் இரும்பால் கூரிய பற்களைக் கொண்ட ஒரு நீண்ட பகுதியும் கைப்பிடியும் இருக்கும். இவற்றுள் பல வகை உண்டு. இத்தகைய வாள்கள் நெடுங்காலமாக பல பண்பாடுகளில் பயன்படுத்தப்பட்டு வந்துள்ளன.\n\nவில் வாள்\nகவராயவாள்\nகுறுக்குவெட்டுவாள்\nஅரிவுக்குதிரை\nகுழி வாள்\nகீறல் வாள்\nகழுந்து வாள்\n\nSection::::வாள்களில் பயன்டுத்தப்படும் பொருள்கள்.\nவாள்கள் தயாரிக்க பித்தளை, இரும்பு, துத்தநாகம், செப்பு, எஃகு, வைரம், தங்குதன் கார்பைடு போன்ற பல பொருட்கள் பயன்படுத்தப்படுகின்றன.\n"}
{"id": "174701", "url": "https://ta.wikipedia.org/wiki?curid=174701", "title": "சீவுளி", "text": "சீவுளி\n\nமரவேலையில் சீவுளி அல்லது இழைப்புளி () என்பது மரத்தை மட்டமாக்கவும் சீராக்கவும் ஒல்லியாக்கவும் பயன்படும் ஓர் உளி பொருத்திய கருவி ஆகும். இதனை மரத்தின் மேல் வைத்து இழைக்க அதில் குறிப்பிட்ட கோணத்தில் பொருத்தப்பட்டு இருக்கும் வள்ளேடு (angular blade) அல்லது கோண உளி மரத்தின் மேற்பரப்பை இழைக்கும். எவ்வளவு தடிப்பாக இழைக்க வேண்டும் என்பதை வள்ளேட்டின் கோணநிலையை மாற்றிப் பெற்றுக் கொள்ளலாம். \n"}
{"id": "174706", "url": "https://ta.wikipedia.org/wiki?curid=174706", "title": "வீரமாங்குடி", "text": "வீரமாங்குடி\n\nவீரமாங்குடி (Veeramankudi) என்பது இந்திய மாநிலம் தமிழ்நாட்டின் தஞ்சாவூர் மாவட்டம், பாபநாசம் வட்டம், பாபநாசம் ஊராட்சி ஒன்றியத்தில் இருக்கும் ஒரு கிராமம் ஆகும்.\n\nSection::::பெயர்க்காரணம்.\nபுராண கதையில் வீரமாங்குடி வரலாறு\nஓம் எனும் பிரணவ மந்திர கதை\n\nதிருவையாறு\n\nதிங்களூர்\n\nவைரவன் கோயில்\n\nஈச்சங்குடி\n\nசோமேஸ்வரபுரம்\n\nவீரமாங்குடி\n\nதேவன்குடி\n\nமணலூர்\n\nஇழுப்பைகோரை நந்தி மதகு\n\nகணபதி அக்ரஹாரம்\n\nகவித்தளம்\n\nஉமையாள்புரம்\n\nசுவாமிமலை\nபின் தனியொரு சீடனாகவே தனயனிடம் உபதேசம் பெற சுவாமிமலைக்கு எழுந்தருளினான் எம்பெருமான்.\nஅப்பனுக்கு(சிவன்) பாடம் சொன்ன சுப்பையன் (முருகன் ) தளம் இந்த சுவாமிமலை.\nஅதாவது இந்த சுவாமிமலையில்தான் தந்தைக்கு உபதேசம் செய்தான் தமையனான முருகன். *முருகனின் ஆறுபடை வீடுகளில் இந்த சுவாமிமலையும்ஒன்று.\n\nதிருவிளையாடல்\nசுவாமிமலையில் சுவாமிநாதனாக எழுந்தருளியிருக்கும் முருகப்பெருமான், தான் அறிந்ததைத் தந்தைக்குச் செய்த உபதேசம் மூலம் வெளிபடுத்திய இந்த புண்ணிய சரித்திரம் இன்று அனைவரும் அறிந்த ஒன்றாகிவிட்டதில் பெருமிதம் கொள்கிறது வீரமாங்குடி.\n\nSection::::கோவில்கள்.\nSection::::வஜ்ரகண்டேஸ்வரர் ஆலயம் - வடக்கு தெரு.\nதலவரலாறு\nதலச் சிறப்பு\nவிசேஷங்கள்\nமேலும் தகவல்களுக்கு.\n\n\n\n\n\n\n\n"}
{"id": "174716", "url": "https://ta.wikipedia.org/wiki?curid=174716", "title": "லிங்க புராணம்", "text": "லிங்க புராணம்\n\nலிங்க புராணம் என்பது வியாசர் எழுதிய பதினெண் புராணங்களில் பதினொன்றாவது புராணமாகும். இப்புராணம் லிங்க வழிபாட்டின் மேன்மையை எடுத்துரைக்கிறது. இது பத்தாயிரம் (10,000) ஸ்லோகங்களை உள்ளடக்கியதாகும். பஞ்ச பூதங்களின் தோற்றம், இந்து காலக் கணக்கீடு, பிரபஞ்சத்தின் தோற்றம் என பலவற்றை இந்நூல் எடுத்துச்சொல்கிறது.\n\n"}
{"id": "174717", "url": "https://ta.wikipedia.org/wiki?curid=174717", "title": "நாரத புராணம்", "text": "நாரத புராணம்\n\nநாரத புராணம் (தேவநாகரி:नारदीय पुराण, நரத புராணா) என்பது பதினெண் புராணங்களில் நாரதரைப் பற்றி கூறுவதாகும். இப்புராணம் இருபத்தி ஐந்தாயிரம் (25,000) சுலோகங்களைக் கொண்டது. \n\nநாரத முனிவர் சனத்குமாரர்களுக்கு கூறிய நாரத புராணத்தினை மீண்டும் சூதர் என்பவருக்கும், முனிவர்களுக்கும் கூறினார். இதில் நாரத முனிவரின் பிறப்பு, அவருக்கு கிடைத்த தட்சனின் சாபம், பிரம்மனின் சாபம், மனிதனாக நாதரர் பிறந்தமை, சனிபகவான் பார்வை நாரதர் மேல் பட்டது, இராமாயணம், நாரதர் தமயந்தி திருமணம் போன்றவைகள் அடங்கியுள்ளன.\n\nநாரத புராணத்தின் ஓர் உறுப்பான குருபாவனபுர மகாத்மியத்தில் குருவாயூர் குருவாயூரப்பன் திருத்தல வரலாறு கூறப்பட்டுள்ளது.\n"}
{"id": "174723", "url": "https://ta.wikipedia.org/wiki?curid=174723", "title": "சென்னை துரந்தோ", "text": "சென்னை துரந்தோ\n\nசென்னை துரந்தோ (\"Chennai Duronto\") என்பது இந்திய இரயில்வேயின் அதிவேகத் தொடருந்து சேவைகளில் ஒன்றாகும். இது சென்னை சென்ட்ரல் நிலையத்திலிருந்து டெல்லி ஹஸ்ரத் நிஜாமுதின் ரயில் நிலையத்திற்கு இடையே செல்லும் பயணிகள் தொடருந்து ஆகும்.\n\nதிங்கள் மற்றும் வெள்ளிக்கிழமைகளில் சென்னையிலிருந்தும் செவ்வாய் மற்றும் ஞாயிற்றுக்கிழமைகளில் டெல்லியிருந்தும் புறப்படுகிறது. மொத்த பயண தொலைவு 2174 கிலோமீட்டர் ஆகும். சென்னை -டெல்லியிடையே (டெல்லி -சென்னையிடையே) 6 ரயில் நிலையங்களில் நின்று 303 ரயில் நிலையங்களைக் கடந்து செல்லுகிறது. சென்னையிலிருந்து காலை 06:40 க்குக் கிளம்பும் ரயில் மறுநாள் காலை 10:35 ற்கு டெல்லியைச் சென்று அடையும். மொத்த பயண நேரம் 27 மணிகள் 55 நிமிடங்கள். டெல்லியிலிருந்து நண்பகல் 15:50 ற்குக் கிளம்பும் ரயில் வண்டி அடுத்தநாள் இரவு 20:10 ற்குச் சென்னையை வந்தடையும். மொத்தப் பயண நேரம் 28 மணிகள் 20 நிமிடங்கள். சென்னை டெல்லி ரயிலின் எண் 12269. டெல்லி சென்னை ரயிலின் எண் 12270.\n"}
{"id": "174724", "url": "https://ta.wikipedia.org/wiki?curid=174724", "title": "வாசுகி (பாம்பு)", "text": "வாசுகி (பாம்பு)\n\nவாசுகி (சமஸ்கிருதம்: वासुकी, வாசுகி), என்பது இந்து தொன்மவியல் படி தேவலோகத்தில் வாழ்கின்ற பாம்பாகும். வாசுகி காசிபர்-கத்ரு தம்பதியரின் மகளாகவும், பாற்கடலில், திருமால் பள்ளிக் கொள்ளும் பஞ்சணையாக இருக்கும் ஆதிசேசனின் சகோதரியாகவும் அறியப்படுகிறாள்.\n\nSection::::சிவனது வரம்.\nஆதிசேசன் திருமாலை சரணடைய, வாசுகி பாம்பானது சிவபெருமானை நோக்கி தவமிருந்து. வாசுகியின் தவத்தில் மகிழ்ந்த சிவபெருமான் வாசுகி வேண்டியவாறு, தன்னுடைய கழுத்தில் நாகாபரனமாக இருக்க வரமளித்தார்.\n\nSection::::பாற்கடல் கடைதல்.\nசிவனுடைய கழுத்தில் ஆபரணமாக இருக்கும் வாசுகி பாம்பினை பாற்கடலை கடைய மத்தாக இருக்க வேண்டுமென தேவர்களும், அசுரர்களும் வேண்டினார்கள். அமுதத்தில் பகுதியை வாசுகிக்கும் தருவதாகக் கூறினார்கள். எனவே பாற்கடலை கடைவதற்கு மந்திர மலையை மத்தாகவும், வாசுகியை கயிறாகவும் கொண்டு அரக்கர்கள் பாம்பின் ஒருபுறமும், தேவர்கள் மறுபுறமும் நின்று இழுத்து கடைந்தார்கள். நீண்ட நேரம் கடைந்தமையால் வலி தாங்காமல் வாசுகி பாம்பு ஆலகால விஷத்தினைக் கக்கியது. அந்த ஆலகால விஷத்திலிருந்து மக்களையும், தங்களையும் காக்க தேவர்களும், அசுரர்களும் சிவபெருமானிடம் வேண்டினர். சிவபெருமான் ஆலகால விஷத்தினை அருந்தி \"நீலகண்டன்\" என்று பெயர் பெற்றார்.\n\n"}
{"id": "174729", "url": "https://ta.wikipedia.org/wiki?curid=174729", "title": "மணல்தொட்டி அறிவு", "text": "மணல்தொட்டி அறிவு\n\nமணல் தொட்டி அறிவு அல்லது மணல் தொட்டி ஞானம் (Sandbox Wisdom) என்பது ஆளுமை கற்றுத்தரும் ஒரு புத்தகம். இதன் ஆசிரியர் டாம் அசாக்கர் (Tom Asacker) மேலாளுமை பற்றி மிகுந்த அறிவு கொண்டவர்.\n\nSection::::முக்கிய கதாபாத்திரங்கள்.\nபில் வெஸ்ட் (Bill West): ஒரு நிறுவனத்தின் தலைமை செயலதிகாரி\nஃபால்கன் (Falcon): ஓய்வு பெற்ற பணக்காரர்\nஆண்ணி (Annie): ஃபால்கனின் பேத்தி\n\nSection::::கதைக்களம்.\nஒரு நிறுவனத்தின் தலைமை செயலதிகாரியாக இருக்கும் பில் வெஸ்ட் தன் நிறுவனத்தில் பல சிக்கல்களை சந்தித்து வெற்றியின்றி தொடர மனம் தளர்கிறார். என்ன செய்வதென அறியாத நிலையில் தன் நண்பனிடமிருந்து வந்த தொலைபேசி அழைப்பால் அவர் ஃபால்கன் என்பவரை சந்திக்கிறார். தனது மேலாண்மை மற்றும் வாணிகம் தழுவி பல பாடங்களை எதிர்பார்த்திருக்கும் பில்லுக்கோ அதிர்ச்சி என்னவென்றால் அவர் கற்றுக்கொள்ளப்போகிறது ஃபால்கனின் பேத்தியான பால்வாடி படிக்கும் சிறுமியிடமிருந்து. இவர்கள் இருவரும் ஆண்ணியை பள்ளியிலிருந்து அழைத்து, பக்கத்திலிருக்கும் விளையாட்டு மைதானத்திற்கு செல்ல கதை சூடு பிடிக்கிறது.\nதொடர்ந்து பல நாட்கள் இவ்வறு மூவரும் நேரம் சேர்ந்து கழிக்க பில் தன்னிடம் பல மாற்றங்கள் உருவாவதும், தன் மேலாளுமை மாறி பல நன்மைகள் அடைவதை உணருகிறார். இவரிடம் உள்ள மாற்றங்கள் இவரின் நிறுவனமும் மாற உதவியாயிருக்க எப்படி வெற்றிப்பாதையில் செல்கிறார் என்பது மீதி கதை.\n\nSection::::கையேட்டுக் குறிப்புகள்.\nபில், ஃபால்கன் மற்றும் ஆண்ணி சந்திப்பின் போது முக்கியமான பாடங்களை குறிப்பெடுக்கும் பில்லின் கையேட்டுக்குறிப்புக்கள் படிக்கும் வாசகர்களுக்கும் மிகவும் உதவியாக இருக்க டாம் அவற்றை தனிப்பக்கங்களில் வடிவமைத்துள்ளார்.\n\nSection::::எளிமையான முறையில் ஆளுமை அறிவு.\nவாணிபத்தில் வெற்றி பெற பல உத்திகள் இப்புத்தகத்தில் புதைந்திருக்கின்றன. அவற்றில் சில இங்கே:\n"}
{"id": "174732", "url": "https://ta.wikipedia.org/wiki?curid=174732", "title": "யுகபாரதி", "text": "யுகபாரதி\n\nயுகபாரதி ஒரு தமிழ்க் கவிஞரும் திரைப்படப் பாடலாசிரியரும் ஆவார். இவர் ஏறத்தாழ ஆயிரம் தமிழ்ப் பாடல்களை எழுதியுள்ளார்.\n\nSection::::பாடல்கள்.\nSection::::குறிப்பிடத்தக்க பாடல்கள்.\nஆனந்தம் திரைப்படத்தின் பல்லாங்குழியின் வட்டம் பார்த்தேன் பாடல், காதல் பிசாசே, மன்மத ராசா, கொஞ்ச நேரம் கொஞ்சும் நேரம் ஆகிய இவரது பாடல்கள் புகழ் பெற்றவை. இவர் மைனா, ராஜபாட்டை, நீலம், கும்கி ஆகிய திரைப்படங்களில் பணியாற்றியுள்ளார்.\n\n\n\n\n"}
{"id": "174733", "url": "https://ta.wikipedia.org/wiki?curid=174733", "title": "திருப்பாற்கடல்", "text": "திருப்பாற்கடல்\n\nதிருப்பாற்கடல் என்பது 108 வைணவத் திருத்தலங்களில் ஒன்றாகும். பத்து ஆழ்வார்களால் பாடல்பெற்ற இத்தலம் இப்பூமியில் இல்லாத தலமாகும். இந்து தொன்மவியலில் பாற்கடல் என்பது திருமாலின் இருப்பிடமாக கூறப்படுகிறது. இந்த பாற்கடலில் ஆதிசேசன் என்ற பாம்பு படுக்கையில் திருமால் படுத்துக் கொண்டிருப்பதாக திருமுறைகள் குறிப்பிடுகின்றன. \n\nSection::::இறைவன்.\nஇங்கு இறைவன் பாற்கடல் வண்ணனாக (சீராப்திநாதன்)பாம்பணை மேல் தெற்கு நோக்கிய சயனக் கோலத்தில் காட்சியளிக்கிறான். இறைவி கடல்மகள் நாச்சியார், பூமாதேவி ஆகியோர். இத்தலத்தின் தீர்த்தம் அமிர்த தீர்த்தம், திருப்பாற்கடல் ஆகியன. விமானம் அஷ்டாங்க விமானம்.\n\nSection::::சிறப்புக்கள்.\nநிலவுலகில் இல்லாத இந்த திருப்பாற்கடல் மொத்தம் 51 பாக்களால் திருமங்கையாழ்வார், பெரியாழ்வார், ஆண்டாள், பேயாழ்வார் முதலிய பத்து ஆழ்வார்களாலும் பாடல் பெற்றது.\n\nSection::::பாற்கடல் கடைதல்.\nஇந்து தொன்மவியலில் பாற்கடல் கடைதல் பெரும் நிகழ்ச்சியாகும். அமுதத்திற்காக வேண்டி பாற்கடலை கடைய தேவர்களும், தேவர்களின் அரசனான இந்திரனும் முடிவு செய்தார்கள். அதற்காக மந்திர மலையை மத்தாகவும், சிவபெருமானின் கழுத்தில் நாகாபரணமாக இருக்கும் வாசுகி பாம்பினை கயிறாகவும் கொண்டு கடைய முடிவெடுத்தார்கள். அதற்கு தேவர்கள் மட்டும் போதாதென அரக்கர்களுக்கும் சமபங்கு தருவதாக கூறி அவர்களையும் அழைத்தார்கள். வாசுகி பாம்பின் ஒரு புறம் தேவர்களும், மறுபுறம் அரக்கர்களும் இணைந்து பாற்கடலை கடையத் தொடங்கினார்கள். \n\nமந்திரமலையானது பாற்கடலினுள் மூழ்க தொடங்கியது. எனவே திருமால் ஆமையாக அவதாரம் எடுத்து, மந்திர மலையை தாங்கினார். தேவர்களும் அரக்கர்களும் மீண்டும் பாற்கடலை கடைந்தனர். நீண்ட நேரம் கடைந்ததன் காரணமாக வாசுகி பாம்பினால் வலி தாங்க முடியாமல் ஆலகால விஷத்தினை கக்கியது. அந்த விசத்தினால் உலகில் உள்ள உயிர்கள் அனைத்தும், தேவர்களும், அரக்கர்களும், இன்னபிற தேவகனங்களும் அழிய நேரிடும் என்பதால் அனைவரும் சிவபெருமானிடம் தங்களை காக்குமாறு வேண்டினார்கள்.\n\nசிவபெருமான் அந்த ஆலகால விசத்தினை உண்டார். அவருடைய வயி்ற்றுக்குள் இருக்கும் உலக உயிர்களை விசம் அழிக்காமல் இருக்க, பார்வதி தேவி சிவபெருமானது கண்டத்தை பிடித்தார். அதனால் சிவபெருமானுடைய கண்டத்தில் விசம் தங்கி, நீலகண்டமாக உருவாகியது. அதன் பின் மீண்டும் அரக்கர்களும், தேவர்களும் பாற்கடலை கடைந்தார்கள்.\n"}
{"id": "174735", "url": "https://ta.wikipedia.org/wiki?curid=174735", "title": "மந்திர மலை", "text": "மந்திர மலை\n\nஇந்து தொன்மவியலின் அடிப்படையில் மந்திர மலை என்பது தேவர்களும், அசுரர்களும் பாற்கடலை கடைவதற்காக பயன்படுத்தப்பட்ட மலையாகும். அவ்வாறு பாற்கடலை கடையும் போது, மந்திர மலை பாற்கடலுக்குள் மூழ்காமல் இருக்க திருமால் ஆமை அவதாரம் கொண்டு தாங்கியதாகவும், வாசுகி எனும் பெண் பாம்பை கயிறாக பயன்படுத்தியதாகவும் புராணங்கள் கூறுகின்றன.\n\nஇம்மலைக்கு மந்திரகிரி என்ற பெயரும் உண்டு.\n\n\nSection::::ஆதாரம்.\nபுராணங்கள்\n"}
{"id": "174740", "url": "https://ta.wikipedia.org/wiki?curid=174740", "title": "தேவ உலகம்", "text": "தேவ உலகம்\n\nஇந்து தொன்மவியல் அடிப்படையில் தேவ உலகம் என்பது பதினான்கு உலகங்களில் ஒன்றாகும். இது தேவர்கள் வாழ்கின்ற உலகம் என்பதால் \"தேவ உலகம்\" என்று அழைக்கப்பெறுகிறது. இந்திரன் ஆள்வதால் \"இந்திர லோகம்\" அல்லது \"இந்திர புரி\" என்றும் வழங்கப்பெறுகிறது. மேலும் \"தேவ லோகம்\" , \"சொர்க்க லோகம்\" , \"சொர்க்க புரி\" என பல்வேறு பெயர்களும் இதற்கு உண்டு.\n\nபூமியில் இறைவழிபாடு, மற்ற உயிர்களுக்கு உதவுதல் போன்றவற்றைச் செய்யும் மனிதர்கள் சொர்க்கத்திற்குச் செல்வார்கள் என்ற நம்பிக்கையும் உள்ளது.\nSection::::இந்திரப் பதவி.\nஇந்திரப் பதவி என்று அழைக்கப்பெறும் தேவ உலகை ஆளுகின்ற பதவியை மிகவும் பெருமையான ஒன்றாகவும், மிகவும் உயர்வான ஒன்றாகவும் நினைக்கப்பெறுகிறது. இப்பதவியை கைப்பற்ற அரக்கர்கள் முயலும் போது, சிவபெருமான், திருமால் போன்ற கடவுள்கள் அரக்கர்களை அழித்து தேவ லோகத்தினை மீண்டும் தேவர்களுக்கே மீட்டு தருவதாக புராணங்கள் கூறுகின்றன.\n\nSection::::தேவர்கள்.\nஇந்த உலகத்தில் கந்தவர்கள் என்று அழைக்கப்பெறுகின்ற தேவர்கள் வசிக்கின்றார்கள். சூரியன், சந்திரன், சனி, ராகு, கேது போன்ற நவ கிரகங்களின் அதிபதிகளும், அக்னி, வருணன், வாயு போன்ற பஞ்ச பூதங்களின் அதிபதிகளும் இந்த உலகில் இருக்கின்றார்கள்.\n\nSection::::தேவ கன்னிகள்.\nஇந்த உலகத்தில் ரம்பை, மேனகை, ஊர்வசி, திலோத்துமை போன்ற தேவ கன்னிகள் இருக்கிறார்கள். இவர்கள் நடனக்கலையில் சிறந்தவர்களாகவும். அதீத அழகுடையவர்களாகவும் வர்ணனை செய்யப்படுகிறார்கள். தேவர்களின் அரசான இந்திரன் தனது மனைவி இந்திராணியுடன் இவர்களின் நடனங்களைக் கண்டு களிப்பதாகக் கூறப்படுகிறது.\n\nSection::::தேவ உயிரினங்கள்.\nஇத்துடன் காமதேனு, கற்பக விருட்சம் என்ற கேட்டதைத் தருகின்ற தேவ உயிரினங்களும், இவர்கள் பருகுவதற்கு அமுதமும் இருப்பதாக நம்பப்படுகிறது.\n\nSection::::காண்க.\nஇந்து சமயம்\n"}
{"id": "174742", "url": "https://ta.wikipedia.org/wiki?curid=174742", "title": "எக்சுபெரியா இசட்", "text": "எக்சுபெரியா இசட்\n\nசோனி எக்சுபெரியா z , சோனி நிறுவனத்தினால் தயாரிக்கப்பட்ட ஒரு ஆண்ட்ராய்டு தொலைபேசி ஆகும் .\n16 கிகாபைட்டுகள் உள்ளார்ந்த நினைவகம் மற்றும் அணுகல் நினைவகம் 2 கிகாபைட்டு கொண்டது . மேலும் இந்த தொலைபேசி ஆண்ட்ராய்டு 4.1 ஜெல்லி பீன் இயங்குதளத்தில் இயங்குகிறது .\nஇந்த தொலைபேசி அறிவிக்கப்பட்ட ஆண்டு 2013.\nநிழற்படக்கருவி வசதிகள் : \nஇது பிற்பகுதில் 13.1 மெகாபடவணுக்கள் கொண்ட நிழற்படக்கருவி, முற்பகுதில் 2 மெகாபடவணுக்கள் நிழற்படக்கரு\n1.அகல பரப்பு காட்சி\n2.முகம் கண்டறிதல்\n3.பூகோள குறியிடுதல்\nமற்ற வசதிகள் :\nதொடு திரை அளவு 5.1 அங்குலம்\nபுற நினைவகம்-32 கிகாபைட்டு"}
{"id": "174746", "url": "https://ta.wikipedia.org/wiki?curid=174746", "title": "ஒட்டணி", "text": "ஒட்டணி\n\nஒட்டணி அல்லது ஒட்டு அணி என்பது கவி தான் மனதில் கருதிய கருத்தினை நேரடியாகக்கூறாமல், அதனை வேறொரு பொருள் கொண்டு விளக்குவதாகும்.\n\nSection::::வேறு பெயர்கள்.\nஒட்டணியினை பின்வரும் வேறு பெயர்களாலும் அறிஞர்கள் அழைப்பர்:\n\nSection::::வகைகள்.\nஒட்டணி நான்கு வகைகளென பின்வரும் தண்டியலங்காரம் 53-ம் பாடல் விளக்குகிறது:\n\nஎனவே, ஒட்டணியின் வகைகளாவன:\n\nSection::::எடுத்துக்காட்டு.\n\"பீலிபெய் சாகாடும் அச்சிறும் அப்பண்டம்\nசால மிகுத்துப் பெயின்\" - 475-வது திருக்குறள், வலியறிதல், அரசியல், பொருட்பால்\n\nமென்மையான மயிற்பீலி (மயிலிறகு) கூட அளவுக்கு அதிகமாக வண்டி மீது ஏற்றினால் அச்சு முறிந்துவிடும் என்பது பொருள். எனினும், இக்குறள் \"வலியறிதல்\" என்ற அதிகாரத்தில் அரசியலினை குறிப்பதனால் இதற்கு பலமில்லா பல எதிரிகள் ஒன்று சேர்ந்தால் அவர்கள் வெல்வர் என்னும் உட்பொருள் கொள்ள வேண்டும். எனவே கூற வந்த கருத்தினை உள்ளடக்கிய முற்றிலும் வேறொரு கருத்தினை வைத்தமையால் இச்செய்யுள் ஒட்டணியாகும்.\n"}
{"id": "174751", "url": "https://ta.wikipedia.org/wiki?curid=174751", "title": "சுவையணி", "text": "சுவையணி\n\nசுவையணி அல்லது சுவை அணி என்பது கவிஞர்கள் தாம் சொல்ல வந்த கருத்தினை எட்டு சுவைகள் தோன்றப்பாடுவதாகும். \n\nSection::::எட்டு வகை சுவைகள்.\nமேலே கூறிய எட்டு வகை சுவைகளானது இங்கே பட்டியலிடப்பட்டுள்ளது:\n\nஇதனை\n\nSection::::அணியின் வகைகள்.\nஎட்டு வகை சுவைகளைக்கூறும் செய்யுள்கள் தாம் உரைக்கும் சுவையைப்பொருத்து அணியின் வகைகளாகின்றன. எனவே சுவையணியின் வகைகள் பின்வருமாறு:\n\nSection::::பரதக்கலையுடன் தொடர்பு.\nசுவை என்பதன் வடமொழி சொல் \"ரசம்\" (रस). நவரசங்களை பரதம் பழகுவோர் பல்வேறான உணர்ச்சிகளை வெளிப்படுத்த கற்பர். இவற்றுள் சாந்தம் என்பது எந்தவொரு வேறு எட்டு சுவைகளும் இல்லாதிருத்தல் என்பதனால் இதனை சுவையாக கணக்கிட மாட்டார்கள்.\n"}
{"id": "174752", "url": "https://ta.wikipedia.org/wiki?curid=174752", "title": "நிபந்தம் (இசை)", "text": "நிபந்தம் (இசை)\n\nநிபந்தம் எனப்படுவது கர்நாடக இசையில் தாளக்கட்டுப்பாட்டுக்குள் அடங்கிய பாடல்களைக் குறிக்கும். கர்நாடக இசையில் பாடல்கள் நிபந்தம், அநிபந்தம் என இரண்டு வகையாகும்.\n\nஉதாரணம்:\n\n\n\n\n\n\n\n\n\n\n"}
{"id": "174753", "url": "https://ta.wikipedia.org/wiki?curid=174753", "title": "அநிபந்தம் (இசை)", "text": "அநிபந்தம் (இசை)\n\nஅநிபந்தம் எனப்படுவது கர்நாடக இசையில் தாளக்கட்டுப்பாட்டுக்குள் அடங்காத பாடல்களைக் குறிக்கும்.\n\nஉதாரணம்:\n\nSection::::மேற்கோள்களும் குறிப்புகளும்.\nதரம் பத்து கர்நாடக இசைப்புத்தகம் (கீதவாகினி இசைக்கல்லூரி)\n\nSection::::இவற்றையும் பார்க்க.\nநிபந்தம் (இசை)\n"}
{"id": "174755", "url": "https://ta.wikipedia.org/wiki?curid=174755", "title": "விரோதவணி", "text": "விரோதவணி\n\nவிரோதவணி அல்லது விரோத அணி என்பது யாப்பிலக்கணத்தில் காணப்படும் முரண் தொடையின் அணியிலக்கண உருப்பாகும். யாப்பிலக்கணமும் அணியிலக்கணமும் ஒன்றிற்கொன்று கலந்திருப்பதனையும் இவ்வுதாரணம் காட்டுகின்றது. \n\nSection::::விளக்கம்.\nஒரே செய்யுளுக்குள் மாறுபட்ட சொற்களையோ, பொருளையோ கொண்டிருப்பது \n\n\nSection::::எடுத்துக்காட்டு.\nமேற்கண்ட குறளில் கெடுப்பதூஉம், எடுப்பதூஉம் என்பது விரோத சொற்கள் என்பதால் இது சொல் விரோத அணியாகும்.\n\nமேற்கண்ட குறளில் என்பது பொய்ம்மையும் வாய்மை விரோத பொருள்கள் என்பதால் இது பொருள் விரோத அணியாகும்.\n"}
{"id": "174759", "url": "https://ta.wikipedia.org/wiki?curid=174759", "title": "அட்சரம் (இசை)", "text": "அட்சரம் (இசை)\n\nஅட்சரம் எனப்படுவது கர்நாடக இசையில் சுவரங்களின் கால அளவுகளை குறிப்பது ஆகும். ஸ ரி க ம ப த நி என்னும் குறில் சுவரங்களுக்கு ஒவ்வொரு அட்சரமும்,ஸா ரீ கா மா பா தா நீ என்னும் நெடில் சுவரங்களுக்கு இரு அட்சரமும் வழங்கப்படும். (,) என்னும் காற்புள்ளி ஒரு அட்சரகாலத்தைக் கொண்டது. எனவே (ஸா,) என்பதன் அட்சரகாலம் மூன்று ஆகும்.(;)இப்புள்ளி இரண்டு அட்சரகாலத்தை குறிக்கும்.(ஸா;) என்பதன் அட்சரகாலம் நான்கு ஆகும்.\n"}
{"id": "174764", "url": "https://ta.wikipedia.org/wiki?curid=174764", "title": "சிங்கம்பட்டி", "text": "சிங்கம்பட்டி\n\nசிங்கம்பட்டி (Singampatti) இது இந்தியாவின் தமிழ்நாடு மாநிலத்தில் அமைந்துள்ள திருநெல்வேலி மாவட்டம், அம்பாசமுத்திரம் வட்டம், அம்பாசமுத்திரம் ஊராட்சி ஒன்றியத்தில் இருக்கும் ஒரு ஊர் ஆகும்.\n\nSection::::சிங்கம்பட்டிப் பாளையம்.\nவிஜயநகரப் பேரரசின் வீழ்ச்சிக்குப் பிறகு, விஜயநகரத்தின்கீழ் மதுரை ஆட்சியாளர்களாக இருந்த வந்த விசுவநாத நாயக்கர் மதுரைக்கும் திருநெல்வேலிக்கும் இடையில், இறையாண்மை பெற்ற ஆட்சித் தலைவர்களாக ஆயினர். பாண்டிய மன்னர்களின் ஆளுமைக்குள் இருந்த குறுநில ஆட்சிப்பரப்புகளை பிரிவினை செய்து 72 பாளையங்களாக கி.பி 1433-ல் மாற்றியமைத்தார்கள். அப்போதுபிறந்ததுதான் சிங்கம்பட்டி பாளையம். .விஸ்வநாத நாயகர் மதுரையைச் சுற்றி புதியதாக கோட்டை அமைத்தார். அதில் அமைக்கப்பட்ட 72 கொத்தளங்களில் 21 கொத்தளங்கள் சிங்கம்பட்டி பாளையக்காரர் தலைமையில் விடப்படன. விஸ்வநாத நாயக்கர் சிங்கம்பட்டி பாளையக்காரருக்கு ‘தென்னாட்டுப் புலி’ என்ற பட்டத்தை அளித்தார். \nசிங்கம்பட்டி பாளையத்தின் அடையாளமாக இன்றும் உள்ளது சிங்கம்பட்டி அரண்மனை ஆகும்.. இந்த அரண்மனை ஐந்து ஏக்கரில் விரிந்துள்ளது. ஆடி அமாவாசையும் அதற்கு அடுத்த நாளும் நடக்கும் திருநாட்களில் சிங்கம்பட்டி பாளைய மன்னர் மரபின் வாரிசு மன்னர் உடையுடன் சொரிமுத்து அய்யனார் கோயில் தர்பாரில் பொதுமக்களுக்குத் தரிசனம் அளிக்கும் வழக்கம் இன்றும் உள்ளது. \n\n"}
{"id": "174774", "url": "https://ta.wikipedia.org/wiki?curid=174774", "title": "மரபணுப் பிறழ்ச்சி", "text": "மரபணுப் பிறழ்ச்சி\n\nமரபணுப் பிறழ்ச்சி (ஆங்கிலம்:\"Genetic Disorders\") அல்லது மரபணு கோளாறு அல்லது மரபியல் நோய் என்பது மரபணு, மற்றும் நிறப்புரிகளில் ஏற்படும் குறைபாடுகளையும், அவற்றினால் ஏற்படும் நோய்களையும் குறிக்கும். இவ்வாறான குறைபாடுகள் மரபியல் வழியாகத் தோன்றி, அடுத்த தலைமுறைக்கு கடத்தப்படும் நோய் அல்லது கோளாறு ஆக இருப்பதனால் இவை பரம்பரை நோய் எனவும் அழைக்கப்படுகின்றது.\n\nஇது ஒன்று அல்லது அதற்கு மேற்பட்ட அசாதாரண மரபணு, குறைவான மரபணு, மேலதிக மரபணு, தொழிற்பாட்டை இழந்த மரபணு, மேலதிகமாகத் தொழிற்படும் மரபணு, அசாதாரண எண்ணிக்கையிலான நிறப்புரிகள் போன்ற காரணிகளால் ஏற்படும். இவ்வாறான நோய்கள் பெற்றோரிலிருந்து குழந்தைகளுக்கு கடத்தப்படும். ஆனாலும் இவற்றில் சில முட்டை, விந்து, முளையம் போன்றவற்றில் எழுந்தமானமாக நிகழும் மரபணு திடீர்மாற்றத்தினாலும் ஏற்படும். அதேவேளை சில நோய்கள் அவை மரபியல் நோய்களாக இருந்தாலும் சுற்றாடல் காரணமாகவும் தூண்டப்படும். அப்படி குறிப்பிட்ட ஒருவரில் ஏற்படும் மாற்றமானது, தொடர்ந்து வரும் சந்ததிக்கு கடத்தப்படுகின்றது.\n\nபுற்றுநோய் போன்ற சில நோய்களுக்கு மரபணுப் பிறழ்ச்சியும் காரணமாக இருக்கும் அதேவேளையில், வேறு சூழலியல் காரணிகளும் காரணமாகின்றன. பொதுவாக இவை கருவிலுள்ள நிறப்புரிகளில் அல்லது மரபணுக்களின் அசாதாரண நிலைகளாலேயே உருவாகும். ஆனால் சில சமயம் இழைமணியிலிருக்கும் டி.என்.ஏயில் ஏற்படும் அசாதாரண நிலையும் இவ்வாறான மரபணுப் பிறழ்ச்சிகளில் வகைப்படுத்தப்படும்.\n\nமரபணுவில் அல்லது நிறமூர்த்தத்தில் காணப்படும் இயல்பற்ற தன்மை காரணமாக ஏற்படும் நோய்கள் மரபியல் நோய்கள் எனப்படும். சில வகை புற்றுநோய்கள், இரத்தம் உறையாமை, டெளன் நோய்க்கூட்டறிகுறி, நடுக்குவாதம், போன்றன பரவலாக அறியப்பட்ட சில பரம்பரை நோய்களாகும். பொதுவாக பிறப்பிலிருந்தே காணப்படும் மரபணு சார்ந்த அசாதாரண நிலைகள், மரபணுப் பிறழ்ச்சி எனப்படுகின்றது.\n\nSection::::தனிமரபணுப் பிறழ்ச்சி.\nதனியொரு விகாரமுற்ற (மரபணுத் திடீர் மாற்றத்திற்குட்பட்ட) மரபணு காரணமாக ஏற்படும் பிறழ்ச்சிகள் தனிமரபணுப் பிறழ்ச்சிகள் என அழைக்கப்படும். இத்தகைய 4000 வரையான மனிதருக்கேற்படும் மரபணுப் பிறழ்ச்சிகள் காணப்படுகின்றன. பெற்றோரில் ஒருவரோ, அல்லது இருவருமோ இவ்வகையான மரபணுப் பிறழ்வைக் கொண்டிருப்பின் அல்லது காவிகளாக இருப்பின், அவர்கள் வெளிச் சோதனை முறை கருக்கட்டல் முறையில் கருவை உருவாக்கி, மரபணுப் பிறழ்ச்சி இருக்கிறதா இல்லையா என்பதை உறுதி செய்து கொண்டு, கருத்தரிப்பு செய்துவது உசிதமாகும்.\n\nSection::::ஆட்சியான தன்மூர்த்தம்.\nவிகாரமுற்ற மரபணுவின் தனிப்பிரதியொன்று காரணமாகவே ஆட்சியான தன்மூர்த்த கோளாறுக்கு ஒருவர் உட்படுவார். பாதிக்கப்படும் ஒவ்வொருவருக்கும் பொதுவாக பெற்றேரில் ஒருவர் பாதிக்கப்பட்டவராக இருப்பார். ஆகவே விகாரமுற்ற மரபணுவொன்றை பாதிக்கப்படும் பெற்றோரில் இருந்து குழந்தையொன்று பெறுவதற்கான வாய்ப்பு 50 சதவீதம் காணப்படும். இவ்வகையான ஆட்சியுடைய விகாரமுற்ற மரபணுப் பிரதியைக் கொண்டிருக்கும் அனைவரிலும் மரபணுப் பிரழ்ச்சி வெளித்தெரிவதில்லை. \nஎ.கா: Huntington's disease, Neurofibromatosis 1, Marfan Syndrome, Hereditary nonpolyposis colorectal cancer,Hereditary multiple exostose.\n\nSection::::பின்னடைவான தன்மூர்த்தம்.\nமரபணுவொன்றின் இரண்டு பிரதிகளும் விகாரமுற்றுக் காணப்படும் நிலையிலேயே பின்னடைவான தன்மூர்த்த மரபணுப் பிறழ்ச்சிகள் உருவாகும். ஒரு பிரதி மட்டும் பின்னடைவான விகாரமுற்ற மரபணுவைக் கொண்ட, பாதிப்புக்குள்ளாகாத பெற்றோர், அந்த விகாரமுற்ற மரபணுவுக்கான காவிகளாக இருப்பர். பாதிப்புக்கு உள்ளாகாத, ஆனால் விகாரமுற்ற மரபணுவின் ஒவ்வொரு பிரதியைக் காவும் இரு பெற்றோர்களால், அவர்களது ஒவ்வொரு கருத்தரிப்பிலும் மரபணுப் பிறழ்ச்சி கொண்ட குழந்தையைப் பெறுவதற்கான வாய்ப்பு 25 % இருக்கிறது. \nஎ.கா: cystic fibrosis, sickle-cell disease ,Tay-Sachs disease, Niemann-Pick disease, spinal muscular atrophy, Roberts Syndrome, and Dry ,earwax.\n\nSection::::X இல் இணைந்த ஆட்சியானது.\nX நிறமூர்த்தத்தில் இணைந்த பரம்பரையலகுகளிலேற்படும் விகாரங்களால் இக்கோளாறுகள் ஏற்படுகின்றன. இவ்வாறான மரபணுப் பிறழ்ழ்ச்சிகள் சிலவே உள்ளன. ஆண் பெண் இருபாலாரும் இக்கோளாறுகளுக்குட்பட்டாலும் ஆண்கள் பாதிக்கப்படும் வீதம் அதிகமாகும். X இணைந்த பரம்பரையலகுகளான Rett syndrome, Incontinentia Pigmenti type 2 மற்றும் Aicardi Syndrome ஆகியவை ஆண்களில் கொல் பரம்பரையலகு ஆகும். இவ்வாறான குறைபாடுடைய மரபணுக் கொண்ட ஆண்கள், முளைய நிலையில் அல்லது பிறந்தவுடன் இறந்து விடுவர். இதனால் இந் நோய் நிலமையுடன் அதிகளவில் பெண்களே காணப்படுவர்.\n\nSection::::X இல் இணைந்த பின்னடைவானது.\nஇவ்வகையான மரபணுப் பிறழ்வுகளும் X நிறமூர்த்தத்தில் இணைந்த பரம்பரையலகுகளிலேற்படும் விகாரங்களால் ஏற்படுகின்றன. இங்கும் ஆண்களே பெண்களைவிட அதிகளவில் பாதிப்புக்கு உள்ளாகின்றனர். X நிறமூர்த்தத்தில் இணைந்த பரம்பரையலகில் ஏற்படும் பாதிப்பு ஆகையால், தொடர்ந்த சந்ததிக்கு கடத்தப்படுவதும் ஆணுக்கும் பெண்ணுக்கும் வேறுபடுகின்றது. பிறக்கும் ஒவ்வொரு ஆண்குழந்தையும், தனக்கான X நிறமூர்த்தத்தை, தாயிடம் இருந்தே பெற்றுக் கொள்வதனால், தாய் பாதிப்பற்றவராகவும் (XX), தந்தை பாதிப்புள்ளவராகவும் (XY) இருப்பின், அது ஆண் குழந்தையைப் பாதிப்பதில்லை. ஆனால் பெண் குழந்தைக்கான ஒரு X நிறமூர்த்தம் தந்தையிடமிருந்து பெறப்படுவதனால், தாய்க்கு குறைபாடு இல்லாவிடினும், பெண் குழந்தை குறைபாட்டுக்கான ஒரு பிரதியைக் காவும் தன்மையைக் கொண்டிருக்கும். தந்தை பாதிப்பற்றவராகவும் (XY), தாய் குறைபாட்டிற்கான காவியாக இருப்பின் (XX), பிறக்கும் ஆண்குழந்தை 50 % குறைபாட்டிற்கான வாய்ப்பையும், பிறக்கும் பெண் குழந்தை 50 % ஒரு பிரதியைக் கொண்ட காவியாகவும் இருக்கும். தந்தை பாதிப்புக்குட்பட்டவராகவும் (XY), தாய் காவியாகவும் (XX) இருப்பின் ஆண்குழந்தையாயின் 50 % பாதிப்புடையவராகவும், பெண் குழதையாயின் காவியாகப் பிறப்பதற்கான வாய்ப்பு 50 % மும், பாதிப்புள்ள குழந்தையாகப் பிறப்பதற்கான வாய்ப்பு 50 % மாகவும் இருக்கும். இரு பெற்றோருமே பாதிப்படந்தவர்களாயின், பாதிப்புள்ள குழந்தைகளே பிறக்க முடியும். மிகவும் பாதிப்பைத் தரக்கூடிய நோய்களான குருதி உறையாமை, Duchenne muscular dystrophy, Lesch-Nyhan syndrome போன்றவையும், அதிகளவு பிரச்சனை தோற்றுவிக்காத நிறக்குருடு, ஆண்களில் மொட்டை போன்றவையும் இவ்வகை மரபணுப் பிறழ்வுகளே.\n\nSection::::Y இல் இணைந்தது.\nY நிறமூர்த்தத்தில் ஏற்படும் மரபணுத் திடீர் மாற்றத்தால் இவ்வகை குறைபாடு ஏற்படும். Y நிறமூர்த்தத்தை ஒவ்வொரு ஆண் குழந்தையும் தனது தந்தையிடமிருந்து பெறுவதனால், பாதிப்புக்கு உள்ளான தந்தைக்கும் பிறக்கும் ஒவ்வொரு ஆண்குழந்தையுமே பாதிப்புக்கு உள்ளாகும். பெண் குஅந்தைகள் தந்தையிடமிருந்து X நிறமூர்த்தத்தை மட்டுமே பெறுவதனால், அவர்கள் பாதிப்புக்கு உள்ளாக மாட்டார்கள். Y நிறமூர்த்தம் சிறியதாகவும், குறைவான எண்ணிக்கையிலான மரபணுக்களையும் கொண்டிருப்பதனால், இவ்வகையான குறைபாடும் குறைவாகவே இருக்கும். ஆண்களில் காணப்படும் மலட்டுத்தன்மை இவ்வகையான குறைபாடாகும்\n\nSection::::இழைமணியில் இணந்தது.\nஇழைமணியில் உள்ள டி.என்.ஏ கொண்டிருக்கும் மரபணுக்களில் ஏற்படும் மாற்றங்களால் தோன்றும் மரபணுப் பிறழ்ச்சிகள் இவ்வகையைச் சாரும். முளையத்திற்கான இழைமணிகள் தாயின் முட்டை யிலிருந்தே கிடைப்பதனால், இழைமணி மூலம் காவப்படக்கூடிய நோய்கள் தாயிலிருந்தே பெறப்பட முடியும். எடுத்துக்காட்டு Leber's hereditary optic neuropathy.\n\nSection::::சிக்கல் மரபணுப் பிறழ்ச்சி.\nபல மரபணுக்களில் ஏற்படும் மாற்றங்களாலோ அல்லது அவற்றுடன் இணைந்து வாழ்முறை மற்றும் சூழல்காரணிகள் போன்றவற்றினால் ஏற்படும் தாக்கத்தினாலோ ஏற்படும் மரபணுப் பிறழ்ச்சிகள் சிக்கலானவையாக இருக்கும். சில இதய நோய்கள், நீரிழிவு நோய் போன்றன இவற்றிற்கு உதாரணங்களாகும். இவை குடும்பங்களில் காணப்படினும், கடத்தப்படும் முறை சரியாக விளக்க முடியாததாக இருக்கும். அதனால் சந்ததிக்கு குறிப்பிட்ட மரபணுப் பிறழ்ச்சியால் ஏற்படக் கூடிய பாதிப்பின் சூழிடரைத் தெளிவாகத் தெரிந்து கொள்ள முடிவதில்லை. சரியான காரணிகளைத் தீர்மானிக்க முடியாமையால், இவற்றைப் பற்றி சரியாக அறிந்து கொள்வதும், சிகிச்சை செய்வதும் கூட இலகுவாக இருப்பதில்லை.\n\nSection::::மரபணுப் பிறழ்ச்சிப் பாதிப்பின் முன்கணிப்பும் சிகிச்சையும்.\nமரபணுப் பிறழ்ச்சியின் வகைக்கேற்ப சில வகைச் சிகிச்சைகள் வழங்கப்பட்டு வந்தாலும், மரபணுப் பிறழ்ச்சியால் ஏற்படும் பாதிப்புக்களைப் பற்றி கணிப்பிடலும், சிகிச்சை வழங்கல் மூலம் முற்றாக குணப்படுத்தலும் கூட இலகுவாக இருப்பதில்லை. மரபணு சிகிச்சை சில மரபணுப் பிறழ்ச்சிகளுக்கு தீர்வாக முன்வைக்கப்பட்டு, ஆய்வு செய்யப்பட்டு வருகின்றது.\n"}
{"id": "174777", "url": "https://ta.wikipedia.org/wiki?curid=174777", "title": "மாத்தூர் தொட்டிப் பாலம்", "text": "மாத்தூர் தொட்டிப் பாலம்\n\nமாத்தூர் தொட்டிப் பாலம் தமிழ்நாட்டில் கன்னியாகுமரி மாவட்டத்தில் அமைந்துள்ள இது தெற்கு ஆசியாவிலேயே மிக உயரமான தொட்டிப் பாலமாகும். இது கன்னியாகுமரி மாவட்டத்தின் ஒரு பெயர்பெற்ற சுற்றுலாத்தலமுமாகும்.\n\nSection::::பெயர் காரணம்.\nதொட்டி வடிவில் கட்டப்பட்டிருப்பதால் தொட்டிப்பாலம் எனவும், இரு மலைகளுக்கு நடுவே தொட்டில் போன்ற அமைப்பில் இருப்பதால் தொட்டில்பாலம் எனவும் அழைக்கப்படுகிறது. \n\nSection::::கட்டுமானம்.\nவறட்சியை தீர்ப்பதற்காக 1962 ம் ஆண்டு தமிழ்நாடு முதல்வராக இருந்த காமராஜரால் தொடங்கப்பட்ட இப்பாலம் 1969ல் முழுமையாக கட்டப்பட்டு நிறைவுபெற்றது.\n\nஇதற்கான நீர் பேச்சிபாறை மற்றும் சிற்றாறு அணைகளிலிருந்து கொதையாறு கால்வாய் வழியாக கொண்டுவரப்படுகிறது. \n\nஇந்த பாலத்தின் கீழ் பரளியாறு என்ற சிற்றாறு பாய்கிறது. \n\nதண்ணீரைக் கொண்டு செல்வதற்காக மலைப்பாங்கான காடுகளாக இருந்த மாத்தூர் பகுதியில் உள்ள கணியான் பாறை என்ற மலையையும், கூட்டுவாயுப்பாறை என்ற மலையையும் இணைக்கும் வகையில் கட்டப்பட்டுள்ளது. \n\nஇரண்டு மலைகளை இணைக்கும் இந்தப் பாலம் நீளவாக்கில் 1204 அடியாகவும், தரைமட்டத்திலுருந்து 104 அடி உயரத்திலும் கட்டப்பட்டு உள்ளது. இந்த பாலத்தைத் தாங்கி நிற்கும் ஒவ்வொரு தூணின் சுற்றளவும் 32 அடியாகும். இவ்வாறு மொத்தம் 28 தூண்கள் உள்ளன. தண்ணீர் செல்லும் பகுதிகள் ஏழு அடி அகலமும், ஏழு அடி உயரமும் கொண்ட தொட்டிகளாக தொகுக்கப்பட்டுள்ளன. \n\nSection::::பயன்பாடு.\nஅணையிலிருந்து வரும் நீர் முதலில் மாத்தூர் பாலத்திற்கும் அதன்பின் செங்கோடி மற்றும் வடக்குநாட்டுப் பாலங்கள் வழியாக தேங்காய்ப்பட்டணம் கிராமத்திற்கும் செல்கின்றது. \nமாத்தூர் தொட்டிப் பாலம் வழியாகக் கொண்டுசெல்லப்படும் நீர் கன்னியாகுமரி மாவட்டத்தின் கல்குளம், விளவங்கோடு ஆகிய இரு வட்டங்களில் உள்ள ஊர்களின் நீர்ப்பாசனத்திற்குப் பயன்படுகிறது.\n\nSection::::அமைவிடம்.\nகன்னியாகுமரி மாவட்டம், அருவிக்கரை ஊராட்சி மன்றப் பகுதியில் மாத்தூர் தொட்டிப் பாலம் அமைந்துள்ளது. இது திருவட்டாரிலிருந்து 3 கி.மீ தொலைவிலும் இந்தியாவின் தென்முனையாகிய கன்னியாகுமரியிலிருந்து 60 கி.மீ. தொலையிலும் உள்ளது. \nஇவ்வூர் குழித்துறை இரயில் நிலையத்திலிருந்து 15 கி.மீ. தொலைவிலும், திருவனந்தபுரம் வானூர்தி நிலையத்திலிருந்து 70 கி.மீ. தொலைவிலும் அமைந்திருக்கிறது.\n\n"}
{"id": "174780", "url": "https://ta.wikipedia.org/wiki?curid=174780", "title": "மருந்துவாழ் மலை", "text": "மருந்துவாழ் மலை\n\nமருந்துவாழ் மலை \"(Marunthuvazh Malai)\" இந்தியாவில் முக்கியமான மேற்கு தோடர்ச்சி மலையின் தென்கு பகுதியாகும். இந்தியாவின் தென்முனையில் கன்னியாகுமரி மாவட்டத்தில் உள்ளது. அரிய வகை மூலிகை வளம் நிறைந்தது. இதன் உயர்ந்த முகடு 1800 அடி உயரமுள்ள மலையாகும்..நாகர்கோவிலிலிருந்து கன்னியாகுமரி செல்லும் தேசிய நெடுஞ்சாலையில் பொற்றையடி கிராமத்திற்கு வடக்கு கிழக்கு திசையில் அமைந்துள்ளது. \n\nமருத்துவ மூலிகைகள் நிறைந்துள்ளதால் மருத்துவாமலை என அழைக்கப்படுகிறது. \n\nதமிழகத்தில் பல பகுதிகளில் வழங்கப்படும் ராமாயணக் கதையுடன் தொடர்பு படுகிறது. ராமாயணக்கதையில் ராவணனுடனான போரில் இலட்சுமணனைக் காப்பாற்ற அனுமன் சஞ்சீவி மலையைப் பெயர்த்து சென்றதாக ஒரு கதை உள்ளது. பெயர்த்து சென்றது இந்த மலைதான் என்று வாய்மொழி கதைகளில் கூறப்படுகிறது. \n\nவடக்கில் இருந்து பெயர்த்து வந்த போது தமிழ்நாட்டில் சிதறி விழுந்த பல்வேறு துண்டுகளில் இம்மலை ஒன்று என்ற கருத்தும் உள்ளது. இம்மலையின் உயர்ந்த முகட்டில் பாறை வெடிப்புக்குள் பிள்ளைத்தடம் எனும் குகை உள்ளது. இங்கு தவம் செய்தவர் பலர் ஸ்ரீ நாராயணகுருவும் தவமிருந்ததாக கூறப்படுகிறது. இதற்கு உரிய ஆதாரங்கள் இல்லை. \n\nஇது ஒரு கிலோமீட்டர் பரந்தும் 800 அடி உயர்ந்தும் உள்ளது. சுவாமித்தோப்பில் இருந்து இரண்டு கிலோமீட்டர் தொலைவிலும் நாகர்கோவிலிலிருந்து 11 கி.மீ தொலைவிலும் உள்ளது. கார்த்திகை மாதம் திருக்கார்த்திகை பண்டிகையன்று இம்மலையில் தீபம் ஏற்றப்படும்.\n\nமேற்குத்தொடர்ச்சி மலையின் தென்கோடி முனையான இதனருகில் அய்யா நாராயணசாமி ஏற்படுத்திய வைகுண்டபதி அமைந்துள்ளது. இம்மலையில் அய்யா வைகுண்டர் தங்கியிருந்து தவம் செய்தார். இம்மலை குறித்தும் அவர் பாடியுள்ளார். எனவே அய்யாவழி சமயத்தில் இம்மலை புனிதமானதாய் மதிக்கப்படுகிறது.\n\nSection::::ஸ்ரீ நாராயணகுரு தர்ம மடம்.\nஇந்த ஊரில் ஸ்ரீ நாராயணகுரு போதித்த சாதி, சமய வேறுபாடற்ற சமுதாயத்தை உருவாக்கும் பணியில் உருவாக்கப்பட்ட சதயபூஜா சங்கத்தின் நிர்வாகத்தில் 1992 ஆம் ஆண்டில் “ஸ்ரீ நாராயணகுரு தர்ம மடம் எனும் பெயரில் மடம் ஒன்று அமைக்கப்பட்டுள்ளது.\n"}
{"id": "174783", "url": "https://ta.wikipedia.org/wiki?curid=174783", "title": "ஹட்ச் இலங்கை", "text": "ஹட்ச் இலங்கை\n\nஹட்ச்(Hutch) இலங்கையின் ஒரு நகர்பேசிச் சேவையாகும். இது இலங்கையில் ஜூன் 2004 இல் ஆண்டு ஹட்சிசன் ஆசியா டெலிகாம் நிறுவனத்தால் ஆரம்பிக்கப்பட்டது. ஹட்ச் என்ற பிரபல இந்திய நிறுவனம் வோடபோனால் வாங்கப்பட்டு வோடபோன் எஸ்ஸார் என்ற பெயரில் இயங்குகின்றது. இது இலங்கை முழுவதும் தொலைத்தொடர்பு சேவையை வழங்கும் நிறுவனம் ஆகும். 2010 ஆண்டு இன் நிறுவனம் இலங்கை 70% நெட்வொர்க் எல்லையை கொண்டுள்ளது. ஹட்சிசன் டெலிகாம் இலங்கை இந்தோனேசியா, வியட்நாம் மற்றும் இலங்கை வளர்ந்து வரும் சந்தைகளை கொண்ட நிறுவனமாக கருதபடுகின்றது.\n\nSection::::சேவைகள்.\nஹச் நிறுவனம் குறுஞ்செய்தி மற்றும் சாதாரண அழைப்பு எடுக்கும் வசதிகளை வழங்குகின்றது. 3ஜி சேவைகளை வழங்கி வருவதாக ஹட்ச்சின் முகநூல் பக்கம் குறிப்பிட்டுள்ளது. ஹச்சின் போட்டி நிறுவனங்களான டயலொக், மொபிடல் பல ஆண்டுகளிற்கு முன்னரேயே இந்த சேவைகளை வழங்க ஆரம்பித்து விட்டமை குறிப்பிடத்தக்கதாகும். இந்நிறுவனம் குரல், புவியிடங்காட்டி(GPRS), 3ஜி, குறுஞ் செய்திகள்(SMS) போன்ற சேவைகளை வழங்குகின்றது.மேலும் 2018ம் ஆண்டு 4ஜி வலையமைப்பை வழங்கவுள்ளது.\n\nSection::::பாவனையாளர்கள்.\nஇலங்கையின் அநேகமான இடங்களில் இதன் சேவையுண்டு. ஹச் நிறுவனத்தில் வாடிக்கையாளர் தொகை 12 வீதத்தினால் வீழ்ச்சியடைந்து 779,000 எனும் தொகையை எட்டியுள்ளது. சந்தையில் நிலவும் போட்டித் தன்மையும், ஹச் நிறுவனத்தில் வலையமைப்பில் நிலவும் நெருக்கடி நிலமையுமே இந்த வீழ்ச்சிக்குக் காரணம் என்று காட்டப்படுகின்றது. நகர்பேசி சந்தையில் வெறும் ஐந்து வீதத்தையே ஹச் நிறுவனம் தனது வாடிக்கையாளர்களாக கொண்டுள்ளது.\n\n"}
{"id": "174791", "url": "https://ta.wikipedia.org/wiki?curid=174791", "title": "ரெட் டீ", "text": "ரெட் டீ\n\nரெட் டீ (\"Red Tea\") 1969 இல் ஹிக்கின்பாதம்ஸ் நிறுவனம் வெளியிட்ட ஒரு ஆங்கிலப் புதினம். இதனை எழுதியவர் பால் ஹாரிஸ் டேனியல் (பி. எச். டேனியல்). இப்புதினம் பிரித்தானிய ஆட்சியின் போது சென்னை மாகாணத்தில் தேயிலைத் தோட்டத் தொழிலாளர்களின் வாழ்வைக் கதைக்களமாகக் கொண்டுள்ளது. தமிழில் இதை “எரியும் பனிக்காடு” என்ற தலைப்பில் இரா. முருகவேள் மொழிபெயர்த்துள்ளார்; விடியல் பதிப்பகம் வெளியிட்டுள்ளது. டேனியர் ஒரு மருத்துவர். 1941-65 காலகட்டத்தில் பல அசாமியத் தேயிலைத் தோட்டங்களில் தலைமை மருத்துவ அதிகாரியாகப் பணியாற்றியவர். தொழிற்சங்க ஒருங்கிணைப்பாளராகவும் இருந்தவர். அப்போது பல தேயிலைத் தொழிலாளர்களை நேர்கண்டு அவர்களது அனுபவங்களைப் பதிவு செய்தார். அவற்றை ”ரெட் டீ” புதினத்தைத் எழுதப்பயன்படுத்தினார். கருப்பன், வள்ளி ஆகியோரின் வாழ்வை விவரிக்கும் கற்பனைக் கதையாக இருப்பினும், இப்புதினம் தேயிலைத் தொழிலாளர்களின் நிஜ வாழ்வை ஆவணப்படுத்தும் முயற்சியாகவே எழுதப்பட்டது. சென்னைப் பண்ணையார் சட்டம், 1903 இனால் எவ்வாறு தேயிலைத் தொட்டத் தொழிலாளர்களின் வாழ்வு பாதிக்கப்பட்டது என்பதைப் பதிவு செய்கிறது. தொழிலாளர்களின் அவல வாழ்க்கை, கடன் அடிமை முறை, அதிலிருந்து தப்ப இயலாமல் அவர்கள் படும் பாடும் போன்றவற்றை விவரிக்கிறது.\n\n2013 இல் வெளியான பரதேசி தமிழ்த் திரைப்படம் இப்புதினத்தின் அடிப்படையில் எடுக்கப்பட்டது.\n"}
{"id": "174801", "url": "https://ta.wikipedia.org/wiki?curid=174801", "title": "ஏதுவணி", "text": "ஏதுவணி\n\nஏதுவணி அல்லது ஏது அணி செய்யுளில் கூறப்படும் கருத்து நிகழ்வதற்கான காரணத்தைச் சிறப்பாக எடுத்துச்சொல்ல ஆசிரியர்கள் கையாண்ட அணியாகும். \"ஏது\" என்பதற்கு காரணம் எனப்பொருள் உண்டு.\n\nSection::::விளக்கம்.\nஏதேனும் ஒரு பொருளின் திறத்தைக் கூறும்போது இதனால்தான் இது நிகழ்ந்தது என்ற காரணத்தைச் சிறப்பித்து எடுத்துச் சொல்வது ஏது அணி ஆகும் என்று முதல் இரு அடிகளிலும், இதன் வகைகள் காரக ஏது மற்றும் ஞாபக ஏது என்றும் உரைத்திற்று.\n\nSection::::அணியின் வகைகள்.\nஇவ்வணி இரு வகைப்படும் என தண்டியலங்காரம் 57-ம் பாடலின் கடைசி வரி குறிப்பிடுகின்றது.\n\nSection::::காரகவேது அணியின் வகைகள்.\nஇதன் பொருளானது, காரகவேது அணி 8 வகைப்படும். அவையாவன:\n\nSection::::எடுத்துக்காட்டு.\nஉணவிற்கு வழிவகுக்கும் மழையே உணவாகவும் (குடிக்க நீர்) ஆகிறது என்பது பொருள். இங்கு மழை ஒரு பொருளாகவும், கரும ஏதுவாகவும், கருவியாகவும் இருப்பதனைக்காண இயல்கிறது.\n"}
{"id": "174802", "url": "https://ta.wikipedia.org/wiki?curid=174802", "title": "சரவணப் பெருமாளையர்", "text": "சரவணப் பெருமாளையர்\n\nசரவணப்பெருமாளையர் 19 ஆம் நூற்றாண்டில் தொண்டை நாட்டில் திருத்தணிகையில் சங்கமகுலமென்னும் வீரசைவ மரபில் தோன்றி, வடமொழியிலும், தென்மொழியிலும் பெரும்புலமை பெற்றுப் பல நூல்களை இயற்றிச் சென்னை மாகாணக் கல்லூரியின் முதல் தமிழ் ஆசிரியராக இருந்தவர்.\n\nSection::::பிறப்பு.\nகல்லாரகரி வீர சைவமடத்ததிபர் வழிவந்தவருமான கந்தப்பையர் அவர்களின் இளையகுமாரர் ஆவார். இவர் உடன்பிறந்தவர் \"விசாகப்பெருமாளையர்\" இவர்களிருவரும் கந்தப்பையருகதகு இரட்டைக் குழந்தைகளாகப் பிறந்தவர்கள். வீரசைவ மரபிரனராதலால், விசாகன், சரவணன் என்னும் சைவப்பெயர்களைப் பெற்றுள்ளனர். இவர்கள் இருவரும் தம் தந்தையாரிடத்திலே கல்வி பயின்றதோடு, இலக்கணக்கடல் இராமானுச கவிராயரிடம் இலக்கண, இலக்கியங்களைக் கற்றனர்.\n\n"}
{"id": "174807", "url": "https://ta.wikipedia.org/wiki?curid=174807", "title": "கைலாச நந்தி", "text": "கைலாச நந்தி\n\nகைலாச நந்தி என்பவர் சிவாலயங்களில் காணப்பெறும் ஐவ்வகை நந்திகளில் ஒருவராவர். இவர் அனைத்து சிவாலங்களிலும் மூலவருக்கு அருகே அமைக்கப்பெறுகிறார். கைலாயத்தில் சிவபெருமானுக்கு அருகே எப்போதும் இருப்பதனால் இவருக்கு \"கைலாச நந்தி\" என்று பெயர் வந்து. \n\nஇவர் கரங்களில் பொற் பிரம்பினையும், வீர வாளினையும் கொண்டுள்ளார். இவர் எப்பொழுதும் தன்னுடைய மூச்சுக்காற்றினால் இறைவனாகிய சிவபெருமானை குளிர்வித்துக் கொண்டே இருப்பவர் என்கிறன சிவ ஆகமங்கள். சிவ ஆலயத்தினுள் அமைக்கப்பெரும் ஒரே நந்தி இவர் என்பதால் ப்ரதிஷ்டை செய்யப்படுகிறார்.\n\n"}
{"id": "174812", "url": "https://ta.wikipedia.org/wiki?curid=174812", "title": "சைவ ஆகமங்கள்", "text": "சைவ ஆகமங்கள்\n\nசைவ ஆகமங்கள் என்பவை சிவ வழிபாட்டின் முக்கியத்துவத்தினையும், சிவாலயம் அமைக்கும் விதம், பூஜை முறைகள், அபிசேகம், அலங்கார கொள்கைகளையும் விளக்குகின்ற நூல் வகையாகும். சிவாலயங்களில் செய்யப்படும் அனைத்தும் சைவ ஆகமங்களை பின்பற்றியே செய்யப்படுகின்றன. சிவாச்சாரியார்களை தேர்ந்தெடுத்தல் முதற்கொண்டு அனைத்தும் இதில் அடங்குகின்றன.\n\nதிருமூலரின் திருமந்திரம் சைவ ஆகமம் என்று அழைக்கப்பெறுகிறது. அதில் திருமூலர் சைவ ஆகமம் என்பது சிவபெருமானிடமிருந்து வந்தது என்கிறார். \n\nSection::::சைவ ஆகம பிரிவுகள்.\nசைவ ஆகமங்கள் இரு பெரும் பிரிவுகளாக பிரிக்கப்படுகின்றன.\n\nகாமிகம் முதல் வாதுளம் வரையான இருபத்தெட்டு சிவாகமங்களில், காமிகம் முதல் சுப்பிரபேதம் வரையான பத்தும் சிவபேத ஆகமங்களாகும். விஜயம் முதல் வாதுளம் வரையான பதினெட்டும் உருத்திரபேத ஆகமங்களாகும்.\n\nகாமிக ஆகமமானது, சிவ - உருத்திர ஆகமங்களையும், அவற்றின் எண்ணிக்கையையும், உபதேசிக்கப்பட்டோரையும் வருமாறு கூறுகின்றது. (1:30-) \nSection::::தந்திர ஆகமங்கள் (உப ஆகமங்கள்).\nமேலுள்ள பட்டியலில் இன்னின்ன சிவாகமங்களுக்கு இன்னின்ன உபாகமங்கள் என்று வகைப்பிரிக்கப்படுகின்றது. இந்த உபாகமங்களின் எண்ணிக்கை 207 ஆகும்.\nSection::::காண்க.\nசிவபெருமான்\n"}
{"id": "174813", "url": "https://ta.wikipedia.org/wiki?curid=174813", "title": "வை. மு. கோபால கிருஷ்ணமாச்சாரியார்", "text": "வை. மு. கோபால கிருஷ்ணமாச்சாரியார்\n\nவை. மு. கோபால கிருஷ்ணமாச்சாரியார் என்பவர் 20 ஆம் நூற்றாண்டு உரையாசிரியர்களில் இவர் அதிகமான\nநூல்களுக்கு உரை இயற்றியவர் ஆவார். கல்லூரிகளிலும் உயர் நிலைப்பள்ளிகளிலும்\nபயிலும் மாணவர்களுக்குப் பல உரைகளை எழுதிவெளியிட்டார். இவரது உரையில் மிகுதியான வட சொற்கள் உள்ளன. இவர் விளக்கங்களை அதிகமாக எழுதும் வழக்கம் உடையவர் ஆவார்.\n\nSection::::படைப்பு.\nகம்பராமாயணம் (முழுவதும்), வில்லிபாரதம் (முழுவதும்), பத்துப் பாட்டு (தனித்தனிப் பாடல்களுக்கு உரை), சிலப்பதிகாரம் (அடைக்கலக் காதை, கடலாடுகாதை), திருக்குறள் பரிமேலழகர் விளக்கவுரை (சிறந்த ஆராய்ச்சி\nமுன்னுரையுடன்), நாலடியார், நன்னூல் (காண்டிகையுரை), சடகோபர் அந்தாதி, திருப்பாவை, சரசுவதியந்தாதி, திருவேங்கடக்கலம்பகம், அழகர் கலம்பகம், மதுரைக் கலம்பகம், முதுமொழிக்காஞ்சி, அஷ்டப் பிரபந்தம், நாலாயிர திவ்வியப் பிரபந்தம் முதலிய நூல்களுக்கு உரை எழுதியுள்ளார்.\n\nSection::::திறன்.\nஇவரது உரைத்திறனை அறிய வில்லிபாரத உரையின் ஒரு பகுதியைக் காண்போம். விராட பருவத்தில் நிரை மீட்சிச் சருக்கம் 56 -இல்,\n<poem>\n</poem>என்ற பாடல் அருச்சுனன் நிரை மீட்டபோது, இடையர்கள் மனம் மகிழ்ந்ததைக் குறிப்பிடுகின்றது. இப்பாடலுக்குக் கோபால கிருஷ்ணமாசாரியார் பொழிப்புரையும், அருஞ்சொற் பொருளையும் பின்வருமாறு கூறி, விளக்கம் எழுதுகின்றார்.\n\n"}
{"id": "174814", "url": "https://ta.wikipedia.org/wiki?curid=174814", "title": "சைவசமயநெறி", "text": "சைவசமயநெறி\n\nசைவசமயநெறி என்னும் நூல் 16 நூற்றாண்டில் வாழ்ந்த தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் என்பவரால் எழுதப்பட்டது. \n\nஇது 727 குறள் வெண்பாவால் ஆன சைவ சமயச் சாத்திரப் பெருநூல். \n"}
{"id": "174816", "url": "https://ta.wikipedia.org/wiki?curid=174816", "title": "அவதார நந்தி", "text": "அவதார நந்தி\n\nஅவதார நந்தி என்பது சிவாலயங்களில் காணப்பெறும் ஐவ்வகை நந்திகளில் லிங்கத்திற்கு அருகே இருக்கும் கைலாச நந்திக்கு அடுத்து இருப்பதாகும். சிவபெருமானுக்கு வாகனமாக திருமால் நந்தியாக மாறியதால் இந்த நந்தியை \"விஷ்ணு அவதார நந்தி\" என்றும், \"விஷ்ணு நந்தி\" என்றும் அழைக்கின்றார்கள்.\n\nSection::::விஷ்ணு நந்தியாக மாறிய கதை.\nஅசுரர்களின் தொல்லைகளைத் தாங்கமுடியாமல் முனிவர்களும், தேவர்களும் கயிலாயம் சென்று சிவபெருமானிடம் முறையிட்டனர். தேவர்கள் ஏற்பாடு செய்திருந்த தேரில் சிவபெருமான் போரிட புறப்பட்டார். \n\nஅவர் அசுரர்களை நோக்கி செல்லும் வழியில் தேரின் அச்சு முறிந்தது. போரில் பின்தங்காமல் இருப்பதற்காக திருமால் காளையாக வடிவெடுத்து சிவபெருமானை தன் முதுகில் ஏற்றிச் சென்றார். இதனால் ரிஷபாரூடர் என்ற பெயர் சிவபெருமானுக்கு வந்தது. அவ்வாறு விஷ்ணு ரிசபமாக மாறியதால் சிவாலயங்கள் அனைத்திலும் விஷ்ணு நந்தி அமைக்கப்பெருகிறது.\n\nஇருப்பினும் நான்கு நந்திக்கும் குறைவான சிவாலயங்களில் இந்த விஷ்ணு அவதார நந்தி பிரதிஷ்ட்டை செய்யப்படுவதில்லை.\n\nSection::::காண்க.\nஐவ்வகை நந்திகள்\n\nSection::::கருவி நூல்.\nசிவ ஆகமம்\n"}
{"id": "174818", "url": "https://ta.wikipedia.org/wiki?curid=174818", "title": "ஐவகை நந்திகள்", "text": "ஐவகை நந்திகள்\n\nஐவ்வகை நந்திகள் என்பவை சிவ ஆகமங்களின் அடிப்படையில் சிவாலயங்களில் அமைக்கப்பெரும் ஐந்து நந்திகளாவர். ஆகமத்தில் ஒவ்வொரு நந்தியை அமைக்கும் விதமும், அமைவிடமும், அந்த நந்திகளின் வரலாறும் இடம்பெற்றிருக்கின்றன.\n\nSection::::நந்திகளின் வகை.\nSection::::கைலாச நந்தி.\nகைலாச நந்தி என்பவர் சிவாலயங்களில் காணப்பெறும் ஐவகை நந்திகளில் ஒருவராவர். இவர் அனைத்து சிவாலங்களிலும் மூலவருக்கு அருகே அமைக்கப்பெறுகிறார். கைலாயத்தில் சிவபெருமானுக்கு அருகே எப்போதும் இருப்பதனால் இவருக்கு \"கைலாச நந்தி\" என்று பெயர் வந்து. \n\nSection::::அவதார நந்தி.\nஅவதார நந்தி என்பது சிவாலயங்களில் காணப்பெறும் ஐவகை நந்திகளில் லிங்கத்திற்கு அருகே இருக்கும் கைலாச நந்திக்கு அடுத்து இருப்பதாகும். சிவபெருமானுக்கு வாகனமாக திருமால் நந்தியாக மாறியதால் இந்த நந்தியை \"விஷ்ணு அவதார நந்தி\" என்றும், \"விஷ்ணு நந்தி\" என்றும் அழைக்கின்றார்கள்.\n\nSection::::அதிகார நந்தி.\nஅதிகார நந்தி என்பது சிவாலயங்களில் காணப்பெறும் ஐவகை நந்திகளில் மூன்றாவதாக இருப்பதாகும். கைலாயத்தில் வாயிற்காவலாக நின்றிருக்கும் நந்திக்கு, சிவபெருமானை தரிசிக்க வருபவர்களை அனுமதிக்கும் அதிகாரம் கொண்டவராக உள்ளமையினால் \"அதிகார நந்தி\" என்ற பெயர் வந்தது. \n\nSection::::சாதாரண நந்தி.\nசாதாரண நந்தி என்பது சிவாலயங்களில் காணப்பெறும் ஐவகை நந்திகளில் நான்காவதாக இருப்பதாகும். ஐந்து நந்திக்கும் குறைவான சிவாலயங்களில் இந்த நந்தி அமைக்கப்பெறுவதில்லை.\n\nSection::::பெரிய நந்தி.\nபெரிய நந்தி என்பது சிவாலயங்களில் காணப்பெறும் ஐவகை நந்திகளில் நுழைவுவாயிலில் காணப்பெறும் நந்தியாவார். கைலாயத்தின் காவலனாக எந்நேரத்திலும் பேர்க்கோலம் கொண்டு விஸ்வரூபத்தில் இந்த நந்தி இருக்கிறார். அதன் காரணமாக இவரை \"மஹா நந்தி\" என்றும் \"விஸ்வரூப நந்தி\" என்றும் அழைக்கின்றனர்.\n\n\nSection::::காண்க.\nசிவபெருமான்\n"}
{"id": "174820", "url": "https://ta.wikipedia.org/wiki?curid=174820", "title": "அதிகார நந்தி", "text": "அதிகார நந்தி\n\nஅதிகார நந்தி என்பது சிவாலயங்களில் காணப்பெறும் ஐவ்வகை நந்திகளில் மூன்றாவதாக இருப்பதாகும். கைலாயத்தில் வாயிற்காவலாக நின்றிருக்கும் நந்திக்கு, சிவபெருமானை தரிசிக்க வருபவர்களை அனுமதிக்கும் அதிகாரம் கொண்டவராக உள்ளமையினால் \"அதிகார நந்தி\" என்ற பெயர் வந்தது.\n\nசிவாலயங்களில் கொடிமரத்திற்கு அருகே இந்த அதிகார நந்தி அமைக்கப்பெற வேண்டுமென சிவ ஆகமங்கள் கூறுகின்றன.\n\nSection::::கருடனை தடுத்த கதை.\nகைலையில் இருக்கும் சிவபெருமானின் தரிசனம் பெறுவதற்காக திருமால் கருட வாகனத்தில் சென்றார். சிவபெருமானின் காவலனான நந்திதேவனிடம் அனுமதி பெற்று திருமால் சிவதரிசனத்திற்கு சென்றுவிட, கருடன் வெளியில் நின்றார். சிவதரிசனத்தில் மூழ்கிய திருமால் திரும்பிவர நேரமானதால், கருடன் நந்திதேவனிடம் அனுமதி பெறாமல் உள்ளே செல்ல முயன்றார். இதனால் இருவருக்கும் சண்டை மூண்டது. நந்தி தேவனின் ஆவேச மூச்சில் கருடன் நிலைதடுமாறி விழுந்தார்.\n\nதன்னைக் காக்க திருமாலை அழைத்தார். சிவதரிசனத்தில் இருந்த திருமால் சிவனிடம் வேண்ட, நந்தியிடம் கருடனை மன்னிக்குமாறு சிவபெருமான் வேண்டினார். அதனால் கருடன் காக்கப்பெற்றார்.\n\nSection::::அதிகார நந்தி வாகனம்.\nசிவன் கோவில்களில் அதிகார நந்திக்கென வாகனம் உண்டு. திருவிழாக்காலங்களில் சிவபெருமான் இந்த அதிகார நந்தி வாகனத்தில் வீதியுலா வருகிறார்.\n\nSection::::காண்க.\nஐவகை நந்திகள்\n\nSection::::கருவி நூல்.\nசிவ ஆகமம்\n"}
{"id": "174821", "url": "https://ta.wikipedia.org/wiki?curid=174821", "title": "பெரிய நந்தி", "text": "பெரிய நந்தி\n\nபெரிய நந்தி என்பது சிவாலயங்களில் காணப்பெறும் ஐவகை நந்திகளில் நுழைவுவாயிலில் காணப்பெறும் நந்தியாவார். கைலாயத்தின் காவலனாக எந்நேரத்திலும் போர்க்கோலம் கொண்டு விஸ்வரூபத்தில் இந்த நந்தி இருக்கிறார். அதன் காரணமாக இவரை \"மஹா நந்தி\" என்றும் \"விஸ்வரூப நந்தி\" என்றும் அழைக்கின்றனர்.\n\nSection::::காண்க.\nஐவகை நந்திகள்\n\nSection::::கருவி நூல்.\nசிவ ஆகமம்\n"}
{"id": "174829", "url": "https://ta.wikipedia.org/wiki?curid=174829", "title": "களவியல் உரையாசிரியர்", "text": "களவியல் உரையாசிரியர்\n\nகளவியல் உரையாசிரியர்: உரைகளில் களவியல் உரையே தொன்மையானது. அவ்வுரையை ‘முதல்உரை’ எனலாம். அது, பல ஆண்டுகள் வாய்மொழியாக வழங்கி வந்து, ஒன்பது தலைமுறைகளுக்குப் பின்னர், எழுத்து வடிவம் பெற்றது. ஆதலின், அவ்வுரையை ‘முதல் உரை’ என்று கூறுவது மிகவும் பொருந்தும்.\n\nமுதல் உரையாகிய அவ்வுரை பல உரைகளைத் தோற்றுவிப்பதாய் ஆயிற்று. தனக்குப் பின்னால் தோன்றிய உரைகளுக்கு வழிகாட்டியாயிற்று.பாயிரக்கருத்து உரைத்தல், சொற்பொருள் விரித்தல், தமிழ் மரபு பேணுதல், இலக்கணத் குறிப்புத் தருதல், பழைய பாடல்களை மேற்கோள் காட்டுதல், வினா விடை முறையில் பொருளை விளக்குதல்,\nசெய்யுள் நடையில் உரைநடை எழுதுதல், எந்தக் கருத்தையும் தெள்ளத்தெளியக் கூறுதல் போன்ற பல வழிகளில், பிற்கால உரை ஆசிரியர்களுக்கு அவ்வுரை வழிகாட்டியது.\n\nSection::::தோற்றம்.\nஇலக்கண, இலக்கிய நூல்களை முதல்நூல், வழிநூல், சார்புநூல் என்று ஒன்றோரு ஒன்றைத் தொடர்புபடுத்திக் காட்டுவது வழக்கம். \n<poem>\n\nSection::::களவியல் உரையாசிரியரின் சிறப்பு.\nகளவியல் உரையாசிரியரின் களவியல் உரையின் பாயிரக் கருத்து, தமிழ் மரபு, கருத்துத்தெளிவு, இலக்கணக்குறிப்பு ஆகியவற்றை ஒவ்வொரு வகையிலும், ஒவ்வொரு உரையாசிரியர் பின்பற்றினர்.\n\nSection::::பரம்பரை.\nகளவியல் உரையாசிரியர், இளம்பூரணர், சேனாவரையர், பேராசிரியர், பரிமேலழகர் ஆகிய உரையாசிரியர்கள் ஒவ்வொருவரும் தனித்தனியாக ஒரு பரம்பரையை உண்டாக்கி அதற்குத் தலைமை தாங்கி நடத்திச் செல்லுகின்றனர்.நாலாயிர திவ்வியப் பிரபந்தங்களுக்கு உரை எழுதியவர்கள், திருக்குறள் உரையாசிரியர்கள், சைவ சித்தாந்த சாத்திரங்களுக்கு உரை கண்டவர்கள் ஆகியவர்களுக்குள்ளும் பரம்பரைத் தொடர்பு காணலாம். யாப்பு நூல், பாட்டியல் நூல் ஆகியவற்றின் உரையாசிரியர்களுள்ளும் பரம்பரைத் தொடர்பு உண்டு.\n"}
{"id": "174836", "url": "https://ta.wikipedia.org/wiki?curid=174836", "title": "அவநுதியணி", "text": "அவநுதியணி\n\nஅவநுதியணி அல்லது அவநுதி அணி என்பது ஒரு பொருளின் இயற்கையான குணத்தினை மறைத்து பிரிதொன்றாக உரைத்தலாகும். இங்ஙனம் உண்மையை மறுத்துப் பிறிதொன்றினை உரைக்குங்கால் அப்பொருளுக்குச் சிறப்புத் தோன்றுமாறு அமையும்.\n\nSection::::குறிப்பு.\n\"அவநுதியாகும்\" என்று இச்சூத்திரம் முடிவதனால் இவ்வணியலங்காரம் பிற அணியலங்காரங்களோடு இணைந்தும் வரும் எனக்கொள்க.\n\nSection::::அணி வகைகள்.\nஅவநுதியணி மூன்று வகைப்படும். அவையாவன:\n\nSection::::சிறப்பு அவநுதியணி.\nஒரு நபரின் அல்லது பொருளின் சிறப்பினை மறைத்து அதற்கு நேர் மாறான ஒன்றை உரைப்பது சிறப்பு அவநுதியணி எனப்படும்.\n\nSection::::பொருள் அவநுதியணி.\nஒரு சொல்லின் அல்லது தொடரின் பொருளை மறைத்து அதற்கு நேர் மாறான ஒன்றை உரைப்பது பொருள் அவநுதியணி எனப்படும்.\n\nSection::::குணம் அவநுதியணி.\nபொருட்களின் இயற்கையான குணாதிசயங்களை மறுத்து கவி தன் செய்யுளை வடித்தால் அது குணம் அவநுதியணி என்று கொள்ளலாம். \n\"சுரையாழ, அம்மி மிதப்ப\" என்னும் செய்யுள் வரியில் சுரை மிதக்கும், அம்மி ஆளும் என்னும் அவைகளின் குணங்களை மறுத்து இருப்பதனால் இவ்வரி என்று கொள்ளலாம்.\n\nSection::::வினைபற்றிய சிலேடை அவநுதியணி.\nஅவநுதியணி சிலேடையணியோடு கூடி, அச்சிலேடை தானும் வினைச்சொல்லின் இடமாக வரின், அது வினைபற்றிய சிலேடை அவநுதியாம்\n"}
{"id": "174847", "url": "https://ta.wikipedia.org/wiki?curid=174847", "title": "தமிழக வாழ்வுரிமைக் கட்சி", "text": "தமிழக வாழ்வுரிமைக் கட்சி\n\nதமிழக வாழ்வுரிமைக் கட்சி என்பது தமிழ்நாட்டில் இயங்கி வரும் அரசியல் கட்சி ஆகும். முன்னாள் பண்ருட்டி சட்டமன்ற உறுப்பினரும், இளம்புயல் பாசறை நிறுவனருமான பண்ருட்டி தி. வேல்முருகனால், இக்கட்சி 2012 ஆம் ஆண்டு ஜனவரி மாதம் தைப்பொங்கல் நாளன்று தொடங்கப்பட்டது. பாட்டாளி மக்கள் கட்சியுடன் இருந்த கருத்து வேறுபாட்டினால் தி. வேல்முருகன் இக்கட்சியைத் தொடங்கினார். கட்சித் தலைமை அலுவலகம் சென்னை, போரூரில் அமைந்துள்ளது.\n\n"}
{"id": "174856", "url": "https://ta.wikipedia.org/wiki?curid=174856", "title": "திலோத்தமை", "text": "திலோத்தமை\n\nதிலோத்தமை என்பவர் தேவ லோகத்தில் வாழ்கின்ற அரம்பையர்களில் ஒருத்தியாவர். \"திலம்\" என்றால் \"எள்\" . எள் அளவும் குறையாத அழகை பெற்றவள் என்பதால் இப்பெயர் வந்தது. இவரை சுந்தன் - உபசுந்தன் என்ற அசுர சகோதரர்களை அழிப்பதற்காக, பிரம்மாவின் ஆணைப்படி, விஸ்வகர்மா படைத்தார்.\n\nSection::::இரு அரக்கர்கள்.\nஇரணியகசிபு வம்சத்தில் பிறந்தவர் நிகும்பன் என்ற அரக்க மன்னன். அவருக்கு சுந்தன் - உபசுந்தன் இரண்டு பிள்ளைகள் இருந்தார்கள். அவர்கள் தங்களுக்குள் பாசமானவர்களாக இருந்தார்கள். அச்சமயத்தில் இருவரும் பிரம்மாவை நோக்கி தவமிருந்தார்கள். அவர்களின் தவத்தில் மகிழ்ந்த பிரம்மா தாங்கள் பெரும் பலசாலிகளாகத் திகழவேண்டும், விரும்பிய வடிவத்தை எடுக்கும் ஆற்றல் தங்களுக்கு வேண்டும், எல்லாக் கலைகளும் தங்களுக்குக் கைவர வேண்டும் போன்ற வரங்களைக் கேட்டார்கள். பிரம்மாவும் அவை அனைத்தையும் தந்தார்.\n\nSection::::சாகாவரம்.\nஅத்துடன் அவர்கள் சாகா வரத்தினையும் வேண்டினார்கள். அது இயலாது என்று பிரம்மா மறுத்ததால், பேரன்பு கொண்ட இருவரும், தங்களில் கைகளால் மட்டுமே மரணம் நிகழ வேண்டுமென வரம் வாங்கிக்கொண்டார்கள். அதன் பிறகு தேவர்களையும், முனிவர்களையும், மக்களையும் வதைத்தார்கள். \n\nSection::::திலோத்துமை பிறப்பு.\nபிரம்மாவிடம் தேவர்கள் அனைவரும் தங்களை காக்கும் படி வேண்டினார்கள். தேவர்களில் தேவ சிற்பியான விஸ்வகர்மாவின் துணையோடு திலோத்தமை உருவாக்கப்பட்டாள். உலகில் உள்ள பெண்களிடம் இருக்கும் மொத்த அழகும் அவளிடம் இருந்தமையால் பிரம்மதேவனும் அவளுடைய அழகில் மயங்கினார்\n\nSection::::இருவரின் மரணம்.\nசுந்த, உபசுந்தர்கள் முன்னிலையில் திலோத்தமையை நடனமாடச் செய்தார்கள் தேவர்கள். அவள் அழகில் மயங்கிய இரு அசுரர்கள், தனக்கு மட்டுமே திலோத்துமை கிடைக்க வேண்டும் என்று எண்ணி போர் புரிந்தார்கள். அதனால் இருவரும் மாண்டார்கள். \nSection::::கருவி.\nஇன்றும் இனிக்கும் இதிகாசம் 12 - திருப்பூர் கிருஷ்ணன் (தினகரன்)\n\n"}
{"id": "174860", "url": "https://ta.wikipedia.org/wiki?curid=174860", "title": "உதாத்தவணி", "text": "உதாத்தவணி\n\nஉதாத்தவணி அல்லது உதாத்த அணி என்பது செல்வ மிகுதியையும் மேம்பட்ட உள்ளத்தின் மிகுதியையும் வியந்து கூறுவது எனப்படும்.\n\nSection::::வகைகள்.\nஉதாத்தவணி பின்குறிப்பிட்டவாறு இருவகைப்படும்:\n\nSection::::வேறு பெயர்கள்.\nஉள்ள மிகுதி உதாத்தவணியினை வீறுகோளணி என்றும் அழைப்பர்.\n"}
{"id": "174861", "url": "https://ta.wikipedia.org/wiki?curid=174861", "title": "சங்கீரணவணி", "text": "சங்கீரணவணி\n\nசங்கீரணவணி அல்லது சங்கீரண அணி என்பது பல்வேறு அணிகளை ஒரு செய்யுளுக்குள்ளே வைத்துப்புனைவதாகும்.\n\nSection::::பொருள்.\nபின்வரும் பலவகையான பொருளணிகளில் இரண்டோ அதனினும் மேலோ சில அணிகளைக்கொண்டு செய்யுள் புனைந்தால் அது சங்கீரண அணி எனப்படும்.\n\nSection::::பல அணிகள்.\nதண்டியலங்காரத்தில் பின் வரும் பல அணிகள் புலப்படுத்தப்பட்டுள்ளது. இவற்றில் சிலவற்றை ஒரே செய்யுளில் கலந்து ஆட்கொள்வதே சங்கீரணவணி.\n\n"}
{"id": "174868", "url": "https://ta.wikipedia.org/wiki?curid=174868", "title": "கொங்கண சித்தர் குகை, சங்ககிரி", "text": "கொங்கண சித்தர் குகை, சங்ககிரி\n\nகொங்கண சித்தர் குகை என்பது இந்தியா மாநிலத்தை சேர்ந்த சேலம் மாவட்டத்தில் அமைந்துள்ள சங்ககிரி பேரூராட்சி பகுதியில் அமைந்துள்ளது. சேலத்தில் இருந்து வடக்கே சங்ககிரியில் இருந்து இடைப்பாடி செல்லும் வழியில் நான்கு மலைத்தொடர்கள் அமைந்துள்ளன.அவற்றில் பெருமலை என்று அழைக்கப்படும் இந்த மலையில் உள்ள குகையே கொங்கண சித்தர் குகை என அழைக்கப்படுகிறது. இந்த குகையில் மேற்கூரையில் 2500 ஆண்டுகள் பழமையான தமிழ் பிராமி கல்வெட்டுகள் உள்ளன. இந்த கல்வெட்டுகளில் ந என்ற ஒரு எழுத்து மட்டும் தெளிவாக காணப்படுகிறது. இந்த கல்வெட்டுக்கு அருகில் யோக முத்திரையில் ஓவியம ஒன்று காணப்படுகிறது. அதில், சித்தர் ஒருவர், பத்மாசனம் இட்டு அமர்ந்த நிலையில் இந்த ஓவியம காணப்படுகிறது. இங்கு காணப்படும் யோக முத்திரையில் உள்ள உருவம் கொங்கண சித்தர் என நம்பப்படுகிறது. மேலும் இந்த குகையில் பல்லி ஓவியம், அறவாளி சக்கரங்கள் என்று அழைக்கப்படும் ஓவியங்களும் காணப்படுகின்றன.\n\n"}
{"id": "174870", "url": "https://ta.wikipedia.org/wiki?curid=174870", "title": "குவாகம்", "text": "குவாகம்\n\nகுவாகம் (Kuvagam) இது இந்தியாவின் தமிழ்நாடு மாநிலத்தில் அமைந்துள்ள அரியலூர் மாவட்டம், ஆண்டிமடம் வட்டம், ஆண்டிமடம் ஊராட்சி ஒன்றியத்தில் இருக்கும் ஒரு ஊர் ஆகும்.\n\n\n\n\n\n\n"}
{"id": "174877", "url": "https://ta.wikipedia.org/wiki?curid=174877", "title": "சம்பூர் அனல்மின் நிலையம்", "text": "சம்பூர் அனல்மின் நிலையம்\n\nசம்பூர் அனல்மின் நிலையம் என்பது இலங்கையின் கிழக்கு மாகாணத்தில் திருக்கோணமலை மாவட்டத்தில் சம்பூர் எனுமிடத்தில் அமையப்பெறவுள்ள ஒரு நிலக்கரி அனல் மின் நிலையமாகும் . இந்தியாவின் தேசிய நிலக்கரி மின் உற்பத்திக் கூட்டுத்தாபனம் மற்றும் இலங்கை மின்சார சபை ஆகியன இந்த அனல் மின் நிலையத்தை அமைத்துவருகின்றன. இதற்குமேல் எந்தவொரு அனல் மின் நிலையத்தையும் இலங்கையில் அமைப்பதில்லை என்று இலங்கை அரசாங்கம் அறிவித்துள்ளது. இலங்கையில் அதிகரித்துவரும் மின்சாரத் தேவையினை நிவர்த்தி செய்ய அனல் மின் நிலையங்கள் அமைக்கப்பட வேண்டும் என்ற திட்டம் 1985ம் ஆண்டுகளில் அரசாங்கத்தினால் முன்வைக்கப்பட்டது. அரசாங்கப் புள்ளிவிபரத் தகவல்களின்படி இலங்கையின் மின்சாரத் தேவை வருடாந்தம் 8- 9 சதவீதத்தினால் அதிகரித்து வருவதாக தெரிவிக்கப்பட்டுள்ளது. 1985 களிலும் அனல் மின் நிலையம் அமைக்க திட்டமிடப்பட்ட போதும் பல காரணங்களினால் அது தடைப்பட்டது.\n\nSection::::இரண்டாவது அனல்மின் நிலையம்.\nசம்பூரில் அமைக்க திட்டமிடப்பட்டுள்ளது இலங்கையின் இரண்டாவது அனல்மின் நிலையமாகும். இலங்கையின் முதலாவது அனல் மின் நிலையம் புத்தளம் மாவட்டத்தில் நுரைச்சோலைப் பிரதேசத்தில் அமைக்கப்பட்டு வருகின்றது. நுரைச்சோலை அனல்மின் நிலையத்திற்கு சீனா அரசாங்கம் உதவி புரிந்து வருகின்றது.\n\nSection::::கூட்டு முயற்சி.\nசம்பூர் அனல்மின் நிலையத்தினை இலங்கை மின்சார சபையும், இந்தியா என்.ரீ.பீ.சி. கம்பனியும் இணைந்து உருவாக்க திட்டமிட்டுள்ளது. இதற்கான கூட்டு ஒப்பந்தம் செப்டம்பர் 6 2011இல் கைச்சாத்திடப்பட்டது.\n\nSection::::எதிர்பார்க்கை.\n500 மெகா வாற்ஸ்(வாட்) மின்சாரத்தை உற்பத்தி செய்யும் திறன் கொண்டதாக சம்பூர் அனல்மின் நிலையத்தை அமைத்தல்.\n\nSection::::செலவு.\nஇந்நிலையத்தின் வேலைத்திட்டத்திற்காக 500 மில்லியன் அமெரிக்க டொலர்கள் செலவாகும் என எதிர்பார்க்கப்படுகின்றது. இந்தச் செலவில் இந்தியா இலங்கை இரு நாடுகளும் சரி பாதியாக ஏற்றுக் கொள்ளவுள்ளன.\n\nஇந்தியா 200 மில்லியன் அமெரிக்க டொலர்கள் கடனுதவி வழங்க உள்ளதோடு மின் உற்பத்தி நிலையத்திற்கான 500 ஏக்கர் காணி, உட்கட்டமைப்பு வசதி அபிவிருத்தி என்பவற்றை இலங்கை வழங்குகிறது. சம்பூர் அனல்மின் நிலையத்திற்கான உபகரணங்களை இந்தியா வழங்கும். 25 வருடங்களுக்கு குறித்த ஒப்பந்தம் அமுலில் இருக்கும்.\n\nSection::::வேலைத்திட்ட நிறைவு.\nஇத்திட்டம் 2016 ஆம் ஆண்டு நிறைவடையும் என எதிர்பார்க்கப்படுகின்றது.\n\nSection::::சம்பூர்.\nஇலங்கை அரசுக்கும் விடுதலைப் புலிகள் அமைப்புக்கும் இடையே நடந்த போரின்போது, கிழக்கு மாகாணத்தில் விடுதலைப் புலிகளிடமிருந்து அரசு கைப்பற்றிய முதல் இடம் சம்பூர் பகுதி. 2006 ஆம் ஆண்டு அந்தப் பகுதியை இலங்கை அரசு கைப்பற்றிய பிறகு, அது உயர்பாதுகாப்பு வலயமாக அறிவிக்கப்பட்டது.\n\nSection::::எதிர்ப்புகள்.\nசம்பூரில் போரின் காரணமாக இடம்பெயர்ந்த மக்கள் தங்களது இடங்களில் இந்த மின்நிலையம் வருவதை எதிர்த்து வந்துள்ளனர். ஆரம்பத்திலிருந்தே சர்ச்சையான ஒரு விடயமாகவே இருந்துள்ளது. இதை எதிர்த்து உயர்நீதிமன்றத்தில் வழக்கு தொடுக்கப் போவதாகவும் உள்ளூர் வாசிகள் தெரிவித்துள்ளனர்.\n\nஇந்திய உதவியுடன் அமையவுள்ள சம்பூர் அனல் மின்திட்டத்தினால் தங்களின் வாழ்வாதாரம் பாதிக்கப்படும் என உள்ளூர் பழங்குடி மக்கள் எதிர்ப்பை தெரிவித்துள்ளனர்.\n\n\n"}
{"id": "174878", "url": "https://ta.wikipedia.org/wiki?curid=174878", "title": "அ. கி. பரந்தாமனார்", "text": "அ. கி. பரந்தாமனார்\n\nஅல்லிக்குழி கிருட்டிணசாமி பரந்தாமனார் என்னும் அ. கி. பரந்தாமனார் எழுத்தராக வாழ்க்கையைத் தொடங்கி தமிழ்ப்பேராசிரியராக உயர்ந்தவர் ஆவார். எழுத்தாளர், கவிஞர், சொற்பொழிவாளர் மற்றும் வரலாற்று ஆசிரியராகவும் திகழ்ந்தவர்.\n\nSection::::பிறப்பு.\nஅ. கி. பரந்தாமனார் 1902 சூலை 15 ஆம் நாள் சென்னையில் வாழ்ந்த கிருட்டிணசாமி – சிவக்கியானம் இணையரின் நான்காவது மகவாகப் பிறந்தார்.\n\nSection::::கல்வி.\nசென்னை வேப்பேரியில் உள்ள தூய பவுல் (செயின்ட் பால்) உயர்நிலைப் பள்ளியில் பள்ளி இறுதிவரை பயின்றார். பணியிலிருந்து விடுப்புபெற்று சென்னை பச்சையப்பன் கல்லூரியில் பயின்று இடைக்கலை (Intermediate) நிலையையும் அரசியல், வரலாறு ஆகியவற்றைச் சிறப்புப் பாடங்களாகப் பயின்று இளங்கலை (Bachelor of Arts) பட்டத்தையும் 1949 ஆம் ஆண்டில் முதுகலை (Master of Arts) பட்டத்தையும் பெற்றார்..\nSection::::பணி.\nஅ. கி. பரந்தாமனார் பள்ளிப் படிப்பினை முடித்ததும் ஓராண்டு சென்னை கர்னாடிக் பஞ்சாலையில் எழுத்தராகப் பணியாற்றினார். பின்னர் சென்னை வேப்பேரியில் உள்ள தூய பவுல் உயர்நிலைப் பள்ளியில் ஏறத்தாழ 24 ஆண்டுகள் தமிழாசிரியராகப் பணியாற்றினார். அதன் பின்னர் 1950 சனவரி 8 ஆம் நாள் மதுரையில் உள்ள தியாகராசர் கல்லூரியில் தமிழ் விரிவுரையாளராகப் பணியில் சேர்ந்தார். அங்கு 17ஆண்டுகள் பணியாற்றி 1967 ஆம் ஆண்டில் ஓய்வு பெற்றார்..\n\nSection::::பாராட்டுகள்.\nஅ. கி. பரந்தாமனாருக்கு 60 ஆம் அகவை நிறைந்ததும் மதுரை திருவள்ளுவர் கழகம் அவருக்கு மணிவிழா கொண்டாடியது. அப்பொழுது மதுரை எழுத்தாளர் மன்றம் அவருக்குப் பைந்தமிழ்ப் பாவலர் என்னும் பட்டத்தை வழங்கியது..\n\nதஞ்சையில் 1981ஆம் ஆண்டில் தமிழ்ப் பல்கலைக் கழகம் தொடங்கப்பட்டது. அவ்விழாவில் அ. கி. பரந்தாமனாருக்கு தமிழக அரசின் திரு. வி. க. விருது வழங்கப்பட்டது..\n\n\nSection::::மறைவு.\nஅ. கி. பரந்தாமனார் 1986 ஆம் ஆண்டில் சென்னையில் மரணமடைந்தார்.\n\n"}
{"id": "174881", "url": "https://ta.wikipedia.org/wiki?curid=174881", "title": "பெண்ணின் மனதைத் தொட்டு", "text": "பெண்ணின் மனதைத் தொட்டு\n\nபெண்ணின் மனதை தொட்டு 2000ல் வெளிவந்த தமிழ் திரைப்படம் ஆகும். இத்திரைப்படத்தில் பிரபு தேவா, சரத் குமார், ஜெயாசீல், மற்றும் பலரும் நடித்துள்ளனர். இப்படத்தை எஸ். எழில் இயக்கினார்.\n\nSection::::வகை.\nகாதல்படம்\n\nSection::::பாடல்கள்.\nபாடலாசிரியர் - எஸ். ஏ. ராஜ்குமார்\n\n"}
{"id": "174884", "url": "https://ta.wikipedia.org/wiki?curid=174884", "title": "இந்திய தோட்டக்கள்ளன்", "text": "இந்திய தோட்டக்கள்ளன்\n\nஇந்திய பொன்னுத் தொட்டான் அல்லது இந்திய தோட்டக்கள்ளன் (\"\"Indian Pitta\"\", \"Pitta brachyura\") என்பது ஒரு இடைப்பட்ட அளவு கொண்ட மரக்கிளைகளில் வந்து அமரும் வகைப் பறவை ஆகும். இமயமலைக்குத் தெற்கே இது இனப்பெருக்கம் செய்து, குளிர்காலத்தில் தென்னிந்தியாவிற்கும் இலங்கைக்கும் வலசை வரும்.\n\nஇது சுலபமாக நம் கண்களில் படுவதில்லை. ஏனெனில், இந்தப் பறவை சாதாரணமாக மற்ற பறவைகளைப் போல் உயரப் பறப்பதில்லை. இலைகள் அடர்ந்த கிளைகள் இடையே கிளைக்குக் கிளை சென்று கொண்டிருக்கும். இது இரை தேடும்போது தரையிலேயே தத்தித் தத்திச் சென்று இலை சரகுகளுக்கு கீழே உள்ள புழு பூச்சிகளைத்தேடி உண்ணும். பொன்னுத் தொட்டான் தேவை ஏற்படும் போது சற்றே பறந்து தாழ உள்ள மரக் கிளைகளில் உட்காரும். இதன் வண்ணம் கிளைகளில் உள்ள இலைகள் மற்றும் தரையில் கிடக்கும் இலை சரகுகளுடன் ஒன்றி விடுவதால் இது நம் கண்களுக்குப் புலப்படுவதில்லை.\n\nSection::::பெயர்க்காரணம்.\n\"பிட்டா\" என்றால் “சிறு பறவை” என்று தெலுங்கில் பொருள். ஹிந்தியில் இதன் பெயர் நவ்ரங். அதாவது ஒன்பது நிறங்கள் என்பது பொருள். வானவில்லின் ஏழு நிறங்களுடன் கருப்பு வெள்ளை இரண்டும் சேர்ந்து ஒன்பது ஆகிறது.\n\nSection::::பஞ்சவர்ணக் குருவி.\nஇதன் சிறகுப் போர்வையில் பல நிறங்களைக் காணலாம் - பச்சை நிற முதுகு, நீல நிறமும் கருப்பு-வெள்ளைமும் கொண்ட இறக்கை, மஞ்சட்பழுப்பு நிற அடி, கருஞ்சிவப்புப் பிட்டம், கண்ணையொட்டி கருப்பு வெள்ளைப் பட்டைகள் - எனவே தான் இதற்கு பஞ்சவர்ணக் குருவி என்றொரு பெயருண்டு; மேலும் இதற்கு \"ஆறுமணிக்குருவி, பொன்னுத் தொட்டான், பச்சைக்காடை, காசிக்கட்டிக் குருவி,கஞ்சால் குருவி, காளி\"(மலையாளத்தில்) எனப் பல பெயர்களுண்டு.\n\nSection::::வகைகள்.\nஆசிய தோட்டக்கள்ளன் நான்கு வகைப்படும். \n"}
{"id": "174885", "url": "https://ta.wikipedia.org/wiki?curid=174885", "title": "எப்ரேம் தெ நேவேர்", "text": "எப்ரேம் தெ நேவேர்\n\nஎப்ரேம் தெ நெவேர் (\"Ephrem de Nevers\", 1603 - 13 அக்டோபர் 1695) ஒரு கத்தோலிக்க கிறித்தவ அருட்பணியாளர் மற்றும் சென்னையின் முதல் கிறித்தவ மறைபணியாளர் ஆவார்.\n\nSection::::சென்னையின் முதல் கிறித்தவ போதகர்.\nஇவர் 1603 ஆம் ஆண்டு பிரான்சு நாட்டில் பூர்கோஞியு மாகாணத்தில் நெவேர் என்ற ஊரிணை பூர்விகமாக கொண்ட செல்வச் செழிப்புடன் வாழ்ந்த லுகிளெர்க் என்ற பிரபுக்களின் குடும்பத்தில் ஒக்ஸர் என்ற நகரில் பிறந்தவர். புனித அசிசி பிரான்சிசு வழியில் ஏழை இயேசுவைப் பின்பற்றிய பிரான்சிஸ்கன் கப்புச்சின் சபைத் துறவிகளின் எளிய வாழ்வும் ஏழைகளுக்கான வாழ்வும் இவரை ஈர்க்கவே தானும் ஒரு கப்புச்சின் துறவியானார். குருவாக அருட்பொழிவு செய்யப்பட்டபின் இயேசுவின் நற்செய்தியை அறிவிக்க மறைப்பணியாளராக முதலில் மத்திய கிழக்கு ஆசிய நாடுகளுக்கு அனுப்பட்டார். 1636 முதல் 1640 வரை நான்கு ஆண்டுகள் லிபியா, சிரியா, துருக்கி, பெர்சியா (இன்றைய ஈரான் மற்றும் ஈராக்) நாடுகளில் பல்வேறு மறைபணித்தலங்களில் பணியாற்றினார், அரபு மற்றும் பெர்சியன் மொழிகளில் இவர் கொண்ட புலமையால், புதிய மறைபணித்தலங்களை நிறுவும் பொறுப்பினை இவரது தலைவர்களால் அடிக்கடி வழங்கப்பட்டது. மியன்மாரின் பெகு நகரில் புதிய மறைபணித்தலம் நிறுவும் பொறுப்பினை ஏற்றுக்கொண்டு இந்தியாவில் உள்ள சூரத் நகரை 1640 இல் வந்தடைந்தார். 1639 ஆம் ஆண்டு சூரத் நகரில் இந்தியாவின் முதல் கப்புச்சின் மறைபணித்தலத்தை நிறுவிய மற்றொரு பிரெஞ்சு கப்புச்சின் குரு ஜெனோ தெ பியாஜேவுடன் சில மாதங்கள் தங்கி ஆன்மீகப்பணியாற்றினார்..\n\nகடல் வழியாக பெகுவிற்கு செல்ல எப்ரேம் தெ நெவேர் சென்னை வந்தபோது கிழக்கிந்திய ஆங்கிலேய வாணிபக் கழகத்தில் பணியாற்றிய போர்த்துகீசியக் கத்தோலிக்கர்களுக்கு ஆன்மீகப் பணியாற்ற சென்னையிலே தங்குமாறு கிறித்தவர்களாலும் வாணிபக் கழகத்தின் தலைவர்களாலும் மிகவும் வற்புறுத்திக் கேட்டுக்கொள்ளப்பட்டார். எனவே மக்களின் ஆன்மீக தாகத்தையும், தேவையும் உணர்ந்து இறைதிட்டதை அறிந்து 1642 சூலை 8 ஆம் நாள் தமிழ் மண்ணில் சென்னை மாநகரில் முதல் கிறித்தவ மறைப்பணிதலத்திற்கு அடித்தளமிட்டார். இதன் மூலம் சென்னையின் முதல் கிறித்தவ போதகர் என்ற பெருமையையும் பெற்றார். இந்த முடிவை பிரான்சிலுள்ள தனது சபையின் தலைவருக்கும், உரோமையிலுள்ள மறைபரப்பு பேராய தலைமைக்கும் அனுப்பி ஒப்புதல் பெற்றார். இந்த கப்புச்சின் சென்னை மறைபணிதலத்தை திருத்தந்தை எட்டாம் அர்பன் மயிலை பத்ரவதோ மறைமாவட்டத்திலிருந்து விடுவித்து மறைபரப்பு பேராயத்தின் கீழ் இயங்கும் தன்னாட்சி கொண்ட மறைபணிதலமாக உயர்த்தி புனித ஜார்ஜ் கோட்டையின் அப்போஸ்தலிக்க மறைவட்டமாக உருவாக்கப்பட்டு அதன் முதல் திருபீட கண்காணிப்பாளராக அருட்தந்தை எப்ரேம் தெ நெவேரை 1642 இல் நியமித்தார். இந்த கப்புச்சின் மறைபணிதலமே 1886 இல் சென்னை உயர்மறைமவட்டமாக உயர்த்தப்பட்டு பின் 1954 இல் மயிலை மறைமாவட்டதோடு இணைக்கப்பட்டு சென்னை-மயிலை உயர்மறைமாவட்டம் என உருவானது.\n\n\nSection::::சென்னை கிறித்தவத்தின் தந்தை.\nசென்னையின் புனிதர் என்று மக்களால் பெரிதும் போற்றப்பட்டு தனது மறைபணி வாழ்வால் சிறந்தவர். 53 ஆண்டுகள் இடைவிடா இறைபணி ஆற்றிய நிறைவில்,சென்னை மாநகரில் கிறித்துவின் நற்செய்தியை முதலில் விதைத்த மகிழ்வில் புனித தந்தை எப்ரேம் தெ நெவேர் தனது 93 வயதில் 1695 அக்டோபர் 13 ஆம் நாள் மறைந்தார். அவருடைய புனித உடல் புனித ஜார்ஜ் கோட்டைக்குள் அந்திரேயா ஆலய பீடத்தில் அடக்கம் செய்யப்பட்டது. ஆங்கிலேயர்கள் இவ்வாலயத்தை 1752 இல் இடித்து தரைமட்டமாக்கியபோது இக்கல்லறையும் மறைந்தது. தந்தை எப்ரேம் அவர்களால் நிறுவப்பட்ட சென்னை மறைபணிதலம் பிரான்ஸ் நாட்டிலுள்ள டூர்ஸ் என்ற கப்புச்சின் மறைமாநிலத்தின் கீழ் இயங்கியது. 1642 முதல் 1834 வரை 198 ஆண்டுகள் பிரெஞ்சு கப்புச்சின் துறவிகள் இம்மறைபணிதலத்தில் பணியாற்றி புதிய கிறித்தவர்களை உருவாக்கினர். அர்மேனியன் தெரு, இராயபுரம், இராயபேட்டை, சிந்தாதரிப்பேட்டை, வேப்பேரி, புதுப்பேட்டை, வண்ணாரப்பேட்டை, மாதவரம், பெரியபாளையம், வாலாஜாபாத், கூவம் ஆற்றின் மேற்கரையில் பல புதிய ஆலயங்களை அமைத்தனர். பிரெஞ்சுப் புரட்சியின் தாக்கத்தால் மறைபணியாளர்கள் குறையவே ஐரிஷ் அகுஸ்தினார் மறைபணியாளர்களிடம் சென்னை கப்புச்சின் மறைபணிதலம் 1834 இல் ஒப்படைக்கப்பட்டது.\n"}
{"id": "174887", "url": "https://ta.wikipedia.org/wiki?curid=174887", "title": "தமிழ் இலக்கண நூல்கள் - காலநிரல்", "text": "தமிழ் இலக்கண நூல்கள் - காலநிரல்\n\nதமிழ் இலக்கண நூல்கள் தோன்றிய காலத்தை நிரல் செய்து இந்தப் பட்டியல் தொகுக்கப்பட்டுள்ளது. இது காலப்பாதையில் தமிழ் இலக்கணம் வளர்ந்த வரலாற்றை அறிய உதவும்.\n\nSection::::ஆசிரியர் அகரவரிசை.\nதமிழ் இலக்கண நூல்கள் எழுதிய ஆசிரியர் பெயர்கள் இங்கு அகரவரிசைப் படுத்தப்பட்டு அவ்வர்கள் எழுதிய நூல், காலம் ஆகியவற்றுடன் இங்குத் தரப்படுகின்றன.\n\n"}
{"id": "174889", "url": "https://ta.wikipedia.org/wiki?curid=174889", "title": "அகுமது லெப்பை அலாம் சாகிபு", "text": "அகுமது லெப்பை அலாம் சாகிபு\n\nஅகுமது லெவ்வை அலிம் சாகிபு தூத்துக்குடி மாவட்டத்தில் உள்ள காயல்பட்டினம் என்னும் ஊரைச் சேர்ந்தவர். 18ஆம் நூற்றாண்டில் வாழ்ந்த புலவர். நெய்னா லெவ்வை அலிம் சாகிபு என்பவர்தம் மகன். தாய் மகள் ஏசல் என்னும் நூலை இயற்றியவர்.\n"}
{"id": "174891", "url": "https://ta.wikipedia.org/wiki?curid=174891", "title": "ஈசா வாஸ்ய உபநிடதம்", "text": "ஈசா வாஸ்ய உபநிடதம்\n\nஈசா வாஸ்ய உபநிடதம் (Isha Upanishad) சுக்ல யசூர் வேதத்தில் அமைந்துள்ளது.இந்த உலகங்கள் அனைத்தும் ஈச்வரனால் நிரம்பப் பெற்றுள்ளது என்று துவங்குவதால் (ஈசா வாஸ்ய இதம் சர்வம்), இந்த உபநிடதத்தினை ஈசா வாஸ்ய உபநிடதம் என்று அழைக்கப்படுகிறது. இவ்வுபநிடதம் 18 மந்திரங்களை மட்டுமே கொண்டுள்ள சிறிய உபநிடதமாகும்.இந்த உபநிடதத்திற்கு ஆதிசங்கரர், மற்றும் மத்வர் விளக்க உரை எழுதி உள்ளனர். .\n\nSection::::உபநிடதத்தின் சாந்தி மந்திரமும் விளக்கமும்.\n<poem>\nபூர்ணமத:பூர்ணமிதம் பூர்ணாத் பூர்ணமுதச்யதே |\nபூர்ணஸ்ய பூர்ணமாதாய பூர்ணமேவாவசிஷ்யதே|\nஓம் சாந்தி:சாந்தி: சாந்தி ||\n</poem>\n\nஈச்வரன் பூரண வடிவானவர். சீவனும் பூரண வடிவானவன்.பூரணமான ஈச்வரனிடமிருந்து பூரணமான சீவன் தோண்றியுள்ளான். பூரணமான சீவனுடைய பூர்ண வடிவத்தை எடுத்துவிட்டால் எஞ்சி இருப்பது பூரணம் மட்டுமே. ஓம் சாந்தி சாந்தி சாந்தி.\n\nSection::::உபநிடதத்தின் மையக்கருத்து.\nஅனைத்து உயிரினங்களும் அண்டங்களும் இறைவனால் நிரம்பப்பட்டுள்ளது. தியாகத்தால் தன்னை காத்துக் கொள்ள வேண்டும். யாருடைய பொருள்களை கைப்பற்ற ஆசை கொள்ளக் கூடாது. எல்லா உயிரினங்களில் ஆத்மதத்துவத்தை பார்க்கின்றவனுக்கு மயக்கம் இல்லை, துயரம் இல்லை. வேதத்தில் கூறப்பட்ட கர்ம யோகத்தில் மட்டும் பற்று உள்ளவர்களுக்கு பலனாக சொர்க்கலோகம், பிதுர்லோகம் கிடைக்கிறது. வேதத்தில் கூறப்பட்ட பக்தி யோகத்தில் மட்டும் பற்று உள்ளவர்களுக்கு அதைவிட சற்று மேலான உலகங்கள் கிடைக்கிறது. கர்ம யோகத்துடன், பக்தி யோகத்தையும் சேர்ந்து செய்பவர்களுக்கு பிரம்மலோகம் கிடைக்கிறது. மேற்படி உலகங்கள் நிலையற்றதாக இருந்த போதிலும், துயரமிக்க வாழ்வில் அடையப்படும் உயர்ந்த பலனாக கருதப்படுகிறது. கர்ம யோகம் மற்றும் பக்தி யோகத்துடன் “மெய்ப்பொருள் அறிவான ஞான யோகம் என்ற வேதாந்தத்தை தகுதியான குருவின் மூலம் கேட்டு அறிந்து கொண்டவனுக்கு பிறப்பு, இறப்பு இல்லாத மேலான பெருவாழ்வான விதேக முக்தி அடைவது உறுதி.\n\n\n"}
{"id": "174897", "url": "https://ta.wikipedia.org/wiki?curid=174897", "title": "மீக்கடத்துதிறன்", "text": "மீக்கடத்துதிறன்\n\nமீக்கடத்துதிறன் அல்லது மிகைக்கடத்தல் (superconductivity) என்பது மிகக் குறைந்த வெப்பநிலையில் மின்தடை சுழி மதிப்பினை அடையும்போது அத்திறனுடன் மின்னோட்டதை கடத்தும் தன்மை ஆகும். சாதாரண கடத்திகள், குறைந்த வெப்பநிலையில் அதிக கடத்துத்திறனைப் பெறுகின்றன. மீக்கடத்துத்திறனை முதலில் ஹெய்க் காமர்லிங் ஆன்ஸ் என்பவர் 1911 இல் கண்டறிந்தார். 4.2 K வெப்பநிலையில் பாதரசத்தின் மின்தடை திடீரென சுழி மதிப்பை அடைவதைக் கண்டறிந்தார்.உலோகங்களும் அவைகளின் கலவைகளும் மின்சாரத்தினை எளிதில் கடத்துகின்றன. அவைகள் மின்னோட்டத்திற்கு ஒரு தடையினை கொடுக்கின்றன. இந்த மின்தடை வெப்பநிலையுடன் மாறுகிறது. வெப்பநிலை குறையும் போது தடையும் குறைகிறது. வெப்பநிலை தனிவெப்ப கீழ்வரம்பை (Absolute zero ) எட்டும் போது இத்தடை சுன்னமாகிறது. இப்போது மின்னோட்டத்திற்கு தடை இல்லாத்தால் மின்சாரம் தொடர்ந்து பாய்கிறது. \n\nSection::::வகைகள்.\nமின்காந்த புலத்தில் இவைகளின் செயல்பாடுகள் வைத்து இவ்வகை உலோகங்களை இரண்டு வகைகளாக பிரிக்கலாம். அவை,\n\nSection::::பயன்பாடுகள்.\nமீக்கடத்திகள் மருத்துவ மற்றும் பொறியியல் துறைகளில் மிகவும் பயன்படுகிறது\n\n\n"}
{"id": "174901", "url": "https://ta.wikipedia.org/wiki?curid=174901", "title": "நிர்வாகத்திற்கான தகவல் முறைமை", "text": "நிர்வாகத்திற்கான தகவல் முறைமை\n\nமுகாமை தகவல் அமைப்பு அல்லது முகாமைக்கான தகவல் முறைமை என்பது ஒரு நிறுவனத்தின் அதிகாரத்தையும் பொறுப்புகளையும் நடப்புகளையும் திறம்பட செயல்படுத்தப் பயன்படும் ஒரு கட்டுப்பாட்டுத் திட்டக் கூறு (நிதஅ) (MIS எம்.ஐ.எசு ) ஆகும். வர்த்தக நிறுவனம் ஒன்றை நடத்துபவர்கள், தங்களது வர்த்தகம் தொடர்பாக பல்வேறு முடிவுகளை எடுக்க வேண்டி உள்ளது. இத்தகைய முடிவுகளை எடுப்பதற்கு அவர்களுக்கு பல விதமான தவகல்கள் தேவைப்படுகின்றன. நிறுவனத்தின் உள்ளே இருந்தும்( உ-ம்: நம்முடைய உற்பத்தித்திறன் எவ்வளவு, மனித ஆற்றல் எவ்வளவு போன்றவை) வெளியே இருந்தும் (சந்தையில் எவ்வளவு பொருட்களை விற்கலாம், போட்டியாளர்கள் யார், சந்தையில் அவர்களது பங்கு என்ன போன்றவை) தகவல்களைத் திரட்ட வேண்டும். நிறுவனத்திற்கு உள்ளிருந்து புள்ளிவிவரங்களைத் திரட்டி அவற்றில் இருந்து தகவல்களைப் பெற்றுத்தருவதற்காக முகாமைக்கான தகவல் முறைமை (MIS) உருவாக்கப்படுகிறது. இந்தத் துறையில் உள்ள ஊழியர்கள், தொடர்ந்து புள்ளி விவரங்களைத் திரட்டிய வண்ணம் இருப்பார்கள். தாங்கள் திரட்டிய புள்ளிவிவரங்களில் இருந்து தகவல்களைச் சேகரித்து குறிப்பிட்ட கால இடைவெளிகளில்( மாதம் ஒருமுறை அல்லது வாரா வாரம்), மேலாண்மை தகவல் அறிக்கையாக(MIR) நிறைவேற்று முகாமைக்கு அனுப்பி வைப்பார்கள்.\n\nஇது நபர்கள், ஆவணங்கள், தொழில்நுட்பங்கள் போன்றவற்றை எவ்வாறு திறம்பட பயன்படுத்தி நிறுவனத்தின் குறிக்கோள்களை அடைவது, சிக்கல்களைத் தீர்ப்பது போன்ரவற்றுக்குப் பயன்படுவது. ஒரு சேவை அல்லது தயாரிப்புக்கு விலையிடல் அல்லது வணிகம் முழுவதற்குமான செயல்திட்டம் போன்ற வணிகச் சிக்கல்களைத் தீர்ப்பதற்கு [முகாமைக் கணக்காளர்|மேலாண்மை கணக்காளர்]கள் பயன்படுத்தும் வழிமுறைகள் போன்றவற்றை உள்ளடக்கிய ஒரு வணிகத்தின் உள் கட்டுப்பாடுகளின் ஒரு பகுதியாகும் இந்த நிமுகாமை தகவல் அமைப்பு. ஒரு நிறுவனத்தில் செயல்பாடுகளை நிகழ்த்துவதற்கு வைக்கப்பட்டுள்ள பிற தகவல் அமைப்புகளை ஆராய்வதற்கு பயன்படுத்தப்படுவதால், வழக்கமான தகவல் அமைப்புகளை விடவும் நிர்வாக தகவல் அமைப்புகள் வேறுபட்டவை என்பதை அறியலாம். பொதுவாக, இந்த சொல், மனித முடிவெடுக்கும் திறனை ஆதரிக்க அல்லது தானாக ஏற்படுத்துவதற்கு உருவாக்கப்பட்டிருக்கும் தகவல் நிர்வாக முறைகளின் தொகுப்பைக் குறிக்கப் பயன்படுத்தப்படுகிறது. எ.கா. முடிவு ஆதரவு அமைப்புகள், நிபுணர் அமைப்புகள் மற்றும் நிர்வாக தகவல் அமைப்புகள்.\n\nதொழில்நுட்பமும் வணிகமும் சந்திக்கும் புள்ளியில் \"MIS 'இருப்பதாக' கூறப்படுகிறது. மக்கள் அவர்களின் பணியை இன்னும் சிறப்பாகவும் விரைவாகவும் திறமையாகவும், அறிவுநேர்த்தியுடனும் செய்வதற்கு தேவையான தகவல்களை வழங்குவதற்கு எம்.ஐ.எசு (MIS) தொழில்நுட்பத்தையும் வணிகத்தையும் ஒன்றிணைக்கிறது. தகவல்களே நிறுவனங்களின் ரத்தம் போன்றது - தற்காலத்தில் இன்னும் அதிக முக்கியத்துவம் பெறுகிறது. MIS நிபுணர்கள் சிஸ்டம் அனலிஸ்ட்களாக, திட்ட மேலாளர்களாக, சிஸ்டம் அட்மினிஸ்ட்ரேட்டர்களாக இன்னும் பல பணிகளையும் செய்கிறார்கள். இதில் அவர்கள் நேரடியாக நிர்வாகத்துடனும், தொழிலாளர்களுடனும் தொடர்பு கொள்கிறார்கள்\"\n\nSection::::நிர்வாகத்தில் மூன்றடுக்கு.\nஒரு நிறுவனத்தின் நிர்வாகத் தரப்பு மூன்று அடுக்குகளாகப் பிரிக்கப்பட்டுள்ளது.உற்பத்திப் பணிமனையில் தொழிலாளர்களிடம் நேரடித் தொடர்பு கொண்டுள்ள கண்காணிப்பாளர்கள் முதல் அடுக்கு அல்லது அடித்தட்டு நிர்வாகம் எனப்படுகின்றனர்.அவர்களுக்கு மேல் இருக்கும் அதிகாரிகள் இடைத்தட்டு அல்லது இடை நிலை மேலாளர்கள் எனப்படுகின்றனர்.இயக்குனர் குழு -உச்ச மேலாண்மை எனப்படுகிறது.\n\nஒவ்வொரு நிர்வாக நிலைக்கும் தேவைப்படும் புள்ளி விவரங்களும் தகவல்களும் அளவிலும் உள்ளடக்கத்திலும் வேறுபடுகின்றன.எனவே , அந்தந்த நிர்வாக நிலைக்கு ஏற்ற விதத்தில் தகவல் அறிக்கையைத் தயாரித்து அனுப்புவது இத்துறையின் கடமை ஆகும்.\n\nSection::::நிறுவனத்திற்கு வெளியே இருந்து தகவல் பெறுதல்.\nநிறுவனத்திற்கு வெளியே இருந்து தகவல்களைப் பெறும் பணியை \"சந்தை ஆய்வுக் குழு\" (MARKETING RESEARCH TEAM) மேற்கொள்கிறது.\n\nSection::::மேலோட்டப் பார்வை.\nஆரம்ப காலத்தில், வணிகங்களிலும் பிற நிறுவனங்களிலும் அக ரிப்போர்ட்டிங் மனிதர்களாலேயே, அதிக கால இடைவெளிகளில் செய்யப்பட்டது, பெரும்பாலும் கணக்குபதிவு முறை மற்றும் சில கூடுதல் புள்ளிவிவரங்கள் போன்றவற்றின் மூலமே இவை பெறப்பட்டன. இவை நிர்வாக செயல்திறனைப் பற்றி ஒரு குறிப்பிட்ட அளவுடைய மற்றும் தாமதமான தகவல்களையே அளித்தன.\n\nஆரம்பகால கணினிகள், வணிகத்தின் நடைமுறை கணினி செயல்களான பணியாளர் கணக்குகளைக் கணக்கிட மற்றும் செலவு கணக்குகள் மற்றும் வரவு கணக்குகள் போன்றவற்றைப் பராமரிக்கவே பயன்படுத்தப்பட்டன. விற்பனை, இருப்புநிலைகள் மற்றும் நிறுவனத்தை நிர்வகிக்கத் தேவையான பிற விவரங்களை மேலாளர்களுக்கு வழங்கக்கூடிய பயன்பாடுகள் உருவாக்கப்பட்டவுடன் இந்த பயன்பாடுகளை விவரிக்க \"MIS\" என்ற சொல் தோன்றியது. இன்று, இந்த சொல் பரவலாக பல இடங்களில் பயன்படுத்தப்படுகிறது இவற்றில் பின்வருபவையும் அடங்கும் (ஆனால் இவை மட்டுமேயல்ல): முடிவெடுத்தல் ஆதரவு அமைப்புகள், ஆதாரம் மற்றும் மக்கள் நிர்வாக பயன்பாடுகள், திட்ட மேலாண்மை மற்றும் தரவுத்தள மீட்டெடுப்பு பயன்பாடுகள் போன்றவை.\n\nSection::::வரையறை.\n'MIS' என்பது, தரவை சேகரித்தல், செயல்படுத்தல், சேர்த்து வைத்தல் மற்றும் தரவை நிர்வாகத்தின் செயல்பாடுகளை நிகழ்த்துவதற்கு தேவையான தகவல்களாக மாற்றி வழங்குதல் போன்ற செயல்களைச் செய்வதற்கான ஒரு திட்டமிட்ட அமைப்பாகும். ஒருவகையில், இது திட்டமிட்டு செயல்படுத்தப்பட்ட நடவடிக்கைகளின் ஆவணப்படுத்தப்பட்ட அறிக்கையே ஆகும். ஃபிலிப் கோட்லரின் கருத்துப்படி \"ஒரு சந்தைப்படுத்தல் தகவல் அமைப்பில், சந்தைப்படுத்தல் தீர்மானங்களை எடுக்கும் நபர்களுக்கு தேவையான தகவல்களை சரியான நேரத்தில், துல்லியமாக வழங்குவதற்கு தேவையான நபர்கள், சாதனங்கள் மற்றும் தேவையானவற்றை சேகரிக்கும், வரிசைப்படுத்தும், ஆராயும், மதிப்பிடும் மற்றும் விநியோகிக்கும் வழிமுறைகள் ஆகியவை இருக்கும்\"\n\"MIS\" மற்றும் \"தகவல் அமைப்பு\" ஆகிய சொற்கள் அடிக்கடி தவறாக புரிந்து கொள்ளப்படுகின்றன. தகவல் அமைப்புகளில், முடிவெடுப்பதற்கு உதவி செய்யாத அமைப்புகளும் அடங்கும். MIS என்ற கல்வி பிரிவு சில நேரங்களில், ஒரு கட்டுப்படுத்தப்பட்ட நோக்கில், தகவல் தொழில்நுட்ப மேலாண்மை என்பதைக் குறிக்கிறது. அந்த கல்வி பிரிவு கணினி அறிவியல் உடன் சேர்த்து தவறாக புரிந்து கொள்ளப்படக் கூடாது. IT சேவை நிர்வாகம் என்பது பழகுநரைச் சார்ந்த ஒரு கல்வியாகும். நிறுவன ஆதார திட்டமிடல் (என்டர்பிரைஸ் ரிசோர்ஸ் பிளானிங்) (ERP) உடனும் MIS சில வேறுபாடுகளைக் கொண்டுள்ளது, ஏனெனில் முடிவெடுப்பதற்கு துணை செய்யாத பிரிவுகளையும் ERP கொண்டிருக்கக்கூடியது.\n\nபேராசிரியர் ஆலன் எஸ். லீ யின் கூற்று \"\"...தகவல் அமைப்புகள் துறையின் ஆய்வுகள் தொழில்நுட்ப அமைப்பை அதிகம் சோதிக்கிறது அல்லது சமூக அமைப்பை மட்டும் அல்லது இரண்டையும் ஒரே அளவில் ஆராய்கிறது, மேலும் இவை இரண்டும் சந்திக்கும்போது ஏற்படும் நிகழ்வுகளை அது ஆராய்கிறது.\"\" 7\n\n\n"}
{"id": "174903", "url": "https://ta.wikipedia.org/wiki?curid=174903", "title": "தென்தாமரைக்குளம்", "text": "தென்தாமரைக்குளம்\n\nதென்தாமரைக்குளம் (ஆங்கிலம்:Thenthamaraikulam), இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டம், அகத்தீஸ்வரம் வட்டத்தில் இருக்கும் ஒரு பேரூராட்சி ஆகும்.\n\nSection::::அமைவிடம்.\nதென் தாமரைக்குளம் பேரூராட்சிக்கு கிழக்கே கன்னியாகுமரி 9 கிமீ; மேற்கே புத்தளம் 8 கிமீ; வடக்கே நாகர்கோவில் 18 கிமீ; தெற்கே மணக்குடி 3 கிமீ தொலைவில் உள்ளது. \n\nSection::::பேரூராட்சியின் அமைப்பு.\n10.68 சகிமீ பரப்பும், 15 வார்டுகளும், 21 தெருக்களும் கொண்ட இப்பேரூராட்சி கன்னியாகுமரி (சட்டமன்றத் தொகுதி)க்கும், கன்னியாகுமரி மக்களவைத் தொகுதிக்கும் உட்பட்டது.\nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 3100 வீடுகளும், 11872 மக்கள்தொகையும் கொண்டது.\n"}
{"id": "174909", "url": "https://ta.wikipedia.org/wiki?curid=174909", "title": "கண்ணாம்மூச்சி", "text": "கண்ணாம்மூச்சி\n\nகண்ணாம்மூச்சி அல்லது ஒளிந்து பிடித்தல் என்பது ஓடிப் பிடித்தல் போன்ற ஒரு எளிமையான விளையாட்டு ஆகும். ஒருவர் அல்லது சிலர் ஒளிய, ஒருவர் அல்லது சிலர் அவர்களை கண்டுபிடுத்தல் இந்த விளையாட்டு ஆகும். இரண்டு பேர் முதற்கொண்டு எத்தனை பேரும் இதை விளையாடலாம். சிறிவர் சிறுமியர் விளையாட்டு. தளர்நடைப் பருவத்தில் குழந்தைகளைத் தாய்மார் கண்ணாம்பூச்சி விளையாடச் செய்து நடை பழக்குவர். இது கண்ணாமூச்சி என மருவியும் வழங்கப்படும்.\n\nகண்ணன் காட்டி விளையாடிய அப்பூச்சி விளையாட்டைப் பெரியாழ்வார் அப்பூச்சி காட்டியருளே எனப் பாடுகிறார். இந்தக் கண்ணன் பூச்சி விளையாட்டு கண்ணாம்பூச்சி என ஆகிப் பின்னர் கண்ணாம்மூச்சி > கண்ணாமூச்சி என மருவியது. கண்ணன் தன் நிழலைக் காட்டி ஆடிய நிலை மாறி, கண்ணை மூசிக்கொண்டவர் (பொத்திக்கொண்டவர்) பிறர் நிழலை நிலா வெளிச்சத்தில் அடையாளம் கண்டு அவரைத் தொடும் விளையாட்டாக மாறியுள்ளது.\n\nSection::::விளையாடும் முறை.\nதாய்ச்சி பொத்தியாளாக இருந்து குழந்தையின் கண்ணைப் பொத்திக்கொண்டு பாடுவார். பாட்டு முடிவதற்குள் மற்றவர்கள் ஓடி ஒளிந்துகொள்ள வேண்டும். தாய்ச்சி தன் பாட்டு முடிந்ததும் குழந்தையின் கண்ணைத் திறந்து விட்டுவிடுவார். குழந்தை ஒளிந்திருப்பவரைக் கண்டுபிடிக்கவேண்டும். கண்டுபிடித்துவிட்டால் கண்டுபிடிக்கப்பட்டவர் கண் பொத்தப்படும். குழந்தை தேடும்போது ஒளிந்துகொண்டிருப்பவர் ஓடிவந்து பொத்திய தாய்ச்சியைச் தொடுவர். அவ்வாறு தொடுவதற்குள் தொடப்பட்டாலும் அவரது கண் பொத்தப்படும்.\n\nதற்காலத்தில் தாய்ச்சி இல்லாமலும் இது விளையடப்படுகிறது. சிறிவர் சிறுமியர்களுள் ஒருவர் ஒன்று முதல் குறிப்பிட்ட எண்கள் வரை (எ.கா 50 வரை) எண்ண அவர் எண்ணி முடிக்கும் முன்பு மற்றவர்கள் ஓடி ஒளிந்துகொள்ள வேண்டும். பிறகு எண்களைச் சொன்னவர் தேடிக்கண்டுபிடிக்கும் முதல் நபர் தோற்றவராவார்.தோற்றவர் பின்னர் எண்களைச் சொல்ல விளையாட்டு தொடரும்.\n\n\n"}
{"id": "174913", "url": "https://ta.wikipedia.org/wiki?curid=174913", "title": "சைன ராமாயணம்", "text": "சைன ராமாயணம்\n\nசமண இராமாயணம் அல்லது சைன இராமாயணம் சமணர்களால் இயற்றப்பட்டது. சமண சமயத்தின் தலையான காேட்பாடான காெல்லாமையின்படி வாழ்பவனாக இராமனைக் காட்டுகிறது. இராமன் எந்தக் காெலையும் புரியவில்லை எனவும், இலக்குவனே இராவணனையும், மாரீசனையும் கொல்வதாகக் கதை செல்கிறது.\n\nSection::::கதை.\nகாசியிலும், அயோத்தியிலும் இருந்துகொண்டு அரசாட்சி புரிந்துவரும் தசரதனுக்கு நான்கு பிள்ளைகள். இந்த ராமாயணத்தின்படி இராவணன் தனக்கு பிறந்த மகளான சீதையால் தனது இராச்சியத்திற்கு அழிவு நேரிடும் என சாதகர்கள் கூறியதனால் வெகு தாெலைவு காெண்டு சென்று விட்டு விடுகிறார். அதன்பின் அவளை வளர்த்த சனக மகாராசா ஏற்பாடு செய்திருந்த சுயம்வரத்திற்குச் சென்ற இராமன் சீதையை மணக்கிறான். காசியில் இருந்த இராமன் இலக்குவன், சீதை ஆகியோருடன் சென்று சித்திரக்கூடத்தில் தங்குகிறார்கள். அங்கு வந்த நாரதரை இராமன் மதிக்காததால் நாரதர் இராவணனிடம் வந்து இலக்குவன் எனும் நடத்தை கெட்டவனுடன் தங்கள் மகளிருப்பதால் அவளுக்கு பாதுகாப்பில்லை என்றும் கூறியதால் இராவணன் மாரீசனோடு வந்து சீதையைத் தூக்கிச் செல்கிறான். அனுமனைத் தூது அனுப்புகிறான். அவனுடன் சென்ற இலக்குவன் வாலியைக் கொல்கிறான். விபீடனனின் இடைக்கலத்தை ஏற்கிறான். இராவணனையும், மாரீசனையும் கொன்று சீதையை மீட்டுக்கொண்டு வருகிறான். கொல்லா விரதம் பூண்ட இராமன் சுவர்க்கம் புக, கொலை புரிந்த இலக்குவன் நரகம் புகுகிறான். இது சைன நெறிக்கேற்ப எழுதப்பட்ட கதை. \n\n<poem>உரும் இடிப்பு உண்ட அருமணி நாகம் என\nதிருமணி நிலத்தில் தேவி சோர்ந்து\nசெய்த பாவையின் மெய் திரிபு இன்றி\nமையலின் உயிர்த்து மடிந்து உடன் கிடப்ப\nவிம்முறு துயரில் ‘கொம்’ என உயிரா\nவிளைந்தது எல்லாம் உளம் கொள உணரா\nஎழுது கண் அருவி இனைந்து இனைந்து இரங்கலின் \nஒழுகுப் பொழிய முழுகிய மேனியள்\nஅழுது அழுது அரற்றி ஆ ஓ என்னும்\nஇணை பிரி அன்றிலின் ஏங்கி நீங்கா\nதுணாவனை நினைத்துச் சோகம் மீது ஊர்தர\nவான் பழி சுமந்த நின் வன மலர்ச் சேவடி\nயான் பிரிந்து ஏது இலன் இடவயின் இடர்ப்பட\nமான் பின் ஏகிய மன்னவனே எனும்;\nமாயோன் செய்த மாய மானிடை\nமாயவன் செய்த மகிழ்ச்சி கண்டு அருளி\nஆவது ஒன்று இன்றி அதன் வழி ஒழுகிய\nநாயகனே! எனை நணுகாய் வந்து எனும் </poem>\n\n"}
{"id": "174922", "url": "https://ta.wikipedia.org/wiki?curid=174922", "title": "தொல்காப்பியப் பொதுப்பாயிர உரை", "text": "தொல்காப்பியப் பொதுப்பாயிர உரை\n\nதொல்காப்பியப் பொதுப்பாயிரமும், அதன் உரையும் 10 ஆம் நூற்றாண்டில் ஆத்திரையன் பேராசிரியன் எனபவரால் செய்யப்பட்டது. \n\nதொல்காப்பியம் கி. மு. 5 ஆம் நூற்றாண்டு நூல். பனம்பாரனார் தொல்காப்பியரின் உடன்சாலை மாணாக்கர். இவர் தொல்காப்பியத்துக்கு எழுதியுள்ளது சிறப்புப் பாயிரம். \n\nசிறப்புப் பாயிரம் என்பது நூலின் சிறப்பு, நூலாசிரியரது சிறப்பு ஆகியவற்றைக் கூறுவது. பொதுப்பாயிரம் என்பது நூலின் உள்ளடத்தை விளக்கிக் கூறுவது. \n\nதொல்காப்பியத்தின் உள்ளடக்கத்தைக் காட்டும் இந்தப் பொதுப்பாயிரமும், இந்தப் பாயிரத்துக்கான உரையும் கி. பி. 10 ஆம் நூற்றாண்டில் தோன்றின. பேராசிரியர் , சிவஞான முனிவர் ஆகியோரது குறிப்புகள் தொல்காப்பியப் பொதுப்பாயிர உரை பற்றிய குறிப்புகளைத் தருகின்றன. \n"}
{"id": "174923", "url": "https://ta.wikipedia.org/wiki?curid=174923", "title": "தொல்காப்பியம் சொல்லதிகாரம் கல்லாடர் உரை", "text": "தொல்காப்பியம் சொல்லதிகாரம் கல்லாடர் உரை\n\nதொல்காப்பியம் நூலுக்கு எழுதப்பட்டுள்ள உரைகளில் இதுவும் ஒன்று. இதனை எழுதியவர் கல்லாடர். இவரைக் கல்லாடனார் எனக் குறிப்பிடுவாரும் உளர். நூலின் காலம் 15 ஆம் நூற்றாண்டு. \n\nஇவர் தமது உரையில் 11 ஆம் நூற்றாண்டில் தோன்றிய தொல்காப்பிய இளம்பூரணர் உரையையும், 13 ஆம் நூற்றாண்டில் தோன்றிய திருக்குறள் 13 ஆம் நூற்றாண்டு உரையிலிருந்தும் மேற்கோள்களைத் தந்துள்ளார். இவரது உரை 14 ஆம் நூற்றாண்டு நச்சினார்க்கினியரின் உரையைத் தழுவியே செல்கிறது. \n\nஇந்த உரை தொல்காப்பியம் சொல்லதிகாரத்தில் உள்ள 9 இயல்களில் முதல் 7 இயல்களுக்கு மட்டுமே கிடைத்துள்ளன. \n"}
{"id": "174925", "url": "https://ta.wikipedia.org/wiki?curid=174925", "title": "ஒப்புமைக் கூட்டவணி", "text": "ஒப்புமைக் கூட்டவணி\n\nஒப்புமைக் கூட்டவணி அல்லது ஒப்புமைக் கூட்டம் அணி என்பது தான் சொல்ல வந்த கருத்திற்கு ஒப்பாக பல பொருட்களை ஒன்றாக்கிக் கூறுவதாகும். ஒரு நபரின் அல்லது பொருளின் பல சிறப்புகளை ஒன்றாக தொகுத்துரைப்பது இவ்வணியின் தனிச்சிறப்பு.\n\nSection::::வகைகள்.\nஒப்புமைக் கூட்டவணி இரண்டு வகைகளென பின்வரும் தண்டியலங்காரம் 80-வது பாடல் விளக்குகிறது:\n\nஎனவே, ஒப்புமைக் கூட்டவணியின் வகைகளாவன:\n\nSection::::எடுத்துக்காட்டு.\nதிரிகடுகம் என்னும் நூலில் சுக்கு, மிளகு, திப்பிலி என்னும் மூன்று வகை மூலிகைகள் ஒன்றிணைந்து உடல்நலத்தினை சேர்ப்பது போல், ஒவ்வொரு செய்யுளிலும் 3 கருத்துக்களை இணைத்து வைத்து இவ்வணியினை சிறப்பாக கையாண்டுள்ளார் இதன் ஆசிரியர் 'நல்லாதனார்'. எடுத்துக்காட்டாக:\n\nஇதன் பொருளானது: தனது குடியின் குணத்திற்கேற்ப குறையாத ஒழுக்கமும், இனிய குணமுடையோர் ஏவியவற்றைச்செய்து முடிப்பதும், நால்வகை வேதங்களின் வழிநடத்தலும் மேன்மை மிக்கவர் செய்யும் தொழிலாக கருதப்படுகிறது என்று புகழ் ஒப்புமைக்கூட்டம் அணியாக திகழ்கிறது.\n"}
{"id": "174926", "url": "https://ta.wikipedia.org/wiki?curid=174926", "title": "சமாகிதவணி", "text": "சமாகிதவணி\n\nசமாகிதவணி அல்லது சமாகித அணி என்பது தன்முயற்சி பயனளிக்காது தானே நடைபெற்ற நிகழ்வை குறிப்பது. முன்பெடுத்த முயற்சிகள் எதிர்பார்த்த பயனை அளிக்காவிடினும், எண்ணியது தானே நடைபெற்ற பாங்கினை உரைப்பது இவ்வணி.\n\nSection::::விளக்கம்.\nஅதாவது, ஒரு பொருள் வேண்டிய ஒருவர் அதனை பெறுவதற்கு, முன்னர் சிலபல முயற்சிகளை செய்ய, அவைகள் பலனேதும் அளிக்கவில்லை. எனினும் எதிர்பார்த்தது வேறு வழியில் தானாகவே அமைந்ததனை உரைக்கும் அணி சமாகிதவணியாகும்.\n\nSection::::எடுத்துக்காட்டு.\n\"இச்செய்யுளின் பொருள்:\" சிவபெருமான் உமையாள் தன்னிடம் கொண்டிருந்த ஊடலை எவ்வளவோ முயன்றும் தணிக்க இயலவில்லை. இங்ஙனமிருக்க, இராவணன் கையிலாய மலையை பெயர்த்தெடுக்க முயலுங்கால் பயந்த உமாதேவி சிவனை ஆரத்தழுவி ஊடலை மறக்கிறாள். எனவே சிவனின் முயற்சிகள் பயனளிக்காது போய்விடினும், இராவணின் செயல் அப்பயனை அளித்ததை உணர்த்துகிறது.\n"}
{"id": "174931", "url": "https://ta.wikipedia.org/wiki?curid=174931", "title": "பல்லுட்புறச் சிகிச்சை", "text": "பல்லுட்புறச் சிகிச்சை\n\nபல்லுட்புற சிகிட்சை (\"Endodontic therapy\") என்பது சொத்தை அடைந்த பல்லை அகற்றாது நோய்த்தொற்றை நீக்கவும் வருங்காலத்தில் நுண்ணுயிரித் தொற்றுக்களிலிருந்து பல்லைக் காப்பாற்றவும் பற்கூழில் மேற்கொள்ளப்படும் சிகிட்சை செய்முறைகளாகும். இந்தச் செய்முறைகள் பொதுவழக்கில் \"பல்வேர்க்குழிஅல்லது பல் கால்வாய் சிகிட்சை (\"Root canal treatment\") எனப்படுகிறது. பல்வேர்க் குழிகளும் அவற்றின் பற்கூழ் அறைகளும் பற்களின் உள்ளே அமைந்துள்ள உள்ளீடற்ற பகுதிகளாகும்; இங்கு நரம்புத் திசுக்கள், குருதிக்குழல்கள் மற்றும் உயிரணுத் தொகுதிகளும் அடங்கயுள்ளன. பல்லுட்புற சிகிட்சையில் உள்ள படிநிலைகளாவன:\nசில சிகிட்சை முறைகளில் பிச்பநோல் எ கலந்துள்ள அல்லது கலக்காத இப்பாக்சி பிசின் மரப்பால் பிசினை பிணைக்கப் பயன்படுத்தப்படுகின்றன.\nபல்லுட்புற சிகிட்சைக்குப் பின்னர் குறிப்பிட்ட பல் \"உயிரற்று\" இருக்கும். மீண்டும் மேற்பகுதியில் தொற்று ஏற்பட்டால் பல்வேர் முனை அறுவைத் தேவைப்படும்.\n\nஇந்தச் செய்முறை தகுந்த கவனத்துடன் செய்யப்பட்டால் எவ்வித வலியும் தெரியாது; இருப்பினும் வழமையாக இந்தச் சிகிட்சை பற்சிகிட்சைகளிலேயே மிகவும் பயப்படப்படும் சிகிட்சையாக உள்ளது. \n\n"}
{"id": "174933", "url": "https://ta.wikipedia.org/wiki?curid=174933", "title": "பெரிய திருமொழி", "text": "பெரிய திருமொழி\n\nதிருமங்கையாழ்வார் இயற்றியது பெரிய திருமொழி. திருமால் மீது பாடப்பட்ட தோத்திர நூல் ஆகும். இது பத்து பாகங்களாகவும், ஒவ்வொரு பாகத்திலும் 10 பாடல்களும் உள்ளமையால் மொத்தம் 100 செய்யுள்கள் உள்ளன. கி.பி.9 ஆம் நூற்றாண்டில் இயற்றப்பட்டது. இதற்கு பெரியவாச்சான் பிள்ளை என்பவர் எழுதிய விளக்க நூல் உள்ளது.\n\nSection::::நாலாயிர திவ்ய பிரபந்தத்திரட்டில் பங்கு.\nஇது நாலாயிரத்திவ்யப் பிரபந்தத்தில் 948 முதல் 2031 வரையிலான பாடல்களாக இரண்டாவது ஆயிரமாக இடம்பெற்றுள்ளன. இதில் 1084 பாடல்கள் உண்டு.\n\nSection::::பாடல்கள் மூலம்.\nபெரிய திருமொழி\n"}
{"id": "174934", "url": "https://ta.wikipedia.org/wiki?curid=174934", "title": "அரம்பை", "text": "அரம்பை\n\nரம்பை அல்லது அரம்பை என்பவர் தேவ லோகத்தில் வாழ்கின்ற அரம்பையர்களின் தலைவியாவார். பாற்கடலை கடையும் பொழுது தோன்றிய 60,000 அரம்பையர்களில் இவளும் ஒருத்தி.\n\nSection::::பிரகஸ்பதியின் சாபம்.\nதேவ உலகத்தில் ரம்பையும், ஊர்வசியும் நடமாடிக்கொண்டிருந்தார்கள். அப்பொழுது தேவ குருவான பிரகஸ்பதி அங்கு வருகை தந்தார். ஆனால் அவரை கவனியாது இருவரின் ஆட்டமும் தொடர்ந்ததால், பிரகஸ்பதி ரம்பையையும், ஊர்வசியையும் பூமியில் பிறக்கும் படி சாபம் தந்தார். \n\nSection::::இராவணனுக்கு சாபம்.\nரம்பை குபேரனின் மகனான நளகூபனின் மனைவி. குபேரனின் மாற்றாந்தாய்க்கு பிறந்தவன் இராவணன். எனவே ரம்பை இராவணனது மருமகளாகிறாள். ஒரு முறை இராவணன் ரம்பையின் அழகில் மயங்கி அவளை நெருங்க, தன்னுடைய உறவுமுறையை அவனிடம் விளக்கி விலகுகிறாள் ரம்பை. அதையும் கேளாமல் இராவணன் வன்புணர்வு செய்தமையை தன்னுடைய கணவனிடம் கூறுகிறாள். அதையறிந்த நளகூபன் பெண்ணின் அனுமதியின்றி இராவணன் சீண்டினால் அவன் தலை வெடித்துவிடும் என்று சாபமிடுகிறான். \n\nSection::::தலம்.\nதிருக்கோட்டூர் கொழுந்தீசர் கோவிலில் ஈசனை நோக்கி இடது கால் ஊன்றி, வலது கால் மடித்து, உள்ளங்காலில் இடது கையை வைத்து, வலது கையை தலைமேல் வைத்தபடி அக்னியில் நின்று தவம் செய்துள்ளாள். இவ்வாறன அமைப்புடன் ரம்பையின் உருவச்சிலை கோவிலில் உள்ளது.\n\nSection::::கருவி.\nஇன்றும் இனிக்கும் இதிகாசம் 12 - திருப்பூர் கிருஷ்ணன் (தினகரன்)\n\nSection::::காண்க.\nதேவ உலகம்\n"}
{"id": "174936", "url": "https://ta.wikipedia.org/wiki?curid=174936", "title": "கிருதாசி", "text": "கிருதாசி\n\nகிருதாசி என்பவர் தேவ லோகத்தில் வாழ்கின்ற அரம்பையர்களில் ஒருத்தியாவர். இவருக்கு நினைத்த நேரத்தில் நினைத்த ரூபத்திற்கு மாற்றம் பெருகின்ற சக்தி இருப்பதாக புராணங்கள் கூறுகின்றன. \n\nஇவள் கிளியைப் போன்ற தோற்றத்தினை உடையவர் என்றும், வியாச முனிவருக்கும் இவருக்கும் பிறந்தவராக சுகர் பிரம்ம முனிவர் அறியப்பெறுகிறார். \n\nSection::::வியாச முனிவரின் மோகம்.\nகிருதாசியை கண்ட வியாச முனிவருக்கு மோகம் உண்டானது. அதைக் கண்ட கிருதாசி முனிவரிடமிருந்து தப்பிப்பதற்காக சிந்தித்தாள். வானத்தில் கிளிகள் கூட்டம் செல்வதைக் கண்டவள். தன்னுடைய சக்தியை பயன்படுத்தி கிளி ரூபமாக மாறி பறந்தாள். இருப்பினும் வியாச முனிவரின் மோகம் அவளை கற்பமடைய செய்தது. அவருக்கு கிளி முகமும், மனித உடலும் இணைந்த குழந்தை பிறந்தது. அதற்கு சுக பிரம்ம் என்று பெயரிட்டார்கள்.\n\nSection::::காண்க.\nரம்பை\nதேவ உலகம்\n"}
{"id": "174938", "url": "https://ta.wikipedia.org/wiki?curid=174938", "title": "மீனாட்சியம்மை குறம்", "text": "மீனாட்சியம்மை குறம்\n\nமதுரை மீனாட்சியம்மை குறம் என்னும் நூல் குமரகுருபரரால் படைக்கப்பட்டது. சொக்கலிங்கப் பெருமான் (சிவன்) மதுரையில் வீதி உலா வரும் போது காணும் மீனாட்சியம்மை அவர் மீது காதல் வயப்படுகிறார். அவரையே எண்ணியிருக்கும் கருத்திழந்த பொழுது பொதிய மலையில் வாழும் குறத்தி ஒருத்தி குறி சொல்வதாக அமைந்துள்ளது. இது குறம் என்னும் சிற்றிலக்கிய வகை.\n\nSection::::பாடல்களின் எண்ணிக்கை.\nகாப்பு ஒன்றும், 51 பாடல்களும் இந்நூலில் அடங்கும்.\n\nSection::::எடுத்தாண்ட யாப்புகள்.\nகாப்பு அறுசீர்க் கழிநெடிலடி ஆசிரியவிருத்தத்தில் உள்ளது.\n\n51 செய்யுள்களில் எடுத்தாண்ட யாப்பிலக்கண வகைகளாவன:\n"}
{"id": "174939", "url": "https://ta.wikipedia.org/wiki?curid=174939", "title": "நம்பர் பூதம்", "text": "நம்பர் பூதம்\n\nநம்பர் பூதம் (The Number Devil: A Mathematical Adventure; German: Der Zahlenteufel. Ein Kopfkissenbuch für alle, die Angst vor der Mathematik haben) அல்லது எண் பூதம் என்பது ஒரு மொழிபெயர்ப்பு நூல். கணிதத்தினைக்கண்டு அஞ்சும் சிறார்களுக்கும் இளைஞர்களுக்கும் கணித கோட்பாடுகளின் எளிமையினை உரைக்கும் நூல். இது செருமானிய மொழியில் முதலில் ஹான்ஸ் மேக்னஸ் என்சென்பெர்கர் (Hans Magnus Enzensberger) ரொட்ராட் சுசன் பெர்னர் (Rotraut Susanne Berner) சித்தரிக்கப்பட்டும் வெளியானது. பின்னர் பல்வேறு மொழிகளில் மொழிபெயர்ப்பு செய்யப்பட்டது. தமிழில் இதனை மொழிபெயர்த்தவர் இரா. நடராசன்\n\n\nSection::::கதைக்களம்.\nராபர்ட் கணிதத்தினை கண்டு அஞ்சும் ஒரு சிறுவன். எனவே பள்ளியில் அவனால் நன்கு கற்க இயலவில்லை. பலமுறை அச்சத்தினைத்தூண்டும் கனவுகளை மீண்டும் மீண்டும் காணுகிறான். எடுத்துக்காட்டாக, ஒரு பெரிய மீன் இவனை விழுங்குவதைப்போலும், ஒரு முடிவில்லா சறுக்குமரத்தில் இவன் சரிந்து விழுவதைப்போலும் கனவுகள் இருக்க, ஒரு இரவு, சிறு பூதம் ஒன்று அவன் கனவில் தோன்றுகிறது. பன்னிரு இரவுகளின் உறக்கத்தின் மூலம் ராபர்ட்டுக்கு பல நுண்ணிய கணித கோட்பாடுகளை கற்று தருகிறது.\n\nSection::::இரவு 1.\nமுதல் இரவில் எல்லாமே பெரியதாக இருக்கும் உலகிற்கு ராபர்ட்டை கூட்டிச்செல்லும் பூதம், அவனுக்கு ஒன்று என்னும் எண்ணையும், அதிலிருந்து எவ்வாறு மற்ற எண்கள் உருவாக்க முடியும் என்பதனையும் தெளிவாக்குகிறது.\n\nSection::::இரவு 2.\nஇரண்டாம் இரவில், பூதம் ஒரு நாய்க்குடை மீதமர்ந்து, ஒன்று என்ற வடிவில் காட்சியளிக்கும் மரங்கள் நிறைந்த காட்டில் அமர்ந்து சுழியத்தின் (0) முக்கியத்துவத்தை ரோமானிய எண்களின் மூலமும், எதிர்மறை எண்கள் (negative numbers) பற்றியும் கற்றுக்கொடுக்கின்றது.\n\nSection::::இரவு 3.\nமூன்றாவது இரவின் போது பகா எண்கள் (prime numbers) பற்றியும், ஒவ்வொரு பகு எண்ணும் இரு பகா எண்களினை கூட்டி உருவாக்க இயலும் என்னும் கோட்பாட்டினையும் தெளிவாக்குகிறது.\n"}
{"id": "174947", "url": "https://ta.wikipedia.org/wiki?curid=174947", "title": "மேனகை", "text": "மேனகை\n\nமேனகை என்பவர் தேவ லோகத்தில் வாழ்கின்ற அரம்பையர்களில் ஒருத்தியாவர். இவர் விஸ்வாமித்தரரது மனைவியும், சகுந்தலையின் அன்னையுமாவார்.\n\nSection::::விஸ்வாமித்திரர் தவம்.\nவிஸ்வாமித்தர முனிவர் கடுந்தவம் புரிந்தார். அவருடைய தவத்தின் கனல் தேவ லோகத்தில் இருக்கும் இந்திரனுக்கு அச்சத்தினை உண்டாக்கியது. எனவே தேவ கன்னிகையான மேனகையை விஸ்வாமித்தரர் முன் நடனமாடச் செய்து, முனிவரின் தவத்தினை களைக்க கட்டயிட்டான். அவ்வாறே மேனகை விஸ்வாமித்திரர் முன் நடனமாடினாள்.\n\nஅவளுடைய நடனத்தினால் முனிவரின் தவம் களைந்தது. அத்துடன் மேனகையை மனைவியாக ஆக்கிக்கொண்டார் விஸ்வாமித்திரர். இவர்கள் இருவருக்கும் சகுந்தலை என்ற மகள் பிறந்தாள்.\n\nSection::::கருவி.\nமகாபாரதம் - விஸ்வாமித்ரரும் மேனகையும் | ஆதிபர்வம் - பகுதி 72\n\n\nSection::::வெளி இணைப்பு.\nமஹாபாரதத்தில் மேனகை\n"}
{"id": "174950", "url": "https://ta.wikipedia.org/wiki?curid=174950", "title": "ஜனகர்", "text": "ஜனகர்\n\nஜனகர் என்பவர் மிதிலாபுரி என்கிற நாட்டின் அரசனாவார். இவர் இராமாயண காவிய நாயகி சீதையின் தந்தையாவார். அத்துடன் இலட்சுமணனின் மனைவியான ஊர்மிளாவின் தந்தையும் இவரே.\n\nஜனகரின் மகள் என்பதாலேயே சீதைக்கு \"ஜானகி\" என்ற பெயர் கிடைத்தது.\n\nஜனகர் எனும் சொல்லுக்கு தந்தை என்று பொருள்.\n\nSection::::சிவதனுசின் கதை.\nதட்ச பிரகஸ்பதியின் யாகத்தில் தன்னை மாய்த்துக்கொண்டாள் சதி தேவி். அதனால் கோபமுற்ற சிவபெருமான் தட்சனின் யாகத்தில் கலந்து கொண்ட அத்தனை தேவர்களையும், அழிப்பதற்காக சிவதனுசினை எடுத்து அம்பினை பூட்டினார். அதற்குள் தேவர்கள் அனைவரும் சிவபெருமானிடம் தங்களைக் காக்க வேண்டினர். அதனால் சிவபெருமான் மனம் மாறி, சிவதனுசினை தேவர்களின் மூத்தவரான \"தேவராதன்\" என்பவருக்கு அளித்தார்.\n\nஅந்த சிவதனுசை தேவராதம் வம்சத்தில் பாதுகாத்துவந்தார்கள். தேவராதம் மறையும் போது, அவர் சந்ததிகள் அதனை பாதுகாத்துவந்தார்கள். சிவதனுசின் மேன்மை புரிந்தவர்கள் வம்சத்தில் ஜனகர் தோன்றியதால், அவருக்கு சிவதனுசு கிடைத்தது.\n\nஜனகர் மகா யாகம் செய்த சமயம் வருணன் ஜனகரின் யாகத்தைப் போற்றி ருத்திர வில் (சிவ தனுசு) மற்றும் இரண்டு அம்புறாத் தூணிகளையும் ஜனகருக்குத் தந்திருந்தான். \n\nSection::::சுயம்வரம்.\nசீதைக்கு சுயம்வரம் மிதுலை நாட்டில் பெரும் விழாவாக நடைபெற்றது. சிவபெருமானிடம் இருந்து ஜனகருக்கு கிடைக்கப்பெற்ற சிவதனுசில் எந்த மன்னர் நாண் பூட்டுகின்றாரே, அவருக்கே சீதை என்று அறிவித்தார் ஜனகர். அப்போது விஸ்வாமித்திர முனிவருடன் இராமனும், இலக்குவனும் அங்கு வந்தார்கள். \n\nசிவதனுசை நாண்பூட்டி உடைத்தார் இராமர். அதனால் சீதையை இராமருக்கு திருமணம் செய்துதந்தார் ஜனகர்.\n\nSection::::காண்க.\nhttp://valmikiramayanam.in/\n"}
{"id": "174956", "url": "https://ta.wikipedia.org/wiki?curid=174956", "title": "அரசன் (பட்டாம்பூச்சி)", "text": "அரசன் (பட்டாம்பூச்சி)\n\nமொனார்க் (\"Monarch butterfly\", \"Danaus plexippus\") கண்கவர் செம்மஞ்சள் மற்றும் கறுப்பு நிறம் கலந்த வண்ணத்துப் பூச்சியாகும். இவை ஒவ்வொரு மாரி காலத்திலும் கனடாவிலிருந்து மெக்சிக்கோ மற்றும் கலிபோர்னியா வரை 4000 மைல் தூரம் வரை பறந்து செல்கின்றன. ஒரு திசையில் மட்டும் பறக்கக்கூடிய இவையால் மீண்டும் கனடா திரும்ப வாய்ப்பு கிடைப்பதில்லை. இவற்றின் குஞ்சுகள் மீண்டும் கனடாவுக்குள் பிரவேசிக்கின்றன. இதன் பிறப்பிடம் முக்கியமாக வட அமெரிக்கா என்றாலும் இது மெக்ஸிகோ, கியூபா, ஆஸ்திரேலியா, நியூஸிலாந்து, பசிபிக் தீவுகள், கலிபோர்னியா, ஃப்ளோரிடா போன்ற நாடுகளிலும் காணப் படுகிறது. இதன் செம்மஞ்சள் வண்ணம் அதனை உண்ணும் எதிரிகளுக்கு ஒரு எச்சரிக்கை என்னை உண்ணாதே என்பதுதான். இவைகள் ஒரு நாளைக்கு 250 கி.மீ தொலைவு பறக்கக் கூடியவை. இவைகளின் எதிரிகள் இவைகளைத் துரத்தும் போது ஒரு நிமிடத்திற்கு 120 தடவை சிறகுகளை அடிக்கக் கூடியவை. இதன் மற்ற பொதுப் பெயர்கள் மில்க் வீட், (எருக்கஞ் செடியில் இருப்பதால்), காமன் டைகர் ( புலி போன்ற வடிவம் கொண்டுள்ளதால்), வாண்ட்ரர் (வலசைப் போவதால்) ஆகும்.  இந்த வண்ணத்துப் பூச்சியின் வலசைப் போதல் நிகழ்வு இதனை மற்ற பூச்சிகளிடமிருந்து வேறு படுத்திக் காட்டுகிறது. .\n\nSection::::வலசைப் போதல்.\nஇவ்வண்ணத்துப் பூச்சிகளின் வலசைப் போதல் என்பது இவ்வுலகின் மிகவும் இயற்கையான கண்கவர் நிகழ்வு என்று ஆர்வலர்கள் விவரிக்கின்றனர். வட அமெரிக்காவின் அதிகப் படியான குளிரைத் தாங்க முடியாத இவைகள் தங்கள் பயணத்தை தெற்கு பாகத்தில் உள்ள மெக்ஸிகோ மற்றும் ஃப்ளோரிடா நோக்கித் துவங்குகின்றன. ஆனால் திரும்பி வருவது நான்காவது சந்ததிதான். இவைகளின் இப்பயணத்தில் இவைகள் 3000 கி.மீ பயணிக்கின்றன.  இவைகள் திரும்பி வரும்போது அவற்றின் பெற்றோர் எந்த மரத்தில் தங்கி இளைப்பாறியதோ அதே மரத்தில் பின் சந்ததி தங்குவது ஒரு ஆச்சரியமே.செப்டம்பர் அல்லது அக்டோபரில் இவை தங்கள் பயணத்தைத் துவக்கி நவம்பரில் அங்கு சென்று சேரும்.  திரும்பி வர தங்கள் பயணத்தை மார்ச்சில் துவக்கி ஜூலையில் முடிக்கும். ஆஸ்திரேலியா அல்லது நியூஸிலாந்தில் உள்ள வண்ணத்துப் பூச்சிகள் சிறு சிறு வலசை மேற்கொள்ளும்\n\n"}
{"id": "174964", "url": "https://ta.wikipedia.org/wiki?curid=174964", "title": "ஜோஷ்னா சின்னப்பா", "text": "ஜோஷ்னா சின்னப்பா\n\nஜோஷ்னா சின்னப்பா (ஆங்கிலம்: ) 1986 ஆம் ஆண்டு பிறந்தார். இவர் ஒரு இந்திய ஸ்குவாஷ் விளையாட்டு வீராங்கனை ஆவார்.\n\nSection::::வாழ்க்கைச் சுருக்கம்.\nதமிழ் நாடு, சென்னையில் செப்டம்பர் 15, 1986 ஆம் ஆண்டு திரு அஞ்சன் சின்னப்பா, சுனிதா சின்னப்பா தம்பதியினருக்கு மகளாகப் பிறந்தார்.\nஇவரது தந்தை முன்னால் ஸ்குவாஷ் வெற்றிவீரராவார், மேலும் தந்தை அஞ்சன் தமிழகத்தின் சார்பில் பல்வேறு போட்டிகளில் பங்கேற்றும் உள்ளார். \nஜோஷ்னா சின்னப்பா 2003 ஆம் ஆண்டின் பிரிட்டனில் உள்ள செபீல்ட்டில் நடைபெற்ற பிரிட்டீஷ் ஸ்குவாஷ் பட்டத்தை வென்ற முதல் இந்திய பெண் என்ற பெருமை இவருக்கு உண்டு. சென்னை உள்ள இந்திய ஸ்குவாஷ் கலைக் கழகத்தில் (முன்னாளில் இது ஐசிஎல் (ICL) அகாடமி என்ற பெயரில் இயங்கி வந்தது) பயிற்சிப் பெற்றவராவார், \nமே 2012 ஆம் ஆண்டு சென்னை திறந்தவெளி ஸ்குவாஷ் போட்டியின் இறுதிச் சுற்றில் ஜோஷ்னா சின்னப்பா 9-11, 11-4, 11-8, 12-10 என்ற புள்ளிக் கணக்கில் பிரிட்டனின் சாரா ஜானி பெர்ரியை வீழ்த்தினார். \nமேலும் ஜோஷ்னா தற்போது உலக தரவரிசையில் 25 வது இடத்தில் உள்ளார். \nமற்றும் ஜோஷ்னா சின்னப்பா அவர்கள் மிட்டால் வெற்றிவீரர் அறக்கட்டளையின் நாற்பது கோடித் திட்டத்தின் முதல் பயனாளி ஆவார்.\n\n\nSection::::தங்க பதக்கம்.\n2014ஆம் ஆண்டு நடந்த இங்கிலாந்தில் கிளாஸ்கோ நகரில் நடந்த காமன் வெல்த் போட்டியில் தங்கப்பதக்கம் வென்றார்..\n\n"}
{"id": "174968", "url": "https://ta.wikipedia.org/wiki?curid=174968", "title": "மணிப் பிரவாளப் பரம்பரை", "text": "மணிப் பிரவாளப் பரம்பரை\n\nநாலாயிர திவ்வியப் பிரபந்தங்களுக்கு வியாக்கியானங்கள் எழுதிய உரையாசிரியர்களைப்போல, ஏனைய தமிழ் இலக்கியங்கள் பலவற்றிற்கும் சிலர் உரை கண்டனர். வியாக்கியான உரையாசிரியர்களைப் போலவே, வடமொழிச் சொற்களையும், பேச்சு மொழியையும் கையாண்டு, சொற்பொழிவு செய்யும் முறையில் உரைகளை இயற்றினர். அவ்வுரைகளில கொச்சை\nமொழிகளும், நாட்டுக்கதைகளும் பழமொழியும், மரபுத்தொடரும் மிகுதியாக இடம் பெறுகின்றன.\n\n\nSection::::சிறப்புகள்.\nஇப்பரம்பரை உரையாசிரியர்கள் வாழ்ந்த காலத்து மக்களின் பேச்சு மொழி, பழக்கவழக்கம், சமுதாய நிலை, நாட்டின் போக்கு ஆகியவற்றை அவ்வுரைகள் மிகத்தெளிவாக எதிரொலிக்கின்றன. பேசுவதுபோலவே எழுதும் உரைநடையிலும் ஒருவகை இன்பமும், எழிலும், உயிரோட்டமும் இருப்பதைக் காணமுடிகிறது.\n"}
{"id": "174976", "url": "https://ta.wikipedia.org/wiki?curid=174976", "title": "ஹிமேஷ் ரேஷாமியா", "text": "ஹிமேஷ் ரேஷாமியா\n\nஹிமேஷ் ரேஷாமியா (Himesh Reshammiya) இந்தியத் திரைப்பட நடிகர், பாடகர், இசையமைப்பாளர், பாடலாசிரியர், திரைக்கதை எழுத்தாளர் எனப் பல தளங்களில் இயங்கி வருபவர். இவர் அண்மையில் 2013 ஆம் ஆண்டில் த எட்ச்சு என்ற இசைக்கோவையை வெளியிட்டார். கில்லாடி 786 திரைப்படத்தின் பாடல்களுக்கு இசையமைத்துள்ளார்.\n\nSection::::விருதுகள்.\nஇவர் சிறந்த ஆண் பாடகருக்கான பிலிம்பேர் விருது வழங்கப்பட்டுள்ளது. \n"}
{"id": "174980", "url": "https://ta.wikipedia.org/wiki?curid=174980", "title": "குமார் சானு", "text": "குமார் சானு\n\nகுமார் சானு பிரபலமான இந்தித் திரைப்படப் பின்னணிப் பாடகர்களுள் ஒருவர்\n. இவர் பத்மஸ்ரீ (2009), பிலிம்பேர் உள்ளிட்ட விருதுகளைப் பெற்றுள்ளார். கில்லாடி, குச் குச் ஹோத்தா ஹய் உள்ளிட்ட திரைப்படங்களில் பாடியுள்ளார்.\n"}
{"id": "174987", "url": "https://ta.wikipedia.org/wiki?curid=174987", "title": "வொயேஜர் 2", "text": "வொயேஜர் 2\n\nவொயேஜர் 2 (Voyager 2) என்பது ஐக்கிய அமெரிக்காவின் நாசா விண்வெளி ஆய்வு மையத்தினால் 1977 ஆம் ஆண்டு ஆகத்து 20 ஆம் நாள் சூரியக் குடும்பம் மற்றும் விண்மீன்களிடை ஊடகம் ஆகியவற்றை ஆராய்வதற்காக ஏவப்பட்ட ஓர் ஆளில்லா விண்ணாய்வி ஆகும். 722 கிலோகிராம் எடையுள்ள இந்த விண்கலம் வொயேஜர் 1 ஏவப்படுவதற்கு முன்னதாக ஏவப்பட்ட போதிலும் வொயேஜர் 1 வேகமாகப் பயணித்ததால் முந்திவிட்டது. இன்று வரை அதாவது வரை இது விண்வெளியில் பூர்த்தி செய்துள்ளது.\n"}
{"id": "174988", "url": "https://ta.wikipedia.org/wiki?curid=174988", "title": "தி. க. சண்முகம்", "text": "தி. க. சண்முகம்\n\nதிருவனந்தபுரம் கண்ணுசாமி சண்முகம் என்னும் ஔவை தி. க. சண்முகம் (26.4.1912 - 15.2.1973) 1918 ஆம் ஆண்டு முதல் 1972 ஆம் ஆண்டு வரை தமிழ் நாடகக்கலைக்கு நற்பணி ஆற்றியவர். நாடகத்துறையில் தொல்காப்பியர் என மு. கருணாநிதியால் புகழப்பட்டவர். ம. பொ. சிவஞானம் தலைமையில் இயங்கிய தமிழரசுக் கழகத்தின் பொதுச் செயலாளராகப் பணியாற்றியவர். இவரது தம்பி தி. க. பகவதி புகழ்பெற்ற நாடக நடிகரும், திரைப்பட நடிகரும் ஆவார்.\n\nSection::::பிறப்பும் கல்வியும்.\nசங்கரதாசு சுவாமிகளின் மாணவரும் நாடக நடிகருமான டி. எசு. கண்ணுசாமி பிள்ளை என்பவருக்கும் சீதையம்மாள் என்பவருக்கும் மூன்றாவது மகனாக திருவனந்தபுரத்தை அடுத்த புத்தன்சந்தையில் 1912 ஏப்ரல் 26 ஆம் நாள் பிறந்தவர் தி. க. சண்முகம். தி. க. சங்கரன் (1904 – 1948.03.31), தி.க. முத்துச்சாமி ஆகிய இருவரும் இவருக்கு அண்ணன்மார் ஆவர். தி. க. பகவதி (1917 - ) இவருக்கு தம்பி ஆவார். சுப்பம்மாள் (1920 - ), காமாட்சி (1921 - ) ஆகியோர் இவருக்குத் தங்கைகள் ஆவர். இவர்கள் நால்வரை தமிழ்நாடக உலகம் டி. கே. எசு சகோதரர்கள் என அழைத்தது.\n\nஇருபதாம் நூற்றாண்டில் தொடக்கத்தில் நாடகக்கலையின் தலைமையிடமாக மதுரை திகழ்ந்தது. எனவே நாடக நடிகரான கண்ணுசாமிபிள்ளையின் குடும்பம் மதுரை சோற்றுக்கடைத் தெருவில் குடியிருந்தது. எனவே தி. க. சண்முகம் தெற்குச் சித்திரை வீதியில் உள்ள வெள்ளியம்பலம் என்னும் ஆரியவைசிய பள்ளியில் இரண்டாம் வகுப்பு வரை படித்தனர்.\n\nSection::::நாடக வாழ்க்கை.\nSection::::தத்துவ மீனலோசனி வித்துவ பால சபையில்.\nசங்கரதாசு சுவாமிகள் 1918 ஆம் ஆண்டில் மதுரையில் தத்துவ மீனலோசனி வித்துவ பால சபை என்னும் நாடக நிறுவனத்தை உருவாக்கினார். அந்நிறுவனத்தில் 1918ஆம் ஆண்டில் தி. க. சங்கரன், தி. க. முத்துசாமி, தி. க. சண்முகம் ஆகிய மூவரும் அவர்தம் தந்தை கண்ணுசாமிபிள்ளையால் இளம் நடிகர்களாக இணைக்கப்பட்டனர். 1922ஆம் ஆண்டு ஆகத்து 3ஆம் நாள் இரவு அக்குழுவிலிருந்து அவர்கள் மூவரும் அவர்தம் தந்தையாரால் அழைத்துச் செல்லப்பட்டனர்.\n\nSection::::பால மனோகர சபையில்.\nதந்தையால் அழைத்துச் செல்லப்பட்ட தி. க. சண்முகம் அவர் உடன்பிறந்தவர்களும் தெ. பொ. கிருட்டினசாமி பாவலர் நடத்திய பால மனோகர சபை என்னும் நாடகக் குழுவில் 1922 ஆகத்து 4ஆம் நாள் சேர்க்கப்பட்டனர். இவர்கள் விலகியதால் சங்கரதாசு சுவாமிகள் மனம்நொந்து இருப்பதாக அறிந்து, அக்டோபர் 15ஆம் நாள் பால மனோகர சபையிலிருந்து தி.க.ச. உடன்பிறவியர் மூவரும் அவர்தம் தந்தையால் அழைத்துச் செல்லப்பட்டனர்.\n\nSection::::மீண்டும் தத்துவ மீனலோசனி வித்துவ பால சபையில்.\n1922 அக்டோபர் 16ஆம் நாள் பாண்டிச்சேரியில் முகாமிட்டிருந்த தத்துவ மீனலோசனி வித்துவ பால சபையில் மீண்டும் தி.க.ச. உடன்பிறவியர் மூவரும் அவர்தம் தந்தையால் இணைக்கப்பட்டார். 1924ஆம் ஆண்டில் தி. க. பகவதியும் அக்குழுவில் இளம் நடிகராக இணைக்கப்பட்டார். இதற்கிடையில் தி.க.ச. உடன்பிறவியரின் தந்தை கண்ணுசாமி பிள்ளை இறந்ததால், தம் சிற்றப்பா, மாமா ஆகிய இருவரின் பாதுகாப்பில் வளர்ந்தனர். தத்துவ மீனலோசனி வித்துவ பால சபையின் முதலாளிகளில் ஒருவரான சுப்பிரமணியபிள்ளையிடம் ஏற்பட்ட கருத்து வேற்றுமையின் காரணமாக 1925 பிப்ரவரி 15ஆம் நாள் அந்நாடகக்குழுவிலிருந்து தி. க. சண்முகமும் அவர்தம் உடன்பிறந்தோரும் அவர்தம் பாதுகாவலர்களால் விலக்கி அழைத்துச் செல்லப்பட்டனர்.\n\nSection::::ஸ்ரீ பால ஷண்முகானந்த சபா தொடக்கம்.\nபின்னர் தி. க. சண்முகமும் அவர்தம் உடன்பிறந்தவர்களும் தம் சிற்றப்பாவை உரிமையாளரென அறிவித்து 1925 மார்ச்சு 31ஆம் நாள், திருவனந்தபுரத்தில் \"ஸ்ரீ பால ஷண்முகானந்த சபா\" என்னும் நாடகக் குழுவை உருவாக்கினர். அக்குழுவின் முதல்நாடகமாக “கோவலன்” என்னும் நாடகம் அந்நாளிலேயே அரங்கேற்றப்பட்டது. அப்பொழுது எம். கந்தசாமி முதலியாரிடம் நடிப்பாசிரியராக இக்குழுவில் பணியேற்றார். அவரிடம் தி. க. சண்முகம் நாடக நுட்பங்களைப் பயின்றார்.\nSection::::தேச பக்தி.\nவெ. சாமிநாத சர்மா எழுதிய இந்திய சுதந்திர போராட்ட நாடகம் பாணபுரத்து வீரன் இதை பிரித்தானிய அரசு தடை செய்யவே தி. க. சண்முகம் அவரது நாடகக் குழு \"பாணபுரத்து வீரன் நாடகத்தை தேச பக்தி என பெயர் சூட்டி இந்தியாவுக்கும், இங்கிலாந்துக்கும் போராட்டம் நடந்தது போல பாணபுரத்துக்கும், ஈசானபுரத்துக்கும் இடையே நடக்கும் விடுதலைப்போரை அடிப்படையாக் கொண்டது- தேச பக்தி நாடகம்\" வெ. சாமிநாத சர்மாவின் பாணபுரத்து வீரன் நாடகத்தை எங்களுக்கு அறிமுகம் செய்து, இடை இடையே சில புதிய காட்சிகளையும், உணர்ச்சி மிகுந்த பாடல்கள், வசனங்களையும் எழுதிக் கொடுத்தது மதுரகவி பாஸ்கர தாஸ் அவர்கள் என தனது வாழ்க்கைக் குறிப்பில் கூறியுள்ளார்.\n\nSection::::பாரதியின் பாடல்.\nபிரித்தானிய அரசு தடை செய்த \"பாணபுரத்து வீரன் நாடகத்தை தேச பக்தி என பெயர் சூட்டி நாடகத்தை அரங்கேற்றியது மட்டுமல்லாது மகாகவி பாரதியின் \"என்று தணியுமிந்த சுதந்திர தாகம்\", \"விடுதலை விடுதலை\", ஆடுவோமே பள்ளுப் பாடுவோமே போன்ற தடை செய்யப்பட்ட தேச பக்திப் பாடல்களை தேச பக்தி நாடகத்தில் முதன்முதலாக பாடப்பட்டது.\n\nSection::::முதற் கலைப்பு.\n1931ஆம் ஆண்டில் பேசும் படங்கள் வெளிவரத் தொடங்கியதால், நாடகங்களுக்கான மதிப்புக் குறைந்தது. போதுமான வருவாய் கிடைக்கவில்லை. எனவே தி. க. சண்முகமும் அவர்தம் உடன்பிறந்தோரும் 1932ஆம் ஆண்டில் தம் நாடகக்குழுவை ஆண்டுக்கு ஆறாயிரம் ரூபாய் குத்தகைக்கு கோல்டன் கோவிந்தசாமி நாயுடு என்பவரிடம் ஒப்படைத்தனர். ஆனால் அவ்வொப்பந்தம் பதினோராம் மாதத்திலேயே முறிந்தது. தி. க. ச. உடன்பிறப்புகள் அந்நாடகக் குழுவை தற்காலிகமாகச் சில காலத்திற்குக் கலைத்தனர்.\n\nSection::::தேவி பால சண்முகானந்த சபையில்.\nபின்னர் கொரடாச்சேரியைச் சேர்ந்த தர்மராஜபிள்ளை என்பவரின் தேவி பால சண்முகானந்த சபையில் தி. க. ச.வும் அவர் உடன்பிறந்தவர்களுடன் சென்று இணைந்தனர். சிறிது நாளில் தர்மராஜபிள்ளை சொல்லிக்கொள்ளாமல் ஓடிப்போனதால் அந்த நாடகக் குழுவை இவர்களே பொறுப்பேற்றுக் கலைத்தனர்.\n\nSection::::சிறப்பு நாடகத்தில்.\nசிறிதுகாலம் நாடக வாழ்விலிருந்து ஒதுங்கி இருக்கலாம் என தி. க. ச. உடன்பிறந்தோர் நால்வரும் நாகர்கோவிலுக்குச் சென்று உறவினர்களுடன் வாழத் தொடங்கினர். அப்பொழுது அல்லி அர்ஜூனா, சதாரம் ஆகிய இரண்டு சிறப்பு நாடகங்களில் (Special Drama) தி. க. சண்முகம் நடித்தார். ஆனால் நாடக முறை அவருக்கு பிடிக்கவில்லை. எனவே, அதிலிருந்து விலகினார்.\n\nஇவ்வாறு இவர் 74 நாடகங்களில் 109 கதைமாந்தராக நடித்தார். 1935 ஆம் ஆண்டில் மேனகா என்னும் திரைப்படத்தின் வழியாக திரையுலகில் நுழைந்து கப்பலோட்டிய தமிழன் என்னும் படம் வரை பல்வேறு படங்களில் நடித்தார்.\n\nஇவர் தமிழகத்திற்கு வெளியே பம்பாய். தில்லி, கல்கத்தா, நாகபுரி, பெங்களூர், திருவனந்தபுரம் ஆகிய ஊர்களுக்கும் இலங்கை, மலேசியா ஆகிய நாடுகளுக்கும் தன் குழுவினருடன் சென்று நாடகங்கள் நடத்தினார்.\n\nஔவையார் நாடகத்தில் ஔவையாராக வேடமேற்றுச் சிறப்பாக நடித்ததால் ஔவை சண்முகம் என அழைக்கப்பட்டார்.\n\n\nSection::::பெற்ற பட்டங்கள்.\nதி. க . சண்முகம் தனது நாடகப்பணியால் பின்வரும் பட்டங்களைப் பெற்றார்.\n\n1953 ஆம் ஆண்டில் மனிதன் என்னும் திரைப்படத்தில் நடித்ததற்காக தமிழக அரசின் சிறந்த தமிழ்ப்பட நடிகர் என்னும் விருதை வழங்கியது.\n\n1961 ஆம் ஆண்டு தமிழ்நாடு சங்கீத நாடக சங்கமும் 1962 ஆம் ஆண்டு புதுதில்லி சங்கீத நாடக அகாதமியும் சிறந்த நாடக நடிகர் என்பதற்கான விருதுகளை வழங்கின.\n\nSection::::பங்கேற்ற அமைப்புகள்.\nதி. க. சண்முகம் பின்வரும் அமைப்புகளில் முதன்மையான பொறுப்புகளை வகித்தார்:\n\n\nSection::::எழுதிய நூல்கள்.\nதி. க. சண்முகம் \"அறிவுச்சுடர்\" என்னும் கையெழுத்து இதழை தன் நாடகக் குழுவினருக்காக வெளியிட்டார். தென்னிந்திய நடிகர் சங்கத்தின் திங்கள் இதழான \"நடிகன் குரல்\" ஏட்டின் பொறுப்பாசிரியராக மூன்று ஆண்டுகள் பணியாற்றினார்.\nபின்வரும் நூல்களை எழுதினார்:\n\n\nSection::::தொகுத்துப் பதிப்பித்தவை.\nதி. க. சண்முகம் தன் குருநாதர் சங்கரதாசு சுவாமிகளின் பாடல்களைத் தொகுத்து சங்கரதாஸ் சுவாமிகள் இன்கவித் திரட்டு என்னும் நூலையும் சங்கரதாசு சுவாமிகளின் நூற்றாண்டு விழா 1967ஆம் ஆண்டு கொண்டாடப்பட்டபொழுது, சங்கரதாஸ் சுவாமிகள் நூற்றாண்டு மலர் ஒன்றையும் தொகுத்துப் பதிப்பித்தார்.\n\nSection::::மாநாட்டுக் கட்டுரை.\nஉலகத் தமிழாராய்ச்சிக் கழகத்தின் சார்பில் 1966 ஆம் ஆண்டில் கோலாலம்பூரில் நடைபெற்ற முதலாம் உலகத் தமிழ் மாநட்டில் கலந்துகொண்டு தமிழ் நாடக வரலாறு என்னும் ஆய்வுக் கட்டுரையை வழங்கினார்.\n\nSection::::சட்டமன்ற மேலவை உறுப்பினர்.\nதமிழக சட்டமன்ற மேலவையின் உறுப்பினராக 1968 ஆம் ஆண்டில் நியமிக்கப்பட்டார்.\n\nSection::::மறைவு.\nதி. க. சண்முகம் 1973 பிப்ரவரி 15 ஆம் நாள் சென்னையில் காலமானார்.\n\nSection::::வெளி இணைப்புகள்.\nhttp://thamizhagam.net/nationalized%20books/Avvai%20TK%20Sanmugam.html தி. க. சண்முகம் நூல்கள் மிண் நூலகத்தில்\n"}
{"id": "174990", "url": "https://ta.wikipedia.org/wiki?curid=174990", "title": "சரிகை", "text": "சரிகை\n\nவேட்டி, புடவை முதலிய ஆடைநூலுடன் நெய்யப்படும் பொன், வெள்ளி இழைகள், சரிகை என்றழைக்கப்படுகிறது. \nபொன், வெள்ளி முதலிய மாழைகளை மெல்லிய கம்பிபோல இழைத்துச் சரிகை தயாரிக்கிறார்கள்.\nசரிகை இழைகள் மிகவும் மெல்லியனவாக இருக்கும்.\n\nSection::::சரிகை நெசவு.\nவெகுகாலத்திற்கு முன்பே சரிகை நெசவுத்தொழில் முதன்மைப் பெற்று வந்திருக்கிறது.\nகலைநுட்பம் வாய்ந்த பழமையான தொழில்களில் இதுவும் ஒன்றாகும். உயர்ந்த இரகப்பட்டுத்துணிகளின்\nதலைப்பில் பொன் சரிகை இழைகளை இணைத்து நெய்யும் வழக்கம் இந்தியாவில் வழங்கி வந்துள்ளது.\nசரிகை இழைகளைக் கொண்டு தனிப்பட்டப் பொன்னாடையோ, வெள்ளி ஆடையோ நெய்து விடலாம்.\nஆனால் சரிகையை நூல், பட்டுப்போன்ற வேற்றிழைகளுடன் சேர்த்து நெய்யும் முறையே சிறந்ததாகத் தெரிகிறது.\nபொன், வெள்ளிச் சரிகைகளைப் பட்டோடு கலந்து நெய்யும் கலை இந்தியாவில் பழங்காலத்திலிருந்தே சிறப்புற்று இருந்து வந்திருக்கிறது.\n\n"}
{"id": "174991", "url": "https://ta.wikipedia.org/wiki?curid=174991", "title": "பிரம்ம வைவர்த்த புராணம்", "text": "பிரம்ம வைவர்த்த புராணம்\n\nபிரம்ம வைவர்த்த புராணம் (தேவநாகரி:) என்பது மகா புராணங்களில் ஒன்றாகும். இந்த புராணம் பதினெட்டாயிரம் (18,000) ஸ்லோகங்களை உள்ளடக்கியது. இப்புராணம் பிரம்ம காண்டம், பிரகிருதி காண்டம், கணேச காண்டம், ஸ்ரீகிருஷ்ண காண்டம் என்று நான்கு காண்டங்களைக் கொண்டதாகும். \n\nSection::::பெயர்க் காரணம்.\nவைவர்த்தம் என்ற சமஸ்கிருத சொல்லிற்கு பரிணாம வளர்ச்சி என்று பொருள். எனவே பிரம்மனின் பரிணாம வளர்ச்சியை விவரிக்கின்ற புராணமான இது \"பிரம்ம வைவர்த்த புராணம்\" என்று அழைக்கப்படுகிறது.\n\nSection::::கணேச காண்டம்.\nஇக் காண்டத்தில் விநாயகரின் வரலாறும், பெருமைகளும் கூறப்படுகின்றன. பார்வதி தேவி கிருஷ்ண விருதம் இருந்து கிருஷ்ணனையே குழந்தையாக பெற்றார். அக் குழந்தை பிறந்த நாளில் கைலாசத்தில் பெரும் விழா நடந்தது. அதற்கு முனிவர்கள், தேவர்கள், யட்சகர்கள் என அனைவரும் வந்தார்கள். அவர்களில் சூரியனின் குமாரனான சனியும் வந்தார். ஆனால் குழந்தையை காணாமல் இருந்தார். அதைக் கண்ட பார்வதி தேவி சனிபகவானை குழந்தையை காணும் படி கூறினார். \n\nசனியின் பார்வையால் குழந்தையின் தலை மறைந்தது. அதன் பிறகு கிருஷ்ணன் கருடனாக மாறி பூமியை வலம் வந்தார். அப்போது ஓர் ஆற்றங்கரையில் ஐராவதம் உறங்குவதை கண்டு அதன் தலையை சக்ராயுதத்தினால் கொய்தார். அதன் தலையை கைலாயத்தில் இருந்த தலையில்லா குழந்தையுடன் இணைத்தார். \n\nகஜானனன் , லம்போதரன் , ஏகதந்தன், விக்கினஹரன் என விநாயகரின் பல பெயர்களுக்கான காரணங்களை இப்புராணம் விளக்குகிறது.\n"}
{"id": "174992", "url": "https://ta.wikipedia.org/wiki?curid=174992", "title": "கப்புச்சின் சபை", "text": "கப்புச்சின் சபை\n\nகப்புச்சின் பிரான்சிஸ்கன் சபை (\"Order of Friars Minor Capuchin\", இலத்தீன்: \"Ordo Fratrum Minorum Capuccinorum\" - \"O.F.M.Cap.\") என்பது புனித அசிசியின் பிரான்சிசுவினால் இத்தாலி நாட்டில் கிபி 1209 ஆம் ஆண்டு தோற்றுவிக்கப்பட்ட பிரான்சிஸ்கன் சபை என அழைக்கப்படும் எளிய துறவிகள் சபையின் மூன்று முக்கியமான கிளைகளில் ஒன்றாகும்.\n\nSection::::தோற்றம்.\n1520 ஆம் ஆண்டு முதல் மேத்யு தெ பசியோ என்ற பிரான்சிஸ்கன் அப்செர்வன்ட் துறவி, புனித பிரான்சிசின் வாழ்வில் செபத்தையும் ஒருத்தல் முயற்சியையும் பிரிக்க இயலாது என்று கூறி கடினமான ஒருத்தல் வாழ்வினை மேற்கொண்டார். இவரோடு சில பிரான்சிஸ்கன் அப்செர்வென்ட் மற்றும் பிரான்சிஸ்கன் கன்வென்சுவல் துறவிகளும் இந்த புதிய வாழ்வில் இணைந்து செபத்திற்கும் மறைபணி வாழ்வுக்கும் சம முக்கியத்துவம் தந்து புனித அசிசி பிரான்சிசின் வாழ்வை பதினாறாம் நூற்றாண்டின் தொடக்கத்தில் பிரதிபலித்தனர். இது பிரான்சிஸ்கன் சபையில் ஒரு மாபெரும் மறுமலர்ச்சியாகும். இத்துறவிகள் நீண்ட தொப்பிக்கொண்ட ஒரு துறவற உடையை அணிந்திருந்தனர் எனவே கேம்ரினோ நகர சிறுவர் சிறுமிகளே இவர்களை கப்புச்சின்! (தொப்பி) கப்புச்சின்! (தொப்பி) துறவிகள் என அழைத்து மகிழ்ந்தனர். குழந்தைகளின் வாழ்த்தொலியே சபையின் பெயராய் அமைந்தது.திருத்தந்தை ஏழாம் கிளமென்ட் 1528, ஜூலை 3 ஆம் நாள் கப்புச்சின் சபையை, பிரான்சிஸ்கன் சபையின் ஒரு பிரிவாக அங்கீகரித்து தனி சபையாக இயங்கிட அனுமதி அளித்தார்.\n\n\nSection::::வளர்ச்சியும் பரிணாமமும்.\nஏழ்மை எளிய வாழ்வில் ஈடுபட்டு விளிம்புநிலை மக்களோடு தோழமை கொண்டு தங்களை புனித அசிசி பிரான்சிசீன் எளிய சகோதரர்களாக அடையாளபடுத்திக் கொண்டனர். 1570 களில் இத்தாலியை உலுக்கிய கொள்ளை நோயில் கப்புச்சின் சபையினர் தன்னலமற்ற சேவை புரிந்தனர்,இதில் எண்ணற்ற துறவிகள் மடிந்தனர். பதினாறாம் நூற்றாண்டில் ஐரோப்பாவில் வேகமாகப் பரவிய புரோட்டோஸ்டாண்ட் சபைக்கு எதிராக இயேசு சபையரோடு இணைந்து சமயப் பரப்பில் ஈடுபட்டு பல பகுதிகளை கத்தோலிக்க விசுவாசத்தில் நிலை நிறுத்தினர். பிரான்ஸ் நாட்டில் சாவாய் பகுதி கத்தோலிக்க விசுவாசத்தில் நிலைநிற்க கப்புச்சின் துறவிகளின் மறைபணியே காரணம் என அந்த பகுதியின் அன்றைய ஆயர் புனித பிரான்சிஸ் சலேசியார் புகழாரம் சூட்டினார். 1622 ஆம் ஆண்டு உருவாக்கப்பட்ட மறைபரப்பு பேராயத்தின் மூலம் ஆசியா, ஆப்ரிக்கா மற்றும் அமெரிக்க கண்டகளுக்கு சென்று நற்செய்தியை அறிவித்து புதிய கிறிஸ்தவ சமூகங்களை உருவாக்கி பல மறைமாவட்டங்களுக்கு அடித்தளமிட்டனர். 17 ஆம் நூற்றாண்டின் இறுதியில் 35,000 துறவிகளை கொண்ட பெரும் சபையாக உருவெடுத்தது. கத்தோலிக்கத் திருச்சபையில் இன்று பத்தாயிரத்துக்கும் மேலான துறவிகளை கொண்டு 103 நாடுகளில் இறைபணியாற்றும் மிகப்பெரிய துறவற சபைகளில் ஒன்றாக கப்புச்சின் சபை திகழ்கின்றது.\n\nSection::::புகழ்பெற்ற புனிதர்கள்.\nகப்புச்சின் சபையில் புனிதர்கள் 15, அருளாளர்கள் 46, வணக்கத்துக்குரியவர்கள் 24, மற்றும் இறையடியார்கள் 97 என 182 பேர் புனித நிலைக்கு திருச்சபையால் அங்கிகரிக்கப்பட்டுள்ளனர்.\n\nSection::::இந்தியாவில் கப்புச்சின் சபை.\n1632 ஆண்டு ஆறு பிரெஞ்சு கப்புச்சின் துறவிகள் இந்தியாவில் முதன் முறையாக புதுச்சேரியில் காலடி வைத்தனர். தென்னிந்தியாவில் மேலும் சூரத் (1639) மற்றும் சென்னையில் (1642) கப்புச்சின் மறைபணிதலங்கள் நிறுவப்பட்டன. இத்தாலிய கப்புச்சின் துறவிகள் 1707 இல் திபெத்,லகாசாவைத் தலைமையிடமாக கொண்டு இந்துஸ்தான் - திபெத் மறைபணிதலத்தை நிறுவினர். 1773 இல் ஆக்ரா மறைபணிதலம் கப்புச்சின் துறவிகளிடம் ஒப்படைக்கப்பட்டு வடஇந்தியா முழுமையும் சந்திர நாகூர் முதல் லாகசவரை சிந்து முதல் எங்கானம் வரை இமயமலை முதல் நர்மதா ஆறு வரை பரந்து விரிந்த பகுதியில் மறைபணியாற்றி முப்பதுக்கும் மேற்பட்ட மறைமாவட்டங்களை தங்களது விசுவாசத்தின் வியர்வையால் உருவாக்கி ஆக்ரா, பாட்னா, லாகூர், தில்லி, சிம்லா, அலகாபாத், சென்னை (இன்று இணைபேராலயம்)மற்றும் ஆஜ்ம்ரீன் மறைமாவட்ட பேராலயங்களை எழுப்பினர். பிரான்ஸ், இத்தாலி, சுவிட்சர்லாந்த், ஆஸ்திரியா, பெல்ஜியம், இங்கிலாந்து , அயர்லாந்து, மால்தீஸ், அமெரிக்க மற்றும் கனடா நாட்டு கப்புச்சின் துறவிகள் இந்தியாவில் நற்செய்தி அறிவிப்பு பணியில் ஈடுபட்டனர், இதில் குறிபிடத்தக்கவர் பாட்னா மற்றும் முபையின் ஆயர் வணக்கத்துக்குரிய அனஸ்தாசியுஸ் ஹார்ட்மன். இன்று 1500 இந்திய கப்புச்சின் துறவிகள் 14 மறைமாநிலங்கள் மற்றும் 4 மறைவட்டங்களில் இயேசுவின் புனித பணியை தொடர்கின்றனர்.\n\nSection::::தமிழகத்தில் கப்புச்சின் சபையினர்.\n1632 இல் தமிழ் மண்ணில் புதுச்சேரியில் கால்பதித்த பிரெஞ்சு கப்புச்சின் குருக்கள் ஒரு நிலையான மறைபணி தலத்தை 1674 இல் நிறுவி இந்தியாவில் உள்ள அனைத்து பிரெஞ்சு குடியிருப்புகளில் (புதுச்சேரி, காரைக்கால், மாஹே, ஏனாம், சந்திர நாகூர் மற்றும் ஆந்திராவின் சில கடலோர பகுதிகளில்) ஆன்மீக பணியை 1828 வரை செய்தனர். புதுவை-கடலூர் உயர்மறைமாவட்டம் பகுதியில் முதல் கிறித்தவ மறைப்போதகர்கள் கப்புச்சின் குருக்கள் ஆவர், கடற்கரை சாலையில் அமைந்துள்ள கபூஸ் கோவில் (அ) புனித சம்மனசுகளின் இராக்கினி ஆலயம் இருநூற்றாண்டு கப்புச்சின் மறைபணியின் சின்னமாக இன்றும் புதுச்சேரியில் திகழ்கிறது. சென்னை மாநகரின் முதல் கிறித்தவ மறைபணியாளர்கள் கப்புச்சின் குருக்கள் ஆவர். சென்னையில் 1642 இல் உருவாக்கப்பட்ட கப்புச்சின் மறைபணிதலம் 1834 வரை (192 ஆண்டுகள்) நீடித்தது. இந்த கப்புச்சின் மறைபணிதலமே 1886 இல் சென்னை உயர்மறைமவட்டமாக உயர்த்தப்பட்டு பின் 1954 இல் மயிலை மறைமாவட்டதோடு இணைக்கப்பட்டு சென்னை-மயிலை உயர்மறைமாவட்டம் ஆனது. எப்ரேம் தெ நேவேர் அவர்களால் அமைக்கப்பட்ட சென்னையின் முதல் கிறித்தவ ஆலயமான புனித அந்திரேயா புனித ஜார்ஜ் கோட்டைக்குள் 1752 வரை இருந்தது. இங்கு கப்புச்சின் துறவிகள் ஆர்மேனியன் தெரு, இராயபுரம், இராயபேட்டை, சிந்தாதரிபேட்டை, வண்ணாரப்பேட்டை, புதுப்பேட்டை, என சென்னையின் பல இடங்களில் புதிய கிறிஸ்தவர்களை உருவாக்கி ஆலயங்களை அமைத்தனர். பிரெஞ்சு புரட்சியால் போதிய மறைபணியாளர்கள் இன்றி பிற மறைபரப்பு சபைகளிடம் ஒப்படைக்கப்பட்டது. 109 ஆண்டுகள் இடைவெளிக்கு பின் கப்புச்சின் துறவிகள் தமிழகத்தில் திருச்சி திருவரங்கத்தில் 1943 ஜூன் 13 அன்று அமல ஆசிரமம் என்ற பெயரில் துறவற இல்லம் அமைத்து இன்று 300 தமிழ் கப்புச்சின் துறவிகள் இரண்டு மறைமாநிலங்களில் 30 துறவற இல்லங்களில் பல்வேறு நிலைகளில் இறைபணி தமிழகத்திலும், உலகின் பல்வேறு பகுதிகளிலும் ஆற்றிவருகின்றனர்.\n\n"}
{"id": "174996", "url": "https://ta.wikipedia.org/wiki?curid=174996", "title": "நவ நாகங்கள்", "text": "நவ நாகங்கள்\n\nஇந்து தொன்மவியல் அடிப்படையில் ஒன்பது நாகங்கள் நவ நாகங்கள் என அழைக்கப்பெருகின்றன. இவர்கள் பாற்கடலை கடையும் பொழுது தோன்றியவர்கள் என்றும், காசிபர் - கத்துரு தம்பதிகளுக்கு பிறந்தவர்கள் என்றும் புராணங்கள் கூறுகின்றன.\n\nSection::::நாகங்கள்.\nகாசிபர் முனிவரின் தர்மபத்தினிகளில் ஒருவளான கத்துருவிற்கு நூற்றியைம்பது நாகங்கள் பிறந்தன. இவைகளில் முதலாவதாக பிறந்த ஒன்பது நாகங்கள், நவ நாகங்கள் என்று அழைக்கப்பெறுகின்றன. \n\nசில சில மாற்றங்களுடன் இந்த நாகங்களின் பட்டியலில் காணக்கிடைக்கின்றது. இவர்களில் ஆயிரம் நாவுடைய ஆதிசேஷன் தலைப்பிள்ளையாக கருதப்படுகிறார்.\n\n\nஅல்லது\n\n\nSection::::வாசுகி.\nஆதிசேசன் திருமாலை சரணடைய, வாசுகி பாம்பானது சிவபெருமானை நோக்கி தவமிருந்து. வாசுகியின் தவத்தில் மகிழ்ந்த சிவபெருமான் வாசுகி வேண்டியவாறு, தன்னுடைய கழுத்தில் நாகாபரனமாக இருக்க வரமளித்தார்.\n\nSection::::ஆதிசேஷன்.\nஆயிரம் தலைகளை உடையதான இந்த ஆதிசேஷன் நாராயணனுக்கு மிகவும் உற்றவனாக, திருமாலின் ஒவ்வொரு திரு அவதாரத்திலும், அவருக்குத் துணையாக, இணையானதொரு பாத்திரமேற்று வந்தவர். உதாரணமாக, திருமால் இராமபிரானாக அவதரித்த காலை, அவருக்குத் தம்பியாக, இலக்குவனாக உருவெடுத்தவர் ஆதிசேஷனே. இதன் காரணமாகவே, இலக்குவனார், தனது தமையன் இராமபிரானுக்கு நேரெதிராக, வேகம் மிகக் கொண்டவராகவும், முன்கோபம் மிகுந்தவராகவும் காணப்பட்டார் என்பர்.\n"}
{"id": "174997", "url": "https://ta.wikipedia.org/wiki?curid=174997", "title": "கார்க்கோடகன்", "text": "கார்க்கோடகன்\n\nஇந்து தொன்மவியலின் படி கார்க்கோடகன் என்பது நாக லோகத்தில் வாழ்கின்ற பாம்பாகும். காசியபர்-கத்ரு தம்பதியருக்குப் பிறந்தவர்.\n\nSection::::சிவ வழிபாடு.\nகார்க்கோடகன் தன்னுடைய உயிரைக் காப்பாற்ற ஈசனை நோக்கி தவமிருந்த இடம் காமரசவல்லி என்பதாகும். இவ்விடத்தில் உள்ள சுந்தரேஸ்வரை கார்க்கோடகன் வழிபட்டமையினால், சுந்தரேஸ்வரர் கார்க்கோடேஸ்வரர் என அறியப்படுகிறார். \n\nSection::::நளன் காப்பாற்றுதல்.\nகார்க்கோடகன் நெருப்பில் மாட்டிக்கொண்டிருக்கும் போது, நளன் அவரை காப்பாற்றினார். அதற்காக நளனுக்கு கார்க்கோடகன் உருவம் மாற்றம் அடையும் வரத்தினை தந்தார்.\n"}
{"id": "175001", "url": "https://ta.wikipedia.org/wiki?curid=175001", "title": "மாண்டூக்கிய உபநிடதம்", "text": "மாண்டூக்கிய உபநிடதம்\n\nமாண்டூக்ய உபநிடதம் 108 உபநிடதங்களுள் ஒன்று. ”மாண்டூகம்” என்பதற்கு சமற்கிருத மொழியில் தவளை என்று பொருள். இந்த உபநிடதம் சொல்ல வந்த பொருளை நேரடியாக சொல்லாமல், தவளை போல இங்கும் அங்கும் தாவித் தாவி செல்வது போன்று சொல்வதால், இதற்கு மாண்டூக்ய உபநிடதம் என்று பெயர் பெற்றது. \n\nஆதிசங்கரரின் குருவான கோவிந்த பகவத்பாதர் என்பாரின் குருவான கௌடபாதர் இந்த உபநிடதத்திற்கு 215 செய்யுட்களில் மாண்டூக்ய காரிகை எனும் விளக்க உரை எழுதியுள்ளார். இந்த உபநிடதத்திற்கு ஆதிசங்கரர் மற்றும் மத்வர் உரை எழுதியுள்ளனர். இந்த உபநிடதம் 12 மந்திரங்களைக் கொண்டது. இது அதர்வண வேதத்தில் அமைந்துள்ளது. அதர்வண வேதத்தின் சாந்தி மந்திரமே இந்த உபநிடத்திற்கும் சாந்தி மந்திரமாக உள்ளது.\n\nSection::::உபநிடதத்தின் சாந்தி மந்திர விளக்கம்.\nவணக்கத்திற்குரிய தேவர்களே, நாங்கள் செவிகளால் நல்லதை கேட்போமாக. கண்களால் நல்லதை பார்ப்போமாக. உறுதியான உடல் உறுப்புக்களுடன் வேதங்களால் உங்களை நாங்கள் புகழ்ந்து கொண்டு எங்களுக்கு எவ்வளவு வாழ்நாள் இறைவனால் வழங்கப்பட்டுள்ளதோ அவ்வளவு காலம் வரை அதை அனுபவிப்போமாக. இந்திரதேவர், சூரியதேவர், கருடதேவர் எங்களுக்கு நன்மையை அருளட்டும். பேரறிவுடைய தேவகுரு பிரகசுபதி எங்களுக்கு நன்மையை வழங்கட்டும். ஓம் சாந்தி சாந்தி சாந்தி.\n\nSection::::மையக்கருத்து.\n”ஓம்” என்ற எழுத்து நான்கு பகுதிகளாக பிரிக்கப்பட்டு, அதில் ஒலி வடிவாக மூன்று பகுதிகளும், ஒலி அற்றதாக ஒரு பகுதியும் உள்ளது. ஒலி வடிவான மூன்று பகுதிகள் முறையே \"அ\" காரம், \"உ\" காரம், \"ம\" காரம் அதாவது அ, உ, ம, என்ற மூன்ரெழுத்தின் வடிவே ”ஓம்”. ஒலியற்ற நான்காவது நிலையே ”துரீயம்” எனப்படும் பரம்பொருள். ஆத்மாவே பிரம்மம். இந்த ஆத்மா நான்கு நிலைகளாக பிரிக்கப்படுகிறது. ஆத்மா சட உடலுடன் சம்பந்தம் வைக்கும் போது அதை ”விஸ்வன்” என்ற பெயருடன் விழிப்பு நிலையில் உள்ளது. இது முதல் நிலை. அதே ஆத்மாவானது சூக்கும உடலுடன் சம்பந்தம் வைக்கும் போது அதை ”தைசசன்” என்ற பெயருடன் கனவு நிலையை அடைகிறது. இது ஆத்மாவின் இரண்டாம் பகுதியாகும். அதே ஆத்மா காரண உடலுடன் சம்பந்தம் வைக்கும் போது அதை ”பிராக்ஞன்” என்ற பெயருடன் அறியாமையையும் ஆனந்தத்தை மட்டுமே அனுபவிக்கிறது. இது மூன்றாம் நிலை. ஆத்மாவின் நான்காம் நிலையின் பெயர் ”துரீயம்” எனப்படும். துரீயம் எனில் நான்காவது என்பர். இந்த துரீயம் அறிவு வடிவமானது. எந்த உடலுடனும் சம்பந்தப்படாதது. ஓங்காரத்தின் ஒலி அற்ற நிலையே ”துரீயம்”. ஆத்மவின் மற்ற மூன்று அம்சங்களான விச்வன், தைசசன், பிராக்ஞன் நிலையற்றதாக உள்ளது. ஆனால் ஆத்மாவின் துரீய அம்சம் நிலையானது.\n\n\n\n\n"}
{"id": "175002", "url": "https://ta.wikipedia.org/wiki?curid=175002", "title": "பொட்டலம்", "text": "பொட்டலம்\n\nபொட்டலம்(ஆங்கிலம்:Sachet) என்பது ஒரு நெகிழி, டின்(Tin) தகடு போன்றவற்றால் ஆன பயன்படுத்திவிட்டு தூக்கி எறியக்கூடிய ஒரு சிறு பை அல்லது பொதி ஆகும். இது பெரும்பாலும் ஒருமுறை மட்டும் பயன்படுத்தும் அளவிற்கான, \"அதிகம் விற்பனையாகும் நுகர்வோர் பொருட்களான(FMCG)\" சிகைகழுவி(Shampoo), ஊறுகாய், பழப்பாகு, சவக்காரத்தூள், எண்ணெய், பற்பசைகள் போன்றவற்றை அடைத்து விற்கப் பயன்படுத்தப்படுகிறது. பெரும்பாலும் இப்பொட்டலங்கள் ஏதேனும் ஒரு முனையில் அல்லது பகுதியில் கிழித்துவிட்டு பின்னர் உள்ளிருக்கும் பொருளை பிதுக்கி எடுத்து பயன்படுத்தும்படி வடிவமைக்கப்பட்டிருக்கும்.\n\nSection::::வரலாறு மற்றும் பயன்பாடு.\n1983-ம் ஆண்டு தமிழ்நாட்டு நிறுவனமான கெவின் கேரால்(Cavin kare) முதன் முதலில் இவ்வகையான பொட்டலங்கள் அந்நிறுவனத்தின் சிகைகழுவி தயாரிப்பினை விற்பதற்காக அறிமுகப்படுத்தப்பட்டது. தற்போது உலகின் முன்னணி வணிக தயாரிப்பு நிறுவனங்களான புராக்டர் & கேம்பல், ஹிந்துஸ்தான் யுனிலிவர், ஐடிசி போன்றவையும் கூட இந்த முறையை பயன்படுத்தி தங்கள் வணிகப்பொருட்களை விற்கின்றன.\n"}
{"id": "175005", "url": "https://ta.wikipedia.org/wiki?curid=175005", "title": "கக்கலை தாவரவியற் பூங்கா", "text": "கக்கலை தாவரவியற் பூங்கா\n\nகக்கலை தாவரவியற் பூங்கா என்பது இலங்கையிலுள்ள மூன்று தாவரவியற் பூங்காக்களில் ஒன்றாகும். பேரதேனிய தாவரவியற் பூங்கா மற்றும் கெனரத்கொடை தாவரவியல் பூங்கா என்பன மற்றைய இரு தாவரவியற் பூங்காக்கள் ஆகும். கக்கலை தாவரவியற் பூங்கா இலங்கையிலுள்ள இரண்டாவது பெரிய பூங்காவாகும். இப்பூங்கா கக்கலை வரையறுக்கப்பட்ட இயற்கை ஒதுக்கி வைக்கப்பட்ட இடத்தில் அமைந்துள்ளது.\n"}
{"id": "175007", "url": "https://ta.wikipedia.org/wiki?curid=175007", "title": "அனுஷ்தானா", "text": "அனுஷ்தானா\n\nஅனுஷ்தானா என்பது 2012 இல் வெளிவந்த மலேசியத் தமிழ்த் திரைப்படம் ஆகும். பரபரப்பு வகையைச் சேர்ந்த இத் திரைப்படத்தை சந்தோசு கேசவன் இயக்கினார். இப்படத்துக்கு ஜெய் இசையமைத்துள்ளார். இப் படத்தின் கதாநாயகியாக ஹானியும் கதாநாயகனாக ஆனந்தும் நடத்துள்ளார்கள்.\n"}
{"id": "175008", "url": "https://ta.wikipedia.org/wiki?curid=175008", "title": "இக்கடுவை", "text": "இக்கடுவை\n\nஇக்கடுவை (\"Hikkaduwa\", ஹிக்கடுவை) இலங்கையின் தென் கடற்கரையில் அமைந்துள்ள ஒரு சிறிய நகரமாகும். இது தென் மாகாணத்தில், காலியிலிருந்து கிட்டத்தட்ட 17 கி.மீ தொலைவில் அமைந்துள்ளது. இந்நகரம் கடற்கரை, கடல் அலை மேல் சறுக்கி விளையாடுதல் மற்றும் பவளப் பாறைகள் ஆகியவற்றுக்கு சிறப்புப் பெற்றது. இலங்கைக்கு அதிக சுற்றுலா வருவாய் பெற்றுத்தரும் முக்கிய இடமாகவும் இது திகழ்கிறது.\n"}
{"id": "175020", "url": "https://ta.wikipedia.org/wiki?curid=175020", "title": "ஐக்கிய பாரம்பரிய பூமிபுத்ரா கட்சி", "text": "ஐக்கிய பாரம்பரிய பூமிபுத்ரா கட்சி\n\nஐக்கிய பாரம்பரிய பூமிபுத்ரா கட்சி (, ) என்பது மலேசியாவில் ஒரு வலதுசாரி அரசியல் கட்சியாகும். சரவாக் மாநிலத்தில் பெரிய கட்சியாகவும், ஆளும் பாரிசான் நேசனல் கூட்டணியின் உறுப்புக் கட்சிகளில் மிக முக்கியமான கட்சியாகவும் விளங்கி வருகிறது. இந்தக் கட்சியை பி.பி.பி. கட்சி என்று சுருக்கமாக அழைப்பார்கள்.\n\nபூமிபுத்ரா என்றால் மண்ணின் மைந்தர் என்று பொருள்படும். ஐக்கிய பாரம்பரிய பூமிபுத்ரா கட்சியில் உள்ளவர்கள் பெரும்பாலும் சரவாக் மாநிலத்தைச் சேர்ந்த பூமிபுத்ராக்கள் ஆவர். மலேசிய அரசியலமைப்பின் 161வது விதியின்படி சரவாக்கைச் சேர்ந்த 21 பூர்வீக இனங்களைச் சார்ந்த மக்கள், பூமிபுத்ரா தகுதியைப் பெறுகின்றனர். அவர்களில் இபான், பிடாயூ, டாயாக் சரவாக் மலாய்க்காரர்களும் அடங்குவர்.\n\nபி.பி.பி. கட்சியின் முதல் தலைவராக துன் ஜுகா என்பவர் நியமிக்கப்பட்டார். இவர் சரவாக் மாநிலத்தின் உள்துறை அமைச்சராகவும் பதவி வகித்தவர். 1981-இல் அவர் காலமான பிறகு, அப்துல் தாயிப் முகமட் என்பவர் அக்கட்சியின் தலைமைப் பதவியை ஏற்றார். இவர் இன்று வரையில் அக்கட்சியின் தலைவராகவும், சரவாக் மாநிலத்தின் முதலமைச்சராகவும் பதவி வகித்து வருகிறார். ஆளும் பாரிசான் நேசனல் கூட்டணியின் மிக வலுவான உறுப்புக் கட்சிகளில், பி.பி.பி. கட்சி மிக முக்கியமான கட்சியாக விளங்கி வருகிறது.\n\nSection::::வரலாறு.\nசரவாக் மாநிலத்தின் மூன்று கட்சிகள் ஒன்றிணைந்து இந்த \"ஐக்கிய பாரம்பரிய பூமிபுத்ரா கட்சி\"யை உருவாக்கின. சரவாக் நெகாரா கட்சி (, சரவாக் அசல் மக்கள் முன்னணி (, சரவாக் பாரம்பரிய மைந்தர் கட்சி ( ஆகிய மூன்று கட்சிகளே அவையாகும்.\n\nஇதில் \"சரவாக் நெகாரா கட்சி\" எனும் \"பானாஸ் கட்சி\", மாநிலம் சுதந்திரம் பெறுவதற்கு முன்னாலேயே தோற்றுவிக்கப்பட்டது. சரவாக்கில் இரண்டாவதாக பெரிய கட்சியாகக் கருதப்பட்டது. இந்தக் கட்சி தோற்றுவிக்கப்படுவதற்கு முன்னர் சரவாக் ஐக்கிய மக்கள் கட்சிதான் (முதன்முதலில் தோற்றுவிக்கப்பட்ட பெரிய கட்சியாக விளங்கியது.\n\n\"சரவாக் பாரம்பரிய மைந்தர் கட்சி\", 1962-ஆம் ஆண்டு ஆகஸ்டு மாதம் தோற்றம் கண்டது. பாத்தாங் ராஜாங் பகுதியில் வாழ்ந்த இபான் மக்களின் நலன்களைப் பேணிக் காப்பதற்காக இந்தக் கட்சி உருவானது. \n\n\n\n\n"}
{"id": "175023", "url": "https://ta.wikipedia.org/wiki?curid=175023", "title": "ஒழித்துக்காட்டணி", "text": "ஒழித்துக்காட்டணி\n\nஒழித்துக்காட்டணி அல்லது ஒழித்துக்காட்டு அணி என்பது ஒரு பொருளின் தன்மையினை உரைத்து அதுவல்ல என்று ஒழித்துக்காட்டும் அழகாகும். இது தன்மை அணி, தற்குறிப்பேற்ற அணி, உவமை அணி என்று பல அணிகளோடு கலந்து வரும். \n"}
{"id": "175024", "url": "https://ta.wikipedia.org/wiki?curid=175024", "title": "அசுபெர்கர் கூட்டறிகுறி", "text": "அசுபெர்கர் கூட்டறிகுறி\n\nஅசுபெர்கர் கூட்டறிகுறி (\"Asperger syndrome\", AS), அல்லது அசுபெர்கரின் கூட்டறிகுறி (\"Asperger's syndrome\") அல்லது அசுபெர்கர் குறைபாடு (\"Asperger disorder\", AD), என்பது ஓர் மதியிறுக்கத் தொகுதி குறைபாடு (ASD) ஆகும். இக்குறைபாடு உள்ளோர் மற்றவர்களை புரிந்து கொள்வதிலும் மற்றவர்களுடன் பேசுவதிலும் எதிர்வினையாற்றுவதிலும் துன்பமுறுவர். கூடவே மட்டுப்படுத்தப்பட்ட அல்லது மீண்டும் மீண்டும் செய்கைகளை மேற்கொள்வர்; தங்கள் செயல்களில் ஆழ்ந்த ஈடுபாட்டுடன் இருப்பர். இத்தகையோருக்கு, ஒற்றுநோக்குங்கால், மொழி வளர்ச்சியும் அறிவு வளர்ச்சியும் இயல்நிலையில் உள்ளதே இதனை மற்ற மதியிறுக்கக் குறைபாடுகளிலிருந்து வேறுபடுத்துகிறது. இருப்பினும் பெரும்பாலோர் மதிப்பிழக்கும் தோற்றம் கொண்டவர்களாகவும் வழமையில்லாத மொழிப் பயன்பாட்டைக் கொண்டவர்களாகவும் காணப்படுகின்றனர். இது ஓர் வளர்ச்சிக் குறைபாடே அன்றி நோயல்ல. இக்குறைபாடு உள்ளவர்களால் பின்னர் நண்பர்களை ஏற்படுத்திக்கொள்ளவும், பயனுள்ள பணிகளை ஆற்றவும் வெற்றிகரமான வாழ்க்கை மேற்கொள்ளவும் இயலும். மதியிறுக்க குறைபாட்டுத் தொகுதியில் இது உயர்நிலையில் உள்ள ஓர் குறைபாடாகும். இக்குறை இருபாலருக்கும் வரக்கூடிய வாய்ப்பிருந்தாலும் ஆண்களில் இக்குறைபாடு பெரும்பான்மையாக உள்ளது.\n\nSection::::வரலாறு.\n1944இல் ஆன்சு அசுபெர்கர் என்ற மழலையர் மருத்துவர் தன்னிடம் வந்த சொற்கள் அல்லாத தொடர்புத் திறன்கள் குறைந்த, தங்களையொத்தவர்களிடம் அனுதாபம் இல்லாத, தோற்றத்தில் அக்கறையில்லாத குழந்தைகளை ஆய்வுசெய்து இக்குறைபாட்டை விவரித்தார். அசுபெர்கர் கூட்டறிகுறி குறித்த தற்போதைய புரிதல் 1981இல் ஏற்பட்டு பரவலான விழிப்புணர்ச்சி ஏற்பட்டது. 1990களில்் இதன் அறுதியிடல் சீர்தரப்படுத்தப்பட்டது. இருப்பினும் இக்குறைபாடு குறித்து பல கேள்விகள் உள்ளன. இது மதியிறுக்கத்திலிருந்து வேறானாதா எனவும் ஆராயப்பட்டு வருகிறது. \nSection::::காரணங்களும் சிகிச்சையும்.\nஇக்குறைபாட்டிற்கான சரியான காரணம் அறியப்படவில்லை. ஆய்வுகள் மரபியலை ஓர் காரணியாக பரிந்துரைத்தாலும், எந்தவொரு பரம்பரை வழித்தோற்றமும் அறியப்படவில்லை. மூளை படிமத் தொழினுட்பங்களும் எந்தவொரு பொதுவான நோயறிகுறியையும் அடையாளம் காட்டவில்லை. இதற்கென தனியான சிகிச்சைமுறை எதுவமில்லை. சிகிச்சைகள் அறிகுறிகளை மேம்படுத்துவதையும் செயற்திறனைக் கூட்டுவதையும் நோக்கமாக கொண்டுள்ளன. முக்கியமாக தொடர்புத் திறன்களை வளர்த்தல், பழக்கங்களிலேயே ஆழ்ந்திருத்தலைக் குறைத்தல், மதிப்பில்லாத் தோற்றத்தில் மாற்றம் ஏற்படுத்துதல் ஆகியவற்றை அடக்கிய நடத்தை சிகிச்சை அளிக்கப்படுகிறது. பெரும்பாலான சிறுவர்கள் தாங்கள் வளர வளர மேம்படுகின்றனர்; சமூக மற்றும் தொடர்பு பிரச்சினைகள் நீடிக்கலாம். சமூகவியலாளர்களும் அசுபெர்கர் குறைபாடுள்ளவர்களும் குறைபாடு என்பதைவிட வேறுபட்டவர்கள் என்ற நோக்கில் சிகிச்சை அளிக்கப்பட வேண்டும் என விரும்புகின்றனர். \n"}
{"id": "175025", "url": "https://ta.wikipedia.org/wiki?curid=175025", "title": "முன்னவிலக்கணி", "text": "முன்னவிலக்கணி\n\nமுன்னவிலக்கணி அல்லது முன்னவிலக்கு அணி என்பது ஒரு பொருளை விவரித்து பின் அதனை விலக்குவது (மறுப்பது) என்பதாகும். \n\nSection::::வகைகள்.\nஇவ்வணி முக்காலத்திலும் நடக்கும் வினைகளை விலக்குவதும் உண்டு. எனவே:\nஎன்று எப்போது விலக்குகிறது என்பதை ஒட்டி 3 வகைப்படுத்துவர்.\n\nமுன்ன விலக்கணி மூவகைப்படும்.\n1.இறந்தவினை விலக்கு\n2.எதிர்வினை விலக்கு\n3.நிகழ்வினை விலக்கு\nSection::::எடுத்துக்காட்டு.\n1.இறந்தவினை விலக்கு\nபாலன் தன(து) உருவாய் ஏழ்உல(கு) உண்(டு) ஆல்இலையின்\nமேல்அன்(று) கண்துயின்றாய் மெய்என்பர் -ஆல்அன்(று)\nவேலைநீர் உள்ளதோ? விண்ணதோ? மண்ணதோ?\nசோலைசூழ் குன்(று) எடுத்தாய் சொல்.\n"}
{"id": "175029", "url": "https://ta.wikipedia.org/wiki?curid=175029", "title": "காற்புள்ளி", "text": "காற்புள்ளி\n\nகாற்புள்ளி என்பது பல மொழிகளில் பயன்பாட்டில் உள்ள நிறுத்தற் குறியீடுகளில் ஒன்று. ஆங்கிலத்தில் \"கமா\" (comma) என்று அழைக்கப்படும் இச்சொல் கிரேக்க மொழியின் \"கொம்மா\" என்ற சொல்லில் இருந்து பெறப்பட்டது.\n\nSection::::பயன்பாடு.\nஒரே மாதிரியான பலவற்றை குறிப்பதற்கு ஒவ்வொன்றின் பின்னரும் காற்புள்ளி இடப்படுகிறது. இடப் பெயர்களை எழுதவும் காற்புள்ளி பயன்படுகிறது. ஐரோப்பிய மொழிகளிலேயே பல்வேறு வடிவத்திலான காற்புள்ளிகள் உள்ளன. உலகின் பெரும்பாலான மொழிகளில் இதன் பயன்பாடு காணப்படுகிறது.\n\nSection::::இதையும் பார்க்க.\nகாற்புள்ளி (தமிழ் நடை)\n"}
{"id": "175032", "url": "https://ta.wikipedia.org/wiki?curid=175032", "title": "மேரி பென்னிங்டன்", "text": "மேரி பென்னிங்டன்\n\nமேரி எங்கல் பென்னிங்டன் (\"Mary Engle Pennington\", பிறப்பு:அக்டோபர் 8 1872; இறப்பு:டிசம்பர் 27 1952) அமெரிக்க வேதியியலாளர். எப்போதும் குளிராக இருக்கும்படி அம்மோனியா வாயுவைக் கொண்டு இரட்டைச்சுவர் முறையில் ஒரு ரெயில்பெட்டியை உருவாக்கியவர். உலகின் எந்த மூலையில் உள்ள ஓர் இடத்துக்கும் கெடாமல் பொருட்களை எடுத்துச்செல்லும் இம்முறையைக் கண்டறிந்ததன் மூலம் குளிர்சாதனப் பெட்டிக்கு அடித்தளமிட்டவர். பால் பதனிடும் முறையைக் கண்டுபிடித்தவர்.\n\nSection::::பிறப்பும் இளமையும்.\nஅமெரிக்காவில் டென்னசீ மாநிலத்தில் உள்ள நாஷ்வில் என்ற நகரில், 1872-ம் ஆண்டு அக்டோபர் மாதம் 8ஆம் தேதி பிறந்தார் மேரி. தந்தை ஹென்றி பென்னிங்டன் - தாய் சாரா மொலோனி. மேரி பிறந்தவுடன் இவரது குடும்பம் பிலடெல்பியாவிற்குக் குடியேறியது. ஹென்றிக்கு தோட்டப் பராமரிப்பில் அதிக ஆர்வம் இருந்தது. எனவே, அவருடன் இணைந்து மேரியும் தோட்டத்துச் செடிகளோடு பொழுதைக் கழித்தார். ஏராளமான காய்கறிகள், பழங்கள் அவர்களுடைய தோட்டத்தில் விளைந்தன. ஆனால், சில நாட்களிலேயே அவை அழுகி விட்டன. இருந்தாலும், குளிர்காலத்தில் மட்டும் அவை நீண்ட நாட்களுக்கு அழுகாமல் இருந்தன. அதற்கான காரணம் கண்டறியும் முயற்சியில் சிறுமியாக இருந்த மேரி ஈடுபட்டார்.\n\nSection::::கல்வி.\n1890-ம் ஆண்டு பள்ளிப்படிப்பை முடித்த மேரி, பென்சில்வேனியா பல்கலைக்கழகத்திற்கு உட்பட்ட 'டவுன் சயின்டிபிக் கல்வியகத்தில்' இளம் அறிவியல் பட்ட வகுப்புகளுக்குச் சென்றார். பட்டப்படிப்பு என்பது 4 வருடங்கள் என இருந்த அக்காலத்தில் 1892-ம் ஆண்டே அதை ஒன்றரை வருடங்களில் முடித்த பெருமை மேரியையே சேரும். அந்த நாட்களில், பெண்கள் பள்ளிக்கல்விக்கு மேல் படிக்கக்கூடாது என்று அமெரிக்காவில் சட்டமே இருந்தது. வேண்டுமானால் பட்டப்படிப்பை படிக்கலாம். ஆனால், பட்டம் தர மாட்டார்கள். ஆண்களுக்கு மட்டுமே பட்டம் வழங்கப்படும். எனவே, உயிரியலில் முதல் வகுப்பில் தேர்ச்சி பெற்றதற்கான ஆதாரச் சான்றிதழ் மட்டுமே 1892-ம் ஆண்டு மேரிக்கு வழங்கப்பட்டது.\nஅவருக்கு இளம் அறிவியல் பட்டம் வழங்க முடியாத பென்சில்வேனியா பல்கலைக்கழகம், 1895-இல் முனைவர் பட்டம் வழங்கிச் சிறப்பித்தது. தவிர்க்க இயலாத சமயங்களில் பெண்களுக்கு முனைவர் பட்டம் தரலாம் என்ற சட்டத்தில் உள்ள சலுகையைப் பயன்படுத்தி, இந்தப் பட்டம் அவருக்கு வழங்கப்பட்டது என 'நேஷனல் இன்வென்டர்ஸ் ஹால் ஆப் பேம்' என்ற அமெரிக்கக் கண்டுபிடிப்பாளர்கள் பற்றிய நூலில், மேரியின் பட்டப் படிப்புப் பற்றிக் குறிப்பிடப்பட்டுள்ளது மேலும் 1896-இல் தாவரவியலிலும், 1897-1899-ல் வேதியல் பட்டமும் பெற்றார்.\n\nSection::::பணி.\n1898 ஆம் ஆண்டு பென்சில்வேனியா மருத்துவக் கல்லூரியின் ஆய்வக மேற்பார்வையாளர் பொறுப்பை ஏற்றார். பென்சில்வேனியா சுகாதரத்துறையிலும் 1898லிருந்து 1901 வரை ஆய்வுப் பணியாளராக இருந்தார்.\n1904ம் ஆண்டு பிலடெல்பியா சுகாதாரத்துறை, தனது துறை ஆய்வக மேற்பார்வையாளராக மேரியை நியமித்தது. தூய உணவு மற்றும் மருந்து சட்ட அமலாக்கப் பிரிவிற்கு 1906ம் ஆண்டு அவர் விண்ணப்பித்த போது, உணவுப்பொருட்களை பாக்டீரியாவின் தாக்குதலில் இருந்து காப்பாற்ற குறைந்த வெப்பநிலையே சிறந்தது என்பதைக் கண்டுபிடித்து, ஆய்வுக்கட்டுரையாகச் சமர்ப்பித்திருந்தார். அதுவரை உயர்வெப்பமே உணவைப் பாக்டீரியாக்கள் தாக்காமல் இருக்க சிறந்தது எனக் கருதப்பட்டது.\n\nSection::::அமெரிக்க வேளாண் துறை பணி.\n1905-ல் மேரி அமெரிக்கா வேளாண்துறையில் நுண்ணுயிர் வேதியியலாளராகப் பணியாற்றிய போது அதன் தலைமை இயக்குநராக இருந்த ஹார்வி வைலி என்பவரின் தூண்டுதலின் பேரில் அப்போது புதிதாக விரிவாக்கப்பட்ட தூய உணவு மற்றும் மருந்து சட்ட அமலாக்கப்பிரிவுப் பணிக்கு விண்ணப்பித்தார்.\n1906-ல்மேரி தூய உணவு மற்றும் மருந்து சட்ட அமலாக்கப் பிரிவிற்கு தலைவராகப் பதவியேற்ற பின்னர், எப்போதும் குளிராக இருக்கும்படி அம்மோனியா வாயுவைக் கொண்டு இரட்டைச்சுவர் முறையில் ஒரு ரெயில்பெட்டியை உருவாக்கினார். அதில் வைக்கப்பட்ட உணவுப் பொருட்கள் நீண்ட நாட்கள் வரை கெடாமல் இருந்தன. இது முதலாம் உலகப் போரின் போது உணவுப்பொருட்களைக் கெடாமல் எடுத்துச் செல்ல உதவியது. அதுதான் 'உலகின் முதல் குளிர்சாதனப்பெட்டி' என அப்போது யாருக்கும் தெரியவில்லை. மேலும், இக்காலத்தில் தான் மேரி பால் மற்றும் பால் பொருட்கள் பால் பதனிடுவதைக் குறித்த ஆய்வை மேற்கொண்டார்.\n\nSection::::குளிர்சாதனப் பெட்டிப் பொறியியலாளர்.\nஇதன் பின்னர் மேரி பென்னிங்டன் போக்குவரத்து மற்றும் வீடுகளின் பயன்பாட்டுக்கான குளிர்சாதனப் பெட்டிகளைத் தயாரிக்கும் முயற்சிகளில் ஆர்வமாக ஈடுபட்டார். 1919-ல் அமெரிக்காவின் பால்சா என்ற தனியார் நிறுவனத்தில் குளிர்சாதனப் பெட்டிக்கான மின்காப்பிடல் துறையின் பொறுப்பேற்றார். அப்பணியில் இருந்து 1922-ல் விலகி தானே ஒரு ஆலோசனை மையத்தைத் சொந்தமாகத் தொடங்கினார். 1952-ல் ஓய்வு பெறும் வரை இந்நிறுவனத்தைத் தொடர்ந்து நடத்தினார்.\n\n1923-ல் வீட்டு உபயோகத்திற்கான குளிர்சாதனப் பெட்டியைக் கண்டறிந்தார். மேலும் அதனைப் பாதுகாப்புடன் பயன்படுத்துவதற்கான அலோசனைகளையும் மக்களுக்கு வழங்கினார். 1920களில் குளிர்சாதனப் பெட்டி தொடர்பான இவரின் பல பணிகளுக்கு தேசிய பனிக்கட்டித் தயாரிப்பு நிறுவனம் ( National Association of Ice Industries (NAII))பல வகையிலும் உதவியது. தனியார் பனிக்கட்டி விற்பனையாளர்களின் உதவியுடன் குளிர்சாதனப்பெட்டிக்குத் தேவையான பனிக்கட்டிகளை வீடு தோறும் விநியோகம் செய்தது. இப்பணி மின் குளிர்சாதனப் பெட்டி கண்டறிந்து பயன்பாட்டிற்கு வரும் வரைத் தொடர்ந்தது. மேலும் NAII உதவியுடன் மேரி குளிர்சாதனப் பெட்டியைப் பாதுகாப்புடன் கையாள அறிவுரைகளை (\"The Care of the Child's Food in the Home\" 1925), (\"Cold is the Absence of Heat\" 1927) அச்சிட்டு வழங்கினார்.\n\nSection::::வெளியீடுகளும் சிறப்பு நிலைகளும்.\nபென்னிங்டன் பல அறிவியல் மற்றும் மருத்துவ இதழ்களில் ஆய்வுக்கட்டுரைகள் எழுதினார். மேலும், அவர் அமெரிக்க வேதியியல் கழகம், உயிரியல் வேதியியலார் கழகம் போன்ற அமைப்புகளில் உறுப்பினராகச் செயல்பட்டார். பென்னிங்டன் அறிவியல் வளர்ச்சிக்கான அமெரிக்க சங்கத்தில் பங்கேற்றார். அதுபோலவே பிலடெல்பியா நோயியல் கழகத்தின் சிக்மா XI, மற்றும் காப்பா காப்பா காம்மா பெண்டிர் கழகத்திலும் உறுப்பினராக இருந்தார்.\n\nSection::::பெற்ற பரிசுகள்.\nஅமெரிக்க வேதியியல் கழகம், மேரி எங்கல் பென்னிங்டனுக்கு, பெண்களுக்கென்று ஒதுக்கப்பட்ட மிக உயர்ந்த \"கார்வன்-ஓலின் பதக்கம்\" வழங்கிச் சிறப்பித்தது. மேலும், \"தேசிய பெண்டிர் புகழ்ச் சிறப்புக் கூடம்\" மற்றும் \"ஆஷ்ரே புகழ்ச் சிறப்புக் கூடம்\" ஆகிய தளங்களில் பென்னிங்டனின் பெயர் பொறிக்கப்பட்டதும் குறிப்பிடத்தக்கது.\n\nSection::::மறைவு.\nஅமெரிக்க குளிர்சாதனப் பொறியாளர் கூட்டமைப்பின் தலைவராகப் பல ஆண்டுகள் பணியாற்றிய இவர்,\n1952-ஆம் ஆண்டு டிசம்பர் மாதம் 27-ந் தேதி இறந்தார்.\n\n\nSection::::மேற்கோள்கள்.\n<references>\n\n"}
{"id": "175035", "url": "https://ta.wikipedia.org/wiki?curid=175035", "title": "பிள்ளைத்தமிழ் நூற்பட்டி", "text": "பிள்ளைத்தமிழ் நூற்பட்டி\n\nபிள்ளைத்தமிழ் நூல்கள் தமிழ் மொழியில் பல்கியுள்ளன. இதுவரைத் தெரிய வந்துள்ள, பிள்ளைத்தமிழ் நூல்களின் விவரங்கள் இங்கு குறிப்பிடப்படுகின்றன. அவைகளை பின்வரும் வகைகளாகப் பிரிக்கலாம். இதுவரை சைன பௌத்த புலவர்கள் பிள்ளைத் தமிழ் நூல்களைப் பாடி இருப்பதாகப் புலப்படவில்லை. கிறித்தவ, இசுலாமியப் பிள்ளைத்தமிழ் இயற்றப்பட்டுள்ளன. பிள்ளைத் தமிழ்க்குரிய இலக்கணங்களாலும், நூற்களாலும் புலவர்கள் தாம் தாம் விரும்பிய தெய்வங்கள், சமயாசாரியர்கள், புலவர் பெருமக்கள், ஆதீனகர்த்தர், அரசர், உபகாரிகள், அவர் அவர்கட்கு உகந்தவர்கள் ஆகியோர் மீது பிள்ளைக் கவிபாடுவர்.\n\n\n\n\n\n\n\n\n\n"}
{"id": "175039", "url": "https://ta.wikipedia.org/wiki?curid=175039", "title": "இந்து தொன்மவியல்", "text": "இந்து தொன்மவியல்\n\nஇந்து தொன்மவியல் என்பது சமஸ்கிருதத்தில் எழுதப்பெற்ற வேதங்களையும், புராணங்களையும் அடிப்படையாக கொண்டதாகும். இதில் உலகம் தோன்றிய விதம், கடவுள்களின் தோற்றம், காலக்கணக்கீடு, வழிபாட்டு முறை என பலவகையான செய்திகளை கொண்டுள்ளது.\n\nSection::::அடிப்படை நூல்கள்.\nSection::::வேதங்கள்.\nவேதம் என்ற சொல் \"வித்\" என்ற வடமொழிச் சொல்லை வேராகக் கொண்டது. ரிக், யஜூர், சாம மற்றும் அதர்வன என்ற நான்கு வேதங்கள் சதுர் வேதங்கள் என்று அழைக்கப்பெறுகின்றன. இந்து தொன்மவியல் இந்த நான்கு வேதங்களை அடிப்படையாக கொண்டதாகும்.\n\nSection::::உபநிடதங்கள்.\nஉபநிடதங்கள் (Upanaishads) பண்டைய இந்திய வேதாந்த இலக்கியமாகும். இந்து சமயத்தினரின் ஆதார நூல்களின் கீழ் இது வகைப்படுத்தப்படுகிறது. வேதங்களில் இவை இறுதியாக வந்தவையாகும் எனவே இவை வேதாந்தம் எனவும் கூறப்படுகின்றன.\n\nSection::::புராணங்கள்.\nபுராணங்கள் என்பது வேதங்களையும், உபநிடதங்களையும் எளிமையாக விளக்கும் பொருட்டு உருவாக்கப்பட்டதாகும். வேத வியாசர் என்பவரால் தொகுக்கப்பெற்ற பதினெண் புராணங்கள் புகழ்பெற்றதாகும். இந்தப் பேரண்டப் படைப்பு, பிரளயம் மூலம் உலக அழிவும், மறுபடி தோற்றமும் வெவ்வேறு மன்வந்தரங்கள், சூரிய வமிச, சந்திர வமிச வரலாறு, அரச பரம்பரைகள் சரிதம் என ஐந்தையும் விளக்குகின்ற புராணங்கள் மகாபுராணங்கள் என்றும், இவைகளில் ஒன்றோ அல்லது இரண்டோ குறைவாக விளக்கும் புராணங்கள் உபபுராணங்கள் என்றும் அழைக்கப்பெறுகின்றன.\n\nSection::::ஆகமங்கள்.\nஆகமம் என்பது இந்து சமயத்தின் முப்பெரும் பிரிவுகளான சைவம், வைணவம், சாக்தம் ஆகிய சமயங்களின் கொள்கை விளக்கங்களையும் வழிபாட்டு முறைகளையும் கூறும் நூல் வகை ஆகும். இவை பொதுவாகத் தென்னிந்தியாவிலேயே புழக்கத்தில் உள்ளன. எனினும் இவை சமசுக்கிருதத்திலேயே எழுதப்பட்டு உள்ளன. இவை வேதங்களை அடிப்படையாகக் கொள்ளாதவை. எனினும் இவை வேதங்களுக்கு மாறானவையும் அல்ல. ஆகமங்கள் சரியை, கிரியை, யோகம், ஆத்ம ஞானம் எனும் நான்குவகையான வழிபாட்டு முறைகள் பற்றிக் கூறுகின்றன.\n\nSection::::இதிகாசங்கள்.\nஇதிகாசம் எனப்படுவது கடவுள், கடவுள் அவதாரம் அல்லது பெரும் வீரர்கள் நிகழ்த்திய அரும்பெரும் வீரச் செயல்களையும், நீதிநெறிகளையும் விவரிக்கும் புராண வரலாறாகும். இராமாயணமும், மகாபாரதமும் இருபெரும் இதிகாசங்கள் என்றழைக்கப்படுகின்றன. திருமாலின் அவதாரமான இராமனின் வரலாற்றினை இராமாயணம் எடுத்துரைக்கின்றது, அதற்கு அடுத்த அவதாரமான கிருஷ்ண அவதாரம், பகவத் கீதை மற்றும் குருச்சேத்திரப் போரினையும் மகாபாரதம் எடுத்துரைக்கின்றது. அத்துடன் இவை இரண்டிலும் ஏராளமான கிளைக்கதைகளும் அடங்கியுள்ளன.\n\nSection::::இந்துக் காலக் கணிப்பு முறை.\nஇந்துக் காலக் கணிப்பு முறை சூரிய மானம், சந்திரமானம் என்னும் இரு முறைகளையும் தழுவி அமைந்துள்ளது. சூரிய மானம் என்பது பூமிக்குச் சார்பாகச் சூரியனுடைய இயக்கத்தை அடிப்படையாக வைத்துக் காலத்தைக் கணிக்கும் முறையாகும். \n\n"}
{"id": "175041", "url": "https://ta.wikipedia.org/wiki?curid=175041", "title": "இளையர்", "text": "இளையர்\n\n"}
{"id": "175053", "url": "https://ta.wikipedia.org/wiki?curid=175053", "title": "புரட்சிக்கவி (நூல்)", "text": "புரட்சிக்கவி (நூல்)\n\nபுரட்சிக்கவி என்பது பாவேந்தர் பாரதிதாசனின் கவிதைநூல் எனலாம்.\n\nSection::::கருத்தான மொழிமாற்றம்.\nஇது பில்கணீயம் என்ற வடமொழி இலக்கியத்தினைத் தழுவியிருப்பினும் பாவேந்தர் பல திருத்தங்கள் செய்து, மொழிப்பற்று, நாட்டுப்பற்று என்று பல ஆழமான கருத்துகளையும் புகுத்தியுள்ளார். வடமொழியில் கதைநாயகனான கவிஞன் அஞ்சும் தன்மை உடையவனாக இருக்கிறான், இறுதியில் இறந்துவிடுகிறான். எனினும், தமிழில் அவன் நெஞ்சுரமிக்க இளைஞன், தன் காதலியின் உதவியாலும், தன் நிகரற்ற பேச்சாற்றலாலும் மக்களைக் கவர்ந்து, மன்னனை எதிர்த்துப் புரட்சிக்கு வித்திட்டுத் தானும் காதலில் வென்று, தன் மக்களுக்கும் குடியாட்சி பெற்றுத்தருகிறான் என்பது இதன் தனிச்சிறப்பு.\n\nSection::::கதாபாத்திரங்கள்.\nஅமுதவல்லி: அழகிலும், பண்பிலும், அறிவிலும் சிறந்து விளங்கும் அரச குமாரி. தேவைபட்டால் நாட்டின் மன்னனையே எதிர்க்கும் அளவிற்கு திண்மை கொண்டவள்.\n\nஉதாரன்: அமுதவல்லிக்கு யாப்பும் பாடல் புனையும் திறனும் கற்பிக்க வரும் ஒரு சாதாரண கவிஞன், நாட்டில் குடியாட்சி பிறக்க வித்திடுகிறான்.\n\nஅரசன்: அமுதவல்லியின் தந்தை.\n\nஅமைச்சர்: இவர்தான் எவ்வாறு கவிக்கும் அரசிளங்குமரிக்கும் இடையே காதல் மலராதவாறு பயிற்சி அளிக்க இயலும் என்று அறிவுறுத்துபவர்.\n\nSection::::கதைக்களம்.\nமிகவும் இளமையான தன் மகளும், பல கலைகளில் கைதேர்ந்தவளுமான தன் மகள் அமுதவல்லிக்கு கவிதை புனையும் கலையினைக் கற்றுத்தர விழைகிறான் அரசன். அமைச்சர் உதாரன் பெயரை முன்மொழிந்து அவன் அழகும், அறிவும், இளமையும் உள்ளவன் என்றுரைக்க, தன் மகள் ஒரு சாதாரண கவிஞரோடு எங்கு காதல்வயப்பட்டுவிடுவாளோ என்று அரசன் தயங்கியதால் அதற்கும் ஒரு உத்தியை உரைக்கிறார் அமைச்சர்.\n\nஅதன்படி, அந்நாட்களில் குருடனைக் காண்பதும் கூட அபசகுனம் என்பதால், உதாரன் ஒரு பிறவிக்குருடன் என்று அரசன் அமுதவல்லியிடம் கூறுகின்றான். இதுபோலவே உதாரனிடம் அமுதவல்லி ஒரு தொழுநோயாளி என்றும் கூற, இருவரிடையே திரையிட்டுப் பாடம் கற்பிக்கப்படுகிறது.\n\nஆனால், ஓர் இரவு அழகிய நிலவினைக் கண்டு உதாரன் தன்னை மறந்து பாடல் புனைய, பிறவிக்குருடன் எவ்வாறு திங்களைக் காண இயலும் என்று ஐயங்கொண்ட அமுதவல்லி திரையினை விலக்கி அங்கே அழகிய ஆண்மகன் இருப்பதைக்கண்டு காதல்வயப்படுகிறாள். உதாரனும், இவளைக்கண்டு வானின் தேவதைகளில் ஒருத்தி என வியக்க, இருவரும் காதல் கொள்கிறார்கள்.\n\nஇந்தக் காதல், மன்னனின் காதுகளை எட்ட அவன் அவ்விருவர் இணைந்திருக்கும் வேளையில் தானே உளவு பார்த்துக் கையும் களவுமாகப் பிடித்து உதாரனைக் குற்றவாளியாக்கி மரணதண்டனை விதிக்க, அமுதவல்லி தான் முன்பு உதாரனுக்களித்த வாக்கிற்கிணங்க அதனை எதிர்க்கிறாள். அதனால் வெகுண்ட மன்னன் இருவருக்கும் சேர்த்தே மரணதண்டனையை விதிக்கப் பணிக்கிறான்.\n\nபின்னர், கொலைக்களத்தில், அமுதவல்லியும் உதாரனும் மக்களிடம் மொழிப்பற்றுடனும் நாட்டுப்பற்றுடனும் பேச, மக்கள் வெகுண்டெழ, கொலையாளர்கள் அஞ்சி ஓடினார்கள். மக்கள் அரசவை புகுந்து மன்னரின் முடியாட்சிக்கு முற்றுப்புள்ளி வைப்பதோடு உதாரனும், அமுதவல்லியும் காதல் வயப்பட்ட நிலையில் கண்ட கனவான மக்களாட்சியும் மலர்கிறது.\n\nSection::::கூறப்பட்ட கருத்துக்கள்.\nசில ஆழமான பின்வரும் கருத்துக்களைக் கவிஞர் உதாரன் மற்றும் அமுதவல்லி வாயிலாக முன்வைக்கிறார்:\n\nSection::::ஆழமான உணர்வுகள்.\nபின்வரும் பல உணர்வுகளை உள்ளிருத்திக் கதை நகர்கிறது:\n\nSection::::இலக்கிய நயம்.\nஇப்புத்திலக்கியக் காப்பியத்தில் பாவேந்தர் பாரதிதாசன் பல்வேறு அணிகளும், பாக்களையும் எடுத்தாண்டுள்ளார். அவற்றுள் சில பின்வருமாறு:\n\n"}
{"id": "175054", "url": "https://ta.wikipedia.org/wiki?curid=175054", "title": "சரவாக் ஐக்கிய மக்கள் கட்சி", "text": "சரவாக் ஐக்கிய மக்கள் கட்சி\n\nசரவாக் ஐக்கிய மக்கள் கட்சி (, , ) என்பது மலேசியாவில் ஓர் அரசியல் கட்சியாகும். ஆளும் பாரிசான் நேசனல் கூட்டணியின் உறுப்புக் கட்சிகளில் மிக முக்கியமானக் கட்சியாகக் கருதப்படுகின்றது.\n\nசரவாக் ஐக்கிய மக்கள் கட்சியை \"சாப்\" என்று சுருக்கமாகவும் அழைப்பார்கள். 1959-ஆம் ஆண்டு இடதுசாரி கம்யூனிஸ்டு அனுதாபிகளினால் உருவாக்கப்பட்டது. இந்தக் கட்சியில் சீனர்களே பெரும்பான்மையாக உறுப்பியம் பெற்றுள்ளனர்.\n\nSection::::வரலாறு.\nஇந்தக் கட்சி தோற்றுவிக்கப்பட்ட காலத்தில் அதன் உறுப்பினர்கள் பலர் கம்யூனிஸ்டு நடவடிக்கைகளுக்காக சரவாக் மாநிலத்தில் இருந்து நாடு கடத்தப்பட்டனர். அதன் பின்னர், கட்சியைச் சேர்ந்த மூத்த உறுப்பினர்கள், இந்தோனேசியா, காளிமந்தான் எல்லைக் காட்டுப் பகுதிக்குள் தலைமறைவாகினர். அங்கு சரவாக் அரசாங்கத்திற்கு எதிராக ஆயுதங்களை ஏந்திப் போராட்டம் செய்தனர்.\n\n1960களில் மலேசியா அமைக்கப்பட்ட போது அதற்கு இந்தக் கட்சி கடும் எதிர்ப்பைத் தெரிவித்தது. அருகாமையில் இருக்கும் புருணை நாட்டின் புருணை மக்கள் கட்சி, தேசிய பாசோக் மோமோகான் கட்சி போன்ற உள்ளூர்க் கட்சிகளுடன் கூட்டாக இணைந்து ஐக்கிய நாடுகள் அவைக்கு ஒரு கோரிக்கை மனுவை அனுப்பி வைத்தது.\n\nவட போர்னியோ மக்கள், தங்கள் விருப்பப்படி முடிவு செய்வதற்கு வாய்ப்பு வழங்க வேண்டும்; ஒரு பொது வாக்கெடுப்பு நடத்தப்பட வேண்டும் என்று அந்தக் கோரிக்கை மனுவில் தெரிவிக்கப்பட்டது.\n\n2011 ஏப்ரல் மாதம் நடைபெற்ற மாநிலப் பொதுத் தேர்தலில், சரவாக் ஐக்கிய மக்கள் கட்சி மிக மோசமாகத் தோல்வி கண்டது. அதன் பின்னர் அதன் எதிர்காலமே ஒரு கேள்விக்குறியாகவும் அமைந்தது.\n\nSection::::2008 நாடாளுமன்றத் தேர்தல்.\nசரவாக் ஐக்கிய மக்கள் கட்சியின் நாடாளுமன்ற உறுப்பினர்கள்\n\n\n\n\n"}
{"id": "175062", "url": "https://ta.wikipedia.org/wiki?curid=175062", "title": "தலை", "text": "தலை\n\nதலை \"(head)\" என்பது உயிரியின் கண், காது, மூக்கு, வாய் ஆகிய பொறிகள் அமைந்த பகுதியாகும். இவை முறையே பார்த்தல். கேட்டல், முகர்தல், சுவைத்தல் ஆகிய புலனுணர்வுகளைத் தோற்றுவிக்கின்றன. சில எளிய விலங்குகளுக்குத் தலை இல்லாமல் இருக்கலாம்; ஆனால் இருபாக்கச் சீரொருமை உள்ளவற்றில் மிகச் சிறியதாகவாவது தலை இருக்கும். தலைகள் தலையாக்கம் எனும் படிமலர்ச்சி நிகழ்வால் ஏற்படுகின்றன. இருபக்கச் சீரொருமை விலங்குகளில், நரம்பிழையங்கள் தலையின் முன்பக்கத்தில் தகவல் செயலாக்கக் கட்டமைப்புகளில் செறிவாக அமைகின்றன. உயிரியல் படிமலர்ச்சி வழியாக, பொறிகளும் (புலன் உணர்வு உறுப்புகளும்) ஊட்டுதல் கட்டமைப்புகளும் தலையின் முன்பக்கத்திலேயே அமைகின்றன; இவை ஒருகிணைந்த்தே தலை ஆகும்.\n\nSection::::மாந்தத் தலை.\nமாந்தத் தலை என்பது மாந்தத் தலை எலும்புக் கூட்டையும் கவை எலும்பையும் கழுத்து முள்ளெலும்பையும் உள்ளடக்கிய உடற்கூற்று அலகாகும். தலை எலும்புக்கூடு கீழ்தாடை எலும்பையும் மூளையை உள்ளடக்கும் மண்டையோட்டையும் உள்ளடக்கும். மாறாக, தலை எலும்புக்கூடு மண்டையோடும் முக எலும்புக்கூடும் இணைந்ததாகவும் விவரிக்கப்படுவதுண்டு. மண்டையோடு மண்டையோட்டுக் குழியையும் முக எலும்புக்கூடு கீழ்தாடை எலும்பையும் உள்ளடக்கும். மண்டையோட்டில் எட்டு எலும்புகளும் முக எலும்புகூட்டில் பதினான்கு எலும்புகளும் அமைகின்றன.\n\nமாந்தத் தலையின் சிலைகள் மண்டையோட்டையும் தாடை எலும்பையும் கன்ன எலும்பையும் அடக்கிய தலை எலும்புக் கூட்டைக் காட்டுகின்றன. தலை, சிலையின் தசையெண்ணிக்கை ஒன்றினாலும், ஒவ்வொரு தசையின் வடிவம் செயல், வளர்ச்சி, முக உணர்ச்சி வெளிப்பாடு ஆகிஅயவற்றைச் சார்ந்து ஒருவருக்கொருவர் மாறுபடும்.\n\nமுற்றொருமைவாதிகள் மனம் மூளையோடு முற்றொருமித்தது என வாதிடுகின்றனர். மெய்யியலாளர் ஜான் சியர்ள் தன் முற்றொருமை வாத நம்பிக்கையை \"மாந்த்த் தலையில் மூளை மட்டுமே உள்ளது\" என்று வெளிப்படுத்துகிறார். இதேபோல, மருத்துவர் என்றி பெனட் கிளார்க் தலை பல பில்லியன் \" ஒற்றைத் தலைமை இல்லாத சிறுமுகமைகளாலும் நுண்முகமைகளாலும் ஆயது\" எனக் கூறுகிறார்.\n\nSection::::பிற விலங்குகளில்.\nதலையின் படிமலர்ச்சி, 555 மில்லியன் ஆண்டுகளுக்கு முன்பாக இருபக்கச் சீரொருமை விலங்குகளில் தலையாக்கப் படிமலர்ச்சி நிகழ்வால் ஏற்பட்டது.\n\nSection::::கணுக்காலிகள்.\nசில கணுக்காலிகளில், சிறப்பாக முக்கணுக்காலிகளில் (வலது படம்), தலை அல்லது தலைப்பகுதி, இணைந்த துண்டங்களின் திரட்சியாக உள்ளது.\n\nSection::::பூச்சிகள்.\nஒரு பூச்சியின் தலையில் கண்ணும் உணர்கொம்பும் வாயின் உறுப்புகளும் உள்ளன. இந்த உறுப்புகள் பூச்சிக்குப் பூச்சி கணிசமாக வேறுபடுவதால், இவையே பூச்சிகளுக்கான அடையாள இணைப்புகளாக அமைகின்றன. பல பூச்சிகளில் தலையில் உள்ள கண்கள் பன்முகக் கூட்டுக்கண்களாக அமைகின்றன. வேறு பல பூச்சிகளில் கூட்டுக்கண்கள் ஒரு பகுதியில் அல்லது ஒற்றைக் குழுப்பகுதியில் அமைந்துள்ளன. சிலவகைகளில், கண்கள் முதுகுப் பக்கத்தில் போலவோ அல்லது தலைக்கு நெருங்கிய இடத்தில் இரண்டு அல்லது மூன்று ஒன்றிய உறுப்புகளாக அதாவது பொட்டுக் கண்களாக உள்ளன.\n\nஉணர்கொம்புகள் பூச்சித் தலையில் இணைகளாகவும் துண்ட இணைப்புக ளாகவும் கண்களுக்கு நடுவில் அமைகின்றன. இவை வடிவத்திலும் அளவிலும் வேறுபட்ட படல வடிவில் பெரியதாகவோ திரண்டோ அமைகின்றன.\n\nபூச்சிகளின் வாய் உறுப்புகள், அவற்றின் உணவுகொள்ளும் வழக்கத்தைப் பொறுத்து பல வடிவங்களில் அமைகின்றன. மேலுதடு தளையின் முன்பக்கத்தில் மிகவும் வெளியே நீட்டிக்கொண்டு அமைகிறது. வாயை அணைந்தபடு மேலுதட்டுக்குப் பின்பக்கத்தில் இரு கீழ்தாடைப்பற்கள் அமைந்துள்ளன. தொடர்ந்து ஒரிணை மென்தாடைகள் அமைந்துள்ளன. இவை மென்தாடை உணர்கொம்புகள் (palp) அமைந்துள்ளன. வாயின் பின்பக்கத்தில் கீழுதடுகள் உள்ளன. சில பூச்சிகளில் வாயில் மேலும் கூடுதலாக ஓர் உறுப்பு அமைகிறது. இது அடித் தொண்டைக்குழி எனப்படுகிறது இது மென்தாடைகளுக்கு நடுவில் அமைகிறது.\n\nSection::::சமூகத்திலும் பண்பாட்டிலும்.\nSection::::குலமரபியல்.\nமாந்த, விலங்குத் தலைகள் மீண்டும் மீண்டும் குலமரபில் உருவகங்களாக வருகின்றன.\n\nSection::::மரபுச் சொற்றொடர்களில்.\nமரபுச் சொற்றொடர் என்பது மரபுவழியாக பொருள் அமைந்தபேச்சு அல்லது உருவக, அணி, இலக்கியச் சொற்றொடராகும்.\n\n\nSection::::அறிவியல் தொழில்நுட்பப் புலங்கள்.\nதலியின் செயலும் புறத்தோற்றமும் கலைச்சொற்களில் பலவிடங்களில் ஊடுருவியுள்ளன. (எ,கா, ) உருளைத் தலை, குடத்தலை, வானிலைத் தலைப்பு.\n"}
{"id": "175071", "url": "https://ta.wikipedia.org/wiki?curid=175071", "title": "நொண்டிச்சிந்து", "text": "நொண்டிச்சிந்து\n\nநொண்டிச்சிந்து அல்லது நொண்டி நாடகம் என்பது சிந்து என்ற தமிழ்ச் சிற்றிலக்கிய வகைகளுள் ஒன்றாகும். சிந்து வகைப்பாக்கள் இசைத்தற்கென்றே உருவாக்கப்பட்டமையாகும். உடல் ஊனமுற்ற காலை இழந்த நாயகன் மேடையில் தோன்றுவதால் இது ஒற்றைக்கால் நாடகம் என்றும் அழைக்கப்படுகிறது.\n\nகிபி பதினேழாம் நூற்றாண்டில் தோன்றிய இவ்வகை நாடகங்கள் சாதாரண பொதுமக்கள் காணும் வண்ணம் மேடையில் நடத்தப்பட்டன; பார்வையாளர்களுக்கு அறவொழுக்கத்தை அறிவுறுத்தின. இந்நாடகங்களின் கதை அமைப்பு நாயகன் தனது பழைய வாழ்வை நினைவு கூறுவது போல அமைந்திருக்கும். அவன் வாழ்வில் பொருளை இழந்து தவறிழைக்கத் தொடங்குவான். குதிரை திருடி அகப்பட்டு காலை இழந்து ஊனமுறுவான். பின் மனம் திருந்தி கடவுளை வழிபடுவான். அதன் பலனாக இழந்த கால்களை மீண்டும் பெறுவான். இவ்வகை நாடகங்கள் பொதுமக்கள் பார்த்து இன்புறும் வண்ணம் எளிய நடையும் நையாண்டியும் கொண்டு எழுதப்பட்டன.\n\nSection::::இலக்கணம்.\nஅளவொத்த இரண்டடிகளால் நடைபெறும் பாடல்கள் சிந்துப்பா என்று கூறப்படும் வகையைச் சேருமென்று சொல்வார்கள். \n\nநொண்டிச் சிந்தில் வரும் தனிச் சொற்கள் மூவசைக்கு மிகாமல் வருதல் பெரும்பான்மை. நாலசைத் தனிச்சொல்லும் அருகி வரும்.\n\nநொண்டிச்சிந்து\nSection::::நொண்டி நாடகங்கள்.\n திருச்செந்தூர் நொண்டி நாடகத்தை அடியொற்றி இசுலாமியப் புலவர் செய்தக்காதி நொண்டி நாடகத்தை உருவாக்கினார். சாதாரண மக்களுக்கும் புரியும் வண்ணம் நாடகமேடையில் ஒரே ஒரு கதாபாத்திரமான நொண்டி பாடுவார். நாடகக் கதாநாயகன் நொண்டியால் 186 கண்ணிகள் கொண்ட சிந்துகளாகையால் நொண்ச்சிந்து என வழங்கலாயிற்று. இந்த நொண்டிச் சிந்தில் நகைச்சுவை, ஏக்கம், வீரம், அச்சம், பக்தி போன்ற கொந்தளிப்புகளும், அப்போது சமூகத்திலிருந்த கள்வர், வேசையர் பற்றிய செய்திகளும் உள்ளன. \n\n"}
{"id": "175074", "url": "https://ta.wikipedia.org/wiki?curid=175074", "title": "துளிம மறைப்பியல்", "text": "துளிம மறைப்பியல்\n\nதுளிம மறைப்பியல் (Quantum cryptography) என்பது மறைப்பிக்கும் காரியங்களை செயல்படுத்தவோ அல்லது மறைத்த கட்டமைப்பை திறக்கவோ துளிம இயக்கவியல் விளைவுகளைப் பயன்படுத்துதல் ஆகும்.\n\nதுளிம மறைப்பியலைக் கொண்டு பத்திரமானதொரு தெரிவிப்புத் தொடர்புகளை (secure communication network) உருவாக்க முடியும் என அண்மையில் வெளியான இலூடுவிக்கு மேக்சிமிலிஅன்சு பல்கலைக்கழகத்தின் (Ludwig Maximilians University) இயற்பியலாளர் செபாசுட்டியன் நெளரெத் (Sebastian Nauerth) அவர்களின் ஆய்வு தெரிவிக்கின்றது. மார்சு 31 நேச்சர் போட்டோனிக்சில் (Nature Photonics) வெளியான இந்த அறிக்கையில், மணிக்கு 300 கி.மீ-இல் பறக்கும் வானூர்தியில் இருந்து ஒளியன்களை (photons) அனுப்பினர் என்றும் அதன் ஒளிக்கற்றை மீது உடைக்கமுடியாத ஒரு மறையீட்டுத் திறவியை (encryption key) நிறுவினர் என்றும் தெரிவிக்கப்பட்டுள்ளது.\n"}
{"id": "175076", "url": "https://ta.wikipedia.org/wiki?curid=175076", "title": "கம்பர் விருது", "text": "கம்பர் விருது\n\nகம்பர் விருது என்பது தமிழ்நாடு அரசின் தமிழ் வளர்ச்சித் துறையின் மூலம் ஆண்டுதோறும் அளிக்கப்படும் விருதுகளில் ஒன்றாகும். 2013 ஆம் ஆண்டு முதல் இந்த விருது வழங்கப்படுகிறது. கம்பராமாயணத்தின் உயரிய கருத்துக்களைப் பரப்பும் சிறந்த அறிஞருக்கு இந்த விருது அளிக்கப்படுகிறது. இந்த விருதுக்கு ஒரு இலட்சம் ரூபாய் பரிசுத் தொகையும், எட்டு கிராம் அளவிலான தங்கப்பதக்கமும், தகுதிச்சான்றும் அளித்து சிறப்பிக்கப்படுகின்றனர்.\n"}
{"id": "175077", "url": "https://ta.wikipedia.org/wiki?curid=175077", "title": "சொல்லின்செல்வர் விருது", "text": "சொல்லின்செல்வர் விருது\n\nசொல்லின் செல்வர் விருது என்பது தமிழ்நாடு அரசின் தமிழ் வளர்ச்சித் துறையின் மூலம் ஆண்டுதோறும் அளிக்கப்படும் விருதுகளில் ஒன்றாகும். 2013 ஆம் ஆண்டு முதல் இந்த விருது வழங்கப்படுகிறது. சிறந்த இலக்கியப் பேச்சாளருக்கு இந்த விருது அளிக்கப்படுகிறது. இந்த விருதுக்கு ஒரு இலட்சம் ரூபாய் பரிசுத் தொகையும், எட்டு கிராம் அளவிலான தங்கப்பதக்கமும், தகுதிச்சான்றும் அளித்து சிறப்பிக்கப்படுகின்றனர்.\n"}
{"id": "175080", "url": "https://ta.wikipedia.org/wiki?curid=175080", "title": "மலேசியத் தேர்தல்கள்", "text": "மலேசியத் தேர்தல்கள்\n\nமலேசியத் தேர்தல்கள் இரண்டு நிலைகளில் நடைபெறுகின்றன. ஒன்று மத்திய அரசு தேர்தல். இதை நாடாளுமன்றத்தின் மக்களவைத் தேர்தல் என்று அழைக்கலாம். மற்றொன்று மாநில அளவிலான தேர்தல். மலேசிய மாநிலங்களின் சட்டமன்றங்களுக்காக நடைபெறும் தேர்தல். மத்திய அரசாங்கத்தின் நிர்வாகத் தலைவராகப் பிரதமர் தேர்வு செய்யப்படுகிறார்.\n\nநாடாளுமன்றத்தில் இரண்டு அவைகள் உள்ளன. ஒன்று மக்களவை. மற்றொன்று மேலவை. இதில் மக்களவை டேவான் ராக்யாட் என்று அழைக்கப்படுகிறது. 222 உறுப்பினர்களும் தேர்தல் மூலமாகத் தேர்ந்தெடுக்கப்படுகின்றனர். நாடாளுமன்றத்தில் எந்தக் கட்சிக்கு அதிகப் பெரும்பான்மை உறுப்பினர்கள் இருக்கிறார்களோ, அந்தக் கட்சி அரசாங்கத்தை அமைக்கின்றது. நாடாளுமன்றத்தின் மேலவைக்கு தேர்தல் நடைபெறுவது இல்லை. மேலவை உறுப்பினர்கள் நியமனம் மட்டுமே செய்யப்படுகிறார்கள்.\n\nSection::::ஐந்தாண்டுகளுக்கு ஒரு முறை தேர்தல்.\nஐந்தாண்டுகளுக்கு ஒரு முறை பொதுத் தேர்தல் நடைபெற வேண்டும். எனினும், அந்த ஐந்தாண்டுகள் முடிவடைவதற்கு முன்னாலேயே, நாடாளுமன்றத்தை பேரரசரின் அனுமதியுடன் பிரதமர் கலைக்க முடியும். நாடாளுமன்றம் கலைக்கப்பட்டு இரண்டு மாதங்களில் மேற்கு மலேசியாவில் தேர்தல் நடத்தப்படவேண்டும். கிழக்கு மலேசியாவில் மூன்று மாதங்களில் தேர்தல் நடத்தப்படவேண்டும்.\n\nமேற்கு மலேசியாவில் பெர்லிஸ். கெடா, பினாங்கு, பேராக், சிலாங்கூர், நெகிரி செம்பிலான், மலாக்கா, ஜொகூர், பகாங், கிளாந்தான், திரங்கானு, கோலாலம்பூர், புத்ரா ஜெயா கூட்டரசுப் பிரதேசங்கள் உள்ளன. கிழக்கு மலேசியாவில் (சபா, சரவாக்) மாநிலங்கள் உள்ளன. இதில் லாபுவான் ஒரு கூட்டரசுப் பிரதேசமாகும்.\n\n"}
{"id": "175081", "url": "https://ta.wikipedia.org/wiki?curid=175081", "title": "மிகின் லங்கா", "text": "மிகின் லங்கா\n\nமிகின் இலங்கா (\"Mihin Lanka\") இலங்கையின் கொழும்பிலிருந்து இயங்கும் ஓர் குறைந்த செலவின வானூர்தி சேவை நிறுவனமாகும். இது இலங்கை அரசிற்கு சொந்தமானது. The airline operates scheduled flights from its hub at பண்டாரநாயக்க பன்னாட்டு வானூர்தி நிலையத்தை மையமாகக் கொண்டு இந்தியத் துணைக்கண்டத்திலும் வளைகுடா நாடுகளிலும் தென்கிழக்காசியாவிலும் உள்ள நகரங்களுக்கு தனது சேவைகளை இயக்குகிறது. இரண்டு வானூர்தி சேவைநிறுவனங்களின் வலுவூட்டல் நோக்கத்துடன் தன்னுடைய பங்காளியான சிறீலங்கன் எயர்லைன்சுடன் பல தடங்களில் பகிர்குறியீட்டைக் கொண்டுள்ளது. தற்போது இந்த நிறுவனம் மூன்று வானூர்திகளை இயக்குகிறது.\n\nஇந்த நிறுவனம் தற்போதைய இலங்கை சனாதிபதி மகிந்த ராசபக்சயின் நினைவாக பெயரிடப்பட்டுள்ளது . இதன் தற்போதைய முதன்மை செயல் அதிகாரியாக கபில சந்திரசேன உள்ளார். 2007இல் நிறுவப்பட்ட காலத்திலிருந்தே மிகுந்த நட்டம், கடன், ஊழல் மற்றும் பிற முறைகேடுகளால் இந்நிறுவனம் பாதிக்கப்பட்டுள்ளது.\n\n"}
{"id": "175088", "url": "https://ta.wikipedia.org/wiki?curid=175088", "title": "மலேசியப் பிரதமர்", "text": "மலேசியப் பிரதமர்\n\nமலேசியப் பிரதமர் (; ; ) என்பவர் மலேசிய அரசாங்கத்தின் நிர்வாகத் தலைவர் ஆவார். மாட்சிமை தங்கிய மலேசியப் பேரரசர், பிரதமரை நியமனம் செய்கிறார். மலேசிய நாடாளுமன்றத்தின் பெரும்பான்மை உறுப்பினர்களின் ஆதரவையும் நம்பிக்கையையும் பெற்ற ஒருவரே பிரதமராகும் தகுதியைப் பெறுகின்றார்.\n\nபிரதமராகப் பொறுப்பேற்கும் ஒருவர் மலேசிய அமைச்சரவையின் தலைவராகவும் செயல்படுகின்றார். அமைச்சரவை உறுப்பினர்களைப் பிரதமரின் ஆலோசனையின் பேரில் பேரரசர் நியமனம் செய்கிறார். இந்த அமைச்சரவை மலேசிய நாடாளுமன்றத்தின் முழு பொறுப்புகளையும் ஏற்றுக் கொள்கிறது.\n\nபிரதமரின் கீழ், பிரதமர் துறை எனும் ஓர் அமைச்சகம் செயல்படுகின்றது. மகாதீர் பின் முகமது என்பவர் மலேசியாவின் இப்போதைய பிரதமராக பதவி வகிக்கிறார்.\n\nSection::::தகுதிகள்.\nமலேசிய அரசியலமைப்பின் படி ஒரு பிரதமராகக்கூடியவர் மக்களவையில் ஓர் உறுப்பினராக இருக்க வேண்டும். அத்துடன் மக்களவையின் பெரும்பான்மை உறுப்பினர்களின் நம்பிக்கையையும் செல்வாக்கையும் பெற்று இருக்க வேண்டும். அவர் ஒரு மலேசியராக இருக்க வேண்டும். அயல்நாட்டில் இருந்து குடியேறி குடியுரிமை பெற்று இருக்கக்கூடாது.\n\nபிரதமரும் அமைச்சரவை உறுப்பினர்களும் மாட்சிமை தங்கிய பேரரசரிடம் சத்தியப் பிரமாணம் எடுத்து இருக்க வேண்டும். மலேசியா சுதந்திரம் அடைந்ததில் இருந்து அம்னோவைச் சேர்ந்த ஒருவரே பிரதமராக இருந்து வந்துள்ளார். மலேசிய வரலாற்றில், வீ. தி. சம்பந்தன் அவர்கள் மட்டுமே ஒரே ஒரு நாள் மலேசியாவின் பிரதமராகப் பதவி வகித்துள்ளார்.\n\nSection::::மலேசியப் பிரதமர்களின் பட்டியல்.\nகட்சி: \nகூட்டணி: \n"}
{"id": "175099", "url": "https://ta.wikipedia.org/wiki?curid=175099", "title": "சிக்கல் (ஊர்)", "text": "சிக்கல் (ஊர்)\n\nசிக்கல் (ஆங்கிலம்:\"Sikkal\") இந்தியாவின் தமிழ்நாடு மாநிலத்தில் அமைந்துள்ள நாகப்பட்டினம் மாவட்டத்தில், நாகப்பட்டினம் வட்டத்தில், நாகப்பட்டினத்திற்கு பக்கத்தில் அமைந்துள்ள ஒரு சிறிய கிராமமாகும். இதனை \"சிக்கற்பள்ளி\" என தமிழிலக்கியங்கள் குறிப்பிடுகின்றன. \n\nSection::::அமைவிடம்.\nநாகப்பட்டினம்-திருச்சி நெடுஞ்சாலையில் நாகப்பட்டினம் நகரில் இருந்து மேற்கே 6 கி. மீ. தொலைவிலும், திருவாரூர் நகரில் இருந்து கிழக்கில் 20 கி. மீ. தொலைவிலும், கீழ்வேளூர் ஊரில் இருந்து கிழக்கில் 6 கி. மீ. தொலைவிலும் அமைந்துள்ளது. சிக்கல் சிங்காரவேலர் கோவில் மிகவும் புகழ் பெற்றது. இங்கு சூரசம்கார விழா விமரிசையாக நடைபெறுகிறது. மேலும் சிக்கல் நவநீதேசுவரர் கோவில் சிவன் கோயிலும் அமைந்துள்ளது.\n\nSection::::பாடல் பெற்ற தலம்.\nதிருஞான சம்பந்தர் இவ்வூரிலுள்ள 'வெண்ணெய்ப் பெருமான' (நவநீதேசுவரனை)ப் பாடியுள்ளார்.\n<poem>\nமடங்கொள் வாளைகுதி கொள்ளும் மணமலர்ப் பொய்கைசூழ் \nதிடங்கொள் மாமறையோரவர் மல்கிய சிக்கலுள் \nவிடங்கொள் கண்டத்து வெண்ணெய்ப் பெருமானடி மேவிய \nஅடைந்துவா மும்மடி யாரவர் அல்லல் அறுப்பரே. \n</poem>\n\nSection::::வரலாற்றுச் சிறப்பு.\nகருவூரைத் தலைநகராகக் கொண்டு ஆண்ட சேரமான் சிக்கற்பள்ளித் துஞ்சிய செல்வக்கடுங்கோ வாழியாதன் இவ்வூருக்கு வந்து மருத்துவம் செய்துக்கொண்டதாக வரலாற்றில் உள்ளது. \n\n\nSection::::வெளி இணைப்பு.\nதமிழ்நாடு அரசு\n"}
{"id": "175103", "url": "https://ta.wikipedia.org/wiki?curid=175103", "title": "தமிழர் முறைமணங்கள்", "text": "தமிழர் முறைமணங்கள்\n\nதமிழர் முறைமணங்கள் என்பது ஓர் ஆடவன் தனது தனது தந்தையின் சகோதரி மகளை மணப்பதும், தனது அக்காள் மகளை மணப்பதும், தனது தாயின் சகோதரன் மகளை மணப்பதுமான உறவுமுறைத் திருமணங்களாகும். இம்முறை தெற்காசியரிடம், குறிப்பாக தமிழரிடம் பெரிதும் காணப்படுகிறது.\n\nSection::::சமூக விளைவுகள்.\n\"இவ்வகைத் திருமண முறையில் மணப்பெண் பகிர்வு ஒற்றைத் திசையில் சுழன்று வருவதால் பெண் கொடுப்போர், பெண் எடுப்போர் ஆகயோரிடையே உயர்வு தாழ்வு ஏற்படும். இது ஒரே சமூகத்திற்குள் படிநிலை அமைப்புக்கு வழிவகுக்கும் என்று கூறுகிறார் லெவிஸ்ட்ராஸ்.\" அதேவேளை \"பெரிய வட்டத்தில் மணப்பெண் பரிமாற்றம் நிகழ்வதால் சமூகத்தின் கால்வழிக் குழுக்களிடையே ஒத்துழைப்பும் நல்லிணக்கமும் மிகுதியாக இருக்கும் என்கிறார் லெவிஸ்ட்ராஸ்\".\n\nSection::::சமயமும் தாய்வழி முறைமணமும்.\nதாய்வழி முறைமணம் என்பது தாயின் உடன்பிறந்தவனின் மகளை மணக்கும் முறையாகும். இம்முறை தெற்காசியரிடம், குறிப்பாக தமிழரிடம் பெரிதும் காணப்படுகிறது.\n\nSection::::தந்தைவழி முறைமணம்.\nதந்தைவழி முறைமணம் என்பது தந்தையின் சகோதரியின் மகளை மணக்கும் முறையாகும். அக்காவின் மகளை மணக்கும் முறையும் தந்தைவழி முறைமணமாக வகைப்படுத்தப்படுவதுண்டு. இவ்வகைத் திருமணங்கள் உயிரியல் நோக்கில் கூடிய இடர் ஆகும். அதாவது மைத்துனர்களுக்கு பிறக்கும் குழந்தை குறையுடன் பிறப்பதற்கு கூடிய சந்தர்ப்பம் உண்டு.\n\n\n"}
{"id": "175112", "url": "https://ta.wikipedia.org/wiki?curid=175112", "title": "கண்டி இராச்சியம்", "text": "கண்டி இராச்சியம்\n\nகண்டி இராச்சியம் (\"Kingdom of Kandy\"), இலங்கையின் மத்திய மலைநாட்டுப் பகுதியில் கி.பி. 14 ஆம் நூற்றாண்டு தொடக்கம் 1815 ஆம் ஆண்டில் பிரித்தானியரால் கைப்பற்றப்படும் வரை இருந்த ஓர் இராச்சியமாகும். இதன் வரலாறு, 1337 தொடக்கம் 1374 வரை அரசு புரிந்த மூன்றாம் விக்கிரமபாகு, இன்று கண்டி என்று அழைக்கப்படும் செங்கடகல நகரை உருவாக்கியதுடன் தொடங்குகின்றது.\n\nSection::::ஆட்சி முறை.\nகண்டியின் ஆட்சி முறைக்கமைய நாட்டின் அனைத்துத் துறைகளினதும் அதிபதி மன்னன் ஆவான். அவன் இலங்கேஸ்வர, திரிசிங்கலாதீஸ்வர எனவும் அழைக்கப்பட்டான். நாட்டின் அனைத்துப் பகுதிகளும் இவனுக்கு சொந்தம் ஆகையால் பூபதி எனவும் அழைக்கப்பட்டான். மன்னன் அனைத்து அதிகாரமும் உடையவனாயினும் அவன் பிக்குகளினதும், பிரதான அதிகாரிகளினதும் ஆலோசனைக்கேற்ப செயற்படவேண்டும்.\n\nSection::::எல்லைகள்.\nகண்டி இராச்சியம் சேனாசம்பந்தவிக்கிரமபாகு என்பவனால் உருவாக்கப்பட்டது(1467- 1815) அமையப்பெற்ற மத்திய மலைநாடானது மலைகளாலும்,ஆறுகளாலும்,காடுகளாலும்,நீர்நிலைகளாலும் சூழப்பட்டிருந்தது.இது சிறப்பான காலநிலையை கொண்டிருந்தது. இது கண்டியின் சுதந்திரத்தை மூன்று நூற்றாண்டுகளாக பேண உதவியது. கண்டி இராச்சியம் ஆரம்பகாலத்தில் ஐந்து பிரதேசங்களை உள்ளடக்கியிருந்தது.\n\nSection::::அரச சபை.\nகண்டி இராச்சிய நிர்வாக முறையின் முக்கிய அலகாக அமைந்த அரச சபையில் கீழ்வரும் நிர்வாகிகள் அங்கம் பெற்றிருந்தனர்.\n\n"}
{"id": "175116", "url": "https://ta.wikipedia.org/wiki?curid=175116", "title": "கறையானிக் காளான்", "text": "கறையானிக் காளான்\n\nகறையானிக் காளான் என்ற இப்பேரினப் பூஞ்சை, உயரிய பூஞ்சை(basidiomycete) வகுப்பைச் சார்ந்தது ஆகும். இதன் குடும்பம், செவுளினப் பூஞ்சை( Lyophyllaceae) என்றழைக்கப்படுகிறது. இவற்றில் 30 சிற்றினங்கள் உள்ளன. இப்பூஞ்சைகளில் பெரும்பாலானவை, உணவுக் காளான்கள் ஆகும்.\n\n\n\n"}
{"id": "175121", "url": "https://ta.wikipedia.org/wiki?curid=175121", "title": "பெண் சிசுக் கொலை", "text": "பெண் சிசுக் கொலை\n\nபெண் சிசுக் கொலை என்பது ஒரு குழந்தை பெண்ணாகப் பிறக்கும் என அறிந்தால், அல்லது பெண்ணாகப் பிறந்தால் அந்தக் குழந்தையைக் கருக்கலைப்பது அல்லது கொலை செய்வதாகும். இந்தியா, சீனா, கொரியா போன்ற நாடுகளில் இது பரவலாக நடைபெறுகிறது. தமிழ்ச் சமூகத்திலும் குறிப்பாக தமிழ்நாட்டில் இது மிதமாக நடைபெறுகிறது. இந்தியாவில் பிறந்த பெண் குழந்தைகளும் பரவலாக கொல்லப்படுகிறது.\n\nSection::::காரணங்கள்.\nபல ஆசிய சமூகங்கள் ஆண் ஆதிக்க சமூகங்களாக தொடர்ந்து இருந்து வருகின்றன. ஆண்கள் கூடுதலாக பண்பாட்டு, அரசியல், பொருளாதார வழிகளில் மதிக்கப்படுகிறார்கள். மேலும் பெண் குழந்தைகளை வளர்த்து ஆளாக்குவது கூடிய பல தடைகளைக் கொண்டது. இதனால் பல பெற்றோர்கள் ஆண் குழந்தைகளை விரும்புகிறார்கள்.\n\nSection::::சட்டம்.\nஇது அனைத்து நாடுகளிலும் பெரும் தண்டனைக்கு உரிய குற்றம் என்றாலும், கருக்கலைப்பது, சிசுக் கொலை போன்றவற்றை கண்டுபிடித்துத் தண்டிப்பது நடைமுறையில் மிக அரிதாகவே நடைபெறுகிறது.\n\nSection::::தமிழ்நாட்டில் பெண் சிசுக் கொலையும் தடுக்கும் நடவடிக்கைகளும்.\nபெண் சிசுக் கொலை தமிழ்நாட்டில் மிதமாக இருக்கின்றது. இதனைத் தடுப்பதற்காக தொட்டில் குழந்தைத் திட்டம் என்ற ஒரு திட்டம் அறிமுகப்படுத்தப் பட்டது.\n"}
{"id": "175126", "url": "https://ta.wikipedia.org/wiki?curid=175126", "title": "ஒருநாள் பன்னாட்டுத் துடுப்பாட்டம்", "text": "ஒருநாள் பன்னாட்டுத் துடுப்பாட்டம்\n\nஒருநாள் பன்னாட்டுத் துடுப்பாட்டம் என்பது இரு நாட்டு துடுப்பாட்ட அணிகளுக்கிடையே மட்டுப்படுத்தப்பட்ட நிறைவுகள் கொண்டதாக விளையாடப்படும் துடுப்பாட்ட வகையாகும். இது \"மட்டுப்படுத்தப்பட்ட ஒருநாள் பன்னாட்டுப் போட்டி\" எனவும் அழைக்கப்படுவதுண்டு. காலநிலை கோளாறு காரணமாக போட்டிகள் தடைப்பட்டு போட்டி ஒரே நாளில் முடிவுறாமல் போகும் சந்தர்ப்பங்களைத் தவிர்ப்பதற்காக ஒருநாள் பன்னாட்டுப் போட்டிகளின் போது மேலதிக நாள் ஒதுக்கப்படுவது உண்டு.\n\nஒருநாள் பன்னாட்டுத் துடுப்பாட்டம் இருபதாம் நூற்றாண்டின் கடைசிப்பகுதியில் வளர்ச்சி பெற்றது. 1971 ஆம் ஆண்டு ஆத்திரேலியா மற்றும் இங்கிலாந்து அணிகளுக்கிடையிலான தேர்வுத் துடுப்பாட்டத் தொடரின் மூன்றாவது போட்டியின் முதல் மூன்று நாட்கள் மழை காரணமாகத் தடைப்படவே, போட்டியைக் கைவிட நடுவர்களால் தீர்மானிக்கப்பட்டபோது குழுமியிருந்த பார்வையாளருக்காக 40 நிறைவுகளுடன் ஒருநாள் போட்டியொன்றை விளையாட இரண்டு அணிகளும் தீர்மானித்தன. இதன்படி முதல் ஒருநாள் பன்னாட்டுத் துடுப்பாட்ட போட்டி ஜனவரி 5 1971அன்று ஆத்திரேலியா மற்றும் இங்கிலாந்து அணிகளுக்கிடையே மெல்போன் துடுப்பாட்ட மைதானத்தில் நடைபெற்றது. இதில் ஆத்திரேலியா 5 இழப்புகளால் வெற்றிபெற்றது. 1970களில் ஆத்திரேலியப் பதிப்பாளர் கேரி பார்கர் என்பவர் உலகத் தொடர் ஒன்றை ஆரம்பித்தார். இதில் வண்ணச் சீருடைகள், வெள்ளைப் பந்து, செயற்கை ஒளி, இழப்பு ஒலிவாங்கி போன்ற இன்றைய ஒருநாள் போட்டிகளில் உள்ள பல்வேறு அம்சங்களை அறிமுகப்படுத்தினார்.\n\nSection::::முதல் ஒருநாள் போட்டி.\nஉலகின்\"முதல் ஒருநாள் போட்டி\" 1971 ஜனவரி 5 ஆம் திகதி ஆஸ்திரேலியாவின் மெல்பேர்ண் நகரில் ஆஸ்திரேலியா மற்றும் இங்கிலாந்து அணிகளுக்கிடையில் நடைபெற்றது. நாற்பது நிறைவுகளைக் கொண்டதாக அமைந்த இப்போட்டியின் நாணயச்சுழற்சியில் ஆஸ்திரேலியா வெற்றி பெற்று களத்தடுப்பாட்டத் தீர்மானித்தது.\n\nமுதலில் துடுப்பெடுத்தாடிய இங்கிலாந்து 39.4 நிறைவுகளில் 190 ஓட்டங்களைப் பெற்றது. பின்னர் ஆடிய ஆஸ்திரேலியா 34.6 நிறைவுகளில் 191 ஓட்டங்களைப் பெற்று வெற்றி பெற்றது.\n\nSection::::ஒருநாள் பன்னாட்டு போட்டி தகுதி பெற்ற அணிகள்.\nபன்னாட்டுத் துடுப்பாட்ட அவை எந்தெந்த அணிகள் ஒருநாள் பன்னாட்டு போட்டி தகுதி பெற்ற அணிகள் என்பதை தீர்மானிக்கிறது.\n\nதேர்வு துடுப்பாட்டத் தகுதிபெற்ற 10 அணிகள் நிரந்தர ஒருநாள் தகுதியைக் கொண்டுள்ளன.\n\nஇவற்றுக்கு மேலதிகமாக பன்னாட்டு துடுப்பாட்டச் சபை தற்காலிக ஒருநாள் பன்னாட்டு போட்டி தகுதியை வழங்கும். தற்போது பின்வரும் அணிகளுக்கு அது வழங்கப்பட்டுள்ளது.\n\n"}
{"id": "175129", "url": "https://ta.wikipedia.org/wiki?curid=175129", "title": "முத்தம்", "text": "முத்தம்\n\nமுத்தம் என்பது ஒருவர் தன்னுடைய உதடுகளை பிறரது உதடுகள், கன்னங்கள், நெற்றி, கைகள் போன்ற உடல் பாகங்களில் பதிக்கும் அல்லது உரசும் செயல். முத்தமிடுதலுக்கான காரணங்களும் அர்த்தங்களும் பண்பாட்டுச் சூழலைப் பொறுத்து மாறுகின்றன. அன்பு, காதல், பாசம், மதிப்பு, நட்பு என பல வகை உணர்ச்சிகளின் வெளிப்பாடக முத்தம் அமைகிறது. ஆபிரகாமிய மதங்களில் முத்தமிடுதல் சில நேரங்களில் சடங்காகவும் உள்ளது. உலகின் பெரும்பாலான பண்பாடுகளில் இவ்வழக்கம் ஏதேனும் ஒரு வகையில் பின்பற்றப்பட்டாலும், இது இல்லாத பண்பாடுகளும் பல உள்ளன. எ. கா. கீழ் சகாரா, பாலிநீசிய, ஆதி-அமெரிக்க நாகரிகங்களில் சில. மேலும் வயது வந்த ஆடவர் முத்துமுடுவதைப் பற்றிய பண்பாட்டு மதிப்பீடுகள் சமூகத்துக்கு சமூகம் மாறுகின்றன. இந்தியா போன்ற நாடுகளில் பொது இடங்களில் ஆடவர்கள் முத்தமிடுதல் ஆபாசமாகவும், வரம்பு மீறலாகவும் கருதப்படுகிறது. முத்தமிடுதலை சாதாரண செயலாக ஏற்றுக்கொள்ளும் பண்பாடுகளிலும் அணுகுமுறைகள் மாறுபடுகின்றன. மத்திய கிழக்கு ஆசியா, ரஷ்யா, ஐரோப்பாவின் பல பகுதிகளில் ஒரே பாலர் (ஆண்-ஆண் அல்லது பெண்-பெண்) உதடுகள் உரசியோ, கன்னங்களில் முத்தமிட்டோ அன்பையும் மதிப்பையும் பறிமாறிக் கொள்வது இயல்பு. ஆனால் அமெரிக்கா, பிரிட்டன், ஆஸ்திரேலியா போன்ற ஆங்கிலம் பேசும் நாடுகளில் ஒரே பாலர் உதடுகளில் முத்துமிடுதல் பாலியல் நோக்குடன் பார்க்கப்படுகிறது. பாசம் காட்டுதல் மன் அழுத்தத்தைக் குறைப்பதால் முத்தமிடுவதால் உடலுக்கு பல நன்மைகள் விளைகின்றன என ஆய்வுகள் தெரிவிக்கின்றன.\n"}
{"id": "175132", "url": "https://ta.wikipedia.org/wiki?curid=175132", "title": "அளவுத்திருத்தம்", "text": "அளவுத்திருத்தம்\n\nஅளவுத்திருத்தம் அல்லது முன்அளவீடு (Calibration ); என்பது குறிப்பிட்ட அளவீட்டு நுட்பங்களையும், சாதனத்தையும் மதிப்பிடுதல் ஆகும். எளிமையாக கூறுவாதானால், அளவுத்திருத்தம் என்பது அளவீடுகளுக்கு இடையிலான ஓர் ஒப்பீடாகும். அதாவது ஒன்றின் அறியப்பட்ட பரும அளவு அல்லது சரியானதன்மை ஒரு சாதனத்தில் அமைக்கப்பட்டோ அல்லது உருவாக்கப்பட்டோ இருக்கும் நிலையில் அதைக்கொண்டு அதேபோன்று இன்னொரு சாதனத்தில் செய்யப்படுவதே அளவுத்திருத்தம் ஆகும். சரியான தன்மை அறியப்பட்ட சாதனம் அல்லது சரியான தன்மை அமைக்கப்பட்ட சாதனம், தரமுறைப்பட்ட சாதனம் என்று அழைக்கப்படுகிறது. இரண்டாவது சாதனம் பரிசோதனையின் கீழ் இருக்கும் சாதனமாகும் (UUT). இது பரிசோதனை சாதனம் (TI) என்றழைக்கப்படலாம் அல்லது அளவுத்திருத்தம் செய்யப்பட வேண்டிய சாதனத்திற்கு வேறு எந்த பெயரும் கூட இருக்கலாம்.\n\nSection::::வரலாறு.\nமுந்தைய பல்வேறு அளவீட்டு உபகரணங்கள் உள்ளுணர்வு சார்ந்தவையாகவும், கருத்தளவில் மதிப்பிடப்பட்டவையாகவும் இருந்தன. \"அளவுத்திருத்தம்\" என்ற இந்த வார்த்தை முதன்முதலில் ஒரேநேரான தூரத்தைத் துல்லியமாகப் பிரிப்பதற்காக கொண்டு வரப்பட்டிருக்கலாம் என்று அறியப்படுகிறது.\n\nதொழிற்புரட்சி பரந்தளவிலான மறைமுக அளவீட்டின் பயன்பாட்டை உருவாக்கியது. ஒரே விஷயத்தில் இன்றிருக்கும் நேரடி அளவீட்டில் எவ்வாறு மறைமுக அளவீடு சேர்க்கப்பட்டது என்பதற்கு அழுத்தத்தின் அளவீடே ஒரு முன்னுதாரணமாகும்.\n\nதொழிற்புரட்சிக்கு முன்னதாக, ஒரு ஹைட்ரோஸ்டாடிக் மானோமீட்டர் தான் மிகப் பொதுவான அழுத்த அளவீட்டு சாதனமாக இருந்தது. ஆனால் நடைமுறையில் இதைக்கொண்டு அப்போது உயர் அழுத்தத்தை அளவிட முடியாமல் இருந்தது. யூஜின் போர்டன் அதன் போர்டன் குழாய் அழுத்த கேஜைக் கொண்டு, உயர் அழுத்த அளவீட்டிற்கான தேவையை நிறைவு செய்தது.\n\nநேரடியாக அளவிடும் ஹைட்ரோஸ்டாடிக் மானோமீட்டர் வடிவமைப்பில், இடதுபக்கம் அறியப்படாத அழுத்தம் திரவத்தைக் கீழே தள்ளுகிறது. அதாவது, மனோமீட்டர் U-குழாயின் இடதுபக்கம் தள்ளுகிறது. இவ்விடத்தில் குழாய்க்கு அடுத்திருக்கும் நீள அளவுகோல் அழுத்தத்தை அளக்கிறது. இது U-குழாயின் வலதுபக்கத்தில் இருக்கும் மானோமீட்டரின் திறந்த முனையின் மற்றொன்றொன்றிற்கு ஆதாரமாக ஆக்கப்படும். இறுதியான உயர வேறுபாடு \"H\" என்பது புவிமண்டல அழுத்தத்தைச் சார்ந்து வெற்றிடத்தின் அல்லது அழுத்தத்தின் ஒரு நேரடி அளவீடாகும். அழுத்தம் அல்லது வெற்றிடம் இல்லையென்றால் அது H=0 என்றாக்கும். சுய-முறையிலான அளவுத்திருத்தத்திற்கு அதே புள்ளியில் நீள அளவு பூஜ்ஜியம் என்று அமைக்கப்பட வேண்டியதிருக்கிறது.\n\nபடத்தில் காட்டப்பட்டிருக்கும் போர்டன் குழாயில், சில்வர் முனையுடைய குழாயின் அடிப்பகுதியில் இருந்து நுழையும் அழுத்தம் ஒரு வளைந்த குழாயை வலுப்படுத்த முயற்சிக்கிறது. இயந்திரரீதியாக அந்த முள்ளோடு இணைக்கப்பட்ட குழாயின் முனைக்கு நகர்கிறது. இது அழுத்தத்தை அல்லது வெற்றிடத்தைத் துல்லியமாக அளவிட அளவுத்திருத்தத்தைச் சார்ந்திருக்கும் ஒரு மறைமுக அளவீடாகும். சுய-அளவுத்திருத்தம் என்பது சாத்தியமில்லை. ஆனால் பொதுவாக பூஜ்ஜிய அழுத்த நிலை என்பது பயனரால் சரி செய்யப்படக்கூடியதே.\n\nசமீபத்திய காலங்களில் கூட, அளவீடுகளின் மதிப்பில் நம்பிக்கையை அதிகரிக்க நேரடி அளவீட்டுமுறைப் பயன்படுத்தப்படுகிறது.\n\nஅமெரிக்காவின் வாகனத்துறைப் பயன்பாட்டின் ஆரம்ப நாட்களில் மக்கள் கேசோலைனைப் பார்க்க விரும்பினார்கள். அவர்கள் ஒரு மிகப்பெரிய கண்ணாடி குடுவையில் அதை வாங்க வேண்டி இருந்தது. அது தோற்ற மூல அளவு மற்றும் தரத்தின் ஒரு நேரடி அளவீடாக இருந்தது. 1930-களில், சுழல் ஃபுளோமீட்டர்கள் மறைமுக மாற்றுகளாக ஏற்றுக் கொள்ளப்பட்டிருந்தன. கேசோலைன் அழுத்தப்பட்ட போது, ஃபுளோமீட்டர் வளைவின் முள்ளை வாடிக்கையாளர்களால் பார்க்க முடிந்தது. 1970-களில், இந்த ஜன்னல்கள் எல்லாம் நீக்கப்பட்டிருந்தன மேலும் அளவீடு முற்றிலுமாக மறைமுகமாக மாறிவிட்டிருந்தது.\n\nமறைமுக அளவீடுகள் எப்போதும் தொடர்புகளையோ அல்லது ஏதோவொருவகை மாற்றுவகைகளையோ கொண்டிருக்கும். இதனால் அளவுத்திருத்தின் தேவையை அதிகரிக்கிறது.\n\nஇன்று பயன்படுத்தப்படும் பெரும்பாலான அளவீட்டு நுட்பங்கள் மறைமுகமாகவே இருக்கின்றன.\n\nSection::::அளவுத்திருத்தமும் அளவியலும்.\nஅளவுத்திருத்தத்திற்கும், அளவியலுக்கும் இடையில் இறுதியான எல்லை வரையறை எதுவும் கிடையாது. பொதுவாக, கீழே கொடுக்கப்பட்டிருக்கும் அடிப்படை செயல்முறை புதிய அல்லது பழக்கத்தில் இல்லாத சாதனத்தையும், செயல்முறையையும் உள்ளடக்கி இருந்தால் அது அளவியலை மையப்படுத்தி இருக்கும். எடுத்துக்காட்டாக, ஒரு வெற்றிகரமான ஒலிவாங்கிகள் (microphones) உற்பத்தியாளர் கொண்டிருக்கும் ஒரு அளவுத்திருத்த ஆய்வகம், மின்னணு இடையூறு மற்றும் ஒலி அழுத்த அளவு ஆகியவற்றில் சிறப்பாக இருக்க வேண்டும். அவர்களுக்கு ஒரு புதிய அலைவரிசை அலைக்கற்றை ஆய்வினியின் (frequency spectrum analyzer) அளவுத்திருத்தம் பரந்த முன்னுதாரணத்துடன் கூடிய ஒரு வழக்கமான விஷயமாக இருக்கிறது. மறுபுறம், ஒரு கோஆக்சியல் கேபிள் உற்பத்தியாளரின் இதே போன்ற ஆய்வகம், இந்த குறிப்பிட்ட அளவுத்திருத்த விஷயத்தோடு பழக்கப்பட்டிருக்காமல் இருக்கலாம். ஒலிவாங்கி பயன்பாட்டிற்குச் சிறப்பாக ஒத்துழைத்து வேலை செய்த ஒரு பெயர்த்தெடுக்கப்பட்ட அளவுத்திருத்த செயல்முறையானது, கோஆக்சியல் கேபிள் பயன்பாட்டிற்கு பொருத்தமானதாகவோ அல்லது சிறந்த விடையாகவோ இருக்கலாம் அல்லது இல்லாமலும் இருக்கலாம். கோஆக்சியல் கேபிள் உற்பத்தியின் அளவீட்டு தேவைகளைப் பற்றிய ஒரு முந்தைய புரிதல், கீழே காட்டப்பட்டிருக்கும் அளவுத்திருத்த செயல்முறையை மிகவும் வெற்றிகரமாகவும் செய்யக்கூடும்.\n\nSection::::அடிப்படை அளவுத்திருத்த செயல்முறை.\nஅளவுத்திருத்தப்பட வேண்டிய அளவீட்டு கருவியின் வடிவமைப்புடன் அளவுத்திருத்த செயல்முறை தொடங்குகிறது. இந்த வடிவம் அதன் அளவுத்திருத்த இடைவெளி மூலமாக ஓர் \"அளவுத்திருத்தத்தைத் தக்கவைக்கும்\" வகையில் இருக்கும். வேறு வார்த்தைகளில் கூறுவாதானால், ஒரு குறிப்பிட்ட கால அளவில், குறிப்பிட்ட சுற்றுச்சூழல் நிலைமைகளுக்குள் பயன்படுத்தப்படும் போது, \"பொறியியல் அனுமதிக்கப்பட்ட அளவு வேறுபாட்டிற்குள்\" அந்த வடிவமைப்பு அளவீடுகளைச் செய்யக் கூடியதாய் இருக்க வேண்டும். இந்த பண்புகளுடனான வடிவமைப்பு, நிஜமான அளவீட்டு கருவிகள் எதிர்பார்க்கப்பட்ட வகையில் செயல்படும் நிகழும் தன்மையை அதிகரிக்கிறது.\n\nஅனுமதிக்கப்பட்ட அளவு வேறுபாட்டிற்கான மதிப்பை ஒதுக்குவதற்கான துல்லியமான இயங்கமைவு நாட்டின் அடிப்படையிலும் தொழில்துறை வகையின் அடிப்படையிலும் வேறுபடும். பொதுவாக அளவீடு உபகரண உற்பத்தியாளர் தான் இந்த அனுமதிக்கப்பட்ட அளவு வேறுபாட்டை அமைக்கிறார். அத்துடன் ஓர் அளவுத்திருத்தம் செய்வதற்கான கால இடைவெளியையும் அதனுடன் பயன்படுத்துவதற்கான மற்றும் கிடப்பில் வைப்பதற்கான சுற்றுச்சூழல் அளவுகளையும் குறிப்பிடுகிறார். பயன்படுத்தும் நிறுவனம் பொதுவாக உண்மையான அளவுத்திருத்தம் செய்வதற்கான கால இடைவெளியைத் தீர்மானிக்கிறது, இது இந்த குறிப்பிட்ட அளவீட்டு சாதனங்களின் பயன்பாட்டு அளவைச் சார்ந்திருக்கும். அமெரிக்காவில் வாரத்திற்கு 5 நாட்கள் 8-12 மணி நேர பயன்பாட்டிற்கான மிக பொதுவான கால இடைவெளி ஆறு மாதங்களாகும். அதே உபகரணம் 24/7 பயன்பாட்டில் இருந்தால், அதற்கு குறைந்த இடைவெளி அளிக்கப்படும். அளவுத்திருத்த கால இடைவெளிகளை ஒதுக்குவதென்பது முந்தைய அளவுத்திருத்தங்களின் விளைவுகளின் அடிப்படையில் அமைக்கப்படும் ஓர் உத்தியோகப்பூர்வ செயல்முறையாகும்.\n\nஇதற்கு அடுத்தப்படி அளவுத்திருத்த செயல்முறையைத் தீர்மானிப்பது. தரமுறை அல்லது தரமுறைகளின் தேர்வு என்பது அளவுத்திருத்த செயல்முறையின் மிகவும் முக்கியமான பகுதியாகும். அளவுத்திருத்தம் செய்யப்பட வேண்டிய உபகரணத்தின் அளவீட்டின் நிச்சயமற்றத்தன்மையில் கால் பகுதிக்கும் குறைவாகவே தரமுறைப்பாடு கொண்டிருக்கும். இந்த இலக்கை எட்டிய உடன் இதில் இணைந்திருந்த அனைத்து தரமுறைகளின் ஒருங்கிணைந்த அளவீட்டு நிச்சயமற்றத்தன்மையும் இறுதி அளவீடும் 4:1 விகிதத்துடன் செய்யப்படும் போது அவசியமற்றதாகக் கருதப்படுகிறது. இந்த விகிதம் முதன்முதலாக MIL-STD-45662A-ல் சேர்க்கப்பட்ட கையேடு 52-ல் முறைப்படுத்தப்பட்டிருந்திருக்கலாம் இந்த MIL-STD-45662A என்பது ஆரம்பகால அமெரிக்க பாதுகாப்புத்துறையின் அளவியல் திட்ட குறிப்பாகும். இது 1950-களில் இருந்து 1970-கள் வரையிலான காலங்களில் நவீன தொழில்நுட்பங்கள் 10:1 விகிதத்தைப் பெரும்பாலான மின்னணு அளவீடுகளுக்குச் சாத்தியப்படாததாக இருந்தபோதே இதன் விகிதம் 10:1 என்பதாக இருந்தது.\n\nநவீன சாதனங்களில் 4:1 விகித துல்லியத்தைத் தக்கவைப்பது மிகவும் சிரமமாகும். அளவுத்திருத்தப்பட்ட சோதனை உபகரணம், வேலை செய்யும் தரமுறை அளவிற்கு மட்டுமே துல்லியமாக இருக்க முடியும். அளவுத்திருத்தப்பட்ட சோதனை உபகரணம், வேலை செய்யும் தரமுறை அளவிற்கு மட்டுமே துல்லியமாக இருக்க முடியும். 1:1 எட்டப்படும் போது, அதாவது நிலையான சாதனத்திற்கு அளவுத்திருத்தம் செய்யப்பட வேண்டிய சாதனத்திற்கும் இடையிலான துல்லியமான பொருத்தம் இருந்தால் மட்டும் முழுமையாக சரியான அளவுத்திருத்தம் இருக்கும். இந்த திறனின் பொருத்தமின்மையுடன் தொடர்புகொள்வதற்கான மற்றொரு பொதுவான முறை என்னவென்றால், அளவுத்திருத்தம் செய்யப்பட வேண்டிய சாதனத்தின் துல்லியத்தைக் குறைத்துவிடுவதாகும்.\n\nஎடுத்துக்காட்டாக, உற்பத்தியாளர் குறிப்பிட்ட 3% துல்லியத்துடனான ஒரு கேஜை 4 சதவீதத்திற்கு மாற்ற முடியும், இதன் மூலம் 1% துல்லிய தரமுறை 4:1 என்ற அடிப்படையில் பயன்படுத்திக் கொள்ள முடியும். ஒரு பயன்பாட்டிற்கு தேவைப்படும் 16% துல்லியத்தில் அந்த கேஜ் பயன்படுத்தப்பட்டால் 4 சதவீதத்திற்கு குறைக்கப்பட்ட கேஜ் துல்லியமானது இறுதி அளவீடுகளின் துல்லியத்தைப் பாதிக்காது. இது ஒரு வரையறுக்கப்பட்ட அளவுத்திருத்தம் என்று அழைக்கப்படுகிறது. ஆனால் இறுதி அளவீட்டிற்கு 10% துல்லியம் தேவைப்படுகிறது என்றால், இந்த 3% கேஜ் ஒருபோதும் 3.3:1 என்பதை விட சிறப்பாக இருக்க முடியாது. பின்னர் உண்மையில் அளவுத்திருத்தங்களின் அனுமதிக்கப்பட்ட அளவு வேறுபாட்டிற்கு கேஜை சரிசெய்வதே ஒரு சிறந்த தீர்வாக இருக்கும். அளவுத்திருத்தம் 100 அலகுகளில் செய்யப்பட்டால், 1% தரமுறையானது, 99 மற்றும் 101 அலகுகளுக்கு இடையில் எங்கு வேண்டுமானாலும் இருக்கக்கூடும். பரிசோதிக்கப்படும் உபகரணம் 4:1 விகிதத்தில் இருந்தால், அளவுத்திருத்தங்களின் ஏற்றுக்கொள்ளத்தக்க 96-104 மதிப்புகளுக்கு இடையில் உள்ளடங்கி இருக்கும். ஏற்றுக்கொள்ளத்தக்க அளவை 97 இல் இருந்து 103 அலகிற்கு மாற்றுவது, எல்லா தரமுறைகளின் முக்கிய பங்களிப்பையும் நீக்கிவிடும், மேலும் 3.3:1 விகிதத்தையும் தக்கவைத்துக் கொள்ளும். தொடர்ந்து, ஏற்றுக்கொள்ளத்தக்க அளவை 98 இலிருந்து 102-க்கு மாற்றுவதால், 4:1 என்பதை விட அதிகமான இறுதி விகிதம் மீண்டும் கொண்டுவரப்படும்.\n\nஇதுவோர் எளிமையான எடுத்துக்காட்டு. இந்த எடுத்துக்காட்டின் கணக்கு வேண்டுமானால் சிக்கலாக தோன்றலாம். ஓர் உண்மையான அளவுத்திருத்தத்தில் எந்தமாதிரியான சிந்தனை இந்த செயல்முறையை வழிகாட்டுகிறதோ, அதை பதிவுசெய்து, அணுக வேண்டியது மிகவும் முக்கியமாகும். அனுமதிக்கக்கூடிய அளவு வேறுபாட்டு குவியல்களுக்கான மேம்போக்கான பங்களிப்புகளும், பிறவையும் அளவுத்திருத்தத்திற்குப் பிந்தைய பிரச்சினைகளைக் கண்டறிவது மிகவும் சிரமமாகும்.\n\nமேலும் மேற்கூறிய எடுத்துக்காட்டில், சிறப்பார்ந்த முறையில் 11 அலகுகளின் அளவுத்திருத்த மதிப்பு, ஒரேயொரு புள்ளி அளவுத்திருத்தம் செய்ய அந்த கேஜின் அளவில் ஒரு சிறந்த புள்ளியாக இருக்கலாம். இது உற்பத்தியாளரின் பரிந்துரையாகவும் இருக்கலாம் அல்லது அதேபோன்ற சாதனங்கள் ஏற்கனவே அளவுத்திருத்தம் செய்யப்பட்டு வருவதைப் போலவும் இருக்கலாம். பல புள்ளி அளவுத்திருத்தமும் பயன்படுத்தப்படுகிறது. உபகரணத்தைச் சார்ந்து, ஒரு பூஜ்ஜிய அலகு நிலையும் கூட ஓர் அளவுத்திருத்த புள்ளியாக இருக்கலாம், அதாவது தோற்றப்பாடு இல்லாமல் இருப்பதும் கூட ஓர் அளவுத்திருத்த புள்ளியாக இருக்கலாம். அல்லது ஜீரோ பயனரால் மீட்டமைக்கப்படக்கூடியதே-அங்கே பல மாறிகள் சாத்தியப்படுகின்றன. மீண்டும், அளவுத்திருத்தம் செய்யும் போது பயன்படுத்த வேண்டிய புள்ளிகள் பதிவு செய்யப்பட வேண்டும்.\n\nதரமுறைக்கும், அளவுத்திருத்தம் செய்யப்படும் சாதனத்திற்கும் இடையில் குறிப்பிட்ட இணைப்பு நுட்பங்களும் இருக்கலாம், இதுவும் அளவுத்திருத்தத்தில் பாதிப்பை ஏற்படுத்தக்கூடும். எடுத்துக்காட்டாக, அனலாக் காரண காரியத்தை உள்ளடக்கிய மின்னணு அளவுத்திருத்தங்களில், கேபிள் இணைப்புகளின் இம்பிடென்ஸ் (impedence), நேரடியாகவே அளவுத்திருத்தத்தின் இறுதி முடிவில் பாதிப்பை ஏற்படுத்தக்கூடும்.\n\nமேற்கூறிய அனைத்து தகவல்களும் ஓர் அளவுத்திருத்த வழிமுறையில் சேகரிக்கப்படுகிறது, இதுவொரு குறிப்பிட்ட பரிசோதனை முறையாகவே அதில் இருக்கிறது. இந்த வழிமுறைகள் ஒரு வெற்றிகரமான அளவுத்திருத்தத்தைச் செய்ய தேவையான எல்லா படிகளையும் கைப்பற்றுகிறது. உற்பத்தியாளரே அளிக்கும் ஒன்றோ அல்லது நிறுவனம் தயாரிக்கும் ஒன்றோ நிறுவனத்தின் அனைத்து பிற தேவைகளையும் சேகரிக்கிறது. அளவுத்திருத்த வழிமுறைக்காக அமெரிக்காவில் இருக்கும் அரசு-தொழில்துறை தகவல் பரிமாற்ற திட்டம் (GIDEP) போன்ற தெளிவுப்படுத்தும் அமைப்புகளும் இருக்கின்றன.\n\nபரிமாற்ற தரமுறைகள், சான்றளிக்கப்பட்ட ஆதார பொருட்கள் மற்றும்/அல்லது இயற்கை பௌதீக மாறிலிகள் வரும் வரைக்கும் பயன்படுத்தப்பட்ட ஒவ்வொரு தரமுறைகளிலும் இந்த முறையான வழிமுறை மீண்டும் மீண்டும் செய்யப்படும், ஆய்வகத்தில் குறைந்தபட்ச நிச்சயமற்றத்தன்மையுடனான அளவீட்டு தரமுறைகள் எட்டப்படும். இது அளவுத்திருத்தத்தின் பின்தொடர்வை உருவாக்குகிறது.\n\nபிற காரணிகளுக்கான அளவியலைப் பார்க்கவும், இவை அளவுத்திருத்த வழிமுறை அபிவிருத்தியின் போது கவனத்தில் எடுத்துக்கொள்ளப்படுகின்றன.\n\nஇதெல்லாவற்றிற்கும் பிறகு, மேலே குறிப்பிடப்பட்ட குறிப்பிட்ட வகையின் பிரத்யேக கருவிகள் இறுதியாக அளவுத்திருத்தம் செய்யப்படும். இந்த வழிமுறை பொதுவாக ஓர் அடிப்படை சேதார பரிசோதனையுடன் தொடங்குகிறது. அணுச்சக்தி ஆலைகள் போன்ற சில ஆலைகள், எவ்வித வழக்கமான பராமரிப்பும் செய்வதற்கு முன்னர் \"அப்போதைக்கு-கண்டறியப்பட்ட\" அளவுத்திருத்த தரவைச் சேகரிக்கிறது. வழக்கமான பராமரிப்பிற்குப் பின்னரும், அளவுத்திருத்தத்தின் போது கண்டறியப்பட்ட குறைபாடுகளும் பிறகு சரிசெய்யப்படும், ஒரு \"இதுவரை-விடப்பட்ட\" அளவுத்திருத்தம் செய்யப்படும்.\n\nமிகப் பொதுவாக, ஒட்டுமொத்த செயல்முறையிலும் ஓர் அளவுத்திருத்தம் செய்யும் தொழில்நுட்ப வல்லுனர் ஈடுபடுத்தப்படுகிறார், அவரே அளவுத்திருத்த சான்றிதழில் கையொப்பமிடுகிறார், இந்த சான்றிதழ்களே ஓர் அளவுத்திருத்தம் வெற்றிகரமாக முடிக்கப்பட்டிருக்கிறது என்பதை ஆவணப்படுத்துகிறது.\n\nSection::::அளவுத்திருத்த செயல்முறை வெற்றிக்கான காரணிகள்.\nமேலே குறிப்பிடப்பட்டுள்ள இந்த அடிப்படை செயல்முறை மிகவும் சிக்கலான மற்றும் மிகுந்த சவாலான ஒன்றாகும். சாதாரண உபகரண உதவிகளுக்கான செலவே பொதுவாக ஓர் ஆண்டிற்கு உண்மையில் வாங்கும் விலையை விட ஏறத்தாழ 10 சதவீதமாக இருக்கிறது, இது ஏற்றுக்கொள்ளப்பட்ட ஒரு பொதுவான கட்டைவிரல்-விதியாகவே அமைந்திருக்கிறது. ஸ்கேனிங் எலெக்ட்ரான் நுண்ணோக்கிகள், வாயு குரோமடோகிராப் அமைப்புமுறைகள் மற்றும் லேசர் இன்டர்ஃபெரோமீட்டர் சாதனங்கள் போன்ற வெளிப்புற சாதனங்களைப் பராமரிப்பது இன்னும் அதிக செலவுமிக்கதாகும்.\n\nஅளவுத்திருத்த திட்டத்தின் எல்லை, இதில் ஈடுபட்டிருக்கும் நிறுவனத்தின் அடிப்படை நம்பிக்கைகளை வெளிப்படுத்திக் காட்டுகிறது. நிறுவனம் முழுமைக்குமான அளவுத்திருத்த ஒருங்கிணைப்பை எளிமையாக எட்டிவிட முடியும். இவ்வாறு நடந்த உடனேயே, அளவீடுகள் அளிக்கும் விஞ்ஞான கோட்பாடு, பொறியியல் பயிற்சி மற்றும் மொத்த உற்பத்தி ஆகியவற்றிற்கு இடையிலான தொடர்புகள், புதிய வேலைகளில் தொடக்கத்தில் இருந்தே விடப்படும் அல்லது தவிர்க்க முடியாமல் பழைய வேலைகளில் இருந்து இழக்கப்படும்.\n\nஅடிப்படை அளவுத்திருத்த செயல்முறையின் மேற்கூறிய விளக்கத்தில் பயன்படுத்தப்பட்ட 'ஒரேயொரு அளவீட்டு' சாதனம் இன்றும் இருக்கிறது. ஆனால், நிறுவனத்தைப் பொறுத்து, அளவுத்திருத்தம் தேவைப்படும் பெரும்பாலான சாதனங்கள், ஒரு கருவிக்குள் பல்வேறு அளவு மட்டங்களையும், பல்வேறு செயல்பாடுகளையும் கொண்டிருக்கலாம். ஒரு பொதுவான நவீன அலைக்காட்டி இதற்கு ஒரு நல்ல எடுத்துக்காட்டாகும். முழுமையாக அளவுத்திருத்தம் செய்ய அதில் 200,000 உள்ளமைவு வசதிகள் இருக்கக்கூடும், அதேபோல எல்லா உள்ளடக்கப்பட்ட அளவுத்திருத்தமும் எந்தளவிற்கு தானியங்கிமயமாக்கப்பட முடியும் என்பதன் மீதான வரையறைகளும் இருக்கும்.\n\nஅலைக்காட்டிகளைப் பயன்படுத்தும் ஒவ்வொரு நிறுவனமும் அவற்றின் தேவைக்கேற்ப பல்வேறு விதமான அளவுத்திருத்த அணுகுமுறைகளைக் கொண்டிருக்கின்றன. ஒரு தர உத்திரவாத திட்டம் செயல்படுத்தப்படும் போது, வாடிக்கையாளர்கள் மற்றும் திட்ட இணக்க முயற்சிகளும் கூட நேரடியாக அளவுத்திருத்த அணுகுமுறையில் பாதிப்பை ஏற்படுத்தக்கூடும். பெரும்பாலான அலைக்காட்டிகள் மூலதன சொத்துக்களாகவே இருக்கின்றன, அவை ஏற்படுத்தும் அளவீடுகளின் மதிப்பிற்கும் அப்பாற்பட்டு, நிறுவனத்தின் மதிப்பையும் உயர்த்துகின்றன. தனிப்பட்ட அலைக்காட்டிகள் வரிகளுக்காக 3,5,10 ஆண்டுகளின் அல்லது சிக்கலான வரி நெறிமுறைகளைக் கொண்டிருக்கும் நாடுகளில் பிற ஏதாவதொரு காலங்களுக்கு பொருத்தமாக தேய்மானத்திற்கும் உட்பட்டவையாகும். இந்த சொத்துக்கள் மீதான பராமரிப்பு நடவடிக்கைக்கான வரி செலுத்துதல்களும் அளவுத்திருத்த முடிவுகளில் பாதிப்பை ஏற்படுத்தக்கூடும்.\n\nபொதுவில், புதிய அலைக்காட்டிகள் குறைந்தபட்சம் ஐந்து ஆண்டுகளுக்கு அவற்றின் உற்பத்தியாளர்களிடம் இருந்து பராமரிப்பு சேவையைப் பெறுகின்றன. உற்பத்தியாளர்கள் அளவுத்திருத்த சேவைகளை நேரடியாகவோ அல்லது அளவுத்திருத்தம் மற்றும் சரிப்படுத்தும் செயல்முறையின் விபரங்களைப் பெற்றிருக்கும் அங்கீகரிக்கப்பட்ட முகவர்கள் மூலமாகவோ நிறுவனங்களுக்கு அளிக்கும்.\n\nவெகு சில நிறுவனங்கள் ஒரேயொரு அலைக்காட்டியை மட்டும் வைத்திருக்கும். பொதுவாக, இவை பெரிய குழுக்களாக இருக்கலாம் அல்லது இல்லாமலும் இருக்கலாம். பழைய சாதனங்கள் குறைந்த தேவை பயன்பாடுகளுக்காக ஒதுக்கப்பட்டு, குறைந்தளவு அளவுத்திருத்தமே அவை பெறும் அல்லது அளவுத்திருத்தமே அவற்றிற்கு கொடுக்கப்படாமலும் இருக்கலாம். உற்பத்தி உபகரணங்களில், அலைக்காட்டிகள் அலமாரிகளில் வைக்கப்படும், இவை ஒரேயொரு குறிப்பிட்ட தேவைக்காக மட்டுமே பயன்படுத்தப்படும். இந்த குறிப்பிட்ட அலைக்காட்டியின் அளவுத்திருத்தம் அந்த தேவைக்காக மட்டுமே செய்யப்பட்டிருக்கும்.\n\nஇந்த ஒட்டுமொத்த செயல்முறையும் அந்த நிறுவனத்தில் இருக்கும், கீழே காட்டப்பட்டிருக்கும் டிஜிட்டல் மல்டிமீட்டர் (DMM) போன்ற ஒவ்வொரு அடிப்படை கருவி வகைகளிலும் மீண்டும் மீண்டும் நடத்தப்படும்.\n\nமேலும், தர உத்திரவாதம் மற்றும் அளவுத்திருத்தம் ஆகியவற்றிற்கு இடையிலான ஒருங்கிணைப்பின் விரிவாக்கத்தை மேலே உள்ள படம் எடுத்துக்காட்டுகிறது. அந்த அலமாரியின் ஒவ்வொரு கருவியையும் இணைக்கும் சிறிய கிடைமட்டமான நீக்கப்படாத காகித முத்திரைகள், அந்த கருவி அவற்றின் கடைசி அளவுத்திருத்தத்திற்கு பின்னர் இதுவரை வெளியில் எடுக்கப்படவில்லை என்பதை எடுத்துக்காட்டுகிறது. இந்த முத்திரைகள், கருவியின் மாற்றங்களுக்கு கண்டறியப்படாத அணுகுதல்களைத் தடுக்கவும் பயன்படுத்தப்படுகிறது. மேலும் கடைசி அளவுத்திருத்தத்தின் தேதியைக் காட்டும் முத்திரைகளும் அங்கே இருக்கின்றன, அத்துடன் அடுத்த அளவுத்திருத்தம் எப்போது தேவைப்படுகிறது என்பதை எடுத்துக்காட்டும் அளவுத்திருத்த இடைவெளியையும் அது குறிப்பிடுகிறது. ஆவணப்படுத்தலைத் தரமுறைப்படுத்த சில நிறுவனங்கள் ஒவ்வொரு கருவிக்குமான பிரத்யேக அடையாளத்தையும் ஏற்படுத்தி அளிக்கும், மேலும் ஒரு குறிப்பிட்ட அளவுத்திருத்த நிலைமைக்கு உள்ளடக்கமாக இருக்கும் துணைச்சாதனங்களைப் பற்றியும் கண்காணிக்கும்.\n\nஅளவுத்திருத்தம் செய்யப்பட வேண்டிய கருவிகள் கணினியுடன் இணைக்கப்படும் போது, ஒருங்கிணைந்த கணினி நிரல்களும், எவ்வித அளவுத்திருத்த குறிப்புகளும் கூட கட்டுப்பாட்டின்கீழ் இருக்கும்.\n\nஅமெரிக்காவில், தனித்தனியான கருவிகளைக் கண்டறிய உலகம் முழுவதும் ஏற்றுக்கொள்ளப்பட்ட சொல்வழக்கு அங்கில்லை. ஒரே சாதன வகைக்கு பல்வேறு பெயர்கள் இருக்கும் என்பதற்கும் அப்பாற்பட்டு, ஒரே பெயரைக் கொண்ட பல, வெவ்வேறு சாதனங்களும் இருக்கின்றன. கொச்சை வழக்கும், சுருக்கெழுத்திற்கும் முன்னால் இந்த நிலைமை மேலும் குழப்பப்படுகிறது, இது தொழிற்புரட்சியில் இருந்து மேலோங்கி இருக்கும் தொடர்ந்து நடந்து வரும் தீவிர மற்றும் திறந்த போட்டியை எதிரொலிக்கிறது.\n\nSection::::அளவுத்திருத்த முரணுரை.\nவெற்றிகரமான அளவுத்திருத்தம் நிலையாகவும், ஒரு முறையாகவும் இருக்கும். அதே நேரம், சில கருவிகளின் சிக்கலானதன்மை, அவற்றின் விசை செயல்பாடுகளை மட்டும் கண்டறிந்து அளவுத்திருத்தம் செய்தால் போதும் என்பதாக இருக்கும். அந்த நிலைமைகளில், எதிர்பாராத குறைபாடுகளைக் கண்டறிய சீரற்ற இயல்பின் அளவு தேவைப்படுகிறது. மிக வழக்கமான அளவுத்திருத்தத்திற்கு கூட, எவ்வித எதிர்பார்க்காத கண்டுபிடிப்பையும் ஆய்விட ஒரு விருப்பம் தேவைப்படுகிறது.\n\nகோட்பாட்டளவில், ஓர் அளவுத்திருத்த செயல்முறையின் வழிகாட்டுதல்களைப் படித்து, பின்பற்றும் எவராலும் இந்த பணியைச் செய்ய முடியும். விலக்காக இருப்பனவற்றைக் கண்டறிந்து, அவற்றைக் கையாள்வது தான் இந்த பணியில் இருக்கும் மிகவும் சவாலான விஷயமாகும். இங்கே தான் அனுபவமும், தீர்மானித்தலும் தேவைப்படுகிறது, மேலும் இங்கே தான் பெரும்பாலான ஆதாரங்களும் எடுத்துக்கொள்ளப்படுகின்றன.\n\nSection::::தரம்.\nஅளவுத்திருத்தத்தின் தரத்தை மேம்படுத்தவும், வெளி நிறுவனங்களால் முடிவுகள் ஏற்றுக்கொள்ளப்படவும், சர்வதேச அளவில் வரையறுக்கப்பட்ட அளவீட்டு அலகுகளைப் \"பின்தொடர்ந்து\", அதற்கேற்ற தொடர்ச்சியான அளவீடுகள் மற்றும் அளவுத்திருத்தமே விரும்பப்படுகிறது. ஒரு தரமுறையையுடன் ஓர் உத்தியோகப்பூர்வமான ஒப்பீட்டைக் கொண்டிருப்பதன் மூலமாக பின்தொடர்வைச் செய்வது உள்ளிணைக்கப்படுகிறது, இந்த தரமுறை நேரடியாகவோ அல்லது மறைமுகமாகவோ தேசிய தரமுறைகள் (அமெரிக்காவில் NIST), சர்வதேச தரமுறைகள், அல்லது சான்றிதழ் பெற்ற ஆதார பொருட்கள் ஆகியவற்றைச் சார்ந்திருக்கிறது.\n\nதர மேலாண்மை அமைப்புகள், அனைத்து அளவீட்டு கருவிகளும் உத்தியோகப்பூர்வமான, குறிப்பிட்ட கால இடைவெளியுடனான, மற்றும் ஆவணப்படுத்தப்பட்ட அளவுத்திருத்தத்தை உள்ளடக்கிய ஒரு துல்லியமான அளவியல் முறையை வேண்டுகிறது. இந்த பின்தொடரும் நடவடிக்கை உயர்ந்த மட்டத்திலும் மற்றும் எவ்வாறு அவை அளவிடப்படுகின்றன என்பதையும் வரைமுறைப்படுத்த, ISO 9000 மற்றும் ISO 17025 தரமுறைப்பட்ட தொகுப்புகள் தேவைப்படுகின்றன.\n\nSection::::கருவிகளின் அளவுத்திருத்தம்.\nஅளவுத்திருத்தம் பின்வருவனவற்றிற்கு தேவைப்படுகிறது:\n\nசிறப்பார்ந்த பயன்பாடுகளில் அல்லாமல் மற்ற இடங்களில், அளவுத்திருத்தம் என்பது ஒரு குறிப்பிட்ட துல்லியத்தில், நிறுவப்பட்ட தரமுறையின் மதிப்பை ஏற்றுக்கொள்ள, ஓர் அளவீட்டு சாதனத்தின் வெளிப்பாட்டை அல்லது குறியீட்டை சரிசெய்யும் செயல்முறையைக் குறிக்கிறது. எடுத்துக்காட்டாக, வெளிப்பாட்டு அளவீட்டின் தவறை வரையறுக்க அல்லது சரிப்படுத்த ஒரு தெர்மோமீட்டர் அளவுத்திருத்தம் செய்யப்படலாம் மற்றும் அளவீட்டில் சரியான புள்ளியில் வெப்பநிலையின் நிஜமான செல்சியஸைக் காட்டும் வகையில் திருத்தப்படலாம் (எடுத்துக்காட்டாக, அளவுத்திருத்த மாறிலிகள் மூலமாக).\n\nSection::::சர்வதேசம்.\nபல நாடுகளில் தேசிய அளவியல் ஆணையம் (NMI) இருக்கும், இது அளவீடுகளுக்கான முதன்மை தரமுறைகளை (முதன்மை SI அலகுகளும், அதனுடன் பல தருவிக்கப்பட்ட அலகுகளும்) நிர்வகிக்கும், இது வாடிக்கையாளரின் கருவிகளுக்கு அளவுத்திருத்தத்தின் மூலமாக பின்தொடர்வை அளிக்க பயன்படுத்தப்படும். உயர்மட்ட தரமுறைகளில் இருந்து அளவீட்டிற்காக பயன்படுத்தப்பட்ட ஒரு கருவி வரைக்கும், ஓர் உடைபடாத சங்கிலித்தொடரை உருவாக்குவதன் மூலமாக, தேசிய அளவியல் ஆணையம் அந்த நாட்டில் (சிலவேளைகளில் பிற நாட்டிற்கு தேவையான) அளவியல் உள்கட்டமைப்பிற்கு உதவுகிறது. எடுத்துக்காட்டாக, இங்கிலாந்தில் NPL, அமெரிக்காவில் NIST, ஜேர்மனியில் PTB மற்றும் பிற நாடுகளிலும் இருக்கும் தேசிய அளவியல் அமைப்புகளைக் குறிப்பிடலாம். பரஸ்பர அங்கீகார உடன்படிக்கை கையெழுத்திடப்பட்டதில் இருந்து, இப்போது நேரடியாகவே பங்கெடுக்கும் எந்த NMI-யிடத்தில் இருந்தும் பின்தொடர்வை எடுக்க முடிகிறது, மேலும் நிறுவனம் அமைந்திருக்கும் நாட்டில் இருக்கும் NMI-யிடம் இருந்து ஒரு நிறுவனம் அளவீடுகளுக்காக பின்தொடர்வைப் பெற வேண்டிய அவசியமும் இப்போது கிடையாது.\n\nஓர் அளவுத்திருத்தத்தின் தரத்தோடு தொடர்புகொள்ள, பெரும்பாலும் அளவுத்திருத்த மதிப்பு, ஒரு குறிப்பிட்ட நம்பிக்கை அளவிற்கு, ஒரு பின்தொடரக்கூடிய நிச்சயமற்ற அறிக்கையால் சேர்க்கப்படுகிறது. இது மிக கவனமாக நிச்சயமற்ற பகுப்பாய்வின் மூலமாக மதிப்பீடு செய்யப்படுகிறது.\n\n"}
{"id": "175134", "url": "https://ta.wikipedia.org/wiki?curid=175134", "title": "சிறுவர்களுடனான பாலியல் முறைகேடு", "text": "சிறுவர்களுடனான பாலியல் முறைகேடு\n\nகுழந்தைகளுடனான பாலுறவு (\"Child sexual abuse\") மாந்தர் ஒருவர் குழந்தைகளுடன் கொள்ளும் பாலுறவு ஆகும். பாலுறவுக்கான அறிவு எட்டப்படாத குழந்தைகளுடன் பாலுறவு கொள்வது, அக்குழந்தைகளின் உடல்நிலை மட்டுமல்லாது மனநிலையையும் பாதிக்கும். இது பாலியல் வன்மம் என்றே சமூகத்தினால் வரையறுக்கப்படுகிறது. இத்தகு மனநிலை ஒரு மனநிலை நோயாக (Pedophilia) வரையறுக்கப்பட்டுள்ளது.குழந்தைகளுடனான பாலியல் வன்முறை எனப்படுவது சிறார்களை பாலியல் நடத்தைகளில் பாவிப்பதைக் குறிக்கின்றது. பாலியல் முறையில் தொடுதல், தொடவைத்தல், பாலியல் செயற்பாடுகளில் பயன்படுத்தல், வன்கலவி, பாலியல் உறுப்புகளை அல்லது ஆபாசப் படங்களை காட்டுதல் என பல தரப்பட்ட நடத்தைகள் சிறார் பாலியல் குற்றங்களில் அடங்கும்.\n\nவீட்டு வேலைக்குச் செல்லும் குழந்தைகளும், குழந்தைத் தொழிலாளர்களும் இந்த பாலியல் துன்புறுத்தலுக்கு ஆளாகின்றார்கள். குழந்தைகளை ஓரினச்சேர்க்கைக்கு வற்புறுத்துவதும் இந்த பாலியல் நடவடிக்கைக்குள் அடங்கும். இம்மாதிரியான நடவடிக்கைகள் உலகின் மிகப் பெரும்பாலான நாடுகளில் கடுமையான தண்டனைக்குரிய குற்றங்களாகும்.\n\n\n"}
{"id": "175140", "url": "https://ta.wikipedia.org/wiki?curid=175140", "title": "தமிழகத் தாழிகளின் காலம்", "text": "தமிழகத் தாழிகளின் காலம்\n\nதமிழகத் தாழிகளின் காலம் என்பது முதுமக்கள் தாழிகள் தமிழகத்தில் வழக்கில் இருந்த காலமாகும். பொதுவாக தமிழகத்தில் பெருங்கற்காலத்து வட்டத்துக்குள்ளே (கி.மு. 1000 - கி.பி. 300) முதுமக்கள் தாழிகளின் காலத்தையும் ஆராய்ச்சியாளர்கள் அடக்கி விடுகின்றனர். ஆனால் கி.பி. 1990களுக்குப் பிற்பட்ட தமிழக அகழாய்வு முடிவுகளின் படி தமிழ்கத்தில் முதுமக்கள் தாழிகளின் காலம் தமிழகத்தில் பெருங்கற்காலத்துக்கு (கி.மு. 1000 - கி.பி. 300) முந்தியது என்று நிறுவுகின்றன.\n\nSection::::குறிஞ்சியும் முல்லையும் கொண்ட பெருங்கற்படைச் சின்னங்கள்.\nதமிழகத்தில் குறிஞ்சி நிலங்களிலும் முல்லை நிலங்களிலுமே கல்திட்டைகள், கற்பதுக்கைகள், குத்துக்கற்கள், நடுகற்கள், கற்குவைகள் ஆகியவை அதிகம் காணப்படுகின்றன. இவை காணப்ப்டும் இடங்களாக தொண்டை நாட்டுப்பகுதிகளும், கொங்கு நாட்டுப் பகுதிகளும் பாண்டிய நாட்டின் மேற்குப் பகுதிகளாகவே இருப்பதால் இச்சின்னங்களின் பண்பாட்டுக் கூறுகள் வடக்கிலிருந்து தெற்கில் பரவியதாகவே ஆய்வாளர்கள் கருதினர்.\n\nஇப்பெருங்கற்படை சின்னங்கள் உருவாவதற்கு கற்கள் அதிகம் தேவைப்படுவதால் இவை குறிஞ்சி நிலங்களிலும் முல்லை நிலங்களிலுமே அதிகம் இருந்தன. மேலும் வடமேற்கு அல்லது மத்திய தமிழகத்தில் அமைந்துள்ள பகுதிகளான பையம்பள்ளி, அப்புக்கல், மயிலாடும்பாறை போன்ற பகுதிகளில் செய்யப்பட்ட அகழாய்வுகள் வடதமிழகம் புதிய கற்காலத்தில் (கி.மு. 3000 - 1000) இருந்து பெருங்கற்காலத்திற்கு (கி.மு. 1000 - 300) மாறியதை சுட்டுகின்றன.\n\nSection::::மருதமும் நெய்தலும் கொண்ட தாழிகள்.\nதமிழகத்தின் மருத நிலப் பகுதிகளான தென் பெண்ணை, காவிரி, வைகை, தாமிரபரணி ஆகிய ஆற்றுப் படுகைகளிலும் நெய்தல் பகுதிகளான காஞ்சிபுரம் போன்ற இடங்களிலும் அதிகமாக முதுமக்கள் தாழிகள் காணப்படுகின்றன. மருதமும் நெய்தலும் மண் வளமிக்கவை என்பதால் இவற்றில் தாழிகள் செய்வதற்கான மூலப் பொருட்கள் அதிகம் கிடைத்திருக்கும் எனலாம்.\n\nமேலே வடமேற்குத் தமிழகத்துக்கு கூறப்பட்டது போல் புதிய கற்காலத்தில் (கி.மு. 3000 - 1000) இருந்து பெருங்கற்காலத்திற்கு தென்தமிழகம் வளர்ச்சி அடையவில்லை. மாறாக தென்தமிழக மற்றும் தமிழக நெய்தக் பகுதிகளில் நடத்தப்பட்ட அகழாய்வுகள் குறுனிக்கற்காலத்திலிருந்து (கி.மு. 10,000 முதல் கி.மு. 2,000) நேரடியாக தாழிகளின் காலத்திற்கு அசுர வளர்ச்சி அடைந்தது எனச் சுட்டுகின்றன.\n\nSection::::காரணங்கள்.\nஇப்பெருங்கற்படைச் சின்னங்களின் காலமும் தாழிகளின் காலமும் ஒன்றென ஆராய்ச்சியாளர்கள் கொள்வதற்கான காரணங்கள்,\n\nSection::::தவறு.\nபெருங்கற்படைச் சின்னங்களின் காலமும் தாழிகளின் காலமும் ஒன்றென ஆராய்ச்சியாளர்கள் கொள்வது தவறென்பதற்காக ஆய்வாளர்கள் முன்வைக்கும் சான்றுகள்,\n\nSection::::அறிஞர்களின் முடிவுகள்.\nமேலுள்ள சான்றுகளைக் கொண்டு சில ஆய்வாளர்கள் பின் வரும் முடிவுகளை முன் வைக்கின்றனர்.\n\n"}
{"id": "175145", "url": "https://ta.wikipedia.org/wiki?curid=175145", "title": "மக்களவை (மலேசியா)", "text": "மக்களவை (மலேசியா)\n\nடேவான் ராக்யாட் (, \"House of Representatives\") என்பது மலேசிய நாடாளுமன்றத்தின் மக்களவையைக் (கீழவை) குறிக்கும் மலாய்ச் சொல் ஆகும். \"டேவான்\" என்றால் அவை. \"ராக்யாட்\" என்றால் மக்கள். மலேசியாவின் அனைத்துச் சட்ட மசோதக்களும் இங்குதான் விவாதிக்கப்பட்டு, இயற்றப்படுகின்றன.\n\nஅவ்வாறு இயற்றப்படும் சட்ட மசோதாக்கள், மக்களவையில் இருந்து நாடாளுமன்ற மேலவையின் சம்மதத்திற்குக் கொண்டு செல்லப்படுகின்றன. அதன் பின்னர், மலேசிய பேரரசர் ஒப்புதல் அளித்த பின்னர் அந்த மசோதாக்கள் சட்டங்களாகின்றன. நாடாளுமன்ற மேலவை டேவான் நெகாரா என்று அழைக்கப்படுகிறது.\n\nடேவான் ராக்யாட்டின் உறுப்பினர்களைப் பொதுவாக, நாடாளுமன்ற உறுப்பினர்கள் என்றே அழைக்கின்றனர். மலேசியத் தலைநகரமான கோலாலம்பூரில் நாடாளுமன்ற மாளிகை உள்ளது. அங்குதான் நாடாளுமன்றக் கூட்டங்கள் நடைபெறுகின்றன.\n\nSection::::அமைப்பு.\nமலேசிய நாடாளுமன்றம் என்பது மலேசியாவின் ஆக உயர்ந்த சட்டப் பேரவையாகும். சட்டங்களை இயற்றுவதும், சட்டங்களை மாற்றித் திருத்தி அமைப்பதும் அதன் தலையாய பண்பு நலன்களாகும். மலேசிய பேரரசர் நாட்டுத் தலைவராக இருந்தாலும், அவருக்குச் சார் நிலையான தகுதியில், மலேசிய அரசியலமைப்பின் 39வது விதிகளின்படி மலேசிய நாடாளுமன்றம் இயங்கி வருகிறது.\n\nஒரு நாடாளுமன்ற உறுப்பினர் சத்தியப் பிரமாணம் எடுத்துக் கொண்டதும், அவருக்கு நாடாளுமன்ற சட்ட விலக்களிப்பு () அதாவது நாடாளுமன்ற தடைக்காப்பு வழங்கப்படுகிறது. நாடாளுமன்றத்தில் தன் கருத்துகளைச் சொல்வதில் முழு உரிமை வழங்கப்படுகிறது. ஆனால், இனத் துவேச, அரசுப் பகையை மூட்டிவிடும் விசயங்களைப் பற்றி பேசுவதில் அல்லது எழுதுவதில் இருந்து நாடாளுமன்ற உறுப்பினர்கள் தடை செய்யப்படுகின்றனர்.\n\n13 மே இனக்கலவரம், பூமிபுத்ராகளின் சிறப்புரிமைகள் பற்றி பேசுவதற்கும், விவாதிப்பதற்கும் நாடாளுமன்ற உறுப்பினர்களுக்கு அனுமதி இல்லை. தவிர, மலேசியப் பேரரசரையும், நீதிபதிகளையும் குறை சொல்வதில் இருந்து நாடாளுமன்ற உறுப்பினர்கள் தடை செய்யப்படுகின்றனர்.\n\nSection::::ஒரு சட்டம் எப்படி இயற்றப்படுகிறது.\nமலேசிய நாடாளுமன்றத்தில் ஒரு மசோதா எப்படி சட்டம் ஆக்கப்படுகிறது. அதன் பின்னணி:\n\n\n\n\n\n\n\n\n\n\n\n\n\n\n\nSection::::நாடாளுமன்றச் சபாநாயகர்.\nஒருவர் நாடாளுமன்ற உறுப்பினர் ஆவதற்கான குறைந்த வயது 21. நாடாளுமன்றத்தின் தலைவரை சபாநாயகர் என்று அழைக்கிறார்கள். ஐந்தாண்டுகளுக்கு ஒருமுறை நாடாளுமன்றம் முதல் முறையாகக் கூடும் போது, நாடாளுமன்ற உறுப்பினர்களால் சபாநாயகர் தேர்வு செய்யப்படுகிறார். அவரைத் தவிர இரு துணைச் சபாநாயகர்களும் தேர்ந்தெடுக்கப்படுகின்றனர்.\n\nடேவான் ராக்யாட்டின் அன்றாட அலுவல்களைக் கவனித்துக் கொள்வதற்காக நாடாளுமன்ற அலுவலகம் இருக்கிறது. இதன் தலைவரை பேரரசர் நியமனம் செய்கிறார். அவரைப் பதவியில் இருந்து பேரரசர் அல்லது நீதிபதிகள் மட்டுமே நீக்க முடியும்.\n\n"}
{"id": "175149", "url": "https://ta.wikipedia.org/wiki?curid=175149", "title": "கல்லாடம் நூறு", "text": "கல்லாடம் நூறு\n\nகல்லாடம் நூறு என்னும் நூலில் 100 பாடல்கள் உள்ளன. இதனைப் பாடியவர் கல்லாடர் என்னும் பெயர்கொண்ட ஒரு புலவர். இதில் உள்ளவை அகத்துறைப் பாடல்கள். பாடல் அமைதியை நோக்க இது 15 ஆம் நூற்றாண்டு நூல் எனத் தெரியவருகிறது.\n\nஇந்த நூலில் உள்ள ஒரு பாடல் \n\n<poem>கல்லாடர் செய் பனுவல் கல்லாடம் நூறும் நூல்\nவல்லார்கள் சங்கத்தில் வந்தருளிச் - சொல் ஆயும்\nமா மதுரை ஈசர் மனம் உவந்து கேட்டு முடி\nதாம் அசைத்தார் நூறு தரம். (இந்த நூலிலுள்ள பாயிரப் பாடல்)</poem>\n"}
{"id": "175150", "url": "https://ta.wikipedia.org/wiki?curid=175150", "title": "நிக்கோ டின்பெர்ஜென்", "text": "நிக்கோ டின்பெர்ஜென்\n\nநிக்கோலசு நிக்கோ டின்பெர்ஜென் (Nikolaas \"Niko\" Tinbergen, அரச சமூகத்தின் ஆய்வாளர்,FRS, ஏப்ரல் 15, 1907 – திசம்பர் 21, 1988) ஓர் டச்சு விலங்கின நடத்தையியலாளரும் பறவையியலாளரும் ஆவார். இவர் 1973ஆம் ஆண்டுக்கான மருத்துவத்திற்கான நோபல் பரிசை விலங்குகளில் தனித்த மற்றும் சமூக நடத்தைகள் அமைப்பையும் வெளிப்பாட்டையும் குறித்த ஆய்வுகளுக்காக கார்ல் வோன் பிரிஸ்ச் மற்றும் கொன்ராட் லோரன்சுடன் பகிர்ந்து கொண்டார்.. 1960களில் திரைப்படத் தயாரிப்பாளர் ஹியூ பால்கசுடன் கூட்டாக வனவிலங்குகளைக் குறித்த தொடர் திரைப்படங்களில் பணியாற்றினார். இவற்றில் \"ரிடில் ஆப் த ரூக்\", \"சிக்னல்ஸ் பார் சர்வைவல்\" ஆகியன குறிப்பிடத்தக்கன.\n\n\n"}
{"id": "175152", "url": "https://ta.wikipedia.org/wiki?curid=175152", "title": "ஆக்சுபோர்டு", "text": "ஆக்சுபோர்டு\n\nஆக்சுபோர்டு (\"Oxford\") இங்கிலாந்தில் தேம்சு ஆற்றின் கரையில் அமைந்துள்ள ஓர் மாநகரம் ஆகும். மிகவும் தொன்மையான இந்நகரத்தில் உள்ள சில கட்டிடங்கள் 12ஆம் நூற்றாண்டிற்கும் முந்தியவையாம். இங்கு அமைந்துள்ள ஆங்கிலம் பேசும் உலகத்திலேயே மிகவும் பழமையான ஆக்சுபோர்டு பல்கலைகழகத்தினால் ஆக்சுபோர்டு அறியப்படுகிறது.\n\nஇங்குள்ள மக்கள்தொகை 165,000 ஆகும். தேம்சு ஆறும் செர்வால் ஆறும் இந்நகரத்தினூடே செல்கின்றன. நகர் மையத்திற்கு தெற்கில் இவ்விரு ஆறுகளும் இணைகின்றன. பல்கலைக்கழகத்தை தவிர இங்குள்ள பல கட்டிடங்கள் அவற்றின் கட்டிட வடிவமைப்பிற்காக புகழ் பெற்றவை. இராட்கிளிஃப் கேமரா கட்டிடம் அத்தைகைய ஒன்றாகும். இங்குள்ள பல அருங்காட்சியகங்களும் மற்ற இடங்களும் சுற்றுலாப் பயணிகளை ஈர்த்து வருகின்றன. \n\n"}
{"id": "175153", "url": "https://ta.wikipedia.org/wiki?curid=175153", "title": "பால. இரமணி", "text": "பால. இரமணி\n\nபால. இரமணி என்பவர் ஒரு தமிழக எழுத்தாளர். கடலூர் மாவட்டம், சிதம்பரம் வட்டம், கீழ மூங்கிலடி எனும் கிராமத்தைச் சேர்ந்த இவர் ஆங்கில இலக்கியம் படித்தவர். நடுவண் அரசுப் பணியாளர் தேர்வாணையம் நடத்திய தேர்வில் வெற்றி பெற்று தில்லியிலுள்ள அகில இந்திய வானொலி நிலையத்தில் பணியாற்றி அதன் பின்னர் நாகபுரி, புதுச்சேரி தூர்தர்ஷனில் பணியாற்றினார். தற்போது சென்னைத் தொலைக்காட்சி நிலையத்தில் மூத்த நிகழ்ச்சி நிர்வாக அதிகாரியாகப் பணியாற்றி வருகிறார். இவர் கம்ப இராமாயணத்தில் ஆய்வுகளை மேற்கொண்டார். 28 நூல்களையும் எழுதியுள்ளார்.\n\n"}
{"id": "175155", "url": "https://ta.wikipedia.org/wiki?curid=175155", "title": "ம. வே. பசுபதி", "text": "ம. வே. பசுபதி\n\nம. வே. பசுபதி (பிறப்பு: ஆகஸ்ட் 21, 1942)என்பவர் ஒரு தமிழக எழுத்தாளர் மற்றும் தமிழறிஞர். கும்பகோணம் அருகிலுள்ள திருப்பனந்தாள் எனும் ஊரில் பிறந்தவர். இவரது பெற்றோர் கா. ம. வேங்கடராமையா, அன்னபூரணி அம்மாள் திருப்பனந்தாளிலுள்ள காசி மடம் நடத்தும் செந்தமிழ்க் கல்லூரியில் புலவர் பட்டம், முதுகலைப் பட்டம் படித்து, அந்தக் கல்லூரியிலேயே விரிவுரையாளர், பேராசிரியராகப் பணியாற்றி அக்கல்லூரியின் முதல்வர் நிலைக்கு உயர்ந்தவர். 2000 ஆம் ஆண்டில் கல்லூரிப் பணியிலிருந்து ஓய்வு பெற்றார். பணி ஓய்வுக்குப் பிறகு 2002 ஆம் ஆண்டில் சென்னை, பெசண்ட் நகரிலுள்ள உ. வே. சா. நூலகத்தில் காப்பாட்சியராகப் பொறுப்பேற்றார். அப்போது பழஞ்சுவடிகளை நூல்களாகத் தொகுக்கும் பணியில் தீவீரமாகச் செயல்பட்டார். அதில் பணவிடுதூது தொடர்பான ஓலைச்சுவடிகளைத் தொகுத்து நூலாக வெளியிட்டிருக்கிறார். இது நாணயவியல் ஆய்வுக்கு உதவுவதாக இருக்கிறது. இவர் பதிப்புகள், உரைநடை நூல்கள் என்று இதுவரைக்கும் 50க்கும் மேற்பட்ட நூல்களை எழுதியும், தொகுத்தும் உள்ளார். தற்போது கம்பன் கதை எனும் நூலினை எழுதி வருகிறார்.\n\nSection::::விருது.\nஇவர் தமிழ்நாடு அரசின் 2013 ஆம் ஆண்டிற்கான உ. வே. சா. விருது பெற்றிருக்கிறார். \n"}
{"id": "175158", "url": "https://ta.wikipedia.org/wiki?curid=175158", "title": "உள்ளுறுப்பு", "text": "உள்ளுறுப்பு\n\nஉறுப்பு \"(Organ)\" என்பது ஒத்த செயல்பாடுகளைக் கொண்ட திசுக்களின் குழுவை குறிக்கிறது. தாவரம் மற்றும் விலங்குகளின் வாழ்க்கை உறுப்பு அமைப்புகளில் இணைந்த பல்வேறு உறுப்புகளை நம்பியுள்ளது. உடலின் வெளிப்புறத்தில் தெரியாமல் உடலுக்கு உள்ளேயே காணப்படும் உறுப்பு உள்ளுறுப்பு எனப்படும். பொதுவாக முதுகுநாணிகளின் உறுப்புகளை தோல் போர்த்தியிருக்கும். முதுகுத்தண்டு இல்லா பிராணிகளுக்கோ வெளிப்புறம் உள்ள எலும்பு மண்டலம் உள்ளுறுப்புக்களை காக்கிறது.\n\nதிசுக்கள் என்பவை செல்களின் குழுக்களாக இருக்கின்றன. அவை தோற்றத்தில் ஒத்திருக்கும். குறிப்பிட்ட உறுப்புகளின் உயிரியல் செயல்பாட்டை அவை செயல்படுத்துகின்றன. கொடுக்கப்பட்ட ஓர் உறுப்பில் பாரன்கைமா எனப்படும் சுரப்புக்கருப்பொருளும் இடையிடயே சிதறலாக அதற்குத் துணையாக சிட்ரோமா எனப்படும் தளப்பொருளும் காணப்படுகின்றன. ஒவ்வொரு உறுப்பும் அதற்கென ஒரு சிறப்பான முக்கியத் திசுவால் ஆக்கப்பட்டுள்ளது. மையோகார்டியம் என்பது இதயத்தின் தனித்துவமான திசுவாகும். அதே நேரத்தில் நரம்புகள், இரத்த நாளங்கள் மற்றும் இணைப்பு திசுக்கள் போன்றவை தளப்பொருள் திசுவகையில் அடங்கும் . ஒர் உறுப்பை உருவாக்கும் முக்கிய திசுக்கள் ஒரே கிருமி அடுக்கில் இருந்து தோன்றும் என்பது போன்ற பொதுவான கருத்தோற்றம் கொண்டவையாகும். செயல்பாட்டுடன் தொடர்புடைய உறுப்புகள் பெரும்பாலும் முழு உறுப்பு அமைப்புகளை உருவாக்க இணைந்து ஒத்துழைக்கின்றன. பெரும்பாலான பல்லுயிர் உயிரினங்களில் பல உறுப்புகள் உள்ளன. பாக்டீரியா போன்ற ஒற்றை செல் உயிரினங்களில் , செயல்பாட்டு உறுப்புகள் அனைத்தும் உள்ளுறுப்புகள் என அறியப்படுகிறது . தாவரங்களில், மூன்று முக்கிய உறுப்புகள் உள்ளன. ஒரு வெற்று உறுப்பு என்பது வெற்று குழாய் அல்லது வயிறு, குடல், சிறுநீர்ப்பை போன்ற பைகளை உருவாக்கும் ஓர் உள் உறுப்பு ஆகும்.\nஉடற்கூறியல் ஆய்வில், விசுகசு என்ற சொல் ஓர் உள் உறுப்பைக் குறிக்கிறது. விசுகெரா என்பது உள்ளுறுப்பின் பன்மை வடிவம். ஆகும். மனித உடலில் எழுபத்தொன்பது வகையான உறுப்புகள் அடையாளம் காணப்பட்டுள்ளன.\n\nSection::::கட்டமைப்பு.\nSection::::திசுக்கள்.\nஉயிரியலில், திசு என்பது செல்கள் மற்றும் முழுமையான உறுப்புக்கு இடையில் இயங்கும் ஒரு செல்லமைப்பு நிலையாகும். . ஒரு திசு என்பது ஒத்த செல்கள் மற்றும் அவற்றின் செல்வெளி அணி ஆகியவை ஒரே இடத்திலிருந்து உருவாகி ஒரு குறிப்பிட்ட செயல்பாட்டைச் செய்கின்றன. பல திசுக்களின் செயல்பாட்டுக் குழுவால் உறுப்புகள் உருவாகின்றன.\n\nமனித மற்றும் விலங்கு திசுக்களின் ஆய்வு திசுவியல் என்றும் அதன் நோய் தொடர்பான பிரிவு திசு நோயியல் எனவும் அழைக்கப்படுகிறது . தாவரங்களைப் பொறுத்தவரையில் இத்துறை தாவர உருவவியல் என்று அழைக்கப்படுகிறது. திசுக்களைப் படிப்பதற்கான பாரம்பரிய கருவிகளில் பாரஃபின் தொகுதி எனப்படும் பல்சர்க்கரையாலான) வெண்மெழுகுப் பாகு பயன்படுத்தப்படுகிறது, உட்பொதிக்கப்பட்டு பின்னர் பிரிக்கப்பட்ட திசு திசுவியல் கறை மற்றும் ஒளியியல் நுண்ணோக்கி ஆகியவை இதில் அடங்கும் . கடந்த இரண்டு தசாப்தங்களில், எலக்ட்ரான் நுண்ணோக்கியும் , ஒளிரும் நுண்ணோக்கி நுட்பம் மற்றும் உறைந்த திசு பிரிவுகளின் பயன்பாடு ஆகியவற்றின் முன்னேற்றங்கள் திசுக்களில் காணக்கூடிய விவரங்களை மேம்படுத்தியுள்ளன. இந்த கருவிகள் மூலம், திசுக்களின் பாரம்பரிய தோற்றங்கள் உடல்நலம் மற்றும் நோய்கள் ஆராயப்படுகின்றன. இது மருத்துவ நோயறிதல் மற்றும் முன்கணிப்பு ஆகியவற்றின் கணிசமான புதுப்பிப்புக்கு மிகவும் உதவுகிறது.\n\n\n"}
{"id": "175161", "url": "https://ta.wikipedia.org/wiki?curid=175161", "title": "வீரம்", "text": "வீரம்\n\nவீரம் (bravery, courage, valour) என்பது துணிவான ஒரு உணர்வு. தான் சந்திக்கும் எவ்வொரு சவாலையும் சந்தித்து, வலி, ஆபத்து, எதிர்பாரா நிகழ்வுகள், எதிர்ப்பு, என பலவற்றைக் கடந்து வெற்றி காண முயல்வதே வீரம். சரி என்று பட்டதை யார் தடுத்தாலும் சிரம் தாழ்த்தாது செய்து முடிப்பதே வீரம்.\n\nSection::::புறப்பொருளில் வீரம்.\nபுறப்பொருள் இலக்கியங்களில் வீரம் என்ற உணர்வு முதன்மை பெறுகின்றது. வெட்சி, கரந்தை, வஞ்சி, காஞ்சி, நொச்சி, உழிஞை, தும்பை, வாகை என்று எல்லா புறப்படலங்களிலும் வீர மறவரின் துணிவும், அவர்கள் எதிரிகளை எதிர்த்து போராட தயங்காமையும் கூறப்பட்டுள்ளது.\n\nSection::::அகப்பொருளில் வீரம்.\nஅகத்தில் பெரும்பாலும் வீரம் முன்மொழியாவிடினும், பல செயல்களில் தலைவனும், தலைவியும், பாங்கியும், நற்றாயும், செவிலித்தாயும், பல்வேறு சமூக உறுப்பினர்களும் (பரத்தையர், காமக்கிழத்தி உட்பட) தான் விரும்பியதை அடைய வீரத்தை உபயோகிக்க வேண்டியுள்ளது.\n\n"}
{"id": "175162", "url": "https://ta.wikipedia.org/wiki?curid=175162", "title": "எதிர்நீச்சல் (2013 திரைப்படம்)", "text": "எதிர்நீச்சல் (2013 திரைப்படம்)\n\nஎதிர்நீச்சல் 2013 இல் வெளிவந்த நகைச்சுவைத் தமிழ்த் திரைப்படம். வெற்றிமாறனின் உதவி இயக்குனராக இருந்த துரை செந்தில்குமார் இயக்கத்தில் தனுஷ் இப்படத்தை தயாரித்தார். சிவ கார்த்திகேயன், பிரியா ஆனந்து, நந்திதா ஆகியோர் முன்னணிப் பாத்திரங்களில் நடித்திருந்தனர்.\n"}
{"id": "175163", "url": "https://ta.wikipedia.org/wiki?curid=175163", "title": "உரையாசிரியர்கள் (அகரவரிசை)", "text": "உரையாசிரியர்கள் (அகரவரிசை)\n\nதமிழில் தோன்றிய பண்டைய இலக்கண, இலக்கிய நூல்கள் செய்யுள் வடிவிலும், பாடல்கள் வடிவிலும் அமைந்துள்ளன. இவற்றைப் பொதுமக்கள் உணர்ந்துகொள்ளும் பொருட்டு அவற்றிற்கு உரைநூல்கள் தோன்றின. \n\nஇவை உரையாசிரியர்கள் (காலநிரல்) என்னும் கட்டுரையில் காலத்தை மையமாக்கஃ கொண்டு தொகுக்கப்பட்டுள்ளன. அவற்றை எளிதில் ஒப்புநோக்க ஏந்தாக இந்த அகரவரிசை நோக்கு இங்குத் தரப்படுகிறது.\n"}
{"id": "175164", "url": "https://ta.wikipedia.org/wiki?curid=175164", "title": "பற்று", "text": "பற்று\n\nபற்று (attachment) என்பது ஒரு பொருளின் மீதுள்ள அளவில்லா ஈடுபாடு ஆகும். இது முற்றிவிட்டால் பற்று கொண்ட பொருளுக்கு ஒருவர் அடிமையாகவும் (addiction) கூடும். இவ்வுணர்ச்சியின் மிகுதியால் ஒருவர் தான் பற்று கொண்ட பொருளை அடையவோ, காக்கவோ, மறைக்கவோ, வளர்க்கவோ, குறைக்கவோ கூடும்.\n\n\n\nSection::::எதிர்மறை நிகழ்வுகள்.\nபல நன்மைகளினை பற்று ஏற்படுத்தினாலும் சில எதிர்மறை விளைவுகளும் அளிக்கும்.\n\nSection::::பற்றற்ற தன்மை.\nபற்று என்பது நல்லன செய்தாலும் பல தீமைகளை அதிகமாக செய்வதனால், இலக்கியங்கள், பக்தி நன்னெறிகளும் (இந்து, பௌத்தம், சமணம் சமூக கலாச்சாரங்களும், போன்றன) என்பன மக்களுக்கு பற்றற்ற நிலைக்கு செல்லுமாறு அறிவுறுத்திகின்றன. அநாதை மற்றும் வீடில்லா சிறுவர்கள் இரண்டாம் உலகப்போரிற்கு பிறகு யாருடனும் பற்றில்லாது இருப்பதைக்கண்ட உளவியல் நிபுனர் ஜான் பௌல்பி (John Bowlby) ஐக்கிய நாடுகள் அவையின் தூண்டுதலால் ஒரு ஆய்வினை நடத்தினார். பற்றினைப்பற்றி இவ்வாய்வு தெள்ளத்தெளிவாக விரிவாக்குகிறது.\n"}
{"id": "175166", "url": "https://ta.wikipedia.org/wiki?curid=175166", "title": "நாட்டுப்பற்று", "text": "நாட்டுப்பற்று\n\nநாட்டுபற்று (patriotism) என்பது ஒரு தனது தாய்நாட்டின் மீதுள்ள அளவில்லா அன்பு அல்லது ஈடுபாடு ஆகும். தன் நாட்டிற்காக பல வகையாக உழைப்பதும் நாட்டுபற்று எனக்கொள்ளப்படும்.\n\nSection::::வெளிப்படுத்தும் முறைகள்.\nநாட்டுபற்று உணர்வினை பின்வரும் பலவகையில் வெளிப்படுத்த இயலும்:\n"}
{"id": "175169", "url": "https://ta.wikipedia.org/wiki?curid=175169", "title": "தீ எறும்பு", "text": "தீ எறும்பு\n\nதீ எறும்பு எனப்படுபவை உயிராபத்தை ஏற்படுத்தக்கூடிய ஒரு எறும்பு வகையாகும். இவை அதிகமாக அமெரிக்காவின் புளோரிடா மாநிலத்தில் காணப்படுகின்றன.\n\nSection::::பண்புகள்.\nஇவை மற்ற றும்புகளைப்போல் கடிக்கும் தன்மையுடையவை அல்ல; மாறாக தேனியைப் போல கொட்டும் தன்மை உடையவையாகும். அத்துடன் கொட்டும் போது விசத்தையும் பாய்ச்சி விடுகின்றன. இந்தவகை எறும்புகள் கொட்ட ஆரம்பித்து விட்டால் தொடர்ந்து கொட்டிக்கொண்டே இருக்கும். நூற்றுக்கணக்கான எறும்புகள் சேர்ந்து இவ்வாறு கொட்டும் போது தாக்கத்திற்கு உள்ளானவருக்கு உயிராபத்து ஏற்படவும் வாய்ப்புண்டு.\n\nSection::::அச்சுறுத்தல்கள்.\nகிராமப்புறத்தில் நிலத்தில் வாழும் புழு, பூச்சி மற்றும் ஊர்வன போன்ற உயிரினங்களுக்கு இவை பெரும் அச்சுறுத்தலாய் உள்ளன. நகர்ப் புறங்களிலும் இவை வீடுகள் மற்றும் அலுவலகங்களில் புற்றுக்களை அமைத்து வாழ்வதால் பலரும் இதற்கு அச்சமடைந்து வாழவேண்டிய நிலை ஏற்பட்டுள்ளது. சாரதிகளை கொட்டுவதால் வாகன விபத்துக்களும் ஏற்படுகின்றன.\n\n"}
{"id": "175173", "url": "https://ta.wikipedia.org/wiki?curid=175173", "title": "கதிரியல் வெண்புள்ளி", "text": "கதிரியல் வெண்புள்ளி\n\nஎக்சு கதிர் படத்தினை சாதாரணமாகப் பார்க்கும் போது சிலசமயங்களில் சிறிதாக ஒளிர்வு செறிவு மாறுபாட்டின் காரணமாக ஒரு சீரற்ற தோற்றம் காணப்படும். இதுவே கதிரியல் வெண்புள்ளிகள் (\"radiographic mottle\", அல்லது \"noise\") எனப்படுகின்றன. இந்நிகழ்வு பொதுவாக வலுவூட்டும் திரையுடன் பெறப்படும் படங்களில் அதிகம் காணப்படும். கதிர் வீச்சு சீராக இருந்தாலும் வெண்புள்ளிகள் தோன்றுகின்றன. இதற்கு மூன்று காரணங்கள் உள்ளன.\n\nபடத்தாளிலுள்ள வெள்ளி புரோமைடுப் படிகங்கள் ஒரே அளவில் இல்லாததால் படத்தாள் புள்ளிகள் தோன்றுகின்றன. எக்சு கதிர் ஒளியன்களின் எண்ணிக்கை மாறுவதால் குவாண்டம் வெண்புள்ளிகள் (\"quantum mottle\") தோன்றுகின்றன.\n\nவலுவூட்டும் திரையிலுள்ள படிகங்களின் உருவ வேறுபாடும் வெண்புள்ளிகளைத் தோற்றுவிக்கின்றன.\n\n"}
{"id": "175177", "url": "https://ta.wikipedia.org/wiki?curid=175177", "title": "இசுக்கார்பரோ மருத்துவமனை", "text": "இசுக்கார்பரோ மருத்துவமனை\n\nஇசுக்கார்பரோ மருத்துவமனை (\"The Scarborough Hospital\", TSH) கனடாவின் ஒன்ராறியோ மாநிலத்து ரொறன்ரோவின் புறநகர்ப்பகுதி இசுக்கார்பரோவில் அமைந்துள்ள ஓர் மருத்துவமனை குழுமம் ஆகும். கனடாவில் பலதரப்பட்ட சமுதாய மக்கள் வாழ்கின்ற பகுதியில் அைமந்துள்ள இந்த மருத்துவமனை \"பொது வளாகம்\" மற்றும் \"பிர்ச்மௌன்ட் வளாகம்\" (முன்னதாக \"கிரேசு வளாகம்\") எனப்படும் இரு மருத்துவமனை வளாகங்களிலும் ஆறு துணை ஆய்விடங்களிலும் உயரிய தரத்தில் அமைந்த மருத்துவக் கவனிப்பை வழங்குகிறது.\nSection::::மருத்துவமனை.\nரொறன்றோவின் கிழக்குப் பகுதியில் அமைந்துள்ள இசுக்கார்பரோ மருத்துவமனை உலகின் பலதரப்பட்ட மக்களினங்கள் வாழ்கின்ற பகுதியில் அமைந்துள்ளது. இது ரொறன்ரோ பல்கலைக்கழகத்தின் மருத்துவப் பிரிவிற்கு இணைக்கப்பட்டது. இது ஓர் பொது வளாகத்தையும் பிர்ச்மௌன்ட் வளாகத்தையும் ஆறு துணை சமூக ஆய்விடங்களையும் கொண்டுள்ளது. கூழ்மப்பிரிப்பிற்கான வட்டார மையமாகவும் பாலியல் வன்கொடுமைக்கு ஆளானவர்களுக்கான பராமரிப்பு மற்றும் மனநல மையமாகவும் விளங்குகிறது. குருதிக்குழாய் அறுவை சிகிச்சை, பேஸ்மேக்கர் மற்றும் கருவிழி பதித்தல் போன்ற சிகிச்சைகளுக்கு சுட்டி அனுப்பப்படும் மருத்துவமனையாகவும் உள்ளது. \nSection::::சேவைகள்.\n2008/09இல் இசுக்கார்பரோ மருத்துவமனை ஏறத்தாழ 96,000 நெருக்கடிகால வருகைகளையும், 5,200 பிறப்புகளையும், 43,000 அறுவை சிகிச்சைகளையும் மேற்கொண்டது. இங்கு 3,400 ஊழியர்களும் 700க்கும் மேற்பட்ட மருத்துவர்களும் 600 தன்னார்வலத் தொண்டர்களும் பலதரப்பட்ட மருத்துவ சேவைகளை வழங்க உதவுகின்றனர். \nSection::::பல்சமூக முனைப்புகள்.\nஇந்த மருத்துவமனை அமைந்துள்ள பகுதியில் பல நாடு/மொழி/சமய மக்கள் உள்ளதால் அவர்ளது நன்மைக்காக பல்வேறு சேவைகள் வழங்கப்படுகின்றன;\n\n\n"}
{"id": "175183", "url": "https://ta.wikipedia.org/wiki?curid=175183", "title": "ஆச்சரியம்", "text": "ஆச்சரியம்\n\nஆச்சரியம் (surprise and shock for positive and negative events, respectively) என்பது தான் எதிர்பாராத நிகழ்வின் போது உண்டாகும் உணர்ச்சியாகும். இது சிறிய அளவிலோ, நன்மையையோ அல்லது தீமையையோ கருதி உருவாகும் உணர்வாகும்.\n\nSection::::தோன்றும் காலம்.\nசில முன்னர் நிர்ணயிக்கப்பட்ட சட்டதிட்டங்களின் படி நிகழ்வுகள் நடக்காவிடில் அது ஆச்சரியத்தினை உண்டாக்கும். இவ்வாறு தான் நடக்கும் என மனம் தீர்மானிக்க, எதிர்பார்த்தபடி நடைபெறாவிடில் உண்டாகும்.\n\n\nSection::::உடலியல் மாற்றங்கள்.\nதாடைகள் எவ்வளவு கீழே விழுகின்றன என்பதனையும், விழிகள் விரியும் அளவினையும் பொருத்து எவ்வளவு ஆச்சரியம் உண்டாயிருக்கிறதென அறியலாம். சில நேரங்களில் வாய் திறக்காவிடினும், எளிதாக ஆச்சரிய உணர்வை உணரலாம்.\n\n\nSection::::கலைகளில் பங்கு.\nஆச்சரியம் என்பதனை அத்புதம் (अद्भुतं) என்று குறிப்பிட்டு ஒன்பது நவரசங்களில் ஒன்றாக பரதம் பழகுவோர் பழகுவர். பல்வேறான உணர்ச்சிகளில் ஒன்றாக வெளிப்படுத்த கற்பர்.\n"}
{"id": "175189", "url": "https://ta.wikipedia.org/wiki?curid=175189", "title": "சலிப்பு", "text": "சலிப்பு\n\nசலிப்பு (Boredom) என்பது பொதுவாக ஒருவர் எந்த ஒரு செயலினையும் செய்ய வேண்டிய நிலை இல்லாத போது உண்டாகும் உணர்வு. பயனுள்ள செயலை செய்யும் போது வரும் திருப்தியின் எதிர்மறை என்றும் கொள்ளலாம்.\n\nSection::::வகைகள்.\nமூன்று வகைகளாக சலிப்பினை பிரிக்கலாம், எனினும் எல்லாமே வேலையில்லாததாலோ கவனத்தை தன்பால் இழுப்பதற்காகவோ எழுகின்றன:\n\nSection::::ஆராய்ச்சிகளும் முடிவுகளும்.\nமனவியல் வல்லுநர்கள் இதனை ஒரு அளவுகோள் கொண்டு ஒரு மனிதன் எந்த அளவிற்கு சலிப்பாகக்கூடும் என அறிய முடியும் என்கின்றனர். கவனக்குறைப்பாட்டாலே தான் சலிப்பு ஏற்படும் என பல ஆராய்ச்சிகள் தெரியப்படுத்துகின்றன. சலிப்பும் சலிப்புருவாகும் தன்மையும் ஒருவரின் மன அழுத்தத்தின் அடையாளமாகவும் கூறுகின்றனர். பலவகையான மனம்சார்ந்த, உடல்சார்ந்த, கல்வி சார்ந்த, சமூகம் சார்ந்த பிரச்சனைகளும் இதற்கு வித்திடுவதாக கண்டறிந்துள்ளனர்.\n\nSection::::ஆங்கிலத்தில் முதல் பயன்பாடு.\nசார்லஸ் டிக்கென்ஸ் (Charles Dickens) என்பவர் முதன்முறையாக \"boredom\" என்ற சலிப்பிற்கான ஆங்கிலச்சொல்லை உபயோகப்படுத்தியுள்ளார். பின்னர் இது பொதுவாக ஏற்கப்பட்டது.\n"}
{"id": "175191", "url": "https://ta.wikipedia.org/wiki?curid=175191", "title": "வெறுப்பு", "text": "வெறுப்பு\n\nவெறுப்பு (hate, hatred) என்பது மனரீதியான, மிகவும் ஆழமான விருப்பமின்மை காரணமாகத் தோன்றும் ஒரு உணர்ச்சி ஆகும். இது பொதுவாக நபர்கள், பொருட்கள் அல்லது எண்ணங்களின் மீது ஏற்படும்.\n\nSection::::தொடர்புடைய உணர்ச்சிகள்.\nபொதுவாக வெறுப்புடன் இருப்பவரிடம் கோபமும் மன அமைதியின்மையும் முகத்தில் நிதானமின்மையும் இருக்கும். வெறுப்பு தவிர்க்க முடியாத ஒரு உணர்வாகிறது. ஒரு பொருள், நபர், சமூகம் போன்ற ஏதாவது ஒன்றின் மீதான ஒருவரின் வெறுப்புக்கு ஆழமாக, அவருடைய உள் மனத்தில் தோன்றும் பல காரணிகளும் காரணங்களாக அமைகின்றன.\n\nSection::::சட்ட ரீதியான சமூக பிரச்சனைகள்.\nவெறுப்புக் குற்றம் (Hate Crime) என்பது ஒரு சாராரிடமிருக்கும் வெறுப்பைத் தூண்டிவிட்டு அதன் மூலமாக இன்னொரு சாராருக்கு அழிவை ஏற்படுத்தத் திட்டம் தீட்டுவதாகும். இவ்வகையான குற்றம் புரிவோர் பொதுவாக இனம், சாதி, மதம், பால், வயது, நாட்டுரிமை, உடல் குறைகள், அரசியல் ஈடுபாடு முதலானவற்றை தமக்குச் சாதகமாகப் பயன்படுத்துவர். ஒருவர் மீது வெறுப்பு கொண்டு அவரைப் பற்றிய உண்மையான அல்லது அவதூறான விமர்சனங்களை பொதுநலனுக்காக அன்றி தன் உள்நோக்கத்துக்காகப் பரப்புவதும் ஒரு சாராரை அல்லது அவர்களுடைய பொருட்கள் அல்லது செல்வாக்கு போன்றவற்றை அழிக்கத் திட்டமிடுவதும் 'வெறுப்புக் குற்றத்தில்' அடங்கும்..\n\nவெறுப்புப் பேச்சு (Hate Speech) என்பது ஒரு இனம், சாதி, மதம், பால், வயது, நாட்டுரிமை, பரம்பரை, உடல் குறைகள், பேசும் மொழி, அரசியல் ஈடுபாடு, சமுதாயப் பின்னணி, குறிப்பிட்ட குழுவினரின் வெளித்தோற்றம் (உயரம், அகலம், எடை, தோலின் நிறம் ஆகிய குறிப்பிட்ட அடையாளம்) கொண்டோரை மற்றவர்களிடமிருந்து வேறுபடுத்திக் காட்டி அந்த அடையாளங்களைப் பழித்துப் பேசி மற்றவர்களுக்கும் அவர்கள் மீது வெறுப்பு ஏற்படுத்த வேண்டும் என்கிற நோக்கத்தில் பேசுவதும் பரப்புரை செய்வதும் வெறுப்புப் பேச்சு ஆகும்.\n\nசொற்களால் குறிப்பிட்ட நபர் அல்லது சாராரின் மனம் புண்படுவதோடு மட்டுமல்லாது பல வகையான செயல்பாடுகளாலும் இவ் வெறுப்பை வெளிப்படுத்தும் இவ்வகையான நடவடிக்கைகளை பல நாடுகளிலும் அரசுகள் கூர்ந்து கவனித்து தக்க நடவடிக்கை எடுக்கின்றன. சிலர் இதனை குற்றம் என்ற கண்ணோட்டத்தில் கண்டாலும் இது கருத்துச் சுதந்திரத்தைத் தடுப்பதாக இருக்கின்றது எனவும் சில சாரார் வாதிடுகின்றனர்.\n"}
{"id": "175196", "url": "https://ta.wikipedia.org/wiki?curid=175196", "title": "சன் மைக்ரோசிஸ்டம்ஸ்", "text": "சன் மைக்ரோசிஸ்டம்ஸ்\n\nசன் மைக்ரோ சிஸ்டம்ஸ் (Sun Microsystems, Inc.) 1982ம் ஆண்டு அமெரிக்கவில் உள்ளகலிபோர்னியாவின் (சிலிகான் வேலியின் பகுதி) சான்டா க்ளாராவைத் தலைமையிடமாகக் கொண்டு தொடங்கப்பட்ட ஒரு நிறுவனமாகும். ஆரக்கிள் நிறுவனத்தினால் முழுவதும் சொந்தமாக்கப்பட்ட கிளை நிறுவனமான இது கணினி, கணினி உரிதிப்பாகங்கள், கணினி நிரலாக்க மொழிகள், கணிப்பொறிகள், கணினிப் பாகங்கள், கணினி மென்பொருள்கள் மற்றும் தகவல் தொழில்நுட்ப சேவைகளை விற்பனை செய்கின்றது. கணிப்பொறி சார்ந்த சேவைகளை செய்துவந்தது.கடந்த 2010 சனவரி 27ல் ஆரக்கள் (Oracle) நிறுவனம் இதனை 7.4 பில்லியன் அமெரிக்க டாலர்களைக் கொடுத்து தன்னகப்படுத்தியது. இந்நிறுவனம் கணனித்துறையில் பரவலாப் பயன்படுத்தப்படும் ஜாவா நிரலாக்க மொழி மற்றும் MySQL போன்ற செயலிகளை வடிவமைத்தது.\n\n2009 ஆம் ஆண்டு ஏப்ரல் 20 அன்று கையெழுத்திடப்பட்ட ஒப்பந்தத்தின் படி, 2010 ஆம் ஆண்டு ஜனவரி 27 அன்று ஆரக்கிள் நிறுவனத்தினால் 7.4 அமெரிக்க டாலருக்கு சன் நிறுவனம் பெறப்பட்டது.\n\nசன்னின் சொந்த ஸ்பார்க் (SPARC) செயலிகள் அதேபோன்று ஏ.எம்.டி. (AMD) இன் ஆப்ட்ரான் (Opteron) மற்றும் இண்டெலினின் (Intel) செனான் (Xeon) செயலிகள் ஆகியவற்றின் அடிப்படையிலான கணினி சேவையகங்கள் மற்றும் பணித்தளங்கள்; சேமிப்பு அமைப்புகள்; மேலும் சோலாரிஸ் (Solaris) இயக்க முறைமை, உருவாக்குநர் கருவிகள், வலை உள்கட்டமைப்பு மென்பொருள் மற்றும் அடையாள மேலாண்மை பயன்பாடுகள் அடங்கிய மென்பொருள் தயாரிப்புகளின் தொகுதி உள்ளிட்டவை சன் நிறுவனத் தயாரிப்புகள் ஆகும். ஜாவா (Java) இயங்குதளம், மைசீக்வெல் (MySQL) மற்றும் NFS உள்ளிட்டவை குறிப்பிடத்தக்க பிற தொழில்நுட்பங்கள் ஆகும்.\nபொதுவாக சன் நிறுவனம் மற்றும் யுனிக்ஸ் ஆகியவை குறிப்பாக திறந்த அமைப்புகளை ஆதரிப்பவை, இவைகள் திறந்த மூல மென்பொருள்களின் முக்கியமான பங்களிப்பாளர்கள் ஆகும்.\n\nசன் நிறுவனத்தின் உற்பத்திப் பிரிவுகள் ஓரிகானிலுள்ள ஹில்ஸ்ஃபோரோவிலும் ஸ்காட்லாந்திலுள்ள லின்லித்கோவிலும் அமைக்கப்பட்டுள்ளன.\n\nSection::::வரலாறு.\nசன்-1 என்ற சன் நிறுவனத்தின் முதல் யுனிக்ஸ் (Unix) பணித்தளத்தின் வடிவமைப்பானது, கலிபோர்னியாவின் பாலோ ஆல்டோ ஸ்டாண்ஃபோர்ட் பல்கலைக்கழகத்தின் பட்டதாரி மாணவரான அண்டி பெச்டோல்சிம் என்பவரால் உருவாக்கப்பட்டது. இவர் ஸ்டாண்ஃபோர்ட் பல்கலைகழக வலையமைப்புக்கான தகவல்தொடர்புச் செயல்திட்டதிற்கான சன் நிறுவன பணித்தளமான தனிப்பட்ட CAD பணித்தளத்தை முதலில் வடிவமைத்தார். இவை 3M கணிப்பொறிகளாக வடிவமைக்கப்பட்டன: அதாவது 1 MIPS, 1 மெகாபைட் மற்றும் 1 மெகாபிக்சல் ஆகும். இந்த பணித்தளமானது மெய்நிகர் நினைவக ஆதரவுடனான யுனிக்ஸ் இயக்க முறைமையை ஆதரிக்கின்ற மேம்பட்ட நினைவக மேலாண்மை அலகுடனான மோட்டரோலா 68000 செயலிகளைக் கொண்டு வடிவமைக்கப்பட்டது. அவர் ஸ்டாண்ட்ஃபோர்டின் கணிப்பொறி அறிவியல் துறை மற்றும் சிலிகான் வேலியின் வழங்கல் நிலையங்களிலிருந்து பெறப்பட்ட உதிரி பாகங்களைக் கொண்டு முதல் இயந்திரத்தை உருவாக்கினார்.\n\nஸ்டாண்ட்ஃபோர்ட் பட்டதாரி மாணவர்களான வினோத் கோஸ்லா, அண்டி பெச்டோல்சிம் மற்றும் ஸ்காட் மெக்நீலே ஆகியோர் 1982 ஆம் ஆண்டு பிப்ரவரி 12 அன்று \"சன் மைக்ரோசிஸ்டம்\" நிறுவனத்தை நிறுவினர். BSD இன் முதன்மையான உருவாக்குநரான பெர்க்லேயின் பில் ஜாய், நிறுவனர்களில் ஒருவராக தன்னையும் இணைத்துக் கொண்டார். ஸ்டாண்ட்ஃபோர்ட் பல்கலைக்கழக வலையமைப்பு (Standford University Network) என்ற பெயர்களின் முதலெழுத்துக்கள் மூலம் சன் நிறுவனம் என்ற பெயர் பெறப்பட்டது. 1982 ஆம் ஆண்டு ஜூலை மாத கணக்கின்படி சன் நிறுவனத்தின் வருமானம் லாபகரமானதாக இருந்தது.\n\nசன் நிறுவனத்தின் \"சன் பணித்தளங்களுக்கான\" முதல் பொது வழங்கலானது 1986 ஆம் ஆண்டில் \"SUNW\" என்ற பங்குவர்த்தகக் குறியீட்டின் கீழ் இருந்தது (பின்னர் அது \"சன் வேர்ல்டுவைடு\" ஆனது). 2007 ஆம் ஆண்டில் இந்த குறியீடானது \"ஜாவா\" (JAVA) என்று மாற்றப்பட்டது; சன் நிறுவனத்தின் தற்போதைய நிலையானது அதன் ஜாவா இயங்குதளம் என்ற குறியீட்டு விழிப்புணர்வுடன் தொடர்பு கொண்டுள்ளது.\n\n\"சன் நிறுவனத்தின்\" குறியீட்டை, சன் நிறுவனம் என்ற வார்த்தையின் நான்கு தொடர்புபடுத்தப்பட்ட நகல்கள் மூலம் ஸ்டான்ஃபோர்ட் பல்கலைக்கழக பேராசிரியர் வாஹன் ப்ராட் என்பவரால் வடிவமைக்கப்பட்டது. முதலில் வெளியிடப்பட்ட குறியீடானது ஆரஞ்சு நிறத்தில் பக்கங்கள் இணையாகவும் செங்குத்தாகவும் இருந்தது. பிறகு ஒரே முனையில் நிற்கும்படியும், ஊதா நிறமாகவும் மாற்றியமைக்கப்பட்டது.\n\nஇன்கிரிட் வான் டென் ஹூகென் ( சன் நிறுவனங்களின் கூட்டாண்மை விற்பனையின் மூத்த துணைத் தலைவர்) உலகம் முழுவதும் உள்ள சன் நிறுவனத்தின் ஊழியர்களிடம் இருந்து நிறுவனத்தில் வேலை செய்யும் போது ஏற்பட்ட பிடித்தமான நிகழ்வுகளைக் கேட்டார். வீடியோக்கள், கதைகள் மற்றும் புகைப்படங்களை கொண்ட 27 ஆண்டுகால சன் நிறுவனத்திற்காக சன் மைக்ரோசிஸ்டத்திற்கு பாராட்டு உருவாக்கப்பட்டு 2009 ஆம் ஆண்டு செப்டம்பர் இரண்டாம் ஆம் தேதி முதல் கிடைக்கிறது.\n\nSection::::தி \"பபில்\" மற்றும் அதன் பின்விளைவு.\nடாட்-காம் பபிலின் போது வணிகம், இலாபம், பங்கு விலை, மற்றும் செலவுகளில் சன் நிறுவனம் அதிகப்படியான வளர்ச்சி பெற்றது. வலை-வழங்கு சுழற்சி தேவைகளின் காரணமாக சில பகுதிகள் அதிகமாக விரிவாக்கப்பட்டன, மற்ற பகுதிகள் செயற்கையாக இருந்தன, துணிச்சலான முதலீடு, கட்டிடங்களை பெரிதாக கட்டத் தொடங்குவது, விலை அதிகமான சன் நிறுவனத்தின் -செண்ட்ரிக் சர்வரின் அதிக நெரிசலைக் குறைக்கும் எதிர்பார்ப்புத் தோற்றம் போன்றவற்றால் இந்த நிகழ்வுகள் நிகழ்ந்தன. ஒரு குறிப்பிட்ட நேரத்தில் பங்குகளின் விலை ஒரு நிலைக்கு மேலே உயர்ந்தது, நிறுவனத்தின் நிர்வாகிகள் கூட தங்களைத் தற்காத்துக் கொள்வது கடினமாக இருந்தது. வணிக வளர்ச்சியின் காரணமாக, தலை-எண்ணிக்கை, உள்கட்டமைப்பு மற்றும் அலுவலக இடம் போன்ற எல்லா இடங்களிலும் சன் நிறுவனம் தீவிரமாக விரிவானது.\n\n2001 பபிலின் பிரிதல் சன் நிறுவனத்தின் வணிகத்தில் மோசமான செய்கைக்கான ஆரம்ப காலமாக இருந்தது.\nஆன்லைன் வணிகத்தின் காரணமாக எதிர்பார்த்த அளவிற்கு எட்ட முடியாமல் விற்பனை குறைந்தது. ஆன்லைன் வணிகம் மூடப்பட்டதும் அவற்றின் சொத்துக்கள் ஏலம் விடப்பட்டன, அதிகமாக உபயோகிக்கப்பட்ட சன் நிறுவன வன்தயாரிப்புகள் மிகவும் குறைந்த விலைக்கு கிடைக்கக்கூடியதாக இருந்தன. வன்பொருள் விற்பனையைச் சார்ந்திருந்த சன் நிறுவனத்தின் வணிகம் பாதிக்கப்பட்டது.\n\nமுக்கியமான பகுதிகளில் ஏற்பட்ட இழப்புகள் மற்றும் மறுக்கப்பட்ட வருவாய் தற்காலிக வேலை முடக்கத்திற்கு மீண்டும் காரணமானது.\nசெயற்குழு புறப்பாடு,செலவுகள்-குறைக்கும் விளைவுகளில் ஈடுபட்டனர். 2001 ஆம் ஆண்டு டிசம்பரில் பங்கு விலை 1998 ஆம் ஆண்டில் இருந்ததை விட நூறு டாலர் அளவிற்கு குறைந்து, தொடர்ந்து குறையத் தொடங்கியது, அந்த நேரத்தில் உயர் தொழில்நுட்ப மதிப்பீட்டில் இருந்த துறைகளும் தொடர்ந்து சரிந்தன. ஒரு வருடத்திற்கு பின்பு பங்கு 10 டாலருக்கு குறைந்தது, 1990 ஆம் ஆண்டில் இருந்த மதிப்பில் பத்தில்-ஒரு பகுதியானது, பிறகு மீண்டும் 20 ஆக உடனடியாக உயர்ந்தது. 2004 ஆம் ஆண்டு மத்தியில் கலிபோர்னியாவின் நியூயார்க்கிலுள்ள தனது உற்பத்தி நிலையத்தை சன் நிறுவனம் மூடியது, மேலும் செலவுகளைக் குறைக்கும் விதத்தின் தொடர்ச்சியாக ஒரிகான் ஹில்ஸ்போரோவில் அமெரிக்காவின் ஒட்டுமொத்த உற்பத்தி நிலையத்தை ஒன்றிணைத்துத் தொடங்கியது.\n2006 ஆம் ஆண்டில் சன் நிறுவன நியூயார்க் மையம் முழுவதையும் மூடி 2,300 பணியாளர்களை அதே பகுதியில் உள்ள மற்ற மையங்களுக்கு அனுப்பியது.\n\nஇ-ட்ரேட் மற்றும் கூகிள் போன்ற நிறுவனங்கள் சிறிய எண்ணிக்கையிலான சன் நிறுவன சேவையகத்திற்குப் பதிலாக PC-class x86- கட்டமைப்புகளின் மூலம் லினக்ஸில் இயங்கும் சர்வர்களை தனது வலை பயன்பாடுகளுக்கு உபயோகித்தன. குறைந்த செலவுகளால் பயனடைவதாகவும் (கையகப்படுத்தல் மற்றும் பராமரிப்பு இரண்டும்) திறந்த-மூல மென்பொருள்களைப் பயன்படுத்துவதால் இணக்கமான நிலை உள்ளதாகவும் அந்த நிறுவனங்கள் அறிக்கையளித்தன. சன் நிறுவனம் இந்த விளைவுகளுக்கு பல வழிகளில் பதிலளித்தது, x86- வகையை சார்ந்த சர்வர்களை அறிமுகம் செய்து நேரடியாக சந்தையில் போட்டியிட வைத்தது, x86 இயக்கநிலைகளில் சோலாரிஸை உருவாக்கி மறு முறை வெளியிட்டது மற்றும் சோலாரிஸின் பயன்பாட்டை அதிகப்படுத்தும் விதத்தில் திறந்த-மூல சோலாரிஸை வெளியிட்டது, இவை குறைந்த விலையுடன் கிடைநிலை ஸ்பார்க் கணினிகளாக வெளிவந்தன.\n\nSection::::திடீர் வீழ்ச்சிக்குப் பிந்தைய கவனம்.\nஒரு வழி நிலை மற்றும் இயக்கு நிலைகளை அதிகமாக வலியுறுத்தும் இரண்டு முக்கியமான முறைவழிப்படுத்தி செயல்திட்டங்களை 2004 ஆம் ஆண்டில் சன் நிறுவனம் நிறுத்தியது. இவற்றைத் தவிர, நிறுவனம் பல-மரையிடுதல் மற்றும் பன்மைச் செயலாக்க முறைவழிப்படுத்திகளான UltraSPARC T1 முறைவழிப்படுத்தி (\"நையாகரா\" என்று கூடுதல் பெயரிடப்பட்ட) ஆகியவற்றைத் தேர்ந்தெடுப்பதில் கவனம் செலுத்தியது. குறைந்த-அளவு மற்றும் அதிக-அளவு சன் நிறுவன சர்வர்களில் ஜப்பான் நிறுவனத்தின் முறைவழிப்படுத்தி சில்லுகளை ஃபூஜிஸ்டு நிறுவனத்துடன் இணைந்து தயாரிக்க அறிவிப்பு வெளியிட்டது. 2007 ஆம் ஆண்டு ஏப்ரல் 17 அன்று எம்-வரிசைகள் என்று பெயரிடப்பட்ட ஸ்பார்க் (SPARC) எண்ட்ர்பிரைசஸ் வரிசைகளின் சர்வர்கள் வெளியிடப்பட்டன.\n\n2005 ஆம் ஆண்டு பிப்ரவரியில், சன் கிரிட் என்ற பயன்நிரல் கணக்கீட்டு சேவையை அமெரிக்க டாலர் 1 CPU/மணிக்கு முறைவழிப்படுத்தும் திறன் மற்றும் GB/மாதம் சேமிப்பு திறன் கொண்ட கட்ட கணக்கீட்டு அமைப்புகளை வெளியிட்டது. இந்த வெளியீடானது தற்போது உள்ள 3,000-CPU சர்வர்களை R&D உள்ளீட்டுக்காக 10 ஆண்டுகளுக்கு பயன்படுத்தும் வகையில் உருவாக்கியது. இதன் மூலம் சன் நிறுவனத்தின் வர்த்தகம் 97% பயன்படுத்தும் வகையில் இருந்தது. 2005 ஆம் ஆண்டு ஆகஸ்டில் கிரிட்டின் முதல் வணிக உபயோகமானது வணிக இடர் ஒன்றிணைப்புக்காக வெளியிடப்பட்டது, பிறகு முதல் சேவை பொருள் மென்பொருளாக வெளியிடப்பட்டது.\n\nமூன்று வருடங்களில் முதன் முறையாக 2005 ஆம் வணிக ஆண்டின் இரண்டாவது காற்பகுதியில், 2005 ஆம் ஆண்டு ஜனவரியில் சன் நிறுவனம் மொத்த இலாபமாக 19 மில்லியன் டாலர் பெற்றதாக அறிக்கை வெளியிட்டது. 2005 ஆம் ஆண்டு ஏப்ரல் 14 அன்று வெளிவந்த GAAP அறிக்கையின் படி 2005 ஆம் ஆண்டின் மூன்றாம் காற்பகுதியில் 9 மில்லியன் டாலர் மொத்த இழப்பு ஏற்பட்டதாக பின்னர் வெளியிடப்பட்டது. 2007 ஆம் ஆண்டு ஜனவரியில் வருவாய் ஆண்டின் இரண்டாம் காற்பகுதி மொத்த GAAP அறிக்கையில் இலாபம் 126 மில்லியன் டாலரில் 3.337 பில்லியன் டாலரை வருவாயாகப் பெற்றதாகத் தகவல் வெளியிட்டது. இந்த செய்தியைத் தொடர்ந்து ஹோல்பெர்க் கார்விஸ் ரோபர்ட்ஸ்(KKR) 700 மில்லியன் டாலரை சன் நிறுவனத்தில் முதலீடு செய்யப் போவதாக அறிவித்தது.\n\nதற்போதைய ஆண்டுகளில் சன் நிறுவனம் இஞ்சினியரிங் பன்னாட்டு அளவில், பெரிய குழுக்களுடன் பெங்களூர், பெய்ஜிங், டப்லின், கிரென்னோபில், ஹம்பெர்க், பார்கூ, செண்ட்.பீட்டர்ஸ்பர்க், டெல் அவிவ், டோக்கியோ மற்றும் ட்ரோண்திம் போன்ற இடங்களில் உள்ளது.\n\n2007-2008 ஆம் ஆண்டில், வருவாய் 13.8 பில்லியன் டாலராகவும் 2 பில்லியன் டாலர் பணமாக கையிருப்பு உள்ளதாகவும் சன் நிறுவனம் அறிவித்தது. 2008 ஆம் ஆண்டின் முதல் காற்பகுதி இழப்புகள் 1.68 பில்லியன் டாலர், வருவாய் 7% அதாவது 2.99 பில்லியன் டாலராக குறைந்தது. 2007 ஆம் ஆண்டு நவம்பர் முதல் 2008 ஆம் ஆண்டு நவம்பர் வரை சன் நிறுவன பங்குகள் 80% வரை இழந்தது, நிறுவனத்தின் சந்தை மதிப்பு 3பில்லியன் டாலருக்கு குறைந்தது. பெரிய நிறுவனங்களில் விற்பனை குறைவு காரணமாக தனது வேலையாட்களில் 5000 முதல் 6000 பணியாளர்கள் அல்லது 15-18% வேலை இடங்களைத் தற்காலிகமாக நிறுத்தப் போவதாக சன் நிறுவனம் அறிவித்தது. சுமார் 700 மில்லியன் டாலர் முதல் 800 மில்லியன் டாலர் வரை ஒரு ஆண்டிற்கு இதன் மூலம் சேமிக்க முடியும் என்றும், 600 மில்லியன் டாலர் கட்டணமாகும் என்றும் எதிர்பார்க்கப்பட்டது. \n\n2008 ஆம் ஆண்டின் நான்காவது காற்பகுதி மொத்த இலாபம் 88 மில்லியன் டாலருடன் ஒப்பிடும் போது 2009 ஆம் ஆண்டு ஆகஸ்ட் 31 அன்று, நான்காவது காற்பகுதியில் 147 மில்லியன் டாலர் இழப்பு ஏற்பட்டதாக சன் மைக்ரோசிஸ்டம் அறிக்கை வெளியிட்டது.\n\n\n\nSection::::முதன்மை பங்கு உரிமையாளர்கள்.\n2009 ஆம் ஆண்டு மே 11 அன்று பின்வரும் பங்குதாரர்கள் 100,000 க்கும் அதிகமான சன் நிறுவனத்தின் பொதுப் பங்குகளைப் பெற்றிருந்தனர்: மேலும் கையகப்படுத்தும் போது ஆரக்கிள் ஒரு பங்கிற்கு 9.40 டாலர் என்ற விகிதம் மூலம் பணம் பெற்றனர்.\nSection::::வன்பொருள்.\nசன் நிறுவனம் தனது வரலாற்றின் ஆரம்ப காலங்களில், தொழில்நுட்பப் பணித்தளங்களை வழங்கும் மேம்பட்ட நிறுவனமாக இருந்தது, 1980 களின் பணித்தளங்களின் போட்டியின் போது மிக குறைந்த-விலைக்கு வழங்கும் வெற்றிகரமான போட்டியாளராக இருந்தது. சர்வர்கள் மற்றும் சேமிப்பை வலியுறுத்த தற்போது வன்பொருள் வரிசையை மாற்றிக்கொண்டது.\nNMAS மற்றும் OSS போன்ற உயர்மட்ட தொலைபேசி கட்டுப்பாட்டு அமைப்புகள் சன் நிறுவன கருவிகளை மேம்பட்ட முறையில் உபயோகப்படுத்துகின்றன. நிலையான யுனிக்ஸ் இயக்க முறைமை வரிசை மற்றும் நிறுவனத்தின் பொருள்களை அடிப்படையாகவும் சன் நிறுவன ஆதரவு சேவைகளுடன் இதன் பயன்பாடு இருந்தது.\n\nSection::::மோட்டோரோலா சார்ந்த அமைப்புகள்.\nசன்-1 முதல் சன்-3 வரையிலான கணினி வரிசைகளுக்கு மோட்டோரோலா 68K CPU குடும்பத்தை சன் நிறுவனம் மூலமாக உபயோகித்தது. சன்-1 68000 CPU விலும் சன்-2 வரிசைகள் 68010 விலும் வேலை செய்தன. சன்-3 வரிசைகள் 68020 சார்ந்தும், பிறகு வந்த சன்-3x மாறி 68030 யும் உபயோகித்தன.\n\nSection::::ஸ்பார்க்-சார்ந்த அமைப்புகள்.\n1987 ஆம் ஆண்டில், தனது சொந்த வடிவமைப்பான \"ஸ்பார்க்\" செயலி கட்டமைப்புகளை தங்களது கணினி அமைப்புகளுக்கான சன்-4 வரிசையில் உபயோகிக்க ஆரம்பித்தன. ஸ்பார்க் V9 என்ற 64-பிட் நீட்டிப்பு கட்டமைப்பு 1995 ஆம் ஆண்டில் வரும் வரையில், ஸ்பார்க் 32-பிட் கட்டமைப்பாக முதலில் இருந்தது.\n\nஸ்பார்க்ஸ்டேசன், அல்ட்ரா,மற்றும் சன் ப்ளேட் வகையை சார்ந்த பணித்தளங்கள், ஸ்பார்க்சர்வர், நெட்ரா, எண்டர்பிரைஸ் மற்றும் சன் ஃபயர் போன்ற சர்வர்கள் போன்ற ஸ்பார்க்-வகையை சார்ந்த பல்வேறு உருவாக்கங்களை சன் நிறுவனம் உருவாக்கியுள்ளது.\n\n1990 களின் தொடக்கத்தில் நிறுவனமானது பேரளவு சமச்சீரான பலசெயலாக்க சர்வர்களை உள்ளடக்க அதன் தயாரிப்பு வரிசையை நீட்டிக்கத் தொடங்கியது. இது நான்கு செயலிகளைக் கொண்ட 600MP ஸ்பார்க்சர்வரிலிருந்து ஆரம்பித்தது. ஜெராக்ஸ் PARC இணைப்பில் செய்யப்பட்டுள்ள அடிப்படையைப் போன்ற 8 செயலிகளைக் கொண்ட ஸ்பார்க்சர்வர் 1000 மற்றும் 20-செயலிகளைக் கொண்ட ஸ்பார்க்சர்வர் 2000 ஆகியவற்றால் இது பின்பற்றப்பட்டது. இந்த மாற்றமானது 1990 களின் இறுதியில் சிலிகான் கிராபிக்ஸிடமிருந்து க்ரே பிசினஸ் சிஸ்டம்ஸ் டிவிசன் கையகப்படுத்தியதால் முடுக்கிவிடப்பட்டது. 32-பிட், 64-பிட் ஸ்பார்க் மையத்தைச் சேர்ந்த க்ரே சூப்பர்சர்வர் 6400, சன் எண்டர்பிரைஸ் 10000 (\"ஸ்டார்ஃபயர்\" என்று அறியப்படும்) என்ற 64-பிட் உயர்மட்ட சர்வருக்கு காரணமானது. 2006 ஆம் ஆண்டில் சன் நிறுவனம் \"பிளேட் சர்வர்களை\" (உயர் அடர்த்தி ராக்-மவுண்டேட் அமைப்புகள்) சன் பிளேட்களுடன் (சன் பிளேட் பணித்தளங்களிலிருந்து வேறுபட்டவை) துணிந்து தயாரித்தது \n\n2005 ஆம் ஆண்டு நவம்பரில் 8 செயலி உள்ளகத்தில் இயங்கும் 32 புரிகளில் தொடர்ச்சியாக இயங்கும் அல்ட்ராஸ்பார்க் T1 என்ற நிலையத்தை வெளியிட்டது. CPU கருவிகளை சிறப்பாகப் பயன்படுத்துவது இதன் நோக்கமாகும். டேட்டா சென்டர்களுக்கு அதிக முக்கியத்துவம் இருந்தது, ஏனெனில் இங்கு மின் திறனை குளிரூட்ட வேண்டிய தேவைகளுக்காக அதிகப்படுத்த வேண்டி இருந்தது. CPU லிருந்து வரும் அதிகப்படியான வெப்பத்தினால். T1 ஐ தொடர்ந்து அல்ட்ராஸ்பார்க் T2 விலும், ஒரு உள்ளகத்திற்கான புரிவு 4 முதல் 8 வரை இருந்தது. மேலும் T2 ப்ளஸ் காரணமாக ஒரே அமைப்பில் பல வகை T2 செயலிகள் இணைக்க முடியும். ஓப்பன்ஸ்பார்க் திட்டத்தின் வழியாக சன் நிறுவனம் T1 மற்றும் T2 செயலிகளுக்கான திட்ட சிறப்புகளை வெளிப்படையாக்கியது.\n\n2007 ஆம் ஆண்டு ஏப்ரலில் ஸ்பார்க் எண்டர்பிரைஸ் சர்வர் பொருள்களை சன் நிறுவனம் ஃபுஜிஸ்டுவுடன் இணைந்து வெளியிட்டது. இவை ஃபுஜிஸ்டு ஸ்பார்க்64 VI மற்றும் பின்னர் வெளிவந்த செயலிகளையும் சார்ந்திருந்தது. \"எம்-கிளாஸ்\" ஸ்பார்க் எண்டர்பிரைஸ் அமைப்பானது உயர்ந்த அளவு நம்பிக்கை மற்றும் தேவையான சிறப்புகளைப் பெற்றிருந்தது.\n\nSection::::x86-சார்ந்த அமைப்புகள்.\n1980 இறுதியில் இண்டல் 80386 சார்ந்த சன் 386i என்ற கலப்பு மாடலை வடிவமைத்தது, சன் OS மற்றும் DOS இயக்க நிலைகளைக் கொண்டிருந்தது. இவை சந்தையில் நீண்டகாலம் நீடித்தது. தொடர்ந்து \"486i\" என்ற மேம்படுத்தப்பட்ட அமைப்பு அறிவிக்கப்பட்டு குறைந்த அளவு முன் மாதிரிகள் தயாரிக்கப்பட்டன.\n\n1990 களின் ஆரம்பத்தில் சன் நிறுவனத்தின் முதல் x86 அமைப்புகள் நிறைவடைந்தன. ஸ்பார்க் வகைகளில் கவனம் செலுத்தவும் கடைசி மோட்டோரோலா மற்றும் 386i பொருட்களை நிறுத்தவும் முடிவு செய்யப்பட்டது. இந்த முடிவானது மெக்நீலேவினால் \"ஒரு அம்பின் பின்னால் அனைத்து மரங்கள்\" என்று மாற்றப்பட்டது. இருந்த போதிலும், சன் நிறுவனம் x86 உலகத்தில் தனது நிலைத்தன்மையைத் தக்கவைத்திருந்தது. 1993 ஆம் ஆண்டில் தனிநபர் கணினி (PC) ஏற்புடைய வணிகம் செய்ய ஆரம்பித்தது.\n\n1997 ஆம் ஆண்டு டிபா இன்க் என்ற நிறுவனத்தை சன் நிறுவனம் வாங்கியது, தொடர்ந்து 2000 ஆம் ஆண்டில் கோபால்ட் நெட்வொர்க் நிறுவனத்தையும் \"வலையமைப்பு கூட்டமைப்பை \" உருவாக்கும் எண்ணத்துடன் வாங்கியது (அது ஒற்றை செயல்பாடு கணினி வாடிக்கையாளரைச் சார்ந்தது). மேலும் ஒரு \"வலையமைப்பு கணினியை\" விளம்பரம் செய்தது (இது ஆரக்கிள் மூலம் பிரபலமானது); ஜாவாஸ்டேசன் நிறுவனம் வட்டு இல்லாமல் ஜாவா பயனுறுத்தங்களை இயக்க வடிவமைக்கப்பட்ட அமைப்பு ஆகும்.\n\nஇந்த வணிகங்கள் அனைத்தும் வெற்றிகரமாக இருந்தது, கோபால்டின் வரவு x86 வன்பொருள் சந்தையில் சன் நிறுவனம் மீண்டும் இடம் பிடிக்க காரணமாக அமைந்தது. 2002 ஆம் ஆண்டில், பொது உபயோகத்திற்கான தனது முதல் x86 அமைப்பை சன் நிறுவனம் அறிமுகம் செய்தது, இது முந்தைய சிறந்த அமைப்பான கோபால்ட் LX50 பகுதிகளைச் சார்ந்தது. இதுவே சன் நிறுவனத்தின் லினக்ஸ் மற்றும் சோலாரிஸ் இரண்டையும் ஆதரிக்க அறிமுகம் செய்யப்பட்ட அமைப்பு ஆகும்.\n\nAMD ஆப்ட்ரான் செயலிகளைக் கொண்டு x86/x64 வகை சர்வர்களைத் தயாரிக்க 2003 ஆம் ஆண்டில் சன் நிறுவனம் AMD நிறுவனத்துடன் கூட்டணியை வெளியிட்டது; கெய்லாவை சன் கையகப்படுத்தியதன் தொடர்ச்சியாக இது நிகழ்ந்தது. இது சன் நிறுவனத்தின் நிருவனர் அண்டி பெச்டோல்ஹிம் மூலம் நிறுவப்பட்டு, அதிக செயல்திறன் AMD-சார்ந்த சர்வர்களை உருவாக்க திட்டமிடப்பட்டது.\n\n2004 ஆம் ஆண்டில், ஆப்ட்ரான் சார்ந்த சன் ஃபயர் V20z மற்றும் V40z சர்வர்கள் மேலும் ஜாவா செயல்நிலையம் W1100z மற்றும் W2100z செயல்நிலையங்களை சன் நிறுவனம் வெளியிட்டது.\n\n2005 ஆம் ஆண்டு செப்டம்பர் 12 அன்று, சன் ஃபயர் X2100, X4100 மற்றும் X4100 சர்வர் போன்ற பதிய ஆப்ரடான் வகைகளைச் சார்ந்த சர்வர்களை சன் துவங்கியது டேட்டா சென்டர்களில் சிக்கல்களை உருவாக்கிய சூடு மற்றும் மின் திறன் உபயோகத்தை போக்க பெச்டோல்ஹிம் மற்றும் குழுவுடன் வடிவமைக்கப்பட்டது. 2006 ஆம் ஆண்டு ஜூலையில் வெளியிடப்பட்ட சன் ஃபயர் X4500 மற்றும் X4600, x64 அமைப்புகளில் சோலாரிஸ் மட்டுமல்லாமல், லினக்ஸ் மற்றும் மைக்ரோசாப்ட் விண்டோஸ் போன்ற இயக்க முறைமைகளில் உபயோகிக்கும் வகையில் இருந்தது.\n\n2007 ஆம் ஆண்டு ஜனவரி 22 அன்று இண்டெலுடன் கூட்டணியை சன் நிறுவனம் அறிவித்தது. இண்டெல் தற்போது சோலாரிஸை தனது முதன்மை இயக்கு நிலையமாகவும் மேலும் யுனிக்ஸ் OSஐ Xeon செயலிகள் சார்ந்த அமைப்புகளுக்கும், ஒபன் சோலாரிஸ்க்கு பொறியியல் மூலங்களை வழங்கவும் பங்கிட்டது. 2007 ஆம் ஆண்டு ஜூனில் அறிமுகம் செய்யப்பட்ட சன் ப்ளேட் X6250 சர்வர் கலத்தில் தனது x64 சர்வர் வரிகளை இண்டெல் Xeon செயலிகளில் உபயோகப்படுத்த ஆரம்பித்தது.\n\nAMD சார்ந்த செயலிகளில் சன் நிறுவனத்தின் ஒபன்சோலாரிஸ் மற்றும் xVM உபயோகப்படுத்த ஆபரேட்டிங் சிஸ்டம் ரிசர்ச் சென்டர் (OSRC) விரிவாக்கம் செய்வதாக 2008 ஆம் ஆண்டு மே 5, அன்று AMD அறிவித்தது.\n\nSection::::மென்பொருள்.\nஎப்படி இருப்பினும் சன் நிறுவனம் முதலில் வன்பொருள் நிறுவனமாகக் கருதப்பட்டது. அதன் மென்பொருள் வரலாறு 1982 ஆம் ஆண்டில் தொடங்கப்பட்டது; அந்த நேரத்தில் இணை-நிறுவனர் பில் ஜாய் யுனிக்ஸின் முன்னணி உருவாக்குநராக இருந்தார். அவர் vi பதிப்பி, C ஷெல் மற்றும் BSD Unix இயக்கத் தளத்தை சார்ந்த TCP/IP உருவாக்கத்தில் பங்களித்தார். அதன் பிறகு, சன் நிறுவனம் பல மென்பொருள்களை உருவாக்கும் மற்றும் கையகப்படுத்தும் நிலைக்கு மாறி பிரபலமான ஜாவா செய்நிரலாக்க மொழியை உருவாக்கியது.\n\nதிறந்த மூல தொழில்நுட்பங்களில் பொருட்களுக்கு ஆதரவளிப்பதன் மூலம் பிற தொழில்நுட்பங்கள் சமுதாயம் சார்ந்த மற்றும் திறந்த மூல உரிமங்களினால் வெகுவாக அறியப்பட்டது. GNOME என்று அழைக்கப்படும் கணினி வழி மென்பொருளான ஜாவா கணினி அமைப்பு (உண்மையான பெயர் \"மாத்ஹட்டர்\"), முதலில் லினக்ஸ் விரிவாக்கத்திற்கு மட்டும் அளிக்கப்பட்டது தற்போது சோலாரிஸ் இயக்க அமைப்புகளில் ஒரு பகுதியாக வருகிறது. லினக்ஸின் மிடில்வேர் அடுக்கில் ஜாவாவானது எண்டர்பிரைஸ் அமைப்பில் ஆதரவளிக்கிறது. ஓப்பன் சோலாரிஸ் சமுதாயம் மூலமாக திறந்த மூல பொது உருவாக்கம் மற்றும் வெளியீட்டு உரிமையை சோலாரிஸ் ஆதார மூலங்களுக்கு வெளிபடுத்தும். சில மென்பொருள்களை அறிவுசார்ந்த பண்புகள் மூலம் மென்பொருளைப் பொறுத்து பயனாளிகளிடமிருந்து இழப்பீடு பெறும் முறையை சன் நிறுவனம் பெற்றிருந்தது. பலதரப்பட்ட விலைகளின் அடிப்படையிலும், ஒரு-வேலையாளர் மற்றும் ஒரு-துளை உட்பட பல ஆதரவுச் சேவைகளை வழங்கும்.\n\nஉலகின் திறந்த மூல இயக்கங்களுக்கு சன் நிறுவனம் முக்கியமான பெரிய நிறுவனமாக உள்ளது என்பதை EU மூலம் தாக்கல் செய்யப்பட்ட UNU-MERITஅறிக்கை காட்டியது. அந்த அறிக்கையின் படி சன் நிறுவனத்தின் திறந்த மூல பங்களிப்பானது அடுத்த ஐந்து பெரிய வணிக பங்களிப்பாளர்களை விடவும் அதிகமாகும்.\n\nSection::::இயக்க முறைமைகள்.\nயுனிக்ஸ் இயக்க முறைமைகளின் மூலம் அதிகமாக சன் நிறுவனம் அறியப்பட்டாலும், அமைப்பு ஸ்திரத்தன்மை மற்றும் நிலையான வடிவமைப்பு கொள்கைகள் மூலம் நற்பெயர் பெற்றிருந்தது.\n\nசன் நிறுவனத்தின் முதல் இயக்க நிலையமானது UniSoft V7 Unix இல் ஆரம்பித்தது. 1982 ஆம் ஆண்டிற்குப் பிறகு சன்OS யுனிக்ஸுக்கான 4.1BSD இயக்க நிலையங்களுக்குத் தேவையான இயக்க முறைமைகளை சன் நிறுவனம் வழங்க ஆரம்பித்தது.\n\n1980 ஆம் ஆண்டு இறுதியில் AT&T யுனிக்ஸின் அடுத்த வகையை வெளியிட சன் நிறுவனத்திற்கு உதவுவதாக அறிவித்தது மற்றும் 1988 ஆம் ஆண்டில் 20% அளவிற்கு சன் நிறுவனத்தின் பங்குகளை வாங்கியதாக அறிவித்தது. யுனிக்ஸ் சிஸ்டம் வி ரிலீஸ் 4 (SVR4) சன் நிறுவனம் மற்றும் AT&T நிறுவனத்தின் கூட்டு தயாரிப்பாகும்; இந்த இணை சன் நிறுவனத்தின் மற்ற போட்டியாளர்களின் கவனத்தைத் திருப்பியது, பலர் ஒன்றிணைந்து திறந்த மென்பொருள் உருவாக்க அமைப்பை (OSF) தடை செய்தனர். 1990 மத்தியில், யுனிக்ஸ் போரானது அதிகமாக அடங்கியது, AT&T தனது யுனிக்ஸ் இயக்க முறைமை மீதான மோகத்தை விட்டது, மேலும் இந்த இரண்டு நிறுவனங்களுக்குள் இருந்த தொடர்பும் வெகுவாகக் குறைந்தது.\n\nசன் OS க்கு அடுத்தபடியாக உருவாக்கிய சோலாரிஸ் 2 க்கு SVR4 ஐ சன் நிறுவனம் அடித்தளமாக அமைத்தது.\n\nஈஸ்ட்மேன் கோடாக் நிறுவனத்திலிருந்து வாங்கிய இண்ட்ராக்டின் சிஸ்டம்ஸ் கார்ப்ரேசனிடமிருந்து பெற்ற இண்ட்ராக்டிவ் யுனிக்ஸ் என்ற இயக்க அமைப்பை 1992முதல் சன் நிறுவனம் விற்பனை செய்தது. SCO யுனிக்ஸ் போன்ற சந்தை முன்னோடிகளுக்கு போட்டியாளராகவும் PC தளத்திற்கு மாற்றாகவும் இந்த யுனிக்ஸ் பிரபலமாக இருந்தது. இண்டராக்டிங் யுனிக்ஸில் மேல் இருந்த சன் நிறுவனத்தின் பார்வையானது ஸ்பார்க் மற்றும் x86 அமைப்புகளுக்கு சாதகமாக இருந்தது; 2001 ஆம் ஆண்டில் கைவிடப்பட்ட பொருளாக இருந்தது.\n\nமுன்னதாக, சன் நிறுவனம் சோலாரிஸின் மாறிலியாக ட்ரஸ்டேட் சோலாரிஸ் என்ற வேறு வகையை வழங்கியது, இவைகளில் பன்முனை பாதுகாப்பு மற்றும் குறைந்த சலுகை இயக்க மாதிரி போன்ற பாதுகாப்பு அம்சங்கள் சிறப்பாக இருந்தது. 2005 ஆம் ஆண்டில் வெளியிடப்பட்ட ட்ரஸ்டேட் சோலாரிஸ் பெற்றிருந்த அமைப்புகளை சோலாரிஸ் 10 உள்ளடக்கி இருந்தது; சோலாரிஸ் 10 11/06 புதுப்பிக்கப்பட்டது சோலாரிஸ் ட்ரஸ்டேட் நீடிப்பு, மீதமுள்ள அமைப்புகளை வழங்கி ட்ரஸ்டேட் சோலாரிஸின் நடைமுறை சார்ந்த பின்னோடியாக உருவாக்குகிறது.\n\nலினக்ஸ் சார்ந்த அமைப்புகளில் பின்வரும் வருடங்களில் தனது போட்டியாளர்களுடன் ஏற்பட்ட சந்தை மற்றும் கடினமான போட்டி காரணமாக, 2002 ஆம் ஆண்டில் லினக்ஸை யுக்திகளின் ஒரு பகுதியாக சன் நிறுவனம் உள்ளடக்க ஆரம்பித்தது. ரெட் ஹாட் எண்டர்பிரைஸ் லினக்ஸ் மற்றும் SUSE லினக்ஸ் எண்டர்பிரைஸ் சர்வர் என்ற இரண்டு பிரிவுகளையும் சன் நிறுவனம் தனது x64 அமைப்புகளில் ஆதரித்தன; கோனோனிகல் லிட், விண்ட் ரிவர் சிஸ்டம்ஸ் மற்றும் மோண்டாவிஸ்டா போன்ற நிறுவனங்களும் தங்களது லினக்ஸின் வகைகளை சன் நிறுவனத்தின் ஸ்பார்க் சார்ந்த அமைப்புகளில் ஆதரித்தது.\n\n2004 ஆம் ஆண்டில் சன் நிறுவனம் மற்ற நிறுவனங்களை ஆச்சரியப்பட வைத்தது. மைக்ரோசாப்டின் அதிகமான குரல் எதிரியாக்குபவர் மூலம் நல்ல பெயரை பெற்று, இரண்டு நிறுவனங்களுக்கிடையே இருந்த பல தரப்பட்ட சட்டச் சிக்கல்களைப் பகுக்கவும் 1.95 பில்லியன் அமெரிக்க டாலரைத் தீர்வுத் தொகையாக அவர்களிடம் இருந்து பெறவும் அவர்களுடன் ஒரு கூட்டணி அமைத்தது. சன் நிறுவனம் தற்போது மைக்ரோசாப்ட் விண்டோஸை தனது x64 அமைப்புகளில் ஆதரிக்கிறது. மேலும் கற்பனையாக்கத்தில் ஒருவரை ஒருவர் ஆதரிப்பது போன்றவை உள்ளடங்கிய பல கூட்டு உடன்படிக்கைகளை மைக்ரோசாப்டுடன் இணைந்து அறிவித்துள்ளது.\n\nSection::::ஜாவா இயக்க முறைமை.\nஜாவா இயக்க முறைமையானது 1990 ஆம் ஆண்டின் ஆரம்பத்தில் சன் நிறுவனம் மூலம் எந்த கருவிகளில் பயன்படுத்தப்படுகிறதோ அவற்றில் எதையும் பொருட்படுத்தாமல் செய்நிரல்களை வழங்க, \"ஒருமுறை எழுதி, எங்கு வேண்டுமானாலும் இயக்கலாம்\" (WORA) என்ற வாசகத்துடன் உருவாக்கப்பட்டது. இந்த நோக்கமானது முழுவதும் அடையப்பெறவில்லை ( \"ஒரு முறை எழுது , எங்கு வேண்டுமானாலும் தவறை நீக்குதல் முறை நம்பிக்கையை ஏற்படுத்தவில்லை), ஜாவாவானது அதிகமான வன்பொருளைக் கவனத்தில் கொண்டும் இயக்கு முறை-சார்பில்லாமலும் இருந்தது.\n\nஜாவா முதலாவதாக சேவைப் பயனரில் வலை உலாவிகளில் உள்ள \"மிதக்கும் செய்நிரல்களை\" இயக்கும் அமைப்பாக இயக்கப்பட்டது. ஜாவா பயனுறுத்தங்களின் முந்தைய எடுத்துக்காட்டுகள் ஹாட்ஜாவா வலை உலாவி மற்றும் ஹாட்ஜாவா பார்வைத் தொகுப்பு என்பவையாகும். இருப்பினும், இணையதளத்தில் சர்வர் பகுதியில் மிகவும் வெற்றியுடன் ஜாவா உள்ளது.\n\nஇந்த இயக்க முறைமையானது மூன்று முக்கிய பகுதிகளை உள்ளடக்கியது. அவை ஜாவா செய்நிரலாக்க மொழி, ஜாவா மெய்நிகர் இயந்திரம்(JVM) மற்றும் பல ஜாவா பயன்பாட்டு செய்நிரல் இடைநிலைகள்(APIகள்) ஆகியவை. இவை ஜாவா இயக்க அமைப்பானது வழங்குபவர் மற்றும் உபயோகிப்பவரின் சமுதாயமான ஜாவா சமுதாய செயலாக்கம் (JCP) மூலமாக வடிவமைப்பானது கட்டுப்படுத்தப்படுகிறது.\n\nஜாவா ஒரு இலக்குப் பொருள் செய்நிரலாக்க மொழியாக 1995 ஆம் ஆண்டு இறுதியில் வெளியிட்டப்பட்டது. அப்போதிலிருந்து உலகின் மிகவும் பிரபலமான செய்நிரலாக்க மொழிகளில் ஒன்றாக உள்ளது.\n\nஜாவா மொழியில் எழுதப்பட்ட செய்நிரல்களை எந்த விதமான கருவிகளிலும் உபயோகிக்க, ஜாவா செய்நிரல்கள் பைட் கோடாக மாற்றப்பட்டு JVM இல் எந்த வித சூழலையும் பொருட்படுத்தாமல் இயக்கலாம்.\n\nஜாவா APIகள் விரிவான நூலக நடைமுறைகளை அளிக்கின்றன. இந்த APIகள் \"ஸ்டாண்டர்ட் பதிப்பு\" (ஜாவா SE) இல் அடிப்படை கட்டமைப்புகள் மற்றும் GUI செயல்பாடுகளை அளிக்கின்றன, வணிக நடுவக பதிப்பு (ஜாவா EE)]], அதிகமான மென்பொருள் நிறுவனங்களில் வணிக-பகுப்பு பயன்பாட்டு சர்வர்களை உருவாக்க துணை புரிகிறது \"மைக்ரோ பதிப்பு\" (ஜாவா ME), மொபைல் கருவிகளில் குறைந்த மூலங்களின் மூலம் மென்பொருள்களை உருவாக்கப் பயன்படுகிறது.\n\n2006 ஆம் ஆண்டு நவம்பர் 13 அன்று சன் நிறுவனம் ஜாவாவிற்கான உரிமங்களை GNU பொதுவான மக்கள் உரிமங்களாக மாற்றி ஜாவா தொகுப்பி மற்றும் JVMஐ வெளியிட்டது.\n\n2009 ஆம் ஆண்டு பிப்ரவரியில் இணையதளத்திற்கான பயன்பாட்டு மென்பொருள்களில் மைக்ரோசாப்ட் மற்றும் அடோப் சிஸ்டத்தின் போட்டி இயக்க முறைமைகளை எதிர்த்துப் போட்டியிட்டது. ஜாவா செய்நிரல் மொழியைப் பயன்படுத்தி உருவாக்கப்படும் ஜாவாFX என்பது இசை, வீடியோ மற்றும் பிற பயன்பாடுகளை உருவாக்குவதற்கான இயங்குதளமாக அமைகிறது.\n\nSection::::ஆபிஸ் சூட்.\n1999 ஆம் ஆண்டில் ஜெர்மன் மென்பொருள் நிறுவனமான ஸ்டார்டிவிசன் நிறுவனத்தை அதன் ஸ்டார் ஆபீஸ் மென்பொருள் உரிமத்துடன் சன் நிறுவனம் வாங்கியது. OpenOffice.org என்ற பெயருடன் இந்த ஆபிஸ்சூட் GNU LGPL மற்றும் SISSL (சன் நிறுவன இண்டஸ்ட்ரி ஸ்டாண்டர்ட் சோர்ஸ் லைசன்ஸ்) என்று வெளியிடப்பட்டது. இது மைக்ரோசாப்ட் ஆபீஸ் கோப்பு வடிவங்களை OpenOffice.org ஆதரவளிக்கிறது (சரியாக இல்லை), பல இயக்க முறைமைகளிலும் உள்ளது (முதன்மையாக லினக்ஸ், மைக்ரோசாப்ட் விண்டோஸ், மேக் OS X மற்றும் சோலாரிஸ் போன்ற இயக்க முறைமைகளிலும், மேலும் திறந்த மூல சமுதாயம் மூலமாகவும் அதிகமாக உபயோகிக்கப்படுகிறது.\n\nதற்போதைய ஸ்டார்ஆபீஸ் பொருளானது OpenOffice.org சார்ந்த மூடிய-மூலப் பொருளாகும். ஸ்டார்ஆபீஸ் மற்றும் OpenOffice.org க்கு உள்ள வேறுபாடுகள் என்னவென்றால், ஸ்டார்ஆபீஸ் சன் நிறுவனம் மூலம் ஆதரிக்கப்பட்டு ஒரு பயனாளருக்கு ஒரு உபயோகிப்பாளர் தொகுப்பாக அல்லது நிறுவனத்திற்கான உபயோகிப்பவரின் தொகுப்புகளின் உரிமையுள்ளதாக உள்ளது. மேலும் பல தரப்பட்ட எழுத்துருக்கள் மற்றும் ஆவண தற்காலிகத்தட்டு மற்றும் வணிகத் தர எழுத்துச் சரிபார்ப்பி ஆகியவற்றை பெற்றுள்ளது. ஸ்டார்ஆபீஸ் வணிகரீதியான உரிமம் பெற்ற செயற்பாடு மற்றும் நீட்சிகளைப் பெற்றுள்ளது; OpenOffice.org இல் இவை திறந்த மூலமாகவோ இலவச மாறிகளாக மாற்றப்பட்டோ இவை இல்லாமலோ இருக்கலாம். இரண்டு பொதிகளும் ஓப்பன் டாக்குமெண்ட் வடிவமைப்பை இயற்கையாக ஆதரவளிக்கும்.\n\nSection::::மெய்நிகராக்கம் மற்றும் தரவுமைய தானியக்க மென்பொருள்.\n2007 ஆம் ஆண்டில் சன் xVM என்ற பயன்படு வன்பொருளுக்கான மெய்நிகராக்கம் மற்றும் தரவுமைய தானியங்க மென்பொருளை சன் நிறுவனம் அறிவித்தது. 2008 ஆம் ஆண்டில் மெய்நிகராக்கப்பெட்டியை சன் நிறுவனம் பெற்றது. முந்தைய சன் நிறுவன மெய்நிகராக்க தொழிநுட்பங்களான \"டைனமிக் சிஸ்டம் டொமைன்ஸ்\" மற்றும் \"டைனமிக் ரீகான்பிகரேசன்\" என்பவை ஸ்பார்க் சர்வர்களின் இயக்க திறனுக்கு வடிவமைக்கப்பட்டன, மற்றும் லாஜிக்கல் டொமைனகள் அல்ட்ராஸ்பார்க் T1/T2/T2 சர்வர் இயக்க முறைமைகளை மட்டும் ஆதரவளிக்கும். \"சன் ஆப்ஸ் சென்டர்\" என்ற தரவுமைய தானியங்கு மென்பொருளை சன் நிறுவனம் பெற்றுள்ளது.\n\nபயனாளிகள் பக்கத்தில், மெய்நிகராக்க கணினிவழித் தீர்வுகளை சன் நிறுவனம் வழங்குகிறது. கணினிவழிச் சூழல்கள் மற்றும் பிரயோகங்கள் தரவுமையங்களில் முழுமையாக இருக்கும், உபயோகிப்பவர்கள் இந்த சூழல்களை பலதரப்பட்ட பயனாளி கருவிகளான மைக்ரோசாப்ட் விண்டோஸ் PCகள், சன் நிறுவனம் ரே விரிச்சுவல் டிஸ்ப்ளே க்ளைண்ட்ஸ், ஆப்பிள் மேகிண்டோஸ், PDAகள் அல்லது எதாவது ஆதரவளிக்கும் கருவிகளின் கூட்டணிகளுடன் அணுகலாம். இது LAN முதல் WAN வரை அல்லது பொது இணையதளத்திலிருந்து வலையமைப்புகளின் பல்வேறு வகைகளை ஆதரிக்கும். மெய்நிகராக்க கணினிவழித் தீர்வுகள் சன் நிறுவன ரே சர்வர் சாப்ட்வேர், சன் நிறுவன செக்யூர் க்ளோபல் டெக்ஸ்டாப் மற்றும் சன் நிறுவன விரிச்சுவல் டெக்ஸ்டாப் இன்ப்ராஸ்டர்ச்சர் மூலமாக வழங்கப்படும்.\n\nSection::::தரவுத்தள மேலாண்மை அமைப்புகள்.\nஅமெரிக்க டாலர் 1 பில்லியனுக்கு MySQL ABதரவுதளத்தை 2008 ஆம் ஆண்டில் MySQL தயாரிப்பாளர்களிடமிருந்து சன் நிறுவனம் பெற்றது. தலைமை செயற்குழு அதிகாரி ஜோனதன் ஸ்க்வார்ட்ஸ் தனது வலைப்பதிவில் MySQL இன் செயல்திறனை அதிகப்படுத்துவதே, அதை வாங்கியதற்கான முதன்மை குறிக்கோள் என்று குறிப்பிட்டு இருந்தார். 2008 ஆம் ஆண்டு பிப்ரவரியில், MySQL இன் செயல்திறனை அதிகப்படுத்தும் வேலைக்கான முடிவுகளை சன் நிறுவனம் வெளியிடத் தொடங்கியது. PostgreSQL திட்டத்தில் சன் நிறுவனமும் ஒரு பங்களிப்பாளராக இருந்தது. ஜாவா இயக்க நிலைகளில் ஜாவா DB ஏற்றம் மற்றும் ஆதரவளிக்க சன் நிறுவனம் பங்களித்தது.\n\nSection::::பிற மென்பொருட்கள்.\nமென்பொருள் உருவாக்கம் மற்றும் உள்கட்டமைப்பு சேவைகளுக்காக பல வகையான மென்பொருள் தயாரிப்புகளை சன் நிறுவனம் வழங்கியது. இந்த தாயரிப்புகளின் பல வகைகள் வீடுகளிலிருந்தும், மற்றவை டெரண்டெல்லா, வேவ்செட் டெக்னாலஜிஸ், சீபியாண்ட் மற்றும் வாவு போன்ற நிறுவனங்களிடமிருந்து தொடர்ச்சியாகப் பெற்றவை. நெட்ஸ்கேப்பை AOL உடன் இணைக்கும் போது ஏற்பட்ட உடன்படிக்கையின் படி, நெட்ஸ்கேப்பிடமிருந்து உலாவி இல்லாத மென்பொருள் தயாரிப்புகளை சன் நிறுவனம் பெற்றது. இந்த மென்பொருள் தயாரிப்புகள் முதலில் \"ஐபிளேனட்\" தரவகையில் வழங்கப்பட்டன; சன்-நெட்ஸ்கேப்பின் கூட்டணி முடிந்தவுடன் \"சன் ஒன் \" என்ற மறு தரவகையில் (சன் ஓப்பன் நெட்வொர்க் என்விரான்மெண்ட்) மாற்றப்பட்டன, தற்போது இவை \"சன் ஜாவா அமைப்பு\" என்று உள்ளது.\n\nஇன்று, சன் நிறுவனத்தின் நடுநிரல் அடுக்கு \"ஜாவா எண்டர்பிரைசஸ் சிஸ்டம் \" (அல்லது JES) என்ற தரவகையில் உள்ளது. இணையம் மற்றும் பிரயோகம் வழங்குதல், தொடர்புகள், அட்டவணையிடுதல், அடைவுகள், அடையாள மேலாணமை மற்றும் SOA/தொழில் ஒன்றிணைப்பு பங்குகளை நிறைவு செய்கிறது. சன் நிறுவனத்தின் ஓப்பன் ESB மற்றும் பிற மென்பொருள் தொகுப்புகள் இலவசமாக பதிவிறக்கம் செய்து உபயோகப்படுத்தும் படி சோலரிஸ், ரெட் ஹாட் எண்டர்பிரைஸ் லினக்ஸ், HP-UX, மற்றும் விண்டோஸ் போன்ற அமைப்புகளில் உபயோகிக்கலாம்.\n\n\"சோலரிஸ் க்ளஸ்டர்\" என்ற மிகவும் தேவைப்படும் மென்பொருள் மற்றும் \"சன் கிர்ட் என்ஜின்\" எனப்படும் கிரிட் மேலாண்மை தொகுப்பு மற்றும் சன்ஸ்கிரீன் எனப்படும் கணினி அரண் போன்ற தரவு மைய மேலாண்மை மென்பொருள் தயாரிப்புகளை சன் நிறுவனம் தயாரித்துள்ளது.\n\nவலையமைப்பு கருவி வழங்கிகள் மற்றும் தொலைத்தொடர்பு உலகத்திற்காக, நெட்ரா அதிகம்-உபயோகப்படும் தொகுப்பு என்ற எடுத்துச் செல்லும் கருவியை சன் நிறுவனம் தயாரித்துள்ளது.\n\nசோலரிஸ் மற்றும் லினகஸ் பிரயோகங்களை உருவாக்குவதற்காக, \"சன் ஸ்டூடியோ\" தரவகையில் தொகுப்பிகள் மற்றும் உருவாக்க கருவிகளை சன் நிறுவனம் தயாரித்துள்ளது.\n\nஜெம்பிலி என்ற சமூகம் சார்ந்த கணினி இயங்குதள மற்றும் பிராஜெக்ட் கீனே என்ற திறந்த மூலத் திட்டம் வழங்கும் சேவை உடனான மென்பொருள் சேவையாக (Software as a Service) (SaaS) சந்தையில் தற்போது சன் நிறுவனம் நுழைந்துள்ளது.\n\nSection::::சேமிப்பு.\nதனது அமைப்புகள் வழங்குவதை நிறைவு செய்ய சன் நிறுவனம் தனது சொந்த சேமிப்பு அமைப்புகளை அதிகமாக விற்றுள்ளது; இவை பல வகையான சேமிப்பு-சார்ந்த கையகப்படுத்துதல் மூலம் உருவாக்கப்பட்டது.\n2005 ஆம் ஆண்டு ஜூன் 2 அன்று ஸ்டோரேஜ் டெக்னாலஜி கார்பரேசன்(StorageTek) நிறுவனத்தை அமெரிக்க டாலர் 4.1 பில்லியன் பணத்திற்கு அல்லது ஒரு பங்கு டாலர் 37.00 க்கு சன் நிறுவனம் வாங்கப் போவதாக அறிவித்து, இதனை 2005 ஆம் ஆண்டு ஆகஸ்ட்டில் முடித்தது.\n\n2006 ஆம் ஆண்டில், சன் நிறுவனம் ஸ்டோரெஜ்டெக் 5800 சிஸ்டம் என்ற உலகின் முதல் பிரயோக-விழிப்புள்ள செய்நிரல் சேமிப்பு தீர்வை அறிவித்தது. BSD உரிமத்தின் அடிப்படையில் 2008 ஆம் ஆண்டில் ஸ்டோரெஜ்டெக் 5800 அமைப்புக்கு சன் நிறுவனம் ஆதார குறிமுறையில் பங்களித்தது.\n\n2008 ஆம் ஆண்டில் சன் ஓப்பன் ஸ்டோரேஜ் இயக்க நிலையை சன் நிறுவனம் அறிவித்தது. திறந்த மூல தொழில்நுட்பங்களைக் கொண்டு இவற்றை உருவாக்கி, சேமிப்புச் சந்தையில் வணிகர் உட்பூசலை நீக்க சன் நிறுவனம் எண்ணியது.\n\n2008 ஆம் ஆண்டின் இறுதியில் \"சன் ஸ்டோரெஜ் 7000 ஒன்றாக்கிய சேமிப்பு அமைப்புகளை\" (ஆம்பர் ரோட் குறிமுறைப் பெயர்) சன் நிறுவனம் அறிவித்தது. அமைப்புகளில் தரவுகளை நிரந்தரமான இடத்தில் அமைத்து சாலிட்-ஸ்டேட் டிரைவ்கள் மற்றும் ZFS மூலம் நிர்வகிக்கப்படும் ஏற்றுக்கொள்ளப்பட்ட வன் வட்டுகளின் வழியே SSDகளின் வேகம் மற்றும் ஏற்றுக்கொள்ளப்பட்ட வன் வட்டுகளின் பொருளாதாரத்தில் முன்னேற்றம் காணலாம்.\n\nபிற நன்கு பிரபலமான சேமிப்பு தயாரிப்புகளானது சன் ஃபயர் X4500 சேமிப்பு சர்வர் மற்றும் SAM-QFS கோப்பமைப்பு மற்றும் சேமிப்பு மேலாண்மை மென்பொருள் போன்றவைகளை உள்ளடக்கியதாகும்.\n\nSection::::HPC தீர்வுகள்.\nசன் நிறுவனத் தொகுப்பு அமைப்புகளுடன், சன் தனது பார்வையை அதிக செயல்திறன் கொண்ட கணக்கீட்டுகளின் பக்கம் மாற்றியது. 2007 ஆம் ஆண்டிற்கு முன்னர் சன் நிறுவனத்தின் தொகுப்பு அமைப்புகள் வெளியாகும் முன்பு வரை, சன் நிறுவனத் தயாரிப்புகள் TOP500 அமைப்புகள் மற்றும் சூப்பர்கம்ப்யூட்டிங் சென்டர்களில் ஏற்கனவே உபயோகத்தில் இருந்தது.\n\n\"சன் HPC க்ளஸ்டர்டூல்ஸ்\" MPI நூலகங்கள் மற்றும் சோலாரிஸ் HPC க்ளஸ்டர்களில் இயங்கும் இணை வேலை கருவிகளின் தொகுப்பாகும். 7.0 வரிசைகளில் ஆரம்பித்து, சன் நிறுவனம் தனது MPIகளின் விரிவாக்கத்தை திறந்த MPI ஆக மாற்றியது, மேலும் திறந்த MPI திட்டத்திற்கு தொழில்நுட்ப மூலங்களை வழங்க ஆரம்பித்தது.\n\nOpenMP மொழி கூட்டத்தில் சன் நிறுவனம் ஒரு அங்கமாகும். திறந்த நினைவக இணைப்பிற்காக சன் ஸ்டுடியோ தொகுப்பிகள் மற்றும் கருவிகள் ஓப்பன்MP சிறப்பியல்புகளை இயற்கையாக நிறைவேற்றுகிறது.\n\n2006 ஆம் ஆண்டில் சன் நிறுவனம் உருவாக்கிய \"TSUBAME சூப்பர்கம்ப்யூட்டர்\" ஜூன் 2008 வரை ஆசியாவின் வேகமான மீக்கணினியாக (அதிவேக கணினியாக) இருந்தது. டெக்சாஸ் அட்வாண்ஸ்டு கம்ப்யூட்டிங் சென்டர் (TACC) 2007 ஆம் ஆண்டில் \"ரேன்ஞர்\" என்பதை சன் நிறுவனம் உருவாக்கியது. 500 TFLOPS மேல் அதிக செயல்திறனை ரேன்ஞர் பெற்றிருந்தது, மேலும் நவம்பர் 2008 ஆம் ஆண்டில் வெளியிடப்பட்ட தலைசிறந்த 500 மீக்கணினி பட்டியலில் மிகவும் சக்தி வாய்ந்த ஆறாவது மீக்கணினியாக இருந்தது.\n\nHPC வேலைப்பளுவை குறைப்பதற்காக ஓப்பன்சோலரிஸ் பங்களிப்பை சன் நிறுவனம் பெற்றிருந்தது. சன் நிறுவனத்தின் HPC தயாரிப்புகள் பொதுவாக மற்ற மூன்றாமவர் தீர்வுகளுக்கு பொதுவாக உபயோகப்படும் படி பங்களிப்பில் உள்ளது.\n\nSection::::பணியாளர்.\nஜான் கில்மோர், வைட்பீல்ட் டிஃபீ, ராடியா பியல்மேன், மார்க் ட்ரெம்லே மற்றும் நெட் ஃபீரீட் போன்றோர் சன் நிறுவனத்தின் குறிப்பிடத்தக்க தற்போதைய மற்றும் முன்னாள் பணியாளர்கள் ஆவர். முன்னர் யுனிக்ஸ் சார்ந்த வலையமைப்பு கணக்கீடுகளுக்கு சன் நிறுவனம் ஆதரவாளராக இருந்தது. இது TCP/IP குறிப்பாக NFS வளர்ச்சியிலும், ஜான் காஜே வினால் \" தி நெட்வொர்க் இஸ் தி கம்ப்யூட்டர்\" என்ற நிறுவனத்தின் கொள்கையில் பிரதிபலித்தது. ஜேம்ஸ் கோசலிங் தலைமையிலான குழு ஜாவா செய்நிரல் மொழியை உருவாக்கியது. W3C இல் XML சிறப்பியல்புகளை உருவாக்குவதற்கு ஜான் போசக் முன்னோடியானார்.\n\nநிறுவனத்தின் வலைப்பதிவில் பணியாளர்கள் பலரும் கட்டுரை வெளியிட்டுள்ளனர். வலைப்பதிவுகளில் பணியாளர்கள் வேலை மற்றும் சொந்த வாழ்க்கை நிகழ்வுகள் பற்றி எழுத ஊக்குவிக்கப்பட்டனர், மேலும் வணிக ரீதியான நம்பகமான செய்திகள் எழுத கூடாது என்று சில கட்டுப்பாடுகளும் பணியாளர்களுக்கு இருந்தன. பெரிய நிறுவனங்களின் ஒரு சில CEOக்கள் மட்டுமே தொடர்ச்சியாக வலைப்பதிவு செய்வதாக முன்னாள் CEO ஜோனாதன் ஐ. ஸ்க்வார்ட்ஸ் குறிப்பிட்டார்; அவருடைய வெளியீடுகள் பத்திரிக்கைகள் மூலமாக அடிக்கடி மேற்கோள்களாக வெளிவந்தன மற்றும் ஆராயப்பட்டன.\n\n\n"}
{"id": "175197", "url": "https://ta.wikipedia.org/wiki?curid=175197", "title": "எறும்புப் புற்று", "text": "எறும்புப் புற்று\n\nஎறும்புப் புற்று என்பது எறும்புகள் வாழ்வதற்காக நிலத்திற்கு அடியில் அமைத்துக் கொள்ளும் வாழ்விடமாகும். இதை எறும்புகள் உணவு, இனப்பெருக்கம் போன்ற தேவைகளுக்கும் பயன்படுத்துகின்றன. எறும்புப் புற்றுக்குள்ளே ஒரு கட்டட அமைப்புக் காணப்படும். அதாவது நிலத்துக்கு அடியே பல அறைகள் காணப்படும். இந்த அறைகளிலிருந்து ஒரு குறிப்பிட்ட இடத்திற்கு செல்ல வழிகள் காணப்படும். இந்த அறைகளைப் பொதுவாக உணவு சேமிப்பதற்கே பயன்படுத்துகின்றன. இத்தகைய புற்றுக்களைக் கறையான்களும் தமது வாழ்விடமாக அமைக்கின்றன.\n"}
{"id": "175204", "url": "https://ta.wikipedia.org/wiki?curid=175204", "title": "சுழல் காற்று", "text": "சுழல் காற்று\n\nசுழல் காற்று \"(Tornado)\" என்பது மின்னலையும், இடியையும் தோற்றுவிக்கக்கூடிய முகிலொன்றின் உட்பகுதியிலிருந்து தொடங்கி நிலமட்டம் வரை நீட்சியடைந்த, கூடிய வேகத்துடன் சுழல்கின்ற வளிநிரல் ஆகும். இச்சுழல் காற்று சிறிய அளவிலான சூறாவளியாகும். இதை சூறாவளி என்றும் கூறுவர். கடும் இடி, மின்னல், புயல்கள் ஏற்படும் போதே டொர்னாடோக்கள் உருவாகின்றன. இவை சூறாவளியிலும் பார்க்க பயங்கரமானவை. இவை குறுகிய நேரத்தில் குறுகிய இடத்தில் பாரிய அழிவை ஏற்படுத்தக்கூடியன. மிகப்பெறும் சுழல்காற்று கி. பி. 1999 ஆம் ஆண்டு வீசிய பிரிட்சு கிரேக்கு சுழல் காற்று ஆகும். இது மணிக்கு முந்நூறு மைல்கள் வேகத்தில் அடித்தது. இதன் அகலமே இரண்டு மைல்கள் இருந்ததுடன் நூறு கிலோமீட்டர்களுக்கு மேல் நகர்ந்து சென்று பெருத்த சேதத்தை விளைவித்தது \n\nSection::::வேகம்.\nசுழல் காற்றொன்றின் விட்டம் பல மீட்டர்கள் முதல் 2 கிலோமீட்டர்கள் வரையாக இருக்கக்கூடும். சராசரி சுழல் காற்றின் சுழற்சி வேகம் மணிக்கு 120 கிலோமீட்டர் முதல் 500 கிலோமீட்டர் வரை வேறுபடலாம். இவ்வாறு சுழல்கின்ற வளி நிரலின் நடுப்பகுதியில் வளிமண்டல அமுக்கம் மிகக் குறைவாகக் காணப்படும். எனவே இவ்வகைச் சுழல் காற்று தரையிலுள்ள பொருட்களை உறிஞ்சி மேலே இழுத்தெடுக்கின்றது.\n\nபுவியின் வடவரைக் கோளத்தில் உருவாகும் சுழல் காற்றுக்கள் தம் தாழமுக்க மையத்தைச் சுற்றி இடஞ்சுழியாகச் சுழற்சியடைகின்றன. அதேவேளை, புவியின் தென்அரைக் கோளத்தில் உருவாகும் சுழல்காற்றுக்கள் வலஞ்சுழியாகச் சுழல்கின்றன. சுழல் காற்றொன்று இடம்பெயராமல் ஒரேயிடத்தில் சுழன்று வீசலாம். அல்லது வலிமையாகச் சுழற்சியடைகின்றவாறே முன்னோக்கி நகரலாம். இந்த நகர்வு வேகம் மணிக்கு 110 கிலோமீட்டர் வரை இருக்கக்கூடும்.\n\nSection::::நகர்தல்.\nசாதாரண புயல் காற்றைப் போலன்றி தான் நகரும் குறுகிய பாதை நெடுகே மட்டுமே சுழல் காற்று அழிவை ஏற்படுத்துகிறது. சுழல்காற்றின் விட்டத்துக்கு ஏற்பவே இவ்வழிவுப் பாதையின் அகலம் அமைந்திருக்கும். இரு புறத்திலும் உள்ள வீடுகள் எவ்வித பாதிப்பும் அடையாத நிலையில் நடுவிலுள்ள வீடு மாத்திரம் சுழல்காற்றினால் சிதைந்துபோன நிகழ்வுகள் சகஜமாக இடம்பெற்றுள்ளன.\n\nமிகத் தாழ்ந்த அமுக்கங்களில், ஒடுங்கிய நீராவியினால் ஆக்கப்பட்ட நிரலொன்று உருவாகும் சந்தர்ப்பங்களில் சுழல்காற்று கண்ணுக்குப் புலப்படக் கூடியதாக இருக்கும். மழை மேகம் பூமியைத் தொட்டுக் கொண்டிருப்பது போல் அவ்வேளைகளில் தோற்றமளிக்கும். சுழல்காற்று பெருமளவு புழுதியைக் கிளப்பிச் செல்லும் சந்தர்ப்பங்களிலும் கண்ணுக்குப் புலப்படக் கூடியதாக மாறும்.\n\nமுதிர்ந்த சுழல் காற்றொன்று ஒரு தூண் போல நேராகவோ அல்லது சாய்வாகவோ காணப்படலாம். சிலவேளைகளில் முகில் முழுவதும் பூமியைத் தொட்டுக் கொண்டிருப்பது போல அது பரந்ததாகத் தோன்றலாம். இன்னுஞ் சில சந்தர்ப்பங்களில் யானையின் அசைகின்ற தும்பிக்கை போல அது தென்படக்கூடம். வன்மையான சுழல் காற்றொன்றின் போது பிரதான சுழலைச் சுற்றிவரப் பல சிறு சுழல்கள் காணப்படும்.\n\nSection::::சுழல் காற்றுக்கள் தோன்றும் நாடுகள்.\nஇச்சுழல் காற்றுகள் அண்டார்டிகா கண்டம் தவிர்த்து அனைத்து கண்டங்களில் உள்ள நாடுகளிலும் வீசுகின்றன. உலகிலே ஆண்டுதோறும் அதிக எண்ணிக்கையான சுழல் காற்றுக்கள் தோன்றும் நாடு ஐக்கிய அமெரிக்காவாகும். இங்கு உள்ள இராக்கி மலைத்தொடர் பகுதியிலும் ஆப்பலேச்சிய மலைத்தொடர் பகுதிலும் சுழல்காற்று அடிக்கடி வீசுவதால் இதை சுழல்காற்று பகுதி என்றே அழைக்கின்றனர்.(Tornado Alley)\n\nஇரண்டாவது இடத்தில் ஆஸ்திரேலியா இருக்கின்றது. இவை தவிர சீனா, இந்தியா, ரஷ்யா, இங்கிலாந்து, ஜெர்மனி, வங்காளதேசம் உட்படப் பல நாடுகள் சுழல் காற்றுத் தாக்குதலுக்கு உட்படுகின்றன.\n\nSection::::பூஜிற்றா அளவுத்திட்டம்.\nசுழல் காற்றுக்களின் வேகங்களை நேரடியாக அளப்பது சிரமமான காரியமாகும். அது ஆபத்தானதும்கூடää அமெரிக்காவிலுள்ள சிகாகோ பல்கலைக்கழகத்தில் பணி புரிந்த வளிமண்டலவியற் பேராசிரியரான டெட்சுயா ஃவுஜித்தா என்பவர் சுழல் காற்றுக்களை வகைப்படுத்துவதற்கான அளவுத்திட்டமொன்றை 1971ம் ஆண்டு அறிமுக்கப்படுத்தினார். சுழல் காற்றினால் கட்டடங்களுக்கும் மனிதனால் நிர்மாணிக்கப்பட்ட ஏனைய அமைப்புகளுக்கும் ஏற்படும் சேதத்தை அடிப்படையாக வைத்தே இந்த பூஜிற்றா அளவுத்திட்டம் (F-Scale) அமைக்கப்பட்டுள்ளது.\n\nஇந்த அளவுத்திட்டத்தின்படி F0, F1, F2, F3, F4, F5 என ஆறு வகைகளாகச் சுழல் காற்றுக்கள் வகைப்படுத்தப்படுகின்றன.\nஇவற்றுள் \nF5 வகை சுழல்காற்று வீடுகளை அத்திவாரத்தோடு பிடுங்கி எறியக்கூடியதாக இருக்கும்.\n\nF4, F5 வகைச் சுழல்காற்றுக்கள் தாம் செல்லும் பாதை நெடுகே பேரழிவை ஏற்படுத்த வல்லவை. இவற்றினால் வீடுகளும், பெருமரங்களும் அடியோடு பெயர்க்கப்பட்டு வீசப்படுகின்றன. பஸ்வண்டிகள், ரெயில் வண்டிகள் போன்ற பெரிய வாகனங்கள் கூட நிலத்திலிருந்து தூக்கி எறியப்படுகின்றன. வீட்டுக் கூரைகள் பல கிலோமீட்டர் துரத்துக்குத் தூக்கிச் செல்லப்படுகின்றன. இவ்வாறு தூக்கி எறியப்படும் பொருட்கள் காரணமாக மேலும் சேதங்கள் ஏற்படுகின்றன. வன்சுழல் காற்றினால் தூக்கி எறியப்படும் வேகம் காரணமாக மென்மையான பொருட்கள் கூட பேரழிவை ஏற்படுத்தலாம்.\nSection::::சுழல்காற்றுக்கள் உருவாதல்.\nசுழல்காற்றுக்கள் எவ்வாறு உருவாகின்றன என்பது பற்றி இது வரை தெளிவாக அறியப்படவில்லை. இடி முகிலை நோக்கி மேலே எழும்பும் வெப்பமான காற்றுக்கும், முகிலிலிருந்து கீழ்நோக்கி இறங்கும் குளிரான காற்றுக்கும் இடையில் ஏற்படும் சிக்கலான இடைத்தாக்கங்களே சுழல்காற்றுக்குக் காரணமாக அமைவதாக வானிலையியல் அறிஞர்கள் கருதுகின்றனர்.\n\nSection::::சுழல்காற்று வகைகள்.\nSection::::முகில் நீர்த்தாரைகள்.\nகடலின் மீது சுழல்காற்று ஏற்படும்போது கடல் நீர் முகிலை நோக்கித் தாரையாக உறிஞ்சி இழுக்கப்படும். இத்தோற்றப்பாடு முகில் நீர்த்தாரை என அழைக்கப்படுகின்றது.முகில் நீர்த்தாரைகள் (ஆங்கிலம் :\"Waterspout\") என்பது சுழல் காற்றின் போது கடல் அல்லது பரந்த நீர்ப்பரப்பின் மேற்பரப்பிலிருந்து செங்குத்தான ஆழ்ந்த தூண்போன்ற (பொதுவாக புனல் வடிவத்தில் மேகம் தோன்றுதல்) வடிவத்தில் வானை நோக்கி நீர் மேலெழும்பும் நிகழ்வு ஆகும். இந்த நீர்த்தாரைகளில் சில திரள்நெருக்க முகிலுடனும் (\"cumulus congestus cloud\"), சில திரள்வடிவ மேகத்துடனும் (\"cloud cumuliform cloud\"), மேலும் சில திரள் கார்முகிலுடனும் (\"cumulonimbus cloud\") தொடர்பு கொண்டிருக்கக்கூடும் . பொதுவாக இவற்றை நீரின் மேல் சுழன்று மேலெழும்பும் சுழல் காற்று என வரையறுக்கலாம். இதனை மேகத்தால் கடல் நீர் உறிஞ்சப்படுதல் என்று எளிதாகக் கூறலாம் \nநிலப்பகுதிகளில் விட நீர்ப்பரப்பில் தோன்றும் சுழல் பலவீனமானதாக இருந்தாலும், காற்றிடை புயலியக்கத்தின் (mesocyclones) போது வலுவான நீர்த்தாரை நிகழ்வுகள் நிகழ்கின்றன . பெரும்பாலான நீர்த்தாரைகள் நீரை உறிஞ்சாது அவை தண்ணீர் மீது சிறிய மற்றும் பலவீனமான சுழலும் காற்றுத்தம்பத்தை உருவாக்குகின்றன . வெப்பம் மற்றும் மித வெப்ப மண்டலப் பகுதிகளில் இந்நிகழ்வு நடைபெறுகிறது. ஐரோப்பா, நியூசிலாந்து,அமெரிக்கப் பெரு ஏரிகள், அன்டார்க்டிக்கா உள்ளிட்ட மற்ற இடங்களிலும் அரிய நிகழ்வாக பெரிய உப்பு ஏரியிலும் முகில் நீர்த்தாரை நிகழ்வுகள் நடைபெற்றதற்கான சான்றுகள் கிடைக்கப்பெற்றுள்ளன .\nகடலின் மேல் வீசும் காற்று குளிர்ந்த காற்றாகவும், கடலின் காற்று சற்று வெப்பமாகவும் இருந்தால், கடலில் நீர்த்தாரைகள் எனப்படும் அதிசய நிகழ்வு ஏற்படும். பொதுவாக பருவநிலை மாற்றம் ஏற்படும் போது இதுபோன்ற நிகழ்வுகள் நடைபெறும். மீண்டும் இரண்டு காற்றுகளின் வெப்பநிலையும் சமமாக மாறும் போது, நீர்த்தாரைகள் மறைந்து விடும். இந்த விநோத நிகழ்வின் போது கடலின் நீர் அதிவேகமாக உறிஞ்சப்பட்டு மேகமாக மாறி விடும். இதன் வேகம் பல கிலோ மீட்டராக இருக்கும் ..\nகடல்நீரோடு மீன்கள் போன்ற கடல் வாழ் உயிரினங்களும் இவ்வாறு முகிலை நோக்கிக் கொண்டு செல்லப்படுவதுண்டு. சில இடங்களில் மழை பெய்யும் போது வானிலிருந்து மீன்கள் விழுவதற்கு இவ்வகைச் சுழல்காற்றே காரணம் என நம்பப்படுகின்றது.\n\nSection::::உசாத்துணை.\nஅரும்பு - பொது அறிவுச் சஞ்சிகை\n"}
{"id": "175211", "url": "https://ta.wikipedia.org/wiki?curid=175211", "title": "பெருமை", "text": "பெருமை\n\nபெருமை (pride) என்ற உணர்வு ஒருவர் தான் நினைத்ததனையோ அல்லது அதற்கும் மேலான ஒன்றையோ அடைந்து விட்டால் அவரது வெற்றி தரும் இன்பம். வெற்றி கண்டதனால் உண்டாகும் பல உணர்ச்சிகளையும், எண்ணங்களையும் (வானில் பறப்பது போலத்தோன்றும் எண்ணங்கள் உட்பட) உள்ளடக்கியதாகும்.\n\nஒருவர் பெருமை கொள்ளும் அளவினை வைத்து ஒருவரின் சமூக நிலையைக்குறிக்க இயலும் என்று சமூக ஆய்வாளர்கள் கூறுகின்றனர்.\n\nSection::::நன்மை தரும் நேர்மறை.\nஒரு சில செயல்களைச் செய்துவிட்டு வெற்றி பெற்ற திருப்தியின் காரணத்தினால் பின்நோக்கிப் பார்த்து தன்பால் உள்ள நம்பிக்கை கூட்டுதல் நன்மை பயக்கும். பெருமை என்பது ஒருவர் உபயோகிக்கும் சொற்றொடரிலிருந்து இன்பம் மற்றும் சந்தோசத்திலிருந்து வேறுபடுத்திக்காட்ட இயலும்.\n\nSection::::நன்மை அளிக்கா எதிர்மறை.\nஒருவர் தன்பால் கொண்ட கருத்தினை மெருகேற்றுவது. இதனால் தான் தன்னைச் சுற்றியிருப்போரை விடவும் அதிகம் சாதித்ததாக எண்ணிப் பெருமிதம் கொண்டு, மற்றோரை மதிக்காதிருத்தல். தன்னைத்தானே புகழ்வது நன்மையெனினும் அதனையே கடமையாக எப்போதும் செய்து கொண்டிருத்தல் நல்லதில்லை.\n\nபெருமை என்பது உண்மைக்குப் புறம்பாக தற்புகழ்ச்சி என்றும் கண்டறிந்துள்ளனர்.\n\n"}
{"id": "175214", "url": "https://ta.wikipedia.org/wiki?curid=175214", "title": "வெள்ளியைத் திரும்பப் பெறுதல்", "text": "வெள்ளியைத் திரும்பப் பெறுதல்\n\nஎக்சு படத்தாளினை மேம்படுத்தும் (developing) போது கதிர்களால் தாக்கப்பட்ட வெள்ளி புரோமைடு உலோக வெள்ளியாக மாற்றப்படுவதும் நிலைப்படுத்தும் (fixing) போது கதிர்களால் தாக்கப்படாத வெள்ளி புரோமைடு படிகங்கள் நிலைப்படுத்தும் கரைசலில் முழுவதும் கரைந்து விடுவதும் நிகழ்கிறது. எனவே X கதிர் படத்தில் படமுள்ள பகுதியிலும் நிலைப்படுத்தும் கரைசலில் AgBr கரைந்து இருப்பதும் தெரிகிறது. வெள்ளி மதிப்புள்ள ஒரு பொருளாகும். எனவே கரைசலிலிருந்து வெள்ளியைத் திரும்பப் பெறுதல் (\"recovery of silver\") சில வழிமுறைகளில் கையாளப்படுகின்றது.\n\nவெள்ளி புரோமைடு, சோடியம் தயோசல்பேட்டு சேர்வையில் கரையும் போது வெள்ளி தயோசல்பேட்டு தோற்றுவிக்கப்படுகிறது. பலமுறை பல படங்களை நிலைப்படுத்தும் போது அதன் செறிவு கொஞ்சம் கொஞ்சமாக \nநீர்மத்தில் கூடுகிறது. பெரிய மருத்துவமனைகளிலுள்ள கதிரியல் துறைகளில் வெள்ளியை எளிய, அதிகச் செலவில்லாத முறையில் திரும்பப் பெறமுடியும்.\n\nSection::::வெள்ளியை மீளப் பெறும் முறைகள்.\nவெள்ளியைத் திரும்பப்பெறுவது மின்பகுப்பு முறையிலும் வேதியியல் முறையிலும் நடைபெறுகிறது.\n\nமின்பகுப்பு முறையில், 25 mA நேர்மின்னோட்டம் மிகவும் குறைந்த மின்னழுத்த வேறுபாட்டில் 20 முதல் 40 mV \nநீர்மத்தில் தொங்க விடப்பட்டுள்ள இரு தகடுகளுக்கிடையே செலுத்தப்படுகிறது. போதுமான வெள்ளி படிந்தபின் \nஎதிர்முனையினை அகற்றி அதில் படிந்துள்ள வெள்ளி அகற்றப்படுகிறது.\n\nமின்பகுப்பு முறையில் வெள்ளியினை பெறும்போது தொடர்ந்து வெள்ளி கிடைப்பதுடன் நிலைப்படுத்தும் நீர்மமும் \nநல்ல நிலையில் இருப்பதால் அதற்கு நீண்ட பயன்படும் வாழ்நாளையும் கொடுக்கிறது. நிலைப்படுத்தும் நீர்மம் \nபயன்படாத காலங்களிலும் (பொதுவாக இரவு முழுவதும்) மின்னோட்டம் பாயுமாறு செய்யப்படுகிறது. மின்னோட்டம் பாயும் போது நிலைப்படுத்தும் நீர்மம் அவ்வப்போது கலக்கப்படுகிறது. இதனால் அதிக அளவு வெள்ளி கிடைக்கிறது. நீர்மத்தினை மறுபடியும் பயன்படுத்தும் போது மின்முனைகள் வெளியே எடுத்துவிடப் படுகின்றன.\n\nதொடர்ந்து மின்சாரத்தைப் பாய்ச்சி வெள்ளியினைப் பெறும் முறையும் உள்ளது. கரைசல் உள்ள தொட்டியில் சரியான மின்முனைகள், தொட்டியின் ஓரங்களில் இருக்குமாறு அமைத்து மின்சாரம் தொடர்ந்து பாய்ச்சப்படுகிறது.\n\n"}
{"id": "175215", "url": "https://ta.wikipedia.org/wiki?curid=175215", "title": "சோம்பல்", "text": "சோம்பல்\n\nசோம்பல் (laziness, lethargy or sluggishness) என்பது மேலும் பணிகளை செய்ய இயலாது போவதாகும். இது பலவீனம் என்பதனைத் தாண்டி நெடுநேரம் ஓய்வெடுக்க வேண்டும் என்று தூண்டுவது. இது மனோரீதியாகவோ, உடல்ரீதியாகவோ ஏற்படக்கூடியது.\n\nSection::::மனோரீதியான சோம்பல்.\nஒரு விடயத்தில் கருத்து ஆழ்த்தி, அதில் மிகவும் ஈடுபட்டால் அதனால் மனோரீதியான சோம்பல் உண்டாகும்.\n\nSection::::உடல்ரீதியான சோம்பல்.\nஇது ஒருவர் மிக அதிகமாக உடற்பயிற்சியில் ஈடுபட்டாலோ அல்லது கனமான பொருட்களை தூக்கினாலோ உருவாகும் உணர்வாகும்.\n\nSection::::சோம்பலும் தூக்கக்கலக்கமும்.\nதூக்கமின்மையினால் உடல் சோர்வு ஏற்பட்டாலும் அது சோம்பலாகாது. எனினும் வேலைகளைச் செய்யாதிருக்க மனிதர்கள் சோம்பல் வந்தது போல் நடிப்பதும் உண்டு.\n"}
{"id": "175216", "url": "https://ta.wikipedia.org/wiki?curid=175216", "title": "நுரையீரல் புற்றுநோய்", "text": "நுரையீரல் புற்றுநோய்\n\nநுரையீரலில் உள்ள திசுக்களில் கட்டுப்பாடற்ற உயிரணு வளர்ச்சி ஏற்படுவதே நுரையீரல் புற்றுநோய் எனப்படுகிறது. இவ்வாறான உயிரணு வளர்ச்சி நுரையீரல் தவிர அருகில் இருக்கும் உயிரணுக்களில் ஊடுருவி பரவுவதால் புற்றுநோய் உடலில் பரவுவதற்கு வழிவகுக்கிறது. பெரும்பாலான முதன்மையான நுரையீரல் புற்றுநோய்கள் தோல் மேல்புற உயிரணுக்களுடன் சேர்ந்து நுரையீரலின் தீவிரப் புற்றுநோயாக உண்டாகிறது. மனிதர்களின் புற்றுநோய் தொடர்பான இறப்புகளுக்கு அதிக பங்கேற்பது நுரையீரல் புற்றுநோய் ஆகும். 2004 ஆம் ஆண்டு வரை உலகளவில் மக்கள் நுரையீரல் புற்றுநோயால் பாதிக்கப்பட்டு இறந்துள்ளனர். மூச்சுத் திணறல், இருமல் (இரத்தம் வருமாறு இருமுவது) மற்றும் உடல் எடை குறைதல் போன்றவை இந்த நோய்க்கான அறிகுறிகளாக உள்ளன.\n\n\"சிற்றணு நுரையீரல் தீவிரப் புற்றுநோய்\" மற்றும் \"சிற்றணு அல்லாத நுரையீரல் தீவிரப் புற்றுநோய்\" போன்றவை நுரையீரல் புற்றுநோயின் முக்கிய வகைகளாகும். இந்த நோய்களுக்கான சிகிச்சை முறைகள் மாறுபடுவதால் இந்நோய்களை வேறுபடுத்துவது மிகவும் முக்கியமாகிறது. சில நேரங்களில் சிற்றணு அல்லாத நுரையீரல் தீவிரப் புற்றுநோய்க்கு(NSCLC) அறுவை சிகிச்சையுடன் சிகிச்சையளிக்கப்படுகிறது. சிற்றணு நுரையீரல் தீவிரப் புற்றுநோய்க்கு (SCLC) வேதிச்சிகிச்சை மற்றும் கதிரியக்க சிகிச்சைகளின் மூலம் சிகிச்சையளிக்கப்படுகிறது. நீண்டகாலமாக புகைப் பிடிக்கும் பழக்கம் இருப்பது நுரையீரல் புற்றுநோய் ஏற்படுவதற்கு முக்கிய காரணமாக உள்ளது. புகைப்பிடிக்கும் பழக்கமற்றவர்களுக்கும் 15% நுரையீரல் புற்றுநோய் தாக்குகிறது. மரபுவழி காரணங்கள், கதிரியக்கத் தனிமம் வாயு, ஆஸ்பெஸ்டாஸ், காற்று மாசுபாடு மற்றும் புகைப்பிடிப்பவர்களின் புகையை முகர்தல் போன்றவை பெரும்பாலும் இதற்கு காரணமாக அமைகின்றன.\n\nமார்பு கதிர்வரைபடம் மற்றும் கணித்த சிறப்புக் கதிர்வீச்சு வரைவி (CT ஸ்கேன்) போன்றவற்றின் மூலமாக நுரையீரல் புற்றுநோய் தாக்கியிருப்பதை அறிந்து கொள்ளலாம். உயிர்த் திசு ஆய்வின் மூலமாக இதன் நோயறிதல் உறுதி செய்யப்படுகிறது. நுரையீரல் ஊடு சோதிப்பு அல்லது CT-வழியான உயிர்த் திசு ஆய்வு போன்றவற்றின் மூலமாக இது செயல்படுத்தப்படுகிறது. புற்றுநோயின் திசுவியல் வகை, நிலை (நோய் பரவியுள்ள அளவு) மற்றும் நோயாளியின் நடவடிக்கைகள் போன்றவற்றைப் பொறுத்தே சிகிச்சை மற்றும் நோய் குணமடைதல் கணிப்பு போன்றவை அமைகின்றன. அறுவை சிகிச்சை, வேதிச்சிகிச்சை மற்றும் கதிரியக்க சிகிச்சை போன்றவை இந்நோய்க்கு அளிக்கப்படும் சிகிச்சை முறைகளாகும். நோயின் தாக்கம், உடல்நிலை மற்றும் பிற காரணங்களைப் பொருத்து இந்நோய் தாக்கியவர்கள் உயிருடன் இருக்கும் காலம் மாறுபடுகிறது. ஆனால் ஐந்து-ஆண்டுகள் காலகட்டத்தில் கணிக்கப்பட்ட நுரையீரல் புற்றுநோய் நோயாளிகளின் வாழ்வு சதவீதம் 14 சதவீதமாகவே உள்ளது.\n\nSection::::வகைப்பாடு.\nதிசுவியல் வகையைப் பொருத்து நுரையீரல் புற்றுநோய்கள் வகைப்படுத்தப்படுகின்றன. இந்த வகைப்படுத்துதலில், மருத்துவ நடவடிக்கை மற்றும் நோய்க்கான முன்கணிப்புக்கான முக்கிய அம்சங்கள் உள்ளன. நுரையீரல் புற்றுநோய்களில் அதிகமாக இருக்கும் வகையாகக் கருதப்படும் நுரையீரல் தீவிரப் புற்றுநோயானது தோல் மேல்புறச் செல்களின் புற்றுகளில் இருந்து உருவாகிறது. நுரையீரல் தீவிரப் புற்றுநோய்களில் மிகுதியாகக் காணப்படும் இரண்டு திசுவியல் வகைகளானது, திசுவியலாளர்கள் மூலமாக உருப்பெருக்கியின் வழியாகக் காணப்பட்டு அளவு மற்றும் தோற்றத்தை அடிப்படையாகக் கொண்டு புற்றுநோயை உண்டாக்கும் உயிரணுக்கள் வகைப்படுத்தப்பட்டன: \"சிறியவை அல்லாத உயிரணு\" மற்றும் \"சிறிய உயிரணு\" நுரையீரல் தீவிரப் புற்றுநோய் என அவை வகைப்படுத்தப்பட்டன. இதுவரை சிறியவை அல்லாத உயிரணு வகையே அதிகமாகக் காணப்பட்டு வருகிறது (அட்டவணையைக் காண்க). \n\nSection::::சிற்றணு அல்லாத நுரையீரல் தீவிரப் புற்றுநோய் (NSCLC).\nசிற்றணு அல்லாத நுரையீரல் தீவிரப் புற்றுநோய்களின் நோய் முன்கணிப்பு மற்றும் சிகிச்சை போன்றவை ஓரேமாதிரியாக இருப்பதால் இவையனைத்தும் ஒரே குழுவாக வகைப்படுத்தப்பட்டுள்ளன. மூன்று முக்கிய உப-வகைகள் பின்வருமாறு: செதிள் உயிரணு நுரையீரல் தீவிரப் புற்றுநோய், காளப்புற்று மற்றும் பெரிய உயிரணு நுரையீரல் தீவிரப் புற்றுநோய் ஆகியவையாகும்.\n\nநுரையீரல் புற்றுநோய் நிகழ்வுகளில் 25 சதவீதத்திற்குக் காரணமாக இருக்கும் செதிள் உயிரணு நுரையீரல் புற்றுநோயானது வழக்கமாக மூச்சுக் குழாயின் மத்தியத்திற்கு அருகில் தொடங்குகிறது. பொதுவாக கட்டியின் மையப்பகுதியில் உட்குழிவான பிளவை மற்றும் அது தொடர்புடைய திசு இறப்பு போன்றவை காணப்படுகின்றன. நன்கு-வேறுபடுத்திக்காட்டக்கூடிய செதிள் உயிரணு நுரையீரல் புற்றுநோய்கள் பெரும்பாலும் மற்ற புற்றுநோய் வகைகளைக் காட்டிலும் மிகவும் மெதுவாகவே வளர்ச்சி பெறுகின்றன.\n\nசிற்றணு அல்லாத நுரையீரல் புற்றுநோய்களில் 40 சதவீதத்திற்கு காளப்புற்று காரணமாக இருக்கிறது. இது வழக்கமாக நுரையீரல் திசுவின் புறப்பகுதியில் இருந்து உருவாகிறது. புகைப்பழக்கம் இருப்பவர்களிடமே காளப்புற்று நோய் பெரும்பாலும் உண்டாகிறது; எனினும் புகைப்பழக்கமே அற்ற சிலருக்கும் இப்புற்று நோய் தாக்குகிறது. நுரையீரல் புற்றுநோயின் பெரும்பாலான பொதுவான வடிவம் காளப்புற்றே ஆகும். காளப்புற்றின் உபவகையான புரோன்சியோல்வெலர் புற்றுநோயானது புகைப்பழக்கமற்ற பெண்களைப் பெரும்பாலும் தாக்குகிறது. மேலும் இதற்கான சிகிச்சையின் போது மாறுபட்ட எதிர்விளைவுகளும் உண்டாகின்றன.\n\nSection::::சிறிய உயிரணு நுரையீரல் புற்றுநோய் (SCLC).\nசிறிய உயிரணு நுரையீரல் புற்றுநோயானது குறைவாகவே ஏற்படுகிறது. முன்பு இவ்வகை \"ஓட் செல்\" புற்றுநோய் என அழைக்கப்பட்டு வந்தது. பெரும்பாலும் பெரிய காற்றுப் பாதைகளில்(முதன்மை மற்றும் இணை மூச்சுக் குழாய்) இவை உண்டாகி துரிதமாக வளர்ச்சி பெற்று பெரிய அளவில் வளர்ந்து விடுகின்றன. இந்த சிறிய உயிரணுக்கள் அடர்த்தியான நரம்பு சுரப்பி மணியுருக்களை (இந்தக் கொப்புளங்களானது நாளமில்லா நரம்பிய உட்சுரப்பு இயக்குநீரைக் கொண்டுள்ளன) கொண்டுள்ளன. இவை உட்சுரப்பு/புதுப்பெருக்கப் பக்கவிணை நோய்க்குறியீட்டையும் இக்கட்டிக்கு அளிக்கின்றன. தொடக்கத்தில் வேதிசிகிச்சை மற்றும் கதிரியக்கத்தினால் அதிகமாக பாதிக்கப்படக்கூடியதாக இருந்தாலும், பெரும்பாலும் இந்த சிகிச்சைகளினால் உடலின் பல பகுதிகளுக்குப் பரவும் தன்மை கொண்டவையாக உள்ளன. சிறிய உயிரணு நுரையீரல் புற்றுநோய்கள் நீண்டகாலமாக அளவான மற்றும் பரவலான நோய் நிலை என இரண்டாக வகைப்படுத்தப்படுகின்றன. இந்த வகையான நுரையீரல் புற்றுநோய்கள் புகைப்பழக்கத்துடன் நெருங்கிய தொடர்பைக் கொண்டுள்ளன.\n\nSection::::மற்றவை.\nபல்வேறு புற்றுகளைக் கொண்ட நுரையீரல் புற்றுநோய்கள் உள்ளன. இதனுடன் உள்ள கட்டிகளில் பொதுவாக ஒன்றுக்கு மேற்பட்ட உபவகைகள் உள்ளன.\n\nதற்போது, நுரையீரல் மற்றும் உள்உடல் கட்டிகளின் திசுவியல் வகைப்பாட்டின் 4வது பதிப்பே மிகவும் பரவலாக அங்கீகரிக்கப்பட்டு பயன்படுத்தப்படும் நுரையீரல் புற்றுநோய் வகைப்பாடு முறையாக உள்ளது. 2004 ஆம் ஆண்டு உலக சுகாதார நிறுவனமும் நுரையீல் புற்றுநோய் ஆய்விற்கான சர்வதேச கழகமும் இணைந்து இப்பதிப்பை வெளியிட்டன. சிற்றணு அல்லாத நுரையீரல் புற்றுநோயின் ஏராளமான பிற நுண்திசுப்பிணி உண்ம உருக்கள் இதன் மூலம் அடையாளம் கண்டுகொள்ளப்பட்டன. இதில் sarcomatoid carcinoma, உமிழ்நீர் மிகைப்பு சுரப்பிக் கட்டிகள், புற்றனையக் கட்டி மற்றும் adenosquamous புற்றுநோய் உள்ளிட்ட பல்வேறு கூடுதலான உபவகைகளும் அமைக்கப்பட்டது. adenosquamous புற்றுநோய் உபவகையில் குறைந்த பட்சம் காளப்புற்று மற்றும் செதிள் உயிரணு புற்றுநோயின் 10 சதவீதக் கட்டிகளைக் கொண்டுள்ளது. சிற்றணு புற்றுநோய் மற்றும் சிற்றணு அல்லாத புற்றுநோயும் கலந்திருக்கும் ஒரு கட்டி கண்டுபிடிக்கப்படும் போது, சிறிய உயிரணுப் புற்றுநோயின் மாற்று வடிவமாக அது வகைப்படுத்தப்பட்டு ஒருங்கிணைந்த சிற்றணு புற்றுநோய் என அழைக்கப்படுகிறது. தற்போது ஒருங்கிணைந்த சிற்றணு புற்றுநோய் மட்டுமே சிறிய உயிரணு புற்றுநோயின் மாற்று வடிவமாகக் கண்டறியப்பட்டுள்ளது.\n\nபுளூரோபல்மனரி கருத்திசுக்கட்டி மற்றும் புற்றனையக் கட்டி போன்றவை குழந்தைகளையும் சிறுவர்களையும் அதிகமாகத் தாக்கக்கூடிய நுரையீரல் புற்றுநோய்களாகும்.\n\nSection::::இரண்டாம் நிலைப் புற்றுநோய்கள்.\nஉடலின் மற்ற பகுதிகளில் இருந்து கட்டிகளின் நோய் இடம் மாறுவதற்கான பொதுவான இடமாக நுரையீரல் உள்ளது. இரண்டாம் நிலைப் புற்றுநோய்களானது அவை உருவான இடங்களில் இருந்து வகைப்படுத்தப்படுகின்றன. உதாரணமாக மார்புப் புற்றுநோயானது நுரையீரலுக்குப் பரவியிருக்கும் போதும் \"மார்புப் புற்றுநோய்\" என்றே அழைக்கப்படுகிறது. நோய் இடம் மாற்றமானது பெரும்பாலும் மார்பு ஊடுகதிர் நிழற்படத்தில் பார்க்கும் போது குறிப்பிடத்தக்க வட்டமாகத் தோன்றுகிறது. தனித்த வட்ட நுரையீரல் நுண்கணுக்களானது பெரும்பாலும் நிச்சயமற்ற நோய்க் காரணிகளாக இருப்பதில்லை. ஆகவே நுரையீரல் உயிர்த்திசு ஆய்வு தேவைப்படலாம்.\n\nபெரும்பாலும் சிறுவர்களுக்கு இரண்டாம் நிலை நுரையீரல் புற்றுநோய்களே உண்டாகின்றன.\n\nமுதன்மையான புற்று நோய்களானது பெரும்பாலும் அதிரனற் சுரப்பிகள், கல்லீரல், மூளை மற்றும் எலும்பு போன்றவற்றிற்கு நோய் இடமாற்றம் செய்கின்றன.\n\nSection::::நோய் நிலை.\nநுரையீரல் புற்றுநோய் நிலை என்பது புற்றுநோய் தொடங்கிய இடத்தில் இருந்து எவ்வளவு பரவியிருக்கிறது என்பதன் மதிப்பீடாகும். நுரையீரல் புற்றுநோயின் நோய் குணமடைதல் கணிப்பு மற்றும் தேவையான சிகிச்சையைப் பாதிக்கும் ஒரு முக்கிய காரணியாக இது உள்ளது. சிற்றணு அல்லாத நுரையீரல் புற்றுநோயானது IA (\"ஒன் எ\"; நோய் குணமடைதல் கணிப்பின் சிறப்பான நிலை) முதல் IV (\"நான்கு\"; மோசமான நிலை) வரை வகைப்படுத்தப்படுகிறது. சிறிய உயிரணு நுரையீரல் புற்றுநோயானது மார்பின் ஒரு பகுதியினுள் மட்டும் பரவியும் ஒரே கதிரியக்க சிகிச்சை களத்தின் எல்லையினுள் இருந்தாலும் அது \"கட்டுப்படுத்தக்கூடிய நிலை\" யில் இருப்பதாக வகைப்படுத்தப்படுகிறது. இல்லையெனில் நோய் \"மோசமான நிலை\" யை அடைந்ததாக வகைப்படுத்தப்படுகிறது.\n\nSection::::குறிகளும் அறிகுறிகளும்.\nநுரையீரல் புற்றுநோய் இருப்பதற்கான அறிகுறிகள் பின்வருமாறு:\n\nஒரு வேளை சுவாசப்பாதையில் புற்றுக்கட்டி வளர்ந்திருந்தால், அது சுவாச ஓட்டத்தைத் தடைப்படுத்தலாம். அது சுவாசப் பிரச்சினைகள் ஏற்படக் காரணமாகிவிடும். அடைப்பு ஏற்பட்டிருக்கும் பகுதிக்கு பின்னால் சுரப்பு நீர் திரள்வதற்கு இது வழிவகுக்கலாம். நோயாளிக்கு நுரையீரலழற்சி நோய்த்தாக்கநிலை ஏற்படலாம். பல நுரையீரல் புற்றுநோய்களுக்கு மிகச்சிறந்த இரத்த ஓட்டம் இருக்கும். புற்றுக்கட்டியை சுற்றிய பகுதிகள் வலுவற்றதாக இருக்கலாம். இது சுவாசப்பாதையினுள் புற்றுக்கட்டியில் இருந்து இரத்தக் கசிவு ஏற்பட வழிவகுக்கக் கூடும். அதனைத்தொடர்ந்து அந்த இரத்தமானது இருமும்போது வாய்வழியாக வெளிவரலாம்.\n\nபுற்றுக்கட்டியின் வகையினைச் சார்ந்து, புதுப்பெருக்கப்பக்கவிணைக் கூறு என்று பொதுவாக அழைக்கப்படும் நிலை நோய்த்தாக்கத்தின் ஆரம்பத்தில் ஏற்படக்கூடும். நுரையீரல் புற்றுநோயில் இந்தக் குறிப்பிடத்தக்க நிகழ்வானது லாம்பர்ட்-ஈட்டன் தசைவலுக்குறை நோய்க்குறியீடு (Lambert-Eaton myasthenic syndrome) (தன் எதிர்பொருள் காரணமாக ஏற்படும் தசைப் பலவீனம்), கால்சியம் மிகைப்பு (hypercalcemia) அல்லது பொருத்தமற்ற சிறுநீர்க் குறைப்பி இயக்குநீர் நோய்க்குறியீடு (syndrome of inappropriate antidiuretic hormone) (SIADH) உள்ளிட்டவற்றைக் கொண்டிருக்கலாம். பான்கோஸ்ட் புற்றுக்கட்டிகள் (Pancoast tumor) என்று அறியப்படும் நுரையீரலின் மேல்புறத்தில் (உச்சி) ஏற்பட்ட புற்றுக்கட்டிகள், பரிவு நரம்பு மண்டலத்தின் பகுதிகளில் தாக்குதலை ஏற்படுத்தக் கூடும். இதனால் வியர்க்கும் விதங்களில் மாற்றம் மற்றும் கண் தசைச் சிக்கல்கள் (ஹார்னரின் நோய்க்குறியீடு (Horner's syndrome) என்று அழைக்கப்படும் நோய்க்குறியீடின் சேர்க்கை) போன்றவற்றுக்கு வழிவகுக்கும். அத்துடன் புயவலையின் (brachial plexus) தாக்குதல் காரணமாக தசை வலுக்குறைவும் ஏற்படும்.\n\nவயது குறைவானவர்களில் நுரையீரல் புற்றுநோயின் பெரும்பாலான அறிகுறிகள் (எலும்பு வலி, காய்ச்சல் மற்றும் எடை குறைதல்) குறிப்பிட இயலாதவையாக இருக்கின்றன. இது இருநோய் பாதிப்பு உடல்நலக்குறைவு ஏற்பட்டிருப்பதன் காரணமாக ஏற்படலாம். பல நோயாளிகளுக்கு அவர்களுக்கு அறிகுறிகள் தோன்றுவதற்கு முன்னர் மற்றும் மருத்துவ சிகிச்சை பெறுவதற்கு முன்னரே புற்றுநோயானது தொடங்கிய பகுதியிலிருந்து முழுவதுமாக பரவியிருக்கும். மூளை, எலும்பு, அதிரனற்சுரப்பிகள், மாறுபக்க (எதிர்ப்புற) நுரையீரல், கல்லீரல், இதய வெளியுறை மற்றும் சிறுநீரகங்கள் ஆகியவை புற்றுநோய் உடலில் பரவும் பொதுவான இடங்கள் ஆகும். நுரையீரம் புற்றுநோய் பாதிப்புக்குள்ளான சுமார் 10 சதவீதத்தினருக்கு நோயறிதலின் போது எந்த அறிகுறிகளும் தென்படுவதில்லை. இந்த புற்றுக் கட்டிகள் தொடர் மார்புக் கதிர்வீச்சு ஒளிப்பட வரைவியில் உடனடியாகக் கண்டறியப்படுகின்றன.\n\nSection::::காரணங்கள்.\nபுற்று நோய்க் காரணிகள் (புகையிலை புகைப்பதில் இருப்பது போன்று), அயனியாக்கக் கதிர்வீச்சு மற்றும் அதிநுண்ணுயிரி தாக்குதல் போன்றவை எந்த புற்று நோய்க்கும் முக்கிய காரணங்களாக இருக்கின்றன. இவற்றால் பாதிக்கப்படும் போது நுரையீரலின் மூச்சுக்குழாயின் இருபிரிவுகளின் திசு அகவுறையின் (மூச்சுக்குழாயின் இருபிரிவுகள் சார்ந்த புறச்சீதப்படலம்) ஆக்சிசனற்ற ரைபோ கரு அமிலத்தில் படிப்படியான மாற்றங்கள் ஏற்படுகின்றன. அதில் அதிகமான திசுக்கள் சேதமடைந்தால் அதன் விளைவாக இறுதியாக புற்றுநோய் உருவாகின்றது.\n\nSection::::புகை பிடித்தல்.\nபுகை பிடித்தல், குறிப்பாக சிகரெட்டுகள் புகைப்பது நுரையீரல் புற்று நோய்க்கு மிகவும் முக்கியமான காரணமாக இருக்கிறது. சிகரெட்டானது ரேடான் சிதைவுத் தொடர்வரிசையில் இருந்து கதிரியக்க ஐசோடோப்பு, நைட்ரோசமைன் மற்றும் பென்சோபிரைன் உள்ளிட்ட அறுபதுக்கும் மேற்பட்ட அறியப்பட்ட புற்று நோய்க் காரணிகளைக் கொண்டிருக்கிறது. மேலும் நிக்கோடினானது உடைந்த திசுக்களின் தீங்கு விளைவிக்கக் கூடிய வளர்ச்சிக்கான தடுப்பாற்றலைக் குறைக்கிறது. உலகம் முழுவதும் கிட்டத்தட்ட 90 சதவீத நுரையீரல் புற்றுநோய் மரணங்கள் புகைபிடித்தலின் காரணமாகவே ஏற்படுகின்றன. அமெரிக்காவில் 87 சதவீத (இதில் 90% ஆண்கள் மற்றும் 85% பெண்கள்) புற்றுநோயாளிகளுக்கு நோயின் காரணமாக புகை பிடித்தல் இருக்கிறது. புகை பிடிக்கும் ஆண்களில் நுரையீரல் புற்றுநோய் ஏற்படும் இடர்பாடு 17.2% இருக்கிறது. புகை பிடிக்கும் பெண்களில் இந்த இடர்பாடு 11.6% ஆகும். இந்த இடர்பாடானது புகை பிடிக்காதவர்களில் குறிப்பிடத்தக்களவில் குறைவாக இருக்கிறது. அது ஆண்களில் 1.3 சதவீதமாகவும் பெண்களில் 1.4 சதவீதமாகவும் இருக்கிறது.\n\nபுகை பிடிக்கும் பழக்கம் கொண்ட (கொண்டிருந்த மற்றும் தற்போதும் கொண்டிருக்கும்) பெண்கள் இயக்குநீர் சிகிச்சை எடுத்துக் கொண்டால், அவர்களுக்கு நுரையீரல் புற்றுநோயினால் இறக்கும் இடர்பாடு மிகவும் அதிகமாக இருக்கிறது. செல்பவுல்ஸ்கி (Chlebowski) மற்றும் \"பலரால்\" மேற்கொள்ளப்பட்டு 2009 ஆம் ஆண்டு வெளியிடப்பட்ட ஒரு ஆய்வில், இயக்குநீர் சிகிச்சை எடுத்துக்கொண்ட பெண்களுக்கு, மருந்துப் போலி எடுத்துக் கொண்ட பெண்களைக் காட்டிலும் 60 சதவீதம் அதிகமான மரண இடர்பாடு இருப்பதாக வெளியிடப்பட்டிருந்தது. இதில் ஆச்சரியத்துக்கு இடமின்றி தற்போதும் புகைபிடித்து வருபவர்களுக்கு இடர்பாடு அதிகமாகவும், அதற்கடுத்த இடத்தில் புகைப்பழக்கத்தை விட்டவர்களும் இருக்கின்றனர். புகைபிடிக்கும் பழக்கம் இல்லாதவர்களுக்கு மிகவும் குறைவாகவே இடர்பாடு இருக்கிறது. புகை பிடிக்கும் பெண்களில் (பழக்கத்தை விட்டவர்கள் அல்லது தற்போதும் தொடர்பவர்கள்), மருந்துப்போலி எடுத்துக் கொண்டவர்களில் 2.3 சதவீதத்தினர் நுரையீரல் புற்றுநோயால் இறக்கின்றனர். இவர்களிடன் ஒப்பிடுகையில் இயக்குநீர் சிகிச்சை மேற்கொண்டவர்களில் நுரையீரல் புற்றுநோயினால் 3.4 சதவீதத்தினர் இறக்கின்றனர்.\n\nஒரு நபர் புகை பிடிக்கும் நேரம் (அத்துடன் எத்தனை தடவை புகைபிடிக்கிறார்) என்பது அந்த நபருக்கு நுரையீரல் புற்றுநோய் ஏற்படுவதற்கான வாய்ப்பை அதிகப்படுத்துவதில் காரணியாக இருக்கிறது. ஒரு நபர் புகை பிடிப்பதை நிறுத்தி விட்டால் சேதமடைந்த நுரையீரல் படிப்படியாக சரியாவதன் காரணமாக இந்த இடர்பாடு படிப்படியாகக் குறைகிறது. மேலும் மாசுபட்ட துகள்கள் படிப்படியாக நீக்கப்படுகின்றன. மேலும் புகைபிடிப்பவர்களைக் காட்டிலும் புகைபிடிக்காதவர்களுக்கு ஏற்படும் நுரையீரல் புற்று நோயானது சிறப்பான நோய்க்குணமடையும் தன்மையைக் கொண்டிருப்பதற்கான சான்றுகள் இருக்கின்றன. மேலும் சிகிச்சையின் போது புகைபிடிப்பதை நிறுத்திவிட்ட ஒரு நோயாளியைக் காட்டிலும் அந்த சமயத்திலும் புகை பிடிக்கும் நோயாளிகள் குறைவான ஆயுளே கொண்டிருக்கின்றனர்.\n\nபிறவினை புகைபிடித்தல், அதாவது மற்றவர் புகைபிடித்ததைச் சுவாசித்தல் ஆனது புகைபிடிக்காதவர்களிடம் நுரையீரல் புற்றுநோய் வருதற்கு ஒரு காரணமாக இருக்கிறது. பிறவினை புகைபிடிப்பவர்கள், புகைபிடிப்பவரோடு வாழ்பவர் அல்லது புகைபிடிப்பவருடன் பணிபுரிபவர் என வகைப்படுத்தப்படுகின்றனர். ஐக்கிய ஒன்றியம், ஐரோப்பா, ஐக்கிய இராச்சியம் மற்றும் ஆஸ்திரேலியா ஆகிய நாடுகளில் மேற்கொள்ளப்பட்ட ஆய்வுகள் பிறவினை புகைபிடிப்பவர்களுக்கிடையில் தொடர்புடைய இடர்பாடானது குறிப்பிடத்தக்களவில் அதிகரித்திருப்பதாகத் தெரிவிக்கின்றன. நேரடியாக புகைபிடித்தலைக் காட்டிலும் பிறவினை புகைபிடிப்பது மிகவும் ஆபத்தானது என இடைப்பாய்வு புகைபிடித்தலின் சமீபத்திய சோதனை மூலம் தெரியவந்தது.\n\n10 முதல் 15% வரையிலான நுரையீரல் புற்றுநோய் நோயாளிகள் புகைபிடிக்காதவர்களாக இருக்கின்றனர். அதாவது அமெரிக்காவில் ஓவ்வொரு ஆண்டும் 20,000 முதல் 30,000 வரையிலான புகை பிடிக்காத நபர்கள் நுரையீரல் புற்று நோயினால் பாதிக்கபட்டிருப்பதாகக் கண்டறியப்படுகின்றனர். ஐந்து ஆண்டு கால ஆயுல் விகித ஆய்வுகளின் அடிப்படையில், இரத்தப் புற்றுநோய், கருப்பைப் புற்றுநோய் அல்லது எயிட்ஸ் ஆகியவற்றின் காரணமாக இறப்பவர்களை விட நுரையீரல் புற்று நோயினால் புகை பிடிக்காதவர்கள் அமெரிக்காவில் ஒவ்வொரு ஆண்டும் அதிகமாக இறந்திருக்கின்றனர்.\n\nSection::::ரேடான் வாயு.\nரேடான் என்பது கதிரியக்க ரேடியத்தின் சிதைவினால் உருவாகும் நிறமும் மணமும் அற்ற வாயு ஆகும். இது பூமியின் புறப்பகுதியில் காணப்படும் யுரேனியத்தின் சிதைவு விளைபொருள் ஆகும். கதிரியக்க சிதைவு விளைபொருட்கள் மரபுக்கரு பொருட்களுடன் அயனியாக்கம் அடைந்து சடுதிமாற்றங்களுக்குக் காரணமாகின்றன. இவை சில நேரங்களில் புற்று நோயாக மாறுகின்றன. பொது மக்களிடம் நுரையீரல் புற்றுநோய் ஏற்படுவதில் ரேடானால் பாதிக்கப்படும் படி இருப்பதே புகை பிடித்தலுக்கு அடுத்தபடியாக இரண்டாவது முக்கிய காரணியாக இருக்கிறது. ரேடான் செறிவில் ஒவ்வொரு 100 Bq/m^3 அளவு அதிகரிக்கும் போதும் இந்த நோய்க்கான இடர்பாடு 8 சதவீதத்தில் இருந்து 16 சதவீதமாக அதிகரிக்கிறது. இடம் மற்றும் பூமியின் கீழுள்ள மணல் மற்றும் பாறைகளின் பொதிவு ஆகியவை சார்ந்து ரேடான் வாயு அளவுகள் வேறுபடுகின்றன. எடுத்துக்காட்டாக ஐக்கிய இராச்சியத்தில் கோர்ன்வால் (Cornwall) (அடிமூலக்கூறாக கிரானைட்டைக் கொண்டிருக்கும் பகுதி) போன்ற சில பகுதிகளில் ரேடான் வாயு முக்கிய பிரச்சினையாக இருக்கிறது. அதனால் அங்கு ரேடான் செறிவைக் குறைப்பதற்காக கட்டடங்கள் மின்விசிறிகள் மூலமாக கட்டாய காற்றோட்டத்திற்கு உட்படுத்தப்படுகின்றன. ஐக்கிய ஒன்றியத்தில் உள்ள பதினைந்து வீடுகளில் ஒன்றில் ரேடான் நிலைகள் பரிந்துரைக்கப்பட்ட வரையறையான லிட்டருக்கு 4 பிக்கொகுரீக்களுக்கும் (pCi/L) (148 Bq/m³) அதிகமாக இருப்பதாக ஐக்கிய ஒன்றிய சூழ்நிலைப் பாதுகாப்பு நிறுவனம் (United States Environmental Protection Agency) (இ.பி.எ) தோராயமாக மதிப்பிட்டிருக்கிறது. ஐக்கிய ஒன்றியத்தில் இயோவா (Iowa) பகுதி மிகவும் அதிகபட்சமான சராசரி ரேடான் செறிவைக் கொண்டிருக்கிறது. இ.பி.எவின் செயல்பாட்டு அளவான 4 pCi/L க்கு மேல் நாட்பட்ட ரேடான் வெளிப்பாடு காரணமாக நுரையீரல் புற்று நோய் இடர்பாடு 50 சதவீதம் அதிகரித்திருப்பதாக ஆய்வுகள் தெரிவிக்கின்றன.\n\nSection::::கல்நார் அட்டை.\nகல்நார் அட்டையானது நுரையீரல் புற்று நோய் உள்ளிட்ட பல்வேறு நுரையீரல் சார்ந்த நோய்களுக்குக் காரணமாக இருக்கலாம். நுரையீரல் புற்றுநோய் உருவாக்கத்தில் புகையிலை புகைத்தல் மற்றும் கல்நார் அட்டை இரண்டும் இடையில் ஒருங்கியலுந் தன்மையுள்ள விளைவுகள் இருக்கின்றன. ஐக்கிய இராச்சியத்தில் ஆண்களில் 2 முதல் 3% நுரையீரல் புற்றுநோய் மரணங்களுக்கு கல்நார் அட்டை காரணமாக இருக்கிறது. இடைத்தோலியப்புற்று (mesothelioma) (இது நுரையீரல் புற்றுநோயில் இருந்து மாறுபட்டது) என்றழைக்கப்படும் நுரையீரல் உறையில் புற்றுநோய் ஏற்படவும் கல்நார் அட்டை காரணமாக இருக்கலாம்.\n\nSection::::தீநுண்மங்கள்.\nவிலங்குகளில் நுரையீரல் புற்றுநோய் ஏற்படுவதற்கு தீநுண்மங்கள் காரணமாக இருப்பதாக அறியப்பட்டிருக்கிறது. அதே போன்ற பாதிப்பு மனிதர்களிலும் இருக்கிறது என சமீபத்திய ஆய்வுகளின் சான்றுகள் தெரிவிக்கின்றன. மனித கிளைக்கும் கட்டி தீநுண்மம், ஜெ.சி தீநுண்மம், சிமியன் தீநுண்மம் 40 (எஸ்.வி40), பி.கே தீநுன்மம் மற்றும் சைட்டோமிகாலோ தீநுண்மம் உள்ளிட்டவை பாதிப்பு உண்டாக்கும் தீநுண்மங்கள் ஆகும். இந்த தீநுண்மங்கள் செல் சுழற்சி மற்றும் தடுப்பு அபோப்டோசிஸ் போன்றவற்றை பாதிக்கக் கூடும். இதனால் கட்டுப்பாடற்ற செல் பகுப்பு ஏற்படும்.\n\nSection::::துகள்மப்பொருள்.\nஅமெரிக்க புற்றுநோய் அமைப்பின் ஒரு ஆய்வில், பெருங்குடும்பங்களில் நுரையீரல் புற்றுநோய் ஏற்பட துகள்மப்பொருள் நேரடியாக தொடர்பு கொண்டிருந்தது தெரியவந்தது. எடுத்துக்காட்டாக, காற்றில் துகள்களின் செறிவு 1 சதவீதம் அதிகரித்து இருந்தாலும் நுரையீரல் புற்றுநோய் உருவாவதற்கான வாய்ப்பு 14 சதவீதம் அதிகரிக்கிறது. மேலும் துகள்களின் அளவும் இதில் முக்கிய பங்கு வகிக்கிறது. ஏனெனில் அதிநுண் துகள்கள் நுரையீரலில் நன்கு ஊடுருவுகின்றன.\n\nSection::::நோய் தோன்றும் முறை.\nமற்ற புற்றுநோய்களைப் போலவே நுரையீரல் புற்றுநோயும் புற்று மரபணுக்களின் செயலூக்கம் அல்லது புற்றுத் தணிப்பான் மரபணுக்களின் செயல் முடக்கம் ஆகியவற்றின் மூலமாகத் தொடங்குகிறது. புற்று மரபணுக்கள் என்பவை நோயாளிக்கு புற்றுநோயின் பாதிப்பை எளிதில் உண்டாக்கக்கூடிய மரபணுக்களாக இருக்கின்றன. முன்னோடிப் புற்று மரபணுக்களில் குறிப்பிட்ட புற்றுநோய்க் காரணிகள் வெளிப்படும் போது அது புற்று மரபணுக்களாக மாறுவதாக நம்பப்படுகிறது. \"கே-ராஸ்\" முன்னோடிப் புற்று மரபணுவின் திடீர் மாற்றங்கள் நுரையீரல் காளப்புற்று ஏற்படுவதில் 10 முதல் 30 சதவீதம் வரை பங்கு வகிக்கின்றன. மேற்றோலுக்குரிய வளர்ச்சிக் காரணி ஏற்பி (epidermal growth factor receptor) (இ.ஜி.எஃப்.ஆர்) உயிரணு இனப்பெருக்கம், அபோப்டோசிஸ், இரத்தக் குழாய் வளர்ச்சி மற்றும் புற்றுக்கட்டித் தாக்குதல் ஆகியவற்றை முறைப்படுத்துகிறது. இ.ஜி.எஃப்.ஆரின் திடீர் மாற்றங்கள் மற்றும் மிகைப்பு ஆகியவை சிறியவை அல்லாத உயிரணு நுரையீரல் புற்று நோயில் மிகவும் பொதுவானதாக இருக்கிறது. இது இ.ஜி.எஃப்.ஆர்-மட்டுப்படுத்திகளுக்கான சிகிச்சை மேற்கொள்வதற்கு வழிவகுக்கிறது. ஹெர்2/நியூ (Her2/neu) எப்போதாவதே பாதிக்கப்படுகிறது. மரபுத்திரிசார் சேதமானது கலப்புப் பண்பகநிலையின் இழப்புக்கு வழிவகுக்கக் கூடும். இது புற்றுத் தணிப்பான் மரமணுக்களின் செயல் முடுக்கத்துக் காரணமாகலாம். 3பி, 5க்யூ, 13க்யூ மற்றும் 17பி ஆகிய மரபுத்திரிகளின் சேதம் என்பது குறிப்பாக சிற்றணு நுரையீரல் தீவிரப் புற்றுநோயில் மிகவும் பொதுவானதாக இருக்கிறது. 17பி மரபுத்திரியில் இடம்பெற்றிருக்கும் \"பி53\" புற்றுத் தணிப்பான் ஆனது 60 முதல் 75 சதவீத நோயாளிகளைப் பாதிக்கிறது. \"சி-மெட்\" , \"என்.கே.எக்ஸ்.2-1\" , \"எல்.கே.பி.1\" , \"பி.ஐ.கே.3.சி.எ\" மற்றும் \"பி.ஆர். எ.எஃப்\" ஆகியவை அடிக்கடி திடீர் மாற்றமடையும் அல்லது மிகைப்படையும் மற்ற மரபணுக்கள் ஆகும்.\n\nபல்வேறு மரபார்ந்த பல்லுருத்தோற்றங்கள் நுரையீரல் புற்றுநோயுடன் தொடர்புடையதாக இருக்கின்றன. இன்டர்லியுகின்-1, சைட்டோக்குரோம் பி450, போன்றவற்றுக்கான மரபணுக்களின் குறியீடுகளில் உள்ள பல்லுருத்தோற்றங்கள், காஸ்பஸ்-8 போன்ற அபோப்டோசிஸ் வினையூக்கிகள் மற்றும் எக்ஸ்.ஆர். சி.சி.1 போன்ற டி ஆக்சிரிபோநூக்லியிக் அமிலத்தை சீர் செய்யும் மூலக்கூறுகள் போன்றவை இதில் உள்ளடங்கும். இந்த இந்த பல்லுருத்தோற்றங்கள் கொண்டுள்ள மக்களுக்கு புற்று நோய்க் காரணிகளின் பாதிப்புக்கு உட்படும்படி இருந்த பிறகு நுரையீரல் புற்று நோய் ஏற்படுவதற்கான வாய்ப்பு அதிகமாக இருக்கிறது.\n\nஆசியர்களுக்கு நுரையீரல் புற்றுநோய் ஏற்படுவதில் எம்.டி.எம்.2 309.ஜி எதிர்ப்பண்பியானது குறைவான ஊடுருவு இடர்பாட்டுக் காரணியாக இருப்பதாகச் சமீபத்திய ஆய்வில் கண்டறியப்பட்டது.\n\nSection::::நோய் நிர்ணயம்.\nமார்பு ஊடுகதிர் நிழற்படம் எடுத்தல் என்பது நுரையீரல் புற்றுநோய்க்கான அறிகுறிகள் தென்படுவதாகக் கண்டறியப்படும் நோயாளிக்கு மேற்கொள்ளப்படும் முதல் படிநிலை ஆகும். இது மார்பு இடைச்சுவர் (நிணநீர் முடிச்சுகள் இங்கு பரவியிருப்பதாகக் குறிப்பிடப்படுகிறது), நுரையீரல் விரியாமை (வலிமை இழத்தல்), கடினமாதல் (மூச்சுக்குழலழற்சி) அல்லது நெஞ்சுக்கூட்டுச் சவ்வுக்குரிய வெளிப்பரவல் ஆகியவற்றின் தெளிவான மொத்த தோற்றத்தை வெளிப்படுத்தக் கூடும். ஊடுகதிர் நிழற்படத்தில் ஏதும் கண்டறியப்படாத நிலையிலும் சந்தேகம் அதிகமிருந்தால் (இரத்த நிறத்திலான தொண்டைச்சளியுடன் கூடிய மிகையாக புகை பிடிப்பவர் போன்று), நுரையீரல் ஊடு சோதிப்பு மற்றும் சி.டி நுண்ணாராய்வு போன்றவை மேற்கொண்டால் தேவையான தகவல்கள் கிடைக்கக் கூடும். நுரையீரல் ஊடு சோதிப்பு அல்லது சி.டி வழிப்படு உடல் திசு ஆய்வு பொதுவாக புற்று வகையைத் தெரிந்துகொள்வதற்காகப் பயன்படுத்தப்படும் சோதனையாக இருக்கிறது.\n\nதொண்டைச்சளியின் உயிரணுக்களின் (\"சீரற்ற\") அசாதாரண நிலைகள் நுரையீரல் புற்றுநோயின் இடர்பாடு அதிகரிப்புடன் தொடர்புடையதாக இருக்கின்றன. மற்ற ஸ்கிரீனிங் பரிசோதனிகளுடன் தொடர்புடைய தொண்டைச்சளி உயிரணுப் பரிசோதனையானது நுரையீரல் புற்றுநோயின் ஆரம்பநிலையைக் கண்டறிய சேர்ந்து பயன்படுத்தப்படலாம்.\n\nமார்பு ஊடுகதிர் நிழற்படத்தில் அசாதரண நிலை காணப்படும் நோயாளிகளுக்கு நுரையீரல் புற்றுநோய் மற்றும் புற்றுத்திசு அல்லாத நோய்கள் உள்ளிட்ட மாறுபட்ட நோயறிதல் சோதனைகள் மேற்கொள்ளப்படுகின்றன. இதில் காசநோய் அல்லது மூச்சுக்குழலழற்சி போன்ற தொற்றும் தன்மையுடைய காரணங்கள் அல்லது இணைப்புத்திசுப் புற்று போன்ற அழற்சி விளைவிக்கின்ற நிலைகள் உள்ளிட்டவை அடங்கும். இந்த நோய்களின் காரணமாக அறுவை மருத்துவம் சார்ந்த வடிநீர்க்கோள நோய் அல்லது நுரையீரல் தோல் முடிச்சுகள் மற்றும் சில நேரங்களில் போலி நுரையீரல் புற்றுநோய்கள் போன்றவை ஏற்படக்கூடும். தனித்த நுரையீரலுக்குரிய தோல் முடிச்சுகளுக்காக (இது உருவாக்குச் சீர்குலைவு எனவும் அழைக்கப்படுகிறது) எடுக்கப்படும் மார்பு ஊடுகதிர் நிழற்படம் அல்லது தொடர்பில்லாதா வேறு காரணங்களுக்காக எடுக்கப்படும் சி.டி நுண்ணாராய்வு ஆகியவை மேற்கொள்ளும் போது நுரையீரல் புற்றுநோயானது தற்செயலாகவும் கண்டறியப்படலாம்.\nநுரையீரல் புற்றுநோயின் நிச்சயமான நோயறிதல் மற்றும் அதன் வகைப்பாடானது (மேலே விவரிக்கப்பட்டிருக்கிறது) ஐயத்திற்குரிய திசுவை உருப்பெருக்கியில் வைத்து சோதனை செய்வதை அடிப்படையாகக் கொண்டது.\n\nSection::::தடுப்பு முறைகள்.\nநுரையீரல் புற்றுநோய்க்கு எதிராகப் போராடும் தடுப்பு முறைகள் என்பது மிகவும் விலை மதிப்பு மிக்கதாக இருக்கிறது. பெரும்பாலான நாடுகளில் தொழில்சார் மற்றும் உள்நாட்டு புற்று நோய்க் காரணிகள் கண்டறியப்பட்டு தடைவிதிக்கப்பட்ட போதும் புகையிலை புகைப்பது இன்னும் பரவலானதாகவே இருக்கிறது. புகையிலை புகைத்தலை நீக்குவது என்பது நுரையீரல் புற்றுநோயின் தடுப்பு முறைகளில் முதன்மையான நோக்கமாக இருக்கிறது. மேலும் இந்தச் செயல்பாட்டில் புகைப்பதை நிறுத்துவது முக்கிய தடுப்புச் சாதனமாக இருக்கிறது. இந்த முயற்சியில் முக்கியமாக தடுப்பு முறைகள் இளைஞர்களை இலக்காகக் கொண்டதாக இருக்கின்றன. 1998 ஆம் ஆண்டில் முதன்மைக் கணக்குமுடித்தல் ஒப்பந்தம் அமெரிக்காவின் 46 மாகாணங்களில் உள்ள புகையிலை நிறுவனங்கள் ஆண்டு தோறும் பணம் வழங்கும் விதியை அமல்படுத்தியது. கணக்குமுடித்தல் பணம் மற்றும் புகையிலை வரிகள் ஆகியவற்றுக்கு இடையில், ஒவ்வொரு மாகாணத்தின் பொதுச் சுகாதாரத் துறையும் அதன் தடுப்புத் திட்டங்களுக்காக நிதி ஒதுக்குகிறது. எனினும் எந்த ஒரு மாகாணமும் நோய்க் கட்டுப்பாட்டு மையத்தின் (Center for Disease Control) தடுப்பு முயற்சிகளுக்காக பரிந்துரைக்கப்பட்ட தொகையான 15 சதவீத புகையிலை வரிகள் மற்றும் கணக்கு முடித்தல் வருமானங்களை எட்டவில்லை.\n\nஉணவகங்கள் மற்றும் பணியிடங்கள் போன்ற பொது இடங்களில் எதிரிடை புகை பிடித்தலைக் குறைப்பதற்காக தடைசெய்யும் கொள்கை பல மேற்கத்திய நாடுகளில் மிகவும் பொதுவானதாக இருக்கிறது. 1998 ஆம் ஆண்டில் கலிஃபோர்னியா பொது இடங்களில் புகை பிடித்தலைத் தடைசெய்யும் முயற்சியை முதலில் மேற்கொண்டது. அயர்லாந்து 2004 ஆம் ஆண்டில் ஐரோப்பாவில் மேற்கொள்ளப்பட்டதைப் போலவே செய்தது. அதனைத் தொடர்ந்து 2005 ஆம் ஆண்டில் இத்தாலி மற்றும் நார்வே, 2006 ஆம் ஆண்டில் ஸ்காட்லாந்து மற்றும் பல மற்ற நாடுகள், 2007 ஆம் ஆண்டில் இங்கிலாந்து, 2008 ஆம் ஆண்டில் பிரான்சு மற்றும் 2009 ஆம் ஆண்டில் துருக்கி ஆகிய நாடுகள் இந்தக் கொள்கையைப் பின்பற்றத் தொடங்கின. 2004 ஆம் ஆண்டில் இருந்து நியூசிலாந்தில் பொது இடங்களில் புகை பிடித்தல் தடை செய்யப்பட்டது. 2005 ஆம் ஆண்டில் இருந்து பூட்டான் மாநிலத்தில் முழுமையாக புகை பிடித்தல் தடை செய்யப்பட்டது. பல நாடுகளில் போராட்டக் குழுக்கள் இதே போன்ற தடை கோரி பேரணிகள் நடத்திவருகின்றனர். 2007 ஆம் ஆண்டில், இந்தியாவின் முதல் புகையில்லாத மாநிலமாக சன்டிகர் மாறியது. 2008 ஆம் ஆண்டு அக்டோபர் 2 ஆம் தேதி இந்தியாவில் பொது இடங்களில் புகை பிடிப்பதற்கு முழுமையான தடை அமலுக்கு வந்தது.\n\nஇது போன்ற தடைகள் புகை பிடித்தலை சட்ட விரோதச் செயல் ஆக்குகின்றன. இதனால் கள்ளக்கடத்தல் இடர்பாடு அதிகரிக்கிறது. அதனால் இந்தத் தடைகளை நடைமுறைப் படுத்துவது சிக்கலானதாக இருக்கிறது என சிலர் வாதிடுகின்றனர்.\n\nவைட்டமின் சி, வைட்டமின் இ போன்ற மிகைநிரப்பி வைட்டமின்கள் மற்றும் ஃபோலேட்டின் நீண்டகாலப் பயன்பாடானது நுரையீரல் புற்று நோயின் இடர்பாட்டைக் குறைப்பதில்லை. மாறாக வைட்டமின் இ மிகைநிரப்பிகளை நீண்டகாலம் எடுத்துக் கொள்வதால் நுரையீரல் புற்றுநோயின் இடர்பாடு அதிகரிக்கலாம்.\n\nஇளைஞர்கள் புகை பிடிப்பதைத் தடுப்பதற்காக அரசாங்கங்கள் புகையிலை விளம்பரங்களை முழுவதுமாகத் தடை செய்ய வேண்டும் என உலக சுகாதார நிறுவனம் அழைப்பு விடுத்திருக்கிறது. இது போன்ற விளம்பரங்களுக்கான தடை ஏற்கனவே அமலில் உள்ள இடங்களில் புகையிலை புகைப்பது 16 சதவீதம் குறைந்துள்ளதாக அவர்கள் மதிப்பிட்டிருக்கின்றனர்.\n\nSection::::ஸ்கிரீனிங்.\nஅறிகுறி தென்படாத மக்களிடம் நோய் கண்டறிவதற்காக மருத்துவ சோதனைகள் மேற்கொள்ளப்படுவது ஸ்க்ரீனிங் எனக் குறிப்பிடப்படுகிறது. மார்பு ஊடுகதிர் நிழற்படம் அல்லது கணித்த கதிர்வீச்சு வரைவி (சி.டி) உள்ளிட்டவை நுரையீரல் புற்றுநோய்க்காகப் பயன்படுத்தப்படும் ஆற்றல் மிக்க ஸ்கிரீனிங் சோதனை முறைகள் ஆகும். 2009 ஆல் ஆண்டு டிசம்பர் மாதத்தில் இருந்து நுரையீரல் புற்றுநோய்க்காக மேற்கொள்ளப்பட்ட ஸ்கிரீனிங் சோதனைகளில் எந்த நோய்த்தாக்கமும் நிரூபித்துக் காட்டப்படவில்லை.\n\nSection::::சிகிச்சை.\nபுற்றுநோய்க்கான குறிப்பிட்ட உயிரணு வகை, எந்த அளவு அது பரவுகிறது மற்றும் நோயாளியின் செயல்பாட்டு நிலை ஆகியவை சார்ந்து நுரையீரல் புற்றுநோய்க்கான சிகிச்சை மேற்கொள்ளப்படுகிறது. அறுவை சிகிச்சை, வேதிச்சிகிச்சை மற்றும் ஊடுகதிர்ச் சிகிச்சை உள்ளிட்டவை இதற்கான பொதுவாக சிகிச்சை முறைகள் ஆகும்.\n\nSection::::அறுவை சிகிச்சை.\nநுரையீரல் புற்றுநோய்த் தாக்கம் ஏற்பட்டிருக்கிறது என்பது உறுதியானால், நோயானது குறிப்பிட்ட இடம் சார்ந்ததாக இருக்கிறதா மற்றும் அறுவை சிகிச்சை மூலம் நீக்கத் தக்கதா அல்லது அது பரவும் இடத்தை அறுவை சிகிச்சை முறையில் நீக்க இயலாதா போன்றவற்றைக் கண்டறிய சி.டி நுண்ணாராய்வு மற்றும் பொதுவாக போசிட்ரான் உமிழ்வு வரைவி (positron emission tomography) (பி.இ.டி) போன்றவை பயன்படுத்தப்படுகின்றன.\n\nஇரத்தப் பரிசோதனைகள் மற்றும் செயற்கை மூச்சுப்பொறி (நுரையீரல் செயல்பாட்டுச் சோதனை) போன்றவைகளும் நோயாளி அறுவை சிகிச்சை மேற்கொள்வதற்குத் தேவையான தகுதியுடன் இருக்கிறாரா என்பதைக் கண்டறிய மேற்கொள்ளப்படும் சோதனைகளாக இருக்கின்றன. செயற்கை மூச்சுப்பொறியில் மோசமான சுவாச இருப்புகள் (பொதுவாக நீண்டகாலத் தடையுள்ள நுரையீரலுக்குரிய நோய் காரணமாக ஏற்படுகிறது) வெளிப்பட்டால் அறிவை சிகிச்சை செய்ய இயலாமல் போகலாம்.\n\nநோயாளியின் நுரையீரல் செயல்பாடு மற்றும் மற்ற இடர்பாட்டுக் காரணிகள் சார்ந்து அறுவை சிகிச்சை மேற்கொள்ளும் போது கூட 4.4 சதவீத நோயாளிகள் இறப்பதற்கு வாய்ப்பிருக்கிறது. ஒரு நுரையீரலில் மட்டும் சிறியவை அல்லாத உயிரணு நுரையீரல் தீவிரப் புற்றுநோயானது, நிலை IIIஎ வரை இருந்தால் மட்டுமே அறுவை சிகிச்சை பொதுவாக மேற்கொள்ளப்படுகிறது. இது மருத்துவ இயல்நிலை வரைவு (கணித்த கதிர்வீச்சு வரைவி, போசிட்ரான் உமிழ்வு வரைவி) மூலமாகக் கணிக்கப்படுகிறது. திசு நீக்கப்பட்ட பிறகு போதுமான நுரையீரல் செயல்பாட்டுக்கு, அறுவைக்கு முன் போதுமான சுவாசத்திற்குரிய இருப்பு தேவையானதாக இருக்கிறது.\n\nஇதில் உறுப்பு நீக்கம் (பிளவுபட்ட பகுதியை நீக்குதல்), துண்டம் அகற்றல் (நுரையீரலின் குறிப்பிட்ட பிளவில் அடைபட்ட பகுதியை நீக்குதல்), மடல் நீக்கம் (ஒரு பிளவு), இரட்டைமடல் நீக்கம் (இரு பிளவுகள்) அல்லது நுரையீரல் திறப்பு (முழு நுரையீரலும்) உள்ளிட்ட நடைமுறைகள் பின்பற்றப்படுகின்றன. போதுமான சுவாசத்திற்குரிய இருப்பு உடைய நோயாளிகளுக்கு மடல்நீக்கம் பரிந்துரைக்கப்பட்ட தெரிவாக இருக்கிறது.இது குறிப்பிட்ட இடம் சார்ந்து மீண்டு நிகழும் வாய்ப்பைக் குறைக்கிறது. போதுமான நுரையீரல் செயல்பாடு இல்லாத நோயாளிகளுக்கு உறுப்பு நீக்கம் மேற்கொள்ளப்படலாம். வெட்டி எடுத்தலின் விளிம்புகளில் கதிரியக்க அயோடின் குறும் சிகிச்சை மேற்கொள்வதால் மடல்நீக்கத்தை மீண்டும் செய்வதற்கான வாய்ப்பு குறையலாம்.\n\nநிகழ்படம் துணையுடனான மார்பறை நோக்கல் சார் அறுவை சிகிச்சை (Video-assisted thoracoscopic surgery) மற்றும் வாட்ஸ் மடல்நீக்கம் (VATS lobectomy) ஆகியவை நுரையீரல் அறுவை சிகிச்சையில் குறைவாக ஊடுருவும் அணுகுமுறைகளை அனுமதிக்கின்றன. அது சீக்கிரத்தில் குணமடைதல், மருத்துவமனையில் குறைந்த நாட்கள் தங்குதல் மற்றும் மருத்துவச் செலவுகள் குறைதல் ஆகிய நண்மைகளைக் கொண்டதாக இருக்கலாம்.\n\nSection::::வேதிச்சிகிச்சை.\nஇந்த சிகிச்சைத் திட்டம் புற்றுக்கட்டியின் வகையைச் சார்ந்துள்ளது. சிற்றணு நுரையீரல் தீவிரப் புற்றுநோயானது அது ஆரம்ப நிலையில் இருந்தாலும் முதன்மையாக வேதிச்சிகிச்சை மேற்கொள்ளப்படுகிறது. மேலும் அறுவை சிகிச்சையாக கதிர்வீச்சைப் பயன்படுத்துவதில் நீடித்து உயிர்வாழ்வதற்கான எந்த குறிப்பிடத்தக்க உறுதியையும் கூற இயலாது. சிற்றணு நுரையீரல் தீவிரப் புற்றுநோய்க்கு சிஸ்ப்லாடினும் (cisplatin), எடோபோஸைடும் (etoposide) பொதுவாகப் பயன்படுத்தப்படுகின்றன. கார்போபிளாட்டின் (carboplatin), ஜென்சிட்டபின் (gemcitabine), பாக்லிடேக்சல் (paclitaxel), வினோரெல்பின் (vinorelbine), டோபோடிகான் (topotecan) மற்றும் இரினோட்டிகான் (irinotecan) ஆகியவற்றின் சேர்க்கையும் பயன்படுத்தப்படுகின்றன. படர்ந்த நிலை சிற்றணு நுரையீரல் புற்றுநோய்க்கு செலகோக்சிப் (celecoxib) பயன்படுத்தப்படலாம்.\n\nமுதன்மை வேதிச்சிகிச்சையும் கூட மாற்றிடமேறிய சிறியவை அல்லாத உயிரணு நுரையீரம் தீவிரப் புற்றுநோய்க்கு தரப்படுகிறது. மேம்பட்ட சிறியவை அல்லாத உயிரணு நுரையீரல் தீவிரப் புற்றுநோய்க்கு ஜெம்சிட்டபின், பாக்லிடேக்சல், டோசிடேக்சல், எடோபோசைடு அல்லது வினோரெல்பின் ஆகியவற்றின் சேர்க்கையுடன் சிஸ்பிலாட்டின் அல்லது கார்போபிளாட்டின் போன்றவற்றுடன் பொதுவாக சிகிச்சை அளிக்கப்படுகிறது. செதிள் அல்லாத புற்றுநோய்களைக் கொண்ட நோயாளிகளில், சரியான பொதுச் செயல்பாட்டு நிலை கொண்டவர்களில் 70 வயதுக்கும் குறைவான வயதினைக் கொண்டவர்களுக்கு பாசிடேக்சல் மற்றும் கார்போபிளாட்டினுடன் பெவாசிஜுமாப் (Bevacizumab) தரப்படும் போது மேம்பாடான விளைவுகள் கிடைக்கின்றன. சிறியவை அல்லாத உயிரணு நுரையீரல் தீவிரப் புற்றுநோயின் உப வகையான பிரோன்சோல்வியோலர் தீவிரப் புற்றுநோய்க்கு ஜெஃபிடினிப் (gefitinib) மற்றும் எர்லோடினிப் (erlotinib) பலனளிக்கக் கூடியதாக இருக்கிறது.\n\nசிறியவை அல்லாத உயிரணு நுரையீரல் புற்றுநோயின் மூலக்கூறு மரபார்ந்த உபவகைக்கான சோதனை மிகவும் பொருத்தமான ஆரம்பநிலை சிகிச்சை முறையைத் தேர்ந்தெடுப்பதற்கு உதவியாக இருக்கக்கூடும். எடுத்துக்காட்டாக மேற்றோலுக்குரிய வளர்ச்சிக் காரணி ஏற்பி மரபணுவின் திடீர் மாற்றத்தை முன்னுரைப்பதற்கு குறிப்பிட்ட வினைத்தடுப்பான் உடனான ஆரம்பகட்ட சிகிச்சை அல்லது வேதிச்சிகிச்சை மிகவும் பயனுள்ளதாக இருக்கும்.\n\nமேம்பட்ட சிறியவை அல்லாத உயிரணு நுரையீரல் புற்றுநோயின் பராமரிப்பு சிகிச்சையாக, சிகிச்சையின் ஆரம்பகால வினைக்குப் பிறகு இந்த சிகிச்சையைத் தொடர்வது பரிந்துரைக்கப்படுகிறது. ஆரம்பகால சிகிச்சைக்குப் பின்னர் பராமரிப்புச் சிகிச்சைக்கு மாற்றமடைவதற்காக பெமெட்ரெக்ஸ்டு (pemetrexed), எர்லோடினிப் மற்றும் டோசிடேக்சல் போன்ற மாறுபட்ட மருந்துகள் பயன்படுத்தப்படுகின்றன. எனினும் பெமெட்ரெக்ஸ்டானது செதிள் அல்லாத என்.எஸ்.சி.எல்.சிக்கு மட்டுமே பயன்படுத்தப்படுகிறது.\n\nSection::::என்.எஸ்.சி.எல்.சிக்கான துணை வேதிச்சிகிச்சை.\nதுணை வேதிச்சிகிச்சை என்பது அறுவை சிகிச்சை மேற்கொண்ட பின்னர் விளைவுகளை மேம்படுத்துவதற்காக பயன்படுத்தப்படும் வேதிச்சிகிச்சையைக் குறிக்கிறது. அறுவை சிகிச்சையின் போது நிணநீர் முடிச்சுகளில் இருந்து மாதிரிகள் எடுக்கப்படுகின்றன. இந்த மாதிரிகளில் புற்றுநோய்த் தாக்கம் இருந்தால் அந்த நோயாளி நிலை II அல்லது நிலை III நோய்த் தாக்கம் கொண்டவராக இருப்பார். இந்த சூழலில் துணை வேதிச்சிகிச்சையானது ஆயுளை 15 சதவீதம் வரை அதிகரிக்கக் கூடும். இதற்கு பொதுவான நடைமுறையாக பிளாட்டினம் சார்ந்த வேதிச்சிகிச்சை (சிஸ்பிலாட்டினோ அல்லது கார்போபிளாட்டினோ உள்ளடக்கியது) மேற்கொள்ளப்படுகிறது. எனினும் பிளாட்டினம் சார்ந்த துணை வேதிச்சிகிச்சை குறைவான இ.ஆர்.சி.சி.1 (வெட்டிச் சீர்படுத்தல் குறுக்கு நிரப்புகை 1 (excision repair cross-complementing 1)) நடவடிக்கையுடன் கூடிய புற்றுக்கட்டிகளைக் கொண்ட நோயாளிகளுக்கு மட்டுமே என வரம்புக்குட்டு இருக்கிறது.\n\nநிலை IB புற்றுநோயுடன் கூடிய நோயாளிகளுக்கான துணை வேதிச்சிகிச்சை முரணானதாக இருக்கிறது. இதில் ஆயுள் உறுதியளிப்பு நன்மை குறித்து எந்த மருத்துவச் சான்றுகளும் தெளிவாக நிரூபிக்கப்படவில்லை. உறுப்பு நீக்க சிறியவை அல்லாத உயிரணு நுரையீரல் தீவிரப் புற்றுநோயில் அறுவை சிகிச்சைக்கு முன்னரான வேதிச்சிகிச்சையின் (மாறுபட்ட துணை வேதிச்சிகிச்சை) சான்றுகள் தெளிவான முடிவு கொண்டிராதவையாக இருக்கின்றன.\n\nSection::::கதிரியக்கச் சிகிச்சை.\nகதிரியக்கச் சிகிச்சையானது பொதுவாக வேதிச்சிகிச்சையுடன் சேர்த்து தரப்படுகிறது. மேலும் இது சிறியவை அல்லாத உயிரணு நுரையீரல் தீவிரப் புற்றுநோய் கொண்ட அறுவை சிகிச்சைக்கு தகுதியடையாத நோயாளிகளுக்கு நோய் நீக்கும் எண்ணத்தை உருவாக்க மேற்கொள்ளப்படலாம். இந்த வடிவ அதிதீவிர கதிரியக்கச் சிகிச்சை \"முழுமையான கதிரியக்கச் சிகிச்சை\" என அழைக்கப்படுகிறது. இந்த நுட்பத்தின் மிக நுட்பமான நிலையாக தொடர் உயர்பிரிப்புத் துரிதக் கதிரியக்கச் சிசிச்சை (continuous hyperfractionated accelerated radiotherapy) (சார்ட்) இருக்கிறது. அதில் கதிரியக்கச் சிகிச்சையின் உச்ச அளவு, குறைந்த காலகட்டத்திற்குள் தரப்படுகிறது. குணமடைவதற்குச் சாத்தியமுள்ள சிற்றணு நுரையீரல் தீவிரப் புற்று நோய் நோயாளிகளுக்கு வேதிச்சிகிச்சையுடன் சேர்ந்து கூடுதலாக மார்புக் கதிரியக்கச் சிகிச்சையும் பொதுவாகப் பரிந்துரைக்கப்படுகிறது. சிறியவை அல்லாத உயிரணு நுரையீரல் தீவிரப் புற்றுநோய்க்கான நோய்நீக்குவதற்காக மேற்கொள்ளப்படும் அறுவை சிகிச்சையைத் தொடர்ந்து துணை நெஞ்சுக்கூடு சார்ந்த கதிரியக்கச் சிகிச்சையானது நன்மை செய்வதாக நிரூபிக்கப் படவில்லை. மேலும் இது சிக்கலானதாகவும் இருக்கிறது. அறுவை சார்ந்த நிணநீர் முடிச்சுகளுக்குப் பரவிய புற்றுக்கட்டிகளைக் கொண்டிருக்கும் நோயாளிகளுக்கு மட்டுமே இந்த சிகிச்சை நன்மையைத் தரக்கூடும்.\n\nசிறியவை அல்லாத நுரையீரல் தீவிரப் புற்றுநோய் மற்றும் சிற்றணு நுரையீரல் தீவிரப் புற்றுநோய் ஆகிய இரண்டு வகை நோயாளிகளுக்கும் அறிகுறிகளைக் கட்டுப்படுத்துவதற்காக (நோய்த்தணிப்பு கதிரியக்கச் சிகிச்சை) குறைந்த அளவிலான கதிரியக்கச் சிகிச்சை தரப்படுகிறது. மற்ற சிகிச்சைகளைப் போலல்லாமல் நோய்த்தணிப்பு கதிரியக்கச் சிகிச்சையை நுரையீரல் புற்றுநோய்க்கான திசுவியல் சார் நோயறிதலை உறுதி செய்யாமலேயே மேற்கொள்ளச் சாத்தியமிருக்கிறது.\n\nமூச்சுக்குழாயின் ஒரு குறிப்பிட்ட சிறு பகுதியை புற்றுநோய்த் தாக்கியிருந்தால் குறும் சிகிச்சையை (குறிப்பிட்ட இடம் சார்ந்த கதிரியக்கச் சிகிச்சை) நேரடியாக சுவாசப்பாதையினுள்ளே மேற்கொள்ளலாம். இது அறுவை சிகிச்சை செய்ய இயலா நுரையீரல் புற்றுநோய் பாதிப்புக்குள்ளான நோயாளிகளுக்கு நீண்ட சுவாசப்பாதையில் தடைகளை அகற்றுவதற்குப் பயன்படுத்தப்படுகிறது.\n\nவரம்புக்குட்பட்ட நிலை சிற்றணு நுரையீரல் தீவிரப் புற்றுநோய் நோயாளிகளுக்கு முற்காப்பு மண்டையோட்டுக்குரிய ஊடுகதிர் சிகிச்சை (prophylactic cranial irradiation) (பி.சி.ஐ) பொதுவாக தரப்படுகிறது. இது புற்றுநோய் உடலில் பரவும் இடர்பாட்டைக் குறைப்பதற்காக மூளையில் பயன்படுத்தப்படும் கதிரியக்கச் சிகிச்சையின் ஒரு வகை ஆகும். சமீபத்தில் பி.சி.ஐயானது பரவலான சிற்றணு நுரையீரல் புற்றுநோய்க்கும் நன்மை தருவதாக இருப்பதாகக் கண்டறியப்பட்டிருக்கிறது. வேதிச்சிகிச்சையின் காரணமாக புற்றுநோய் மேம்பட்டு வரும் நோயாளிகளில் பி.சி.ஐயானது மூளையில் புற்றுநோய் பரவும் ஒட்டு மொத்த இடர்பாட்டை ஓராண்டுக்குள் 40.4 சதவீதத்தில் இருந்து 14.6 சதவீதத்திற்குக் குறைப்பது கண்டறியப்பட்டிருக்கிறது.\n\nஇலக்கு நோக்குதல் மற்றும் இயல்நிலை வரைவு ஆகியவற்றின் சமீபத்திய மேம்பாடுகள் ஆரம்ப நிலை நுரையீரல் புற்றுநோய் சிகிச்சையில் மண்டையோட்டுக்கு வெளியேயான குறுகிய இட கதிரியக்கச் சிகிச்சையின் மேம்பாட்டுக்கு வழிவகுத்திருக்கிறது. இந்த வகை கதிரியக்கச் சிகிச்சையில், குறுகிய இட இலக்கு நுட்பங்களைப் பயன்படுத்தி குறைந்த அளவிலான காலகட்டத்திற்குள் மிகவும் அதிகளவு கதிரியக்கம் செலுத்தப்படுகிறது. மருத்துவ ரீதியாக இருநோய் பாதிப்புகளுக்கு உள்ளான அறுவை சிகிச்சை சாரா நோயாளிகளில் இது முதன்மையாகப் பயன்படுத்தப்படுகிறது.\n\nSection::::குறுக்கீடுசார் கதிரியக்கச் சிகிச்சை.\nகதிர்வீச்சு அதிர்வெண் நீக்கமானது பிராங்கச்செனிம தீவிரப் புற்றுநோயின் சிகிச்சையில் பரிசோதனை நுட்பமாகத் தற்போது கருதப்படுகிறது. இதில் புற்றுக்கட்டி உயிரணுக்களைக் கொள்வதற்காக புற்றுக்கட்டியினுள் சிறிய வெப்பச் சோதனைக் கருவி உட்செலுத்தப்படுகிறது.\n\nSection::::இலக்கு நோக்கிய சிகிச்சை.\nசமீபத்திய ஆண்டுகளில் மேம்பட்ட நுரையீரல் புற்றுநோய்க்கு சிகிச்சை அளிப்பதற்காக பல்வேறு மூலக்கூறு இலக்கு நோக்கிய சிகிச்சைகள் உருவாக்கப்பட்டுள்ளன. மேற்றோலுக்குரிய வளர்ச்சிக் காரணி ஏற்பியின் (இ.ஜி.எஃப்.ஆர்) தைரோசீன் கினேஸ் திறளத்தை இலக்காகக் கொண்ட ஜெஃபிட்டினிப் (ஐரெஸ்ஸா) என்ற மருந்தானது சிறியவை அல்லாத உயிரணு நுரையீரல் தீவிரப் புற்றுநோய்த் தாக்கிய பல நோயாளிகளுக்குப் பயன்படுத்தப்படுகிறது. இது ஆயுளை அதிகரிப்பதற்கான எந்த முன்னேற்றத்தையும் அளிப்பதில்லை. எனினும் பெண்கள், ஆசியர்கள், புகைபிடிக்காதவர்கள் மற்றும் பிராங்கியலோல்வியலார் தீவிரப் புற்றுநோய் பாதிக்கப்பட்டவர்கள் ஜெஃபிட்டினிப்பினால் பல நன்மைகளை அடைகின்றனர்.\n\nமற்றொரு தைரோசின் கினேஸ் தணிப்பானான எர்லோட்டினிப் (டார்சேவா) ஆனது நுரையீரன் புற்றுநோய் நோயாளிகளுக்கு ஆயுளை அதிகரிப்பது கண்டறியப்பட்டு இருக்கிறது. மேலும் சமீபத்தில் மேம்பட்ட சிறியவை அல்லாத உயிரணு நுரையீரல் தீவிரப் புற்றுநோயின் இரண்டாம் நிலைச் சிகிச்சையாக எஃப்.டி.ஏவினால் ஏற்றுக் கொள்ளப்பட்டிருக்கிறது. ஜெஃபிட்டினிப்பைப் போலவே இதுவும் பெண்கள், ஆசியர்கள், புகை பிடிக்காதவர்கள் மற்றும் பிராங்கியலோல்வியலார் தீவிரப் புற்றுநோய் பாதிக்கப்பட்டவர்கள், குறிப்பாக இ.ஜி.எஃப்.ஆரின் குறிப்பிட்ட திடீர் மாற்றம் கொண்டவர்களுக்கு பயனளிப்பதாக இருக்கிறது.\n\nஇரத்தக் குழாய் வளர்ச்சித் தணிப்பானான பெவாசிஜுமாப் (பாட்லிடேக்சல் மற்றும் கார்போபிளாட்டின் ஆகியவற்றுடன் சேர்ந்து), மேம்பட்ட சிறியவை அல்லாத உயிரணு நுரையீரல் தீவிரப் புற்றுநோய்க் கொண்ட நோயாளிகளின் ஆயுளை மேம்படுத்துகிறது. எனினும் இது குறிப்பாக செதிள் உயிரணு தீவிரப் புற்றுநோயுடன் கூடிய நோயாளிகளுக்கு நுரையீரல் இரத்தக்கசிவு ஏற்படும் இடர்பாட்டை அதிகரிக்கிறது.\n\nசெல்நச்சிய மருந்துகளின் மேம்பாடுகள், மரபுவழி மருந்தியல் மற்றும் இலக்கு நோக்கிய மருந்து வடிவமைப்பு போன்றவை நம்பிக்கை தருவதாக இருக்கின்றன. சுழல்-ஆக்சிஜனேஸ்-2 தணிப்பான்கள், அபோப்டோசிஸ் வினையூக்கி எக்சிசுலிண்ட், புரோடீசம் தணிப்பான்கள், பெக்சரோடீன், மேற்றோலுக்குரிய வளர்ச்சிக் காரணி ஏற்பித் தணிப்பான் செட்டுக்சிமாப் மற்றும் தடுப்பு மருந்துகள் போன்ற பல்வேறு இலக்கு நோக்கிய மருந்துகள் மருத்துவ ஆய்வின் ஆரம்ப கட்டத்தில் இருக்கின்றன. ராஸ் முன் புற்று மரபணுத் தணிப்பு, பாஸ்போ அயனோசைட்டைடு 3-கினேஸ் தணிப்பு, ஹிஸ்டோன் டீசெட்டிலஸ் தணிப்பு மற்றும் புற்றுக்கட்டித் தணிப்பான் மரபணு மாற்றம் உள்ளிட்டவை எதிர்கால ஆய்வுக்குரியவையாக இருக்கின்றன.\n\nSection::::நோய் முன்கணிப்பு.\nநுரையீரல் சார்ந்த அறிகுறிகள் தோன்றுதல் அல்லது தோன்றாமல் இருத்தல், புற்றுக்கட்டியின் அளவு, உயிரணு வகை (திசுவியல்), பரவிய தன்மை (நிலை) மற்றும் பல நிணநீர் முடிச்சுக்களுக்கு நோய்ப் பரவும் தன்மை மற்றும் இரத்த நாளம் தொடர்புடைய தாக்குதல் உள்ளிட்டவை சிறியவை அல்லாத உயிரணு நுரையீரல் புற்றுநோயின் நோய் முன்கணிப்புக் காரணிகளாக இருக்கின்றன. அறுவை சிகிச்சை செய்ய இயலாத நோயாளிகளுக்கு, நோய் முன்கணிப்பானது மோசமான செயல்பாட்டு நிலை மற்றும் 10 சதவீதத்துக்கும் அதிகமாக எடை குறைதல் ஆகியவற்றால் மிகவும் மோசமாக பாதிக்கப்படுகிறது. செயல்பாட்டு நிலை, பாலினம், நோயின் நிலை மற்றும் நோயறிதல் சமயத்தில் மைய நரம்பு மண்டலத்தின் அல்லது கல்லீரலின் ஈடுபாடு உள்ளிட்டவை சிற்றணு நுரையீரல் புற்றுநோய்க்கு நோய் முன்கணிப்புக் காரணிகளாக இருக்கின்றன.\n\nசிறியவை அல்லாத உயிரணு நுரையீரல் தீவிரப் புற்றுநோய்க்கு (என்.எஸ்.சி.எச்.சி), நோய் முன்கணிப்பு பொதுவாக மோசமானதாக இருக்கிறது. நிலை Iஎ நோய்க்காக முழுமையாக அறுவை சிகிச்சை செய்து பாதிக்கப்பட்ட பகுதியை வெட்டியெடுத்தால் ஐந்து ஆண்டுகள் உயிர் வாழ்வதற்கான வாய்ப்பு 67% இருக்கிறது. நிலை Iபி நோய்க்கு இவ்வாறு செய்தால் ஐந்து ஆண்டுகள் உயிர் வாழ்வதற்கான வாய்ப்பு 57% இருக்கிறது. நிலை IV என்.எஸ்.சி.எல்.சி நோயாளிகளில் இவ்வாறு செய்தால் ஐந்து ஆண்டுகள் உயிர் வாழ்வதற்கான வாய்ப்பு சுமார் 1% ஆகும்.\n\nசிற்றணு நுரையீரல் தீவிரப் புற்றுநோயிலும் நோய் முன்கணிப்பு பொதுவாக மோசமாக இருக்கிறது. எஸ்.சி.எல்.சியில் நோயாளியின் ஒட்டுமொத்த ஐந்து ஆண்டுகள் உயிர் வாழ்வதற்கான வாய்ப்பு சுமார் 5% ஆகும். பரந்த நிலை எஸ்.சி.எல்.சி பாதிப்புக்குள்ளான நோயாளிகளின் சராசரி ஐந்து ஆண்டுகள் உயிர் வாழ்வதற்கான வாய்ப்பு 1 சதவீதத்திற்கும் குறைவாக இருக்கிறது. வரம்புக்குட்பட்ட நிலை நோயாளிகளுக்கு இடைநிலை ஆயுட்காலம் 20 மாதங்களாகவும், ஐந்து ஆண்டுகள் உயிர் வாழ்வதற்கான வாய்ப்பு 20 சதவீதமாகவும் இருக்கிறது.\n\nதேசிய புற்றுநோய் நிறுவனம் (National Cancer Institute) வெளியிட்ட தகவலின் படி, அமெரிக்காவில் நுரையீரல் புற்றுநோய் நோயாளிகளில் மரணமடைவதற்கான இடைக்கால வயது 70 மற்றும் 71 ஆகும்.\n\nSection::::நோய் பரவல்.\nஉலகம் முழுவதும் நுரையீரல் புற்றுநோயானது நோய்ப் பாதிப்பு மற்றும் இறப்பு (ஒவ்வொரு ஆண்டு 1.35 மில்லியன் புதிய நோயாளிகள் பாதிப்புக்குள்ளாகிறார்கள், 1.18 மில்லியன் நோயாளிகள் மரணமடைகின்றனர்) ஆகிய இரண்டிலுமே மிகவும் பொதுவாக முன்னிலை வகிக்கும் புற்று நோயாக இருக்கிறது. இதில் உச்சபட்ச விகிதங்கள் ஐரோப்பாவிலும், வட அமெரிக்காவிலும் ஏற்படுகின்றன. புகை பிடிக்கும் பழக்கம் உடையோரில் ஐம்பது வயதைக் கடந்த பிறகு பெரும்பாலும் நுரையீரல் புற்றுநோய் உருவாகிறது. பெரும்பாலான மேற்கத்திய நாடுகளில் மிகவும் பொதுவாக ஏற்படும் புற்று நோய் வகைகளில் நுரையீரல் புற்றுநோய் இரண்டாவது இடத்தில் இருக்கிறது மற்றும் மரணம் ஏற்படுவதன் அடிப்படையில் இது முன்னணியில் இருக்கிறது. ஆண்களில் இறப்பு விகிதம் 20 ஆண்டுகளுக்கு முன்னர் இருந்ததைக் காட்டிலும் குறைந்திருக்கிறது. மாறாக பெண்களில் நுரையீரல் புற்றுநோய் இறப்பு விகிதங்கள் கடந்த பத்தாண்டுகளில் அதிகரித்திருக்கின்றன. மேலும் அவை சமீபத்தில் நிலையாக இருக்க ஆரம்பித்திருக்கின்றன. \"பிக் டொபாக்கோ\" நிறுவனங்களின் எழுச்சி புகைபிடிக்கும் கலாச்சாரத்தில் குறிப்பிடத்தக்க பங்கு வகிப்பதாக இருக்கின்றன. புகையிலை நிறுவனங்கள் அவர்களது சிகரட்டுகளை, குறிப்பாக \"மிதமான\" மற்றும் \"குறைவான-டார்\" சிகரெட்டுகளை பெண்மணிகளிடமும் பெண்களிடமும் கொண்டு சேர்ப்பதற்கான சந்தைப் படுத்தலை 1970களில் இருந்து மேற்கொண்டன. புகைபிடிக்காதவர்களிடையேயான ஆயுட்காலத்தில், ஆண்கள் பெண்களைக் காட்டிலும் அதிகமான வயது வரை உயிர் வாழும் மரண விகிதங்களைக் கொண்டிருக்கின்றனர்.\n\nபுகை பிடிப்பதால் மட்டுமே அனைத்து நோயாளிகளுக்கு நுரையீரல் புற்றுநோய் வந்துவிடுவதில்லை. பிறவினை புகை பிடித்தல் ஆனது நுரையீரல் புற்றுநோய்க்கான இடர்பாட்டுக் காரணியாக ஏற்றுக்கொள்ளப்படுவது அதிகரித்திருக்கிறது. இதனால் புகையிலை புகைப்பவர்களுக்கு எதிரில் புகை பிடிக்காதவர்கள் இருந்து பாதிப்படைவதைக் குறைப்பதற்கான பல கொள்கைகள் உருவாக்கப்படுகின்றன. தானியங்கிகள், தொழிற்சாலைகள் மற்றும் மின் உற்பத்தி நிலையங்கள் ஆகியவற்றில் இருந்து வெளிப்படும் புகையும் கூட இடர்பாட்டை ஏற்படுத்த வாய்ப்புள்ளது.\n\nகிழக்கு ஐரோப்பா பகுதியானது ஆண்களில் மிகவும் அதிகமான நுரையீரல் புற்றுநோய் இறப்பு விகிதத்தைக் கொண்டிருக்கிறது. அதே சமயம் வடக்கு ஐரோப்பா மற்றும் ஐக்கிய ஒன்றியம் ஆகியவை பெண்களில் அதிக இறப்பு விகிதம் கொண்ட பகுதிகளாக இருக்கின்றன. வளர்ந்து வரும் நாடுகளில் நுரையீரல் புற்றுநோய் பாதிப்புக்கள் தற்போது அரிதானதாக இருக்கின்றது. சீனா மற்றும் இந்தியா ஆகிய வளர்ந்து வரும் நாடுகளில் புகை பிடித்தல் அதிகரித்திருப்பதால் இன்னும் சில ஆண்டுகளில் நுரையீரல் புற்றுநோய் பாதிப்புக்குள்ளானோர் அதிகரிக்கும் வாய்ப்பு அதிகமாக இருப்பதாக எதிர்பார்க்கப்படுகிறது.\n\nநுரையீரல் புற்றுநோய் பாதிப்புக்கும் (நாடுகள் வாரியாக), சூரிய வெளிச்சம் மற்றும் புற ஊதாக் கதிர் ஆகியவை பாதிக்கும் விதத்தில் இருப்பதற்கும் எதிர்மறை தொடர்பு உள்ளது. வைட்டமின் டியின் (சூரிய வெளிச்சம் தோலில் படும் போது இந்த வைட்டமின் உருவாகிறது) நோய்த் தடுப்பாற்றலை இதற்கு ஒரு விளக்கமாகக் கூறலாம்.\n\n1950களில் இருந்து மற்ற வகை நுரையீரல் புற்றுநோய்களுடன் ஒப்பிடுகையில் நுரையீரல் காளப்புற்று பாதிப்பு ஏற்படுவது அதிகரிக்க ஆரம்பித்தது. வடிகட்டி சிகரெட்டுகள் அறிமுகப்படுத்தப்பட்டது இதற்கு ஒரு காரணமாக இருக்கிறது. இந்த வடிகட்டிகள் புகையிலைப் புகைப்பதில் உள்ள பெரிய துகள்களை நீக்குகின்றன. ஆகையால் அது சுவாசப் பாதையில் பெரிய துகள்கள் தங்குவதைத் தடுக்கிறது. எனினும் புகைபிடிப்பவர் அதே அளவு நிக்கோடினைப் பெறுவதற்காக ஆழ்ந்து மூச்சை இழுப்பதால் சிறிய மூச்சுக் குழாய்களில் துகள்கள் படிந்து விடுவது அதிகரிக்கிறது. இதன் காரணமாக காளப்புற்று ஏற்படுகிறது. ஐக்கிய ஒன்றியத்தில் நுரையீரல் காளப்புற்று பாதிப்பு ஏற்படுவது 1999 ஆம் ஆண்டில் இருந்து குறைந்து வருகிறது. சூழல்சார்ந்த மாசுக்கள் குறைந்ததின் காரணமாக இது ஏற்பட்டிருக்கலாம்.\nஎனினும் இந்தியா போன்ற சில வளரும் நாடுகளில் நோய்ப் பரவலில் சிறிதளவே மாற்றம் ஏற்பட்டுள்ளது. அப்பகுதிகளில் திசுவியல் சார் வகையாக செதிள் உயிரணு தீவிரப் புற்றுநோயானது நோய்ப் பரவியலில் தொடர்ந்து ஆதிக்கம் செலுத்தி வருவது இதற்குக் காரணமாகும். புகையிலை புகைக்கும் வகையில் மாற்றம் இல்லாமை அல்லது மக்கள் புகையிலை நுகரும் விதம் இதற்குக் காரணமாக இருக்கலாம்.\n\nSection::::வரலாறு.\nசிகரெட் புகைத்தல் அதிகரிக்கும் முன்னர் நுரையீரல் புற்றுநோய் அரிதானதாகவே இருந்தது. 1761 ஆம் ஆண்டு வரை இந்நோயானது தனிப்பட்ட ஒரு நோயாக ஏற்றுக்கொள்ளப்படாமலே இருந்தது. நுரையீரல் புற்றுநோயின் மாறுபட்ட பண்புக்கூறுகள் 1810 ஆம் ஆண்டில் மேலும் விவரிக்கப்பட்டன. 1878 ஆம் ஆண்டில் மரணத்திற்குப் பின்னர் உடல்களைச் சோதித்ததில் மற்ற புற்றுநோய்களுடன் ஒப்பிடுகையில் கடுமையான நுரையீரல் புற்றுக்கட்டிகள் 1% மட்டுமே இருந்தன. ஆனால் 1900களின் ஆரம்பத்தில் இது 10 முதல் 15% வரை அதிகரித்திருந்தன. 1912 ஆம் ஆண்டில் உலகம் முழுவதும் மருத்துவ கலாச்சாரத்தில் 374 நபர்கள் மட்டுமே இந்நோய் பாதிப்புக்குள்ளானதாகக் கண்டறியப்பட்டிருந்தனர். ஆனால் மரணத்திற்குப் பின்னர் உடல்களைச் சோதித்ததில் 1852 ஆம் ஆண்டில் 0.3 சத்தவீதமாக இருந்த நுரையீரல் புற்றுநோய் பாதிப்பு, 1952 ஆம் ஆண்டில் 5.66 சதவீதமாக உயர்ந்தது. 1929 ஆம் ஆண்டில் ஜெர்மனியில் ஃபிரிட்ஸ் லிக்கிண்ட் (Fritz Lickint) என்ற மருத்துவர் நுரையீரல் புற்றுநோய்க்கும் புகை பிடித்தலுக்கும் இடையில் உள்ள தொடர்பைக் கண்டறிந்தார். அது புகைபிடித்தலுக்கு எதிரான நடவடிக்கைகள் வலிமையடைய வழிவகுத்தது. 1950களில் வெளியிடப்பட்ட பிரிட்டிஷ் மருத்துவர்கள் ஆய்வானது நுரையீரல் புற்றுநோய்க்கும் புகை பிடித்தலுக்கும் இடையில் உள்ள தொடர்பிற்கான முதல் நம்பத்தக்க நோய்த்தோன்றுச் சான்றாக அமைந்தது. அதன் விளைவாக 1964 ஆம் ஆண்டில் ஐக்கிய ஒன்றியத்தின் தலைமை அறுவை மருத்துவர் புகை பிடிப்பவர்கள் அப்பழக்கத்தை நிறுத்த வேண்டும் எனப் பரிந்துரைத்தார்.\n\nரேடான் வாயுவுடன் இந்நோய்க்கான தொடர்பானது சேக்சோனியின் உள்ள ஸ்னீபர்க்குக்கு அருகே உள்ள ஒரே மலையில் சுரங்கத்தில் பணிபுரிந்தவர்களிடையே முதன் முதலில் கண்டறியப்பட்டது. 1470 ஆம் ஆண்டில் இருந்து அந்த சுரங்கத்தில் இருந்து வெள்ளி எடுக்கப்பட்டு வந்தது. மேலும் அந்த சுரங்கத்தில் யுரேனியம் அதிகம் காணப்பட்டன. அத்துடன் ரேடியமும், ரேடான் வாயுவும் இணைந்து இருந்தன. சுரங்கப் பணியாளர்களுக்கு பொருத்தமற்ற அளவில் நுரையீரல் நோய்கள் ஏற்பட்டன. 1870களில் இறுதியாக அவர்களுக்கு நுரையீரல் புற்றுநோய் பாதிப்பு இருப்பது கண்டறியப்பட்டது. தோராயமாக 75 சதவீத முன்னாள் சுரங்கப் பணியாளர்கள் நுரையீரல் புற்றுநோயினால் மரணமடைந்ததாகக் கணக்கிடப்பட்டது. இந்தக் கண்டுபிடிப்புக்குப் பின்னரும் 1950களில் யூ.எஸ்.எஸ்.ஆரின் யுரேனியத் தேவையின் காரணமாக தொடர்ந்து சுரங்கம் தோண்டப்பட்டது.\n\nநுரையீரல் புற்றுநோய்க்கான முதல் வெற்றிகரமான நுரையீரல் வெட்டு அறுவை சிகிச்சை 1933 ஆம் ஆண்டு செய்யப்பட்டது. 1940களில் இருந்து நோய்த்தணிப்புக் கதிரியக்கச் சிகிச்சை பயன்படுத்தப்பட்டு வருகிறது. 1950களில் ஆரம்பத்தில் பயன்படுத்தப்பட்ட முழுமையான கதிரியக்கச் சிகிச்சையானது ஆரம்ப நிலையில் நுரையீரல் புற்றுநோய் பாதிப்புக்குள்ளான நோயாளிகளுக்கு மிகையான கதிர்வீச்சு அளவுடன் முயற்சித்துப் பார்க்கப்பட்டது. அந்த நோயாளிகள் அறுவை சிகிச்சைக்குப் பொருந்தாதவர்களாக இருந்ததால் அது முயற்சிக்கப்பட்டது. 1997 ஆம் ஆண்டில் வழக்கமான முழுமையான கதிரியக்கச் சிகிச்சையைக் காட்டிலும் தொடர் உயர்பிரிப்புத் துரிதக் கதிரியக்கச் சிசிச்சை (சார்ட்) சிறப்பான விளைவுகளை வழங்குவது அறியப்பட்டது.\n\nசிற்றணு நுறையீரல் தீவிரப் புற்றுநோய்க்கு 1960களில் மேற்கொள்ளப்பட்ட ஆரம்ப முயற்சிகளான அறுவை சிகிச்சை செய்து பாதிக்கப்பட்ட பகுதியை வெட்டியெடுத்தலும் முழுமையான கதிரியக்கச் சிகிச்சையும் வெற்றியடையவில்லை. 1970களில் வெற்றிகரமான வேதிச்சிகிச்சை சிகிச்சைத் திட்டங்கள் உருவாயின.\n\n\n"}
{"id": "175221", "url": "https://ta.wikipedia.org/wiki?curid=175221", "title": "லியோபோல்டு மேன்டிக்", "text": "லியோபோல்டு மேன்டிக்\n\nபுனித லியோபோல்டு மேன்டிக் கப்புச்சின் சபையை சேர்ந்த கத்தோலிக்க அருட்பணியாளர் ஆவர். ஓப்புரவு திருவருட்சாதனத்தால் மக்களின் மனதில் நிலைத்தவர்.\n\nபுனித லியோபோல்டு மேன்டிக் இத்தாலியிலுள்ள தல்மத்திய பகுதியில் கேசில்நோவாவிற்கு அருகிலுள்ள மோந்தேநேக்ரோ (இன்று ஹெர்சக்நோவி) என்ற ஊரில் தியோதெத்ஸ் 1866 மே 12 இல் பிறந்தார். மொழியால் குரோசி இனத்தைச் சார்ந்தவர். தியோதெத்ஸ் திருமுழுக்கு பெயர் போக்தான் ஜான் மேன்டிக். தல்மத்திய பகுதியில் இறைபணியாற்றிய கப்புச்சின் துறவிகளின் எளியவாழ்வால் ஈர்க்கப்பட்டு கப்புச்சின் சபையில் இணைந்து செப்டம்பர் 20, 1890 இல் குருவாக அருட்பொழிவுச் செய்யப்பட்டார். தனது சொந்த நாடு அமைந்த குரோசியா மற்றும் கிழக்கு ஐரோப்பாவில் மறைபணி செய்ய ஆவல் கொண்டார் ஆனால் இவரது பலவீனமான உடல் அமைப்பு இடம் தரவில்லை. எனவே முதலில் சாரா என்ற துறைமுக நகரில் அமைந்த கப்புச்சின் இல்லத் தலைவராக நியமிக்கப்பட்டார்.அடிக்கடி நோய்வாய்பட்டதால் 1906 ஆம் ஆண்டு முதல் புனித அந்தோணியார் கல்லறை அமைந்த பதுவா திருத்தலப் பேரலாயத்திற்கு ஓப்பரவு அருட்சாதனம் வழங்க நியமிக்கப்பட்டார். இப்பணியை தனது வாழ்நாள் முழுவதும் செய்தார். இவரிடம் ஓப்பரவு பெற்றவர்கள் இறை ஞானத்தையும், இறை ஆசிரையும், மன்னிப்பையும் அபரிவிதமாக பெற்றதை உணர்ந்தனர். 1.35 மீட்டர் உயரம் மட்டுமே கொண்ட இவர் இறைவாழ்வில் மிகவும் உயரமான நிலையை கொண்டிருந்தார். கீழைத் திருச்சபையும், உரோமைத் திருச்சபையும் இணைந்து திருத்தந்தையின் கீழ் ஒரே குடையாக செயல்பட வேண்டுமென்று தனது வாழ்வை இப்புனித பணிக்காக அர்ப்பணித்துக் கொண்டார். ரஷ்யா மற்றும் அதனைச் சுற்றியுள்ள நாடுகளில் இருந்த கீழைத் திருச்சபையினர் \"ஒரு நாள் உரோமைத் திருச்சபையோடு இணைந்து செயல்படுவர்\" எனத் தீர்கதரிசனம் கூறினார். தந்தையின் உழைப்பு, செபம் வீண்போகவில்லை. திருத்தந்தை ஆறாம் பவுல் மற்றும் கீழைத்திருச்சபையின் பிதாபிதா ஆகிய இருவரும் முதன் முறையாக தந்தை லியோபோல்டு கல்லறை அமைந்த பதுவை நகரில் 1976 இல் சந்தித்துக் கொண்டனர். தனது புனித வாழ்வால் அனைவருக்கும் இறைபணி ஆற்றிய லியோபோல்டு தனது 76 வது வயதில், 1942 ஜூலை 30 அன்று இவ்வுலக வாழ்வை விட்டு அகன்றார். திருத்தந்தை ஆறாம் பவுல் 1976 மே 2 இல் அருளாளர் நிலைக்கு உயர்த்தி, திருச்சபை ஒன்றிப்பின் பாதுகாவலர் என அறிவித்தார். திருத்தந்தை இரண்டாம் யோவான் பவுல் 1983, அக்டோபர் 16 அன்று புனிதர் நிலைக்கு உயர்த்தினார்.\n\n\n"}
{"id": "175223", "url": "https://ta.wikipedia.org/wiki?curid=175223", "title": "கதிர்வீச்சளவு", "text": "கதிர்வீச்சளவு\n\nகதிர்வீச்சளவு (\"radiation exposure\") என்பது மருத்துவத் துறையில் பயன்படுத்தப்படும் எக்சு மற்றும் காமாக் கதிர்களின் அளவாகும். இன்று பெருமளவில் மருத்துவத்துறையில் நோயினைக் காணவும், குணப்படுத்தவும் எக்சு மற்றும் காமாக் கதிர்கள் பயன்படுகின்றன. ஓர் இலக்கு அல்லது ஒரு மூலத்திலிருந்து வெளிப்படும் கதிர்கள் ஒரு புள்ளியை அடைந்து பின் பயன்படுத்தப்படுகின்றன. இவ்வாறு ஒரு புள்ளியை அடையும் கதிரின் அளவு கதிர்வீச்சளவு எனப்படுகிறது. இது பழைய அலகு முறையில் இராண்டஜன் அலகிலும் இப்போதைய SI அலகிலும் அக்கதிர்கள் தோற்றுவிக்கும் அயனிகளின் இயக்க ஆற்றல் அடிப்படையிலும் அளவிடப்படுகின்றன. (கெர்மா-KERMA) இந்த அலகிற்கு எந்த பெயரும் இல்லை. கதிர் வீச்சிலிருந்து உடல் அல்லது பிறபொருட்களால் ஏற்றுக் கொள்ளப்படும் கதிர்வீச்சின் ஆற்றல் கதிர் ஏற்பளவு எனப்படும்.\n\nஇன்று பல கதிர் ஐசோடோப்புகள் அண்மைக் கதிர் மருத்துவத்தில் பயன் படுத்தப்படுகின்றன.அதுபோல் அணுக்கரு மருத்துவத்திலும் பயன்படுகின்றன.ஒரு கதிர்கருவிலிருந்து ஒரு மீட்டர் தொலைவில் எட்டு மணிநேரத்தில்-இது பணி நேரம்- வந்தடையும் கதிர்வீச்சளவு\n\nஎன்று கணிக்கப்பட்டுளது.இங்கு\n\nஎடுத்துக்காட்டிற்காக,குரோமியம் 51 ஐ எடுத்துக்கொள்வோம்.குரோமியம் வெளிப்படுத்தும் கதிர்களின் ஆற்றல் E =0.323 MeV.நாம் எடுத்துக் கொண்ட குரோமியத்தின் அளவு 10 மில்லிக் கியூரி என்றும் கொண்டால்,\n"}
{"id": "175229", "url": "https://ta.wikipedia.org/wiki?curid=175229", "title": "பயாஸ்", "text": "பயாஸ்\n\nபயாஸ் (BIOS) என்பது Basic Input/ Output System என்ற ஆங்கில சொற்றொடரின் சுருக்கம் ஆகும் .\nஇது வன்பொருளுக்கும் (Hardware ) இயங்குதளத்துக்கும் (Operating System ) இடையே செயல்படும் ஒரு மென்பொருள் (Software ) ஆகும். இது முதன்முதலில் IBM PC கணினிகளில் பயன்படுத்தப்பட்டது .தற்பொழுது X86 கணினிகளில் பயன்படுத்தப்பட்டு வருகிறது .\n\nஒரு கணினிக்கு மின்சாரம் அளித்தவுடன் மைய செயலகம் முதன் முதலில் பயாஸின் கட்டளைகளேயே செயல்படுத்துகிறது .இதன் முக்கிய பணிகள்,\n\n1. கணினியில் உள்ள வன்பொருட்களை சோதித்தல் மற்றும் அவற்றை உயிர்ப்பித்தல்.உதாரணமாக நினைவகம், விசைப்பலகை,வரைவியல் முடுக்கி (Graphics Card).\n\n2. இயங்குதளத்திற்கு தேவையான கணிணியை பற்றிய விவரங்களை பட்டியலிட்டு , நினைவகத்தில் வைத்தல்.\n\n3.வன்தட்டு நிலை நினைவகம் (Hard Disk Drive )அல்லது USB,அல்லது கணினி வலையமைப்பு(Computer_network) இருந்து இயங்கு தளத்தை நினைவகத்தில் ஏற்றுதல்.\n\nமேலே கூறிய செயல் 3 முடிந்தவுடன் கணினி இயங்குதளத்தின் கட்டுபாட்டில் போய்விடும் .\n\nபயாஸ் கணினியின் முக்கிய வன்பொருட்களில் பழுது இருப்பதை கண்டுபிடித்தால் அதை சிறு எச்சரிக்கை ஒலி மூலம் பயனருக்கு தெரிவிக்கின்றன.\n\nபயாஸ் இயங்குதளத்திற்கு தேவையான,வன்பொருட்களை பற்றிய தகவல்களை,ஒரு கட்டமைக்கப்பட்ட, நெறிப்படுத்தப்பட்ட வழியில் தருகின்றது. இதனால் கணினி தயாரிப்பாளர்கள், தங்கள் கணினிக்கான பயாஸ்-ஐ மட்டும் கணினியின் அமைப்புக்கு ஏற்றவாறு வடிவமைத்தால் போதுமானது.இயங்கு தளங்களை மாற்றி அமைக்க தேவை இல்லை.\n\nஆரம்ப காலங்களில் பயனாளர் கணினியின் அமைப்புகளை மாற்றி அமைக்க(உதாரணமாக நிலைவட்டில் (HDD) உள்ள இயங்கு தளத்திருக்கு பதிலாகக குறுவட்டில் (CD) இருக்கும் இயங்கு தளத்தை துவக்க (Boot)செய்ய பயாஸ் எந்தவிதமான பயனர் தொடர்பு வழியையும் கொண்டு இருக்கவில்லை.\n\nஆனால் இப்போதைய பயாஸ்,ஒரு குறிப்பிட்ட விசையை அழுத்தினால்(BIOS setup key) உதாரணமக F1 அல்லது DEL விசை, பயனர் கணினியின் சில அமைப்புகளை மாற்றி அமைக்கும் திரைப்பக்கதை காட்டும். அங்கு பயனர் அவருக்கு தேவைக்கு தகுந்தவாறு அமைப்புகளை மாற்றிக்கொள்ளலாம்.\nஒரு கணினியின் பயாஸ் திரை படத்தில் இணைக்கப்பட்டுள்ளது.\n\nபயாஸ் மென்பொருள், கணினியில், தாய்ப்பலகையில் உள்ள நிலை நினைவகத்தில்(Non -volatile Memory )வைக்கப்பட்டு இருக்கும். கிழே உள்ள படத்தை பார்க்கவும். இந்த நிலை நினைவதில் உள்ள மென்பொருளை வேண்டும் போது அழித்து மாற்றி எழத முடியும்.\n\nஇயங்கு தளத்திற்கு பயாஸ் அளிக்கும் சேவைகளில் சில \n1) MS DOS போன்ற பழைய இயங்குதளங்கள் உள்ளீடு, வெளியீடு சேவைகளுக்கு பயாசை முற்றிலும் நம்பி இருந்தன. \n\n2)வன் தட்டு, நெகிழ் வட்டுகளில் (Floppy Disk)இருந்து தரவுகளை படிக்க அல்லது அவற்றில் எழுத பயஸ் தரும் சேவைகளையே(Int 13h) நம்பி இருந்தன.\n\nஆனால் இப்போதைய இயங்குதளங்கள் மேற்கூறிய அடிப்படைச் சேவைகள் 1 மற்றும் 2 ஐ பயன்படுத்துவதில்லையெனினும், இயங்குதளத்தின் முதல் பகுதியை வன்தட்டில் இருந்து நினைவகத்திற்கு ஏற்ற மற்றும் இயங்குதளத்தின் முதல் பகுதியை துவக்கும் போதும் (Boot Process)தேவையான உள்ளீடு மற்றும் வெளியீடுகளுக்கு பயாசின் சேவைகள் தேவைபடுகின்றன.\n\n3)இயங்குதளத்திற்கு கணினியில் நிறுவப்பட்டு இருக்கும் நினைவகத்தின் அளவை சொல்லுதல்.\n\n4)இயங்குதளத்திற்கு கணினியில் உள்ள வன்பொருட்களை திறன் மேலாண்மை செய்ய (Power Management) தேவையான தகவல்களை அளித்தல்(ACPI Tables)\n\n5)கணினியில், முக்கிய வன்பொருட்கள (உதாரணமாக நினைவகம்) தவறாக இயங்கும் போது, இயங்குதளத்திற்கு அதைப்பற்றி அறிவித்தல் (Run-time error handling)\n\nபயனர் தொடர்பு அமைப்பு :\n\nபயாசின் பயனர் தொடர்பு பக்கத்திற்குகணினி துவங்கும் போது விசைப்பலகையில் ஒரு குறிப்பிட்ட விசையை அழுத்தி செல்லலாம். இங்கு பட்டியலிடப்பட்ட விருப்பத் தேர்வுகள் இருக்கும். இதில பயனர் தனக்கு தேவையானவற்றை தேர்ந்தெடுக்கலாம்.\n\nஒவ்வொரு கணினி தயாரிப்பாளர் மற்றும் பயாஸ் தயாரிப்பாளரை பொருத்து இந்த பட்டியல் மாறுபடும்.\n\nஇங்கு பயனர் பொதுவாக செய்யக்கூடிய செயல்கள் சில \n\n1)வன்பொருளை கட்டமைக்க முடியும்.\nஎ.கா வன்தட்டு இயக்கத்தை AHCI அல்லது IDE அல்லது RAID முறையில் செயல்பட வைத்தல், குறிப்பிட்ட மையச்செயற்பகுதிகளை மட்டும் இயங்க வைத்தல், இன்னும் பல \n\n2)வன்பொருள் ஒன்றை செயல்படாமல் தடுக்க முடியும்.\n\n3)பயாஸ் பயனர் பக்கத்தை அணுக தேவையான கடவு சொல்லை (BIOS Password) மாற்ற முடியும்.\n\n4)கணினி கடிகாரத்தின் அதிர்வெண்களை கூட்ட குறைக்க முடியும்.\n\n5)எந்தச் சாதனதில் இருந்து இயங்குதளத்தை துவக்குவது என்ற வரிசையை மாற்ற முடியும்.(Changing Boot device order)\n\nஒருங்கிணைந்த நீடித்த தளநிரல்: (Unified Extensible Firmware Interface)\n\nஇன்டெல் மற்றும் பல நிறுவனங்கள் இணைந்து ஒருங்கிணைந்த நீடித்த தளநிரலை வரையறுத்தனர். இது முன்னர் இயங்கி வந்த வரையறுக்கபடாத (non-standard) பயாசுக்கு மாற்றாக வந்துள்ளது .\n\nSection::::இணைப்புகள்.\nபயாஸ் தயாரிக்கும் நிறுவனங்கள்\n\n"}
{"id": "175232", "url": "https://ta.wikipedia.org/wiki?curid=175232", "title": "உயிரியல் திரிதடையம்", "text": "உயிரியல் திரிதடையம்\n\nஉயிரியல் திரிதடையம் (ஆங்கிலம்:Biological transistor) என்பது டி.என்.ஏ. (ஆ.க.அ - ஆக்சிசனற்றயிரைபோ கரு அமிலம்) மற்றும் ஆர்.என்.ஏ (இ.க.அ - இரைபோ கரு அமிலம்) போன்றவற்றை உள்ளடக்கிய ஒரு திரிதடையம் போன்றதொரு கருவியாகும். 2013 இல் இதனைக் கட்டுபிடித்த பிறகு, உயிரியல் கணினிகளை தயாரிப்பதற்கான இறுதி பாகமாக இதனைக் கருதப்படுகிறது.\n\nSection::::பின்புலம்.\nஒரு தற்கால கணினிகளுக்கு மூன்று வெவ்வேறு வல்லமைகள் தேவையாகிறது: அது தகவல்களை சேமித்தல், கணினி பாகங்களுக்கு இடையே தகவலை பரிமாற்றிக்கொள்ளல் மற்றும் ஒரு எளிய தருக்க அமைப்பைக் கொண்டிருத்தல். மார்சு 2013 இல், அறிவியலாளர்கள் புரதங்கள், ஆ.க.அ (டி.என்.ஏ.) போன்றவற்றை உள்ளடக்கிய உயிரியல் பாகங்களைப் பயன்படுத்தித் தரவுகளை சேமிப்பதையும், பரிமாற்றிக்கொள்வதையும் நிகழ்த்திக் காட்டியுள்ளனர். அவர்கள் எளிய இரு முனைய தருக்கப் படலைகளையே நிகழ்த்திக் காட்டினர், ஆனால் பல்லடுக்கு உள்ளீடுகள் கொண்டவை தேவையது தோல் தடிப்பு சிக்கல்களினால் நடைமுறையாக்கயிலாதது ஆகும்.\n"}
{"id": "175233", "url": "https://ta.wikipedia.org/wiki?curid=175233", "title": "சிக்மரிங்ஞன் பிதேலிஸ்", "text": "சிக்மரிங்ஞன் பிதேலிஸ்\n\nபுனித சிக்மரிங்ஞன் பிதேலிஸ் கப்புச்சின் சபையை சேர்ந்த கத்தோலிக்க அருட்பணியாளர் மற்றும் மறைசாட்சியும் ஆவார்.\n\nSection::::கல்வி சிறந்த பேரறிஞர்.\nமார்க் ராய் என்ற இயற்பெயர் கொண்ட பிதேலிஸ், ஜெர்மனி நாட்டிலுள்ள சிக்மரிங்ஞன் என்ற நகரில் அக்டோபர் 1577 இல் பிறந்தார். நல்ல வசதியான குடும்பத்தில் பிறந்த பிதேலிஸ், தனது 23 வயதிலே மெய்யியல் மற்றும் எழுத்தியலில் பிரைபெர்க் இம்பெர்சைகு என்ற பல்கலைக்கழகத்தில் முனைவர் பட்டம் பெற்றார். தனது நகரின் பிரபுக்களோடு இணைந்து தனது 26-ம் வயதில் இத்தாலி, பிரான்ஸ், ஸ்பெயின், போன்ற பகுதிகளுக்கு பயணம் மேற்கொண்டு புதிய மொழிகளை கற்று ஆழ்ந்த அறிவை பெற்றார். 1611-ம் ஆண்டில் நாட்டுச் சட்டத்திலும் திருச்சபை சட்டத்திலும் முனைவர் பட்டத்தை முடித்து பேரறிஞர் என்ற சிறப்பு பட்டத்தை பெற்றார்.\n\nSection::::ஏழைகளின் வழக்கறிஞர்.\nமார்க் ராய் தனது வழக்கறிஞர் பணியை என்சிசீம் என்ற நகரில் ஏழைகளுக்கு நீதி என்ற இலட்சிய வாக்கை கொண்டு தொடங்கினார். செல்வந்தர்களால் ஏமாற்றப்பட்ட, வஞ்சிகப்பட்ட ஏழை மக்களின் வழக்குகளை எடுத்து நடத்தி நீதியை நிலைநாட்டினார். எவ்வித இலாபத்தை எதிர்பாராமல் இலட்சியம் ஒன்றை மட்டுமே முன்னிறுத்தியதால் சக வழக்கறிஞர்களின் இன்னல்களுக்கு உள்ளாகி மனமுடைந்தார்.\n\nSection::::கப்புச்சின் துறவி.\nபணம், பொருள், பதவி என்ற உலகத்தின் போக்கும், நீதிமன்றங்களில் நீதிக்கு தண்டனை கிடைப்பதையும், ஏழைகள் அநியாயமாக நசுக்கபடுவதையும் கண்டு மனம் நொந்து, தனக்கு உகந்த பணி இதுவன்று என உதறி தள்ளி, செபதிலும், தபத்திலும், தனது பாதையை செலுத்தினார். ஏழைகளுக்கு பணி செய்ய கப்புச்சின் சபையை நாடினார், ஆனால், இவரது செல்வ செழிப்புடைய குடும்ப பின்னணி, மிகப்பெரிய படிப்பு ஆகியவை தடையாக இருந்தாலும் தொடர்ந்து போராடி குருவாகி கப்புச்சின் சபையில் தன்னை 1612 இல் இணைத்துக்கொண்டார்.\n\nSection::::மறைபரப்பு பேராயத்தின் முதல் மறைச்சாட்சி.\nபிரிவினை சபையினருக்கு சுவிஸ், பிரிகாளியா, பிரட்டிக்காவு, மேயன்பெல்ட் மற்றும் சுவபேயா பகுதிகளில் நற்செய்தியை முழங்கி பலரை மீண்டும் கத்தோலிக்க விசுவாசத்திற்கு திருப்பினார். இதனால் பிரிவினை சபையினரின் கடும் கோபத்துக்கு உள்ளாகி சீவிஸ் என்ற ஊரில் அமைந்த புரோடோஸ்டாண்ட் ஆலய பீடத்தில் 1622 ஏப்ரல் 24 இல் கொலை செய்யப்பட்டு கத்தோலிக்க விசுவாசத்திற்காக மரித்தார். அதே ஆண்டில் உலகெங்கும் நற்செய்தியை பரப்ப ஏற்படுத்தபட்ட மறைபரப்பு பேராயத்தின் முதல் மற்றும் கப்புச்சின் சபையின் முதல் மறைச்சாட்சியாவார்.\n\nSection::::சான்றுகள்.\nwww.catholic.org/saints/saint.php?saint_id=3355\nwww.catholic-saints.info/...saints-a.../saint-fidelis-of-sigmaringen.htm\nwww.traditioninaction.org/SOD/j176sd_FidelisSigmaringen4-24.shtml\nwww.capuchins.org.nz/saints_and_blessed.htm\nஆ. தைனிஸ், கப்புச்சின் சபையில் தூயவர்கள், தமிழக கப்புச்சின் சபை, கோயமுத்தூர், 2011, 37-43pp.\n"}
{"id": "175239", "url": "https://ta.wikipedia.org/wiki?curid=175239", "title": "அலட்சியம்", "text": "அலட்சியம்\n\nஅலட்சியம் (carelessness or negligence) என்பது தொடரும் பல நிகழ்வுகளினை அறிந்திருப்பினும் அவற்றைப்பற்றி சற்றும் கவலைப்படாத உணர்வு. இது பல முறை ஆபத்தான பல அசம்பாவிதங்களையும் விபத்துக்களையும் உண்டாக்கி விடும். ஒரு சாமான்யமான நபர் செய்வதனை செய்யத்தவறுவது அலட்சியப்போக்கு என்பர்\n\nஜே. எம். ஃபெயின்மேன் (Jay M. Feinman) என்பவர் ரட்ஜர்ஸ் சட்ட பல்கலைக்கழதத்தில், மக்கள் தான் செய்யும் செயல்களினால் மற்றவர்கட்கு தீங்கு விளையும் என்றறிந்து அதற்கு ஏற்றார் போல் எவ்வித தீங்குமின்றி தன் பணிகளை செவ்வணே செயாதது அலட்சியம் என்கிறார்.\n\nSection::::நன்மைகள்.\nதேவையான விசயங்களில் அலட்சியம் காட்டுதல் அவசியம். சில எடுத்துக்காட்டுகள் பின்வருமாறு:\n\nSection::::தீமைகள்.\nஅலட்சியம் பொதுவாக கவனக்குறைவினை தூண்டுமாதலால் பல தீமைகளையும் பயக்கும். சில எடுத்துக்காட்டுகள் பின்வருமாறு:\n"}
{"id": "175240", "url": "https://ta.wikipedia.org/wiki?curid=175240", "title": "மன நிறைவு", "text": "மன நிறைவு\n\nநிறைவு, மன நிறைவு, திருப்தி அல்லது ஆத்மதிருப்தி (satisfaction or contentment) என்பது தாம் நினைத்த காரியம் சரிவர செய்தாலோ, இயற்கையாகவே நிகழ்வுகள் எதிர்நோக்கியபடி அமைந்தாலோ உண்டாகும் உணர்ச்சியாகும். இதற்கு மேல் எதுவும் தேவையில்லா நிலையினையும் திருப்தி எனக்கூறலாம்.\n\nSection::::மரபணுக்களும் திருப்தியும்.\nநம்ப எளிதில்லை எனினும் ஒருவரின் தாழ்வு மனப்பான்மை பொருந்திய மூளையையும் எண்ணங்களையும் மரபணுக்கள் மூலம் அடுத்த சந்ததிக்கு அளிக்க இயலும். எளிதில் இன்பமுறும் மூளையையும் அடுத்த சந்ததியோடு பகிர முடியும். ஒவ்வொரு பகிர்தலும் வெவ்வேறு அளவுகோலாக இருப்பினும் இது சாத்தியம். ஒருவர் மிகவும் சோகமான நிலையிலும் தன் மரபணுவின் திருப்தி நிலைக்கு எளிதில் திரும்ப முடியும்.\n\nSection::::குறிக்கோள்களை அடைதல்.\nதனக்கென்று குறிக்கோள்களை ஏற்படுத்திக்கொண்டு அவற்றை அடைவது பெரிதும் திருப்தியளிக்கும். தன்னால் இதற்கு மேலும் சாதிக்க இயலும் என்ற தன்னம்பிக்கையை ஊட்டும். எனவே ஒருவர் தமக்கென்று அடையக்கூடிய குறிக்கோள்களை (ஆனால் எளிதில் அல்ல!) வகுத்துக்கொள்ளுதல் அவசியம், ஏனெனில் அவற்றை அடையப் போராடும் தருணங்களும், அதற்கு வித்திடும் ஆற்றலும் ஒருவருக்கு தேவையான திருப்தியளிக்கும் என்று மனநல வல்லுநர்கள் பகர்கின்றனர் .\n\nSection::::பணம்.\nபலரும் தமது திருப்தி மற்றும் இன்பத்தினைப் பணத்துடன் இணைக்கிறார்கள். எனவே பணக்காரராவதே திருப்தி என்றும் எண்ணுகின்றனர். இது அமெரிக்க சமூகம் பொருளாதாரத்தினை அடிப்படையாக வைத்து வளர்வதனைக் குறிக்கின்றது. மேலும் பணமிருந்தால் குறைந்த அளவில் தண்டனை, நிறைந்த உடலாற்றல், குறைந்த பிள்ளைகள் இறப்பு எனவும் இணைக்கின்றனர். தன் தேவைகளினை பார்த்துக்கொண்ட பிற்கும் எஞ்சியிருக்கும் பணத்தினை செலவிடக்கூடிய பணம் (disposable income) என்பர். இப்படியான செலவிடக்கூடிய பணம் எவ்வளவுக்கு எவ்வளவு அதிகமாக இருக்கிறதோ, அது அடிப்படை வசதிகளை ஏற்படுத்திக் கொள்வதில் திருப்தியும், மகிழ்வினை தக்க வைக்காது என்பதே உண்மை. மேலும், சம்பளத்தின் ஒரு நிலையை அடைந்த பின் அது இன்பத்திற்கு வித்திடுவதில்லை எனக்கண்டுகொள்ளப்பட்டுள்ளது.\n"}
{"id": "175245", "url": "https://ta.wikipedia.org/wiki?curid=175245", "title": "ஈர்ப்பு (உணர்ச்சி)", "text": "ஈர்ப்பு (உணர்ச்சி)\n\nஈர்ப்பு () (attraction) என்பது ஒரு விசயத்தினை (நபரோ, பொருளோ) தன்பால் இழுக்கும் விசை எனலாம். எடுத்துக்காட்டாக புவி ஈர்ப்பு விசை என்பது பூமி தன்பால் எல்லாவற்றையும் இழுத்தல் போல.\n\nSection::::பார்வை ஈர்ப்பு.\nகண்கள் பொதுவாகப் பல விசயங்களைக் கிரகிப்பதனால் ஈர்ப்பினை அளிப்பதில் முக்கியத்துவம் கொண்டுள்ளன.\n\nSection::::கண்ணைப்பறித்தல்.\nபொதுவாகக் கண்கவர் பொருள்கள் கண்களுக்கு இனிமையும் மனத்திற்குக் குளுமையும் அளிப்பதனால் ஆங்கிலத்தில் 'கண்களுக்கு இனிமை' (eye candy) என்றுரைப்பர்.\n\nSection::::உடல்ரீதியான ஈர்ப்பு.\nஒருவரின் உடலினை இரசித்து அவர் அழகென்றால் உண்டாவது வெளிப்புற தோற்ற ஈர்ப்பு. இது பாலியல் கவர்ச்சி, அழகு, ஒத்த இயல்புடைமை, வாளிப்பான உடல்வாகு என்பவற்றால் உண்டாகும். இது உயிரியல் கோட்பாடுகள் சார்ந்ததாகவோ, அல்லது கலாச்சாரத்தினைச் சார்ந்ததாகவோ இருக்கும். இவ்வகை ஈர்ப்பின் அளவு தனிமனித உணர்ச்சிகளினைப் பொறுத்து மாறுபடும்.\n"}
{"id": "175246", "url": "https://ta.wikipedia.org/wiki?curid=175246", "title": "பிரான்", "text": "பிரான்\n\nபிரான் (பிறப்பு பிரான் கிருஷண் சிக்கந்து, பெப்ரவரி 12, 1920 - ஜூலை 12, 2013) பல பிலிம்பேர் விருதுகளையும் \"வங்காள திரை இதழாளர்களின் விருது\"களையும் வென்றுள்ள இந்தியத் திரைப்பட நடிகர் ஆவார். 1940களிலிருந்து 1990கள் வரையில் இவரது எதிர்மறை வேடங்களுக்காகவும் குணச்சித்திர வேடங்களுக்காகவும் இந்தித் திரையுலகில் நன்கு அறியப்பட்டவர். 1940இல் இலாகூரில் தயாரிக்கப்பட்ட \"எம்லா ஜாட்\" என்ற பஞ்சாபி திரைப்படத்தில் முதன்முதலாக அறிமுகமானார். 1940 முதல் 1947 வரை கதாநாயக வேடங்களிலும் 1942 முதல் 1991 வரை எதிர்மறை வேடங்களிலும் நடித்துள்ளார். 1948 முதல் 2007 வரை துணைநடிகராகவும் நடித்துள்ளார். தமது பல்லாண்டு பரவிய திரைவாழ்வில் 350 திரைப்படங்களுக்கும் மேலாக நடித்துள்ளார். 2000ஆம் ஆண்டில் இசுடார்டசுட்டு இதழால் 'ஆயிரவாண்டின் வில்லன்' என்ற விருது வழங்கப்பட்டுள்ளது. 2010இல் சிஎன்என் \"அனைத்துக்கால முதல் 25 ஆசிய நடிகர்கள்\" பட்டியலில் இடம்பெற்றார்.\n\n2013ஆம் ஆண்டில் இந்திய திரைப்படத் துறையில் மிக உயரியதாகக் கருதப்படும் தாதா சாகேப் பால்கே விருது இவருக்கு வழங்கப்படும் என அறிவிக்கப்பட்டுள்ளது.\n\nஉடல்நலம் பாதிக்கப்பட்ட நிலையில் 2013 ஜூன் மாதம் அவர் மும்பையில் உள்ள லீலாவதி மருத்துவமனையி்ல் அனுமதிக்கப்பட்டார். 2103 ஜூலை 12-ம் தேதி அவர் காலமானார்.\n\n"}
{"id": "175249", "url": "https://ta.wikipedia.org/wiki?curid=175249", "title": "இந்தியக் கணினிச் சங்கம்", "text": "இந்தியக் கணினிச் சங்கம்\n\nஇந்தியக் கணினிச் சங்கம் (\"Computer Society of India\") என்பது இந்தியக் கணினி அறிவியலாளர்களால் கணினி மேம்பாட்டுக்கு உருவாக்கப்பட்ட நிறுவனம். கணினி தொடர்பானவற்றைக் கற்று கருத்துக்களைப் பரிமாறிக் கொள்ள இந்த அமைப்பு உதவுகிறது. இது ஒரு தன்னார்வல அமைப்பு. இந்த அமைப்பின் கிளைகள் இந்தியாவின் பல்வேறு பகுதிகளில் அமைக்கப்பட்டிருக்கின்றன.\n\n"}
{"id": "175258", "url": "https://ta.wikipedia.org/wiki?curid=175258", "title": "அண்டார்க்டிக்கா பெருஞ்சுவர் ஆய்வுக்கூடம்", "text": "அண்டார்க்டிக்கா பெருஞ்சுவர் ஆய்வுக்கூடம்\n\nபெருஞ்சுவர் ஆய்வுக்கூடம் (\"Great Wall Station\"),என்பது அண்டார்க்டிக்காவில் அமைந்துள்ள சீன ஆய்வுகூடம் ஆகும். இது 1985 பெப்ரவரி 20 இல் திறக்கப்பட்டது.\n\nஇவ்வாய்வுக்கூடம் ஜார்ஜ் மன்னர் தீவில், சிலிய ஆய்வுகூடத்தில் இருந்து 2.5 கிமீ தூரத்திலும், ஹோன் முனையில் இருந்து 960 கிமீ தூரத்திலும் அமைந்துள்ளது. இந்நிலையம் பனிக்கட்டியற்ற பாறையில் கடல் மட்டத்தில் இருந்து 10 மீட்டர் உயரத்தில் உள்ளது. கோடை காலத்தில் 40 பேர்கள் ஆய்வில் ஈடுபடுவர். குளிர்காலத்தில் இவர்களின் எண்ணிக்கை 14 ஆக இருக்கும்.\n\n\n"}
{"id": "175263", "url": "https://ta.wikipedia.org/wiki?curid=175263", "title": "உரைநடை கலந்த செய்யுள்", "text": "உரைநடை கலந்த செய்யுள்\n\nஉரைநடை கலந்த செய்யுள் நூல்களை ‘உரையிடையிட்ட பாட்டுடைச் செய்யுள்’ என்பர். தமிழில் இப்படிச் சில பழைய நூல்கள் உள்ளன.\n"}
{"id": "175265", "url": "https://ta.wikipedia.org/wiki?curid=175265", "title": "அனஸ்தாசியுஸ் ஹார்ட்மன்", "text": "அனஸ்தாசியுஸ் ஹார்ட்மன்\n\nஅனஸ்தாசியுஸ் ஹார்ட்மன் (\"Anastasius Hartmann\", 24 பெப்ரவரி 1803 - 24 ஏப்ரல் 1866) வட இந்தியாவில் சிறப்பாக நற்செய்தி பணியாற்றிய சுவிட்சர்லாந்தைச் சேர்ந்த ஒரு கத்தோலிக்க ஆயர் ஆவர்.\n\nஇவர் சுவிட்சர்லாந்து நாட்டில் அல்த்விஸ் என்ற ஊரில் 1803 பெப்ரவெரி 24 இல் பிறந்து சொலொதுர்னில் கல்விபயின்று கப்புச்சின் சபையில் இணைந்து 1825 இல் குருவானார். மெய்யியல் மற்றும் இறையியலில் பட்டம் பெற்று பேராசிரியராக பணியாற்றினார். 1843 இல் இந்தியா வந்து மத்திய பிரதேச மாநிலத்தில் குவாலியர் நகரில் தனது மறைப்பரப்பு பணியை தொடங்கினார். 1845 இல் திருத்தந்தை பதினாறாம் கிரகோரியாரால் பாட்னாவின் ஆயராக நியமிக்கப்பட்டார். 1849 முதல் 1858 வரை மும்பை மறைமாவட்டத்தின் பொறுப்பு ஆயராகவும் செயல்பட்டார். பாட்னா முதல் மும்பை வரை கொண்ட மிகப்பெரிய நிலப்பரப்பில் அடிக்கடி மாட்டுவண்டியில் பயணம் மேற்கொண்டு மக்களை சந்தித்து சிறப்பான நற்செய்திபணி ஆற்றினார். பல துறவற சபைகளின் உதவியுடன் புதிய ஆலயங்கள், கல்வி நிலையங்கள், மருத்துவ மனைகள், மக்கள் நல்வாழ்வு இல்லங்கள் என அமைத்து புதிய உத்திகளைக் கையாண்டு மறைபணியில் வளர்ச்சிக்கண்டார். இந்தி மொழியில் புதிய ஏற்பாடு மற்றும் மறைக்கல்வி நூல்கள் உருவாக பெரிதும் உதவி பல அரியசாதனைகள் செய்தார். பாட்னாவின் பழைய மறைமாவட்ட பேராலயத்தை எழுப்பிய பெருமைக்குரியவர். தனது ஆயர் பணிவாழ்வில் தொடர்ந்து பலவிதமான இன்னல்களுக்கு உள்ளனர் ஆனால் மனம்தளராமல் நிறைவான பணியை ஆற்றி மக்களால் \"புனித ஆயர்\" எனப் போற்றப்பட்டார். பீகார் மாநிலம் பாட்னா-குரிஜீயில் காலரா நோயால் பாதிக்கப்பட்டு 1866 ஏப்ரல் 24 இல் மரித்தார். ஆயர் அனஸ்தாசியுஸ் ஹர்ட்மன் வணக்கத்துக்குரியவர் என திருத்தந்தை இரண்டாம் யோவான் பவுல் 1991 டிசம்பர் 21 இல் அறிவித்தார். இவரது புனிதர் பட்டத்துக்கான பணிகளை பாட்னா உயர் மறைமாவட்டம் மேற்கொண்டுள்ளது.\n\n"}
{"id": "175272", "url": "https://ta.wikipedia.org/wiki?curid=175272", "title": "கெடா", "text": "கெடா\n\nகெடா, மலேசியத் தீபகற்கத்தின் வடக்கே உள்ள ஒரு பெரிய மாநிலம் ஆகும். கடாரம் என்பதே இதன் தமிழ்ப் பெயர்.\n\nஇந்த மாநிலத்தை மலேசியாவின் பச்சைப் பயிர் மாநிலம் \"(Rice Bowl of Malaysia)\" என்றும் அழைப்பார்கள். இதன் இணைப் பெயர் டாருல் அமான் (Darul Aman). அமைதியின் வாழ்விடம் என்று பொருள். இந்த மாநிலத்தின் மொத்தப் பரப்பளவு 9,000 சதுர கி.மீ. இங்கு லங்காவி எனும் உலகப் புகழ்பெற்ற சுற்றுலாத் தீவு இருக்கிறது.\n\nபொதுவாக, கெடா சமதரையான நில அமைப்பைக் கொண்டது. இங்கு அதிகமாக நெல் விளைவிக்கப் படுகிறது. லங்காவித் தீவைச் சுற்றிலும் சின்னச் சின்னத் தீவுகள் நிறைய உள்ளன. இவற்றில் பெரும்பாலான தீவுகளில் மக்கள் வசிக்கவில்லை. கெடாவைச் சியுபுரி (Syburi) (தாய்லாந்து மொழியில்: ไทรบุรี) என்று சயாமியர்கள் முன்பு அழைத்தனர்.\n\nகெடா மாநிலத்தின் வடக்கே பெர்லிஸ் மாநிலம், தாய்லாந்து உள்ளன. தெற்கே பேராக், பினாங்கு மாநிலங்கள் இருக்கின்றன. மேற்கே மலாக்கா நீரிணை உள்ளது. கெடா மாநிலத்தின் தலைநகரம் அலோர் ஸ்டார்.\n\nSection::::வரலாறு.\nSection::::பூஜாங் பள்ளத்தாக்கு.\nகெடா மாநிலத்தில் 1930களில் குவர்ட்ரிச் வேல்ஸ் என்பவரால் பூஜாங் பள்ளத்தாக்கு எனும் ஒரு தொல்பொருள் புதையல் இருப்பது கண்டுபிடிக்கப் பட்டது. அதன் பின்னர் அங்கு தொடர்ந்தாற் போல பல தொல்பொருள் ஆய்வுகள் மேற்கொள்ளப்பட்டன. அந்த ஆய்வுகளின் மூலமாக கி.பி.110-இல் மாபெரும் இந்து-புத்தப் பேரரசுகள் கெடாவை ஆட்சி புரிந்ததாகவும் கண்டுபிடிக்கப் பட்டது.\n\nபூஜாங் பள்ளத்தாக்கு கண்டுபிடிக்கப் பட்ட பின்னர், தென் கிழக்கு ஆசியாவிலேயே கெடாவில் தான் மிகப் பழமையான நாகரீகம் இருந்திருப்பது வெளியுலகத்திற்கு தெரிய வந்தது. அதைத் தவிர, அந்தக் காலகட்டத்தில் தென் இந்தியத் தமிழர்ப் பேரரசுகள் பூஜாங் பள்ளத்தாக்கில் ஆட்சிகள் செய்துள்ளன என்பதுவும் தெரிய வந்துள்ளது.\nSection::::பட்டினப்பாலை.\nகி.பி. இரண்டாம் நூற்றாண்டில் கடியலூர் உருத்திரங் கண்ணனார் இயற்றிய பட்டினப்பாலையில் கெடாவின் பழமைத்துவம் விவரிக்கப் பட்டுள்ளது. பூம்புகார் நகரில் ஏற்றுமதி இறக்குமதி பண்டகசாலை இருந்தது. அங்கு என்னென்ன பொருட்கள் வந்து சேர்கின்றன என்பதைப் புலவர் பாடலாகப் பாடுகிறார். அந்தக் காலத்தில் பூம்புகார் எப்படி பிரசித்திப் பெற்ற நகராக இருந்ததோ அதே போல கெடா என்கின்ற கடாரமும் சிறந்து விளங்கிய பெருமையைச் சேர்க்கிறது.\n\nSection::::மேரோங் மகாவங்சா.\nகெடா மாநிலத்தின் வரலாற்றுப் பதிவேட்டில் மேரோங் மகாவங்சா (\"Hikayat Merong Mahawangsa\") எனும் ஒரு காப்பியம் உள்ளது. இதில் மேரோங் மகாவங்சா எனும் இந்து மன்னர், கெடா சுல்தானகத்தைத் தோற்றுவித்ததாகக் குறிப்பிடப் பட்டுள்ளது. இந்தச் சுல்தானகம் பிரா ஓங் மகாவங்சா எனும் மன்னரால் 1136 ஆம் ஆண்டு தோற்றுவிக்கப் பட்டது. பின்னர் இந்த மன்னர் இஸ்லாம் சமயத்தைத் தழுவி சுல்தான் முஷபர் ஷா என்று தம் பெயரை மாற்றிக் கொண்டார்.\n\n7ஆம் 8ஆம் நூற்றாண்டுகளில் கெடா மாநிலப் பகுதி ஸ்ரீ விஜயா பேரரசின் பிடிமானம் இல்லாத கட்டுப்பாட்டில் இருந்து வந்தது. ஸ்ரீ விஜயா பேரரசின் ஆளுமைக்குப் பின்னர் சயாமியர்கள் ஆட்சி செய்தனர். இவர்களுக்கு அடுத்து மலாக்கா பேரரசு கெடாவைக் கைப்பற்றி ஆட்சி செய்து வந்தது. 17 ஆம் நூற்றாண்டில் போர்த்துகீசியர்களும் சுமத்திராவின் ஆச்சே அரசும் கெடாவின் மீது அடுத்தடுத்து தாக்குதல்களை நடத்தின.\n\nSection::::போர்த்துகீசியர்களின் தாக்குதல்.\nஇந்தக் காலகட்டத்தில் மலாக்கா போர்த்துகீசியர்களின் கைவசம் இருந்தது. வெளித் தாக்குதல்களில் இருந்து கெடாவைத் தற்காத்துக் கொள்ள, 18 ஆம் நூற்றாண்டின் இறுதி வாக்கில் பிரித்தானியர்களுக்கு பினாங்குத் தீவு தாரை வார்த்துக் கொடுக்கப் பட்டது. பிரித்தானியர்கள் பாதுகாப்பு வழங்குவார்கள் என்று கெடா பெரிதும் நம்பி இருந்தது.\n\nஇருப்பினும் 1811-இல் சயாமியர்கள் கெடாவைத் தாக்கிக் கைப்பற்றினர். பிரித்தானியர்கள் உதவிக் கரம் நீட்டவில்லை. 1909 ஆம் ஆண்டு ஆங்கிலோ-சயாமிய ஒப்பந்தம் கையெழுத்தாகும் வரையில் கெடா சுல்தானகம், சயாமியர்களின் கட்டுப்பாட்டிலேயே இருந்து வந்தது.\n\nSection::::ஜப்பானியர் படையெடுப்பு.\nஇரண்டாம் உலகப் போரின் போது ஜப்பானியர்கள் மலாயாவின் மீது படையெடுத்தனர். அந்தப் படையெடுப்பில் முதன் முதலாக கிளந்தான் மீது தான் ஜப்பானியர்கள் தாக்குதல் நடத்தினர். அடுத்த தாக்குதலில் கெடா வீழ்ந்தது. அந்தக் கட்டத்தில் சயாமிய அரசு ஜப்பான் நாட்டின் தோழமை நாடு என்பதால் ஜப்பானியர்கள் கெடா மாநிலத்தை முழுமையாகச் சயாமியரிடம் ஒப்படைத்தனர்.\n\nகெடாவை சயாமியர்கள் சியுபுரி என்று அழைத்தனர். இரண்டாம் உலகப் போர் முடிவடைந்ததும் கெடா அரசு பிரித்தானியரிடம் ஒப்படைக்கப் பட்டது. அதன் பின்னர் 1948-இல் கெடா அரசு மலாயா ஒன்றியத்தில் விருப்பமின்றித் தயக்கத்துடன் இணைந்தது. 1958 ஆம் ஆண்டிற்குப் பின்னர் துவாங்கு அப்துல் ஹாலிம் முவட்சாம் ஷா (\"Tuanku Abdul Halim Mu'adzam Shah\") அவர்களின் சந்ததியினர் கெடாவை ஆட்சி செய்து வருகின்றனர். இது வரையில் கெடாவை 27 சுல்தான்கள் ஆட்சி செய்துள்ளனர்.\n\nSection::::புவியியல்.\nமலேசியாவில் அதிக மக்கள் தொகை கொண்ட மாநிலங்களில் கெடா மாநிலம் எட்டாவது இடத்தில் இருக்கிறது. இதன் பரப்பளவு 9,500 ச.கிலோ மீட்டர்கள். (3,700 சதுர மைல்கள்) மாநிலத்தின் மக்கள் தொகை 1,890,098. இங்குள்ள பெடு ஏரி மனிதர்களால் உருவாக்கப் பட்ட மிகப் பெரிய ஏரி ஆகும்.\n\nSection::::அரசாங்கமும் அரசியலும்.\nஅரசியல் சாசனப் படி சுல்தான் தான் மாநிலத்தை ஆட்சி செய்பவராகும். அவருடைய ஆளுமைத் தகுதி பாரம்பரிய மரபு வழியாக வருகின்றது. ஆயுள் காலம் வரை அவர் ஆட்சி செய்வார். மாநிலத்தில் இஸ்லாம் சமயத்தின் தலைவராகவும் இவர் செயல் படுகின்றார். கெடா மாநிலத்தில் இப்போது சுல்தான் அப்துல் ஹாலிம் என்பவர் சுல்தானாக இருக்கின்றார். இவர் 1958-இல் இருந்து சுல்தானாக அரச பணி செய்து வருகிறார்.\n\nமாநிலச் செயலாட்சி மன்றம் \"(State Executive Council)\" சுல்தானைத் தலைவராகக் கொண்டு செயல் பட்டு வருகின்றது. அரசாங்க நிர்வாகச் சேவைத் தலைவராக இருப்பவர் மாநில முதலமைச்சர். இவரை மந்திரி பெசார் \"(Menteri Besar)\" என்று அழைக்கிறார்கள். இவருக்கு உதவியாகப் பதின்மர் மாநிலச் செயலாட்சி உறுப்பினர்களாக உள்ளனர். இவர்கள் அனைவரும் மாநில அமைச்சர்கள் ஆவர்.\n\nஇவர்கள் மாநிலச் சட்டசபையில் இருந்து தேர்வு செய்யப் படுகின்றார்கள். மாநில முதலமைச்சரையும் மாநிலச் செயலாட்சி உறுப்பினர்களையும் சுல்தான் நியமனம் செய்கின்றார். தற்சமயம் (2011) மாநில மந்திரி பெசாராக டத்தோ ஸ்ரீ அசிசான் அப்துல் ரசாக் என்பவ்ர் இருக்கின்றார். இவர் \"(Parti Islam Se-Malaysia எனும் PAS)\" மலேசிய இஸ்லாமியக் கட்சியைச் சேர்ந்தவர்.\n\nSection::::பொருளியல்.\nகெடா மாநிலத்தை மலேசியாவின் நெல் களஞ்சியம் என்று அழைக்கிறார்கள். \"(மலேசிய மொழியில்: Jelapang Padi)\" நாட்டின் மொத்த உற்பத்தியில் மூன்றில் ஒரு பங்கு நெல் இங்கு விளைச்சல் ஆகின்றது. ரப்பர், செம்பனை, புகையிலை போன்றவையும் பயிர் செய்யப் படுகின்றது. லங்காவித் தீவு அதிக சுற்றுப் பயணிகளைக் கவரும் சுற்றுலாத் தளமாக சிறப்பு பெறுகின்றது.\n\n1996-இல் கூலிம் உயர் தொழில்நுட்பப் பூங்கா அதிகாரப்பூர்வமாகத் திறந்து வைக்கப் பட்டது. இது மலேசியாவின் முதல் உயர் தொழில்நுட்பப் பூங்காவாகும். 14.5 ச.கீலோமீட்டர் பரப்பளவில் உருவாக்கப் பட்டுள்ளது. இன்டெல் (Intel), பூஜி (Fuji Electric) , சில் தெரா (SilTerra), இன்பினோன் (Infineon), பர்ஸ்ட் சோலார் (First Solar), ஏ.ஐ.சி பகுதிக்கடத்தி (AIC Semiconductor), ஷோவா டென்கோ (Showa Denko) போன்ற வெளிநாட்டு நிறுவனங்கள் தொழில்சாலைகளைத் திறந்து செயல்பட்டு வருகின்றன.\n"}
{"id": "175274", "url": "https://ta.wikipedia.org/wiki?curid=175274", "title": "நிறுவனத்தின் செயலாளர்", "text": "நிறுவனத்தின் செயலாளர்\n\nஒரு நிறுவனத்தின் செயலாளர் என்பவர் நிர்வாக கடமைகளை செயல்படுத்த நியமிக்கப்படும் ஒரு அதிகாரி அல்லது ஒரு பிரதிநிதி. நிறுவனத்தின் செயலாளரின் கவனம் முக்கியமாக நிறுவனத்தின் நலம் மற்றும் வளர்ச்சியில் செலுத்தப்படுகிறது. நிறுவனத்தின் வளர்ச்சி பெரும்பாலும் அநிறுவனத்தின் செயலாளரின் கடமைகளை சார்ந்து இருக்கும். ஒரு நிறுவனத்தின் செயலாளரின் பங்கு நிறுவனத்திற்கு மிகுந்த முக்கியத்துவம் வாய்ந்ததாக இருக்கிறது. ஒரு நிறுவனத்தின் செயலாளர் நிகழ்த்த வேண்டிய பொறுப்புகள் பல உள்ளன. ஒரு நிறுவனத்தின் செயலாளரின் முக்கிய கடமைகள் மற்றும் பொறுப்புகள் சில கீழே பட்டியலிடப்பட்டுள்ளன.\n"}
{"id": "175276", "url": "https://ta.wikipedia.org/wiki?curid=175276", "title": "கடாரம்", "text": "கடாரம்\n\nகெடா, மலேசியத் தீபகற்கத்தின் வடக்கே உள்ள ஒரு பெரிய மாநிலம் ஆகும். கடாரம் என்பதே இதன் தமிழ்ப் பெயர்.\n\nஇந்த மாநிலத்தை மலேசியாவின் பச்சைப் பயிர் மாநிலம் \"(Rice Bowl of Malaysia)\" என்றும் அழைப்பார்கள். இதன் இணைப் பெயர் டாருல் அமான் (Darul Aman). அமைதியின் வாழ்விடம் என்று பொருள். இந்த மாநிலத்தின் மொத்தப் பரப்பளவு 9,000 சதுர கி.மீ. இங்கு லங்காவி எனும் உலகப் புகழ்பெற்ற சுற்றுலாத் தீவு இருக்கிறது.\n\nபொதுவாக, கெடா சமதரையான நில அமைப்பைக் கொண்டது. இங்கு அதிகமாக நெல் விளைவிக்கப் படுகிறது. லங்காவித் தீவைச் சுற்றிலும் சின்னச் சின்னத் தீவுகள் நிறைய உள்ளன. இவற்றில் பெரும்பாலான தீவுகளில் மக்கள் வசிக்கவில்லை. கெடாவைச் சியுபுரி (Syburi) (தாய்லாந்து மொழியில்: ไทรบุรี) என்று சயாமியர்கள் முன்பு அழைத்தனர்.\n\nகெடா மாநிலத்தின் வடக்கே பெர்லிஸ் மாநிலம், தாய்லாந்து உள்ளன. தெற்கே பேராக், பினாங்கு மாநிலங்கள் இருக்கின்றன. மேற்கே மலாக்கா நீரிணை உள்ளது. கெடா மாநிலத்தின் தலைநகரம் அலோர் ஸ்டார்.\n\nSection::::வரலாறு.\nSection::::பூஜாங் பள்ளத்தாக்கு.\nகெடா மாநிலத்தில் 1930களில் குவர்ட்ரிச் வேல்ஸ் என்பவரால் பூஜாங் பள்ளத்தாக்கு எனும் ஒரு தொல்பொருள் புதையல் இருப்பது கண்டுபிடிக்கப் பட்டது. அதன் பின்னர் அங்கு தொடர்ந்தாற் போல பல தொல்பொருள் ஆய்வுகள் மேற்கொள்ளப்பட்டன. அந்த ஆய்வுகளின் மூலமாக கி.பி.110-இல் மாபெரும் இந்து-புத்தப் பேரரசுகள் கெடாவை ஆட்சி புரிந்ததாகவும் கண்டுபிடிக்கப் பட்டது.\n\nபூஜாங் பள்ளத்தாக்கு கண்டுபிடிக்கப் பட்ட பின்னர், தென் கிழக்கு ஆசியாவிலேயே கெடாவில் தான் மிகப் பழமையான நாகரீகம் இருந்திருப்பது வெளியுலகத்திற்கு தெரிய வந்தது. அதைத் தவிர, அந்தக் காலகட்டத்தில் தென் இந்தியத் தமிழர்ப் பேரரசுகள் பூஜாங் பள்ளத்தாக்கில் ஆட்சிகள் செய்துள்ளன என்பதுவும் தெரிய வந்துள்ளது.\nSection::::பட்டினப்பாலை.\nகி.பி. இரண்டாம் நூற்றாண்டில் கடியலூர் உருத்திரங் கண்ணனார் இயற்றிய பட்டினப்பாலையில் கெடாவின் பழமைத்துவம் விவரிக்கப் பட்டுள்ளது. பூம்புகார் நகரில் ஏற்றுமதி இறக்குமதி பண்டகசாலை இருந்தது. அங்கு என்னென்ன பொருட்கள் வந்து சேர்கின்றன என்பதைப் புலவர் பாடலாகப் பாடுகிறார். அந்தக் காலத்தில் பூம்புகார் எப்படி பிரசித்திப் பெற்ற நகராக இருந்ததோ அதே போல கெடா என்கின்ற கடாரமும் சிறந்து விளங்கிய பெருமையைச் சேர்க்கிறது.\n\nSection::::மேரோங் மகாவங்சா.\nகெடா மாநிலத்தின் வரலாற்றுப் பதிவேட்டில் மேரோங் மகாவங்சா (\"Hikayat Merong Mahawangsa\") எனும் ஒரு காப்பியம் உள்ளது. இதில் மேரோங் மகாவங்சா எனும் இந்து மன்னர், கெடா சுல்தானகத்தைத் தோற்றுவித்ததாகக் குறிப்பிடப் பட்டுள்ளது. இந்தச் சுல்தானகம் பிரா ஓங் மகாவங்சா எனும் மன்னரால் 1136 ஆம் ஆண்டு தோற்றுவிக்கப் பட்டது. பின்னர் இந்த மன்னர் இஸ்லாம் சமயத்தைத் தழுவி சுல்தான் முஷபர் ஷா என்று தம் பெயரை மாற்றிக் கொண்டார்.\n\n7ஆம் 8ஆம் நூற்றாண்டுகளில் கெடா மாநிலப் பகுதி ஸ்ரீ விஜயா பேரரசின் பிடிமானம் இல்லாத கட்டுப்பாட்டில் இருந்து வந்தது. ஸ்ரீ விஜயா பேரரசின் ஆளுமைக்குப் பின்னர் சயாமியர்கள் ஆட்சி செய்தனர். இவர்களுக்கு அடுத்து மலாக்கா பேரரசு கெடாவைக் கைப்பற்றி ஆட்சி செய்து வந்தது. 17 ஆம் நூற்றாண்டில் போர்த்துகீசியர்களும் சுமத்திராவின் ஆச்சே அரசும் கெடாவின் மீது அடுத்தடுத்து தாக்குதல்களை நடத்தின.\n\nSection::::போர்த்துகீசியர்களின் தாக்குதல்.\nஇந்தக் காலகட்டத்தில் மலாக்கா போர்த்துகீசியர்களின் கைவசம் இருந்தது. வெளித் தாக்குதல்களில் இருந்து கெடாவைத் தற்காத்துக் கொள்ள, 18 ஆம் நூற்றாண்டின் இறுதி வாக்கில் பிரித்தானியர்களுக்கு பினாங்குத் தீவு தாரை வார்த்துக் கொடுக்கப் பட்டது. பிரித்தானியர்கள் பாதுகாப்பு வழங்குவார்கள் என்று கெடா பெரிதும் நம்பி இருந்தது.\n\nஇருப்பினும் 1811-இல் சயாமியர்கள் கெடாவைத் தாக்கிக் கைப்பற்றினர். பிரித்தானியர்கள் உதவிக் கரம் நீட்டவில்லை. 1909 ஆம் ஆண்டு ஆங்கிலோ-சயாமிய ஒப்பந்தம் கையெழுத்தாகும் வரையில் கெடா சுல்தானகம், சயாமியர்களின் கட்டுப்பாட்டிலேயே இருந்து வந்தது.\n\nSection::::ஜப்பானியர் படையெடுப்பு.\nஇரண்டாம் உலகப் போரின் போது ஜப்பானியர்கள் மலாயாவின் மீது படையெடுத்தனர். அந்தப் படையெடுப்பில் முதன் முதலாக கிளந்தான் மீது தான் ஜப்பானியர்கள் தாக்குதல் நடத்தினர். அடுத்த தாக்குதலில் கெடா வீழ்ந்தது. அந்தக் கட்டத்தில் சயாமிய அரசு ஜப்பான் நாட்டின் தோழமை நாடு என்பதால் ஜப்பானியர்கள் கெடா மாநிலத்தை முழுமையாகச் சயாமியரிடம் ஒப்படைத்தனர்.\n\nகெடாவை சயாமியர்கள் சியுபுரி என்று அழைத்தனர். இரண்டாம் உலகப் போர் முடிவடைந்ததும் கெடா அரசு பிரித்தானியரிடம் ஒப்படைக்கப் பட்டது. அதன் பின்னர் 1948-இல் கெடா அரசு மலாயா ஒன்றியத்தில் விருப்பமின்றித் தயக்கத்துடன் இணைந்தது. 1958 ஆம் ஆண்டிற்குப் பின்னர் துவாங்கு அப்துல் ஹாலிம் முவட்சாம் ஷா (\"Tuanku Abdul Halim Mu'adzam Shah\") அவர்களின் சந்ததியினர் கெடாவை ஆட்சி செய்து வருகின்றனர். இது வரையில் கெடாவை 27 சுல்தான்கள் ஆட்சி செய்துள்ளனர்.\n\nSection::::புவியியல்.\nமலேசியாவில் அதிக மக்கள் தொகை கொண்ட மாநிலங்களில் கெடா மாநிலம் எட்டாவது இடத்தில் இருக்கிறது. இதன் பரப்பளவு 9,500 ச.கிலோ மீட்டர்கள். (3,700 சதுர மைல்கள்) மாநிலத்தின் மக்கள் தொகை 1,890,098. இங்குள்ள பெடு ஏரி மனிதர்களால் உருவாக்கப் பட்ட மிகப் பெரிய ஏரி ஆகும்.\n\nSection::::அரசாங்கமும் அரசியலும்.\nஅரசியல் சாசனப் படி சுல்தான் தான் மாநிலத்தை ஆட்சி செய்பவராகும். அவருடைய ஆளுமைத் தகுதி பாரம்பரிய மரபு வழியாக வருகின்றது. ஆயுள் காலம் வரை அவர் ஆட்சி செய்வார். மாநிலத்தில் இஸ்லாம் சமயத்தின் தலைவராகவும் இவர் செயல் படுகின்றார். கெடா மாநிலத்தில் இப்போது சுல்தான் அப்துல் ஹாலிம் என்பவர் சுல்தானாக இருக்கின்றார். இவர் 1958-இல் இருந்து சுல்தானாக அரச பணி செய்து வருகிறார்.\n\nமாநிலச் செயலாட்சி மன்றம் \"(State Executive Council)\" சுல்தானைத் தலைவராகக் கொண்டு செயல் பட்டு வருகின்றது. அரசாங்க நிர்வாகச் சேவைத் தலைவராக இருப்பவர் மாநில முதலமைச்சர். இவரை மந்திரி பெசார் \"(Menteri Besar)\" என்று அழைக்கிறார்கள். இவருக்கு உதவியாகப் பதின்மர் மாநிலச் செயலாட்சி உறுப்பினர்களாக உள்ளனர். இவர்கள் அனைவரும் மாநில அமைச்சர்கள் ஆவர்.\n\nஇவர்கள் மாநிலச் சட்டசபையில் இருந்து தேர்வு செய்யப் படுகின்றார்கள். மாநில முதலமைச்சரையும் மாநிலச் செயலாட்சி உறுப்பினர்களையும் சுல்தான் நியமனம் செய்கின்றார். தற்சமயம் (2011) மாநில மந்திரி பெசாராக டத்தோ ஸ்ரீ அசிசான் அப்துல் ரசாக் என்பவ்ர் இருக்கின்றார். இவர் \"(Parti Islam Se-Malaysia எனும் PAS)\" மலேசிய இஸ்லாமியக் கட்சியைச் சேர்ந்தவர்.\n\nSection::::பொருளியல்.\nகெடா மாநிலத்தை மலேசியாவின் நெல் களஞ்சியம் என்று அழைக்கிறார்கள். \"(மலேசிய மொழியில்: Jelapang Padi)\" நாட்டின் மொத்த உற்பத்தியில் மூன்றில் ஒரு பங்கு நெல் இங்கு விளைச்சல் ஆகின்றது. ரப்பர், செம்பனை, புகையிலை போன்றவையும் பயிர் செய்யப் படுகின்றது. லங்காவித் தீவு அதிக சுற்றுப் பயணிகளைக் கவரும் சுற்றுலாத் தளமாக சிறப்பு பெறுகின்றது.\n\n1996-இல் கூலிம் உயர் தொழில்நுட்பப் பூங்கா அதிகாரப்பூர்வமாகத் திறந்து வைக்கப் பட்டது. இது மலேசியாவின் முதல் உயர் தொழில்நுட்பப் பூங்காவாகும். 14.5 ச.கீலோமீட்டர் பரப்பளவில் உருவாக்கப் பட்டுள்ளது. இன்டெல் (Intel), பூஜி (Fuji Electric) , சில் தெரா (SilTerra), இன்பினோன் (Infineon), பர்ஸ்ட் சோலார் (First Solar), ஏ.ஐ.சி பகுதிக்கடத்தி (AIC Semiconductor), ஷோவா டென்கோ (Showa Denko) போன்ற வெளிநாட்டு நிறுவனங்கள் தொழில்சாலைகளைத் திறந்து செயல்பட்டு வருகின்றன.\n"}
{"id": "175281", "url": "https://ta.wikipedia.org/wiki?curid=175281", "title": "கரிமப் பொருட்களைப் பெயரிடுதல்", "text": "கரிமப் பொருட்களைப் பெயரிடுதல்\n\nகரிமப் பொருட்களைப் பெயரிடுதல் (Organic nomenclature) என்பது கரிம வேதியியல் சேர்மங்களின் பெயரிடும் முறையை விளக்குவதாகும். ஆங்கிலத்தில் கரிமங்களின் பெயர்களைப் பன்னாட்டு தனி மற்றும் பயன்பாட்டு வேதியியல் ஒன்றியம் முறையாக வகுத்தளித்துள்ளது. இக்கட்டுரையில் கரிமப்பொருட்களின் தமிழ்ப் பெயர்களையும், முறைப்படுத்தப்பட்ட ஆங்கிலப்பெயர்களையும் காணலாம்.\n\nSection::::ஐயுபிஏசி முறை.\nபல்வேறு வகையான கரிமச் சேர்மங்களுக்கும் பொதுவான ஒரு பெயரிடுவதற்காக, அடிப்படை மற்றும் பயன்சார்ந்த வேதியியலின் பன்னாட்டு சங்கம் (ஐயுபிஏசி) சில விதிமுறைகளை வகுத்துள்ளது, எந்தவொரு மூலக்கூற்று அமைப்பு கொடுக்கப்பட்டாலும் அதற்கு ஒரேயொரு ஐயுபிஏசி பெயர் மட்டுமே சூட்டமுடியும் என்பது இப்பெயரிடும் முறையின் மிகமுக்கியமான மற்றும் சிறப்பான அம்சம் ஆகும். இம்முறையில் சூட்டப்பட்ட ஒரு பெயர் ஒரேயொரு மூலக்கூற்று அமைப்பையே குறித்துக்காட்டும்.\n\nஐயுபிஏசி முறையில் பெயரிடுகையில் ஒவ்வொரு கரிமச்சேர்மமும் பொதுவாக இரண்டு அல்லது மூன்று பகுதிகளாகப் பிரிக்கப்படுகின்றன.\n\nஅவை:-\n\n1.முன்னொட்டு (துவக்கும் சொல்)\n2.அடிப்படைச் சொல்\n3.பின்னொட்டு (முடியும் சொல்)\n\nSection::::முன்னொட்டு.\nஅடிப்படைச் சொல்லுக்கு முன்னால் வரவேண்டிய பெயரின் பகுதி முன்னொட்டு எனப்படுகிறது. முன்னொட்டு இரண்டு வகைப்படும். அவை 1. முதலாம்நிலை முன்னொட்டு. 2. இரண்டாம் நிலை முன்னொட்டு என்பனவாகும்..\nவளைய மற்றும் வலையமிலா என்பவை முதலாம்நிலை முன்னொட்டுகளாகும். இவை ஒரு சேர்மத்தின் அடிப்படைச் சொல்லுக்கு முன் சேர்த்து அழைக்கப்படுகின்றன.\n\nஐயுபிஏசி விதிமுறையின்படி சில தொகுதிகள், வேதிவினைத் தொகுதிகளாகக் கருதப்படுவதில்லை. மாறாக இவை ’பதிலி’ கள் எனக் கருதப்படுகின்றன. இத்தகைய தொகுதி அல்லது பதிலிகளைக் குறித்துக் காட்ட இரண்டாம் நிலை முன்னொட்டு பயன்படுத்தப்படுகிறது. அவை:\n\nமேலே குறிப்பிடப்பட்டுள்ள பதிலிகள் அல்லது பக்கச் சங்கிலிகள் அடிப்படைச் சொல்லுடன் முன்னொட்டாகச் சேர்க்கப்படுகின்றன.\n\nSection::::அடிப்படைச் சொல்.\nகரிமச் சேர்மங்களின் அமைப்பில், கார்பன் அணுக்கள் நேர் வரிசை அல்லது தொடர் சங்கிலிகளாக இருக்கும் முறையினைக் குறிக்கப் பயன்படுவன அடிப்படை அலகுகளாகும். ஒன்று முதல் நான்கு வரை எண்ணிக்கை கொண்ட கார்பன் அணுக்களின் பெயர்களுக்கு சிறப்பு அடிப்படைச் சொற்களும் ஐந்துக்கு மேல் கார்பன் அணுக்களின் எண்ணிக்கை உடையனவற்றின் பெயருக்கு கிரேக்க அல்லது இலத்தீன் மொழியில்.எண்களைக் குறிக்கும் பெயரும் பயன்படுத்தப்படுகின்றன.\n\nSection::::பின்னொட்டு.\nபின்னொட்டுகள் இரண்டு வகைப்படும். அவை,\n\nSection::::முதலாம் நிலை பின்னொட்டு.\nஒரு சேர்மம் நிறைவுற்றதா அல்லது நிறைவுறாததா என்பதைக் குறிக்க அடிப்படைச் சொல்லுடன் சேர்க்கப்படும் சொற்கள் முதலாம் நிலை முன்னொட்டுகள் எனப்படும். சில முதலாம் நிலை முன்னொட்டுகள்,\n\nSection::::சில உதாரணங்கள்.\nகுறிப்பு:* டையீன் மற்றும் டைஐன் என்ற முதலாம்நிலை பின்னொட்டுகள் ’ட’ என்ற ஒலியுடன் துவங்குவதால் அடிப்படைச் சொல்லோடு மேலும் ஒரு ”ஆ” சேர்க்கப்படுகிறது.\n\nSection::::இரண்டாம் நிலை பின்னொட்டுகள்.\nகரிமச்சேர்மங்களுக்கான பெயரிடலில் முதலாம்நிலை பின்னொட்டுகளை அடுத்து இரண்டாம்நிலை பின்னொட்டுகள் சேர்க்கப்படுகின்றன. இவை கரிமச்சேர்மங்களில் காணப்படும் வேதி வினைத் தொகுதிகளை காட்டுகின்றன. வினைத் தொகுதிகளைக் காட்டும் பின்னொட்டுகள் கீழே காட்டப்பட்டுள்ளன.\n"}
{"id": "175300", "url": "https://ta.wikipedia.org/wiki?curid=175300", "title": "வரை அச்சு", "text": "வரை அச்சு\n\nவரை அச்சு எனப்படுவது ஒரு தட்டையான தடித்த பொருளின் மீது ஒரு சித்திரத்தை வரைந்து அதை வெட்டி அகற்றிய பின்னர் ஏற்படும் துளையினூடாக சாயங்களைப் பூசுவது மூலம் அச்சித்திரத்தை என்னொரு பொருளின் மீது பதித்தலாகும். இவ்வாறான ஸ்ரென்சில் தாள்கள் கடைகளில் விற்பனை செய்யப்படுகின்றன.\n\n\n\n"}
{"id": "175303", "url": "https://ta.wikipedia.org/wiki?curid=175303", "title": "சிதறிய கதிர்வீச்சு", "text": "சிதறிய கதிர்வீச்சு\n\nசிதறிய கதிர்வீச்சு (\"scattered radiation\") என்பது மருத்துவத்திற்காகவும் கதிர் படம் எடுக்கும் போதும் முதன்மைக் கதிர்வீச்சானது நோயாளி அல்லது பிற பொருட்களின் மீது விழும் போது அவை சிதறடிக்கப்பட்டு எல்லாத் திசைகளிலும் கதிர்கள் சிதறுவதைக் குறிக்கிறது. இவ்வாறு சிதறும் கதிர்வீச்சின் ஆற்றல் முதன்மைக் கதிர்வீச்சின் ஒரு விழுக்காடுதான் என்றாலும் இதனைக் கட்டுப்படுத்த வேண்டுவது மிகவும் அவசியமானதாகும்.\n\n"}
{"id": "175305", "url": "https://ta.wikipedia.org/wiki?curid=175305", "title": "இலங்கையில் பவளப் பாறைகள்", "text": "இலங்கையில் பவளப் பாறைகள்\n\nஇலங்கையில் கூடுதலான கடற்கரைப்பகுதிகளில் பவளப் பாறை வளம் காணப்படுகிறது.\n\n\n"}
{"id": "175317", "url": "https://ta.wikipedia.org/wiki?curid=175317", "title": "எக்சு கிட்டளவுகள்", "text": "எக்சு கிட்டளவுகள்\n\nஎக்சு கிட்டளவுகள் (ஆங்கிலம்: X-parameters) அல்லது எக்சு அளபுருக்கள் (த.வ) என்பது எக்சு கிட்டளவுகளின் கணக்கியல் மிகைத்தொகுப்பாகும். இது பெரிய உள்ளீட்டு ஆற்றல் அளவுகளில் நேரியல்சாரா உறுப்புகள் உண்டாக்கிய அனுசரத்தின் சார்புக் கட்டம் மற்றும் அலைவீச்சு ஆகியவற்றை வகைப்படுத்த பயன்படுவதாகும்.\n\nSection::::விவரிப்பு.\nஎக்சு கிட்டளவுகள் உயர்-அலைவெண் வடிவமைப்பில் நேரியல்சாரா வலை கிட்டளவுகளின் ஒரு புதிய பகுப்பைக் காட்டுகிறது. என்5242 நேரியல்சாராத் திசையன் வலைப் பகுப்பாய்வி (N5242 Nonlinear Vector Network Analyzer) மற்றும் இடபுள்யூ2000 மேம்பட்ட வடிவமைப்புக் கட்டகம் (W2200 Advanced Design System) போன்றவற்றில் 2008இல் இச்செயல்பாடுகளைச் சேர்த்தமையால் ஏசிலன்டு இடெக்னாலசியே இதனை முதலில் அறிமுகப்படுத்தியதாகும். (மேம்பட்ட வடிவமைப்புக் கட்டகத்தை சில நேரங்களில் பெரும் குறிப்பலை வலை பகுப்பாய்வி என்றும் அழைப்பர்.)\n"}
{"id": "175322", "url": "https://ta.wikipedia.org/wiki?curid=175322", "title": "பாரதம் (நூல்)", "text": "பாரதம் (நூல்)\n\nதமிழில் பாரதக் கதையை செய்யுள் வடிவில் கூறும் பண்டைய நூல்கள் எட்டு. அவை வடமொழியிலுள்ள வியாச பாரதத்தைத் தழுவி உருவாக்கப்பட்டவை. அவற்றைத் தொகுத்துக் காண்பது நன்று.\n"}
{"id": "175323", "url": "https://ta.wikipedia.org/wiki?curid=175323", "title": "ஒய்-ஃபை அணி", "text": "ஒய்-ஃபை அணி\n\nஒய்-ஃபை அணி என்பது 1,024 கம்பியற்ற பயனாளர்கள் கம்பியற்ற இணைய அணுக்கத்தைப் பெற உதவும் கருவியான சிர்ரசு என்பதன் பெயராகும். ஒரு ஒற்றை ஒய்-ஃபை அணியானது ஒரு கம்பியற்ற உள்ளணுக்க இணைய கட்டுப்படுத்தியையும், பல கம்பியற்ற அணுக்க இடங்களையும் இடம்பெயரச் செய்கிறது.\n"}
{"id": "175329", "url": "https://ta.wikipedia.org/wiki?curid=175329", "title": "குறடு", "text": "குறடு\n\nகுறடு என்பது ஒரு பொருளைப் பிடித்து இழுக்க, பிய்த்தெடுக்க, அல்லது வெட்டப் பயன்படும் ஒரு கருவி ஆகும். இது முதல் வகுப்பு நெம்புகோல் ஆகும். பெரும்பாலும் ஆணியை அல்லது பிறதை பொருட்களில் இருந்து எடுக்க இவை பயன்படுகின்றன.\n"}
{"id": "175332", "url": "https://ta.wikipedia.org/wiki?curid=175332", "title": "ஜனா கிருஷ்ணமூர்த்தி", "text": "ஜனா கிருஷ்ணமூர்த்தி\n\nஜனா கிருஷ்ணமூர்த்தி தமிழ்நாட்டைச் சேர்ந்த ஒரு அரசியல் பிரமுகர். இவர் 2001-2002-ம் ஆண்டு காலத்தில் பாரதிய ஜனதா கட்சியின் தலைவராக இருந்தார். நாடாளுமன்ற உறுப்பினராகவும், மத்திய சட்ட அமைச்சராகவும் இருந்திருக்கிறார். காமராசருக்கு அடுத்து இதுவரை தேசியக் கட்சி ஒன்றிற்கு தலைவராக இருந்த தமிழர் ஜனா கிருஷ்ணமூர்த்தி மட்டுமே.\n\nSection::::ஆரம்பகால வாழ்க்கை.\nகிருஷ்ணமூர்த்தி மதுரையில் பிறந்தவர், இவரது தாய்மொழி தமிழாகும். சென்னை சட்டக்கல்லூரியின் மாணவரான இவர் தனது சட்டப் பயிற்சியை மதுரையில் 1965-ல் மேற்கொண்டார். ஆர்எஸ்எஸ்-ன் அப்போதைய தலைவரான எம். எஸ். கோல்வால்கார் இவரை அரசியலுக்கு அழைத்து வந்தார்.\n"}
{"id": "175335", "url": "https://ta.wikipedia.org/wiki?curid=175335", "title": "நிதின் கட்காரி", "text": "நிதின் கட்காரி\n\nநிதின் கட்காரி (\"நிதின் கட்காரி\", மராத்தி:नितीन गडकरी) ; (பிறப்பு:27 மே 1957) ஒரு இந்திய அரசியல் பிரமுகர் மற்றும் பாரதிய ஜனதா கட்சியின் முன்னாள் தலைவர் ஆவார். 2009 பொதுத்தேர்தல் தோல்விக்குப் பிறகு கட்காரி பிஜேபியின் தலைவராகப் பொறுப்பேற்றுக் கொண்டார். மேலும், இவர் மகாராஷ்டிராவின் பொதுப்பணித்துறை அமைச்சராக இருந்தபோது செய்த பல புதிய கட்டுமானப் பணிகளுக்காகவும், குறிப்பாக நெடுஞ்சாலைகள், மேம்பாலங்கள் கட்டுமானத்திற்காக அறியப்படுகிறார் தற்போது .நடுவண் சாலைப் போக்குவரத்து மற்றும் நெடுஞ்சாலைத் துறை அமைச்சராக உள்ளார்.\n"}
{"id": "175336", "url": "https://ta.wikipedia.org/wiki?curid=175336", "title": "குற்றுணர்வு", "text": "குற்றுணர்வு\n\nகுற்றுணர்வு அல்லது குற்ற உணர்வு (Guilt) என்பது ஒருவர் தான் செய்தது தவறு என்று உணர்தல் ஆகும். இது உளவியல் சம்பந்தப்பட்ட ஒரு உணர்வு.\n\nSection::::சுயகட்டுப்பாடு.\nதான் தனக்கென்று நிர்ணயிக்கப்பட்ட நடத்தை நெறிகளை மீறும் போதோ அல்லது சமுதாய சட்டங்களுக்குப் புறம்பாக நடக்கும் போதோ இவ்வாறான உணர்வு தோன்றும். இவ்வாறான எண்ணங்கள் தன் தவற்றினை உணர்ந்து மன்னிப்பு கோரவும், சரிசெய்யவும் ஒருவரை தூண்டும் என்பது இவ்வுணர்வின் தனிச்சிறப்பு.\n\nகுற்றம் உள்ள நெஞ்சு குறுகுறுக்கும் என்பது பழமொழி.\n"}
{"id": "175337", "url": "https://ta.wikipedia.org/wiki?curid=175337", "title": "வெட்கம்", "text": "வெட்கம்\n\nவெட்கம் (Shyness or diffidence) அல்லது வெட்கப்படுதல் என்பது ஒருவர் சாதாரணமாக இருக்க இயலாத சூழ்நிலையில் எவ்வாறு நடப்பார் என்ற உணர்வாகும். தனக்கு அறிமுகமில்லாத மனிதர்கள் நெருங்கும் போதோ, அல்லது தனக்கு சங்கோஜமளிக்கும் நிகழ்வுகளில் பங்கேற்கும் போதோ அசௌகரியமாக உணர்தலே வெட்கமாகும்.\n\nSection::::வித்துக்கள்.\nஒருவர் தன் மரபணுவின் தாக்கத்தாலோ அல்லது தனது இளமைகாலத்தில் கண்ட மற்றும் உட்படுத்தப்பட்ட நிகழ்வுகளினாலோ எந்த அளவிற்கு வெட்கப்படுவார் என்பது நிர்ணயமாகும். இது ஒரு மனநிலையாகவோ அல்லது வளரும் போது உண்டாகும் மாற்றங்களாகவோ பிள்ளைகளிடம் காண இயலும். பொதுவாகத் தான் செய்யும் செயலுக்கு எதிர்மறையான விமர்சனங்கள் வந்து விடுமோ, அல்லது தன் சமூகம் தன்னை ஏற்றுக்கொள்ளாதோ என்ற எண்ணம் தோன்றிவிட்டால் அச்செயல்களையும் அவ்வாறான சூழல்களையும் மனம் தவிர்க்கும் என்பது இயல்பே.\n\nSection::::இருபாலருக்கும் பொருந்தும்.\nசமுதாய கட்டுப்பாடுகள் காரணமாகவும் வெட்கம் என்பது தோன்றும். எ-டு: பெண்மைக்கான இலக்கணத்தில் வெட்கம் என்பது இயல்பென உரைத்துள்ளனர். இது போல் போரில் புறமுதுகிட்டு ஓடிய ஆண்மகன் வெட்கித்தலை கவிழ வேண்டும் என்று புறப்பொருள் இலக்கணம் உரைக்கும்.\n\nSection::::கலாச்சார கோட்பாடுகள்.\nஒருவர் குழந்தையாக வாழும் சூழல் எவ்வாறான வெட்கம் பட வேண்டும் என்பதனை நிர்ணயிக்கிறது. உதாரணமாக அமைதியாக இருக்கும் அல்லது வெட்கப்படும் ஒருவர் சீனாவில் பாராட்டுக்குள்ளாகும் அதே வேளையில் அமெரிக்காவில் பயந்தாங்கொள்ளியாக விமர்சிக்கப்படுவார்.\n"}
{"id": "175339", "url": "https://ta.wikipedia.org/wiki?curid=175339", "title": "தமிழ்நூல்கள் (வகைப்பாடு, ஒன்பதாம் நூற்றாண்டு)", "text": "தமிழ்நூல்கள் (வகைப்பாடு, ஒன்பதாம் நூற்றாண்டு)\n\nஒன்பதாம் நூற்றாண்டில் தோன்றிய நூல்களைக் கால நோக்கிலும், வகைப்பாட்டு நோக்கிலும் இங்குக் காணலாம்.\n"}
{"id": "175343", "url": "https://ta.wikipedia.org/wiki?curid=175343", "title": "ஈர்ப்பு", "text": "ஈர்ப்பு\n\nஈர்ப்பு () (\"attraction\") என்பது பிவருவனவற்றுள் ஒன்றாக இருக்கலாம்:\n\n"}
{"id": "175345", "url": "https://ta.wikipedia.org/wiki?curid=175345", "title": "அளக்கும் நாடா", "text": "அளக்கும் நாடா\n\nஅளக்கும் நாடா (\"tape measure\") என்பது நீளத்தை அளக்கும் வண்ணம் குறியீடுகளைக் கொண்ட ஒரு நாடா ஆகும். அடிமட்டம் போன்று அல்லாமல் இதனை வளைந்து கொடுக்கக் கூடியது. இலகுவாக எடுத்துச் செல்லத்தக்கவாறு வடிவமைக்கப்பட்ட இது இன்று பரந்து பயன்டுத்தப்படும் ஒரு அளவிடல் கருவி ஆகும்.\n"}
{"id": "175347", "url": "https://ta.wikipedia.org/wiki?curid=175347", "title": "சரணாலயம்", "text": "சரணாலயம்\n\nசரணாலயம் என்ற சொல்லுக்கான தோற்றப் பொருள் யாதெனில், \"புனித இடம்\" என்பதாகும். நடைமுறையில் \"பாதுகாப்பான இடம்\" என புரிந்துணரப் படுகிறது. அரசியல் தஞ்சம், உயிரினப் புகலிடம், முதியோர் காப்பகம் போன்றவை இதன் அடிப்படையில் தோன்றியவை ஆகும்.\n\nSection::::தோற்றம்.\nஇலத்தீனியச் சொல்லான \"sanctuarium\" என்பதிலிருந்து இது உருவானது.\"-arium\" என்ற பின்னொட்டுக்கு \"பேணும் கலன்\" என்பது பொருளாகும். இவ்விடத்தில் புனித பொருட்கள் அல்லது புனிதர் (sancta or sancti) என்பதாகும். கோவில், மசூதி, தேவாலயம், பலிபீடம் (altar) போன்றவைகளும் சரணாலயங்களாகப் போற்றப்படுகின்றன.\n"}
{"id": "175354", "url": "https://ta.wikipedia.org/wiki?curid=175354", "title": "ஹெ. வே. நஞ்சுண்டைய்யா", "text": "ஹெ. வே. நஞ்சுண்டைய்யா\n\nஹெ. வே. நஞ்சுண்டைய்யா முதலாம் கன்னட இலக்கிய மாநாட்டிற்குத் தலைமை தாங்கிய கன்னட மொழிப் புலவர். இவர் தலைமையில் மூன்று கன்னட இலக்கிய மாநாடுகள் நடைபெற்றன. இவர் கன்னடம், தெலுங்கு, சமசுகிருதம், ஆங்கிலம், பிரெஞ்சு ஆகிய மொழிகளைக் கற்றவர்.\n\nSection::::மொழி ஆர்வம்.\nஇவரின் தாய்மொழி தெலுங்கு என்றாலும், தன் வாழிடத்து மொழியான கன்னடத்தின் மீது பற்று கொண்டார். கன்னட மொழியின் வளர்ச்சிக்காக கன்னட இலக்கிய மாநாடுகளைத் தலைமை தாங்கி நடத்தினார். கன்னட இலக்கிய மன்றத்தை நிறுவி கன்னட நூல்களை பதிப்பித்தும், இலக்கிய மாநாடுகளை நிகழ்த்தியும், ஆராய்ச்சித் திட்டங்களை ஊக்குவித்தும் மொழி வளர்ச்சிக்காக பாடுபட்டார். இவர் விக்டர் ஹியூகோவின் பாடல்களை ஆங்கிலத்தில் டியர்ஸ் இன் த நைட் என்று வெளியிட்டார்.\n"}
{"id": "175358", "url": "https://ta.wikipedia.org/wiki?curid=175358", "title": "மின்னழுத்தச் சீர்மை", "text": "மின்னழுத்தச் சீர்மை\n\nமின்சாரப் பொறியியலில், குறிப்பாக புயவுப் பொறியியலில், மின்னழுத்தச் சீர்மை (Voltage regulation) என்பது பல்வித ஏற்ற நிலைகளுக்கிடையில் ஒரு கட்டகம் மாறிலி மின்னழுத்தத்தைக் கொடுக்கக்கூடிய தன்மையை குறிப்பதாகும்.\n\nSection::::மின்சாரப் புயவுக் கட்டகங்கள்.\nமின்சாரப் புயவுக் கட்டகங்களில், இது செலுத்துக் கம்பியின் ஒரு பெறுநர் பகுதியில் விளக்கக்கூடிய ஒரு அலகில்லா மதிப்பு:\n"}
{"id": "175362", "url": "https://ta.wikipedia.org/wiki?curid=175362", "title": "தா. கி. நகர்", "text": "தா. கி. நகர்\n\nதா. கி. நகர் இந்தியாவில், தென் தமிழகத்தில் சிவகங்கை மாவட்டத்தில், மானாமதுரை ஒன்றியத்தைச் சேர்ந்த மாங்குளம் ஊராட்சிக்குட்பட்ட ஒரு கிராமமாகும்.\n"}
{"id": "175366", "url": "https://ta.wikipedia.org/wiki?curid=175366", "title": "மின்னழுத்தத் தளர்வு", "text": "மின்னழுத்தத் தளர்வு\n\nமின்னழுத்தத் தளர்வு (ஆங்கிலம்: Voltage droop) என்பது ஒரு கருவி மின்னேற்றமடைவதால், வெளியீட்டு மின்னழுத்தம் (output voltage) திட்டமிட்டபடி வீழ்ச்சியடைய வைப்பது ஆகும். மின்னழுத்தச் சீர்மை சுற்றில் (voltage regulation circuit) இதனை செயல்படுத்துகையில், ஏற்ற மாறுபாடுகளின் தலை மேலிடம் கூடுகிறது.\n\nஆக்கவளமையொத்ததாக இது இருந்தாலும், ஒரு தொடர் மின்தடையத்தைச் (resistor) சீரிய வெளியீட்டிற்கும் (regulator output), மின்னேற்றத்திற்கும் இடையில் வைக்கப்படுகின்றது. மீகு வெளியீட்டு மின்சாரத்தில் (maximum output current) உள்ள மின்தடையத்தை, ஏற்றத்தினுள்ள வெளியீட்டு மின்னழுத்தம் (output voltage) ஏற்ற நுணுகமாக (acceptable minimum) இருக்கும் படித் தேர்வு செய்யப்படுகிறது. மறுதலையாக, வெளியீட்டு மின்சாரம் சுழியத்திற்கு அருகில் உள்ள போது, மின்னழுத்தம் மீகு மதிப்பிற்கு அருகில் இருக்கும்.\n"}
{"id": "175368", "url": "https://ta.wikipedia.org/wiki?curid=175368", "title": "முத்துக்கூத்தன்", "text": "முத்துக்கூத்தன்\n\nமுத்துக்கூத்தன் தமிழ்த் திரைப்படங்களுக்குப் பாடல்கள் எழுதிய கவிஞர். நாடோடி மன்னன், அரச கட்டளை போன்ற பழந்தமிழ்த் திரைப்படங்களின் பாடல்கள் இவரின் குறிப்பிடத்தக்க பாடல்களுள் சில. தமிழரின் பாரம்பரிய கலையான வில்லுப்பாட்டைக் கற்று கலைஞரானார்.\n"}
{"id": "175373", "url": "https://ta.wikipedia.org/wiki?curid=175373", "title": "தி சிங்கப்பூர் ஸ்டோரி", "text": "தி சிங்கப்பூர் ஸ்டோரி\n\nதி சிங்கப்பூர் ஸ்டோரி (The Singapore Story) என்ற புத்தகம் சிங்கப்பூரின் தந்தை என்று அறியப்பட்ட சுதந்திர சிங்கப்பூரின் முதல் பிரதரமான திரு லீ குவான் யூவால் எழுதப்பட்டது.\n\nஇருபதாம் நூற்றாண்டின் சுதந்திர சிங்கப்பூரின் வரலாற்றைத் தொடங்கி வைத்தவர் லீ குவான் யூ. தனது தோழர்களுடன் சேர்ந்து தொடங்கிய மக்கள் செயல் கட்சியின் மூலம் தேர்தலில் போட்டியிட்டு சுதந்திர சிங்கப்பூர் உருவாவதற்கு ஒரு காரணியாகவும் இருந்த அவர், சுதந்திரம் பெற்ற சிங்கப்பூரின் முதல் பிரதமராகப் பதவி ஏற்றார்; அவரது செயல்பாடு அவரது மக்கள் செயல் கட்சியை 1963 ல் இருந்து 2013 வரை சிங்கப்பூரின் ஆளும் கட்சியாக வைத்திருக்கிறது.\n\nபிரித்தானியாவின் காலனியாக இருந்த காலகட்டத்திலேயே மக்கள் செயல் கட்சியைத் தொடங்கிய லீ, தனது கட்சியை ஆளும் பொறுப்பில் 1959 லேயே கொண்டுவந்தார். 1961 ல் பிரித்தானியாவிடமிருந்து 1961 ல் சுதந்திரம் பெற்ற சிங்கப்பூரிம் முதல் பிரதமராக 1959 முதல் 1990 வரை தொடர்ந்து சுமார் 40 ஆண்டுகள் பதவி வகித்த லீ குவான் யூ, அந்தக் குறுகிய காலத்திற்குள் மூன்றாம் உலக நாடுகளில் ஒன்றாக விளங்கிய சிங்கப்பூரை முதல்நிலை நாடாக மாற்றிக் காட்டிய கதை தான், இரு புத்தகங்களாக, தி சிங்கப்பூர் ஸ்டோரி மற்றும் ஃபரம் தேர்ட் வர்ல்ட் டு ஃபர்ஸ்ட் என்று இரு புத்தகங்களாக எழுதப் பட்டது.\n\n\nSection::::இணைப்புகள்.\n "}
{"id": "175374", "url": "https://ta.wikipedia.org/wiki?curid=175374", "title": "தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2011", "text": "தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2011\n\nதமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் ஆண்டுதோறும் 33 வகைப்பாடுகளின் கீழ் தேர்வு செய்யப்படும் நூல்களுக்கு பரிசுகள் வழங்கப்படுகிறது. 2011 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 30,000 பரிசுத்தொகை மற்றும் பாராட்டுச் சான்றிதழ், பதிப்பகத்தினருக்கு ரூபாய் 10,000 பரிசுத்தொகை மற்றும் பாராட்டுச் சான்றிதழ் அளிக்கப்படுகின்றன. \n\nஇத்திட்டத்தின் கீழ் 2011 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.\n\nகுறிப்புகள்\n\n\n\n"}
{"id": "175379", "url": "https://ta.wikipedia.org/wiki?curid=175379", "title": "மெய்நிகர் புலம்", "text": "மெய்நிகர் புலம்\n\nமின்னணுவியலில், மெய்நிகர் புலம் (Virtual ground) என்பது ஒரு மேற்கோள் திறலுடன் நேரடி இணைப்பில்லாமல், ஒரு நிலைத்த மேற்கோள் திறலில் மேம்படுத்தப்பட்ட ஒரு மின்சுற்றின் கணுவாகும். சில நேரங்களில், இந்த மேற்கோள் திறலானது புவியின் பரப்பாக குறிக்கப்படும், அப்பொழுது அதனை \"மெய்நிகர் புவி\" என்றும் அழைக்கப்பெறும்.\n\nமெய்நிகர் புல கருத்துரு, செயற்பாட்டு மிகைப்பியில் (operational amplifier) சுற்றுப் பகுப்பாய்வு (circuit analysis) செய்யவும், நடைமுறை சுற்று விளைவுகளை அறியவும் பயன்படுகிறது.\n"}
{"id": "175382", "url": "https://ta.wikipedia.org/wiki?curid=175382", "title": "திருவனந்தபுரம் பத்மநாபசாமி கோயில்", "text": "திருவனந்தபுரம் பத்மநாபசாமி கோயில்\n\nதிருவனந்தபுரம் ஸ்ரீ பத்மனாபசுவாமி கோவில் இந்தியாவின் கேரள மாநிலத்திலுள்ள திருவனந்தபுரத்தில் அமைந்துள்ள புகழ்பெற்ற ஒரு புகழ்பெற்ற இந்துக்கள் வழிபடும் கோயிலாகும். திரு அனந்த பத்மனாபசுவாமி கோயில் என்பது இதன் மற்றொரு பெயராகும். மூலவர் பகவான் மகா விஷ்ணு வின் கோவிலாகும், இக்கோவில் கேரளாவில் திருவனந்தபுரம் நகரத்திலுள்ள கோட்டைக்குள் அமைந்துள்ளது. இக் கோயில் விஷ்ணுவுக்கு உரிய 108 திவ்ய தேசங்கள் எனப்படும் புனித வழிபாட்டிடங்களில் ஒன்றாகக் கருதப்படுகின்றது. இக்கோவிலில் மூல நாதரான பத்மனாபசுவாமி மகா விஷ்ணுவின் அவதாரமாக அனந்தசயனம் எனப்படும் யோகநித்திரையில் (முடிவற்ற உறக்கநிலை, துயிலும் நிலை)ஆழ்ந்திருக்கும் வண்ணம் பக்தர்களுக்கு காட்சி தருகிறார். இது ஒரு பழைய கோயில் ஆகும். திருவனந்தபுரம் (திரு+அனந்த+புரம்) என்னும் பெயரும் இக்கோயிலில் உள்ள இறைவனின் பெயரைத் தழுவியே ஏற்பட்டது. திருவிதாங்கூர் அரசர்கள் காலத்தில் இக்கோயில் பெரும் புகழுடன் விளங்கியது.\n\nSection::::வரலாறு.\nஇக்கோயில் நம்மாழ்வாரின் பாடல்களிலிலிருந்து, பத்தாவது நூற்றாண்டிலேயே இருந்ததற்கான சான்றுகள் உள்ளன. பின்னர் சேரமான் பெருமான் இக்கோயிலை முதன் முதலில் எழுப்பி, பூஜை முறைகளுக்கும் திருவிழாக்களுக்கும் ஆலய நிர்வாகத்திற்கும் ஏற்பாடுகள் செய்ததாகவும் ஓலைச்சுவடிகள் வாயிலாக அறிய முடிகிறது. தொள்ளாயிரம் வருடங்களுக்கு முன்னர் ஆலயம் மீண்டும் புதுப்பிக்கப்பட்டது. 1686-ல், தீப்பிடித்துக் கோயில் அழிந்து விட்டதால், மீண்டும் திருவிதாங்கூர் அரசின் மன்னரான மார்த்தாண்ட வர்மரின் முயற்சியால் 1729-இ அது புதுப்பிக்கப்பட்டது. அச்சமயத்தில்தான் மரத்தாலான மூல மூர்த்தி அகற்றப்பட்டு, 12000 சாளக்கிராமத்தினாலும் \"கடுசர்க்கரா\" என்ற அஷ்டபந்தனக் கலவையாலும் நிறுவப்பட்ட புது \"அனந்தசயன மூர்த்தி\" பிரதிஷ்டை செய்யப்பட்டது.\n\nSection::::ராஜாவின் தானப் பட்டயம்.\n1750 ஆம் ஆண்டில் ராஜா மார்த்தாண்ட வர்மா தனது அரசை இக்கோயிலின் இறைவனான பத்மநாபசாமிக்குத் தன் ராஜ்யம், செல்வம் அனைத்தையும் தானமாக ஸ்ரீ அனந்த பத்மநாபருக்கு பட்டயம் எழுதித் தந்து, தன் உடை வாளையும் அவர் திருப்பாதங்களில் வைத்து எடுத்துக் கொண்டு பரிபூரண சரணாகதியடைந்தார். அன்று முதல் திருவிதாங்கூர் அரச பரம்பரையினர் \"பத்மநாபதாசர்\" என்று அழைக்கப்பட்டனர். இதனால் பத்மநாபசாமியே திருவிதாங்கூரின் தலைவர் என்ற நிலை உண்டானது. குடியேற்றவாத ஆட்சிக் காலத்துப் படைத்துறை மரபுகளின்படி பத்மநாபசாமிக்குப் பிரித்தானிய ஆட்சியாளர் 21 குண்டுகள் மூலம் மரியாதை செய்யும் வழக்கம் இருந்தது. இந்தியாவில் மன்னர் மானிய முறை நீக்கப்படும் வரை இந்திய இராணுவமும் இவ் வழக்கத்தைக் கடைப்பிடித்து வந்தது.\n\nSection::::தல வரலாறு.\nவில்வமங்கலத்து சாமியார் என்பவர், நாராயணனுக்கு தினமும் பூஜை செய்து வந்தார். பூஜை நடக்கும் நேரங்களில் பகவான், ஒரு சிறுவனின் வடிவில் வந்து சாமியாருக்கு தொந்தரவு கொடுப்பார். சாமியாரின் மீது ஏறி விளையாடுவதும், பூஜைக்குரிய பூக்களை நாசம் செய்வதும், பூஜை பாத்திரங்களில் சிறுநீர்கழிப்பதும் மாயக்கண்ணனின் லீலைகளாக இருந்தன. சாமியாரின் சகிப்புத் தன்மையை பரிசோதிக்க இப்படி நடந்ததாக வரலாறு கூறுகிறது. ஒரு நாள் கண்ணனின் தொந்தரவை சகிக்க முடியாத சாமியார் கோபத்தில், \"உண்ணீ! (சின்ன கண்ணா) தொந்தரவு செய்யாமல் இரு' எனக் கூறி அவனைப் பிடித்து தள்ளினார். கோபம் அடைந்த கண்ணன் அவர் முன் தோன்றி, \"\"பக்திக்கும், துறவுக்கும் பொறுமை மிகவும் தேவை. உம்மிடம் அது இருக்கிறதா என சோதிக்கவே இவ்வாறு நடந்தேன். இனி நீர் என்னைக் காண வேண்டுமானால், அனந்தன் காட்டிற்குத் தான் வரவேண்டும், எனக் கூறி மறைந்து விட்டார். தன் தவறை உணர்ந்த சாமியார் அனந்தன் காடு என்றால் எங்கிருக்கிறது என்றே தெரியாதே என்ற கவலையில் புறப்பட்டார். பலநாள் திரிந்தும், காட்டைக் கண்டு பிடிக்க முடியவில்லை. பலரிடம் கேட்டும் அனந்தன் காடு எங்கிருக்கிறது என அறியமுடியவில்லை. ஒரு நாள் வெயிலில் நடந்து தளர்ந்து ஒரு மரத்தின் நிழலில் அமர்ந்தார். பக்கத்தில் இருந்த குடிசை வீட்டில் கணவன் மனைவிக்கிடையே சண்டை நடந்து கொண்டிருந்தது. அப்போது கணவன் மனைவி யிடம், \"இனியும் நீ என்னிடம் சண்டைக்கு வந்தால், உன்னை அடித்து கொன்று, அனந்தன் காட்டில் கொண்டு எறிந்து விடுவேன், என மிரட்டினான். சாமியார் மகிழ்ச்சியுடன் அந்த வீட்டுக்கு சென்றார். அவர்களைச் சமாதானம் செய்து வைத்த சாமியார், அனந்தன் காட்டை பற்றிகேட்டார். அந்த வாலிபனும் காட்டை காட்டினான். அங்கு கல்லும், முள்ளும் ஏராளமாக இருந்தது. என்றாலும் பகவானை காணும் ஆவலில் அவற்றை கடந்து முன்னேறினார். இறுதியில் பகவானை கண்டார். அப்போது அவர் \"உண்ணிக் கண்ணனாக' இருக்கவில்லை, அனந்த சயனத்தில் வீற்றிருக்கும் இறைவன் விஷ்ணுவின் ரூபத்தில் காட்சி அளித்தார் -(அனந்தா என்ற பாம்பின் மேல் படுத்தவாறு காட்சியளித்தார்). அவரது உருவம் மிகப்பெரியதாகக் காணப்பட்டது.மேலும் அவர் அத்தனை பெரிய ரூபம் எடுத்ததால், முனிவரால் விஷ்ணுவை சரியாக தரிசனம் செய்ய இயலவில்லை என்றும், அதே போல் அவரை பிரதக்ஷணம் அதாவது வலம் வர முடியவில்லை என்றும் மன்றாடினார். மேலும் அவர் இறைவனிடம் தமது கையில் இருக்கும் தண்டத்தின் மூன்று மடங்கு அளவில் சுருங்கி, அவருக்காக காட்சி அளிக்குமாறு வேண்டிக்கொண்டார். இறைவனும், உடனுக்குடன் அவர் வேண்டிக்கொண்ட போலவே காட்சி அளித்தார் மேலும் பக்த கணங்கள் அவரை மூன்று வாதில்கள் வழியாகவே வழிபடவேண்டும் என்று கற்பித்தார். இந்த வாதில்கள் வழியாகவே இன்று நாம் இறைவனை சேவித்து வருகிறோம். முதல் வாதில் வழியாக. நாம் பரம சிவனை வணங்குகிறோம், இரண்டாம் வாதில் வழியாக நாம் நாபிக்கமலத்தில் இருக்கும் பிரம்மனை வழிபடுகிறோம் மற்றும் மூன்றாவது வாதில் வழியாக நாம் விஷ்ணுவின் பாதங்களை சேவிக்கிறோம், அப்படி செய்வதால் நாம் முக்தி அடையலாம் என்று நம்புகிறோம். மீண்டும் சாமியாரை பகவான் சீண்டினார். தனக்கு பசிஎடுப்பதாக கூறிய பகவானுக்கு, காட்டில் கிடைத்த மாங்காயில் உப்பு சேர்த்து, ஒரு தேங்காய் சிரட்டையில் வைத்து கொடுத்தார். பின்னர் திருவிதாங்கூர் மன்னருக்கு தகவல் தெரிவித்தார். மன்னர், எட்டு மடங்களில் உள்ள பிராமண பூஜாரிகளை அழைத்துக் கொண்டு, அனந்தன் காட்டுக்கு புறப்பட்டார். ஆனால், அங்கே சுவாமி இல்லை. என்றாலும் மன்னர், அந்த இடத்தில் அனந்த பத்மநாபனுக்கு கோயில் கட்ட ஏற்பாடு செய்தார். அங்கு, அனந்தன் பாம்பு மீது பள்ளி கொண்ட பரந்தாமனின் சிலை பிரதிஷ்டை செய்யப்பட்டது. \"பத்மநாப சுவாமி' என்ற திருநாமம் சூட்டப்பட்டது.\n\nசேரமான் பெருமான் இக்கோயிலை முதன் முதலில் எழுப்பி, பூஜை முறைகளுக்கும் திருவிழாக்களுக்கும் ஆலய நிர்வாகத்திற்கும் ஏற்பாடுகள் செய்ததாகவும் ஓலைச்சுவடிகள் வாயிலாக அறிய முடிகிறது. தொள்ளாயிரம் வருடங்களுக்கு முன்னர் ஆலயம் மீண்டும் புதுப்பிக்கப்பட்டது. \nஅதன் பின் ஸ்ரீ பத்மநாபர் கோவில் மற்றும் அதன் சொத்துக்களை எட்டுவீட்டில் பிள்ளமார் என்ற சக்தி வாய்ந்த ஜமீன்தார்கள் ஆண்டுவந்தனர், மேலும் எட்டர யோகம் என்ற அமைப்பு அவர்களுக்கு வழிகாட்டியாக திகழ்ந்தது. பிறகு மார்த்தாண்ட வர்மன், பிள்ளமார்கள் மற்றும் அவர்களுடைய வம்சத்து \"குஞ்சு தம்பிகளை\" போரில் தோற்கடித்து, கோவிலைக் கைப்பற்றினார்.\nமுந்தைய திருவாங்கூர் சமஸ்தான த்தின் மகாராஜாவான மார்த்தாண்ட வர்மன் இந்தக் கோவிலை கடைசியாக புதுப்பித்தார்.ஒரு முறை 1686-ல், கோவில் வளாகத்தில் ஒரு பெரிய தீ விபத்து ஏற்பட்ட பொழுது, அந்த இலுப்பை மரத்தால் ஆன விக்ரக மூர்த்தியின் ஒரு பாகம் எரிந்து அழிந்தது, அப்பொழுது, இறைவன் அந்நாளில் இராஜ்ஜியத்தை பரிபாலித்து வந்த அரசரிடம் சிறிது கோபமாக இருந்ததை அந்நிகழ்ச்சி தெரிவிக்கிறது.தீப்பிடித்துக் கோயில் அழிந்து விட்டதால், மீண்டும் மன்னர் மார்த்தாண்ட வர்மரின் முயற்சியால் 1729-இ அது புதுப்பிக்கப்பட்டது. அச்சமயத்தில்தான் இலுப்பை மரத்தாலான மூல மூர்த்தி அகற்றப்பட்டு, 10008 சாளக்கிராமத்தினாலும் \"கடுசர்க்கரா\" என்ற அஷ்டபந்தனக் கலவையாலும் நிறுவப்பட்ட புது \"அனந்தசயன மூர்த்தி\" பிரதிஷ்டை செய்யப்பட்டது.பெருமாளின் 108 திருப்பதிகளுள் இதுவும் ஒன்று. அனந்தன் மீது பள்ளி கொண்ட அனந்த பத்மநாபன் விக்ரகம் 18 அடி நீளம் உடையது குறிப்பிடத்தக்கது.\n\nSection::::இதிகாச புராணம்.\nஸ்ரீ பத்மனாபஸ்வாமி கோவில் அமைந்துள்ள இடமானது பரசுராமரின் க்ஷேத்திரம் எனப்படும் ஏழு க்ஷேத்திரங்களில் ஒன்றாக அறியப்படுகிறது; புராணங்கள் மற்றும் குறிப்பாக சகந்த புராணம் மற்றும் பத்ம புராண நூல்களில் இக்கோவிலைப் பற்றிய குறிப்புகள் மற்றும் சிறப்புகள் அடங்கியுள்ளன.இந்துக்கள் கடவுளாகப்போற்றும் மகா விஷ்ணு இவ்விடத்தில் இருந்து கொண்டு, திவாகர முனி மற்றும் வில்வமங்கள சுவாமியைப் போன்ற இந்திய முனிவர்களுக்கு காட்சி அளித்து பரிபாலித்ததாக பாரம்பரியச் சுவடுகள் தெரிவிக்கின்றன.\n\nவேறு ஒரு கதையின் படி, புலைய தம்பதிகள் மகா விஷ்ணுவை குழந்தையாகப் பார்க்கவேண்டும் என்று விருப்பம் கொண்டதாக தெரிவிக்கிறது. அக்குழந்தையும் அந்த தம்பதியினர் கையால் படைத்த அன்ன ஆகாரத்தை உண்டு களித்ததாக கதைகள் கூறுகின்றன.\n\nஅதே போல, திவாகர முனிவருக்கு, முதன்முதலாக இறைவன் காட்சியளித்த பொழுது, அவருக்கு உடனுக்குடன் கையில் கிடைத்த ஒரு பழுக்காத மாங்கா மற்றும் ஒரு தேங்காயை ஒரு தட்டில் வைத்து இறைவனுக்கு படைத்ததாகவும், அவ்வழியில் முதன்மை பூஜையை இறைவருக்கு செய்ததாகவும் மக்கள் நம்பி வருகின்றனர். இதை நினைவில் கொண்டு, இக்கோவிலில் இறைவனுக்குப் படைக்கப்படும் நைவேத்தியமானது, அரிசியால் படைத்த அன்னப்பிரசாதம் ஒரு தேங்காய் கொட்டையில் வைத்து அளிக்கப்படுகிறது.\n\nSection::::கோயில் சிறப்பம்சம்.\nமூலவர் ஹேம கூடவிமானத்தின் கீழ் வீற்றிருக்கிறார். கோயிலின் தென்புறம் பிரகாரத்தில் யோக நரஸிம்ஹனும், ஸந்நிதிக்கு முன்னால் ஹனுமானும் ஸந்நிதிக்குப் பின்னால் கிருஷ்ணனும் காட்சி தருகின்றனர். ஹனுமான் மீது சாத்தப்படும் வெண்ணெய் எவ்வளவு நாளானாலும் எந்த வெயில் காலத்திலும் உருகுவதுமில்லை, கெட்டுப் போவதுமில்லை. லக்ஷ்மி வராஹர் கோயிலும், ஸ்ரீநிவாஸர் கோயிலும் தெற்குப் பக்கத்தில் உள்ளன.\n\nபத்மதீர்த்ததிற்கு அருகில், திராவிடக் கட்டிடக்கலை மரபில் 7 அடுக்குக் கொண்ட கோபுரமும், அக்கோபுரம் வழமையான சிவாலயங்களில் இருக்கும் கூர்வடிவக் கோபுரம் போலல்லாது பாதி நறுக்கப்பட்ட தோற்றத்தில் அகலப்படுத்தப்பட்ட கூம்பு வடிவினதாக இருக்கின்றது.\n\nஇறைவனின் முத்திரையாக விளங்கிய வலம்புரி சங்கு திருவாங்கூர் அரசின் முத்திரையாகவும், பிறகு கேரள அரசின் முத்திரையாகவும் வெகு நாட்களுக்கு புழக்கத்தில் இருந்து வந்தது. திருவாங்கூர் நிலப்பகுதியின் இறைவனாக இன்றும் ஸ்ரீ பத்மநாபர் போற்றப்படுகிறார்.\n\n108 திவ்ய தேசங்களில், அதாவது மகாவிஷ்ணுவுன் மிகவும் புனிதமான கோவில்களில், விஷ்ணுவின் விக்ரகம் மூன்று நிலைகளில் பொதுவாக ஒரு நிலையில் இருப்பதைக் காணலாம். அதாவது நின்று கொண்டோ, அமர்ந்து கொண்டோ அல்லது சயனித்துக் கொண்டோ இருப்பதாகக் காணலாம். ஆனால் குறிப்பாக பத்மநாபசுவாமி கோவிலில் மட்டும் ஈசன் மூன்று நிலைகளிலும் இருப்பதை நாம் கண்கூடாகக் காணலாம். கர்பக் கிரகத்தில் இருக்கும் மூலவரை மூன்று வாதில்களில் இருந்து பார்க்கும் பொழுது அவர் சயனித்துக் கொண்டும், நடு வாயில் வழியாகப் பார்க்கும் பொழுது ஈசன் நின்று கொண்டும், மேலும் உற்சவங்களின் பொழுது திரு வீதி உலாவில் பல்லக்கில் கொண்டு செல்லும் உற்சவ மூர்த்தி அமர்ந்த நிலையிலும் காணப்படுகிறார்.\n\nஅண்மையில் வெளியான ஒரு உண்மை என்ன என்றால், இறைவன் பத்மனாபரின் விக்ரகம் முகம் மற்றும் மார்பைத் தவிர்த்து அனைத்து பாகங்களும் தங்கத்தால் ஆனவையாகும். இஸ்லாமியர்கள் கோவிலுக்குப் படையெடுத்து அழிப்பதை தவிர்ப்பதற்காகவே காட்டு சர்க்கரை யோகம் என்ற வெளிப்பூச்சு விக்ரகத்தின் மீது பூசியதாக தெரிய வருகிறது. இறைவனின் கிரீடம் மற்றும் குண்டலங்கள், மற்றும் கழுத்தில் அணிந்திருக்கும் பெரிய சாலிக்கிராம மாலை மற்றும் அவர் அணிந்திருக்கும் அழக்கான பூணூல் கயிறும் தங்கத்தால் ஆனதே. ஈசனின் மார்பில் காணப்படும் அலங்கார மாலைகள், வலது கரத்தில் பரம சிவரை பாதுகாக்கும் வண்ணம் அமைந்த கங்கணம், இடது கையில் அவர் வைத்திருக்கும் தாமரை மலர் ஆகிய யாவும் தங்கத்தால் ஆனதே. இறைவனின் நாபியில் இருந்து வெளிப்படும் தாமரைத் தண்டும் மிகவும் சுத்தமான தங்கத்தால் இழைத்ததாகும். இறைவனின் திருவடிகளும், தங்கத்தால் ஆனதே.\n\nகாட்டு சர்க்கரை யோகம் என்பது மிகவும் கூர் அறிவுடன் செய்யப்பெற்ற மிகவும் அழகான திட்டமாகும், அதன் மூலம் கோவிலை சூறையாட வந்த கூட்டத்தினரின் திசையை திரும்ப வைக்க மேற்கொண்ட திறம் படும் யுக்தியாகும்.\n\nSection::::கோவில் கோபுரம்.\nஇந்தக் கோவில் 100 அடி உயரத்துடன் ஏழு-வரிசைகள் கொண்ட கோபுரம் கொண்டதாகும். இந்தக் கோவில் பத்ம தீர்த்தத்தின் (அதாவது தாமரைகள் அடங்கிய குளம்) அருகாமையில் அமைந்துள்ளது. இந்தக்கோவில் வளாகத்தில் காணப்படும் தாழ்வாரம், கருங்கல்லில் செதுக்கிய தூண்கள் கொண்டதாகும், இங்கே காணப்பெறும் ௩௬௫ மற்றும் ஒரு கால் கருங்கல் தூண்கள் அனைத்தும் அழகிய மற்றும் நேர்த்தியான சிற்பங்களால் மனம் கவரும் வகையில் அலங்காரத்துடன் அமைக்கப் பெற்றதாகும், இவற்றை காணக் கண் கோடி வேண்டும் என்பதே நிஜமாகும். கிழக்குப்புறத்தில் அமைந்துள்ள கோவில் வாசலில் துடங்கி கோவிலின் கர்பக்கிரஹம் வரைக்கும் இந்த தாழ்வாரம் நீண்டதாக காணப்படுகிறது. தாழ்வாரத்தின் முதன்மை வாசலில் இருந்து 'பிரகாரத்தின்' முன் எண்பது அடி உயரமான கொடிக்கம்பம் காணப்படுகிறது. கோபுரத்தின் கீழ்த்தளம் (கிழக்கு வசமுள்ள முதன்மை வாசல்) நாடக சாலை என அறியப்படுகிறது, இங்கே வருடந்தோறும் மலையாள மாதங்களான மீனம் மற்றும் துலாம் மாதங்களில் பத்து நாட்களுக்கு விமரிசையாக நடைபெறும் திருவிழாக் காலங்களில் கதகளி போன்ற நாட்டிய நிகழ்ச்சிகள் நடைபெறுகின்றன.\n\nSection::::கர்பக்கிரகம்.\nகோவிலின் கற்பக்கிரகத்தில், அய்யன் மகா விஷ்ணு அனந்தன் அல்லது ஆதி செஷன் என வணங்கப்படும் நாகப்பாம்பின் மீது சயனித்திருக்கும் நிலையில் இறைவன் பள்ளி கொண்டுள்ளார். நாகத்தின் முகம் மேல்நோக்கிக் காணப்படுகிறது, ஈசனின் இடது கையில் விளங்கும் தாமரை மலரின் இதமான நறுமணத்தை மிகவும் ஆனந்தமாக சுவாசிப்பது போல நமக்குத் தோன்றுகிறது. ஈசரின் வலது கரம் பரமசிவரின் மீது தொங்குவது போல காணப்படுகிறது. மகா விஷ்ணுவின் இரு தேவிகளான ஸ்ரீ தேவி மற்றும் பூதேவி அவருடைய இரு பாகங்களிலும் வீற்றிருக்க, பிரம்மதேவன் மகா விஷ்ணுவின் நாபியில் இருந்து வரும் தாமரை மலரில் வீற்றிருப்பதை நாம் காணலாம். இந்த சயன ரூபத்தில் காணப்படும் மகா விஷ்ணுவின் விக்ரகம் 10008 சாலிக்கிராமங்களினால் வடிவமைத்ததாகும். நேபாளத்தில் உள்ள புனித நதியான கண்டகி நதியின் கரைகளில் இருந்து மிகவும் கவனமாக இந்த சாலிக்கிராமங்களை பக்தியுடன் தெரிவு செய்து, பின்னர் பூஜை மற்றும் வழிபாடுகளுடன் யானையின் மீது வைத்து அலங்கரித்து திவ்ய ஆராதனையுடன் கொண்டு வரப்பட்டதாகும். இந்த சாலிக்கிராமத்தின் மீது, \"காட்டு சர்க்கரை யோகம்\" என வழங்கும் ஒரு சிறப்பான ஆயுர்வேத மூலிகைகளின் கலவை பூசி, கொண்டு வரப்பட்டது. இந்தக் காட்டு சர்க்கரை விக்ரகத்தை பூச்சிகள் மற்றும் இதர உயிரினங்கள் ஆண்ட விடாமல் தடுக்கும். இறைவனுக்கு செய்துவரும் அபிசேகமானது பரம்பரை வழி வந்த வழிபாடு அல்ல. தினமும் மலர்களால் இறைவன் அர்ச்சிக்கப் படுகிறார் ஆனால் அபிஷேகத்திற்கு சிறப்பான வேறுபட்ட விக்ரகங்கள் பயன் படுத்தப் படுகின்றன. மயில் இறகை வைத்தே ஒவ்வொரு நாளும் வாடிய மலர்கள் நீக்கப்படுகின்றன, விக்ரகத்தின் மீது படிந்திருக்கும் காட்டு சர்க்கரை யோகத்தை அழிக்காமல் பாதுகாப்பதற்கே இவ்வாறு செய்கிறார்கள்.\n\nகோவிலின் கர்பக்கிரகம் ஒரே கருங்கல்லால் செதுக்கப்பட்டதாகும், எனவே அதனை \"ஒற்றைக்கல் மண்டபம்\" என்றும் அழைப்பதுண்டு. இறைவரின் தரிசனம் கிடைப்பதற்கும் மற்றும் இறைவனை பூஜை செய்து வழிபடுவதற்கும், நாம் \"ஒற்றைக்கல் மண்டபத்தின்\" மீது ஏறவேண்டும். இறைவனை மூன்று வாதில்களில் இருந்து சேவிக்கலாம், - முதல் வாதில் வழியாக இறைவனின் அழகிய திருமுகம் மற்றும் அவர் கையின் அடியில் வீற்றிருக்கும் சிவலிங்கத்தையும் நாம் காணலாம், இரண்டாவது வாதில் வழியாக நாம் இறைவனின் நாபியில் இருந்து தாமரை மலரில் எழுந்தருளும் பிரம்ம தேவனையும், ஸ்ரீ தேவி மற்றும் பூதேவி அன்னைமார்களையும், மகா விஷ்ணுவின் உற்சவ மூர்த்திகளையும், இதர விக்ரகங்களையும் நாம் காணலாம், மேலும் மூன்றாவது வாதில் வழியாக இறைவனின் திருவடிகளை மனமுவந்து சேவிக்கலாம். இந்த \"ஒற்றைக்கல் மண்டபத்தில்\" வீற்றிருக்கும் இறைவனின் அடி பணிந்து வணங்கும் நமஸ்கரித்தல் என்ற முறைமைக்கான அதிகாரம் திருவாங்கூர் மகா ராஜாவுக்கு மட்டுமே வழங்கப்பட்டுள்ளது. மகா விஷ்ணுவின் விக்ரகம் இந்த \"ஒற்றைக்கல் மண்டபத்தில்\" இருந்து அருள் பாலிப்பதால், இந்த கல்லின் மீது வந்து யார் இறைவனை நமஸ்கரித்து வணங்கினாலும், அல்லது அந்த மண்டபத்தில் வைத்த எந்த பொருளானாலும், இறைவனின் சொந்தமாகக் கருதப்படுகிறது. அதனால், இந்த மகா ராஜா என்பவர் கூட \"பத்மநாப தாசராக\", அல்லது இறைவன் மகா விஷ்ணுவின் சேவகனாக, போற்றப்படுகிறான். மதப்பற்று கொண்டுள்ள அனைவரும் திருவாங்கூர் ராஜ்ஜியத்தை ஆட்சி புரிவது மகா விஷ்ணுவே ஆகும் என்ற ஆழ்ந்த நம்பிக்கை கொண்டுள்ளனர்.\n\nSection::::பிற தெய்வங்கள்.\nஇந்துக்கள் வழிபடுவதற்கு இக்கோவில் வளாகத்தில் மேலும் பல நடைகள் உள்ளன, குறிப்பாக ஸ்ரீ நரசிம்ஹர், ஸ்ரீ கிருஷ்ணர், ஸ்ரீ ஐயப்பர் , ஸ்ரீ கணேஷர் மற்றும் ஸ்ரீ ஹனுமான் போன்ற தெய்வங்களை வழிபடுவதற்கான தனிப்பட்ட நடைகள் உள்ளன. மேலும் கோவிலைப் பாதுகாக்கும் க்ஷேத்திர பாலகர்களுக்கான நடை, விஸ்வக்சேனருக்கு என்று ஒரு நடை, மற்றும் கருடரை சேவிப்பதற்கும் நடைகள் உள்ளன.\n\nSection::::ஸ்ரீ பத்மநாப சுவாமி மகாத்மியம்.\nஅனந்த சயனத்தில் காணப்படும் இறைவனின் விக்ரகம் 12008 சாலிக்ராமக் கற்களால் உருவாக்கப்பட்டதாகும். இந்த சாலிக்ராமங்கள் தனிப்பட்டவையாகும், ஏன் என்றால் அவை நேபாள நாட்டை சார்ந்ததாகும் மேலும் புனிதமான கந்தகி நதிக்கரையில் இருந்து பெற்றவையாகும், மேலும் ஆடை அலங்காரம் மற்றும் மேள தாளத்துடன் அவற்றை யானைகளில் மேல் வைத்து வழிபட்டுக்கொண்டே இங்கு எடுத்து வரப்பட்டதாகும். இறைவனின் சிலை வடிவத்தின் மீது, அதற்குப் பின்னர், \"காடுசர்க்கரை யோகம்\", நவரத்தினங்கள் மற்றும் ஒரு குறிப்பிட்ட ஆயுர்வேதக் கலவை ஆகியவற்றைக் கொண்டு மேல் பூச்சு பூசியதாகும். இறைவன் மீது அளவற்ற பற்று கொண்டவர்கள் இன்றும் இறைவனே நேராக பல முறைகள் எழுந்தருளி திருவாங்கூர் சமஸ்தானத்தை எதிரிகளிடம் இருந்து காப்பாற்றி இருப்பதாக அடித்துக் கூறுகின்றனர்.\n\nSection::::நைவேத்யம்.\nபெருமாளுக்குப் படைக்கப்படும் நைவேத்யம் பொதுவாக அரிசியால் ஆன பிரசாதம் இங்கு வழங்கப்பட்டாலும், சில நேரங்களில், அடியார்களின் விருப்பத்திற்கு இணங்க, இதர பிரசாதங்களையும் இறைவனுக்கு படைத்து பிரசாதமாகப் பெறலாம்.<br> அவற்றில் இரத்தின பாயாசம் என்பது இரத்தினக் கற்கள் இழைத்த தங்கப் பாத்திரத்தில் படைத்த பாயாச வகைகள்.<br> மேனி துலா பாயாசம் எனப்படும் அரிசி மற்றும் வெல்லத்தால் செய்த சர்க்கரைப் பொங்கல், நெய்யால் சுவையூட்டியது.<br> ஒற்றை துலா பாயாசம், பால் மாங்கா, பந்தரனு கலப் பாயாசம், மற்றும் பால் பாயாசம் போன்றவை அனைத்தும் மிகவும் பிரபலமாகும். <br>வியாழக்கிழமைகளில், இறைவன் நரசிம்ஹருக்கு சிறப்பான பானக நைவேத்தியம் வழங்கப்பெறும். <br>இறைவனுக்கு உண்ணி அப்பம், மோதகம், வேல்லத்துடன்கூடிய அவல் பிரசாதம் ஆகியவையும் வழங்கப்படுகின்றன.<br>ஆனால் இந்தக் கோவிலின் சிறப்பான நைவேத்யம் உப்பு மாங்காய் ஆகும், (பழுக்காத மாங்காய்த் துண்டுகள் உப்புக்கரைசலில் ஊறவைத்தது), அது ஒரு தங்கத்தால் பூசப்பட்ட சிரட்டை அல்லது தேங்காய் ஓடில் வழங்கப்படுகிறது. இந்த தேங்காய் சிரட்டை 1200 வருடங்களுக்கும் மேல் பழமையானதாகும்.<br> வில்வமங்கலத்து திவாகர அசார்யார் என்ற ஒரு பெரிய முனிவர் ஒரு பழுக்காத மாங்காயை இறைவருக்கு இதே சிரட்டையில் படைத்தார் மேலும் அதே சிரட்டையில் மேலும் தடித்த தங்கத்தின் ஏடுகளால் வெளிபாகத்தில் பொதிந்து, இன்று வரை பாதுகாத்து வருகிறது.\n\nSection::::நம்மாழ்வார் மங்களாசாசனம்.\nஇக்கோயிலில் நம்மாழ்வாரின் பாடல்கள் பத்தாவது நூற்றாண்டிலேயே இருந்ததற்கான சான்றுகள் உள்ளன.\n\nகெடும் இடராயவெல்லாம் கேசவா வென்னும்-நாளும்<br>\nகொடுவினை செய்யும் கூற்றின் தமர்களும் குறுககில்லார்<br>\nவிடமுடையரவின் பள்ளி விரும்பினான் சுரும்பலற்றும்<br>\nதடமுடைவயல் அனந்தபுர நகர் புகுதும் இன்றே\n\nSection::::ராஜாவின் தானப் பட்டயம்.\n1750 ஆம் ஆண்டில் ராஜா மார்த்தாண்ட வர்மா தனது அரசை இக்கோயிலின் இறைவனான பத்மநாபசாமிக்குத் தன் ராஜ்யம், செல்வம் அனைத்தையும் தானமாக ஸ்ரீ அனந்த பத்மநாபருக்கு பட்டயம் எழுதித் தந்து, தன் உடை வாளையும் அவர் திருப்பாதங்களில் வைத்து எடுத்துக் கொண்டு பரிபூரண சரணாகதியடைந்தார். அன்று முதல் திருவிதாங்கூர் அரச பரம்பரையினர் \"பத்மநாபதாசர்\" என்று அழைக்கப்பட்டனர்.இதனால் பத்மநாபசாமியே திருவிதாங்கூரின் தலைவர் என்ற நிலை உண்டானது. குடியேற்றவாத ஆட்சிக் காலத்துப் படைத்துறை மரபுகளின்படி பத்மநாபசாமிக்குப் பிரித்தானிய ஆட்சியாளர் 21 குண்டுகள் மூலம் மரியாதை செய்யும் வழக்கம் இருந்தது. இந்தியாவில் மன்னர் மானிய முறை நீக்கப்படும் வரை இந்திய இராணுவமும் இவ் வழக்கத்தைக் கடைப்பிடித்து வந்தது.\n\nSection::::திருவிழாக்கள்.\nஇந்தக் கோவிலில் பல திருவிழாக்கள் கொண்டாடப்படுகின்றன. பல திருவிழாக்கள் இரண்டு ஆண்டுகளுக்கு ஒருமுறை கொண்டாடப்படுகின்றன. ஐப்பசித் திருவிழா ஒக்டோபர்-நவம்பர் மாதங்களிலும், பைங்குனித் திருவிழா மார்ச் ஏப்ரில் மாதங்களிலும், பத்து நாட்களுக்கு விமரிசையாக கொண்டாடடுகிறார்கள். கடைசி நாளன்று ஆறாட்டு விழாவிற்காக (ஆற்றில் புனித நீராடுதல்) ஆலயத்திலிருந்து சங்குமுகம் கடற்கரைக்கு ஊர்வலம் மேற்கொள்ளப்படுவதுடன் இந்தத் திருவிழாக்கள் முடிவு பெறுகின்றன. ஆறாட்டு என்பது கோவில் விக்ரஹங்களை கடலில் நீராட்டி புனிதப்படுத்துவதை குறிப்பதாகும். இந்தச்சடங்கு மாலைவேளையில் நிறைவேற்றப்படுகிறது. திருவிதாங்கூர் மகாராஜா கால்நடையாக மெய்க்காவலராக இந்த ஆறாட்டு உற்சவத்தில் கலந்துகொண்டு நடத்திச்செல்வார். குறிப்பிட்டுள்ள பூஜைகளை நியமப்படி செய்து முடித்த பின்னர், கடலில் ஸ்ரீ பத்மனாபஸ்வாமி, கிருஷ்ணர் மற்றும் நரசிம்ஹரின் திவ்ய விக்ரகங்கள் முறையாக கடலில் சம்பிரதாயப்படி குளிப்பாட்டப் படுகின்றன. சடங்குகள் முடிந்த பிறகு, இந்த விக்ரகங்கள் மறுபடியும் மேளதாளத்துடன் மற்றும் பாரம்பரிய விளக்குகளுடன், கோவிலுக்கு மறுபடியும் திரும்ப அழைத்துச் செல்லப்படுகின்றன மேலும் அத்துடன் நிகழ்ச்சிகள் முடிவடைகின்றன.\n\nஸ்ரீ பத்மநாபர் கோவிலில் ஆண்டு தோறும் சிறப்பாகக் கொண்டாடப்படும் திருவிழா ஒன்பது நாள் நீடிக்கும் நவராத்திரி பண்டிகையாகும். பத்மனாபஸ்வாமி கோவிலுக்கு முன்னே விளங்கும் குதிரை மாளிகை அரண்மனைக்கு சரஸ்வதி தேவி, துர்க்கை அம்மன் மற்றும் இறைவன் முருகரின் விக்ரகங்கள் ஊர்வலமாக, மேள தாளத்துடன் பக்தர்களால் கொண்டு வரப்படுகின்றன. இந்த உற்சவம் 9 நாட்களுக்கு விமிரிசையாக கொண்டாடப் படுகிறது. ஒவ்வொரு ஆண்டும், இந்த விழாவின் பொழுது, புகழ் பெற்ற சுவாதி இசை விழாவும் சேர்ந்து நடத்தப்படுகிறது.\n\nஇந்தக் கோவிலில் லக்ஷ தீபம் திருவிழா மிகவும் விமரிசையாகக் கொண்டாடுகிறார்கள், அன்று நூறாயிரம் விளக்குகள் (அல்லது ஒரு லக்ஷம்) எண்ணை விளக்குகள் கோவிலைச் சுற்றி எரியவிடப்படும். இந்தத் திருவிழா மிகவும் தனிப்பட்டதாகும் மேலும் ஆறு ஆண்டுகளுக்கு ஒரு முறை நிகழ்வதாகும். இந்தத் திருவிழாவிற்கு முன்னால், துதிகளை சொல்லி இறைவனை வேண்டிக்கொள்வது மற்றும் ஐம்பத்தாறு நாட்களுக்கு வேத பாராயணம் நடைபெறும். திருவிழா நாள் அன்று இரவு, நூறு ஆயிரம் எண்ணை விளக்குகள் கோவில் வளாகத்தின் நான்கு பக்கங்களிலும் எரிய விடப்படுகிறன. அடுத்த லக்ஷ தீபம் திருவிழா ஜனவரி 2014 ஆம் ஆண்டில் நடைபெற்றது.\n\nSection::::தரிசனம்.\nதரிசனம் செய்வதற்கான நேரம் (காலை நேரம்) 3.30-4.45, 6.30-7.00, 8.30-10.00, 10.30-11.00, 11.45-12.00; (மாலை நேரம்) 5.00-6.15 மற்றும் 6.45-7.20. இந்துக்களுக்கு மட்டுமே கோவிலில் நுழைய அனுமதியுள்ளது.\n\nSection::::கோவில் விதிமுறைகள்.\nபக்தர்கள் கண்டிப்பாக குறிப்பிட்ட ஆடை அணிகலன்களையே அணிய வேண்டும்.<br> ஆண் மக்கள் இடுப்பிற்கு மேல் அணிந்திருக்கும் ஆடைகளை கழற்றி கோவில் பாதுகாப்பு அறையில் வைக்க வேண்டும். <br>இரு கால்களையும் தனித்தனியாகக் காட்டும் எந்த ஆடையையும் யாரும் அணியக்கூடாது. <br>இதன் பொருளானது ஆண் மக்கள் கால்சட்டைகள் அணியக்கூடாது மற்றும் பெண்கள் சூரிதாரை அணியக்கூடாது. <br>லாக்கர் (பாதுகாப்பு பெட்டகம்)அறையில் இருந்து தோதிகளை வாடகைக்குப் பெறலாம் அதற்கான கட்டணம் ரூபாய் 15.<br> கால்சட்டைகள் அல்லது சூரிதார் மேல் ததியை அணியலாம். <br>கோவிலுக்கு உள்ளே தொலைபேசிகள் (கைபேசிகள்) மற்றும் காமராக்கள் கொண்டு செல்லக்கூடாது.<br> தொலைபேசிகளை கோவில் லாக்கரில் வைத்துவிட்டு கோவிலுக்கு செல்லலாம், அதற்கான கட்டணம் ஒரு தொலைபேசிக்கு ரூபாய் பதினைந்து ஆகும்.<br> கைப்பைகளை கோவிலின் உள்ளே கொண்டு செல்லலாம்.\n\nSection::::பாதாள அறை.\nகி.பி 17 ஆம் நூற்றாண்டில் உமயம்ம ராணி எனும் ராணியின் ஆட்சிக்கால சமயம் முகில்கான் எனும் வெளிநாட்டினன் மணக்காடு எனும் பகுதியில் தங்கி இத்திருக்கோயிலைக் கொள்ளையடிக்க முயற்சி செய்தபொழுது, திருவனந்தபுரத்து முஸ்லீம்களால் தாக்கி விரட்டப்பட்டான். \n\nஇக்கோயிலில் 6 பாதாள ரகசிய அறைகள் உள்ளன. பாதாள அறைகள் பல நூற்றாண்டுகளாக திறக்கப்படாமல் இருப்பதால் அதைத் திறந்து பார்த்து உள்ளே என்ன இருக்கிறது என்பதைக் கண்டறிய வேண்டும் என்று கோரி சுந்தரராஜன் என்பவர் உச்சநீதிமன்றத்தில் வழக்கு தொடர்ந்தார். உச்சநீதிமன்றம் இரு முன்னாள் நீதிபதிகள் அடங்கிய 7 பேர் குழுவை அமைத்து பாதாள அறைகளைத் திறந்து ஆய்வு நடத்த உத்தரவிட்டது ஜூன் 27, 2011 அன்று ஆய்வு தொடங்கியது. சோதனையின்போது தங்கத்தாலான விஷ்ணு சிலை, விலை மதிக்கவே முடியாத அரிய வகை வைரங்கள், வைடூரியங்கள் கிடைத்தன. தூய தங்கத்தால் ஆன ஒரு கிலோ எடை கொண்ட 18 அடி நீளமுடைய நகைகளும், பைகள் நிறைய தங்க நாணயங்கள், அரிய வகை கற்கள் ஆகியவையும் கண்டுபிடிக்கப்பட்டன. இதன் மதிப்பு ஒரு லட்சம் கோடிக்கு மேல் இருக்கும் என கருதப்படுகிறது.\n\n2012 ஆம் ஆண்டு இந்த செல்வ வளத்தை தேச நலனுக்குப் பயன்படுத்த வேண்டுமென கொச்சிப்பகுதியைச் சார்ந்த கிறித்துவர் ஜேக்கப் மாப்பிளசேரி பொது நல மனுச்செய்தார்.\n\nSection::::கணக்கு தணிக்கை.\nகோயிலில் கண்டுபிடிக்கப்பட்ட தங்கம், வௌ்ளி போன்றவற்றின் விவரங்களை மீண்டும் தணிக்கை செய்து அறிக்கை தாக்கல் செய்ய இந்திய தலைமை கணக்கு தணிக்கை அதிகாரிக்கு உச்ச நீதிமன்றம் ஆணையிட்டுள்ளது.\n"}
{"id": "175384", "url": "https://ta.wikipedia.org/wiki?curid=175384", "title": "ச.திருவேங்கிடபுரம்", "text": "ச.திருவேங்கிடபுரம்\n\nச.திருவேங்கிடபுரம் இது இந்திய மாநிலமான தமிழ்நாட்டில், விருதுநகர் மாவட்டம், இராஜபாளையம் வட்டம், இராஜபாளையம் ஊராட்சி ஒன்றியத்தில் மேலராஜகுலராமன் ஊராட்சியில் உள்ள ஊர் ஆகும்.\n\nஇதன் மறுபெயர் \"சட்டிக்கிணறு\" ராஜபாளையத்திலிருந்து ஆலங்குளம் செல்லும் வழியில் \nஇந்த ஊர் உள்ளது. மேலும் இந்த ஊரில் நூற்புத் தொழிற்சாலைகள் பல அமைந்துள்ளன.\n"}
{"id": "175386", "url": "https://ta.wikipedia.org/wiki?curid=175386", "title": "விவிலிய நூல்களின் பட்டியல்", "text": "விவிலிய நூல்களின் பட்டியல்\n\nவிவிலிய புத்தகங்கள் (நூல்கள்) யூத சமயத்தவராலும் கிறித்தவ சமயத்தாராலும் புனித நூல்களாக ஏற்கப்பட்டு, அவர்களின் சமய நம்பிக்கைக்கு அடிப்படையாக அமைகின்றன. யூதர் விவிலியம் என்று ஏற்கின்ற நூல் தொகுப்பைக் கிறித்தவர் பழைய ஏற்பாடு என்னும் பெயரால் அழைப்பர். அதை எபிரேய விவிலியம் என்று கூறுவதும் உண்டு.\n\nகிறித்தவர்கள் புதிய ஏற்பாடு என்று அழைக்கும் விவிலிய நூல் தொகுதி இயேசு கிறிஸ்துவின் போதனையை உள்ளடக்கிய பகுதியாகிய நற்செய்தி நூல்களையும், அப்போதனையின் அடிப்படையில் அமைந்த வேறு நூல்களையும் கொண்டுள்ளது.\n\nபுதிய ஏற்பாட்டு நூல்கள் எல்லாக் கிறித்தவ சபைகளாலும் ஏற்கப்படுகின்றன. பழைய ஏற்பாட்டைப் பொறுத்தமட்டில், கத்தோலிக்க திருச்சபையும் கிழக்கு மரபுவழி திருச்சபையும் புரடஸ்தாந்து சபைகளைவிட அதிகமான சில நூல்களை ஏற்றுக்கொண்டுள்ளன. இந்நூல்கள் எபிரேய மொழியிலன்றி, கிரேக்க மொழியில் எழுதப்பட்டவை ஆகும்.\n\nSection::::புதிய ஏற்பாடு.\nபுதிய ஏற்பாட்டில் உள்ள 27 நூல்களையும் எல்லாக் கிறித்தவ சபைகளும் ஏற்றுக்கொண்டுள்ளன. அவற்றின் வரிசை அமைப்பு மட்டும் சில வேளைகளில் மாறுபடுகிறது. கத்தோலிக்கம், கிரேக்க மரபுவழி சபை, புரடஸ்தாந்தம் ஆகிவை ஒரே வரிசைமுறையைக் கொண்டுள்ளன. அர்மீனிய, எத்தியோப்பிய மரபுகள் வேறு வரிசைமுறையைக் கடைப்பிடிக்கின்றன.\n\n"}
