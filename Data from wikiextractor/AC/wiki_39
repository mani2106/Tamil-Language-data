{"id": "159806", "url": "https://ta.wikipedia.org/wiki?curid=159806", "title": "மணிமேகலை (கதைமாந்தர்)", "text": "மணிமேகலை (கதைமாந்தர்)\n\nமணிமேகலை கல்கி எழுதிய பொன்னியின் செல்வன் புதினத்தில் வருகின்ற சிற்றரசர் செங்கண்ணர் சம்புவரையரின் மகள் ஆவாள். மேலும் வந்தியத்தேவனின் நண்பனான கந்தமாறனின் சகோதரியாகவும், வந்தியத்தேவனை நேசிப்பவளாகவும் வருகிறாள்.\n\nSection::::கதாப்பாத்திரத்தின் இயல்பு.\nமணிமேகலை கடம்பூர் சம்புவரையர் சிற்றரசரின் மகள். சம்புவரையர் மாளிகையில் அவள் வைத்ததே சட்டமென இருக்கிறது. இவளுடைய சகோதரனான கந்த மாறன், தன்னுடைய நண்பன் வந்தியத்தேவனுக்கு மணிமேகலையைத் திருமணம் செய்விக்க எண்ணுகிறான். அதனால் அடிக்கடி வந்தியத்தேவனின் வீரத்தினை அவளிடம் கூறுகிறான். வெளியில் அதை வெறுப்பதாக நடித்தாலும், வந்தியத்தேவன் மீது மணிமேகலைக்குக் காதல் வருகிறது. மனதிலேயே வந்தியத்தேவனை மணந்து, இல்லறம் நடத்துகிறாள். தன் தோழிகளிடம் வந்தியத்தேவனின் வீர பராக்கரமங்களை எடுத்துரைக்கிறாள். தோழிகள் அனைவருக்கும் மணிமேகலை வந்தியத்தேவனைக் காதலிப்பது தெரிகிறது. \n\nஇடையே கந்தன் மாறனின் மனம் மாறுகிறது, வந்தியத்தேவன்தான் தன்னை பின்னாலிருந்து கத்தியில் குத்தியதாக எண்ணுகிறான். அதனால் சகோதரனின் மேல் இருந்த அன்பினால், மணிமேகலைக்கு வந்தியத்தேவனை ஏற்றுக் கொள்ள மனம் வரவில்லை. எனினும் வந்தியத்தேவனின் மீதான காதலையும் விடமுடியாமல் தவிக்கிறாள். கந்தன் மாறனும், சம்புவரையரும் மதுராந்தகத் தேவனுக்கு மணிமேகலையை மணம் செய்துவைக்க எண்ணுகிறார்கள். சுந்தர சோழருக்கு அடுத்து மன்னராகப் போவது மதுராந்த தேவன் என்றும், அதனால் அவனை திருமணம் செய்தால் மணிமேகலை பட்டத்து ராணியாக ஆகும் வாய்ப்பு உள்ளதெனவும் கூறி வற்புறுத்துகிறார்கள். மணிமேகலை வந்தியத் தேவனை நினைத்தவண்ணம் இருப்பதால், வந்தியத்தேனை ஏதுமற்ற அநாதை என்று கந்தன் மாறன் சாடுகிறான். அவனுடைய சாடல் மணிமேகலைக்கு வருத்தத்தினை அளிக்கிறது.\n\nசம்புவரையர் மாளிகையில் விருந்தினராக வரும் நந்தினியுடன் மணிமேகலை நட்பு கொள்கிறாள். பெண்ணாக இருந்தாலும் நந்தினியை திருமணம் செய்து இல்லறம் நடத்த கூட தான் தயார் என்று கூறுகிறாள். அதனை மறுத்த நந்தினி மணிமேகலை விரும்புவது வந்தியத்தேவனை என்பதை அறிந்து அவனையே திருமணம் செய்துகொள் என்கிறாள். அதற்கு தடையாக தன்னுடைய தகப்பனாரும், தமயனும் இருப்பதை பற்றி நந்தினியிடம் எடுத்துரைக்கின்றாள் மணிமேகலை. மாளிகைக்கு தான் வந்ததே, ஆதித்த கரிகாலனை மணிமேகலைக்கு திருமணம் செய்விக்கவே என்று நந்தினி கூறினாலும், மணிமேகலைக்கு நந்தினியின் மீது பற்று அதிகமாகிறது. இருவரும் இணைந்து நீராட செல்கின்றார்கள். அங்கு அடிப்பட்ட புலி அவர்களை தாக்க வரும்போது, கரிகாலனும், வந்தியத்தேவனும் அவர்களை காக்கின்றார்கள். பொழுது போவதற்காக மணிமேகலை யாழ் இசைத்து பாடல் பாடுகிறாள். ஆதித்த கரிகாலன் கேட்டுக்கொண்டதற்கினங்க காதல்பாடல்களை பாடும் மணிமேகலை, வந்தியத்தேவனையே பார்த்துக் கொண்டே பாடுகிறாள். \n\nவந்தியத்தேவனுக்கு ஆபத்து என்று நந்தினி கூறியதை உண்மையென நம்பி சம்புவரையர் மாளிகையிலிருந்து அவனை தப்புவிக்க ஏற்பாடு செய்கிறாள். ஆனால் வந்தியத்தேவன் வேட்டை மண்டபத்தில் ஒளிந்திருக்கும் பாண்டிய ஆபத்துதவிகளை காண செல்கிறான். அவனை காப்பாற்றும் பொருட்டு மணிமேகலையும் உடன் செல்கிறாள். ஆதித்த கரிகாலனை நந்தினி உள்ளிட்ட ஆபத்துதவிகள் கொன்றுவிடுகின்றார்கள். அங்கே இருந்த வந்தியத்தேவனை கந்தன் மாறனும், சம்புவரையும் கொலையாளியாக நினைக்கின்றார்கள். அவனை காப்பாற்ற தானே ஆதித்தனை கொன்றதாக கூறுகிறார் மணிமேகலை. \n\nவந்தியத்தேவனை தஞ்சை சிறையில் அடைத்ததும், அங்கே வந்து குந்தவையிடம் தான் ஆதித்தனை கொன்றதாக கூறுகிறார். அத்துடன் ஆதித்த கரிகாலன் தனக்கு எழுதிய ஓலையை கொடுக்கிறாள். அதில் வந்தியத்தேவன் மீது எந்தவொரு குற்றமும் இல்லை என்பதை ஆதித்த கரிகாலனே குறிப்பிட்டுள்ளார். இவர்கள் சென்று மீட்பதற்குள் வந்தியத்தேவன் தப்பித்துவிடுகிறான். அவனை தொடர்ந்து சென்ற கந்தன் மாறன் மதுராந்தகன் மேல் வேலை பாய்த்துவிட்டு, வந்தியத்தேவனை கொன்றுவிட்டதாக மணிமேகலையிடம் கூறுகிறான். அதைக் கேட்டு கோபம் கொண்ட மணிமேகலை தன்னுடைய கத்தியை எடுத்து கந்தன்மாறனை கொலைசெய்ய முற்படுகிறாள். வந்தியத்தேவனையை கந்தன் மாறன் கொன்றுவிட்டதாகவும், அதனால் தான் கந்தன் மாறனை கொன்றுவிட்டதாகவும், இருவரும் இறந்துவிட்டதாகவும் நினைத்துக்கொள்கின்றாள். வந்தியத்தேவன் நேரில் நின்ற போதிலும் அவனையும் அடையளம் காணாமமுடியாத பிச்சியாகிவிடுகிறாள்.\n\nஅவளை தான் வளர்ப்பதாக கூறி செம்பியன் மாதேவி கோவில்களுக்கு அழைத்து செல்கிறாள். ஆனால் சம்புவரையர் தன்னுடைய மகன் கந்தன் மாறன் காவலுக்கு சென்றுவிடுவதால், மகளுடனாவது இருக்கிறேன் என்று கூறி மணிமேகலை அழைத்துக் கொண்டு செல்கிறார். வழியில் இரவு தங்குமிடத்திலிருந்து மணிமேகலை காணாமல் போகிறாள். நெடுநாட்கள் தேடியும் கிடைக்காமல் இருக்கும் மணிமேகலை கிடைத்துவிட்டதாகவும், அவளை இறுதிமுறையாக வந்தியத்தேவன் சந்திக்கவேண்டும் என்றும் கந்தன் மாறன் ஓலை அனுப்புகிறான். மணிமேகலையை காண வந்தியத்தேவன் பயணப்படுவதோடு கதை முடிகிறது. \n\nSection::::நூல்கள்.\nமணிமேகலையை கதைபாத்திரமாக கொண்டு வெளிவந்துள்ள நூல்கள்.\n\n\n"}
{"id": "159807", "url": "https://ta.wikipedia.org/wiki?curid=159807", "title": "ஜெரோம்", "text": "ஜெரோம்\n\nபுனித ஜெரோம் (சுமார். 347 – 30 செப்டம்பர் 420; (பழைய வழக்கில் \"புனித எரோணிமுசு\") (; ) என்பவர் உரோமைப் பேரரசில் வாழ்ந்த கிறித்தவ குருவும், இறையியல்லாளரும், வரலாற்றாசிரியரும் ஆவார். இவர் திருச்சபையின் மறைவல்லுநர்களுல் ஒருவர். இவரின் தந்தை யுசிபஸ்.\n\nயுகோஸ்லாவியாவைச் சேர்ந்த டால்மேஷியாவில் நான்காம் நூற்றாண்டின் மத்தியில் பிறந்த இவர், ரோமையில் படித்து பின்னர் இன்னும் அதிகம் படிக்க வேண்டும் என்ற ஆர்வத்தில் பல நாடுகளுக்குச் சென்றார். லத்தின், கிரேக்கம், எபிரேயம் ஆகிய மொழிகளில் புலமை அடைந்த இவர், தனது 39 வது வயதில் குருப்பட்டம் பெற்றார். பல ஆண்டுகள் பல்வேறு இடங்களில் பணி புரிந்து, இறுதியாக பாலஸ்தீனம் அடைந்தார். அங்கு 5 ஆண்டுகள் பாலைவனத்தில் வாழ்ந்தார். இவர் இலத்தீனில் விவிலியத்தை மொழிபெயர்த்ததற்காக பெரிதும் அறியப்படுகின்றார். விவிலியத்தை எபிரேயம், அரமேயிக் ஆகிய மொழிகளிலிருந்து நேரடியாக லத்தினுக்கு மொழி பெயர்த்தார். இந்த மொழிபெயர்ப்பு வுல்காத்தா (அதாவது, சாதாரணமாக பயன்படுத்துவது) என்று அறியப்படுகின்றது. இந்த மொழிபெயர்ப்பை ட்ரென்ட் பொதுச்சங்கம் கத்தோலிக்க திருச்சபையின் அதிகாரப்பூர்வமான மொழிபெயர்ப்பு என அறிவித்தது.\n\nஇவர் பெத்லகேமுக்கு அருகில் 30 செப்டம்பர் 420இல் இறந்தார் என்பர். இவர் முதலில் பெத்லகேமில் அடக்கம் செய்யப்பட்டாலும் பின்னர் இவரின் திருப்பண்டங்கள், உரோமையில் உள்ள புனித மரியா பேராலயத்துக்கு எடுத்து வரப்பட்டு அங்கு அடக்கம் செய்யப்பட்டது.\n\nஇவர் கத்தோலிக்க திருச்சபை மற்றும் கிழக்கு மரபுவழி திருச்சபைகளில் புனிதராக மதிக்கப்படுகின்றார். இவர் நூல்நிலைய கண்காணிப்பாளர்களின் பாதுகாவலர் எனக் கருதப்படுகிறார்.\n"}
{"id": "159810", "url": "https://ta.wikipedia.org/wiki?curid=159810", "title": "ஏ. வி. சி. கல்லூரி", "text": "ஏ. வி. சி. கல்லூரி\n\nஏ.வி.சி கல்லூரி அல்லது அன்பநாதபுரம் வகையறா அறக்கட்டளைக் கல்லூரி (\"A. V. C. College\") மயிலாடுதுறையில் 1955 ஆம் ஆண்டு துவக்கப்பட்டது. கல்லூரி தொடங்கும் போது சென்னை பல்கலைக்கழகத்துடன் இணைவுப்பெற்று பின்னர் 1983ஆம் ஆண்டு பாரதிதாசன் பல்கலைக்கழகத்தோடு இணைக்கப்பெற்றது. 1980-81 இல் இக்கல்லூரி தனது வெள்ளிவிழாவையும் 2005-06 இல் பொன்விழாவையும் கொண்டாடியது. 1987 இல் இக்கல்லூரிக்கு தன்னாட்சி நிலை கிடைத்தது.\n\n"}
{"id": "159816", "url": "https://ta.wikipedia.org/wiki?curid=159816", "title": "பூதி விக்கிரம கேசரி", "text": "பூதி விக்கிரம கேசரி\n\nபூதி விக்கிரம கேசரி முதலாம் பராந்தக சோழன் முதல் சுந்தர சோழன் வரையிலான காலங்களில் கொடும்பாளூர் மற்றும் அதனை சுற்றியுள்ள பகுதிகளை ஆண்ட இருக்குவேளிர் குலத்தை சேர்ந்த சிற்றரசர் ஆவார். இவர் முதலாம் பராந்தக சோழன் மற்றும் சுந்தர சோழன் காலங்களில் போரில் சோழப் படைகளுக்கு தலைமைவகித்துள்ளார்.\n\nஇவருடைய இயற்பெயர் பூதி என்பதாகும். போர் திறமையால் விக்ரம கேசரி என்று வழங்கப்பட்டுள்ளான். தென்னவன் இளங்கோவேள் என்றும் அழைக்கப்பட்டிருப்பதாக கல்வெட்டுகளின் மூலம் தெரிகிறது.\n\n\nSection::::குடும்பம்.\nபூதி விக்கிரம கேசரி சோழ மன்னனின் மகளான அனுபமையை மணந்தவர். கொடும்பாளூரை ஆண்ட சமராபிராமன் என்பவரின் மகன். கற்றளி மற்றும் வரகுணை என்று இருமனைவிகளும், பராந்தகவர்மன், ஆதித்தய வர்மன் என்று இரண்டு மகன்கள் இவருக்கு இருந்ததையும் கல்வெட்டுகள் தெரிவிக்கின்றன.\n\nSection::::நூல்கள்.\nபூதி விக்கிரம கேசரியைக் கதைபாத்திரமாக கொண்டு வெளிவந்துள்ள நூல்கள்.\n\n\nவரலாறு குறிப்பிடும் பூதி விக்கிரம கேசரியை ஒரு முக்கிய கதாபாத்திரமாக இப்புதினம் கொண்டுள்ளது.\n\n"}
{"id": "159819", "url": "https://ta.wikipedia.org/wiki?curid=159819", "title": "வ. உ. சிதம்பரனார் துறைமுகம்", "text": "வ. உ. சிதம்பரனார் துறைமுகம்\n\nவ. உ. சிதம்பரனார் துறைமுகம் (\"V.O.Chidambaram Port Trust\") முன்னதாக தூத்துக்குடி துறைமுகம் இந்தியாவின் 12 முதன்மைத் துறைமுகங்களில் ஒன்றாகும். 2011 ஆம் வருடம் கப்பலோட்டிய தமிழர் வ.உ.சிதம்பரனாரின் நினைவாக அவரது பெயர் சூட்டப்பட்டது.தமிழ்நாட்டின் தூத்துக்குடி நகரில் அமைந்துள்ள இந்தக் கடலோரச் செயற்கைத் துறைமுகம்1974ஆம் ஆண்டு சூலை 11 இல் முதன்மைத் துறைமுகமாக அறிவிக்கப்பட்டது. தமிழ்நாட்டின் இரண்டாவது பெரும் துறைமுகமாகவும் கொள்கலன் முனையங்களில் கொச்சி, சவகர்லால் நேரு துறைமுகம், மும்பை மற்றும் சென்னைத் துறைமுகங்களுக்கு அடுத்ததாக இந்தியாவின் நான்காவது மிகப்பெரும் துறைமுகமாகவும் விளங்குகிறது. 2008ஆம் ஆண்டில் ஏப்ரல் 1 முதல் செப்டம்பர் 13 வரை 10 மில்லியன் டன்களுக்கும் கூடுதலாக சரக்குகளை மேலாண்டுள்ளது. இத்துறைமுகத்திலிருந்து ஐக்கிய அமெரிக்கா, சீனா, ஐரோப்பா, இலங்கை மற்றும் நடுநிலக் கடல் நாடுகளுக்கு ஏற்றுமதி/இறக்குமதி நடைபெறுகிறது.\n\nகி.பி. 7 - 9 மற்றும் கி.பி. 10 - 12 காலகட்டங்களில் பாண்டிய மற்றும் சோழ மன்னர்களின் பயன்பாட்டில் இயற்கைத் துறைமுகமாக இருந்ததாகக் கூறப்படுகிறது.\n\nSection::::வரலாறு.\nதூத்துக்குடி பல நூற்றாண்டுகளாகவே முத்து வளர்ப்பிற்கும் கடல்சார் வணிகத்திற்கும் பெயர்பெற்றிருந்தது. மிகுந்த வளமிக்க பின்னிலத்தையும் இயற்கைத் துறைமுகத்தையும் கொண்டிருந்த இங்கு துவக்கத்தில் மர தூண் துறைகளும் பின்னர் திருகாணி தூண் துறைகளும் கட்டப்பட்டன. தொடருந்து இணைப்பு ஏற்பட்டபின்னர் துறைமுக மேம்பாட்டுப் பணிகள் முனைப்பாகத் தொடங்கின. 1868ஆம் ஆண்டில் தூத்துக்குடி ஓர் நங்கூரம் பாய்ச்சி கப்பல்கள் நடுக்கடலில் இருக்க படகுகள் மூலம் நிலத்துடன் தொடர்பு கொண்ட நங்கூரத் துறைமுகமாக அறிவிக்கப்பட்டது. அன்று முதலே பல மேம்பாட்டுப் பணிகள் தொடர்ந்து மேற்கொள்ளப்பட்டு வந்தன. \n\nஇங்கு பெருகி வரும் போக்குவரத்தைக் கருத்தில் கொண்டு இந்திய அரசு அனைத்து வானிலைகளிலும் இயங்கக்கூடியத் துறைமுகம் அமைக்கத் திட்டமிட்டது. புதியதாகக் கட்டப்பட்ட தூத்துக்குடித் துறைமுகம் 1974ஆம் ஆண்டு சூலை 11 அன்று இந்தியாவின் பத்தாவது முதன்மைத் துறைமுகமாக திறக்கப்பட்டது. 1979ஆம் ஆண்டில் அதுவரை இயங்கிய தூத்துக்குடி சிறு துறைமுகமும் புதியதாகக் கட்டப்பட்ட பெரிய துறைமுகமும் இணைக்கப்பட்டு தூத்துக்குடி துறைமுக பொறுப்புக் கழகத்தின் நிர்வாகத்தில் வந்தன.\n\n"}
{"id": "159829", "url": "https://ta.wikipedia.org/wiki?curid=159829", "title": "சி. தண்டாயுதபாணி", "text": "சி. தண்டாயுதபாணி\n\nசிங்காரவேலு தண்டாயுதபாணி (\"Singaravelu Thandayuthapani\", பிறப்பு: 7 ஆகத்து 1950) இலங்கைத் தமிழ் அரசியல்வாதியும், ஆசிரியரும் ஆவார். இவர் கிழக்கு மாகாண கல்வி அமைச்சராகப் பதவியில் உள்ளார்.\n\nSection::::வாழ்க்கைச் சுருக்கம்.\nதண்டாயுதபாணி திருகோணமலை கோணேஸ்வரா இந்துக்கல்லூரியில் கல்வி கற்றவர். பொருளியலில் பட்டம் பெற்ற பின்னர் பலாலி ஆசிரியர் பயிற்சிக் கல்லூரியில் சேர்ந்து ஆசிரியப் பயிற்சி பெற்றார்.\n\nSection::::பணி.\nதண்டாயுதபாணி பாடசாலை அதிபராகவிருந்து பின்னர் கல்வித்துறைப் பணிப்பாளரானார். கிழக்கு மாகாணத்துக்கான காணி, காணி அபிவிருத்தி, கல்வி, கலாசார அமைச்சின் செயலாளராக 2010 முதல் 2011 ஆம் ஆண்டு வரை பணியாற்றினார்.\n\nSection::::அரசியலில்.\n2012 இல் இடம்பெற்ற மாகாணசபைக்கான தேர்தல்களில் தமிழ்த் தேசியக் கூட்டமைப்பின் வேட்பாளராக திருகோணமலை தேர்தல் மாவட்டத்தில் போட்டியிட்டு கிழக்கு மாகாணசபை உறுப்பினராகத் தேர்ந்தெடுக்கப்பட்டார். 2012 செப்டம்பர் 28 இல் இவரை மாகாணசபையின் எதிர்க்கட்சித் தலைவராக தமிழ்த் தேசியக் கூட்டமைப்பு ஏகமனதாகத் தேர்ந்தெடுத்தது. தண்டாயுதபாணியும் அவருடன் தேர்ந்தெடுக்கப்பட்ட ஏனைய 10 கூட்டமைப்பு உறுப்பினர்களும் 2012 செப்டம்பர் 28 இல் கூட்டமைப்புத் தலைவரும் நாடாளுமன்ற உறுபினருமான இரா. சம்பந்தன் முன்னிலையில் பதவிப் பிரமாணம் செய்து கொண்டனர்.\n\nசி. தண்டாயுதபாணி 2014 ஆகத்து 28 அன்று இலங்கைத் தமிழரசுக் கட்சியின் திருகோணமலை மாவட்டக் கிளையின் தலைவராகத் தேர்ந்தெடுக்கப்பட்டார்.\n\n2015 அரசுத்தலைவர் தேர்தலின் பின்னர் கிழக்கு மாகாணத்தில் அனைத்துக் கட்சி தேசிய மாகாண அரசு உருவாக்கப்பட்டது. தண்டாயுதபாணி கிழக்கு மாகாணக் கல்வி அமைச்சராக ஆளுனர் ஒஸ்டின் பெர்னாண்டோ முன்னிலையில் 2015 மார்ச் 3 அன்று பதவியேற்றார்.\n"}
{"id": "159842", "url": "https://ta.wikipedia.org/wiki?curid=159842", "title": "பழந்தமிழ் இசை", "text": "பழந்தமிழ் இசை\n\nபழந்தமிழ் இசை என்பது தமிழரின் மரபு வழியான மிகப் பழைமையான இசைச் செல்வமாகும். பழந்தமிழிசையெனக் குறிப்பிடும் போது ஐரோப்பியர் ஆட்சிக்கு முற்பட்ட காலத் தமிழ் மொழியின் இசை நடை, சிறப்புகள், பெற்ற மாற்றங்கள் ஆகியவை இங்கு குறிப்பிடப்படுகிறது. சங்கத்தமிழானது இயல், இசை, நாடகமென மூன்று வகையாகும். இதில் இசை என்பது தமிழிசையாகும். பழந்தமிழ் மக்கள் வேறு இன மக்களுடன் நெருங்கிய தொடர்பு கொள்வதற்கு முன்பே இசையும் அதோடு இணைந்த கூத்தும் உருவாகி வளரத் தொடங்கின. இசை, கூத்து ஆகியவற்றின் கலை நுட்பங்களை விளக்கும் இலக்கணத் தமிழ் நூல்கள் எழுந்தன. இந்நூல்கள் எழுதப்பட்ட காலம் முச்சங்க காலமென அறியப்படுகிறது. இம்முச்சங்க காலம் இற்றைக்கு ஏறத்தாழ மூவாயிரம் ஆண்டுகளுக்கு முற்பட்டது. எனவே தமிழர் இசையும் கூத்தும் மூவாயிரம் ஆண்டுகளுக்கு முன்பிருந்தே செவ்விய கலைகளாக விளங்கின என உறுதியாகக் கொள்ளலாம்.\n\nகி. பி. 16 ஆம் நூற்றாண்டளவில் சிறப்பு பெற்ற கர்நாடக இசைக்கும் தமிழிசைக்கும் பலவிதமான ஒற்றுமைகள் உண்டு. இன்று தழைத்தோங்கி இருக்கும் கர்நாடக இசையே தமிழிசையின் மறுவடிவம் என்றும் கூறுவர். சங்க நூல்களான பத்துப்பாட்டு, எட்டுத்தொகை, தொல்காப்பியம் ஆகிய நூல்களிலும், ஐம்பெரும் காப்பியங்களில் ஒன்றானசிலப்பதிகாரத்திலும் தமிழிசை பற்றிய பல செய்திகள் கூறப்பட்டுள்ளன. கி. பி. ஆறாம் நூற்றாண்டில் தொடங்கி 10 ஆம் நூற்றாண்டு வரை தோன்றிய இந்துசமய மறுமலர்ச்சிக் காலத்தில் அப்பர், திருஞான சம்பந்தர், மாணிக்கவாசகர் போன்ற நாயன்மார்கள் தோன்றி பழந்தமிழிசைக்குப் புத்துயிர் அளித்தனர்,\nதமிழ் இசைக்கு இலக்கணம் வகுத்த முதல்நூல் அகத்தியம் என்று அறிஞர்கள் கூறுவர். ஆனால் அந்த அரிய நூல் இப்போது இல்லை. அகத்தியம் ஏழாயிரம் வருடங்களுக்கும் முன்னர் அகத்தியரால் எழுதப்பட்டது என்பது தமிழாய்வாளர்களின் கருத்தாகும்.\n\nSection::::தமிழிசையின் தொன்மை.\nஇசையும் கூத்தும் ஒன்றோடொன்று இணைந்த கலைகள். கூத்து என்பதைப் பழந்தமிழ் மக்கள் நாடகம் என்றும் அழைத்தனர். நாட்டியம், ஆடல் என்ற சொற்களும் கூத்துக் கலையைக் குறிக்கும். முச்சங்க காலத்தில் இசைக்கு இலக்கண நூல்கள் எழுதப்பட்டன. கூத்துக்கும் இலக்கணம் எழுதப்பட்டது. எனவே இரு கலைகளை இணைத்தும் இலக்கண நூல்கள் எழுதப்பட்டன. இசைக்கு இலக்கணம் வகுத்த நூல் அகத்தியம் என்பர். எனவே அகத்தியத்திற்கு முன்னரும் பல இசை நூல்கள் இருந்திருக்க வேண்டும். அகத்தியத்திற்குப் பின்னர் தோன்றிய இசை நூல்களான பெருநாரை, பெருங்குருகு, முதுநாரை, முதுகுருகு, பஞ்சபாரதீயம், பதினாறுபடலம், வாய்ப்பியம், குலோத்துங்கன் இசைநூல் போன்ற நூல்களும் காலத்தால் அழிந்தன. எஞ்சிய நூல்கள்பற்றி இடைக்கால உரையாசிரியர்கள் குறிப்பிடுகின்றனர்.\n\nSection::::தொல்காப்பியம்.\nபழந்தமிழ் இலக்கண நூல்களுள் முழுமையாகக் கிடைக்கும் நூல் தொல்காப்பியம். இசைத்தமிழ், தொடர்பான செய்திகளை இந்நூல் ஆங்காங்குக்கூறுகிறது. தமிழிசை பற்றிய நூல்களில், இன்று கிடைக்கப்பெறுகின்ற மிகத் தொன்மையான நூல் தொல்காப்பியம் ஆகும். தொல்காப்பியர் காலம் கி.மு. 3 ஆம் நூற்றாண்டளவினது என்பது அறிஞர்கள் கருத்து. இந்நூலின் காலக் கணிப்பு தமிழர் இசையின் தொன்மையை உறுதிப்படுத்தும்.\n\nஇசையைத் தொழிலாகக் கொண்ட மக்கள் உபயோகப்படுத்தும் இசைக்கருவிக்குப் பறை என்றும், இன்பமாகப் பொழுது போக்கும் மக்கள் பயன்படுத்தும் இசைக்கருவி யாழ் என்றும் தொல்காப்பியத்தில் இருவகை இசைக்கருவிகளைப் பற்றிக் குறிப்பிடுகிறார் தொல்காப்பியர், தொல்காப்பியம் பொருளதிகாரம் அகத்திணையியல் 18 ஆம் நூற்பா தமிழர் வாழ்க்கை நெறியின் அடிப்படைப் பண்பாட்டுக் கருவூலங்களைக் குறிப்பிடுகிறது. இந்நூலில் தெய்வம், உணா, மா, மரம், புள், பறை, யாழ் ஆகிய கருப்பொருள்கள் சொல்லப்பட்டுள்ளன. இந்த ஏழும் தமிழர் பண்பாட்டுக் கருப்பொருள்கள். ஏழு கருப்பொருளில் ஒன்று யாழ். மற்றொன்று பறை.\n\nSection::::யாழ்.\nதொல்காப்பியம் கூறும் ‘யாழ்’ என்னும் சொல் பழந்தமிழர் வகுத்த பண்ணிசையைக் குறிக்கும். இது மிடற்றிசை (குரலிசை), நரம்புக் கருவியிசை (யாழ் என்னும் தந்திக் கருவி இசை) காற்றுக் கருவியிசை (குழல் கருவியிசை)ஆகியவற்றின் முறைகளும் மரபுகளும் பற்றியதாகும். பண்வகைகளை ‘யாழின் பகுதி’ எனவும் இசைநூலை ‘நரம்பின் மறை’ எனவும் தொல்காப்பியர் குறித்துள்ளார். இதனால், பண்டைநாளில், நரம்புக் கருவியாகிய யாழினை அடிப்படையாகக் கொண்டே பண்களும் அவற்றின் திறங்களும் ஆராய்ந்து வகைப்படுத்தப்பட்டன என அறியலாம்.\n\nSection::::பறை.\nதொல்காப்பியர் கூறும் \"பறை\" என்னும் சொல் தாளம் பற்றியதாகும். அதாவது தாளத்தைக் கொட்டிக் கொடுக்கும் பல்வேறு தாளக்கருவிகளின் (percussion instruments) முறைகளும் மரபுகளும் பற்றியதாகும்.\n\nநிலத்தை ஐந்தாக வகுத்துக் கொண்ட தமிழர் அந்தந்த நிலத்துக்குரிய இசையை உருவாக்கினர். தொல்காப்பியர் முல்லை, குறிஞ்சி, மருதம், நெய்தல், பாலை ஆகிய ஐவகை நிலங்களுக்கும் உரிய தொழில் இசையையும, இன்ப இசையையும் தெளிவாக வகுத்து வைத்துள்ளார். பண் இசைப்பதற்குரிய பொழுதையும் வரையறை செய்துள்ளார். இசை என்ற சொல் தொல்காப்பியத்தில் 24 இடங்களில் வந்துள்ளது. இவை அனைத்தும் இசைக் கலையுடன் ஒரு வகையில் தொடர்பு உள்ளதாகவே அமைந்துள்ளது.\n\nதொல்காப்பியர் குறிப்பிடும் பாட்டு, வண்ணம் ஆகிய சொற்கள் இசையோடு தொடர்புடைய ஆழ்ந்த பொருள் பொதிந்த சொற்களாகவே அமைந்துள்ளன. பாடல்களை அவற்றின் அமைப்பு, கருத்து மற்றும் இசைத்தன்மையைக் கொண்டு பாகுபாடு செய்துள்ளார். கலிப்பாவும், பரிபாடலும் இவ்வகையில் குறிப்பிடத்தகுந்தன, பரிபாட்டு என்பது \"இசைப்பா\" எனப் பேராசிரியர் குறிப்பிடுகிறார். பிசியைப் போன்ற இயல்புடையதாகப் பண்ணத்தி என்னும் இசைப்பாடல் இருப்பதைத் தொல்காப்பியத்தின் வழி அறியலாம். ஊடல்தீர்க்கும் வாயில்களாகத் தொல்காப்பியர் குறிப்பிடும் பாணன், கூத்தன், பாடினி, விறலி ஆகியோர் இசையிலும் கூத்திலும் திறமை உடையவர்கள் என்பதைச் சங்க இலக்கியத்தின் வாயிலாக அறிய முடிகிறது.\n\nSection::::இசைத்தூண்கள்.\nதமிழிசையின் மகத்துவம் நிலைத்து வாழ வேண்டும் என்று பண்டைத்தமிழ் மக்கள் நினைத்தார்கள். ஆலயங்களிலே இசைத்தூண்களை அமைத்தார்கள். அந்தத் தூண்களைத் தட்டினால் இனிமையான இசை ஒலிக்கும். மதுரை மீனாட்சி அம்மன் கோவில், திருநெல்வேலி, திருக்குறுங்குடி, சுசீந்திரம் ஆகிய இடங்களிலே இசைத்தூண்களிலே இன்றைக்கும் இசை எழுகின்றது. தமிழிசையின் பெருமைக்குச் சான்றாக ஒலிக்கின்றது.\n\nSection::::இசைச் சிற்பங்கள்.\nசுசீந்திரம், தாராசுரம், திருவட்டாறு, திருவெருக்கத்தப்புலியூர், கங்கைகொண்ட சோழபுரம் ஆகிய ஊர்களிலே உள்ள கோவில்களில் பண்டைய இசைக்கருவிகளையும் அவற்றை வாசித்த இசைக்கலைஞர்களையும் சிற்பங்களாகச் செதுக்கிவைத்துள்ளனர்.\n\nSection::::இசைக் கல்வெட்டுகள்.\nகுடுமியான்மலை இசைக்கல்வெட்டு தமிழிசையின் சுரங்கள்பற்றிய செய்தியைத் தருகிறது. திருவாரூர், திருவையாறு, தஞ்சை ஆகிய கோயில்களிலும், திருவண்ணாமலை, திருச்செந்துறை, திருவிடைமருதூர், திருவீழிமிழலை, திருவல்லம், செங்கம், சந்திரகிரி ஆகிய ஊர்களிலும் உள்ள கல்வெட்டுக்களில் இசையைப்பற்றியும், இசைக் கலைஞர்களைப் பற்றியும் குறிக்கப்பட்டுள்ளன.\n\nSection::::பழந்தமிழிசையில் பண்கள்.\nதமிழிசை 22 அலகு (சுருதி) 12 தானசுரம் (Semitones) நாற்பெரும்பண், ஏழ்பெரும்பாலை(அடிப்படை இராகங்கள்) மற்றும் 82 பாலை (மேளகர்த்தா) என்ற அடிப்படையில் அமைந்தது. அரிகாம்போதி, நடன பைரவி, இருமத்திமத்தோடி, சங்கராபரணம், கரகரப்பிரியா, தோடி, கல்யாணி ஆகிய ஏழ் பெரும் இராகங்களே பழந்தமிழ் இசையில் 2000 ஆண்டுகட்கும் முன்னர் தோன்றிய ஆதி ஏழ்பெரும் இராகங்கள் ஆகும். பண்களுக்கு ஆதியில் யாழ் என்றும் பின்னர் பாலை என்றும் இன்று மேளகர்த்தா இராகம் என்றும் பெயரும் வழங்கி வருகின்றது. தமிழ் இசையின் சிறப்பான பாலைகளான ஏழ்பெரும் பாலைகள் முறையே,\n\n\nஎனச் சிலம்பு அரங்கேற்றுக்காதையில் இளங்கோவடிகள் குறிப்பிட்ட வரிசை முறையை அடிப்படையாகக் கொண்டு தமிழ்ப் பண்கள் இசைக்கப்பட்டன. ஆம்பல் பண், காஞ்சிப் பண், காமரம், குறிஞ்சிப் பண், செவ்வாழி பண், நைவனம், பஞ்சுரம், படுமலைப்பண், பாலைப்பண், மருதப்பண், விளரிப்பண் ஆகிய பண்கள் முழுமையாகவும் அவற்றின் பிரிவுகளாகவும் இசைக்கப்பட்டுள்ளன. பண்டைய தமிழகத்தில் பதினோராயிரத்துத் தொள்ளாயிரத்துத் தொண்ணூற்றொரு இசைகளிருந்ததாக (ராகம்) சிலப்பதிகாரம் கூறுகிறது. பிங்கலந்தையில் 103 தாய்ப்பண்களும் (மேளகர்த்தா இராகங்கள்) பன்னீராயிரம் பண்களும் குறிப்பிடப்படுகின்றன.ஆபிரகாம் பண்டிதர் எழுதிய கருணாமிர்த சாகரம் என்னும் நூலில் ஒவ்வொரு பாலைக்கும்(இராகத்திற்கும்) பிறக்கும் பண்கள் பட்டியலிடப்பட்டுள்ளது.\n\nSection::::இசைக்கருவிகள்.\nசங்க காலத்தில் ஆண்கள், பெண்கள், மட்டுமல்லாது இசையும் கூத்தும் வல்ல பாணர், பாடினியர், விறலியர்(ஆடல் மகளிர்) போன்றறோர் பண்ணும் தாளமும் கூடிய இசைப்பாடல்களைப் பண்ணிசைக் கருவிகள், தாளவிசைக் கருவிகள் ஆகியவற்றின் துணையோடு சிறப்பாகப் பாடி உள்ளனர். யாழ், கின்னரம், குழல், சங்கு, தூம்பு, வயிர், தண்ணுமை, முழவு, முரசு, பறை, கிணை, துடி, தடாரி, பாண்டில் மற்றும் இன்னியம் முதலான இசைக்கருவிகள் இருந்துள்ளன. சிலப்பதிகாரம் அரங்கேற்றுக் காதையில் அரங்கேற்ற ஊர்வலத்தில் இடம் பெற்ற இசைக் கருவிகள் பண்டைத் தமிழரின் மறைந்தொழிந்த யாழ்களான முளரி யாழ், சுருதி வீணை, பாரிசாத வீணை, சதுர்தண்டி வீணை முதலானவையாகும். யாழினை 'நரம்பின் மறை'(தொல்.1:33 2-3)எனத் தொல்காப்பியரும், 'இசையோடு சிவணிய யாழின் நூல்' எனக் கொங்குவேளிரும் குறிப்பிட்டுள்ளனர். கர்நாடக இசையின் பெருமையான இசைக்கருவியான வீணை, கோட்டு வாத்தியம் இவைகளுக்கு இணையாகத் தமிழிசையில் சொல்லப்படும் இசைக்கருவி யாழ். வீணை பற்றிய குறிப்புகள் பல இலக்கியங்களில் காணப்பட்டாலும், யாழிசைக்கு ஒரு சிறப்பான முதலிடம் தரப்பட்டிருந்ததை காணமுடிகிறது. வீணையைப் போன்றே யாழும் கம்பி அல்லது நரம்புகளை இழுத்துக் கட்டப்பட்டு கைகளால் இசைக்கப்படும் கருவியாக இருந்திருக்கிறது. சுவாமி விபுலாநந்தாவின் “யாழ் நூலில்” யாழினைப் பற்றி பல விவரங்கள் கூறப்பட்டிருக்கின்றன. திருமறையில் சொல்லப்பட்ட மற்ற இசைக்கருவிகளான வீணை, கொக்கறை, குடமுழவு முதலியனவற்றைப் பற்றி “கல்லாடம்” நூலில் விளக்கங்கள் காணப்படுகின்றன. பன்னிரெண்டாவது திருமுறையான பெரியபுராணத்தில் மற்றொரு இசைக்கருவியான குழல் செய்வதைப் பற்றியும், இசைப்பதைப் பற்றியும் சொல்லப்படுகின்றது.\n\nஇன்று மேலைநாடுகளில் சிறப்பாக நடத்தப்படும் கூட்டு வாத்திய இசை அமைப்பு முறை மேனாடுகளில் செயற்படத்தொடங்கியதிற்கு பல ஆயிரம் ஆண்டுகளுக்கு முன்னரே சங்க காலத்தில் இசைக்கருவிகளின் கூட்டு இசையை ஆமந்திரிகை, பல்லியம் எனத் தமிழர் அழைத்து வந்தனர்.\n\nSection::::இசைக் கலைஞர்கள்.\nதமிழ் இசைக்கலைஞர்கள் பொதுவாக பாணர், பொருணர், கூத்தர் என அழைக்கப்பட்டனர், பாணர்,பொருணர் என்பது ஆண்களையும் விறலியர், பாடினியர் என்பது பெண் கலைஞர்களையும் குறிக்கும். இவர்களில் பொருணர் என்பவர் பரணி பாடுவதிலும் நடனம் ஆடுவதிலும் வல்லவராய் இருந்தனர். பாணர் என்பவர் வாய்ப்பாட்டிலும் அதே நேரம் இசைக்கருவிகளை இசைப்பதிலும் வல்லவராய் இருந்தனர். கூத்தர் என்பவர் பாடிக்கொண்டே ஆடும் ஆடல் வல்லவராயும் இருந்தனர். இவர்கள் தங்களது நடிப்பின் மூலம் கதைக்கேற்ற உணர்வுகளை வெளிப்படுத்தினர்.\n\nSection::::பொருணரின் வகை.\nபொருணர் மூன்றுவகையாகப் பழந்தமிழ் இலக்கியங்களில் அறியப்படுகின்றனர். அவர்களுள்\n\n\nஇவர்களுள் உழைக்கும் மக்களுக்காகப் பாடல்களைப் பாடி மகிழ்விப்பவர்கள் \"ஏர்க்களம் பாடுவோர்\" எனவும், போர் நடக்கும் போர்க்களங்களில் மன்னர் மற்றும் படை வீரர்களுக்காக அவர்களின் ஓய்வு நேரத்தின் போது போரில் அவர்கள் பட்ட வலிகளையும் வேதனைகளையும் ஆற்றவேண்டி இசைக்கருவிகளை மீட்டிப் பாடி அவர்களை மகிழ்விப்பவர்கள் \"போர்க்களம் பாடுவோர்\" எனவும் அழைக்க்கப்படுவர். இவர்கள் தண்டகப் பறை எனும் கருவியை இசைப்பர். \"பரணி பாடுவோர்\" என்போர் விழாக்காலங்களில் தங்கள் இசைத்திறமைகளை வெளிப்படுத்துபவராவார். இவ்விழாக்களில் மன்னர்களின் போர்க்கள வெற்றிகுறித்து அவர்களின் வீர தீரச் செயல்கள் குறித்தும் பாடப்படும். பரணி என்பது ஒருவகைக் கூத்து அல்லது நடனமாகும். எனவே பரணி பாடுவோர் ஆடலிலும் திறன் பெற்றிப்பர். மேலும் கூத்தர் என்பவர் நாட்டிய நாடக வடிவில் தங்களின் கருத்துகளை வெளிப்படுத்துவர். இவர்கள் ஓரிடத்திலிருந்து மற்றோர் இடத்திற்கு இடம்பெயரும் வாழ்க்கை உடையவராவார்கள்.\n\n\nSection::::பாணரின் வகை.\nஇலங்கையில் உள்ள யாழ்ப்பாணம் என்பது பாணர்களின் பெயரால் வந்ததாகும்.\n\nSection::::ஏழிசையும் சுரங்களும்.\nதமிழிசையில் ஏழிசைச் சுரங்களாகக் குரல், துத்தம், கைக்கிளை, உழை, இளி, விளரி, தாரம் ஆகியவற்றைச் சிலப்பதிகாரம் குறிப்பிடுகிறது, இசைக்குரிய எழுத்துகள் ஏழு - ச,ரி,க,ம,ப,த,நி - இதனை ஏழிசை என்பர். தமிழிசையில் இது பறவை, விலங்கினங்களின் குரல்களோடு ஒப்பிடப்பட்டு விளக்கப்படுகிறது. தமிழர் ஏழிசையை இயற்கை ஒலிகளோடு ஒப்பிட்டுப் பார்த்தனர்.\n\nதமிழிசையில் ஐந்திசை கொண்ட (Penta Tonic) பண்கள் சிறப்பான இடத்தைப் பெறுகின்றன.\n\nஎன சிலப்பதிகாரம் உரையிற் கூறப்படும் சூத்திரத்தின் படி குரல், இளி, துத்தம், விளரி, கைக்கிளை, ச, ப, ரி, க, ம என்ற ஐந்து சுரங்கள் கிடைக்கின்றன. இந்தச் சுரங்கள் மோகனம் என்ற அழகிய பண்ணை உருவாக்குகின்றன. பழம்பெரும் நாகரிகங் கொண்ட சீன நாடு இந்த ஐந்திசைப் பண்களைப் போற்றுவதோடு அந்த இசையில் எள்ளளவும் மாற்ற இன்னும் உடன்படாது இருக்கின்றது. கூங், இட்சி, சாங்;, யூ, கியோ என அவர்கள் குரல், இளி, துத்தம், விளரி, கைக்கிளையை அழைக்கின்றனர். இவற்றுள் சில சொற்கள் தமிழ்ச் சொற்களை ஒத்திருப்பதையும் காணமுடியும்.\nஇச்சுரங்கள் பன்னிரண்டாக விரிவடைகின்றன. அவை\nஆகியனவாகும்.\n\nSection::::சுரங்கள்.\nபழந்தமிழ் இசையின் ஏழு சுரங்களுக்கும் கீழ்க்காணுமாறு குறியீட்டு எழுத்துக்களைப் பயன்படுத்தியுள்ளனர்:\n\nகுரல் - ஆ; துத்தம் - ஈ; கைக்கிளை - ஊ; உழை - ஏ; இளி - ஐ; விளரி - ஓ; தாரம் - ஔ. ஆகியன பழந்தமிழர் பயன்படுத்திய சுர ஒலிகளாகும். மேலும்ஒரு சுரத்தில் நான்கில் ஒரு பாகக்கூறுகளை உயிரெழுத்துமூலம் உணர்த்தும் வழக்குத் தமிழ் நாட்டில் இருந்தது. குடுமியான்மலைக் கல்வெட்டில் ஒரு சுரம் நான்காகப் பகுக்கப்பட்டு ர, ரி, ரு, ரெ என்றவாறு குறிக்கப்பட்டுள்ளதைப் பேராசிரியர் சாம்பமூர்த்தி எடுத்துக்காட்டியுள்ளார். இந்தக் கல்வெட்டு கி.பி. ஏழாம் நூற்றாண்டில் பல்லவமன்னன் மகேந்திரன் காலத்ததாகும். குடுமியான்மலைக் கல்வெட்டில் ஆ.ஈ.ஊ.ஏ (ஏழிசைக்கு சமமான உயிரெழுத்துக்கள்) ரா, ரி, ரு, ரே, (ரீன் நான்கு வகை கள்) கா, கி, கூ, கெ (கவின் நான்கு வகைகள்) தா, தீ, தூ, தே (தவின் நான்கு வகைகள்) எனும் குறிப்புக்கள் உண்டு.\n\nSection::::சங்க கால நூல்கள்.\nஇசை உணர்வின் எழுச்சியால் இசைப்பாடல்கள் தோன்றுகின்றன. சங்க இலக்கியங்களான பத்துப்பாட்டும் எட்டுத்தொகையும் பண்டைத் தமிழரின் இசைப்புலமையை வெளிப்படுத்துவனவாக அமைந்துள்ளன. \nSection::::பரிபாடல்.\nசங்க இலக்கியங்களிலே இடம்பெறுகின்ற எட்டுத்தொகை நூல்களில் ஒன்றான பரிபாடலே இப்போது கிடைக்கப்பெறுகின்ற இசை நூல்களிலேயே மிகத்தொன்மையானதாகக் கருதப்படுகின்றது. பரிபாடல்களில் மறையோர் பாடல், உழிஞை பாடல், தமிஞ்சிப் பாடல், விறற்களப் பாடல், வெறியாட்டப் பாடல், துணங்கைப் பாடல், வேதப் பாடல், வள்ளைப் பாடல் ஆகியன இசைப்பாடல்கள் என்பன அனைத்துமே இசைப்பாடல்களே என்று தெரிவிக்கின்றார் பரிமேலழகர். பாடல்களை ஆக்கிய புலவர்களின் பெயர்களும், எந்தப் பண்ணில் பாட வேண்டும் என்ற விபரங்களும், பண்ணமைத்த இசையறிஞர்களின் பெயர்களும் அந்தப் பாடல்களோடு கிடைக்கப்பெறுகின்றன. பரிபாடலில் உள்ள பாடல்கள், இசைப் பாடல்களாக அமைவதோடு மட்டுமன்றி, பரங்குன்றம் பற்றிய செவ்வேள் பாடல்களில் இசை தோன்றுவது பற்றியும், குழல், யாழ், முழவு முதலிய இசைக்கருவிகளின் பெயர்களையும், பாணர், விறலியர் ஆகிய இசைக் கலைஞர்களுக்கான பொதுப் பெயர்களையும் குறிப்பிடுகின்றன.\n\nஇப்பாடல்களை அக்காலப் பாணர்கள் காந்தாரம், நோதிரம், செம்பாலையாகிய பண்களில் பாடியுள்ளனர். பரிபாடலின் யாப்பினைக் குறித்துத் தொல்காப்பியர் பரிபாடல் வெண்பா யாப்பினதேயெனக் குறிப்பிட்டுள்ளார்.. பரிபாடல், வண்ணக ஒத்தாழிசைக் கலிப்பா ஆகிய இருவகைப் பாடல்களுக்கும் தரவு, கொச்சகம், அராகம்அல்லது இராகம், சுரிதகம் போன்ற ஒத்த உறுப்புக்கள் உண்டு..\n\nSection::::புற நானூறு.\nஎட்டுத் தொகை நூல்களில் மற்றொன்றான புறநானூற்றில் குறிஞ்சிப்பண், மருதப்பண்,காஞ்சிப்பண், செல்வழிப்பண், படுமலைப்பண், விளரிப்பண் என்னும் பண்களைப் பற்றிக் கூறப்பட்டுள்ளது. சீரியாழ், பேரியாழ், வேய்ங்குழல், ஆம்பற்குழல், முழவு, தண்ணுமை, பெருவங்கியம் முதலிய இசைக் கருவிகளைப் பற்றி விளக்கப்பட்டுள்ளது.\n\nSection::::அகநானூறு.\nபெண்ணொருத்தி யாழிலே குறிஞ்சிப்பண்ணை இசைத்து, தினைப்புனத்தில் தீனிக்காக வந்த யானையைத் தூங்கச் செய்தாள் என்ற தகவல் அகநானூற்றில் அறியத்தரப்பட்டுள்ளது.\n\nSection::::பதிற்றுப்பத்து.\nமற்றொரு எட்டுத்தொகை நூலான பதிற்றுப்பத்தின் ஒவ்வொரு பாடலின் இறுதியிலும் துறை, வண்ணம், தூக்கு(இசை),பெயர் என்பன குறித்து வைக்கப்பட்டுள்ளன.\n\nSection::::ஆற்றுப்படை நூல்கள்.\nபத்துப்பாட்டில் இடம்பெறும் சிறுபாணாற்றுப்படை, பெரும்பாணாற்றுப்படை என்பவற்றில் சீறியாழ், பேரியாழ் என்னும் இசைக்கருவிகளைப் பற்றிச் சொல்லப்படுகிறது. பாணர், பாடினி, விறலியர், கூத்தர் முதலான இசைக் கலைஞர்களைப் பற்றிச் சொல்லப்படுகிறது.\n\nSection::::மலைபடுகடாம்.\nமலைபடுகடாம் என்ற இலக்கியத்தில் தமிழ் இசைக்கருவிகளின் வகைகள் விளக்கப்பட்டுள்ளன. இமிழ், முழவு, ஆகுளி, பாண்டில், கோட்டு, தும்பு, இளி, இமிர், குழல், அரி, தட்டை, எல்லரி,பதலை, முதலான இசைக்கருவிகள் குறிப்பிடப்பட்டுள்ளன..\n\nSection::::சங்கம் மருவிய காலம்.\nநீதி நூல்கள் பதினெட்டும் தமிழிசையின் நுட்பத்தைச் சிறப்பாக எடுத்துரைப்பனவாக அமைந்துள்ளன. சிறந்த பண்ணிசைக் கருவியான யாழைப் பற்றிக் குறிப்பிடும்போது, \"குழலினிது யாழினிது என்ப\" \"பண்ணமையா யாழின் கீழ்ப்பாடல் பெரிதின்னா\" என நீதி நூல்கள் குறிப்பிடுகின்றன. \"குழலினினியமரத் தோவை நற்கின்னா\" \"சொற்குறி கொண்டு துடிபண் உறுத்துவ போல்\" போன்ற பாடல் வரிகள் சங்கம் மருவிய காலத் தமிழிசைச் சிறப்பை உணர்த்துவன ஆகும்.\n\n\"செவ்வழி யாழ் பாண் மகனே\" \"பாலையாழ் பாண் மகனே\" \"தூதாய்த் திரியும் பாண்மகனே\" போன்ற பாடல் வரிகள் இசைக் கலைஞர்களைப் பற்றிக் கூறுவதைக் காணலாம். சங்க கால இசை மரபானது. சமண, பௌத்த சமயங்களின் தாக்கத்தால் சங்கம் மருவிய காலத்தில் செல்வாக்கினை இழக்கத் தொடங்கியது.\n\nSection::::காப்பிய காலம்.\nகி.பி.இரண்டாம் நூற்றாண்டிலிருந்து பன்னிரண்டாம் நூற்றாண்டு வரையிலான கால கட்டத்தில் சிலப்பதிகாரம் முதல் கம்பராமாயணம் வரையில் காப்பியங்கள் பல தோன்றியுள்ளன. காப்பியங்கள் பலவும் பழந்தமிழ் இசைச் சுரங்கங்களாகவே அமைந்துள்ளன. அவற்றுள்ளும சிலப்பதிகாரம் இசைச் செய்திகளை மிகவும் அதிகமாகத் தருகிறது. அடுத்த நிலையில் பெருங்கதை இசை மலிந்த காப்பியமாகக் காட்சி அளிக்கிறது.\n\nSection::::சிலப்பதிகாரம்.\nஇளங்கோவடிகள் இயற்றிய, சிலப்பதிகாரம் தமிழ் இசையின் வளர்ச்சிக்குச் சான்றாக அமைந்துள்ள நூலாகும். சிலப்பதிகாரமும், அதன் உரையாசிரியரான அடியார்க்கு நல்லார் உரையும் தமிழிசையின் மேன்மையைக் கூறி நிற்கின்றன. சிலப்பதிகாரத்தில் உள்ள இசை நுணுக்கங்களையும் மாட்சிமைகளையும் விளக்கிக் காட்டப் பல நூல்களும் உரைகளும் உதவுகின்றன. பஞ்சமரபு வெண்பாக்களின் மூலமாகவும், அரும்பதவுரையாசிரியர், அடியார்க்கு நல்லார் உரைகளின் மூலமாகவும் சிலப்பதிகார இசைத்தொடர்கள் விளக்கப்பட்டுள்ளன. சிலப்பதிகாரத்தில் இசைக் குறிப்புகள் நிரம்பிய பகுதிகள் - ஆய்ச்சியர் குரவை, அரங்கேற்று காதை, கானல்வரி, வேனிற்காதை, கடலாடுகாதை, புரஞ்சேரியிருத்த காதைமுதலியன .\n\nசிலப்பதிகாரத்தின் கானல்வரிப் பகுதியில், வார்த்தல், வடித்தல், உந்தல், உறத்தல், உருட்டல், தெருட்டல், அள்ளல், பட்டடை என்று யாழை மீட்டுகின்ற எட்டுவகைத் திறன் பற்றிக் கூறப்பட்டுள்ளது. ஏழிசைபற்றியும், நான்குவகைப் பாலைகள் பற்றியும், முப்பது வகையான தோற்கருவிகளைப் பற்றியும் சிலப்பதிகாரம் கூறுகின்றது.\n\nசிலப்பதிகாரம் தமிழிசைக் காப்பியமாகும். இசை ஆசிரியரின், தன்னுமை ஆசிரியரின் அமைதி பற்றி இளங்கோவடிகள் கூறுகிறார். தன்னுமைக் கருவியின் பயன்பாட்டுச் சிறப்பை ஆக்கல், அடக்கல், மீத்திறம் படாமை எனவும் யாழின் அமைப்பு, யாழிசை அமைப்பு, யாழாசிரியரின் திறமை முதலியனவும் கூறப்படுகின்றன. வரிப்பாடல், தெய்வம் சுட்டிய வரிப்பாடல், குடைப்பாடல் முதலியன இசையின் நுட்பத்தைப் புலப்படுத்துவன. புகாரில் இசை வல்லுநர்கள் இருந்ததை, \"அரும்பெறன் மரபில் பெரும்பாண் இருக்கையும்\" என்ற அடியாலும் வீணை இசைக் கருவி இருந்ததை, \"மங்களம் இழப்ப வீணை மண்மிசை\" என்ற அடியாலும் உணர முடிகிறது.\n\nSection::::பக்தி இலக்கிய காலம்.\nதமிழர் வழிபாட்டு முறையை இசையிலிருந்து பிரிக்க முடியாது என்பதைப் பக்தி இலக்கியங்கள் தெளிவுபடுத்துகின்றன. இன்று நமக்குக் கிடைத்திருக்கும் பதிகங்களில் பெரும்பாலானவை, சிவபாத சேகரன் என்றும், திருமுறைகண்ட சோழனென்றும் போற்றப்பட்ட இராசஇராச சோழனின் பெரு முயற்சியால் சிதம்பரம் கோவிலில் பூட்டி வைக்கப்பட்ட அறையிலிருந்து ஒன்பதாம் நூற்றாண்டளவில் வெளிக் கொணரப்பட்டவையே. அவற்றில் பண்ணிசை ஏதென்று அறியாத பதிகள் இருக்கக் கண்டு, அச்சோழன் யாழ்ப்பாணர் பரம்பரையில் வந்த மதங்க சூளாமணியார் என்னும் பெண்மணியை அழைத்துப் பண்ணினை வரையறுக்கும்படிப் பணிக்க, அவர் வரையறுத்தப் பண் வரிசையிலேயே அவைகள் இன்றும் பாடப்படுகின்றன.\n\nபத்து பத்தாகப் பாடல்களைப் பாடும் பதிகங்கள் என்ற முறையின் முன்னோடியாகச் சொல்லப்படுபவர் காரைக்காலம்மையார் என்று போற்றப்படும் புனிதவதியார். இவர் பாடிய பதிகங்கள் \"மூத்த திருப்பதிகங்கள்\" என்று அழைக்கப்படும். அம்மையார் வாழ்ந்த காலம் கி.பி.5 ஆம் நூற்றாண்டாகும். இவர் தெய்வத்தைப் பண்ணிசையில் பாடி வழிகாட்டினார். இவர் பாடிய பதிகங்கள் \"மூத்த திருப்பதிகங்கள்\" என்று அழைக்கப்படும். அம்மையார் வாழ்ந்த காலம் கி.பி.5 ஆம் நூற்றாண்டாகும். இவரைத் தொடர்ந்து சைவ சமயத்தின் நான்கு தூண்களாக சொல்லப்படும் அப்பர், சம்பந்தர், சுந்தரர், மாணிக்கவாசகர் இவர்களில் முதல் மூவர் பல பதிகங்களைத் தமிழ்ப்பண்ணிசையில் பாடியிருக்கின்றனர். தேவாரப்பண்கள் மக்களிடையே மிகப் புகழ்பெற்றமையால், இராசராச சோழன் தொடங்கி பல அரசர்கள் தமிழகத்தின் கோவில்களில் இவற்றை முறைப்படி இசையுடன் பாட \"ஓதுவார்\" என்னும் இசைக்கலைஞர்களை நியமித்தனர். இவ்வோதுவார்களின் பணி இன்றும் தமிழகக் கோவில்களில் தொடர்கிறது. சைவ நாயன்மார்களால் தமிழ் இசை முறைப்படி தேவாரப் பாடல்கள் காலந்தோறும் இசைக்கப்பட்டன. திருநீலகண்ட யாழ்ப்பாணர் வரலாறு இசைக்கருவியோடு இணைந்து அமைந்தது ஆகும். கோயில்களில் இசை வல்லார் அமர்த்தப் பெற்றிருந்ததையும், தேவாரம் ஓதப் பெற்றததையும் தஞ்சைப் பெரிய கோயில் முதலான பல கோயில் கல்வெட்டுகள் எடுத்துரைக்கின்றன. பிற்காலத்து அருணகிரி நாதர் தம் திருப்புகழ் முழுவதாயும் பல்வேறு சிவத்தலங்களில் இசைமழைப் பொழிந்து கொட்டியதை அவர்தம் திருப்புகழ் வரலாறு எடுத்துரைக்கிறது.\n\nதிருநாவுக்கரசர் அருளியத் தமிழ்ப் பதிகமான தேவாரத்தில் அதிகமாக இருபத்தோரு பண்கள் பயன்படுத்தப் பட்டிருக்கின்றன. சிலர் இருபத்துநான்கு என்றும், இன்னும் சிலர் இருபத்தேழு என்றும் கூறுகின்றனர். எப்படியாயினும் தேவாரம் முழுதுமே ஒரு முறையான பண்ணிசை வரிசையில் அமைக்கப்பட்டிருப்பதைக் காணலாம். ஒன்பதாவது திருமுறையில் சொல்லப்படும் “சாளராபாணி” என்னும் பண் மற்ற திருமுறைகளில் பயன்படுத்தப்படவில்லை.\n\nSection::::கர்நாடக இசையும் தமிழிசையும்.\nகர்நாடக இசை- தமிழிசை ஆகிய இரண்டு இசை மரபுகளையும் ஒப்பு நோக்குகையில் இன்றைய கர்நாடக இசையில் பயன்படும் இசை வழக்குகள், முந்தைய பழந்தமிழ் இசையின் வழக்குகளுக்குப் புதிதாகப் பெயரிட்டும், அதிக பயன்பாட்டினால் வளர்ச்சி அடைந்தும், கால மாறுபாட்டிற்கேற்ப உருமாற்றமடைந்தும் இருக்கின்றன எனலாம்.\n\nஏழாம் நூற்றாண்டிலிருந்து 12 ஆம் நூற்றாண்டுவரை பக்தித் தமிழ் இலக்கியங்கள் தமிழ்நாட்டில் கோலோச்சின.தமிழ்நாட்டு வரலாற்றில் கி.பி. 3 ம் நுாற்றாண்டு முதல் 6ம் நூற்றாண்டு வரை களப்பிரர் ஆட்சி ஏற்பட்டது. தொடர்ந்து 20 ம் நூற்றாண்டு வரை தமிழகம் மாறிமாறி பிற மொழி மன்னர் குலங்களால் தான் ஆட்சி செய்யப்பட்டு வந்தது. அப்போதும் வடமொழி அதிக முக்கியத்துவம் பெற்றிருந்தது. இந்தப் பிறமொழி ஆதிக்கம் காரணமாகத் தமிழ்க்கலைகள் பல ஆதரிப்பார் இல்லாமல் அழிய நேரிட்டது. பல்லவர்கள் வடமொழிக்கும் தெலுங்குக்கும் முக்கியத்துவம் அளித்தனர். நாயக்கர் காலம் தெலுங்கு காலகட்டம். பிறகு மராட்டியர் காலகட்டம். இந்தக் காலகட்டங்களில் பொதுவாகத் தமிழ்க் கலைகளுக்கு இறக்கமும் தொடர்ச்சியறுதலும் நிகழ்ந்தன. தமிழிசையின் ஆதி மும்மூர்த்திகளான அருணாசலக் கவிராயர், முத்துத் தாண்டவர், மாரிமுத்தாப் பிள்ளை ஆகியோர் வளர்த்த தமிழிசை புறக்கணிக்கப்பட்டது.தியாகராஜர், சியாமா சாஸ்திரிகள், முத்துசாமி தீட்சிதர் என்போரும் தெலுங்கு மொழியிலே கீர்த்தனைகளை எழுதினார்கள். பாடகர்கள் அவற்றை மேடைகளில் பாடினார்கள். தமிழ் இசை கர்நாடக இசை என்றபெயரில் வடமொழிச் சுரங்களோடு வளர்ந்தது. தமிழ்ப் பாடல்களே பாடப்படாமையால் கர்நாடக இசை தமிழிசைக்கு அந்நியமானது என்று மக்கள் எண்ணத் தொடங்கினர். இதனால் பழந்தமிழிசை மெல்ல மெல்ல மறையத் தொடங்கியது.\n\n\"தமிழரிசையே இன்று உழையிசையடிப்படையில் தாய்ப்பண்களையும் கிளைப்பண்களையும் வகுத்தும் பழந்தமிழ்க் குறியீடுகளையும் பண்ணுப் பெயர்களையும் வடசொல்லாக மாற்றியும், 'கருநாடக சங்கீதம்' எனப் பெயரிட்டு வழங்கி வருகின்றது\" என்று வெற்றிச்செல்வனென்ற இசை ஆய்வாளர் தம்முடைய \"இசையியல்\" என்னும் நூலில் குறிப்பிட்டுள்ளார்.\n\nSection::::சாரங்க தேவர்.\nசாரங்கதேவர் என்பவர் கி.பி.1210 - 1241 வரையுள்ள காலத்தில் காசுமீரத்திலிருந்து தமிழகம் வந்து தேவாரப் பண்களை அறிந்து வடமொழியில் 'சங்கீத ரத்னாகரம்' என்னும் நூலை எழுதினார். அந்நூலில் உள்ள இசையமைப்பு முறை தேவாரம், திவ்விய பிரபந்தத்தில் உள்ள தமிழிசைப் பண்ணமைப்பு முறையை ஆதாரமாகக் கொண்டது. வடமொழிப் பெயர்கள் இராகங்களுக்கு இடப்பட்டு, முதல்முதல் வெளிவந்த கர்நாடக இசைநூல், கர்நாடக இசைக்கு முதல்நூல் அதுதான் என்று அறியப்படுகின்றது. சங்கீத ரத்னாகரத்தின் வாயிலாகத் தமிழிசை வடநாடுகளுக்கு அறிமுகமானதாகக் கூறலாம். இசை நூல்களில் வடமொழிப்பெயர்கள் இடம்பெறத் தொடங்கின. சில ராகங்களுக்குச் சாரங்க தேவர் 'பாஷா ராகங்கள் ' என்று பெயரிட்டுள்ளார். பாஷா என்று அவர் கூறவது தமிழ் மொழியையேயாகும்.\n\nSection::::இந்துஸ்தானி இசை.\nகி.பி. பதின் மூன்றாம் நூற்றாண்டுவரை தென்னிந்திய இசையென அழைக்கப்பட்ட தமிழிசை மட்டுமே இந்தியா முழுவதும் பரவி வாழ்ந்திருந்தது. தென்னிந்தியாவில் வளர்ந்து நின்ற தமிழிசை வட இந்தியாவெங்கும் பரவி மாறுபட்ட பெயர்களோடு வழங்கிவந்தாலும்கூட, காலப்போக்கில் முஸ்லிம் அரசர்கள் இந்தியாவை ஆட்சிசெய்யத் தொடங்கிய காலம் தொடக்கம் முஸ்லிம் நாடுகளின் இசையின் வரவால் தனித்துவம் இழந்தது. இரண்டறக் கலந்தது. அதுவே இந்துஸ்தானி இசை என்று இப்போது வழக்கத்தில் உள்ளது. பிற நாட்டு இசைக்கலப்பால் புதுவடிவம்பெற்ற வட இந்திய இசையே இந்துஸ்தானி இசை. ஆனால் அடிப்படை மரபு மாறாமல் இன்றும் கடைப் பிடிக்கப்பட்டு வருவது தென்னிந்திய இசை. அதுவே கர்நாடக இசை என்ற பெயரில் வழங்கிவரும் தமிழிசை.\n\n14 ஆம் நூற்றாண்டின் முற்பகுதியில், ஹரிபாலர் என்பவர் எழுதிய 'சங்கீத சுதாகரம்' என்ற நூலிலேயே முதன்முதலாக, கர்நாடகஇசை, இந்துஸ்தானிஇசை என்ற இரண்டுவகை இசைகளின் பெயர்கள் குறிப்படப்பட்டுள்ளன. கன்னடம் தனியொரு மொழியாகத் தோன்றி 1100 ஆண்டுகளே ஆகின்றன.\nதெலுங்கு மொழி தோன்றி 900 ஆண்டுகளே ஆகின்றன. ஆனால் இற்றைக்கு 1300 ஆண்டுகளுக்கு முன்னரே பக்தி இலக்கியங்களான தித்திக்கும் தேவாரங்கள் தோன்றிவிட்டன. 2000 ஆண்டுகளுக்கு முன்பே தமிழிசை செழித்து தழைத்து ஓங்கி நின்றது என்பதைப் பழந்தமிழ் இலக்கியங்கள் சான்று பகர்கின்றன.\n\n\n"}
{"id": "159849", "url": "https://ta.wikipedia.org/wiki?curid=159849", "title": "ப. மோகன்", "text": "ப. மோகன்\n\nப. மோகன் (பி. மோகன்) சங்கராபுரம் தொகுதியின் சட்டமன்ற உறுப்பினராக 2011ம் ஆண்டு நடந்த தேர்தலில் அதிமுக சார்பாக வெற்றி பெற்றவர் ஆவார். அதிமுக கட்சி தொடங்கியதிலிருந்து இவர் அதன் உறுப்பினராக உள்ளார். இவருக்கு மல்லிகா என்ற மனைவியும் ஒரு மகனும் மகளும் உள்ளனர். 1996, 2006ம் ஆண்டுகளில் சின்னசேலத்தில் போட்டியிட்டு தோற்றார். 2001ம் ஆண்டு சின்னசேலம் சட்டமன்றத் தொகுதியில் போட்டியிட்டு வெற்றி பெற்றார். அண்ணாமலை பல்கலைக்கழக செனட் உறுப்பினராக இருந்துள்ளார். 2003ம் ஆண்டு முதல் 2005ம் ஆண்டு வரை இவர் வனம் மற்றும் சுற்றுச்சூழல் அமைச்சராகவும், பின்னர் கூட்டுறவு மற்றும் வனத் துறை அமைச்சராகவும் இருந்துள்ளார். 2012 அக்டோபர் அன்று ஊரகத் தொழில்கள் துறை அமைச்சராக பொறுப்பேற்றுள்ளார். \n\n"}
{"id": "159857", "url": "https://ta.wikipedia.org/wiki?curid=159857", "title": "இக் நோபல் பரிசு", "text": "இக் நோபல் பரிசு\n\nஇக் நோபல் பரிசு\"(Ig Nobel Prizes)\" என்பது நோபல் பரிசுகளைப் போலவே வழங்கப்படும் ஒன்று. ஒவ்வோர் ஆண்டும் அக்டோபர் மாதத் தொடக்கத்தில் பத்து நபர்களுக்கு இப்பரிசு வழங்கப்படும். முதலில் மக்களைச் சிரிக்க வைத்துப் பிறகு சிந்திக்க வைப்போரைத் தெரிவு செய்வது இப்பரிசின் கொள்கை. பரிசளிப்பு விழா ஹார்வர்டு பல்கலைக்கழகத்தில் நடைபெறும். பரிசளிப்போரில் உண்மையான நோபல் பரிசு பெற்றோரும் அடங்கியிருப்பர். \n\n1991 ஆம் ஆண்டு முதல் இப்பரிசுகள் வழங்கப்பட்டு வருகின்றன. ஆன்ட்றீ ஜிம் நோபல் பரிசு மற்றும் இக் நோபல் பரிசு இரண்டையும் பெற்றவர் ஆவார்.\n"}
{"id": "159862", "url": "https://ta.wikipedia.org/wiki?curid=159862", "title": "தலைக்கோல்", "text": "தலைக்கோல்\n\nதலைக்கோல் என்பது அரசன் கையில் வைத்திருக்கும் செங்கோல் போன்றதொரு கோல். சிலப்பதிகாரக் காலத்துச் சொழ வேந்தன் இதனை ஆடல் பாடல்களில் சிறந்து விளங்கிய மாதவிக்கு வழங்கிச் சிறப்பு செய்தான். இதனை வழங்கியவன் கரிகாலன் என அறிஞர்கள் கருதுகின்றனர். \n\nஇந்திரன் மகன் சயந்தன். இவன் அகத்தியர் சாபத்தால் மூங்கிலாக மாறினான். சோழன் அதனை வெட்டித் 'தலைக்கோல்' செய்துகொண்ட பின்னர் சாபத்திலிருந்து விடுதலை பெற்றான். \n"}
{"id": "159863", "url": "https://ta.wikipedia.org/wiki?curid=159863", "title": "ஓரவை முறைமை", "text": "ஓரவை முறைமை\n\nஅரசாங்கம் ஒன்றில், ஓரவை முறைமை (\"unicameralism\") என்பது ஒரு சட்டவாக்க அவையை மட்டும் கொண்ட நாடாளுமன்ற முறைமையைக் குறிக்கிறது. இந்த ஓரவை முறைமை பொதுவாக சிறிய அல்லது ஒரு சீரான ஒற்றையாட்சி நாடுகளில் நடைமுறையில் உள்ளது. இரண்டாவது சட்டவாக்க அவை இவ்வாறான நாடுகளுக்குத் தேவையற்றது எனக் கருதப்படுகிறது.\n\nSection::::கோட்பாடு.\nசமூகம் ஒன்றின் பல்வேறு சமூகங்களினதும் எதிர்பார்ப்புகளைக் கவனத்தில் கொண்டு ஒன்றுக்கு மேற்பட்ட சட்டவாக்க அவைகள் சில நாடுகளில் ஏற்படுத்தப்பட்டன. இதன் மூலம் வேறுபட்ட சமூகங்களின் பிரதிநிதிகள் (ஐக்கிய இராச்சியத்தின் நாடாளுமன்றம், பிரான்சு போன்றவை), இனங்கள் மற்றும் பிராந்தியங்களின் பிரதிநிதிகள், அல்லது கூட்டாட்சி ஒன்றின் துணைக்கட்சிகளின் பிரதிநிதிகள் இவ்வவைகளைப் பிரதிநிதித்துவப்படுத்தினர். இவ்வாறான பிரதிநிதித்துவம் முக்கியமல்லாமல் போகும் நாடுகளில் ஓரவை ஆட்சி முறை நடைமுறையில் உள்ளது. இலங்கை, நியூசிலாந்து, டென்மார்க் போன்ற நாடுகளில் இரண்டாவது சட்டவாக்க அவையான மேலவை அகற்றப்பட்டது. சுவீடன் போன்ற நாடுகளில் இரண்டு அவைகள் இணைக்கப்படு ஓரவை ஆனது. வேறும் சில நாடுகளில் ஓரவை முறையே எப்போதும் இருந்து வந்துள்ளது.\n\nபொதுவாக, சீன மக்கள் குடியரசு, கியூபா போன்ற பொதுவுடைமை நாடுகளில் ஓரவை முறையே நடைமுறையில் உள்ளது. இதே போல் முன்னாள் பொதுவுடைமை நாடுகளான உக்ரைன், மல்தோவா, செர்பியா போன்றவை ஓரவை முறையிலேயே தொடர்ந்து இயங்குகின்றன. அதே வேளையில், உருசியா, போலந்து போன்றவை கம்யூனிசத்தின் வீழ்ச்சியின் பின்னர் ஈரவை முறையைத் தேர்ந்தெடுத்தன. சோசலிசக் கண்ணோட்டத்தின் படி மேலவை முறை பழமைவாத அடிப்படையிலானது எனக் கருதப்படுகிறது. இவற்றில் சமூகத்தின் மேல் வகுப்பினரின் விருப்புகளையே இவை நிறைவேற்றுவதாக சோசலிசவாதிகள் கருதுகின்றனர்.\n\nஓரவை முறையில் சட்டவாக்கம் மிகவும் செயல்திறன் மிக்கதாக உள்ளது இம்முறையின் நன்மையாகும். இங்கு சட்டவாக்க நடைமுறை மிகவும் எளிமையானது. சட்ட முடக்கம் இம்முறையில் ஏற்பட மாட்டாது. இம்முறையில் செலவீனம் மிகவும் குறைவு என்பதாக இதன் ஆதரவாளர்கள் கருத்கின்றனர். இம்முறை மூலம் பெரும்பான்மையினத்தின் ஆதிக்கம் அதிகமாக இருப்பது இதன் முக்கிய குறைபாடு ஆகும், குறிப்பாக நாடாளுமன்ற முறைகளில் நாடாளுமன்றப் பெரும்பான்மையினரே செயலாட்சியிலும் பெரும்பான்மையாக இருப்பது. சமூகத்தின் சில முக்கிய பகுதிகளைச் சேர்ந்தவர்களின் பங்களிப்பு இவ்வாட்சி முறையில் குறைவாக உள்ளமையும் இதன் முக்கிய குறைபாடாகும்.\n\n"}
{"id": "159866", "url": "https://ta.wikipedia.org/wiki?curid=159866", "title": "அகில இலங்கை மக்கள் காங்கிரசு", "text": "அகில இலங்கை மக்கள் காங்கிரசு\n\nஅகில இலங்கை மக்கள் காங்கிரசு (\"All Ceylon Peoples Congress\") என்பது இலங்கையின் இசுலாமிய சமூகத்தைப் பிரதிநித்தித்துவப் படுத்தும் ஓர் அரசியல் கட்சி ஆகும். இக்கட்சி சிறீலங்கா முஸ்லிம் காங்கிரசு கட்சியில் இருந்து 2004 ஆம் ஆண்டில் பிரிந்து ஆளும் ஐக்கிய மக்கள் சுதந்திரக் கூட்டணியில் இணைந்த நான்கு நாடாளுமன்ற உறுப்பினர்களால் 2008 ஆம் ஆண்டில் தனிக்கட்சியாக அகில இலங்கை முஸ்லிம் காங்கிரஸ் என்ற பெயரில் நிறுவப்பட்டது. பின்னர் இதன் பெயர் அகில இலங்கை மக்கள் காங்கிரஸ் என மாற்றப்பட்டது.\n\n2010 அரசுத்தலைவர் தேர்தலில் மகிந்த ராசபக்சவை இக்கட்சி ஆதரித்தது. 2010 நாடாளுமன்றத் தேர்தலில் அரசுக் கூட்டணியில் போட்டியிட்டு மூன்று உறுப்பினர்களைப் பெற்றுக் கொண்டது. இக்கட்சியின் தற்போதைய நாடாளுமன்ற உறுப்பினர்கள் வன்னி மாவட்டத்தில் வெற்றி பெற்ற கட்சித் தலைவர் ரிசாத் பதியுத்தீன், உனைசு பாரூக், மட்டக்களப்பில் வெற்றி பெற்ற எம். எல். அலிம் முகமது இஸ்புல்லா ஆகியோராவர். இவர்களில் பதியுதீன், இஸ்புல்லா ஆகியோர் அமைச்சரவை உறுப்பினர்களும் ஆவர்.\n"}
{"id": "159870", "url": "https://ta.wikipedia.org/wiki?curid=159870", "title": "முதலாம் அனஸ்தாசியுஸ் (திருத்தந்தை)", "text": "முதலாம் அனஸ்தாசியுஸ் (திருத்தந்தை)\n\nதிருத்தந்தை முதலாம் அனஸ்தாசியுஸ் (\"Pope Anastasius I\") கத்தோலிக்க திருச்சபையில் உரோமை ஆயராகவும் திருத்தந்தையாகவும் நவம்பர் 27, 399 முதல் திசம்பர் 19, 401 வரை ஆட்சிசெய்தார். இவர் கத்தோலிக்க திருச்சபையின் 39ஆம் திருத்தந்தை ஆவார்.\n\nSection::::வரலாற்றுக் குறிப்புகள்.\nதிருத்தந்தை முதலாம் அனஸ்தாசியுஸ் திருச்சபையின் தலைமைப் பதவியை ஏற்பதற்கு முன் திருத்தந்தையாக இருந்தவர் சிரீசியஸ் ஆவார். அனஸ்தாசியுஸ் திருத்தந்தையாகத் தேர்ந்தெடுக்கப்படுமுன் அவருக்கு ஒரு மகன் இருந்தார். அவர் அனஸ்தாசியுசின் சாவுக்குப் பின் திருத்தந்தையாகத் தேர்ந்தெடுக்கப்பட்டு, முதலாம் இன்னசெண்ட் என்னும் பெயரைச் சூடிக்கொண்டார்.\n\nSection::::இறையியலார் ஓரிஜென் கண்டனம் செய்யப்படுதல்.\nதிருத்தந்தை முதலாம் அனஸ்தாசியுஸ் வரலாற்று முக்கியத்துவம் பெறுவதற்கு ஒரு காரணம் அவர் கி.பி. 2-3 நூற்றாண்டுக் காலத்தில் வாழ்ந்த ஓரிஜென் என்னும் தலைசிறந்த இறையியலார் கிரேக்கத்தில் எழுதிய இறையியல் நூல் இலத்தீனில் மொழிபெயர்க்கப்பட்டதும் அது தப்பறையான கொள்கைகளை உள்ளடக்கியதாகக் கருதப்பட்டதால் அவரைக் கண்டனம் செய்தது ஆகும்.\n\nSection::::தவறான கொள்கைகள் கண்டிக்கப்படல்.\nமுதலாம் அனஸ்தாசியுஸ் காலத்தில் கிறித்தவ மதம் துன்புறுத்தப்பட்ட பின்னணியில் தம் மதத்தை மறுத்து உரோமை அரசனுக்குப் பணிந்த கிறித்தவர்கள் தங்கள் தவற்றினை ஏற்று மீண்டும் கிறித்தவத்துக்குத் திரும்ப விரும்பினார்கள். அவர்கள் மீண்டும் ஏற்பது குறித்தும், அவர்களுக்கு மீண்டும் திருமுழுக்கு அளிக்க வேண்டுமா வேண்டாமா என்பது குறித்தும் சர்ச்சை தொடர்ந்து நிகழ்ந்தது. டொனாட்டியக் கொள்கை, அவர்களுக்கு மறு-திருமுழுக்கு அளிக்க வேண்டும் என்று வாதாடியது. அவர்களை மீண்டும் சபையில் ஏற்பது குறித்த நிபந்தனைகளைத் தளர்த்த வேண்டும் என்று ஆப்பிரிக்க ஆயர்கள் சிலர் கேட்டனர். அதற்கு, திருத்தந்தை அத்தனாசியுஸ் கார்த்தேஜ் சங்கத்திற்கு (401) எழுதிய கடிதத்தில் பதில் அளித்தார்.\n\nSection::::திருத்தந்தையின் ஆதரவாளர்கள்.\nமுதலாம் அனஸ்தாசியுசுக்கு ஆதரவு அளித்தவர்களுள் புனித ஜெரோம், புனித நோலா பவுலீனுஸ் ஆகியோர் முக்கியமானவர்கள். அவ்விருவரும் அனஸ்தாசியுசுக்கு முன் திருத்தந்தையாக இருந்த சிரீசியசின் செயல்பாடுகளை விமர்சித்திருந்தனர் என்பது குறிப்பிடத்தக்கது.\n\nதொடக்க கால மேலைத் திருச்சபையின் தலைசிறந்த இறையியலராகக் கருதப்படும் புனித அகுஸ்தீன் (354-430) திருத்தந்தை அனஸ்தாசியுஸ் தப்பறைக் கொள்கைகளைக் கடிந்துகொண்டதைப் பாராட்டியுள்ளார். மேலும் அவர் அனஸ்தாசியுசின் நண்பராகவும் திகழ்ந்தார்.\n\nSection::::இறப்பும் திருவிழாவும்.\nமுதலாம் அத்தனாசியுஸ் 401, திசம்பர் 19ஆம் நாள் இறந்தார். அவரது உடல் உரோமையில் போர்த்துவேன்சிசு சாலையில் அமைந்த போன்ந்தியன் கல்லறைத் தோட்டத்தில் அடக்கம் செய்யப்பட்டது.\n\nஅவரது திருவிழா திசம்பர் 19ஆம் நாள் கொண்டாடப்படுகிறது.\n\n\n"}
{"id": "159874", "url": "https://ta.wikipedia.org/wiki?curid=159874", "title": "காங்கேசன்துறை தேர்தல் தொகுதி", "text": "காங்கேசன்துறை தேர்தல் தொகுதி\n\nகாங்கேசன்துறை தேர்தல் தொகுதி (\"Kankesanthurai Electorate\") என்பது 1931 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், யாழ்ப்பாண மாவட்டத்தில் காங்கேசன்துறை நகரை உள்ளடக்கியதாகும்.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் காங்கேசன்துறை தேர்தல் தொகுதி யாழ்ப்பாணத் தேர்தல் மாவட்டத்தில் உள்ளடக்கப்பட்டது.\n\nSection::::அரசாங்க சபைத் தேர்தல்கள்.\nSection::::1931 தேர்தல்.\nபிரித்தானிய இலங்கையில் இலங்கை அரசாங்க சபைக்கான முதலாவது தேர்தல் 1931 சூன் 13 முதல் சூன் 20 வரை இடம்பெற்றது. தொனமூர் ஆணைக்குழு இலங்கைக்கு மேலாட்சி (டொமினியன்) அந்தஸ்து வழங்காத காரணத்தால் யாழ்ப்பாண இளைஞர் காங்கிரஸ் இத்தேர்தலைப் புறக்கணிக்குமாறு மக்களைக் கோரியது. இதனால், இலங்கையின் வட மாகாணத்தின் அனைத்து நான்கு தொகுதிகளிலும் (யாழ்ப்பாணம், காங்கேசன்துறை, பருத்தித்துறை, ஊர்காவற்றுறை) தேர்தல் மனுக்கள் சமர்ப்பிக்கப்படவில்லை.\n\nSection::::1934 இடைத்தேர்தல்.\nவட மாகாணத் தொகுதிகளுக்கு 1934 ஆம் ஆண்டில் இடைத்தேர்தல்கள் இடம்பெற்றன காங்கேசன்துறைத் தேர்தல் தொகுதியில் சு. நடேசன் தெரிவு செய்யப்பட்டார்.\n\nSection::::1936 தேர்தல்.\nபிரித்தானிய இலங்கையில் இலங்கை அரசாங்க சபைக்கான இரண்டாவது தேர்தல் 1936 ஆம் ஆண்டில் நடைபெற்றது. முடிவுகள் வருமாறு:\n\nSection::::நாடாளுமன்றத் தேர்தல்கள்.\nSection::::1947 தேர்தல்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\nSection::::1952 தேர்தல்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\n\nSection::::1956 தேர்தல்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\n\nSection::::1960 (மார்ச்) தேர்தல்.\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\nSection::::1960 (சூலை) தேர்தல்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nSection::::1965 தேர்தல்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\n\nSection::::1970 தேர்தல்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\nSection::::1975 இடைத்தேர்தல்.\nபுதிய குடியரசு அரசியலமைப்புக்கு எதிர்ப்புத் தெரிவித்து சா. ஜே. வே. செல்வநாயகம் 1972 அக்டோபர் 2 இல் தமது நாடாளுமன்றப் பதவியைத் துறந்தார். இவரது வெற்றிடத்தை நிரப்புவதற்கான இடைத்தேர்தலை அன்றைய அரசு உடனடியாக நடத்தவில்லை. இறுதியில் 1975 பெப்ரவரி 6 இல் இடைத்தேர்தல் இடம்பெற்றது. இதன் முடிவுகள்:\nசா. ஜே. வே. செல்வநாயகம் 1977 ஏப்ரல் 26 இல் காலமானார்.\n\nSection::::1977 தேர்தல்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\n\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அ. அமிர்தலிங்கம் உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.\n\n"}
{"id": "159881", "url": "https://ta.wikipedia.org/wiki?curid=159881", "title": "இலங்கை புரட்சிகர சமசமாசக் கட்சி", "text": "இலங்கை புரட்சிகர சமசமாசக் கட்சி\n\nஇலங்கை புரட்சிகர சமசமாசக் கட்சி (\"Lanka Sama Samaja Party (Revolutionary)\") என்பது துரொட்ஸ்கிய வாதத்தை அடிப்படையாகக் கொண்டு இயங்கிய இலங்கையின் ஓர் இடதுசாரி அரசியல் கட்சியாகும். 1964 ஆம் ஆண்டில் லங்கா சமசமாஜக் கட்சி நான்காம் அனைத்துலகத்தில் இருந்து வெளியேற்றப்பட்டதை அடுத்து இக்கட்சி ஆரம்பிக்கப்பட்டது. லங்கா சமசமாசக் கட்சி தேசிய அரசில் இணைவதை எதிர்த்த அக்கட்சியின் சில கடுமைவாதிகள் சிலர் நான்காம் அனைத்துலகத்துடன் நல்லுறவைப் பேண விரும்பியவர்களாய் புதிய கட்சியை ஆரம்பித்தனர். நான்காம் அனைத்துலகம் இக்கட்சியைத் தமது இலங்கைப் பிரதிநிதியாக அறிவித்தது.\n\nபுரட்சிகர சமசமாசக் கட்சியின் நிறுவனர்களில் லங்கா சமசமாசக் கட்சியின் 14 மத்தியக் குழு உறுப்பினர்களும், இரண்டு நாடாளுமன்ற உறுப்பினர்களான எட்மண்ட் சமரக்கொடி, மெரில் பெர்னாண்டோ ஆகியோரும் அடங்குவர். ஏனைய முக்கிய தலைவர்கள் வி. காராளசிங்கம், தொழிற்சங்கவாதி பாலா தம்பு ஆகியோர் ஆவர்.\n\nஉட்பூசல் காரணமாக புரட்சிகர சமசமாசக் கட்சி நாளடையில் உடைந்து போனது. 1964 திசம்பர் 3 இல் இக்கட்சியின் நாடாளுமன்றக் குழு வலதுசாரி ஐக்கிய தேசியக் கட்சியுடனும், இலங்கை சுதந்திரக் கட்சியின் அதிருப்தியாளர்களுடனும் இணைந்து அன்றைய சுதந்திரக் கட்சி அரசுக்கு எதிரான பிரேரணைக்கு ஆதரவாக வாக்களித்தது. இதையடுத்து சுதந்திரக் கட்சி அரசு கவிழ்க்கப்பட்டது. இதன் காரணமாக வி. காராளசிங்கம், அவருடன் சக்தி பிரிவு கட்சியில் இருந்து விலகி மீண்டும் லங்கா சமசமாசக் கட்சியில் சேர்ந்தனர்.\n\n"}
{"id": "159885", "url": "https://ta.wikipedia.org/wiki?curid=159885", "title": "பொன்னம்பலம் நாகலிங்கம்", "text": "பொன்னம்பலம் நாகலிங்கம்\n\nபொன்னம்பலம் நாகலிங்கம் (இறப்பு: 1980) இலங்கைத் தமிழ் இடதுசாரி அரசியல்வாதியும், இலங்கை செனட் சபை உறுப்பினரும் ஆவார்.\n\nSection::::வாழ்க்கைச் சுருக்கம்.\nநாகலிங்கம் யாழ்ப்பாணத்தில் தெல்லிப்பளையில் பிறந்தவர். வட்டுக்கோட்டை யாழ்ப்பாணக் கல்லூரி, திருநெல்வேலி பரமேசுவரா கல்லூரி ஆகியவற்றில் கல்வி கற்று, பின்னர் இலங்கை சட்டக் கல்லூரியில் பயின்று பட்டம் பெற்றார். தெல்லிப்பளை, சுன்னாகம், உடுவில் ஆகிய இடங்களில் வழக்கறிஞராகப் பணியாற்றினார். நாகலக்சுமி என்பவரை 1933 ஆம் ஆண்டில் மலேசியாவில் திருமணம் புரிந்தார். இவர்களுக்கு ஆறு பிள்ளைகள். நாகலிங்கம் 1980 ஆம் ஆண்டில் இறந்தார். மனைவியார் 1997 இல் இறந்தார்.\n\nSection::::அரசியலில்.\nமாணவராக இருக்கும் போதே தமிழ் இளைஞர் காங்கிரசில் இணைந்து அரசியலில் தீவிரம் காட்டினார். 1940களில் இடதுசாரிக் கட்சியான லங்கா சமசமாஜக் கட்சியில் சேர்ந்தார். 1947 தேர்தலில் அக்கட்சி வேட்பாளராக காங்கேசன்துறை தேர்தல் தொகுதியில் போட்டியிட்டு தமிழ் காங்கிரசு வேட்பாளர் தந்தை செல்வநாயகத்திடம் தோற்றார்.\n\n1951 முதல் 1957 வரை இலங்கை செனட் சபை உறுப்பினராக இருந்தார். 1960 மார்ச்சு தேர்தலில் உடுவில் தேர்தல் தொகுதியில் லங்கா சமசமாசக் கட்சி வேட்பாளராகப் போட்டியிட்டுத் தமிழரசுக் கட்சி வேட்பாளர் வி. தர்மலிங்கத்திடம் தோற்றார். 1960 சூலை, 1965 தேர்தல்களிலும் உடுவில் தொகுதியில் போட்டியிட்டு தர்மலிங்கத்திடம் தோற்றார். 1960களில் சுன்னாகம் நகரசபைத் தலைவராகவும் பணியாற்றினார்.\n\n"}
{"id": "159886", "url": "https://ta.wikipedia.org/wiki?curid=159886", "title": "செங்கண்ணர் சம்புவரையர் (கதைமாந்தர்)", "text": "செங்கண்ணர் சம்புவரையர் (கதைமாந்தர்)\n\nசெங்கண்ணர் சம்புவரையர் கல்கி எழுதிய பொன்னியின் செல்வன் புதினத்தில் வருகின்ற சோழ நாட்டுப் பெருங்குடித் தலைவர்களில் ஒருவராவர். கடம்பூரை தலைநகராக கொண்டு ஆட்சி செய்யும் சிற்றரசராகவும், மணிமேகலை, கந்தன் மாறன் தந்தையாகவும் பொன்னியின் செல்வனில் வருகிறார்.\n\nSection::::கதைமாந்தர் இயல்பு.\nகடம்பூர் மாளிகைக்கு வந்தியத் தேவன் வந்து கலகம் செய்து உள்நுழைகிறான். அந்த சப்தம் கேட்டு செங்கண்ணர் மாளிகை மேலிருந்து பார்க்கிறார். தன் மகன் கந்தன் மாறனை என்ன பிரட்சனை என்று பார்க்க சொல்கிறார். வந்திருப்பது தன் நண்பன் வந்தியத்தேவன் என்று செங்கண்ணரிடம் அறிமுகம் செய்கிறான் கந்தன் மாறன். ரகசிய கூட்டம் நடக்கும் நேரத்தில் வந்தியத் தேவன் வராதிருந்திருக்கலாம் என்று எண்ணுகிறார் செங்கண்ணர். அத்துடன் வந்தியத் தேவனை விரைவாக உறங்கவும் சொல்கிறார். \n\nசுந்தர சோழருக்குப் பிறகு மதுராந்தகனை மன்னாக்க நினைக்கும் சிற்றரசர்களில் செங்கண்ணர் சம்புவரையரும் ஒருவர். தன்னுடைய மகளான மணிமேகலையையும் மதுராந்தகனுக்கு திருமணம் செய்விக்க எண்ணுகிறார். அனால் மதுராந்தகனை மணிமேகலைக்கு பிடிக்காத காரணத்தினால் ஆதித்த கரிகாலனை திருமணம் செய்விக்கலாம் என்று தன் மனதினை மாற்றிக் கொள்கிறார்.\n\n"}
{"id": "159887", "url": "https://ta.wikipedia.org/wiki?curid=159887", "title": "வேலூர் வானூர்தி நிலையம்", "text": "வேலூர் வானூர்தி நிலையம்\n\nவேலூர் வானூர்தி நிலையம் (\"Vellore Airport\", தமிழ்நாட்டின் வேலூர் நகரத்திற்கு கிழக்கே 5 கிலோமீட்டர் தொலைவில் அமைந்துள்ள ஓர் வானூர்தித் தடமாகும். 51.5 ஏக்கர்களில் (208,000 சதுர மீட்டர்கள்) அமைந்துள்ள இந்த வானூர்தித் தடம் \"மதராசு பிளையிங் கிளப்\"பின் பயிற்சி விமானிகளுக்காக சூலை 2006இல் மீண்டும் செயலாக்கத்திற்கு வந்தது. சென்னை வானூர்தி நிலையத்தில் வணிக வான்வழித் தடங்களின் பெருக்கத்தால் அங்கு இயங்கி வந்த கிளப்பின் செயல்பாடு மார்ச்சு 2011இல் நிறுத்தப்பட்டது. இதற்கு மாற்றாக இங்கு முனையக் கட்டிடங்கள் கட்டித் தர தமிழ்நாடு அரசு முன்வந்தது. 2009ஆம் ஆண்டிற்குள் 45 இருக்கைகள் கொண்ட ஏடிஆர் வானூர்திகள் இயங்கும் வண்ணம் இவற்றைக் கட்டி முடிக்கத் திட்டமிடப்பட்டது. இந்திய வானூர்தி நிலையங்கள் ஆணையத்தின் (AAI) தென் மண்டல \"முடங்கிய வான்நிலையங்களின் மீள்செயலாக்கத் திட்டத்தில்\" வேலூர் சேர்க்கப்பட்டுள்ளது.\n\nSection::::வான்வழிச் சேவைகளும் சேரிடங்களும்.\nசென்னை, பெங்களூரு, திருப்பதி, திருவனந்தபுரம் கூடிய விரைவில் சேவைகள் தொடங்கப்படும்\n\nSection::::மேம்படுத்தல்.\nவேலூர் மாற்று சாலை அமைப்பதற்கான இடம் தேர்வு செய்வதில் இழுபறி நிலவி வரும் நிலையில் இந்த ஆண்டு விமானங்களை இயக்க வாய்ப்பில்லை. இதற்கிடையே தற்போது வேலூர் விமான நிலையத்தை சுற்றி தடுப்பு வேலி அமைக்கும் பணிகள் தீவிரமாக நடந்து வருகிறது. மத்திய அரசின் உடான் திட்டத்தின் கீழ் வேலூர் விமான நிலையம் போக்குவரத்துக்காக மேம்படுத்தப்பட்டு வருகிறது. இதற்காக விமான நிலையம் வசம் உள்ள 52 ஏக்கர் நிலத்துடன், மாவட்ட நிர்வாகம் சார்பில் 68 ஏக்கர் நிலம் கையகப்படுத்தி ஒப்படைக்கப்பட்டுள்ளது. மொத்தம் 120 ஏக்கர் பரப்பளவு கொண்ட வேலூர் விமான நிலையத்தை மேம்படுத்தி சென்னை, பெங்களூரு, திருப்பதி, திருவனந்தபுரம் நகரங்களுக்கு சிறிய ரக விமானங்களை இயக்க திட்டமிடப்பட்டு பணிகள் நடந்து வந்த நிலையில், 441 ஏக்கர் பரப்பளவில் விமான நிலையத்தை விரிவாக்கும் வகையில் பணிகளை மேற்கொள்ள மத்திய அரசு திட்டமிட்டுள்ளது.இதற்கிடையில் ஏற்கனவே திட்டமிட்டபடி, வேலூர் விமான நிலையத்தில் டெர்மினல் பில்டிங், ரன்வே அமைக்கும் பணிகள் 70 சதவீதம் முடிவடைந்துள்ளது. முழுமையாக ரன்வே அமைக்கும் பணியை முடிக்க அப்துல்லாபுரம். தார்வழி சாலையை விமான நிலைய ஆணையத்திடம் ஒப்படைக்க முடிவு செய்யப்பட்டது. அதற்கு பதில் புதிய சாலை அமைப்பதற்காக ₹1.15 கோடி நிதியை ஒதுக்கீடு செய்ய கேட்டு தமிழக அரசுக்கு அறிக்கை அனுப்பி வைக்கப்பட்டுள்ளது.\n\nஇந்நிலையில், மாற்று சாலை அமைப்பதற்கான இடம் தேர்வு செய்வதில் இழுபறி ஏற்பட்டுள்ளது. இதனால் அந்த சாலையை விமான நிலையத்துக்கு ஒப்படைப்பதில் ஏற்பட்டுள்ள தொடர் காலதாமதம் விமான நிலைய பணிகளை திட்டமிட்டபடி இந்த ஆண்டு இறுதிக்குள் முடித்து செயல்பாட்டுக்கு வரமுடியாத சூழ்நிலை ஏற்பட்டுள்ளது. இதற்கிடையில், விமான நிலைய ரன்வே அமைந்துள்ள இடத்தில் முதல் கட்ட தடுப்பு வேலிகள் அமைக்கப்பட்டுள்ளது. தற்போது 2வது கட்டமாக தடுப்பு வேலிகள் அமைப்பதற்காக இரும்பு கம்பிகள் நடும் பணிகள் நடந்து வருகிறது. இப்பணிகள் முடிந்ததும் இரும்பு கம்பி அமைக்கப்பட உள்ளது. தற்போது ரன்வே முடியும் பகுதி வரை தடுப்பு வேலி அமைக்கப்பட்டுள்ளது. அதேபோல் டெர்மினல் பில்டிங் வரை தடுப்பு வேலி அமைக்கும் பணிகள் முடிவடைந்துள்ளது. அப்துல்லாபுரம்- தார்வழி சாலைக்கு மாற்று பாதை அமைக்கப்பட்டு பிறகு தடுப்பு ரன்வே பகுதி தடுப்பு வேலியும், டெர்மினல் பில்டிங் தடுப்பு வேலிகள் இணைக்கும் பணிகள் தொடங்கப்படும். கடந்த ஜூன் மாதம் முதல் வேலூரில் இருந்து சிறியரக விமானங்கள் இயக்கப்படும் என்று ஏற்கனவே அறிவிக்கப்பட்டிருந்தது. ஆனால் தார்வழி சாலையை ஒப்படைப்பதில் காலதாமதம் ஏற்பட்டதால் இன்னும் அந்த பணிகள் முடிக்கப்படவில்லை. இந்த நிலையில் இந்த ஆண்டுக்குள் வேலூரில் இருந்து விமானங்கள் இயக்க வாய்ப்பில்லை என்று அதிகாரிகள் தெரிவித்தனர்.\n"}
{"id": "159889", "url": "https://ta.wikipedia.org/wiki?curid=159889", "title": "சிவத்தையாபுரம்", "text": "சிவத்தையாபுரம்\n\nசிவத்தையாபுரம் என்பது தூத்துக்குடி மாவட்டத்திலுள்ள சாயர்புரம் தேர்வுநிலைப் பேருராட்சிக்கு உட்பட்ட ஒரு பகுதியாகும். இந்த ஊர் தூத்துக்குடியிலிருந்து 20 கிலோ மீட்டர் தொலைவில் தூத்துக்குடி வானூர்தி நிலையத்திற்கு ஐந்து கிலோ மீட்டர் தொலைவிலுள்ள ஒரு ஊராகும். சுமார் 5000 க்கும் அதிகமான மக்கள் தொகையைக் கொண்ட இவ்வூர் வாழ்கின்ற மக்கள் இந்து மற்றும் கிறித்தவ சமயத்தைப் பின்பற்றுகின்றனர்.. \n\nஇக்கோவில்கள் யாவும் சிவத்தையாபுரம் அய்யாவழி அன்புக்கொடி மக்களுக்கு பாத்தியப்பட்டது.\n\n\n\n\n\n\n\nSection::::திருவிழாக்கள்.\nSection::::இந்து சமயம்.\n10 நாட்கள் தசராத் திருவிழா, விநாயகர் சதுர்த்தி, கிருஷ்ண ஜெயந்தி, தமிழ் வருடப் பிறப்பு, மகா சிவராத்திரி, கார்த்திகை தீபத் திருவிழா, திருவிளக்கு பூஜை ஆகிய பண்டிகைகள் கொண்டாடப்படுகின்றன.\n\n\n\nSection::::கிறித்தவ சமயம்.\nகிறித்துமசு பண்டிகை, ஆங்கிலப் புத்தாண்டு, ஈஸ்டர், மற்றும் புனித வெள்ளி ஆகிய விழாக்களும் மத பேதமின்றி சிறப்பாக கொண்டாடப்பட்டு வருகிறது. \n\n\n\nSection::::பேருந்து வசதி.\nசாயர்புரம் செல்லும் அனைத்துப் பேருந்துகளும் சிவத்தையாபுரம் செல்கின்றன. சாயர்புரம் வழியாக தூத்துக்குடி, திருச்செந்தூர், திருநெல்வேலி, நாகர்கோவில், மதுரை, கோயம்புத்தூர் மற்றும் சென்னை போன்ற நகரங்களுக்கும் தனியார் மற்றும் அரசுப் பேருந்துகள் இயங்குகின்றன.\n\nசந்தை, தேரி, தோட்டக்காடு, செங்குட்டம், சாலை ஆகியன இவ்வூரில் வழங்கி வரும் சில இடக்குறிப்புகளாகும்.\n"}
{"id": "159890", "url": "https://ta.wikipedia.org/wiki?curid=159890", "title": "நாகப்பட்டினம் துறைமுகம்", "text": "நாகப்பட்டினம் துறைமுகம்\n\nநாகப்பட்டினம் துறைமுகம் \"(Nagapattinam Port)\" தமிழ்நாட்டின் நாகப்பட்டினம் நகரத்திலுள்ள ஒரு சிறு துறைமுகம் ஆகும். நாகப்பட்னம் அல்லது நாகப்பட்டம் துறைமுகம் என்ற பெயர்களாலும் இத்துறைமுகம் அழைக்கப்படுகிறது. வங்காள விரிகுடா கடற்கரையில் ஓர் இயற்கை துறைமாக இது அமைந்துள்ளது. இடைக்கால சோழர்களின் காலத்தில் இந்த துறைமுகம் முக்கியத்துவம் பெற்றிருந்தது. வர்த்தகம் மற்றும் கிழக்கு நோக்கி கடற்படை பயணங்களுக்கு அவர்களின் முக்கியமான துறைமுகமாக செயல்பட்டது.\nநாகப்பட்டினம் மற்றும் நாகூர் துறைமுகங்கள் குறித்து 16-ம் நூற்றாண்டின் பிற்பகுதியிலிருந்தே வரலாற்றுக் குறிப்புகள் கிடைக்கின்றன. இத்துறைமுகம் போர்த்துகேயர்களின் முதன்மை துறைமுகமாக விளங்கியது. 1660 ஆம் ஆண்டில் டச்சுக் காரர்கள் இதனைக் கைப்பற்றினர். 1781 வரை அவர்கள் வசமே நாகப்பட்டினம் துறைமுகம் இருந்து வந்தது. இங்கு பயணியர் கப்பல்களும் சரக்குக் கப்பல்களும் வந்து போயின. நாகூரைச் சேர்ந்த இசுலாமிய வணிகர்கள் கடல் வணிகத்தில் பெரிதும் பங்கேற்றனர். 1781 ஆம் ஆண்டில் பிரித்தானிய கிழக்கிந்திய நிறுவனம் துறைமுகத்தைக் கைப்பற்றியது. கோரமண்டல் பகுதியில் தூத்துக்குடி துறைமுகம் முதன்மையான துறைமுகமாக மாறும்வரை காலனி நாடுகளின் அரசுகளுக்கு நாகப்பட்டினம் துறைமுகம் ஒரு முக்கியத் துறைமாக இருந்துவந்தது.\n\nSection::::வரலாறு.\nஇடைக்கால சோழர்கள் காலத்தில் நாகப்பட்டினம் துறைமுகம் போர்த்துக்கீசியர்களால் கைப்பற்றப்பட்டது. அவர்கள் வர்த்தகம் மேற்கொள்ளவும் கிழக்கு நோக்கிய கடற் பயணங்களுக்கும் முக்கிய துறைமுகமாக பயன்படுத்தப்பட்டது.\n16 ஆம் நூற்றாண்டின் முற்பகுதியில் போர்த்துகீசியர்கள் துறைமுகத்தின் மூலம் நாகப்பட்டினம் நகரத்துடன் வணிக தொடர்புகளைத் தொடங்கினர். 1554 இல் அங்கு ஒரு வணிக மையத்தையும் நிறுவினர். மேலும் போர்த்துகீசியர்கள் இந்நகரத்தில் மதபோதனை நிறுவனத்தையும் நடத்தினர் . \n\n1658 ஆம் ஆண்டில் டச்சுக்காரர்கள் தஞ்சாவூர் மன்னர் விசயநாயக்கரிடம் ஒரு உடன்படிக்கை செய்து கொண்டனர். சனவரி 5, 1662 ஆம் ஆண்டில் அந்த ஒப்பந்தம் கையெழுத்தானது. இதன்படி நாகப்பட்டினம் துறைமுகம், புத்தூர், முட்டம், பொருவலாஞ்சேரி, அந்தானப்பேட்டை, கருரேப்பங்காடு, அழிங்கிமங்கலம், சங்கமிரங்கங்கலம், சங்கமதிங்கலம் , நரியங்குடி ஆகிய பத்து கிராமங்கள் போர்த்துகீசியர்களிடமிருந்து டச்சுக்காரர்கள்வசம் ஒப்படைக்கப்பட்டது. தஞ்சாவூரின் முதலாவது மராட்டிய மன்னர் ஈகோசி மற்றும் டச்சுக்காரர்களுக்கிடையேயான ஒப்பந்தத்தின்படி, நாகப்பட்டினமும் அதைச்சுற்றியுள்ள கிராமங்கள் அனைத்தும் 1676 டிசம்பர் 30 அன்று டச்சுக்காரர்களிடம் ஒப்படைக்கப்பட்டன. 1690 ஆம் ஆண்டு டச்சு கோரமண்டலின் தலைநகரம் புலிக்காட்டில் இருந்து நாகப்பட்டினத்திற்கு மாற்றப்பட்டது .\n\n1781 ஆம் ஆண்டில் பிரித்தானியர்கள் மற்றும் பிரெஞ்சு கடற்படைகளுக்கு இடையிலான இரண்டு கடற்படைப் போர்கள் நாகப்பட்டினம் கடற்கரையில் நிகழ்ந்த பின்னர் இந்த நகரம் ஆங்கிலேயர்களின் கைகளில் விழுந்தது. நாகப்பட்டினம் போர் என்று அது அறியப்படுகிறது. முதலில் 1758 ஆம் ஆண்டில் தொடங்கிய ஏழு வருடப் போரின் ஒரு பகுதியாகவும், இரண்டாவது 1782 இல் அமெரிக்க புரட்சிகரப் போரின் ஒரு பகுதியாகவும் இப்போர் கருதப்படுகிறது. 1781 ஆம் ஆண்டில் டச்சுக்காரர்களிடமிருந்து ஆங்கிலேயர்களால் இந்த நகரம் கைப்பற்றப்பட்டது. 1780 இல் டச்சுக்கார்ர்கள் முறையாக போருக்குள் வந்திருந்தனர்.1784 இல் டச்சு மற்றும் பிரித்தானியர் சமாதான உடன்பாட்டை எட்டியபோது நாகப்பட்டினம் முறையாக ஆங்கிலேயர்களிடம் ஒப்படைக்கப்பட்டது. நாகூரைத் தலைமையகமாக கொண்ட 277 கிராமங்கள் கிழக்கிந்திய கம்பெனியிடம் ஒப்படைக்கப்பட்டன.\n\n1799 முதல் 1845 வரை நாகப்பட்டினம் தஞ்சாவூர் மாவட்டத்தின் தலைமையிடமாக ஆக்கப்பட்டிருந்தது. இந்த நகரம் மெட்ராசு மாகாணத்தின் முக்கிய துறைமுகங்களில் ஒன்றாக இருந்தது. தரங்கம்பாடி மற்றும் தூத்துக்குடி துறைமுகங்கள் சேர்க்கப்பட்ட பின்னர் துறைமுகம் சரிவை சந்தித்தது. 2004 ஆம் ஆண்டில் நிகழ்ந்த இந்தியப் பெருங்கடல் பூகம்பத்தைத் தொடர்ந்து ஏற்பட்ட சுனாமியால் கடுமையாக பாதிக்கப்பட்ட துறைமுகங்களில் இந்த துறைமுகமும் ஒன்றாகும் . \n\nSection::::அமைவிடம்.\nநாகப்பட்டினம் துறைமுகம் குதுவாயர் ஆற்றின் வாயில் வங்காள விரிகுடாவில் அமைந்துள்ளது. \n\nSection::::வர்த்தகம்.\nநாகப்பட்டினம் சோழப் பேரரசின் மிக முக்கியமான துறைமுகமாக இருந்தது. ராசேந்திர சோழனின் அனைத்து கிழக்கு கடற்படை பயணங்களும் துறைமுகத்தின் வழியாகவே நிகழ்ந்துள்ளன. இந்த துறைமுகத்தை டச்சுக்கார்ர்கள், போர்த்துகீசியர்கள் மற்றும் பிரித்தானியர்கள் போன்ற அயல்நாட்டினர்கள் கோரமண்டல் கடற்கரையின் முக்கிய துறைமுகங்களில் ஒன்றாக கருதி வர்த்தக நோக்கங்களுக்காகப் பயன்படுத்தினர் பிரித்தானியர்கள் காலத்தில் துறைமுகத்திலிருந்து இலங்கைக்கு பிரதான ஏற்றுமதியாக பெரும்பாலும் அரிசி, சுருட்டு, புகையிலை மற்றும் தோல் போன்றவை அனுப்பப்பட்டன. நாகப்பட்டினத்தின் வர்த்தகம் பெரும்பாலும் இலங்கை, நீரிணை குடியேற்றங்கள், பர்மா மற்றும் ஐக்கிய இராச்சியம் மற்றும் எசுப்பானியாவுடன் நடைபெற்றது . இந்த துறைமுகம் சிங்கப்பூருக்கு பயணிகள் போக்குவரத்தையும் வழங்கியது, ஆனால் ஒரு தீ விபத்து காரணமாக அது கைவிடப்பட்டது {sfn|\"The Hindu Business Line\"|20 January 2012}}. இன்றைய நவீன துறைமுகத்தில் வணிக துறைமுக வளாகம் மற்றும் கப்பல்துறை போன்ற வசதிகள் உள்ளன. அவை சிறந்த முறையில் பாதுகாக்கப் பட்டு பராமரிக்கப்படுகின்றன . குறைந்த அளவு சமையல் எண்ணெய் இறக்குமதியை மட்டுமே துறைமுகம் கையாளுகிறது . நாகாப்டினம் கலங்கரை விளக்கம் 1869 ஆம் ஆண்டில் ஆங்கிலேயர்களால் துறைமுக வளாகத்திற்குள் கட்டப்பட்டது. இதுவே முதல் வழக்கமான 20 மீட்டர் உயர (66 அடி) கலங்கரை விளக்கம் கோபுரம் ஆகும் . துறைமுகமும் கலங்கரை விளக்கமும் இந்திய அரசின் கீழ் தமிழ்நாடு கடல் வாரியத்தால் பராமரிக்கப்படுகின்றன \n"}
{"id": "159896", "url": "https://ta.wikipedia.org/wiki?curid=159896", "title": "சங்ககாலத் தண்டனை", "text": "சங்ககாலத் தண்டனை\n\nசங்ககால அரசர்கள் போரில் பிடிபட்ட அரசர்களைச் சிறையிலிட்டுத் தண்டனை வழங்கியிருக்கிறார்கள்.\n\n"}
{"id": "159906", "url": "https://ta.wikipedia.org/wiki?curid=159906", "title": "சென்னை உயர்மட்ட விரைவுச்சாலைகள்", "text": "சென்னை உயர்மட்ட விரைவுச்சாலைகள்\n\nசென்னை உயர்மட்ட விரைவுச்சாலைகள் (\"Chennai Elevated Expressways\") சென்னை மாநகரத்தில் சாலைப் பிணைப்புகளை மேம்படுத்த சென்னை பெருநகர் வளர்ச்சிக் குழுமத்தால் திட்டமிடப்பட்டுள்ள இரண்டாம் முழுமைத் திட்டத்தின் ஓர் அங்கமாகும்.\n\nSection::::சாலை நடைகள்.\nஇடைக்காலத் திட்டமாக ஐந்து சாலைநடைகள் உயரத்தில் அமைக்கப்பட உள்ளன.\n\nபின்வரும் 12 சாலைநடைகள் தொலைநோக்குத் திட்டங்களாக முன்மொழியப்பட்டுள்ளன\n\nSection::::மற்ற சாலைநடைகள்.\nமுழுமைத் திட்டத்தில் வரையப்பட்டுள்ளதைத் தவிர சென்னை மாநகராட்சி, சென்னைத் துறைமுகம் மற்றும் எண்ணூர் துறைமுகம் ஆகியன கூடுதலாக திட்டமிட்டுள்ள சாலைநடைகள் பின்வருவன ஆகும்: \n"}
{"id": "159919", "url": "https://ta.wikipedia.org/wiki?curid=159919", "title": "கத்தேரி தேக்கக்விதா", "text": "கத்தேரி தேக்கக்விதா\n\nகத்தேரி தேக்கக்விதா, (1656 – ஏப்ரல் 17, 1680), (திருமுழுக்கு பெயர்: கேத்ரின் தேக்கக்விதா) என்றும் மோகாக்கியரின் லில்லி மலர் என்றும் அறியப்படுபவர் ஒரு அல்கோன்குயின்-மோகாக்கிய கத்தோலிக்க கன்னியரும், பொது நிலைத்துறவியும் ஆவார். இவர் தற்போது நியூ யோர்க் மாநிலம் அமைந்துள்ள இடத்தில் பிறந்தவர். இவர் சிறுவயதில் பெரியம்மையால் தாக்கப்பட்டு பிழைத்தவர் ஆவார். இவர் இளமையிலேயே பெற்றோரை இழந்தவர். இவர் தனது 19ஆம் அகவையில் கத்தோலிக்கத்துக்கு மதம் மாறித் திருமுழுக்கு பெற்றார். இதன்பின் இவர் தனது வாழ்நாளை இயேசு சபை மறைபணி தளமான மொண்ட்ரியாலில் உள்ள கானாவாக்கே கிராமத்தில் கழித்தார்.\n\nஇவர் தனது 24ஆம் அகவையில் கற்பு நிலை உறுதிபூண்டார். தனது நல்லொழுக்கத்திற்கும் கற்பு நிலைக்கும் பேர்போன இவர் தனது கடும் தவ முயற்சிக்காக அறியப்படுகின்றார். இவர் கத்தோலிக்கத்துக்கு மதம் மாறியதால் தனது சொந்த குடும்பத்தாலும், இனத்தாலும் ஒதுக்கப்பட்டார்.\n\nஅமெரிக்க முதற்குடிமக்களுள் திருச்சபையின் பீட மகிமை அளிக்கப்பட்ட முதல் பெண் இவர் ஆவார். இவருக்குத் திருத்தந்தை இரண்டாம் அருள் சின்னப்பர் 1980இல் அருளாளர் பட்டம் அளித்தார். திருத்தந்தை பதினாறாம் பெனடிக்ட், அக்டோபர் 21, 2012இல் புனித பேதுரு பேராலயத்தில் இவருக்குப் புனிதர் பட்டம் அளித்தார். பல்வேறு அதிசயங்களும் இயற்கைக்கு மீறிய நிகழ்வுகளும் இவரது மரணத்திற்கு பின்னர் நிகழ்ந்துள்ளதாகக் கூறப்படுகின்றது.\n\nSection::::பெற்றோரும் இளம் பருவமும்.\nதிருமுழுக்கின்போது \"கேத்ரின்\" என்று பிரஞ்சு மொழிவடிவத்தில் கொடுக்கப்பட்ட பெயரே \"கத்தேரி\" (\"Kateri\") என்று வழங்கலாயிற்று. கத்தேரி தேக்கக்விதா பிறந்த ஆண்டு சுமார் 1656 ஆகும். அமெரிக்க முதற்குடி மக்களின் ஒரு பிரிவாகிய மோகாக் இனத்தவராகிய கத்தேரி பிறந்த ஊரின் பெயர் ஓசர்நினோன். அது இன்றைய நியூயார்க் மாநிலத்தில் உள்ள ஓரிஸ்வில் (\"Auriesville\") நகருக்கு அருகில் உள்ளது.\n\nகத்தேரியின் தந்தை பெயர் கென்னெரோன்குவா ஆகும். அவர் மோகாக் இனத்தின் ஒரு பெருந்தலைவராக இருந்தார். கத்தேரியின் தாய் பெயர் தாகாஸ்குயித்தா (\"Tagaskouita\"). அவர் கத்தோலிக்க சபை உறுப்பினராக இருந்தார். அல்கோன்குவின் இனத்தவரான அவர் கவர்ந்துசெல்லப்பட்டு பின்னர் மோகாக் இனத் தலைவரின் மனைவி ஆனார். இளவயதில் தாகஸ்குயித்தாக்கு மொண்ட்ரியால் மாநிலத்தில் பிரஞ்சு கத்தோலிக்க மறைபரப்பாளர்கள் திருமுழுக்குக் கொடுத்துக் கத்தோலிக்க முறைப்படி கல்வியும் கற்பித்திருந்தனர். மோகாக் போர்வீரர்கள் அவரைக் கைதியாகப் பிடித்து, தமது பிரதேசத்துக்குக் கொண்டுசென்றனர். பின்னர் அவர் மோகாக் இனத்தலைவரான் கென்னெரோன்குவாவை மணந்துகொண்டார்.\n\nகத்தேரி பிறந்த ஊரில் முதற்குடி மக்களின் பல இனத்தவர் வாழ்ந்துவந்தனர். மோகாக் இனத்தவரில் பலர் ஐரோப்பியரால் கொணரப்பட்ட நோய்கள் காரணமாகவும் அடிக்கடி நிகழ்ந்த போர்கள் காரணமாகவும் மடிந்தனர். எனவே மோகாக் இனத்தவர் பிற இனத்தவர்மீது போர்தொடுத்து அவர்களைக் கைதிகளாகப் பிடித்துத் தமது பிரதேசத்துக்குக் கொண்டுவந்தனர். இவ்வாறு அவர்களின் எதிரிகளாக இருந்த ஹ்யூரோன் இனத்தவர் பலர் கைதிகளாகப் பிடிக்கப்பட்டனர்.\n\nSection::::தாய்வழி உறவுமுறை.\nமோகாக் இனத்தவர், பிற இரோக்குவா வகையினரைப் போன்று, தாய்வழி உறவுமுறையை (\"matrilineal kinship system\") கடைப்பிடித்தனர். அதன்படி, குழந்தைகள் பிறக்கும்போது அவர்கள் தாய் எந்த இனத்தவரோ அந்த இனத்தவர்களாகக் கருதப்பட்டனர்.\n\nகத்தேரி சிறு குழந்தையாக இருந்தபோது அவருடைய கிராமம் வேறொரு இடத்துக்கு மாற்றப்பட்டது. மோகாக் மக்களில் பலர் 1661-1663 கால கட்டத்தில் பெரியம்மை நோய்க்குப் பலியானார்கள். கத்தேரியின் பெற்றோரும் சகோதரரும் அவ்வாறே இறந்தனர். நோயின் காரணமாகக் கத்தேரியின் கண்பார்வை பாதிக்கப்பட்டது, அவருடைய உடம்பிலும் தழும்புகள் பல ஏற்பட்டன. பெற்றோரையும் சகோதரரையும் இழந்த கத்தேரியை அவருடைய தாய்மாமன் எடுத்து வளர்த்தார். அவர் \"ஆமைக் குழு\" (\"Turtle Clan\") என்னும் பிரிவைச் சார்ந்தவர்.\n\nSection::::கத்தேரியின் குணநலன்கள்.\nகத்தேரி மிகவும் அடக்கமான பெண் என்றும், கேளிக்கைக் கூட்டங்களில் பங்கேற்காதவர் என்றும் அவருடைய வரலாற்றை எழுதிய இயேசு சபையினர் கூறுகின்றனர். அவர் தம் உடலில் ஏற்பட்டிருந்த தழும்புகளை மறைக்கும் வண்ணம் தலையில் ஒரு போர்வையைச் சுற்றியிருந்தார். அநாதையாக இருந்தபோது பெரும்பாலும் அவருடைய விரிந்த குடும்பத்தினர் அவரைப் பராமரித்தனர். அவருடைய தாயின் குடும்பத்தினர் வாழ்ந்த பொதுவீட்டில் (\"longhouse\") அவரும் வாழ்ந்திருப்பார்.\n\nகத்தேரி தம் இனத்தைச் சார்ந்த பெண்கள் செய்த மரபுவழித் தொழிலில் ஈடுபட்டார். இவ்வாறு, துணி நெய்தல், விலங்குகளின் தோலிலிருந்து வார் செய்தல், கோரைப் புல்லினால் பாய் கூடை பெட்டி போன்றவை முடைதல் ஆகிய கலைத் தொழிலை அவர் செய்தார். மேலும், வேட்டையாடிக் கொண்டுவரப்பட்ட இறைச்சியைச் சமைத்தல், தானியங்கள் காய்கறிகளைச் சமைத்தல் போன்ற வீட்டுவேலைகளைச் செய்தார். பயிரிடும் காலத்தில் வயலில் வேலை செய்வது, களை பிடுங்குவது போன்றவற்றிலும் அவர் ஈடுபட்டார்.\n\nகத்தேரிக்கு 13 வயது நிரம்புகையில் அவர் திருமணம் செய்ய வேண்டும் என்று உறவினர் கேட்டபோது அவர் தாம் திருமணம் புரியப்போவதில்லை என்று கூறிவிட்டார்.\n\nSection::::சமூகப் பின்னணி.\nகத்தேரி வளர்ந்த காலத்தில் அவரது சமூகத்தில் பெரும் மாற்றங்கள் நிகழ்ந்த வண்ணம் இருந்தன. மோகாக் இன மக்களுக்கும் பிரஞ்சு மற்றும் டச்சு குடியேற்றத்தினருக்கும் இடையே பரிமாற்றங்களும் மோதல்களும் நிகழ்ந்தன. நியூயார்க் மாநிலத்தில் ஆல்பனி மற்றும் ஷெனக்டடி பகுதிகளில் குடியேறிய டச்சு குடியேற்றத்தினரோடு மோகாக் இனத்தார் கம்பளி வியாபாரத்தில் ஈடுபட்டிருந்தனர். பிரஞ்சு குடியேற்றத்தினர் ஹ்யூரோன் இனத்தாரோடு கூட்டுவைத்துக்கொண்டு வியாபாரம் நடத்தினர். மோகாக் இனத்தவர் வாழ்ந்த இரோக்குவா பகுதியில் நுழையும் எண்ணத்தோடு பிரஞ்சு குடியேற்றத்தினர் 1666இல் மோகாக் இனத்தவரின் கிராமங்களைத் தாக்கினர். அவற்றுள் பலவற்றையும் குளிர்கால சேமிப்புத் தளங்களையும் அழித்துத் தகர்த்தனர்.\n\nபிரஞ்சு குடியேற்றத்தினரிடத்தில் தோல்வியுற்ற மோகாக் இனத்தவர்கள் அவர்களோடு சமாதான ஒப்பந்தம் செய்ய வேண்டியதாயிற்று. அதன்படி, இயேசு சபை மறைப்பணியாளர்கள் மோகாக் கிராமங்களில் பணிசெய்யத் தொடங்கினர். அந்த மறைப்பணியாளர்கள் மோகாக் மொழியையும் பிற தல மொழிகளையும் கற்றனர். இவ்வாறு மக்களுடைய மொழியிலேயே மறைப்பணி செய்வது எளிதாயிற்று.\n\nSection::::கிறித்தவக் கொள்கைகளைத் தழுவியமைத்தல்.\nகிறித்தவ மதக் கொள்கைகளை மோகாக் இனத்தவருக்கு விளக்கி உரைத்தபோது இயேசு சபை மறைப்பணியாளர்கள் மோகாக் மக்களின் கருத்து உருவகங்களைப் பயன்படுத்தினர். கிறித்தவ நம்பிக்கைக்கும் மோகாக் நம்பிக்கைக்கும் பொதுவாக இருந்த கருத்து ஒற்றுமைகளை இனம் கண்டனர். மோகாக் மொழியில் வானுலகைக் குறிக்கப் பயன்பட்ட சொல்லாகிய \"கரோன்ஹியாக்கே\" (\"Karonhià:ke,\") என்பதை இயேசு கற்பித்த இறைவேண்டலில் வருகின்ற \"விண்ணகம்\" என்னும் சொல்லையும் கருத்தையும் குறிக்க பயன்படுத்தினர். இது வெறுமனே ஒரு சொல்லின் மொழிபெயர்ப்பு என்று அமையாமல், இரு கலாச்சாரப் பார்வைகளுக்குப் பாலம்போல அமைந்தது என்று, கத்தேரியின் வாழ்க்கை பற்றி எழுதிய டாரென் போனபார்த்தே என்பவர் கூறுகிறார்.\n\nமோகாக் ஆற்றுக்குத் தென்பகுதியில் மோகாக் மக்கள் தம் புதிய குடியிருப்பை அமைத்து அதற்குக் கானவாகா (\"Caughnawaga\") என்று பெயரிட்டனர். 1667இல் கத்தேரிக்கு 11 வயது நடந்தபோது மோகாக் குடியிருப்புக்கு ஜாக் ஃப்ரெமென், ஜாக் ப்ரூயாஸ், ஜான் பியெரோன் என்னும் இயேசு சபையினர் மூவர் வந்தனர். அவர்களைக் கத்தேரி சந்தித்தார். இயேசு சபையினரோடு தொடர்பு ஏற்பட்டால் கத்தேரி கிறித்தவ மறையைத் தழுவிவிடுவாரோ என்று அஞ்சினார் கத்தேரியின் மாமனார். அவருடைய ஒரு மகள் ஏற்கனவே கிறித்தவத்தைத் தழுவியதன் காரணமாக மோகாக் குடியிருப்பாகிய கானவாகாவை விட்டு, மொண்ட்ரியால் அருகே அமைந்திருந்த கத்தோலிக்க மறைத் தளமான கானவாக்கே என்னும் இடத்துக்குப் போய்விட்டிருந்தார்.\n\nகத்தேரிக்கு 18 வயது ஆனபோது, 1675ஆம் ஆண்டின் வசந்த காலத்தில் இயேசு சபைத் துறவி ஜாக் தெ லாம்பெர்வில் (\"Jacques de Lamberville\") என்பவர் கத்தேரிக்கு கிறித்தவ மறை பற்றிய போதகம் வழங்கினார்.\n\nSection::::கத்தேரி கிறித்தவராகி கானவாக்கே ஊரில் குடியேறுதல்.\nகத்தேரிக்கு 20 வயது நிரம்பியபோது, அவர் கிறித்தவ மறை பற்றிப் போதிய அறிவு பெற்றார். எனவே தந்தை லாம்பெர்வில் 1676ஆம் ஆண்டு, ஏப்பிரல் 18ஆம் நாள், இயேசு உயிர்த்தெழுந்த திருவிழாவின் போது கத்தேரிக்குத் திருமுழுக்கு வழங்கினார். புதிதாகக் கிறித்தவத்தைத் தழுவ விரும்பியோருக்கு அவர்கள் இறக்கும் தறுவாயில் அல்லது முழு ஈடுபாட்டோடு கிறித்தவதைக் கடைப்பிடிப்பார்கள் என்று உறுதியான பிறகு மட்டுமே திருமுழுக்கு அளிப்பது வழக்கமாக இருந்தது. ஆனால் கத்தேரி தம் இள வயதிலேயே போதிய மறை அறிவும் ஊக்கமும் பெற்றிருந்தார்.\n\nதிருமுழுக்குப் பெற்றபின், கத்தேரி தம் ஊராகிய கானவாகா குடியிருப்பில் மேலும் 6 மாதங்களைக் கழித்தார். அவர் கிறித்தவரானதற்கு எதிர்ப்புத் தெரிவித்தவர்கள் கித்தேரிமேல் சில குற்றச்சாட்டுகளைச் சுமத்தினர். கித்தேரி மந்திரவாதத்திலும் தவறான நடத்தையிலும் ஈடுபட்டார் என்று குற்றம் சாட்டினர்.\n\nஅப்போது, கத்தேரிக்குத் திருமுழுக்கு வழங்கிய தந்தை லாம்பெர்வில் கூறிய அறிவுரைப்படி, கத்தேரி தம் கிராமத்தை விட்டுப் புறப்பட்டார். கிறித்தவ மதத்தைத் தழுவிய அமெரிக்க முதற்குடி மக்கள் பலர் ஒன்றுகூடிக் குடியேற்றமாக அமைந்த கானவாக்கே மறைத்தளத்துக்கு கத்தேரி 1677இல் சென்றார். அம்மறைத்தளம் புனித லாரன்சு ஆற்றின் கரையில், மொண்ட்ரியால் நகரத்துக்குத் தென்பகுதியில் அமைந்திருந்தது.\n\nSection::::கானவாக்கே தளத்தில் வாழ்க்கை.\nகிறித்தவத்தைத் தழுவிய அமெரிக்க முதற்குடி மக்களில் பெரும்பான்மையோர் பெண்களே. அவர்கள் கிறித்தவத்துக்கே உரித்தான பண்பாகக் கருதப்பட்ட பிறரன்பு உதவியை நாடி வாழ்ந்தார்கள். தம் உடலையும் ஆன்மாவையும் கடவுளுக்குக் கையளித்தார்கள். தவ முயற்சிகளால் தங்கள் உடல் இச்சைகளை அடக்கினார்கள். மோகாக் இனத்தவரிடையே இத்தகைய பழக்கங்கள் இருந்தன. குறிப்பாக, போர்வீரர்கள் தவ முயற்சிகள் செய்து உடலின் நாட்டங்களை அடக்கி ஆண்டதுண்டு.\n\nஉடல் சார்ந்த தவமுயற்சிகளை அளவோடு கடைப்பிடிக்க வேண்டும் என்று இயேசு சபை மறைபரப்பாளர்கள் அறிவுறுத்திய பிறகும், மோகாக் கிறித்தவர்கள் தமது பழக்கத்தையே தொடர்ந்தனர். அவர்கள் பொதுவாகக் குழுவாகக் கூடி, தம்முடைய பாவங்களுக்குப் பரிகாரமாக இத்தகைய ஒறுத்தல் முயற்சிகளைச் செய்தனர். ஆன்ம வாழ்வுக்கு இம்முயற்சிகள் தேவை என்று அவர்கள் கருதினர்.\n\nகத்தேரி படுத்துறங்குவதற்காகப் பயன்படுத்திய பாய்மீது முட்களைப் பரப்பி, இறைவேண்டல் செய்யும்போது அவற்றின்மீது படுத்துத் தம் உடலை ஒறுப்பது வழக்கமாம். தமது உறவினர் மனமாற்றம் பெற வேண்டும் என்றும், அவர்களுக்குக் கடவுளின் மன்னிப்புக் கிடைக்க வேண்டும் என்றும் அவர் இவ்வாறு வேண்டுதல் நிகழ்த்தினார். உடலை முட்களால் குத்தி, இரத்தம் ஒழுகச் செய்யும் பழக்கம் மோகாக் மற்றும் இரோக்குவா மக்களிடையே இருந்தது.\n\nகத்தேரி தம் வாழ்க்கையின் இறுதி இரு ஆண்டுகளைக் கானவாக்கேயில் கழித்தார். அனஸ்தாசியா என்னும் ஆசிரியையின்கீழ் பயின்று, கிறித்தவத்தைப் பற்றிய அறிவை வளர்த்துக்கொண்டதோடு, தம் பாவங்களுக்குப் பரிகாரம் செய்யும் வகையையும் தெரிந்துகொண்டார். கத்தோலிக்க சமயத்தில் பெண்துறவியர் குழுக்களும் கன்னியர் மடங்களும் இருப்பதை அறிந்த மோகாக் பெண்கள் தமக்குள்ளே ஒன்று சேர்ந்து பக்திமுயற்சிகளைக் கடைப்பிடிக்க குழுக்களாக இணைந்தார்கள்.\n\nகத்தேரியை நேரடியாக அறிந்து, அவருடைய வாழ்க்கை வரலாற்றை எழுதியவர்களுள் ஒருவர் தந்தை கோலனெக் (\"Cholenec\") என்பவர். தம்மிடம் கத்தேரி பின்வருமாறு கூறியதாகக் கோலனெக் குறிப்பிட்டுள்ளார்: \n“நான் போதிய அளவு ஆழ்ந்த சிந்தனையில் ஈடுபட்டாயிற்று. நான் என்ன செய்யப் போகிறேன் என்பது பற்றியும் எனக்கு இப்போது தெரியும். நான் என்னை முழுவதுமாக மரியாவின் மைந்தரான இயேசுவுக்கே கையளித்துவிட்டேன். அவரே என் கணவர். அவருக்கு மட்டுமே நான் மனைவியாக இருப்பேன்”.\n\n1679ஆம் ஆண்டு, அன்னை மரியாவின் வாழ்த்துரைத் திருநாளன்று கத்தேரி எடுத்த இந்த முடிவோடு அவர் கிறித்தவ மறையை முழுமையாகத் தழுவி, தம்மைக் கடவுளுக்கு அர்ப்பணித்து, \"மோகாக் மக்களிடையே தோன்றிய முதல் கன்னி\" என மாறினார் என்று கத்தோலிக்க திருச்சபை கருதுகிறது.\n\nSection::::கானவாக்கே மறைத்தளத்தில் குழு வாழ்க்கை.\nஅமெரிக்க முதற்குடி மக்கள் கிறித்தவத்தைத் தழுவியதும் அவர்கள் ஒரு குழுவாக அமைந்து கிறித்தவத்தைக் கடைப்பிடிக்க உதவும் வண்ணம் இயேசு சபையினர் கானவாக்கே மறைத்தளத்தை உருவாக்கினர். அத்தளத்திற்கு வந்தவர்கள் பொது வீடுகளில் வாழ்ந்தனர். ஒரு பொது வீடு சிற்றாலயமாகப் பயன்பட்டது. அத்தளத்தில் பெரும்பான்மையாக மோகாக் மக்களே இருந்தனர். எனவே, இரோக்குவா பகுதியினர் அத்தளத்தின் மீது தாக்குதல் நிகழ்த்தும் ஆபத்து இருந்தது.\n\nகத்தேரியின் மூத்த சகோதரியும் சகோதரியின் கணவரும் வாழ்ந்த பொதுவீட்டில் கத்தேரியும் வாழ்ந்தார். அவருடைய கிராமத்திலிருந்து மறைத்தளத்துக்கு வந்தவர்களை அவர் அறிந்திருப்பார். கத்தேரியின் அம்மாவின் நெருங்கிய நண்பியாக இருந்த அனஸ்தாசியா தேகோனாத்சியோங்கோ (\"Anastasia Tegonhatsiongo\") என்பவரே பொதுவீட்டின் தலைவியாக இருந்தார். அவரும் பிற பெண்களும் கத்தேரி கிறித்தவத்தை நன்கு அறிந்து கடைப்பிடித்திட துணைசெய்தனர்.\n\nSection::::கத்தேரியின் வாழ்க்கை வரலாறுகள்.\nகத்தேரியின் வாழ்க்கை வரலாற்றை எழுதியவர்களுள் முக்கியமானோர் இயேசு சபைத் துறவிகள் இருவர் ஆவர். அவர்கள் க்ளோத் ஷோஷத்தெயே (\"Claude Chauchetière\") மற்றும் பியேர் கோலனெக் (\"Pierre Cholenec\"). அவர்கள் இருவரும் கத்தேரியை நேரடியாகத் தெரிந்து அவரோடு பழகியவர்கள். இருவரும் கானவாக்கே மறைத்தளத்தில் பணிபுரிந்தனர்.\n\nமுதன்முதலில் 1695இல் கத்தேரியின் வாழ்க்கையை எழுதியவர் ஷோஷத்தெயே. அவருக்குப் பின் கோலனெக் கத்தேரியின் வாழ்க்கை வரலாற்றை 1696இல் எழுதினார். 1672இல் கானவாக்கே தளத்துக்கு வந்த கோலனெக் என்பவர்தான் மோகாக் மக்களுக்குப் பழக்கமான தவ முயற்சிகளைக் கிறித்தவத்தைத் தழுவிய மோகாக் மக்களும் கடைப்பிடிக்க இயலுமாறு சாட்டை, முடி உடை, இருப்புக் கவசம் போன்றவற்றை அறிமுகப்படுத்தினார்கள். இத்தகைய கருவிகளைப் பயன்படுத்தி உடலை ஒறுக்கும் பழக்கம் கத்தோலிக்க துறவிகள் நடுவே முன்னரே இருந்ததுண்டு.\n\nதந்தை ஷோசத்தியே கானவாக்கே மறைத்தளத்துக்கு வந்தது கத்தேரி அங்கு போய்ச்சேர்ந்த 1677இல் ஆகும். அமெரிக்க முதற்குடி மக்களுள் சிறந்த பக்தியுடைய பெண்ணாகக் கத்தேரி திகழ்ந்ததை அவர் குறிப்பிட்டுள்ளார்.\n\nகத்தேரி ஒரு புனிதமான பெண் என்பதை ஷோஷத்தியே விரைவிலேயே புரிந்துகொண்டார். அமெரிக்க முதற்குடி மக்களிடம் நேரடியாகப் பழகி அவர்களுடைய கலாச்சாரத்தைப் படிப்படியாக அறிந்த ஷோஷத்தியே அவர்களிடையே நிலவிய நற்பண்புகளைப் புகழ்ந்துரைக்கிறார். அவர்களைப் பற்றிய சில தவறான எண்ணங்களை அவர் மாற்றிக்கொண்டார். குறிப்பாக, கத்தேரி பிறரன்பு, சுறுசுறுப்பு, தூய்மை, துணிவு ஆகிய நற்பண்புகளைக் கொண்டிருந்ததாக அவர் குறிப்பிடுகிறார்.\n\nகத்தேரியின் வாழ்க்கை வரலாற்றை எழுதிய கோலனெக் கத்தேரியின் கன்னிமையைப் போற்றி உரைக்கின்றார்.\n\nSection::::கத்தேரி புரிந்த ஒறுத்தல் முயற்சிகள்.\nகானவாக்கே மறைத்தளத்துக்கு வந்து சேர்ந்த கத்தேரி 1678இல் மரி-தெரேஸ் தேகையாகுவெந்தா (\"Marie-Thérèse Tegaiaguenta\") என்னும் பெண்மணியை அங்கே சந்தித்தார். தமக்குள்ளே ஆழ்ந்த நட்புக் கொண்ட அந்த இருவரும் கிறித்தவ மறையை உருக்கமாகக் கடைப்பிடிப்பதில் முனைந்தனர். எனவே இரகசியமாக அவர்கள் தம்மைச் சாட்டையால் அடித்துக்கொள்வதுண்டு. கத்தேரியின் வாழ்க்கை வரலாற்றை எழுதிய கோலனெக் கூற்றுப்படி, கத்தேரி சில சமயங்களில் ஒரே அமர்வில் 1000-1200 தடவைத் தம்மைக் கசையால் அடித்துக்கொண்டாராம்.\n\nநீண்ட உபவாசம் இருத்தல், கசையால் தம்மை அடித்தல், உடலைக் கீறிக்கொள்ளுதல், முட்படுக்கையில் படுத்தல், கனலால் தம்மைச் சுடுதல் என்று பலவகைகளில் கத்தேரி ஒறுத்தல் முயற்சிகளை மேற்கொள்ளலானார்.\n\nSection::::கத்தேரி கிறித்தவ குழுக்களை உருவாக்கச் செய்த முயற்சி.\nகத்தேரியும் மரி-தெரேசும் ஒரு குழுவை உருவாக்க முயன்றனர். அமெரிக்க முதற்குடி கிறித்தவர்களை ஒன்றுசேர்த்து ஒரு துறவறக் குழுவை உருவாக்க அவர்கள் முயன்றதை இயேசு சபையினர் ஆதரிக்கவில்லை. அவர்களுக்குக் கிறித்தவத்தில் ஆழ்ந்த பிடிப்பு இன்னும் உருவாகவில்லை என்று இயேசு சபையினர் கருதியதே இதற்குக் காரணம். இருந்த போதிலும் கத்தேரியும் மரி-தெரேசும் தமது ஒறுத்தல் முயற்சிகளைத் தொடர்ந்தனர். தனிப்பட்ட காரணங்களுக்காக மரி-தெரேசு குழுவை விட்டுப் பிரிந்த பிறகும் கத்தேரி அவரை அந்தப் பக்திக் குழுவோடு இணைந்து செயல்படத் தூண்டுதல் அளித்தார். மரி-தெரேசுக்கு கத்தேரி அளித்த அறிவுரைகளுள் கீழ்வருவனவும் அடங்கும். இவற்றைக் கத்தேரியின் வரலாற்றை எழுதியோர் பதிவுசெய்துள்ளனர்:\n\nSection::::கத்தேரியின் இறப்பு.\n1679ஆம் ஆண்டு, இயேசு துன்பங்கள் அனுபவித்து, இறந்து உயிர்பெற்றெழுந்த நிகழ்ச்சியை நினைவுகூரும் வாரத்தின்போது கத்தேரியின் உடல் நிலை மிகவும் மோசமானதை அவருடைய நண்பர்கள் கண்டனர். இன்னும் ஒருசில மணி நேரம் மட்டுமே அவருடைய உயிர் நீடிக்கும் என்று உணர்ந்த கிராம மக்கள் அனைவரும் கத்தேரியைச் சூழ்ந்து கூடினர். அவர்களோடு இயேசு சபைத் துறவியர் ஷோஷத்தியே மற்றும் கோலனெக் ஆகிய இருவரும் வந்தனர்.\n\nதந்தை கோலனெக் கத்தேரிக்கு இறுதிச் சடங்காகிய நோயில் பூசுதல் என்னும் திருவருட்சாதனத்தை வழங்கினார்.\n\nஅமெரிக்க முதற்குடி கிறித்தவரான கத்தேரி தெக்கக்விதா என்னும் புனிதப் பெண்மணி தம் 24ஆம் வயதில், 1680, ஏப்பிரல் 17ஆம் நாளன்று, உயிர்துறந்தார். அப்போது அவர் அருகே மரி-தெரேசும் உண்டு. கத்தேரியை நேரடியாகத் தெரிந்து, அவருடைய வாழ்க்கை வரலாற்றை எழுதிய தந்தை ஷோஷத்தியே கூறுவது போல, கத்தேரி தாம் இறப்பதற்கு முன் உரைத்த கடைசி சொற்கள் இவை: \"இயேசுவே, நான் உம்மை அன்புசெய்கிறேன்.\" \n\nSection::::கத்தேரியின் உடல் ஒளிவீசுதல்.\nகத்தேரியின் உயிர் உடலை விட்டுப் பிரிந்ததும் அவ்வுடலில் ஒரு மாற்றம் நிகழ்ந்ததைச் சூழ்ந்து நின்றோர் கண்டனர். தந்தை கோலனெக் கூறுகிறார்: \"தழும்புகளால் தடித்துப்போன கத்தேரியின் அந்த முகம், அவருடைய இறப்புக்குப் பின் ஒரு மணி நேரத்தில் எழில் பொங்கும் ஒளிவீசியதை நான் கண்டேன்.\"”\n\nSection::::இறந்த கத்தேரி நண்பர்களுக்குத் தோற்றம் அளித்தல்.\nகத்தேரி இறந்து ஒரு சில வாரக் காலத்தில் மூன்று நண்பர்களுக்குக் காட்சியளித்தார் என்று கூறப்படுகிறது. அவர்கள் கத்தேரிக்குக் கிறித்தவ மறை பற்றிய அறிவைப் புகட்டிய அனஸ்தாசியா தேகோனாத்சியோங்கோ, கத்தேரியின் நண்பராக இருந்த மரி-தெரேஸ் தேகையாகுவெந்தா, மற்றும் இயேசு சபைத் துறவி ஷோஷத்தியே ஆகியோர்.\n\nதமக்கு ஒரு அன்பு மகளைப் போல் இருந்த கத்தேரியின் மறைவை முன்னிட்டுக் கவலையோடு கண்ணீர் வடித்துக்கொண்டிருந்தார் அனஸ்தாசியா. அப்போது அவர் கண்ட காட்சியில் கத்தேரி தமது பாய் அருகே முழந்தாட்படியிட்டிருந்தார். கத்தேரியின் கையில் கதிரவனைப் போல் ஒளிவீசிய ஒரு மரச் சிலுவை இருந்தது.\n\nமரி-தெரேஸ் கண்ட காட்சியில், ஒர் இரவு சுவரில் யாரோ தட்டுவது போல் இருந்தது. அந்த ஒலி கேட்டு மரி-தெரேஸ் விழித்துக்கொண்டார். மரி-தெரேஸ் விழித்திருந்தாரா என்றொரு குரல் அவரிடம் கேட்டது. பின்னர் கத்தேரி, \"நான் விண்ணகம் சென்று கொண்டிருக்கிறேன். உங்களிடம் பிரியாவிடை பெற்றுக்கொள்ள வந்தேன்\" என்று கூறினார். விழித்துக் கொண்ட மரி-தெரேஸ் வீட்டுக்கு வெளியே சென்று யாராவது நிற்கிறார்களா என்று பார்த்தார். ஒருவரையும் காணவில்லை. ஆனால் மெதுவான் ஒரு குரல் கேட்டது: \"சென்று வருகிறேன். தந்தையிடம் சென்று, நான் விண்ணகம் செல்கிறேன் என்று சொல்லுங்கள்.\"\n\nஇயேசு சபைத் துறவி ஷோஷத்தியே கத்தேரியை அவருடைய கல்லறை அருகே கண்டதாகக் குறிப்பிடுகிறார். கத்தேரி \"கலை அழகு மிக்க பெண்ணாகத் தோற்றமளித்தார். இரண்டு மணி நேரமாக நான் அவரையே உற்றுப்பார்த்துக் கொண்டிருந்தேன். பரவசத்தில் இருப்பதுபோல் தோன்றிய அவருடைய முகம் விண்ணகம் நோக்கித் திரும்பி இருந்தது\" என்று ஷோஷத்தியே கூறுகிறார்.\"\n\nSection::::கத்தேரியின் கல்லறை.\nதந்தை ஷோஷத்தியே கத்தேரியின் கல்லறை அருகே ஒரு சிற்றாலயம் எழுப்பினார். 1684ஆம் ஆண்டு தொடங்கி, கத்தேரி இறந்த இடம் ஒரு திருப்பயணத் தலமாக மாறியது. மக்கள் கத்தேரியின் கல்லறைக்குச் சென்று அவருக்கு வணக்கம் செலுத்தலாயினர். கத்தேரியின் எலும்புகளை எடுத்து அவற்றைத் துகள் ஆக்கி அதைப் புதியதொரு சிற்றாலயத்தில் வணக்கத்தோடு வைத்தனர் இயேசு சபையார். \" கத்தேரியின் நினைவு இறவாது இருப்பதற்கு இது ஓர் அடையாளமானது. கத்தேரியின் உடலின் மீபொருள் சிலருக்கு நலம் கொணர்ந்ததாகக் கூறப்படுகிறது.\n\nSection::::கத்தேரியின் கல்லறை வாசகம்.\nகத்தேரியின் கல்லறையில் மோகாக் மொழியில் கீழ்வரும் வாசகம் பொறிக்கப்பட்டுள்ளது:\nஅதன் மொழிபெயர்ப்பு: \n\n<br>\nSection::::கத்தேரி தேக்கக்விதாவுக்கு வழங்கப்படுகின்ற சிறப்புப் பெயர்கள்.\nகன்னிமையில் சிறந்து, தம் வாழ்க்கைநிலைக்கு ஏற்றக் கற்பு நெறியையும் கடைப்பிடித்த கத்தேரியை \"லில்லி மலர்\" என்று குறிப்பிடுவது வழக்கம். கத்தோலிக்க திருச்சபை மரபில் லில்லி மலர் தூய்மையையும் கன்னிமையையும் குறிக்கும் அடையாளம். குறிப்பாக, அது அன்னை மரியாவுக்குச் சிறப்பு அடையாளம்.\n\nகத்தேரி பின்வரும் சிறப்புப் பெயர்களால் அறியப்படுகிறார்:\n\nகத்தேரியிடம் துலங்கிய நற்பண்புகள் அமெரிக்க முதற்குடி மக்களின் கலாச்சாரத்துக்கும் ஐரோப்பிய கலாச்சாரத்துக்கும் இடையே நல்லெண்ணத்தையும் புரிதலையும் கொணர்ந்த ஒரு பாலம்போல அமைந்தன.\n\nSection::::கத்தேரிக்கு அளிக்கப்பட்ட வணக்கம்.\nகத்தேரி இறந்த சில காலத்திற்குள் அவர் பொதுமக்களால் மொண்ட்ரியால் நகரத்தின் பாதுகாவலராகவும், அமெரிக்க முதற்குடி மக்களின் பாதுகாவலராகவும் வணக்கத்துடன் ஏற்கப்பட்டார். அவர் இறந்து ஐம்பது ஆண்டுகள் கடந்தபின் மெக்சிக்கோ நாட்டில், முதற்குடி மக்களுக்கென்று ஒரு கன்னியர் மடம் நிறுவப்பட்டது. அக்கன்னியர் கத்தேரி தேக்கக்விதாவுக்குப் புனிதர் பட்டம் கிடைக்க வேண்டும் என்று வேண்டுதல் நடத்திவந்தனர்.\n\nஐக்கிய அமெரிக்க நாடுகளில், கத்தோலிக்கர் கத்தேரி புனிதர் பட்டம் பெறுவதற்கான நடைமுறையை 1884இல் தொடங்கினார்கள். கானடா கத்தோலிக்கரும் அவ்வாறே செய்தனர்.\n\n1943, சனவர் 3ஆம் நாள் திருத்தந்தை பன்னிரண்டாம் பயஸ் கத்தேரி தேக்கக்விதாவுக்கு வணக்கத்துக்குரியவர் என்னும் பட்டம் வழங்கினார்.\n\nகத்தேரிக்கு முத்திப்பேறு பெற்ற பட்டம் திருத்தந்தை இரண்டாம் யோவான் பவுலால் 1980, சூன் 22ஆம் நாள் வழங்கப்பட்டது.\n\nSection::::கத்தேரிக்குப் புனிதர் பட்டம் அளிக்கப்பட ஏற்பாடு.\nகத்தேரி தேக்கக்விதாவை நோக்கி வேண்டுதல் நிகழ்த்தியதன் பயனாக நிகழ்ந்ததாகக் கூறப்பட்ட இரண்டாவது புதுமையை அடிப்படையாகக் கொண்டு, திருத்தந்தை பதினாறாம் பெனடிக்ட் கத்தேரிக்கு புனிதர் பட்டம் வழங்குவதற்கு 2011, திசம்பர் 19இல் வழிவகுத்தார்.\n\nகத்தேரி தேக்கக்விதா 2012, அக்டோபர் 21ஆம் நாள் புனிதர் நிலைக்கு உயர்த்தப்படுவார் என்னும் அறிவிப்பைப் திருத்தந்தை பதினாறாம் பெனடிக்ட் 2012 பெப்ருவரி 18ஆம் நாள் வெளியிட்டார்.\n\nSection::::கத்தேரி புனிதர் நிலைக்கு உயர்த்தப்படல்.\n2012, அக்டோபர் 21ஆம் நாள், அகில உலக மறைபரப்பு ஞாயிறன்று, திருத்தந்தை பதினாறாம் பெனடிக்ட் முத்திப்பேறு பெற்ற கத்தேரி தேக்கக்விதா என்னும் அமெரிக்க முதற்குடியைச் சார்ந்த பெண்மணிக்குப் புனிதர் பட்டம் அளித்துச் சிறப்பித்தார். அவ்விழா உரோமை புனித பேதுரு பெருங்கோவில் வளாகத்தில் திருத்தந்தையின் தலைமையில் நிகழ்ந்தது.\n\nஅந்நாளில் கீழ்வரும் எழுவருக்கு புனிதர் பட்டம் வழங்கப்பட்டது:\n\n\nSection::::புனிதர் பட்ட நிகழ்ச்சியின் சிறப்புக் கூறுகள்.\nஇப்புனிதர்கள் நமக்குக் காட்டியுள்ள சான்றுவாழ்வு இன்றைய திருச்சபை முழுவதற்கும் அளிக்கப்பட்டுள்ளது. அவர்களது வேண்டுதலால் திருச்சபை தனது மறையறிவிப்புப் பணியில் மேலும் அதிக ஆர்வத்தோடு ஈடுபட வேண்டும்...புனித கத்தேரி கிறித்தவத்தைத் தழுவி, இயேசுவுக்குத் தம்மையே முழுமையாகக் கையளித்த போதிலும் தமது கலாச்சார அடிப்படையை விட்டுவிடவில்லை. நாம் வாழ்கின்ற சூழ்நிலைகளில் இருந்துகொண்டு, நமது கலாச்சார வேர்களை மறக்காமல் நாம் கிறித்தவத்தைக் கடைப்பிடிக்க கத்தேரி துணைசெய்ய வேண்டும்\n\nSection::::அமெரிக்க முதற்குடி மக்களிடையே முதல் புனிதர் கத்தேரி.\nபுனித கத்தேரி தேக்கக்விதா அமெரிக்க முதற்குடி மக்களிடையே கத்தோலிக்க திருச்சபையால் புனிதர் நிலைக்கு உயர்த்தப்படுகின்ற முதல் நபர் ஆவார்.\n\nSection::::மூன்று தேசிய திருத்தலங்கள்.\nகத்தேரி தேக்கக்விதாவுக்கு ஐக்கிய அமெரிக்க நாடுகளில் மூன்று தேசிய திருத்தலங்கள் அர்ப்பணிக்கப்பட்டுள்ளன. அவை: \n\nSection::::கத்தேரிக்கு திருச்சிலைகள்.\nகத்தேரிக்கு வணக்கம் செலுத்தும் வகையில் கீழ்வரும் இடங்களில் திருச்சிலைகள் நிறுவப்பட்டுள்ளன:\n\nSection::::கலைப்படைப்பு.\nஐக்கிய அமெரிக்க நாடுகளில், கலிபோர்னியா மாநிலத்தின் ஓரன்ஜ் மாவட்டத்தில் உள்ள சான் ஹுவான் கப்பிஸ்த்ரானோ பெருங்கோவிலிலும் கத்தேரி தேக்கக்விதாவின் சிலை உள்ளது. அக்கோவிலில் 2007ஆம் ஆண்டு 40 அடி உயரம் கொண்ட கலைப்படைப்பு நடுப்பீடத்தின் பின் சுவரோடு இணைத்து அமைக்கப்பட்டது. அதில் வைக்கப்பட்ட சிலைகளுள் ஒன்று கத்தேரியின் சிலை ஆகும்.\nஅக்கலைப்படைப்பில் கத்தேரியின் சிலைமேல் வலப்புறம் உள்ளது. பிற சிலைகள்: மேலே சிலுவையில் இயேசு; குவாதலூப்பே அன்னை மரியா (நடு); புனித யோசேப்பு (கீழ் இடது); புனித பிரான்சிசு அசிசி (கீழ் வலது); ஜுனீப்பெரே செர்ரா (மேல் இடது).\n\nஇக்கலைப்படைப்பு எசுப்பானிய கலைஞர்களால் உருவாக்கப்பட்டது.\n\nஐக்கிய அமெரிக்க நாடுகளில் விஸ்கான்சின் மாநிலத்தின் லா க்ராஸ் (\"La Crosse\") அமைந்துள்ள குவாதலூப்பே அன்னை மரியா திருத்தலத்தில், வெண்கலத்தால் ஆன ஒரு சிலை கத்தேரி முழந்தாட்படியிட்டு இறைவேண்டல் நிகழ்த்துவது போல் காட்டுகிறது. அது சிந்தியா ஹிட்ஷ்லெர் என்னும் கலைஞரால் உருவாக்கப்பட்டது.\n\nமற்றுமொரு ஆளுயர கத்தேரி சிலை நியூயார்க் மாநிலத்தின் லூவிஸ்டன் நகரில் உள்ள பாத்திமா அன்னை திருத்தலத்தில் உள்ளது.\n\nநியூயார்க் நகரிலுள்ள புனித பேட்ரிக் பெருங்கோவிலின் முகப்பு வாயிலில் வெண்கலத்தால் ஆன கத்தேரி சிலை செதுக்கப்பட்டுள்ளது.\n\nSection::::கத்தேரி புரிந்ததாகக் கூறப்படும் புதுமைகள்.\nமக்கள் கத்தேரியை நோக்கி வேண்டுதல் நிகழ்த்தியதன் பயனாகப் பல புதுமைகள் நடந்ததாகக் கூறப்படுகிறது. இவை பெரும்பாலும் நோயிலிருந்து விடுதலை பெற்று நலம் அடைதலைக் குறித்தவை ஆகும். \n\n\n\nதிருத்தந்தை பதினாறாம் பெனடிக்ட் மேற்கூறிய நிகழ்வு மனித அறிவுக்கு அப்பாற்பட்ட ஒரு அதிசய நிகழ்வே என்று ஏற்று அறிக்கையிட்டார்.\n\n2012, அக்டோபர் 21ஆம் நாள் கத்தேரி தேக்கக்விதாவுக்கு உரோமையில் புனிதர் பட்டம் வழங்கப்பட்டபோது ஜேக் ஃபிங்க்போன்னர் (\"Jake Finkbonner\") என்னும் அச்சிறுவனும் உடனிருந்தான். அவனுக்குப் திருத்தந்தை பதினாறாம் பெனடிக்ட்டின் கைகளிலிருந்து நற்கருணை பெறும் பேறும் கிட்டியது. \nSection::::கத்தேரி தேக்கக்விதா பற்றிய நூல்கள்.\nகத்தேரியை நேரில் அறிந்து, அவருடைய வாழ்க்கை வரலாற்றை முதன்முதலில் எழுதியோர் ஷோஷத்தியே மற்றும் கோலனெக் என்னும் இரு இயேசு சபைத் துறவியர் ஆவர். அவர்களுடைய நூல்களைத் தொடர்ந்து குறைந்தது 300 நூல்கள் கத்தேரியின் வாழ்க்கையைப் பற்றி 20 மொழிகளில் வெளிவந்துள்ளன. கத்தேரியின் வாழ்க்கையில், ஐரோப்பிய குடியேற்றத்தினர் அமெரிக்கா சென்று, அங்குள்ள முதற்குடி மக்களிடையே கிறித்தவத்தை அறிவித்தபோது ஏற்பட்ட சவால்களும் கைம்மாறும் காணக்கிடக்கின்றன என்று K. I. கோப்பட்ரேயர் (\"K. I. Koppedrayer\") என்னும் வரலாற்றாசிரியர் கூறியுள்ளார்.\n\nகத்தேரி தேக்கக்விதா பற்றிய புதினங்களும் வெளியாகியுள்ளன. அவற்றுள் சில:\n\n\n"}
{"id": "159923", "url": "https://ta.wikipedia.org/wiki?curid=159923", "title": "திருத்தந்தை சில்வெஸ்தர்", "text": "திருத்தந்தை சில்வெஸ்தர்\n\nகத்தோலிக்க திருச்சபையை இதுவரை 3 திருத்தந்தையர்கள் சில்வெஸ்தர் என்ற பெயரில் ஆட்சி செய்துள்ளனர்:\n"}
{"id": "159924", "url": "https://ta.wikipedia.org/wiki?curid=159924", "title": "திருத்தந்தை ஜூலியுஸ்", "text": "திருத்தந்தை ஜூலியுஸ்\n\nகத்தோலிக்க திருச்சபையை இதுவரை 3 திருத்தந்தையர்கள் ஜூலியுஸ் என்ற பெயரில் ஆட்சி செய்துள்ளனர்:\n"}
{"id": "159925", "url": "https://ta.wikipedia.org/wiki?curid=159925", "title": "திருத்தந்தை தாமசுஸ்", "text": "திருத்தந்தை தாமசுஸ்\n\nகத்தோலிக்க திருச்சபையை இதுவரை 2 திருத்தந்தையர்கள் தாமசுஸ் என்ற பெயரில் ஆட்சி செய்துள்ளனர்:\n\n"}
{"id": "159938", "url": "https://ta.wikipedia.org/wiki?curid=159938", "title": "இசுமவேல்", "text": "இசுமவேல்\n\nஇஸ்மவேல் அல்லது இஸ்மாயில் ( \"Yišmaˁel\"; \"Ismaēl\"; ; \"\") எபிரேய விவிலியம் மற்றும் குர்ஆன் ஆகிய புனித நூலின் ஒரு முக்கிய நபர் ஆவர். மேலும் ஆபிரகாமிர்க்கும் இவர் மனைவியான சாராளின் எகிப்தியப் அடிமை பணிப் பெண் ஆகார்க்குப் பிறந்த முதல் மகன் ஆவர், மேலும் ஆதியாகமம் கணக்கின் படி, இஸ்மவேல் 137 ஆம் அகவையில் மரித்தார்.\n\nSection::::சொல்லிலக்கணம்.\nஆகாரைச் சந்தித்த கர்த்தருடைய தூதனானவர் அவளை விசாரித்தபோது, அவள் பதிலளித்தாள்.என்று சொன்னபோது, அந்தப் பேச்சிலே, தனது அவல நிலைமையைக் குறித்த அவளது அங்கலாய்ப்பு (மனக்கலக்கம்; அல்லது தவிப்பு) வெளிப்படுகிறது. அதைக் கர்த்தர் கண்டார். அவளுக்குப் பிறக்கப் போகும் குழந்தைக்கு ‘ இஸ்மவேல் ’ என்று பெயர் கொடுக்கிறார். ஆரம்ப பபிலோனியா மற்றும் மின்யியான் (Minaean) உள்ளிட்ட பல்வேறு புராதன யூத கலாச்சாரம், மற்றும் எபிரேயம் மொழியியலில் இஸ்மவேல் (Hebrew: Yishma'e'l) என்ற பெயரின் தமிழாக்கம் \n\nSection::::ஆதியாகமத்தின் விளக்கங்கள்.\nவிவிலியத்தின் ஆகிய அத்தியாயங்களிலிருந்து இஸ்மவேலின் வாழ்க்கை வரலாறு அடங்கியுள்ளது\".\n"}
{"id": "159942", "url": "https://ta.wikipedia.org/wiki?curid=159942", "title": "சேரர் தொகுப்புக் குறிப்புகள்", "text": "சேரர் தொகுப்புக் குறிப்புகள்\n\nசங்ககால அரசர்கள் பலரது பெயர்களும் அவர்களைப் பகுத்தறிய உதவும் சிறுகுறிப்புகளும் இங்குத் தரப்படுகின்றன.\n"}
{"id": "159943", "url": "https://ta.wikipedia.org/wiki?curid=159943", "title": "2012 சன சத்தியக்கிரகம்", "text": "2012 சன சத்தியக்கிரகம்\n\n2012 சன சத்தியக்கிரகம் என்பது பழங்குடி மக்கள், நிலமற்ற தொழிலாளர்களுக்கு நில வளங்கள் உரிமைகள் வேண்டி இந்தியாவில் முன்னெடுக்கப்பட்டு வரும் நெடுந்தூர நடைப் போராட்டம் ஆகும். நெடுங்கால குமுகக் கட்டமைப்பிற்கும் திட்டமிடலுக்கும் பின்பு 2012 அக்டோபரில் மூன்றாம் திகதி குவாலியர், மத்தியப்பிரதேசத்தில் இருந்து இந்தியாவின் தலைநகரான புது தில்லி வரை நடைப் போராட்டம் நடைபெறுகிறது. இந்தப் போராட்டத்தில் சுமார் 30 000 - 50 000 வரையான பழங்குடி, நிலமற்ற மக்கள் பங்கெடுக்கிறார்கள். இந்த நடைப் போராட்டத்தை இந்த விடயங்கள் தொடர்பாக நெடுங்காலம் இயங்கிவரும் எக்ரா பரிசாட் என்ற அரச சார்பற்ற சமூக இயக்க ஒன்றியத்தால் முன்னெடுக்கப்படுகிறது.\n\nSection::::நோக்கங்கள்.\nசன சத்தியக்கிரகம் பின்வரும் நோக்கங்களைக் கொண்டுள்ளதாக ஒழுங்கமைப்பாளர்கள் அறிவித்துள்ளார்கள்.\n\n"}
{"id": "159945", "url": "https://ta.wikipedia.org/wiki?curid=159945", "title": "ஏக்தா பரிசத்", "text": "ஏக்தா பரிசத்\n\nஏக்தா பரிசத் (தமிழ்: ஒற்றுமை மன்றம்; ஆங்கிலம்: Ekta Parishad) என்பது நில வள உரிமைகளுக்காக அறவழியில் செயற்படும் குமுக அமைப்புகளின் ஒன்றியம் ஆகும். இது அரச/சமய/சாதி சார்பற்றது, இலாப நோக்கமற்றது. சுமார் 11,000 குமுக அமைப்புகளையும், ஆயிரக்கணகான தனிநபர்களையும் உறுப்பினர்களாகக் கொண்டுள்ளது. இராசகோபால் பி. வி இந்த அமைப்பின் தோற்றுனர் ஆவார். \n\nSection::::நோக்கங்கள்.\nஏக்தா பரிசத் அமைப்பு பழங்குடிகளின், நிலமற்ற தொழிலாளர்களின் நில, வள உரிமைகளுக்கான போராட்டங்களை அற வழியில் முன்னெடுப்பதை நோக்கமாகக் கொண்டது. நிலம், நீர், காட்டு, கனிம மற்றும் பிற வள உரிமைகளை அடிப்படை மனித உரிமைகளாக ஏக்தா பரிசத் அணுகிறது. நிலச் சீர்திருத்தம், குறிப்பாக நிலமற்ற விழிம்புநிலை மக்களுக்கு நிலம் வழங்குவது இவர்களின் ஒரு முக்கிய கோரிக்கை ஆகும். இந்த கோரிக்கையை நடுவண் மற்றும் மாநில அரசுகளுக்கு முன்வைத்து மக்கள் மயப்படுத்தப்பட்ட ஒருங்கிணைப்பையும் போராட்டங்களை இது முன்னெடுத்து வருகிறது. காந்திய இலக்கான தன்னிறைவு கொண்ட ஊர்கள் இவர்களின் ஒரு கருத்தியல் இலக்காக அமைகிறது.\n\nSection::::வியூகம்: காந்தியவழி அறப்போராட்டம்.\nஏக்தா பரிசத் அமைப்பு மக்கள் மயப்படுத்தப்பட்ட காந்தியவழி அறப் போராட்டக் கொள்கையைக் (சத்தியாக்கிரகம், அகிம்சை) கொண்டுள்ளது. வேரடி அமைப்புகளோடு சேர்ந்தியங்கி, ஒருங்கிணைந்து தனது போராட்டத்தை முன்னெடுத்து, அரசியல் அழுத்தங்களை கீழ் நிலையிலும் மேல் நிலையிலும் உருவாக்கி, அரச கொள்கையிலும் நடைமுறையில் மாற்றங்களைக் கொண்டுவருவதை தனது வியூகமாகக் கொண்டது. மக்களின் ஆற்றல்களை வளர்ப்பதும் (community capacity building), நடுத்தர மற்றும் மாணவர் சமூகங்களின் ஆதரவைப் பெற்றுக்கொள்வதும், ஊடக மற்றும் அனைத்துலக ஒத்துணர்வை பெற்றுக்கொள்வதும் இவர்களின் வியூகங்களில் முக்கியம் பெறுகிறது.\n\n"}
{"id": "159950", "url": "https://ta.wikipedia.org/wiki?curid=159950", "title": "சந்திரகாந்தம்", "text": "சந்திரகாந்தம்\n\nசந்திரகாந்தம் அல்லது நிலாக்கல் அல்லது நிலவுக்கல் (\"Moonstone\") என்பது சோடியம் பொட்டாசியம் அலுமினியம் சிலிக்கேட் கொண்ட, வேதியியல் வாய்ப்பாடு (Na,K)AlSiO உடைய கனிமம் ஆகும்.\n\nSection::::சொல்லியல்.\nவேறுபட்ட பெல்ட்ஸ்பார் உள்ளடக்க அடுக்கிலிருந்து தெறிக்கும் ஒளியினால் ஏற்படும் தோற்றத் தாக்கம் அல்லது மின்னொளியினால் இதனுடைய பெயர் உருவாகியது. இந்து தொன்மவியலின்படி, இது நிலாக்கதிரினால் உருவாகியது என நம்பப்படுகிறது.\n"}
{"id": "159951", "url": "https://ta.wikipedia.org/wiki?curid=159951", "title": "சூரியகாந்திக் கல்", "text": "சூரியகாந்திக் கல்\n\nசூரியகாந்திக் கல் (\"Sunstone\") என்பது ஒரு குறிப்பிட்ட பகுதியில் இருந்து பார்க்கும்போது பிரகாசமாக தோற்றத்தை வெளிப்படுத்தும் ஓர் பிளயியோனிளஸ் ஃபெல்ட்ஸ்பார் ஆகும். இதன் ஒளியமைப்பினால் இது ஒரு இரத்தினக்கல்லாக பயன்படுத்தப்படுகின்றது. இது தென் நோர்வே மற்றம் அமெரிக்காவின் சில இடங்களிலும் காணப்படுகின்றது.\n\nமத்தியகாலத்தில் பயண வழிகாட்டலுக்கு பாவிக்கப்பட்டதாக நம்பப்படும் சூரியகாந்திக் கல்லிலிருந்து இதற்கு பெயர் வழங்கப்படுகின்றது.\n\n"}
{"id": "159954", "url": "https://ta.wikipedia.org/wiki?curid=159954", "title": "வேற்றுமை பிம்பங்களின் முப்பரிமாணம்", "text": "வேற்றுமை பிம்பங்களின் முப்பரிமாணம்\n\nவேற்றுமை பிம்பங்களின் முப்பரிமாணம் (\"Anaglyph 3D\") என்பது சிவப்பு, பச்சை கலந்த நீல ஆகிய வேறுபட்ட நிறங்களை வடிகட்டிப் பயன்படுத்தி ஒவ்வொரு கண்ணுடைய உருவங்களை குறியாக்கம் செய்து முப்பரிமாண படிம முப்பரிமாண விளைவை அடைவதாகும். வேற்றுமை பிம்பங்களின் முப்பரிமாண உருவங்கள் ஒவ்வொரு கண்ணுக்கும் வேறுபட்ட வடிகட்டிடப்பட்ட நிறமாக்கப்பட்ட உருவங்களைக் கொண்டிருக்கின்றன. நிறமிடப்பட்ட வேற்றுமை பிம்பங்களின் வில்லைகளூடாக பார்க்கும்போது இரண்டு உருவங்களில் ஒன்று ஒரு கண்ணை அடைந்து, ஒன்றாக்கப்பட்ட முப்பரிமாண படிம உருவத்தை வெளிப்படுத்துகின்றது. மூளையின் பார்வை மேலுறை முப்பரிமாண காட்சியாக அல்லது பொதிவாக கலக்கச் செய்கின்றது.\n\n"}
{"id": "159956", "url": "https://ta.wikipedia.org/wiki?curid=159956", "title": "அயன் டோம்", "text": "அயன் டோம்\n\nஅயன் டோம் (\"Iron Dome\") () என்பது \"ரபாயல் உயர் பாதுகாப்பு முறைகள்\" நிறுவனத்தினால் உருவாக்கப்பட்ட, எல்லா காலநிலைக்கும் ஏற்ற கொண்டு செல்லக்கூடிய வான் பாதுகாப்பு முறையாகும். இது சனநெருக்கடியான இடத்திற்கு 4 முதல் 70 கி.மீட்டர் தூரத்திலிருந்து சுடப்பட்ட குறுகிய தூர ஏவுகணை, எறிகணை ஆகியவற்றை அதன் எறிபாதையில் இடைமறிக்க வடிவமைக்கப்பட்டது. இம்முறை இசுரேலின் வடக்கு, தெற்கு எல்லையிலிருந்து வரும் ஏவுகணை அச்சுறுத்தல்களை முறியடிக்க முதலில் உருவாக்கப்பட்ட ரபாயலின் \"ஸ்பைடர்\" முறை நுட்பத்திலிருந்து உருவாக்கப்பட்டது. \n"}
{"id": "159961", "url": "https://ta.wikipedia.org/wiki?curid=159961", "title": "அழகர்சாமி (திரைப்படம்)", "text": "அழகர்சாமி (திரைப்படம்)\n\nஅழகர்சாமி 2000ம் ஆண்டு சுந்தர் சி இயக்கத்தில் சத்தியராஜ் நடித்து வெளியான திரைப்படமாகும். இதில் ராதாரவி, வினு சக்ரவர்த்தி, பொன்னம்பலம், ரோஜா, சுஜாதா, கவுண்டமணி, செந்தில் ஆகியோர் நடித்துள்ளார்கள்.\n\nSection::::கதைச் சுருக்கம்.\nசுஜாதா இராதாரவியிடம் வாங்கிய கடனுக்காக அடமானமாக அவர் வீட்டு வாசலில் (அவருக்கு தெரியாமல்) பச்சிளம் குழந்தையாக இருக்கும் சத்தியராஜை விட்டுச்செல்கிறார். சத்தியராஜ் அவர் வீட்டுக்கு வந்ததும் அவருக்கு பல நன்மையான செய்திகள் கிடைத்ததால் அவரை இராதாரவி பிரியத்துடன் வளர்க்கிறார். சத்தியராஜ் அவர் மகனாக இல்லாவிட்டாலும் மகனை விட மேலாக நடத்துகிறார். இராதாரவியின் அக்காள் கணவனான வினு சக்ரவர்த்திக்கும் அவர் மகனான பொன்னம்பலத்துக்கும் சத்தியராஜைக் கண்டால் பிடிக்காது. இராதாரவியின் மனைவி ஒரு ஆண்டு மட்டுமே அவருடன் வாழ்ந்துவிட்டுச் சிற்றூர் வாழ்க்கை பிடிக்காததால் நகரத்திலேயே வசிப்பவர். இராதாரவியின் மனைவி நகரத்தில் கவலைக்கிடமாக இருப்பதாக தந்தி வருகிறது. தன் மனைவியை பார்க்க இராதாரவி நகரத்துக்குச் செல்கிறார். அவர் மனைவி தங்கள் மகள் ரோஜாவும் தன்னைப்போலவே வளர்ந்து விட்டதாகவும் அவருக்கு நல்ல வாழ்க்கையை அமைத்து தரவேண்டும் என்ற உறுதி வாங்கி கொண்டு இறந்துவிடுகிறார்.\n\nரோஜா தனக்குப் பார்க்கும் வரன்களை அவர்களிடம் பொய் சொல்லி கலைத்துவிடுகிறார். மாமனான வினு சக்ரவர்த்தி தன் மகனுக்கு ரோஜாவை கட்டிவைத்து இராதாரவியின் சொத்துக்கள் அனைத்தையும் அடையத் திட்டமிடுகிறார். பெண் கேட்டு செல்லும் வினு சக்ரவர்த்தியைத் திட்டி அனுப்பி ரோஜாவை சத்தியராஜுக்கே கட்டி வைப்பதாக ஊர் முன்னிலையில் கூறுகிறார். ரோஜா இதற்கு மறுப்பு தெரிவிக்கிறார் அவருக்கு சொத்து வேண்டும் என்றால் சத்தியராஜைத் திருமணம் செய்து கொள்ளவேண்டும் என இராதாரவி கூறுவதால் சத்தியராஜைத் திருமணம் செய்து கொள்கிறார். ரோஜா கர்ப்பமாகிவிடுகிறார். தான் திருமணமுறிவு ஒப்பந்தம் செய்ய ஒப்புக்கொள்வதாகவும் தனக்கு மகனைப் பெற்று கொடுத்துவிட்டால் ரோஜாவின் சொல்படி திருமணமுறிவு நடக்கும் என்று சத்தியராஜ் கூறுகிறார். சுஜாதாவை கண்டதும் அவரை சத்தியராஜிடம் சேர்த்து வைக்க இராதாரவி முயல்கிறார் அதைத் தடுத்து இந்த இரகசியத்தை யாரிடமும் சொல்லக்கூடாது எனவும் தான் வேலைக்காரியாக அங்கு வருவதாகவும் சுஜாதா சொல்கிறார். தன்மகனையும் மருமகளையும் சேர்த்துவைக்க சுஜாதா கவுண்டமணியுடம் இணைந்து முயற்சிக்கிறார். ரோஜாவைக் கொன்று விட வினு சக்கரவர்த்தி திட்டமிட்டு அவருக்கு ஆளைக் கொல்லும் நஞ்சு உள்ள மருந்தைத் தருகிறார். சுஜாதாவினால் அதிலிருந்து ரோஜா தப்பித்துத் திருந்தி சத்தியராஜுடன் இணைகிறார்.\n"}
{"id": "159970", "url": "https://ta.wikipedia.org/wiki?curid=159970", "title": "சென்னை பேருந்து வெகுவிரைவு இடைவழி அமைப்பு", "text": "சென்னை பேருந்து வெகுவிரைவு இடைவழி அமைப்பு\n\nசென்னை பேருந்து வெகுவிரைவு இடைவழி அமைப்பு (\"Chennai Bus Rapid Transit System\") (BRTS) சென்னையின் ஒருங்கிணைக்கப்பட்ட சுற்றுச் சாலைவழி திட்டத்தின் அங்கமாக அமைக்கப்பட இருக்கும் ஓர் பேருந்துகளுக்கான தனி விரைவு இடைவழியாகும். அடையாரிலிருந்து துவங்கி சைதாப்பேட்டை, ஜாஃபர்கான்பேட்டை, இராமாவரம், புழல், மணலி, சென்ட்ரல் தொடருந்து நிலையம், கலங்கரை விளக்கம் வழியாக அடையாருக்குத் திரும்புவதாகத் திட்டமிடப்பட்டுள்ளது. இதன் நீளம் தொலைவிற்கு இருக்கும். உயரத்தில் அமைக்கப்பட உள்ள இந்த இடைவழித் தடம் அடையாறு ஆற்றின் கரையோரமாகவும் பக்கிங்காம் கால்வாய் கரையோரமாகவும் கட்டப்பட உள்ளது. இந்தத் திட்டம் 2013இல் நிறைவேற்றத் திட்டமிடப்பட்டிருந்தது.\n"}
{"id": "159971", "url": "https://ta.wikipedia.org/wiki?curid=159971", "title": "மதுபான கடை", "text": "மதுபான கடை\n\nமதுபான கடை, 2012-ம் ஆண்டு வெளியான தமிழ் நகைச்சுவைத் திரைப்படம்.. இத்திரைப்படத்தின் முழுக்கதையையும் தமிழ்நாடு மாநில வாணிபக் கழகத்தை அடிப்படையாக வைத்து, குடிகாரர்களை முன்னணிக் கதாபாத்திரங்களில் வைத்திருக்கின்றார் அறிமுக இயக்குனர் கமலக்கண்ணன்.\n\n2012, ஆகஸ்ட் 2-ம் திகதி இத்திரைப்படம் வெளியானது.\n\n\nSection::::கதைக்கரு.\nமதுபான கடையில் ஒரு நாள் (அக்டோபர் 1-ம் திகதி) நடக்கும் சம்பவங்களை திரைப்படமாக்கி இருக்கின்றனர். மது அருந்த வரும் கடை நிலை ஊழியர்கள், பைத்தியமாக வரும் நிலத்தோட சொந்தக்காரர், ஆங்கிலத்தில் பேசியே பிச்சை எடுத்துக் குடிக்கும் குடிகாரர், அடுத்தவர்களை ஏமாற்றி குடிக்கும் குடிகாரர் என்று கடைக்கு வரும் அனைவரின் கதையையும் அவர்களுடைய வசனங்களில் சொல்லியிருக்கிறார். போலி மது விற்பனை, கடை நடத்துபவரின் மகளைக் காதலிக்கும் கடை ஊழியர், கந்து வட்டி, சாதி உணர்வு என அதிகப்படியான கருத்துகளை ஒட்டுமொத்தமாக கூறியிருக்கிறார் இயக்குனர்.\n\n"}
{"id": "159975", "url": "https://ta.wikipedia.org/wiki?curid=159975", "title": "மாட்டுத்தாவணி", "text": "மாட்டுத்தாவணி\n\nமாட்டுத்தாவணி (\"Mattuthavani\") என்பது மாடுகளையும் கன்றுகளையும் விற்பதற்கான ஒரு கால்நடைச் சந்தையாக விளங்கிய பகுதியாகும். பொதுவாகக் கால்நடைகளைக் காட்சிக்காகவும் விற்பனைக்காகவும் வைத்திருக்கும் இடத்தைத் தாவணி என்றும் மாட்டுச்சந்தை என்றும் சொல்கிறார்கள். இப்பகுதி முன்பு மதுரை மாநகரின் புறநகர் பகுதில் அமைந்திருந்தது பின்னர் மதுரை மாநகரத்துடன் இணைக்கப்பட்டு மதுரை மாநகரிலிருந்த நான்கு பேருந்து நிலையங்களை ஒருங்கிணைத்து மதுரை மாநகராட்சி ஒருங்கிணைந்த பேருந்து நிலையம், மலர் சந்தை, காய்கறிச் சந்தை ஆகியவற்றைத் தொடங்கியுள்ளனர்.\n\nSection::::மதுரை மாநகராட்சி ஒருங்கிணைந்த பேருந்து நிலையம்.\nஇங்குள்ள மதுரை மாநகராட்சி ஒருங்கிணைந்த பேருந்து நிலையம் (MIBT) ஐ.எசு.ஓ. தரச் சான்றிதழ் 9001:2000 பெற்றது. இந்நிலையம் 10 கோடி உருவா செலவில் கட்டப்பட்டது.இப்பேருந்து நிலையம் மாட்டுத்தாவணி பேருந்து நிலையம் என்று பேச்சு வழக்கில் அழைக்கப்பட்டு வருகிறது.\n\nSection::::மத்தியக் காய்கறிச் சந்தை.\nமதுரை நகரின் வடக்குச் சித்திரை வீதியில் இருந்த காய்கறிச் சந்தைப் பயன்பாட்டால் ஏற்பட்ட போக்குவரத்து நெரிசலைக் குறைக்கும் பொருட்டு மாட்டுத்தாவணிப் பகுதியில் புதிதாக மத்தியக் காய்கறிச் சந்தை ஒன்று அமைக்கப்பட்டது. இச்சந்தையில் அனைத்து வகையான காய்கறிகள் கொள்முதல் செய்யப்பட்டு விற்பனையும் செய்யப்பட்டு வருகின்றன.\n\nSection::::மலர் சந்தை.\nமதுரை மாநகருக்குப் பெருமை சேர்க்கும் மல்லிகை மலருடன் பிற மலர்களையும் ஒருசேர விற்பனை செய்யக் கூடிய மலர்ச் சந்தை ஒன்றும் மாட்டுத்தாவணிப் பகுதியில் அமைக்கப்பட்டுள்ளது. இங்கு மதுரை, தேனி மற்றும் பிற மாவட்டங்களில் உற்பத்தி செய்யப்படும் அனைத்து வகையான மலர்களும் கொண்டு வரப்பட்டு விற்பனை செய்யப்பட்டு வருகின்றன.\n"}
{"id": "159977", "url": "https://ta.wikipedia.org/wiki?curid=159977", "title": "போதாயனர்", "text": "போதாயனர்\n\nபோதாயனர் என்பவர் கி. மு. எட்டாம் நூற்றாண்டில் வாழ்ந்த ஒரு இந்திய கணித மேதை ஆவார். இவர் பையின் மதிப்பையும் செங்கோண முக்கோணத்தில் செம்பக்கத்தை வர்க்கம் வர்க்கமூலம் இல்லாமல் கண்டறியும் முறையையும் அறிந்தவர் என்றும் கூறப்படுகிறார்.அதாவது பைதகரசின் தேற்றம் இன்றி அறிய வழி வகுத்தது இவர் என்றும் கூறப் படுகிறது\n"}
{"id": "159986", "url": "https://ta.wikipedia.org/wiki?curid=159986", "title": "அரோ (ஏவுகணை)", "text": "அரோ (ஏவுகணை)\n\nஅரோ அல்லது ஹெட்ஸ் () என்பது இசுரேலின் ஏவுகணைப் பாதுகாப்புத் தேவைகளுக்காக \"எம்ஐஎம்-104 நெடுவீச்சு ஏவுகணை\" மற்றும் நில வான் ஏவுகணைகளைவிட நெடுவீச்சு ஏவுகணைக்கு எதிரான செயல்படக்கூடிய திறன்மிக்க, எதிர்-நெடுவீச்சு ஏவுகணைக் குடும்ப வடிவமைக்கப்பட்ட ஏவுகணையாகும்.\n\n"}
{"id": "159987", "url": "https://ta.wikipedia.org/wiki?curid=159987", "title": "லம்பாடி மொழி", "text": "லம்பாடி மொழி\n\nலம்பாடி \"(Lambadi)\" அல்லது பஞ்சாரா என்பது இந்தியாவில் வாழும் லம்பாடி நாடோடி மக்களால் பேசப்படும் மொழி. இது இராஜஸ்தானி மொழியுடன் தொடர்புடைய இந்தோ ஆரிய மொழி.\n\nகோரா, சிங்களி, சுகளி, லவானி, லம்பானி என்று பல பெயர்களால் இம்மொழி அழைக்கப்படுகிறது. மகாராஷ்டிரா, கர்நாடகா மற்றும் ஆந்திராவில் கணிசமான அளவு லம்பாடி மொழி பேசும் மக்கள் உள்ளனர். அந்தந்த மாநிலங்களில் லம்பாடி மொழி அந்தந்த மாநிலப் பெரும்பான்மை மொழியில் எழுதப்படுகிறது. லம்பாடி மொழியினர் பெரும்பாலும் இரு மொழியினராக உள்ளனர். தமிழ்நாட்டிலும் லம்பாடி மொழி பேசும் மக்கள் சிலர் உள்ளனர்.\n"}
{"id": "159995", "url": "https://ta.wikipedia.org/wiki?curid=159995", "title": "மதுரை - பெரியார் பேருந்து நிலையம்", "text": "மதுரை - பெரியார் பேருந்து நிலையம்\n\nமதுரை பெரியார் பேருந்து நிலையம் என்பது மதுரை மாநகராட்சியில் மாநகரின் மத்தியப் பகுதியில் அமைந்துள்ளது. மதுரை மாநகரில் முதலில் அமைக்கப்பட்ட இந்தப் பேருந்து நிலையம், நகர் விரிவாக்கத்தால், போக்குவரத்துக்கு இடையூறு இல்லாதவாறு, மாட்டுத்தாவணிப் பகுதியில் புதிதாக மதுரை மாநகராட்சி ஒருங்கிணைந்த பேருந்து நிலையம் அமைக்கப்பட்ட பின்பு நகரப் பேருந்து நிலையமாகச் செயல்பட்டு வருகிறது. இங்கிருந்து மதுரை மாநகரின் பல்வேறு பகுதிகளுக்கும், புறநகர்ப் பகுதிகளுக்கும் நகரப் பேருந்துகள் இயக்கப்படுகின்றன. இப்பேருந்து நிலையம் அருகில் மாநகராட்சி வணிக வளாகப் பகுதியினுள்ளிருக்கும் பேருந்து நிலையத்திலிருந்து திருப்புவனம், திருப்பரங்குன்றம், திருமங்கலம், சோழவந்தான், அழகர் கோவில் போன்ற ஊர்களின் வழியாகச் செல்லும் நகரப் பேருந்துகள் இயக்கப்படுகின்றன. \n\n"}
{"id": "160002", "url": "https://ta.wikipedia.org/wiki?curid=160002", "title": "மதுரை - அண்ணா பேருந்து நிலையம்", "text": "மதுரை - அண்ணா பேருந்து நிலையம்\n\nமதுரை அண்ணா பேருந்து நிலையம் என்பது மதுரை மாநகராட்சியில் அமைக்கப்பட்டிருந்த ஒரு பேருந்து நிலையமாகும். இந்தப் பேருந்து நிலையத்திலிருந்து இராமனாதபுரம், சிவகங்கை திருச்சி, புதுக்கோட்டை போன்ற மாவட்டங்களிலுள்ள ஊர்களுக்குச் செல்லும் புறநகர்ப் பேருந்துகள் இயக்கப்பட்டு வந்தன. மாநகரில் போக்குவரத்துக்கு இடையூறு இல்லாதவாறு, மாட்டுத்தாவணிப் பகுதியில் புதிதாக மதுரை மாநகராட்சி ஒருங்கிணைந்த பேருந்து நிலையம் அமைக்கப்பட்ட பின்பு இப்பேருந்து நிலையம் நகரப் பேருந்து நிலையமாகச் செயல்பட்டு வந்தது. நாளடைவில் இந்தப் பேருந்து நிலையம் முற்றிலுமாக இல்லாமல் போய்விட்டது.\n\n"}
{"id": "160005", "url": "https://ta.wikipedia.org/wiki?curid=160005", "title": "திருநெல்வேலி சந்திப்பு பேருந்து நிலையம்", "text": "திருநெல்வேலி சந்திப்பு பேருந்து நிலையம்\n\nதிருநெல்வேலி சந்திப்பு பேருந்து நிலையம் என்பது திருநெல்வேலி மாநகராட்சியில் திருநெல்வேலி சந்திப்புத் தொடருந்து நிலையப் பகுதியில் அமைந்துள்ளது. திருநெல்வேலி மாநகராட்சியின் புதிய பேருந்து நிலையம் வேந்தான்குளம் பகுதியில் அமைக்கப்படுவதற்கு முன்பு அனைத்து ஊர்களுக்கும் இந்தப் பேருந்து நிலையத்திலிருந்துதான் புறநகர்ப் பேருந்துகள் அனைத்தும் இயக்கப்பட்டன. தற்போது இந்தப் பேருந்து நிலையம் நகரப் பேருந்து நிலையமாகச் செயல்பட்டு வருகிறது. இங்கிருந்து திருநெல்வேலி மாநகர் மற்றும் புறநகர்ப் பகுதிகளுக்கும் நகரப் பேருந்துகள் இயக்கப்படுகின்றன. \n"}
{"id": "160009", "url": "https://ta.wikipedia.org/wiki?curid=160009", "title": "எரிக்சன் உலகம்", "text": "எரிக்சன் உலகம்\n\nஎரிக்சன் உலகம் (\"Ericsson Globe\") (\"ஸ்டாக்ஹோம் உலக அரங்கு\", \"குளோபன்\" (\"உலகம்\") எனவும் அறியப்பட்டது) என்பது சுவீடனின் ஸ்டாக்ஹோம் மாவட்டத்தில் அமைந்துள்ள தேசிய உள்ளக அரங்கு ஆகும். எரிக்சன் உலகம் உலகிலுள்ள மிகப்பெரிய அரைக்கோள கட்டிடம் ஆகும். இதனைக் கட்டி முடிக்க இரண்டரை ஆண்டுகள் தேவைப்பட்டது. பெரிய வெள்ளைப் பந்து போன்ற வடிவமுடைய இது 110 மீட்டர் (361 அடி) விட்டமும், 85 அடி (276 அடி) உள்ளக உயரமும் உடையது. இக்கட்டிடத்தின் கனவளவு 605,000 கன சதுர மீட்டர்கள் (21,188,800 கன சதுர அடிகள்) ஆகும். இசை நிகழ்ச்சியின்போது 16,000 பார்வையாளர்களும், வளைகோற் பந்தாட்டத்தின்போது 13,850 பார்வையாளர்களும் இங்கு அமர முடியும்.\n\nஇது உலகின் பெரிய சூரியக் குடும்ப அளவு மாதிரியான \"சுவீடன் சூரியக் குடும்ப முறையின்\" சூரியனை பிரதிநிதித்துவப்படுத்துகின்றது.\n\nபெப்ரவரி 2, 2009 அன்று ஸ்டாக்ஹோம் உலக அரங்கு சுவீடன் தொலைத்தொடர்பு குழுமம் எரிக்சன் கையகப்படுத்தப்பட்டு, பெயரிடல் உரிமையின்படி \"எரிக்சன் உலகம்\" என பெயர் மாற்றபப்ட்டது.\n\n"}
{"id": "160022", "url": "https://ta.wikipedia.org/wiki?curid=160022", "title": "டி நூர்ட்", "text": "டி நூர்ட்\n\nடி நூர்ட் (அர்த்தம்: வடக்கு) என்பது உலகிலுள்ள உயரமான காற்றாலை ஆகும். இது நெதர்லாந்தின் சீக்டாம் எனுமிடத்தில் அமைந்துள்ளது. 1803 இல் கட்டப்பட்ட இது 33.33 மீட்டர்கள் உயரமான கூரையினை உடையது. இதனுடைய சிறகு விரிப்பு 26.6 மீட்டர்கள் ஆகும். இன்று \"டி நூர்ட்\" உணவுவிடுதியைக் கொண்டுள்ளது.\n"}
{"id": "160024", "url": "https://ta.wikipedia.org/wiki?curid=160024", "title": "பேய் நடனம்", "text": "பேய் நடனம்\n\nபேய் நடனம் என்பது பழங்குடி அமெரிக்க மக்கள் பலரின் சமயங்களுடன் இணைந்துள்ள ஒரு புது சமய இயக்கம். ஜாக் வில்சன் என்பவர் இந்நடனத்தை அறிமுகப்படுத்தினார். அடிப்படையில் இது பழங்குடி அமெரிக்கர்களின் வட்ட நடனத்தை அடிப்படையாய்க் கொண்டதே. இந் நடனத்தை ஆடுவதன் மூலம் இறந்து போன மூதாதையர்களின் ஆவிகளுடன் தொடர்பு கொண்டு அமைதியாக வாழ முடியும் என நம்பப்படுகிறது.\n\nஇந்த நடனம் வீற்றிருக்கும் எருது உள்ளிட்ட பலரின் படுகொலைகளுக்கு காரணமாய் அமைந்தது. \n"}
{"id": "160033", "url": "https://ta.wikipedia.org/wiki?curid=160033", "title": "பியூகர்லண்டர் காற்றுச் சுழலி", "text": "பியூகர்லண்டர் காற்றுச் சுழலி\n\nபியூகர்லண்டர் காற்றுச் சுழலி (\"Fuhrländer Wind Turbine Laasow\") என்பது செருமனியில் லாசோ கிராமத்திற்கு அருகில் 2006 இல் கட்டப்பட்ட காற்றுச் சுழலி ஆகும். இது 90 மீட்டர் விட்டமுடைய விசையாழியுடன் 160 மீட்டர் உயரமுடைய அணிச்சட்டக கோபுரத்தை கொண்டுள்ளது. இது உலகிலுள்ள உயரமான காற்றுச் சுழலி ஆகும். இதன் 2.5 கொ வாட் மின் சக்தியை வெளிப்பாடுத்துகின்றது.\n\n\n"}
{"id": "160035", "url": "https://ta.wikipedia.org/wiki?curid=160035", "title": "அலோசியுஸ் கொன்சாகா", "text": "அலோசியுஸ் கொன்சாகா\n\nபுனித அலோசியுஸ் கொன்சாகா, சே.ச., (, ; பழைய வழக்கு: கொன்சாகா ஞானப்பிரகாசியார்; மார்ச்சு 9, 1568 - ஜூன் 21, 1591) என்பவர் இத்தாலிய உயர்குடியில் பிறந்தவர். இவர் பின்னாளில் தன் குடும்பத்தின் கடும் எதிர்ப்பையும் மீறி இயேசு சபையில் சேர்ந்து துறவியானார். உரோமை கல்லூரியில் படித்து கொன்டிருக்கும் போதே, இவர் தொற்று நோயினால் பாதிக்கப்பட்டு இறந்தார். இவருக்கு அருளாளர் பட்டம் 1605இலும், புனிதர் பட்டமளிப்பு 1726 வழங்கப்பட்டது.\n\nSection::::இறப்புக்குப்பின் வணக்கம்.\nஇவர் இறந்தபின் உரோமையில் உள்ள புனித இஞ்ஞாசியார் கோவிலில் அடக்கம் செய்யப்பட்டார். இவர் இறப்புக்கு சில காலத்திற்கு முன் தனது பெயரை தனது ஆன்ம குருவின் பெயரான \"இராபர்ட்\" என மாற்றிக்கொண்டார். இவரது உடல் இப்போது ஒரு வைடூரியப் பேழையில் வைக்கப்பட்டிருக்கின்றது. இவரின் தலை, இவரின் பெயராலான கேசுதிகிலியோனில் உள்ள பேராலயத்தில் வைக்கப்பட்டிருக்கின்றது.\n\nஇவர் இறந்து 14 ஆண்டுகள் கழித்து திருத்தந்தை ஐந்தாம் பவுலினால் அக்டோபர் 19, 1605 அன்று அருளாளர் பட்டம் அளிக்கப்பட்டது. டிசம்பர் 31, 1726இல் திருத்தந்தை பதின்மூன்றாம் பெனடிக்ட் இவருக்கு புனிதர் பட்டம் அளித்தார். 1729இல் இவர் இளையோரின் பாதுகாவலராக அறிவிக்கப்பட்டார். 1926இல் திருத்தந்தை பதினொன்றாம் பயஸ் இவரை கிறித்தவ இளைஞரின் பாதுகாவலராக அறிவித்தார். இவர் உலகம்பரவுநோயினால் பாதிக்கப்பட்டவருக்கு பாதுகாவலராக கருதப்படுகின்றார்.\n\nபுனித அலோசியுஸ் கொன்சாகாவின் விழா நாள் ஜூன் 21 ஆகும்.\n"}
{"id": "160041", "url": "https://ta.wikipedia.org/wiki?curid=160041", "title": "டிமோனா தொலைக்கண்டுணர்வி வசதி", "text": "டிமோனா தொலைக்கண்டுணர்வி வசதி\n\nடிமோனா தொலைக்கண்டுணர்வி வசதி (\"Dimona Radar Facility\") என்பது இசுரேலிலுள்ள டிமோனா எனுமிடத்தில் கட்டப்பட்டுக் கொண்டிருக்கும் இரு 400 மீட்டர் (1,300 அடி) உயரமுடைய தொலைக்கண்டுணர்வி கோபுரங்கள் ஆகும். இது நெடுவீச்சு ஏவுகணைகளை வானவெளியில் ஊடாக அதன் தடம் தொடர்ந்து, தரையில் நிலைகொண்ட ஏவுகணைகளுக்கு தேவையான இலக்கின் தரவினைக் கொடுத்து அவற்றை இடைமறிக்க வடிவமைக்கப்பட்டது. எக்ஸ்-பட்டை தொலைக்கண்டுணர்வி பாவிப்பதால், இது 1,500 மைல் / 2,400 கிலோமீட்டர் தொலைவில் வைத்து ஏவுகணைகளைக் கண்டறிய முடியும். இந்தக் கோபுரம் அமெரிக்க இராணுவத்தினால் சொந்தமாக்கப்பட்டு பயன்படுத்தப்படும் அதேவேளை பயன்படுத்திய உளவுத் தகவல்கள் இசுரேலுக்கு வழங்கப்படும். \n\nஇக்கோபுரங்களின் வசதி மற்றும் ஆகிய அச்சுகளில் அமைந்து, இசுரேலிலுள்ள உயரமான கோபுரங்களாகவும், உலகிலுள்ள உயரமான தொலைக்கண்டுணர்வி கோபுரமாகவும் இருக்கின்றது\n"}
{"id": "160046", "url": "https://ta.wikipedia.org/wiki?curid=160046", "title": "இந்தியால் தமிழ் எவ்வாறு கெடும்", "text": "இந்தியால் தமிழ் எவ்வாறு கெடும்\n\nஇந்தியால் தமிழ் எவ்வாறு கெடும் எனும் நூல் காட்டுப்பாடி விரிவில் பாவாணர் இருந்த நாளில், 1968 ஆம் ஆண்டு வெளியிடப்பட்டதாகும். முகவுரை நிறைவில்,\n\nஎன்று பாடுதல் தமிழை இழந்து பெறும் பேறு எதுவாயினும் பேறாகாது என்னும் அவருட்கிடை காட்டும். தம்மை அடிமைப் படுத்துவாரினும் மிகுதீயர் தம்மொழி அடிமைக்கு ஒப்பி நிற்பார் என்பது வரலாற்று உண்மை.\n\nSection::::நூற்சுருக்கம்.\nமுற்படை, இந்தி வரலாறு, இந்தியால் விளையும் கேடு, இந்திப் போராட்டம், பல்வேறு செய்திகள், முடிபு என்னும் ஆறு பகுதிகளும், முப்பின்னிணைப்புகளும் கொண்ட இச்சுவடி, 90 பக்க அளவில் உருபா 1 விலையில் புன்செய்ப் புளியம்பட்டி மறைமறையடிகள் மன்றப் பாவாணர் நூல் வெளியீட்டுக் குழு உதவியால் வெளியாயிற்று.\n\n\n\n\n"}
{"id": "160047", "url": "https://ta.wikipedia.org/wiki?curid=160047", "title": "கட்டாய இந்திக் கல்விக் கண்டனம்", "text": "கட்டாய இந்திக் கல்விக் கண்டனம்\n\nகட்டாய இந்திக் கல்விக் கண்டனம் என்ற தலைப்புடைய நூல், பாவாணரால் 1937 ஆம் ஆண்டு வெளியிடப்பட்டது. இது ஒரு இசைநூல். இந்நூலில் 35 பாடல்கள் அமைந்துள்ளன. இதன் விலை இரண்டு அணா (அணா என்பது தற்போது 6காசுக்கு சமம். இந்திய உரூபாயில் 1உரூபாய் என்பது 100காசுகளாகும்.) ஒவ்வொரு பாடல் முகப்பிலும், அப்பாடலின் மெட்டு பற்றிய குறிப்பு உடையதாக அமைத்துள்ளார்.\n\n"}
{"id": "160052", "url": "https://ta.wikipedia.org/wiki?curid=160052", "title": "இறைப்பி", "text": "இறைப்பி\n\nஇறைப்பி அல்லது நீர்மவிறக்கி (\"siphon\", ) என்பது தலைகீழாக வைக்கப்பட்ட U வடிவக் குழாய் ஒன்றின் வழியாக புவியீர்ப்பு விசை மற்றும் வளியமுக்கத்தின் உதவியுடன் வேறு உந்துவிசைகள் இன்றி பாய்மங்களை வெளியகற்றும் தொழில்நுட்பமாகும்.\n\nSection::::வரலாறு.\nகி.மு 1500களில் பண்டைய எகிப்தியர்கள் களஞ்சியங்களில் இருந்து திரவங்களை அகற்ற இறைப்பியைப் பயன்படுத்தினர்.\n\nபண்டைய கிரேக்கர்கள் கி.மு. மூன்றாம் நூற்றாண்டுகளில் இறைப்பித் தத்துவங்களைப் பயன்படுத்தினர்.\n"}
{"id": "160054", "url": "https://ta.wikipedia.org/wiki?curid=160054", "title": "இடன்யாங் குன்சான் சிறப்புப் பாலம்", "text": "இடன்யாங் குன்சான் சிறப்புப் பாலம்\n\nஇடன்யாங் குன்சான் சிறப்புப் பாலம் (\"Danyang–Kunshan Grand Bridge\") என்பது உலகிலுள்ள நீண்ட பாலம். இது நீளமுடைய ஏதண்டத்தை பெய்ஜிங்-சாங்காய் அதிவேக தண்டவாளத்தில் கொண்டுள்ளது.. \n\nSection::::பாலம்.\nஇப்பாலம் கிழக்கு சீனாவின் ஜியாங்சு மாகாணத்தில் சாங்காய் மற்றும் நாஞ்சிங் ஆகியவற்றுக்கிடையிலான தண்டவாள வழியில் அமைந்துள்ளது.\n\nஇது 2010 இல் கட்டி முடிக்கப்பட்டு 2011 இல் திறந்து வைக்கப்பட்டது. 10,000 பேர் வேலைக்கமர்த்தப்பட்டு, நான்கு வருடங்களில் கட்டப்பட்ட இப்பாலத்தின் செலவு கிட்டத்தட்ட $8.5 பில்லியன் ஆகும். இடன்யாங் குன்சான் சிறப்புப் பாலம் உலகிலுள்ள நீண்ட பாலம் என்ற கின்னஸ் உலக சாதனையை சகல வகையிலும் சூன் 2011 இன்படி பெற்றுள்ளது.\n\n"}
{"id": "160056", "url": "https://ta.wikipedia.org/wiki?curid=160056", "title": "வைகைச் செல்வன்", "text": "வைகைச் செல்வன்\n\nவைகைச் செல்வன் என்பவர் தமிழக அரசியல்வாதி, எழுத்தாளர் மற்றும் கவிஞர். மதுரை மாவட்டம், பேரையூர் வட்டம், சிலைமலைப்பட்டி எனும் கிராமத்தைச் சேர்ந்த இவர், “இணைய இதழ்கள் - ஓர் ஆய்வு” எனும் தலைப்பில் ஆய்வு செய்து முனைவர் பட்டம் பெற்றுள்ளார். இவர் அ.இ.அ.தி.மு.கவில் இளைஞர் - இளம்பெண்கள் பாசறையின் மாநிலச் செயலாளராக 2013 செப்டம்பர் 5 ஆம் நாள் வரை பதவி வகித்தார். இதற்கு முன்பாக 17 ஆண்டுகள் அ.இ.அ.தி.மு.க.வின் இலக்கிய அணிச்செயலாளராக இருந்து வந்தார்.\n\nSection::::அமைச்சர்.\n2011 ஆம் ஆண்டு நடைபெற்ற தமிழ்நாடு சட்டமன்றத் தேர்தலில், அருப்புக்கோட்டை சட்டமன்றத் தொகுதியின் உறுப்பினராகத் தேர்வு செய்யப்பட்டார். 2012, அக்டோபர் 6 முதல் 2013, பிப்ரவரி 27 வரை தமிழ்நாடு அரசின் தலைமைக் கொறடாவாக செயல்பட்டு வந்தார். 2013, பிப்ரவரி 28 அன்று தமிழ்நாடு அரசின் பள்ளிக்கல்வித்துறை அமைச்சராக நியமிக்கப்பட்டு பொறுப்பேற்றுக் கொண்டார்., 2013 செப்டம்பர் 5 ஆம் நாள் அமைச்சர் பதவியில் இருந்து நீக்கப்பட்டார். \n\nSection::::குடும்பம்.\nஇவருக்கு முத்துச்செல்வி என்கிற மனைவியும், நற்றிணை, நற்றமிழ் என்கிற ஜெயஸ்ரீ எனும் இரு மகள்களும் இருக்கின்றனர்.\n\nSection::::பதிப்பகம்.\nஇவர் நற்றிணை பதிப்பகம் என்னும் நூல் வெளியீட்டு நிறுவனத்தை நடத்தி வருகிறார்.\n\n\n"}
{"id": "160057", "url": "https://ta.wikipedia.org/wiki?curid=160057", "title": "சாங்காய் நூலகம்", "text": "சாங்காய் நூலகம்\n\nசாங்காய் நூலகம் (\"Shanghai Library\", 上海图书馆) என்பது சீனாவிலுள்ள இரண்டாவது பெரிய நூலகமாகும். இது சாங்காய் நகரில் அமைந்துள்ளது. இது 24 அடுக்குமாடிகளுடன் 348 அடி (106 மீ) உயரத்தில் அமைந்து, உலகிலுள்ள மிக உயரமான நூலகம் என்ற சிறப்பினைப் பெறுகின்றது. இந்நூலகத்திலுள்ள கோபுரம் பெரும் வெளிச்சவீடு போன்று காட்சியளிக்கின்றது.\n\n\n"}
{"id": "160058", "url": "https://ta.wikipedia.org/wiki?curid=160058", "title": "ஏ. ஜெகந்நாதன் (இயக்குநர்)", "text": "ஏ. ஜெகந்நாதன் (இயக்குநர்)\n\nஏ. ஜெகந்நாதன் ஒரு திரைப்பட இயக்குநர். தமிழில் பல வெற்றிப்படங்களை இயக்கியுள்ளார். தமிழ், ஹிந்தி, கன்னடம், தெலுங்கு ஆகிய மொழிகளில் மொத்தம் 34 திரைப்படங்கள் இயக்கியுள்ளார். இவர் அக்டோபர் 7, 2012 அன்று தனது 78 ஆவது வயதில் காலமானார்.\n\nSection::::குடும்பம்.\nமறைந்த இயக்குநர் ஜெகந்நாதனின் வாழ்க்கைத் துணைவி ராஜாமணி. இந்த இரட்டையருக்கு இரு மகள்களும் (உஷா தேவி, பவித்ரா) ஒரு மகனும் (அருண் குமார்) உள்ளனர்.\n\nSection::::தொழில்.\nஇவர் தினத்தந்தி நாளிதழின் உதவி ஆசிரியராகத் தன் பணியினைத் தொடங்கினார். பின்னர் திரைப்படத் துறைக்குள் உதவி இயக்குநராக நுழைந்தார். இவர் இயக்குநராக அறிமுகமான முதல் திரைப்படம் 1973 ஆம் ஆண்டு வெளிவந்த \"மணிப்பயல்\" தமிழ்த் திரைப்படமாகும். முன்னணி கதாநாயகர்களான எம். ஜி. ஆர், சிவாஜி கணேசன், ஜெய்சங்கர், கமலஹாசன், ரஜினிகாந்த், விஜயகாந்த் போன்றோரை வைத்துப் பல வெற்றிப் படங்களை இயக்கியுள்ளார். தமிழ் தவிர தெலுங்கு, கன்னடம், ஹிந்தி மொழிகளிலும் திரைப்படங்கள் இயக்கியுள்ளார். திரைப்படங்களைத் தொடர்ந்து தொலைக்காட்சிகளிலும் இவர் பணியாற்றியுள்ளார். இவர் இயக்கிய 7 தொலைக்காட்சித் தொடர்களில் தூர்தர்ஷனில் ஒளிபரப்பப்பட்ட \"தமிழ்த் தாத்தா\" சிறந்த தொடரென்ற பாராட்டைப் பெற்றது.\n\nSection::::இயக்கிய திரைப்படங்கள்.\nஇது முழுமையான பட்டியல் அல்ல.\n\n1994 வாட்ச்மேன் வடிவேலு (தமிழ்)\n\n1994 ஹீரோ (தமிழ்)\n\n1993 Tahqiqaat (ஹிந்தி)\n\n1991 மில் தொழிலாளி (தமிழ்)\n\n1991 அர்ச்சனா ஐ.ஏ.எஸ்\n\n1989 என் தங்கை\n\n1988 தர்மாத்மா (கன்னடம்)\n1987 காதல் பரிசு ((தமிழ்)\n1987 கைதி (தமிழ்)\n1987 முத்துக்கள் மூன்று (தமிழ்)\n\n1985 கற்பூர தீபம்\n\n1985 மீண்டும் பராசக்தி (தமிழ்)\n\n1985 ரகசிய ஹாந்தகுடு (தெலுங்கு)\n\n1984 ஓ மானே மானே (தெலுங்கு)\n1984 கொம்பேரி மூக்கன் (தமிழ்)\n1984 நாளை உனது நாள் (தமிழ்)\n\n1984 நுவ்வா நேனா (தெலுங்கு)\n1983 மூன்று முகம் (தமிழ்)\n1983 தங்க மகன் (தமிழ்)\n\n1983 வெள்ளை ரோஜா (தமிழ்)\n\n1982 குரோதம் (தமிழ்)\n1980 ஆயிரம் வாசல் இதயம் (தமிழ்)\n\n1979 ஜெயா நீ ஜெயுச்சிட்டே (தமிழ்)\n\n1979 முதல் இரவு (தமிழ்)\n\n1977 நந்தா என் நிலா (தமிழ்)\n\n1976 நல்ல பெண்மணி (தமிழ்)\n1976 அதிர்ஷ்டம் அழைக்கிறது (தமிழ்)\n1976 குமார விஜயம் (தமிழ்)\n\n1975 இதயக்கனி (தமிழ்)\n\n1974 இதயம் பார்க்கிறது (தமிழ்)\n\n1973 மணிப்பயல் (தமிழ்)\n\n"}
{"id": "160064", "url": "https://ta.wikipedia.org/wiki?curid=160064", "title": "மேரியான் கோப்", "text": "மேரியான் கோப்\n\nமேரியான் கோப் (\"Marianne Cope\") என்னும் பெண்மணி பிரான்சிஸ்கு சபையைச் சார்ந்த ஒரு துறவி ஆவார். அவர் அமெரிக்க ஐக்கிய நாடுகளின் நியூயார்க் மாநிலத்தில் உள்ள சீரக்யூஸ் நகரில் அமைந்த பிரான்சிஸ்கு சபையில் உறுப்பினராக வாழ்ந்தார்.\n\n1838, சனவரி 23ஆம் நாளில் பிறந்த மேரியான் கோப் தமது எண்பதாம் வயதில், 1918 ஆகத்து 9ஆம் நாளன்று இறந்தார்.\n\nபிறரன்புப் பணிகளைப் புரிவதில் இவர் தலைசிறந்து விளங்கினார். குறிப்பாக, ஹவாயியில் உள்ள மோலக்காய் தீவில் ஒதுக்கப்பட்டு வாழ்ந்த தொழுநோயாளருக்கு அன்புப் பணி செய்தார். தொழுநோயாளரின் குடியேற்றத்தில் அவர்களோடு மிக நெருங்கிப் பழகி அவர்களுக்குப் பணிசெய்தபோதிலும் மேரியானைத் தொழுநோய் தீண்டவில்லை. சிலர் அதை ஒரு அதிசயமாகவே காண்கிறார்கள்.\n\nமேரியான் கோப் என்னும் இத்துறவிக்கு திருத்தந்தை பதினாறாம் பெனடிக்ட் 2005, மே 14ஆம் நாள் முத்திப்பேறு பெற்ற பட்டம் அளித்தார்..\n\n2012, அக்டோபர் 21ஆம் நாள் மேரியான் கோப் புனிதர் நிலைக்கு திருத்தந்தை பதினாறாம் பெனடிக்டால் உயர்த்தப்பட்டார்.\n\nSection::::பிறப்பும் துறவற அழைத்தலும்.\nமேரியான் கோப் திருமுழுக்குப் பெற்றபோது அவருக்குக் கொடுக்கப்பட்ட பெயர் \"மரியா அன்னா பார்பரா கூப்\" (\"Maria Anna Barbara Koob\") என்பதாகும். பின்னர் அவரது குடும்பப் பெயர் \"கோப்\" (\"Cope\") என்று மாற்றம் பெற்றது. பீட்டர் கூப் (1787-1862) என்பவருக்கும் பார்பரா விட்சன்பாகர் (1803-1872) என்பவருக்கும் மகவாகத் தோன்றிய மேரியான் பிறந்த இடம் இன்றைய செருமனியில் அமைந்த ஹெஸ்ஸே மாநிலத்தின் ஹெப்பன்ஹைம் என்னும் நகர் ஆகும். அவர் பிறந்த நாள் 1838, சனவரி 23.\n\nமேரியானுக்கு ஒரு வயதிருக்கும்போது அவர்தம் பெற்றோர் குடும்பத்தோடு அமெரிக்க ஐக்கிய நாடுகள் வந்து சேர்ந்தார்கள். அவர்கள் குடியேறியது நியூயார்க் மாநிலத்தில் யூட்டிக்கா (\"Utica\") என்னும் நகரில் ஆகும். அங்கு, புனித யோசேப்பு பங்கில் அவர்கள் உறுப்பினர் ஆயினர். அப்பங்கைச் சார்ந்த புனித யோசேப்பு கல்வியகத்தில் மேரியான் கல்வி பயின்றார். மேரியான் எட்டாம் வகுப்பில் படித்தபோது அவருடைய தந்தையின் உடல் ஊனமுறவே அவரால் வேலைக்குச் செல்ல இயலவில்லை. குடும்பத்தைப் பராமரிக்கும் பொறுப்பு மூத்த குழந்தையாகிய மேரியானின் தலைமேல் விழுந்தது. அவர் ஒரு தொழிற்கூடத்தில் வேலைசெய்யப் போனார்.\n\nபின்னர் மேரியானின் தந்தை அமெரிக்க குடிமை உரிமை பெற்றார். அவரோடு குடும்ப உறுப்பினர் அனைவருக்கும் அமெரிக்கக் குடிமை உரிமை வழங்கப்பட்டது.\n\nபீட்டர் கோப் 1862இல் இறந்தபோது மேரியானுக்கு வயது 24. அவருடைய குடும்பம் தன்னிறைவு பெற்றது. மேரியான் குடும்பப் பொறுப்புகளைத் துறந்துவிட்டு ஒரு துறவியாக முடிவு செய்தார். இவ்வாறு அவரது இளமைப்பருவ ஆவல் நிறைவேறிற்று.\n\nSection::::துறவற வாழ்க்கை.\nநியூயார்க் மாநிலத்தின் சீரக்யூஸ் நகரில், மேரியான் புனித பிரான்சிஸ்கு மூன்றாம் சபைத் துறவியர் பிரிவில் புகுமுக உறுப்பினராகச் சேர்ந்தார். பயிற்சிக்காலம் முடிந்ததும் பிற சகோதரிகளைப் போல அவருக்கும் துறவு உடை அளிக்கப்பட்டது. அவருக்கு வழங்கப்பட்ட துறவறப் பெயர் \"மேரியான்\" (\"Marianne\"). செருமனியிலிருந்து வந்து அமெரிக்காவில் குடியேறிய செருமன் மொழி மக்களுக்காக நிறுவப்பட்ட பள்ளியொன்றில் மேரியான் ஆசிரியராகப் பொறுப்பேற்றார். பின்னர் அத்தகைய பள்ளிகளின் தலைமை ஆசிரியர் ஆனார்.\n\nமேரியான் தமது துறவற சபையின் ஆட்சிக் குழு உறுப்பினராக 1870இல் நியமிக்கப்பட்டார்.\n\nSection::::மருத்துவ நிர்வாகப் பணி.\nதமது சபையின் ஆட்சிக் குழுப்பொறுப்பில் இருந்தபோது நடு நியூயார்க் பகுதியில் இரு மருத்துவ மனைகள் நிறுவப்பட மேரியான் வழிவகுத்தார். மத, இன வேறுபாடின்றி அனைத்து மக்களுக்கும் மருத்துவ வசதி அளிப்பதை அம்மருத்துவ மனைகள் கொள்கையாகக் கொண்டிருந்தன.\n\n1870-1877 காலகட்டத்தில் மேரியான், சீரக்யூசில் புனித யோசேப்பு மருத்துவ மனையின் நிர்வாகியாக நியமிக்கப்பட்டார். அப்போது, நியூயார்க் மாநிலத்தின் ஜெனீவா நகரில் அமைந்திருந்த மருத்துவக் கல்லூரியை சீரக்யூசுக்குக் கொண்டுவர மேரியான் துணைபுரிந்தார். சீரக்யூஸ் நகரில் அந்நிறுவனம் \"ஜெனீவா மருத்துவக் கல்லூரி\" என்னும் பெயர் பெற்றது. மருத்துவக் கல்லூரியில் பயின்ற மாணவர்களுக்கு அத்துறையில் போதிய பயிற்சி கிடைக்க வேண்டும் என்றால் அவர்கள் மருத்துவ மனையில் இருந்த நோயாளருக்கு மருத்துவப் பணி செய்ய வேண்டும் என்று மேரியான் அதற்கான ஏற்பாடுகள் செய்தார்.\n\nஅவ்வாறு செய்துகொண்ட ஒப்பந்தத்தில், மருத்துவ மாணவர்களின் பணி தங்களுக்குத் தேவையில்லை என்று நோயாளர்கள் அப்பணியை மறுப்பதற்கு உரிமைகொண்டுள்ளார்கள் என்னும் பிரிவையும் சேர்க்கச் செய்தார்.\n\nஇவ்வாறு மருத்துவத் துறையில் மேரியான் சிறந்த அனுபவம் பெற்றார். அந்த அனுபவம் அவர் பிற்காலத்தில் ஆற்றவிருந்த மாபெரும் மருத்துவப் பணிக்கு ஒரு முன் தயாரிப்பாக அமைந்தது.\n\nSection::::ஹவாயிக்குச் செல்ல அழைப்பு.\nஇதற்கிடையில் அன்னை மேரியான் தமது துறவற சபைக்கு உயர் தலைவியாகத் தேர்ந்தெடுக்கப்பட்டார். அவர் அப்பதவியை வகித்தபோது, 1883இல் அவருடைய உதவியைக் கோரி ஒரு வேண்டுகோள் வந்தது.\n\nஹவாயி நாட்டின் அரசராக இருந்த கலாக்காவுவா (\"Kalākaua\") என்பவர், தம் நாட்டில் தொழுநோயால் பாதிக்கப்பட்ட நோயாளிகளுக்கு மருத்துவ உதவி அளிக்க மேரியான் தமது சபைத் துறவியரை அனுப்பித்தர வேண்டும் என்று உருக்கமான வேண்டுகோள் விடுத்தார். அவர் ஏற்கெனவே 50க்கும் மேற்பட்ட பெண்துறவியர் சபைகளை அணுகியும் அவருக்கு எந்தவொரு சபையும் உதவிட முன்வரவில்லை என்றும் அவர் வருத்தம் தெரிவித்தார்.\n\nமன்னரின் வேண்டுகோளைக் கேட்ட அன்னை மேரியான் உள்ளம் உருகினார். உடனடியாக, தம் சபை சகோதரிகள் ஹவாயி சென்று தொழுநோயாளருக்கு மருத்துவ உதவி அளிக்கப்போவதாக வாக்களித்தார்.\n\nமன்னருக்கு எழுதிய கடிதத்தில் அன்னை மேரியான் பின்வருமாறு கூறினார்:\n\nஉங்கள் தீவுநாட்டில் வாழ்கின்ற ஏழை மக்களின் உய்வுக்காக உழைப்பது குறித்து நான் பேராவல் கொண்டுள்ளேன். அப்பணியை ஆற்றுவதற்குத் தெரிந்துகொள்ளப்படுவோருள் நானும் ஒருத்தியாக இருக்கவேண்டும் என்று என் உளமார எதிர்பார்க்கின்றேன். அப்பணியை ஆற்றுவது எனக்கு அளிக்கப்படுகின்ற கவுரவம் எனக் கருதுகின்றேன். எந்த நோயைக் கண்டும் எனக்குப் பயம் இல்லை. எனவே, கைவிடப்பட்ட தொழுநோயாளருக்குப் பணிசெய்வதைப் பெருமையாகக் கருதுகின்றேன்.\n\nSection::::ஹவாயிக்குப் பயணம்.\nசபைத் தலைவியாக இருந்த அன்னை மேரியான், தம்மோடு ஆறு சகோதரிகளை அழைத்துக்கொண்டு தொழுநோயாளருக்குப் பணிபுரிவதற்காக ஹவாயியின் ஹொனலூலுக்கு சீரக்யூசிலிருந்து புறப்பட்டுச் சென்றார். சகோதரிகள் குழு 1883, நவம்பர் 8ஆம் நாள் ஹொனலூலு போய்ச் சேர்ந்தது.\n\n\"மரிப்போசா\" (\"SS Mariposa\") என்னும் பெயர்கொண்ட கப்பலில் பயணம் செய்த சகோதரிகள் ஹொனலூலு துறைமுகத்தில் தரையிறங்கியதும் அமைதியின் அன்னை மரியா பெருங்கோவிலில் மணிகள் மகிழ்ச்சிக் கீதம் ஒலித்தன.\n\nஹவாயி நாட்டின் பல தீவுகளிலிருந்தும் அனுப்பப்பட்ட தொழுநோயாளர்கள் வந்து கூடிய கக்காக்கோ மருத்துவ மனையை நிர்வகிக்கும் பொறுப்பு மேரியானிடமும் சகோதரிகளிடமும் ஒப்படைக்கப்பட்டது. தொழுநோய் முற்றிய நிலையில் இருந்த நோயாளிகள் அம்மருத்துவ மனையிலிருந்து மோலக்காய் தீவுக்கு கப்பல்வழி அனுப்பப்படுவர். அங்கு கலாவாவோ தொழுநோயாளர் குடியேற்றத்திலும் அதற்குப் பின் கலாவுபப்பா குடியேற்றத்திலும் ஒதுக்கி அடைக்கப்படுவர். பிற மனிதர்களோடு தொடர்புகொண்டால் அவர்களுக்கும் தொழுநோய் தொற்றிவிடும் என்ற பயத்தில் தொழுநோயாளர்கள் ஒதுக்கப்பட்ட இடத்தில் அடைக்கப்பட்டார்கள். இவ்வாறு \"தொழுநோயாளர் குடியேற்றம்\" (\"leper colony\") உருவானது.\n\nSection::::தொழுநோயாளர் நடுவே தொடர்பணி.\nஓராண்டுக்குப் பின் ஹவாயி அரசு அன்னை மேரியானிடம் இன்னொரு உதவி கோரியது. அக்கோரிக்கையை ஏற்று, அவர் ஹவாயியின் மாவுயி (\"Maui\") தீவில் மலுலானி மருத்துவ மனையை ஏற்படுத்தினார். அதுவே மாவுயி தீவில் நிறுவப்பட்ட முதல் பொது மருத்துவ மனை.\n\nஆனால், விரைவிலேயே அன்னை மேரியானின் சேவை வேறு இடங்களில் தேவைப்பட்டது. ஹவாயியின் ஒவாகு (\"Oahu\") என்னும் மூன்றாவது பெரிய தீவில் கக்காக்கோ( \"Kakaako\") நகரில் அமைந்திருந்த மருத்துவமனையில் அரசு சார்பில் நியமிக்கப்பட்டிருந்த நிர்வாகி அம்மருத்துவமனையில் பராமரிக்கப்பட்ட தொழுநோயாளரைக் கொடுமைப்படுத்தினார் என்பதால் அங்கு நிலைமையைச் சரிப்படுத்த மேரியான் அழைக்கப்பட்டார்.\n\nதொழுநோயாளருக்கு இழைக்கப்பட்ட கொடுமையை மேரியான் வன்மையாகக் கண்டித்தார். ஒன்றில் அரசு நிர்வாகி பணிநீக்கம் செய்யப்பட வேண்டும் அல்லது தானும் சகோதரிகளோடு ஹவாயியை விட்டு மீண்டும் சீரக்யூசுக்குத் திரும்பவேண்டும் என்று அவர் ஹவாயி அரசுக்கு நிபந்தனை விதித்தார். அரசு உடனடி நடிவடிக்கை எடுத்து, அரசு நிர்வாகியைப் பணிநீக்கம் செய்ததோடு, ஏற்கெனவே பணிச்சுமை தாளாமல் இருந்த மேரியானும் சகோதரிகளும் கூடுதல் பொறுப்பாக கக்காக்கோ மருத்துவ மனையையும் நிர்வகிக்கும்படி கேட்டது.\n\nஇவ்வாறு மேரியான், தொழுநோயாளரின் எண்ணிக்கை நிறைந்து வழிந்த கக்காக்கோ மருத்துவ மனையையும் நிர்வகிக்கலானார். ஹவாயி நாடு முழுவதிலும் தொழுநோயாளரைக் கவனித்துப் பராமரிக்க அன்னை மேரியானின் சேவை இன்றியமையாதது என்று அரசும் திருச்சபையும் வலியுறுத்தியதால், மேரியான் சீரக்யூசுக்குத் திரும்பி தம் சபையின் தலைமைப் பொறுப்பை ஏற்பது இன்னும் தள்ளிப்போடப்பட்டது.\n\nSection::::அரசு விருது வழங்கப்படல்.\nமேரியானும் சகோதரிகளும் ஹவாயியில் தொழுநோயாளரிடையே பணிபுரியச் சென்று இரண்டு ஆண்டுகள் கடந்தன. மேரியானின் தலைமையில் சகோதரிகள் தன்னலம் கருதாது ஏழை நோயாளிகளுக்கு ஆற்றிய பிறரன்புச் சேவையையும் அரும் பணியையும் பெரிதும் புகழ்ந்த அந்நாட்டு மன்னர் மேரியானுக்குச் சிறப்புப் பதக்கம் வழங்கிக் கவுரவித்தார். \"கப்பியோலானி அரச அணியின் உறுப்பினர் சிலுவை\" என்பது அப்பதக்கத்தின் பெயர்.\n\nSection::::பெண்குழந்தைகளுக்கு \"கப்பியோலானி இல்லம்\".\nநாள் போகப்போக அன்னை மேரியானின் பணிப்பளு கூடியதே தவிர, குறையவில்லை. ஓராண்டுக்குப் பின், இன்னொரு முக்கிய தேவை நிறைவேறப்பட வேண்டும் என்று அவர் உணர்ந்தார். தொழுநோய் வாய்ப்பட்டு குடும்பத்திலிருந்து பிரிக்கப்பட்ட நோயாளரின் பெண் குழந்தைகளுக்குக் கல்வியும் வாழ்க்கை முன்னேற்றமும் அளிக்கப்பட வேண்டும் என்று முடிவுசெய்த மேரியான் ஹவாயி அரசிடம் ஒரு வேண்டுகோளை முன்வைத்தார். அதாவது தொழுநோயாளரின் பெண் குழந்தைகளின் நலனைப் பேணுவதற்கு ஒரு தனி இல்லம் உருவாக்க வேண்டும் என்று கேட்டார். அவ்வாறே \"கப்பியோலானி பெண் குழந்தைகள் இல்லம்\" உருவாக்கப்பட்டது.\n\nதொழுநோயால் பாதிக்கப்படாதிருந்தும் அப்பெண் குழந்தைகள் தொழுநோயாளர் மருத்துவமனை வளாகத்திலேயே அமைந்த \"கப்பியோலானி இல்லத்தில்\" பராமரிக்கப்பட்டனர். தொழுநோயாளரோடு நெருங்கிய தொடர்புகள் கொண்டிருந்து தீட்டுப்பட்ட அக்குழந்தைகளைப் பராமரிக்க வேறு யாரும் முன்வராததால் மேற்கூறிய ஏற்பாடு செய்யப்பட்டது. மேரியான் அக்குழந்தைகளின் பராமரிப்பையும் மேற்பார்வையிட்டார்.\n\nSection::::ஒவாகு மருத்துவமனையை மூடியதால் எழுந்த விளைவுகள்.\n1887இல் ஹவாயியில் ஒரு புதிய அரசு பதவி ஏற்றது. புதிய ஆட்சியாளர்கள் தொழுநோயாளர் தொடர்பான அணுகுமுறையை மாற்றத் தொடங்கினர். அதுவரையிலும் புதிய தொழுநோயாளர்கள் மோலக்காய் தீவுக்குக் கட்டாய நாடுகடுத்தல் செய்யப்படவில்லை. ஆனால், புதிய ஆட்சியாளர்கள் அந்த அணுகுமுறையை மாற்றினர். ஒவாகு தீவில் அமைந்த தொழுநோயாளருக்கான மருத்துவமனையை மூடினர்.\n\nஅந்த முடிவால் விளைந்த பெரும் பாதிப்பு ஓராண்டிலேயே தெரிந்து போயிற்று. எனவே ஹவாயி அரசு மேரியானை அணுகி, மோலக்காய் தீவில் கலாவுபப்பாவில் பெண்களுக்கும் பெண்குழந்தைகளுக்கும் பராமரிப்பு நல்க ஒரு புதிய இல்லத்தை உருவாக்குமாறு வேண்டுகோள் விடுத்தது.\n\nஇந்தப் புதிய பொறுப்பை ஏற்றால், அதற்குப் பின் ஹவாயியை விட்டு தம் சொந்த இடமாகிய அமெரிக்காவின் சீரக்யூஸ் நகருக்கு ஒருநாளும் திரும்பப் போவதில்லை என்பதையும் தம் குடும்பத்தினரையும் நண்பர்களையும் மீண்டும் காணப்போவதில்லை என்பதையும் மேரியான் நன்றாகவே உணர்ந்தார். ஆனால், பிறரன்புப் பணிக்கான அழைத்தல் தம் சொந்த நலனைவிட வலுவானது என்பதை அறிந்த மேரியான், \"புதிய பொறுப்பை மகிழ்ச்சியோடு ஏற்கிறேன்\" என்று பதிலிறுத்தார். ஹவாயியின் தொழுநோயாளரைப் பராமரிப்பதையே தம் வாழ்க்கைக் குறிக்கோளாக ஏற்று, அங்கேயே தங்கிப் பணியைத் தொடர்ந்தார்.\n\nSection::::மோலக்காய் தீவில் பணி.\nமேரியான் ஹவாயியில் தொழுநோயாளர் நடுவே பணிபுரியச் செல்வதற்கும் பத்து ஆண்டுகளுக்கு முன்னால் (1873) பெல்சிய நாட்டைச் சேர்ந்த தமியான் என்னும் மறைப்பணிக் குரு ஹவாயியில் தொழுநோயாளர் நடுவே பணியாற்றத் தொடங்கியிருந்தார். தொழுநோயாளரின் புண்களைக் கட்டி, அவர்களுக்கு வீடுகள் கட்டி எல்லா வகையிலும் ஒரு தந்தை போல அவர் பணியாற்றி வந்தார். இறுதியில் அவருக்கும் தொழுநோய் கண்டது. 1884 திசம்பர் மாதம் தமக்குத் தொழுநோய் வந்ததை அறிந்த தந்தை தமியான் தொடர்ந்து தம் பணியைச் செய்தார். அவரது பணி உலகெங்கும் தெரியவந்தது. தொழுநோயின் கடுமையால் அவர் இறக்கும் தறுவாயில் இருந்தபோது, நவம்பர் 1888இல் அவருக்குப் பராமரிப்பு அளிக்கவும் அவர் தொழுநோயாளருக்கு ஆற்றிய பணியைத் தொடரவும் மேரியான் கோப் மோலக்காய் தீவுக்குச் சென்றார்.\n\nஅதற்கு முன்னால், மேரியான் ஒவாகு நகரில் மருத்துவ மனை தொடங்கி, அம்மனையின் சிற்றாலய அர்ப்பணிப்பு விழா நடந்தபோது அங்கே தந்தை தமியானைச் சந்தித்திருந்தார். அப்போது தமியானுக்குத் தொழுநோய் தொற்றியிருக்கவில்லை.\n\nபிறகு தொழுநோய் தொற்றிய தந்தை தமியானைச் சந்திப்பதை அரசு அதிகாரிகளும் திருச்சபை அதிகாரிகளும் தவிர்க்கத் தொடங்கினர். அந்நிலையில் அவருக்குப் பராமரிப்பு அளிக்க முன்வந்த ஒரே ஆள் அன்னை மேரியான் தான். அவரே தந்தை தமியானைச் சந்திக்கும்படி ஹவாயி மன்னர் மொலக்காய் தீவுக்கு வர ஏற்பாடு செய்தார்.\n\nSection::::கூடுதல் பணி.\nதொழுநோயாளரின் தந்தை என்று அன்புடன் அழைக்கப்பட்ட தமியான் தாமும் தொழுநோயால் பீடிக்கப்பட்டு 1889, ஏப்பிரல் 15ஆம் நாள் இறந்தார். உடனே, ஹவாயி அரசு அன்னை மேரியானை அணுகி, அவர் கலாவுபப்பா குடியேற்றத்தில் பெண் தொழுநோயாளரைப் பராமரிப்பதோடு, கூடுதல் பொறுப்பாக ஆண் குழந்தைத் தொழுநோயாளரையும் கவனிக்க வேண்டும் என்று வேண்டுகோள் விடுத்தது.\n\nஹென்றி பால்ட்வின் என்னும் ஹவாயி செல்வர் ஒருவர் புதிய இல்லம் உருவாகத் தேவையான செலவுகளை ஏற்றார். அன்னை மேரியானும் வேறு இரு சகோதரிகளும் பெண்களுக்கு ஒரு பள்ளியைத் தொடங்கி நடத்தினார்கள். அப்பள்ளிக்குப் பால்ட்வினின் பெயர் இடப்பட்டது.\n\nஆண்களுக்கான பள்ளியை நடத்த ஆண் துறவியரின் சபை ஒன்று வந்தால் நல்லது என்று மேரியான் கருத்துத் தெரிவித்தார். அவ்வாறே, திரு இருதய சபை சகோதரர்கள் நான்குபேர் வந்து சேர்ந்தனர். அவர்கள் 1895இல் ஆண்கள் பள்ளியை நடத்தும் பொறுப்பை மேரியானிடமிருந்து பெற்றனர். அப்பள்ளியை நடத்தும்படி அரசு சகோதரர் சார்லஸ் டட்டன் என்பவரைக் கேட்டுக்கொண்டது. இந்த டட்டன் ஓர் அமெரிக்கர். அவர் தந்தை தமியானுக்கு நெருங்கிய ஒத்துழைப்பாளராக இருந்தவர்.\n\nஆண் நோயாளரைக் கவனிக்கும் பொறுப்பைத் துறவற சகோதரர்களிடம் ஒப்படைத்த பிறகு மேரியானும் சகோதரிகளும் பெண் தொழுநோயாளரின் பராமரிப்பைத் தொடர்ந்தனர்.\n\nSection::::மேரியான் கோப்: இறப்பும் அடக்கமும்.\nஹவாயி நாட்டில் ஒதுக்கப்பட்டு தனிக்குடியேற்றத்தில் அடைக்கப்பட்டு அவதியுற்ற தொழுநோயாளருக்குப் பணிபுரிய தம்மையே அர்ப்பணித்த அன்னை மேரியான் 1918, ஆகத்து 9ஆம் நாள் இயற்கைக் காரணங்களால் இறந்தார். கடவுளுக்குப் பணிபுரிவோர் கடவுளால் உருவாக்கப்பட்ட மக்களுக்கும், குறிப்பாக, கைவிடப்பட்டோருக்கும் பணிபுரிய வேண்டும் என்பதே மேரியானின் கொள்கையாய் இருந்தது.\n\nஹவாயியின் கலாவுபப்பாவில் பெண் தொழுநோயாளருக்கான இல்லத்தில், அவர் பணிபுரிந்த இடத்திலேயே அவர் அடக்கம் செய்யப்பட்டார்.\n\n\nSection::::அன்னை மேரியானின் அடிச்சுவடுகளில்....\nமேற்கூறியவை தவிர, அன்னை மேரியான் பெயரைக் கவுரவிக்கும் வண்ணம் ஆறு முதல் ஒன்பதாம் வகுப்பு வரையான பெண் குழந்தைகள் பயில்வதற்காக புனித பிரான்சிசு பள்ளி 1924இல் நிறுவப்பட்டது.\n\nமோலக்காய் தீவில் மேரியான் தொடங்கிய துறவியர் குழு இன்றுவரை அங்குள்ள சில தொழுநோயாளருக்குப் பணிபுரிகிறது. பிற பல சகோதரிகள் பள்ளிக் கூடங்களிலும் பங்குகளிலும் வெவ்வேறு பணிகளை ஆற்றி வருகின்றனர்.\n\nSection::::மேரியானுக்கு வணக்கம்.\nஉரோமையில் அமைந்துள்ள புனிதர் பட்டமளிப்புக்கான பேராயம் அன்னை மேரியான் தலைசிறந்த நற்பண்புகள் கொண்டவராக வாழ்ந்தார் என்று 2003, அக்டோபர் 24ஆம் நாள் அறிவித்தது. தொடர்ந்து, 2004, ஏப்பிரல் 19ஆம் நாள் திருத்தந்தை இரண்டாம் யோவான் பவுல் மேரியானை \"வணக்கத்துக்குரியவர்\" என்று அறிவித்தார்.\n\nSection::::முத்திப்பேறு பெற்ற பட்டம்.\nஅன்னை மேரியானுக்கு முத்திப்பேறு பெற்ற பட்டம் வழங்குவதற்கான முயற்சிகள் தொடர்ந்தன. 1993இல் காதரின் டேலியா மஹோனி என்னும் பெண்மணி உடலின் உள்ளுறுப்புகள் செயல் இழந்து நோய்வாய்ப்பட்டார். அவர் மேரியானை நோக்கி இறைவேண்டல் செய்ததன் பயனாகத் தம் நோயிலிருந்து அதிசயமாகக் குணம்பெற்றதாகச் சான்றுரைத்தார். அந்த நிகழ்ச்சியை ஆய்வுசெய்த உரோமை புனிதர் பட்டமளிப்புக்கான பேராயம் அந்த அதிய குணம்பெறு நிகழ்ச்சி உண்மையிலேயே ஒரு புதுமைதான் என்று தெரிவித்ததைத் தொடர்ந்து, அதற்கு திருத்தந்தை இரண்டாம் யோவான் பவுலும் இசைவு தந்தார்.\n\n2005, மே 14ஆம் நாள் திருத்தந்தை பதினாறாம் பெனடிக்ட் மேரியானுக்கு முத்திப்பேறு பெற்ற பட்டம் வழங்கினார். புதிதாகத் திருத்தந்தை பதவியை ஏற்ற அவர் வழங்கிய முதல் முத்திப்பேறு பெற்ற பட்டம் இதுவே.\n\nவத்திக்கானில் நிகழ்ந்த அந்த சடங்கில் பல்லாயிரக்கணக்கான மக்கள் கலந்துகொண்டனர். அவர்களுள் \nஹவாயியிலிருந்து வந்த நூற்றுக்கும் மேற்பட்டோர், மேரியானின் துறவற சபையிலிருந்து வந்த சுமார் முந்நூறு சகோதரிகள் அடங்குவர்.\n\nமுத்திப்பேறு பெற்ற சடங்குக்குத் தலைமை தாங்கியவர் கர்தினால் ஹோசே சரைவா மார்ட்டின்சு என்பவர் ஆகும். அச்சடங்கின்போது, மேரியானுக்கு மிகவும் பிடித்தமான ஹவாயி கீதம் ஒன்று பாடப்பட்டது. அக்கீதத்தின் பெயர் \"மக்கலாப்புவா\" (\"Makalapua\") என்பதாகும்.\n\nஅன்னை மேரியானின் திருவிழா அவர் இறந்த நாளாகிய சனவரி 23ஆம் நாள் கொண்டாடப்படும் என்று அறிவிக்கப்பட்டது. அவ்விழா தற்சமயம் மேரியானின் துறவற சபையாலும், ஹொனலூலு மற்றும் சீரக்யூஸ் மறைமாவட்டங்களாலும் கொண்டாடப்பட்டு வருகிறது.\n\nSection::::மேரியானின் உடலின் மீபொருள்கள் இடம் பெயர்த்தப்படல்.\nவிரைவில் மேரியான் முத்திப்பேறு பட்டம் பெற்றவராக அறிவிக்கப்படுவார் என்னும் செய்தி வெளியானதும், சனவரி 2005இல் அவரது உடலின் மீபொருள்கள் ஹவாயியில் அவர் அடக்கம் செய்யப்பட்ட இடத்திலிருந்து எடுக்கப்பட்டு சீரக்யூசுக்குக் கொண்டுவரப்பட்டன. அங்கே, மேரியான் வாழ்ந்திருந்த தலைமை இல்லத்தில் ஒரு தற்காலிக வழிபாட்டு இடத்தில் அவை வைக்கப்பட்டன.\n\nசிறப்பான ஒரு கல்லறை கட்டப்பட்டதும், மேரியானின் உடலின் மீபொருள்கள் தலைமை இல்லத்தின் சிற்றாலயத்தில், அவருடைய திருவிழாவான சனவரி 23ஆம் நாள் (2005) கொண்டு வைக்கப்பட்டன. அச்சிற்றாலயம் அவருக்கு அர்ப்பணிக்கப்பட்டது.\n\nSection::::உருவச் சிலை எழுப்பப்படல்.\nநியூயார்க் மாநிலத்தின் யூட்டிக்கா நகரில் இளமைப்பருவத்தில் மேரியான் சென்ற கோவிலாகிய புனித யோசேப்பு ஆலயத்தில் அவர் நினைவாக எழில்மிகு திருவுருவச் சிலை ஒன்று 2007இல் நிறுவப்பட்டது.\n\nSection::::புனிதர் பட்டமளிப்பு அறிவிக்கப்படல்.\nமேரியானை நோக்கி வேண்டுதல் நிகழ்த்தியதால் இரண்டாவது புதுமையொன்று நிகழ்ந்ததாக 2011, திசம்பர் 6ஆம் நாளில் புனிதர் பட்டத்துக்கான பேராயம் அறிவித்தது. இந்த அறிக்கையை அப்பேராயத்தின் தலைவர் கர்தினால் ஆஞ்செலோ அமாத்தோ என்பவர் திருத்தந்தை பதினாறம் பெனடிக்டின் ஒப்புதல் பெற அனுப்பிவைத்தார். திருத்தந்தையும் அதற்கு ஒப்புதல் அளித்து, முத்திப்பேறு பெற்ற மேரியான் கோப் 2012, அக்டோபர் 21ஆம் நாள் புனிதர் நிலைக்கு உயர்த்தப்படுவார் என்று 2012, பெப்ருவரி 18ஆம் நாள் அறிவித்தார்.\n\nSection::::மேரியான் கோப் புனிதர் நிலைக்கு உயர்த்தப்படல்.\n2012, அக்டோபர் 21ஆம் நாள், அகில உலக மறைபரப்பு ஞாயிறன்று, திருத்தந்தை பதினாறாம் பெனடிக்ட் முத்திப்பேறு பெற்ற மேரியான் கோப் என்னும் துறவிக்குப் புனிதர் பட்டம் அளித்து சிறப்பித்தார். அவ்விழா உரோமை புனித பேதுரு பெருங்கோவில் வளாகத்தில் திருத்தந்தையின் தலைமையில் நிகழ்ந்தது.\n\nஅந்நாளில் கீழ்வரும் எழுவருக்கு புனிதர் பட்டம் வழங்கப்பட்டது:\n\n\nSection::::புனிதர் பட்ட நிகழ்ச்சியின் சிறப்புக் கூறுகள்.\nஇப்புனிதர்கள் நமக்குக் காட்டியுள்ள சான்றுவாழ்வு இன்றைய திருச்சபை முழுவதற்கும் அளிக்கப்பட்டுள்ளது. அவர்களது வேண்டுதலால் திருச்சபை தனது மறையறிவிப்புப் பணியில் மேலும் அதிக ஆர்வத்தோடு ஈடுபடவேண்டும்...மேரியான் கோப் தலைசிறந்த அன்பு, துணிவு, ஆர்வம் ஆகியவற்றைத் தம் வாழ்வில் காட்டினார். அவர் தொழுநோயாளருக்குப் பணிபுரிந்த நாள்களில் அக்கொடிய நோயால் பாதிக்கப்பட்டவர்கள் மட்டில் சமுதாயம் அதிக கரிசனம் கொண்டிருக்கவில்லை. நோயாளருக்குப் பணிபுரிகின்ற மருத்துவ சகோதரிகளின் தலையாய பண்புக்கு மேரியான் கோப் ஒளிர்மிகு எடுத்துக்காட்டாக உள்ளார். புனித பிரான்சிசு அசிசியின் அடிச்சுவட்டில் நடந்த அவர் கத்தோலிக்க சபையின் பிறரன்புப் பணி மரபுக்கும் சிறந்த எடுத்துகாட்டாக விளங்குகிறார்.\n\nSection::::கத்தோலிக்கரும் பிற கிறித்தவரும் வணக்கம் செலுத்துதல்.\nமுத்திப்பேறு பெற்ற மேரியான் கோப் என்னும் புனித பெண்மணிக்கு வணக்கம் செலுத்துவோர் கத்தோலிக்க திருச்சபையைச் சார்ந்தவர்கள் மட்டும் அல்ல. தொழுநோயாளரின் நல்வாழ்வுக்காகத் தம் வாழ்க்கையையே அர்ப்பணித்த பெருமக்களாகிய புனித தமியான் மற்றும் மேரியான் ஆகிய இருவருக்கும் அமெரிக்க எப்பிஸ்கோப்பல் சபையும் வணக்கம் செலுத்துகிறது. அவ்விரு புனிதர்களின் பொதுத் திருவிழா அச்சபையால் ஏப்பிரல் 15ஆம் நாள் கொண்டாடப்படுகிறது.\n\n\n"}
{"id": "160069", "url": "https://ta.wikipedia.org/wiki?curid=160069", "title": "ஏவுதளம்", "text": "ஏவுதளம்\n\nஏவுதளம் அல்லது ஏவுமேடை ( \"launch pad\" ) என்பது ராக்கெட் அல்லது விண்கலத்தை விண்ணில் ஏவப் பயன்படும் இடம் மற்றும் வசதிகளை உள்ளடக்கியதாகும். விண்வெளித் துறைமுகம் ( ராக்கெட் ஏவும் தளம் ) என்பது ஒன்று அல்லது அதற்கு மேற்பட்ட ஏவுதளங்களைக் கொண்டிருக்கலாம். ஒரு பொதுவான ஏவுதளம் சேவை மற்றும் umbilical கட்டமைப்புகளைக் கொண்டிருக்கும். சேவை கட்டமைப்பு என்பது ஏவு ஊர்தியை ஏவும் முன் சோதிக்க அணுகல் தளத்தை வழங்குகிறது. umbilical கட்டமைப்பு என்பது ஏவு ஊர்திக்கான எரிபொருள் நிரப்புதல், எரிவாயு, மின்சாரம், மற்றும் தகவல்தொடர்பு இணைப்புகள் போன்றவற்றைக் கொண்டிருக்கும். ஏவு ஊர்தி ஏவு மேடையின் மேல் நிலை நிறுத்தப்பட்டிருக்கும், இந்த ஏவு மேடை ராக்கெட் ஏவும் போது ராக்கெட் இயந்திரங்களினால் உருவாகும் மிக அதிக வெப்பம் மற்றும் எடையைத் தாங்கும் வகையில் அமைந்துள்ளது.\n"}
{"id": "160076", "url": "https://ta.wikipedia.org/wiki?curid=160076", "title": "பயிர் சுழற்சி", "text": "பயிர் சுழற்சி\n\nபயிர் சுழற்சி (\"crop rotation\") என்பது ஒரே நிலத்தில் வெவ்வேறு பயிர்களை அடுத்தடுத்துப் பயிரிடும் முறையாகும். ஒரே பயிரைப் பயிரிடுவதால் களைச் செடிளின் ஆதிக்கம் அதிகமாகும். உழவு முறைகள் களைச் செடிகள் பரவுதலை இடையூறு செய்து, அவற்றைக் கட்டுப்படுத்த உதவும். இவ்வாறு பயிர் சுழற்சி களைகள் கட்டுப்பாட்டை எளிமையாக்குகிறது.\nஒரு குறிப்பிட்ட நிலத்தில் ஒரே வகையான பயிர்களைப் பயிரிடாமல் சுழற்சி முறையில் பயிரிட வேண்டும். இயற்கை வேளாண்மையின் முக்கிய அம்சம் பயிர் சுழற்சி முறை ஆகும். முதல் பருவத்தில் நெல், அடுத்த பருவத்தில் உளுந்து, அதற்கடுத்து பயறுவகைகள் என மாறி மாறி பயிரிடும் பயிர் சுழற்சி முறையினால் மண்ணின் வளம் கூடுகிறது.\n\nபயிரின் வளத்தைத் தீர்மானிப்பது மேல் மண்ணாகும், மேலும் நிலத்தை சில நாட்கள் தரிசாக விடும் போது நிலம் புத்துயிர் பெறுகிறது. பல்லாயிரம் வருடங்களாகவே இந்த உத்தியை நம் முன்னோர்கள் கடைப்பிடித்து வந்துள்ளனர், இப்படி மண்ணைத் தரிசாக விடும் போது அம்மண்ணில் கொழிஞ்சி, அவுரி, கரந்தை உள்ளிட்ட செடிகள் முளைத்து ஈரத்தை நிலத்தில் தக்க வைக்கின்றன, மேலும் பயிர் விளைவிக்க அந்த மண்ணை உழும் பொழுது அச்செடிகளை நல்லதொரு உரமாக மாறுகின்றது.\nபயறுவகைத் தாவரங்கள், தங்களுடைய வேர்களில் உள்ள வேர்முண்டுகளில் உள்ள கூட்டுயிர் வாழ்க்கை வாழும் பாக்டீரியாக்களின் உதவியுடன் வளிமண்டல நைட்ரசனை மண்ணில் நிலைப்படுத்தும் திறனைப் பெற்றுள்ளன. எடுத்துக்காட்டாக நெல் மற்றும் கோதுமை (இவற்றின் புரத உற்பத்திக்கு நைட்ரசன் தேவை. காற்றிலுள்ள நைட்ரசனை இவை நேரடியாக எடுத்துக்கொள்ள இயலுவதில்லை) போன்ற தாவரங்கள் மண்ணிலிருந்து நைட்ரஜனை உறிஞ்சுகின்றன. இழக்கப்பட்ட நைட்ரசனானது வேர்முளை கூட்டுயிர் வாழும் பாக்டீரியங்கள் கொண்ட தாவரங்களைப் பயிரிடுவதன் மூலம் இயற்கையாக ஈடுசெய்யப்படுகிறது. எ.கா. பட்டாணி, சோயா, மொச்சை ஆகியவை நெல் மற்றும் கோதுமை சாகுபடிக்குப் பிறகு பயிர் சுழற்சி முறையில் பயிர் செய்யப்படுகிறது.\n\nபயிர்ச் சுழற்சியில் கிழங்கு வகைகளும் உள்ளடக்கப்படுகின்றன. இவை ஆழ ஊடுருவுவதனால் மண் வளம், வளியூட்டம் என்பன ஏற்படுகின்றன.\n"}
{"id": "160079", "url": "https://ta.wikipedia.org/wiki?curid=160079", "title": "பிளட்ஸ்போட்", "text": "பிளட்ஸ்போட்\n\nபிளட்ஸ்போட் (\"Bloodsport\") என்பது 1988 இல் ஜான் குளோட் வான் டாம் நடிப்பில் வெளியாகிய ஒரு அமெரிக்க சண்டைக்கலை விளையாட்டு நாடகத் திரைப்படம். இத்திரைபப்டம் \"பிராங் டக்ஸ்\" என்பவரின் வாழ்வை மையமாகக் கொண்டு உருவாக்கப்பட்டது. நன்றாக ஓடிய இத்திரைப்படம் வரவு செலவு திட்டம் $1,100,000ஐ $11,806,119 ஆகத் தாண்டியது. \"பிளட்ஸ்போட்\" வான் டாமின் முக்கிய திரைப்படமும் அவருடைய உடற்பயிற்சி திறமைகளையும் வெளிப்படுத்தியது. காட்சியில் உலங்குவானூர்தி பாணி, பாய்ந்து சுழன்று குதிக்காலால் உதைத்தல், கால்களை விரித்தல் போன்றவை வெளிப்படுத்தப்பட்டது.\n\n"}
{"id": "160086", "url": "https://ta.wikipedia.org/wiki?curid=160086", "title": "என்டர் த டிராகன்", "text": "என்டர் த டிராகன்\n\nஎன்ட த டிராகன் (\"Enter the Dragon\") என்பது 1973 இல் ரொபட் கிளவுஸ் இயக்கத்திலும், புரூஸ் லீயின் நடிப்பிலும் வெளியாகிய கொங்கொங் சண்டைக்கலை திரைப்படம். இத்திரைப்படம் புரூஸ் லீ கடைசியாகத் தோன்றிய திரைப்படம் ஆகும். அவர் சூலை 20, 1973 அன்று கொங்கொங்கில் மரணமடைந்து ஆறு நாட்களின் பின் சூலை 26, 1973 அன்று வெளியாகியது.\n\n\n"}
{"id": "160089", "url": "https://ta.wikipedia.org/wiki?curid=160089", "title": "அருணா இராஜகோபால்", "text": "அருணா இராஜகோபால்\n\nமுனைவர் அருணா இராஜகோபால் புதிய தமிழகம் கட்சியின் மாநில ஒருங்கிணைப்பாளரும், பெரியாரிய அம்பேத்கரிய சிந்தனையாளரும் தமிழ்நாடு வேளாண்மைப் பல்கலைக்கழக அறிவியலாளரும் ஆவார். தாழ்த்தப்பட்ட வகுப்பிலிருந்து வந்த முதல் பல்கலைக்கழகப் பேராசிரியர் என்ற பெருமைக்குரியவர். திராவிடர் கழத்தின் துணை அமைப்பான தமிழ்நாடு பகுத்தறிவு எழுத்தாளர் மன்றத்தின் துணைத்தலைவராக பணியாற்றினார். \n\nபல்கலைக்கழக பணி ஓய்விற்குப் பிறகு பதினைந்து ஆண்டுகளாக புதிய தமிழகம் கட்சியின் மாநில ஒருங்கிணைப்பாளராக பணியாற்றி வந்தார். புதிய தமிழகம் கட்சியின் கொள்கை வகுப்பாளராக பணியாற்றிய அருணா மருத்துவர் க. கிருஷ்ணசாமியுடன் இணைந்து உருவாக்கிய கோவை பிரகடனம் தமிழக தாழ்தப்பட்ட மக்கள் விடுதலை வரவாற்றில் மிக முக்கிய ஆவணம்.\n\nமதுரை காமராசர் பல்கலைக்கழக ஆட்சிப் பேரவை, தஞ்சை தமிழ்ப்பல்கலைக்கழக ஆட்சிக்குழு, கோவை பாரதியார் பல்கலைக்கழக ஆட்சிக்குழு, தஞ்சை தமிழ்ப்பல்கலைக்கழகthத் துணைவேந்தர் தேர்வுக்குழு உள்ளிட்ட பல உயர் குழுக்களில் பணியாற்றினார். இக்குழுக்களில் பணியாற்றிய போது தாழ்த்த்ப்பட்ட மக்களுக்கான கல்விசார்/ சார் பணியிடங்களுக்காக தொடர்ந்து குரல் கொடுத்து வந்தார். புதிய தமிழகம் தலைவர் மருத்துவர் க.கிருஷ்ணசாமி தமிழக சட்டமன்றத்திலும்,மக்கள் மன்றத்திலும், நீதிமன்றத்திலும் நீண்ட நெடிய போராட்டங்களை நடத்தியதன் மூலம் தமிழக் அரசுக்கல்லூரிகள்,கோவை சி.பி.எம் கல்லூரி தஞ்சை தமிழ்ப்பல்கலைக்கழகthம், பாரதியார் பல்கலைக்கழகம் மதுரை காமராசர் பல்கலைக்கழகம் ஆகிய உயர்கல்வி அமைப்புகளில் 800 உதவிப்பேராசிரியர்கள் (BAGLOG/ SHORT FALL VACCINCIES) உருவாக்கப்பட்டன. தமிழ்நாடு வேளாண்மைப் பல்கலைக்கழத்தில் பணியாற்றிய போது மாணவர் சேர்க்கை, ஆசிரியர் தேர்வு/ பணியாளர் தேர்வுகளின் போது பட்டியல் இன மக்களுக்கான உரிமைகளைக் கோருவதில் தீரமுடன் செயலாற்றினார்.\n\nஇவர் தோட்டவளம் (1978), தோட்ட இயல் நெறிகள்(2000), பிற்படுத்தப்பட்டோர் விடுதலையும் அம்பேத்கரும் (1994), பாவாணரின் சமுக,சமய கருத்துக்கள்(2005) நெற் பயிர் விளை மூர்க்கரோடு இணங்கேல் (2010) ஆகிய நூல்களை எழுதியுள்ளார்.\n\nஇவர் தமிழ்நாடு வேளாண்மைப்பல்கலைக்கழகத்தில் கடந்த முப்பது ஆண்டுகளாக உழவியல் துறை அறிவியலாளராக பணியாற்றி ஓய்வு பெற்றவர். வேளாண்மைப்பல்கலைக்கழக உழவியல் துறைத்தலைவர்,நீர் நுட்பவியல் மைய இயக்குநர்,வெளியீட்டு இயக்க்க இயக்குநர் ஆகிய உயர் பதவிகளை வகித்தவர். \n\nஇந்திய வேளாண்மை ஆராய்ச்சிக்கழக மாண்புடை பேராசிரியராக பணியாற்றினார். தமிழக, தமிழக அறிவியல் பேரவை, தஞ்சை தமிழ்ப்பல்கலைக்கழகக் கலைச்சொல்லாக்கக்குழு, அறிவியல் களஞ்சியக்குழு, அனைத்திந்திய அறிவியல் தமிழ்க் கழகம் போன்ற அறிவியல் தமிழ் அமைப்புக்களுடன் இணைந்து அறிவியல் தமிழ் வளர்ச்சிக்கு பாடுபட்டார்.\n"}
{"id": "160090", "url": "https://ta.wikipedia.org/wiki?curid=160090", "title": "வெப்பக்குடுவை", "text": "வெப்பக்குடுவை\n\nஒரு சூடான திரவத்தை சூடாகவும் குளிரான திரவத்தை குளிராகவும் சிலமணி நேரத்திற்குப் பேணும் குடுவையே வெப்பக்குடுவை எனப்படும். இது வீடுகளிலும் அலுவலகங்களிலும் அதிகம் பயன்படுத்தப்படுகின்றது. இக்குடுவை 1892 இல் சேம்சு டீவார் என்பவரால் கண்டுபிடிக்கப்பட்டது. இதன் இரட்டை அடுக்குச் சுவரைடையில் வளி உறிஞ்சப்பட்டு வெற்றிடம் ஒன்று காணப்படும். இதனால் வெப்பக் கடத்தல் மற்றும் வெப்பச் சலனம் ஆகியவற்றின் மூலம் வெப்பம் குடுவைக்கு உள்ளேயோ அல்லது வெளியேயோ கடத்தப்படாமல், குடுவைக்கு உள்ளேயுள்ள பொருளின் வெப்பம் பாதுகாக்கப்படுகிறது.\n\nஅன்றாட வாழ்வில் பானங்களை சூடாகவோ அல்லது குளிர்ச்சியாகவோ வைத்திருக்க பயன்படுகிறது. தொழிற்சாலை மற்றும் மருத்துவமனைகளில் வெப்பக்குடுவையின் பயன் அதிகம்.\n\nSection::::வரலாறு.\n1892 ஆம் ஆண்டு வெப்பக் குடுவையை வடிவமைத்து உருவாக்கியவர் சேம்சு டீவார் ஆவார். கடுங்குளிரியல் துறையில் ஆராய்ச்சிகள் செய்ய இக் குடுவைகள் மிகவும் பயன்படுகிறது. உருவாக்கியவரின் நினைவாக இக் குடுவைகள் \"டீவார் குடுவை\" என அழைக்கப்படுகிறது. டீவார் பலேடியம் என்ற தனிமத்தின் வெப்ப ஏற்புத் திறன் கண்டறியும் போது பலேடியத்தின் வெப்பநிலையை ஒரு குறிப்பிட்ட அளவில் வைக்க, ஒன்றினுள் ஒன்று பொருந்திக் கொள்ளும் பித்தளையால் ஆன இரு குடுவைக்களைப் பயன்படுத்தினாா். இரண்டு குடுவைகளுக்குமிடையேயுள்ள பகுதியை வெற்றிடமாக்கினார். இது உள்ளேயுள்ள பொருளின் வெப்பநிலையை நிலையாக வைக்க உதவியது. எந்ததொரு வெப்பம் காக்கும் பொருளுமில்லாமல் வெற்றிடத்தை மட்டும் கொண்டு உருவாக்கப்பட்ட குடுவை, முதலில் வேதியியல் துறையில் மிகவும் பயன்பட்டது. பின்னா் வீடுகளிலும் முக்கியமான பொருளாக இன்றளவும் பயன்படுத்தப்படுகிறது. பின்னர் கண்ணாடி மற்றும் அலுமினியம் ஆகியவற்றால் ஆன குடுவைகளை உருவாக்கினார். டீவார், தனது கண்டுபிடிப்புக்கான காப்புரிமையைப் பெறவில்லை.\n\n1904 ல் செர்மனி நாட்டைச் சேர்ந்த கண்ணாடிப்பொருள்களை உருகுநிலையில் ஊதி உருவாக்குபவர்களான ரெய்ன்கோல்டு பர்கர் மற்றும் ஆல்பர்ட் ஆகியோர் டீவாரின் வடிவமைப்பை வணிகப் பொருளாக மாற்றினர். இது குளிரானப் பொருட்களைக் குளிராகவும், சூடானப் பொருட்களைச் சூடாகவும் வைக்க உதவியது.\nடீவார் காப்புரிமை பெறாத காரணத்தால், செர்மனி நாட்டைச் சேர்ந்த தெர்மாசு நிறுவனம் வெப்பக்குடுவைக்கான காப்புரிமையைப் பெற்றது. பின்னர் நீதி மன்றம் சென்றும் அவரால் காப்புரிமையைப் பெறயியலவில்லை. வியன்னா நாட்டைச் சேர்ந்த கசுடவ் ராபர்ட் வெப்பக்குடுவையை வீட்டு உபயோகப் பொருளாக மாற்றினார். அவர் அதற்கான காப்புரிமையையும் பெற்றார்.\n\nSection::::வடிவமைப்பு.\nவெப்பக் குடுவை இரு பாத்திரங்களால் ஆனது. அவை ஒன்றினுள் ஒன்று இருக்குமாறும், கழுத்துப் பகுதியில் இணையுமாறும் அமைக்கப்பட்டுள்ளது. பாத்திரங்களுக்கு இடையேயுள்ள பகுதி வெற்றிடமாக்கப்படுகிறது. இதனால் வெப்பக்கடத்தல் மற்றும் வெப்பச்சலனம் ஆகியவற்றால் வெப்ப இழப்பு தவிர்க்கப்படுகிறது. பாத்திரங்களை வெள்ளி நிறமாக்குவதன் மூலம் வெப்பக் கதிர்வீசலால் ஏற்படும் வெப்ப இழப்பு தவிர்க்கப்படுகிறது.\nஇவ் வகை வெப்பக் குடுவைகள் உள்ளேயுள்ள பொருளின் வெப்பம் அல்லது வெளிப்புற வெப்பம் அதிகமாகும் போது வெடிக்கும் அபாயம் உள்ளது.\n\nஅதனால் பாதுகாப்புக் கருதி பொருட்களை நீரின் கொதிநிலைக்குக் கீழேயுள்ள வெப்ப நிலையில் வைக்க வேண்டியது அவசியமாகிறது. \nவெப்பக் குடுவையில் வெப்ப இழப்பு என்பது அதன் கழுத்து மற்றும் மூடியின் வழியாகவே நடைபெறுகிறது. அந்தப் பகுதி வெற்றிடமாக்கப்படுவதில்லை என்பது குறிப்பிடத்தக்கது. உலோகம், போரோசிலிக்கேட் கண்ணாடி, நெகிழி மற்றும் நுரை ஆகியவற்றால் வெப்பக்குடுவை உண்டாக்கப்படுகிறது. ஒரிடத்தில் இருந்து பொருட்களைப் பாதுகாப்பாக மாற்ற வெப்பக்குடுவைகள் பயன்படுகின்றன.\nமிகப் பெரிய அளவிலான வெப்பக் குடுவைகளில், கழுத்துப் பகுதிகளில் மட்டுமல்லாது இடைவெளியை நிரப்பும் வெப்பக் காப்பான்கள் மூலமும் வெப்பம் பாதுகாக்கப்படுகிறது.\n\nஅணுக்கருக் காந்த ஒத்ததிர்வு மற்றும் காந்த அதிர்வு அலை வரைவு போன்ற கருவிகளில் இரட்டை சுவர்கள் கொண்ட வெப்பக்குடுவைகள் பயன்படுகின்றன. இந்த வகை குடுவைகளில் இரண்டு வெற்றிடப் பகுதிகள் உள்ளன. ஒரு குடுவையினுள் திரவ நிலையிலுள்ள ஈலியம் வாயுவும், மற்றொரு குடுவையில் திரவ நிலையிலுள்ள நைட்ரசன் வாயுவும் உள்ளது. இவை இரண்டிற்குமிடையே வெற்றிடப் பகுதியும் உள்ளது.\n\nஆவியால் குளிரூட்டப்பட்ட கழுத்துப்பகுதியைக் கொண்டிருப்பதால், இவை வெப்பத்தை வெளிவிடுவதில்லை. உள்ளேயுள்ள பொருளின் வெப்பம் பாதுகாக்கப்படுகிறது.\n\n\nSection::::பாதுகாப்பு.\nவெப்பக்குடுவையில் கண்ணாடி குடுவை பயன்படுத்தப்படுவதால், அது வெடிக்கும் அபாயமுள்ளது. வெப்பம் அதிகமுள்ள மற்றும் வெப்பம் குறைந்த பொருட்களை மாறி மாறி வைப்பதன் மூலம், இவ் விபத்து நிகழ்கிறது. இதைத் தடுக்க உலோக அல்லது அலுமினிய உருளைகளுக்குள் கண்ணாடி குடுவை வைக்கப்படுகிறது.\n\n"}
{"id": "160097", "url": "https://ta.wikipedia.org/wiki?curid=160097", "title": "அவிலா நகரின் யோவான்", "text": "அவிலா நகரின் யோவான்\n\nஅவிலா நகரின் புனித யோவான் () (6 சனவரி 1500 – 10 மே 1569) என்பவர் கத்தோலிக்க குருவும், எசுப்பானியா போதகரும், எழுத்தாளரும், இறைக்காட்சியாளரும், புனிதரும் ஆவார். திருச்சபையின் மறைவல்லுநர் எனத் திருத்தந்தை பதினாறாம் பெனடிக்ட் இவரை 7 அக்டோபர் 2012இல் அறிவித்தார்.\n\nSection::::இளமை.\nஅவிலா நகரின் யோவான், எசுப்பானியாவில் ஒரு பக்தி உள்ள செல்வந்தக் குடும்பத்தில் பிறந்தவர். 14ஆம் அகவையில் இவர் கல்வி கற்க சாலமான்கா பல்கலைக்கழகத்திற்கு அனுபப்பட்டார். ஒருவருடம் கழித்து வீடு திரும்பிய இவர் அங்கேயே கடும் தவ முயற்சிகளில் ஈடுபட்டார்.\n\nபிரான்சிஸ்கன் சபையினரால் ஈர்க்கப்பட்ட இவர், அவர்களின் அறிவுரைப்படி இறையியலும், தத்துவமும் படித்தார். படித்துக்கொண்டிருக்கும் போதே இவரின் பெற்றோர் இறந்தனர். இவர் படித்து குருவான பின்பு இவரின் பெற்றோர் அடக்கம் செய்யப்பட்டிருந்த இடத்தில் இருந்த ஆலயத்தில் தனது முதல் திருப்பலியை நிறைவேற்றினார். பின்னர் தனது சொத்துக்கள் அனைத்தையும் விற்று ஏழைகளுக்குக் கொடுத்தார். பின்னர் மெக்சிக்கோவுக்கு சென்று மறைப்பணியாற்ற தன்னையே தயாரித்து வந்தார். 1527இல் இவர் நிகழ்த்திய திருப்பலியின்போது துலங்கிய பக்தியைக் கண்ட ஆயர் இவரை அண்டலூசியாவிற்குச் சென்று அங்கு மழுங்கிப்போன பக்தியைப் புதுப்பிக்க இவரைக் கட்டாயப்படுத்தி அனுப்பி வைத்தார்.\n\nSection::::அண்டலூசியாவில்.\nஅவர் தனது முதல் பிரசங்கத்தை அண்டலூசியாவில் ஜூலை 22, 1529 இல் போதித்த உடனடியாக இவரது புகழ் அங்கு பரவியது. அவர் அண்டலூசியாவில் பணியாற்றிய ஒன்பது ஆண்டுகளில், அவரது போதனைகளைக் கேட்க தேவாலயங்கள் மக்களால் நிரம்பி வழிந்தது. மக்களும் திருச்சபையும் சீர்திருத்தம் பெறவேண்டும் என்று அவர் வலியுறுத்தினார். மேலும், உயர் சமூகத்தின் நடத்தையையும் அவர் கண்டனம் செய்தார். இதனால் யோவான் செவீயா நகருக்குக் கொண்டுவரப்பட்டு, அங்கு சமய விசாரணை மன்றத்தின் முன் நிறுத்தப்பட்டார். இவர் செல்வத்தால் வரும் ஆபத்துக்களை மிகைப்படுத்திக் கூறினார் என்றும், செல்வந்தர்கள் விண்ணரசில் நுழைய முடியாது என்று போதித்தார் என்றும் குற்றம் சாட்டப்பட்டார். ஆனால் யோவான் மீது சாட்டப்பட்ட குற்றங்கள் ஆதாரமற்றவை என்று விரைவிலேயே தெரிந்துபோனது. இறுதியாக, அவர் குற்றம் யாதும் புரியவில்லை என்று 1533இல் அறிவிக்கப்பட்டது.\n\nSection::::எசுப்பானியாவில்.\nஎசுப்பானியாவில் குருக்கள் மற்றும் துறவியரின் வாழ்க்கைமுறையில் சீர்திருத்தம் கொண்டுவந்த சிறப்பும் இவருக்கு உண்டு. இவர் நிறுவிய பல கல்லூரிகளில் இவரது சீடர்கள் இளைஞர்களுக்குக் கற்பிப்பதில் தங்களை அர்ப்பணித்துக்கொண்டனர்.\n\nஇவரது வாழ்க்கை மற்றும் போதனையால் ஈர்க்கப்படோருள் அவிலாவின் புனித தெரேசா, கடவுளின் யோவான், பிரான்சிஸ் போர்ஜியா மற்றும் கிரனாடா நகரின் லூயிஸ் ஆகியோர் உள்ளடங்குவர்.\n\nதிருத்தந்தை மூன்றாம் பவுல் 1538இல் பயேசா நகரில் ஒரு பல்கலைக்கழகத்துக்கு அடித்தளம் இட்டார். அந்த நிறுவனத்தின் முதல் அதிபராக அவிலாவின் யோவான் நியமிக்கப்பட்டார். குருத்துவக் கல்லூரிகளுக்கும் பிற கல்வி நிறுவனங்களுக்கும் ஒரு சிறந்த முன்மாதிரியாக அப்பல்கலைக்கழகம் அமைந்தது. இயேசு சபையினர் கல்விக்கூடங்களுக்கும் அது ஒரு முன்னுதாரணமாயிற்று.\n\nஅவிலாவின் யோவான் இயேசு சபையினரால் பெரிதும் மதிக்கப்படுகிறார். இயேசு சபை எசுப்பானியாவில் கண்ட பெரு வளர்ச்சிக்கு இவர் எண்பித்த நட்பும் ஆதரவுமே காரணம் என்று கருதப்படுகிறது.\n\nSection::::இறப்பு.\nதமது முப்பதாம் வயதில் அவிலாவின் யோவான் அண்டலூசியாவில் போதகம் நிகழ்த்தச் சென்றார். ஒன்பது ஆண்டுகள் மறைப்பணி ஆற்றிய பின்னர் அவர் செவீயா நகருக்குத் திரும்பினார். தொடர்ந்து, எசுப்பானியாவிலேயே கோர்தொபா, கிரனாடா, பயேசா, மொன்டீயா மற்றும் சாஃப்ரா ஆகிய இடங்களில் மறைப்பணி ஆற்றினார்.\n\nநாற்பது ஆண்டுகளாக ஈடுபட்டிருந்த கடின உழைப்புக் காரணமாக அவரது வாழ்க்கையின் இறுதி பதினெட்டு ஆண்டுகளும் அவர் நோயுற்றிருந்தார். அவர் மொன்டீயா நகரில் 1569ஆம் ஆண்டு மே மாதம் 10ஆம் நாள், தமது 69ஆம் வயதில் உயிர்துறந்தார்.\n\nSection::::புனிதர் பட்டம்.\n1759ஆம் ஆண்டு பெப்ருவரி மாதம் 8ஆம் நாள் திருத்தந்தை பதின்மூன்றாம் கிளமெண்ட் அவிலா யோவானை \"வணக்கத்துக்குரியவர்\" என்று அறிவித்தார். திருத்தந்தை பதின்மூன்றாம் லியோ அவருக்கு 1893, நவம்பர் 12ஆம் நாள் முத்திப்பேறு பெற்ற பட்டம் அளித்தார்.\n\nதிருத்தந்தை ஆறாம் பவுல் அவிலா யோவானை 1970, மே 31ஆம் நாள் புனிதர் நிலைக்கு உயர்த்தினார்.\n\n2012, அக்டோபர் 7ஆம் நாள் திருத்தந்தை பதினாறாம் பெனடிக்ட் அவிலா யோவானுக்கு திருச்சபையின் மறைவல்லுநர் பட்டத்தை வழங்கிச் சிறப்பித்தார்.\n\nSection::::படைப்புகள்.\nஅவிலா யோவானின் எழுத்துப் படையல்கள் மாட்ரிட் நகரில் 1618, 1757, 1792, மற்றும் 1805 ஆகிய ஆண்டுகளில் தொகுக்கப்பட்டன. தாந்தீயி என்பவர் அவற்றைப் பிரஞ்சு மொழியில் பெயர்த்து பாரிஸ் நகரில் 1673இல் வெளியிட்டார். 1856-1881 கால கட்டத்தில் ஷேர்மர் என்பவர் அவிலா யோவானின் நூல்களை செருமானியத்தில் பெயர்த்து ரேகன்ஸ்புர்க் நகரில் வெளியிட்டார்.\n\nஅவிலா யோவானின் மிகச் சிறப்பான நூல்களாகக் கருதப்படுபவை இவை:\n"}
{"id": "160105", "url": "https://ta.wikipedia.org/wiki?curid=160105", "title": "சிறுமலை", "text": "சிறுமலை\n\nசிறுமலை, திண்டுக்கல்லுக்கு அருகிலும், மதுரைக்கு அருகிலும் அமைந்துள்ளது. இப்பகுதியில் நிறைய மலைக்குன்றுகள் உள்ளன. இல்லாக் பன்னாட்டுப் பள்ளியும் இங்கே அமைந்துள்ளது.\nஆண்டுமுழுவதும் நடுத்தரமான சூழலில் இருக்கக் கூடிய காட்டுப் பகுதி. விதவிதமான செடிகளும் விலங்குகளும் வாழ்கின்றன. சிறுமலையில் விளையும் மலைவாழைப் பழங்கள் இனிப்பு மிகுந்தவை. மற்றும் புராணங்களில் கூறப்படும் அனுமன் இமயமலையை கையில் கொண்டு செல்லும் போது சிந்திய சிறு மண்ணே பிறகு சிறுமலை என உருவாகியது என அங்குள்ள மக்களால் கூறப்படுகிறது \n\nதிண்டுக்கல்லில் இருந்து நத்தம் செல்லும் சாலையில் 7 கி.மீ. சென்று வலதுபுறம் செல்லவேண்டும். மொத்தம் 18 கொண்டை ஊசி வளைவுகள் உள்ளன. செல்லும் வழியில் மலைமாதா கோவில் உள்ளது. இங்கு அரிய வகை மூலிகைகள் உள்ளன. எலுமிச்சம்பழம், வாழைப்பழம், பலாப்பழம் அதிகமாக விளைகின்றன. இங்கு எப்போதும் இதமான சூழ்நிலை நிலவுகிறது. சிறுமலை வாழைப்பழம் பழனி முருகன் கோவிலுக்கு பஞ்சாமிர்தம் செய்ய பயன்படுத்துகிறார்கள். இங்கு அரிய விலங்குகள் மற்றும் பறவைகள் உள்ளன.\n\n"}
{"id": "160118", "url": "https://ta.wikipedia.org/wiki?curid=160118", "title": "சான் பி. குர்தோன்", "text": "சான் பி. குர்தோன்\n\nசர் சான் பெர்த்திரண்டு குர்தோன் (Sir John Bertrand Gurdon), வேந்தியக் குமுகப் பேராளர் (FRS) (பிறப்பு: அக்டோபர் 2, 1933) ஒரு பிரித்தானிய வளரிய உயிரியல் துறை அறிஞர். உயிரணுக்களில் கருவை நேரடியாகப் உட்புகுத்தி உயிரணுக்களைப் படியெடுக்கச் செய்யும் முறையில் முன்னணி ஆய்வுகள் நடத்தினார். 2012 ஆம் ஆண்டுக்கான மருத்துவ நோபல் பரிசை சின்யா யாமானாக்கா என்னும் சப்பானியருடன் சேர்ந்து வென்றார்.\n\n"}
{"id": "160121", "url": "https://ta.wikipedia.org/wiki?curid=160121", "title": "சின்யா யாமானாக்கா", "text": "சின்யா யாமானாக்கா\n\nசின்யா யாமானாக்கா (Shinya Yamanaka|山中 伸弥, பிறப்பு செப்டம்பர் 4, 1962, இகியாசியோசாக்கா, ஒசாக்கா, சப்பான்) ஒரு சப்பானிய மருத்துவ ஆய்வாளர். இவர் குருத்தணு (குருத்து உயிரணு) ஆய்வில் முன்னணி ஆய்வாளர். 2012 ஆம் ஆண்டுக்கான மருத்துவ நோபல் பரிசை சான் குர்தோன் அவர்களுடன் சேர்ந்து வென்றுள்ளார். யாமானாக்கா தற்பொழுது குருத்தணு ஆய்வுக்கான அனைத்துலகக ஆய்வுக் குழுமத்தின் தலைவராக உள்ளார். இவர் கியோட்டோ பல்கலைக்கழகத்தில் முன்னக மருத்துவ அறிவியல் கல்விக் கழகத்தில் (Institute for Frontier Medical Sciences) பேராசிரியராகவும் இயக்குநராகவும் இருக்கின்றார். கலிபோர்னியாவில் உள்ள கிளாடுசுட்டோன் இதயக் குருதிக்குழாய் நோய்கள் கல்விக்கழகம் என்னும் நிறுவனத்திலும் முதுநிலை ஆய்வாளராக இருக்கின்றார்.\n\nஇவர் 2011 ஆம் ஆண்டுக்கான மருத்துவத் துறைக்கான வுல்ஃபு பரிசை உருடோல்ஃபு சேனிழ்சு (Rudolf Jaenisch) என்பாரோடு வென்றார். 2012 ஆம் ஆண்டுக்கான மில்லேனியம் பரிசை இலினசு தோர்வால்டுசு என்பாருடன் சேர்ந்து வென்றார்.\n\nSection::::உசாத்துணை.\nபொதுவான துணைநூல்களும் கட்டுரைகளும்:\n\n"}
{"id": "160133", "url": "https://ta.wikipedia.org/wiki?curid=160133", "title": "பி. ஜைனுல் ஆபிதீன்", "text": "பி. ஜைனுல் ஆபிதீன்\n\nபி. ஜைனுல் ஆபிதீன் ('பி.ஜே', பிறப்பு: பெப்ரவரி 10, 1953) ஒரு தமிழக இஸ்லாமிய மார்க்க அறிஞரும் தமிழ்நாடு தவ்ஹீத் ஜமாஅத்தின் நிறுவனரும் ஆவார். 13 மே 2018 அன்று ஒரு குற்றத்திற்காக அவர் நிறுவிய இவருடைய ஜமாத்திலிருந்து அவர் நீக்கப்பட்டார்.\n\nSection::::பிறப்பும் கல்வியும்.\nபீர் முஹம்மது, மர்யம் பீவி தம்பதிகளுக்கு மகனாக 1953ஆம் ஆண்டு, பெப்ரவரி மாதம், பத்தாம் தேதி இராமநாதபுரம் மாவட்டம், தொண்டியில் பிறந்தார். திருவாரூர் மாவட்டம் கூத்தாநல்லூர் மன்பஉல் உலா அரபிக்கல்லூரியில் கற்று 'உலவி' என்னும் பட்டம் பெற்றார்.\n\nதமிழ்நாடு முஸ்லிம் முன்னேற்ற கழகத்தின் நிறுவனர்களில் இவரும் ஒருவர். தமுமுகவின் மாநில அமைப்பாளராக செயல்பட்டவர். தமுமுக அமைப்புடன் ஏற்பட்ட கருத்து வேறுபாடுகள் காரணமாக எஸ். எம். பாக்கர் மற்றும் சிலரோடு தனியாகப் பிரிந்து 2004ஆம் ஆண்டு தமிழ்நாடு தவ்ஹீத் ஜமாத்தை நிறுவினார்.\n"}
{"id": "160136", "url": "https://ta.wikipedia.org/wiki?curid=160136", "title": "செ. சுந்தரலிங்கம்", "text": "செ. சுந்தரலிங்கம்\n\nசெல்லப்பா சுந்தரலிங்கம் (\"Chellappah Suntharalingam\", 1895 ஆகத்து 19 - 1985 பெப்ரவரி 11) இலங்கைத் தமிழ் அரசியல்வாதியும், கல்விமானும், வழக்கறிஞரும் ஆவார். இவர் நாடாளுமன்ற உறுப்பினராகவும், அமைச்சரவை உறுப்பினராகவும் இருந்தவர். தமிழீழம் என்ற கோட்பாட்டை முன்வைத்த தலைவர்களில் முக்கிய இடம் வகிப்பவர்.\n\nSection::::ஆரம்ப வாழ்க்கை.\nயாழ்ப்பாணம் உரும்பிராயைச் சேர்ந்த செல்லப்பா, மீனாட்சி ஆகியோருக்குப் பிறந்தவர் சுந்தரலிங்கம். யாழ்ப்பாணம் பரி யோவான் கல்லூரி, கொழும்பு புனிய யோசப் கல்லூரி ஆகியவற்றில் கல்வி பயின்ற சுந்தரலிங்கம், 1914 ஆம் ஆண்டில் இலண்டன் பல்கலைக்கழகத்தில் கணிதத்தில் சிறப்புப் பட்டம் பெற்றார். பின்னர் ஒக்சுபோர்டு பல்கலைக்கழகத்தின் பேர்லியல் கல்லூரியில் கணிதத்தில் பட்டப் பின்படிப்பும் பயின்று, இலங்கை திரும்பிய சுந்தரலிங்கம், இந்தியக் குடிமைப் பணியில் இணைந்தார். 1920 ஆம் ஆண்டில் இங்கிலாந்து பாரிஸ்டர்களுக்கான பார் கழகத்தில் சேர்ந்து வழக்கறிஞராகத் தேர்ந்து இலங்கையில் பணியாற்றினார். கொழும்பு ஆனந்தா கல்லூரி அதிபராகவும், கொழும்பு பல்கலைக்கழகத்தில் கணிததுறைத் தலைவராகவும் பின்னர் பணியாற்றினார்.\n\nசுந்தரலிங்கத்திற்கு நான்கு சகோதரர்கள். செ. நாகலிங்கம், இலங்கை மீயுயர் நீதிமன்ற நீதிபதியாகவும், 1954 இல் பதில் மகாதேசாதிபதியாகவும் இருந்தவர்; அடுத்தவர் செ. பஞ்சலிங்கம் ஒரு மருத்துவர், செ. அமிர்தலிங்கம் மீன்பிடித் திணைக்களப் பணிப்பாளராகப் பணியாணியவர், அடுத்தவர் செ. தியாகலிங்கம் ஒரு பிரபல வழக்கறிஞர்.\n\nகனகசபை என்பவரின் மகள் கனகாம்பிகை அம்மாள் என்பவரைத் திருமணம் புரிந்தார். இவர்களுக்கு ஞானலிங்கம், சத்தியலிங்கம், லிங்காம்பிகை, லிங்காவதி, லிங்காமணி, லிங்கேசுவரி என ஆறு பிள்ளைகள்.\n\nSection::::அரசியல் வாழ்க்கை.\nசுந்தரலிங்கம் அரசியலில் ஈடுபாடு கொண்டு 1940 ஆம் ஆண்டில் தனது பணியில் இருந்து ஓய்வு எடுத்தார். இலங்கை அரசாங்க சபைக்கு 1943, 1944 தேர்தல்களில் போட்டியிட்டுத் தோல்வியடைந்தார். பின்னர் 1947 இல் நடந்த நாடாளுமன்றத் தேர்தலில் வவுனியாவில் சுயேட்சையாகப் போட்டியிட்டு வெற்றி பெற்று இலங்கையின் முதலாவது நாடாளுமன்றத்துக்குத் தெரிவானார். அன்றைய ஐக்கிய தேசியக் கட்சி அரசில் இணைந்து 1947 செப்டம்பர் 26 இல் தொழில் மற்றும் வணிகத்துறை அமைச்சரானார். இலங்கையின் 11 விழுக்காடு மக்களுக்கு (இந்தியத் தமிழருக்கு) குடியுரிமையைப் பறித்த சர்ச்சைக்குரிய இலங்கைக் குடியுரிமைச் சட்டத்துக்கு ஆதரவாக அன்று வாக்களித்தார். ஆனாலும், 1948 திசம்பர் 10 இல் சமர்ப்பிக்கப்பட்ட \"இந்தியப் பாக்கித்தானிய குடிமக்கள் குடியுரிமைச் சட்டம்\" நாடாளுமன்றத்தில் வாக்களிப்புக்கு விடப்பட்ட போது வெளிநடப்புச் செய்தார். அன்றைய இலங்கை பிரதமர் டி. எசு. சேனநாயக்கா இவரது நடத்தை குறித்துக் கேள்வி எழுப்பியதை அடுத்து, தனது அமைச்சர் பதவியைத் துறந்தார்.\n\n1951 ஆம் ஆண்டில் இலங்கையின் தேசியக்கொடியாக சிங்களக் கொடி ஏற்றுக் கொள்ளப்பட்டதைக் கண்டித்து சுந்தரலிங்கம் மூன்று மாதங்களுக்கு மேல் நாடாளுமன்ற நடவடிக்கைகளில் பங்குபற்றாமல் இருந்ததால், தனது நாடாளுமன்ற உறுப்பினர் பதவியை இழந்தார். இதையடுத்து 1951 அக்டோபர் 31 இல் நடந்த இடைத்தேர்தலில் போட்டியின்றித் தெரிவு செய்யப்பட்டார். 1952 தேர்தலில் போட்டியிட்டு மீண்டும் தெரிவானார். இலங்கையில் தனிச் சிங்களச் சட்டம் கொண்டுவரப்படுவதற்கு எதிர்ப்புத் தெரிவித்து 1955 முதல் நாடாளுமன்றத்தை ஒன்றியொதுக்கல் செய்தார். மூன்று மாதங்கள் நாடாளுமன்றத்தில் பங்கெடுக்காமையால் தனது உறுப்பினர் பதவியை இழந்தார். இதன் பின்னர் இடம்பெற்ற இடைத்தேர்தலில் மீண்டும் வெற்றி பெற்றார். 1956 தேர்தலில் போட்டியிட்டு மீண்டும் வெற்றி பெற்றார்.\n\n1959 ஆம் ஆண்டில் \"ஈழத் தமிழ்ர் ஒற்றுமை முன்னணி\" என்ற அரசியல் கட்சியைத் தொடங்கினார். இக்கட்சி தேர்தல் திணைக்களத்தில் பதிவு செய்யப்படாததால் 1960 மார்ச்சு தேர்தலில் சுயேட்சையாகப் போட்டியிட்டு தா. சிவசிதம்பரம் என்ற சுயேட்சை வேட்பாளரிடம் தோற்றார்.\n\n1963 ஆம் ஆண்டில் சுந்தரலிங்கம் \"Eylom: Beginning of the Freedom Struggle; Dozens Documents\" என்ற நூலை வெளியிட்டு தனித் தமிழீழம் கேட்ட முதலாவது தமிழர் என்ற பெருமையைப் பெற்றார்.\n\nசுந்தரலிங்கம் 1965 தேர்தலில் சுயேட்சை வேட்பாளராகப் போட்டியிட்டு மூன்றாவதாவே வந்தார். 1970 தேர்தலில் காங்கேசன்துறை தொகுதியில் தமிழரசுக் கட்சித் தலைவர் சா. ஜே. வே. செல்வநாயகத்துடன் போட்டியிட்டுத் தோற்றார்.\n\n\n"}
{"id": "160143", "url": "https://ta.wikipedia.org/wiki?curid=160143", "title": "எஸ். மோசேஸ்", "text": "எஸ். மோசேஸ்\n\nஎஸ். மோசேஸ் கிழக்கிலங்கை மட்டகளப்பை பிறப்பிடமாகக் கொண்ட ஊடகவியலாளர், தொலைக்காட்சி நிகழ்ச்சித் தயாரிப்பாளர், பல்கலைக்கழக வருகை விரிவுரையாளர், ஆய்வாளர், எழுத்தாளர்.\n\nதொலைக்காட்சி நிகழ்ச்சிக்கான அரச தேசிய விருதுகள், சிறுவர் இலக்கியத்திற்கான தேசிய விருது, இலக்கியத்திற்கான கிழக்கு மாகாண சாகித்திய விருதுகளை பெற்றுள்ளார். சமூக விடயங்களை கருப்பொருளாகக் கொண்டு ஆக்கப்பட்டுள்ள இவரது நாடகங்கள் தொலைக்காட்சி நாடக நிகழ்ச்சிக்கான அரச தேசிய உயர் விருதுகளையும் பெற்றுள்ளது. 2005ம் ஆண்டுக்கான சிறந்த தொலைக்காட்சி நாடக நெறியாளருக்கான அரச தேசிய உயர் விருதினையும் இலங்கைப் பிரதமரிடமிருந்து பெற்றுள்ளார்.\n\nஇலங்கை ரூபவாஹினி கூட்டுத் தாபனத்திற்காக நான்காயிரத்திற்கு மேற்பட்ட தொலைக்காட்சி நிகழ்ச்சிகளை தயாரித்து நெறிப்படுத்தி வழங்கியுள்ளார். 2009 முதல் தொடர்ச்சியாக இலங்கையின் தேசிய அரச தொலைக்காட்சி விருதினை பெற்றுவரும் ஒரேயொரு தமிழ் தயாரிப்பாளர் இவராவார். 2012 முதல் இவரால் தயாரித்து, தொகுத்து வழங்கப்பட்டுவரும் 'இப்படிக்கு சட்டம்' என்ற சட்டம் தொடர்பான தமிழ் நேர்காணல் நிகழ்ச்சி தமிழ் மக்களிடையே புகழ்பெற்றது.\n\n"}
{"id": "160152", "url": "https://ta.wikipedia.org/wiki?curid=160152", "title": "அரங்க இராமலிங்கம்", "text": "அரங்க இராமலிங்கம்\n\nஅரங்க இராமலிங்கம் சென்னைப் பல்கலைக்கழகத் தமிழ்மொழித் துறையில் தமிழ்ப் பேராசிரியராகப் பணியாற்றி வருகிறார். முன்னர் இப்பல்கலைக்கழகத் தொலைதூரக் கல்வி நிறுவனத்தில் பேராசிரியராகப் பணிபுரிந்தார். சென்னைப் பல்கலைக்கழகத்தில் தமிழ் மொழித்துறையில் முனைவர் பட்டம் பெற்றவர். சங்க இலக்கியத்தில் வேந்தர் என்ற தலைப்பின்கீழ் இவர் ஆய்வு செய்துள்ளார்.\n\n"}
{"id": "160164", "url": "https://ta.wikipedia.org/wiki?curid=160164", "title": "பிருகஸ்பதி", "text": "பிருகஸ்பதி\n\nபிருகஸ்பதி என்பவர் தேவர்களின் குருவும், நவகிரகங்களில் ஒருவரும் ஆவார். இவர் சப்தரிஷிகளில் ஒருவரான ஆங்கிரச முனிவரின் மகனாவார். இவருக்கு தாரை என்ற மனைவியும் உண்டு. இவர் நான்கு வகையான வேதங்களையும், அறுபத்து நான்கு கலைகளையும் அறிந்தவர். எண்ணற்ற யாகங்களையும் செய்து தேவர்களின் குருவாக மாறினார். அத்துடன் திட்டையில் கோயில் கொண்டுள்ள வசிஷ்டேஸ்வரரைக் வணங்கி நவக்கிரக அந்தஸ்து பெற்றார். அதனால் பிருகஸ்பதியின் கிரகமான வியாழன் கிரகம் ராஜகிரகம் என்று அழைக்கப்படுகிறது. \n\nஇவர் இடம் பெயர்வதே குருப் பெயர்ச்சி என்று வழங்கப்படுகிறது. இவருக்கு அந்தணன், அமைச்சன், அரசன், ஆசான், ஆண்டளப்பான், குரு, சிகிண்டிசன், சீவன், சுரகுரு, தாராபதி, தெய்வமந்திரி, நற்கோள், பிருகஸ்பதி, பீதகன், பொன்னன், மறையோன்,வேதன், வேந்தன் என பதினெட்டு பெயர்கள் உள்ளன. \n\nஇது சோதிடத்தின் படி இவரின் சொந்த வீடுகள் தனுசு மற்றும் மீனம் ஆகிய இராசிகள் ஆகும். இவர் ஒளி படைத்த ஞானிகளையும், மேதைகளையும் உருவாக்குபவராவார்.\n\nSection::::பார்வை.\nகுரு தான் இருக்கும் இடத்தில் இருந்து 5,7,9 ஆம் இடங்களை பார்ப்பார் என சோதிடம் சொல்கிறது.\n\nSection::::பாலினம்.\nகிரகங்களில் இவர் ஆண்.\n\nSection::::தகவல்கள்.\nபுனர்பூசம், விசாகம், பூரட்டாதி ஆகியவை குருவின் நட்சத்திரகங்கள். குரு இரண்டு வகைப்படும். அவை தேவ குரு மற்றும் அசுர குரு. தேவ குரு தான் நமது குரு பகவான் ஆவார். அசுர குரு 'சுக்கிரன்' ஆவார். புனர்பூசம், விசாகம், பூரட்டாதி ஆகிய நட்சத்திரங்களில் பிறந்தவர்களுக்கு, பிறப்பில் குரு திசை நடக்கும். \n\nSection::::குரு திசை.\nகுரு திசை சரியாக 16 வருடங்கள் கொண்டது.\n\nSection::::இவற்றையும் பார்க்கவும்.\nசோதிடம்\n\n"}
{"id": "160169", "url": "https://ta.wikipedia.org/wiki?curid=160169", "title": "டேவிட். ஜே. வைன்லேண்டு", "text": "டேவிட். ஜே. வைன்லேண்டு\n\nடேவிட். ஜே. வைன்லேண்டு (பிறப்பு பிப்ரவரி 24, 1944) அமெரிக்காவின் கொலராடோ பல்கலை கழகத்தில் இயற்பியல் துறையில் பணியாற்றும் பேராசிரியர் ஆவர். இவர் 2012ஆம் ஆண்டிற்கான இயற்பியல் துறை நோபல் பரிசை பெற்றவர்.\n"}
{"id": "160171", "url": "https://ta.wikipedia.org/wiki?curid=160171", "title": "செர்கே அரோழ்சி", "text": "செர்கே அரோழ்சி\n\nசெர்கே அரோழ்சி (Serge Haroche) (பிறப்பு செப்டம்பர் 11, 1944) ஒரு பிரான்சிய இயற்பியலாளர். இவர் 2001 ஆம் ஆண்டு முதல் பிரான்சுக் கல்லூரியில் (Collège de France) பேராசிரியராகவும், குவாண்டம் இயற்பியல் சிறப்புப் பேராசிரியராகவும் இருக்கின்றார். அரோழ்சி 2012 ஆம் ஆண்டுக்கான இயற்பியல் நோபல் பரிசை தாவூது வைன்லாந்து (David J. Wineland) என்பாருடன் சேர்ந்து வென்றுள்ளார். இவர்களின் புதுக்களம் தோற்றுவித்த ஆய்வாகக் கருதப்படும், தனிப்பட்ட குவாண்டம் ஒருங்கியங்களைக் கட்டுப்படுத்துவது பற்றிய செய்கள, செய்முறை ஆய்வுகளுக்காக நோபல் பரிசு வழங்கப்பட்டது- இவை ஒளியன்களைப் பற்றியவை.. குவாண்டம் துகள்களைத் தம் சூழலில் இருந்து தனிமைப்படுத்திக் காண்பது அரிது. புற உலகில் இயங்கும் பொழுது இவை தம் தனித்தன்மையான பண்புகளை இழக்கின்றன, எனவே இவற்றின் வியப்பூட்டும் குவாண்டம் பண்புகளை நேரடியாக உளவி (probe) அறிய முடியவில்லை. ஆனால் இவருடைய சிறப்பான ஆய்வின் பயனாய் ஒளியனைப் பிடிபட்ட நிலையில் உள்ள அணுக்களோடு வினையுறவு கொள்ளச் செய்து, பல அடிப்படைப் பண்புகளை அறிய உதவுகின்றது. வருங்காலத்தில் அணுக் கடிகாரத்தைவிட மிக மிகத் துல்லியமான கடிகாரங்கள் அமைக்க முடியும்.\n\nSection::::வாழ்க்கைக் குறிப்புகள்.\nசெர்கே அரோழ்சி, மொராக்கோவைச் சேர்ந்த பிரான்சிய யூதப் பரம்பரையில் வந்தவர். இவர் பாரிசில் வாழ்கின்றார். இவருடைய தாய் உருசியர், ஓர் ஆசிரியர்; தந்தை வழக்குரைஞர் 1956 ஆம் ஆண்டு மொராக்கோ பிரான்சிடம் இருந்து விடுதலை பெற்ற பின்பு மொராக்கோவை விட்டுப் போனார். அரோழ்சி பிரான்சிய இயற்பியல் குமுக உறுப்பினர், ஐரோப்பிய இயற்பியல் குமுக உறுப்பினர், அமெரிக்க இயற்பியல் குமுகத்தின் பேராளர் (Fellow). இவருடைய தந்தையின் உடன்பிறப்பு இரஃபியேல் அரோழ்சி ஓர் இசைப் பாடலாசிரியரும் நடிகரும் ஆவார்\n\nSection::::ஆய்வுத் துறை.\nஅரோழ்சி பாரிசில் இருக்கும் எக்கோலெ நோர்மாலெ சுப்பீரியர் நிறுவனத்திலுள்ள தன் உடன் ஆய்வாளர்களோடு செய்த குவாண்டம் அலைமுகக் கலைவு (quantum decoherence) பற்றிய செய்முறை ஆய்வுகளுக்காக நன்கு அறியபப்டுகின்றார்.\n\n\n\n"}
{"id": "160173", "url": "https://ta.wikipedia.org/wiki?curid=160173", "title": "வே ஒப் த டிராகன்", "text": "வே ஒப் த டிராகன்\n\nவே ஒப் த டிராகன் (\"Way of the Dragon\") (, அமெரிக்காவில் \"ரிட்டன் ஒப் த டிராகன்\", \"Return of the Dragon\" என்ற பெயரில் வெளியாகியது) என்பது 1972 இல் ஹொங்கொங் வெளியாகிய சண்டைக்கலைத் திரைப்படம். புரூஸ் லீயின் திரைக்கதையிலும், உருவாக்கத்திலும், இயக்கத்திலும், நடிப்பிலும் உருவாகிய இதில் சக் நோரிஸ் நடித்திருந்தார்.\n\n"}
{"id": "160175", "url": "https://ta.wikipedia.org/wiki?curid=160175", "title": "கிக்பொக்சர்", "text": "கிக்பொக்சர்\n\nகிக்பொக்சர் அல்லது கிக்பாக்சர் (\"Kickboxer\") என்பது 1989இல் வெளியாகிய அமெரிக்க சண்டைக்கலை விளையாட்டு நாடகத் திரைப்படம். மார்க் டில்சாலின் திரைக்கதை, இயக்கம், உருவாக்கம் என்பவற்றில் உருவாகிய இதில், டேவிட் வேத் இயக்கத்திலும் ஜான் குளோட் வான் டாம் மற்றும் முன்னாள் உலக காலுதைச்சண்டை வெற்றிவீரர் டேனிஸ் அலெக்சியோ நடிப்பிலும் பங்களித்திருந்தனர். வான் டாமின் முன்னைய திரைப்படம் \"பிளட்ஸ்போட்\" போன்று, இது அவரின் பலட் நடன மற்றும் சீருடற்பயிற்சி திறன்களை வெளிப்படுத்தியது.\n\nSection::::வெளி இணைப்புக்கள்.\nKickboxer Drinking Game\n"}
{"id": "160179", "url": "https://ta.wikipedia.org/wiki?curid=160179", "title": "செகதீசு செட்டர்", "text": "செகதீசு செட்டர்\n\nசகதீசு எசு. செட்டர் (Jagadish S. Shettar, பிறப்பு 17 திசம்பர் 1955) இந்திய மாநிலம் கருநாடகத்தின் முதலமைச்சராக இருந்தவர். பாரதிய ஜனதாக் கட்சியின் மூத்தத் தலைவர்களில் ஒருவர்.2008-2009இல் கர்நாடகச் சட்டப் பேரவையின் அவைத்தலைவராகப் பொறுப்பாற்றி உள்ளார்.\n\n \n"}
{"id": "160191", "url": "https://ta.wikipedia.org/wiki?curid=160191", "title": "சார்லஸ் தெ ஃபூக்கோ", "text": "சார்லஸ் தெ ஃபூக்கோ\n\nஅருளாளர் சார்லஸ் தெ ஃபூக்கோ (\"Charles de Foucauld\", செப்டம்பர் 15, 1858 – டிசம்பர் 1, 1916) என்பவர் ஒரு பிரென்சு கத்தோலிக்க குருவும் துவாரெக் மக்களிடையே அல்சீரியாவில் உள்ள சகாராவில் வாழ்ந்த ஒரு துறவியும் கத்தோலிக்க திருச்சபையில் அருளாளர் பட்டம் பெற்றவரும் ஆவார். இவரது எழுத்துக்களே இயேசுவின் சிறிய சசோதரர்கள் என்னும் துறவறசபை நிறுவப்பட வழிவகுத்தது என்பர்.\n\nஇவர் இளமையிலேயே பெற்றோரை இழந்தவர். இவரின் தாத்தா இவரை வளர்த்தார். இவர் பிரஞ்சு இராணுவத்தில் ஒரு அதிகாரியாக வடஆப்பிரிக்காவில் இருந்தபோது இவருக்கு தனிமையில் இறைவனைக்காண வேண்டும் என வலுவான உணர்வுகள் உண்டானது. ஆதலால் இவர் பிரான்சுக்குத் திரும்பிவந்து தனது 28ஆம் வயதில் மனம்மாறினார்.\n\n1890இல் சிஸ்டேரியன் டிராப்பிஸ்ட் துறவற சபையில் சேர்ந்த இவர், அங்கு மனநிறைவு அடையாத்தால் அங்கிருந்து வெளியேறி 1897இல் நாசரேத்துக்கு சென்றார். அங்கே தனிமையிலும் தபம் மற்றும் செபத்திலும் தன் வாழ்வைக்கழித்தார். பின்னர் 1901இல் பிரான்சுக்குத்திரும்பி தனது 43ஆம் அகவையில் குருவாக திருநிலைப்படுத்தப்பட்டார். இதன் பின்னர் அல்சீரியாவில் உள்ள சகாராவில் வனவாசியைப்போல வாழ்ந்துவந்தார். துவாரெக் மக்களுக்கு பணிசெய்ய அவர்களோடு பத்துவருடம் தங்கியிருந்து அவர்களின் மொழி, கலாச்சாரம் முதவியவைகளைக் கற்று அவர்களின் மொழிக்கு ஒரு அகராதியினை எழுதினார். ஆனால் இவ்வகராதி இவரின் இறப்புக்குப்பின்னரே அச்சாகி வெளியானது.\n\nதுவாரெக் மக்களின் பாதுகாப்புக்காக இவரே கட்டிய கோட்டையின் கதவின் வெளியே 1916ஆம் ஆண்டு சுட்டுக்கொல்லப்பட்டார். இவர் கத்தோலிக்க திருச்சபையினால் ஒரு மறைசாட்சி என கருதப்படுகிறார்.. இவருக்கு 13 நவம்பர் 2005 அன்று திருத்தந்தை பதினாறாம் பெனடிக்ட் அருளாளர் பட்டம் அளித்தார்.\n"}
{"id": "160213", "url": "https://ta.wikipedia.org/wiki?curid=160213", "title": "ப. தனபால்", "text": "ப. தனபால்\n\nப. தனபால் (\"P. Dhanapal\") அதிமுகவைச் சேர்ந்த அரசியல்வாதி ஆவார்.\n\nSection::::அரசியல் வாழ்க்கை.\nSection::::தமிழக சட்டப்பேரவைத் தலைவராக.\n2011 ஆம் ஆண்டில் இராசிபுரம் சட்டமன்ற தொகுதியில் அதிமுக சார்பாக போட்டியிட்டு வெற்றி பெற்றார். பேரவையின் துணைத் தலைவராகப் பதவி வகித்த இவர் சட்டப்பேரவைத் தலைவர் டி. ஜெயக்குமார் பதவி விலகியதை அடுத்து அக்டோபர் 10, 2012 அன்று தமிழக சட்டப்பேரவையின் 19 ஆவது தலைவராகத் தேர்ந்தெடுக்கப்பட்டார்.\n\nSection::::தமிழக அமைச்சராக.\n2001 ஆம் ஆண்டு அரசமைத்த அதிமுக ஆட்சியில் உணவு மற்றும் கூட்டுறவுத் துறை அமைச்சராக இருந்தார்.\n\nSection::::சட்டமன்ற உறுப்பினராக.\nஅதிமுக தொடங்கிய காலத்தில், 1977ஆம் ஆண்டு நடந்த தேர்தலில் சங்ககிரி தொகுதியில் போட்டியிட்டு வெற்றி பெற்றார். 1980, 1984, 2001ஆம் ஆண்டு தேர்தல்களில் சங்ககிரி சட்டமன்ற தொகுதி உறுப்பினராகத் தேர்ந்தெடுக்கப்பட்டார்.\n\nSection::::வாழ்க்கைக் குறிப்பு.\nஅருந்ததியர் சமுதாயத்தைச் சேர்ந்த இவர் 1951 ஆம் ஆண்டு மே 16, அன்று சேலம் கருப்பூரில் பழனி என்பவருக்கு மகனாக பிறந்தார். சேலம் அரசினர் உயர்நிலைப்பள்ளி, கருப்பூரில் 1968ம் ஆண்டு பள்ளிப்படிப்பையும் சென்னைப் பல்கலைக்கழகத்தில் 1975ம் ஆண்டு வரலாற்றில் முதுகலைப் பட்டத்தையும் பெற்றுள்ளார் . இவருக்குக் கலைச்செல்வி என்ற மனைவியும், லோகேசு தமிழ்செல்வன் என்கிற மகனும், திவ்யா என்ற மகளும் உள்ளனர்.\n\n"}
{"id": "160215", "url": "https://ta.wikipedia.org/wiki?curid=160215", "title": "இராபர்ட்டு இலெவுக்கோவித்ஃசு", "text": "இராபர்ட்டு இலெவுக்கோவித்ஃசு\n\nஇராபர்ட்டு யோசப்பு இலெவுக்கோவித்ஃசு (Robert Joseph Lefkowitz') (பிறப்பு ஏப்பிரல் 15, 1943) ஓர் அமெரிக்க மருத்துவ அறிவியலாளர்; இவர் எழுபடலப்புல நுண்வாங்கி (7TM receptors) அல்லது குவனைன்-புரத இணைப்பு நுண்வாங்கி (G protein-coupled receptor) பற்றிய அடிப்படை ஆய்வுக்காக 2012 ஆம் ஆண்டுக்கான வேதியியல் நோபல் பரிசைத் தன் மாணவர் பிரையன் கோபிலுக்காவுடன் சேர்ந்து வென்றார். இந்த நுண்வாங்கிகள் உயிரணுக்களுக்கு வெளியே இருக்கும் பொருள்களை உளவித் (துப்புத் துலக்கி) தக்க நடவடிக்கை எடுக்க உதவுகின்றது.\n\nSection::::இளமைக்கால வாழ்க்கை.\nஇலெவுக்கோவித்ஃசு (Lefkowitz) ஏப்பிரல் 15, 1943 இல் அமெரிக்காவில் உள்ள நியூ யார்க்கு மாநிலத்தின் நியூயார்க்கு நகரத்தில் யூதப் பெற்றோர்களுக்கு மகனாகப் பிறத்தார். புராங்க்ஃசு அறிவியல் உயர்நிலைப்பள்ளியில் படித்தப் பின்னர் கொலம்பியாப் பல்கலைக்கழகத்தின் கொலம்பியாக் கல்லூரியில் இளநிலை கலையியலில் பட்டத்தை 162 இல் பெற்றார். பின்னர் 1966 இல் கொலம்பியாப் பல்கலைக்கழகத்தின் மருத்துவர்கள் அறுவை மருத்துவர்கள் கல்லூரியில் மருத்துவப் பட்டம் பெற்றார். 1970 முதல் 1973 வரை ஆர்வர்டு பல்கலை வழியாக மாசாச்சுசெட்ஃசு பொது மருத்துவமனையில் உறைவிட மருத்துவராகத் தேர்ச்சி பெற்றார், அப்பொழுது இதயக் குழாய்கள் நோய்கள் பற்றி ஆய்வும் மருத்துவப் பயிற்சியும் பெற்றார்.\n\n\n"}
{"id": "160220", "url": "https://ta.wikipedia.org/wiki?curid=160220", "title": "பிரையன் கோபிலுக்கா", "text": "பிரையன் கோபிலுக்கா\n\nபிரையன் கே. கோபிலுக்கா (பிறப்பு 1955) ஓர் அமெரிக்க உயிர்வேதிநுட்ப அறிவியலாளர், இசுட்டான்போர்டு பல்கலைக்கழகத்தின் மருத்துவத் துறையில் ஒரு பேராசிரியர். இவர் எழுபடல நுண்வாங்கிப் புலநுண்வாங்கி (7TM receptors) அல்லது குவனைன்-புரத இணைப்பு நுண்வாங்கி (G protein-coupled receptor) பற்றிய ஒரு தனியார் நிறுவனமாகிய கான்ஃபோமெட்டாரெக்ஃசு (ConfometRx) என்பதன் இணைத் தோற்றுநர். 2012 ஆம் ஆண்டின் வேதியியலுக்கான பரிசை தன் முன்னாள் முனைவர்ப் பட்ட நெறியாளர் இராபர்ட்டு இலெவுக்கோவித்ஃசு சேர்ந்து வென்றுள்ளார். இவர் 2011 ஆம் ஆண்டு அமெரிக்காவின் அறிவியல்களுக்கான நாட்டகக் கல்விமன்றம் (National Academy of Science) என்பதன் உறுப்பினராகத் தேர்ந்தெடுக்கப்பட்டார்.\n\nSection::::வாழ்க்கை.\nஇவர் தந்தை வழியில் போலந்திய, இடாய்ச்சுலாந்தியப் பின்னணி கொண்டவர். மின்னசோட்டா மாநிலத்தில் சிறுவீழ்ச்சி (Little Falls, இலிட்டில் ஃபால்சு) என்னும் பிறந்து வளர்ந்தவர். கோபிலுக்காவின் தந்தை பிராங்கிளின் கோபிலுக்காவும் (1921-2004), பாட்டனார் பெலிக்ஃசு கோபிலுக்காவும் (1893-1991)மின்னசோட்டாவின் சிறுவீழ்ச்சியில் வெதுப்பியர்களாக (பேக்கர்) இருந்தவர்கள் இவருடைய தந்தைவழி பாட்டி இசபெல் சூசன் கோபிலுக்கா (Isabelle Susan Kobilka (née Kiewel, 1891-1980)) பிரசியாவைச் (Prussia) சேர்ந்த கீவெல் (Kiewel) குடும்பத்தைச் சேர்ந்தவர்கள். இவருடைய தாய் பெட்டி (Betty) கோபிலுக்காவும் (née Faust, b. 1930) கீவெல் குடும்பத்தைச் சேர்ந்தவர். பிரையன் கோபிலுக்கா தன் மனைவி தாங்கு சுன் தியன் (Tong Sun Thian) என்பாரை துலூத்தில் (Duluth) மின்னசோட்டா பல்கலைக்கழகத்தில் சந்தித்தார். இவர்களுக்கு இரண்டு குழந்தைகள் உள்ளனர்..\n\n"}
{"id": "160225", "url": "https://ta.wikipedia.org/wiki?curid=160225", "title": "மலாலா யூசப்சையி", "text": "மலாலா யூசப்சையி\n\nமலாலா யோசப்சையி (மாற்று: மலாலா யூசுஃப்சாய், ஆங்கிலம்: Malala Yousafzai பாசுதூ: ملاله یوسفزۍ‎, பிறப்பு 1997) என்பவர் பாகிசுத்தான் நாட்டின் வடமேற்கு எல்லைப்புற மாகாணத்தில் உள்ள மிங்கோரா எனும் சிற்றூரில் வசிக்கும் ஒரு மாணவி ஆவார். இவர் பெண்கள் உரிமைகள் தொடர்பான செயற்பாடுகளுக்காக அறியப்படுகிறார். இவர் வசிக்கும் பகுதியில் பெண்கள் பாடசாலை செல்வதற்கான தாலிபானின் தடையை மீறி இவர் பள்ளி சென்றுவந்தார். 2009ஆம் ஆண்டிலேயே இவரது பி.பி.சியின் உருது வலைப்பதிவு ஊடாக தானும் தனது ஊரும் பாக்கித்தானிய தாலிபானால் எவ்வாறு கட்டுப்படுத்தப்பட முயற்சி செய்யப்படுகிறது என்று விவரித்து வந்தார். இருப்பினும் புனைபெயரில் எழுதிவந்தமையால் இவரது அடையாளம் தெரியாதிருந்தது. தொலைக்காட்சி நேர்முகமொன்றில் நேரடியாக தோன்றியதிலிருந்து பரவலாக அறியப்பட்டதுடன் பழைமைவாத தாலிபான்களின் இலக்கிற்கும் ஆளானார். பல விருதுகளைப் பெற்ற மலாலாவிற்கு பாக்கித்தானின் முதல் அமைதிப் பரிசும் வழங்கப்பட்டது.\n\nமலாலாவை அக்டோபர் 9, 2012 அன்று தாலிபான் சுட்டுக் கொல்ல முயன்றது. இவர் படுகாயம் அடைந்ததைத் தொடர்ந்து இதற்கு உள்நாட்டிலும் வெளிநாடுகளிலும் பலத்த கண்டனம் தெரிவிக்கப்பட்டது. இவரைச் சுட்ட தீவிரவாதிகள் பற்றி துப்பு கொடுப்பவர்களுக்கு ரூ.1 கோடி பரிசு தரப்படும் என்று கைபர்-பாக்டுன்கவா மாநில அரசு அறிவித்தது.\n2014ஆம் ஆண்டுக்கான அமைதிக்கான நோபல் பரிசு இவருக்கு வழங்கப்பட்டது. மிகவும் சிறுவயதில் அமைதி நோபல் பரிசுப் பெற்றவர் இவரேயாவார்.\n\n\nSection::::மலாலா தினம் அனுசரிப்பு.\n2013 ஆம் ஆண்டு ஜூலை 12இல் மலாலா தனது 16ஆவது பிறந்தநாள் அன்று ஐக்கிய நாடுகள் சபையை தொடர்புகொண்டு உலகம் முழுவதும் உள்ள குழந்தைகள் கல்வி கற்க வேண்டும் என்று கேட்டு கொண்டார். இந்த நிகழ்வை ஐக்கிய நாடுகள் \"மலாலா தினம்\" என்று குறிப்பிட்டனர். இதுவே தாம் தாக்குதலுக்கு உள்ளான பிறகு அவர் அளித்த முதல் பேட்டி ஆகும்.\n\n"}
{"id": "160233", "url": "https://ta.wikipedia.org/wiki?curid=160233", "title": "சான்சன் ஞானாபரணம்", "text": "சான்சன் ஞானாபரணம்\n\nசான்சன் ஞானாபரணம், தமிழ்நாட்டின் திருவள்ளூர் மாவட்டத்தில் பிறந்த இறையியல்வாதி ஆவார். இவர் எழுதிய கிறித்த இலக்கியங்கள் பல மொழிகளில் மொழிபெயர்க்கப்பட்டுள்ளன. முதலில் இந்து சமயத் தத்துவங்களைக் கற்று பின்னர் இசுலாமிய சமயத் தத்துவங்களையும் கற்றார். யேர்மன், கிரேக்க மொழிகளைக் கற்றார். இந்தியக் கிறித்தவர்களுக்கு விவிலியமும், திருக்குறளும் என்ற நூலையும் எழுதியுள்ளார்.\n\n"}
{"id": "160237", "url": "https://ta.wikipedia.org/wiki?curid=160237", "title": "பாக்கித்தானின் தெகரிக்கு-இ-தாலிபான்", "text": "பாக்கித்தானின் தெகரிக்கு-இ-தாலிபான்\n\nபாக்கித்தானிய டெகரிக் இ தாலிபான் (\"Tehrik-i-Taliban Pakistan\", the TTP) (உருது: ; \"பாக்கித்தானின் மாணவர் இயக்கம்\"), பரவலாக பாக்கித்தானிய தாலிபான், என்பது பாக்கித்தானின் ஆப்கானித்தானின் எல்லையோரமாக அமைந்துள்ள பாக்கிதானின் கூட்டாட்சியால் நிர்வகிக்கப்படும் பழங்குடிப் பகுதிகளில் இயங்கும் பழமைவாத இசுலாமியக் கொள்கைகளை உடைய பல்வேறு தீவிரவாதக் குழுக்களின் குடை அமைப்பாகும். திசம்பர் 2007இல் ஏறத்தாழ 13 குழுக்கள் பைதுல்லா மெகசூத்தின் தலைமையில் ஒன்றுபட்டு பாக்கித்தானிய டெகரிக் இ தாலிபானை உருவாக்கினர். இந்த இயக்கத்தின் குறிக்கோள்களில் பாக்கித்தானிய அரசாண்மைக்கு எதிர்ப்பு, இசுலாமியச் சட்ட முறைமையை அவர்களது புரிதலின்படி கட்டாயமாகச் செயல்படுத்துவது மற்றும் ஆப்கானித்தானில் வட அத்திலாந்திய ஒப்பந்த அமைப்பு படைகளுடனானப் போருக்குத் துணை புரிதல் முதன்மையாக உள்ளன.\n\nபாக்கித்தானிய தாலிபான்கள் ஆப்கானித்தானிய தாலிபான்களுடன் நேரடியாக இணைந்திருக்கவில்லை. இரண்டுமே தங்களது வரலாறு, நோக்கங்கள் மற்றும் விருப்பங்களில் நிறைய வேறுபட்டுள்ளன. இருப்பினும் இசுலாமிய முறைமைகளைக் குறித்தான புரிதல்களில் ஒன்றுபடுகின்றனர். மேலும் இரு இயக்கங்களிலும் பெரும்பான்மையோர் பசுதூனியர்கள் ஆவர். பாக்கித்தான் அரசின் ஆதரவுடன் பன்னாட்டு படைகளுடனும் ஆப்கானியப் படைகளுடனும் போர் புரிவதாக நம்பப்படும் ஆப்கானிய தாலிபான் பாக்கித்தானைத் தாக்குவதில்லை என முடிவாக உள்ளது. ஆனால் பாக்கித்தானிய தாலிபானோ பாக்கித்தானிய அரசுக்கு எதிராகப் போராடுகிறது.\n\n"}
{"id": "160242", "url": "https://ta.wikipedia.org/wiki?curid=160242", "title": "இயன் கிருகரன்", "text": "இயன் கிருகரன்\n\nஇயன் கிருகரன் (\"Ian karan\", பிறப்பு: சூன் 17, 1939) செருமனியைச் சேர்ந்த ஒரு தொழிலதிபர். இவர் 2010, ஆகத்து 25 முதல் 2011 மார்ச் 7 வரை ஹம்பேர்க் நகரத்தின் பொருளாதார மற்றும் தொழில் அமைச்சர் (செனட்டர்) ஆக இருந்தார்.\n\nSection::::வாழ்க்கை.\nகிருகரன் இலங்கையில் பருத்தித்துறையைப் பிறப்பிடமாகக் கொண்டவர். கரவெட்டி என்ற ஊரைப் பூர்வீகமாகக் கொண்டவர். இவர் பிறக்கும் போதே இவரது தாயார் மகப்பேற்று அறுவைச் சிகிச்சையில் இறந்து விட்டார். மூன்று ஆண்டுகளில் ஆகத்து 1942 இல் இவரது தந்தையாரும் வட ஆப்பிரிக்காவில் வான்படை அதிகாரியாக ரோயல் இந்தியன் வான்காப்பு படையில் பணிபுரியும் போது இரண்டாம் உலகப் போரில் இறந்தார். கிருகரன் மெதடித்த பெண்கள் உயர்தரப் பாடசாலையிலும், பின்னர் ஹாட்லிக் கல்லூரியிலும் கல்வி கற்றார். ஹார்ட்லிக் கல்லூரியில் இருந்து விலக்கப்பட்ட கைருகரன் 1955 ஆம் ஆண்டில் தடகள உதவித்தொகை கொண்டு லண்டன் வந்து அடைந்தார். அங்கு லண்டன் வர்த்தக உயர் கல்விப் பாடசாலையில் பயின்றார். பட்டப்படிப்பு முடிக்காமலே ஆங்கிலக் கிளை வர்த்தக ஏற்றுமதி இறக்குமதி செய்யும் செங்கர் (schenker) நிறுவனத்தில் பணிபுரிந்தார்.\n\nகிறித்தவரான கிருகரன் 40 ஆண்டுகளுக்கும் மேலாக செருமனியில் குடும்பத்துடன் வசித்து வருகிறார். இரண்டு முறை திருமணம் செய்த இவருக்கு நான்கு பிள்ளைகள் உள்ளனர்.\n\nSection::::செருமனி வாழ்க்கை.\nசெருமனியில் ஆரம்பத்தில் கொள்கலன்களை வாடகைக்கு விடும் உலகின் மிகப்பெரும் நிறுவனத்தில் பணியாற்றிய இவர் பின்னர் தனது சொந்த நிறுவனத்தையும் ஆரம்பித்திருந்தார். அந்நிறுவனம் இப்போது செருமனியில் இயங்கும் பாரிய நிறுவனங்களில் ஒன்றாக மாறி சாதனை படைத்துள்ளது.\n\n1970களில் செருமனியில் கம்பேர்க் வந்தடைந்தார். அங்கு சிலகாலம் உணவு விடுதியில் வேலை செய்து வந்தார். கம்பேர்க்கில் ஏற்றுமதி இறக்குமதி சேவை நிறுவனத்தில் வேலை செய்ய ஆரம்பித்த கரன் 1975 இல் தனது சொந்த நிறுவனமான கிலாவ் கொண்டேனர் (Clou Container) ஐ உருவாக்கி 1990 களில் விற்றார். 1996 இல் மீண்டும் ஒரு நிறுவனத்தை உருவாக்கினார், அதற்கு கப்பிற்டல் லீஸ் (Capital Lease) என்று பெயர் இட்டார். 2007 இல் கப்பல் சரக்குப் பெட்டிகளை வாடகைக்கு விடும் நிறுவனங்களில் எட்டாவது இடத்தைப் பிடித்தார். 2007 இல் அந்த நிறுவனத்தை டிவிபி வங்கிக்கு (DVB Bank) பொது நிதி முறை (FONDS) விற்றார். அவரின் துணை நிறுவனமான கப்பிற்றல் சர்வதேச (Capital Intermodal GmbH) நிறுவனத்தை நடாத்தி வருகிறார். இது சிறப்பு கப்பல் சரக்குப் பெட்டிகளை வாடகைக்குக் கொடுத்து வருகிறது.\n\nஇவருக்கு நான்கு பிள்ளைகள் இருக்கிறார்கள். 2009 லிருந்து யேர்மனி கம்பேர்க் நகரில் விளையாட்டுத் துறையில், அரசியல் மேலதிகாரியாக சேவை செய்து வருகிறார். 2009 இல் பிரித்தானிய மற்றும் செருமனியக் குடியுரிமை எடுத்து கொண்டார்.\n\n"}
{"id": "160245", "url": "https://ta.wikipedia.org/wiki?curid=160245", "title": "த 36த் சேம்பர் ஒப் சாலின்", "text": "த 36த் சேம்பர் ஒப் சாலின்\n\nத 36த் சேம்பர் ஒப் சாலின் (\"The 36th Chamber of Shaolin\", 少林三十六房) மற்றும் \"த மாஸ்டர் கில்லர்\" (\"The Master Killer\") \"சாலின் மாஸ்டர் கில்லர்\" (\"Shaolin Master Killer\") என்றறியப்பட்டது 1978 இல் வெளியாகிய குங்ஃபூ திரைப்படமாகும்.\n\nஇத்திரைப்படம் சாலின் சண்டைக்கலை சீடரான \"சன் டெ\" பற்றிய அதிகமாகப் புனையப்பட்டு உருவாக்கப்பட்டது. \"த 36த் சேம்பர் ஒப் சாலின்\" திரைப்படம் குங்ஃபூ திரைப்படங்களில் மிகப் புகழ்பெற்றதொன்றாக பரவாகக் கருதப்பட்டது. இது இவ்வகைத் திரைப்படங்கள் உருவாக செல்வாக்குச் செலுத்தியது.\n\n"}
{"id": "160248", "url": "https://ta.wikipedia.org/wiki?curid=160248", "title": "லயன்ஹாட்", "text": "லயன்ஹாட்\n\nலயன்ஹாட் (\"Lionheart\") என்பது 1990 இல் செல்டொன் லிட்ச் இயக்கத்தில் ஜான் குளோட் வான் டாம் கரிசன் பேஜ், தெபோரா ரெனாட், பிறைன் தொம்சன், லிசா பெலிகன், ஆஸ்லி யோன்சன், ஆஷ் அடம்ஸ், மைக்கல் குயிசி, அப்துல் குயிசி ஆகியோர் நடித்து வெளியாகிய சண்டைக்கலை அமெரிக்கத் திரைப்படம்.\n\nஇத்திரைப்படம் வான் டாம் ஒரு வான்குடை குதிப்பு படைவீரராக இருப்பதில் ஆரம்பமாகி, அவருடைய சகோதரரர் பாரதூரமாக காயமடைந்ததும் லொஸ் ஏஞ்சல்சுக்கு திரும்பி, அங்கு தன் சகோதரரரின் குடும்பத்திற்காக பணத்தேவைக்காக இரகசிய சண்டை வட்டத்துள் இணைதல் என படம் நகர்கிறது.\n\nவான் டாமின் ஆர்வலர்களின் பார்வையில் அது ஒரு முக்கிய திரைப்படங்களில் ஒன்றாக கருதப்பட்டது.\n"}
{"id": "160255", "url": "https://ta.wikipedia.org/wiki?curid=160255", "title": "மோ யான்", "text": "மோ யான்\n\nகுயான் மோயெ (\"Guan Moye\", ), பரவலாக தமது புனைப்பெயர் மோ யான் (\"Mo Yan\", ) (பிறப்பு பெப்ரவரி 17, 1955), ஒரு சீன எழுத்தாளர் ஆவார். அனைத்து சீன எழுத்தாளர்களிலும் \"மிகவும் புகழ்பெற்ற, பலமுறை தடை செய்யப்பட்ட மற்றும் பதிப்புரிமை உரிமைகள் திருடப்பட்டவராக\" அறியப்படுகிறார். இவரது இரு படைப்புகளை அடிப்படையாகக் கொண்டு எடுக்கப்பட்ட \"சிவப்புச் சோளம்\" (Red Sorghum) என்ற திரைப்படத்தின் மூலம் மேற்கத்திய உலகுக்கு அறிமுகமானார். இவருக்கு 2012ஆம் ஆண்டின் இலக்கியத்திற்கான நோபல் பரிசு அறிவிக்கப்பட்டிருக்கிறது.\nSection::::நோபல் பரிசு.\n2012 ஆம் ஆண்டு இலக்கியத்திற்கான நோபல் பரிசு இவருக்கு அறிவிக்கப்பட்டிருக்கிறது. சீனாவிலிருந்து இலக்கியத்துக்கு நோபல் பரிசு பெறும் முதல் நபர் இவர்.\n\n"}
{"id": "160259", "url": "https://ta.wikipedia.org/wiki?curid=160259", "title": "மராத்தியரின் பண்டிகைகள்", "text": "மராத்தியரின் பண்டிகைகள்\n\nமராத்தியரில் பெரும்பான்மையினர் இந்து சமயத்தையும், பௌத்த சமயத்தையும் பின்பற்றுகின்றனர். ஆகவே, மகாராட்டிராவில் இந்துக்களின் பண்டிகைகளும் பௌத்த பண்டிகைகளும் சிறப்பாகக் கொண்டாடப்படுகின்றன. சிலர் இயற்கையை வழிபடுகின்றனர்.\n\nSection::::இந்து பண்டிகைகள்.\nSection::::குதி பத்வா.\nகுதி என்ற மராத்தி மொழிச் சொல்லுக்கு வெற்றிக் கம்பம் என்று பொருள். இந்து நாட்காட்டியின் சித்திரை மாதத்தின் முதல் நாள் (பெரும்பாலும் இந்நாள் மார்ச்சு மாதத்தில் வருகிறது) மராத்தியர்களின் புத்தாண்டின் முதல் நாளாக கொண்டாடப்படுகிறது. இந்த நாளே கன்னட, தெலுங்கு வருடப் புத்தாண்டு நாள் யுகாதியும் ஆகும். இந்த நாளில் இராமர் இராவணனைக் கொன்று சீதையுடன் அயோத்தி திரும்பியதாகவும், அயோத்தி மக்கள் இராமனின் வரவை குதி (வெற்றி கம்பம்) நட்டுக் கொண்டாடியதாகவும் மராத்தியர்கள் நம்புகின்றனர். ஆனால் இந்தியாவின் வடக்கு பகுதியைச் சேர்ந்த மக்கள் இந்நிகழ்ச்சி, தீபாவளி அன்று நடைபெற்றதாகக் கூறுவர். இந்த நாளில் மக்கள் புதுத் துணிகள், நகைகள் வாங்குவர். புதிய காரியத்தை இந்த நாளில் தொடங்குகின்றனர். இந்நாளில் குழந்தைகள் சரசுவதிக்குப் பூசை செய்வர்.\n\nSection::::அட்சயத் திருதியை.\nஇப்பண்டிகை வைகாசி மாதத்தின் பௌர்ணமியை அடுத்த மூன்றாம் நாளில் கொண்டாடப்படும். இந்து நாட்காட்டியின்படி இம்மாதத்தின் முக்கிய நாட்களில் இதுவும் ஒன்றாகும். இன்றைய நாளில் பெண்களுக்கான சுமங்கலி பூசை நடைபெறும். திருமணமான பெண்கள் மகிழ்ச்சியை வெளிப்படுத்த தங்களின் தோழியரையும், உறவினரையும், தெரிந்தோரையும் இப்பூசைக்கு அழைப்பர். நிகழ்ச்சியினை நடத்துபவர் வளையல், இனிப்புகள், பரிசுகள், பூக்கள், வெற்றிலைப் பாக்கு, தேங்காய், பழம் போன்றவற்றை விருந்தினர்க்கு வழங்குவர். மாம்பழச் சாறும் வத்லி தாலும் சிற்றுண்டியாகத் தருவர்.\n\nSection::::வத் பூர்ணிமா.\nஜ்யேஷ்ட பூர்ணிமா அன்று இப்பண்டிகை கொடாடப்படுகிறது. இந்நன்னாளில் மகளிர் தங்கள் குடும்பம் ஆல் போல் தழைத்தோங்க, உண்ணாநோன்பிருந்து ஆலமரத்தை வழிபடுவர். திருமணமான பெண்கள் அருகிலுள்ள மரத்தில் சிவப்புக் கயிற்றைக்\nகட்டி வழிபடுவர். இது போன்ற வழிபாடுகள் குடும்ப ஒற்றுமையைப் போற்றுவனவாக அமைகின்றன.\n\nSection::::கோகுலாஷ்டமி.\nகிருஷ்ணனின் பிறந்தநாளை இந்தியா முழுவதும் மகிழ்ச்சிகரமாகக் கொண்டாடுவர். சிரவண மாதத்தின் எட்டாம் நாளின் இரவில் கொண்டாடப்படும். இந்நாளில் பரணிலிருந்த வெண்ணெயை கிருஷ்ணன் திருடித் தின்றதை நினைவு கூறுவர். பெரிய மட்பாண்டங்களில் பால், வெண்ணெய், தேன், பழங்கள் ஆகியவற்றைச் சேர்த்து தெருக்களில் உயரமான இடத்தில் தொங்க விடுவர். இளைஞர் இப்போட்டியில் கலந்து கொள்ள முன்வருவர். ஒருவர் மீது ஒருவர் ஏறி நின்று முக்கோண அமைப்பில், மேலே நிற்கும் மனிதர் பானையை உடைத்து வெற்றி பெறுவர். அமைப்பில் நின்றவர்க்கு பரிசுத் தொகை பிரித்தளிக்கப்படும். சுற்றி நிற்போர் கூச்சலிட்டு உற்சாகப்படுத்துவர்.\n\nSection::::மங்கள் கவுர்.\nமராத்தி பிரமாணப் பெண்களுக்கு முதல் மங்கள கவுர் என்ற பண்டிகை பிரசித்தி பெற்றது. கணவனும் குடும்பத்தினரும் நலமுடன் வாழ சிவலிங்கத்திற்கு பூசை செய்து வழிபடுவர். திருமணமான பெண்கள் கூடியமர்ந்து அரட்டையடித்து, உணவுண்டு சொல் விளையாட்டுகளை விளையாடுவர்.\n\nSection::::போகி.\nமகர சங்கராந்திக்கு முதல் நாள் கொண்டாடப்படும் பண்டிகையே போகி. இந்நாளில் எண்ணெய் தேய்த்து குளிப்பர்.\n\nSection::::மகர சங்கிராந்தி.\nசங்கரமன் என்பது கதிரவன் ஒரு இராசியிலிருந்து இன்னொரு இராசிக்கு பெயர்வதை குறிப்பதாகும். இந்நாளில், தனுசு இராசியிலிருந்து மகர இராசிக்கு கதிரவன் பெயர்கிறார். இதே நாளில் தமிழர் தைப் பொங்கல் கொண்டாடுகின்றனர். சங்கராந்தி, நட்புப் பண்டிகையாகக் கொண்டாடப்படுகிறது. இந்நாளில் பழைய நண்பர்களை சந்தித்தும், சச்சரவுகளை பேசித்தீர்த்து, புதிய நண்பர்களை சேர்த்துக் கொள்வர். இந்நாளில் இனிப்புகளை வழங்கி இனிய சொற்களைப் பேசு என்று கூறிக்கொள்வர். தில்குல் என்ற இனிப்பு இன்றைய சிறப்பு உணவாகும். இது எள்ளுருண்டை போன்றிருக்கும். எள்ளையும் சர்க்கரைப் பாகையும் போன்று இணைபிரியாது நண்பர்களாய் இருக்க வேண்டும் என்ற கருத்து வலியுறுத்தப்படுகிறது. இந்த உணவு உடலுக்கு ஏற்றது. இந்த நாளில் பெண்கள், நிலவு படம் பொறித்த கருமை நிற ஆடையணிவர். திருமணமான பெண்கள் ஒன்று கூடி விழாக் கொண்டாடுவர்.\n\nSection::::தீபாவளி.\nஇந்தியாவின் முக்கியப் பண்டிகையாகத் திகழ்வது தீபாவளி. ஐப்பசி மாத அமாவாசையன்று அகல்விளக்குகளை வீடுகளில் ஏற்றி வைத்து இந்நாளைக் கொண்டாடுவர். ரங்கோலிக் கோலங்கள் இட்டு வண்ண விளக்குகளில் தீபம் ஏற்றி மகிழ்வர். புதுத் துணிகளை உடுத்தி, வெடி வெடித்து, இனிப்புகள் வழங்கி மகிழ்வர். பேராசை எனும் இருளைப் போக்கி, மகிழ்ச்சி எனும் ஒளியை ஏற்றும், மகிழ்ச்சித் திருவிழாவாகக் கொண்டாடப்படுகிறது\n\nSection::::துளசி விவாகம்.\nஇந்துக்கள் துளசிச் செடியை மகாலட்சுமியின் அம்சமாகக் கருதுகின்றனர். தீபாவளித் திருநாள் முடிந்தவுடன் துளசி விவாகம் தொடங்கும். மராத்தியர்கள் தங்கள் வீடுகளில் துளசிக்கும் கிருஷ்ணனுக்கும் திருமணம் செய்து வைப்பர். துளசிமாடம் மணப்பெண் போல் அலங்கரிக்கப்படும். கரும்பு, புளியங்கொம்பு, நெல்லிச்செடி ஆகியவை துளசிச் செடிக்கு அருகி நடப்படும். இது பொய்த் திருமணம் என்றாலும், மராத்திய திருமணங்களில் நிகழும் அத்தனை சடங்குகளும் இதிலும் நடைபெறும். மாலை நேரத்தில் நிகழும் இவ்விழாவில் குடும்பத்தினர் அனைவரும் கலந்து கொள்வர். இனிப்புகள் வழங்கிக் கொண்டாடப்படும் இந்நாளே திருமணக் காலத்திற்கான தொடக்கமாகும்.\n\nSection::::மகா சிவராத்திரி.\nபங்குனி மாதத்தில் 14ஆம் நாள், கிருஷ்ண பட்சத்தில் தொடங்கும் இந்துப் பண்டிகை இது. சிவனை நோக்கி நோன்பிருந்து வில்வ இலைகளால் அர்ச்சித்து தூங்காமல் வழிபடுவர். பாவ மன்னிப்பு வேண்டினால் நல்ல முறையில் வீடுபேறு கிடைக்கும் என்று நம்பப்படுகிறது. \n\nSection::::ஹோலி.\nமராத்தியரின் நாட்காட்டியின் கடைசி மாதமான பங்குனி மாதத்தில் நிகழும் ஹோலிப் பண்டிகை சிறப்பான பண்டிகையாகும்.\nவட இந்தியாவில் ஹோலிப் பண்டிகை இரண்டு நாட்கள் கொண்டாடப்படும். முதல் நாளில் தீப் பந்தங்களைக் கொளுத்தி மகிழ்வர்.\nஇரண்டாம் நாளில் வண்ணப் பொடிகளை ஒருவர் மீது ஒருவர் தூவி மகிழ்வர். இதன் மூலம்\nஇன்னொருவரின் வாழ்க்கை வண்ணமயமாக இருக்க வாழ்த்துவதாக அர்த்தம்.\n\nSection::::தசரா.\nதசராப் பண்டிகை (அக்டோபர் மாதத்தில் வரும்) அசுவினி மாதத்தின் பத்தாம் நாளில் கொண்டாடப்படுகிறது. மூன்றரை நாட்கள் கொண்டாடப்படும் இப்பண்டிகை முக்கியத்துவம் வாய்ந்ததாகக் கருதப்படுகின்றது. முதல் நாளில் நிறுவப்பட்ட சிலைகள் மூன்றாம் நாளில் நீரில் கரைக்கப்படுகின்றன. இராமர் இந்நாளிலேயே இராவணனை வெற்றி கொண்டதாக அறியப்படுகிறது. இந்நாளில் உற்றார் உறவினரை சந்தித்து இனிப்புகள் வழங்கி மகிழ்வர். ஆப்த மரம் என்னும் மரத்தின் இலைகள் தங்க இலைகள் என்று கருதப்படுகின்றன.\nமக்கள் இவ்விலைகளை பிறருக்கு வழங்கி அவர்களின் வாழ்வு சிறக்க வாழ்த்துவர். குபேரன், இராமரின் முன்னோரான ரகுராசா, ஆப்த மரம் ஆகியவற்றைப் பற்றிய கதையொன்றும் கூறப்படுகிறது. பாண்டவர்கள் தங்கள் ஆயுதங்களை மறைத்து வைத்த சாமி மரத்தைப் பற்றிய கதையொன்றும் கூறப்படுகிறது.\n\nSection::::கிராம ஜாத்ரா.\nமகாராட்டிரத்தின் பல கிராமங்களில் ஆண்டின் முதல் ஆறு மாதங்களில் கிராம விழாக்கள் நிகழும். கிராம தேவதைக்காக கொண்டாடப்படுகிறது. சமய ரீதியான பண்டிகைகள் தவிர்த்து, வண்டி ஓட்டும் போட்டி, கபடி, மல்யுத்தம் ஆகிய போட்டிகளும் நடன நிகழ்ச்சிகளும் நடைபெறுகின்றன. இக்காலத்தில் சிலர் அசைவ உணவுகளையும் தயாரித்து உண்கின்றனர். சில ஊர்களில் பெண்களுக்கு ஓய்வளித்து ஆண்கள் வீட்டுவேலைகளைச் செய்கின்றனர்.\n\nSection::::அஷாதி ஏகாதசி.\nதியானேசுவர், துக்காராம் போன்ற மராத்திய முனிவர்களின் நினைவாக, யூலை ஆகத்து ஆகிய மாதங்களின் இடையில் கொண்டாடப்படும் பண்டிகை இது. இருபது நாட்களுக்கு முன்னரே ஆயிரக்கணக்கான வர்காரிகள் தங்களது பாத யாத்திரையை\nமேற்கொள்வர். \n\nSection::::குரு பூர்ணிமா.\nஅஷாதா மாதத்தில் முழுனிலவு அன்று குரு பூர்ணிமா கொண்டாடப்படும். கல்வியோ, சம்பிரதாயமோ இந்துக்கள் குரு-சிஷ்ய உறவுமுறை மிக முக்கியமானது. குருக்கள் இறைவனோடு ஒப்பிடக்கூடியவர்கள். இந்த நாளில் குருக்களுக்கும் குருவான மகரிஷி வியாசரை வழிபடுவர்.\n\nSection::::திவ்யாஞ்சி அமாவாசை.\nஅஷாதி மாதத்தின் கடைசி நாளன்று திவ்யாஞ்சி அமாவாசை கொண்டாடப்படும். இது சிரவண மாதத்தின் தொடக்கத்தைக் குறிக்கிறது. இந்த நாளில் வீடுகளில் உள்ள விளக்குகளை தூய்மையாக்கி புதுத்திரி போட்டு விளக்கேற்றி, இறைவழிபாட்டை மேற்கொள்வர். விளக்கு போன்ற அமைப்பில் கோதுமை இனிப்பைச் செய்து உண்பர்.\n\nSection::::நாக பஞ்சமி.\nஇயற்கை வழிபாடுகளில் இதுவும் ஒன்று. சிரவண மாதத்தின் ஐந்தாம் நாள் நாகங்களை வழிபடுவர். நாக பஞ்சமி அன்று, நாக குடும்பத்தை போற்றும்வகையில் ஆண், பெண், 9 குழந்தைகள் ஆகியவற்றை வரைந்து, சந்தன பொடியும் பாலும் வைத்து வழிபடுவர். \nநாக தேவதைகள் வீட்டிற்கு வந்து பாலைக் குடித்து, சந்தனத்தை தடவிக் கொண்டு, வீட்டினரையும் வாழ்த்துவதாக நம்பப்படுகின்றது.\nபெண்கள் முதல் நாளே கையில் மருதாணி தடவிக் கொண்டு, புது வளையல்களை அணிந்து மகிழ்வர் \n\nநாகங்களுக்கு தீங்கு விளையக் கூடாது என்பதால், மண்ணைத் தோண்டுவதோ, காய்களை நறுக்குவதோ, வறுப்பதோ செய்வதில்லை.\nபாம்பாட்டிகள் சாலையோரத்தில் அமர்ந்து பாம்புகளைக் காட்டி, சாலையில் செல்வோரை அழைத்து பாம்புக் கடவுளுக்கு உணவு அளிக்குமாறு வேண்டுவர். பெண்களும் இனிப்பு சேர்த்த பாலையும் சோளத்தையும் வழங்கி, ஆசி வழங்குமாறு வேண்டுவர். பழைய துணிகளை பாம்பாட்டிகளிடம் வழங்குவர்.\n\nSection::::நரளி பூர்ணிமா.\nசிரவண மாதத்தின் முழுனிலவன்று இப்பண்டிகை கொண்டாடப்படும். மழைக் காலம் முடிந்து மீன் பிடிக்கும் காலமென்பதால், கடற்கரையோரத்தில் வாழ்வோருக்கு இப்பண்டிகை முக்கியமானது. மீனவர்கள் கடலுக்கு தேங்காய் படைத்து, கடல் அமைதியாய் இருக்க வேண்டும் என்று வேண்டிக் கொள்வர். இதே நாளில் இராக்கி கயிறு கட்டி, சகோதரத்துவத்தை வெளிப்படுத்துவர்.\nபச்சரிசியில் தேங்காய் கலந்த உணவு இன்றைய சிறப்பு உணவாகும். பிராமணர்கள் தங்கள் பூனூலை மாற்றிக் கொள்வதும் இன்னாளிலேயே\n\nSection::::கோஜகாரி.\n\"யார் விழித்திருப்பது\" என்று பொருள்படும் சமற்கிருத சொல்லான கோ ஜகார்த்தி என்பதன் சுருக்கமே இப்பெயர். அசுவினி மாதத்தின் பௌர்ணமி இரவில் கொண்டாடப்படும். இன்னாளில் அன்னை மகாலட்சுமி அனைத்து வீடுகளையும் பார்வையிட்டு விழித்திருப்பவர்களை செல்வமும் வளமும் பெற ஆசீர்வதிப்பதாக நம்பிக்கை. அன்னையை வரவேற்பதற்காக வீடுகள், தெருக்கள், கோவில்களில் விளக்கேற்றி வைப்பர். பொது இடங்களில் மக்கள் ஒன்று கூடி, நள்ளிரவு வரை விளையாடுவர். நிலவின் வெளிச்சத்தைக் கண்டவுடன் கொதித்த பாலைக் குடித்தும், பழங்களை உண்டும் விழாவை நிறைவு செய்வர். வீட்டின் மூத்த பிள்ளைக்கு சிறப்பு மரியாதையும் செய்யப்படும்.\n\nSection::::பிதோரி அமாவாசை.\nஇந்நாளில் மகனையும் மகளையும் நீண்ட காலம் சிறப்பான வாழ்வைப் பெறுமாறு தாய்மார்கள் வாழ்த்துவர். இந்நாள் வயலில் கடுமையாக உழைத்த காளை மாடுகளுக்கு மதிப்பு செலுத்தும்வகையில் கொண்டாடப்படும். இந்நாளில் உழவர்கள் தங்கள் மாடுகளை ஆற்றில் குளிப்பாட்டி மாடுகளுக்கு ஆபரணங்கள் அணிவித்து, மாலை சூட்டி, கொம்புகளுக்கு வண்ணம் தீட்டி மகிழ்வர். மாடுகளை ஓட்டிச் சென்று ஆடல் பாடலுடன் விழா நிறைவடையும். இது ஏறத்தாழ. தமிழ்நாட்டில் கொண்டாடப்படும் மாட்டுப் பொங்கலைப் போன்றே இருக்கும்.\n\nSection::::அர்த்தாலிகா.\nபச்சை நிறத்தில் இருக்கும், அறுவடை மற்றும் மகிழ்ச்சிக்கான கடவுளாகக் கருதப்படும் அரிதா கவுரியை சிறப்பிக்கும் வகையில் இந்நிகழ்வு நடைபெறும். பார்வதியின் அம்சமாகக் கருதப்படும் கவுரி, வினாயகரின் தாயாகப் போற்றப்படுகிறார். இந்நாளில் பெண்கள் நோன்பிருந்து சிவபார்வதியை வில்வ இலைகளால் அர்ச்சித்து வழிபடுவர். பச்சை நிற ஆடையும் அணிகலன்களும் அணிந்து பெண்கள் நள்ளிரவு வரை விழித்திருப்பர்.\n\nSection::::வினாயகர் சதுர்த்தி.\nஅறிவை, விவேகத்தைத் தரும் கடவுளான வினாயகரைப் போற்றும்வகையில் இவ்விழா கொண்டாடப்படும். ஒவ்வொரு வீட்டிலும் வினாயகர் சிலைகளை வைத்து பூசிப்பர். இந்நாளில் இசை நிகழ்ச்சிகளும், நாடகங்களும் நிகழும். இரத்த தானம், நிதி போன்றவை இன்னாளிலேயே பெறப்பட்டுப் பயன்படுத்தப்படும்.\n\nSection::::கண்டோபா திருவிழா.\nஆறு நாட்கள் தொடரும் இப்பண்டிகை மிருகசீரிச மாதத்தில் கொண்டாடப்படும் நவராத்திரி போன்றே இவ்விழாவும் கொண்டாடப்படும்.\n\nSection::::கௌரி / மகாலட்சுமி.\nவிநாயகருடன், மகாலட்சுமியையும் வழிபடுவர். கௌரி மகாலட்சுமிக்கான விழா மூன்று நாட்கள் கொண்டாடப்படும். ஜ்யேஷ்டா, கனிஷ்டா என்னும் கௌரி சகோதரிகள் முதல் நாளன்று மக்களின் வீடுகளில் தங்கி, இரண்டாம் நாளில் இனிப்புகளை உண்டு, மூன்றாம் நாள் தங்கள் வீடுகளுக்குத் திரும்புவர் எனக் கூறினார். தங்கள் இல்லங்களுக்கு வரும் மகள்களாக நினைத்து அன்புடன் கொண்டாடுவர்.\n\nSection::::அனந்த சதுர்த்தசி.\nவிநாயகர் சதுர்த்தியைத் தொடர்ந்து பதினொன்றாம் நாள் அனந்த சதுர்த்தசி கொண்டாடப்படும். இது விநாயகர் சதுர்த்தியின் முடிவைக் குறிக்கிறது. விநாயகருக்கு பிரிவு உபசார விழாவைக் கொண்டாடும் இந்நாளில் தங்கள் வீடுகளில் விதமாக, விநாயகர் சிலைகளை நீரில் கரைப்பர். சிலர் இந்நாளில் நோன்பிருப்பர். இந்நாளில் விஷ்ணுவின் வாகனமான அனந்தனுக்கு நைவேத்தியம் வைத்து வழிபடுவர்.\n\nSection::::கட்சுதபனா.\nஅசுவினி மாதத்தின் முதல் நாளில் இப்பண்டிகை கொண்டாடப்படும். இது தொடர்ந்து ஒன்பது நாட்கள் நடைபெறும். யானையின் படங்களை வரைந்து வைத்து சிறுமிகள் பாடல்கள் பாடி வழிபடுவர். கடைசி பாடல் முடிந்தவுடன் சிறப்பு இனிப்பை வழங்குவர்.\n\nSection::::கார்த்திகை ஏகாதசி.\nகார்த்திகை மாதத்தின் பதினொன்றாம் நாள் இப்பண்டிகை கொண்டாடப்படும்.\n\nSection::::பௌத்த பண்டிகைகள்.\nSection::::அம்பேத்கர் ஜெயந்தி.\nஇந்திய அரசியலமைப்புச் சட்டத்தை வடிவமைத்த மேதகு அம்பேத்கரின் பிறந்த நாளான ஏப்ரல் 14 ஆம் நாள் அம்பேத்கர் ஜெயந்தி எனப்படுகிறது. புத்த சமயத்தைத் தழுவிய மக்கள், நள்ளிரவு வரை களிக்கூத்தாடி வெகு சிறப்பாக கொண்டாடுகின்றனர்.\n\nSection::::தம்ம சக்கர பிரவர்த்தன தினம்.\nஅம்பேத்கர் 1956ஆம் ஆண்டு, அக்டோபர் 14ஆம் நாள், தசராவின்போது, புத்த சமயத்திற்கு மாறினார். இவரைப் பின்பற்றி இவரது ஐநூறாயிரம் பேர் புத்த சமயத்தித்தைத் தழுவினர். உலகிலேயே ஒரே நேரத்தில் அதிகம் பேர் வேறு சமயத்தைத் தழுவியது இதுதான் முதல் முறை. இத்தினமே தம்ம சக்கர பிரவர்த்தன தினமாகக் கொண்டாடப்படுகிறது. இந்நிகழ்ச்சி நடைபெற்ற இடம் தீட்ச பூமி என்றழைக்கப்படுகிறது. ஆண்டுதோறும் பல்லாயிரக்கணக்கானோர் இவ்விடத்தைப் பார்வையிட்டுச் செல்கின்றனர்.\n\nSection::::புத்த பூர்ணிமா.\nவைகாசி மாதத்தின் பௌர்ணமியின்போது புத்த பூர்ணிமா கொண்டாடப்படும். புத்தரின் மூன்று முக்கிய நிகழ்வுகள் இந்நாளிலேயே நடைபெற்றன. இந்நாளில்தான் புத்தர் லும்பினியில் பிறந்தார். இதேநாளில் போத்கயாவில் புத்தநிலையை அடைந்தார். இதே நாளில் இறந்தார். புத்த பூர்ணிமா, பவுத்தர்களால் வெகு சிறப்பாக கொண்டாடப்படும் பண்டிகை. இந்நாளில் புத்த விகாரங்களைப் பார்வையிட்டு, இனிப்புகளை வழங்கியும். எளியோருக்கு உதவி செய்தும் கொண்டாடி மகிழ்வர்.\n\n"}
{"id": "160263", "url": "https://ta.wikipedia.org/wiki?curid=160263", "title": "இசுரேலிய சுதந்திரப் பிரகடனம்", "text": "இசுரேலிய சுதந்திரப் பிரகடனம்\n\nஇசுரேலிய சுதந்திரப் பிரகடனம் (\"Israeli Declaration of Independence\", , \"Hakhrazat HaAtzma'ut\" அல்லது \"Megilat HaAtzma'ut\") பிரித்தானிய நிர்வாக அதிகாரம் காலவதியாக ஒரு நாளைக்கு முன்பு 14 மே 1948 (இயர் மாதம் 5, 5708) அன்று அறிவிக்கப்பட்டது. \"உலக சீயோனிய நிறுவன\" செயலாற்ற அதிகாரத் தலைவரும், \"இசுரேலுக்கான யூத முகவர்\" தலைமையாளருமாகிய டேவிட் பென்-குரியன் \"இசுரேலிய அரசு\" என அறியப்படும் \"இசுரேலிய நிலத்தை\" பிரகடனம் செய்தார் \n\nஇச் சம்பவம் இசுரேலில் தேசிய தினமான \"யெம் ஹட்ஸ்மவுட்\" (, \"சுதந்திர தினம்\") என ஒவ்வொரு வருடமும் எபிரேய நாட்காட்டியின்படி இயர் மாதம் 5 இல் கொண்டாடப்படுகின்றது.\n\n"}
{"id": "160267", "url": "https://ta.wikipedia.org/wiki?curid=160267", "title": "பொள்ளாச்சி ஜெயராமன்", "text": "பொள்ளாச்சி ஜெயராமன்\n\nபொள்ளாச்சி ஜெயராமன் தமிழக அரசியல்வாதி ஆவார். அதிமுக தோன்றிய காலத்திலிருந்து அதில் இருக்கிறார். பொள்ளாச்சி அருகே திப்பம்பட்டியைச் சேர்ந்த வரதராஜு செட்டியார், சரசுவதி அம்மாள் ஆகியோருக்குக்கு சூன் 7, 1953 அன்று பிறந்தார். பொள்ளாச்சி நகராட்சி ஆண்கள் உயர்நிலைப்பள்ளியில் 1969ல் பள்ளிப்படிப்பை முடித்த இவர், பொள்ளாட்சி நாகம (NGM) கல்லூரியில் பல்கலைக்கழகத்தில் சேருவதற்கு முன் உள்ள (PUC) படிப்பை 1973ல் முடித்தார். அண்ணாமலைப் பல்கலைக்கழகத்தில் 2003ம் ஆண்டு பொருளியலில் முதுகலை பட்டம் பெற்றார். இவருக்கு ஒரு அக்காள் மற்றும் 2 தங்கைகள் உள்ளனர். இவருக்கு பாக்கியலட்சுமி, ஜோதி லட்சுமி இரண்டு மனைவிகளும் 2 மகன்களும் (முகுந்தன், அக்னீசு) 4 மகள்களும் (பிரவீன், அபிராமி, சுகன்யா, வைசுணவி) உள்ளனர். 1989ம் ஆண்டு அதிமுக ஜானகி அணி, ஜெயலலிதா அணி என பிளவுற்றிருந்த போது ஜெயலலிதா அணி சார்பில் சேவல் சின்னத்தில் மேட்டுப்பாளையத்தில் சட்டமன்ற உறுப்பினர் பதவிக்கு போட்டியிட்டு தோற்றார். 1996ம் ஆண்டு அதிமுக சார்பாக பொள்ளாச்சி சட்டமன்ற தொகுதிக்கு போட்டியிட்டு தோற்றார். 2001ம் ஆண்டு பொள்ளாச்சி சட்டமன்ற தொகுதியிலிருந்து வெற்றி பெற்று தொழில்துறை அமைச்சராக சிறிது காலம் பதவி வகித்தார். 2004-ம் ஆண்டில் உணவு மற்றும் கூட்டுறவுத்துறை அமைச்சராக நியமிக்கப்பட்டு 2006-ம் ஆண்டு வரை பொறுப்பில் இருந்தார். 2006-ல் மீண்டும் பொள்ளாச்சி தொகுதியில் வெற்றி பெற்றார். 2011-ம் ஆண்டு நடந்த தேர்தலில் உடுமலைப்பேட்டை சட்டமன்ற தொகுதியில் போட்டியிட்டு வெற்றி பெற்றார். சட்டப்பேரவை துணைத்தலைவர் ப. தனபால் சட்டப்பேரவை தலைவர் ஆனதை அடுத்து பேரவை துணைத்தலைவர் பதவிக்கு 2012 அக்டோபர் அன்று வேட்புமனு தாக்கல் செய்துள்ளார்.\n\n"}
{"id": "160269", "url": "https://ta.wikipedia.org/wiki?curid=160269", "title": "புகழூர்", "text": "புகழூர்\n\nபுகழூர் (Pugalur) என்னும் ஊர் கருவூர் மாவட்டத்தில் உள்ளது. நன்செய்ப் புகழூர், புன்செய்ப் புகழூர் என்னும் இரு ஊர்கள் இதனுள் அடங்கும். காவிரி ஆற்றின் தென்கரையில் இந்த ஊர்கள் உள்ளன. காவிரியாற்று வெள்ளம் இவ்வூரில் புகுந்துவிடுவதால் இதனை மக்கள் புகலூர் என வழங்க்கப்பட்டு வந்தது. புன்செய்ப்புகழூரில் உள்ள பழங்காலச் சிவன் கோயில் கல்வெட்டு ஒன்று இவ்வூரைப் புகலூர் என்றே குறிக்கிடுகிறது. இவ்வூரை அடுத்துள்ள ஆண்கள், மகளிர் அரசு மேனிலைப் பள்ளிகள் இவ்வூரின் பெயரைப் புகழூர் என எழுதிவருகின்றன. \n"}
{"id": "160270", "url": "https://ta.wikipedia.org/wiki?curid=160270", "title": "இளங்கடுங்கோ", "text": "இளங்கடுங்கோ\n\nஇளங்கடுங்கோ சங்ககாலச் சேர மன்னர்களில் ஒருவன். இவன் தந்தை பெருங்கடுங்கோ. பெருங்கடுங்கோவின் தந்தை கோ ஆதன் செல்லிரும்பொறை. இந்த இளங்கடுங்கோ சங்ககால அமணர் (சமணர்) துறவிகளுக்கு கருவூரை அடுத்த ஆறுநாட்டான் மலைக் குகைகளில் படுக்கை அமைத்துக் கொடுத்தான். \n\nஇவனை மருதம் பாடிய இளங்கடுங்கோ எனக் கொள்ள இடமுண்டு.\n"}
{"id": "160271", "url": "https://ta.wikipedia.org/wiki?curid=160271", "title": "பெருங்கடுங்கோ", "text": "பெருங்கடுங்கோ\n\nபெருங்கடுங்கோ சங்ககாலச் சேர மன்னர்களில் ஒருவன். இவன் தந்தை கோ ஆதன் செல்லிரும்பொறை. பெருங்கடுங்கோ மகன் இளங்கடுங்கோ. இந்த இளங்கடுங்கோ சங்ககால அமணர் (சமணர்) துறவிகளுக்கு கருவூரை அடுத்த ஆறுநாட்டான் மலைக் குகைகளில் படுக்கை அமைத்துக் கொடுத்தான். \n\nஇவனைப் பாலை பாடிய பெருங்கடுங்கோ எனக் கொள்ள இடமுண்டு. \n"}
{"id": "160273", "url": "https://ta.wikipedia.org/wiki?curid=160273", "title": "தந்தை தமியான்", "text": "தந்தை தமியான்\n\nதந்தை தமியான் (\"Father Damien\") அல்லது மோலக்காய் பிரதேசப் புனித தமியான் (\"Saint Damien of Molokai\") என்பவர் \"இயேசு மற்றும் மரியா ஆகியோரின் திரு இருதயங்களின் சபை\" (\"Congregation of the Sacred Hearts of Jesus and Mary\") என்னும் கத்தோலிக்க துறவற சபையினைச் சார்ந்த துறவியும் குருவும் ஆவார் ( அல்லது \"\").\n\nSection::::பிறப்பும் துறவறமும்.\nதந்தை தமியான் 1840, சனவரி 3ஆம் நாளில் பிறந்தார். ஏப்பிரல் 15, 1889இல் இறந்தார். அவர் பிறந்த இடம் பெல்சிய நாட்டில் உள்ள திரெமலோ என்னும் ஊர் ஆகும். அவருடைய இயற்பெயர் \"யோசேப்பு தெ ஃபாய்ஸ்ட்டெர்\" (\"Jozef De Veuster\"). அவர் \"இயேசு மற்றும் மரியா ஆகியோரின் திரு இருதயங்களின் சபை\" என்னும் துறவற சபையின் உறுப்பினராக இருந்தார். கிறித்தவ சமயத்தைப் பரப்புவதில் ஈடுபட்டிருந்தார்.\n\nSection::::தொழுநோயாளரிடையே பணி.\nஹவாயி இராச்சியத்தின் மோலக்காய் தீவில் ஒதுக்கப்பட்டு அடைபட்டிருந்த தொழுநோயாளரிடையே தந்தை தமியான் பணிபுரிந்து, உலகப் புகழ் பெற்றார்.\n\nதொழுநோயாளரின் குடியேற்ற அடைப்பில் அவர்களுடைய உடல், ஆன்மா மற்றும் உளம் சார்ந்த தேவைகளை நிறைவு செய்த தந்தை தமியான் 18 ஆண்டுகள் அப்பணிக்காகத் தம்மையே கையளித்திருந்தார். இறுதியில் தொழுநோய் அவரையும் தொற்றிக்கொண்டது. அதன் காரணமாக இறந்த தந்தை தமியான் \"அன்பின் மறைச்சாட்சி\" (\"martyr of charity\") என்றும் அறியப்படுகிறார்.\n\nஇன்று ஐக்கிய அமெரிக்க நாடுகள் என்று அறியப்படுகின்ற பகுதியில் வாழ்ந்து, மறைப்பணி செய்து உயிர்நீத்து \"புனிதர்\" நிலைக்கு உயர்த்தப்பட்ட பத்துப்பேருள் ஒருவராக விளங்குகின்றார் தந்தை தமியான்.\n\nSection::::புனிதர் நிலை.\nதந்தை தமியானை ஒரு புனிதராக ஏற்று, அவருக்கு வணக்கம் செலுத்தி அவரிடத்தில் வேண்டுதல் நிகழ்த்தும் சபைகள் இவை:\n\nபுனித தமியான் ஹவாயியின் ஹொனலூலு மறைமாவட்டத்தின் பாதுகாவல் புனிதரும் ஆவார். ஹவாயி மாநிலம் முழுவதிலும் அவருடைய திருவிழா ஏப்பிரல் 15ஆம் நாள் கொண்டாடப்படுகிறது.\n\nதிருத்தந்தை யோவான் பவுல் தந்தை தமியானுக்கு 1995, சூன் நான்காம் நாள் முத்திப்பேறு பெற்ற பட்டம் வழங்கினார். அத்தருணத்தில் அவர் தந்தை தமியானுக்கு நினைவுத் திருவிழா மே 10ஆம் நாள் கொண்டாடப்படலாம் என்று அறிவித்தார்.\n\nதிருத்தந்தை பதினாறாம் பெனடிக்ட் 2009, அக்டோபர் 11ஆம் நாள் தமியானுக்குப் புனிதர் பட்டம் வழங்கினார்.\n\nபுனித தமியான் \"தொழுநோயாளரின் திருத்தூதர்\" (\"the Apostle of the Lepers\") என்னும் பெயராலும் அறியப்படுகிறார் மேலும் அவருக்கு, \"தொழுநோய்த் துறவி\" (\"leper priest\") என்னும் பெயரும் உண்டு.\n\nSection::::தமியானின் இளம்பருவம்.\nபெல்சிய நாட்டில் ஃப்ளேமிஷ் (\"Flemish\") மொழி பேசும் மக்கள் குழுவைச் சார்ந்த யோவான்னெஸ் ஃப்ரான்சிஸ்குஸ் தெ ஃபாய்ஸ்ட்டர் என்பவருக்கும் அவரது மனைவி ஆன்னி-காதரின் வூட்டெர்ஸ் என்பவருக்கும் ஏழாவது குழந்தையாகப் பிறந்தார் தமியான். அவரது இயற்பெயர் யோசேப்பு தெ ஃபாய்ஸ்ட்டர் என்பதாகும். அவரது தந்தை கோதுமை வியாபாரியாக இருந்தார்.\n\nதமியான் பிறந்த ஊரின் பெயர் திரெமோலோ. அது ஃப்ளேமிஷ் ப்ரபான் (\"Flemish Brabant\") பகுதியில் உள்ளது. அவர் ப்ரேய்ன்-லெ-கோம்த் என்னும் இடத்தில் கல்லூரிப் படிப்பை முடித்தார்.\n\nSection::::துறவு வாழ்க்கையைத் தழுவுதல்.\nஇயேசுவை நெருக்கமாகப் பின்செல்ல விரும்பி, துறவற வாழ்க்கையைத் தழுவ எண்ணிய தமியான் \"இயேசு மற்றும் மரியா ஆகியோரின் திரு இருதயங்களின் சபை\" என்னும் துறவறக் குழுவில் உறுப்பினராகச் சேர முன்வந்து, அச்சபைக்கான புகுமுகப் பயிற்சி பெற்றார்.\n\nஅப்போது அவர் தேர்ந்துகொண்ட துறவறப் பெயர் \"தமியானுஸ்\" (இலத்தீன்: \"Damianus\") ஆகும். அது டச்சு மொழியில் \"Damiaan\" எனவும், பிரஞ்சு மொழியில் \"Damien\" எனவும் வரும். அவர் தேர்ந்துகொண்ட பெயரை உடைய புனிதர் ஒருவர் கி.பி. மூன்றாம் நூற்றாண்டில் வாழ்ந்து மறைச்சாட்சியாக உயிர்துறந்தார்.\n\nதந்தை தமியானின் மூத்த சகோதரிகள் இருவர் (யூஜெனீ, பவுலீன்) துறவறம் புகுந்தனர். அதுபோலவே அவரது அண்ணன் ஆகுஸ்த் என்பவரும் துறவியாகி குருத்துவத்தைத் தழுவினார். அவர்களது அடிச்சுவட்டைப் பின்பற்றி தமியானும் தாம் புகுந்த துறவறக்குழுவில் 1860, அக்டோபர் 7ஆம் நாள் தம் \"சகோதரர்\" நிலையில் அர்ப்பண வாழ்வைத் தொடங்கினார். அவருக்குப் போதிய கல்வியறிவு இல்லை என்று காரணம் காட்டி, அவர் குருவாகத் தகுதியற்றவர் என்று அவருடைய மேலதிகாரிகள் எண்ணினர். என்றாலும், அவர் அறிவுத் திறன் குன்றியவராகக் கருதப்படவில்லை. அவர் தம் சகோதரரிடம் இலத்தீன் நன்றாகப் பயின்றார். அதைத் தொடர்ந்து அவருடைய மேலதிகாரிகள் அவரைக் குருத்துவப் படிப்புக்கு அனுமதித்தார்கள்.\n\nஅவருடைய குருத்துவப் படிப்புக் காலத்தின் போது அவர் ஒவ்வொரு நாளும் மறைபரப்பாளர்களின் பாதுகாவலராகிய புனித பிரான்சிஸ் சவேரியாரின் படத்தின் முன் அமர்ந்து, தாமும் ஒருநாள் நாடுகடந்து சென்று கிறித்தவ மறைப்பணி புரிய இறைவன் அருளவேண்டும் என்று வேண்டுதல் செய்வது வழக்கம். மூன்று ஆண்டுகளுக்குப் பின் அவருடைய வேண்டுதல் கேட்கப்பட்டது. தமியானின் சகோதரர் ஆகுஸ்து நோய்வாய்ப்பட்டதால் ஹவாயி இராச்சியத்துக்கு மறைப்பணியாளராகச் செல்ல இயலாமல் போயிற்று. அவருக்குப் பதிலாக, அவருடைய தம்பி தமியானை ஹவாயிக்கு மறைப்பணியாளராக அனுப்புவது என்று சபை முடிவுசெய்தது. அண்ணனுக்குக் கிடைக்காத பேறு தம்பிக்குக் கிடைத்தது.\n\nSection::::ஹவாயிக்கு மறைப்பணியாற்றச் செல்லுதல்.\n1864ஆம் ஆண்டு, மார்ச்சு 19ஆம் நாள் தமியான் மறைப்பணியாளராக ஹவாயி நாட்டின் ஹொனலூலு துறைமுகம் வந்திறங்கினார். அங்கு, தமியானின் துறவற சபையினர் கட்டியிருந்த ஹவாயி மறைமாவட்டப் பெருங்கோவிலில் 1864, மே 21ஆம் நாள் தமியான் குருவாகத் திருநிலைப்படுத்தப்பட்டார்.\n\n1865இல் தமியானுக்கு ஹவாயியின் வட கோஹலா பகுதியில் அமைந்திருந்த இயேசுவின் திரு இருதயக் கோவில் பொறுப்பு ஒப்படைக்கப்பட்டது.\n\nSection::::ஹவாயியில் மருத்துவ நெருக்கடி.\nஹவாயி இராச்சியத்தின் ஓவாகு (\"Oahu\") பகுதியில் பல பங்குகளில் மறைப்பணி செய்தார் தந்தை தமியான். அவ்வாறு அவர் பணியாற்றிக்கொண்டிருக்கையில் ஹவாயியின் மருத்துவ சேவை ஒரு பெரிய நெருக்கடியைச் சந்திக்கலாயிற்று. வெளிநாடுகளிலிருந்து வந்த வணிகர்களும் கடற்பயணிகளும் சுமந்துவந்த சில நோய்கள் அவர்கள் ஹவாயியின் ஆதி குடிமக்களோடு கொண்ட தொடர்பின் பயனாக அம்மக்கள் சிலரிடையே பரவின.\n\nஇதனால் ஆயிரக்கணக்கான ஹவாயி மக்கள் ஃபுளூ சளிக்காய்ச்சல், பால்வினை நோயாகிய மேகப்புண் போன்ற நோய்களுக்கு ஆளாகி இறந்தனர். இந்த நோய்கள் அப்பகுதிகளில் முன்னால் கண்டதில்லை. இவ்வாறு வந்து பரவிய நோய்களுள் ஒன்று \"ஹான்சன் நோய்\" என்று அழைக்கப்படுகின்ற தொழுநோய்.\n\nSection::::தொழுநோயாளர் தனிக் குடியிருப்புகளுக்குக் கொண்டுசெல்லப்படல்.\nஅச்சமயத்தில் தொழுநோய் மிகவும் பயங்கரமான தொற்றுநோயாகக் கருதப்பட்டது. ஆனால் 95% மனிதர்கள் அந்நோய்க் கிருமியைத் தடுக்கும் எதிர்ப்புச் சக்தி கொண்டுள்ளனர் என்று அறியப்பட்டது. தொழுநோய் என்பது குணப்படுத்த முடியாத நோய் என்றும் அக்காலத்தில் கருதப்பட்டது.\n\nதொழுநோய் பரவத் தொடங்கினால் ஹவாயி முழுதும் பெரும் துயரத்துக்கு ஆளாக நேரிடும் என்று அந்த இராச்சியத்தின் அரசர் ஐந்தாம் காமேகாமேகா (\"Kamehameha V\") என்பவர் அஞ்சினார். அவசரமாகக் கூடிய நாடாளுமன்றம் 1865இல் இயற்றிய \"தொழுநோய் பரவலைத் தடுக்கும் சட்டம்\" என்னும் சட்டத்திற்கு அரசர் கையெழுத்திட்டார்.\n\nஇச்சட்டத்தின்படி, ஹவாயியின் தொழுநோயாளர் பிற மக்களிடமிருந்து பிரித்து ஓர் ஒதுக்கிடத்தில் அடைக்கப்பட்டனர். ஹவாயியின் மோலக்காய் தீவிலுள்ள கலாவுபப்பா தீபகற்பத்தில் அமைந்த \"கலாவுபப்பா தொழுநோயாளர் குடியிருப்பு\" மற்றும் \"கலாவாவு தொழுநோயாளர் குடியிருப்பு\" என்னும் பாசறைகளுக்குக் கொண்டுபோகப்பட்டனர். கலாவாவு மாவட்டத்தில் அமைந்துள்ள இத்தொழுநோயாளர் குடியிருப்புகள் மோலக்காயின் பிற பகுதிகளிலிருந்து செங்குத்தானதொரு மலைத் தொடரால் பிரிக்கப்பட்டுள்ளன. இன்றுகூட அப்பகுதிக்குப் போகவேண்டும் என்றால் கோவேறு கழுதைகளில் ஏறித்தான் செல்ல முடியும்.\n\nதொழுநோயாளர் குடியிருப்புகள் ஏற்படுத்தப்பட்ட 1866இலிருந்து 1969 வரை சுமார் 8000 ஹவாயி மக்கள் தொழுநோயாளராக அங்கு அனுப்பட்டு தனிமைப்படுத்தப்பட்டு அடைக்கப்பட்டனர்.\n\nSection::::மோலக்காய் தொழுநோயாளர் குடியிருப்புகள் நிலைமை.\nஒதுக்கப்பட்டு வாழ்ந்த தொழுநோயாளருக்கு மக்கள் நல வாரியம் உணவும் பிற பொருள்களும் கொடுத்தது. ஆனால் நாள்கள் போகப்போக அம்மக்களின் நலனைக் கவனிக்க போதுமான ஆள்களோ பொருள்களோ அனுப்பப்படவில்லை. சமகால ஆவணங்களின்படி, தொழுநோயாளர் குடியிருப்புகள் தண்டனைத் தளங்களாக ஏற்படுத்தப்படவில்லை, ஆனால் அவற்றின் பராமரிப்புக்குத் தேவையான வசதிகள் செய்துகொடுக்கப்படவில்லை.\n\nஅரசு திட்டப்படி, தொழுநோயாளர் குடியிருப்புகள் தமது தேவைக்கான உணவைப் பயிரிட்டுப் பெற்றுக்கொள்ளலாம். ஆனல், பயிரேற்றுவதற்கு உகந்த நில, நீர் வசதி இல்லை. தொழுநோயின் விளைவுகளும் மக்கள் பயிரிடுவதற்குத் தடையாக இருந்தன.\n\n1868ஆம் ஆண்டு தொடங்கியபோது, தொழுநோயாளர் குடியிருப்பில் குடிப்பழக்கம் பரவலாயிற்று. பால்வினைத் தொழில் தழைத்தது. இயல்பாகவே நற்பண்புகள் கொண்ட அம்மக்களின் வாழ்வே தலைகீழாக மாறிற்று\n\nSection::::தொழுநோயாளருக்குப் பணியாற்ற முன்வந்த தமியான்.\nகைவிடப்பட்ட நிலையில் இருந்த தொழுநோயாளர் குடியிருப்புகளில் வாழ்ந்த மக்களுக்கு ஆன்ம பணி செய்வதற்காவது ஒரு குரு தேவைப்படுகிறது என்பதை ஹவாயி ஆயராக இருந்த லூயி தெசிரே மேக்ரே (\"Louis Désiré Maigret\") உணர்ந்தார். ஆனால் ஒரு குருவைத் தொழுநோயாளர் குடியிருப்புக்கு அனுப்பினால் அவரும் தொழுநோய் கண்டு சாவைச் சந்திக்கும் ஆபத்து ஏற்படுமே என்று அவர் தயங்கினார். எனவே, எந்த ஒரு குருவையும் கட்டாயப்படுத்தி அங்கே அனுப்ப ஆயர் விரும்பவில்லை.\n\nஆழ்ந்த சிந்தித்து, இறைவேண்டல் செய்த பின் நான்கு குருக்கள் தாம் தொழுநோயாளர் குடியிருப்புகளின் மக்களுக்குப் பணிசெய்யத் தயார் என்று கூறி முன்வந்தார்கள். அந்நால்வரும் ஒருவருக்குப் பின் ஒருவராக அங்குப் பணி செய்யலாம் என்று ஆயர் கூறினார்.\n\nதந்தை தமியான் தொழுநோயாளர் நடுவே பணி செய்ய முதல் ஆளாகப் போய்ச் சேர்ந்தார். ஒதுக்கப்பட்ட இடமாகிய கலாவுபப்பா தொழுநோயாளர் குடியிருப்பில் தமியான் 1873, மே 10ஆம் நாள் சென்றடைந்தார். அங்கு வாழ்ந்த 816 தொழுநோயாளர் முன்னிலையில் ஆயர் மேக்ரே தந்தை தமியானை அறிமுகம் செய்தார்.\n\nSection::::தொழுநோயாளர் குடியிருப்பில் தமியான் ஆற்றிய பணிகள்.\nதொழுநோயாளர் குடியிருப்பில் போய்ச் சேர்ந்த உடனேயே அங்கு வாழ்ந்த மக்களின் வாழ்க்கையை எப்படி முன்னேற்றுவது என்பது குறித்து தமியான் சிந்திக்கலானார். முதல் வேலையாக ஒரு கோவில் கட்டுவது என்று முடிவுசெய்து, கோவிலைக் கட்டி அதைப் புனித பிலோமினாவுக்கு அர்ப்பணித்தார். ஆனால் அவரது பணி மறைசார்ந்த ஒன்றாக மட்டுமே இருக்கவில்லை.\n\nதொழுநோயாளரின் புண்களைக் கட்டுவது, அவர்கள் வசதியாகத் தங்கியிருக்க வீடுகள் கட்டுவது, அவர்களுக்குத் தேவையான மரச்சாமான்களைச் செய்துகொடுப்பது, இறந்தோரை அடக்கம் செய்ய அடக்கப்பெட்டிகள் செய்வது, கல்லறைக் குழிகள் தோண்டுவது என்று பல பணிகளையும் தமியான் செய்யலானார்.\n\nதொழுநோயாளரின் குடியிருப்பு இருந்த கலாவாவு பகுதிக்குச் சென்று ஆறு மாதங்கள் கழிந்த போது தந்தை தமியான், ஐரோப்பாவிலிருந்த தன் சகோதரர் பம்ஃபீல் (\"Pamphile\") என்பவருக்கு எழுதிய கடிதத்தில் கீழ்வருமாறு குறிப்பிட்டார்:\n\n...இயேசுவுக்கு அனைத்தையும் காணிக்கையாக்கும் வண்ணம் நான் இங்குள்ள தொழுநோயாளரோடு என்னையும் ஒரு தொழுநோயாளியாக ஆக்கிக்கொண்டேன்\n\nதொழுநோயாளரின் குடியுருப்புக்கு தந்தை தமியான் வந்து சேர்ந்தது ஒரு பெரிய திருப்புமுனையாக அமைந்தது என்று பலர் கருதுகின்றனர். அவரது தலைமையில் ஒழுங்குகள் துல்லியமாக நடைமுறைப்படுத்தப்பட்டன, சீரழிந்த குடிசைகள் வீடுகளாயின, பயிரிட வயில்கள் பண்படுத்தப்பட்டன, பள்ளிக்கூடங்கள் திறக்கப்பட்டன.\n\nதந்தை தமியான் தங்களோடு தொடர்ந்து இருக்க வேண்டும் என்று தொழுநோயாளர்கள் வேண்டுகோள் விடுத்தனர். தந்தை தமியானும் அவ்வாறே விரும்பினார். இவ்வாறு தமியான் மோலக்காயிலேயே தங்கிவிட்டார்.\n\nSection::::தமியானுக்கும் தொழுநோய் தோன்றுதல்.\n1884, திசம்பர் மாதம் ஒருநாள் தமியான் குளிப்பதற்குத் தயாரான வேளையில் கொதிக்கும் நீரில் தெரியாமல் காலை வைத்துவிட்டார். அவருடைய கால் தோலில் கொப்புளம் தோன்றிய பிறகும் எந்த ஒரு வேதனையோ உணர்வோ அந்த இடத்தில் இல்லை. தந்தை தமியானுக்குத் தொழுநோய் தொற்றிவிட்டது.\n\nதமக்கும் தொழுநோய் வந்துவிட்டது என்று தெரிந்த பிறகும், தமியான் முன்னைப் போலவே ஊக்கத்தோடு தம் பணிகளில் ஈடுபட்டார் என்று தொழுநோய்க் குடியிருப்பில் வாழ்ந்தவர்கள் கூறியுள்ளனர். வழக்கம்போல, தொழுநோயாளருக்கு வீடுகள் கட்டுவதிலும், தாம் தொடங்கிய திட்டங்கள் தமது மறைவுக்குப் பின்னும் தொடர்ந்து நடப்பதற்கான ஏற்பாடுகளைச் செய்வதிலும் கருத்துச் செலுத்தினார்.\n\nதொழுநோயாளருக்குச் சிகிச்சை அளிப்பதில் வல்லுநரான மசானாவோ கோத்தோ (\"Masanao Goto\")என்ற சப்பானிய மருத்துவர் 1885இல் ஹொனலூலு நகர் வந்து தந்தை தமியானுக்கு சிகிச்சை அளித்தார். அவருடைய பார்வையில், தொழுநோய் வருவதற்குக் காரணம் உடம்பில் இரத்தம் குறைபடுவதாகும். எனவே, நல்ல சத்தான உணவு உண்ண வேண்டும், போதிய அளவு உடற்பயிற்சி செய்ய வேண்டும், உணர்ச்சி இழந்துபோன உடல்பகுதிகளை அழுத்தித் தடவி விட வேண்டும், தைலங்களும் மருந்து கலந்த குளியல்களும் வேண்டும் என்னும் வகையில் அவருடைய சிகிச்சை அமைந்தது.\n\nஅம்மருத்துவர் அளித்த சிகிச்சைக்கு ஓரளவு பலன் கிட்டியது. நோயின் அறிகுறிகள் சில மறைய ஆரம்பித்தன. அச்சிகிச்சை ஹவாயி நோயாளர் நடுவே நல்ல வரவேற்பையும் பெற்றது. தந்தை தமியானுக்கும் அச்சிகிச்சையில் நம்பிக்கை இருந்தது. எனவே, மசானாவோ கோத்தோ தவிர வேறு யாரிடமும் சிகிச்சை பெறப்போவதில்லை என்று அவர் கூறினார்.\n\nஅந்த மருத்துவரும் தந்தை தமியானும் நெருங்கிய நண்பர் ஆனார்கள். தமியான் கடைசி முறையாக ஹொனொலூலு நகருக்குப் பயணமாகச் சென்றது அந்த மருத்துவரிடம் சிகிச்சை பெறுவதற்காகவே.\n\nSection::::இறுதிவரை பணி.\nதம் வாழ்வின் கடைசி ஆண்டுகளில் தந்தை தமியான் பல்வேறு பணிகளைச் செய்வதில் மும்முரமாக ஈடுபட்டார். தொழுநோயாளர்களுக்கு அன்புப் பணி புரிந்ததோடு, அவர் தொடங்கிய கட்டட வேலைகளை எல்லாம் முடிக்க முயன்றார். அவர் ஆரம்பித்த அனாதை இல்லங்களை விரிவுபடுத்துவதிலும் முனைந்து செயல்பட்டார்.\n\nSection::::எதிர்பாராமல் வந்த துணையாளர்கள்.\nதொழுநோயால் அவதிப்பட்டு, வலுவிழந்த நிலையில் இருந்த தந்தை தமியானுக்குத் துணைசெய்வதற்கு நான்கு நன்மனிதர் முன்வந்தனர். ஒருவர் குரு, ஒருவர் படைவீரர், ஒருவர் ஆண் மருத்துவத் துணையாளர், ஒருவர் பெண் துறவி.\n\nதமியானுக்கு உதவி செய்ய வந்த குருவின் பெயர் லூயி லாம்பெர்ட் கோன்ரார்டி (\"Louis Lambert Conrardy\"). அவருக்குத் துணைநிற்க வந்த பெண்துறவியின் பெயர் மேரியான் கோப். அன்னை மேரியான் ஐக்கிய அமெரிக்க நாடுகளில் நியூயார்க் மாநிலத்தின் சீரக்யூஸ் நகரில் அமைந்திருந்த புனித பிரான்சிஸ்கு சபை இல்லத்தைச் சார்ந்தவர்.\n\nமூன்றாவது துணையாள் பெயர் யோசேப்பு டட்டன் (\"Joseph Dutton\"). இவர் அமெரிக்க உள்நாட்டுப் போரில் கலந்து கொண்ட ஒரு முன்னாள் போர்வீரர். குடிப்பிரச்சினை காரணமாக முறிந்துபோன திருமணத்தைச் சந்தித்தவர். ஹவாயி சென்று மக்களுக்குப் பணிபுரிய புறப்பட்டுப் போனவர். தந்தை தமியானுக்குத் துணைசெய்ய வந்த நான்காமவர் பெயர் ஜேம்சு சின்னெட் (\"James Sinnett\"). ஐக்கிய அமெரிக்க நாடுகளில் சிக்காகோ நகரைச் சேர்ந்த அவர் ஒரு மருத்துவத் துணையாள்.\n\nதந்தை லூயி லாம்பெர்ட் கோன்ரார்டி தொழுநோயாளருக்கு ஆன்மிகப் பணி புரிவதில் ஈடுபட்டார். மேரியான் கோப் செயல்படும் ஒரு மருத்துவ மனை தொடங்கினார். டட்டன் குடியிருப்புக் கட்டடங்களைக் கட்டுவதிலும் பராமரிப்பதிலும் கவனம் செலுத்தினார். ஜேம்சு சின்னெட், தந்தை தமியானின் தொழுநோய் முற்றிய நிலையில் அவருக்கு மருத்துவ உதவி நல்கினார்.\n\nSection::::தந்தை தமியானின் இறுதி நாள்கள்.\nஒரு முழங்கையில் தொட்டில் கட்டு போடப்பட்டு, ஒரு காலடியில் தோன்றிய புண்கள் கட்டுப்போட்டவாறும், காலை இழுத்து சிரமத்தோடு நடந்தவாறுமாக இருந்த தமியான் தம் வாழ்வின் இறுதி நேரம் வந்துவிட்டதை உணர்ந்தார். 1889, மார்ச் 23ஆம் நாள் நோயின் கடுமை காரணமாக அவர் படுக்கையில் ஆனார். மார்ச் 30ஆம் நாள் தம் வாழ்நாளில் செய்த எல்லாப் பாவங்களையும் குற்றம் குறைகளையும் நினைத்து மனம் வருந்தி கடவுளிடம் மன்னிப்புக் கோரும் வகையில் ஒப்புரவு அருட்சாதனத்தைப் பெற்றார். தம் துறவற வாக்குறுதிகளையும் புதுப்பித்துக்கொண்டார்.\n\nஏப்பிரல் முதல் நாள் இறுதி வழியுணவு (\"Viaticum\") என்று அழைக்கப்படும் நற்கருணை விருந்தை அருந்தினார். மறுநாள் நோயில் பூசுதல் என்னும் திருவருட்சாதனத்தைப் பெற்றார்.\n\nSection::::இறப்பும் அடக்கமும்.\n1889, ஏப்பிரல் 15ஆம் நாள் காலை 8 மணிக்குத் தந்தை தமியான் தொழுநோயால் இறந்தார். அப்போது அவருக்கு வயது 49.\n\nமறுநாள் அவருடைய அடக்கத் திருப்பலியை தந்தை முல்லர்ஸ் (\"Moellers\") என்பவர் நிறைவேற்றினார். அச்சடங்கு தந்தை தமியான் கட்டிய புனித பிலோமினா கோவிலில் நடந்தது. அடக்க ஊர்வலத்தின் போது தொழுநோயாளர் குடியிருப்பின் அனைத்து உறுப்பினர்களும் துயரத்தோடு நடந்து சென்று கல்லறைத் தோட்டத்தை அடைந்தனர். அங்கே \"Pandanus\" என்னும் பெயர்பெற்ற ஒருவகை கற்றாழை மரத்தின் அடியில் அவர் உடல் அடக்கம் செய்யப்பட்டது. அதே கற்றாழை மரத்தின் கீழ்தான் தந்தை தமியான் தாம் முதல்முறையாக மோலக்காய் தீவுக்கு வந்தபோது இரவைக் கழித்தார் என்பது குறிப்பிடத்தக்கது.\n\nSection::::தமியான் உடலின் மீபொருள்கள் பெல்சியம் செல்லுதல்.\nதந்தை தமியான் பிறந்து வளர்ந்த பெல்சிய நாட்டு அரசு அவருடைய உடலின் மீபொருள்களைத் தம் சொந்த நாட்டுக்குக் கொண்டுவர விருப்பம் தெரிவித்தது. எனவே, 1936, சனவரி மாதம் தந்தை தமியான் உடலின் மீபொருள்கள் கப்பல் வழியாக அவருடைய பிறந்த நாட்டுக்குக் கொண்டுவரப்பட்டது. மெர்க்காட்டோர் (\"Mercator\") என்னும் அப்பாய்மரக் கப்பல் இன்று பெல்சிய நாட்டின் லூவென் என்னும் பல்கலைக்கழக நகரில் வைக்கப்பட்டுள்ளது. அந்நகரை அடுத்த திரெமெலோ என்னும் ஒர் ஊரில்தான் தமியான் பிறந்தார்.\n\nSection::::ஹவாயிக்கும் தமியான் உடலின் மீபொருள்.\nதந்தை தமியானுக்கு முத்திப்பேறு பெற்ற பட்டம் 1995, சூன் 4ஆம் நாள் அளிக்கப்பட்டது. அதைத் தொடர்ந்து, அவருடைய வலது கையின் மீபொருள் அவர் பணிசெய்த ஹவாயி நாட்டுக்குக் கொண்டுசெல்லப்பட்டது. தொடக்கத்தில் அவருடைய உடல் வைக்கப்பட்டிருந்த அதே கல்லறையில் அவரது வலது கை மீபொருள் அடக்கப்பட்டது.\n\nSection::::தந்தை தமியானுக்கு வழங்கப்பட்ட ஹவாயி அரசு விருது.\nஹவாயி இராச்சியத்தின் மன்னர் கலாக்காவுவா (\"Kalākaua\") (1836-1891) தந்தை தமியானுக்குத் தம் அரசின் உயரிய விருதாகிய \"காக்காவுவா அரசு அணியின் வீரத் தளபதி\" என்னும் விருதை வழங்கிக் கவுரவித்தார். \"துன்பத்திலும் நோயிலும் வாடிய மக்களின் துயரத்தைத் துடைத்து அவர்களுக்கு நல்வாழ்வு வழங்கியதற்காக\" அந்த விருது அளிக்கப்பட்டது.\n\nதந்தை தமியான் இருந்த தொழுநோயாளர் குடியிருப்புக்குப் போய், நேரடியாக அவருக்கு அந்த விருதை வழங்குவதற்காகச் சென்ற இளவரசி லிதியா லிலியூக்காலானி (Lydia Liliuokalani) தொழுநோயாளரின் பரிதாப நிலையைக் கண்டு உளமுருகிக் கண்கலங்கினார். அவரால் விருதுப்பத்திரத்தை முழுமையாக வாசித்து முடிக்க இயலவில்லை. இளவரசி லிதியா தந்தை தமியான் தொழுநோயாளர் நடுவே ஆற்றிவந்த பணிபற்றி உலக மக்களுக்கு எடுத்துக் கூறினார். அவருடைய வேண்டுகோளை ஏற்று, ஐரோப்பாவிலும் ஐக்கிய அமெரிக்க நாடுகளிலும் பல அமைப்புகள் தமியானின் பணி தொடர்ந்து நடப்பதற்கு, பணம் தவிர மருந்துகள், உணவுப்பொருள்கள் போன்றவற்றை அனுப்பி உதவி செய்தன. அவற்றுள் அமெரிக்க புரட்டஸ்தாந்து சபைகளும் இங்கிலாந்து திருச்சபையும் அடங்கும்.\n\nஅரசரால் வழங்கப்பட்ட விருதுப் பதக்கத்தைத் தந்தை தமியான் அணிந்ததற்கான சான்று இல்லை. ஆனால் அந்தப் பதக்கம் தமியானின் இறந்ததும் அவருடைய உடலருகே வைக்கப்பட்டது.\n\n2009ஆம் ஆண்டு தமியானுக்குப் புனிதர் பட்டம் வழங்கப்பட்டதைத் தொடர்ந்து, ஹவாயி நாடாளுமன்றம் தமியான் இறந்த அக்டோபர் 11ஆம் நாள் விடுமுறையாக அனுசரிக்கப்படும் என்று அறிவித்தது.\n\nSection::::தந்தை தமியானின் பணி பற்றிய விமரிசனம்.\nதந்தை தமியான் இறந்ததுமே, அவர் ஹவாயியில் ஆற்றிய பணி பற்றியும் அவருடைய வாழ்க்கை பற்றியும் விமரிசனங்கள் எழுந்தன. ஹவாயியில் பணியாற்றிய சில புரட்டஸ்தாந்து சபைப் போதகர்கள், குறிப்பாக பிரெஸ்பிட்டேரியன் சபை சார்ந்தோர், தமியானைப் பற்றிக் குறை கூறினர். கத்தோலிக்க குரு ஒருவர் (தமியான்) சிறப்பான பணியாற்றியதும் அவரது பணியின் சிறப்பு பலராலும் போற்றப்பட்டதும் பிறரிடத்தில் பொறமையைக் கிளப்பியிருக்கலாம் என்று கருதப்படுகிறது.\n\nதமியான் பற்றிக் குறைகூறிய முக்கியமான ஒருவர் பிரெஸ்பிட்டேரியன் சபையைச் சார்ந்த சார்லசு மக்கேவன் ஹைட் (\"Charles McEwen Hyde\") என்பவராகும். இப்போதகர் கேஜ் (\"H. B. Gage\") என்னும் மற்றொரு போதகருக்கு 1889, ஆகத்து 2ஆம் நாள் எழுதிய ஒரு கடிதத்தில் \"தமியான் முரட்டுத்தனம் கொண்டவர்; அழுக்குப் பிடித்தவர்\" என்று கூறியதோடு, தமியானுக்குத் தொழுநோய் ஏற்பட்டது என்றால் அதற்குக் காரணம் அவருடைய \"கவனக் குறைவே\" என்று குறைகூறினார்.\n\nSection::::தமியான் பற்றிய குற்றச்சாட்டுக்கு மறுப்பு.\nதமியானைப் பற்றி எழுப்பப்பட்ட குற்றச்சாட்டைப் பலர் மறுத்து, அவருடைய பணியைப் போற்றினர். ஆனால், ஹைட் என்பவர் கூறிய குற்றச்சாட்டுக்கு எந்த ஆதாரமும் கிடையாது என்று ஆணித்தரமாக எடுத்துக் கூறி, வாதத்துக்கு மறுவாதம் கொடுத்துப் பதில் அளித்தவர் புகழ்பெற்ற இலக்கியவாதி ஆர். எல். இசுட்டீவன்சன் (R.L. Stevenson) ஆவார். இசுக்காட்லாந்தைச் சார்ந்த பிரெஸ்பிட்டேரியன் சபைப் பெற்றோருக்குக்குப் பிறந்த இசுட்டீவன்சன் தம் குடும்பத்தோடு 1889இல் ஹவாயிக்குப் பயணமாகச் சென்றார். அங்கு இருந்தபோது அவர் தந்தை தமியான் பணிபுரிந்த தொழுநோயாளர் குடியிருப்பைச் சென்று சந்தித்து, அங்கு எட்டு நாள்கள் தங்கியிருந்து, தமியானின் பணியை நேரடியாகக் கண்டறிந்திருந்தார்.\n\nஎனவே, தமியானைப் பற்றிக் குறைகூறிய ஹைட் என்பவருக்குத் தெளிவான விதத்தில் ஒரு \"திறந்த கடிதத்தில்\" இசுட்டீவன்சன் பதில் தந்தார்.\n\n1890, பெப்ருவரி 25 தேதியிட்ட அக்கடிதம் தந்தை தமியானின் பணியை உயர்த்திப் பேசுவதோடு நில்லாமல், \"ஒருநாள் தந்தை தமியானுக்குப் புனிதர் பட்டம் வழங்குவார்கள். அப்போது ஹைட் என்பவர் அப்புனிதர்மேல் ஆதாரமற்ற குற்றச்சாட்டைச் சுமத்தினார் என்றும் மக்கள் பேசுவார்கள்\" என்றும் கூறுகிறது.\n\nஹைட் என்பவர் சரியான தகவல் தெரியாததால்தான் தமியானிடம் குறைகண்டார் என்று தெரிகிறது. இதை ஹவாயி பத்திரிகையான \"The Honolulu Advertiser\" (1905, சூன் 20) வெளியிட்ட செய்தியிலிருந்து அறிய முடிகிறது.\n\nSection::::மகாத்மா காந்தி தந்தை தமியானின் பணியைப் புகழ்தல்.\nதந்தை தமியான் தொழுநோயாளருக்கு ஆற்றிய பணியைப் பெரிதும் பாராட்டிய பெருமக்களுள் காந்தியடிகளும் ஒருவர். இந்தியாவில் சமூக சீர்திருத்தம் கொணரவும் இந்திய நாட்டின் விடுதலைக்காகப் பாடுபடவும் தமக்கு வழிகாட்டிய இருந்தவர் தந்தை தமியான் என்று காந்தியடிகள் கூறியுள்ளார்.\n\nSection::::தந்தை தமியானுக்குப் புனிதர் பட்டம் வழங்கப்படுதல்.\n1977ஆம் ஆண்டு திருத்தந்தை ஆறாம் பவுல் தமியானுக்கு \"வணக்கத்துக்குரியவர்\" என்னும் சிறப்பை வழங்கினார். 1995, சூன் 4ஆம் நாள் திருத்தந்தை இரண்டாம் யோவான் பவுல் தமியானுக்கு முத்திப்பேறு பெற்ற பட்டம் அளித்தார்.\n\n1999 நவம்பரிலிருந்து தமியானின் பெயர் கத்தோலிக்க திருச்சபையின் வழிபாட்டு நாள்காட்டியில் \"விருப்ப நினைவு\" வகையில் கொண்டாடப்பட்டது.\n\nதிருத்தந்தை பதினாறாம் பெனடிக்ட் தமியானுக்கு 2009, அக்டோபர் 11ஆம் நாள் புனிதர் பட்டம் வழங்கினார்.\n\nபுனித தமியானின் திருவிழா அகில உலகத் திருச்சபையால் மே மாதம் 10 நாளும், ஹவாயியில் அவர் இறந்த நாளாகிய ஏப்பிரல் 15ஆம் நாளும் கொண்டாடப்படுகிறது.\n\nSection::::தமியானிடம் வேண்டுதல் நிகழ்த்தியதால் நடந்த புதுமைகள்.\nதமியான் உயிர்துறந்த பிறகு அவரை நோக்கி வேண்டுதல் நிகழ்த்தியதால் புதுமைகள் நடந்தன என்று மக்கள் நம்பினார்கள். இவ்வாறு நிகழ்ந்த இரு புதுமைகள் திருச்சபையால் அதிகாரப்பூர்வமாக அங்கீகரிக்கப்பட்டன.\n\nமுதல் புதுமை: பிரான்சு நாட்டில் 1895ஆம் ஆண்டில், குடல் நோயால் பாதிக்கப்பட்ட துறவற சகோதரி சிம்ப்ளீசியா ஹுவே (Sister Simplicia Hue) என்பவர் சாகும் தறுவாயிலிருந்தார். அப்போது அவர் தந்தை தமியானை நோக்கி வேண்டுதல் நிகழ்த்தி நவநாள் பக்திமுயற்சி செய்தார். அவருக்கு உடனடியாக அற்புதமாக சுகம் கிடைத்தது. இந்த நிகழ்ச்சியை ஆய்ந்த திருத்தந்தை யோவான் பவுல் அது உண்மையிலேயே இயற்கைக் காரணங்களால் விளக்கமுடியாத நிகழ்வு என்று கூறி ஒப்புதல் தந்தார்.\n\nஇரண்டாம் புதுமை: ஹவாயியைச் சார்ந்த ஓட்ரி தொகூச்சி (\"Audrey Toguchi\") என்னும் பெண்மணி புற்றுநோயால் அவதிப்பட்டார். அவர் மோலக்காயில் தந்தை தமியானின் கல்லறைக்குச் சென்று அவரை நோக்கி வேண்டுதல் செய்ததன் பயனாக முழு நலன் அடைந்தார். இந்த நிகழ்வைப் பற்றிய ஆய்வுக் கட்டுரை ஹவாயியின் \"Medical Journal \" என்னும் மாத இதழ் 2000 அக்டோபரில் வெளியிட்டது. அதன்படி, 1997இல் ஓட்ரி தொகூச்சிக்கு உடலின் கொழுப்பு அணுக்களில் ஏற்படுகின்ற புற்றுநோய் (\"liposarcoma\") கண்டது. ஓராண்டுக்குப் பின் அவருக்கு அறுவை சிகிச்சை செய்யப்பட்டு, அவருடைய இடது தொடையின் பின்புறத்திலிருந்து கைமுட்டி அளவில் ஒரு கட்டி அகற்றப்பட்டது. ஆனால் புற்றுநோய் அவருடைய நுரையீரலுக்குப் பரவியது. அவருடைய மருத்துவராக இருந்த வால்ட்டர் சாங் (\"Walter Chang\") என்பவர் தொகூச்சியிடம், \"இந்த வகையான புற்றுநோயிலிருந்து யாருக்குமே குணம் கிடைத்தது கிடையாது. இந்நோயால் உங்களுக்குச் சாவு ஏற்படுவது திண்ணம்\" என்று கூறியிருந்தார்.\nSection::::புதுமைகள் ஏற்கப்பட்டு தமியானுக்கு புனிதர் பட்டம் அளிக்கப்படல்.\n2008 ஏப்பிரல் மாதத்தில் தந்தை தமியானை நோக்கி வேண்டுதல் நிகழ்த்தியதால் நடந்ததாகக் கருதப்பட்ட இரு புதுமைகளும் கத்தோலிக்க திருச்சபையின் தலைமை இடமாகிய வத்திக்கானால் நம்பத்தக்கவை என்று ஏற்றுக்கொள்ளப்பட்டன. அப்புதுமைகளை ஆய்ந்து சான்று வழங்கிய \"புனிதர் பட்ட நடவடிக்கைக்கான பேராயம்\" என்னும் வத்திக்கான் அலுவலகம் வணக்கத்துக்குரிய தமியானுக்கு புனிதர் பட்டம் வழங்கலாம் என்று பரிந்துரைத்தது. இது குறித்து திருத்தந்தை பதினாறாம் பெனடிக்ட் ஓர் ஆணை ஏட்டினை 2008, சூலை 3ஆம் நாள் வெளியிட்டார்.\n\n2009, பெப்ருவரி மாதம் 21ஆம் நாள் வத்திக்கான் வெளியிட்ட அறிக்கையில் தந்தை தமியானுக்கு புனிதர் பட்டம் அளிக்கப்படும் என்னும் செய்தி வெளியானது. அதைத் தொடர்ந்து, 2009, அக்டோபர் 11ஆம் நாளன்று தந்தை தமியானுக்கு புனிதர் பட்டம் அளிக்கப்பட்டது. அந்நிகழ்ச்சி உரோமையில் நடந்தது. அந்நிகழ்ச்சியில் தந்தை தமியானின் பிறந்த நாடாகிய பெல்சியத்திலிருந்து அரசர் இரண்டாம் ஆல்பெர்ட்டும் அரசி பவுலாவும் பங்கேற்றனர். அவர்களோடு பெல்சிய நாட்டு முதலமைச்சரும் வேறு பல அமைச்சர்களும் கலந்துகொண்டனர்.\n\nவாஷிங்டனில், அமெரிக்க சனாதிபதி பராக் ஒபாமா, \"தந்தை தமியான் குரலற்ற மக்களுக்குக் குரல் கொடுத்தார். நோயாளரின் மாண்பினை நிலைநாட்டினார்\" என்று கூறி, அவர் ஆற்றிய தன்னலமற்ற பணியைப் பாராட்டிப் புகழ்ந்தார்.\n\nSection::::கத்தோலிக்கரும் பிற கிறித்தவர்களும் தமியானுக்கு வணக்கம் செலுத்துதல்.\nபுனித தமியான் கத்தோலிக்க சபைத் துறவியாக இருந்தபோதிலும், அவருக்கு வணக்கம் செலுத்துகின்ற சபைகளுள் அமெரிக்க ஐக்கிய நாட்டு எப்பிஸ்கோப்பல் திருச்சபையும் உள்ளடங்கும். அச்சபையின் வழிபாட்டு நாள்காட்டியின்படி, புனித தமியானுக்குத் திருவிழா ஏப்பிரல் 15ஆம் நாள் கொண்டாடப்படுகிறது.\n\nஅதே நாளில்தான் அச்சபை, ஹவாயியின் தொழுநோயாளருக்குப் பணிபுரிந்த மேரியான் கோப் என்பவருக்கும் விழாக்கொண்டாடுகிறது என்பது குறிப்பிடத்தக்கது.\n\nSection::::கலைகளிலும் ஊடகங்களிலும் புனித தமியான்.\nதொழுநோயாளரின் நல்வாழ்வுக்காகத் தம் உயிரையே அர்ப்பணித்த புனித தமியானை நினைவுகூர்கின்ற கலைப்பொருள்களும் ஊடகப் படைப்புகளும் பல உள்ளன. அவருடைய வாழ்வையும் பணியையும் சித்தரிக்கின்ற திரைப்படங்கள், இசை நிகழ்ச்சிகள் போன்றவற்றிலிருந்து சில எடுத்துக்காட்டுகள் கீழே தரப்படுகின்றன:\n\n\n\n\n\n\n"}
{"id": "160276", "url": "https://ta.wikipedia.org/wiki?curid=160276", "title": "சீயோன்", "text": "சீயோன்\n\nசீயோன் (\"Zion\", ) உச்சரிப்பு: சையோன்) என்பது எருசலேம் எனும் இடத்தைக் குறிப்பது ஆகும். தற்கால அறிஞர்களின்படி, இச்சொல் முதலில் ஏறக்குறைய கி.மு. 630–540 காலப்பகுதிக்குரிய 2 சாமுவேல் நூல் 5:7 இல் காணப்பட்டது. இது யெரூசலேமுக்கு அருகிலுள்ள குறிப்பிட்ட மலையாகிய சீயோன் மலையைக் குறிக்கப்பயன்படுகின்றது. இதில் தாவீது அரசரினால் வெற்றிகொள்ளப்பட்டு தாவீதின் நகர் அழைக்கப்பட்ட இடத்தில் \"யெபூசைட்\" கோட்டை அமைந்திருந்தது. \"சீயோன்\" எனும் சொல் கோட்டை அமைந்திருந்த யெரூசலேம் பகுதியை குறிக்கப்பட்டது. பின்னர் இது சாலமோனின் எருசலேம் கோவிலைக் குறிக்கும், பொதுவாக யெரூசலேம் நகரைக் குறிக்கும் ஆகுபெயராகியது.\n\n\"காபாலா\" எனும் யூதப் படிப்பிணை சீயோன் பற்றிய மறைபொருளைக் குறிக்கும்போது, உண்மைப் பொருள் வெளிப்படும் முதலாம், இரண்டாம், மூன்றாம் யூத கோயில்களின் அதி பரிசுத்த இடம் அமைந்திருந்த இடத்திலிருந்து ஆன்மீக புள்ளியாக இருத்தல் என்கின்றது.\n\n"}
{"id": "160281", "url": "https://ta.wikipedia.org/wiki?curid=160281", "title": "சென்னை வெகுவிரைவு பேருந்து போக்குவரத்து அமைப்பு", "text": "சென்னை வெகுவிரைவு பேருந்து போக்குவரத்து அமைப்பு\n\nசென்னை வெகுவிரைவு பேருந்து போக்குவரத்து அமைப்பு (\"Chennai Rapid Bus Transit Ways\", RBTW) சென்னைப் பெருநகர் வளர்ச்சிக் குழுமத்தின் இரண்டாம் முழுமைத் திட்டத்தில் இடைக்கால மற்றும் நெடுங்கால போக்குவரத்து திட்டமாகப் பரிந்துரைக்கப்பட்டுள்ளதாகும். இது வட்ட வழித்தடங்களாக உயரத்தில் அமைக்கப்பட உள்ள தனிச்சாலைகளைக் கொண்ட சென்னை பேருந்து வெகுவிரைவு இடைவழி அமைப்பின் அங்கமல்ல.\n\nவெகுவிரைவான பேருந்து வழிகள் பின்வரும் ஏழு தடங்களில் 100 கிமீ தொலைவிற்கு இடைக்கால மற்றும் நெடுங்காலத் திட்டங்களாக திட்டமிடப்பட்டுள்ளன:\n\n\nபின்வரும் தடங்களில் நெடுங்காலத் திட்டமாக திட்டமிடப்பட்டுள்ளன\n\n"}
{"id": "160283", "url": "https://ta.wikipedia.org/wiki?curid=160283", "title": "தமிழ்நாட்டில் போக்குவரத்து", "text": "தமிழ்நாட்டில் போக்குவரத்து\n\nதமிழ்நாட்டில் மிகவும் வளர்ச்சி பெற்ற, அடர்த்தியான, நவீன போக்குவரத்துக் கட்டமைப்பு அமைந்துள்ளது. பொதுத்துறை மற்றும் தனியார்துறை போக்குவரத்து அமைப்புகள் இந்த மாநிலத்தின் தேவைகளை நிறைவு செய்கின்றன. தலைநகரமான சென்னை வான்வழிச் சேவைகள் மூலமாக உள்நாட்டு, வெளிநாட்டு சேரிடங்களுடன் நன்கு இணைக்கப்பட்டுள்ளது. சென்னை பன்னாட்டு வானூர்தி நிலையம் நாட்டின் மிகவும் மும்முரமான வானூர்தி நிலையங்களில் ஒன்றாக விளங்குகிறது. தேசிய நெடுஞ்சாலைகளும் மாநில நெடுஞ்சாலைகளும் தவிர மாவட்ட, உள்ளூராட்சி சாலைகள் தரமாக இடப்பட்டு நன்கு பராமரிக்கப்படுகின்றன.\nSection::::சாலைப் போக்குவரத்து.\nதமிழ்நாட்டில் மிகவும் முழுமையான சாலை பிணையம் அமைக்கப்பட்டுள்ளது. இம்மாநிலத்தில் 100 கிமீ பரப்பிற்கு 153 கிமீக்கு சாலைகள் அமைக்கப்பட்டுள்ளன; இது தேசிய சராசரியான 100 கிமீ பரப்பிற்கு 103 கிமீ சாலையடர்த்தியை விட கூடுதலாகும். ஏப்ரல் 1946ஆம் ஆண்டில் மாநில அரசில் தனியாக நெடுஞ்சாலைகள் துறை நிறுவப்பட்டது; இது அக்டோபர் 30, 2008 முதல் நெடுஞ்சாலைகள் & சிறு துறைமுகங்கள் துறை என பெயரிடப்பட்டுள்ளது. இத்துறை தமிழ்நாட்டிலுள்ள தேசிய நெடுஞ்சாலைகள், மாநில நெடுஞ்சாலைகள், மற்றும் பிற முதன்மை மாவட்டச் சாலைகளை கட்டமைப்பதற்கும் பராமரிப்பதற்கும் பொறுப்பேற்கிறது. இதற்காக இத்துறையில் ஏழு பிரிவுகள் இயங்குகின்றன:தேசிய நெடுஞ்சாலைகள் பிரிவு, கட்டமைப்பு & பராமரிப்பு பிரிவு, நாபார்டு மற்றும் ஊரகச் சாலைகள் பிரிவு, திட்டப்பணி பிரிவு, மெட்ரோ பிரிவு, தமிழ்நாடு சாலைத்துறை திட்டப்பணி பிரிவு, புலனாய்வு மற்றும் வடிவமைப்புப் பிரிவு என்பன ஆகும். இந்தப் பிரிவுகள் மாநிலத்தின் 31 மாவட்டங்களிலும் 120 கோட்டங்களுடனும் 450 உட்கோட்டங்களுடனும் பரவியுள்ளது.\n\nSection::::தேசிய நெடுஞ்சாலைகள்.\nதமிழ்நாட்டில் இந்திய தேசிய நெடுஞ்சாலை ஆணையத்தால் அமைக்கப்பட்ட தேசிய நெடுஞ்சாலைகளை மேம்படுத்தவும், பராமரிக்கவும் புதுப்பிக்கவும் நெடுஞ்சாலைகள் & சிறு துறைமுகங்கள் துறையில் \"தேசிய நெடுஞ்சாலைப் பிரிவு\" 1971ஆம் ஆண்டில் உருவாக்கப்பட்டது. தமிழ்நாட்டிலுள்ள 25 தேசிய நெடுஞ்சாலைகளில், 12 நெடுஞ்சாலைகள் தமிழ்நாட்டிற்குள்ளேயே அமைந்துள்ளன. தே.நெ. 47, தே.நெ. 49, தே.நெ. 208, தே.நெ. 220 ஆகியன தமிழ்நாட்டையும் கேரளத்தையும் இணைக்கின்றன. [தே.நெ. 67, தே.நெ. 207, தே.நெ. 209 ஆகியன தமிழ்நாட்டையும் கருநாடகத்தையும் இணைக்கின்றன. தே.நெ. 205, தே.நெ. 219 மற்றும் தே.நெ. 234 தமிழ்நாட்டையும் ஆந்திரத்தையும் இணைக்கின்றன. தே.நெ. 4 தமிழ்நாட்டை மகாராட்டிரம், கர்நாடகம், மற்றும் ஆந்திராவுடன் இணைக்கிறது. தே.நெ. 5 தமிழ்நாட்டை ஆந்திரா வழியாக ஒடிசா வுடன் இணைக்கிறது. தே.நெ. 7 தமிழ்நாட்டை கர்நாடகம் மற்றும் ஆந்திரா வழியாக மகாராட்டிரம், மத்தியப் பிரதேசம் மற்றும் உ.பியுடன் இணைக்கிறது. தே.நெ. 66 தமிழ்நாட்டையும் கர்நாடகத்தையும் புதுச்சேரியுடன் இணைக்கிறது.\n\nSection::::மாநில நெடுஞ்சாலைகள்.\nமாவட்டத் தலைநகர்களையும் முக்கிய நகரங்களையும் இணைக்க கட்டமைக்கப்படும் சாலைகளும் மாநிலத்தினுள்ளும் அண்டை மாநிலங்களிலும் உள்ள தேசிய நெடுஞ்சாலைகளுடன் இணைக்கும் சாலைகளும் மாநில நெடுஞ்சாலைகள் என அறியப்படுகின்றன. கட்டமைப்பு & பராமரிப்பு பிரிவு இவற்றின் கட்டமைப்பு, பராமரிப்புப் பணிகளுக்கு பொறுப்பேற்கிறது. தவிர இப்பிரிவு முதன்மை மாவட்டச் சாலைகளுக்கும் (MDR) பிற மாவட்டச் சாலைகளுக்கும் (ODR) பொறுப்பேற்கிறது. இப்பிரிவு சென்னை, கோயம்புத்தூர், சேலம், திருச்சி, மதுரை, திருநெல்வேலி, தமிழ்நாடு வட்டங்களாகப் பிரிக்கப்பட்டுள்ளது.\n\nSection::::பிற சாலைகள்.\nஇந்த வகைப்பாட்டில் முதன்மை மாவட்டச் சாலைகள், பிற மாவட்டச் சாலைகள் (ODR), ஊரக & கரும்புச்சாலைகள் மற்றும் கிழக்குக் கடற்கரைச் சாலை, இராசீவ் காந்தி சாலை / தகவல் தொழிற்நுட்ப விரைவுச்சாலை, எண்ணூர்-மணலி சாலை மேம்பாட்டுத் திட்டம் (EMRIP), சென்னைத் துறைமுகம் – மதுரவாயல் விரைவுச்சாலை மற்றும் வெளி வட்டச் சாலைத் திட்டம் போன்ற சிறப்புச் சாலைகள் உள்ளடங்கும். இந்தச் சாலைகள் ஒரு மாவட்டத்தினுள் தயாரிப்பு மற்றும் சந்தைகளுக்கிடையே தொடர்பேற்படுத்துகின்றன. மேலும் மாவட்டத் தலைநகரையும் வட்டத் தலைநகரங்களையும் இணைக்கின்றன. கிழக்குக் கடற்கரைச் சாலை தமிழ்நாடு சாலை மேம்பாட்டு நிறுவனத்தால் (TNRDC) கட்டப்பட்ட முதல் சாலையாகும்; இது 2002இல் போக்குவரத்திற்கு திறக்கப்பட்டது. \n\nSection::::தமிழ்நாடு அரசுப் போக்குவரத்துக் கழகம்.\nதமிழ்நாடு அரசு சார் நிறுவனமாகிய தமிழ்நாடு அரசுப் போக்குவரத்துக் கழகம் தமிழ்நாடு முழுவதும் சாலைப்போக்குவரத்து மூலம் தமிழகத்தின் போக்குவரத்து தேவையை பெருமளவு நிறைவு செய்கிறது. தமிழ்நாடு அரசுப் போக்குவரத்துக் கழகம் எட்டு பிரிவுகளாக பிரிக்கப்பட்டுள்ளது.\n\nSection::::வான்வழிப் போக்குவரத்து.\nதமிழ்நாட்டிலுள்ள விமான நிலையங்கள் \n\nSection::::நீர்வழிப் போக்குவரத்து.\nSection::::தமிழ்நாட்டிலுள்ள துறைமுகங்கள்.\nSection::::குளச்சல் துறைமுகம்.\nஇது ஒரு இயற்கை துறைமுகமாகும். தமிழ்நாடு மாநில அரசின் கட்டுபாட்டில் இருந்த இத்துறைமுகத்தை மத்திய அரசு ஏற்று ரூ21000 கோடி செலவில் நாட்டின் மிகப்பெரிய துறைமுகமாக மாற்றும் முயற்சியை மத்திய அரசு மேற்கொண்டுள்ளது. . மிக நீள கப்பல்கள்(mother vessels) ஒரு துறைமுகத்திற்கு வந்து செல்ல 18 அடி ஆழம் தேவை. குளச்சல் துறைமுகம் இயற்கையாகவே 20 அடி ஆழம் கொண்டது..\n"}
{"id": "160292", "url": "https://ta.wikipedia.org/wiki?curid=160292", "title": "ஊர்காவற்றுறை தேர்தல் தொகுதி", "text": "ஊர்காவற்றுறை தேர்தல் தொகுதி\n\nஊர்காவற்றுறை தேர்தல் தொகுதி (\"Kayts Electorate\") என்பது 1931 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், யாழ்ப்பாண மாவட்டத்தில் வடக்கு, தெற்கு, மேற்கு ஆகிய திசைகளில் கடலையும், கிழக்கிலே யாழ்ப்பாணக் குடாவையும் எல்லைகளாகக் கொண்டு, நெடுந்தீவு, ஊர்காவற்துறை உட்பட்ட சப்த தீவுகளை உள்ளடக்கியதாகும். 1960 மார்ச் தேர்தலில் காரைநகர் இத்தொகுதியில் இருந்து பிரிக்கப்பட்டு வட்டுக்கோட்டை தேர்தல் தொகுதியுடன் இணைக்கப்பட்டது.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் ஊர்காவற்துறைத் தேர்தல் தொகுதி யாழ்ப்பாணத் தேர்தல் மாவட்டத்தில் உள்ளடக்கப்பட்டது.\n\nSection::::அரசாங்க சபைத் தேர்தல்கள்.\nSection::::1931 தேர்தல்கள்.\nபிரித்தானிய இலங்கையில் இலங்கை அரசாங்க சபைக்கான முதலாவது தேர்தல் 1931 சூன் 13 முதல் சூன் 20 வரை இடம்பெற்றது. தொனமூர் ஆணைக்குழு இலங்கைக்கு மேலாட்சி (டொமினியன்) அந்தஸ்து வழங்காத காரணத்தால் யாழ்ப்பாண இளைஞர் காங்கிரஸ் இத்தேர்தலைப் புறக்கணிக்குமாறு மக்களைக் கோரியது. இதனால், இலங்கையின் வட மாகாணத்தின் அனைத்து நான்கு தொகுதிகளிலும் (யாழ்ப்பாணம், காங்கேசன்துறை, பருத்தித்துறை, ஊர்காவற்றுறை) தேர்தல் மனுக்கள் சமர்ப்பிக்கப்படவில்லை.\n\nSection::::1934 இடைத்தேர்தல்.\nவட மாகாணத் தொகுதிகளுக்கு 1934 ஆம் ஆண்டில் இடைத்தேர்தல்கள் இடம்பெற்றன ஊர்காவற்றுறைத் தேர்தல் தொகுதியில் நெவின்ஸ் செல்வதுரை தெரிவு செய்யப்பட்டார்.\n\nSection::::1936 தேர்தல்கள்.\nபிரித்தானிய இலங்கையில் இலங்கை அரசாங்க சபைக்கான இரண்டாவது தேர்தல் 1936 ஆம் ஆண்டில் நடைபெற்றது. ஊர்காவற்றுறை தேர்தல் தொகுதியில் பதிவு செய்யப்பட்ட வாக்காளர்கள் 56,723 ஆவர். 1936 சனவரியில் இடம்பெற்ற தேர்தல் நியமன நாளன்று வை. துரைசுவாமியை இ. முருகேசம்பிள்ளை பிரேரிக்க, பீலிக்சு பொன்னம்பலம் அனுமதித்தார். வேறு எவரும் போட்டியிட முன்வராததால், துரைசுவாமி போட்டியின்றித் தெரிவு செய்யப்பட்டார்.\n\nSection::::நாடாளுமன்றத் தேர்தல்கள்.\nSection::::1947 தேர்தல்கள்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\n\nSection::::1952 தேர்தல்கள்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\n\nSection::::1956 தேர்தல்கள்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\n\nSection::::1960 (மார்ச்) தேர்தல்கள்.\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nவி. ஏ. கந்தையா 1963 சூன் 4 இல் இறந்தார்.\n\nSection::::1963 இடைத்தேர்தல்.\nஆகத்து 1963 இல் இத்தொகுதில் நடைபெற்ற இடைத்தேர்தல்முடிவுகள்:\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், கா. பொ. இரத்தினம் உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.\n\n"}
{"id": "160294", "url": "https://ta.wikipedia.org/wiki?curid=160294", "title": "கோ ஆதன் செல்லிரும்பொறை", "text": "கோ ஆதன் செல்லிரும்பொறை\n\nகோ ஆதன் செல்லிரும்பொறை புகழூர்க்கல்வெட்டில் குறிக்கப்படும் ஒரு நபர். சங்ககால நூல் பதிற்றுப்பத்து சேர மன்னன் செல்வக் கடுங்கோ வாழியாதன் என்னும் சேர மன்னனைக் குறிப்பிடுகிறது. இவனது மகன் பெருஞ்சேரல் இரும்பொறை என்றும், பேரன் இளஞ்சேரல் இரும்பொறை என்றும் அந்த நூல் குறிப்பிடுகிறது. இந்தக் கல்வெட்டு கோ ஆதன் செல்லிரும்பொறை மகன் பெருங்கடுங்கோ என்றும், இப் பெருங்கடுங்கோ மகன் இளங்கடுங்கோ என்றும் குறிப்பிடுகிறது. எனவே 'செல்', 'செல்வம்' என்னும் சொல் ஒப்புமையைக் கொண்டு செல்வக் கடுங்கோ வாழியாதனும், கோ ஆதன் செல்லிரும்பொறையும் ஒருவர் எனக் கொள்ள இயலவில்லை.\n\nகல்வெட்டு குறிப்பிடும் குறிப்பிடும் பெருங்கடுங்கோ, இளங்கடுங்கோ ஆகியோரைப் புலவர்கள் எனக் காண்கிறோம். இவர்கள் அரசர் புலவர்கள். கலித்தொகை நூல் ஏனைய சங்கப்பாடல்களை நோக்கக் காலத்தால் பிற்பட்டது. எனவே பெருங்கடுங்கோ மன்னனைப் பாலை பாடிய பெருங்கடுங்கோ எனக் கொண்டால் கல்வெட்டு காட்டும் அரசர்களின் காலம் பதிற்றுப்பத்து காட்டும் அரசர்களின் காலத்திற்குப் பிற்பட்டது எனக் கொள்வது பொருத்தமானது.\n"}
{"id": "160296", "url": "https://ta.wikipedia.org/wiki?curid=160296", "title": "சங்ககால அரசன்-புலவர்", "text": "சங்ககால அரசன்-புலவர்\n\nசங்ககாலத்தில் அரசர்களாக விளங்கிப் பாடல்கள் பாடிய புலவர்களை அரசர் புலவர்கள் எனக் குறிப்பிடுகிறோம்.\n"}
{"id": "160299", "url": "https://ta.wikipedia.org/wiki?curid=160299", "title": "செங்காயபன்", "text": "செங்காயபன்\n\nசெங்காயபன் என்பவர் சங்ககாலச் சமணத் துறவி. புகழூர்க் கல்வெட்டு இவரைத் தா அமணன் யாற்றூர் செங்காயபன் எனக் குறிப்பிடுகிறது. கி.பி. முதல் நூற்றாண்டில் வாழ்ந்தவர். கருவூர் மாவட்டம் சர்க்கரை ஆலை உள்ள புகழூரை அடுத்துள்ள வேலாயுதம்பாளையம் என்னும் ஊரில் ஆறுநாட்டான்மலை என்னும் குன்று ஒன்று உள்ளது. அதன் உச்சியில் முருகன் கோயில் ஒன்று உள்ளது, மாறையாலான அந்தக் குன்றின் இடைப் பகுதியில் வடபுறமும், தென்புறமும் அகன்ற குகைகள் உள்ளன. அந்தக் குகைகளில் சமண முனிவர்கள் பலர் தங்கித் தவம் செய்துவந்தனர். அவர்களின் தலைவர் இந்த யாற்றூர் செங்காயபன். இந்தக் குன்றை அடுத்து வடபுறம் சுமார் 500 மீட்டர் தொலைவில் காவிரி ஆறு ஓடுகிறது. அங்கு அதன் வடகரையில் நன்செய்ப்புகழூர், புன்செய்ப்பகழூர் என்னும் ஊர்கள் உள்ளன. இது பண்டைக் காலத்தில் அடிக்கடி ஆற்று வெள்ளம் புகுந்த ஊர் என்பதால் புகலூர் என வழங்கப்பட்டுப் பின்னர் புகழூர் என எழுதப்பட்டுவருகிறது. இந்த ஊர்களுக்குப் புகழூர் என்னும் பெயர் தோன்றுவதற்கு முன்னர் ஆற்றூர் என்னும் பெயர் இருந்திருக்க வேண்டும் என்பதை யாற்றூர் (ஆற்றூர்) செங்காயபன் என்னும் கல்வெட்டுக் குறிப்பால் அறியமுடிகிறது. \n\nசமணத் துறவியர் இரு வகையினர். ஒரு சாரார் ஆடை உடுத்தாமல் வானத்தையே ஆடையாகக் கொள்வர். இந்தச் செங்காயபன் இப்படுப்பட்ட துறவி. இவனது பெயரில் உள்ள ‘அமணன்’ (அம்மணன்) என்னும் சொல்லால் இதனை அறியலாம். ‘தா’ என்னும் சொல் குற்றம் என்னும் பொருளைத் தரும். இவன் குற்றத்தை அம்மணமாக்கியவன் எனக் கொள்ளுதலும் ஒன்று. ‘செங்காயம்’ என்னும் சொல்லும் தூய-உடம்பு என்னும் பொருளைத் தருவதை நாம் எண்ணிப்பார்க்க வேண்டும்.\n"}
{"id": "160303", "url": "https://ta.wikipedia.org/wiki?curid=160303", "title": "பேத்ரோ கலூங்சோத்", "text": "பேத்ரோ கலூங்சோத்\n\nபேத்ரோ கலூங்சோத் (\"Pedro Calungsod\")(c. 1654 – 2 ஏப்ரல் 1672) ஒரு பிலிப்பீய கத்தோலிக்கரும், மறைபணியாளரும் ஆவார். இவர் தனது கத்தோலிக்க நம்பிக்கைக்காக 1672ஆம் ஆண்டு குவாம் தீவில் தனது 17 அல்லது 18ஆம் அகவையில் கொல்லப்பட்டார். இவரின் முயற்சியால் பலர் அத்தீவில் மனம் மாறினார்கள் என்பர்.\n\nஇவருக்கு திருத்தந்தை இரண்டாம் அருள் சின்னப்பர் 5 மார்ச் 2000இல் அருளாளர் பட்டம் அளித்தார்.\n\nSection::::வாழ்க்கைக் குறிப்புகள்.\nபேத்ரோ கலூங்சோத் பற்றிய வரலாற்றுக் குறிப்புகள் சிலவே உள்ளன. அக்குறிப்புகளும் இயேசு சபையைச் சார்ந்த தியேகோ லூயிசு சான் விட்டோரசு என்பவர் மறைச்சாட்சியாக இறந்த வரலாற்றைக் கூறும் ஏட்டில்தான் காணப்படுகின்றன.\n\nகலூங்சோத் பிலிப்பீன்சு நாட்டின் சேபு (\"Cebu\") என்னும் தீவில் பிறந்தார் என்னும் அவர் பேசிய மொழி செபுவானோ (\"Cebuano\") என்றும் தெரிகிறது. அவர் சுமார் 1665இல் பிறந்திருக்க வேண்டும். அவருடைய திருமுழுக்குப் பற்றிய ஆவணமும் கிடைக்கவில்லை. தந்தை தியோகோவுக்குத் துணையாளராக கலூங்சோத் செயல்பட்டார் என்பது மட்டும் உறுதியாகத் தெரிகிறது. கலூங்சோத் ஒரு வேதியராக (\"Catechist\") பணியாற்றினார். அவருக்கு 12-15 வயது ஆனபோது அவர் தந்தை தியோகோவுடன் வேதியராகப் பணிசெய்யத் தொடங்கினார்.\n\n1668இல் மறைப்பணி செய்வதற்காக குவாம் (\"Guam\") தீவுக்குச் சென்றபோது தந்தை தியோகோ தம்மோடு தம் துணைவரான கலூங்சோத் என்பவரையும் கூடவே அழைத்துச் சென்றார். எசுப்பானிய மறைப்பணியாளர் பலரும் அங்கு உழைத்தனர். அவ்வமயம் குவாம் தீவு சேபு மறைமாவட்டத்தின் பகுதியாக இருந்தது.\n\nமறைப்பணியாளரின் செயல்பாட்டைச் சிலர் எதிர்த்தனர். 1672, ஏப்பிரல் 2ஆம் நாள் ஒரு குழந்தைக்குத் திருமுழுக்கு வழங்கச் சென்றபோது எதிரிகள் ஒன்றுசேர்ந்து, தந்தை தியோகோவையும் அவருடைய துணையாளர் பேத்ரோ கலூங்சோதையும் ஈட்டிகளால் தாக்கினர். இளம் வயதினரான பேத்ரோ அந்தத் தாக்குதலிலிருந்து எளிதாகத் தப்பியிருப்பார். ஆனால் தந்தை தியேகோவைத் தனியே விட்டுவிட அவருக்கு மனம் இசையவில்லை. அவர்கள் கையில் ஆயுதமும் இல்லை.\n\nகலூங்சோதின் நெஞ்சை ஈட்டி ஊடுருவியது. காயமுற்று தரையில் வீழ்ந்தார் கலூங்சோத். கிராவோ என்னும் எதிரி ஓடிச்சென்று கைவாளை உருவி கலூங்சோதின் தலையைக் கொய்தார். தரையில் விழுந்துகிடந்த தந்தை தியேகோவால் கலூங்சோதைக் காப்பாற்ற முடியவில்லை. அவர் தம் கையில் இருந்த சிலுவையை எடுத்து கலூங்சோதுக்கு ஆசி வழங்கி பாவமன்னிப்பு அளித்தார். கலூங்சோதின் உயிர் பிரிந்தது.\n\nஇறந்த இருவரின் உடல்களையும் இழுத்து, கடற்கரைக்குக் கொண்டுசென்றனர் எதிரிகள். அவர்களது கால்களில் பெருங்கற்களைக் கட்டி, படகில் ஏற்றிக் கடலினுள் சென்று, அங்கு அவ்வுடல்களை வீசிவிட்டனர். அவ்வுடல்கள் கண்டுபிடிக்கப்படவில்லை.\nSection::::பேத்ரோ கலூங்சோத் புனிதர் நிலைக்கு உயர்த்தப்படல்.\n2012, அக்டோபர் 21ஆம் நாள், அகில உலக மறைபரப்பு ஞாயிறன்று, திருத்தந்தை பதினாறாம் பெனடிக்ட் பிலிப்பீன்சு நாட்டவரான பேத்ரோ கலூங்சோத் என்னும் மறைச்சாட்சியாளருக்கு புனிதர் பட்டம் அளித்து வழங்கினார். அவ்விழா உரோமை புனித பேதுரு பெருங்கோவில் வளாகத்தில் திருத்தந்தையின் தலைமையில் நிகழ்ந்தது.\n\nஅந்நாளில் கீழ்வரும் எழுவருக்கு புனிதர் பட்டம் வழங்கப்பட்டது:\n\n\n"}
{"id": "160306", "url": "https://ta.wikipedia.org/wiki?curid=160306", "title": "கருந்திட்டைக்குடி", "text": "கருந்திட்டைக்குடி\n\nகருந்திட்டைக்குடி, தமிழ்நாட்டின் தஞ்சாவூர் மாவட்டத்தில் அமைந்துள்ள ஊராகும். முற்காலத்தில் கருந்திட்டைக்குடி என்ற பெயரால் அழைக்கப்பட்டது. தற்போது, கரந்தட்டாங்குடி என்றும் சுருக்கமாக கரந்தை என்றும் அழைக்கப்படுகிறது. இவ்வூரில் பிறந்து வளர்ந்த தமிழவேள் உமாமகேசுவரனார், இவ்வூரிலேயே கரந்தைத் தமிழ்க்கல்லூரியை நிறுவி தமிழ்த் தொண்டாற்றினார். கரந்தைத் தமிழ்க் கல்லூரி ஆயிரக்கணக்கான நூல்களைக் கொண்டு விளங்குகிறது.\n\nSection::::சமணக்கோயில்.\nகரந்தட்டாங்குடியில் புகழ் பெற்ற சமண ஆலயம் உள்ளது. இப்பகுதியில் சமணர் வாழ்கின்றனர். கரந்தை ஆதீஸ்வரசுவாமி ஜினாலயம் எனப்படும் இக்கோயிலுள்ள மூலவர் சுமார் 600 ஆண்டுகள் பழமை வாய்ந்ததாக இருக்கலாமெனக் கருதப்படுகிறது. \n\nகும்பகோணம் சந்திரப்பிரப பகவான் ஜினாலயம் சோழ நாட்டில் உள்ள ஜினாலயங்களில் ஒன்றாகும். கரந்தட்டாங்குடி, மன்னார்குடி, தீபங்குடி ஆகிய இடங்களில் சமணர் கோயில்கள் உள்ளன. \n\nSection::::கரந்தட்டாங்குடி சப்தஸ்தானம்.\nகரந்தட்டாங்குடி சப்தஸ்தானம் கரந்தட்டாங்குடி, வெண்ணாற்றங்கரை, திட்டை, கூடலூர், கடகடப்பை, மாரியம்மன்கோயில், பூமாலை ஆகிய கோயில்களை உள்ளடக்கியதாகும். கரந்தட்டாங்குடி வசிஷ்டேஸ்வரர் கோயிலில் கிளம்புகின்ற கண்ணாடிப் பல்லக்கு மிகவும் விமரிசையாக அலங்கரிக்கப்பட்டு பிற பல்லக்குகளுடன் அனைத்து சப்தஸ்தானங்களுக்கும் சென்றுவிட்டு இறுதியில் கரந்தட்டாங்குடியை வந்தடையும். பல ஆண்டுகளாக நடைபெற்றுவந்த கரந்தட்டாங்குடி சப்தஸ்தானம் சில ஆண்டுகளாக நடைபெறவில்லை.\n"}
{"id": "160310", "url": "https://ta.wikipedia.org/wiki?curid=160310", "title": "ஆரப்பாளையம் (மதுரை)", "text": "ஆரப்பாளையம் (மதுரை)\n\nஆரப்பாளையம் (\"Arappalayam\" அல்லது \"Arapalayam\") என்பது தமிழ் நாட்டின் மதுரை நகரத்தின் ஒரு பகுதியாகும். இப்பகுதி வைகை ஆற்றின் தென்கரையில் அமைந்துள்ளது. இது மதுரை மேற்குத் தேர்தல் தொகுதியைச் சேர்ந்தது. இதன் அஞ்சல் குறியீடு 625016.\n\nஆற்றின் கரையில் அமைந்துள்ள பகுதி என்பதால் இப்பகுதிக்கு ஆறு, பாளையம் ஆகிய இரண்டு சொற்களையும் சேர்த்து \"ஆற்றுப்பாளையம்\" எனப் பெயரிடப்பட்டுப் பின் \"ஆரப்பாளையம்\" என மருவி இருக்கலாம் என்பது செவிவழிச் செய்தி.\n\nமதுரை இரயில்நிலையத்திலிருந்து 1 கிமீ தொலைவிலும் மதுரை வானூர்தி நிலையத்திலிருந்து 11 கிமீ தொலைவிலும் அமைந்துள்ளது. பருத்தி ஆலை \"மதுரா கோட்ஸ்\" இப்பகுதியில் அமைந்துள்ளது.\n\nSection::::தெருக்களும் பகுதிகளும்.\nஆரப்பாளையம் மெயின் ரோடு, மேலப் பொன்னகரம் (10 தெருக்கள்), பொன்னகரம் பிராட்வே, ஆரப்பாளையம் கிராஸ் ரோடு, மோதிலால் தெருக்கள், அழகரடி தெருக்கள், மெய்யப்பன் தெரு, ஹார்வி நகர், சகாயமாதா தெரு, ஏஏ ரோடு, டிடி ரோடு, ஜேஜே ரோடு , புட்டுத்தோப்பு, கரிமேடு, மஞ்சள் மேடு, கோமாஸ் பாளையம், ஞானஒளிபுரம், ஹார்வி நகர், ஆரப்பாளையம் பேருந்து நிலையம் ஆகியவை ஆரப்பாளையத்தைச் சேர்ந்த தெருக்களும் பகுதிகளுமாகும்.\n\n\nSection::::வழிபாட்டுத் தலங்கள்.\nSection::::இந்துக் கோவில்கள்.\nசிவனின் 64 திருவிளையாடல்களில் ஒன்றான \"பிட்டுக்கு மண் சுமந்தது\" என்னும் திருவிளயாடல் நடந்த வரலாற்றுச் சிறப்புடையது இக்கோவில்\n\n\n\nஇக்கோவிலின் முதன்மைக் கடவுளான பெருமாளின் சிலை வைகை ஆற்றில் கண்டெடுக்கப்பட்டதாகக் கூறப்படுகிறது. அரசால் போக்குவரத்துக்கும் பொதுமக்களின் நடமாட்டத்துக்கும் இடைஞ்சலாக இருப்பதாக முடிவெடுக்கப்பட்டதால், தற்பொழுது இச்சிலை மேலப் பொன்னகரம் மெயின் ரோட்டிலுள்ள கிருஷ்ணன் கோவிலில் (ஆனந்த் மெமோரியல் பள்ளிக்கு எதிரேயுள்ள) வைக்கப்பட்டுள்ளது.\n\n\n\n\nSection::::மசூதிகள்.\nடிடி ரோடு, கரிமேடு-இங்கு இசுலாமியர்களின் வழிபாட்டுத் தலங்கள் உள்ளன.\n\n\nSection::::பேருந்து நிலையம்.\nஇங்கு அமைந்துள்ள பேருந்து நிலையம் மதுரை நகரில் அமைந்துள்ள முக்கியப் பேருந்து நிலையங்களுள் ஒன்றாகும். இந்தப் பேருந்து நிலையத்திலிருந்து தேனி, திண்டுக்கல், கோயம்புத்தூர், திருப்பூர், ஈரோடு, சேலம் போன்ற முக்கிய ஊர்களுக்கும், இந்நகரங்களைத் தலைமையகமாகக் கொண்டு செயல்படும் மாவட்டங்களிலுள்ள பிற ஊர்களுக்கும் செல்லும் புறநகர்ப் பேருந்துகள் இயக்கப்படுகின்றன. திருமங்கலம் பேருந்து நிலையம், மதுரை மாநகராட்சி ஒருங்கிணைந்த பேருந்து நிலையம் மற்றும் வேறு சில பகுதிகளுக்கும் இங்கிருந்து 24 மணி நேரமும் நகரப் பேருந்துகளும் இயக்கப்படுகின்றன.\n\nSection::::திரையரங்குகள்.\nஇங்கு அமைந்துள்ள திரையரங்குகள்:\n"}
{"id": "160320", "url": "https://ta.wikipedia.org/wiki?curid=160320", "title": "கற்பகப் பிள்ளையார் கோயில், உரும்பிராய்", "text": "கற்பகப் பிள்ளையார் கோயில், உரும்பிராய்\n\nஉரும்பிராய் கற்பகப் பிள்ளையார் கோயில் இலங்கையின் வட பகுதியில் அமைந்துள்ள உரும்பிராய் என்னும் ஊரில் அமைந்துள்ள ஒரு பிள்ளையார் கோயில். பலாலி வீதியில் யாழ்ப்பாண நகரத்தில் இருந்து ஏறத்தாழ 4 மைல்கள் தொலைவில் இக் கோயில் அமைந்துள்ளது. பலாலி வீதிக்கு மேற்கே, உரும்பிராய் வடக்கில், ஓடையம்பதி என்று அழைக்கப்படும் குறிச்சியில் இக் கோயில் அமைந்துள்ளதால் உரும்பிராய் ஓடையம்பதி கற்பகப் பிள்ளையார் கோயில் என்ற பெயராலும் இக்கோயில் அறியப்படுவது உண்டு. \n\nகோயிலின் தெற்கு மேற்கு வீதிகளில் உரும்பிராய் சைவத்தமிழ் வித்தியாலயமும், கிழக்கில் பலாலி வீதிக்கு அடுத்த பக்கத்தில் பலநோக்குக் கூட்டுறவுச் சங்க மண்டபமும், வடபால் தோட்ட நிலங்களும் அமைந்துள்ளன.\n\nSection::::வரலாறு.\n1834 ஆம் ஆண்டில் கணபதி ஐயர் என்பவர் உரும்பிராய் மக்களின் உதவியுடன் தற்போது கோயில் இருக்கும் பகுதியில் மூன்று பரப்பு நிலத்தில் ஒரு சிறிய கோயிலைக் கட்டுவித்தார். இதன் விரிவாக்கத்துக்காக, இதற்கு மேற்குப் பகுதியில் அமைந்திருந்த நிலங்களை உரும்பிராய் கிழக்கைச் சேர்ந்த அவற்றின் உரிமையாளர் நன்கொடையாக வழங்கினார். அன்றைய கோயிலுக்கும் பலாலி வீதிக்கும் இடையே இன்னொரு நிலமும் வீடும் விரிவாக்கத்துக்குத் தடையாக இருந்தன. இன்னொரு அன்பர் தனக்குச் சொந்தமாக அயலில் இருந்த நிலத்தை மாற்றீடாகக் கொடுத்து அக்காணியையும் கோயிலுக்காகப் பெற்றுக்கொடுத்தார். இதனால், கோயிலைப் பெரிதாகக் கட்டுவதற்குத் தேவையான நிலங்கள் கிடைத்தன. கோயில் விரிவாக்கத்துக்காக மட்டுமன்றி, பள்ளிக்கூடங்கள் போன்ற பொதுத் தேவைகளுக்காகவும் குத்தகைக்குக் கொடுக்கக்கூடிய அளவுக்குக் கோயிலுக்கு நிலங்கள் இருந்தன. உரும்பிராய் சைவத்தமிழ் வித்தியாலயம், உரும்பிராய் சந்திரோதய வித்தியாலயம் என்பன இக்கோயிலுக்குச் சொந்தமான நிலங்களிலேயே அமைக்கப்பட்டன. \n\nஅக்காலத்தில் உரும்பிராய் கிழக்கிலும், வடக்கிலும் வாழ்ந்த சிலர் ஊர்மக்களின் உதவியுடன் கோயிலின் கருவறை விமானத்தைக் கட்டியதுடன் ஆண்டு தோறும் பத்து நாட்கள் திருவிழாக்கள் நடைபெறவும் ஒழுங்கு செய்தனர். 19 ஆம் நூற்றாண்டின் பிற்பகுதியிலும், 20 ஆம் நூற்றாண்டுத் தொடக்கத்திலும் உரும்பிராயைச் சேர்ந்த பலர் மலாயாவுக்குச் சென்று செல்வம் சேர்த்தனர். இவர்களிற் பலரும் கோயிலுக்குப் புதிய மண்டபங்களைக் கட்டுவதிலும், திருத்த வேலைகளைச் செய்வதிலும் உதவினர். தற்காலத்திலும், கனடா, ஆசுத்திரேலியா, ஐரோப்பிய நாடுகள் போன்ற வெளி நாடுகளில் வாழும் உரும்பிராயைச் சேர்ந்தவர்கள் பலர் திருவிழா உபய காரர்களாக இருப்பதுடன், பல்வேறு திருப்பணிகளுக்கும் நிதி உதவி வருகின்றனர். 1982 ஆம் ஆண்டில் கோயிலுக்கு இராச கோபுரம் கட்டுவதற்காக அடிக்கல் நாட்டப்பட்டது. 1991 ஆம் ஆண்டில் கோபுர வேலைகள் நிறைவடைந்து குடமுழுக்கும் இடம்பெற்றது.\n\nSection::::நிர்வாகம்.\nகோயில், பரிபாலன சபையினால் நிர்வாகம் செய்யப்பட்டு வருகிறது. இதற்காகப் 17 உறுப்பினர்களைக் கொண்ட செயற்குழு ஒன்று உள்ளது. இதில் தலைவர், துணைத் தலைவர், செயலாளர், இணைச் செயலாளர், பொருளாளர் என்னும் ஐந்து பதவிகளை வகிப்போரும், 12 சாதாரண உறுப்பினரும் அடங்குவர். \n\nSection::::திருவிழாக்கள்.\nஇவ்வாலயத் திருவிழா ஆனிப் பூரணையைத் தீர்த்தத் தினமாகக் கொண்டு நடைபெறுகின்றது. ஒரு காலத்தில் பத்துத் திருவிழாக்களே நடந்தன. இப்பொழுது பதினைந்து திருவிழாக்கள் இடம்பெறுகின்றன. கொடியேற்றத்துடன் திருவிழாக்கள் தொடங்கும். இரண்டாம் திருவிழா முதல் 9 ஆம் திருவிழா வரை பல்வேறு வாகனங்களில் பிள்ளையார் வீதி உலாவாக எடுத்துவரப்படுவார். 10 ஆம் நாள் மஞ்சத் திருவிழாவும், 11 ஆம் நாள் கைலாச வாகனத் திருவிழாவும், 13 ஆம் நாள் சப்பறத் திருவிழாவும், 14 ஆம் நாள் தேர்த் திருவிழாவும் இடம்பெறும். 15 ஆம் நாள் தீர்த்தத் திருவிழா. அடுத்த நாள் பூங்காவனத் திருவிழா நடைபெறும். \n\nதிருவிழாக்களில் பயன்படுத்துவதற்காக இரண்டு தேர்கள், மஞ்சம், சப்பறம், கைலாச வாகனம் என்பனவும் அவற்றுக்கான தரிப்பிடங்களும் கோயிலில் உள்ளன. இவற்றைவிட எலி வாகனம், சிங்க வாகனம், யானை வாகனம், குதிரை வாகனம், இடப வாகனம், மயில் வாகனம் என்பனவும் இருக்கின்றன.\n\nSection::::நூல்கள்.\nஉரும்பிராய் கற்பகப் பிள்ளையார் மீது பல நூல்கள் எழுந்துள்ளன. இவற்றுள் கற்பகவிநாயகர் திருவந்தாதி என்ற நூலினைக் கவிஞர் செ. ஐயாத்துரை அவர்களும் கற்பகவிநாயகர் அந்தாதி என்ற நூலினைக் கோயிலாக் கண்டியைச் சேர்ந்த ஆசிரியரான சு. பொ. குழந்தை வடிவேலு அவர்களும், இயற்றி வெளியீடும் செய்துள்ளனர்.\n\n"}
{"id": "160322", "url": "https://ta.wikipedia.org/wiki?curid=160322", "title": "தென் பசிபிக் பல்கலைக்கழகம்", "text": "தென் பசிபிக் பல்கலைக்கழகம்\n\nதென் பசிபிக் பல்கலைக்கழகம் (\"University of the South Pacific\", USP) என்பது ஓசியானியாவின் பல நாடுகளில் வளாகங்களைக் கொண்டுள்ள ஒரு ஆய்வு சார் பொதுப் பல்கலைக்கழகம் ஆகும். இது பசிபிக் கலாசாரம், மற்றும் சுற்றுச்சூழல் ஆகியவற்றுக்கான பன்னாட்டு ஆய்வு மையம் ஆகும். இப்பல்கலைக்கழகத்தின் கல்வித் திட்டம் உலக அளவில் ஆங்கீகரிக்கப்பட்டதாகும். இங்கு பசிபிக் நாடுகளில் இருந்து மட்டுமல்லாமல் பல உலக நாடுகளில் இருந்தும் மாணவர்கள் கல்வி பயிலுகின்றனர். 1968 ஆம் ஆண்டில் ஆரம்பிக்கப்பட்ட இப்பல்கலைக்கழகம் பொதுநலவாயத்தின் கல்வித்திட்டத்துக்கமைய தனது கல்வியை வழங்குகின்றது. ஆத்திரேலியா, நியூசிலாந்துக்கு வெளியே உலக நாடுகளால் அங்கீகரிக்கப்பட்ட ஒரேயொரு ஓசியானியாப் பிராந்தியப் பல்கலைக்கழகம் இதுவாதும். இது ஓசியானாவின் குக் தீவுகள், பிஜி, கிரிபட்டி, மார்சல் தீவுகள், நவூரு, நியுவே, சமோவா, சொலமன் தீவுகள், டோக்கெலாவ், தொங்கா, துவாலு, வனுவாட்டு ஆகிய 12 நாட்டு அரசுகளுக்குச் சொந்தமானது. இதன் தலைமை வளாகம் பிஜி நாட்டில் அமைந்துள்ளது.\n\n"}
{"id": "160328", "url": "https://ta.wikipedia.org/wiki?curid=160328", "title": "இந்திய வம்சாவளித் தமிழர்கள்", "text": "இந்திய வம்சாவளித் தமிழர்கள்\n\nஇந்திய வம்சாவளித் தமிழர்கள் என்போர் வரலாற்று ரீதியாக இந்தியாவில் இருந்து இலங்கையில் குடியேறிய தமிழர்களை குறிக்கும். \"இந்திய வம்சாவளித் தமிழர்\" என்றால் மலையகத் தமிழர் என்று கருதும் நிலை வரலாற்று அடிப்படையில் தவறானதாகும். மலையகத் தமிழர் 19ஆம் நூற்றாண்டளவில் பிரித்தானியரின் ஆட்சியின் போது இந்தியாவில் இருந்து பெருந்தோட்டப் பயிர்ச்செய்கைக்காக அழைத்துவரப்பட்டவர்கள் என்பதனால் அவர்களும் \"இந்திய வம்சாவளித் தமிழர்\" எனும் பகுப்புக்குள் உள்ளடங்குகின்றனர் என்றாலும், அதற்கு மிக முற்பட்ட காலமான போர்த்துக்கீசரின் வருகைக்கு முன்பிருந்தே இலங்கையில் வந்து குடியேறிய இந்திய வம்சாவளித் தமிழர் என்போரின் வரலாறு மிக நீண்டதாகும்.\n\nSection::::வரலாறு.\nதமிழ் நாட்டு மன்னர்கள் இலங்கையை தமது ஆட்சிக்குள் கொண்ட வந்த காலங்கள் முதல்\n"}
{"id": "160329", "url": "https://ta.wikipedia.org/wiki?curid=160329", "title": "தேசிய நெடுஞ்சாலை 45எ (இந்தியா)", "text": "தேசிய நெடுஞ்சாலை 45எ (இந்தியா)\n\nதேசிய நெடுஞ்சாலை 45A அல்லது தே. நெ. 45A இந்தியாவிலுள்ள ஓர் தேசிய நெடுஞ்சாலை ஆகும். இது விழுப்புரத்திலிருந்து கிழக்காக சென்று புதுச்சேரி அடைந்து அங்கிருந்து வங்காள விரிகுடா கடலோரமாக தெற்கில் நாகப்பட்டினம் சென்று அங்கு தே.நெ.67 உடன் இணைகிறது. இச்சாலையின் நீளம் ஆகும்.\n\nSection::::வழித்தடம்.\nவிழுப்புரம், வளவனூர், கண்டமங்கலம், புதுச்சேரி, அரியாங்குப்பம், கடலூர், ஆலப்பாக்கம், பரங்கிப்பேட்டை, சிதம்பரம், சீர்காழி, தரங்கம்பாடி, காரைக்கால் மற்றும் நாகப்பட்டினம்.\n"}
{"id": "160331", "url": "https://ta.wikipedia.org/wiki?curid=160331", "title": "மீத்தோடிரெக்சேட்டு", "text": "மீத்தோடிரெக்சேட்டு\n\nமீத்தோடிரெக்சேட்டு (Methotrexate) [குறுக்கம்: MTX; பழைய பெயர்: அமிதோப்டெரின் (amethopterin)], வளர்சிதைமாற்றத் தடுப்பியும், ஃபோலிக் அமிலத்தடுப்பி மருந்துமாகும். இது புற்றுநோய், தன்னெதிர்ப்பு நோய்கள், கருக்குழாய் கருவளர்ச்சி (ectopic pregnancy), மருத்துவ கருக்கலைப்பு ஆகியவற்றில் சிகிச்சைக்காக உபயோகப்படுத்தப்படுகிறது. 1950 - ஆம் ஆண்டுகளிலிருந்து மிகவும் நஞ்சார்ந்த ஃபோலிக் அமிலத்தடுப்பியான அமினோப்டெரின் மருந்திற்கு பதிலாக மீத்தோடிரெக்சேட்டு பயன்படுத்தப்படுகிறது. மீத்தோடிரெக்சேட்டு, ஃபோலிக் அமில வளர்சிதைமாற்றத்தைத் தடுப்பதன் மூலம் செயல்படுகிறது. இம்மருந்து இந்திய உயிர்வேதியியலாளரான சுப்பாராவ் என்பவரால் அமெரிக்காவில் உருவாக்கப்பட்டது. \n\n"}
{"id": "160333", "url": "https://ta.wikipedia.org/wiki?curid=160333", "title": "தேசிய நெடுஞ்சாலை 45பி (இந்தியா)", "text": "தேசிய நெடுஞ்சாலை 45பி (இந்தியா)\n\nதேசிய நெடுஞ்சாலை 45B அல்லது தே.நெ. 45B in இந்தியாவிலுள்ள ஓர் தேசிய நெடுஞ்சாலை ஆகும். இது திருச்சியில் தே.நெ. 45யிலிருந்து கிளம்பி தெற்கில் சென்று துறைமுக நகரமான தூத்துக்குடியை அடைந்து அங்கு தே.நெ. 7Aவைச் சந்திக்கிறது. திருச்சிக்கும் மதுரைக்கும் இடையே உள்ள தொலைவிற்கு [நான்குவழிப் பாதையாக விரிவுபடுத்தப்பட்டு மே 2010 இத்திட்டம் நிறைவு செய்யப்பட்டது. மீதம் தொலைவிற்கான மதுரையிலிருந்து தூத்துக்குடி வரையிலான சாலையும் விரிவுபடுத்தப்பட்டுள்ளது. திருச்சியிலுருந்து தூத்துக்குடிக்கு இந்த நெடுஞ்சாலையின் மொத்த தொலைவு ஆகும்.\n\nSection::::வழித்தடம்.\nதிருச்சி, விராலிமலை, துவரங்குறிச்சி, மேலூர், மதுரை, காரியாபட்டி, அருப்புக்கோட்டை, பந்தல்குடி, கோட்டூர், எட்டையாபுரம், எப்போதும் வென்றான், குறுக்குச்சாலை மற்றும் தூத்துக்குடி.\n"}
{"id": "160336", "url": "https://ta.wikipedia.org/wiki?curid=160336", "title": "கடல்பிறக்கோட்டிய செங்குட்டுவன்", "text": "கடல்பிறக்கோட்டிய செங்குட்டுவன்\n\nகடல்பிறக்கோட்டிய செங்குட்டுவன் பற்றிய செய்திகளைப் பதிற்றுப்பத்து ஐந்தாம் பத்து குறிப்பிடுகிறது. பதிற்றுப்பத்தைத் தொகுத்தவர் இவனைத் தன் பதிகத்தில் கண்ணகிக்குச் சிலையெடுத்து வழிபட்ட சேரன் செங்குட்டுவன் எனக் குறிப்பிட்டுள்ளார். பாடல்கள் இந்தச் சிலை வரலாற்றைக் குறிப்பால் கூடக் காட்டவில்லை. பாடலில் இவன் இமயம் முதல் குமரி வரை ஆண்டான் என்னும் குறிப்பு உள்ளது. இந்தக் குறிப்பைக் கொண்டு இவனைக் கண்ணகிக்குக் கல் கொணர்ந்தவன் என்று பதிகம் குறிப்பிடுகிறது. \nSection::::பரணர் பாடிய புறநானூற்றுப் பாடல்.\nசேரமான் கடலோட்டிய வேல்கெழு குட்டுவன் புலவர் பரணர் இவனிடம் களிறுகளைப் பரிசாக வழங்கும்படி வேண்டுகிறார். \n\n'கடலோட்டிய வேல்' என்பதற்குக், கடல் அரிப்பைத் தடுக்க தன் தலைநகர் வஞ்சியின் கடற்கரையில் வேல்களை நட்டுக் கடற்கரையைப் பாதுகாத்த்தான் என்றும், கடற்போரில் வெற்றி கண்டான் என்றும் அறிஞர்கள் விளக்கம் காண்கின்றனர். கடல் பிறக்கு ஓட்டிய என்னும் அடைமொழிக்கும் இது பொருந்தும்.\n\n\n\nSection::::பதிற்றுப்பத்து, ஐந்தாம் பத்து, பதிகத்தில் தொகுப்பாசிரியர் தரும் செய்திகள்.\nSection::::கடல் பிறக்கு ஓட்டியது.\nஇதனை இவனது கடற்போர் எனலாம்.\n"}
{"id": "160341", "url": "https://ta.wikipedia.org/wiki?curid=160341", "title": "அரியணை", "text": "அரியணை\n\nஅரியணை என்பது அரசன் அவைக்களத்தில் அமரும் இருக்கை. அரி என்னும் சொல் சிங்கத்தைக் குறிக்கும். அணை என்பது அமரும் இருக்கை. அமரும் இருக்கையைச் சிங்கம் தாங்குவது போலச் செய்யப்பட்டிருக்கும் இருக்கை. இக்காலத்தில் நாற்காலியில் சிங்க முகம் கொண்ட கைப்பிடி இருப்பது போல் செய்யப்பட்டிருக்கும் இருக்கையையும் அரியணை என்கிறோம். \n"}
{"id": "160342", "url": "https://ta.wikipedia.org/wiki?curid=160342", "title": "இந்திரா சிவசைலம் அறக்கட்டளை விருது", "text": "இந்திரா சிவசைலம் அறக்கட்டளை விருது\n\nகருநாடக இசை வல்லுநர் ஒருவரை, ஆண்டுதோறும் தெரிவுசெய்து அவருக்கு இந்திரா சிவசைலம் அறக்கட்டளை விருது எனும் விருதினை இந்திரா சிவசைலம் அறக்கட்டளை அமைப்பு வழங்கிச் சிறப்பிக்கிறது. சென்னை மியூசிக் அகாதெமியுடன் இணைந்து நடத்தப்படும் ஒரு விழாவினில் இந்த விருது வழங்கப்படுகிறது. தெரிவு செய்யப்பட்ட அந்த இசைக் கலைஞரின் இசை நிகழ்ச்சியும் அன்றைய விழாவினில் நடைபெறும் வழக்கம் உள்ளது.\n\nSection::::இந்திரா சிவசைலம் அறக்கட்டளை விருது பெற்ற இசைக்கலைஞர்களின் பட்டியல்.\n2010 ஆம் ஆண்டு முதல் 2013 ஆம் ஆண்டு வரை இவ்விருதினைப் பெற்ற இசைக்கலைஞர்களின் பட்டியல் இங்கு தரப்பட்டுள்ளது.\n\n"}
{"id": "160346", "url": "https://ta.wikipedia.org/wiki?curid=160346", "title": "எம். எஸ். ரகுநாதன்", "text": "எம். எஸ். ரகுநாதன்\n\nஎம். எஸ். ரகுநாதன், இந்தியக் கணித மேதைகளில் ஒருவர். ஆந்திரப் பிரதேசத்தில் 1941-ல் பிறந்த இவர் தனது மாமாவின் வீட்டில் வளர்ந்தார். இந்தியாவில் டாடா பண்டமென்டல் ரிசர்ச் இன்ஸ்ட்டியூட்டில் பேராசிரியர் பதவி வகிப்பவர். இவர் தன் 19 வது வயதில், இந்த நிறுவனத்தில் சேர்ந்தார். இவரின் முழுப்பெயர் ’மாடபூசி சந்தானம் ரகுநாதன்’ என்பதாகும். இவர் தந்தை, சென்னையில் மரக்கடை வணிகம் செய்தவர். மயிலை பி.எஸ்.மேனிலைப் பள்ளியில் படித்த இவர், விவேகானந்தா கல்லூரியில் பி.ஏ (ஹானர்ஸ்) பட்டப்படிப்பு முடித்தார். பின்பு டாடா ஆய்வகத்தில் சேர்ந்து முனைவர் (பி.எச்.டி.,) பட்டத்தையும் பெற்றார்.\n\nகணிதத்தில் சிறந்த ஆய்வுகளை மேற்கொண்ட இவர், சாந்தி சுவரூப் பட்நாகர் விருது, ராமானுஜம் பதக்கம், பத்மபூஷண் விருது ஆகியவற்றைப் பெற்றார். அறிவியல் அறிஞர்களாக மதிக்கப்பட்டு, உலக சமுதாயத்தால் ஏற்கப்பட்டு, அவர்கள் கையொப்பம் பதித்த ஆவணம் இலண்டனில் உள்ள ராயல் சொசைட்டியில் உள்ளது. பிரபல அறிவியலாளர் ஐசக் நியூட்டன் இதில் கையொப்பமிட்டிருக்கிறார். அதில் சமீபத்தில் கையொப்பமிட்ட பேராசிரியர் எம்.எஸ்.ரகுநாதன் ஆவார். வரலாற்றுப்புகழ் மிக்க கணித மேதை சிறீநிவாச ராமானுஜம், சி.எஸ். சேஷாத்ரி, எம்.எஸ். நரசிம்மன் என இந்திய கணித இயல் துறையின் பெருமையைக் கட்டிக்காத்த பெருமகன்களின் வரிசையில் இவர் இடம் பெற்றுள்ளார்.\n\n"}
{"id": "160348", "url": "https://ta.wikipedia.org/wiki?curid=160348", "title": "தேசிய நெடுஞ்சாலை 47பி (இந்தியா)", "text": "தேசிய நெடுஞ்சாலை 47பி (இந்தியா)\n\nதேசிய நெடுஞ்சாலை 47பி (தே.நெ. 47B) முழுதும் தமிழ்நாட்டிற்குள்ளேயே அமைந்துள்ள ஓர் குறு தேசிய நெடுஞ்சாலை ஆகும். இந்த நீளமுள்ள நெடுஞ்சாலை நாகர்கோவிலையும் தே.நெ. 7இல் அமைந்துள்ள காவல்கிணற்றையும் இணைக்கிறது.\n"}
{"id": "160353", "url": "https://ta.wikipedia.org/wiki?curid=160353", "title": "தேசிய நெடுஞ்சாலை 66 (இந்தியா)", "text": "தேசிய நெடுஞ்சாலை 66 (இந்தியா)\n\nதேசிய நெடுஞ்சாலை 66 இந்தியாவில் புதுச்சேரியை பெங்களூருடன் இணைக்கும் ஓர் தேசிய நெடுஞ்சாலை ஆகும். இது புதுச்சேரியிலுள்ள இந்திரா காந்தி சதுக்கத்திலிருந்து துவங்கி, வடமேற்கே திண்டிவனம் வரை சென்று பின்னர் மேற்கில் திருவண்ணாமலை வழியாக ஊத்தங்கரை வரைச் செல்கிறது. இங்கிருந்து தே. நெ. 46இல் அமைந்துள்ள கிருட்டிணகிரியில் இணைகிறது. இந்த சந்திப்பிலிருந்து தொலைவிலுள்ள நே.நெ. 7இலிருந்து தே.நெ. 46 துவங்குகிறது. தேசிய நெடுஞ்சாலை 66இன் மொத்த தொலைவு ஆகும்.\nSection::::வழித்தடம்.\nபுதுச்சேரி - திருச்சிற்றம்பலம் - கிளியனூர் - திண்டிவனம் - வல்லம் - செஞ்சி - பென்னாத்தூர் - திருவண்ணாமலை - பாச்சல் - செங்கம் - சிங்காரப்பேட்டை - ஊத்தங்கரை - சாமல்பட்டி - மத்தூர் - கன்னடஹள்ளி - கிருட்டிணகிரி.\n\nSection::::சாலை மேம்பாடு.\nபுதுச்சேரிக்கும் திண்டிவனத்திற்கும் இடையே தொலைவுள்ள சாலை நான்குவழிப் பாதையாக மேதாசு-என்சிசி கூட்டிணைவு கட்டமைத்துள்ளது.\n"}
{"id": "160356", "url": "https://ta.wikipedia.org/wiki?curid=160356", "title": "தேசிய நெடுஞ்சாலை 68 (இந்தியா)", "text": "தேசிய நெடுஞ்சாலை 68 (இந்தியா)\n\nதேசிய நெடுஞ்சாலை 68 (\"NH 68\") முழுமையும் தமிழ்நாட்டிற்குள் அமைந்துள்ள ஓர் தேசிய நெடுஞ்சாலை ஆகும். இது உளுந்தூர்பேட்டை க்கும் சேலத்திற்கும் இடையே தொலைவிற்கு கட்டமைக்கப்பட்டுள்ளது. இது தே.நெ ஏழுடனும் தே.நெ நாற்பத்தேழுடனும் சேலத்தில் இணைகிறது. அதேபோன்று தே.நெ.68 தே.நெ 45 மற்றும் மாநில நெடுஞ்சாலை 69 உடன் உளுந்தூர்பேட்டையில் சந்திக்கிறது. இருவழிப்பாதையாக இரு கட்டங்களில் ரிலையன்சு இன்ப்ரா மற்றும் மேதாசினால் கட்டமைக்கப்பட்டது.\n\nSection::::போக்குவரத்து.\nதேசிய நெடுஞ்சாலை 68 சேலத்தையும் மறைமுகமாக கோவை, ஈரோடு மற்றும் திருப்பூரையும் சென்னையுடன் இணைக்கும் வழித்தடமாக உள்ளது.\n\nSection::::வழித்தடம்.\nஉளுந்தூர்பேட்டை, எளவனசூர், தியாகதுர்கம், கள்ளக்குறிச்சி, சின்ன சேலம், தலைவாசல், காட்டுக்கோட்டை, ஆத்தூர், பெத்தநாயக்கன்பாளையம், வாழப்பாடி & சேலம்\n"}
{"id": "160363", "url": "https://ta.wikipedia.org/wiki?curid=160363", "title": "உப்புத் தொழில் (தமிழர் தொழிற்கலை)", "text": "உப்புத் தொழில் (தமிழர் தொழிற்கலை)\n\nதமிழர் தாயகப் பகுதிகள் கடற்கரையை அண்டிய பகுதிகளாக இருந்தமையால் தமிழர்கள் உப்புத் தொழிலில் நீண்ட காலமாக ஈடுபட்டு வருகிறார்கள். \n\nSection::::இலங்கை.\nஇலங்கையில் தமிழர் தாயகப் பகுதிகள் ஆன ஆனையிறவு, நிலாவெளி, சிவியாதெரு, இருபாலை, கரணவாய், கல்லுண்டாய், முல்லைத்தீவு முதலிய இடங்களில் உப்புப் பெறப்படுகின்றது. இப் பகுதிகளில் பல உப்பளங்கள் உள்ளன. \n\nSection::::இந்தியா.\nதமிழ்நாட்டில் தூத்துக்குடி, திருநெல்வேலி, காஞ்சிபுரம் போன்ற கரையோர மாவட்டங்களில் உப்பு உற்பத்தி செய்யப்படுகிறது. இந்திய அரசின் தாராளமயமாக்கல் கொள்கையினால் தமிழ்நாட்டு உப்பு உற்பத்தி பாதிக்கப்பட்டு இந்த தொழிலில் ஈடுபட்டவர்கள் பெரும் பாதிப்பை அடைந்துள்ளதாக செய்திகள் கூறுகின்றன.\n\nSection::::பொருளாதார முக்கியத்துவம்.\nஉப்புத் தொழிலில் ஆயிரக்கணக்கான தொழிலாளர்கள் ஈடுபடுகின்றனர். உப்பு தமிழர் தாயகப் பகுதிகளில் இருந்து பிற பகுதிகளுக்கு ஏற்றுமதி செய்யப்படும் ஒரு பொருளாகவும் உள்ளது. \n"}
{"id": "160364", "url": "https://ta.wikipedia.org/wiki?curid=160364", "title": "சுண்ணாம்புத் தொழில் (தமிழர் தொழிற்கலை)", "text": "சுண்ணாம்புத் தொழில் (தமிழர் தொழிற்கலை)\n\nதமிழர் தாயகப் பகுதிகளில் சுண்ணாம்பு மிகுந்து கிடைப்பதால் நீண்டகாலமாக தமிழர்கள் சுண்ணாம்புத் தொழிலில்களில் ஈடுபட்டு வருகிறார்கள். சுண்ணாம்பு உறுதியான கட்டிடங்களைக் கட்ட (சுண்ணாம்புச் சாந்து), வெள்ளைப் பூச்சடிக்க, மண்ணில் அமிலத்தன்மையைக் குறைக்க, உரமாக, கல்சியம் ஐதரொசைட் தயாரிக்க, வெளிற்றும் தூள் தயாரிக்க எனப் பலப் பயன்பாடுகளைக் கொண்டது. யாழ்ப்பாணப் பகுதியில் சுண்ணாம்பைப் பயன்படுத்தி கட்டிடங்கள் கட்டப்பட்டுகின்றன.\n\nSection::::சுண்ணம்புச் சூளை அமைப்புகளும் நடைபெறும் தாக்கங்களும்.\nகல்சியம் காபனேற்று மூலங்களான சிப்பி, சுண்ணம்புக் கல் முதலானவற்றிலிருந்து சுட்டசுண்ணாம்பை பெறுவதற்கு சூளைகள் பயன்படுத்தப்படுகின்றன.\nஇங்கு நடைபெறும் வேதியியல் தாக்கம்\n\nஇந்த தாக்கம் சிறப்பாக நடைபெறும் வெப்பநிலை 900 °C (1650 °F; இல் பெறப்படும் CO இன் பகுதி அமுக்கம் 1 வளிமாண்டலமாகவும் வெப்பநிலை 1000 °C (1800 °F; இல் பெறப்படும் CO இன் பகுதி அமுக்கம் 3.8 வளிமண்டலமாகவும்) இருக்கும். இதுவிரைவான சுண்ணம்பை பெறும் வெப்பநிலைகளாகும் இந்தியா,இலங்கை போன்ற நாடுகளில் பாரம்பரிய சுண்ணாம்புச் சூளைகள் பயன்படுத்தப்படுகின்றன. மேற்கு நாடுகளில் புதிய சூளை அமைப்புகள் காணப்படுகின்றன.\n"}
{"id": "160380", "url": "https://ta.wikipedia.org/wiki?curid=160380", "title": "பாண்டில்", "text": "பாண்டில்\n\nபாண்டில் என்னும் சொல் வெண்ணிறத்தைக் குறிக்கும். வெண்ணிற மூடாக்கு வண்டி, வெண்ணிற விரிப்புள்ள கட்டில், வெண்ணிறமுள்ள சங்கு, வெண்ணிறத் தோலால் போர்த்தப்பட்ட யாழ்ப்பெட்டி, மகளிர் இடுப்பில் அணிந்துகொள்ளும் வெண்ணிற ஒட்டியாணம், வெள்ளி-விளக்கு முதலான பொருள்களை உணர்த்தும். பாண்டில் என்னும் பெயர் கொண்ட ஓர் அரசனும் இருந்தான். \n"}
{"id": "160382", "url": "https://ta.wikipedia.org/wiki?curid=160382", "title": "பாண்டில் அரசன்", "text": "பாண்டில் அரசன்\n\nபாண்டில் என்பவன் அரிசில் என்னும் ஊரின் அரசன். இவனை ‘இசைவெங்கிள்ளி’ என்னும் சோழன் வென்றான். \nபாண்டில் என்னும் அரசனுக்கும், இசைவெங்கிள்ளி என்னும் சோழனுக்கும் இடையே, அரிசில் ஆறு பாயும் அம்பர் என்னும் ஊரில் போர் நிகழ்ந்தது. போரில் கிள்ளி வெற்றி பெற்றான். \n"}
{"id": "160383", "url": "https://ta.wikipedia.org/wiki?curid=160383", "title": "நல்லியக்கோடன்", "text": "நல்லியக்கோடன்\n\nநல்லியக்கோடன் கடையெழு வள்ளல்களுக்குப் பின்னர் வாழ்ந்த வள்ளல்களில் ஒருவன். ஓய்மான் நாட்டு அரசன். ஓவியர் குடிமக்களின் தலைவன். இவனது தலைநகர் நன்மாவிலங்கை. இடைக்கழிநாட்டு நல்லூர் நத்தத்தனார் என்னும் புலவர் ஏழு நரம்பு கொண்ட யாழை மீட்டிப் பாடும் சிறுபாண் என்னும் இசைவாணர்களை இவனிடம் சென்று பரிசில் பெறுமாறு ஆற்றுப்படுத்துகிறார். அப்போது அவனிடம் முன்பு தான் பெற்ற பரிசில்களையும், அவனது பண்புகளையும், அவனை நடந்துகொள்ளும் பாங்கையும் குறிப்பிடுகிறார்.\nSection::::பண்புகள்.\nசெய்ந்நன்றி அறிபவன்\n"}
{"id": "160384", "url": "https://ta.wikipedia.org/wiki?curid=160384", "title": "சமவெளிப் பழங்குடிகள்", "text": "சமவெளிப் பழங்குடிகள்\n\nபிளெயின்சு இந்தியன்சு (ஆங்கிலம்: Plains Indians) என ஐரோப்பியரால் அடையாளப்படுத்தப்படும் சமவெளிப் பழங்குடிகள் வட அமெரிக்காவின் பெரு சமவெளிப் பகுதிகளில் வசித்து வந்த பழங்குடி மக்கள் ஆவர். சமவெளிப் பழங்குடிகள் எனப்படுவர்கள் தமக்கான மொழிகளையும், பண்பாட்டையும், வாழ்வியலையும் கொண்ட பல்வேறு குடிகளைச் சேர்ந்தவர்கள் ஆவர்.\nஇவர்கள் ஐரோப்பிய காலனித்துவ அரசுகளான கனடாவையும் ஐக்கிய அமெரிக்காவையும் எதிர்த்து நெடுங்காலம் நடத்திய, நடத்திவரும் எதிர்ப்புப் போராட்டங்களாலும், இவர்களின் பண்பாட்டு வாழ்வியல் தனித்துவங்களாலும் பரவலாக அறியப்படுகிறார்கள். வட அமெரிக்கப் பழங்குடிகள் என்றவுடன் இலக்கியத்திலும், ஓவியத்திலும் ஊடகங்களிலும் பெரும்பாலும் சித்தரிக்கப்படும் மக்கள் இந்த குடிகளைச் சார்ந்தவர்களே.\n\n"}
{"id": "160385", "url": "https://ta.wikipedia.org/wiki?curid=160385", "title": "அமெரிக்க காட்டெருதை சமவெளி பழங்குடிகள் பயன்படுத்திய வழிகள்", "text": "அமெரிக்க காட்டெருதை சமவெளி பழங்குடிகள் பயன்படுத்திய வழிகள்\n\nசமவெளிப் பழங்குடிகள் மக்களின் வரலாற்றில், வாழ்வியலில், பொருளியலில், பண்பாட்டில், சமய நம்பிக்கைகளில் அமெரிக்கக் காட்டெருது முக்கிய இடத்தை வகிக்கிறது. உணவு, உடை, உறையுள், ஆயுதங்கள், பண்டமாற்று என பல்வேறு வழிகளில் அமெரிக்க காட்டெருதை சமவெளி பழங்குடிகள் பயன்படுத்தினர்.\n\nSection::::வேட்டை.\nசமவெளிக் குடிகள் காட்டெருதுவை மிக நெடுங்காலமாக வேட்டையாடிப் பயன்படுத்தி வந்துள்ளார்கள். குதிரைகள் அறிமுகப்படுத்தப்பட முன்பு இந்தப் பெரிய விலங்குகளை பாறை விழிம்புகளுக்கு ஓடச் செய்து பாதாளத்தில் விளச் செய்து வேட்டையாடினர். சுற்றடைக்கப்பட்ட பகுதிகளுக்கு காட்டெருதுக்களை ஓட்டிவந்தும் வேட்டையாடினர்.\n\nSection::::உடல் உறுப்புகள் வாரியாகப் பயன்பாடுகள்.\nகாட்டெருதுவின் ஒவ்வொரு உறுப்பும் பயன்படுத்தப்பட்டது.\n\n\n\n\n\n\n\nSection::::பயன்பாடுகள்.\nSection::::உணவு.\nகாட்டெருதே பழங்குடிகளின் மிக முக்கிய உணவாக இருந்தது. இதன் இறைச்சி நெருப்பின் மீது வாட்டி உண்ணப்பட்டது. இறைச்சியை கீற்றுக்களாக (strips) வெட்டி, சூரிய ஒளியில் உலர்த்தி, இடித்து, காட்டெருதின் சூடான கொழுப்போடும் சதைக்கனிகளோடு (berries) சேர்த்து pemmican தயாரிக்கப்படும். உலர்த்தப்பட்ட இறைச்சி சூப்பாகவும் உண்ணப்படும்.\n"}
{"id": "160387", "url": "https://ta.wikipedia.org/wiki?curid=160387", "title": "முத்தெடுத்தல் (தமிழர் தொழிற்கலை)", "text": "முத்தெடுத்தல் (தமிழர் தொழிற்கலை)\n\nமுத்தெடுத்தல் என்பது நீண்ட காலமாக தமிழர்கள் செய்துவரும் தொழில்களில் ஒன்றாகும். மூச்சடக்கி முத்தெடுத்தல் அல்லது முத்துக் குளித்தல் என்பது இடர்கள் நிறைந்த ஒரு கலையாகும். முத்திருக்கும் இடங்கள் பற்றியும், முத்துக்களின் வகைகள் பற்றியும், மூச்சடக்கி முத்தெடுத்தல் பற்றியும் விரிவான அறிவு தமிழர் மரபவழி அறிவில் உண்டும். இது தொடர்பாக தமிழ் இலக்கியங்களிலும் விரிவான பதிவுகள் காணப்படுகின்றன.\n\nஇந்தியாவில் தூத்துக்குடியிலும், இலங்கையில் சிலாபம் மற்றும் மன்னார் வளைகுடாப் பகுதிகளிலும் முத்தெடுத்தலில் ஈடுபடுவர்.\n\nSection::::முத்துக்குளித்துறையின் அழிவு.\nசூழலியல் மாசு அடைவதால் சிப்பிகளில் முத்துக்கள் வளர்வது மிகவும் பாதிப்படைந்துள்ளதாக ஆய்வாளர் உதயனப் பிள்ளை தெரிவிக்கிறார்.\n\n"}
{"id": "160389", "url": "https://ta.wikipedia.org/wiki?curid=160389", "title": "பூர்வீக சங்கீத உண்மை", "text": "பூர்வீக சங்கீத உண்மை\n\nபூர்வீக சங்கீத உண்மை என்னும் இந்நூலை, 1930 ஆம் ஆண்டு, புகழ் பெற்ற நாதசுர மேதை மதுரை பொன்னுசாமிப் பிள்ளை எழுதினார். இசை வரலாற்றில் இந்நூல் மிகப்பெரிய சிந்தனைப் புரட்சியைத் தோற்றுவித்தது. ஆனால், தமிழிசை ஆய்வு வரலாற்றில், இவருக்கும், இந்நூலுக்கும் உரிய இடம் தரப்படாமல் மறைக்கப்பட்டது.\n\n\nSection::::நூலமைப்பு.\nஇந்நூல் ஐந்து பகுதிகளைக் கொண்டுள்ளது.\n\n\n"}
{"id": "160391", "url": "https://ta.wikipedia.org/wiki?curid=160391", "title": "சோழர் கடற்படை", "text": "சோழர் கடற்படை\n\nசோழர் கடற்படை என்பது சோழப் பேரரசின் உள்ளடக்கப்பட்ட கடற்படைகள் மற்றும் அதன் ஏனைய கடல் படைக்கலங்கள் என்பவற்றைக் கொண்டிருந்தது. சோழப் பேரரசானது இலங்கை, சிறீவிஜயம் (தற்போதைய இந்தோனேசியா) ஆகியவற்றை வெற்றி கொண்டு விரிவடைவதற்கும், இந்து சமயம், திராவிடக் கட்டிடக்கலை, திராவிடக் கலாச்சாரம் என்பன தெற்காசியாவில் பரவுவதற்கும், கி.பி. 900 காலப்பகுதியில் கடற்கொள்ளையினைத் தென்கிழக்காசியா தடுப்பதிலும் சோழர் கடற்படை முக்கியப் பங்காற்றியது.\n\nஇடைக்காலச் சோழர்கள் ஆட்சிக் காலத்தில் கடற்படை அளவிலும் தரத்திலும் வளர்ந்தது. சோழக் கடற்படைத் தளபதிகள் சமூகத்தில் அதிகம் மதிக்கப்பட்டும் செல்வாக்குப் பெற்றும் காணப்பட்டனர். கடற்படையின் கட்டளைத்தளபதிகள் சில சந்தர்ப்பங்களில் அரசதந்திரிகளாகவும் செயற்பட்டனர். கி.பி. 900 முதல் கி.பி. 1100 வரை, சிறிய காயல் உட்பகுதிகளிலிருந்து ஆசியா முழுவதற்கும் அரசதந்திர அடையாளமாகவும் மிகுந்த வல்லமை நீட்சியாகவும் கடற்படை காணப்பட்டது. ஆனால், தென்னிந்தியாவின் ஆந்திர-கருநாடகத் தலைமை நிலப்பகுதிகளில் இடம்பெற்ற சாளுக்கியர்களை வென்றடக்குவதற்கான சண்டைகளினால் படிப்படியாக மேலாதிக்கத்தைச் சோழர் இழந்தனர்.\n\nSection::::வரலாறு.\nவரலாற்றாளர்கள் சோழ ஆட்சியினை மூன்று புரிந்துகொள்ளக்கூடிய கட்டங்களாகப் பிரிக்கின்றனர். முதலாவது காலகட்டம் முற்காலச் சோழர்கள் காலம். இரண்டாவது காலம் இடைக்காலச் சோழர்கள் காலமாகவும், கடைசிக் காலகட்டம் சாளுக்கியச் சோழர் காலமாகவும் உள்ளது.\n\nசோழர்கள் 9ம் நூற்றாண்டு அரைப்பகுதி முதல் 13ம் நூற்றாண்டின் ஆரம்பம் வரை தங்கள் வல்லமையின் உயரத்தில் காணப்பட்டனர். முதலாம் இராஜராஜ சோழன், அவருடைய மகன் இராசேந்திர சோழன் காலத்தில் சோழப் பேரரசு ஆசியாவில் ஓர் இராணுவ, பொருளாதார, கலாச்சார சக்தியாக விளங்கியது. 1010 முதல் 1200 வரையான காலப்பகுதியில் சோழரின் நிலப்பகுதிகள் மாலத்தீவுகளிலிருந்து ஆந்திரப் பிரதேசத்தின் கோதாவரி ஆறு வரை விரிவடைந்தது. இராஜராஜ சோழன் தென்னிந்தியா தீபகற்பத்தை வெற்றி கொண்டு, இலங்கையின் சில பகுதிகள் மற்றும் மாலத்தீவுகளின் கைப்பற்றப்பட்ட பகுதிகளை இணைத்தார். இராசேந்திர சோழன் அனுப்பிய வெற்றிகரமான திட்டமிடப்பட்ட பயணம் வட இந்தியாவின் கங்கை ஆறு வரை சென்று, பாடலிபுத்திரம் மகிபாலவின் பாலப் பேரரசை தோற்கடித்தது. அவர் அவுத்திரேலியாவிற்கும் தென்கிழக்காசியாவிற்கும் இடையிலான மலாய் தீவுக்கூட்டப் பேரரவு மீது வெற்றிகரமான தாக்குதல்களை நடத்தினார்.\n\nSection::::ஆரம்ப நடவடிக்கை.\nசங்க இலக்கியத்தில் ஆரம்ப காலச் சோழ அரசர்கள் பற்றித் தெளிவாகச் சான்றுடன் குறிப்பிடப்பட்டுள்ளது. அவ்விலக்கியம் பொது ஊழியின் முதற் சில நூற்றாண்டு காலத்திற்கு உரியது என்று பொதுவாக அறிஞர்கள் உடன்படுகின்றனர். சங்க இலக்கியம் அரசர்களினதும் இளவரசர்களினதும், அவர்களைப் புகழ்ந்து பாடிய புலவர்களின் பெயர்களாலும் நிறைந்து காணப்படுகின்றது. ஆயினும், மக்களின் வாழ்க்கையையும் வேலையையும் சித்தரிக்கும் உயர் இயக்கியம், வரலாற்றைப் பிணைக்க முடியாது உள்ளது.\n\nSection::::புராதன கடற்படை.\nசோழர் கடற்படை செயற்பாடுகள் பற்றிய ஆரம்ப குறிப்பு கி.பி. முதலாம் நூற்றாண்டு வெளி மூலங்களில் காணப்படுகின்றது. காவிரிப்பூம்பட்டினம் (தற்போது பூம்புகார்) பற்றிய உரோமர் குறிப்பு எவ்வாறு அரசனின் கடற்படையினால் வாணிப கடற்கலங்கள் கடற்காலுக்கு அழைத்துச் செல்லப்பட்டன என்றும் அது காவிரி ஆற்றின் வாயிலில் அமைந்த இயற்கைத் துறைமுகம் என்றும் விபரிக்கின்றது.\n\nஇக்கால கடற் ரீதியான செயற்பாடுகள் பற்றிய, சில அகழ்ந்தெடுக்கப்பட்ட மரத்தாலான அலங்காரத் தட்டு பழைய நகர் அருகில் இடம்பெற்ற கடல் நிகழ்வுகளின் சித்தரிப்பு தவிர்த்த சிறு தொல்பொருளியல் சான்றுகள் உள்ளன.\n\nஆயினும், சோழ கடற்ச் செயற்பாடுகள்பற்றிய அதிகமான நுழைபுலம் செங்கடல் செலவிலிருந்து சேர்க்கப்பட்டது. இதில் குறிப்பிடப்படாத வர்த்தகர் பெறுமதியான பொருட்களுடனான வாணிப கடற்கலங்களுக்குத் துணையாகச் செல்லும் கப்பல்களின் செயற்பாடுகள் பற்றி விவரிக்கிறார். இந்த ஆரம்ப கால கடற்கலங்கள் ஒருவித ஆரம்ப நிலை நெருப்பு எறி கருவி அல்லது கவண் முறையிலமைந்த ஆயுதத்திணைக் கொண்டு காணப்பட்டது.\n\nசொழாந்தியம் என்பவை முற்கால சோழர்களின் கடற்படை எடுப்பில் பயன்படுத்திய கப்பல்களாகும். இவற்றில் காவிரிபூம்பட்டினத்தில் இருந்து பசிபிக் தீவுகள் வரையில் முற்காலச் சோழர்களால் கடற்பயணங்கள் மேற்கொள்ளப்பட்டன. இவை மிகப்பெரியதாகவும் பெரிய அளவு பொருட்களைச் சுமந்து செல்வதற்கு ஏற்பவும் வடிவமைக்கப்பட்டிருந்தது. இந்த கப்பல்களின் தலைவர் பட்டினத்துப்பிள்ளை ஆவார்.\n\nSection::::இடைக்கால கடற்படை.\nSection::::இடைப்பட்ட ஆட்சிக் காலம்.\nசங்க கால (கிட்டத்தட்ட கி.பி 300) முடிவிலிருந்து ஏறக்குறைய மூன்று நூற்றாண்டு தமிழ் நாட்டைப் பாண்டியரும் பல்லவரும் ஆட்சி செலுத்திய காலம் (கிட்டத்தட்ட கி.பி 600) வரையிலான மாறுதலுக்குள்ளான காலம் சிறிதளவே அறியப்பட்டுள்ளது. இருண்ட அரசாட்சியான களப்பிரர் தமிழ் நாட்டைக் கைப்பற்றி ஏற்கெனவே இருந்த அரசுகளை மாற்றிவிட்டு ஏறக்குறைய மூன்று நூற்றாண்டுகள் ஆட்சி செய்தனர். இவர்கள் 6ம் நூற்றாண்டில் பல்லவராலும் பாண்டியராலும் நீக்கப்பட்டனர்.\n\nமூன்றாம் நூற்றாண்டு முதல் ஏழாம் நூற்றாண்ட வரையான காலப்பகுதி சோழர் கடல் வலிமைப் பாரம்பரியத்தின் குருட்டுப் புள்ளியாகவே காணப்பட்டது. ஆனால் இது பாண்டிய, பல்லவ சமகால செயற்பாடுகளிலிருந்து ஊகிக்க முடிகின்றது. வரவிருக்கின்ற மூன்று நூற்றாண்டு சோழர்களின் சரிவு காலப்பகுதியிலிருந்து 9ம் நூற்றாண்டின் இரண்டாம் காலண்டில் விஜயலாயனின் பதவியேற்பு வரை சிறிதளவே அறியப்பட்டுள்ளது. இடைப்பட்ட ஆட்சிக் காலத்தில், சோழர்கள் பல்லவர்களுக்குக் கீழ் இருப்பதைக் குறைத்து, பாண்டியருடன் பக்கம் உறவை ஏற்படுத்தி, பல்லவர்களின் நிலப்பிரபுத்துவ அதிகாரத்ததை ஒழிக்க முயன்றனர். ஆயினும், இதுபற்றிய திடமான குறிப்போ, பதிவோ இல்லை.\n\nஎவ்வாறு இருப்பினும், சோழர்களின் அக்குறிப்பிட்ட காலத்தில் காவேரி ஆற்றில் உட்புறத்தே சிறிய ஆனால், குறிப்பிடத் தக்க கடற்படை பராமரித்து இருந்தனர். இக்கால கட்டத்தில் அவர்கள் கவேரி ஆற்றுப் பள்ளத்தாக்கில் உட்புற வர்த்தகத்தில் ஆதிக்கம் செலுத்தி, முசிறியை அவர்களின் முக்கிய உட்புற துறைமுகமாகக் கொண்டு காணப்பட்டனர். உலர் கப்பல் கட்டுமிடங்கள் இக்காலத்தில் அமைக்கப்பட்டன. அவற்றை இன்றும் காணக்கூடியதாகவுள்ளது.\n\nSection::::பேரரசின் கடற்படை ஆழ்கடல் திறன்களுடன்.\nஇப்பகுதி வரலாறு சாசனங்கள், கல்வெட்டுகள் மற்றம் வெளிநாட்டு குறிப்புக்கள் என்பவற்றுக்கூடாகச் சிறப்பாக ஆவனப்படுத்தப்பட்டுள்ளது. இதனூடாக வரலாற்றாலர்கள் சோழர் கடற்படை செயற்பாடுபற்றிய இடைச்செருகல்களைச் சேர்க்கக் கூடியதாகவுள்ளது.\n\nவிஜயலாய அரசின் எழுச்சியுடன் சோழ வல்லமையின் விளைவாகச் சோழர் கடற்படை அதன் வடிவத்தைப் பெறலாயிற்று. பல்லவர் ஆட்சிக் காலத்தில் சோழர் நிலப்பகுதிகளை மட்டுமல்லாது கலாச்சார, சமூக பொருளாதாரத்திலும் ஆதிக்கம் செலுத்தினர். இடைக்காலச் சோழர் பல்லவரிடமிருந்து வாணிப, கடல் கட்டுப்பாடு ஆதிக்கத்தைப் பெற்றனர்.\n\nபல்லவ கடற்படையின் அபிவிருத்தியில் போர்க்கப்பல் பரிணாமம், கடற்சார் கட்டமைப்பு ஆகியன முக்கிய பங்காற்றின. மலாய் தீபகற்பத்தில் தமிழருக்கான நண்பரை உருவாக்கித் தென் கிழக்காசியாவில் கடற்கொள்ளையைக் கட்டுப்படுத்த பல்லவ அரசன் சிம்மவிஷ்னுவினால் காத்திரமான முயற்சிகள் முன்னெடுக்கப்பட்டன. ஆயினும், சோழரின் கடற்படைப் பலத்தினால் இது மூன்று நூற்றாண்டுகள் வரையே நீடித்தது.\n\nசிங்கள அரசன் ஐந்தாம் மகிந்தனுடனான மூன்று நூற்றாண்டு கால முரண்பாடு முதலாம் இராஜராஜ சோழன் (985-1014) முடியேற்புடனும் அவனது வெற்றிகரமான கடற்படையின் பாவனையினாலும் திருப்பமானதொரு முடிவுக்குக் கொண்டு வந்து சிங்கள அரசனை அடக்கச் செய்தது.\n\nஇக்காலம் பழைமையான பாரம்பரியங்களிலிருந்து விடுபட்டுச் சிந்திக்கவும் செய்தது. இராஜராஜ சோழன் பல வெளிநாட்டவர்களை (குறிப்பாக அராபியாகள், சீனர்கள்) கடல்சார் கட்டுமான திட்டத்தில் நியமித்தான் இம்முயற்சி தொடர்ந்ததன் விளைவால் இராஜராஜ சோழனுக்குப் பின் முடிசூட்டிக் கொண்ட முதலாம் இராசேந்திர சோழனினால் அதன் பயனைப் பெறக்கூடியதாகவிருந்தது. இராசேந்திர சோழன் வெற்றிகரமாக சிறீவிஜயத்திற்கெதிராக (தற்போதைய இந்தோனேசியா) சென்று சலிந்திராவை அடக்கச் செய்தது.\n\nSection::::வணிகம், வர்த்தகம், அரசியல் சாதூரியம்.\nசோழர் கடல்சார் செயற்பாடுகளை அதிகரித்து, சீனா, தெற்கிழக்காசியா வரை அதை விரிபுபடுத்தினர். சுமாத்திராவில் கண்டுபிடிக்கப்பட்ட தமிழ்ச் சாசனம் \"நனதேச திசையய்யாயிரத்து ஐந்நூற்றுவர்\" என்ற சோழ நாட்டின் புகழ்பெற்ற வணிக சங்கத்தைக் குறிப்பிட்டது. 1088ம் ஆண்டுக்குரிய இச்சாசனம் சோழர்களின் கடற்சார் வர்த்தக செயற்பாட்டைக் குறிப்பிடுகின்றது.\n\n9ம் நூற்றாண்டின் இறுதியிலிருந்து தென்னிந்தியர்கள் சீனர்களுடனும் ஆராபியர்களுடனும் சேர்ந்து கடல் மற்றும் வர்த்தக நடவடிக்கைகளை மேம்படுத்திக் கொண்டனர். சோழர் இந்திய தீபகற்ப மேற்கு மற்றும் கிழக்கை தங்களுக்குரியதாக்கி, முன்னனி வர்த்தகத்தில் ஈடுபட்டனர். சீனாவின் தாங் அரசமரபு, சைலேந்திரர்களின் சிறீவிஜயம், பக்தாத்தின் அப்பாசியக் கலீபகம் என்பன சோழர்களின் பிரதான வர்த்தக பங்காளிகளாகவிருந்தனர்.\n\nசீனருடனான வணிகம் மிகவும் ஆதாயம் மிக்கதாகவிருந்தது. வெளிநாட்டு வணிபம் செய்ய அரசனின் அனுமதியையும் சுங்கத் துறையிடமிருந்து அனுமதிப் பத்திரமும் பெற்றிருக்க வேண்டியதாயிருந்தது. அக்கால வணிபம் மூன்று வழிப் பயணம் மிக்கதாயிருந்து. இந்தியப் பொருட்கள் (காரச்சுவைப் பொருட்கள், பஞ்சு, இரத்தினம்) சீனாவுக்கு கப்பலில் அனுப்பப்பட்டு, சீனாவிலிருந்து பொருட்கள் (பட்டு, நறுமணப்பொருள், இரும்பு) கொண்டுவரப்பட்டு, சோழர்களின் துறைமுகத்திற்கு கொண்டு செல்லப்பட்டன. உள்ளூர் தேவைக்குப் பயன்படுத்தப்பட்ட பொருட்களின் மிகுதி மற்றும் இந்தியப் பொருட்கள் அராபியருக்கு ஏற்றுமதி செய்யப்பட்டன. \n\nSection::::தென்கிழக்காசியாவில் கடற்கொள்ளையருடன் சண்டை.\nசீன மற்றும் அரேபிய துறைமுகங்களுக்கு இடையேயான வர்த்தக பாதையின் மத்திய மையமான சிறீவிஜயம் மற்றும் கம்போஜ் (தற்போது கம்போடியா) தந்திரோபாய இடம் நெருக்கடிமிக்கதாகவிருந்தது. 5வது நூற்றாண்டுவரை, அரேபியர்கள் சீனாவுடனான வர்த்தகத்திற்கு நேரடியாகச் சிறீவிஜயத்தை துறைமுகமாக, முழுமையான மையப்பகுதியாகப் பயன்படுத்தினர். தங்கள் முக்கியத்துவத்தை உணர்ந்த சிறீவிஜய பேரரசு சுற்றியுள்ள பகுதியில் கடற்கொள்ளையை ஊக்குவிக்கத் தொடங்கியது. இரண்டு மடங்கு ஆதாயமும், கடற்கொள்ளையும் நல்ல கொடையாகவும், இது வர்த்தகத்தில் ஈடுபட்டிருந்த தரப்பினரிடமிருந்து அவர்களின் இறையாண்மை மற்றும் ஒத்துழைப்பு என்பவற்றிக்கு உறுதியளித்தது. சிறீவிஜய அரியணைக்கான முரண்பாடு, அதற்கான இரு இளவரசர்கள் சண்டையிட்டது கடற்கொள்ளை பலமாக வளர வழிகோலியது. அவர்களின் உள்நாட்டுப் போருக்காகக் கடற்கொள்ளையில் தங்கியிருந்தனர்.\n\nகடற்கொள்ளையர்களின் அபாயம் முன்னொருபோதும் இல்லாத அளவிற்கு வளர்ந்தது. ஒவ்வொரு கடற்பயணத் தொடரின்போதும் 1/3 இழப்பு இல்லாமல் சீனாவுடனான கடல் வர்த்தகம் சாத்தியம் இல்லாமல் இருந்தது. ஒவ்வொரு கடற்பயணத் தொடரின்போதும் தாக்குதல்தலுக்குள்ளானது புது காரணியாக இருந்தது. சிறீவிஜயம் கடற்கொள்ளையை கட்டுப்படுத்த தொடர்ச்சியாக மேற்கொள்ளப்பட்ட ராஜதந்திர நடவடிக்கைகள் சிறிய விளைவுகளைக் கொண்டுவந்தது. கடற்கொள்ளை எழுச்சியுடன், சீன வணிகப் பொருட்கள் இன்மை, சோழர் தங்கள் குதிரைப்படைப் பிரிவுக்கான குதிரைகளுக்கு அரேபியர்களைச் சார்ந்தது என்பன அவர்களின் வர்த்தகத்திற்கு அதிக விலையை அதிகரித்து. இதனால் சோழர் படையைக் குறைக்க வழி ஏற்படுத்தியது. சீனர் இதேயளவிற்கு கடற்கொள்ளையர்களின் அபாயத்தினால் சீற்றமுற்றிருந்தனர். \n\nபல்லவர் மற்றும் சோழர்களின் மூன்று நூற்றாண்டு உச்சக்கட்ட இணைந்த கடற்படை மரபுகள் சோழ கடற்படையின் மிகவும் பிரபலமான சாதனைக்கு வழிவகுத்தது. மலாய் தீபகற்பம் நோக்கிய சோழ கடற்படையின் முதலாவது சிறீவிஜயம் திட்டமிட்ட பயணம் இதற்குக் குறிப்பிடலாம்.\n\nSection::::சீனருடன் ஒத்துழைப்பு.\n\"சுலியன்\" (சோழர்) தூதரகம் சீன நீதிமன்றத்தை 1077 இல் அடைந்ததாகச் சீன சொங் அரசமரபு அறிக்கை குறிப்பிடுகின்றது. அக்காலத்தில் இருந்த சோழ அரசனின் பெயர் \"டி-குவா-கியா-லோ\". இது \"தேவ குலோ[துங்கன்]\" (முதலாம் குலோத்துங்க சோழன்) என்பதைக் குறிக்கிறது. இத்தூதரக துணிச்சலான வணிப செயற்பாடு, வடிக்கையாளர்களுக்கு உயர் இலாபத்தைக் கொடுத்தது. இதனால் கண்ணாடி, காரச் சுவைப் பொருட்கள் உட்பட்ட பொருட்களுக்கு மாற்றுப் பண்டமாக அவர்களிடமிருந்து 81,800 செப்பு நாணயக் கம்பிகள் பொறப்பட்டன.\n\nசொங் அரசமரபு மற்றும் இடைக்காலச் சோழர்கள் ஆகியவற்றுக்கிடையிலான நெருங்கிய அரசியல் சாதூரியம் பல நுட்ப முயற்சிகளுக்கு இரு வழியிலும் துணை புரிந்தன. இதில் குறிப்பிடத் தக்க விடயங்களாவன:\n\n\nSection::::அமைப்பும் நிர்வாகமும்.\nஆரம்பத்தில் சோழர் சிறிய கடற்கலங்களை வடிவமைத்திருந்தனர். ஆயினும், இது வரலாற்றில் மாற்றத்தை ஏற்படுத்தியது. பின்பு, கடற்படை சிறப்பு படையாக ஒவ்வொருவிதமான சண்டைக்கு ஏற்பவும் கப்பல்களைக் கட்டினர்.\n\nஇடைக்காலச் சோழர்களின் கடற்படை தன் கட்டளையின் கீழ் பல எண்ணிக்கையான படைகளைக் கொண்டிருந்தது. இயல்பான கடற்படைக்கு (கப்பல் படை) மேலதிகமாகச் சண்டையில் பயன்படுத்தத் துணைப்படைகளையும் அது கொண்டிருந்தது. சோழர் கடற்படை அதன் சமகாலப் படைகள் போலல்லாது சுய ஆட்சியுரிமை சேவையைக் கொண்டிருந்தது. தரைப்படை போக்குவரத்திற்கும் விநியோகத்திற்கும் கடற்படையின் போர்க்கப்பற் படையில் தங்கியிருந்தது. கடற்படை ஈரூடக அணியையும் கொண்டிருந்தது. முத்துக்குளிப்போராகப் பயிற்றப்பட்ட நாசகார வேலையில் ஈடுபடுவோர் எதிரியின் கடற்கலங்களின் சுக்கனை அழிக்க அல்லது சேதப்படுத்த பயன்படுத்தப்பட்டளர்.\n\nசோழர் கடற்படை பின்வரும் போர் அல்லது போரற்ற செயற்பாடுகளை முன்னெடுத்தனர். \n\n\nஇந்தப் பல பரிமானங் கொண்ட படை சோழர்கள் தங்கள் பரந்த மேலாட்சியில் இராணுவ, அரசியல் மற்றும் கலாச்சாரத் திறனை அடைய உதவியது.\n\nSection::::நிர்வாகம்.\nஅரசன்/சக்கரவர்த்தி கடற்படை உட்பட்ட சகல படைத்துறைக்கும் ஒப்புயர்வற்ற தலைவராகக் காணப்பட்டார்.\n\nகடற்படை பங்கு வகிப்பு அடிப்படையில் படைப்பிரிவாகவும், குழுக்களாகவும் ஒழுங்குபடுத்தப்பட்டு, கப்பல்களும் துறைமுகங்களும் ஒதுக்கப்பட்டிருந்தது. இவ் நடைமுறை தேவையானதாக, குறிப்பாக இலங்கை மீதான வெற்றியின் பின் மாறியது. பொதுவாக \"கனம்\" (போர்க்கப்பல் படைப்பிரிவு) \"கனபதி\"யால் கட்டளையிடப்பட்டது. \n\nகடற்படை பல உப பிரிவுகள் நடவடிக்கை, அமைப்பு போன்ற காரணங்களுக்காகக் காணப்பட்டன. அவற்றில் சில பின்வருமாறு:\n\nSection::::பதவித் தர கட்டமைப்பு.\nசோழர் கடற்படை கலப்பு பதவிக் கட்டமைப்பு கொண்டிருந்தது. அவர்கள் கடற்படை பதவிகளையும், தரைப்படையிலிருந்து பெறப்பட்ட பதவிகளையும் கொண்டிருந்தனர். சோழர் கடற்படையானது கடற்படை பதவி மற்றும் தரைப்படை பதவி முறைகளைப் பயன்படுத்தியது. தற்கால பதவி முறைகளும் அவர்களால் பயன்படுத்தப்பட்டன. உதாரணமாக, தரைப்படை \"கப்டன்\" கடற்படை \"லெப்டிணட்\" தரத்திற்கும், கடற்படை \"கப்டன்\" தரைப்படை \"கேணல்\" தரத்திற்கும் சமமானது. மற்றவை முற்றிலும் வேறுபட்டன. சில பதவித் தர ஒப்பீடுகள் பின்வருமாறு:\n\n\nSection::::ஏனைய கடற்படைசார் பிரிவுகள்.\nசோழ கடற்படையின் துணை படைகள்: அரச கடற்படையைக் கொண்டிருந்த சோழர் மற்ற சேவைகளாகக் கடலுக்குரிய தங்கள் சொந்த பிரிவுகளைக் கொண்டிருந்தனர். இவற்றில் குறிப்பிடத்தக்கவையாகச் சுங்கத் திணைக்களம், குடிப்படை, முத்துக் குளித்தலுக்கான பிரத்தியோக அரச உரிமையைக் கொண்டிருந்தனர். இந்த அரச சேவைகளுடன் சிறிய ஆனால் வல்லமைமிக்க படைகள் பல்வேறு வர்த்தக கழகங்களினால் பராமரிக்கப்பட்டன. இக்கழகங்கள் மிகவும் ஒழுங்குபடுத்தப்பட்டு, தேவையான காலங்களில் கூலிப்படையாகவும் வலிமையூட்டவும் பயன்படுத்தப்பட்டன.\n\nSection::::சுங்கம் மற்றும் தீர்வை.\n\"சுங்கு\" (சுங்க இலாகா) என அழைக்கப்பட்ட சுங்கப் பிரிவு மிகவும் ஒழுங்குபடுத்தப்பட்டு, புராதன உலகில் அவ்வாறு ஒன்று இல்லாதவாறு தனித்துவம் பெற்றிருந்தது. இது இயக்குனர் தளபதியின் கீழ் இயங்கியது. அவர் தலை-திறை என அழைக்கப்பட்டார். இப்பிரிவு மிகவும் வளர்ச்சியடைந்த, கொண்டிருந்தது பல்வேறு துறைகளைக் கொண்டிருந்தது.\n\nSection::::கடலோர காவலர்கள்.\n12ம் நூற்றாண்டின் பிற்பகுதியில், கடற்படை சோழரின் வர்த்தக, சமய, அரசியல் விருப்பங்களுக்காகத் தொடர்ச்சியாக சண்டையிட்டது. இதனால் தாய்நாட்டு துறைமுகம் பாதுகாப்பற்றுக் காணப்பட்டது. இது கடற்படையின் தந்திரோபாயத்தை மாற்றச் செய்து, பெரிய கலங்களைப் படைப் பெருக்கத்திற்கு அழைக்க நேரிட்டதால், பெரிய எண்ணிக்கையில் பாரிய ஆயுதந்தரித்த இலகு கப்பல்கள் துணைப் படையின் மேம்பாட்டிற்கு வழிவகுத்தது. முன்பு, கரைப்பிரிவு இத்தேவையின் இயற்கைத் தெரிவாகவும் சோழர் பிரதேச நீர்கள், தாய்நாட்டுத் துறைமுகங்கள், புதிதாகக் கைப்பற்றிய துறைமுகங்கள் மற்றும் கரையோர நகரங்களின் சுற்றுக் காவல் ஆகிய பொறுப்புக்கள் கொண்ட படையாகக் காணப்பட்டது.\n\nSection::::தனியார் படைகள்.\nபெறுமதிமிக்க வெளிநாட்டுப் பரிமாற்றத்திற்காக அரசு வெளிநாட்டு வர்த்தகத்தில் தங்கியிருந்தமை சக்தி வாய்ந்த வர்த்தக சங்கங்களை உருவாக்கி, அவற்றில் சில பிராந்திய ஆளுனர்கள் விடச் சக்தி வாய்ந்த வளர்ந்தது. சர்வதேச வணிகத்தின் போட்டிக்களப் பெருக்கத்தினால் ஆழ்கடலில் சிரமங்களில் சிக்கிய வணிக கப்பல்களைக் காப்பாற்றல், வலுப்படுத்தல் உதவி ஆகியவற்றை உரிய காலத்தில் செய்வதில் அரசு சிரமங்களை எதிர்நோக்கியது. இனால் தனியார் கடற்படைகளை உருவாக்க வேண்டியதாயிற்து. ஐரோப்பியர்களைப் போல இவர்களுக்கு எந்தத் தேசிய அடையாளங்களும், பல்தேசிய குழுக்களும் இல்லை.\n\nஆனால், அவர்கள் பேரரசுகளைவிட வர்த்தக சங்கங்களினால் வேலைக்கு அமர்த்தப்பட்டனர். பொதுவாக, அவர்கள் பாதையைக் கண்டறிதல், வழித்துணை மற்றும் பாதுகாப்பு கடமைகளைச் செய்தனர். ஆயினும் ஒரு சில சந்தர்ப்பங்களில் இவர்கள் பேரரசு நலன்களுக்கு வேலை செய்ய அழைக்கப்பட்டிருந்தனர். வர்த்தக சங்கங்கள் வேலைக்கமர்த்திய குறிப்பிடத் தக்க தனியார் கடற்படைகள் காணப்பட்டன.\n\nSection::::கடற்கலங்களும் ஆயுதங்களும்.\nகி.மு. 1 ம் நூற்றாண்டுக்கு முன்னர் கப்பல் கட்டுதல், போர்ப்படகுகள் பற்றி அவர்கள் எழுதியிருந்தனர். கி.மு 2 ஆம் நூற்றாண்டில் கடற்படை கட்டிடக்கலை பற்றிய ஒரு விரிவான புத்தகம் இந்தியாவில் இருந்தது என்று பேராசிரியர் ஆர். சி. மயும்தர் கூறுகிறார்.\n\nராஜ ராஜ சோழன் மற்றும் அவரது மகனின் ஆட்சிக்காலத்தில் சிக்கலான வகைப்பாட்டுக் கடற்கலங்கள வகைள் மற்றும் அதன் பயன்பாடு என்பன இருந்தன. அவற்றில் எஞ்சிய கடற்கள வகைகளின் பெயர் மற்றும் பயன்பாட்டு என்பன கீழ் வருமாறு.\n\n\nஅக்காலக் கப்பல்கள் ஒரு சிறிய ஈரூடகப்படையை வேலைக்கமர்தியபோதும், இவ்வகைக் கப்பலில் அவர்களுக்குத் தனி அறைகள் மற்றும் பயிற்சி பகுதியில் என்பவற்றைக் கொண்டிருந்ததாகத் தெரிகிறது. இக்கப்பல் சமநிலையற்ற போர் நடவடிக்கை ஈடுபடக்கூடியது என்று கூறப்படுகிறது.\n\nஇவ்வகை கடற்களங்களைத்தவிர அரச உல்லாசப்படகுகளும் இருந்தன. அவை பின்வருமாறு:\n\n\nஇவை தவிர, கடலிலும் தரைப்பகுதி நீர்ப்பகுதிகளிலும் பயன்படக்கூடிய பல கப்பல் வகைகளையும் அவற்றின் பயன்பாட்டையும் புறநானூறு குறிப்பிடுகின்றது. அவை பின்வருமாறு:\n\n\nSection::::போர் நடவடிக்கைகள்.\nசோழர் கடற்படை 500 வருடங்களாகப் போரில் ஈடுபட்டுள்ளது. இதில் தொடர்ச்சியான சிறு சண்டைகள் முதல் போர்கள்வரை அடங்கும். தீபகற்பத்தை கட்டுப்படுத்த பாண்டியருக்கும் சோழருக்கும் இடையிலான 5ம் நூற்றாண்டுகளில் ஏற்பட்ட முரண்பாடு பல கதைகளையும் நாடோடிக் கதைகளயும் உருவாக்கியது. குறிப்பிடத் தக்க போர் நடவடிக்கைகள் பின்வருமாறு:\n\nSection::::ஆட்சேர்ப்பும் சேவையும்.\nகப்பற்படைத்தலைவர்கள் கடற்படை வீரர் ஆட்சேர்ப்பு, பயிற்சி போன்ற விடங்களில் சுதந்திரமாகச் செயற்பட சோழ சக்கரவர்த்திகள் அனுமதி அளித்திருந்தனர். அங்குச் சிக்கலான சோதனைகள் மற்றும் மதிப்பீடு இருக்கவில்லை. எக்குடிமகனும் அல்லது குடிமகன் அல்லாதவரும் கடற்படை சேவையில் சேர முடியும்.\n\nSection::::துறைமுகம், போர்க்கப்பல்கள்.\nசோழர்களால் பயன்படுத்தப்பட்ட மிகப் புராதன துறைமுகமாக காவிரிப்பூம்பட்டினம் விளங்கியது. பின்பு அவர்கள் மேலும் பல துறைகங்களை பயன்படுத்தவும், புதிதாகக் கட்டவும் செய்தனர். அவற்றில் சில முக்கிய துறைமுகங்களாவன:\n\n\nSection::::இலக்கியத்திலும் பண்பாட்டிலும்.\nசங்க கால கவிதை முதல் கலிங்கத்துப்பரணியில் முதலாம் குலோத்துங்க சோழனின் கலிங்க படையெடுப்பு வெற்றி கொண்டாட்டம்வரை புகழ்பாடுகின்றது. பரணி சிறப்பு இலக்கிய கையில் ஒன்றும் பாரம்பரியத்தின்படி போரிலே ஆயிரம் யானைகளைக் கொன்று வெற்றிபெறும் அரசன் அல்லது தளபதியின் படைமீது பாடப்படுவது ஆகும். \n\nதற்காலத்தில் தமிழ் இலக்கியத்தில், சோழர் கடற்படையின் சில காதல் கதைகளும் இடம்பெற்றுள்ளது.\n\nராஜாளி: டாக்டர் எல். கைலாசம் எழுதிய புதினம் சோழருக்கும் சேரநாட்டவருக்கும் நடந்த யுத்தத்தை பற்றி விரிவாக சொல்லுகிறது. இந்த புதினம், கருணாகரப் பல்லவர் கடற்படையை நிர்வகிப்பதிலும், சோழ யுத்தக் கலக் கட்டுமானத்திலும் எவ்விதம் சேரரை வெல்ல குலோத்துங்க சோழருக்கு உதவினார் என்பதை சொல்கிறது.\n\n\n\n\n\n\n"}
{"id": "160402", "url": "https://ta.wikipedia.org/wiki?curid=160402", "title": "தேவமைந்தன் (எழுத்தாளர்)", "text": "தேவமைந்தன் (எழுத்தாளர்)\n\nதேவமைந்தன் (பிறப்பு: மார்ச்சு 11, 1948) என்ற புனைப்பெயர் கொண்ட அ. பசுபதி ஒரு கவிஞர்; எழுத்தாளர்; பேச்சாளர். தமிழ்நாட்டிலுள்ள கோவையில் பிறந்தார். இந்தியாவில் புதுச்சேரி மாநிலத்தில், புதுச்சேரி அரசின் தாகூர் கலைக் கல்லூரியில் தமிழ்த்துறைத் தலைவராகப் பணிபுரிந்து தன் 52-ஆம் அகவையில் விருப்ப ஓய்வு பெற்றார். 1968ஆம் ஆண்டு முதல் தேவமைந்தன் படைத்த கவிதைகள், ‘உங்கள் தெருவில் ஒரு பாடகன்‘(1976) ‘புல்வெளி‘(1980) ‘போன்சாய் மனிதர்கள்‘(1993) என்ற மூன்று நூல்களாக வெளிவந்துள்ளன. 1969 முதல் வானொலி உரைகள் நிகழ்த்தி வருபவர். ‘செந்தமிழும் நாப்பழக்கம்” என்ற இவர்தம் வானொலி உரைத்தொடர் பலமுறை ஒலிபரப்பாகி வருகிறது. புலம்பெயர்ந்தோர் இலக்கியம் குறித்துப் புதுவை நடுவண் பல்கலைக்கழகத்தில் தேவமைந்தன் ஆற்றிய உரை, பல வலைப்பதிவுகளில் பதிவேற்றப்பட்டுள்ளது. தொடர்ந்து கவிதைகளும் கட்டுரைகளும் எழுதிவரும் தேவமைந்தனின் கவிதைப் பக்கங்கள் பல வலையேடுகளில் வெளிவந்துள்ளன.\n\n"}
{"id": "160404", "url": "https://ta.wikipedia.org/wiki?curid=160404", "title": "கோட்டியா", "text": "கோட்டியா\n\nகோட்டியா என்பது இந்தியாவில் சரக்குப் போக்குவரத்துக்காகப் பயன்படும் சிறிய அளவிலான கப்பல்கள் ஆகும். தமிழகத்தின் கடலூர் துறைமுகத்தில் சிறிய அளவிலான கோட்டியா கட்டும் பணி நடந்து வருகிறது. தமிழகத்தில் கடலூர், தூத்துக்குடி ஆகிய இடங்களில் மட்டுமே கோட்டியா என அழைக்கப்படும் சிறிய கப்பல்கள் கட்டப்படுகின்றன. கடலூரில் மீன்பிடித் துறைமுகத்தைச் சுற்றியுள்ள பகுதிகளில் கோட்டியா கட்டுவது, பழுது பார்ப்பது ஆகிய பணிகள் மேற்கொள்ளப்படுகின்றன. தரை வழி அனுப்பப்படும் சரக்குகளுக்கு எரிபொருள் செலவு, இயந்திரத் தேய்மானம் போன்றவற்றால் கூடுதல் செலவாகிறது. அதனால் அதிகமான சரக்குகளை அனுப்ப கடல்வழியைத் தேர்வு செய்கின்றனர். அதனால் கடலில் சரக்குகளை ஏற்றிச்செல்லும் கோட்டியாக்களுக்கு அதிக தேவை ஏற்படுகிறது. \nSection::::பெயர் விளக்கம்.\n‘கோட்டியா’ என்றால், கடலில் புலி போல வேகமாகச் செல்லுகின்ற கப்பல். கோட்டியா என்றால், இலங்கையில் புலி என்று பொருள். அது சோழர்களைக் குறிப்பது. \nSection::::தேவை.\nதுறைமுகத்திற்கு வரமுடியாத பெரிய கப்பல்களில் இருந்து சரக்குகளைக் கையாள இவை பயன்படுகின்றன. \nசிறிய அளவிலான கோட்டியாக்கள் சுமார் 10 டன்கள் வரை எடை தாங்கும் ஆற்றல் கொண்டவை.\nகடலூர் துறைமுகப் பகுதிகளில் தற்போது 100 டன் முதல் 400 டன் வரையிலான சரக்குகளைக் கையாளும் திறன் கொண்ட பெரிய அளவிலான கோட்டியாக்கள் கட்டப்படுகின்றன. கிசிறப்பான வேலைப்பாடுகள், ஆள் கூலி குறைவு, கோட்டியா உருவாக்கத் தேவையான மரங்கள் எளிதாக கிடைப்பது உள்ளிட்ட பல்வேறு காரணங்களால் கடலூர் பகுதிகளுக்கு வெளியூர்களில் இருந்து கோட்டியா செய்வதற்காக ஆணைகள் வருகின்றன. இவ்வகை கோட்டியா தயாரிப்பதற்கு தூத்துக்குடி, அந்தமான் பகுதிகளிலிருந்தும் கோழிக்கோடு, மங்களூர் பகுதியிலிருந்தும் பெரும்பாலான ஆணைகள் பெறப்படுகின்றன. இங்கு தயாரிக்கப்படும் கோட்டியாக்கள் பெரும்பாலானவை லட்சத்தீவுகளுக்கு உணவு பொருட்கள், கட்டுமான பொருட்கள் ஆகியவற்றைக் கொண்டு செல்லவும் அரபிக்கடலில் உள்ள மங்களூர், மும்பை, போர்பந்தர் ஆகிய துறைமுகங்களில் சரக்குக் கையாளவும் பயன்படுத்தப்படுகின்றன.\n\nSection::::கட்டுமானம்.\nகிடைப்பதற்கு அரிதான ஆயில் கோங்கு, இலுப்பை முதலான மரங்களில் தான் இவை தயாரிக்கப்படுகின்றன. தேவையைப் பொறுத்து கோட்டியாவின் கட்டுமானப்பணிகளை முடிக்க ஒருவருடம் முதல் ஐந்து ஆண்டுகள் வரை ஆகும். இதற்கான மரங்கள் மலேசியா மியான்மர் ஆகிய இடங்களிலிருந்து இறக்குமதி செய்யப்படுகின்றன. 400 டன் சரக்கைக் கையாளும் திறன் கொண்ட கோட்டியா உருவாக்க 350 டன் அளவிற்கு இலுப்பை மரங்களும், 3,000 சதுர அடி கோங்கு மரங்களும் பயன்படுத்தப்படுகின்றன. சுமார் 20 அடி நீளமும் 50 அடி உயரமும் கொண்ட கோட்டியா செய்ய 50 இலட்சம் முதல் 1 கோடி வரை செலவாகும். பின்னர், கப்பலுக்குத் தேவையான இயந்திரப்பொறிகள், தொழில்நுட்பப் பொறிகள் ஆகியவை பொருத்தப்பட்டு நீரில் இறக்கப்பட்டு நீர்க்கசிவு உள்ளிட்ட பல்வேறு சோதனைக்குப் பிறகு துறைமுக அதிகாரிகளின் உரிமம் பெற்று இயக்கப்படுகின்றன. 400 டன் சரக்குக் கையாளும் திறன் கொண்ட கோட்டியாக்களை உருவாக்க 2 கோடி ரூபாய் வரை செலவிடப்படுகிறது.\n\n"}
{"id": "160408", "url": "https://ta.wikipedia.org/wiki?curid=160408", "title": "திருகோணமலை தேர்தல் தொகுதி", "text": "திருகோணமலை தேர்தல் தொகுதி\n\nதிருகோணமலை தேர்தல் தொகுதி (\"Trincomalee Electorate\") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், திருகோணமலை மாவட்டத்தில் திருகோணமலை பிரதேசத்தை உள்ளடக்கியதாகும்.\n\n1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் திருகோணமலை தேர்தல் தொகுதி திருகோணமலை தேர்தல் மாவட்டத்தில் உள்ளடக்கப்பட்டது.\n\nSection::::1947 தேர்தல்கள்.\n1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:\nSection::::1952 தேர்தல்கள்.\n24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:\n\nSection::::1956 தேர்தல்கள்.\n5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:\n\nSection::::1960 (மார்ச்) தேர்தல்கள்.\n19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:\n\nSection::::1960 (சூலை) தேர்தல்கள்.\n20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:\n\nஎன். ஆர். இராசவரோதயம் 1963 ஆகத்து 27 இல் இறந்ததை அடுத்து அங்கு இடைத்தேர்தல் இடம்பெற்றது.\n\nSection::::1963 இடைத்தேர்தல்.\n23 நவம்பர் 1963 இல் திருகோணமலை தொகுதிக்கு இடம்பெற்ற இடைத்தேர்தலின் முடிவுகள்:\n\nSection::::1965 தேர்தல்கள்.\n22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:\n\nSection::::1970 தேர்தல்கள்.\n27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:\n\nSection::::1977 தேர்தல்கள்.\n21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:\nஇலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், இரா. சம்பந்தன் உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.\n\n"}
{"id": "160413", "url": "https://ta.wikipedia.org/wiki?curid=160413", "title": "நான்சி ஜோ பவல்", "text": "நான்சி ஜோ பவல்\n\nநான்சி ஜோ பவல் (English: Nancy Jo Powell) (பிறப்பு - 1947) 2012 ஏப்ரல் மாதம் இந்தியாவுக்கான அமெரிக்கத் தூதராக நியமனம் செய்யப்பட்டார். நேபாளத்துக்கான அமெரிக்கத் தூதராக பணியாற்றிய பின் நான்சி ஜோ பவல் அமெரிக்க வெளியுறவுத் துறைப் பொது இயக்குனராக பதவியேற்றார். 1977-ம் ஆண்டு அமெரிக்க வெளியுறவு விவகாரத் துறையில் சேர்ந்த அவர் அதற்குப் பின் ஆப்பிரிக்கா மற்றும் தென் ஆசிய கண்டங்களில் உள்ள பல்வேறு நாடுகளில் பணியாற்றியுள்ளார்.\n\n"}
{"id": "160414", "url": "https://ta.wikipedia.org/wiki?curid=160414", "title": "வணிகக் காற்று", "text": "வணிகக் காற்று\n\nவணிகக் காற்று அல்லது தடக்காற்று என்பது நிலநடுக்கோட்டு வெப்பமண்டல வளிமண்டலத்தின் கீழடுக்கின் கீழ்ப்பகுதியில் வீசும் காற்றோட்டமாகும். புவியின் வடஅரைக்கோளத்தில் வடகிழக்காகவும் தென்அரைக்கோளத்தில் தென்கிழக்காகவும் இக்காற்று வீசும்.\n\nபல நூற்றாண்டுகளாக இக்காற்றோட்டத்தைப் பயன்படுத்தியே மாலுமிகள் கடலில் தங்கள் கப்பலைச் செலுத்தி வாணிகஞ் செய்து வந்ததால் இக்காற்று வணிகக்காற்று எனப் பெயர் பெற்றது.\n"}
{"id": "160415", "url": "https://ta.wikipedia.org/wiki?curid=160415", "title": "ஒட்டிப் பிறந்த இரட்டையர்", "text": "ஒட்டிப் பிறந்த இரட்டையர்\n\nஒட்டிப் பிறந்த இரட்டையர் (\"conjoined twins\") என்போர் கருவிலேயே உடல்கள் ஒட்டிப் பிறந்த இரட்டையர் ஆவர். இது ஒரு அரிய நிகழ்வு ஆகும். 50,000 முதல் 1,00,000 பிறப்புகளில் ஒரு பிறப்பில் மட்டுமே இவ்வாறு நிகழும் வாய்ப்பு உள்ளது. தென்மேற்கு ஆசியாவிலும் ஆப்பிரிக்காவிலும் இத்தகைய பிறப்புகளின் எண்ணிக்கை சற்று கூடுதலாகக் காணப்படுகிறது. இவ்வாறு பிறப்போரில் கிட்டத்தட்ட பாதி பேர் இறந்து பிறக்கிறார்கள். ஒரு சிலர் உயிரோடு பிறந்தாலும் தொடர்ந்து வாழ்வதற்கு உரிய உடல்நிலையில் இருப்பதில்லை. ஒட்டிப் பிறந்த இரட்டையரின் ஒட்டு மொத்த பிழைத்திருக்கும் விகிதம் 25% மட்டுமே. இந்நிலை 3:1 என்ற விகிதத்தில் பெண்களிலேயே கூடுதலாகக் காணப்படுகிறது.\n\nஒட்டிப் பிறந்த இரட்டையர் உருவாகும் விதம் குறித்து ஒன்றுக்கு ஒன்று முரணான இரண்டு தேற்றங்கள் உள்ளன. காலத்தால் முந்திய தேற்றம், கருவுற்ற முட்டை பகுதியாக பிளப்பதால் இந்நிலை வரலாம் என்று கருதியது. அண்மைய தேற்றமோ கருவுற்ற முட்டை முற்றிலுமாக பிளந்தாலும், இரட்டையர்களில் உள்ள குருத்தணுக்கள் ஒத்த அணுக்களை நாடிக் கூடுவதால் இரட்டையர்கள் ஒருவரோடு ஒருவர் ஒட்டிக் கொள்ளலாம் என்கிறது. இத்தேற்றமே பரவலான ஏற்பு பெற்றுள்ளது. ஒட்டிப் பிறந்த இரட்டையர்கள் இருவருக்கும் பொதுவாக ஒரே கரு வெளியுறை, சூல்வித்தகம், பனிக்குடப்பையைக் கொண்டுள்ளார்கள் என்றாலும் ஒற்றைக்கருவணு உடைய ஒட்டிப் பிறக்காத இரட்டையரும் கூட இந்த அமைப்புகளைப் பகிர்ந்து கொள்பவர்கள் தாம் என்பது குறிப்பிடத்தக்கது.\n\nஒட்டிப் பிறந்த இரட்டையரிலேயே மிகவும் புகழ் பெற்றோர் சாங்கு மற்றும் இங்கு பங்கர் (Chang and Eng Bunker, Thai: อิน-จัน, Frank-Bob, 1811–1874) ஆவர். தற்போது தாய்லாந்து என்று அறியப்படுகிற சயாமில் பிறந்தவர்கள். பி. தெ. பார்னமின் வட்டரங்குடன் சேர்ந்து பல்வேறு இடங்களுக்குச் சென்று வந்த இவர்கள் சயாமிய இரட்டையர்கள் என்று அழைக்கப்பட்டார்கள். இவர்கள் இருவரும் உடலின் முண்டப் பகுதியில் உள்ள சதை, குருத்தெலும்பு, ஒன்றிணைந்த கல்லீரல்களால் பிணைக்கப்பட்டிருந்தனர். நவீன மருத்துவ வசதிகள் உள்ள இக்காலத்தில் ஒரு கத்தரிக்கோல் கொண்டே கூட இவர்களைப் பிரித்து இருக்கலாம். நாளடைவில் இவர்கள் பெற்ற புகழாலும் அரிதான உடல் நிலையாலும் ஒட்டிப் பிறந்த இரட்டையர் என்றாலே சயாமிய இரட்டையர்கள் என்று அழைக்கும் நிலை வந்தது.\n\n"}
{"id": "160417", "url": "https://ta.wikipedia.org/wiki?curid=160417", "title": "எகுடி மெனுகின்", "text": "எகுடி மெனுகின்\n\nஎகுடி மெனுகின் \"(Yehudi Menuhin)\" (22.04.1916 – 12.03.1999) உலகப் புகழ்பெற்ற ஒரு வயலின் இசைக்கலைஞர். உருசிய யூதத் தம்பதிகளுக்கு மகனாக நியூயார்க்கில் பிறந்த இவர் தன் வாழ்வின் பெரும் பாகத்தை இங்கிலாந்தில் தான் கழித்தார். 1968 இல் இந்திய அரசு இவருக்கு ஜவஹர்லால் நேரு விருது வழங்கி கௌரவித்தது.\n\n"}
{"id": "160425", "url": "https://ta.wikipedia.org/wiki?curid=160425", "title": "வெப்ப நெகிழி", "text": "வெப்ப நெகிழி\n\nவெப்ப நெகிழி அல்லது தெர்மோ பிளாஸ்டிக் என்பது வெப்பப்படுத்தும் போது மிருதுவாகி குளிர்விக்கும் போது மீண்டும் கெட்டிப்படும் பொருட்கள். இவற்றைப் பலமுறை சூடாக்கிக் குளிர்விக்கலாம்; மறுசுழற்சிக்கும் உட்படுத்தலாம். \n\nபாலி ஒலிஃபீன், பாலி அமைடு, பாலி இமைடு, பாலி எஸ்டர் போன்றவை முக்கியமான வெப்பநெகிழிகள் ஆகும்.\n"}
{"id": "160428", "url": "https://ta.wikipedia.org/wiki?curid=160428", "title": "வே. அ. கந்தையா", "text": "வே. அ. கந்தையா\n\nவே. அ. கந்தையா (\"V. A. Kandiah\", செப்டம்பர் 3, 1891 - சூன் 4, 1963) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார்.\n\nSection::::ஆரம்ப வாழ்க்கை.\nகந்தையா இலங்கையின் வடக்கே வேலணை, வங்களாவடியைப் பிறப்பிடமாகக் கொண்டவர். தந்தை வேலுப்பிள்ளை அம்பலவாணர், தாயார் இராசம்மா. இவருடன் உடன்பிறந்தவர்கள் சொர்ணலட்சுமி, இராசலட்சுமி, சுந்தரம்பிள்ளை. ஆரம்பக் கல்வியை வேலணை அமெரிக்க மிசன் பாடசாலையில் பெற்றார். பின்னர் யாழ்ப்பாணம் இந்துக் கல்லூரி, கொழும்பு புனித யோசேப்பு கல்லூரி ஆகியவற்றில் கல்வி கற்ற கந்தையா, இலண்டன் பல்கலைக்கழகத்தில் அறிவியலில் பட்டம் பெற்றார். பின்னர் சிறிது காலம் கொழும்பு புனித யோசேப்பு கல்லூரியில் ஆசிரியராகப் பணியாற்றிய பின்னர் சட்டக்கல்வி பயின்று வழக்கறிஞராகக் கொழும்பில் பணியாற்றினார்.\n\nSection::::அரசியல் வாழ்வு.\n1947 இலங்கை நாடாளுமன்றத் தேர்தலில் கொழும்பு மத்திய தொகுதியில் போட்டியிட்டுத் தோல்வியடைந்தார். அதன் பின்னர் இலங்கைத் தமிழரசுக் கட்சியில் இணைந்து 1956 ஆம் ஆண்டில் நடந்த நாடாளுமன்றத் தேர்தலில் ஊர்காவற்துறை தேர்தல் தொகுதியில் போட்டியிட்டு வெற்றி பெற்று நாடாளுமன்றம் சென்றார். மார்ச்சு 1960, சூலை 1960 தேர்தல்களிலும் தமிழரசுக் கட்சியின் சார்பில் போட்டியிட்டு வெற்றி பெற்றார்.\n\nSection::::சமூகப் பணி.\nவி. ஏ. கந்தையா 1954 ஏப்ரலில் யாழ்ப்பாணம் புங்குடுதீவில் புங்குடுதீவு மகாசன சபையின் ஆதரவுடன் சிலப்பதிகார விழா ஒன்றை நடத்தினார். புங்குடுதீவு கண்ணகை அம்மன் ஆலயத்தில் மூன்று நாட்கள் நடைபெற்ற இவ்விழாவில் தமிழகத்தில் இருந்து ம. பொ. சிவஞானம், பேராசிரியர் அ. ச. ஞானசம்பந்தன் உட்பட தமிழறிஞர்கள் பலர் சிறப்புப் பேச்சாளர்களாக அழைக்கப்பட்டிருந்தனர்.\n\nவே. ஆ. கந்தையா 1953-54 காலப்பகுதியில் கொழும்பு தமிழ்ச் சங்கத்தின் தலைவராக இருந்து பணியாற்றினார்.\n"}
{"id": "160431", "url": "https://ta.wikipedia.org/wiki?curid=160431", "title": "நறவூர்", "text": "நறவூர்\n\nநறவூர் என்பது சேர அரசன் ஆடுகோட்பாட்டுச் சேரலாதனின் தலைநகர். 'நறவு' என்னும் சொல் போதை தர உண்ணப்படும் ஒருவகை அரிசிக் கஞ்சியை உணர்த்தும். இந்த ஊரின் பெயரும் 'நறவு' என வழங்கப்பட்டது. இது ஊர் என்பதை விளக்கும்பொருட்டு இதனைத் 'துவ்வா நறவு' எனக் குறிப்பிட்டுள்ளனர். இது கடலோரத்தில் இருந்த துறைமுகமும் ஆகும். \n"}
{"id": "160434", "url": "https://ta.wikipedia.org/wiki?curid=160434", "title": "டி. எம். கிருஷ்ணா", "text": "டி. எம். கிருஷ்ணா\n\nடி. எம். கிருஷ்ணா (பி. ஜனவரி 22, 1976) தமிழகத்தைச் சேர்ந்த கருநாடக இசைப் பாடகர் ஆவார்.\n\nSection::::ஆரம்பகால வாழ்க்கை.\nஇவரின் தந்தை ஒரு தொழிலதிபர். தாய், கலாபீடம் எனும் பெயரில் ஒரு இசைப்பள்ளியை நடத்திவந்தார். ஆரம்பகால இசைப்பயிற்சியை பி. சீதாராம சர்மாவிடம் பெற்ற டி. எம். கிருஷ்ணா, பின்னர் செங்கல்பட்டு ரெங்கநாதனிடம் இசை பயின்றார். செம்மங்குடி ஸ்ரீநிவாச ஐயரிடம் ஏழாண்டு காலம் இசைப்பயிற்சியை பெற்றுள்ளார் டி. எம். கிருஷ்ணா.\n\nSection::::தொழில் வாழ்க்கை.\nபாடகராக இருப்பதோடு, பாடக் கற்றுத்தரும் ஆசிரியராகவும் விளங்குகிறார். இசையமைப்பாளராகவும், இசை குறித்து எழுதும் எழுத்தாளராகவும் இருக்கிறார். உலகம் முழுதும் பயணித்து இசை நிகழ்ச்சிகளில் பாடுகிறார்; இசை பற்றிய சொற்பொழிவுகள் நிகழ்த்தி வருகிறார்.\n\nSection::::இலங்கையில் இசை நிகழ்ச்சிகள்.\nஇலங்கை கொழும்புவில் 2010ல் இசைக் கச்சேரி செய்த டி. எம். கிருஷ்ணா, 2011ல் யாழ்ப்பாணம், கிளிநொச்சி, வவுனியா ஆகிய இடங்களில் இசை நிகழ்ச்சிகள் நடத்தினார். அக்டோபர் மூன்றாம் நாள் யாழ்ப்பாணம் வீரசிங்கம் மண்டபத்தில் நடந்த அவரது சுமார் மூன்று மணி நேர கச்சேரிக்கு பலத்த வரவேற்பு கிடைத்தது. யாழ்ப்பாணத்தில் இயங்கும் இராமநாதன் நுண்கலைக் கல்லூரியின் செயற்பாடுகள் அவரைக் கவர்ந்தன. அக்கல்லூரியின் முன்னேற்றத்துக்கு பாடுபடப்போவதாக கிருஷ்ணா தெரிவித்தார்.\n\n\n"}
{"id": "160436", "url": "https://ta.wikipedia.org/wiki?curid=160436", "title": "பெரிப்ளசு காட்டும் தமிழகம்", "text": "பெரிப்ளசு காட்டும் தமிழகம்\n\nபெரிப்ளசு என்பது ஒரு கையேட்டு நூல். இந்த வழித்துணைவன் நூலை எழுதிவைத்தவர் ஒரு கிரேக்க மாலுமி. இவரது பெயர் தெரியாததால் இவரையும் அவரது நூலின் பெயரால் பெரிப்ளசு என்றனர். பெரிப்ளசு நூல்கள் பல இருந்தாலும் அவற்றில் செங்கடல் செலவு எனப்படும் எரித்திரியக்கடல் கையேட்டு நூலே (Periplus of the Erythraean Sea) தமிழகத்தை பற்றிய குறிப்புகளைத் தருகிறது. இந்த செங்கடல் கையேட்டு நூல் முதலாம் நூற்றாண்டிலிருந்து மூன்றாம் நூற்றாண்டுக்கு இடையே உள்ள காலகட்டங்களில் எழுதப்பட்டிருக்கலாம். இவர் கிரேக்க நாட்டிலிருந்து அரபிக்கடல் வழியாகப் தென்மேற்குப் பருவக்காற்றை பயன்படுத்தி வரும் பாய்மரக் கப்பலில் கி.பி. முதல் நூற்றாண்டின் போது இந்தியாவுக்கு வந்தார் என கருதப்படுகிறது. தான் வந்த வழி, கண்ட இடங்கள், அந்த இடங்களுக்கு இடையேயுள்ள தொலைவு, அங்கு வாழ்ந்த மக்கள், அவர்களின் தொழில், பழக்க-வழக்கங்கள், ஊரில் நடந்த வாணிகம், ஊரை ஆண்ட அரசர்கள் போன்றவற்றைத் தன் குறிப்பில் எழுதி வைத்துள்ளார்.\n\nஅவற்றில் அக்கால இந்தியாவின் மேற்குக் கடற்கரை, கிழக்குக் கடற்கரைத் துறைமுகங்கள், கங்கையாற்றுச் சமவெளி பற்றிய குறிப்புகள் உள்ளன. \n\nதமிழகம், முசிறி, தொண்டி, நறவு, பந்தர், கொற்கை, எயிற்பட்டினம், பாண்டியர், சேரர், சோழ-மண்டலம் முதலான பெயர்களும் அவற்றைப் பற்றிய குறிப்புகளும் உள்ளன. அவை இங்குத் தொகுத்துத் தரப்படுகின்றன. \n\nSection::::பத்தி 54.\nதொண்டியை இவர் ‘திண்டிஸ்’ எனக் குறிப்பிடுகிறார். தொண்டி சேரநாட்டு ஊர். முசிறி (முசிறிஸ்) போலவே கடல் சார்ந்த வெளியில் சேரநாட்டில் இருந்த ஊர். அரேபியாவிலிருந்தும், கிரேக்கத்திலிருந்தும் சரக்குக் கப்பல்கள் அங்கு வந்தன. தொண்டி ஆற்றங்கரையில் அமைந்திருந்தது. தொண்டிக்கும் முசிறிக்கும் இடைவெளி 500 கண்ணிய தூரம். தொண்டியிலிருந்து ஆற்றின் வழியே 20 கண்ணிய தூரம் நாட்டுக்குள் செல்லலாம். முசிறியிலிருந்து 500 கண்ணிய தூரத்தில் நெல்சிந்தா ஊர் உள்ளது. இது பாண்டிய நாட்டு ஊர். நெல்லினூரும் கடலிலிருந்து 120 கண்ணியம் தொலைவில், ஆற்றங்கரையில் உள்ளது.\n\nSection::::பத்தி 55.\nஆறு கடலோடு கலக்கும் குத்தில் 'பக்கரே' என்னும் ஊர் உள்ளது. இது சங்க இலக்கியங்களில் பந்தர் எனக் குறிப்பிடப்பட்டுள்ளது. நெல்சிந்தையிலிருந்து வரும் பொருள்களை ஏற்றுமதி செய்ய பக்கரே துறைமுகத்தில் மரக்கலங்கள் நங்கூரம் பாய்ச்சி நிறுத்தப்பட்டிருக்கும். இத் துறைமுகத்துக்கு வரும் ஆற்றுக் கால்வாய்கள் குப்பைக் கூளங்கள் அடங்கிய சேற்று சேற்று நீரைக் கொண்டு தூய்மையற்றுக் கிடக்கும். இந்த மூன்று சந்தை-நகரங்களின் அரசர்கள் உள்நாட்டுப் பகுதியில் இருந்துகொண்டு அரசாண்டுவந்தனர். அந்த அரசர்களின் ஆட்கள் என்ற முறையில் இந்தத் துறைமுகச் சந்தைகளுக்கு வரும் வெளிநாட்டு வணிகர்களைக் காண வருவர். அவர்கள் நாகர் (serpents) என அழைக்கப்படுபவர்கள். கருநிறத் தோற்றம் கொண்டவர்கள். குள்ளமானவர்கள். (கூளியர்) படமெடுத்தாடும் பாம்பைப் போலப் பம்பைத் தலை உடையவர்கள். இரத்தச் சிவப்பு-நிறக் கண்களை உடையவர்கள்.\n\nSection::::பத்தி 56.\nஅவர்கள் பெரிய கப்பல்களில் நல்ல தரமான மிளகையும், மலைபடு திரவியங்களையும் மிகுதியாக ஏற்றிக்கொண்டு இந்தச் சந்தை நகரங்களுக்கு வருவார்கள். அவை இங்கிருந்து ஏற்றுமதி செய்யப்படும். மற்றும் நாணயம் , இரத்தினக் கற்கள், மெல்லிய துணியாடைகள் (மிகுதியாக அன்று), கலை உருவம் கொண்ட லினன் துணிகள், நீல மணிக் கற்கள், பவளம், நாட்டுக் கண்ணாடி, செம்பு, தகரம், காரீயம், நறவு (அதிகமன்று), செம்படடிகம், செம்படிகம் பதித்த அணிகலன்கள், கடல்-பயணிகளுக்குப் போதுமான கோதுமை ஆகியனவும் உள்-நாட்டு வணிகர்களால் ஏற்றுமதி செய்யப்படும். மிளகு கொட்டநரா (குட்டநாடு) மாவட்டத்திலிருந்து அதிகமான அளவில் ஏற்றுமதி செய்வர். இவற்றுடன் மிகமிகத் தரமான முத்து, யானைத் தத்தம், பட்டுத்துணி, கங்கைச் சமவெளியிலிருந்து இறக்குமதி செய்யப்பட்ட மணமுள்ள வெட்டிவேர் முதலான மூலிகைகள் , உள்நாட்டுப் பகுதியிலிருந்து கொண்டுவரப்பட்ட பிரிஞ்சி-இலை, தெக்காணக் கடலோரமாகக் கொண்டுவரப்பட்ட பளிங்குக் கற்கள், பல்வகை வைரங்கள், நீலக் கற்கள், கிரைசுத் தீவிலிருந்து (கடம்பத் தீவு)கொண்டுவரப்பட்ட ஆமை ஓடுகள் முதலானவையும் இந்தத் துறைமுகங்களிலிருந்து ஏற்றுமதி செய்யப்பட்டன. உகந்த பருவக் காற்று வீசும் சூலை மாதத்தில் எகிப்பிலிருந்து வந்த கப்பல்களில் இவை ஏற்றுமதி செய்யப்பட்டன.\nSection::::பத்தி 57.\nகானா, ஏடமான் அரேபியா நாடுகளிலிருந்து சிறிய படகுக்கப்பல் வழியாக இந்த முழுப் பயணமும் நிகழ்ந்தது. கடற்கரை ஓரமாக நிகழ்ந்தது. ஹிப்பாலஸ் என்னும் கப்பல் மாலுமி துறைமுகங்களைப் பற்றியும், ஆங்காங்குள்ள கடல்களின் தன்மை பற்றியும் அறிந்தவன். அவன் முதலில் பெருங்கடலைக் குறுக்காகக் கடக்கும் வழியைக் கண்டறிந்தான். அப்போது இந்தியாவில் எடீசின் காற்று வீசத் தொடங்கியது. இந்தக் காற்றை மாலுமி ஹிப்பாலஸ் கணித்தறிந்ததால், இந்தக் காற்றுக்கும் 'ஹிப்பாலஸ்' எனப் பெயர் சூட்டப்பட்டது. அந்த நாள் முதல் இந்த நாள் வரை சிலர் 'கானா'விலிருந்தும், மற்றும் சிலர் 'ஸ்பைஸ்'-முனையிலிருந்தும் புறப்பட்டுக் கடற்பயணம் நடைபெறுகிறது. இந்தக் காற்றின் உதவியால் தமிழக்ம் கப்பல்களின் தலையாகிய பாய்மரங்களை விரிப்பதில்லை. பாரிகாசா, சைத்தியா ஆகிய வளைகுடா நகரங்களை மூன்றே நாட்களில் பருவக் காற்றின் உதவியால் கடற்கரை ஓரமாகச் சென்றடையலாம்.\n\nSection::::பத்தி 58.\nபாக்கரே (பந்தர்) துறைமுகத்துக்கு அப்பால் கரும்சிவப்பு மலைகள் கூடிய கடற்கரையிலிருந்து தொடங்கி தெற்கு நோக்கி நீண்டு பரலியா மாவட்டம் உள்ளது. அங்குள்ள முதலில் உள்ள ஊர் 'பலிதா'. அங்கே அழகிய துறைமுகமும், கடற்கரையில் சிற்றூரும் உண்டு. அதனையும் தாண்டிச் சென்றால் வரும் ஊர் 'கொமரி' (குமரி). இந்தக் குமரி முனையில் துறைமுகமும் உண்டு. தன் வாழ்நாளின் எஞ்சிய காலத்தைப் புனிதமாக்கிக்கொள்ள விரும்பும் ஆண்களும், பெண்களும் இங்கு வந்து நீராடி வாழ்விடமாக்கிக் கொள்வர். இங்குப் பெண்-தெய்வம் உறைவதாகச் சொல்கின்றனர்.\n\nSection::::பத்தி 59.\nகொமரி என்னும் குமரிக்குத் தெற்கில் பாண்டியப் பெருநாட்டிக்குட்பட்ட 'கொல்சி' (கொற்கை) உள்ளது. இங்கு முத்துக் குளிப்போர் வாழ்கின்றனர். அவர்கள் வெறுத்தொதுக்கப்பட்ட குற்றவாளிகள். கொல்கிக்கு தொடர்ந்து 'கடற்கரை நாடு' என அழைக்கப்படும் ஒரு வளைகுடா மாவட்டம் உள்ளது. அந்த வட்டார நாடு 'அர்காரு' (இராமேஸ்வரம்) என்று அழைக்கப்படுகிறது. இதன் கடற்கரையிலிருந்து வேறு எங்கி்ல்லாத அளவு முத்துகள் வாங்கப்படுகின்றன. இங்கிருந்து 'அர்காரிட்டி' எனப்படும் 'மஸ்லின்' மெல்லாடைகள் ஏற்றுமதி செய்யப்படுகின்றன.\n\nSection::::பத்தி 60.\nதமிரிக்காவின் வடக்கிலிருந்து மிக முக்கியமான நாடுகளின் சந்தை நகரங்கள் மற்றும் துறைமுகங்கள் ஆகியவற்றில் கப்பல் நிறுத்தப்பட்டது. இங்கு கடற்கரையிலிருந்து தொலைவில் கப்பல்கள் நிறுத்தப்பட்டிருந்தன. அவற்றுள் குறிப்பிடத் தக்கவை முதலில் 'கமரா', அடுத்து 'புதுக்கா' (புகார்), அடுத்து 'சோபட்மா' (எயிற்பட்டினம்) என்பன. 'சங்காரா' என அழைக்கப்பட்ட ஒரே மரத்தாலான மற்றும் நுனியில் கட்டப்பட்ட நீளமான கப்பலை பயன்படுத்தினர். 'கிரிசி', கங்கைவெளி ஆகிய இடங்களுக்குச் பயணம் செய்ய 'கொலந்தியா' (சொழாந்தியம்) என்றழைக்கப்பட்ட மிகப் பெரிய கப்பல்கள் பயன்படுத்தப்பட்டன. தமிழகத்துப் பொருள்கள் எல்லாமே இந்தச் சந்தைப் பட்டினங்களிலிருந்து ஏற்றுமதி செய்யப்பட்டன. எகிப்திலிருந்து வந்த பொருள்கள் இறங்கியது இவற்றிற்குத் தனிப் பெருமை. தமிழகப் பொருள்கள் இங்கிருந்து 'பரலியா' என்னும் துறைமுகம்</ref> வழியாக ஏற்றுமதி செய்யப்பட்டன.\n\n"}
{"id": "160442", "url": "https://ta.wikipedia.org/wiki?curid=160442", "title": "சபரி", "text": "சபரி\n\n"}
{"id": "160444", "url": "https://ta.wikipedia.org/wiki?curid=160444", "title": "சபரி (ஆறு)", "text": "சபரி (ஆறு)\n\nசபரி ஆறு கோதாவரியின் துணை ஆறுகளுள் ஒன்று. சத்தீசுகர் மாநிலத்தில் உருவாகும் இந்த ஆறு ஒடிசா, ஆந்திர மாநில எல்லையைக் கடந்து கோதாவரியுடன் கலக்கிறது. \n"}
{"id": "160445", "url": "https://ta.wikipedia.org/wiki?curid=160445", "title": "சங்கு குளித்தல் (தமிழர் தொழிற்கலை)", "text": "சங்கு குளித்தல் (தமிழர் தொழிற்கலை)\n\nசங்கு குளித்தல் அல்லது சங்கெடுப்பு என்பது கடலினுள் மூழ்கி அதனடியில் இருக்கும் சங்குகளை எடுத்துவருவது ஆகும். தமிழர் தாயகப் பகுதிகள் நீண்ட கடற்கரைகளை அண்டிய நிலப்பகுதிகள் ஆகையால் சங்கு குளித்தல் பண்டைக் காலத்தில் இருந்து தமிழர்கள் செய்துவந்த ஒரு தொழிலாக உள்ளது. சங்கு குளித்தல் பற்றி தமிழ் இலக்கியங்களிலும் பல விரிவான குறிப்புகள் உள்ளன. இலங்கையில் நயினாதீவில் சங்கு குளித்தல் பெருமளவில் நடைபெற்றது. இந்தியாவில் தூத்துக்குடியில் இன்றும், நவீன முறைகளில் சங்கு குளித்தல் நடைபெறுகிறது. \n\nசூழல் மாசடைதலால் சங்கு இனங்கள் வேகமாக அழிந்து வருகின்றன. இலங்கையில் சங்கு சேகரிப்பிற்கு அரசு தடை போட்டுள்ளது. இது போன்ற காரணங்களால் சங்கு குளித்தல் இன்று வேகமாக மறைந்துவரும் ஒரு தொழில் ஆகும்.\n\n"}
{"id": "160459", "url": "https://ta.wikipedia.org/wiki?curid=160459", "title": "நாட்டுப்புறவியல் (நூல்)", "text": "நாட்டுப்புறவியல் (நூல்)\n\nநாட்டுப்புறவியல் என்ற இந்நூல், முனைவர். மு. இளங்கோவன் அவர்களால் எழுதப்பட்ட நூல் ஆகும்.இந்நூலுக்குப் புதுவைப் பல்கலைக்கழகப் பேராசிரியர் முனைவர் அறிவுநம்பி அணிந்துரை வழங்கியுள்ளார். நூலாசிரியர் வேட்கையுரை, முன்னுரை என்ற இரண்டு தலைப்பில் நூல் குறித்த செய்திகளைப் பதிந்துள்ளார்.\n\n"}
{"id": "160461", "url": "https://ta.wikipedia.org/wiki?curid=160461", "title": "சபரி விரைவுவண்டி", "text": "சபரி விரைவுவண்டி\n\nசபரி விரைவு வண்டி திருவனந்தபுரம் முதல் தெலுங்கானா மாநிலத்தின் ஹைதராபாத் வரை தினமும் ஓடும் விரைவு வண்டியாகும். திருவனந்தபுரத்தில் 07.15க்குப் புறப்பட்டுக் கோட்டயம், எறணாகுளம், பாலக்காடு, சேலம், சித்தூர், குண்டூர், செக்கந்தராபாத் வழியாக ஹைதராபாதில் மறுநாள் 13.40க்குச் சென்று சேரும்.\n\nSection::::மேற்கோள்கள்.\nசபரி எக்ஸ்பிரஸ்\n"}
{"id": "160462", "url": "https://ta.wikipedia.org/wiki?curid=160462", "title": "கயிறு திரித்தல் (தமிழர் தொழிற்கலை)", "text": "கயிறு திரித்தல் (தமிழர் தொழிற்கலை)\n\nகயிறு திரித்தல் என்பது தென்னை நாரில் இருந்து கயிறு தயாரிக்கும் தொழில் ஆகும். தமிழர் தாயகப் பகுதிகளில் தென்னை அதிகம் வளர்க்கப்படுவதால் பல ஊர்களில் கயிறு திரித்தல் முக்கிய தொழிலாக உள்ளது. \n\nதென்னங் கயிறுகள் பல்வேறு தேவைகளுக்குப் பயன்படுகின்றன. சூழலியல் பாதிப்பை ஏற்படுத்தாதவை. எனினும் அண்மைக் காலமாக நெகிழிக் கயிறுகள் அதிக பயன்பாட்டிற்கு வருவதால் இத் தொழில் மிகவும் பாதிப்படைந்துள்ளது.\n"}
{"id": "160463", "url": "https://ta.wikipedia.org/wiki?curid=160463", "title": "நிமித்தம்", "text": "நிமித்தம்\n\nநிமித்தம் அல்லது சகுனம் என்பது மக்களின் வாழ்வியல் மரபுகளில் ஒன்றாகும். பண்டைத் தமிழக மக்களிடையே மரபாகச் சில நம்பிக்கைகள் நிலவி வந்திருக்கின்றன. பண்டைய நிமித்தங்களையும் அவற்றின் பால் மக்கள் கொண்டுள்ள நம்பிக்கைகளையும் இலக்கியங்களின் வழியே நாம் அறியலாம். சங்க கால இலக்கியங்கள், சிலப்பதிகாரம், சீவக சிந்தாமணி, இராமாயணம் ஆகிய இலக்கியங்கள் மட்டுமின்றி நாட்டுப்புற இலக்கியங்கள் வழியாகவும் தமிழர்களின் நிமித்தம் குறித்த நம்பிக்கைகளை அறியலாம். இன்றும் மக்களிடையே சில நிமித்தங்கள் தீயனவென்றும் சில நன்மையைத் தருவன என்றும் நம்பப்படுகிறது. நிமித்தக் குறியீடுகள், மக்களின் வாழ்க்கையில் நல்ல பலன்களையோ அல்லது தீய பலன்களையோ உறுதியாக ஏற்படுத்தியுள்ளமையால் நம்பிக்கையில் வலிமை கொண்டவர்களாகவும் மக்கள் விளங்குவதால், இந்நம்பிக்கைகள் மக்களின் வாழ்வியலோடு ஒன்றி விட்ட நிலையினை இன்றும் நம்மால் அறியமுடிகிறது. இந்த நிமித்தக் கூறுகள் மக்களின் மனபோக்கிற்கு ஏற்பவும் காலத்திற்கும் சூழ்நிலைக்கும் ஏற்பவும் மாறுபடும் தன்மையுடையனவாக விளங்குகின்றன. மக்கள் வாழ்க்கையில் எதிர் கொண்ட நிகழ்ச்சிகளின் செயல்பாட்டின் அனுபவங்களைப் பிரதிபலிக்கக் கூடியனவாக நம்பிக்கைகள் இன்றும் மக்களின் வாழ்வில் இடம் பெற்றிருக்கின்றன.\n\nநிமித்தங்கள் எதிர்கால நிகழ்ச்சிகளை முன் கூட்டியே அறிவிக்கும் அறிகுறியாக மக்களால் தொன்றுதெட்டு இன்றுவரை நம்பப்பட்டு வருகின்றன. அதாவது நிமித்தம் என்பது வாழ்வில் பின்நிகழவிருக்கும் நன்மை தீமைகளைச் சில நிகழ்ச்சியின் வாயிலாக உணர்த்துவதாகும். இவை பெரும்பாலும் அச்சத்தின் அடிப்படையில் தோன்றியிருக்கலாமென்பர். மனிதன்தான் செய்ய நினைக்கும் செயலின் பால் எதிர்பார்க்கும் முடிவுகளுக்கும் இயற்கையில் நடைபெறும் நிகழ்வுகளுக்கும் ஒருவித தொடர்பு இருப்பதாக நினைக்கத் தொடங்கிய காலகட்டத்தில் மனித வாழ்வில் நிமித்தங்கள் சிறப்பிடம் பெற்றிருக்கக் கூடும் எனலாம். பின்னர் காலபோக்கில் சமுதாயத்தில் தொடர்ச்சியாக நிகழ்ந்த நிகழ்ச்சிகளோடு அவ்வியற்கை நிகழ்வுகள் இயைந்து நோக்கப்பட்ட நிலையில் அவை நிமித்தங்களாக மாறியிருக்க வேண்டும் என விளக்கம் கொள்ளலாம்.\n\nSection::::சொல்லும் பொருளும்.\nநிமித்தம் என்ற சொல்லானது தொல்காப்பியத்தில் காரணம், நிமித்தம், கூட்டம் ஆகிய பொருட்களில் பயின்று வந்துள்ளது. சங்க இலக்கியத்தில் இச்சொல்லாட்சி வழங்கப்படவில்லை. ஆனால் புள்(பறவை) என்ற சொல் நிமித்தம் என்ற பொருளில் பலவிடங்களில் சங்க இலக்கியத்தில் காணப்படுகிறது. அக்காலத்தில் புள் பெரும்பான்மையும் நிமித்தத்திற்கு உரிய பொருளாகக் கருதப்பட்டிருக்க வேண்டும். இதற்கேற்பவே பறவை புள் நிமித்தமாக தொல்காப்பியத்தில் சுட்டப்பட்டுள்ளது.\nசிலப்பதிகாரத்தில் நிமித்தம் என்ற தற்காலப் பொருளில் இச்சொல் பயின்று வந்துள்ளது.\n\nநிமித்தம் என்ற சொல்லுக்குத் \n\nஎன்ற ஐந்து பொருட்கள் உள்ளன. நிமித்தம் என்ற சொல்லானது பல்பொருள் குறிக்கும் சொல்லாக வந்துள்ளது. தற்காலத்தில் பொருட்டு என்ற பொருளில் இச்சொல் வழங்கப்படுகிறது. பெரும்பாலும் நாட்டுப்புறக் கதைப்பாடல்களில் நிமித்தம் என்பது தீக்குறி சகுனம் போன்ற சொற்களின் வாயிலாக உணர்த்தப்படுகிறது.\n\nSection::::இலக்கியங்களில் நிமித்தங்கள்.\nஇலக்கியங்களில் பெரும்பாலும் கனவுகளில் இயற்கைக்கு முரண்பாடான அச்சந்தரக்கூடிய சில செயல்நிகழ்வுகளிலும், இயற்கைத் தன்மைக்கு மாறுபட்ட நிகழ்ச்சி மற்றும் சூழ்நிலை வயப்பட்ட பொருட்களின் செயல்களிலும் நிமித்தங்கள் சுட்டிக்காட்டப்பட்டுள்ளன. ஆனால் நாட்டுப்புற இலக்கியங்களில் கனவுகளில் மட்டுமின்றி இயற்கையையொட்டி நடைபெறும் நிகழ்ச்சிகள் மூலமாகவும் தெரிவிக்கப்படுகின்றன.\n\nமகளிர்க்குக் கண், புருவம், நெற்றி, முதலியன இடம் துடித்தல் வரும் நன்மையை உணர்த்தும் நன்னிமித்தம் ஆகும் என்பதனை இலக்கியங்கள் சுட்டுகின்றன. \n\n\nSection::::இராமாயணத்தில்.\nஇராமாயணத்தில் சீதைக்கு இடம் துடித்ததினால் ஏற்படப்போகும் நன்மையை திரிசடை வாயிலாகக் கூறும் பாடல்வரிகள் கொண்டும் அறியலாம்.\n\n\nSection::::நாட்டுப்புற இலக்கியங்களில்.\nநாட்டுப்புற கதைப்பாடல்களில் உணர்த்தப்படும் நிமித்தங்களை அவற்றின் பண்பின் அடிப்படையில் நான்கு விதமாகக் கொள்ளலாம்.\n\nSection::::ஐவர் ராசா கதைப்பாடல்.\nஐவர் ராசா கதைப்பாடலில் அரசி மாலையம்மையின் தவத்திற்கு இரங்கி வைகைக்கரையம்மை மனங்களித்து கணபதி உருவத்தில் தீருநீறும், மாலையும் எலுமிச்சம் பழமும் அளித்து பிள்ளைப் பேறுண்டு என்று சொல்வதாக அவள் கனவில் உரைத்ததை மன்னரிடம் உரைத்திடும் நிகழ்ச்சி வாயிலாகக் கனவில் தெய்வம் நேரில் தோன்றி உரைத்தல் நன்நிமித்தக் குறியீடாக அமைகிறது.\nSection::::முத்துப்பட்டன் கதைப்பாடல்.\nமுத்துப்பட்டன் கதைப்பாடலில், பட்டனின் கனவிலும், அவனது மனைவியர் கனவிலும்\n\nபோன்றன அவன் பின்னால் வெட்டுப்பட்டு இறக்கப் போவதை உணர்த்துகின்றன.\n\nSection::::கோவலன் கதைப்பாடல்.\nகோவலன் கதைப்பாடலில் கோவலன் வீடுவிட்டு வரும்போது நடந்த நிகழ்ச்சிகள் அவனுக்கு ஏற்படப்போகும் தீமையினை உணர்த்தியதினை,\nஆகியன தீ நிமித்தங்களாகக் குறிக்கிறது.\n\nSection::::நல்லதங்காள் கதைப்பாடல்.\nநல்லதங்காள் கதைப்பாடலிலும் நல்லதங்காள் கணவன் சொல்லைக் கேளாமல் தாய் வீட்டுக்குச் செல்லுகையில் அவளுக்கு எதிர்ப்பட்ட கீழ்க்கண்ட நிகழ்ச்சிகள் தீ நிமித்தக்குறிகளாக உரைக்கப்பட்டுள்ளன.\n\nSection::::கான்சாகிபு கதைப்பாடல்.\nகான்சாகிபு கதைப்பாடலில், மாஷா இரவிகுல மறவர் ஆட்சி புரிவார்கள் என்றால் பல்லி இடது புறம் சொல்லவேண்டும் என்று மீனாட்சி அம்மனை வேண்ட, அவ்விதம் நடந்தது குறித்து மனமகிழ்ச்சி அடைவதன் மூலமாகப் பல்லி இடதுபுறம் கத்தினால் நன்மை ஏற்படும் என்று தெரியவருகிறது.\n\n"}
{"id": "160464", "url": "https://ta.wikipedia.org/wiki?curid=160464", "title": "சந்தம் (ஒலி)", "text": "சந்தம் (ஒலி)\n\nசந்தம் (Prosody) என்ற சொல், பல்பொருள் ஒரு மொழி ஆகும். இங்கு ஒலியின் வண்ணம், அழகு என்றே பொருள் குறிப்பிடப்படுகிறது. சந்திக்கும் தன்மை சந்தமாகும். ஒலி, அலை போல் மீண்டும் சந்திப்பதால் இதற்குச் சந்தம் என்ற பொருள் வந்தது என்று தமிழிசைக் கலைக்களஞ்சியம் (தொ.II,ப.274) குறிப்பிடுகின்றது.‘சந்தஸ்’ என்ற வடசொல்லின், திரிபாகவும் கூறுவர். (முனைவர். இ. அங்கயற்கண்ணி, திருப்புகழ்ப் பாடல்களில் சந்தக் கூறுகள் பக்கம்.362). இதனைத் தொல்காப்பியர், வண்ணம் என்கிறார் . எனவே, சந்தம் என்ற சொல்லிற்கு வண்ணம் என்ற தமிழ்ச்சொல்லைச் சொல்லுதலே சாலச்சிறந்தாம். கர்நாடக இசைக் கலைஞர்கள், சந்தம் என்றே சொல்லுகின்றனர்.இந்திய பாரம்பரிய இசை இயல்பில் பாடும் திறனானது, மெல்லிசை ரீதியாக குறிப்பிட்ட ராகங்கள் மற்றும் சந்தம் ரீதியாக தாளங்கள் அடிப்படையிலானது ஆகும்.\n"}
{"id": "160465", "url": "https://ta.wikipedia.org/wiki?curid=160465", "title": "வண்ணம் (ஒலி)", "text": "வண்ணம் (ஒலி)\n\nவண்ணம் என்பது பல்பொருள் ஒரு மொழி ஆகும். இங்கு வண்ணம் என்பது, ஓசையின் நிறம் (tonal colour) என்று பொருள்படும். இதனைப் பலர் சந்தம் என்ற சொல்லாலேயேக் குறிக்கின்றனர். வண்ணம் என்ற சொல்லே, சிறப்பான தமிழ்ச் சொல்லாகும். தொல்காப்பியர் செய்யுள் உறுப்புகள் 34-இல், வண்ணமும் ஒன்று என்கிறார்.\n\nSection::::வண்ண வகைகள்.\nஇது இருபது வகைப்படும் என்று தொல்காப்பியர் குறிப்பிட்டுள்ளார்.\nஇவ்வண்ணங்களுள்,\nஇவை மூன்றும், குறில், நெடில் எழுத்துகள் பாடல்களின் இடம்பெறும் நிலையை வைத்துப் பெயரிடப்படுகின்றன.\nSection::::குறுஞ்சீர் வண்ணம்.\nகுறில் எழுத்துகள் மிகுதியாகப் பயின்று வருவதனைத் தொல்காப்பியம் குறுஞ்சீர் வண்ணம் என்கிறது.\n<poem>\n(எடுத்துக்காட்டு) \nபொழில் தரு நறுமலரே புதுமணம் விரிமணலே (சிலம்பு 7:14)\n</poem>\n\nSection::::நெடுஞ்சீர் வண்ணம்.\nநெடில் எழுத்துகள் மிகுதியாகப் பயின்று வரும் நிலையில் அமைவதனை நெடுஞ்சீர் வண்ணம் என்கிறது. \n<poem> \nநெடுஞ்சீர் வண்ணம் நெட்டெழுத்துப் பயிலும் (தொ.பொ.212)\n(எடுத்துக்காட்டு) \n\"வாராயோ தாயே - பாதம்\nதாராயோ நீயே \"- (கீர்த்தனை) \n</poem>\n\nSection::::சித்திர வண்ணம்.\nநெட்டெழுத்தும், குற்றெழுத்தும் சார்ந்து வருவதனைச் சித்திர வண்ணம் என்று குறிப்பிடுகின்றது.\n<poem>\nபாதி மதிநதி போது மணிசடை - (திருப்புகழ்)\n</poem>\n\nSection::::வல்லிசை வண்ணம்.\nஒரு பாட்டில் வல்லெழுத்துகள் மிக்கு வருவதனை 'வல்லிசை வண்ணம்' என்பர்.\n\n<poem>\nவல்லிசை வண்ணம் வல்லெழுத்து மிகுமே (தொல்காப்பியம்.பொ.208)\n\nபுற்றரவு பற்றியகை நெற்றியது மற்றொருகண்\nஒற்றை விடையன் (சம்பந்தர் தேவாரம். 3:68:2)\n</poem>\n\nSection::::மெல்லிசை வண்ணம்.\nஒரு பாட்டில் மெல்லெழுத்துகள் மிக்கு வருவதனை 'மெல்லிசை வண்ணம்' என்பர்.\n\n<poem>\nமெல்லிசை வண்ணம் மெல்லெழுத்து மிகுமே” (தொல்காப்பியம்.பொ.209)\n\n</poem>\n\nSection::::இயைபு வண்ணம்.\nஒரு பாட்டில் இடையினயெழுத்துகள் மிக்கு வருவதனை 'இயைபு வண்ணம்' என்பர்.\n\n<poem>\nஇயைபு வண்ணம் இடையெழுத்து மிகுமே ” (தொல்காப்பியம்.பொ.210)\n\n</poem>\n\n"}
{"id": "160466", "url": "https://ta.wikipedia.org/wiki?curid=160466", "title": "ஊசிக் காளான்", "text": "ஊசிக் காளான்\n\nஊசிக் காளான் அல்லது மியுக்கர் (ஆங்கிலம் - pin mould; இலத்தீன் - Mucor ) என்றழைக்கப்படும் இப்பேரினப் பூஞ்சையில், 3000 இனங்கள் உள்ளன. இவை மண், செரிமான மண்டலம், தாவரங்களின் மேற்புறம், அழுகிய காய்கறிகளில் காணப்படுகின்றன.கருப்பு ரொட்டிக் காளான் என்றும் இவை அழைக்கப்படுகின்றன.\n\nSection::::வாழிடம்.\nஇவை மட்குண்ணி பூஞ்சை இனமாகும். எனவே, இவை பொதுவாக சாணத்தில்(\"Mucor mucedo\"), ஈரமான காலணிகளில், ஈரமான கெட்டுப் போன ரொட்டியில், அழுகிய பழங்களில், கெட்டுப்போன அங்ககப் பொருட்களின் மீது ஒட்டடை போன்று படர்ந்து காணப்படுகின்றன. இவைகளை சோதனைச் சாலைகளில், 3, 4 நாட்களில் எளிதாக வளர்க்கலாம்.\n\n\n"}
{"id": "160468", "url": "https://ta.wikipedia.org/wiki?curid=160468", "title": "பாய் முடைதல் (தமிழர் தொழிற்கலை)", "text": "பாய் முடைதல் (தமிழர் தொழிற்கலை)\n\nயாய் முடைதல் அல்லது பாய் பின்னுதல் அல்லது பாய் நெய்தல் என்பது பனை ஓலை, ஈச்சம் ஓலை, மூங்கில், நாணல் போன்ற பல்வேறு வகையான மூலப் பொருட்களைப் பயன்படுத்தி பாயைச் செய்தல் ஆகும். இது மரபார்ந்த கைத்தொழிலாகத் தமிழகத்திலும் ஈழத்திலும் நெடுங்காலமாக நடைபெற்று வருகிறது. இந்த அரிய கலை இன்று மெதுவாக மறையத் தொடங்கி உள்ளது.\n"}
{"id": "160469", "url": "https://ta.wikipedia.org/wiki?curid=160469", "title": "சேரர் காலநிரல்", "text": "சேரர் காலநிரல்\n\nஆகிய கட்டுரைகளின் துணை கொண்டு இந்தக் காலநிரல் தரப்படுகிறது.\n\nபதிற்றுப்பத்து அரசர்கள் ஆண்ட ஆண்டுகள் அந்த நூலின் பதிகத்தில் தரப்பட்டுள்ளன. வரலாற்று மரபுப்படி ஒரு தலைமுறையின் காலம் தோராயமாக 25 ஆண்டுகள் எனக் கொள்ளப்பட்டு ஆண்டுகள் கணிக்கப்படுகின்றன. இந்தக் கணிப்பு இலங்கைக் கயவாகு மன்னன் செங்குட்டுவன் எடுத்த கண்ணகி விழாவுக்கு வந்திருந்ததை மையமாகக் கொண்டது. ஐந்தாம் பத்துத் தலைவனும், செங்குட்டுவனும் வெவ்வேறு மன்னர்கள் என நிறுவப்பட்டால் கணிக்கப்பட்ட காலம் ஒரு நூற்றாண்டு முந்தியதாக அமையும்.\n"}
{"id": "160472", "url": "https://ta.wikipedia.org/wiki?curid=160472", "title": "வின்சர் மெக்கே", "text": "வின்சர் மெக்கே\n\nவின்சர் செனிக் மெக்கே (\"Winsor McCay\", செப்டம்பர் 26, 1869 – ஜூலை 26, 1934) அமெரிக்க வரைகதை மற்றும் இயங்குபடம் உருவாக்குபவர், இவருடைய \"லிட்டில் நெமோ\" (1905) மற்றும் அதன்பிறகு வந்த \"செர்ட்டீ தி டைனாசர்\" (1914) பாத்திரத்திற்காக மிகவும் பிரபலமானவர். இவர் தன்னுடைய புனைப்பெயரான சைலாஸ் என்ற பெயரில் \"ட்ரீம் ஆப் தி ரேர்மிட் பியண்ட்\" வரைகதையை உருவாக்கியுள்ளார்.\n\nSection::::இளமைக் காலம்.\nவின்சர் செனிக் மெக்கே மிச்சிகனில் உள்ள ஸ்பிரிங்க் லேக் என்னும் பகுதியில் 1869-ம் ஆண்டு செப்டம்பர் 26-ம் திகதி இராபர்ட் மெக்கேவுக்கும் ஜேனட் முர்ரே மெக்கேவிற்கும் மகனாகப் பிறந்தார். இவர் கனடாவில் 1867-ம் ஆண்டு பிறந்ததாகவும் கூறப்படுகிறது.\n\nSection::::வாழ்க்கை.\n1889-ம் ஆண்டு , மெக்கே சிகாகோவிற்கு படிப்பதற்காகச் சென்றார், போதிய அளவு பண்மில்லாததால் வேலை செய்ய நேர்ந்தது. இவர் தேசிய அச்சிடுதல் மற்றும் சித்திரம் செதுக்கும் நிறுவனத்தில் வேலையில் சேர்ந்தார், அங்கு வட்டரங்கு மற்றும் திரைப்படத்திற்கான சுவரொட்டி தயாரிக்கும் பணியில் ஈடுபட்டார்.\n\nஇரண்டு வருடங்களுக்குப் பிறகு, ஓஹியோ மாகாணத்திற்கு ஓவியராக பணிபுரிய டைம் மியூசியம் சென்றனர். இவருடைய \"தி செவன் ஏஜஸ் ஆப் மேன்\" கதையில் வரைந்த இரு படங்கள் அவரை பிரபலப் படுத்தியது.\nஅதன் பிறகு அவர் வரைந்த பல ஓவியங்களும், வரைகதைகளும் மிகவும் பிரபலமானது.\n\nஇவருடைய வரைகதைளுள், \"தி சிங்கிக் ஆப் லுசிதானியா\", கப்பல் மீது ஏற்பட்ட தாக்குதலையும், முதலாம் உலகப்போருக்கு அமெரிக்கா பங்குபெற்றதிற்கு காரணமாக அமைந்தது.\n\nSection::::இறப்பு.\nமெக்கே 1934-ம் ஆண்டு சூலைத் திங்கள் 26-ம் நாள் காலமாணார்.\n\n\n\n\n\n\n"}
{"id": "160474", "url": "https://ta.wikipedia.org/wiki?curid=160474", "title": "மணல்தொட்டி (மென்பொருள் உருவாக்கம்)", "text": "மணல்தொட்டி (மென்பொருள் உருவாக்கம்)\n\nமணல்தொட்டி (\"sandbox\") என்பது சோதனை முயற்சிகளுக்காகவும், மாறுதல்களை உடனுக்குடன் புகுத்திப்பார்க்கும் யுக்தியும் ஆகும். இது பெரும்பாலும் மென்பொருள் மேம்பாடு மற்றும் பிற மாறுதல்களை கண்கானிப்பதற்காகப் பயன்படுத்தப்படுகிறது. \n\nSection::::விக்கித் திட்டங்களில்.\nவிக்கிகளிலும் இவ்வாறான மணல்தொட்டி சோதனை முயற்சிகளுக்காகப் பயன்படுத்தப்படுகிறது. இது பெரும்பாலும் தான் செய்யும் மாறுதல்களை முன்தோற்றப் பார்வையிட இது உதவுகிறது. \n\n"}
{"id": "160475", "url": "https://ta.wikipedia.org/wiki?curid=160475", "title": "விருத்தாச்சலம் பழமலைநாதர் கோயில்", "text": "விருத்தாச்சலம் பழமலைநாதர் கோயில்\n\nSection::::கோயில் அமைப்பு.\nஇந்த சிவாலயம் நான்கு புறமும் சுமார் 26 அடி உயரமுள்ள மதிற்சுவரையும், 660 அடி நீளமும், 390 அடி அகலமும் உடைய ஒரு பெரிய கோவிலாகும். ஆலயத்தின் நான்கு புறமும் 7 நிலைகளையுடைய பெரிய கோபுரங்கள் நெடிதுயர்ந்து காணப்படுகின்றன. கிழக்கே உள்ளே பிரதான வாயில் வழியாக உள்ளே சென்றால் 16 தூண்களை உடைய மண்டபம் இருக்கிறது.\n\nஇத்தலத்தின் இறைவி பெரிய நாயகி அம்மையின் சந்நிதி ஒரு தனி கோயிலாக முதல் பிரகாரத்தின் வடபுறம் கிழக்கு நோக்கி அமைந்துள்ளது. மூன்றாம பிரகாரத்தில் 63 நாயன்மார்களில் உருவச் சிலைகளும், பிந்து மாதவப் பெருமாள் சந்நிதியும் உள்ளன. 63 மூவர் பிரகாரத்தின் வடகிழக்குப் பகுதியில் அமைந்திருக்கும் காலபைரவர் மூர்த்தம் காசியில் இருப்பது பொன்ற வடிவமைப்புக் கொண்டது.\n\nநான்காம் பிரகாரத்தில் இத்தலத்தின் மூலவர் பழமலைநாதர் கருவறை இருக்கிறது. கருவறையின் வாயிலில் இரு புறமும் துவாரபாலகர்கள் சிலைகள் காணப்படுகின்றன. மூன்றாம் பிரகாரத்தின் வடமேற்கு கோஷ்டத்தில் விருத்தாம்பிகை சந்நிதி உள்ளது.\n\nSection::::இறைவன், இறைவி.\nமூலவர் விருத்தகிரிஸ்வரர் (எ) பழமலைநாதர், தாயார் விருத்தாம்பிகை (எ) பெரிய நாயகி மற்றும் பாலாம்பிகை (எ) இளைய நாயகி ஆவர்.\n\nSection::::ஆழத்து விநாயகர்.\nமுதல் வெளிப் பிரகாரத்தில் ஆழத்து விநாயகர் எனப்படும் பாதாள விநாயகர் சந்நிதி கிழக்கு நோக்கி சுமார் 18 அடி பள்ளமான இடத்தில் அமைந்துள்ளது. விநாயகரின் அறுபடை வீடுகளில் இந்த விநாயகர் இரண்டாவது இடத்தைப் பெற்றுள்ளார்.\n\nSection::::ஆகமக் கோயில்.\nசைவ சமயத்தில் 28 ஆகமங்கள் உண்டு. இவற்றை 28 லிங்கங்களாக இத்தலத்தில் முருகப்பெருமான் பிரதிஷ்டை செய்து பூஜை செய்துள்ளார். இந்த லிங்கங்கள் கைலாசப் பிராகாரத்தின் வட மேற்கு பகுதியில் தனி சன்னதியில் அமைந்துள்ளன. இதில் தெற்கு வரிசையில் உள்ள லிங்கங்களில் நடுவில் விநாயகரும், மேற்கு வரிசையில் உள்ள லிங்கங்களின் நடுவில் வள்ளி தெய்வானையுடன் முருகனும் அருள்பாலிக்கின்றனர். 28 ஆகமங்களுக்குரிய பெயர்களான, காமிகேஸ்வரர், யோகேஸ்வரர், சிந்தியேஸ்வரர், காரணேஸ்வரர், அஜிதேஸ்வரர், தீபதேஸ்வரர், சூட்சமேஸ்வரர், சகஸ்ரேஸ்வரர், அம்சுமானேஸ்வரர், சப்பிரபேதேஸ்வரர், விசயேஸ்வரர், விசுவாசேஸ்வரர், சுவாயம்பேஸ்வரர், அநலேஸ்வரர், வீரேஸ்வரர், ரவுரவேஸ்வரர், மகுடேஸ்வரர், விமலேஸ்வரர், சந்திரஞானேஸ்வரர், முகம்பிபேஸ்வரர், புரோத்கீதேஸ்வரர், லலிதேஸ்வரர், சித்தேஸ்வரர், சந்தானேஸ்வரர், சர்வோத்தமேஸ்வரர், பரமேஸ்வரர், கிரணேஸ்வரர், வாதுளேஸ்வரர் என்ற பெயர்கள் அவற்றுக்கு சூட்டப்பட்டுள்ளன. இந்த அமைப்பு வேறு எங்கும் காண இயலாத சிறப்பாகும். இக்கோயிலை ஆகமக்கோயில் என்றும் அழைப்பார்கள்.\n\n\n\nSection::::வழிபட்டோர்.\nபிரமனும் அகத்தியரும் வழிபட்ட தலம் எனப்படுகிறது. சுந்தரர் பரவையாருக்காகப் பொன் பெற்று, அப்பொன்னை மணிமுத்தாற்றில் இட்டு திருவாரூர் கமலாயத்தில் எடுத்தார் என்பது தொன்னம்பிக்கை (ஐதிகம்).\n\nSection::::பிற தகவல்கள்.\nஇக்கோயிலிலிருந்து கடத்திச்செல்லப்பட்ட 11-ம் நூற்றாண்டைச் சேர்ந்த அர்த்தநாரீஸ்வரர் சிலை ஆஸ்த்திரேலியாவின் சிட்னி நகரில் உள்ள நியு சவுத் வேல்ஸ் அருங்காட்சியகத்தில் வைக்கப்பட்டிருப்பது காவல்துறை விசாரணையில் ஊர்ஜிதப்படுத்தப்பட்டது . பல கட்ட விசாரணைகள் மற்றும் முயற்சிகளுக்குப்பின் ஆஸ்த்திரேலிய பிரதமர் டோனி அபாட்(Tony Abbot) அவர்களின் 2014 இந்திய வருகையின் போது இச்சிலை இந்தியாவிடம் ஓப்படைக்கப்பட்டது.\n"}
{"id": "160477", "url": "https://ta.wikipedia.org/wiki?curid=160477", "title": "மணல்தொட்டி", "text": "மணல்தொட்டி\n\n"}
{"id": "160479", "url": "https://ta.wikipedia.org/wiki?curid=160479", "title": "மகரந்தன்", "text": "மகரந்தன்\n\nமகரந்தன் (பி.1966) புதுச்சேரிக்காரர். இவரை வல்லினம் மகரந்தன் என்றும் அழைக்கின்றனர். 1990களில் ‘மண்குதிரை’ என்கிற கவிதைத் தொகுப்பின் மூலம் தமிழ் இலக்கிய உலகிற்கு அறிமுகமானவர். தொடர்ந்து சிறுகதை, நாடகம் என தனது இலக்கியப் புலத்தை விரிவுபடுத்திக் கொண்டவர். 2002இல் ‘வல்லினம்’ என்கிற பெயரில் காலாண்டிதழ் ஒன்றினைத் தொடங்கி அதன்மூலம், விளிம்புநிலை ஆய்வுகள், சமூக அறிவியல் கருத்தாடல்கள் ஆகியற்றை விரிவுபடுத்தி வருபவர். இதன் நீட்சியாக மாற்று வரலாற்றுக்கான நூல்களையும் வெளியிட்டுள்ளார். இந்திய அரசின் இலக்கியப் பேரவையாகத் திகழக்கூடிய ‘சாகித்திய அகாதெமி’யின் பொதுக்குழு உறுப்பினராகவும் தமிழ் ஆலோசனைக் குழு உறுப்பினராக(2008-2012)இருந்துள்ளார்.\n"}
{"id": "160487", "url": "https://ta.wikipedia.org/wiki?curid=160487", "title": "நொரடோம் சீயனூக்", "text": "நொரடோம் சீயனூக்\n\nநொரடோம் சீயனூக் அல்லது நொரடோம் சிகானுக் (\"Norodom Sihanouk\", (கெமர் மொழி: នរោត្តម សីហនុ; 31 அக்டோபர் 1922 - 15 அக்டோபர் 2012) கம்போடியாவின் முன்னாள் மன்னர் ஆவார். இவர் 1941 முதல் 1955 வரையும், பின்னர் 1993 முதல் 2004 வரையும் மன்னராகவிருந்தவர். 1953 முதல் 1970 வரை அந்நாட்டின் நிறைவேற்றுத் தலைவராகவும் இருந்தார். 2004 ஆம் ஆண்டில் இவர் முடி துறந்ததை அடுத்து கம்போடியாவின் மன்னர்-தந்தை (கெமர் மொழி: \"Preahmâhaviraksat\") என அழைக்கப்பட்டார். இவருக்குப் பின்னர் இவரது மகன் நொரடோம் சிகாமொனி மன்னரானார்.\n\nசிகானுக் 1922 ஆம் ஆண்டில் அரசர் நொரடோம் சுராமரித், அரசி கொசாமக் ஆகியோருக்கு மூத்த மகனாகப் பிறந்தார். சாய்கோன் பிரெஞ்சுப் பாடசாலைகள், பின்னர் பாரிசிலும் கல்வி கற்றார். அப்போதைய பிரான்சின் நாட்சி அரசினால் 18வது அகவையில் கம்போடியாவின் மன்னராக்கப்பட்டார். இரண்டாம் உலகப் போர் முடிந்ததை அடுத்து பிரான்சிடம் இருந்து விடுதலை வேண்டிப் போராடினார். 1953 இல் விடுதலை கிடைத்தது. அமெரிக்காவின் ஆதரவுடன் இடம்பெற்ற இராணுவப் புரட்சியை அடுத்து லொன் நொல் கம்போடியாவின் ஆட்சியைக் கைப்பற்றினார். இதனை அடுத்து சிகானூக் சீனாவில் நாடு கடந்த நிலையில் வாழ்ந்து வந்தார்.\n\n1975 ஆம் ஆண்டில் கெமர் ரூச் கம்போடியாவில் ஆட்சியைக் கைப்பற்றியதை அடுத்து சீயனூக் நாடு திரும்பினார். ஆனாலும், அவர் அரண்மனையில் கெமர் ரூச் ஆட்சியாளர்களால் அவர்களின் நான்காண்டு ஆட்சிக் காலம் முழுவதும் தடுப்புக் காவலில் வைக்கப்பட்டார்.\n\nவியட்நாமியப் படையினர் கெமர் ரூச் ஆட்சியாளரைத் தோற்கடித்ததை அடுத்து சீயனூக் மீண்டும் சீனா சென்றார். கம்போடியா உள்நாட்டுப் போரில் சிக்கிக் கொண்ட அந்தப் 13 ஆண்டு காலம் சிகானூக் சீனாவில் தங்கியிருந்தார். சோவியத் ஒன்றியம் வீழ்ச்சியடைந்ததை அடுத்து, ஐக்கிய நாடுகளின் தலையீட்டின் பேரில், வியட்நாம் படைகள் 1991 இல் கம்போடியாவில் இருந்து விலகிக் கொண்டது. இதனை அடுத்து சீயனூக் 1993 இல் நாடு திரும்பி மீண்டும் மன்னராக முடி சூடிக் கொண்டார்.\n\n"}
{"id": "160497", "url": "https://ta.wikipedia.org/wiki?curid=160497", "title": "ஆல்வின் ரோத்", "text": "ஆல்வின் ரோத்\n\nஆல்வின் எலியட் \"அல்\" ரோத் (\"Alvin Eliot \"Al\" Roth\", பிறப்பு திசம்பர் 19, 1951) ஆர்வர்டு வணிகப் பள்ளியில் பொருளியல் மற்றும் வணிக மேலாண்மைத் துறையில் ஜார்ஜ் குண்ட் அறக்கட்டளை பேராசிரியராகப் பணிபுரிந்து வரும் ஓர் அமெரிக்க பொருளியலாளர் ஆவார். ரோத் ஆட்டக் கோட்பாடுத் துறையில் முக்கியப் பங்காற்றி உள்ளார். மேலும் சந்தை வடிவமைப்பு, சோதனை பொருளியல் போன்ற துறைகளிலும் பங்களித்துள்ளார். 2012ஆம் ஆண்டுக்கான பொருளியலுக்கான நோபல் நினைவுப் பரிசை இலாயிடு ஷேப்லியுடன் இணையாக வென்றுள்ளார்.\n\n"}
{"id": "160498", "url": "https://ta.wikipedia.org/wiki?curid=160498", "title": "இலாயிடு சேப்ளி", "text": "இலாயிடு சேப்ளி\n\nஇலாயிடு இசுடோவெல் சேப்லி (லாயிட் ஷேப்லி, \"Lloyd Stowell Shapley\", பிறப்பு சூன் 2, 1923) அமெரிக்காவைச் சேர்ந்த ஓர் சிறப்புமிக்க கணிதவியலாளரும் பொருளியலாளரும் ஆவார். கலிபோர்னியா பல்கலைக்கழகத்தின் இலாசு ஏஞ்சலசு வளாகத்தில் கணிதம் மற்றும் பொருளியல் துறைகளில் ஓய்வுபெற்ற மாண்புமிகு பேராசிரியராக விளங்குகிறார். கணிதப் பொருளியல் துறையிலும் ஆட்டக் கோட்பாடு கருத்துரைகளிலும் முக்கியப் பங்காற்றி உள்ளார். 2012ஆம் ஆண்டுக்கான பொருளியலுக்கான நோபல் நினைவுப் பரிசை ஆல்வின் ரோத்துடன் இணையாக வென்றுள்ளார்.\n\n1940களில் வோன் நியூமான் மற்றும் மோர்கென்சுடெர்ன் முன்வைத்த ஆட்டக் கோட்பாட்டை முன்னெடுத்துச் சென்றவர்களில் முக்கியமானவராக இலாயிடு சேப்லி கருதப்படுகிறார்.\n\n"}
{"id": "160499", "url": "https://ta.wikipedia.org/wiki?curid=160499", "title": "உள்ளுக்குறுக்கை", "text": "உள்ளுக்குறுக்கை\n\nஉள்ளுக்குறுக்கை () தமிழ்நாட்டில் கிருஷ்ணகிரி மாவட்டம் தேன்கனிக்கோட்டை வட்டம், கெலமங்கலம் ஒன்றியத்தில் கெலமங்கலம்-ராயக்கோட்டை சாலையில் அமைந்துள்ளது. இவ்வூரின் அஞ்சல் குறியீட்டு எண் 635113. காமராசர் முதல்வராக இருந்தபோது அமரர் \"இராமகிருஷ்ண முதலியார்\" விவசாயத்தில் குறுகிய பரப்பில் அதிக விளைச்சல் பெற்றதற்காக சிறந்த விவசாயிக்கான பட்டம் பெற்றார். \nஇங்கு இசுலாமியர்கள் அதிகளவில் வசிக்கின்றனர். இவ்வூர் ஐந்தாயிரத்திற்கும் அதிகமான மக்கள் தொகையைக் கொண்டுள்ளது. 30 -க்கும் மேற்பட்ட சாதியைச் சேர்ந்த மக்கள் அனைவரும் ஒற்றுமையாக வாழ்ந்து வருகின்றனர். ஆண்டிற்கொருமுறைக் கொண்டாடப்படும் அருள்மிகு பாட்ட கங்கையம்மன் ஆலயத் தேர்த்திருவிழா சிறப்பு வாய்ந்தது. \nபிரசித்திப்பெற்ற அருள்மிகு முத்தப்பா திருக்கோவிலும் அமைந்துள்ளது. ஆண்டுதோறும் இசுலாமியர்களால் உருஸ் திருவிழாவும் மிகச்சிறப்பாகவே நடத்தப் பெறுகிறது. \n"}
{"id": "160500", "url": "https://ta.wikipedia.org/wiki?curid=160500", "title": "வகையிடலின் குறியீடு", "text": "வகையிடலின் குறியீடு\n\nவகையிடலின் குறியீடு (\"notation for differentiation\") என்பது ஒரு சார்பினை வகையிடும் செயலைக் குறிப்பதற்குப் பயன்படுத்தப்படும் அடையாளக் குறியாகும். கணிதவியலாளர்களால் வகையிடலைக் குறிப்பதற்குப் பலவகையான குறியீடுகள் பயன்படுத்தப்பட்டுள்ளன. ஒவ்வொரு குறியீடும் வெவ்வேறு சூழ்நிலைகளில் பொருத்தமானதாக உள்ளன. \"லைப்னிட்சின் குறியீடு\", \"லாக்ராஞ்சியின் குறியீடு\", \"நியூட்டனின் குறியீடு\", \"ஆய்லரின் குறியீடு\" ஆகியவை அதிகப் பயன்பாட்டிலுள்ள குறியீடுகள்.\n\nSection::::லைப்னிட்சின் குறியீடு.\nலைப்னிட்சால் அறிமுகப்படுத்தப்பட்ட வகையிடல் குறியீடு கணிதவியல் முழுவதும் பயன்படுத்தப்படுகிறது.\n\nசாரா மாறி \"x\" , சார் மாறி \"y\" ஆகிய இரண்டுக்கும் இடையிலான தொடர்பைக் குறிப்பதாக \"y\" = \"f\"(\"x\") சமன்பாட்டை எடுத்துக் கொள்ளும் இடங்களில் லைப்னிட்சின் குறியீடு வகையிடலுக்கு அதிகம் பயன்படுத்தப்படுகிறது.\n\nஇக்குறியீட்டின்படி:\n\n\n\"உயர்வரிசை வகைக்கெழுக்கள்\":\n\n\n\n\nஇக்குறியீட்டில் எந்த மாறியைப் பொறுத்து வகையிடப்படுகிறதோ அம்மாறி பகுதியில் குறிப்பிடப்படுகிறது. பகுதி வகையிடலில் இது பெரிதும் உதவியாய் இருக்கிறது. சங்கிலி விதியை நினைவில் கொள்ளவும் எளிதாக உள்ளது:\n\nSection::::லாக்ராஞ்சியின் குறியீடு.\nவகையிடலுக்குத் தற்காலத்தில் பெரும்பாலும் பயன்படுத்தப்படும் குறியீடு லாக்ராஞ்சியின் குறியீடாகும்.\n\nலாக்ராஞ்சியால் அறிமுகப்படுத்தப்பட்ட இக்குறியீட்டின் படி:\n\n\"f\" இன் முதல் வகைக்கெழு\n\nஇரண்டாம் வகைக்கெழு\n\nமூன்றாம் வகைகெழு\n\nஇதற்கும் மேற்பட்ட வகைக்கெழுக்களைக் குறிப்பதற்குச், சிலர் மேலெழுத்தாக ரோமன் எண்ணுருக்களையும் வேறு சிலர் எண்களை மேலெழுத்தாக, அடைப்புக் குறிக்குள்ளும் எழுதுகின்றனர்:\n\nநான்காம் வகைக்கெழு\n\n\"f\" இன் \"n\" ஆம் வகைக்கெழு\n\nவகையிடலை ஒரு சார்பாகக் கருதும்போது லைபினிட்சின் குறியீட்டை விட இக்குறியீடு பொருத்தமானதாகவும் வசதியானதாகவும் இருக்கும்.\n\nSection::::ஆய்லரின் குறியீடு.\nவகையிடலில் ஆய்லரின் குறியீடு, \"D\" என்னும் வகையீட்டுச் செயலியைக் கொண்டுள்ளது.\n\nஇக்குறியீட்டின்படி:\n\n\"f\" இன் முதல்வகைக்கெழு\n\nஇரண்டாம் வகைக்கெழு\n\n\"n\" ஆம் வகைக்கெழு\n\n\"y\" = \"f\"(\"x\") எனில், \"D\" உடன் இணைத்து சாரா மாறி \"x\" எழுதப்படுகிறது:\n\nஒரே மாறியில் அமைந்த சார்பாக இருப்பின் கீழெழுத்தான \"x\" ஐ விட்டுவிட்டும் எழுதலாம்.\n\nநேரியல் வகையீட்டுச் சமன்பாடுகளை எழுதுவதற்கும் தீர்வு காண்பதற்கும் ஆய்லரின் குறியீடு பயனுள்ளதாக இருக்கும்.\n\nSection::::நியூட்டனின் குறியீடு.\nவகையிடலுக்கு நியூட்டன் அறிமுகப்படுத்திய குறியீட்டில் ஒரு சார்பின் முதல் வகைக்கெழுவைக் குறிக்க அச்சார்பின் பெயர் மீது ஒரு புள்ளியும் இரண்டாம் வகைக்கெழுவைக் குறிக்க இரண்டு புள்ளிகளும் இடப்படுகின்றன. இக்குறியீடு பெரும்பாலும் திசைவேகம், முடுக்கம் போன்ற நேரத்தைப் பொறுத்த வகைக்கெழுக்களைக் குறிக்கப் பயன்படுத்தப்படுகிறது.\n\nமுதல் வகைக்கெழு\n\nஇரண்டாம் வகைக்கெழு\n\nநேரம் \"t\" இன் சார்புகளுக்கு இக்குறியீடு பயன்படுத்தப்படுகிறது. இக்குறியீடு முக்கியமாக இயக்கவியலிலும் சாதாரண வகையீட்டுச் சமன்பாட்டுக் கோட்பாட்டிலும் பயன்படுகிறது.\n\nSection::::இதர குறியீடுகள்.\nவகையிடலைக் குறிப்பதற்கு வேறு சில குறியீடுகளும் பயன்படுத்தப்படுகின்றன.\n\n\"f(x)\" சார்புடன் கீழெழுத்தாக சாரா மாறியைச் சேர்த்து வகைக்கெழுக்களைக் கீழ்க்கண்டவாறு குறிக்கலாம்:\n\nபல மாறிகளில் அமைந்த சார்பின் பகுதி வகைக்கெழுவைக் காணும்போது இக்குறியீட்டு முறை பயனுள்ளதாக இருக்கும்.\n\nசாதாரண வகைக்கெழுக்களிலிருந்து பகுதி வகைக்கெழுக்களை வேறுபடுத்திக் காட்டுவதற்காக வகையீட்டுச் செயலி \"d\" க்குப் பதிலாக \"∂\" என்ற குறியீடு பயன்படுத்தப்படுகிறது.\n\n\"f(x,y,z)\" சார்பின் \"x\" மட்டும் பொறுத்த பகுதி வகைக்கெழு:\n\n"}
{"id": "160501", "url": "https://ta.wikipedia.org/wiki?curid=160501", "title": "கோலோன் பல்கலைக்கழகம்", "text": "கோலோன் பல்கலைக்கழகம்\n\nகோலோன் பல்கலைக்கழகம், () ஐரோப்பாவின் பழைமையான பல்கலைக்கழகங்களில் ஒன்றும் செருமனியின் மிகப்பெரிய பல்கலைக்கழமும் ஆகும். இப்பல்கலைக்கழகத்தில் 38,000 மாணவர்களும் 4,000 ஆசிரியர்களும் உள்ளனர். மேலும், ஐரோப்பிய மேலாண்மைக் கல்விக்கூடம் மற்றும் பன்னாட்டு நிறுவனங்கள் குழுமத்தினை ஜெர்மனி சார்பாக இப்பல்கலைக்கழகம் நிறுவியது. ஜெர்மனியின் அனைத்து ஊடகங்களும் இதனைச் சிறந்த பல்கலைக்கழகம் என்று கூறியுள்ளன.\n\nSection::::வரலாறு.\nஇப்பல்கலைக்கழகம் 1388 ஆம் ஆண்டு நிறுவப்பட்டது. 1798 ஆம் ஆண்டில் பிரெஞ்சு அரசினால் நிறுத்தப்பட்ட இப்பல்கலைக்கழகம் தற்போது மீண்டும் இயங்குகின்றது. 1919 ஆம் ஆண்டில் புருசிய அரசு மீண்டும் நிறுவ முடிவெடுத்தது. இப்பல்கலைக்கழகம் பொருளாதாரம், சட்டம், சமூகவியல் துறைகளில் உலகின் முன்னணி பல்கலைக்கழகமாக உள்ளது.\n\n"}
{"id": "160506", "url": "https://ta.wikipedia.org/wiki?curid=160506", "title": "முதலாம் இராசேந்திர சோழனின் தென்-கிழக்கு ஆசியா மீதான படையெடுப்பு", "text": "முதலாம் இராசேந்திர சோழனின் தென்-கிழக்கு ஆசியா மீதான படையெடுப்பு\n\nகல்வெட்டுக்களும் வரலாற்று மூலங்களும் இடைக்காலச் சோழ அரசன் முதலாம் இராசேந்திர சோழன் தென்கிழக்கு ஆசியா, மலாய தீபகற்பம், இந்தோனேசியா ஆகிய இடங்களுக்கு 1025இல் சிறீவிஜய பேரரசை அடிபணியச் செய்வதற்காக ஒரு பெரும் கடற்படையை அனுப்பினார் என உறுதிப்படுத்துகின்றன. திருவாலங்காடு தகடுகள், லைடன் செப்பேடுகள், முதலாம் இராசேந்திர சோழனின் நடுகற்கள் என்பன படையெடுப்பு பற்றிய முதன்மையான மூலங்கள் ஆகும்.\n\nSection::::மூலங்கள்.\nபடையெடுப்பு பற்றிய முக்கிய விபரங்களடங்கிய தகவல்மூலமாக முதலாம் இராசேந்திர சோழனின் நடுகற்கள் காணப்படுகின்றன.\n"}
{"id": "160519", "url": "https://ta.wikipedia.org/wiki?curid=160519", "title": "தமிழ் ஈழ விடுதலைப் போராட்டம் (நூல்)", "text": "தமிழ் ஈழ விடுதலைப் போராட்டம் (நூல்)\n\nதமிழ் ஈழ விடுதலைப் போராட்டம்: அரச பயங்கரவாதமும் இன அழிப்பும் (1948-2009) \"(The Tamil Eelam Liberation Struggle: State Terrorism and Ethnic Cleansing)\" எனும் நூல் கலாநிதி முருகர் குணசிங்கம் அவர்களால் எழுதப்பட்ட ஒரு வரலாற்றாய்வு நூலாகும். இந்நூல் அவுசுதிரேலியா, மெல்பேர்ண் நகரில் 2012 அக்டோபர் 21ஆம் திகதி வெளியிடப்பட்டது.\n"}
{"id": "160524", "url": "https://ta.wikipedia.org/wiki?curid=160524", "title": "கலிங்கம் மீதான சோழர் படையெடுப்பு (1110)", "text": "கலிங்கம் மீதான சோழர் படையெடுப்பு (1110)\n\nகலிங்கம் மீதான சோழர் படையெடுப்பு முதலாம் குலோத்துங்க சோழன் ஆட்சிக் காலத்தில் கலிங்க அரசு மீது கி.பி. 1110 இல் மேற்கொள்ளப்பட்ட இரண்டாவதும் மிகவும் புகழ்பெற்ற படையெடுப்பும் ஆகும்.\n\nமுதலாம் குலோத்துங்க சோழனின் படைத்தளபதியும் பல்லவ அரச குலத்தவனுமான கருணாகரத் தொண்டைமான் தலைமையில் சென்ற சோழப்படைகள் எளிதாகக் கலிங்கப் படையைத் தோற்கடித்து, அதன் அரசன் \"அனந்தவர்மன் சோடகங்கன்\" ஓடிப்போகும்படி செய்தது. இப்போரும் அதன் விளைவும் கலிங்கத்துப்பரணி எனும் நாட்டுப்பாடலை உருவாக்கியது.\n\nSection::::விளைவு.\nகிபி 1097 இல் நடந்த கலிங்கம் மீதான சோழர் படையெடுப்பினால் கலிங்க அரசு சோழருக்குக் கீழ்ப்பட்டு, கலிங்க அரசன் சோழப் பேரரசருக்கு ஆண்டுதோறும் கப்பம் செலுத்த வேண்டி ஏற்பட்டது. கலிங்க அரசன் அனந்தவர்மன் சோடகங்கன் இரண்டு ஆண்டுகள் கப்பம் செலுத்தாது விட்டதும், முதலாம் குலோத்துங்க சோழன் கலிங்கத்தின் மீதான போரை அறிவித்து, தன் அமைச்சரும் படைத்தளபதியுமான கருணாகரத் தொண்டைமான் தலைமையில் போர் நடக்கச் செய்தான்\n\nSection::::போர்நிகழ்ச்சிகள்.\nகருணாகரத் தொண்டைமான் 1110 இல் காஞ்சிபுரத்திலிருந்து புறப்பட்டு, பாலாறு, பெண்ணாறு, கிருஷ்ணா ஆறு, கோதாவரி ஆகியவற்றைக் கடந்து கலிங்கத்தை அடைந்தார். படை முன்னேற்றத்தைத் தடுக்க ஆனந்தவர்மன் அனுப்பிய யானைப் படையை அழித்து, கருணாகரத் தொண்டைமான் கலிங்கத்தைச் சூறையாடிப் பாழாக்கினான். ஆனந்தவர்மன் சோழர் படையைப் போர்க்களத்தில் எதிர் கொண்டான். ஆனாலும் அவன் தோற்கடிக்கப்பட்டுப், போர்க்களத்தை விட்டு ஓடிவிட்டான்.\n"}
{"id": "160525", "url": "https://ta.wikipedia.org/wiki?curid=160525", "title": "கலிங்கம் மீதான சோழர் படையெடுப்பு (1097)", "text": "கலிங்கம் மீதான சோழர் படையெடுப்பு (1097)\n\nமுதலாம் கலிங்கம் மீதான சோழர் படையெடுப்பு 1097 இல் கலிங்கப் படைகளின் வேங்கியின் மீதான படையெடுப்பிற்குப் பழிவாங்கும் நோக்குடன் முதலாம் குலோத்துங்க சோழனால் நடத்தப்பட்டது. இப்போர் கலிங்கம் கீழ்ப்பட வேண்டியும் சோழப் பேரரசுக்குக் கப்பம் செலுத்தும் அரசாக அதனுடைய நிலையைக் குறைக்க வேண்டியும் ஏற்பட்டது.\n\nSection::::விளைவு.\n1097 இல் கலிங்கப் படை கிழக்கு சாளுக்கிய அரசு மீது படையெடுத்தது. அப்போது சாளுக்கிய அரசு சோழப் பேரரசிற்குக் கீழ்ப்பட்டிருந்தது. கலிங்கப் படைகள் கொலானு, ஏலூரு தலைவர்களால் உதவியளிக்கப்பட்டனர். விக்கிரம சோழன் பெரும் படையை ஆக்கிரமிப்பாளர்களைத் தோற்கடிக்க அனுப்பினான். பாண்டிய அரசப் பிரதிநிதி பராந்தக பாண்டியன் தலைமையிலான படைகள் சோழப் படைகளுக்கு உதவின. கலிங்கப் படைகள் தோற்கடிக்கப்பட்டு, பின்வாங்கிய படைகள் கலிங்கம் வரை விரட்டியடிக்கப்பட்டன. போர் முடிந்ததும் கலிங்கம் சோழருக்குக் கீழ்ப்பட்டது.\n"}
{"id": "160526", "url": "https://ta.wikipedia.org/wiki?curid=160526", "title": "கடாரம் மீதான சோழர் படையெடுப்பு (1068)", "text": "கடாரம் மீதான சோழர் படையெடுப்பு (1068)\n\nவீரராஜேந்திர சோழனின் நடுகற்கள் கடாரம் (தற்போதைய மலேசியாவின் கெடா) மீதான சோழர் கடற்படையின் படையெடுப்பினை பதிவு செய்துள்ளது. கடாரத்து இளவரசன் ஒருவன் தான் முடியைப் பெற்றுக் கொள்ள உதவி கேட்டு வீரராஜேந்திர சோழனை அணுகியதற்கு உதவும் முகமாக கடற்பயணம் மேற்கொள்ளப்பட்டதென்று மூல ஆவணங்கள் உறுதிப்படுத்துகின்றன.\n"}
{"id": "160536", "url": "https://ta.wikipedia.org/wiki?curid=160536", "title": "தமிழ்த் தேசப் பொதுவுடைமைக் கட்சி", "text": "தமிழ்த் தேசப் பொதுவுடைமைக் கட்சி\n\nதமிழ்த் தேசப் பொதுவுடமை கட்சி \"' தமிழ் தேசிய பேரியக்கம்\"' தமிழ்நாட்டு விடுதலை – தமிழீழ விடுதலை ஆகிய இலட்சியங்களை, முதன்மை இலக்காகக்கொண்டு தமிழகத்தில் செயல்பட்டு வரும் தமிழ்த்தேசிய அமைப்பாகும். \n\nஇந்திய அரசின் பிடியிலிருந்து, தமிழர்களின் தாயகமாக தமிழ்நாட்டை மீட்டெடுத்து இறையாண்மையுள்ள தமிழ்த்தேச குடியரசு அமைப்பதும், அதன் பின்னர் நிகரமை (சோசலிசம்) நோக்கிப் பயணிப்பதும் கட்சியின் முதன்மைக் கடமைகளாக அறிவிக்கப்பட்டுள்ளன.\n\nSection::::வரலாறு.\nதமிழ்நாட்டில் இந்தியப் பொதுவுடமைக் கட்சி சி.பி.எம். கட்சியில் தஞ்சை - திருவாரூர் மாவட்டங்களில் தீவிரமாக மக்கள் பணியாற்றியவர்கள் தோழர்கள் பெ. மணியரசன், கி.வெங்கட்ராமன் ஆகியோர். சீக்கிய இனப்படுகொலைக்கு ஆதரவாக செயல்பட்ட சி.பி.எம். கட்சியைக் கண்டித்தும், தமிழீழ இனப்படுகொலை கண்டு கொள்ளாததைக் கண்டித்தும் இவர்களது தலைமையில் தணிகைச்செல்வன், இராசேந்திரச்சோழன், தஞ்சை க. பழனிமாணிக்கம், த.கா. பரமசிவம், மா.கோ.தேவராசன் (சிதம்பரம்), புலவர் கி.த. பச்சையப்பன் உள்ளிட்ட பலர் இந்தியப் பொதுவுடமைக் கட்சி (சிபிஎம்) கட்சியிலிருந்து விலக முடிவெடுத்து 1985 சூன் 11, 12 ஆகிய இருநாட்கள் கல்லணையில் விவாதித்தனர். இவர்கள் அனைவரையும் சி.பி.எம். கட்சியில் இருந்து வெளியேற்றியது. 1985 சூன் 29,30 ஆகிய நாட்களில் சிதம்பரத்தில் கூடிய இவர்கள் மார்சிஸ்ட் கம்யூனிஸ்ட் கட்சி (Marxist Communist Party -எம்.சி.பி.) என்ற பெயரில் தனிக்கட்சி தொடங்கினர். அதன் அமைப்பாளராக தோழர் பெ.மணியரசன் தேர்வு செய்யப்பட்டார்.\n\nசி.பி.எம். தலைமையிலிருந்து வெளியேறி எம்.சி.பி.ஐ. என்ற பெயரில் பீகாரைச் சேர்ந்த சிறீவஸ்த்தவா தலைமையில் ஓர் இயக்கம் செயல்பட்டுக் கொண்டிருந்தது. சில மாதங்கள் கழித்து அவர்களோடு தமிழகத் தோழர்கள் இணைந்தனர். அதன்பிறகு, இக்கட்சி இந்திய மார்க்சியப் பொதுவுடைமைக் கட்சி (எம்.சி.பி.ஐ) ஆனது. ஆனால், அவர்களும் தமிழ்த் தேசியம் என்ற கருத்தியலை ஏற்க மறுத்தனர். இதனால், எம்.சி.பி.ஐ.லிருந்து பெ.மணியரசன் தலைமையிலான தமிழகத் தோழர்கள் அனைவரும் வெளியேற முடிவு செய்தனர். இதன் தொடக்கமாக 1990 பிப்ரவரி 25 அன்று சென்னையில் பெரியார் திடலில் “தமிழ்த் தேசியத் தன்னுரிமை மாநாடு” என்ற தலைப்பில் மாநாடு ஒன்று தோழர்களால் ஒருங்கிணைக்கப்பட்டது. கட்சியின் மாநாடாக இல்லாமல் பொதுநிலையில் நடத்தப்பட்ட அம்மாநாடு அது.\n\nஇந்தியத் தேசியத்தை முற்றிலுமாக மறுத்து தமிழ்த் தேசியத்திற்கு முன்னுரிமை கொடுப்பது என்ற தமிழ்த் தேசப் பொதுவுடைமைக் கட்சியின் வெளிப்பாடாக இம்மாநாடு அமைந்தது. இதில் பிரிந்து போகும் உரிமையுடன் கூடிய தன்னுரிமை (Right to self determination with the right to secede) தமிழ்நாட்டிற்கு வேண்டும் என்றும் தமிழ்நாட்டை மாநிலம் என்று அழைக்காமல் தமிழ்த் தேசம் என்று அழைக்க வேண்டும் என்றும் இந்தியாவைத் தேசம் என்று அழைக்காமல் ஒன்றியம் என்று அழைக்க வேண்டும் என்றும் பிரிந்து போகும் உரிமையுடன் கூடிய தமிழ்த் தேசக் குடியரசு நிறுவப்பட வேண்டும் என்றும் வலியுறுத்தும் மாநாட்டுத் தீர்மானத்தை தோழர் பெ.மணியரசன் முன்மொழிந்தார். பலத்த கரவொலிகளுடன் ஒரு மனதாக அது ஏற்கப்பட்டது.\n\nமாநாட்டில் பாவலரேறு பெருஞ்சித்திரனார், சாலை இளந்திரையன், சுப. வீரபாண்டியன், வழக்கறிஞர் அருள்மொழி, கவிஞர் இன்குலாப் உள்ளிட்ட்டோர் கலந்து கொண்டிருந்தனர்.\n\nஇந்திய அரசின் தேசிய ஒருமைப்பாட்டுப் பேரவைக் கூட்டத்தில் இம்மாநாடு குறித்து விளக்கம் தருமாறு, அப்போதைய தமிழக முதல்வர் கருணாநிதி நேரில் அழைத்து விசாரிக்கப்பட்டார். இதனைத் தொடர்ந்து, 1990 திசம்பர் 25ஆம் நாள் சிதம்பரத்தில் வைத்து பெ.மணியரசன் சிறைப்படுத்தப்பட்டார். 8 ஆண்டுகள் இவ்வழக்கு நடந்தது. இறுதியில் அவரை நீதிமன்றம் விடுவித்தது.\n\nஎம்.சி.பி.ஐ. யின் தமிழ்நாடு கிளை அக்கட்சியிலிருந்து முற்றிலும் துண்டித்துக் கொண்டு, “தமிழ்த் தேசப் பொதுவுடைமைக் கட்சி” என்ற புதிய பெயரை வைத்துக் கொண்டது.\n\nகட்சியின் முதல் மாநாடு காஞ்சிபுரம், அய்யம்பேட்டையில் 1991 பிப்ரவரி 1,2,3 நாட்களில் நடைபெற்றது. கட்சியின் கொள்கை அறிக்கை முடிவு செய்யப்பட்டது. தோழர் பெ.மணியரசன் அவர்களைப் பொதுச் செயலாளராக் கொண்டு த.தே.பொ.க. இயங்கத் தொடங்கியது.\n\n1991இலிருந்து 2014ஆம் ஆண்டு ஆகத்து 15-16 வரை, \"தமிழ்த் தேசப் பொதுவுடைமைக் கட்சி\" என்ற பெயரில் செயல்பட்டு வந்த இவ்வமைப்பு, திருச்சியில் நடைபெற்ற அமைப்பின் ஏழாவது பொதுக்குழுவில், “தமிழ்த் தேசியப் பேரியக்கம்” எனப் பெயர் மாற்றம் செய்யப்பட்டது. \n\nSection::::கொள்கை அறிக்கை.\nதமிழ்த் தேசியப் பேரியக்கம் (அப்போது தமிழ்த் தேசப் பொதுவுடைமைக் கட்சி) 1992 பிப்ரவரி 1, 2, 3 ஆகிய நாட்களில் காஞ்சிபுரம் அய்யம்பேட்டையில் தனது முதல் மாநாட்டை நடத்தியது. அதில், த.தே.பே. கொள்கை அறிக்கை மற்றும் அமைப்புச் சட்டம் ஆகியவை நிறைவேற்றப்பட்டன. \n\nபிறகு, 1998, திசம்பர் 24, 25, 26 ஆகிய நாட்களில் சிதம்பரத்தில் நடைபெற்ற கட்சியின் மூன்றாவது சிறப்புப் பொதுக்குழுவில் கொள்கை அறிக்கையில் சில திருத்தங்கள் மேற்கொள்ளப்பட்டன. 2005 அக்டோபர் 31, நவம்பர் 1, 2 ஆகிய நாட்களில் சென்னையில் நடைபெற்ற 5ஆவது சிறப்புப் பொதுக்குழுவில் கொள்கை அறிக்கையிலும், அமைப்புச் சட்டத்திலும் சில திருத்தங்கள் செய்யப்பட்டன.\n\nமேற்கண்ட கொள்கை அறிக்கையின் அடித்தளத்தில் நின்று துல்லியப்படுத்தப்பட்ட நிலைப்பாடுகளைக் கொண்டு, ஓசூரில் 2011 செப்டம்பர் 23 மற்றும் 24 ஆகிய நாட்களில் நடைபெற்ற தமிழ்த் தேசியப் பேரியக்கம் 6ஆவது சிறப்புப் பொதுக்குழுவில் கொள்கை அறிக்கை புதிதாக மறுவரைவு செய்யப்பட்டது. தேவைக்கேற்ப அமைப்புச் சட்டத்தில் மாறுதல்கள் செய்யப்பட்டு, புதிய அமைப்புச் சட்டமும் இச்சிறப்புப் பொதுக்குழுவில் நிறைவேற்றப்பட்டது.\n\nSection::::கொடி.\nதமிழ்த் தேசியப் பேரியக்கக் கொடியில் மூன்றில் இரண்டு பாகத்தில் சிவப்பு வண்ணம் உள்ளது. \n\n\n\nSection::::அமைப்பு.\nதமிழகமெங்கும் தமிழ்த் தேசிய விடுதலைக்கான வளர்ச்சியில் பங்காற்றும் கட்சி உறுப்பினர்களைக் கொண்ட பொதுக் குழு மற்றும், அரசியல் முடிவுகளை எடுக்கும் வகையிலான தலைமைச் செயற்குழு ஆகியவற்றைக் கொண்டு இயங்கும் கூட்டுத் தலைமை அமைப்பாக த.தே.பே. செயல்படுகின்றது. அமைப்பின் தலைவர் மற்றும் பொதுச் செயலாளர் பதவிகளுக்கு, சனநாயக முறைப்படி பொதுக்குழுவில் தேர்தல் நடத்தப்பட்டு தேர்ந்தெடுக்கும் முறை பின்பற்றப்படுகின்றது.\n\nSection::::தலைவர்.\nபெ. மணியரசன் தமிழ்த் தேசியப் பேரியக்கத் தலைவராக பணியாற்றி வருகின்றார். இவர் சி.பி.எம். கட்சிச் செயலாளராகப் பணியாற்றியவர். தமிழ்நாடு முற்போக்கு எழுத்தாளர் சங்க மாநிலச் செயற்குழு உறுப்பினராகப் பணியாற்றியவர். சங்க்காலத் தமிழ்க் கலை இலக்கியப் போக்குகள் குறித்தும், சமகால இலக்கியப் போக்குகள் குறித்தும் கட்டுரைகள் எழுதியுள்ளார். இந்திய மாணவர் சங்கத்தின் மாநிலச் செயலாளராகவும் பணியாற்றினார். தமிழீழ விடுதலைப்புலிகளை ஆதரித்தும், இந்திய இறையாண்மையை எதிர்த்தும் பேசியதாக பெ.மணியரசன் மீது தமிழக அரசு பலமுறை வழக்குப் பதிவு செய்து சிறையில் அடைக்கப்பட்டார். கட்சியின் கொள்கை இதழான தமிழ்த் தேசியத் தமிழர் கண்ணோட்டம் இதழின் ஆசிரியராகவும் பணயாற்றி வருகின்றார்.\n\nSection::::பொதுச் செயலாளர்.\nதோழர் கி.வெங்கட்ராமன் தமிழ்த் தேசியப் பேரியக்கப் பொதுச் செயலாளராக பணியாற்றி வருகின்றார். தோழர் கி.வெங்கட்ராமன் இந்திய மாணவர் சங்கத்திலும், சி.ஐ.டி.யூ தொழிற்சங்கத்லும் முக்கியப் பொறுப்புகள் வகித்து ஒன்றுபட்ட தஞ்சை மாவட்டத்தில் சி.பி.எம். கட்சி வளர்ச்சியில் முக்கியப் பங்காற்றியவர் ஆவார். உழைக்கும் மக்களை தொழிலாளர் இயக்கமாக அணிதிரட்டுவதில் கூடுதல் பங்காற்றியவர் ஆவார். இந்திய – தமிழகச் சூழல்களில் உலகமயப் பொருளியல் ஏற்படுத்தும் பாதிப்புகள் குறித்தும், பருவநிலை மாற்றங்கள் தொடர்பான விவாதங்கள் வரை இவர் எழுதியுள்ள கட்டுரைகள் தமிழ்ச் சமூகத்தின் ஆவணங்களாகப் போற்றத்தக்கவை ஆகும்.\n\nதற்போது, தமிழ்த் தேசியப் பேரியக்கப் பொதுச் செயலாளராகவும், கட்சியின் கொள்கை இதழான தமிழ்த் தேசியத் தமிழர் கண்ணோட்டம் இதழின் இணை ஆசிரியராகவும், தமிழக உழவர் முன்னணியின் ஆலோசகராகவும் பணயாற்றி வருகின்றார்.\n\nSection::::தோழமை அமைப்புகள்.\nSection::::தமிழக இளைஞர் முன்னணி.\nதமிழ்த் தேசிய விடுதலைக் கருத்தியலுக்கு ஆதரவாக இளைஞர்களை ஒன்று திரட்டும் அமைப்பாக தமிழக இளைஞர் முன்னணி விளங்குகிறது.\n\nபான்பராக் – பீடா போன்ற போதைப் பாக்குகளாலும், மது உள்ளிட்ட போதைப் பழக்க வழக்கங்களாலும் இளைஞர்கள் சீரழிவதைத் தடுக்கும் வகையில், இப்போதைப் பாக்குகளுக்கு த்டை விதிக்க வேண்டும் என வலியுறுத்தி, இப்பாக்குகளைத் தயாரிக்கும் கோத்தாரி நிறுவனத்தை முற்றுகையிட்டுப் போராடியது, 2003இல் புதிதாக சென்னையில் திறக்கப்பட்ட இலங்கை வங்கியை பூட்டுப் போட்டுப் போராடியது, தமிழக இளைஞர்களுக்கு வேலை கொடு அல்லது அதற்கு ஏற்ப வாழ்வூதியம் கொடு என தமிழகமெங்கும் கையெழுத்து இயக்கம் நடத்தியர் என பல்வேறு செயல்பாடுகளால் தமிழக இளைஞர் முன்னணி தமிழக வரலாற்றில் தடம் பதித்துள்ளது. \n\nதமிழ்த் தேசியப் பேரியக்கத் தலைமைச் செயற்குழு உறுப்பினர் தோழர் க.அருணபாரதி, தமிழக இளைஞர் முன்ணியின் பொதுச் செயலாளராக செயல்பட்டு வருகின்றார்.\n\nSection::::தமிழக மாணவர் முன்னணி.\nதமிழ்த் தேசிய விடுதலைக் கருத்தியலுக்கு ஆதரவாக மாணவர்களை ஒன்று திரட்டும் அமைப்பாக தமிழக மாணவர் முன்னணி விளங்குகிறது.\n\nதமிழ் வழிக்கல்விக்காக பரப்புரை இயக்கம், தனியார் மெட்ரிக் கல்வி நிறுவன மோசடிகளை எதிர்த்து பரப்புரை இயக்கம், வெளிமாநில மாணவர்கள் ஆக்கிரமிப்பால் தமிழக மாணவர்களுக்கு தமிழ் பயிற்று மொழி மறுக்கப்பட்டமையை எதிர்த்துப் போராட்டம் என தமிழக மாணவர் முன்னணி தனக்கெனத் தனித்தப் போராட்ட வரலாற்றைக் கொண்டு இயங்குகிறது.\n\nSection::::தமிழ்க் கலை இலக்கியப் பேரவை.\nதமிழ்த் தேசிய விடுதலை இலட்சியத்தை கலை இலக்கியப் படைப்புகளாக வெளிக் கொணரும் படைப்பாளிகளையும், படைப்பிலக்கியங்களையும் வளர்த்தெடுக்கும் நோக்கில் தமிழ்க் கலை இலக்கியப் பேரவை தொடங்கப்பட்டது. கதை – கவிதை – உரைநடை இலக்கிய விமர்சனங்கள், திரைப்படத் திறனாய்வுக் கூட்டங்கள் என பல்வேறு செயல்பாடுகளை முன்னெடுத்து வரும், த.க.இ.பே. புதியப் படைப்பாளிகளை ஊக்குவிக்கும் நூல் வெளியீட்டு நிகழ்வுகளையும் நடத்தி வருகின்றது.\n\nSection::::மகளிர் ஆயம்.\nதமிழ்த் தேசிய விடுதலையை இலட்சிய இலக்காகக் கொண்டு, மகளிரைத் திரட்டும் வகையில் மகளிர் ஆயம் அமைப்பு 2008ஆம் ஆண்டிலிருந்து செயல்படத் தொடங்கியது. தமிழீழ இனப்படுகொலையை எதிர்த்தும், போர் நிறுத்தம் வேண்டியும் மகளிர் ஆர்ப்பாட்டங்கள், இராசபக்சேவை போர்க் குற்றவாளியாக நிறுத்த வேண்டுமென வலியுறுத்திப் கண்டனப் பேரணி, டாஸ்மாக் மதுக்கடைகளை மூட வலியுறுத்தி கையெழுத்து இயக்கம் என தொடர்ந்து பல்வேறு செயல்பாடுகளை மகளிர் ஆயும் முன்னெடுத்து வருகின்றது.\n\nதமிழ்த் தேசியப் பேரியக்கப் பொதுக்குழு உறுப்பினர் தோழர் மதுரை அருணா, மகளிர் ஆயத்தின் ஒருங்கிணைப்பாளராக செயல்பட்டு வருகின்றார். \n\nSection::::இளந்தமிழர் இயக்கம்.\n2009 தமிழீழ இன அழிப்புப் போரை சிங்கள இனவெறி அரசு நடத்திக் கொண்டிருந்த சூழலில், மாவீரன் முத்துக்குமார் கட்சி எல்லைகளைக் கடந்த இளைஞர்களை ஒருங்கிணைக்க விடுத்த அறைகூவலைத் தொடர்ந்து, ஓர் புதிய அமைப்பாக இந்நோக்கில் இளந்தமிழர் இயக்கம் செயல்படத் தொடங்கியது.\n\nதமிழீழ விடுதலையை தமிழக கிராமங்களுக்கு கொண்டு செல்லும் நோக்கில் நடத்தப்பட்ட பரப்புரை இயக்கம், காங்கிரசுக்கு எதிரான தேர்தல் பரப்புரை, தமிழீழ இனப்படுகொலை குறித்து ஆயிரக்கணக்கில் குறுந்தகடுகள் தயாரித்த விநியோகித்த்து, தமிழினப் பகைவன் காங்கிரசு முன்னாள் அமைச்சர் ஈரோடு ஈ.வி.கே.எஸ்.இளங்கோவன் வீட்டை முற்றுகையிட்டது என பல்வேறு செயல்பாடுகளைத் தீவிரமாக முன்னெடுத்த்து இளந்தமிழர் இயக்கம். 2009 மக்களவைத் தேர்தலில் மயிலாடுதுறையில், காங்கிரசு வேட்பாளர் மணிசங்கர் அய்யர் தோற்றதற்கு இளந்தமிழர் இயக்கம் முக்கியக் காரணம் என குமுதம் ஏடு எழுதியது.\n\nதமிழ்த் தேசியப் பேரியக்கத் தலைமைச் செயற்குழு உறுப்பினர் தோழர் க.அருணபாரதி, இளந்தமிழர் இயக்கத்தின் ஒருங்கிணைப்பாளராக செயல்பட்டார்.\n\nஇணையம்:\n\nSection::::தமிழக உழவர் முன்னணி.\nஉலகமயத் தாக்குதல் மற்றும், அண்டை மாநிலங்களின் நீர் முற்றுகை ஆகியவற்றிலிருந்து தமிழ்நாட்டின் வேளாண்மையைக் காக்க தேர்தல் கட்சி எல்லைகளைக் கடந்து, தமிழக உழவர்களைத் திரட்ட வேண்டிய கடமையை நிறைவேற்ற தமிழக உழவர் முன்னணி அமைப்பு ஏற்படுத்தப்பட்டது. கட்சி எல்லைகளைக் கடந்து இவ்வமைப்பின் கீழ் திரண்டுள்ள உழவர்கள் பல்வேறு கோரிக்கைகளை முன்வைத்துப் போராடி வென்றெடுத்துள்ளனர்.\n\nதமிழ்த் தேசியப் பேரியக்கப் பொதுச் செயலாளர் தோழர் கி.வெங்கட்ராமன், தமிழக உழவர் முன்னணியின் ஆலோசகராக செயல்பட்டு வருகின்றார். \n\nஇணையம்:\n\nSection::::ஊடகம்.\nதமிழ்த் தேசியப் பேரியக்கம் சார்பில் இயங்கும் , கட்சியின் செயல்பாடுகள் தெரிவிக்கப்படுகின்றன.(http://www.facebook.com/tamizhdesiyam) என்ற பேஸ்புக் பக்கமும் இதற்கென இயங்கி வருகின்றது. \n\nSection::::தமிழ்த் தேசியத் தமிழர் கண்ணோட்டம்.\nதமிழ்த் தேசியப் பேரியக்கக் கொள்கை இதழாக தமிழ்த் தேசியத் தமிழர் கண்ணோட்டம் இதழ் மாதமிருமுறையாக வெளிவந்து கொண்டுள்ளது. கட்சியின் தொடக்ககாலத்தில், 1986இல் ‘கண்ணோட்டம்’ என்ற பெயரில் வெளிவந்த இதழ் 25 ஆண்டுகள் தொடர்ச்சியாக வெளிவந்து தற்போது மாதமிருமுறை இதழாக வெளிவந்து கொண்டுள்ளது. தமிழ்த் தேசியப் பேரியக்கத்தின் நிலைப்பாடுகள், போராட்டங்கள் மட்டுமின்றி, தமிழ்ச் சமூகம் குறித்த பல்வேறு குற்பிடத்தக்க ஆய்வுகளையும் தமிழர் கண்ணோட்டம் வாசகர்களிடம் கொண்டு சேர்த்து தனக்கென ஓர் தனிச்சிறப்பான இடத்தைப் பெற்றுள்ளது.\n\nஇணையம்:\n\nகீற்று இணையத்தில் படிக்க:\n\nSection::::கண்ணோட்டம் இணைய இதழ்.\nஎதேச்சதிகாரக் கொடுங்கோன்மைகளை எதிர்த்து 2010 செப்டம்பரில் தொடங்கிய அராபிய எழுச்சிக்கு மாற்று ஊடகங்களே முக்கியக் காரணமாக விளங்கின.\n\nதமிழக மக்கள், தமிழீழ மக்கள், புலம் பெயர்ந்த தமிழீழ – தமிழக மக்கள் என உலகெங்கும் தமிழ் மக்களும், பிற தேசிய இன மக்களும் நடத்தி வருகின்ற போராட்டங்களையும், மக்களின் பண்பாட்டு நிகழ்வுகளையும் பதிவு செய்யவும், பரப்புரை செய்யவும், மீள் கட்டமைக்கவும் இவ்வகை மாற்று ஊடகங்கள் அவசியம் என்பதை உணர்ந்து, அராபிய எழுச்சி சிரியாவை பற்றிக் கொண்ட மார்ச் 15 அன்று முதல் ‘கண்ணோட்டம்’ இணைய இதழ் செயல்தளத்திற்கு வந்தது. இவ் இணைய இதழ் தமிழ் இனம், மொழி நலன் காக்கும் செய்திகள், கட்டுரைகள் உள்ளிட்ட படைப்புகளை வெளியிடவும், இது சார்ந்த விவாதங்களை ஊக்குவிக்கவும் தொடர்ந்து நடத்தப்பட்டு வருகின்றது.\n\nஇணையம்:\n\nSection::::பன்மைவெளி வெளியீட்டகம்.\nகட்சியின் நிலைப்பாடுகளையும், தமிழ்ச் சமூகம் குறித்த ஆய்வுகளையும் வெளிக் கொணரும் வெளியீடுகளைக் கொண்டு வரும், நிறுவனமாக பன்மைவெளி வெளியீட்டகம் செயல்படுகின்றது.\n"}
{"id": "160538", "url": "https://ta.wikipedia.org/wiki?curid=160538", "title": "நகுலன்", "text": "நகுலன்\n\nநகுலன் என்ற தலைப்பில் உள்ள கட்டுரைகள்”\n\n"}
{"id": "160544", "url": "https://ta.wikipedia.org/wiki?curid=160544", "title": "மின்னசொட்டா பல்கலைக்கழகம்", "text": "மின்னசொட்டா பல்கலைக்கழகம்\n\nமின்னசொட்டா பல்கலைக்கழகம், ஐக்கிய அமெரிக்காவின் மின்னசொட்டா நகரில் அமைந்துள்ள பொது ஆய்வுப் பல்கலைக்கழகமாகும். மாணவர்களின் எண்ணிக்கையில் அமெரிக்காவின் நான்காவது பெரிய பல்கலைக்கழகமாகத் திகழ்கிறது.\nமின்னசொட்டா விளையாட்டுக் குழுவான கோல்டன் கோபர்சு (Minnesota Golden Gophers) பிரபலான ஒன்று. \nSection::::வளாகங்கள்.\nமுதலில் இப்பல்கலைக்கழக வளாகம் மிசிசிப்பி ஆற்றின் புனித அந்தோணி நீர்வீழ்ச்சிக்கருகில் அமைக்கப்பட்டது. பின்னர் ஒரு மைல் தொலைவில் அமைக்கப்பட்டது(தற்போதைய இடம்). அமெரிக்கக் குடியுரிமைப் போரின் போது பொருளாதார் நெருக்கடியால் இப்பல்கலை மூடப்பட்டது முன்பு பள்ளி நிலையிலிருந்த இது பில்சுபரியின் உதவியால் 1867 ஆம் ஆண்டு திறக்கப்பட்டு 1869 ஆம் ஆண்டில் பலகலையாக உயர்த்தப்பட்டது. \nதற்போது இருகரைகளிலும் வளாகங்களைக் கொண்டுள்ளது. கிழக்குக் கரையில் முதன்மை வளாகமும் மேற்குக் கரையில் புனித பவுல் வளாகமும், கார்ல்சன் மேலாண்மைப் பள்லியும் அமைந்துள்ளன.\n\nநிர்வாக வசதிக்காக வளாகத்தினை பகுதி வாரியாக அமைத்துள்ளனர். சிறு குன்று பகுதி (Knoll area), அங்காடிப் பகுதி (Mall area), மருத்துவப் பகுதி (Health area), விளையாட்டுப் பகுதி (Athletic area), வாசற்பகுதி (Gateway area) ஆகியவையே இவை.\n\nசிறுகுன்று பகுதி, பல்கலையின் பழைமையான பகுதியாகும். இப்பகுதியில் மனிதவியல் (humanities) துறைகள் உள்ளன. இங்குள்ள கழகங்கள் பல ஐக்கிய அமெரிக்காவின் வரலாற்றுப் பகுதிகளென அறிவிக்கப்பட்டுள்ளன. இப்பகுதி பல்கலையின் மையப் பகுதியில் அமைந்துள்ளது. இங்கே தான் பல பொது, தனியார் கல்லூரிகள் அமைந்துள்ளன. மாணவர் விடுதி, உறைவிடப் பகுதி ஆகியவையும் இங்கேயே அமைந்துள்ளன.\nமருத்துவப் பகுதி மையப் பகுதியின் தென்கிழக்கில் அமைந்துள்ளது. இளநிலைப் பட்டதாரிகளுக்கான மருத்துவத் துறைகள், பல்மருத்துவம், பொதுநலம், மருத்துவமனை ஆகியவை இங்கு அமைந்துள்ளன. இப்பகுதிக்கருகிலேயே ”சூப்பர்பிளாக்” அமைந்துள்ளது. நான்கு வகை உறைவிட அறைகள் அமைந்துள்ளன. சமூக செயல்பாடுகள் இங்கு நடைபெறுவதாலும், அதிகம் பேர் இப்பகுதியில் வாழ்வதாலும் பிரபலமான ஒன்றாக அமைந்துள்ளது.\n\nவிளையாட்டுப் பகுதியில் விளையாட்டுத் திடல்களும், நீர்வள மையமும் இங்கே அமைந்துள்ளன.\n\nகிழக்குப் பகுதியில் உள்ள வாசற்பகுதியில் அலுவலகங்கள் அமைந்துள்ளன. மெக்னமாரா பழைய மாணவர்கள் மையமும் இங்கு அமைந்துள்ளது. உயிரிமருத்துவ ஆய்வகம் அதிக செலவில் கட்டப்பட்டு ஆய்வுகள் மேற்கொள்ளப்படுகின்றன. சிறுபாறைக்கற்களைக் கொண்டு கட்டப்பட்ட பழைய கட்டடமான பில்சுபரி கூடத்தின் வண்ணப்பூச்சு ஒளிப்படமெடுக்க முடியாத வகையிலானது.\nபுதிதாய் கட்டப்பட்ட கட்டடம் கட்டடக்கலைக்கான சிறந்த விருதினைப் பெற்றது. மேற்குக் கரையில் கலைக்கூடம், திரையரங்குகள், ஆடலரங்கம் ஆகியவை அமைந்துள்ளன. ஆண்டுதோறும் கலைநிகழ்ச்சிகள் நடைபெறுகின்றன. இப்பல்கலைக்கழகத்தின் பெரிய நூலகமான வில்சன் நூலகம், மிடில்புரூக் தங்கும் விடுதிக்கருகில் அமைந்துள்ளது.\n\nவாசிங்டன் நிழற்சாலை இருகரை வளாகங்களையும் இணைக்கிறது. சாலையைக் கடப்பதற்கான தனி நடைபாதையும், வாகனங்களுக்கான சிறப்பு சாலையும் அமைக்கப்பட்டுள்ளன,\n”மின்னியாபொலிசு” ஐக்கிய அமெரிக்காவின் பாதுகாப்பான பகுதி என ஃபோர்ப்சு செய்தித்தாள் தெரிவித்துள்ளது.\nபுனித பவுல் வளாகம் பால்கன் அய்ட்சில் (Falcon Heights) அமைந்துள்ளது. இருப்பினும், வளாகங்கள் புனித பவுல் தெருவின் முகவரிகளையே கொண்டிருக்கின்றன. உணவு, வேளாண்மை, இயற்கை வளங்களுக்கான அறிவியல் துறை, சமூக அறிவியல் போன்றவையும்’ இங்கேயே இயங்குகின்றன. கால்நடை மருத்துவம், உயிரியியல் துறைகளும் அடக்கம். மரங்கள், செடிகள் அடர்ந்த பசுமையான சூழலைக் கொண்ட இவ்வளாகம் அமைதி மிகுந்ததாகவும் இளங்குகிறது.\nபெய்லி தங்கும் விடுதி இங்கேயே அமைந்துள்ளது. இரண்டு வளாகங்களுக்கும் சென்றுவர் ஒவ்வொரு பதினைந்து நிமிடத்திற்கும் சிற்றுந்துகள் இயக்கப்படுகின்றன. இங்குள்ள கருத்தரங்கத்தில் ஆண்டுதோறும் 20,000 பேர் கலந்துகொள்வதாக அறியப்படுகிறது. வீடுநிர்வகித்தலும் வடிவமைப்புக்களுக்கான துறைகளும் இங்கு உள்ளன.\n\nபுனித பவுல் வளாகத்தில் பாலும் இறைச்சியும் வழங்கப்படுகின்றன. இங்கு வழங்கப்படும் பால், இறைச்சிப் பொருட்கள் இங்குள்ள ஆசிரியர்கள், மாணவர்களாலேயே தயாரிக்கப்பட்டு விற்கப்படுகின்றன. இதற்கு மாநில அரசு தரச் சான்று அளித்துள்ளது.\n\nSection::::துணை அமைப்புகள்.\nஇப்பல்கலைக்கழகம் 19 கல்லூரிகளையும், பள்ளிகளையும் உறுப்பினராகக் கொண்டுள்ளது. இக்கல்வி நிலையங்கள் ஒவ்வொன்றும் உடல்நலம், உயிரி அறிவியல், தொடர்கல்வி, பல்மருத்துவம், வடிவமைப்பு, மனித வளம், உணவு, வேளாண்மை, இயற்கை வளம், சட்டம், மருத்துவம், அறிவியற் தொழினுட்பம், கால்நடை மருத்துவம் ஆகிய துறைகளில் ஏதாவது ஒன்றைக் கொண்டு இயங்குகின்றன.\n\n"}
{"id": "160546", "url": "https://ta.wikipedia.org/wiki?curid=160546", "title": "நெடியோன்", "text": "நெடியோன்\n\n"}
{"id": "160547", "url": "https://ta.wikipedia.org/wiki?curid=160547", "title": "சுப்பிரமணியம் சிவபாலன்", "text": "சுப்பிரமணியம் சிவபாலன்\n\nசுப்பிரமணியம் சிவபாலன் (\"Subramaniam Sivapalan\", இறப்பு: 1960) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார்.\n\nSection::::ஆரம்ப வாழ்வு.\nசிவபாலன் 1980 வாக்கில் திருகோணமலை மாவட்ட நீதிமன்ற செயலாளராகப் பணியாற்றிய எம். சுப்பிரமணியம் எனபவருக்குப் பிறந்தவர். திருகோணமலை உவெசுலியன் மிசன் ஆங்கிலப் பாடசாலையில் ஆரம்பக் கல்வியையும், யாழ் சம்பத்தரிசியார் கல்லூரி, கொழும்பு உவெசுலி கல்லூரி ஆகியவற்றில் உயர் கல்வியையும் கற்றார். பள்ளிப் படிப்பை முடித்துக் கொண்டு அரசு எழுத்தராகப் பணியாற்றட்ன் தொடங்கினார்.\n\n1935 இல் கொட்டுக்குளம் பற்று பிரிவின் தலைமைக் கிராம அலுவலராகவும், பின்னர் தம்பலகாமம் பிரிவின் தலைமைக் கிராம அலுவலராகவும் நியமனம் பெற்றார்.\n\nSection::::அரசியல் வாழ்வு.\nசிவபாலன் 1947 நாடாளுமன்றத் தேர்தலில் அகில இலங்கைத் தமிழ்க் காங்கிரஸ் கட்சியின் வேட்பாளராகப் போட்டியிட்டு வெற்றி பெற்றார். 1952 தேர்தலில் போட்டியிட்டு இலங்கைத் தமிழரசுக் கட்சி வேட்பாளர் என். ஆர். இராசவரோதயத்திடம் தோற்றார்.\n"}
{"id": "160551", "url": "https://ta.wikipedia.org/wiki?curid=160551", "title": "தாரைவார்த்தல்", "text": "தாரைவார்த்தல்\n\nதாரைவார்த்தல் அல்லது தாரைவார்த்துக் கொடுத்தல் என்பது தமிழர் வாழ்வியலின் பண்பாட்டுக் கூறுகளில் ஒன்றாகும். பழந்தமிழர் வாழ்வில் ஒருவர் இன்னொருவருக்கு ஒன்றை கொடையாகக் கொடுக்கும் பொழுது, அதனை உறுதிப்படுத்தும் முகமாக, கொடுப்பார் கொள்வார் கையில் நீரை வார்த்தல் வழக்காகும். இது தற்கால உலகில் ஒன்றை இன்னொருவருக்கு கொடுக்கும் போது காகிதத் தாள்களில் கையெழுத்திட்டு உறுதியளிக்கும் வழக்கிற்கு ஒப்பானது என்றாலும், பழந்தமிழர் வாழ்வியலில் நம்பிக்கையையும் சொல்லுறுதியையும் முதன்மையாகக் கொண்டே இந்த தாரைவார்த்து கொடுக்கும் வழக்கு இருந்துள்ளது.\n\nSection::::தமிழர் திருமணச் சடங்குகளில்.\nதமிழரின் திருமணச் சடங்குகளின் போது மணப்பெண்ணின் பெற்றோர் மணமகனின் வலது கைமேல் மணப்பெண்ணின் இடது கையை வைத்து நீர் வார்த்து தாரைவார்த்தல் அல்லது தாரைவார்த்துக் கொடுத்தல் பழங்காலம் தொட்டே இருந்துவந்துள்ள ஒரு வழக்காகும்.\n\nSection::::மகாவம்சத்தில் தாரைவார்த்தல்.\nஇலங்கையின் பௌத்த வரலாற்று நூலான மகாவம்சத்திலும் தாரைவார்த்துக் கொடுக்கும் செயல்பாடு காணப்படுகிறது. இலங்கை, அநுராதபுரத்தில் பௌத்தம் அறிமுகமாகும் கால கட்டத்தில் மன்னன் தேவநம்பிய தீசன், தேரர் மகிந்தாவின் கைகளில் நீரை வார்த்து மகாமேக எனும் பூந்தோட்டத்தை தாரைவார்த்து கொடுக்கும் நிகழ்வு மகாவம்சம் அத்தியாயம் 15இல் உள்ளது. அதனடிப்படையில் தாரைவார்த்துக் கொடுக்கும் பழந்தமிழர் பண்பாட்டுக் கூறு ஆதி இலங்கையிலும் இருந்துள்ளதை அறியலாம்.\n\nSection::::தற்காலத் தமிழர் பேச்சு வழக்கில்.\n\"தாரைவார்த்தல்\" எனும் சொல்லாடல் தற்காலத் தமிழரின் பேச்சு வழக்கில் அடிக்கடி பயன்படுகிறது. ஒன்றை ஒருவருக்கு அல்லது ஒரு அமைப்பிற்கு அல்லது ஒரு நாட்டிற்கு இலவசமாக, மக்களின் விருப்புக்கு மாறாகக் கொடுக்கப்படுவதனையும் \"தாரைவார்த்தல்\" என பேச்சு வழக்கில் கூறுவதும் உண்டு. \" \n"}
{"id": "160559", "url": "https://ta.wikipedia.org/wiki?curid=160559", "title": "தமிழ் மரபு விக்கி", "text": "தமிழ் மரபு விக்கி\n\nதமிழ் மரபு விக்கி என்பது \"தமிழின் அனைத்து மரபுச் செல்வங்களையும் இலக்க வடிவில் கொண்டு வந்து விடுவதன் ஒரு முயற்சி\" என்ற நோக்கில் தமிழ் மரபு அறக்கட்டளை பேணி வரும் ஒரு வலைத்தளம். மரபு விக்கி மீடியாவிக்கி மென்பொருளில் இயங்குகிறது. தமிழில் மட்டுமன்றி ஆங்கிலத்திலும் தமிழ் குறித்த கட்டுரைகளை எவரும் இத்தளத்தில் சேர்க்கலாம், எழுதலாம். அக்டோபர் 2012 நிலவரப்படி மரபு விக்கியில் 2,159 கட்டுரைகள் எழுதப்பட்டுள்ளன.\n\nSection::::வெளியிணைப்பு.\nதமிழ் மரபு விக்கி\n"}
{"id": "160560", "url": "https://ta.wikipedia.org/wiki?curid=160560", "title": "லெக்டின்", "text": "லெக்டின்\n\nலெக்டின்கள் கார்போஹைட்ரேட்டுகளோடு பிணையும் புரதங்கள். இயற்கையில் எல்லா உயிரினங்களிலும் லெக்டின்கள் காணப்படுகின்றன. ஒரு செல்லுக்கும் மற்றொரு செல்லுக்கும் இடையிலான தொடர்பாடலில் லெக்டின்கள் முக்கியப் பங்காற்றுகின்றன.\n\nலெக்டின்கள் அவை பிணையும் கார்போஹைட்ரேட்டைப் பொருத்த அளவில் தனித்துவம் உடையவை. மானோசு பிணையும் லெக்டின் மானோசு-6-பாசுஃபேட்டை அடையாளம் கண்டு பிணையக் கூடியது.\n\nசோயாபீன்சு போன்ற லெகூம் தாவர விதைகளில் அதிக அளவில் லெக்டின்கள் காணப்படுகின்றன. இவற்றைச் சமைக்கும் போது லெக்டின்களின் கார்போஹைட்ரேட்டுகளுடன் பிணையும் திறன் அழிந்து விடுகிறது. சரிவரச் சமைக்காமது இவற்றை உண்பது வயிற்றுக் கோளாறுகளை உண்டாக்கும். \n"}
{"id": "160562", "url": "https://ta.wikipedia.org/wiki?curid=160562", "title": "தமிழர் வாழ்க்கைநெறி", "text": "தமிழர் வாழ்க்கைநெறி\n\nதமிழ் இலக்கியங்கள் தமிழரின் வாழ்க்கை நெறியை அகம், புறம் எனப் பாகுபடுத்திப் பார்த்தன. அகம் என்பது இல்லம். இல்லத்தில் வாழ்பவர் கணவன் மனைவியர். இவர்கள் கூடியும், பிரிந்தும் வாழும் மண உறவு முறைகளைக் கூறுவது அகத்திணை. அகத்திணை அல்லாத பிற வாழ்க்கை நெறிகள் அனைத்தும் புறத்திணை. இவற்றின் விளக்கம் தொல்காப்பியத்தில் கூறப்பட்டுள்ளது.\n"}
{"id": "160564", "url": "https://ta.wikipedia.org/wiki?curid=160564", "title": "பாடினி", "text": "பாடினி\n\nபாணரோடு சேர்ந்து அவர்கள் துணைவியரும் பண் பாடுவர், பாட்டிசைப்பர். இவர்களைப் பாடினி என்று அழைப்பர். பாடினியர் கூத்துக் கலையிலும் வல்லவர்கள். அபிநயங்கள் காட்டி ஆடுவார்கள். யாழ்க் கருவியிலும், இனிய இசையை மீட்டுவார்கள். பாணரைப் போலவே, பாடினியரும் பலவகைப்படுவர்.\n\nபாடினியரின் வேறு பெயர்கள்: பாடினிகளுக்குப் பாண்மகள், விறலி, பாடினி, மதங்கி, பாட்டி, பாடன்மகடு எனப் பல பெயர்கள் இருந்தன.\n\nபாடினியின் தன்மை: பாடினியர், இனிய குரல்வளம் கொண்டவர்கள். மென்மையான அழகுள்ளவர்கள். மயில் போன்ற சாயல் கொண்டவர்கள். அறிவுக்கூர்மை மிக்கவர்கள். இது போன்ற பல செய்திகளை முடத்தாமக்கண்ணியார், சங்கத் தொகை நூல்களுள் ஒன்றான பத்துப்பாட்டுக்களின் கீழ் அடங்கும் பொருநராற்றுப்படை என்னும் நூலில் தருகிறார்.\n\n<poem>\n\n\n\n\n\nSection::::சங்க இலக்கியங்களில் பாடினி.\nபரிபாடல்:- \n\n</poem>\n\n"}
{"id": "160571", "url": "https://ta.wikipedia.org/wiki?curid=160571", "title": "காதலர் ஒப்புமை", "text": "காதலர் ஒப்புமை\n\nகாதலர் எந்தெந்த வகையில் ஒத்திருக்கவேண்டும் எனத் தொல்காப்பியம் குறிப்பிடுகிறது. \nஆகியவற்றில் காதலனும் காதலியும் ஒத்திருக்க வேண்டும்\n\nஇவற்றில் ஆண்மகன் சற்று உயர்ந்த நிலையினன் ஆகவும் இருக்கலாம். \n\nகாதலரிடையை எந்த எந்த பண்புகள் இருக்கக்கூடாது என்பதையும் தொல்காப்பியர் குறிப்பிடுகிறார். \nஆகியவை இருக்கக்கூடாது.\n"}
{"id": "160573", "url": "https://ta.wikipedia.org/wiki?curid=160573", "title": "தேவரும் மாந்தரும்", "text": "தேவரும் மாந்தரும்\n\nதேவர்கள் மனித உருவில் நடமாடுவதாக நம்பினர். தேவர்களைத் தெய்வம் எனவும் வழங்குவர். தேவர் சூடிய பூவில் வண்டு மொய்க்காதாம். மக்கள் சூடிய பூவில் வண்டு மொய்க்கும். தெய்வம் சூடிய அணிகலன்கள் அவர்களது உடலோடு ஒன்றிக் கிடக்குமாம். மக்கள் செய்யப்பட்ட அணிகலன்களைப் பூண்டிருப்பார்கள். வள்ளி என்பது பெண்ணின் முலையிலும் தோளிலும் கொடி போல் எழுதப்படுவது. தெய்வங்களுக்கு வள்ளி எழுதப்பட்டிருக்காது. மனிதன் சூடிய பூ வாடிவிடும். தெய்வம் சூடிய பூ வாடுவதில்லை. மாந்தர்ரின் கண்கள் சுழலும், இமைக்கும். தேவரின் கண்கள் சுழல்வதில்லை, இமைப்பதில்லை. மாந்தர்க்கு அச்ச உணர்வு தோன்றும். தேவர்களுக்கு அது தோன்றுவதில்லை. (மற்றும் மனிதனுக்கு வியர்வை தோன்றும். தேவர்க்கு வியர்வை இல்லை)\n\nகடவுளுக்குக் கால்கள் நிலத்தில் பாவுவதில்லையாம். \n\nதனியே நிற்கும் அழகியைப் பார்க்கும் ஒருவன் இவள் தேவதையோ என ஐயுறும்போது இங்குக் காட்டப்பட்ட வேறுபாடுகளால் நிற்பவள் மண்மகள் என உணர்ந்துகொள்வானாம். இலக்கியங்களில் இப்படி ஒரு கற்பனை நிகழ்வு. \n"}
{"id": "160575", "url": "https://ta.wikipedia.org/wiki?curid=160575", "title": "விசயவாடாப் போர்", "text": "விசயவாடாப் போர்\n\nவிசயவாடாப் போர் 1068 இல் வீரராஜேந்திர சோழன் கீழான சோழர் படைக்கும், தற்போதைய ஆந்திராப் பிரதேசத்திலுள்ள விசயவாடா நகருக்கு அண்மையில் ஏழாம் விஜயதித்தியனர்ல வழிநடத்தப்பட்ட மேலைச் சாளுக்கியர் படைக்கும் இடையில் இடம்பெற்றது. இப்போரின் டூலம் சோழர் வெங்கியை மீழவும் பெற்றுக் கொண்டனர்.\n"}
{"id": "160578", "url": "https://ta.wikipedia.org/wiki?curid=160578", "title": "ஆண் பெண் இயல்புகள் (தொல்காப்பியம்)", "text": "ஆண் பெண் இயல்புகள் (தொல்காப்பியம்)\n\nஅண்களுக்கும் பெண்களுக்கும் தனித்தனி இயல்புகள் உண்டு. ஆளுமைத் தன்மை உடையவரை ஆண் என்னும் சொல்லாலும், பேணும் தன்மை உடையவர்களைப் பெண் என்னும் சொல்லாலும் தமழ் வழங்குகிறது. \n\nதொல்காப்பியர் இந்த வேறுபாட்டை உணர்த்துகிறார். \n"}
{"id": "160579", "url": "https://ta.wikipedia.org/wiki?curid=160579", "title": "நெட்டூர்ப் போர்", "text": "நெட்டூர்ப் போர்\n\nநெட்டூர்ப் போர் சோழப் பேரரசர் மூன்றாம் குலோத்துங்க சோழனுக்கும் பாண்டிய முடிக்குரிய வீர பாண்டியனுக்கும் இடையில் 1188 இல் இடம்பெற்றது.\n\nSection::::காரணம்.\nசோழர் 8 வருட உள்நாட்டு யுத்தம் முடிவுற்றதும் வீர பாண்டியனை பாண்டிய முடிக்குரியவனாக்கினர். ஆயினும் வீர பாண்டியன் விரைவிலேயே சோழருடனான நட்புறவை முறித்ததும், சோழர் படை 1182 இல் மதுரை மீது படையெடுத்து, வீர பாண்டியனுக்குப் போட்டியாளனாகிய விக்கிரம பாண்டியனை நியமித்தது.\n"}
{"id": "160580", "url": "https://ta.wikipedia.org/wiki?curid=160580", "title": "கூடல சங்கமப் போர்", "text": "கூடல சங்கமப் போர்\n\nகூடல சங்கமப் போர் 1062 இல் சோழ அரசன் இரண்டாம் இராஜேந்திர சோழனின் படைகள் மேலைச் சாளுக்கியர் அரசன் முதலாம் சோமேஷ்வராவுடன் கிருஷ்ணா ஆறும் துங்கபத்திரை ஆறும் சந்திக்கும் இடத்திலுள்ள கூடல சங்கமத்தில் இடம் பெற்றது.\n\nSection::::காரணம்.\nகொப்பம் போருக்கு வஞ்சம் தீர்ப்பதற்காக, மேலைச் சாளுக்கிய அரசன் முதலாம் சோமேஷ்வரா தன் கட்டளைத் தளபதி வலதேவா தலைமையில் பெரும் படையினை அமைத்தான். இப்படை இரண்டாம் இராஜேந்திர சோழனின் படையினை கிருஷ்ணா ஆறும் துங்கபத்திரை ஆறும் சந்திக்கும் கூடல சங்கமத்தில் சந்தித்தது.\n\n"}
{"id": "160586", "url": "https://ta.wikipedia.org/wiki?curid=160586", "title": "கொப்பம் போர்", "text": "கொப்பம் போர்\n\nகொப்பம் போர் என்பது இடைக்காலச் சோழ அரசர்கள் இராஜாதிராஜ சோழன், இரண்டாம் இராஜேந்திர சோழன் ஆகியவர்களுக்கும் சாளுக்கியர் அரசன் முதலாம் சோமேசுவரனுக்குமிடையில் 1054 இல் இடம்பெற்ற சமரைக் குறிக்கின்றது. இச் சமரில் சோழர்கள் வெற்றி பெற்றபோதும் அரசனும் புகழ்பெற்றவராகவும் விளங்கிய இராஜாதிராஜ சோழன் சமர்க்களத்தில் மரணமடைய அவருடைய தம்பி இரண்டாம் இராஜேந்திர சோழன் அரசரானார்\n\nSection::::மூலம்.\nஇப் போர் பற்றிய வரலாற்று மூலங்கள் 1054 ஆம் ஆண்டுக்குரிய கல்வெட்டிலும் இராஜேந்திர சோழனின் 1055 ஆம் ஆண்டு மணிமங்கலம் குறிப்புக்களிலும் காணப்படுகின்றன.\n"}
{"id": "160590", "url": "https://ta.wikipedia.org/wiki?curid=160590", "title": "வெளி வட்டச் சாலை, சென்னை", "text": "வெளி வட்டச் சாலை, சென்னை\n\n"}
{"id": "160596", "url": "https://ta.wikipedia.org/wiki?curid=160596", "title": "தோனூர்ப் போர்", "text": "தோனூர்ப் போர்\n\nதோனூர்ப் போர் முதலாம் இராஜராஜ சோழன் தலைமையிலான சோழர் படைக்கும் மேலைச் சாளுக்கிய அரசன் சத்யாசிரேயனுக்கும் இடையில் கருநாடகத்தின் பீசப்பூர் மாவட்டத்திலுள்ள தோனூரில் 1007 நடைபெற்ற போராகும்.\nSection::::சம்பவங்கள்.\nதார்வாட் கல்வெட்டுக்கள் \"தமிழர்களின் கொல்பவனான சத்யாசிரேயன் முடிக்குரிய இளவரசன் இராசேந்திர சோழனால் நடத்தப்பட்ட பிரதான சோழர் படையைத் தோற்கடித்து, அவர்களைப் பின்வாங்கும்படி செய்தான்\" என்று கூறுகின்றது. தோனூர் சோழப் பேரரசின் தொலைதூர வடக்கு எல்லையாக மாறியது.\n\nSection::::மேலைச் சாளுக்கியர்-சத்யாசிரயனுடன் போர்.\nசாளுக்கிய மன்னன் இரண்டாம் தைலப்பனுக்குப் பின்னர் அவனுடைய மகன் சத்தியாசிரயன் சாளுக்கிய மன்னனானான். சத்தியாசிரயனை எதிர்த்துப் போர் புரிந்து வெற்றியடைந்து, அவனிடமிருந்த செல்வத்தில் ஒரு பங்கைத் தஞ்சை பெரிய கோயிலுக்கு செலவழித்தான் என்று இராஜராஜன் கல்வெட்டுகளில் காணப்படுகிறது. மாளவ நாட்டு பாரமாரர் இதே சமயம் சாளுக்கியர்களை வடக்கிலிருந்து தாக்கினர். மேலைச் சாளுக்கியர் இருபெரும் பகைவரை ஒரே நேரத்தில் எதிர்த்துப் போரிட்டுச் சமாளிக்க முடியாமல் திணறினர். ஏறக்குறைய கி.பி 1003ம் ஆண்டைச் சேர்ந்த இராஜராஜ சோழனின் கல்வெட்டுகள் ‘இரட்டப்பாடி’ ஏழரை இலட்சம் என்ற நாட்டைப் படையெடுத்து அதைக் கைப்பற்றினான் என்று கூறுகின்றன. ஆனால் திருவாலங்காட்டுச் செப்பேடுகள் சத்தியாசிரயன் இராஜராஜனது கடல் போன்ற பெரும்படையக் கண்டு அஞ்சிப் போர்க்களத்தை விட்டு ஓடிவிட்டான் என்று கூறுகின்றன.\n\nSection::::இராஜேந்திரன் தலைமை.\nதார்வார் மாவட்டம் ஹொட்டூரில் சத்தியாசிரேயனின் கல்வெட்டு ஒன்று, ’சோழ குலத்திற்கு அணியாக விளங்கியவனும் இராஜராஜ நித்தியாவிநோதனின் மகனுமாகிய, நூர்மடிச் சோழ இராஜேந்திர வித்தியாதரன் என்பவன், ஒன்பது லட்சம் வீரர்கள் அடங்கிய பெரும்படையுடன் பீஜப்பூர் மாவட்டத்திலுள்ள தோனூர் வரையில் வந்து, பெரும்போர் புரிந்து நாட்டைச் சூறையாடிப் பாழ்படுத்தியும் நகரங்களைக் கொளுத்தியும், இளங்குழவிகள், அந்தணர் என்றும் பாராமல் அவர்களைக் கொன்றும், கன்னியரைக் கைப்பற்றி மனைவியராக்கியும், அந்தச் சாதியை அழித்தும் அளவற்ற பொருள்களைக் கவர்ந்து கொண்டு தன்நாட்டுக்குத் திரும்பிச் சென்றான்” என்று கூறுகிறது. இதன் பிறகு, ”தமிழரைக் கொன்று (திருள-மாரி) சத்தியாசிரயன் சோழரை விரட்டியடித்து, அவரிடமிருந்து தன் வஸ்து-வாகனத்தை மீட்டு தென் பகுதியையும் கைப்பற்றினான் ” என்று இதே கல்வெட்டு மேலும் கூறுகிறது. இதனால் இராஜேந்திரன் மேலைச் சாளுக்கிய நாட்டின் மீது படையெடுத்துச் சென்று இரட்டபாடியை வென்றான் என்ற செய்தி உறுதிப்படுத்தப்படுகிறது.\n\nSection::::சாளுக்கியப் போரின் விளைவுகள்.\nசோழர்களின் வடமேற்குப் படையெடுப்பின் மூலம் மைசூரில் கங்கர்களும் நுளம்பர்களும் ஆண்ட பகுதிகளோடு ஏறக்குறைய இப்போதையை பெல்லாரி மாவட்டம் முழுவதும் சோழ நாட்டுடன் இணைக்கப்பட்டது. இராஜராஜனின் கல்வெட்டோ அல்லது இக்காலச் சாளுக்கிய மன்னரது கல்வெட்டுக்களோ பெல்லாரியில் இதுவரை அகப்படவில்லை. ஆனால் பொதுவாக, சோழ நாட்டின் தொலைவெல்லைப் பகுதிகளில் அவர்களுடைய கல்வெட்டுகள் பெரிதும் காணப்படுவதில்லை. கங்கை, வேங்கி மண்டலங்களுக்கென்றே ஒரு மாதண்ட நாயகனை இராஜராஜன் தன் ஆட்சியின் இறுதியில் அமர்த்தியிருந்தான் என்பதே இவ்விரு மண்டலங்களும் ஒன்றோடொன்று இணைந்திருந்ததோடு சோழநாட்டுடன் சேர்ந்திருந்தன என்பதற்கும் போதுமான சான்றாகும்.\n"}
{"id": "160597", "url": "https://ta.wikipedia.org/wiki?curid=160597", "title": "காந்தளூர் சாலைப் போர்கள் (சோழரும் சேரரும்)", "text": "காந்தளூர் சாலைப் போர்கள் (சோழரும் சேரரும்)\n\nகாந்தளூர் சாலைப் போர் சோழப் பேரரசர்களுக்கும் பிற்கால சேரர்களின் அரசின் படைகளுக்கும் இடையே தற்போதைய கேரளா அரசின் விழிஞம் எனுமிடத்திற்கு அருகிலுள்ள துறைமுகப் பட்டணமான காந்தளூர் சாலையில் (தற்போது வலியசாலா) கிட்டத்தட்ட கி.பி. 10ம் நூற்றாண்டு இறுதியிலும், பதினொன்றாம் நூற்றாண்டின் முற்பகுதியிலும் இடம்பெற்றன. முதலாம் போரில் முதலாம் இராசராசனும், இரண்டாம் போரில் முதலாம் இராசேந்திரன் சோழ வேந்தர்களாய் போருக்கு தலைமை தாங்கி சேர வேந்தர்களை வென்றனர்.\n\nSection::::காந்தளூர்.\nஇராஜராஜ சோழனின் முதல் வெற்றியும் முதன்மையான வெற்றியும் காந்தளூர்ச்சாலை கலமறுத்தருளிய நிகழ்வே ஆகும். இம்மன்னனின் நான்காவது ஆட்சி ஆண்டிலிருந்து (கி.பி. 988) இந்த அடைமொழி இராஜராஜனின் கல்வெட்டுகளில் காணப்படுகிறது.\n\n“சாலை கலமறுத்தளிய கோராஜகேசரி வன்மரான ஸ்ரீ ராஜராஜ தேவன்” என்றும், “காந்தளூர்ச் சாலை கலமறுத்தருளிய ஸ்ரீ ராஜராஜ தேவன்” என்றும் இரண்டு விதமாகக் கல்வெட்டுகளில் காணப்படுகின்றன. காந்தளூர்ச்சாலை என்பது கேரள மாநிலத்தின் தென் எல்லையில் திருவனந்தபுரத்தின் ஒரு பகுதியாக உள்ள வலியசாலை என்ற இடமே என்றும், கன்னியாகுமரி மாவட்டத்தின் எல்லையில் அமைந்துள்ள களியக்காவிளையைத் தாண்டிக் கேரள மாநிலத்தில் அமைந்துள்ள உதியன் பேரூரிலிருந்து பூவாறு என்ற ஊருக்குச் செல்லும் வழியில் அமைந்துள்ள காந்தளூர்தான் என்றும் இருவேறு விதமாக அடையாளம் காணப்படுகிறது.\n\nமுதலாம் இராசாதிராசனின் இரண்டு மெய்கீர்த்திகளிலுமே அவன் காந்தளூர் சாலையை வென்ற நிகழ்வு குறிக்கப்பட்டுள்ளது. \n\n"}
{"id": "160599", "url": "https://ta.wikipedia.org/wiki?curid=160599", "title": "சென்னைத் துறைமுகம் – மதுரவாயல் விரைவுச்சாலை", "text": "சென்னைத் துறைமுகம் – மதுரவாயல் விரைவுச்சாலை\n\nசென்னைத் துறைமுகம் – மதுரவாயல் விரைவுச்சாலை சென்னையில் 19 கிலோமீட்டர் (12 மைல்) தொலைவிற்கு உயரத்தில் கட்டமைக்கப்பட்டு வரும் ஒரு விரைவுவழிச் சாலையாகும். இது சென்னைத் துறைமுகத்தின் 10ம் எண் வாயிலில் துவங்கி கோயம்பேடு வரை கூவம் ஆற்றின் கரையோரமாகவும் பின்னர் தேசிய நெடுஞ்சாலை 4இன் நடுமத்தியிலும் மதுரவாயல் வரை உயர்ந்த தூண்களின் மேல் கட்டமைக்கப்பட்டு வருவதாகும். \n\nSection::::துவக்கம்.\nஇச்சாலைத் திட்டம் 1815 கோடி மதிப்பீட்டில் 2009 ஆண்டு துவக்கப்பட்டது. அப்போதைய பிரதமர் மன்மோகன் சிங், தமிழக முதல்வர் மு. கருணாநிதி ஆகோயோரால் அடிக்கல் நாட்டப்பட்டு திட்டப்பணிகள் துவக்கப்பட்டது. இத்திட்டத்தால் சென்னையையில் போக்குவரத்து குறையும், துறை முகத்தில் இருந்து மதுரவாயல் செல்ல தற்போதைய நிலையில் ஒன்று முதல் இரண்டு மணி நேரம் ஆகிறது. இத்திட்டம் செயல்படுத்தப்பட்டால் 15 முதல் 20 நிமிடங்களில் இந்த இடத்தைக் கடக்க போதுமானதாகும். கனரக வாகனங்கள் இந்த உயர்மட்ட சாலையில் செல்வதால் போக்குவரத்து குறையும் என்பது குறிப்பிடத்தக்கது. இச்சாலை கட்டுமானப்பணிகள் 15 விழுக்காடு முடிந்திருந்த நிலையில் 2011 ஆண்டு புதியதாக பொறுப்பேற்ற அ.தி.மு.க அரசு இச்சாலை திட்டத்துக்கு முட்டுக்கட்டை போட்டதால் பணிகள் நின்றன. \n\nSection::::மறுபரிசீலனை.\n2016 ஆம் ஆண்டு திசம்பரில் ஜெயலலிதாவின் மறைவையடுத்து புதிய முதல்வராக பொறுப்பேற்ற ஓ. பன்னீர்செல்வம் தலைமையிலான புதிய அரசு திட்டத்தை சில மாற்றங்களுடன் செயல்படுத்த குழு அமைத்து பரிசீலிப்பதாக அறிவித்தது.\n"}
{"id": "160608", "url": "https://ta.wikipedia.org/wiki?curid=160608", "title": "சோழர் கொடி", "text": "சோழர் கொடி\n\nசோழர் கொடி புலிச் சின்னம் பொறித்த கொடியாக இருந்தது என வரலாற்று ஆதாரங்கள் தெரிவிக்கின்றன. எனினும், இவ்வாறுதான் அக்கொடி அமைந்ததென்பதற்கான ஆதாரங்கள் இதுவரை கிடைக்கவில்லை. ஆகவே, ஏனைய ஆதாரங்களற்ற கொடிகள் போன்று சோழர் கொடியும் உருவாக்கப்பட்டுள்ளது. இவ்வாறு சித்தரிக்கப்பட்ட கொடி சிவப்பு பின்புலத்தில், தொங்கல்வாய் துகிற்கொடி அமைப்பில், முழு உருவமும் தெரியத்தக்க மஞ்சள் நிறத்தில் கருப்பு வரிகள் கொண்ட புலி உருவத்துடன் காணப்படுகின்றது.\n\n"}
{"id": "160615", "url": "https://ta.wikipedia.org/wiki?curid=160615", "title": "ஆல்ஃபா செண்ட்டாரி பிபி", "text": "ஆல்ஃபா செண்ட்டாரி பிபி\n\nஆல்ஃபா செண்ட்டாரி பிபி (\"Alpha Centauri Bb\") என்பது செண்டாரசு என்ற தெற்கு விண்மீன்குழுவில் ஏறத்தாழ 4.37 ஒளியாண்டு தூரத்தில் உள்ள உள்ள ஆல்ஃபா செண்ட்டாரி பி என்ற விண்மீனைச் சுற்றிவரும் ஒரு கே-வகைப் புறக்கோள் ஆகும். ஐரோப்பிய வானியலாளர் குழு ஒன்று இப்புறக்கோளைக் கண்டுபிடித்துள்ளதாக 2012 அக்டோபர் 16 ஆம் நாள் அன்று அறிவித்துள்ளது. பூமியைப் போன்ற எடையும், புதன் கோள் நமது சூரியனைச் சுற்றி வரும் தூரத்துக்குக் குறைவான தூரத்தில் (0.04 வாஅ) அதன் சூரியனைச் சுற்றியும் வருகிறது. இதனால் அது \"வாழத்தகுந்த வலயத்துக்கு\" வெளியே இது அமைத்துள்ளதாகக் கருதப்படுகிறது. இது தனது சூரியனை 3.236 நாட்களுக்கு ஒரு தடவை சுற்றி வருகிறது. இதன் மேற்பரப்பு வெப்பநிலை கிட்டத்தட்ட 1,200 செல்சியசு ஆகும்.\n"}
{"id": "160616", "url": "https://ta.wikipedia.org/wiki?curid=160616", "title": "தேசிய நெடுஞ்சாலை 207 (இந்தியா)", "text": "தேசிய நெடுஞ்சாலை 207 (இந்தியா)\n\nதேசிய நெடுஞ்சாலை 207 (\"NH 207\", \"தே.நெ.207\") தமிழ்நாட்டின் ஓசூரிலிருந்து துவங்கி கர்நாடகத்தின் தோபெசுப்பேட் வரை செல்கின்ற தேசிய நெடுஞ்சாலை ஆகும். 155 கிமீ நீளமுள்ள இந்த நெடுஞ்சாலையில் 20 கிமீ தொலைவு தமிழ்நாட்டிலும் 135 கிமீ கர்நாடகத்திலும் உள்ளது. \n\n"}
{"id": "160617", "url": "https://ta.wikipedia.org/wiki?curid=160617", "title": "தேசிய நெடுஞ்சாலை 208 (இந்தியா)", "text": "தேசிய நெடுஞ்சாலை 208 (இந்தியா)\n\nதேசிய நெடுஞ்சாலை 744 (NH 744, முன்னதாக தே.நெ. 208) தென்னிந்தியாவில் தமிழ்நாட்டிலுள்ள திருமங்கலத்தையும், கேரளாவிலுள்ள கொல்லத்தையும் இணைக்கும் தேசிய நெடுஞ்சாலை ஆகும். கொல்லத்தில் தே.நெ.544யிலிருந்து துவங்கி தே.நெ.7இல் மதுரையின் புறநகர் திருமங்கலத்தில் இணைகிறது.\nSection::::வழித்தடம்.\nகொல்லம், கடப்பக்கடா, கேரளபுரம், கில்லிக்கொல்லூர், குந்தரா, எழுகோன், கொட்டரக்கரா, குன்னிக்கோடு, புனலூர், தென்மலை, ஆரியன்காவு, புல்லாரா, செங்கோட்டை, தென்காசி, கடையநல்லூர், புளியங்குடி, வாசுதேவநல்லூர், சிவகிரி, இராசபாளையம், திருவில்லிப்புத்தூர், டி. கல்லுப்பட்டி, திருமங்கலம்.\n"}
{"id": "160619", "url": "https://ta.wikipedia.org/wiki?curid=160619", "title": "தேசிய நெடுஞ்சாலை 209 (இந்தியா)", "text": "தேசிய நெடுஞ்சாலை 209 (இந்தியா)\n\nதேசிய நெடுஞ்சாலை 209 தென்னிந்தியாவிலுள்ள ஓர் தேசிய நெடுஞ்சாலை ஆகும். இது கர்நாடகத்தின் பெங்களூரு நகரின் பசவனகுடியிலுள்ள திவான் மாதவ் ராவ் சாலையில் துவங்கி தமிழ்நாட்டின் திண்டுக்கல்லுக்கு வடக்கே வேடசந்தூரில் தே.நெ.7இல் இணைகிறது. இந்தச் சாலை காவிரி ஆற்றை மாலவல்லிக்கும் சட்டேகாலுக்கும் இடையே கடக்கிறது. இந்தச் சாலை கோயம்புத்தூருக்கும் ஈரோடு மாவட்டத்தின் சத்தியமங்கலத்திற்கும் இடையே \"சத்தி சாலை\" எனப்படுகிறது. இது கோவை மாவட்டத்திலுள்ள முதன்மையான சாலைகளில் ஒன்றாக விளங்குகிறது.\nSection::::வழித்தடம்.\nSection::::தமிழ்நாடு.\nஅசனூர், பண்ணாரி, சத்தியமங்கலம், புளியம்பட்டி, அன்னூர்(கோவையின் புறநகர்), கோயம்புத்தூர், பொள்ளாச்சி, உடுமலைப்பேட்டை, மடத்துக்குளம் (கோவை மாவட்ட எல்லை), பழனி மற்றும் திண்டுக்கல்.\nSection::::கர்நாடகம்.\nபுஞ்சனூர், சாமராஜநகர், யெலந்தூர், கொள்ளேகால், சட்டேகால், மாலவல்லி, அல்கூர், கனகப்புரா, அரோஹல்லி, கக்ளிப்பூர், பெங்களூரு\n"}
{"id": "160620", "url": "https://ta.wikipedia.org/wiki?curid=160620", "title": "சீன சண்டைக் கலைகள்", "text": "சீன சண்டைக் கலைகள்\n\nசீன சண்டைக் கலைகள் எனவும் மாண்டரின் மொழியில் வூசு () எனவும் குங்பூ என பிரபல்யமாக அழைக்கப்படுவது () சீனாவில் பல நூற்றாண்டுகளுக்கு முன்பு விருத்தி செய்யப்பட்ட சீன சண்டைக் கலை முறைகள் ஆகும். இம் முறைகள் சண்டைக் கலைகளின் பொது தனித்தன்மைக்கு ஏற்ப \"குடும்பங்களாக\" (家, jiā), \"பிரிவுகளாக\" (派, pài) அல்லது \"கற்பித்தலாக\" (門, mén) வகைப்படுத்தப்பட்டுள்ளது. உதாரணமாக அவ்வாறான தனித் உடற் பயிற்சி உட்பட்ட தன்மைகள் மிருகம் போன்ற நடிப்புச் செயற்பாடாகவோ அல்லது சீனத் தத்துவஞானிகள், சமயங்கள், இதிகாசங்கள் ஆகியவற்றால் உயிர்ப்பூட்டப்பட்ட பயிற்சி முறைகளாகவோ காணப்படும். சுவாச மூலம் குவியச் செய்யபப்டும் முறைகள் \"அகம்\" (内家拳, nèijiāquán) எனவும், தசைகளை மேம்படுத்தி, நரம்புகளை வலிமைப்படுத்தி முக்கியத்துவம் கொடுக்கப்படும் முறைகள் \"புறம்\" (外家拳, wàijiāquán) எனவும் அடையாளப்படுத்தப்படும். புவியியல் அடிப்படையில் \"வடக்கு\" (北拳, běiquán) மற்றம் \"தெற்கு\" (南拳, nánquán) என வகைப்படுத்தப்படும் முறையும் முக்கியமானதொரு வகைப்படுத்தலாகும்.\n"}
{"id": "160622", "url": "https://ta.wikipedia.org/wiki?curid=160622", "title": "ஐந்திணை மஞ்சிகன் சிறுநிகண்டு", "text": "ஐந்திணை மஞ்சிகன் சிறுநிகண்டு\n\nஇந்நூல் குறிஞ்சி, முல்லை, மருதம், நெய்தல், பாலை என ஐந்திணைகளுக்கு உரியத் தாவரங்களைப் பற்றிக் கூறும் சிறு நூல் ஆகும். ஆசிரியர்பெயர், ஐந்திணைச் சார்பு, அளவு, சிறுமை ஆகியவற்றால், இந்நூலுக்கு ஐந்திணை மஞ்சிகன் சிறுநிகண்டு எனப்பெயர் அமைந்தது. மஞ்சிகன் என்பவரால் எழுதப்பட்டது ஆகும். இந்நிகண்டு மாகறல் தி.பொன்னுசாமி முதலியாரால் பதிப்பிக்கப்பட்டுள்ளது.இவர் தமது முன்னுரையில், மாகறல் கார்த்திகேய முதலியாரிடமிருந்து இந்நிகண்டு கிடைத்ததாகக் கூறியுள்ளார்.\n\nSection::::அமைப்பு.\nபொதுவாக நிகண்டுகள் அனைத்திலும் கடவுள் வாழ்த்து, குரு வாழ்த்து, அவையடக்கம் போன்றவற்றால் ஏதாவது ஒன்று நூலின் தொடக்கத்தில் அமைந்திருக்கும். இந்நிகண்டில் இவைகளில் ஒன்றும் காணப்படவில்லை. பெருநிகண்டு என்னும் நிகண்டு ஒன்றின், தொடர்ச்சியாக இந்நூல் அமைந்திருக்கலாமென்றுக் கருதப்படுகிறது.\n\nஇந்நூல், எளிதில் மனனம் செய்வதற்கு ஏற்றவாறு 122 ஓரடி நூற்பாக்களைக் கொண்டுள்ளது. மரங்களின் பெயர்களையும், பிற தாவரங்களின் பெயர்களையும் கூறுகிறது. ஒவ்வொரு நூற்பாவும், ஒரு மரத்தைப் பற்றி என, 122 மரங்களின் பெயர்கள் குறிப்பிடப்பட்டுள்ளன.\nஒவ்வொரு நூற்பாவும் ஆகும், எனப்படும், எனப்படுமே என்று முடிவதாக அமைந்துள்ளது.\n\nSection::::உள்ளடக்கம்.\nஒவ்வொரு மரத்துக்கும் பெரும்பான்மை 2 பெயர்களும் (தடவம், தணக்கு-56) சிறுபான்மை பெயர்கள் (பிசிதம், மந்தம், வெள்ளறுகு-68) என மூன்று பெயர்கள் வரை சுட்டியுள்ளதைக் காணமுடிகிறது. மேலும், மருத்துவ குணமிக்க மரங்களையும், வாசனைப் பொருள் மிகுந்த மரங்களையும் குறிப்பிடுகிறதேயன்றி, அவற்றின் பயன்பாடு பற்றிக் கூறப்படவில்லை.\n\nSection::::பட்டியல் இடப்பட்ட தாவரங்கள்.\nமரங்கள்: பிரம்பு, சிறுமுன்னை, பெருமுன்னை, தென்னை, பனை, வெண்முருங்கை, மூங்கில், தகரை, ஈஞ்சு, நிலவேம்பு, ஆலம், மகிழ், கொன்றை, குரா, செருந்தி, சந்தனம், அரசு, கோங்கம், ஒதியம், புளி, குங்குமம், அனிச்சம், கொய்யா, ஆத்தி, தேறு, இரும்பிலி, தும்பிலி, கடம்பு, பிடா, ஊசிப்பாலை, பெருமரம், கருங்குன்றி ஆகியன.\n\nமூலிகைகள்: மூலிகை (ஒடதி, ஒடதம்), கருநாகதாளி, அறுகு, சித்திரமூலம், நஞ்சுமுறிச்சான், முடக்கற்றான், பச்சிலை, ஆவிரை, தான்றி, பல்லி, பொருதலை, குதம்பை, தணக்கு, செம்பு, பிரமி, ஈயுணி, வெள்ளறுகு, காக்கணம், கஞ்சாங்கோரை, கொறுக்கை, நன்னாரி, நெடுங்கோரை, கரும் பிரண்டை, திரிதளமூலி, பாற்சொற்றி, சிறுநெல்லி, செந்தூதளை, வெண்தூதளை, கரிசலாங்கண்ணி, நெருஞ்சில், துளசி ஆகியன மூலிகைச் செடிகள் ஆகும்.\n\nகீரைகள்: சிறுகீரை, தொய்யா, கானாங்கீரை, பொன்னாங்கண்ணி ஆகியன பற்றிக் கூறப்பட்டுள்ளன.\n\nSection::::ஒப்பீடு.\nதிவாகரம், பிங்கலம் ஆகிய இரண்டு நிகண்டுகளிலும் மரப்பெயர்கள் பற்றிக் குறிப்பிட்டிருக்கின்றன. இவற்றின்மரப்பெயர்த் தொகுதிகளோடு, ஒப்பிட்டுப் பார்த்தால், பல புதிய பெயர்கள் புலப்படுகின்றன. சான்றாக இந்நிகண்டு தென்னையின் பெயரைக் குறிப்பிடும்போது நாலிநாரி, தெங்கு தென்னை (7) என்கிறது. ஆனால் திவாகரம், நாளிகேரம், தெங்கு தழை என நவில்வர் (திவா.702) என்றே குறிப்பிடுகிறது.\n"}
{"id": "160623", "url": "https://ta.wikipedia.org/wiki?curid=160623", "title": "தேசிய நெடுஞ்சாலை 220 (இந்தியா)", "text": "தேசிய நெடுஞ்சாலை 220 (இந்தியா)\n\nதேசிய நெடுஞ்சாலை 220 தென்னிந்தியாவில் கேரளத்தின் கொல்லத்தையும் தமிழ்நாட்டின் தேனியையும் இணைக்கும் தேசிய நெடுஞ்சாலை ஆகும். கொல்லத்தில் தே.நெ.47லிருந்து வடக்கே சென்று கோட்டயத்தில் கிழக்கில் திரும்பி பெரியார் வனவிலங்கு உய்வகத்தின் வடக்கு எல்லையோரமாக பயணித்து குமுளியில் தமிழ்நாடு எல்லைக்குள் நுழைந்து தேனியில் தே.நெ 49இல் முடிவடைகிறது.\n\nSection::::வழித்தடம்.\nSection::::கேரளம்.\nகொல்லம், கடவூர், குந்தரா, பரணிக்காவு, சாரும்மூடு, செங்கனூர், திருவல்லா, செங்கணாச்சேரி, கோட்டயம், பம்பாடி, கொடுங்கூர், பொன்குண்ணம், காஞ்சிரப்பள்ளி, முண்டக்காயம், பீர்மேடு, வண்டிப்பெரியார் குமுளி\n\nSection::::தமிழ்நாடு.\nகூடலூர், கம்பம், உத்தமபாளையம், சின்னமனூர், வீரபாண்டி தேனி.\n\n"}
{"id": "160624", "url": "https://ta.wikipedia.org/wiki?curid=160624", "title": "தேசிய நெடுஞ்சாலை 219 (இந்தியா)", "text": "தேசிய நெடுஞ்சாலை 219 (இந்தியா)\n\nதேசிய நெடுஞ்சாலை 219 தமிழ்நாடு|தமிழ்நாட்டின் கிருஷ்ணகிரியின் அருகில் தே.நெ.46இல் துவங்கி வடகிழக்கில் சென்று ஆந்திராவின் மதனப்பள்ளியில் முடிவடையும் ஓர் தேசிய நெடுஞ்சாலை ஆகும். \n\nSection::::வழித்தடம்.\nகிருஷ்ணகிரி, குப்பம், வெங்கடகிரிக்கோட்டை, பேரெட்டிப்பள்ளி, பலமனேர், புங்கனூரு, மதனப்பள்ளி. \n"}
{"id": "160625", "url": "https://ta.wikipedia.org/wiki?curid=160625", "title": "நிஞ்சிட்சு", "text": "நிஞ்சிட்சு\n\n"}
{"id": "160626", "url": "https://ta.wikipedia.org/wiki?curid=160626", "title": "யூதாசு இஸ்காரியோத்து", "text": "யூதாசு இஸ்காரியோத்து\n\nயூதாசு இஸ்காரியோத்து என்பவர் இயேசுவின் பன்னிரு திருத்தூதர்களுள் ஒருவர். இவர் இயேசுவை முப்பது வெள்ளிக்காசுகளுக்காக முத்தமிட்டு குருக்களும் பரிசேயரும் அனுப்பிய காவலர்களிடம் காட்டிக்கொடுத்தார் என விவிலியம் கூறுகின்றது.\n\nSection::::யூதாசின் இறப்பு.\nதம்மால் இயேசு தண்டனைத் தீர்ப்பு அடைந்ததைக் கண்டபோது யூதாசு மனம் வருந்தி தலைமைக் குருக்களிடமும் மூப்பர்களிடமும் முப்பது வெள்ளிக் காசுகளையும் திருப்பிக் கொண்டு வர, அதை அவர்கள் வாங்க மறுத்ததால் அந்த வெள்ளிக் காசுகளைக் கோவிலில் எறிந்து விட்டுப் புறப்பட்டுப் போய்த் தூக்குப் போட்டுக் கொண்டதாக விவிலியத்தில் மத்தேயு நற்செய்தி கூறுகின்றது. ஆயினும் திருத்தூதர் பணிகளின் படி, இவர் தனது செயலுக்கு கிடைத்த கூலியைக் கொண்டு ஒரு நிலத்தை வாங்கினார் எனவும். பின்பு இவர் தலைகீழாய் விழ, வயிறு வெடித்து, குடலெல்லாம் சிதறிப்போயின என்றும், இவர் வாங்கிய நிலத்தை 'இரத்தநிலம்' என அனைவரும் அழைத்ததாகவும் குறிக்கின்றது.\n\nSection::::பிற நம்பிக்கைகள்.\nஞானக் கொள்கை என்னும் தப்பறைக்கொள்கை என கண்டிக்கப்பட்ட கொள்கையினைக் கொண்டிருந்த குழுவினர்களிடையே இருந்த யூதாசு நற்செய்தி என்னும் நூல், யூதாசுவே இயேசுவின் மிக நெறுங்கிய நண்பர் எனவும், அவரின் ஒரே உண்மையான சீடர் எனவும் குறிக்கின்றது. மேலும் யூதாசு இயேசுவின் அறிவுரைப்படியே காட்டிக்கொடுத்ததாகவும், இதனால் யூதாசு இயேசுவின் ஆன்மா பருப்பொருள் உலகத்திலிருந்து விடுதலை பெற உதவியதாகவும் குறிப்பிடுகின்றது.\n"}
{"id": "160628", "url": "https://ta.wikipedia.org/wiki?curid=160628", "title": "பட்டோடி நவாப்", "text": "பட்டோடி நவாப்\n\nபட்டோடியின் நவாப் \"(Nawab of Pataudi)\" என்பது முந்தைய பட்டோடி சமஸ்தானத்து அரசர்களைக் குறிக்கும் பட்டம். இப்பகுதி இன்றைய அரியானா மாநிலத்தில் உள்ளது. 1971 ஆம் ஆண்டில் 26 ஆவது சட்டதிருத்தம் மூலம் அரசர்களின் உரிமை ஒழிக்கப்பட்ட பின்னர் நவாப் பட்டம் என்பது பெயரளவில் மட்டுமே உள்ளது.\n\nபட்டோடி சமஸ்தானத்தின் எட்டாவது நவாப் இப்திக்கார் அலி கான் பட்டோடி விடுதலைக்கு முற்பட்ட இந்தியத் துடுப்பாட்ட அணியின் தலைவர். இவரது மகனும் ஒன்பதாவது நவாபுமான மன்சூர் அலிகான் பட்டோடி விடுதலை பெற்ற இந்தியத் துடுப்பாட்ட அணியின் தலைவர்.\nமன்சூர் அலிகான் பட்டோடியின் மகனான நடிகர் சாயிஃப் அலி கான் 2011 ஆம் ஆண்டு பத்தவாது நவாபாகப் பட்டமேற்றுள்ளார்.\n"}
{"id": "160635", "url": "https://ta.wikipedia.org/wiki?curid=160635", "title": "தடய அறிவியல்", "text": "தடய அறிவியல்\n\nதடய அறிவியல் அல்லது தடயவியல் (\"Forensic Science\") என்பது அறிவியலின் உதவியுடன் குற்றச்செயல்களை ஆராயும் ஓர் துறையாகும். குற்றம் நடந்த இடத்தில் கிடைக்கும் தடயங்களை எடுத்து, அவற்றை சோதனைச் சாலைகளில் ஆராய்ந்து, நீதிமன்றத்தில் தாக்கல் செய்யும் அளவிலான சாட்சியங்களாக தடயவியல் வல்லுனர்கள் மாற்றுகின்றனர். குருதி, எச்சில், மயிர், வாகனச் சக்கரங்கள் மற்றும் காலணிகளின் அச்சு, கைரேகை, காலடி தடங்கள் வெடிபொருட்கள், உடலின் பிற திரவங்கள், மதுபானங்கள் போன்றவற்றை தடய அறிவியல் நிபுணர்கள் ஆய்வு செய்து முக்கியமான துப்புகளைத் தருகின்றனர். அறிவியல் பூர்வமான ஆதாரங்களாக இவை அமைகின்றன. இது தவிர கையெழுத்து மோசடிகள் குறித்து ஆராய்வதும் இத்துறையில் அடங்கும். வழக்குகளை தீர்க்க உதவும் தகவல்களைச் சேகரித்து தடயவியல் வல்லுனர்கள் காவல்துறைக்கு உதவுகின்றனர். மருந்தியல், சோதனை, கள அறிவியல் என்ற மூன்று வகையில் தடவியல் பணி அமைகிறது. காவல்துறை, சட்ட அமலாக்கத் துறை, பல்வேறு வகையான சட்ட அமைப்புகள், அரசு மற்றும் தனியார் துப்பறியும் நிறுவனங்கள் முதலியன தடய அறிவியல் துறையை நாடுகின்றன. தற்காலத்தில் பெண் தடய அறிவியல் ஆய்வாளர்களும் இப்பணியில் ஈடுபடுகின்றனர்.\n\nSection::::பணிகள்.\nஇன்று நவீன தொழில்நுட்ப உதவியுடன் மேற்கொள்ளப்படும் சைபர் குற்றங்கள், மருத்துவத்திற்காக பயன்படுத்தப்படும் மருந்துகளை கொண்டு நடத்தப்படும் குற்றங்கள் என குற்றத்தின் வளர்ச்சிக்கேற்ப இந்தக் குற்றங்களைக் கண்டறிய காவல்துறைக்கும், நீதித்துறைக்கும் உதவியாக இருப்பது தடய அறிவியல் ஆகும். கொலை, பாலியல் ரீதியான தொந்தரவுகளை டி.என்.ஏ மூலம் கண்டறிவது, குண்டுவெடிப்பு நடைபெற்ற இடங்களில் கிடைக்கும் தடயங்களை வைத்து அது எந்த மாதிரியான குண்டு என்று கண்டறிவது, ஒரு சில வழக்குகளில் கொலைக்கு பயன்படுத்தப்பட்ட துப்பாக்கி அல்லது ஆயுதம் எந்த வகையைச் சேர்ந்தது என்பது பற்றிய பல்வேறு முக்கிய தடயங்களை கண்டறிய தடய அறிவியல் வெகுவாக உதவி வருகிறது. பெண்களுக்கு எதிரான கொடுமைகள், போதைப் பொருட்கள் பயன்பாடு போன்ற குற்றங்களைக் கண்டுபிடிப்பதிலும், தடய அறிவியலின் பங்களிப்பு மகத்தானதாக இருந்து வருகிறது.\n\nSection::::தடய அறிவியல் துறையின் பயன்பாடுகள்.\nநடந்த குற்றத்தில் நீதியை நிலைநாட்டுவதற்கு, உண்மையை கண்கண்டறிதல், சரியான நபர்களை அடையாளம் காணுவதற்குத் தேவையான தடயங்களை எடுத்து அறிவியல் பூர்வமாக நிரூபித்தல் ஆகியவை தடய அறிவியலின் பணியாகும். மேலும் தடயவியல் வல்லுநர்கள் நேரடியாக எந்த வழக்கிலும் நுழைய முடியாது. காவல் துறை இவர்களது தேவையை கருதி அழைக்கும் போது குற்றம் நடந்த இடத்துக்கு செல்வர். குறிப்பிட்ட குற்றத்துக்கு என்று மட்டுமல்லாமல் கொலை, கொள்ளை, கற்பழிப்பு, குண்டுவெடிப்பு, விபத்தில் இறந்த மற்றும் சிதைந்த உடல்களை அடையாளம் காண்பது உள்ளிட்ட அனைத்து பணிகளையும் தடய அறிவியல் துறை மேற்கொள்கிறது.\n\n\nSection::::பிரிவுகள்.\nதடய அறிவியலில் பல்வேறு பிரிவுகள் உள்ளன. அவைகளுள் சில:\n\nSection::::தமிழகத்தில் தடய அறிவியல்.\nஆசியாவிலே சென்னையில் தான் முதன்முதலில் (1849-ம் ஆண்டு) தடய அறிவியல் துறை ஆரம்பிக்கப்பட்டது. சென்னை உட்பட ஒன்பது மண்டல அலுவலங்கள் இருக்கிறது. மேலும் 33 இயங்கும் தடய அறிவியல் (Mobile Forensic Science Laboratory) அலுவலகங்கள் இருக்கிறது. சென்னை அலுவலகத்தில் மட்டும் அனைத்து 14 சோதனைகளையும் செய்யும் வசதி இருக்கிறது.\n\nSection::::இந்திய கல்வி நிறுவனங்கள்.\nஇந்தியாவில் நாடு முழுவதும் உள்ள பல்வேறு பல்கலைக்கழகங்களில் தடயவியல் தொடர்பான கல்விகள் வழங்கப்படுகின்றன.\n\n\nஆகியவற்றில் தடயவியல் தொடர்பான படிப்புகள் வழங்கப்படுகின்றன.\n"}
{"id": "160636", "url": "https://ta.wikipedia.org/wiki?curid=160636", "title": "பெரிய தம்பிரான்", "text": "பெரிய தம்பிரான்\n\nஆகமம் சாராத கிராம தெய்வ வழிபாட்டு முறைகளில் பெரிய தம்பிரான் வழிபாடும் ஒன்றாகும். இது பத்ததி வழிபாட்டு முறையில் அடங்கும். இலங்கையின் கிழக்குப் பகுதியில் பெரிய தம்பிரான் வழிபாடு ஆங்காங்கே காணப்படுகின்றது. சலவைத் தொழில் புரியும் மக்களில் குல தெய்வமாக இவ்வழிபாடு குறிப்பிடப்படுகின்றது.\n\nSection::::ஐதீகக் கதை.\nசிவபெருமானைப் புறக்கணித்து விட்டு தக்கன் யாகம் ஒன்றை நடாத்துகின்றான். சிவனுக்கு சேரவேண்டிய அவிபாகங்களையும் தர மறுக்கின்றான். இந்நிலையில் இவ் யாகத்தை நடக்காது செய்ய வீரபத்திரனும் காளியும் செல்கின்றார்கள். இந்த யாக குண்டலத்தில் இருந்து பெரிய தம்பிரான் தோன்றிதாக புராணம் கூறுகின்றது. இதனால் பெரிய தம்பிரான், தக்கயாகேசுவரன் எனவும் அழைக்கப்படுகின்றார்.\n\nSection::::வழிபாட்டுமுறை.\nவருடாந்த சடங்கு ஆடி மாத முழுமதி தினத்தை இறுதி நாளாகக் கொண்டு நடைபெறும். இளநீர், கரும்பு, முக்கனி, கடலை, பொங்கல் என்பன இத்தெய்வத்துக்குரிய நைவேத்தியப் பொருள்களாகும்.\nதுணைத்தெய்வம் நீலாசோதையன்; பரிவார தெய்வங்கள் பிள்ளையார், வைரவர், முருகன், வீரபத்திரர், மகாவிட்டுணு, அம்மன்.\n"}
{"id": "160638", "url": "https://ta.wikipedia.org/wiki?curid=160638", "title": "மாதங்கலீலா", "text": "மாதங்கலீலா\n\nமாதங்கலீலா என்பது ஆசிய யானைகளைப் பற்றிய ஒரு மலையாள நூல். இதை எழுதியவர் திருமங்கலத்து நீலகண்டன். மாதங்கம் என்றால் யானை என்று பொருள். 1942 ஆம் ஆண்டில் திருவிதாங்கூர் யுனிவர்சிட்டி பிரஸ் இந்நூலை வெளியிட்டது. இந்நூல் முழுக்க முழுக்க கவிதை நடையில் அமைந்தது. அடிப்படையில் இந் கஜலட்சண சாத்திரம் எனும் சமசுகிருத நூலின் தழுவல் என்று கூறப்படுகிறது. \n"}
{"id": "160639", "url": "https://ta.wikipedia.org/wiki?curid=160639", "title": "மணிமாலா ஆறு", "text": "மணிமாலா ஆறு\n\nமணிமாலா ஆறு கேரள மாநிலத்தின் முக்கிய ஆறுகளில் ஒன்று. இது இடுக்கி மாவட்டத்தில் உள்ள பீர்மேட்டை அடுத்த தட்டமலையில் உற்பத்தியாகிறது. இங்கிருந்து கோட்டயம், பந்தனம் திட்டை மாவட்டங்களில் ஓடி இறுதியில் ஆலப்புழா மாவட்டத்தின் திருவல்லாவில் பம்பை ஆற்றில் கலக்கிறது. இவ்வாற்றின் நீளம் 91.73 கி.மீ. முண்டக்கயம், எருமேலி, மணிமல, மல்லப்பள்ளி, சம்பக்குளம் ஆகிய ஊர்கள் இவ்வாற்றங்கரையில் அமைந்துள்ளன.\n"}
{"id": "160640", "url": "https://ta.wikipedia.org/wiki?curid=160640", "title": "எருமேலி", "text": "எருமேலி\n\nஎருமேலி கேரள மாநிலத்தின் கோட்டயம் மாவட்டத்தில் உள்ள ஓர் ஊர். இது கோட்டயம் நகரிலிருந்து 60 கிலோமீட்டர் தொலைவில் மணிமாலா ஆற்றின் கரையில் அமைந்துள்ளது. இங்கே வேட்டைக் கோலத்திலான ஐயப்பன் கோயிலும் வாவர் பள்ளி வாசலும் உள்ளன. எருமேலியில் நடைபெறும் பேட்டதுள்ளல் எனும் நிகழ்வு புகழ்பெற்றது.என்று உச்சரிக்கப்படும், இது இந்தியாவின் கேரள மாநிலத்தில் கோட்டயம் மாவட்டத்தின் தென்கிழக்கு பகுதியில் உள்ள ஒரு கிராமம் மற்றும் நகரமாகும். இது சபரிமலை செல்லும் வழியில் அமைந்துள்ளது மற்றும் சபரிமலை செல்லும் பக்தர்களுக்கு ஒரு முக்கியமான இடமாக ( \"இடதவலம்\" ) அமைந்துள்ளது. ஆரம்ப காலங்களிலிருந்து இருந்த இந்துக்களுக்கும் முஸ்லிம்களுக்கும் இடையிலான மத நல்லிணக்கம் மற்றும் செழிப்புக்கு எருமெலி புகழ் பெற்றது. இது கடவுள் ஐய்யப்பனுடன் தொடர்புடைய புனைவுகள் மற்றும் புராணங்களில் வலுவான வேர்களைக் கொண்ட ஒரு இடம். எருமேலியில் புதிய விமான நிலையம் முன்மொழியப்பட்டுள்ளது. இந்த நகரம் மணிமாலா நதியால் வளர்ந்து வருகிறது.\n\nSection::::சொற்பிறப்பு.\n\"எருமேலி\" என்பது \"எருமகொல்லியில்\" இருந்து எடுக்கப்பட்ட பெயர் ஆகும் (\" \"எருமையைக்\" கொன்றது\"). புலிப்பால் பால் சேகரிக்கச் சென்ற வழியில் ஐய்யப்பன் இந்த இடத்தில் \" மஹிஷி \" யைக் கொன்றதாக ஒரு புராணம் கூறுகிறது. மஹிஷ் என்றால் எருமை மற்றும் மலையாளத்தில் \"எருமா\" என்று பொருள், எனவே இந்த பெயர் \"எருமகொல்லி\" என்று பிரித்தெடுக்கப்படுகிறது.\n\nSection::::இருப்பிடம்.\nகஞ்சிரப்பள்ளி - பத்தனம்திட்டா வழியில் எருமேலியில் உள்ளது. ஒரு சிறிய நதி, கோரட்டி (முதலில் மணிமாலா நதி என்று அழைக்கப்பட்டது ), எருமெலி நகரத்தின் நுழைவாயிலில் செல்கிறது, இது சரியாக முண்டகாயத்திலிருந்து 14 கி.மீ தூரம் கொண்டது . ஐந்தாவது விமான நிலையத்தை கேரளாவில் அமைப்பதற்காக கோட்டயம் மற்றும் பதனம்திட்டா ஆகிய மூன்று இடங்களில் ஒன்றாக உலக மலையாள சங்கம் தேர்வு செய்துள்ளது, ஒப்புதலுக்கான திட்டம் நிலுவையில் உள்ளது. பெருந்தேனருவி அருவி அருகே அமைந்துள்ள கண்ணுக்கினிய நீர்வீழ்ச்சி. வெச்சூச்சிரா அருகில் 13 கி.மீ தூரத்தில் இந்த அருவி அமைந்திருக்கிறது. எருமேலியிலிருந்து. செருவலி தோட்டங்கள் செல்வது ஒரு சிறந்த அனுபவத்தையும் வழங்குகிறது.\n\nSection::::விளக்கப்படங்கள்.\n2011 இந்திய மக்கள் தொகை கணக்கெடுப்பின்படி, எருமேலி மக்கள் தொகை 38890 ஆகும், இதில் 21199 ஆண்கள் மற்றும் 22230 பெண்கள். சராசரி பாலின விகிதம் 1049 ஆகும், இது மாநில சராசரியான 1084 ஐ விட குறைவாக உள்ளது. ஆண்களின் கல்வியறிவு விகிதம் 97.53% மற்றும் பெண்களுக்கு 95.71% ஆகும்.\n\nSection::::நிர்வாகம்.\nஎருமேலியின் பஞ்சாயத்து ஆகஸ்ட் 15, 1953 இல் உருவாக்கப்பட்டது. இது 82.36 பரப்பளவில் பரவுகிறது   km² 40% பாரத்தோடு வனப்பகுதியுடன். அது சூழப்பட்டுள்ளது , வடக்கில், பரத்தோடு மற்றும் முண்டகாயம் பஞ்சாயத்து ஆகிய ஊர்களும், கிழகே சிட்டார் பஞ்சாயத்தும் மற்றும் தெற்கில் மணிமாலா பஞ்சாயத்தும், சிரக்காடுவு பஞ்சாயத்து மேற்கிலும் கொண்டுள்ளது. அதன் நிர்வாக வசதிக்காக பஞ்சாயத்து 23 வார்டுகளாக பிரிக்கப்பட்டுள்ளது.\n\nSection::::பொருளாதாரம்.\nமக்களின் பெரும்பான்மை விவசாயிகளாக உள்ளனர் ( ரப்பர் மரம் தோட்டங்களால் நகரம் சூழப்பட்டுள்ளது) அல்லது அது சார்ந்த வணிகம் உள்ளன. இது ஒரு சிறிய நகரமாக இருப்பதற்கு முன்பு, கோயில், மசூதி மற்றும் அதன் ஒருங்கிணைந்த, பாகுபாடற்ற சமூகம் காரணமாக இப்போது அதன் முன்னேற்றங்கள் நடந்து வருகின்றன.\n\nSection::::கலாச்சாரம் மற்றும் பழக்கவழக்கங்கள்.\nஎருமேலிக்கு அதன் சொந்த கலாச்சாரம் உள்ளது, இது சிரிய கிறிஸ்தவ, இந்து மற்றும் முஸ்லீம் சமூகங்களின் எளிமை மற்றும் ஒற்றுமையுடன் மற்ற எல்லா இடங்களிலிருந்தும் வேறுபட்டது. நகரத்தை சுற்றியுள்ள விவசாயப் பகுதிகள் கத்தோலிக்க - சிரிய கிறிஸ்தவர்களின் பெரும்பகுதியைக் கொண்டுள்ளன, அவர்கள் முக்கியமாக ரப்பர் சாகுபடியில் ஈடுபட்டுள்ளனர். இந்துக்களும் முஸ்லிம்களும் பெரும்பாலும் நகரப் பகுதியில் காணப்படுகிறார்கள்.\n\nசபரிமலை யாத்திரை மேற்கொண்டுள்ள அனைத்து இந்துக்களும் இந்த இடத்திற்கு வருகை தருகின்றனர். ஐய்யப்ப பகவானுக்கு நகரில் இரண்டு கோயில்கள் உள்ளன மற்றும் இங்கு பிரபலமான \"பேட்டை துள்ளல்\" (சடங்கு நடனம்) நவம்பர், டிசம்பர் மற்றும் ஜனவரி மாதங்களில் செய்யப்படுகிறது. எருமேலி னைனார் மசூதி எருமேலி செரியம்பலத்திற்கு எதிரே அமைந்துள்ளது. ஐய்யப்ப பக்தர்கள் ஐய்யப்ப சுவாமியைப் பார்வையிடுவதற்கு முன்பு நைனார் மசூதியில் உள்ள வாவர் சுவாமியைப் வண்க்குகிறார்கள். வாவர் ஐய்யப்பனின் தோழராக கருதப்படுகிறார். வாவர் சுவாமி மசூதியில் இருப்பதாக பக்தர்கள் நம்புகிறார்கள். பக்தர்கள் மசூதியிதிலிருந்து செரியம்பலத்திற்கு செல்கிறார்கள். பின்னர் அவர்கள் ஐய்யப்பாவின் ஆசீர்வாதம் பெற வலியம்பலம் செல்வார்கள். இங்கே பேட்டை துள்ளல் எனப்படும் நடனம் ஆடப்படுகிறது. இது உடலில் வண்ணம் பூசுதல், மர வில் மற்றும் அம்புகளை வைத்திருப்பதன் மூலம் செய்யப்படுகிறது. புராணம் என்னவென்றால், மகிசி கொல்லப்பட்டபோது, உள்ளூர் பழங்குடியினர் ஐய்யப்ப சுவாமிக்கு உதவி செய்தார்கள், பிறகு அவர்கள் மகிழ்ச்சியுடன் நடனமாடினர். பேட்டை துள்ளல் மக்கள் மத்தியில் மகிழ்ச்சியைக் குறிக்கிறது. ஐய்யப்ப பக்தர்கள் வருகை புரியும் காலத்தின் முடிவில் பெட்டத்துல்லால் என்று அழைக்கப்படும் திருவிழா உள்ளது, அங்கு அம்பலபுழா மற்றும் ஆலங்காட்டு மக்கள் இதைச் செய்வார்கள். அம்பலபுழா முதலில் செல்கிறார், அவர்கள் வழக்கம் போல் வலியம்பலம் செல்வார்கள். 'கிருஷ்ணபருந்து' மற்றும் நட்சத்திரம் காணப்பட்ட பிறகு ஆலங்காட்டில் இதைத் தொடங்கும்.\n\nSection::::முக்கியமான திருவிழாக்கள்.\nSection::::எருமேலிலி பேட்டை துள்ளல்.\n\"பேட்டை துள்ளல்\" அல்லது அரக்கி மகிசி கொலை, உள்ளூர் பழங்கிடியனர் தொடர்புடைய சடங்கு நடனம் மலையாளம் \"விரிச்சிகம்\" மற்றும் \"தானு\" (டிசம்பர் மற்றும் ஜனவரி) மாதங்கள் எருமேலியில் மிக குறிப்பிட வேண்டிய பண்டிகை ஆகும்.\n\nSection::::சந்தனக்குடம்.\nஇது மற்றொரு முக்கியமான திருவிழாவாகும், இது வரலாற்று சிறப்புமிக்க பேட்டை துள்ளலின்ன் ஆரம்ப நிகழ்வாக நடத்தப்படுகிறது. திருவிழா மசூதியில் இருந்து \"மலிசா\" ஊர்வலத்துடன் தொடங்குகிறது.\n\nSection::::காலநிலை.\nஎருமேலியில் காலநிலை கோப்பெனின் கீழ் வகைப்படுத்தப்பட்டு உள்ளது. ஆண்டு முழுவதும் 31 °C வெப்பநிலையுடன் இந்த இடம் ஈரப்பதமாக ஆக இருக்கிறது. மார்ச் மற்றும் ஏப்ரல் மாதங்கள் வெப்பமானவை. தென்மேற்கு பருவமழை மே மாதத்தின் முதல் ஆகஸ்ட் வரை கணிசமான அளவு மழையை வழங்குகிறது. இங்கு சராசரி ஆண்டு மழை 2620 மிமீஆகும் . குளிர்காலம் பொதுவாக டிசம்பர் முதல் பிப்ரவரி வரை இருக்கும்.\n\n\nSection::::மேலும் காண்க.\n=குறிப்புகள்==\n"}
{"id": "160642", "url": "https://ta.wikipedia.org/wiki?curid=160642", "title": "மதுரை பொன்னுசாமிப் பிள்ளை", "text": "மதுரை பொன்னுசாமிப் பிள்ளை\n\nமதுரை பொன்னுசாமிப் பிள்ளை (எ) பொன்னுசாமி, 1887 ஆம் ஆண்டில் பிறந்தார். இவரது தந்தையார் முத்துக்கருப்பப் பிள்ளை, தாயார் அலமேலு அம்மையார் ஆவார். இவரது தந்தையார் முத்துக்கருப்பப் பிள்ளையின், நாகசுர இசையில் மகிழ்ந்த எட்வர்டு மன்னர், நூறு வெள்ளி நாணயங்களைப் பரிசாக அளித்தார்.\n\n"}
{"id": "160646", "url": "https://ta.wikipedia.org/wiki?curid=160646", "title": "பதுமன்தேவி", "text": "பதுமன்தேவி\n\nபதுமன்தேவி எனப்படுபவர்கள் பதுமன் என்ற பழனிமலைப் பகுதியை ஆண்ட அரசனின் இரண்டு மகள்களைக் குறிக்கும். இருவரும் இருவேறு சேர அரசர்களை மணந்து அரசி ஆயினர். இவர்கள் பெற்ற ஆண்பிள்ளைகள் அரசராயினர். \n\nஒருத்தி வஞ்சியைத் தலைநகராகக் கொண்டு நாடாண்ட இமயவரம்பன் நெடுஞ்சேரலாதன் மனைவி ஆனாள். இவளது மக்கள் இருவர். களங்காய்க்கண்ணி நார்முடிச்சேரல், ஆடுகோட்பாட்டுச் சேரலாதன் என்னும் இவர்கள் முறையே கடல்பிறக்கோட்டிய செங்குட்டுவன் ஆட்சிக்கு முன்னும், பின்னும் வஞ்சியைத் தலைநகராகக் கொண்டு சேரநாட்டை ஆண்டனர்.\n\nமற்றொருத்தி கருவூரைத் தலைநகராகக் கொண்டு சேரநாட்டை ஆண்ட செல்வக் கடுங்கோ வாழியாதன் மனைவி. இவள் மகன் பெருஞ்சேரல் இரும்பொறை என்னும் சேர மன்னன்.\n"}
{"id": "160647", "url": "https://ta.wikipedia.org/wiki?curid=160647", "title": "மணக்கிள்ளி", "text": "மணக்கிள்ளி\n\nமணக்கிள்ளி என்பவள் சேர அரசன் இமயவரம்பன் நெடுஞ்சேரலாதன் மனைவி. \nகடல்பிறக்கோட்டிய செங்குட்டுவன் தாயார். \nகண்ணகிக்குச் சிலை எடுத்த சேரன் செங்குட்டுவன் தாயைச் சிலப்பதிகாரம் திகழொளி ஞாயிற்றுச் சோழன் மகள் என்று குறிப்பிடுகிறது. \n"}
{"id": "160650", "url": "https://ta.wikipedia.org/wiki?curid=160650", "title": "தேசிய நெடுஞ்சாலை 234 (இந்தியா)", "text": "தேசிய நெடுஞ்சாலை 234 (இந்தியா)\n\nதேசிய நெடுஞ்சாலை 234 (தே.நெ 234), கர்நாடகத்தின் மங்களூரிலிருந்து ஆந்திரத்தின் வெங்கடகிரிக்கோட்டை மற்றும் தமிழ்நாட்டின் வேலூர், திருவண்ணாமலை வழியாக விழுப்புரத்தை அடையும் ஓர் தேசிய நெடுஞ்சாலை ஆகும். \n\nSection::::வழித்தடம்.\nமங்களூர் - பன்ட்வால் - பெல்தங்காடி - உஜிரெ - முன்டஜெ - முடிகெரெ - பேளூர் - ஹுலியூர் - சிரா - மதுகிரி - கௌரிபிதனூர்- சிக்க பல்லாப்பூர் -சிந்தாமணி - வெங்கடகிரிகோட்டை - பேரணாம்பட்டு - குடியாத்தம் - வேலூர் நகரம் - கண்ணமங்கலம் - போளூர் - திருவண்ணாமலைநகரம் - விழுப்புரம்\n\nSection::::சான்றுகோள்கள்.\nதே.நெ.-234 குறித்த நாளேட்டுச் செய்தி\n\n"}
{"id": "160655", "url": "https://ta.wikipedia.org/wiki?curid=160655", "title": "சாத்தன்", "text": "சாத்தன்\n\nசாத்தன் என்னும் பெயர் ஐயப்பனைக் குறிக்கும். இப்பெயர் எருதினையும் குறிக்கும்.\n\nஇப்பெயரில் உள்ள சங்ககாலப் புலவர்கள் குறித்த கட்டுரைகள்:\nஇப்பெயரிலுள்ள அரசர்கள்\n\nசாத்தி என்பது சாத்தன் என்பதன் பெண்பால் பெயர்.\n"}
{"id": "160656", "url": "https://ta.wikipedia.org/wiki?curid=160656", "title": "கொம்பந்தானூர்", "text": "கொம்பந்தானூர்\n\nகொம்பந்தானூர், இந்திய மாநிலமான தமிழ்நாட்டின் திருநெல்வேலி மாவட்டத்தில் அமைந்துள்ளது. இங்குள்ள கொம்பமாடன் சுவாமி கோவிலே இந்த ஊரின் பெயர் வர ஒரு முக்கியமான காரணமாக விளங்கியது.\n"}
{"id": "160658", "url": "https://ta.wikipedia.org/wiki?curid=160658", "title": "குறுக்கிடா மாற்றுப்பாதை அமைப்பு", "text": "குறுக்கிடா மாற்றுப்பாதை அமைப்பு\n\nகுறுக்கிடா மாற்றுப்பாதை அமைப்பு அல்லது குளோவர் இதழ் மாற்றுப்பாதை (\"cloverleaf interchange\") அமைப்பில் இரண்டு மட்டங்களில் சாலை மாற்றங்கள் ஒன்றையொன்று குறுக்கிடாவண்ணம் நிகழ்கின்றன. சாலையின் இடது புறம் செல்லும் போக்குவரத்து ஒழுங்கில் (\"வலது புறம் செல்லும் நாடுகளில் திசைகளை மாற்றிக்கொள்க\"), இடதுபுறம் செல்ல சேவைச் சாலைகள் அமைக்கப்படுகின்றன. வலது புறம் செல்ல (இடது கை ஓட்ட ஒழுங்கில்) வண்டிகள் மேலாக அல்லது கீழாகச் செல்லும் சாலையில் நேராகச் சென்று பின்னர் முக்கால் வட்டமுள்ள (270°) சேவைச்சாலையின் மூலமாக குறுக்குச் சாலையில் இணையும்.\n\n"}
{"id": "160664", "url": "https://ta.wikipedia.org/wiki?curid=160664", "title": "செட்டிகுளம், திருநெல்வேலி மாவட்டம்", "text": "செட்டிகுளம், திருநெல்வேலி மாவட்டம்\n\nசெட்டிகுளம், திருநெல்வேலி மாவட்டத்தில்இருக்கும் ஒரு சின்ன கடற்கரை கிராமம். கன்னியாகுமரியைச் திருச்செந்தூருடன் இணைக்கும் கிழக்கு கடற்கரை சாலையில்,கன்னியாகுமரியில் இருந்து 12 கி.மீ. தொலைவில் அமைந்துள்ளது செட்டிகுளம். அருகில் உள்ள நகரம் நாகர்கோவில் ஆகும். கூடங்குளம் அணுமின் நிலையத்தைச் சேர்ந்த ஊழியர்களுக்காக செட்டிகுளம் அருகே \"அனுவிஜய் டவுன்ஷிப்\" அமைக்கப்பட்டுள்ளது. செட்டிகுளம் கடற்கரை தான் நெல்லை மாவட்டத்தின் மீக நீழமான கடற்கரை. இதன் தூரம் சுமார் 3கி.மீ.ஆகும். ஒரே நேர்கோட்டில் அமைந்துள்ளது. திருவிழா நாட்களில் மற்றும் பண்டிகை நாட்களில் கடற்கரையில் கூட்டம் அலைமோதும். மற்ற நாட்களில் ஊர் மக்கள் தினமும் குளித்து மகிழ்வர். செட்டிகுளம் கடற்கரையிலிருந்து பார்த்தால் கன்னியாகுமரி திருவள்ளுவர் சிலை மற்றும் விவேகானந்தர் பாறை அழகாக தெரியும். இந்த கடற்கரையில் இரவில் அதிகமாக நண்டுகள் வரும். காலை மாலை நேரத்தில் செட்டிகுளம் மக்கள் தியானம், விளையாட்டு, உடற்பயிற்சி ஆகியவற்றை தினமும் செட்டிகுளம் கடற்கரையில் மேற்கொள்கிறார்கள்.\n[பகுப்பு:திருநெல்வேலி மாவட்டத்திலுள்ள கிராமங்கள்]]\n"}
{"id": "160667", "url": "https://ta.wikipedia.org/wiki?curid=160667", "title": "கருத்திருமன் (கதைமாந்தர்)", "text": "கருத்திருமன் (கதைமாந்தர்)\n\nகருத்திருமன் கல்கி எழுதிய பொன்னியின் செல்வன் புதினத்தில் வருகின்ற வாணி அம்மையை திருமணம் செய்துகொண்டவர் ஆவார். \n\nSection::::கதாப்பாத்திரத்தின் இயல்பு.\nகரிய திருமால் என்னும் பெயரைக் கொண்ட கருத்திருமன் கோடிக்கரைக்கு அருகேயுள்ள தோப்புத்துறை என்னும் ஊரினைச் சார்ந்தவர். அவ்வூரிலிருந்து ஈழத் தீவுகளுக்குப் படகோட்டி கொண்டு வாழ்பவர். ஒரு முறை ஈழத்திலிருந்து தோப்புத்துறைக்குப் படகோட்டிக் கொண்டு வரும் போது, பெரும் புயலில் சிக்கிக் கொண்டார். படகு கவிழாமல் காத்துக் கோடிக்கரை அருகே வரும் போது மந்தாகினி தேவி கடலில் மிதப்பதனைப் பார்த்தார். அவளைக் காப்பாற்றி, திருமறைக்காடு எனும் ஊருக்கு அருகே படகைக் கரையேற்றி்னார். அப்போது அவள் பேசும், கேட்கும் திறனற்றவள் என்பதை அறிந்தார்.\n\nமந்தாகினியை ஈழத்திலிருக்கும் தீவொன்றில் விட்டுவிட கருத்திருமன் மீண்டும் பயணப்பட்டபோது, வீரபாண்டியனையும் கடலிலிருந்து காத்து ஒரு தீவில் விட்டார். அங்கிருந்த ஒரு மனிதர், மந்தாகினியை அடையாளம் கண்டு, அவளைத் தன் மகளென்று கூறினார். வீரபாண்டியன் இலங்கை மன்னனுக்கு கருத்திருமனிடம் ஓலை கொடுத்தனுப்பினான். பின்பு ரோஹண நாட்டிற்கு கருத்திருமனும், வீரபாண்டியனும் சென்று, இலங்கை அரசனுடன் பல இடங்களுக்குச் சென்றார்கள். இறுதியாக ஒரு பள்ளத்தாக்கொன்றில் பாண்டிய மன்னர்களின் மணி மகுடமும், இரத்தின ஹாரமும், அளவில்லாத பொற் காசுகள், நவரத்தினங்களும், விலை மதிப்பில்லாத ஆபரணங்களும் இருந்தன. \n\nவீரபாண்டியன் சில பொற்காசுகளைக் கருத்திருமனிடம் அளித்து மந்தாகினியை கவனமாகப் பார்த்துக் கொள்ளுமாறு கூறினான். மீண்டும் ஈழத்தீவிற்குக் கருத்திருமன் வந்த போது மந்தாகினியையும், அவள் தந்தையையும் காணாமல் திகைத்தான். கோடிக்கரைக்குச் சென்று பார்த்தபோது, தியாக விடங்கரின் வீட்டில் மந்தாகினி இருந்தாள். அவளுடன் இருந்த வாணி அம்மையை கருத்திருமன் திருமணம் செய்து கொள்ள எண்ணினான். அதற்குள் குழகர் கோவிலுக்கு வந்த செம்பியன் மாதேவி இரு சகோதரிகளையும் பழையாறைக்கு அழைத்துச் சென்றுவிட்டார். எனவே பழையாறைக்கு கருத்திருமன் சென்ற போது, அங்கே வாணி அம்மை ஒரு குழந்தையைப் புதைக்கப் பள்ளம் தோண்டிக் கொண்டிருப்பதைக் கண்டு, குழந்தை உயிருடன் உள்ள செய்தியைத் தெரிவிக்கிறார். அதை அறி்ந்த வாணி அம்மை திகைக்கிறார். பின் இருவரும் சேர்ந்து அந்த குழந்தையை வளர்க்க முடிவு செய்து பழையாறையை விட்டு புறப்படுகின்றார்கள்.\n\nதஞ்சை பாதாள சிறையில் பைத்தியமாகக் கருத்திருமன் அடைபட்டுக் கிடக்கின்றார். பாதாளச் சிறையில் பக்கத்து அறையில் சேந்தன் அமுதன் சிறையில் இருக்கும் போது, அவனிடம் தனக்குப் பாண்டிய மணிமகுடம் இருக்கும் இடம் தெரியுமென்றும், அதற்குப் பதிலாக பாடலொன்றைத் தனக்கு கற்றுத் தரும்படியும் கூறுகிறார். இந்த செய்தியைப் பினாகபாணியும் அறிகிறான். வந்தியத்தேவன் சிறையில் இருக்கும் போது, இருவரும் பேசி அங்கிருந்து தப்புகின்றார்கள். பழையாறையில் உள்ள குடிசையில் சேந்தன் அமுதன் நோயுற்று கிடப்பதை அறிந்து தப்பிச் செல்லும் முன் அவனைக் காண விழைகின்றார்கள். அங்கு மதுராந்தகத் தேவனிடம் அவன் பாண்டியனின் மகன் என்ற உண்மையைக் கருத்திருமன் கூறி, இலங்கைக்குச் சென்று உதவி பெற யோசனை கூறுகிறான். இருவரும் இலங்கைக்குப் போகும் வழியில் பினாகபாணியின் துணையுடன் வருகின்ற கந்தன் மாறனிடமிருந்து கருத்திருமன் தப்புவதோடு இக் கதாப்பாத்தரத்தினைக் கல்கி முடித்துக்கொள்கின்றார்.\n\nSection::::நூல்கள்.\nகருத்திருமனை கதாபாத்திரமாக கொண்டு வெளிவந்துள்ள நூல்கள்.\n\n"}
{"id": "160674", "url": "https://ta.wikipedia.org/wiki?curid=160674", "title": "வீரபாண்டியன் (கதைமாந்தர்)", "text": "வீரபாண்டியன் (கதைமாந்தர்)\n\nவீரபாண்டியன் கல்கி எழுதிய பொன்னியின் செல்வன் புதினத்தில் வருகின்ற மந்தாகினியின் கணவனும், நந்தினி, மதுராந்தகனின் தந்தையும் ஆவார். வரலாற்றில் இடம்பெற்ற வீரபாண்டியனைச் சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி.\n\nSection::::கதாப்பாத்திரத்தின் இயல்பு.\nவீரபாண்டியன் இலங்கை அரசரோடு சேர்ந்து சுந்தர சோழரின் படைகளை எதிர்த்து போர் புரிந்தான். அதில் தோல்வியுற்று சில காலம் மறைந்திருந்தான். கடலில் நினைவற்று கிடந்த வீரபாண்டினைக் கருத்திருமன் எனும் படகோட்டி காப்பாற்றினான். கருத்திருமனோடு வந்த ஊமைப்பெண்ணான மந்தாகினியுடன் ஈழத் தீவில் தங்கினார்கள். அங்கிருந்த ஒரு மனிதர், மந்தாகினியை அடையாளம் கண்டு, அவளைத் தன் மகளென்று கூறினார். வீரபாண்டியன் இலங்கை மன்னனுக்குக் கருத்திருமனிடம் ஓலை கொடுத்தனுப்பினான். பின்பு ரோஹண நாட்டிற்கு கருத்திருமனும், வீரபாண்டியனும் சென்று அங்கு இலங்கை அரசனுடன் பல இடங்களுக்கு சென்றார்கள். இறுதியாக ஒரு பள்ளத்தாக்கொன்றில் பாண்டிய மன்னர்களின் மணி மகுடமும், இரத்தின ஹாரமும், அளவில்லாத பொற் காசுகள், நவரத்தினங்களும், விலை மதிப்பில்லாத ஆபரணங்களும் இருந்தன.\n\nவீரபாண்டியன், கருத்திருமனிடம் பொற்காசுகளை அளித்து மந்தாகினியைக் கவனமாக பார்த்துக் கொள்ளுமாறு கூறினான். இலங்கை அரசனுடன் இணைந்து பெரும் படை திரட்டி மீண்டும் சோழப் பேரரசின் மீது போர் தொடுத்தான். அங்கு வந்த கருத்திருமனிடம் மந்தாகினியை அழைத்துவருமாறு கூறினான். சுந்தர சோழர் படையினைத் தலைமை தாங்கிய ஆதித்த கரிகாலனிடம் தோற்று ஓடி ஒளிந்தான். அவனைத் தேடிவந்த ஆதித்த கரிகாலனிடம் ஆழ்வார்க்கடியான் மரத்தின் மீது ஒளிந்து கொண்டு, அசிரீரி போல வீரபாண்டியன் ஒளிந்திருக்கும் இடத்தினைத் தெரிவித்தான். இறுதியாக வீரபாண்டியனின் தலையை வெட்டி ஆதித்த கரிகாலன் வெற்றி கொண்டான்.\n\nSection::::நூல்கள்.\nவீரபாண்டியனைக் கதாபாத்திரமாக கொண்டு வெளிவந்துள்ள நூல்கள்.\n\n"}
{"id": "160675", "url": "https://ta.wikipedia.org/wiki?curid=160675", "title": "கண்டராதித்தர் (கதைமாந்தர்)", "text": "கண்டராதித்தர் (கதைமாந்தர்)\n\nகண்டராதித்தர் கல்கி எழுதிய பொன்னியின் செல்வன் புதினத்தில் வருகின்ற சோழ மன்னனும், செம்பியன் மாதேவியின் கணவரும் ஆவார். வரலாற்றில் இடம்பெற்ற கண்டராதித்தரைச் சற்றுப் புனைவுடன் இணைத்து கதாபாத்திரமாக வடிவமைத்துள்ளார் கல்கி.\n\nSection::::கதைமாந்தர் இயல்பு.\nசோழப் பேரரசின் மன்னராக இருந்தாலும், அரசாங்க காரியங்களில் விருப்பமின்றி, சிவ பக்தியில் திளைக்கும் மனம் படைத்தவர் கண்டராதித்தர். சிவ பக்தியால் சிவஞான கண்டராதித்தர் சோழர் என்று புகழப்படுபவர். செம்பியன் மாதேவி சிவபக்திமான் என்பதை அறிந்து அவரைத் திருமணம் செய்து கொண்டவர்.\n\nSection::::பொன்னியின் செல்வனில்.\nபராந்தக சோழரின் ஆட்சிக்குப் பிறகு, அவருடைய மகன்களான இராஜாத்திரும், அரிஞ்சைய சோழரும் போருக்கு செல்கிறார்கள். அங்கே இராஜாதித்தர் மறைந்துவிட, அரிஞ்சய சோழரும் பெரும்காயமடைகிறார். அந்நேரத்தில் ஈழப் போருக்குச் சென்ற சுந்தர சோழரும் கிடைக்காததால் கண்டராதித்தர் சோழ மன்னராகிறார். போர், ஆயுதம், அரசியல் இவற்றில் விருப்பம் கொள்ளாமல் சிவ வழிபாட்டிலேயே காலம் கழிக்கின்றார். ஓர் நாள் மழவரையருடன் வரும் போது சிவாலயத்தில் தவத்தில் மூழ்கியிருக்கும் செம்பியன் மாதேவியைப் பார்க்கின்றார். மழவரையர் முதலியோருடன் அவள் அருகில் சென்று யார் இந்த பெண்ணென வினவுகிறார். தவம் கலைந்து எழுந்திருக்கும் செம்பியன் மாதேவி சிவனே காட்சிதருவதாக எண்ணி மனமுருகி வணங்கி, கண்களில் நீர் கோர்க்க நிற்கின்றாள். பின்பு தன் முன்னே இருப்பது சிவனல்ல, அரசன் என்பதை அறிந்து ஓடிவிடுகிறாள். தன்னைப்போலவே சிவசிந்தனையில் இருக்கும் பெண்ணைத் திருமணம் செய்துகொள்ள கண்டராதித்தர் விரும்புகிறார். செம்பியன் மாதேவியும் சிவபக்தரான கண்டராதித்தரை ஏற்றுக் கொள்கிறாள்.\n\nநீண்ட காலம் மகவு ஆசையின்றி இருந்தார்கள். ஆனால் செம்பியன் மாதேவி பிற பெண்கள் குழந்தைகளுடன் இருப்பதைக் கண்டு தாய்மையடைய விருப்பம் கொள்கிறார். அவருக்கு பிறக்கும் குழந்தை இறந்தே பிறக்கிறது. அதனால் அரண்மனையில் மந்தாகினி பெற்றெடுத்த ஒரு பிள்ளையைச் செம்பியன் மாதேவி வளர்க்கிறார். சோழ குலத்தில் பிறக்காத குழந்தை சோழ மன்னராக வருவது, சோழ குலத்திற்குச் செய்யும் பாவச் செயல் என்று கண்டராதித்தர் நினைக்கிறார். எக்காரணம் கொண்டும் செம்பியன் மாதேவி வளர்க்கும் குழந்தை சோழ மன்னராகக் கூடாதென செம்பியன் மாதேவியிடம் கூறுகிறார். அதனை ஏற்றுத் தன் பிள்ளையென வளர்க்கும் மதுராந்தகனைச் சிவ பக்திமானாக மாற்றுகிறார் செம்பியன் மாதேவி.\n\nSection::::நூல்கள்.\nகண்டராதித்தரைக் கதைபாத்திரமாக கொண்டு வெளிவந்துள்ள நூல்கள்.\n\n"}
{"id": "160676", "url": "https://ta.wikipedia.org/wiki?curid=160676", "title": "குடந்தை சோதிடர் (கதைமாந்தர்)", "text": "குடந்தை சோதிடர் (கதைமாந்தர்)\n\nகுடந்தை சோதிடர் கல்கி எழுதிய பொன்னியின் செல்வன் புதினத்தில் வருகின்ற சோதிட நிபுணர் ஆவார். பல்வேறு நாட்டின் அரச குமாரர்கள், அரச குமாரிகளின் ஜாதகங்களை சேர்த்து வைத்திருப்பவர். பழையாறை இளவரசி குந்தவை பிராட்டியும், கொடும்பாளூர் இளவரசி வானதி தேவியும் அடிக்கடி ஜோதிடம் பார்க்க குடந்தை ஜோதிடரின் வீட்டிற்கு வருகை தருகிறார்கள். அவ்வாறு வருகையில் வந்தியத் தேவன் குந்தவையை முதன்முறை சந்திக்கிறான். \n\nசோழப் பேரரசின் மதிமந்திரியான அநிருத்தப் பிரம்மராயரின் ஒற்றனாகவும் அறியப்படுகிறார். ராஜாங்க விசயங்களை தன்னுடைய பேச்சாற்றலால் பிறரிடமிருந்து அறிந்து அநிருத்தரிடம் சொல்வதாக பாண்டிய ஆபத்துதவிகள் நம்புகின்றார்கள்.\n\n\nSection::::இவற்றையும் பார்க்கவும்.\nஆழ்வார்க்கடியான் நம்பி\n"}
{"id": "160678", "url": "https://ta.wikipedia.org/wiki?curid=160678", "title": "இராஜாதித்தர் (கதைமாந்தர்)", "text": "இராஜாதித்தர் (கதைமாந்தர்)\n\nஇராஜாதித்தர் கல்கி எழுதிய பொன்னியின் செல்வன் புதினத்தில் வருகின்ற பராந்தக சோழ மன்னனின் முதல் புதல்வரும், அரிஞ்சய சோழர் மற்றும் கண்டராதித்தரின் சகோதரன் ஆவார். வரலாற்றில் இடம்பெற்ற இராஜாதித்தரைச் சற்றுப் புனைவுடன் இணைத்து கதாபாத்திரமாக வடிவமைத்துள்ளார் கல்கி.\n\nSection::::கதைமாந்தர் இயல்பு.\nபராந்தக தேவரின் முதல் புதல்வர் இராஜாதித்தர். இவர் தக்கோலம் போரில் பெரும்படையை எதிர்த்து யானைமேல் இருந்து போர் செய்தார். கன்னரதேவனுடைய சைன்யத்தை முறியடித்துவிட்டு, யானை மீதிருந்தபடி உயிர் துறந்து வீர சொர்க்கம் எய்தினார். அவருடைய அம்பு பாய்ந்த உடலை சோழ மாளிகையில் வைத்து சோழப் பெண்கள் அழுதார்கள். அவருடைய வீர வரலாற்றினை மக்கள் நினைவு கூறும் வகையில் சோழ நாடெங்கும், நாடகங்கள் இயற்றப்படுகின்றன. இவரே வீர நாராயண ஏரியைத் திட்டமிட்டு உருவாக்கித் தந்ததாகவும் பொன்னியின் செல்வனின் கல்கி குறிப்பிடுகிறார்.\n\nSection::::நூல்கள்.\nஇராஜாதித்தரை கதைபாத்திரமாக கொண்டு வெளிவந்துள்ள நூல்கள்.\n\n"}
{"id": "160680", "url": "https://ta.wikipedia.org/wiki?curid=160680", "title": "அரிஞ்சய சோழன் (கதைமாந்தர்)", "text": "அரிஞ்சய சோழன் (கதைமாந்தர்)\n\nஅரிஞ்சய சோழன் கல்கி எழுதிய பொன்னியின் செல்வன் புதினத்தில் வருகின்ற பராந்தக சோழ மன்னனின் புதல்வரும், இராஜாதித்தர் மற்றும் கண்டராதித்தரின் சகோதரன் ஆவார். வரலாற்றில் இடம்பெற்ற அரிஞ்சய சோழனைச் சற்றுப் புனைவுடன் இணைத்து கதாபாத்திரமாக வடிவமைத்துள்ளார் கல்கி.\n\nSection::::கதைமாந்தர் இயல்பு.\nபராந்தக தேவரின் புதல்வர் அரிஞ்சயர். சோழ நாட்டின் வடக்குப் பகுதியை ஆக்கிரமித்துக் கொண்டிருந்த இராட்டிரகூடர்களை விரட்டுவதற்காகப் பெரும் படையை எதிர்த்துப் போர் புரிந்தவர். அப்போரில் படுகாயமுற்ற போதும், கண்டராத்தரின் மறைவுக்குப் பின் சோழ அரசராகப் பதவியேற்றார். மிகக் குறுகிய காலமே அரசராக இருந்தார். பின் உயிர்துறந்தார். இவருக்குப் பின் இவரது மகன் சுந்தர சோழர் சோழப் பேரரசை ஆண்டார்.\n\nSection::::நூல்கள்.\nஅரிஞ்சையரைக் கதைபாத்திரமாக கொண்டு வெளிவந்துள்ள நூல்கள்.\n\n"}
{"id": "160686", "url": "https://ta.wikipedia.org/wiki?curid=160686", "title": "வானமா தேவி (கதைமாந்தர்)", "text": "வானமா தேவி (கதைமாந்தர்)\n\nவானமா தேவி கல்கி எழுதிய பொன்னியின் செல்வன் புதினத்தில் வருகின்ற சோழர் குல அரசியாவார். இவர் சுந்தர சோழரின் மனைவியும், ஆதித்த கரிகாலன் இளைய பிராட்டி குந்தவை அருள்மொழிவர்மன் ஆகியோரது அன்னையும் ஆவார்.\n\nசுந்தர சோழர் நோயுற்று படுக்கையிலிருந்த போது நொடியும் அவரைப் பிரியாது, அவருக்குத் துணையாக இருக்கிறார். இரவு பகலாக அவரைக் கவனித்து வருகிறார். மலையமான் என்கிற சிற்றரசரின் மகளானவர். மந்தாகினி தேவி சுந்தர சோழரை காண வருகின்ற போது, சகோதரியாக பாவிக்கிறார். மந்தாகினியின் தோற்றத்தினைக் கண்டு சுந்தர சோழர் பயம் கொள்கிறார் என்று அவரின் மனம் அறிந்து குந்தவையிடம் மந்தாகினியை அலங்கரிக்கும் படி கூறுகிறார். சிறிது நேரத்தில் மந்தாகினியைக் காணவில்லை என்று அந்தப்புரத்துப் பெண்கள் தெரிவிக்கும் போது, அங்கிருக்கும் கண்ணாடியில் முகம் பார்த்து வெட்கம் கொண்டு அவர் சென்றிருப்பார் எனத் தெரிவிக்கிறார்.\n\n"}
{"id": "160688", "url": "https://ta.wikipedia.org/wiki?curid=160688", "title": "தமிழீழப் பாடல்கள்", "text": "தமிழீழப் பாடல்கள்\n\nஇலங்கைத் தீவில் இருக்கும் தமிழீழத்தில் ஈழத்தமிழர்களால் பாடபட்ட பாட்டுகள். இந்தப் பாட்டுக்கள் பெரும்பாலும் நாட்டுப் பாடல்கள் போல் இருந்தாலும் அனைத்துப்பாடல்களும் விடுதலையை குறி வைத்தே பாடப்பட்டுள்ளன. இவற்றுக்கு இந்திய கவிஞர் மற்றும் ஈழத்து கவிஞர் போன்று மேலும் பலர் பாட்டு எழுதியிருந்தாலும், தமிழ் நாட்டுப் பாடகர்களும், ஈழத்துப் பாடகர்களும் பாடி இருக்கிறார்கள்.\n"}
{"id": "160694", "url": "https://ta.wikipedia.org/wiki?curid=160694", "title": "மேக்ஸ் வோன் உலோ", "text": "மேக்ஸ் வோன் உலோ\n\nமேக்ஸ் வோன் உலோ(Max Theoder Felis Von Laue: 9 அக்டோபர் 1879 – 24 ஏப்ரல் 1960) செருமானிய அறிவியலறிஞர். பெயர் தெரியாதக் கதிர்களில் படிகங்களின் மூலம் ஏற்படும் விளிம்பு விளைவு பற்றிய கண்டுபிடிப்பிற்காக 1914 ஆம் ஆண்டு நோபல் பரிசு பெற்ற இயற்பியலறிஞர். ஐன்ஸ்டீனுடைய சார்புக் கோட்பாடு, உலோகங்களின் மீ கடத்து தன்மை ஆகியவற்றிலும் ஆய்வு மேற்கொண்டவர்.\n"}
{"id": "160700", "url": "https://ta.wikipedia.org/wiki?curid=160700", "title": "சந்திரமதி (கதைமாந்தர்)", "text": "சந்திரமதி (கதைமாந்தர்)\n\nசந்திரமதி கல்கி எழுதிய பொன்னியின் செல்வன் புதினத்தில் வருகின்ற கடம்பூர் இளவரசி மணிமேகலையின் தோழியாவாள்.\n\nவந்தியத்தேவனின் முகத்தினைக் கண்ணாடியில் கண்ட மணிமேகலைக்கு அது உண்மையா பிரமையா என்று சந்தேகம் வந்தது. வேட்டை மண்டபத்திற்குள் வந்தியத்தேவன் ஒளிந்திருக்கிறானா என்று பார்க்க சந்திரமதியுடன் செல்கிறாள். இருவரும் மாறி மாறி பரிகசித்துக் கொள்கிறார்கள். அங்கிருந்த வாலில்லா குரங்குதான் கண்ணாடியில் தெரிந்தாகப் பரிகசிக்கின்றாள் சந்திரமதி. வந்தியத்தேவன் தன்னை குரங்கு என்று சந்திரமதி கூறியதைக் கேட்டபொழுது தனக்குக் கோபம் வந்ததையும் நிலமை கருதி தான் அமைதியாய் இருந்ததையும் பின்னர் மணிமேகலையுடன் உரையாடுகையில் தெரிவிக்கிறான்.\n\n"}
{"id": "160701", "url": "https://ta.wikipedia.org/wiki?curid=160701", "title": "ஆந்திரப் பல்கலைக்கழகம்", "text": "ஆந்திரப் பல்கலைக்கழகம்\n\nஆந்திரப் பல்கலைக்கழகம், ஆந்திர பிரதேசத்தில் விசாகப்பட்டினத்தில் உள்ள ஒரு பழமையான பல்கலைக்கழகமாகும். இது 1926 ஆம் ஆண்டில் தொடங்கப்பட்டது.\n\nஆந்திரப் பல்கலைக்கழகம் வடக்கு வளாகம், தெற்கு வளாகம் என்று பிரிக்கப்பட்டுள்ளது. இந்தப் பல்கலைக்கழகத்தோடு ஐந்து மாவட்டங்களில் இருந்து 575 கல்லூரிகள் இணைக்கப்பட்டுள்ளன.\n"}
{"id": "160704", "url": "https://ta.wikipedia.org/wiki?curid=160704", "title": "பழையர்", "text": "பழையர்\n\nபழையர் என்போர் சங்ககாலத்துப் பழங்குடி மக்கள். தமிழ்நாட்டிலும், தமிழ்நாட்டைத் தாண்டிச் செல்லும் எல்லைப் பகுதிகளிலும் வாழ்ந்துவந்தனர். தழையாடையைத் துணிக்கு மேல் ஒப்பனைக்காக உடுத்தும் பழக்கம் உடையவர்கள். வழிப்போக்கர்களுக்கும் விருந்தளிக்கும் பழக்கம் உள்ளவர்கள். கொற்கையில் வாழ்ந்த இந்த மக்கள் முத்துக் குளித்து வாழ்ந்துவந்தனர்.\n\nபாண்டியனின் கொற்கைத் துறைமுகத்தில் பழையர் பழங்குடி மக்கள் நிறைநிலா நாளின் அந்தி வேளையில் தழையாடை உடுத்திக்கொண்டு முத்துக்களையும், சங்குகளையும் போட்டு கடல் தெய்வத்தை வழிபட்டனர். \n\nபொருள் தேடிச் சென்ற தமிழர், பழையர் குடிமக்கள் வாழ்ந்த நாட்டைக் கடந்து சென்றனர். அந்த நாட்டில் அவர்களுக்குத் தழையாடை பழையர் மகளிர், கரடி உண்ட புலால் மிச்சிலை மூங்கில் குழாயில் பக்குவப்படுத்திச் சேமித்து வைத்திருந்து எல்லாத் தெருக்களிலும் வழிப்போக்கர்களுக்குப் பகிர்ந்தளித்து உண்பர். \n\nபழையன் என்னும் பெயர்கொண்ட அரசர்கள் இந்த இனத்தைச் சேர்ந்தவர்கள்.\n"}
{"id": "160709", "url": "https://ta.wikipedia.org/wiki?curid=160709", "title": "தட்சிணரூபிணி", "text": "தட்சிணரூபிணி\n\nதட்சிணரூபிணி அல்லது தட்சிணாமூர்த்தி அம்மன், பெண் வடிவத்தில் உள்ள தட்சிணாமூர்த்தி கடவுளைக் குறிக்கும் பெயராகும். இக்கடவுளின் உருவச்சிலை, சிதம்பரம் தில்லைக்காளி கோயிலில் உள்ளது.\n\nSection::::அமைவிடம்.\nசிதம்பரத்தில் இருந்து கடலூர் செல்லும் சாலையில் இத்திருத்தலம் அமைந்துள்ளது.\n"}
{"id": "160712", "url": "https://ta.wikipedia.org/wiki?curid=160712", "title": "கொலு", "text": "கொலு\n\nகொலு என்றால் அழகு என்று பொருள்.கொலு என்பது நவராத்திரியை முன்னிட்டு பொம்மைகளை வைத்து செய்யப்படும் ஒரு வழிபாட்டு முறையாகும். பெரும்பாலும் இந்தியாவின் தென்பகுதிகளான தமிழ்நாடு, கேரளா, ஆந்திரப் பிரதேசம் மற்றும் கர்நாடகம் பகுதிகளில் இவ்வழிபாட்டு முறை நடைபெறுகிறது.\nஇப் பண்டிகை பொதுவாக தமிழ் மாதமான புரட்டாசியில் வரும் மகாளய அமாவாசையை அடுத்து வரும் பிரதமை திதியிலிருந்து பத்து நாட்கள் கொண்டாடப்படுகிறது. இது இந்து சமயம் சக்தியின் வழிபாடாக கருதப்படுகிறது.\n\nSection::::சொற்பிறப்பு.\nபொம்மை கொலு தமிழ் மொழியில் \"தெய்வீக இருப்பு\" என்ற பொருளிலும், பொம்மல கொலுவு தெலுங்கில் \"பொம்மகளின் கோட்டை\" என்ற பொருளிலும், கன்னட மொழியில் பொம்பெ ஹப்பா என்பது \"பொம்மைத் திருவிழா\" என்ற பொருளிலும் வழங்கப்படுகிறது.\n\nSection::::கொலு வைக்கும் முறை.\nகொலு வைப்பதற்கு முன்பு வீட்டை சுத்தம் செய்து, ஒற்றைப்படையில் அதாவது, ஐந்து அல்லது ஏழு அல்லது ஒன்பது படிகள் வைத்து கொலு வைக்கப்படும். கொலுவில் வைக்கப்படும் பொம்மைகள் பெரும்பாலும் களிமண்ணால் செய்யப்பட்டு, அடர்ந்த நிறங்களால் வர்ணம் பூசப்பட்டவையாக இருக்கும். மேற்படியில் ஆரம்பித்து கீழ்படி வரை பொம்மைகள் கலைநயத்துடன் கதை சொல்லும்படி அடுக்கி வைக்கப்பட்டிருக்கும்.\n\nSection::::கொலு பொம்மைகள்.\nகொலுவில் கடவுள் சிலைகளுடன், மனிதனின் அன்றாட வாழ்க்கையில் நடக்கும் சம்பவங்களை சித்தரிக்கும் பொம்மைகளும் இடம் பெறுகின்றன. இந்து சமய புராணங்களைச் சித்தரிக்கும் பொம்மைகள், தேரோட்டம், கடவுளர்களின் ஊர்வலம், அணிவகுப்பு, திருமண நிகழ்ச்சிகளைக் குறிக்கும் பொம்மைகள், சிறிய அளவிலான சமையலறை சொப்பு சாமான்கள், விலங்குகள், மரங்கள் மற்றும் பறவைகள் பொம்மைகளும் இடம் பெறுகின்றன. \nSection::::மரப்பாச்சி பொம்மைகள்.\nகொலுவில் மரப்பாச்சி பொம்மை முக்கிய இடம் வகிக்கிறது. இவை சந்தன மரம் அல்லது தேக்கு மரத்தினால் செய்யப்பட்ட ஆண் மற்றும் பெண் உருவ பொம்மைகளாகும். ஒவ்வொரு வருடமும் இந்த பொம்மைகளை புது துணிகளைக் கொண்டு மணமகன்-மணப்பெண் ஒப்பனையில் அலங்கரித்து கொலுவில் வைப்பார்கள். தென்னிந்திய திருமண சடங்கின் போது மரப்பாச்சி பொம்மைகளைத் தாய்வீட்டு சீதனமாக கொடுக்கும் வழக்கம் இன்றளவும் பின்பற்றப்படுகிறது. இப் பொம்மைகள் வழிவழியாக அடுத்த தலைமுறைக்கு கொண்டு செல்லப்படுகிறது. \nSection::::வழிபாடு.\nநவராத்திரி விழா பத்து நாட்கள் சிறப்பாக கொண்டாடப்படுகிறது. முதல் மூன்று நாட்கள் இந்து சமயத்தில், சக்தியின் அம்சங்களாக கருதப்படும் துர்கைக்கும், அடுத்த மூன்று நாட்கள் இலட்சுமிக்கும் கடைசி மூன்று நாட்கள் சரசுவதிக்கும் விசேட பூசைகள் செய்து கொண்டாடப்படுகிறது. பத்தாவது நாள் வெற்றியைக் குறிக்கும் நாளாக \"விஜய தசமி\" என்று கொண்டாடப்படுகிறது. அன்று \"வித்யாரம்பம்\" மற்றும் புதிய கலைகள் கற்றுக் கொள்வதற்கு ஏற்ற நாளாக இருப்பதால் இன்றளவும், மக்கள் புதிய செயல்களைச் செய்ய ஏதுவாக உள்ளது.\n\nஇவ்விழா பெண்களுக்கு மகிழ்ச்சியூட்டும் விழாவாக இருக்கிறது. நவராத்திரி பத்து தினங்களும் மாலை வேளையில் நிறக்கோலம் இட்டு, குத்து விளக்கேற்றி, சக்தி தேவியின் தோத்திரப் பாடல்களை பாடி மகிழ்வார்கள். கொலு வைத்துள்ள வீட்டிற்கு, உறவினர்கள் மற்றும் நண்பர்கள் தினமும் மாலை வேளையில் வருகை புரிந்து பக்திப் பாடல்களை பாடுவதும், புராணங்கள் வாசிப்பதும் நடைமுறையாக உள்ளது. பின்னர் கடவுளுக்கு படைக்கப்பட்ட இனிப்பு மற்றும் பலகார வகைகளை வீட்டிற்கு வந்தவருக்கு கொடுத்து உபசரிப்பார்கள். முக்கிய கோவிலான மதுரை மீனாட்சி சுந்தரேசுவரர் கோயில் பிரகார மண்டபத்தில் ஒவ்வொரு ஆண்டும் நவராத்திரி நோன்பு முன்னிட்டு கொலு வைக்கின்றனர். கொலு வைக்கும் முறை அனைத்து கோவில்களிலும் குறிப்பாக தமிழ்நாடு, கருநாடகம் மற்றும் ஆந்திரப் பிரதேசம், போன்ற மாநிலங்களில் பரவலாக உள்ளது.\n\n"}
{"id": "160720", "url": "https://ta.wikipedia.org/wiki?curid=160720", "title": "ஜார்ஜ் டவுன், சென்னை", "text": "ஜார்ஜ் டவுன், சென்னை\n\nஜார்ஜ் டவுன் (\"George Town\") தமிழ்நாட்டின் தலைநகர் சென்னையில் அமைந்துள்ள வரலாற்றுச் சிறப்புமிக்க ஓர் நகர்ப்புறப் பகுதியாகும். புனித ஜார்ஜ் கோட்டை கட்டப்பட்டபிறகு இங்கு குடியேற்றம் நிகழ்ந்தது; இதுவே சென்னையில் அமைந்த முதல் குடியிருப்புப் பகுதியாகும். குடிமைப்பட்ட காலத்தில் இது \"கறுப்பர் நகரம்\" என அழைக்கப்பட்டு வந்தது. 1911ஆம் ஆண்டில் பிரித்தானிய மன்னர் ஜார்ஜ் V இந்தியாவின் பேரரசராக முடி சூடியபோது இப்பகுதிக்கு ஜார்ஜ் டவுன் என பெயர் மாற்றப்பட்டது. \n\nநகரத்தின் மற்ற குடிமைப்பட்டக் காலப் பெயர்கள் மாற்றப்பட்டபோதும் இப்பகுதி இன்றும் அலுவல்முறையாக ஜார்ஜ் டவுன் என்றே அழைக்கப்பட்டு வருகிறது. 1640களில் சென்னை இங்கிருந்துதான் வளரத் துவங்கியது. புனித ஜார்ஜ் கோட்டைக்கு அண்மையில் உள்ளூர்வாசிகளின் குடியிருப்பாக துவங்கிய ஜார்ஜ் டவுன் குடிகளின் தேவைகள் மற்றும் ஆட்சியாளர்களின் வசதிகளை முன்னிட்டு விரைவாக வளரத் தொடங்கியது. முன்பு இந்துக் கோவிலாக இருந்தவிடத்தில் உயர் நீதி மன்ற வளாகமும் முதல் கலங்கரை விளக்கமும் கட்டப்பட்டன. அங்கிருந்த \"சென்னக் கேசவப் பெருமாள்\" மற்றும் \"சென்ன மல்லிசுவரசுவாமி\" கோவில்கள் தற்போதுள்ள இடத்தில் தங்கச்சாலைக்கு இடம் பெயர்க்கப்பட்டன. இவை இந்துக்களிடையே \"பட்டணம் கோவில்\" என புகழ்பெற்றிருந்தன.\n\n\nSection::::இடவமைப்பு.\n﻿"}
{"id": "160725", "url": "https://ta.wikipedia.org/wiki?curid=160725", "title": "தலைவன்", "text": "தலைவன்\n\n"}
{"id": "160733", "url": "https://ta.wikipedia.org/wiki?curid=160733", "title": "கள்ளிப்பட்டி. சு. குப்புசாமி", "text": "கள்ளிப்பட்டி. சு. குப்புசாமி\n\nகள்ளிப்பட்டி. சு. குப்புசாமி என்பவர் ஒரு எழுத்தாளர். தேனி மாவட்டம், பெரியகுளம் வட்டம், கள்ளிப்பட்டி எனும் ஊரில் பிறந்த இவர், இங்குள்ள நாயகம் நடுநிலைப்பள்ளியில் இடைநிலை ஆசிரியராகப் பணியாற்றி ஓய்வு பெற்றவர். இவர் தமிழ்நாடு அரசின் பள்ளிக் கல்வித் துறையின் சார்பில் வழங்கப்படும் சிறந்த ஆசிரியருக்கான “நல்லாசிரியர் விருது” எனும் “டாக்டர் ராதாகிருஷ்ணன் விருது” பெற்றவர். ஐம்பதுக்கும் அதிகமான நூல்களை எழுதியிருக்கும் இவர் எழுதிய \"“மருது சகோதரர்கள்”\" எனும் நூல் 2007 ஆம் ஆண்டிற்கான சிறந்த நூல்களில் சிறுவர் இலக்கியம் எனும் வகைப்பாட்டில் பரிசு பெற்றிருக்கிறது.\n"}
{"id": "160745", "url": "https://ta.wikipedia.org/wiki?curid=160745", "title": "தோழி", "text": "தோழி\n\nபுற ஒழுக்கத்தில் துணைநிற்பது நட்பு. அக ஒழுக்கத்தில் துணைநிற்பது தோழமை. பண்டைய தமிழ் இலக்கியங்கள் அகவாழ்க்கையில் தலைவனுக்குத் துணைநிற்பவனைப் பாங்கன் என்றும், தலைவிக்குத் துணைநிற்பவளைத் தோழி என்றும் வழங்குகின்றன. தோழி அகத்திணை வாயில்களில் ஒருவர். தலைவிக்கு அவளை வளர்த்த செவிலியின் மகள் தோழியாக இருப்பாள். \nSection::::களவொழுகத்தில் தோழியின் பங்கு.\nகளவு-வாழ்க்கை என்பது திருமணத்துக்கு முன்னர் வாழும் வாழ்க்கை. இதில் தோழின் பங்கை 7 வகை எனவும், 32 வகை எனவும் தொல்காப்பியம் தொகுத்துக் காட்டுகிறது.\nவந்தவனிடம் மாயம் செய்தல், அவன் அவளைப் புணர்ந்த பின்னர் அவனை வணங்குதல், அவளிடம் அவள் போக்குக்கு உட்பட்டுப் பக்குவமாக நடந்துகொள்ளுதல், அவளுக்கு நல்லது செய்தல், அவள் விரும்பினால் உதவுதல், விரும்பாவிட்டால் அவனைப் பிரிந்து செல்ல வைத்தல், அவன் முயற்சிக்கு உதவுதல், \n\nSection::::கொண்டுதலைக்கழிதல் நிகழும்போது தோழியின் பங்கு.\nகளவு வாழ்க்கையின் ஒரு பகுதி கொண்டுதலைக் கழிதல். தலைவன் தலைவியைத் திருமணம் செய்துகொள்வதற்காகத் தன் ஊருக்கு அழைத்துச் செல்வான். இது தலைவியின் பெற்றோர் தலைவியைத் தலைவனுக்கு மணம் முடித்துத் தர இசையாதபோது நிகழும். இதில் தோழியின் பங்கு என்ன என்பதையும் தொல்காப்பியம் குறிப்பிடுகிறது. \n\nஇச் செயலால் நிகழவிருக்கும் துன்பங்களை எடுத்துரைத்தல், கொண்டுசெல் என ஒப்புதல் வழங்குதல், தலைவியை அனுப்பிவைத்தல், அனுப்பிய பின் வருந்துதல், தாயின் வருத்தம் கண்டு தலைவியை மீட்டுக்கொள்ளுதல், தாயைத் தேற்றுதல், - எனத் தோழியின் பங்கு அமையும்.\n\nSection::::கற்பொழுக்கத்தில் தோழியின் பங்கு.\nகற்பு-வாழ்க்கை என்பது திருமணத்துக்குப் பின்னர் வாழும் கணவன் மனைவியரின் உறவு வாழ்க்கை. இதில் தோழியின் பங்கு இன்னது எனத் தொல்காப்பியத்தில் சொல்லப்படுபவை இவை. \n\nபொருளீட்டி வந்த தலைவனைச் சிறப்பித்தல், முன்பு தலைவியைப் பிரிந்தபோது அவனைக் குறை கூறியதைச் சொல்லி வருந்துதல், தலைவனை மீட்டுக் கொடுத்த தெய்வத்துக்குக் கடன் செலுத்துதல், பொருளுடன் மீண்டதால் அவன் குற்றங்களை மறத்தல், அகத்துக்குள் அடங்காத அவன் ஒழுக்கத்தைப் பாராட்டல், தலைவியை அவனிடம் ஒப்படைத்தல், தலைவனிடம் வணக்கமாகப் பேசல், தலைவியை அழைத்துக்கொண்டு வெளியிடம் சென்று விளையாடுமாறு கூறுதல், புதல்வனைப் பிரிந்து தலைவனை நல்வழிப் படுத்தல், அவன் பிரிவால் இழந்த தலைவியின் அழகினை மீட்டுத் தா எனல், தலைவியைப் பிரிந்ததற்கு அவன் நாணும்போது பக்குவமாகப் பேசல், அவன் தலைவியைக் கைவிடேன் எனச் சூளுற்றதை (சத்தியம் செய்ததை) நினைவூட்டல், பெரியோர் (தலைவன்) ஒழுக்கம் பெரிது எனத் தலைவியைத் தேற்றல், தலைவியின் புலவியைத் தணித்தல், புலவி பெரிதாகி ஊடலாக மாறியபோது (உணர்ப்புவயின் வாரா ஊடல்) தலைவன் பக்கமாகப் பேசல், களவு ஒழுக்கத்தின்போது தலைவி நடந்துகொண்டதை அவளுக்கு நினைவூட்டல், பாணர் கூத்தர் விறலியர் முதலான வாயில்கள் தலைவன் பக்கம் பேசும்போது தலைவி பக்கமாகப் பேசல், தலைவியை விட்டு விலகிச் சென்ற தலைவனைக் கண்ணோட்டமின்றித் திட்டுதல், தலைவன் நெடுந்தொலைவு பிரியும் காலத்து மரபு இது என விளக்குதல் முதலானவை தோழியின் பங்கு.\n"}
{"id": "160747", "url": "https://ta.wikipedia.org/wiki?curid=160747", "title": "கைலாசகிரி மலை", "text": "கைலாசகிரி மலை\n\nகைலாசகிரி என்ற தீர்த்த மலை வேலூர் மாவட்டத்தில் உள்ள ஆம்பூரில் உமாராபாத் என்ற ஊருக்கு அருகில் ஆம்பூர் குடியாத்தம் நெடுஞ்சாலையில் அமைந்துள்ள கோயில் ஊராகும். இக்கோயில் முருகன் கோயிலாகும். இக்கோயில் இம்மாவட்டத்தில் பிரசித்தி பெற்றது. குறிப்பாக ஆம்பூரைச் சுற்றியுள்ளவர்கள் இக்கோயிலுக்கு அதிகமாக வருகின்றனர். இக்கோயிலில் ஆடிக்கிருத்திகை அன்று முக்கியமான திருமுழுக்கு நடைபெறுகிறது.\n\nSection::::அமைப்பு.\nஇக்கோயிலில் பல குளங்கள் உள்ளன. மேலும் பல குகைகள் உள்ளன. இதனை ஆற்காடு நவாப் போருக்காக பயன்படுத்தியுள்ளார். மிக உயரமான மலைக்காட்டில் அமைந்துள்ளதால் சுற்றியிருக்கும் கிராமங்களையும் ஆறுகளையும் காண பிரம்மிக்கத்தக்கதாக இருக்கும். அதிகமான படிக்கட்டுகளில் ஏறமுடியாதவர்கள் வாகனத்தில் செல்ல வசதியாக மலைக்கு சாலை வசதிகள் செய்யப்பட்டுள்ளன.\n\nSection::::போக்குவரத்து.\nகிருத்திகையின்போது ஆம்பூரிலிருந்தும், குடியாத்தத்திலிருந்தும் பல பேருந்துகள் அரசால் இயக்கப்படுகின்றன.\n"}
{"id": "160748", "url": "https://ta.wikipedia.org/wiki?curid=160748", "title": "ரோஜா முத்தையா", "text": "ரோஜா முத்தையா\n\nரோஜா முத்தையா என்பவர் ஓவியர் ஆவர். இவரது சொந்த ஊர் கோட்டையூர் ஆகும். இவர் தன் சொந்த முயற்சியால் “ரோஜா ஆர்ட்சு” என்னும் கலைக்கூடத்தை நிறுவினார். தன் சொந்த முயற்சியால் பல்லாயிரக்கணக்கான அரிய நூல்களைச் சேகரித்து பராமரித்தார்.\n\n\n"}
{"id": "160749", "url": "https://ta.wikipedia.org/wiki?curid=160749", "title": "அலெக்சாந்தர் மெர்வர்ட்டு", "text": "அலெக்சாந்தர் மெர்வர்ட்டு\n\nஅலக்சாந்தர் மிக்கைலோவிச் மெர்வர்ட்டு () (1884 - 1932), உருசிய நாட்டு இந்தியவியலாளர், மொழியியாளர், மற்றும் திராவிடவியலாளர் ஆவார். உருசியாவின் முதல் திராவிட மொழியிலாளர் இவர் என்பது குறிப்பிடத்தக்கது.\n\nஇவர் 1913 ஆம் ஆண்டில் மனிதவியல் மற்றும் இனவியல் துறையின் இந்தியக் கிளையின் தலைவராக நியமிக்கப்பட்டார்.\n1914-1918 ஆண்டுகளில், இவரும் இவர் துணையும் தென்னிந்தியா. இலங்கை, மலேசியா, சிங்கப்பூர், இந்தோனேசியா ஆகிய நாடுகளுக்கு சுற்றுப் பயணம் மேற்கொண்டனர், தென்னாசியா மற்றும் தென்கிழக்காசியா தொடர்பான கலை மற்றும் பண்பாட்டு பொருட்களை சேகரித்தனர். லெனின்கிரேடு நகருக்கு திரும்பியபின் லெனின்கிரேடு மாநில பல்கலைக்கழகத்தில் ஆசிரியராகப் பணியாற்றினார். இவர் உருசிய நாட்டுப் பல்கலைக்கழகத்தில் தமிழ் மொழிப் பாடத்தை முதன்முதலாக அறிமுகப்படுத்தினார் என்பது குறிப்பிடத்தக்கது. 1926-1929 ஆண்டுகளுக்கிடையான காலகட்டத்தில் இருபது அறிவியல் ஆய்வுக் கட்டுரைகளை வெளியிட்டார்.\n"}
