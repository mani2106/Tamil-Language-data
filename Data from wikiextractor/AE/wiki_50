{"id": "407962", "url": "https://ta.wikipedia.org/wiki?curid=407962", "title": "முதலாம் ஆங்கிலேய மைசூர் போர்", "text": "முதலாம் ஆங்கிலேய மைசூர் போர்\n\nமுதலாம் ஆங்கிலேய மைசூர் போர் (First Anglo–Mysore War) (1767 – 1769) தென்னிந்தியாவின் மைசுர் இராச்சியத்தின் ஐதர் அலிக்கும், பிரித்தானிய கிழக்கிந்திய கம்பெனிப் படைகளுக்கும் ஏற்பட்ட பிணக்குகளால் மூண்டது. \n\nபிரித்தானிய கிழக்கிந்திய கம்பெனியர்களின் பார்வையை, வட சர்க்கார் பகுதியிலிருந்து திருப்புவதற்கு, ஐதராபாத் நிசாம் இரண்டாம் ஆசப் ஷா, பிரித்தானிய கம்பெனிப் படைகளை, மைசூர் இராச்சிய சுல்தான் ஐதர் அலி மீது தந்திரமாகத் திருப்பியதால் முதலாம் மைசூர் போர் ஏற்பட காரணமாயிற்று. \n\nSection::::பின்னணி.\n1707ல் முகலாயப் பேரரசர் அவுரங்கசீப்ப்பின் இறப்பிற்குப் பின், முகலாயப் பேரரசின் தில்லி தவிர்த்த எஞ்சிய பகுதிகள் மராத்தியப் பேரரசு, வங்காள நவாப் மற்றும் அயோத்தி நவாப், ஐதராபாத் நிசாம், ஐதர் அலியின் மைசூர் இராச்சியம், ஆற்காடு நவாப் மற்றும் பிரித்தானிய கிழக்கிந்தியக் கம்பெனியிடம் சென்றது. \n\n1757-1763 வரை நடைபெற்ற மூன்றாம் கர்நாடகப் போரின் முடிவில், பிரித்தானியக் கிழக்கிந்தியக் கம்பெனி, தென்னிந்தியாவில் ஆதிக்க சக்தியாக மாறியது. சென்னை மாகாணம், பம்பாய் மாகாணம் மற்றும் வங்காள மாகாணங்களின் நிலப்பரப்புகள் பிரித்தானிய கம்பெனியின் கீழ் வந்ததது. \n\nதென்னிந்தியாவில் பிரித்தானியர்கள், ஐதராபாத் நிசாம் மற்றும் ஆற்காடு நவாப் முகமது அலி கான் வாலாஜா]]வுடன் செய்து கொண்ட உடன்படிக்கைகளின் மூலம் ஆங்கிலேயர்கள் தென்னிந்தியாவில் வலுவாக தடம் பதித்தனர்.\n\n1761ல் உடையார் வம்சத்திடமிருந்து மைசூர் இராச்சியத்தின் ஆட்சி நிர்வாகத்தை ஐதர் அலி கைப்பற்றினார். இந்நிலையில் மராத்தியப் பேரரசு, ஐதராபாத் நிசாம், ஐதர் அலியின் மைசூர் இராச்சியம், ஆற்காடு நவாப் ஆகியோர், பிரித்தானிய மற்றும் பிரெஞ்ச் கிழக்கிந்தியக் கம்பெனிப் படைகளின் ஆதரவுடன் ஒருவரை ஒருவர் தாக்கிக் கொள்ள முயன்றனர். தென்னிந்தியாவில் இவ்வாட்சியாளர்களின் ஒற்றுமை இன்மையைப் பயன்படுத்திக் கொண்ட ஆங்கிலேயர்களும், பிரெஞ்சியர்களும், உள்ளூர் இராச்சியங்களுக்கு நிதியுதவி, போர் பயிற்சி மற்றும் நவீன போர் தளவாடங்களை அளித்தும் தங்கள் செல்வாக்கை உயர்த்திக் கொண்டனர்.\n\nSection::::போரின் காரணங்கள்.\nபிரித்தானியக் கிழக்கிந்தியக் கம்பெனியினர் தங்கள் கட்டுப்பாட்டில் இருந்த சென்னை மற்றும் கல்கத்தா பகுதிகளை இணைப்பதற்கு வசதியாக வட சர்க்கார் பகுதிகளை கைப்பற்ற முயன்றனர்.\n\nஇதற்காக முகலாயப் பேரரசர் இரண்டாம் ஷா ஆலம், 1765ல் ஆங்கிலேயப் படைத்தலைவர் ராபர்ட் கிளைவ்வுக்கு வடசர்க்கார் பகுதிகளை பயன்படுத்திக் கொள்ள ஆணையிட்டார். \n\nஇந்நிலையில் ஐதர் அலிக்கு எதிராக ஐதராபாத் நிசாம் மற்றும் மராத்திய பேஷ்வா மாதவராவ் ஆகியோர் உடன்படிக்கை செய்து கொண்டு, 1765ல் மைசூர் இராச்சியத்தின் எல்லைகளை முற்றுகையிட திட்டமிட்டனர்.\n\n1766ல் வடசர்க்கார் பகுதிகளை ஆங்கிலேயர்கள் கட்டுப்பாட்டில் சென்றதைத் தாங்கிக் கொள்ள இயலாத ஐதராபாத் நிசாம், சென்னையில் ஆங்கிலேய கம்பெனி நிர்வாகிகளுக்கு மிரட்டல் கடிதம் அனுப்பினார். \n\nஇருப்பினும் நவம்பர் 1766ல் ஐதராபாத் நிசாம், ஆங்கிலேயர்களுடன் செய்து கொண்ட உடன்படிக்கையின் படி, வடசர்க்கார் பிரதேசத்தின் ஐந்து மாவட்டங்களில் குண்டூர் மாவட்டம் மட்டும் ஐதராபாத் நிசாமிற்கு விட்டுத் தரப்பட்டது. மேலும் ஒப்பந்தப்படி, ஆங்கிலேயர்களின் இரண்டு படையணிகள் ஐதராபாத் நிசாமின் உதவிக்கு அனுப்பப்பட்டது.\n\nஆற்காடு நவாப் முகமது அலி கான் வாலாஜாவிற்கும், ஐதர் அலிக்கும், தமிழ்நாட்டுப் பகுதிகள் தொடர்பான பிணக்குகள் உண்டாயிற்று. சென்னை பிரித்தானிய கம்பெனி நிர்வாகிகள், ஐதர் அலிக்கு எதிராக, ஆற்காடு நவாப்பிற்கு ஆதரவாக போர்ப்படைகள் வழங்கியது.\n\nSection::::போரின் போக்குகள்.\nமுதலாம் ஆங்கிலேய மைசூர் போர் 1767ல் துவங்கியது. மராத்தியர்களும், நிசாம்களும் ஐதர் அலியின் இராச்சியத்தின் வடக்குப் பகுதிகளை தாக்கி முற்றுகையிட்டபோது, மராத்தியர்களுக்கு 30 இலட்சம் ரூபாய் வழங்கி அமைதி ஒப்பந்தம் செய்து கொண்டார் ஐதர் அலி. இதனால் மராத்தியர்கள் தங்கள் படைகளை கிருஷ்ணா ஆற்றின் வடகரையில் நின்றுவிட்டது.\n\nஐதராபாத் நிசாம் தனது படைகள் மற்றும் ஜோசப் ஸ்மித் தலைமையிலான இரண்டு ஆங்கிலேய படையணிகளுடன் பெங்களூரை தாக்கினார்.\n\nஇந்நிலையில் நிசாமும், ஐதர் அலியும் இரகசியமாகச் செய்து கொண்ட உடன்படிக்கையை அறிந்த ஆங்கிலேயப் படைத்தலைவர் கர்ணல் ஜோசப் ஸ்மித் தனது படைகளை ஆற்காடு நவாப் பிரதேசத்தின் எல்லைக்கு அனுப்பினார். \n\nஐதர் அலி, ஆங்கிலேயர்களுக்கு 18 இலட்சம் ரூபாய் போர் இழப்புத் தொகை அளிக்க வேண்டியதாயிற்று.\n\nஐதராபாத் நிசாமின் அறிவுரையின் படி, திப்பு சுல்தான் மைசூர் மன்னராக அறிவிக்கப்பட்டார். நிசாம்-திப்பு சுல்தான் கூட்டணியின் 70,000 படைகள் ஐதர் அலியில் தலைமையில், சங்கமா எனுமிடத்தில் 7,000 பேர் கொண்ட கர்ணல் ஸ்மித் தலைமையிலான ஆங்கிலேயப் படைகளை முற்றுகையிட்டது. \n\nநிசாம்-ஐதர் கூட்டணிப் படைகள் போரில் படுதோல்வியடைந்தது. போரில் ஐதர் அலி, தற்கால கிருஷ்ணகிரி மாவட்டத்தின் காவேரிப்பட்டணம் எனுமிடத்திலிருந்து தப்பிச் சென்றார். செப்டம்பர் 1767ல் நடைபெற்ற திருவண்ணாமலை சண்டையில், ஐதர் அலி ஆங்கிலேயர்களை வெற்றிகரமாக முறியடித்து திருவண்ணாமலையைக் கைப்பற்றினர்.கூடுதல் படைகளுடன் வந்த ஆங்கிலேயர்கள், நவம்பர் 1767ல் நடைபெற்ற ஆம்பூர் போரில் ஐதர் அலி தோற்கடிக்கப்பட்டார். ஆங்கிலேயர்களின் குதிரைப்படையின் வேகத்தை தாங்கிக் கொள்ள முடியாத ஐதர் அலி, நிசாமின் படைகளுடன், தனது படைகளையும வடக்கு நோக்கி நகர்த்தினார். ஐதர் அலி மற்றும் நிசாமின் போர்த்திறமைகள் தோற்றதால், ஆங்கிலேயர்கள் வடசர்கார் பகுதிகளில் முன்னேறினர். \n\nஇந்நிலையில் ஆங்கிலேயர்கள் நிசாமுடன் இரகசிய ஒப்பந்தம் செய்து கொண்டதால், ஐதருக்கும் நிசாமிக்கும் இடையே பிளவு உண்டானது.\n\n1768ல் ஐதர் அலி ஆங்கிலேயர்களுடன் போர் ஒப்பந்தம் செய்து கொள்ள முன்வந்த போது, ஆங்கிலேயர்கள் அதனை மறுத்தனர்.\n\nபிப்ரவரி 1768ல் பிரித்தானியப் படைகள் மங்களூரைக் கைப்பற்றினர். இதனால் ஐதர் அலி ஆற்காடு பகுதிகளிலிருந்த தனது படைககளை மலபார் பகுதிகளுக்கு வேகமாகத் திருப்பிவிட்டார்.\n\nதனது மகன் திப்பு சுல்தானை முன்னிலைப் படுத்தி, ஐதர் அலி பின்னிருந்து மைசூர் படைகளை நடத்தி, மீண்டும் மங்களூரை ஆங்கிலேயர்களிடமிருந்து கைப்பற்றினார். மேலும் ஆங்கிலேயர்களுக்கு உதவிய நாயர் சமூத்தினருக்கு தண்டவரி விதித்தார். அ\n\nஆனால் ஆங்கிலேயர்கள் தெற்கில் ஐதர் அலியின் திண்டுக்கல் பகுதியை கைப்பற்றினர். 1768ல் ஐதர் அலி மலபாரில் இருந்த நேரத்தில், மராத்திய பேஷ்வாக்களுடன் கூட்டு சேர்ந்த ஆங்கிலேயக் கர்ணல் ஸ்மித், ஆகஸ்டு 1768ல் பெங்களூரைக் கைப்பற்றினர். மலபாரிலிருந்து பெங்களூருக்கு படைகளுடன் திரும்பி வந்த ஐதர் அலி, 22 ஆகஸ்டு 1768 நடைபெற்ற ஹோஸ்கோட் சண்டையில் ஆங்கிலேயர்களுக்கு உதவிக்கு வந்த மராத்தியப் படைகளுக்கு பலத்த சேதம் ஏற்படுத்தினார். \n\nபிரித்தானியக் கம்பெனிப் படைகளுடன் வந்த ஆற்காடு நவாப் மற்றும் ஐதராபாத் நிசாம் படைகளைக் கண்ட ஐதர் அலி, படைகளுடன் பெங்களூரிலிருந்து குர்ரம்கொண்டா நோக்கி நகர்ந்தார்.பெங்களூரை முற்றுகையிட்ட கம்பெனிப் படைகளிடம், ஐதர் அலி பத்து இலட்சம் ரூபாய் வழங்கி போர் அமைதி ஒப்பந்தம் செய்து கொள்ள முன்வந்தார்.\n\nபிரித்தானிய கம்பெனி படைத்தலைவர்கள், ஐதராபாத் நிசாம் மற்றும் ஆற்காடு நவாப் முகமது அலி கான் வாலாஜா ஆகியோருக்கும் போர் ஈட்டுத் தொகை வழங்க ஐதர் அலியைக் கட்டாயப்படுத்தினர். இதனை ஐதர் அலி ஏற்காததால் போர் ஒப்பந்தம் முறிவடைந்தது. \n\n3 அக்டோபர் 1768ல் ஐதர் அலி தனது படைகளை குர்ரம்கொண்டாவிலிருந்து பெங்களூர் நோக்கி வருகையில், ஆற்காடு நவாப் முகமது அலி கான் வாலாஜாவின் படைகள் மற்றும் கம்பெனி படைகள், ஊஸ்கோட்டா அருகே உள்ள முல்வாகல் கோட்டை அருகே சூழ்ந்து கொண்டது. மூல்வாகல் கோட்டை போரில் ஐதர் அலி படையில் 1,000 வீரர்களும்; கம்பெனி படையில் 200 வீரர்களும் மாண்டனர். இருப்பினும் ஐதர் அலியை வெற்றி கொண்டு பெங்களூரை கம்பெனிப் படைகளல் கைப்பற்ற இயலவில்லை. \n\nஇந்நிலையில் ஐதர் அலி ஓசூர் பகுதியைக் கைப்பற்றினார். பின்னர் தற்கால கிருஷ்ணகிரி மாவட்டத்தின் பாகலூரை கம்பெனி படைகளிடமிருந்து கைப்பற்றினார். கம்பெனி படைகள் வெங்கடகிரி (நெல்லூர் மாவட்டம்) மலைக்கு தப்பி ஓடியது.\n\nநவம்பர் 1768ல் ஐதர் அலி தனது படைகளை இரண்டாகப் பிரித்து, ஒரு படைப்பிரிவு மேற்கு தொடர்ச்சி மலைகளை ஊடுருவி, கம்பெனிப் படைகள் வசமிருந்த பகுதிகளை கைப்பற்றியது. \n\nபின்னர் ஈரோட்டை நோக்கி வரும் வழியில், கம்பெனி படைவீரர்கள் சிலரை போர்க் கைதிகளாக்கி ஸ்ரீரங்கப்பட்டினத்திற்கு அனுப்பி வைத்தார் ஐதர் அலி.\n\nதெற்கு கன்னடத்தின் பெரும் பகுதிகளைக் கைப்பற்றிய ஐதர் அலி, 6,000 குதிரைப்படை வீரர்கள் மற்றும் தரைபப்டைவீரர்களுடன் சென்னையின் புனித ஜார்ஜ் கோட்டையை முற்றுகையிட்டார்.\n\n29 மார்ச் 1769 செய்து கொண்ட சென்னை ஒப்பந்தப்படி, கம்பெனி நிர்வாகமும், ஐதர் அலியும் ஒருவரை ஒருவர் தாக்கிக் கொள்வதில்லை எனப் போர் ஒப்பந்தம் செய்து கொண்டனர்.\n\n\nSection::::போரின் விளைவுகள்.\n1770 ஆம் ஆண்டில் மராத்தியர்களுடன் போரில் ஈடுபட்டிருந்த பிரித்தானியர்களுடன், ஐதர் அலி செய்து கொண்ட உடன்படிக்கை மூலம், மராத்தியர்கள், மைசூர் பிரதேங்கள் மீது படையெடுக்க இயலாது என எண்ணினார்.மேலும் கம்பெனிப் படைகள், ஐதர் அலியின் உதவிக்கு முன் வரவில்லை.\nஇது இரண்டாவது ஆங்கிலேய மைசூர் போருக்கு வித்திட்டது.\n\n\n"}
{"id": "407964", "url": "https://ta.wikipedia.org/wiki?curid=407964", "title": "அச்சம்பட்டி", "text": "அச்சம்பட்டி\n\nஇந்தியாவில் ,தமிழ்நாடு,  தஞ்சாவூர் மாவட்டம், புதலூர் வட்டாரத்தில் உள்ள ஒரு கிராமம் ஆகும்.\n\nSection::::விளக்கப்படங்கள்.\n2001 ஆம் ஆண்டு மக்கள்தொகை கணக்கெடுப்பின் படி, அச்சம்பட்டி மொத்த மக்கள் தொகையில் 1545 ஆண்களும் 777 ஆண்களும் 768 பெண்களும் உள்ளனர். பாலின விகிதம் 988. கல்வியறிவு விகிதம் 49.85 ஆகும்\n"}
{"id": "407979", "url": "https://ta.wikipedia.org/wiki?curid=407979", "title": "1487", "text": "1487\n\n1487 (MCDLXXXVII) ஒரு திங்கட்கிழமையில் ஆரம்பமான ஒரு யூலியன் சாதாரண ஆண்டு ஆகும்.\n\n\n"}
{"id": "407981", "url": "https://ta.wikipedia.org/wiki?curid=407981", "title": "பீம் ராவ் அம்பேத்கர் (அரசியல்வாதி)", "text": "பீம் ராவ் அம்பேத்கர் (அரசியல்வாதி)\n\nபீம் ராவ் அம்பேத்கர் உத்திரப் பிரதேச சட்ட மன்றத்தில் உறுப்பினராக உள்ளார். மார்ச் 23 இல் நடந்த தேர்தலில், மொத்தம் 13 இடங்களில்  பாஜக 11 இடங்களில் வென்றது. மீதமுள்ள இரண்டு இடங்களில் சமாஜவாதி கட்சி மற்றும் பகுஜன் சமாஜ் கட்சி தலா ஒரு இடங்களை  பெற்றது.\n\nஇவர் 2018 ஆம் ஆண்டு மாநிலங்களவை தேர்தலில், பாரதீய ஜனதா கட்சியின் அனில் அகர்வாலால் தோற்கடிக்கப்பட்டார். \n"}
{"id": "407982", "url": "https://ta.wikipedia.org/wiki?curid=407982", "title": "கே. ஜி. அம்பெகோகார்", "text": "கே. ஜி. அம்பெகோகார்\n\nகே. ஜி. அம்பெகோகார் என்பவா் 1957 ஜனவரி 14 முதல் 1957 பிப்ரவரி 28 ஆம் தேதி வரை இந்திய ரிசர்வ் வங்கியின் ஐந்தாவது ஆளுநராக இருந்தாா். இவர் இந்திய குடிமைப் பணி உறுப்பினராகவும் இருந்தார் மற்றும் ஆர்.பி.ஐ. துணை ஆளுநராக நியமிக்கப்படுவதற்கு முன் நிதி செயலாளராக பணியாற்றினார். பி. ராமா ராவ் பதவி விலகும்போது இவர் ஆளுநராக பதவியேற்றார்.  இவரது பதவி காலமானது, பி.என். அடர்கர் (42) மற்றும் அமிதாவ் கோஷ் (20) ஆகியோரின் வாாிசையில் மூன்றவாது குறுகிய காலமாக 45 நாட்கள் மட்டுமே இருந்தாா். கடைசி இரண்டு ஆளுநா்களோடு ஒப்பிடுகையில் அம்பெகோகார் உடைய கையொப்பம் எந்த இந்திய நோட்டுகளிலும் இடம் பெறவில்லை.  ஆனால் சுதந்திர  அடைந்தபின்  நிதி செயலாளராக  ஆன  பின் வெளியான இரண்டாவது, மூன்றாவது மற்றும் நான்கவது வெளியிடப்பட்ட குறிப்பிட்ட சில நோட்டுகளில் அவருடைய  கையொப்பம் இருந்தது.\n"}
{"id": "407983", "url": "https://ta.wikipedia.org/wiki?curid=407983", "title": "அனீசுவரர்மன்", "text": "அனீசுவரர்மன்\n\nஅன்சூா்ரஹ்மான் (இந்தி: अनीस्ररमान)  என்பவா், இந்திய அரசியல்வாதியும் இந்தியாவின் உத்திரப்பிரதேச மாநிலத்தின் 16 வது சட்டமன்ற உறுப்பினரும் ஆவார். இவர் உத்தரப் பிரதேசத்தின் காந்த் தொகுதியை பிரதிநிதித்துவப்படுத்துகிறார் மற்றும் இந்திய அமைதிக் கட்சியின்  உறுப்பினர் ஆவார்.\nSection::::ஆரம்ப வாழ்க்கை மற்றும் கல்வி.\nஉத்தரபிரதேசத்தில் உள்ள மொராதாபாத் மாவட்டத்தில் கஸம்பூரில் அன்சூா்ரஹ்மான் பிறந்தார். அலிகார் முஸ்லீம் பல்கலைக்கழகத்திலிருந்து பி.காம் மற்றும் எல்.எல்.பி. பட்டங்களை அவர் பெற்றுள்ளார். எம்.எல்.ஏ.வாக தேர்ந்தெடுக்கப்படுவதற்கு முன்னர், அவர் ஒரு விவசாயியாக பணியாற்றினார்.\n\nSection::::அரசியல் வாழ்க்கை.\nஅனீசுவரர்மன் எம்.எல்.ஏ வாக  காந்த் தொகுதியிலிருந்து தோ்ந்தெடுக்கப்பட்டாா். இவா் இந்திய சமாதான கட்சி என்ற அரசியல் கட்சிியின் உறுப்பினா் ஆவாா்.\n\nபாரதிய ஜனதா கட்சியின் ராஜேஷ் குமார் சிங்கிற்கு 2017 உத்தரப்பிரதேச தேர்தலில் அவர் தனது இடத்தை இழந்தார்.\n\n"}
{"id": "407984", "url": "https://ta.wikipedia.org/wiki?curid=407984", "title": "ராமகந்த் ஆங்கிள்", "text": "ராமகந்த் ஆங்கிள்\n\nராமகந்த் ஆங்கிள் கோவா மாநிலத்தை சோ்ந்த  ஒரு இந்திய அரசியல்வாதி ஆவார். இவர் 13 வது மக்களவையில் உறுப்பினராக இருந்தார். இவர் மோர்மகொவோ மக்களவை தொகுதியை பிரதிநிதித்துவப்படுத்துகிறார். அவர் பாரதிய ஜனதா கட்சியில் உறுப்பினராக இருந்தார். பின்னர் அவர் இந்திய தேசிய காங்கிரஸில் சேர்ந்தார்.\n"}
{"id": "407985", "url": "https://ta.wikipedia.org/wiki?curid=407985", "title": "1488", "text": "1488\n\n1488 (MCDLXXXVIII) ஒரு செவ்வாய்க்கிழமையில் ஆரம்பமான ஒரு யூலியன் நெட்டாண்டு ஆகும்.\n\n"}
{"id": "407987", "url": "https://ta.wikipedia.org/wiki?curid=407987", "title": "பி.ஏ. அந்தோனி", "text": "பி.ஏ. அந்தோனி\n\nபி.ஏ. அந்தோனி திரிச்சூர் நகரத்தை சோ்ந்த இந்திய தேசிய காங்கிரஸ் அரசியல்வாதி ஆவார். இவர் 1984 மற்றும் 1989 ஆம் ஆண்டுகளில் கேரளாவின் திரிசூர் மக்களவை தொகுதியில் இருந்து தோ்ந்தெடுக்கப்பட்டு நாடாளுமன்ற உறுப்பினராக இருந்துள்ளாா்.\n"}
{"id": "407988", "url": "https://ta.wikipedia.org/wiki?curid=407988", "title": "அரவிந்த் குமார் அராலி", "text": "அரவிந்த் குமார் அராலி\n\n2018 ஜூன் 4 ஆம் தேதி, அரவிந்த் குமார் அராலி கர்நாடகா சட்டமன்ற கவுன்சிலுக்குத் எதிா் வேட்பாளா் இல்லாமல் தேர்ந்தெடுக்கப்பட்டாா். மொத்தம் 11 இடங்களில், INC 4 இடங்களும், ஜே.டி. (எஸ்) 2  இடங்களும் மற்றும் பி.ஜே.பி 5 இடங்களும் பெற்றன.\n"}
{"id": "407990", "url": "https://ta.wikipedia.org/wiki?curid=407990", "title": "கே. அஷன்னா", "text": "கே. அஷன்னா\n\nகே. அஷன்னா (11 மே 1923) ஒரு இந்திய அரசியல்வாதி மற்றும் இந்தியாவின் நாடாளுமன்ற உறுப்பினர் ஆவார். இவா் ஆந்திராவின் அதிலாபாத் தொகுதியிலிருந்து தோ்ந்தெடுக்கப்பட்டு,  2 வது மக்களவையில் உறுப்பினராக இருந்தார். அசான்னா காங்கிரஸ் கட்சியில் உறுப்பினராக இருந்தார்ட்சி.\n\nSection::::ஆரம்ப வாழ்க்கை மற்றும் கல்வி.\nஆஷ்னா ஆந்திரா பிரதேச மாநிலத்தில் ஆதிலாபாத்தில் பிறந்தார். இவர் ஒரு பட்டதாாி ஆவாா். தொழில் ரீதியாக அவர் சட்ட வல்லுநராக இருந்தவா்.\n\nSection::::அரசியல் வாழ்க்கை.\nஆசானா அதிலாபாத் தொகுதியில் இருந்து இரண்டாவது  முறையாக தேர்ந்தெடுக்கப்பட்ட எம்.பியாக இருந்தார். இந்தியாவின் மக்களவையில் ஒரே முறை தான் பதவியில் இருந்தாா்.\n\nSection::::பதிவுகள் நடைபெற்றது.\nதற்போது\n\n"}
{"id": "407993", "url": "https://ta.wikipedia.org/wiki?curid=407993", "title": "பாஸ்கர் துகாரம் ஆட்டி", "text": "பாஸ்கர் துகாரம் ஆட்டி\n\nபாஸ்கராவ் துகாராம் ஆட்டி ஒரு இந்திய அரசியல்வாதி ஆவார். 1952 மற்றும் 1957 ஆம் ஆண்டு பம்பாய் சட்டமன்றத் தேர்தல்களில் பாரன் தொகுதியில் வெற்றி பெற்றார். 1952 தேர்தலில் இந்திய பொதுவுடைம கட்சியின் வேட்பாளராக நின்றார். அவர் 12,570 வாக்குகளைப் பெற்றார் (56.67%). 1957 தேர்தலில் அவர் சுயேட்சையாக, 14,519 வாக்குகளைப் பெற்றார் (71.05%).. 1962 ஆம் ஆண்டில் மகாராஷ்டிரா சட்டசபை தேர்தலில் அவர் பர்ன்னரில் இரண்டாவது இடத்தைப் பிடித்தார், இது 6,787 வாக்குகளைப் பெற்றார் (24.93%).\n"}
{"id": "407995", "url": "https://ta.wikipedia.org/wiki?curid=407995", "title": "1489", "text": "1489\n\n1489 (MCDLXXXIX) ஒரு வியாழக்கிழமையில் ஆரம்பமான ஒரு யூலியன் சாதாரண ஆண்டு ஆகும்.\n\n\n"}
{"id": "407998", "url": "https://ta.wikipedia.org/wiki?curid=407998", "title": "எம். அய்யக்கண்ணு", "text": "எம். அய்யக்கண்ணு\n\nமு. அய்யக்கண்ணு (பிறப்பு ஆகஸ்ட் 15, 1927) ஒரு இந்திய அரசியல்வாதி ஆவாா். அவர் திருச்சினோபோலி மாவட்டத்தின் லடபுரம் கிராமத்தில் பிறந்தார்.. அவர் எஸ். முத்துசாமி மகன் ஆவாா் சிதம்பரம், அண்ணாமலை பல்கலைக்கழகத்தில் படிப்பை முடித்த பிறகு, சென்னை சட்டக் கல்லூரியில், பி.ஏ. (கௌரவ பட்டம்.) பெற்றாா். 1949 ஆம் ஆண்டில் இவர் அண்ணாமலை பல்கலைக்கழகத்தின சமூக சேவை சங்கத்தின் செயலாளா் ஆனாா். 1951 இல் வரலாறு மற்றும் அரசியல் சங்கத்தின் தலைவா் ஆனாா். அவர் சென்னை தாழ்த்தப்பட்ட வகுப்பு இளைஞர் சங்க செயலாளராகவும் பணியாற்றினார்.\n\nஅவர் 1953 ஆம் ஆண்டில் புவனஸ்வரிவை மணந்தார். இவா்களுக்கு மூன்று குழந்தைகள் (இரண்டு மகன்கள் மற்றும் ஒரு மகள்) உள்ளனா். 1957 ஆம் ஆண்டு இந்திய பொதுத் தேர்தலில் நாகப்பட்டினம் தொகுதியில் இருந்து மக்களவைக்கு (இந்திய பாராளுமன்றத்தின் கீழ் சபை) தேர்ந்தெடுக்கப்பட்டார். அவர் இந்திய தேசிய காங்கிரஸின் வேட்பாளராக தாழ்த்தப்பட்ட தொகுதியில் போட்டியிட்டார். பின்னாளில் அவர் மேற்கு சென்னையில் உள்ள அண்ணாநகாில் வாழ்ந்து வந்தாா்..\n"}
{"id": "408000", "url": "https://ta.wikipedia.org/wiki?curid=408000", "title": "அண்ணா திராவிடர் கழகம்", "text": "அண்ணா திராவிடர் கழகம்\n\nஅண்ணா திராவிடர் கழகம் ஒரு தமிழக அரசியல் கட்சியாகும். 2018 சூன் 10 அன்று வி. கே. சசிகலாவின் சகோதரரான திவாகரன் இந்தக் கட்சியைத் தொடங்கினார்.\n\nSection::::புதிய அமைப்பு தொடக்கம்.\nசொத்துக் குவிப்பு வழக்கில் சசிகலா சிறைக்கு சென்றதால் ஓ. பன்னீர்செல்வம் ஓர் அணியிலும், எடப்பாடி பழனிசாமி மற்றும் டி. டி. வி. தினகரன் ஒரு அணியில் இருந்தனர். \n\nபின்னர் எடப்பாடி பழனிச்சாமியும், ஓ. பன்னீர் செல்வமும் பல்வேறு கட்ட பேச்சு வார்த்தைகளுக்கு பின் இணைந்தனர். இதனால் சசிகலாவின் சகோதரரி மகனான டி. டி. வி. தினகரன், அம்மா மக்கள் முன்னேற்றக் கழகம் என்ற பெயரில் புதிய கட்சியைத் தொடங்கினார்.\n\nஇதனால் டி. டி. வி. தினகரனுக்கும், சசிகலாவின் சகோதரர் திவாகரனுக்கும் இடையே கருத்து வேறுபாடு ஏற்பட்டது. இதனால் 'அம்மா அணி' என்ற பெயரில் திவாகரன் புதிய அமைப்பு ஒன்றைத் தொடங்கினார். பின்னர் அதை கட்சியாக மாற்றினார்.\n\nSection::::கட்சியின் பெயர்.\nதிருவாரூர், மன்னார்குடியில் தனது கட்சியின் பெயர் மற்றும் கொடியை சூன் 10, 2018 அன்று அறிமுகப்படுத்தினார். தனது கட்சியின் பெயர் \"அண்ணா திராவிடர் கழகம்\" என்றும் கட்சி கொடியானது கருப்பு, சிவப்பு, வெள்ளை நிறக்கொடியின் நடுவே பச்சை நிறத்தில் நட்சத்திரம் ஆகியவை உள்ளது. \n"}
{"id": "408001", "url": "https://ta.wikipedia.org/wiki?curid=408001", "title": "மஸார் அலி அஸ்ஹர்", "text": "மஸார் அலி அஸ்ஹர்\n\nமவுலானா மசார் அலி அஸ்ஹர் (13 மார்ச் 1895 - 4 நவம்பர் 1974) மஜ்லிஸ்-இ-அஹ்ர்ர்-உல்-இஸ்லாம் என்பதின் நிறுவனராகவும் மற்றும் தலைவராகவும் இருந்தார். இந்திய துணை கண்டத்தின்  வரலாற்றில் ஒரு முக்கிய அரசியல் நபராக இருந்தார். 1924-26 மற்றும் 1934-45 ஆண்டுகளில் பஞ்சாப் சட்டமன்றத்தில் மூன்று முறை தேர்ந்தெடுக்கப்பட்டார். அவர் இந்தியாவில் லக்னோவில் தெஹ்ரிக்-இ-மத்-இ-சபாபாவை நடத்தி வந்தார். தெஹிரீக்-இ-மத்-இ-சபாபா டிவோபண்டி-முஸ்லிம்களால் இயங்குகிறது\n\nSection::::குடும்பம்.\nமவுலானா மாசர் அலி அஸ்ஹார் குடும்பத்தில் 5 குழந்தைகள் இருக்கிறார்கள். அவா்களில் 3 மகன்கள் மற்றும் 2 மகள்கள் உள்ளனா்.\n\n1- பாக்தீயர் அப்பாஸ் 2- கெய்ஸர் முஸ்தபா 3-காக்கன் பாபர் 4-இம்தியாஸ்-அன்-நிசா 5-ரியாஸ் பாத்திமா\n"}
{"id": "408015", "url": "https://ta.wikipedia.org/wiki?curid=408015", "title": "2001: ஏ ஸ்பேஸ் ஒடிசி (திரைப்படம்)", "text": "2001: ஏ ஸ்பேஸ் ஒடிசி (திரைப்படம்)\n\n2001: ஏ ஸ்பேஸ் ஒடிஸி (2001: A Space Odyssey) ( பொருள்; 2001: ஒரு விண்வெளிப் பயணம்) என்பது 1968 ஆண்டைய காவிய அறிவியல் புனைகதைத் திரைப்படம் ஆகும்.  இப்படத்தை இஸ்டான்லி குப்ரிக்கு தயாரித்து இயக்கியுள்ளார். ஆர்தர் சி. கிளார்க்கின் ‘தி சென்ட்டினெல்’ என்ற சிறுகதைதான் ‘2001: ஒரு விண்வெளிப் பயணம்’ படத்துக்குத் தொடக்கப்புள்ளி. அந்தக் கதையை குப்ரிக்கும் கிளார்க்கும் சேர்ந்து புதின வடிவில் விரிவாக்க ஆரம்பித்து, அதன் அடிப்படையிலேயே படத்தை உருவாக்கி, படம் வெளியானதையடுத்து, புதினமும் வெளியிடப்பட்டது.  இந்தப்படமானது புரிந்துகொள்ள மிகவும் கடினமானதாக இருந்த்தாக கருதப்பட்டாலும், இந்தப் படத்தில் விளக்கங்கள் ஏதும் அளிக்கப்படவில்லை. மாறாக, பார்வையாளர்களை அவர்களுக்கு விருப்பமான விளக்கங்களைக் கொடுத்துக்கொள்ள இயக்குநர் தூண்டினார்.\n\n\"2001: எ ஸ்பேஸ் ஒடிசி \"திரைப்பத்தை அமெரிக்க ஸ்டுடியோவான மெட்ரோ கோல்ட்வைன் மேயர் நிதியுதவி செய்து, விநியோகித்தது, என்றாலும், படத்தின் படப்பிடிப்பு கிட்டத்தட்ட முற்றிலுமாக இங்கிலாந்தில் படமாக்கப்பட்டு, படத்தொகுப்பும் செய்யப்பட்டது. இந்தப்பணிகளுக்கு இங்கிலாந்தின் எம்ஜிஎம்- பிரிட்டிஷ் ஸ்டுடியோஸ் மற்றும் ஷெப்பர்ட்டன் ஸ்டுடியோஸ்  ஆகியவற்றில் உள்ள வசதிகள் பயன்படுத்தப்பட்டன. இந்தத் திரைப்படம் வெளியானபோது விமர்சகர்கள் மற்றும் பார்வையாளர்கள் மத்தியில் கலவையான விமர்சனங்களைப் பெற்றது, என்றாலும் 1968 ஆம் ஆண்டின் மிகக் கூடுதலான வசூலை ஈட்டிய வட அமெரிக்க திரைப்படம் என்ற பெயரைப் பெற்றது. மேலும் இது நான்கு அகாதமி விருதுகளுக்குப் பரிந்துரைக்கப்பட்டது.\n\n2001: ஏ ஸ்பேஸ் ஒடிசி திரைப்படமானது இதுவரை எடுக்கப்பட்ட திரைப்படங்களில் மகத்தான மற்றும் மிகவும் செல்வாக்கைச் செலுத்தும் திரைப்படங்களில் ஒன்றாக பரவலாக இக்காலத்தில் கருதப்படுகிறது. \nSection::::கதைச்சுருக்கம்.\nபடத்தின் கதைத் துவக்கமானது நாற்பது லட்சம் ஆண்டுகளுக்கு முன்னதாக துவங்குகிறது. கதையின் துவக்கத்தில் ஆப்பிரிக்காவில் ஒரு சிறிய தண்ணீர் குட்டையை தங்கள் ஆதிக்கத்தில் கொண்டுவர இரண்டு மனிதக் குரங்குக் கூட்டங்கள் போட்டியிடுகின்றன. இச்சூழலில் அங்கு கரிய நிறத்திலான ஒரு செவ்வகக் கல்லோன்று காணப்படுகின்றது. அந்தக் கல்லைச் சுற்றி சில குரங்குகள் வருகின்றன. அப்போது அக்கல்லால் அக்கூட்டத்தில் உள்ள ஒரு குரங்குகானது ஒரு மாற்றத்தை அடைகிறது. மாற்றம் பெற்ற அக்குரங்கானது அங்கு இருந்த ஒரு எலும்பை ஆயுதமாகப் பயன்படுத்தி தன் எதிரிக் கூட்டத்தில் இருந்த குரங்கொன்றைக் கொன்று தண்ணீர் குட்டையை தன் ஆதிக்கத்தின்கீழ் கொண்டுவருகின்றது. இதைத் தொடர்ந்து கதையானது நாற்பது இலட்சம் ஆண்டுகள் தாண்டி 2001 ஆண்டுக்கு வந்து சேருகிறது. குரங்குகள் கண்டதைப் போன்ற ஒரு கல் நிலவில் புதைக்கப்பட்டிருக்கிறது. நிலவுக்கு வரும் விண்வெளி வீரர்கள் அக்கல்லை ஆராய்கின்றனர். அப்போது அந்த வீரர்களில் சிலரை ஹால் என்னும் கணினி கொன்றுவிடுகிறது. அதைக் கொல்லும் பிரதான பாத்திரமான டேவிட் போமேன் காலவெளியூடான பயணத்தை மேற்கொள்கிறார் என்று கதை பயணிக்கிறது.\n"}
{"id": "408024", "url": "https://ta.wikipedia.org/wiki?curid=408024", "title": "ஆக்சிசனேற்றி அமிலம்", "text": "ஆக்சிசனேற்றி அமிலம்\n\nஆக்சிசனேற்றி அமிலம் (An oxidizing acid) வலிமையான ஆக்சிசனேற்றியாகச் செயல்படும் ஒரு பிரான்ஸ்டெட் அமிலமாகும். அனைத்து பிரான்ஸ்டெட் அமிலங்களும் ஆக்சிசனேற்றிகளாக செயல்பட முடியும். ஏனெனில், அமிலத்தன்மையுள்ள புரோட்டானானது, ஐதரசன் வாயுவாக (நீரியமாக) ஒடுக்கமடையக் கூடும். சில அமிலங்கள் ஐதரசன் அயனியைக் காட்டிலும் வலிமையான ஆக்சிசனேற்றிகளாகச் செயல்படக்கூடிய வேறு சில அமைப்புகளைக் கொண்டுள்ளன. பொதுவாக, அவை எதிரயனியின் அமைப்பில் ஆக்சிசனைக் கொண்டிருக்கும். இவை நைட்ரிக் காடி, பெர்குளோரிக் அமிலம், குளோரிக் அமிலம், குரோமிக் அமிலம், மற்றும் அடர் சல்பூரிக் அமிலம் ஆகியவற்றை உள்ளடக்கிய அமிலங்களாகும்.\n\nSection::::பொதுப் பண்புகள்.\nஆக்சிசனேற்றிகளாகப் பயன்படும் அமிலங்கள், வினைத்திறன் குறைந்த உலோகங்களைக் கூட ஆக்சிசனேற்றம் செய்யுமளவிற்கு வலிமையான ஆக்சிசனேற்றிகளாகச் செயல்படுகின்றன. இவற்றில் செயற்படு ஆக்சிசனேற்றக் காரணியானது H அயனிகளாக இருப்பதில்லை. உதாரணமாக, தாமிரம் வினைத்திறனற்ற உலோகமாக இல்லாமலும், ஐதரோகுளோரிக் காடியுடன் வினையாற்றும் தன்மையற்றும் உள்ளது. இருப்பினும், நீர்த்த நைட்ரிக் அமிலங்கள் கூட (நைத்திரேட்டு அயனிகள் செயல்மிகு ஆக்சிசனேற்றிகளாக செயல்படுவதன் காரணமாக) தாமிரத்தை Cu அயனிகளாக, ஆக்சிசனேற்றம் செய்யக்கூடும்:\n\nசில நேரங்களில் வலிமையான ஆக்சிசனேற்றத்திற்கான காரணியாக அமிலத்தின் செறிவு கூட அமைந்து விடுகிறது. மீண்டும், தாமிரத்தையே உதாரணமாக எடுத்துக் கொண்டால் அது நீர்த்த சல்பூரிக் அமிலத்துடன் வினையேதும் புரிவதில்லை, ஆனால், அடர் சல்பூரிக் அமிலத்தில், அதிக அமிலச் சூழல் மற்றும் அதிக சல்பேட்டு அயனிகளின் செறிவு ஆகியவை சல்பேட்டு அயனிகளை ஆக்சிசனேற்றக் காரணியாகச் செயல்பட வைக்கிறது:\n"}
{"id": "408026", "url": "https://ta.wikipedia.org/wiki?curid=408026", "title": "ஜி. ஏ. நடேசன்", "text": "ஜி. ஏ. நடேசன்\n\nகணபதி அக்ரகாரம் அண்ணாதுரை அய்யர் நடேசன் அல்லது ஜி. ஏ. நடேசன் (Ganapathi Agraharam Annadhurai Ayyar Natesan) (25 ஆகஸ்டு 1873 – 29 ஏப்ரல் 1948) சென்னை மாகாணத்தில் வாழ்ந்த இந்திய விடுதலைப் போராட்ட வீரர், எழுத்தாளர், இதழாளர், அரசியல்வாதி மற்றும் நூல் வெளியிட்டாளர் ஆவார்.\n\nஇவர் நிறுவிய ஜி. ஏ. நடேசன் & கோ நூல் வெளியிட்டு நிலையம், இந்திய தேசிய விடுதலை உணர்வுகளை தூண்டும் நூல்களை வெளியிடுவதில் முன்னிலை வகித்தது.\n\nSection::::இளமை வாழ்க்கை.\nஜி. ஏ. நடேசன் தஞ்சாவூர் மாவட்டம், பாபநாசம் வட்டம், பாபநாசம் ஊராட்சி ஒன்றியத்தில் உள்ள கணபதி அக்ரகாரம் எனும் கிராமத்தில், அண்ணாதுரை அய்யர் என்பாருக்கு 25 ஆகஸ்டு 1873ல் பிறந்தார்.\n\nபள்ளிப் படிப்பை கும்பகோணத்தில் முடித்தார். கல்லூரிப் படிப்பை சென்னை மாநிலக் கல்லூரியில் பயின்றார். பின்னர் சொந்தமாக நூல் வெளியிட்டு நிறுவனத்தை துவங்குவதற்கு முன்னர் ஒரு ஆங்கிலேயரின் நூல் வெளியீட்டு நிறுவனத்தில் பணியாற்றினார். 1897ல் ஜி. ஏ. நடேசன் & கோ (G. A. Natesan & Co) எனும் நூல் வெளியீட்டு நிறுவனத்தை துவக்கினார்.\n\nSection::::இந்திய விடுதலை இயக்கம்.\nஜி. ஏ. நடேசன் இந்திய விடுதலைப் போராட்டத்தில் பங்கு கொண்டார். 1900ல் ஆங்கில மொழியில் \"The Indian Review\", எனும் மாத இதழை வெளியிட்டார். இம்மாத இதழில் இலக்கிய விமர்சனங்கள், விளக்கப் படங்கள், பொருளாதாரம் மற்றும் வேளாண்மை குறித்து செய்திகள் வெளியிட்டார்.\n\n1915ல் முதன் முறையாக மகாத்மா காந்தியடிகள் சென்னைக்கு வருகை புரிந்த போது, ஜார்ஜ் டவுனில் உள்ள தம்பு செட்டித் தெருவில் இருந்த ஜி. ஏ. நடேசனின் இல்லத்தில், 17 ஏப்ரல் முதல் 8 மே 1915 வரை தங்கியிருந்தார்.\n\nSection::::பிற்கால வாழ்க்கை.\nபின்னர் தனது காங்கிரஸ் கட்சி கொள்கையை கைவிட்ட ஜி. ஏ. நடேசன், இந்திய லிபரல் கட்சியில் இணைந்தார். 1922ல் இந்திய லிபரல் கட்சியின் தேசிய இணைச் செயலாளராக தேர்ந்தெடுக்கப்பட்டார். 1923 மற்றும் 1931களில் சென்னை மாகாண சட்டமன்றத்தின் நியமன உறுப்பினராக ஜி. ஏ. நடேசன் நியமிக்கப்பட்டார்.\n\nSection::::இறப்பு.\n29 ஏப்ரல் 1948ல் ஜி. ஏ. நடேசன் தமது 74வது அகவையில் மறைந்தார்.\n"}
{"id": "408042", "url": "https://ta.wikipedia.org/wiki?curid=408042", "title": "பெருஞ் சமவெளி", "text": "பெருஞ் சமவெளி\n\nபெருஞ் சமவெளி (\"Great Plains\", சிலநேரங்களில் \"the Plains\") ஐக்கிய அமெரிக்காவின் மிசிசிப்பி ஆற்று உயர்புல் பிரெய்ரி புல்வெளிகளுக்கு மேற்கிலும் கனடா, அமெரிக்க ராக்கி மலைத்தொடருக்கும் இடையேயுள்ள பரந்த சமமான நிலப்பகுதி (சமவெளி) ஆகும்; இது பெரும்பாலும் பிரெய்ரி புல்வெளிகள், ஸ்டெப்பி புல்வெளிகள், மற்றும் பிற புல்வெளிகளால் அமைந்துள்ளது. இதில்:\nஅடங்கும்.\nஇப்பகுதி பெரும் திறந்தவெளி கால்நடைப்பண்ணைகளுக்காகவும் உலர்நில வேளாண்மைக்காகவும் அறியப்படுகின்றது.\n\nகனடியப் பகுதியில் உள்ள சமவெளி கனடியப் பிரெய்ரிகள் எனப்படுகின்றன. ஆல்பர்ட்டா, சஸ்காச்சுவானின் தென்பகுதி, தென் மானிட்டோபாவின் குறுகிய பகுதிகளில் இது பரவியுள்ளது. சிறு புவியியல் பகுதியாக இருப்பினும் இந்த மூன்று மாகாணங்களின் பெரும்பாலான மக்கள்தொகை இங்குதான் வசிக்கின்றனர்.\nபெருஞ்சமவெளிப் பகுதியில் கோடைக்காலம் வெப்பமாகவும் ஈரப்பதம் மிகுந்தும் குளிர்காலங்கள் மிகவும் குளிர்ந்தும் காணப்படும். இங்கு காட்டெருதுகள் பெருமளவில் இருந்தன; அதுவே இங்குள்ள மக்களின் முதன்மை உணவாகவும் இருந்தது. தற்போது இங்கு கால்நடைகளுக்கும் மக்களுக்கும் தேவையான தானியங்கள் விவசாயம் செய்யப்படுகின்றன.\n\n"}
{"id": "408046", "url": "https://ta.wikipedia.org/wiki?curid=408046", "title": "ஹாக்வார்ட் புகைரதம்", "text": "ஹாக்வார்ட் புகைரதம்\n\nஹாக்வார்ட் புகைரதம் என்பது 1,800 மிமீ (5 அடி 10 7/8 அங்குலம்) அகல இரயில் பாதை உடைய ஒரு பொழுதுபோக்கு இரயில்வே ஆகும். ஐக்கிய அமெரிக்க நாட்டிவன் ஒர்லாண்டோவில் உள்ள யுனிவர்சல் ஆர்லாண்டோ ரிசார்ட்டில் இயக்கப்படுகிறது. இந்த புகைரத பாதை 676 மீட்டர் (2,218 அடி) ஹோக்ஸ்மிடு நிலையத்தில் இருந்து கிங்க்ஸ் கிராஸ் நிலையம் வரை இயக்கப்படும் ஒரு பொழுதுபோக்கு புகைரதம் ஆகும். \n\nடோப்பல்மேயர் கார்வன்டா குழு மூலம் தயாரிக்கப்பட்ட இந்த அமைப்பு ஹோக்வார்ட் எக்ஸ்பிரஸின் இரண்டு பிரதிகளுடன் செயல்படுகிறது. பயணத்தின் இரண்டு திசைகள் இரண்டு வேறுபட்ட ஒளிப்பதிவுகளை காட்டுகின்றன. இரண்டு தனித்தனி பொழுதுபோக்கு பூங்காக்கள் உள்ள இரயில் நிலையங்களுக்கு இடையே இரயிலில் பயண விருந்தினர்கள் செல்வதால் பயணிகளின் இரு போழுதுபோக்கு பூங்காக்களின் நுழைவுச்சீட்டுகளும் ஆய்வாளரால் பயணத்தின் போது பரிசோதிகப்படுகிறது.\nஹாக்வார்ட் புகைரதம் ஜூலை மாதம் 1 ஆம் நாள் 2014 ஆம் ஆண்டு அன்று பொதுமக்களின் பொழுதுபோக்கு அம்சமாக திறக்கப்பட்டது. உத்தியோகபூர்வமாக இயக்கிய பின் ஏழு நாட்கள் கழித்து டியாகான் அலியின் விரிவாக்கத்துடன் மற்றொன்று திறக்கப்பட்டது. இந்த சேவையானது உடனடியாக பிரபலமடைந்தது. ஒரு மாதத்திற்குள் ஒரு மில்லியன் பயணிகள் பயனடைந்தனர்."}
{"id": "408047", "url": "https://ta.wikipedia.org/wiki?curid=408047", "title": "கர்நாடக பிரதேசம்", "text": "கர்நாடக பிரதேசம்\n\nகர்நாடகப் பிரதேசம் (Carnatic region) என்பது தென்னிந்தியாவின் கிழக்குத் தொடர்ச்சி மலைகளுக்கும், மேற்குத் தொடர்ச்சி மலைத்தொடர்களுக்கும் இடையே உள்ள தற்கால தமிழ்நாடு, தெற்கு கர்நாடகா மற்றும் தெற்கு ஆந்திரப் பிரதேசத்தின் நிலப்பரப்புகளைக் குறிக்கும். \n\n1692ல் அவுரங்கசீப் கைப்பற்றிய கர்நாடகப் பிரதேசங்களை, ஆற்காடு நவாப் மூலம் நிர்வகித்தார். இறுதி ஆற்காடு நவாப் முகமது கவுஸ் கானுக்கு வாரிசு இன்மையால், அவகாசியிலிக் கொள்கையின் படி, 1867ல் கர்நாடக பிரதேசங்கள், பிரித்தானிய இந்தியாவின் ஆட்சியினரால், சென்னை மாகாணத்துடன் இணைக்கப்பட்டது.\n\nSection::::புவியியல்.\nதென்னிந்தியாவின் தற்கால தமிழ்நாடு மற்றும் ஆந்திரப் பிரதேசம் ஆகிய பகுதிகளில் அமைந்த கர்நாடகப் பிரதேசம், கிழக்குத் தொடர்ச்சி மலைகளுக்கும், மேற்குத் தொடர்ச்சி மலைத்தொடர்களுக்கும் மற்றும் சென்னை மாகாணத்தின் சோழ மண்டலக் கடற்கரைக்கும் இடைப்பட்ட பகுதியாகும். உண்மையில் இப்பகுதிகள் மைசூர் இராச்சியத்தால் கைப்பற்றப்பட்ட தமிழ்நாட்டின் வடக்குப் பகுதிகளும் மற்றும் கேரளாவின் பாலக்காடு பகுதிகளும் கொண்டது. \n\nSection::::நிர்வாகம்.\nவங்காள விரிகுடாவின் சோழ மண்டலக் கடற்கரையின் 600 கிலோ மீட்டர் நீளமும், 50 முதல் 100 கிலோ மீட்டர் அகலமும் கொண்டது. இதன் வடக்கில் வட சர்க்காரின் குண்டூர் மாவட்டமும், தெற்கில் கன்னியாகுமரி வரை எல்லையாகக் கொண்டது. கர்நாடகப் பிரதேசம் தெற்கு, வடக்கு மற்றும் மத்திய கர்நாடக பிரதேசம் என மூன்றாகப் பிரிக்கப்பட்டது. \n\nSection::::தெற்கு கர்நாடக பிரதேசம்.\nகொள்ளிடம் ஆறு பாயும் திருச்சிராப்பள்ளி வரையிலான பகுதியை தெற்கு கர்நாடகம் என்றும்; இதில் அடங்கிய முக்கிய நகரங்கள், திருச்சிராப்பள்ளி, மதுரை, தரங்கம்பாடி, நாகப்பட்டினம், திருநெல்வேலி ஆகும். \n\nSection::::மத்திய கர்நாடகப் பிரதேசம்.\nமத்திய கர்நாடக பிரதேசத்தின் வடக்கில் பெண்ணாறு முதல் தெற்கில் கொள்ளிடம் ஆறு வரையிலான வட ஆற்காடு, தென் ஆற்காடு பகுதிகளைக் கொண்டது. மத்திய கர்நாடகப் பகுதியின் முக்கிய நகரங்கள் சென்னை, புதுச்சேரி, ஆற்காடு, வேலூர், திருவண்ணாமலை, கடலூர், விழுப்புரம், செங்கம், பழவேற்காடு, நெல்லூர் ஆகும்.\n\nSection::::வடக்கு கர்நாடக பிரதேசம்.\nவடக்கு கர்நாடகப் பிரதேசத்தின் ஒங்கோல் முதல் தெற்கில் பெண்ணாறு வரையிலான பகுதிகள் ஆகும். வடக்கு கர்நாடகப் பிரதேசத்தின் முக்கிய நகரம் ஒங்கோல் ஆகும்.\n\nSection::::வரலாறு.\nதுவக்க காலத்தில் கர்நாடக பி பிரதேசங்களின் நிலப்பரப்புகள் சேர, சோழ, பாண்டிய, பல்லவர்களின் கீழிருந்தது. பின்னர் 15ம் நூற்றாண்டின் துவக்கத்தில் கர்நாடக பிரதேசம் விஜய நகரப் பேரரசின் கீழ் வந்தது. \n\n16ம் நூற்றாண்டின் இறுதியில் தக்காண சுல்தான்களால் விஜயநகரப் பேரரசு வீழ்ச்சியுற்றது. எனவே மதுரை நாயக்கர்கள், தஞ்சை நாயக்கர்கள், செஞ்சி நாயக்கர்கள் மற்றும் காளஹஸ்தி நாயக்கர்கள் தன்னாட்சியுடன் கர்நாடகப் பிரதேசங்களை ஆண்டனர். \n\n1674ல் மராத்தியர்கள் தஞ்சாவூரைக் கைப்பற்றி, தஞ்சாவூர் மராத்திய அரசை நிறுவினர். அவகாசியிலிக் கொள்கையின் படி, வாரிசு அற்ற தஞ்சாவூர் மராத்திய அரசை, 1855ல் பிரித்தானிய இந்தியாவின் ஆட்சியில் இணைக்கப்பட்டது. \n\nSection::::இசுலாமிய ஆட்சியில்.\n1692ல் அவுரங்கசீப் கர்நாடகப் பிரதேசங்களை கைப்பற்றி, அதனை நிர்வகிக்க, ஆற்காடு நவாப்பை தனது பிரதிநிதியாக நியமித்தார். அவுரங்கசீப்பின் மறைவிற்குப் பின் ஆற்காடு நவாப் முதலாம் சாதுல்லா கான் (1710–1732) தன்னாட்சியுடன் கர்நாடகப் பிரதேசங்களை ஆண்டார். \n\nபின்னர் பதவிக்கு நவாப் பதவிக்கு வந்த தோஸ்த் அலி கான், 1736ல் மதுரை நாயக்கர்களை வென்று, மதுரை மண்டலத்தை கர்நாடக பிரதேசத்துடன் இணைத்துக் கொண்டார். \nஆற்காடு நவாப் அன்வருத்தீன் கானின் (1744–1749) இறப்பிற்கு பின்னர், ஆற்காடு நவாப் பதவிக்கு, அன்வருத்தீன் கானின்ன் மகன் முகமது அலி கான் வாலாஜாவிற்கும், மருமகன் சந்தா சாகிப்பிற்கும் இடையே கடும் பிணக்குகள் நிலவியது. \n\nஇதனை பயன்படுத்தி, பிரித்தானிய கிழக்கிந்திய கம்பெனியினர் முகமது அலி கான் வாலாஜாவிற்கும், பிரெஞ்சு கிழக்கிந்திய கம்பெனியினர் சந்தா சாகிப்பிற்கும் ஆதரவும், படையுதவி செய்தனர். இறுதியாக ஆங்கிலேயர்கள் உதவியுடன் முகமது அலி கான் வாலாஜா 1795ல் இறக்கும் வரை கர்நாடக பிரதேசங்களை ஆண்டார்.\n\n1743ல் மைசூர் மன்னர் ஐதர் அலி, கர்நாடகப் பிரதேசங்கள் மீது படையெடுத்து ஆம்பூர் திருவண்ணாமலை, செங்கம், மதுரை மற்றும் திண்டுக்கல் பகுதிகளைக் கைப்பற்றினார்.\n\nஆங்கிலேயர்கள், கர்நாடகப் போர்கள் மூலம் ஐதர் அலி வென்ற கர்நாடகப் பகுதிகளை கைப்பற்றி சென்னை மாகாணத்துடன் இணைத்துக் கொண்டனர். இறுதி ஆற்காடு நவாப் முகமது கவுஸ் கானுக்கு வாரிசு இன்மையால், அவகாசியிலிக் கொள்கையின் படி, 1867ல் கர்நாடக பிரதேசங்கள், பிரித்தானிய இந்தியாவின் சென்னை மாகாணத்துடன் இணைக்கப்பட்டது.\n\n1805ல் கர்நாடக பிரதேசத்தில் எஞ்சியிருந்த பாளையக்காரர்களை வென்ற ஆங்கிலேயர்கள், கர்நாடக பிரதேசத்தை சென்னை மாகாணத்துடன் இணைத்தனர். \n\n\n"}
{"id": "408050", "url": "https://ta.wikipedia.org/wiki?curid=408050", "title": "பிரெய்ரி புல்வெளிகள்", "text": "பிரெய்ரி புல்வெளிகள்\n\nபிரெய்ரி புல்வெளிகள் (\"Prairies\", / prɛəri /) என்பது வட அமெரிக்காவில் காணப்படும் ஒரு பரந்த புல்வெளி. தென் அமெரிக்காவில் அர்கெந்தீனா, தெற்கு பிரேசில் மற்றும் உருகுவை பகுதிப் புல்வெளியை பம்பாசு என்றும் ஆப்பிரிக்காவின் பகுதிகள் சவான்னா என்றும் குறிப்பிடப்படுகின்றன. ஐரோவாசியா உள்ள புல்வெளிகள் ஸ்டெப்பி புல்வெளிகள். இத்தகைய பகுதிகள் சமவெளிகள். இங்கே மரங்கள் குறைவாக இருப்பதோடு புல்லினங்கள், புதர்கள், குறுமரங்கள் மிகுதியாக இருக்கின்றன.\n\nபிரெய்ரி என்ற சொற்றொடர் கனடா, அமெரிக்க ஐக்கிய நாடு, மெக்சிக்கோ நாடுகளின் உள்நாட்டுத் தாழ்நிலங்களைக் குறிப்பிடப் பயன்படுத்தப்படுகின்றது. இதில் பெருஞ் சமவெளி முழுமையும் அடங்கும். கிழக்கிலுள்ள சில மலைப்பாங்கான நஞ்சை நிலங்களும் அடங்கும்.\nSection::::பெயர்க்காரணம்.\nபிரெய்ரீ என்பது \"பிரையீயீ\" என்ற பிரான்சிய சொல்லிலிருந்து பெறப்பட்டது.இதன் வேர்ச்சொல் இலத்தீன் சொல்லான \"பிரதம்\" என்பதிலிருந்து உருவானது, அதற்கு \"மேய்ச்சலிடம்\" என்று பொருள்.\n\n"}
{"id": "408052", "url": "https://ta.wikipedia.org/wiki?curid=408052", "title": "அல்கைலேற்றம்", "text": "அல்கைலேற்றம்\n\nஅல்கைலேற்றம் (Alkylation) என்பது அல்கைல் தொகுதியானது ஒரு மூலக்கூற்றிலிருந்து மற்றொரு மூலக்கூற்றுக்கு மாற்றமடையும் செயல்முறையாகும். அல்கைல் தொகுதியானது கார்பன்நேரயனியாகவோ, மூலிகமாகவோ, கார்பன்எதிரயனியாகவோ அல்லது ஒரு காபீனாகவோ (அல்லது சமானமான வேறு ஏதாவது வடிவிலோ) இடம் மாற்றப்படலாம். அல்கைல் தொகுதியானது ஒரு மூலக்கூறொன்றின் பகுதியாக, CH,என்ற பொதுவான மூலக்கூற்று வாய்ப்பாட்டை உடையதாகவும் உள்ளதாகும். இதில் \"n என்ற முழு\" எண் மூலக்கூற்றோடு எத்தனை கார்பன் அணுக்கள் இணைந்துள்ளது என்பதைக் குறிக்கிறது. உதாரணமாக, ஒரு மெதில் தொகுதியானது (\"n\" = 1, CH) என்ற அளவிலான மெத்தேன் மூலக்கூற்றின் (CH) பகுதியாக உள்ளது. அல்கைலேற்ற காரணிகள் தெரிவு செய்யப்பட்ட அல்லது தேர்ந்தெடுக்கப்பட்ட அல்கைலேற்றத்தை தேவையான அலிபாட்டிக் கார்பன் சங்கிலியை முன்னதாகத் தேர்ந்தெடுக்கப்பட்ட கரியணுத்தொடரைக் கொண்ட தொடக்க மூலக்கூற்றுடன் சேர்ப்பதால் நிகழ்த்தப்படுகிறது. இது நன்கறியப்பட்ட வேதித்தொகுப்பு முறைகளுள் ஒன்றாகும். அல்கைல் நீக்க வினைகள் என்று அறியப்படும் செயல்முறைகளின் மூலம் அல்கைல் தொகுதிகள் ஒரு மூலக்கூற்றிலிருந்து நீக்கப்படவும் கூடும். அல்கைலேற்றக் காரணிகள் பெரும்பாலும் அவற்றின் கருக்கவர் அல்லது இலத்திரன்கவர் பண்புகளினடிப்படையிலேயே வகைப்படுத்தப்படுகின்றன. \nஎண்ணெய் சுத்திகரிப்பு நிலையங்களைப் பொறுத்தவரை அல்கைலேற்றம் என்பது ஆல்க்கீன்களுடனான ஐசோபியூட்டேனின் குறிப்பிட்ட அல்கைலேற்றமேயாகும். கல் நெய் அல்லது பெட்ரோலியத்தை மேம்படுத்தும் நோக்கில் அல்கைலேற்றமானது பெட்ரோலியத்திற்கான முதல்தரமான கலவை மூலப்பொருளை உற்பத்தி செய்து தருகிறது.\n\nமருத்துவத்துறையில், புற்றுநோய் செல்களைச் சிதைக்கப் பயன்படும் வேதிச்சிகிச்சையில் டி. என். ஏ -இன் அல்கைலேற்றம் பயன்படுகிறது. புற்றுநோய் எதிர்ப்புப் பொருட்கள் என்றழைக்கப்படும் மருந்து வகைப் பொருட்களால் அல்கைலேற்றமானது நிறைவேற்றப்படுகிறது.\n\nSection::::கருக்கவர் அல்கைலேற்ற காரணிகள்.\nகருக்கவர் அல்கைலேற்ற காரணிகள் அல்கைல் எதிரயனிக்குச் (கார்பன்எதிரயனி) சமானமான வேலையைச் செய்கிறது. உதாரணங்களில், கரிம உலோகச் சேர்மங்களான கிரின்யார்டு காரணிகள், கரிம மக்னீசியம், கரிம லித்தியம், கரிம தாமிரம் மற்றும் கரிம சோடியம் சேர்மங்கள் ஆகியவை அடங்கும்.  இத்தகைய சேர்மங்கள் கார்போனைல் தொகுதியில் உள்ள இலத்திரன்-பற்றாக்குறையுடைய கார்பன் அணுவோடு சேர முடியும். கருக்கவர் அல்கைலேற்றக் காரணிகளால், கார்பன் அணுக்களோடு உள்ள ஆலைடு பதிலிகளையும் இடப்பெயர்ச்சி செய்ய முடியும். வினைவேகமாற்றிகளின் முன்னிலையில், இவை, மேலும், சுசுகி இணைப்பு வினைகளால் முன்னுதாரணமாய் விளங்குகின்ற வினைகளைப் போன்று, அல்கைல் மற்றும் அரைல் ஆலைடுகளையும் அல்கைலேற்றம் செய்கின்றன.\n"}
{"id": "408054", "url": "https://ta.wikipedia.org/wiki?curid=408054", "title": "பெண்ணாறு", "text": "பெண்ணாறு\n\nபெண்ணாறு (Penna - also known as Pennar, Penner, Penneru or North Pinākinī) தென்னிந்தியாவின் கர்நாடகா மாநிலத்தில் சிக்கபள்ளாபூர் மாவட்டத்தின், நந்தி மலையில் உற்பத்தியாகி, கிழக்கில் கர்நாடகா மற்றும் ஆந்திரப் பிரதேசம் மாநிலங்கள் வழியாக பாய்ந்து, இறுதியில் நெல்லூர் மாவட்டத்தின் வங்காள விரிகுடாவில் கலக்கிறது. \n\n597 கிலோ மீட்டர் நீளத்தில் பாயும் பெண்ணாறு, 55,213 சதுர கிலோ மீட்டர் வடிநிலம் கொண்டது.பெண்ணாறு, கர்நாடகா மாநிலத்தில் 6,937 சதுர கிலோ மீட்டர் பரப்பளவிற்கும், ஆந்திரப் பிரதேசத்தில் 48,276 சகிமீ பரப்பளவிற்கும் வடிநிலமாக உள்ளது. \n\nSection::::வெளி இணைப்புகள்.\n \n"}
{"id": "408066", "url": "https://ta.wikipedia.org/wiki?curid=408066", "title": "அலுமினியம் புளோரைடு", "text": "அலுமினியம் புளோரைடு\n\nஅலுமினியம் புளோரைடு \"(Aluminium fluoride)\" என்பது AlF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். அலுமினியம் தயாரிப்பில் பயன்படுத்தப்படுவது இச்சேர்மத்தின் முதன்மையான பயனாகும். நிறமற்ற திண்மமான இதை செயற்கை முறையிலும் தயாரிக்கலாம். இயற்கையில் இது ரோசன்பெர்கைட்டு மற்றும் ஆசுக்கர்சோனைட்டு என்ற கனிமங்களில் தோன்றுகிறது. \n\nSection::::தயாரிப்பும் தோற்றமும்.\nஅலுமினியம் புளோரைடின் பெரும்பகுதியை அலுமினாவை ஐதரசன் புளோரைடு வாயுவுடன் சேர்த்து 700 ° செல்சியசு வெப்ப நிலைக்கு: சூடுபடுத்தி தயாரிக்கிறார்கள். புளோரோசிலிசிக் அமிலத்தையும் அலுமினியம் புளோரைடு தயாரிக்கப் பயன்படுத்தப்படலாம்\nஅமோனியம் எக்சாபுளோரோ அலுமினேட்டை வெப்பச் சிதைவுக்கு உட்படுத்தி அலுமினியம் புளோரைடைத் தயாரிப்பது மற்றொரு மாற்று வழிமுறையாகும். சிறிய அளவு ஆய்வகத்தயாரிப்புகளுக்கு அலுமினியம் ஐதராக்சைடு அல்லது அலுமினியம் உலோகத்தை ஐதரசன் புளோரைடுடன் சேர்த்து சூடுபடுத்தி இதைத் தயாரித்துக் கொள்கிறார்கள். \n\nஅலுமினியம் புளோரைடு டிரையைதரைடு என்பது அரிதாக இயற்கையில் தோன்றும் ரோசன்பெர்கைட்டு என்ற கனிமமாகும். இதனுடைய நீரேற்றமற்ற வடிவம் ஆசுக்கர்சோனைட்டு என்ற கனிம வடிவில் தோன்றுகிறது. \n\nSection::::கட்டமைப்பு.\nஅலுமினியம் புளோரைடின் கட்டமைப்பு இரேனியம் டிரையாக்சைடு கருத்தாக்கத்தை ஏற்றுக்கொண்டு உருக்குலைந்த AlF6 எண்முகத் தோற்றத்தில் காணப்படுகிறது. ஒவ்வொரு புளோரைடு அணுவும் இரண்டு Al மையங்களுடன் இணைக்கப்பட்டுள்ளது. இதன் முப்பரிமாண பல்பகுதித் தோற்றம் காரணமாக ALF3 உயர் உருகுநிலையயைப் பெற்றுள்ளது. திண்ம நிலையில் காணப்படும் அலுமினியத்தின் மற்ற டிரையாலைடுகள் வேறுபடுகின்றன.\n\nAlCl3 ஓர் அடுக்கு கட்டமைப்பையும் மற்றும் AlBr3 மற்றும் AlI3 ஆகியவை மூலக்கூற்று இருபடிக் கட்டமைப்பையும் ஏற்கின்றன. இதனால் இவை குறைந்த உருகுநிலையைப் கொண்டிருக்கின்றன. மேலும் இவை உடனடியாக ஆவியாகி இருபடிகளைக் கொடுக்கின்றன. வாயு நிலையில் அலுமினியம் புளோரைடு முக்கோண மூலக்கூறுகளாக உள்ள D3h சமச்சீருடன் காணப்படுகிறது. வாயு மூலக்கூறுகளின் AL-F பிணைப்பின் பிணைப்பு நீளம் 163 பைக்கோமீட்டர்களாகும். \n\nSection::::பயன்பாடுகள்.\nமின்னாற்பகுப்பு முறையில் அலுமினியத்தை உற்பத்தி செய்வதற்கு அலுமினியம் புளோரைடு ஒரு முக்கியமான கூட்டுசேர் பொருளாகப் பயன்படுகிறது. கிரையோலைட்டு தாதுவுடன் சேர்ந்து, இது உருகு நிலையை 1000 ° செல்சியசு வெப்பநிலை அளவுக்குக் குறைக்கிறது மற்றும் கரைசல்களின் கடத்துத்திறனையும் அதிகரிக்கிறது. இது உருகிய அலுமினிய ஆக்சைடில் கரைந்து பின்னர் மின்னாற்பகுப்பின் போது அலுமினியம் உலோகத்தை வழங்குகிறது. \n\nஉயிரியலில் அலுமினியம் புளோரைடு அணைவுச்சேர்மங்கள் பாசுப்போரைல் பரிமாற்ற வினைகளின் இயக்கவியல் அம்சங்களை ஆய்வுசெய்வதற்குப் பயன்படுத்தப்படுகின்றன, இவை அடினோசின் டிரை பாசுப்பேட்டு, மற்றும் குவானோசின் டிரை பாசுப்பேட்டு போன்ற உயிரணுக்களின் அடிப்படை முக்கியத்துவம் வாய்ந்தவை ஆகும். வளர்சிதை மாற்றம், வளர்ச்சி, வேறுபடுத்துதல் போன்ற செயற்பாடுகளில் இந்த உயிரணுக்கள் முக்கியமாக பங்களிக்கின்றன பல்லினமுப்படி குவானின் நியூக்ளியோடைடு பிணைப்பு புரதங்களுடன் பிணையவும் அவற்றை செயலூக்கவும் அலுமினியம் புளோரைடு பயன்படுகிறது. இப்புரதங்கள் தொடர்பான ஆய்வுகளுக்கும், அவற்றின் முப்பரிமாண கட்டமைப்புகளையும் உயிர்வேதியியல் நுட்பத்தையும் புரிந்து கொள்ளவும் தெளிவுபடுத்தவும் இச்சேர்மம் பயன்படுகிறது. \n\nSection::::முக்கியப் பயன்கள்.\nசிர்க்கோனியம் புளோரைடுடன் அலுமினியம் புளோரைடைச் சேர்த்து ஒரு பகுதிப்பொருளாக புளோரோ அலுமினேட்டு கண்ணாடி தயாரிப்பில் பயன்படுத்துகிறார்கள். நொதித்தலைத் தடுக்கவும் இது பயன்படுத்தப்படுகிறது. மக்னீசியம் புளோரைடைப் போல இதை குறை அட்டவணை ஒளியியல் மென்படலமாக குறிப்பாக புற ஊதாக்கதிர் வெளிப்படுந்தன்மை தேவையான நேரத்தில் பயன்படுத்துகிறார்கள். இதற்காக ஆவிப்படிவு முறையில் இது படிவாக்கப்படுகிறது \n\nSection::::பாதுகாப்பு.\nவிலங்குகளுக்கு அலுமினியம் புளோரைடு வாய்வழியாகக் கொடுக்கப்படும் போது அதன் உயிர்க்கொள்ளும் அளவு (LD50) 0.1 கிராம் / கிலோகிராம் ஆகும் . மீண்டும் மீண்டும் அல்லது நீடித்த உள்ளிழுத்தல் காசநோயை ஏற்படுத்தக்கூடும், மேலும் இதனால் எலும்பு மற்றும் நரம்பு மண்டலத்திலும் கூட தீய விளைவுகள் ஏற்பட்டு எலும்புகளில் மாற்றங்கள் மற்றும் நரம்பு மண்டல குறைபாடுகள் தோன்றலாம் . \n\nஅலுமினியம் புளோரைடு அணைவுச் சேர்மங்களாக உருவாவதுதான் இப்புளோரைடின் பெரும்பாலான நரம்பியல்நச்சு விளைவுகளுக்கு காரணமாகும். இந்த அணைவுச் சேர்மங்கள் பாசுப்பேட்டுகளின் வேதியியல் கட்டமைப்பு போல செயல்படுகின்றன. இதனால் அடினோசின் டிரை பாசுப்பேட்டு பாசுப்போ ஐதரோலேசு மற்றும் பாசுப்போலிப்பேசு டி ஆகியவற்றின் செயல்பாடுகளில் தாக்கத்தை உண்டாக்குகின்றன. மைரோமோலார் அளவுகளில் அலுமினியம் கிடைத்தால் கூட அலுமினியம் புளோரைடு உருவாகும் . \nதொழிற்சாலைகளில் அலுமினியம் ஒடுக்கும் செயல்முறைகளின் போது அலுமினியம் புளோரைடு உமிழ்வு பாதிப்பு மனிதர்களுக்கு உண்டாகிறது . அல்லது புளோரைடு மூலம் குடிநீர் வழியாக உடலுக்குள் நேரடியாகச் செல்வதன் மூலம் அல்லது பூச்சிக் கொல்லிகள் பயன்பாட்டில் எஞ்சியிருக்கும் மிச்சங்கள் போன்ற நடவடிக்கைகளும் இச்சேர்மத்தை மனித உடலுக்குள் செலுத்துகின்றன. குடிநீர், தேநீர், உணவு எச்சங்கள், குழந்தைகளுக்கான ஊட்டச்சத்து தயாரிப்பு நுணுக்கங்கள், அலுமினியம்அடங்கிய அமிலங்கள் அல்லது மருந்துகள், மணம் நீக்கும் பொருட்கள், ஒப்பனை மற்றும் கண்ணாடியால் செய்யப்பட்ட பொருட்கள் போன்றவை அலுமினியத்தை மனிதனுக்குள் வெளிப்படுத்தும் ஆதாரங்கள் ஆகும். தண்ணீரில் காணப்படும் அலுமினிய வகைகளின் நீடித்த வெளிப்பாடு ஏற்படுத்தும் நரம்பியல் விளைவுகளை பற்றிய தகவல்கள் குறைவாக உள்ளன .\n\n.\n"}
{"id": "408067", "url": "https://ta.wikipedia.org/wiki?curid=408067", "title": "ஹிரா சிங் கப்ரியா", "text": "ஹிரா சிங் கப்ரியா\n\nஹிரா சிங் கப்ரியா (பஞ்சாபி: ਹੀਰਾ ਸਿੰਘ ਗਾਬੜੀਆ, உருது: ہیرا سينگہ گابڑژا)  ஒரு பஞ்சாப் அரசின் சிறைச்சாலை மற்றும் சுற்றுலாத்துறை அமைச்சர் ஆவாா். மேலும் இவா் ஷிரோமணி அகாலி தளம் (பதல்) அரசியல் கட்சியைப் சோ்ந்தவா் ஆவாா். தற்போது இவர் லூதியானா மாவட்டத் திட்டமிடல் வாரிய தலைவா் ஆவாா். மேலும் ஷிரோமணி அகாலி தளம் BC பிரிவின் தலைவா் ஆவாா்.\n"}
{"id": "408068", "url": "https://ta.wikipedia.org/wiki?curid=408068", "title": "கோஜென் காடி", "text": "கோஜென் காடி\n\nகோஜென் காடி ஒரு அருணாச்சல பிரதேசம் மாநிலத்தை சோ்ந்த ஒரு இந்திய அரசியல்வாதி ஆவார்.\n\n2014  நடந்த அருணாச்சல பிரதேச சட்டமன்ற தேர்தலில் பாசார் தொகுதியில் இருந்து காதி தேர்வு செய்யப்பட்டார். இவா் அருணாச்சால மக்கள் கட்சி  வேட்பாளராக  நிறுத்தப்பட்டாா்.\n"}
{"id": "408070", "url": "https://ta.wikipedia.org/wiki?curid=408070", "title": "அமர்நாத் கோமி", "text": "அமர்நாத் கோமி\n\nஅமர்நாத் கோமி ஒரு இந்திய அரசியல்வாதி ஆவார். பீகார் சட்ட மன்றத்தின் கேள்வி மற்றும் அழைப்பு கவனிப்புக் குழுவின் தலைவர் ஆவாா்.  பீகார் மாநில, ஹயாஹத் தர்பங்கா  தொகுதியிலிருந்து  இரண்டாம் முறையாக சட்டமன்ற உறுப்பினராக தோ்ந்தெடுக்கப்பட்டாா். இவர்ஜனதா தளம் (ஐக்கியம்) கட்சியில் உறுப்பினராக உள்ளார்.\n\n"}
{"id": "408072", "url": "https://ta.wikipedia.org/wiki?curid=408072", "title": "லலித் மோகன் காந்தி", "text": "லலித் மோகன் காந்தி\n\nலலித் மோகன் காந்தி (அக்டோபர் 2, 1951 – டிசம்பர் 6, 2016) ஒரு ஓரிஸ்ஸா  மாநிலத்தை சோந்த இந்திய தேசிய காங்கிரஸ் கட்சியின் அரசியல்வாதி   ஆவாா்.\n\nஒடிசா சட்டப் பேரவை தேர்தலில் 1977 மற்றும் 1980 களில் டிடிலாகர் தொகுதியிலிருந்து தோ்ந்தெடுக்கப்பட்டாா்.  1980 ஆம் ஆண்டு ஜானகி பல்லாபி பட்நாயக்கின் கீழ் மாநில, தகவல் ஒலிபரப்பு மற்றும் பொது உறவுகள் மற்றும் திட்டமிடல் மற்றும் ஒருங்கிணைப்பு அமைச்சராக பணியாற்றினார்.\n\nகாயார்  இரயில்வே சந்திப்பு நிலையத்தில் ஒரு குறுகிய நிறுத்தம் முடிந்தபின் அவா் ரயிலை மாற்ற முயற்சித்தபோது காயங்கள் ஏற்பட்டன. பின்னா் டிசம்பர் 6, 2016 ல் காந்தி இறந்தார்.\n"}
{"id": "408073", "url": "https://ta.wikipedia.org/wiki?curid=408073", "title": "எஸ். கங்காதர்", "text": "எஸ். கங்காதர்\n\nஎஸ். கங்காதர் (பிறப்பு: அக்டோபர் 12, 1949) ஓர் இந்திய அரசியல்வாதியும், முன்னாள் மக்களவை உறுப்பினரும் ஆவார். இவர் ஆந்திரப் பிரதேச மாநிலம், அனந்தபூர் மாவட்டம், முனிமடுகைச் சேர்ந்த இந்திய தேசிய காங்கிரசின் தலைவர் ஆவார். இவர் ஹிந்துபுரம் மக்களவைத் தொகுதியிலிருந்து தோ்ந்தெடுக்கப்பட்டு, இந்திய மக்களவை உறுப்பினராக பணியாற்றினார். மேலும் இவர் 9 ஆவது, 10 ஆவது மற்றும் 12 ஆவது மக்களவைகளுக்கும் தேர்ந்தெடுக்கப்பட்டார்.\n"}
{"id": "408075", "url": "https://ta.wikipedia.org/wiki?curid=408075", "title": "கர்கி ஷங்கர் மிஸ்ரா", "text": "கர்கி ஷங்கர் மிஸ்ரா\n\nகர்கி ஷங்கர் மிஸ்ரா (1 ஜனவரி 1919, நாக்பூர், பொதுவுடமை கட்சி & பீராா்) ஒரு இந்திய அரசியல்வாதி ஆவாா். மேலும் இவா் மத்திய பிரதேச மாநிலத்தின் சியோனி மக்களவை தொகுதியிலிருந்து தோ்ந்தெடுக்கப்பட்ட, 8 வது மக்களவை உறுப்பினர் ஆவாா்.\n\nஇவா் இந்திய பாராளுமன்றத்தின் 4 வது, 5 வது, 6 வது, 7 வது மக்களவைகளுக்கு உறுப்பினராக தோ்ந்தெடுக்கப்பட்டாா்..\n"}
{"id": "408077", "url": "https://ta.wikipedia.org/wiki?curid=408077", "title": "ஜான் கீக்கி", "text": "ஜான் கீக்கி\n\nஜான் கீக்கி கிழக்கிந்திய நிறுவனத்தின் ஆட்சியின் கீழ், நவம்பர் 15, 1742 முதல் 26 நவம்பர் 1742 வரை பாம்பே மாகாணத்தின் ஆங்கில ஆளுநராக இருந்தார். இவர் ஏகாதிபத்திய நிர்வாகிகளில் முன்னணியில் உள்ள ஆளுநராக இருந்தார். இவர் சர் இசுடீபன் லா என்பவருக்குப் பின்னவராகவும், வில்லியம் வேக் என்பவருக்கு முன்னவராகவும் இந்தப் பதவியில் இருந்தார்.\n"}
{"id": "408079", "url": "https://ta.wikipedia.org/wiki?curid=408079", "title": "வில்லியம் வேக் (ஆளுநர்)", "text": "வில்லியம் வேக் (ஆளுநர்)\n\nவில்லியம் வேக் என்பவா்  26 நவம்பர் 1742 முதல் 17 நவம்பர் 1750 வரை ஆங்கில ஆட்சியில் பாம்பே ஆளுநராக  இருந்தார். வட கரோலினா மாகாணத்தில் 1765-1771 முடிய உள்ள காலகட்டத்திலும் மற்றும் நியூயார்க் மாகாணத்தில் 1771-1780 முடிய உள்ள காலகட்டத்திலும் ஆளுநராக இருந்த வில்லியம் டிரையான்(8 ஜூன் 1729 - 27 ஜனவரி 1788) என்பவரின் மனைவியான, மார்கரெட் வேக் டிரையான் என்பவரின் தந்தையும் ஆவாா். வில்லியம் வேக், ஜான் கீக்கி என்பவரின் பின்னவராகவும், ரிச்சர்டு பெளர்ச்சியர் என்பவரின் முன்னவராகவும் இந்தப்பதவியில் இருந்தார்.\n"}
{"id": "408083", "url": "https://ta.wikipedia.org/wiki?curid=408083", "title": "குலாம் முகம்மது கான்", "text": "குலாம் முகம்மது கான்\n"}
{"id": "408084", "url": "https://ta.wikipedia.org/wiki?curid=408084", "title": "என். கோகுலக்கிருஷ்ணன்", "text": "என். கோகுலக்கிருஷ்ணன்\n\nஎன் கோகுலக்கிருஷ்ணன் ஒரு அரசியல்வாதி ஆவாா். இவர் இந்திய பாராளுமன்றத்தின் மேல் சபையான மாநிலங்களவைக்கு உறுப்பினராக புதுச்சோியிலிருந்து தோ்ந்தெடுக்கப்பட்டாா்.  அக்டோபர் 6, 2015 அன்று INCP. கண்ணன் பதவி காலம் முடிவடைந்ததை அடுத்து இவா் தேர்ந்தெடுக்கப்பட்டார்.\n\nஇவா்  இந்திய அண்ணா திராவிட முன்னேற்றக் கழகத்தை (அ.இ.அ.தி.மு.க) அரசியல் கட்சியை சோ்ந்தவா்.\n"}
{"id": "408086", "url": "https://ta.wikipedia.org/wiki?curid=408086", "title": "லவ் குமார் கோல்டி", "text": "லவ் குமார் கோல்டி\n\nலவ் குமார் கோல்டி (Luv Kumar Goldy) என்பவா், இந்தியாவின் பஞ்சாப் மாநிலம்,  கர்ஷன்கர் சட்டப்பேரவைத் தொகுதியிலிருந்து பஞ்சாப் சட்டமன்றத்திற்கு இரண்டு முறை, 2004 முதல் 2007 முடிய மற்றும் 2007 முதல் 2012 முடிய ஆகிய காலகட்டங்களில் சட்டமன்ற உறுப்பினராகத் தோ்ந்தெடுக்கப்பட்டவர் ஆவார். இவர் 2017 ஆம் ஆண்டு பஞ்சாப் சட்டமன்றத் தேர்தலில், ஜெய் கிருஷான் சிங் ரோடியால் தோற்கடிக்கப்பட்டார்.\n"}
{"id": "408087", "url": "https://ta.wikipedia.org/wiki?curid=408087", "title": "ரித்ராஜ் கோவிந்த்", "text": "ரித்ராஜ் கோவிந்த்\n\nSection::::அரசியல் வாழ்க்கை.\n கிராடி விதான் சபாவின் எம்.எல்.ஏ\n\n"}
{"id": "408090", "url": "https://ta.wikipedia.org/wiki?curid=408090", "title": "தேஜஸ்வினி கவுடா", "text": "தேஜஸ்வினி கவுடா\n\nஜூன் 4, 4, 2008 இல், கர்நாடகா சட்டமன்ற கவுன்சிலுக்கு நடந்த தோ்தலில் இவரை எதிா்த்து யாரும் நிற்காததால் ஒருமனதாக தேஜஸ்வினி கவுடா தோ்ந்தெடுக்கப்பட்டாா். மொத்தம் உள்ள  11 இடங்களில், ஐ.சி., 4 இடங்களையும், ஜே.டி. (எஸ்) 2 இடங்களையும் மற்றும் பி.ஜே.பி 5 இடங்களையும்  பெற்றது.\n"}
{"id": "408093", "url": "https://ta.wikipedia.org/wiki?curid=408093", "title": "நரேஷ் குஜ்ரால்", "text": "நரேஷ் குஜ்ரால்\n\nநரேஷ் குஜ்ரால் (பிறப்பு 1948 ஆம் ஆண்டு மே 1948)  என்பவா், ஒரு ஷிரோமணி அகலி தளம்  கட்சியை சோ்ந்த அரசியல்வாதி ஆவார். இவர் இந்தியாவின் நாடாளுமன்றத்தின் மேல்சபையான  மாநிலங்களவைக்கு, பஞ்சாப்  மாநிலத்திலிருந்து தோ்ந்தெடுக்கப்பட்ட, இந்திய நாடாளுமன்ற உறுப்பினராவார்.\n\nஇந்தியாவின் முன்னாள் பிரதமரான இண்டர் குமார் குஜரால் அவா்களின் மகன் ஆவார்.\n"}
{"id": "408094", "url": "https://ta.wikipedia.org/wiki?curid=408094", "title": "கன்வார் லால் குப்தா", "text": "கன்வார் லால் குப்தா\n\nகன்வார் லால் குப்தா (பிறப்பு: அக்டோபர் 16, 1924) ஒரு இந்திய அரசியல்வாதி ஆவார்.நான்கவாது மக்களவைக்கு டில்லி சாதா் தொகுதியிலிருந்து 1967 முதல் 1970 வரை பாரதீய ஜன சங்கத்தின் வேட்பாளராக  போட்டியிட்டு தேர்ந்தெடுக்கப்பட்டார்.  மீண்டும் ஆறாவது மக்களவைக்கு, ஜனதா கட்சியின் வேட்பாளராக போட்டியிட்டு, 1977 முதல் 1980 வரை உறுப்பினராக  இருந்தாா்.மேலும் 1953 முதல் 1957 வரை டில்லி சட்டமன்ற உறுப்பினராகவும், 1958 முதல் 1962 வரை டெல்லி மாநகராட்சி உறுப்பினராகவும் இருந்தார். இவர் 1975 இல் அவசரகாலத்தில் உள் நாட்டுப் பாதுகாப்புப் பராமரிப்புச் சட்டம்(MISA) மூலம் சிறையில் அடைக்கப்பட்டார்.\n"}
{"id": "408109", "url": "https://ta.wikipedia.org/wiki?curid=408109", "title": "சின்னக்கனல்", "text": "சின்னக்கனல்\n\nஇந்திய மாநிலமான கேரளாவின் இடுக்கி மாவட்டத்தில் உள்ள சிறு கிராமம் சின்னக்கனல். இங்குள்ள அருவி சக்தி வீடு அருவி என அழைக்கப்படுகிறது.\n\nSection::::மக்கள்த்தொகை.\n2001ஆம் ஆண்டு மக்கள் தொகை கணக்கெடுப்பின்படி சின்னக்கனல் கிராமத்தில் 12949பேர் வசிக்கின்றனர். இதில் 6575 பேர் ஆண்கள் மற்றும் 6374பேர் பெண்கள்.\n"}
{"id": "408114", "url": "https://ta.wikipedia.org/wiki?curid=408114", "title": "குடகன்னார் ஆறு", "text": "குடகன்னார் ஆறு\n\nதென் இந்திய மாநிலமான தமிழ்நாட்டில் காமராசர் ஏரியின் வடக்குத் திசையில் 800மீ(2600 அடி) உயரத்தில் அமைந்துள்ளது கன்னிவாடி மலைகள். அதன் மேற்குத் திசையில் 1500மீ(4900 அடி) உயரத்தில் பழனி மலையின் வட சரிவு அமைந்துள்ளது. பன்டரிமாலையிலிருந்து கருவாலி ஆறு (நீரோட்டத்தின் எதிர்திசை) மற்றும் குலால் ஆறு (நீரோட்டத்தின் திசை) தோன்றுகிறது. பழனி மலை மற்றும் கன்னிவாடி மலை சேருமிடத்தில், காமராசர் ஏரியின் வட-மேற்கில் குலால் ஆறு வந்தடைகிறது. குலால் ஆறு தன் பாதையில் இரண்டு அருவிகள் மற்றும் சிறு குளங்களை கடந்துச் செல்கிறது. மற்றுமொறு ஆற்றின் பெயர் குடகன்னார் ஆறு. தன்டிக்குடியிலிருந்து பண்ணைக்காடு வழியாக காமராசர் ஏரியை, பள்ளத்தாக்கின் தென்-மேற்கு திசையில் வந்தடைகிறது.\n"}
{"id": "408116", "url": "https://ta.wikipedia.org/wiki?curid=408116", "title": "மள்ளாலி அருவி", "text": "மள்ளாலி அருவி\n\nமள்ளாலி அருவி, கர்நாடகாவின் குடகு மாவட்டத்தின் வட பகுதியில் அமைந்துள்ளது. இவ்வருவியின் முக்கிய நீர் மூலம் குமாரதாரா ஆறாகும். \nகுக்கி சுப்பிரமணியா வழியாகச் செல்லும் குமாரதாரா, உப்பினன்கடியில் நேத்திராவதி ஆற்றில் இணைகிறது. பின்னர், மங்களூரில் அரபிக் கடலில் கலக்கிறது.\n"}
{"id": "408121", "url": "https://ta.wikipedia.org/wiki?curid=408121", "title": "சம்பாவதி ஆறு", "text": "சம்பாவதி ஆறு\n\nசம்பாவதி ஆறு () கிழக்குத் தொடர்ச்சி மலையில், கடல் மட்டத்திலிருந்து 1,200 அடி  உயரத்தில், ஆந்திர கிராமத்திற்கு அருகில் தோன்றும் ஒரு சிறு ஆறாகும். கொனடா கிராமத்திற்கு அருகே, கிழக்கு நோக்கிப் பாய்ந்து, வங்காள விரிகுடாவில் கலக்கிறது. விசயநகர மாவட்டத்தின், கசபதிநகரம், நெல்லிமார்லா, சாரிபல்லி, தென்கடா, பாலம்,மற்றும் நடவால்சா வழியாக பாய்கிறது. இடுவாம்புலா கேட்டா, சிட்டா கேட்டா, பொதுலா கேட்டா மற்றும் காடி கேட்டா  ஆகியன இவ்வாற்றின் கிளைஆறுகளாகும். 1,410சதுர கிமீ கொண்ட வடிநில பகுதி, பாறை நிலப்பரப்பு,(மதுகுலா மலை), விசயநகர சமவெளி மற்றும் கடலோர சமவெளி என பிரிக்கப்படுகிறது.\n\n1965-1968ஆம் ஆண்டுகளில், தென்கடா அனை கட்டப்பட்டது. இவ்வனை, சாரிபல்லி கிராமம், நெல்லிமார்லா மண்டலம் மற்றும் விசயநகர மாவட்டம் ஆகியவற்றின் 5,153 ஏக்கர் நில பாசனத்திற்காக் கட்டப்பட்டது.\n\nதாராகர்மா தீர்தா சாகரம் தடுப்பனை 6,690 ஹெக்டேர் நிலப் பாசனத்திற்காக கட்டப்பட்டது. 60 மில்லியன் கொள்ளளவு கொண்ட குமிளி அனை பாசனத்திற்காக இவ்வாற்றின் வடிநிலத்தில் கட்டப்பட்டுள்ளது. \n"}
{"id": "408125", "url": "https://ta.wikipedia.org/wiki?curid=408125", "title": "எலிசா நெல்சன்", "text": "எலிசா நெல்சன்\n\nஎலிசா நெல்சன் ஒரு ஹாக்கி வீரர் ஆவார். இவர், தேசிய பெண்கள் ஹாக்கி அணியின் முன்னாள் தலைவர் ஆவார். 27 செப்டம்பர் 1956ல் கோவாவைச் சேர்ந்த பெற்றோருக்கு மகராட்டிர மாநிலம் பூனாவில் பிறந்தார். இவர், இந்திய இரயில்வேயின் சார்பாக விளையாடினார். மேலும், 1982ல், புது டெல்லியில் நடைபெற்ற 9ஆவது ஆசிய விளையாட்டுப் போட்டியில், இந்திய தேசிய அணியினை வழிநடத்திச் சென்று, தங்கப் பதக்கத்தினை வெல்லச் செய்தார். இவர், 1980ல் மாஸ்கோவில் நடைபெற்ற கோடை ஒலிம்பிக்கில் 4வது இடத்தைப் பெற்ற இந்திய அணியின் உறுப்பினர். 1981ல் அர்ச்சுனா விருதினைப் பெற்றார். இந்திய அரசு, இந்திய மக்களை கௌரவிக்கும் நான்காவது விருதான பத்மசிறீ விருதினை 1983ஆம் ஆண்டு இவருக்கு வழங்கியது.\n"}
{"id": "408126", "url": "https://ta.wikipedia.org/wiki?curid=408126", "title": "கார்பன்-கார்பன் பிணைப்பு", "text": "கார்பன்-கார்பன் பிணைப்பு\n\nகார்பன்-கார்பன் பிணைப்பு \"(Carbon–Carbon bond)\" என்பது இரண்டு கார்பன் அணுக்கள் சகப்பிணைப்பால் பிணைக்கப்படுவதைக் குறிக்கும். இது பொதுவாக ஓர் ஒற்றைப் பிணைப்பாக இருக்கும். ஒவ்வொரு கார்பன் அணுவிலிருந்தும் ஒவ்வொரு எலக்ட்ரான்கள் சேர்ந்து இந்த ஒற்றை பிணைப்பை உருவாக்குகின்றன. கார்பன்-கார்பன் ஒற்றைப் பிணைப்பு என்பது ஒரு சிக்மா பிணைப்பாகும். ஒவ்வொரு கார்பன் அணுவிலும் ஓர் இனக்கலப்பு அடைந்த ஆர்பிட்டால்களுக்கு இடையில் இப்பிணைப்பு உருவாகிறது. ஈத்தேனில் உள்ள ஆர்பிட்டால்கள் sp3- இனக்கலப்பு அடைந்த ஆர்பிட்டால்களாகும். ஆனால் ஒற்றைப் பிணைப்புகள் கார்பன் அணுவுக்கும் பிற இனக்கலப்பு ஆர்பிட்டால்களுக்கும் (எ.கா. sp2 , sp2) இடையில் உண்டாகின்றன. உண்மையில் ஒற்றைப் பிணைப்பில் உள்ள கார்பன் அணுக்களுக்கு இடையில் ஒரே வகையான இனக்கலப்பு இருக்க வேண்டிய அவசியமில்லை. கார்பன் அணுக்களால் ஆல்க்கீன்கள் போன்ற சேர்மங்களில் இரட்டைப் பிணைப்புகளாகவும், ஆல்க்கைன் போன்ற சேர்மங்களில் முப்பிணைப்புகளாகவும் உருவாக முடியும். sp2- இனக்கலப்பு ஆர்பிட்டால்கள் மேற்பொருந்துவதால் ஓர் இரட்டைப் பிணைப்பு உருவாகிறது. இங்கு p- ஆர்பிட்டால் இனக்கலப்பில் ஈடுபடுவதில்லை. ஒரு sp- இனக்கலப்பு ஆர்பிட்டால் மற்றும் ஒவ்வொரு அணுவிலிருந்தும் இரண்டு p- ஆர்பிட்டால்கள்கள் மேற்பொருந்துவதால் முப்பிணைப்பு உருவாகிறது. இங்கு p- ஆர்பிட்டால்களின் பயனால் பை – பிணைப்பு உருவாகிறது.\nகார்பன் அதன் சொந்த அணுக்களுடன் சேர்ந்து நீண்ட சங்கிலிகளை உருவாக்கும் சில தனிமங்களில் ஒன்றாகும். இப்பண்பிற்கு சங்கிலியாக்கம் என்று பெயர். கார்பன்-கார்பன் பிணைப்பின் வலிமை இப்பண்பு பிணைக்கப்பட்டுள்ளது. இதன் விளைவாக எண்ணற்ற எண்ணிக்கையில் மூலக்கூற்று வடிவங்கள் தோன்றுகின்றன. அவற்றில் பல தனிமங்கள் வாழ்க்கையின் முக்கியமான கட்டமைப்பு தனிமங்களாகும். எனவே கார்பன் சேர்மங்கள் அனைத்தும் கரிம வேதியியல் என்ற தனிப்பிரிவின் கீழ் ஆராயப்படுகின்றன.\n\nSection::::சங்கிலிகளும் கிளைகளும்.\nC−C கட்டமைப்பு பிணைப்பில் கிளைகள் உருவாதல் பொதுவானதாக இருக்கிறது. அருகாமையில் இடம்பெற்றுள்ள கார்பன் அணுக்களின் எண்ணிக்கையின் அடிப்படையில் விதம்விதமான கார்பன் அணுக்கள் விவரிக்கப்படுகின்றன. \nகட்டமைப்புரீதியாக அணைவுச் சேர்மங்களாக உள்ள கரிம மூலக்கூறுகளில், மூலக்கூறு வடிவத்தை அமைக்கின்ற நான்கிணைய தலச்சட்டம் கார்பன்-கார்பன் பிணைப்புகளின் முப்பரிமாண நோக்குநிலையாகக் காணப்படுகிறது . மேலும், கோர்ட்டிசோன் மற்றும் மார்பைன் போன்ற பல உயிரியல் ரீதியான செயல்திறன் கொண்ட சிறு மூலக்கூறுகளில் நான்கிணைய தலச்சட்டங்கள் காணப்படுகின்றன \n\nSection::::தயாரிப்பு.\nகார்பன்-கார்பன் பிணைப்பு உருவாக்கும் வினைகள் என்பவை புதிய கார்பன்-கார்பன் பிணைப்புகளை உருவாக்கும் வினைகள் ஆகும், மருந்துகள் மற்றும் நெகிழிகள் போன்ற பல மனிதனால் தயாரிக்கப்பட்ட இரசாயனங்கள் உற்பத்திக்கு இப்பிணைப்புகள் முக்கியமானவையாகும்.\n\nஆல்டால் வினைகள், டையீல்சு ஆல்டர் வினை, கார்பனைல் குழுவுடன் கிர்க்னார்டு காரணியின் வினை, எக் வினை, மைக்கேல் வினை மற்றும் விட்டிக் வினை போன்றவை புதிய கார்பன்-கார்பன் பிணைப்புகளை உருவாக்கும் வினைகள் ஆகும். \nமூன்றாம் நிலை கார்பன்களுக்குத் தேவைப்படும் முப்பரிமாண கட்டமைப்பு உருவாக்கம் தொகுப்பு வினைகள் 20 ஆம் நூற்றாண்டின் பிற்பகுதியில் கண்டறியப்பட்டன. ஆனால் 21 ஆம் நூற்றாண்டின் முதல் பத்தாண்டுகள் வரை நான்கிணைய கார்பன் அணுக்களுக்குத் தேவையான கட்டமைப்பை தொகுக்கும் திறன் தொடங்கப்படவில்லை.\n\nSection::::பிணைப்பு வலிமை.\nதொடர்புடைய இதர பிணைப்புகளுடன் ஒப்பிடுகையில் கார்பன் – கார்பன் பிணைப்பு மிக வலிமையானது ஆகும். \n"}
{"id": "408130", "url": "https://ta.wikipedia.org/wiki?curid=408130", "title": "அபின் சியாம் குப்தா", "text": "அபின் சியாம் குப்தா\n\nஅபின் சியாம் குப்தா (\"Abhinn Shyam Gupta\") (பிறப்பு: 2 அக்டோபர்1979, அலகாபாத்) இந்தியாவைச்  சார்ந்த பூப்பந்தாட்ட வீரர். ஒற்றையர் பிரிவில் முன்னாள் தேசிய வெற்றி வீரர். இவர், அலகாபாத்தில் வசிக்கிறார். 2004ல் கோடை ஒலிம்பிக்கில், பூப்பந்தாட்டத்தில், ஆடவர் ஒற்றையர் பிரிவில் விளையாடினார். 32வது ஆட்டத்தில் கொரியாவின், பார்க் டே- சாங்கிடம் தோற்றார்.\n\nஇந்திய பூப்பந்தாட்டத்தில் குப்தாவின் பங்களிப்புக்காக அர்சுனா விருது வழங்கப்பட்டது.\n\nSection::::கல்வி மற்றும் வேலை.\nஅபின், அலகாபாத் பல்கலைகழகத்தில் பி.காம் பட்டத்தைப் பெற்றார். தற்போது, அலகாபாத், சுபேதார் முனையத்தில் உள்ள இந்திய எண்ணெய் நிறுவனத்தில்,  துனை மேலாளராக பணியாற்றுகின்றார்.\n\nSection::::சாதனைகள்.\nஅபின் 2004ல் லிம்கா சாதனைகள் புத்தகத்தில் இடம்பெற்றார்.  சிறு, துணை இளைய, இளைய(இரு முறை) மற்றும் மூத்த(இரு முறை) ஆகிய வகை விளையாட்டுப் போட்டிகளில் தேசிய அளவில் வெற்றி பெற்ற ஒரே பூப்பந்தாட்ட வீரர் ஆவார்.\n\n"}
{"id": "408131", "url": "https://ta.wikipedia.org/wiki?curid=408131", "title": "மதுமித்தா பிஷ்ட்", "text": "மதுமித்தா பிஷ்ட்\n\nமதுமித்தா பிஷ்ட்(பிறப்பு 5 அக்டோபர் 1964, சல்பைகுரி) ஒர் மேற்கு வங்காளத்தைச் சார்ந்த பூப்பந்தாட்ட வீரராவார். இவர் 8 முறை தேசிய ஒற்றையர் முதன்மை ஆட்டத்தையும், 9 முறை இரட்டையர் ஆட்டத்தையும், 12 முறை கலப்பு இரட்டையர் ஆட்டத்தையும் வென்றிருக்கிறார்.\n\n"}
{"id": "408132", "url": "https://ta.wikipedia.org/wiki?curid=408132", "title": "ஈரிணைய கார்பன்", "text": "ஈரிணைய கார்பன்\n\nஈரிணைய கார்பன் \"(Secondary carbon)\" என்பது ஒரு கார்பன் அணு வேறு இரண்டு கார்பன் அணுக்களுடன் பிணைக்கப்பட்டிருப்பதைக் குறிக்கிறது. இரண்டாம் நிலை கார்பன் என்றும் இதை அழைக்கலாம். இக்காரணத்திற்காக குறைந்தபட்சம் மூன்று கார்பன் அணுக்கள் கொண்ட அனைத்து ஐதரோ கார்பன்களிலும் ஈரிணையக் கார்பன் அணுக்கள் காணப்படுகின்றன. கிளைகளில்லாத ஆல்க்கேன்களில் உள்ள உட்புற கார்பன் அணுக்கள் எப்போதும் ஈரிணைய கார்பன் அணுக்கள் ஆகும். \n"}
{"id": "408133", "url": "https://ta.wikipedia.org/wiki?curid=408133", "title": "இராமசாமி ஞானசேகரன்", "text": "இராமசாமி ஞானசேகரன்\n\nஇராமசாமி ஞானசேகரன் (Ramaswamy Gnanasekaran பிறப்பு: சனவரி 5, 1954) ஒரு இந்திய விரைவோட்ட தடகள வீரர் ஆவார் . இவர் 1978ல் ஆசிய விளையாட்டுப் போட்டியில் 200மீ பந்தயத்தில் தங்கப்பதக்கத்தை வென்றார். பின்னாட்களில் இவர் பயிற்சியாளராக பணியாற்றினார் 1978-79ஆம் ஆண்டில் தடகளத்திற்காக அருச்சுனா விருது வழங்கப்பட்டது.\n"}
{"id": "408135", "url": "https://ta.wikipedia.org/wiki?curid=408135", "title": "அந்தோணி அமல்ராசு", "text": "அந்தோணி அமல்ராசு\n\n24 சனவரி 1986ல் பிறந்த அமல்ராசு அந்தோணி, இந்திய மாநிலமான தமிழ்நாட்டைச் சார்ந்த ஒரு மேசைப்பந்தாட்ட வீரராவார். 2014ல் நடைபெற்ற பொதுநலவாய விளையாட்டுப் போட்டியில் இரட்டையர் பிரிவில் சரத் கமலுடன் இணைந்து வெள்ளிப் பதக்கத்தை வென்றார் . 2012 சனவரியில் இந்திய தேர்ந்த வீரரான சரத் கமலை,  தேசிய மேசைப்பந்தாட்ட போட்டியில் இறுதி சுற்றில் வென்றார். 2017ல் அர்ச்சுனா விருதினைப் பெற்றார். 2018ல் கோல்ட் கோஸ்ட், ஆஸ்திரேலியாவில் நடைபெற்ற பொதுநலவாய விளையாட்டுப் போட்டியில் ஆடவர் அணி பிரிவில் சரத் கமல், கர்மித் தேசாய், சத்தியன் ஞானசேகரன் மற்றும் சுனில் செட்டியுடன் இணைந்து தங்கப் பதக்கத்தை வென்றார்.\n"}
{"id": "408139", "url": "https://ta.wikipedia.org/wiki?curid=408139", "title": "சிரில் சி. வள்ளூர்", "text": "சிரில் சி. வள்ளூர்\n\nசிரில் சி. வள்ளூர், கேரளாவின் தேசிய கைப்பந்து அணியின் முன்னாள் விளையாட்டு வீரராவார். 1986ல் சியோலில் நடைபெற்ற ஆசிய விளையாட்டுப் போட்டி உட்பட பல போட்டிளில் இந்தியாவின் சார்பாக விளையாடியுள்ளார்.சியோலில் நடைபெற்ற ஆசிய விளையாட்டுப் போட்டியில் வெண்கலப் பதக்கத்தைப் வென்றார்.  .\n\n1986ல் இந்திய கைப்பந்தாட்டத்திற்கு அவரது பங்களிப்புக்காக அர்சுனா விருது வழங்கப்பட்டது.. கோழிக்கோடு பல்கலைகழகத்தின் முன்னாள் மாணவர் ஆவார் .\n"}
{"id": "408142", "url": "https://ta.wikipedia.org/wiki?curid=408142", "title": "குர்மாயில் சிங்", "text": "குர்மாயில் சிங்\n\nகுர்மாயில் சிங் ஒரு இந்திய ஹாக்கி விளையாட்டு வீரராவார். 1980ல் மாஸ்கோவில் நடைபெற்ற கோடை ஒலிம்பிக்கில் தங்கப் பதக்கம் வென்ற அணியில் இவர் இடம்பெற்றிருந்தார். பஞ்சாப் காவல் துறையில் தற்போது பணியாற்றுகின்றார். இவர் அர்சுனா விருதினைப் பெற்றார். இந்திய பெண்கள் அணியின் முன்னாள் தலைவி இராசபிர் கவுரை இவரது மனைவியாவார்.\n"}
{"id": "408156", "url": "https://ta.wikipedia.org/wiki?curid=408156", "title": "சுகா மைக்கா ஆறு", "text": "சுகா மைக்கா ஆறு\n\nசுகா மைக்கா ஆறு உருமேனியாவின் அமைந்துள்ள மால்டோவா நதியின் ஒரு துணைநதி ஆகும்.\n"}
{"id": "408161", "url": "https://ta.wikipedia.org/wiki?curid=408161", "title": "அயனிகளின் பட்டியல்", "text": "அயனிகளின் பட்டியல்\n\nஅயனிகளின் பட்டியல் \"(List of Ions)\" என்ற இப்பட்டியலில் தனிமவரிசை அட்டவனையின் படி அயனிகள் வரிசைப்படுத்தப்பட்டுள்ளன.\n"}
{"id": "408162", "url": "https://ta.wikipedia.org/wiki?curid=408162", "title": "இந்திய அரசியலமைப்பில் நெருக்கடி நிலை", "text": "இந்திய அரசியலமைப்பில் நெருக்கடி நிலை\n\nநெருக்கடி நிலை (Emergency) இந்திய அரசியலமைப்புச் சட்டத்தில் மூன்று வகையாகப் பிரிக்கப்பட்டு குறிப்பிடப்பட்டுள்ளது. பிரிவுகள் 352, 356 மற்றும் 360 இவ்வகையான நெருக்கடி நிலைமைகளை விளக்குகின்றன. பிரிவு 352 போர் மூலம் ஏற்படும் அவசர நிலையையும் (National Emergency) பிரிவு 356 மாநிலங்களில் சட்டம் ஒழுங்கு நிலை சீர்குலைவதால் அல்லது அரசியல் சாசனப் பிரிவுகள் கடைப்பிடிக்கப்படாததால் (State Emergency ) எழும் நிலையையும் மற்றும் பிரிவு 360 நிதிநிலையால் ஏற்படும் அவசரநிலையையும் (Financial Emergency ) விளக்கும்.\n\nSection::::பிரிவு 352 - தேசிய நெருக்கடி நிலைமை.\nபிரிவு 352 - (1) ன் படி வெளிநாடுகள் தாக்குதலினாலோ அல்லது ஆயுத கலகங்களாலோ இந்தியாவின் பாதுகாப்பிற்குக் குந்தகம் ஏற்படும் நிலை ஏற்பட்டால் குடியரசுத்தலைவர் இந்தியா முழுமைக்குமோ அல்லது ஒரு குறிப்பிட்ட பகுதிக்கோ நெருக்கடி நிலைமையினை அறிவிக்கலாம்.\nஅமைச்சரவையின் பரிந்துரையின் அடிப்படையில் குடியரசுத் தலைவர் அறிவிப்பார். இவ்வாறு அறிவிக்கப்பட்ட நெருக்கடி நிலைமை பாராளுமன்றத்தின் இரு அவைகளின் ஒப்புதல் பெற வேண்டும். அவ்வாறு இரு அவைகளும் ஏற்றுக் கொள்ளவில்லை என்றால் ஒரு மாதத்திற்குள் இவ்வகையான பிரகடனம் செயலிழந்துவிடும். ஏற்றுக் கொள்ளப்பட்ட தீர்மானம் ஆறுமாதங்களுக்கு அமலில் இருக்கும்.\n\nSection::::விளைவுகள்.\nபிரிவு 325 (1) ன் படி நெருக்கடி நிலை அறிவிக்கப்பட்டால் கீழ்கண்ட விளைவுகள் ஏற்படும்.\n\nSection::::மாநிலத்தில் சட்டம் ஒழுங்கு சீர்கெடுதல்.\nஅரசியலமைப்புச்சட்டம் செயலிழந்தால் ஏற்படும் நெருக்கடி நிலைமை இதில் அடங்கும்.\n\nஒரு மாநிலத்தில் சட்டம் ஒழுங்கு நிலை சீர் கெடுவதாலோ அல்லது அரசியல் சட்டம் செயலிழந்து விட்டாலோ ஆளுநர் அறிக்கையின் அடிப்படையில் குடியரசுத் தலைவர் நெருக்கடி நிலையை அறிவிக்கலாம். அமைச்சரவையின் பரிந்துரையின் பேரில் குடியரசுத் தலைவர் அறிவிப்பார். இரண்டு மாதங்களுக்குள் பாராளுமன்றத்தின் இரு அவைகளும் இந்தத் தீர்மானத்தை ஏற்றுக்கொள்ள வேண்டும். மக்களவை ஏற்றுக் கொண்ட பின் ஆறு மாதங்களுக்கு இது அமலில் இருக்கும். இதன்பின் மேலும் இதை மக்களவை நீட்டிக்கலாம். ஆனால் இது மூன்று ஆண்டுகளுக்கு மேல் நீட்டிக்கப்படக் கூடாது.\n\n\nSection::::நிதி நிலைமையால் அறிவிக்கப்படும் நெருக்கடி நிலை.\nகடன் சுமையாலோ அல்லது வேறு காரணங்களாலோ கடன் நிலைமை அளவிற்கு மீறி கட்டுக்கடங்காமல் செல்லுமானால் குடியரசுத் தலைவர் இது போன்ற நெருக்கடி நிலைமையை அறிவிக்கலாம்.\n\nஇது போன்ற காலங்களில் மைய அரசு மாநில அரசு நிர்வாகத்திற்கு நிதி மேலாண்மை குறித்துக் கட்டளைகள் பிறப்பிக்கலாம். அரசு ஊழியர்கள் மற்றும் நீதிபதிகளின் ஊதியத்தை குறைக்கவும் அறிவுறுத்தாலம், குடியரசுத் தலைவர் மாநில சட்டமன்றம் இயற்றும் நிதி மசோதாக்களை தமது பரிசிலனைக்கு எடுத்துக் கொள்ளலாம்.\n"}
{"id": "408164", "url": "https://ta.wikipedia.org/wiki?curid=408164", "title": "ஆதனூர், தஞ்சாவூர்", "text": "ஆதனூர், தஞ்சாவூர்\n\nதமிழ்நாட்டில், நாகப்பட்டினம் மாவட்டம், வேதாரண்யம் வட்டாரத்தில், ஆதனூர் என்பது ஒரு கிராமமாகும்.\n\nSection::::விளக்கப்படங்கள்.\n2001 ஆம் ஆண்டு மக்கள்தொகை கணக்கெடுப்பின் படி, அச்சம்பட்டி  மொத்த மக்கட்தொகை 2587 ஆக இருந்தது, இதில் 1327 ஆண்களும் 1260 பெண்களும் இருந்தனர். பாலின விகிதம் 950. கல்வியறிவு விகிதம் 64.53.\n"}
{"id": "408166", "url": "https://ta.wikipedia.org/wiki?curid=408166", "title": "அடிரோன்டாக் மலைகள்", "text": "அடிரோன்டாக் மலைகள்\n\nஅடிரோன்டாக் மலைகள் (\"Adirondack Mountains\", ) அமெரிக்க நாட்டின் வடகிழக்கு நியூயார்க் மாநிலத்தில் உருவாகியுள்ள திண்மப்பாறைத் தொகுதி ஆகும். இதன் எல்லைகளும் அடிரோன்டாக் பூங்காவின் எல்லைகளும் ஒன்றே. இந்த மலை ஓர் வட்டமான குவிமாடமாக உருவாகியுள்ளது; இந்த வட்டத்தின் விட்டம் ஏறத்தாழ 160 மைல்கள் (260 கிமீ) மற்றும் உயரம் ஏறத்தாழ 1 மைல் (1,600 மீ). தற்போதைய மலைத்தோற்றத்திற்கு உறைபனிப்பரவலே காரணமாகும்.\n\nSection::::வரலாறு.\nமுதன்முதலாக 1742ஆம் ஆண்டில் இங்கு வந்திருந்த பிரான்சிய இறையியலாளர் யோசப்பு-பிரான்சுவா லஃபிட்டோ இதனை \"ரோன்டாக்சு\" எனக் குறிப்பிட்டுள்ளார்; இதற்கான பொருளாக \"மரந் தின்னிகள்\" என வரையறுத்திருந்தார். மோஹோக் மொழியில் முள்ளம்பன்றியை அடிரோன்டாக் என்கின்றனர். இது மரப்பட்டைகளை உண்ணக்கூடும். மோஹோக் மொழிக்கு வரிவடிவம் எதுவும் இல்லாததால் ஐரோப்பியர்கள் வெவ்வேறாக உச்சரிக்கத் தொடங்கினர். 1761இல் வரையப்பட்ட ஆங்கில நிலப்படமொன்றில் இது \"மான் வேட்டை நாடு\" எனவும் 1837இல் எபனேசர் எம்மான்சு இம்மலைகளை \"அடிரோன்டாக்சு\" எனவும் குறிப்பிடப்பட்டுள்ளனர்.\n\nஇப்பகுதிக்கு கி.மு 10,000க்கு முன்பே தொல்குடி அமெரிக்கர்கள் வந்துள்ளனர். அல்கோங்குவைன் மக்களும் மோஹோக் நாடும் அடிரோன்டாக் மலைகளை வேட்டையாடவும் பயணிக்கவும் பயன்படுத்தினரே தவிர இங்கு குடியேறவில்லை. ஐரோப்பிய குடியேற்றம் 1609இல் தற்போது டைகொண்டெரோகா எனப்படும் இடத்திற்கு சாமுவல் டெ சாம்ப்ளேன் வந்தபிறகு துவங்கியது. 1642இல் இயேசு சபை இறையியலாளர் ஐசாக் ஜோக்சு இங்கு வந்துள்ளார்.\n\n1664இல் புதிய நெதர்லாந்து இங்கிலாந்து முடியாட்சிக்கு கையளிக்கப்பட்டபோது இப்பகுதி ஆங்கிலேயர் வசம் வந்தது. புரட்சிப் போருக்குப் பின்னர் இந்த நிலப்பகுதி நியூயார்க் மாநில மக்களுக்கு வழங்கப்பட்டது. போர்க் கடன்களை அடைக்க புதிய அரசு கிட்டத்தட்ட அனைத்து பொதுவிடங்களையும், கிட்டத்தட்ட 7 மில்லியன் ஏக்கராக்கள், மிகவும் குறைந்த விலைக்கு, ஏக்கருக்கு பென்னி கணக்கில், விற்றது. மரவெட்டிகள் உள்பகுதிகளுக்கு ்எவ்வித கட்டுப்பாடுகளும் இன்றி வரவேற்கப்பட்டனர்; இதனால் பெரும் வனவழிப்பு நிகழ்ந்தேறியது.\n\n1989இல் யுனெசுக்கோ அடிரோன்டாக் நிலப்பகுதியின் பகுதிபாகத்தை \"சாம்ப்ளேன்-அடிரோன்டாக் பல்லுயிர்க்கோவை உய்வகமாக\" அறிவித்துள்ளது.\n"}
{"id": "408173", "url": "https://ta.wikipedia.org/wiki?curid=408173", "title": "மூவிணைய கார்பன்", "text": "மூவிணைய கார்பன்\n\nமூவிணைய கார்பன் \"(Tertiary carbon)\" அணு என்பது ஒரு கார்பன் அணு வேறு மூன்று கார்பன் அணுக்களுடன் பிணைக்கப்பட்டிருப்பதைக் குறிக்கும். குறைந்தபட்சம் நான்கு கார்பன் அணுக்கள் கொண்டிருக்கும் ஐதரோ கார்பன்களில் மட்டுமே மூவிணைய கார்பன் அணுக்கள் காணப்படுவது சாத்தியம் ஆகும். கிளைகள் கொண்ட ஆல்க்கேன்களில் மூவிணைய கார்பன் அணுக்கள் உருவாக இயலும். ஆனால் நேர்கோட்டு ஆல்க்கேன்களில் இவை உருவாக இயலாது \n"}
{"id": "408174", "url": "https://ta.wikipedia.org/wiki?curid=408174", "title": "நான்கிணையக் கார்பன்", "text": "நான்கிணையக் கார்பன்\n\nநான்கிணையக் கார்பன் \"(Quaternary carbon)\" அணு என்பது ஒரு கார்பன் அணு வேறு நான்கு கார்பன் அணுக்களுடன் பிணைக்கப்பட்டிருப்பதைக் குறிக்கும். குறைந்தபட்சம் ஐந்து கார்பன் அணுக்கள் கொண்டிருக்கும் ஐதரோ கார்பன்களில் மட்டுமே நான்கிணைய கார்பன் அணுக்கள் காணப்படுவது சாத்தியம் ஆகும். கிளைகள் கொண்ட ஆல்க்கேன்களில் மூவிணைய கார்பன் அணுக்கள் உருவாக இயலும். ஆனால் நேர்கோட்டு ஆல்க்கேன்களில் இவை உருவாக இயலாது \n\nSection::::தயாரிப்பு.\nசமச்சீர் நான்கிணையக் கார்பன் மையங்களை உருவாக்குதல் என்பது செயற்கை முறைக்கு ஒரு சவால் ஆகும். வேதியியலாளர்கள் சமச்சீரற்ற டையீல்சு-ஆல்டர் வினைகளை உருவாக்கியுள்ளனர் எக் வினை, ஈனைன் வளையமாதல், வளையக்கூட்டு வினை C-H செயலாக்கம், அல்லைலிக் பதிலீடு பௌசன் – காண்ட் வினை இத்யாதி போன்றவை சமச்சீரற்ற நான்கிணைய கார்பன் அணுக்களை உருவாக்கும் வினைகளாகும்.\n"}
{"id": "408179", "url": "https://ta.wikipedia.org/wiki?curid=408179", "title": "2018 வட கொரியா - அமெரிக்க உச்சி மாநாடு", "text": "2018 வட கொரியா - அமெரிக்க உச்சி மாநாடு\n\nடோனால்ட் டிரம்ப் (Donald Trump), அமெரிக்க ஐக்கிய நாடுகளின் அதிபர், வட கொரியாவின் அதிபர் கிம் ஜொங்-உன் ஆகியோர் சூன் 12, 2018 அன்று இந்த இரண்டு நாட்டுத் தலைவர்களுக்கிடையேயான முதல் உச்சி மாநாட்டில் சந்தித்துக் கொண்டனர். உச்சிமாநாட்டைத் தொடர்ந்து ட்ரம்ப் கொரிய தீபகற்பத்தில் அமெரிக்காவும், தென் கொரியாவும் இணைந்து இனிமேல் போர் ஒத்திகையில் ஈடுபடாது என்று உறுதியளித்தார். வட கொரிய அதிபர் கிம் முழுமையான அணு ஆயுத ஒழிப்பை நோக்கிய தனது பணியின் மீதான உறுதிப்பாட்டை மீள வலியுறுத்தினார்.\n\nசிங்கப்பூர், இரு தரப்பினராலும் அரசியல் அமைதிப் பிரதேசமாக கருதப்பட்டதால், செண்டோசா தீவில் உள்ள கேபெல்லா ஹோட்டலில் நடைபெற்ற உச்சிமாநாட்டை நடத்துவதற்கான முழுமையான தயாரிப்புகளை மேற்கொண்டது. சிங்கப்பூர் பிரதம அமைச்சர் லீசியன் லூங்கின் கூற்றுப்படி இந்த உச்சி மாநாட்டிற்கான செலவானது சிங்கப்பூர் டாலரில் 20 மில்லியன் (அமெரிக்க டாலரில் 15 மில்லியன்) எனவும், இத்தொகையில் பாதியளவிற்கு பாதுகாப்பு நடவடிக்கைகளுக்காக செலவழிக்கப்பட்டது எனவும் தெரிவிக்கப்பட்டுள்ளது. இரண்டு தலைவர்களுமே சிங்கப்பூர் பிரதமர் லீயுடன் உச்சி மாநாட்டிற்கு முன்னதாக சந்திப்பு நிகழ்த்தினர்.\n\nSection::::பின்னணி.\nகொரிய தீபகற்பமானது 1945 ஆம் ஆண்டிலிருந்து பிரிந்து கிடக்கிறது. 1950–1953 காலகட்டத்தில் நடந்த கொரியப் போர் கொரிய சமரச ஒப்பந்தத்துடன் நிறைவுக்கு வந்தது. ஆனால், அது இறுதியான அமைதிக்கான ஒப்பந்தமல்ல. அவ்வப்போது, தொடர்ச்சியற்ற பிணக்குகளும், சச்சரவுகளும் தொடர்ந்தன. அமெரிக்கப் படைகள் தெற்குப் பகுதியில் தொடர்ந்து முகாமிட்டிருந்தன. வட கொரியாவானது 1963 ஆம் ஆண்டில் ஒரு அணு உலையைக் கட்டத் தொடங்கியது. 1980 களில் வட கொரிய பேரழிவு ஆயுதங்கள் தயாரிக்கும் திட்டம் ஒன்றைத் தொடங்கியது. 1992 ஆம் ஆண்டில் நடைபெற்ற கொரிய தீபகற்பத்தில் அணு ஆயுத ஒழிப்பிற்கான கூட்டுத் தீர்மானத்தில் வட கொரியா அணு ஆயுத ஒழிப்பிற்கான உறுதியை முதலில் அளித்தது. அமெரிக்க முன்னாள் அதிபர் ஜார்ஜ் வாக்கர் புஷ் வட கொரியவை தனது 2002 ஆம் ஆண்டு உரையின் போது “தீமையின் அச்சு” எனக் குறிப்பிட்டார். ஆனால், அவரது நிர்வாகக் காலத்தின் முடிவு நெருங்கும் போது, வட கொரியா தானாகவே முன்வந்து தங்களது அணு ஆயுதத் திட்டம் தொடர்பான தகவல்களை அமெரிக்க உதவியைப் பெறுவதற்கு மாற்றாக வழங்கியது. விரைவிலேயே, பயங்கரவாதத்திற்கு உதவியளிக்கும் நாடுகள் பட்டியலிலிருந்து (அமெரிக்க ஐக்கிய நாட்டில் தயாரிக்கப்படும் பட்டியல்) வட கொரியா நீக்கப்பட்டது. இருந்தபோதிலும், அணுசக்தி ஆய்வாளர்கள் 2008 இன் இறுதியில் வட கொரிய ஆயுதக் கருவிகளை ஆய்வு செய்ய தடை விதிக்கப்பட்டிருந்தனர். அமெரிக்க அதிபர் ஒபாமாவின் நிர்வாகக் காலத்தில் பொறுமையுடன் கூடிய உத்தி கடைப்பிடிக்கப்பட்டது; இந்த உத்தியின்படி, வட கொரியாவால் வேண்டுமென்றே ஏற்படுத்தப்படும் தூண்டுதல்கள் அதிபரால் அலட்சியப்படுத்தப்பட்டன. உயர்மட்ட தூதுவர்கள் அனுப்பி வைக்கப்படவில்லை, மாறாக, அதற்குப் பதிலாக, தென் கொரியா மற்றும் ஜப்பானுடனான கூடுதலான இராணுவ ஒருங்கிணைப்பு மற்றும் பொருளாதாரத் தடைகள் ஆகியவற்றால் வடகொரியா தண்டிக்கப்பட்டது. இதைத் தொடர்ந்த ஆண்டுகளில் பல அணு ஆயுதச் சோதனைகள் நடத்தப்பட்டன. மேலும், 2010 ஆம் ஆண்டு நடத்தப்பட்ட இயான்பியாங் பீரங்கித் தாக்குதல் ஒத்திகைகள் வட கொரியாவிற்கும், தென் கொரியாவிற்கும் இடையே போர்ப்பதட்டத்தை அதிகரித்தது. வட கொரியாவின் அணுசக்தித் திட்டத்தின் விரிவாக்கமானது குறிப்பாக டிசம்பர் 2011 இல் கிம் ஜோங்-இல் இறப்பிற்குப் பின் அதிபரான அவரது மகன் கிம் ஜோங்-உன் ஆட்சியின் கீழ் மேலும் முன்னேற்றம் கண்டது.டோனால்ட் ட்ரம்ப் 2016 ஆம் ஆண்டில் பராக் ஒபாமாவின் வட கொரியாவுடன் பொறுமையைக் கடைபிடிக்கும் உத்திக் கொள்கையை எதிர்த்ததன் காரணமாகவும் வெற்றி பெற்றார். ஒரு கடுமையான நிலைப்பாட்டில் வாதிடுகையில், அவர் தலைவர் கிம் ஜோங்-உன் திறந்த மனதுடன் உரையாடலுக்கும் \"ஹாம்பர்கர்\" சாப்பிடவும் தயாராக இருப்பதாக தெரிவித்திருந்தார். நாடுகளுடனான இராணுவ உடன்படிக்கைகள் குறித்த முரண் தொடர்பாக அவர், தென் கொரியாவும், ஜப்பானும் தங்களைத் தாங்களாகவே பாதுகாத்துக் கொள்வது நல்லது என்று கூறியிருந்தார். இது தொடரபாக ஒரு வட கொரிய ஆதரவு இணையத்தளம் அவரை ஒரு \"அறிவார்ந்த அரசியல்வாதி\" எனக் குறிப்பிட்டிருந்தது. 2017 ஆம ஆண்டில், மூன் சே-இன் வட கொரியாவுடன் நட்புறவைத் தொடர்வதற்கான சூரிய ஒளிக் கொள்கையின்படி (வட கொரியாவுடனான உறவு தொடர்பான தென் கொரியாவின் வெளியுறவுக் கொள்கை) செயல்படுவதாக அளித்த வாக்குறுதியின் அடிப்படையில் தென் கொரியாவின் அதிபராகத் தேர்ந்தெடுக்கப்பட்டார்.\n"}
{"id": "408189", "url": "https://ta.wikipedia.org/wiki?curid=408189", "title": "சங்கம் லால் குப்தா", "text": "சங்கம் லால் குப்தா\n\nசங்க லால் குப்தா ஒரு இந்தியாவை  சோ்ந்த  அப்னா தளம் (சோனேலால்) அரசியல்வாதி ஆவாா். இவா்  உத்திரப்பிரதேச சட்டப்பேரவை உறுப்பினர் ஆவாா். மேலும் இவா்  உத்தரப் பிரதேச மாநிலத்தின்பிரதாப்கார் விதான் சட்டசபை  தொகுதியிலிருந்து  தோ்ந்தெடுக்கப்பட்டவா்.\n"}
{"id": "408199", "url": "https://ta.wikipedia.org/wiki?curid=408199", "title": "சுபோத் சந்திர ஹன்ஸ்டா", "text": "சுபோத் சந்திர ஹன்ஸ்டா\n\nசுதாக் சந்திர ஹன்ஸ்டா (மிட்னாபூர் மாவட்டம், ஜுப்ராபூர் கிராமத்தில் 1927 ம் ஆண்டு பிறந்தார்)  ஒரு இந்தியாவின் மேற்கு வங்க மாநிலத்தின் மெடின்பூரில் மக்களவை தொகுதியில் இருந்து 5 வது மக்களவை உறுப்பினராக இருந்துள்ளாா்.\n\nஇவர் மிதினிபூர் மக்களவை தொகுதியிலிருந்து இருந்து 1 வது மற்றும் 2 வது மக்களவைக்கும் மற்றும் ஜார்கிராம் மக்களவை தொகுதியில் இருந்து  3 வது மக்களவைக்கும் உறுப்பினராக தேர்ந்தெடுக்கப்பட்டார்.\n"}
{"id": "408200", "url": "https://ta.wikipedia.org/wiki?curid=408200", "title": "ஹரி கிருஷ்ணா சாஸ்திரி", "text": "ஹரி கிருஷ்ணா சாஸ்திரி\n\nஹரி கிருஷ்ணா சாஸ்திரி  ஒரு இந்திய அரசியல்வாதி மற்றும் இந்திய அரசாங்கத்தில் அமைச்சராக இருந்துள்ளாா். இவர் நான்காவது, ஏழாவது மற்றும் எட்டாவது மக்களவைக்கு உறுப்பினராக இருந்துள்ளாா்.\n"}
{"id": "408201", "url": "https://ta.wikipedia.org/wiki?curid=408201", "title": "கே. ஹரிஷ்குமார்", "text": "கே. ஹரிஷ்குமார்\n\nகர்நாடகா சட்டசபைக்கு ஜூன் 4, 2018 அன்று நடந்த தோ்தலில் ஒருமனதாக போட்டியின்றி கே.ஹரிஷ்குமார் தேர்ந்தெடுக்கப்பட்டார். மொத்தம் 11 இடங்களில், இந்திய தேசிய காங்கிரஸ் 4 இடங்களையும், ஐக்கிய தளம்(மதசாா்பற்ற) 2 இடங்களையும் மற்றும் பாரதிய ஜனதா கட்சி 5 இடங்களையும் பெற்றது.\n"}
{"id": "408204", "url": "https://ta.wikipedia.org/wiki?curid=408204", "title": "பர்வேஸ் ஹஷ்மி", "text": "பர்வேஸ் ஹஷ்மி\n\nபர்வேஸ் ஹஷ்மி (பிறப்பு 24/11/1954 அலகாபாத், உத்தர பிரதேசம்)) ஒரு அரசியல்வாதி ஆவாா்.  இவா் இரண்டாம் முளையாக 2012-2018ஆம் ஆண்டிற்கான மாநிலங்களவைக்கு (இந்தியாவின் பாராளுமன்றத்தின் மேல் சபை) நடந்த தோ்தலில் டெல்லியின் பிரதிநிதியாக  தோ்ந்தெடுக்கப்பட்ட பாராளுமன்ற உறுப்பினர் ஆவார்.\n\nஇவர் இந்திய தேசிய காங்கிரஸ் அரசியல் கட்சியை சோ்ந்தவா். இவா் 1993-98, 1998-2003, 2003-2008 மற்றும் 2008-2009 ஆகிய ஆண்டுகளில் டெல்லியின் சட்டமன்ற உறுப்பினராக இருந்தார். 2009 இல்  டில்லியிலிருந்து  மக்களவைக்கு  முதல்  முறையாக தேர்ந்தெடுக்கப்பட்டார்.\n\nபிப்ரவரி 2012 ல் இருந்து, அரசு உத்தரவாதங்களுக்கான மாநிலங்களவை குழு உறுப்பினராக பிப்ரவரி 2012 முதல் இருந்தாா்.\n"}
{"id": "408206", "url": "https://ta.wikipedia.org/wiki?curid=408206", "title": "குனின் அசரிக்கா", "text": "குனின் அசரிக்கா\n\nகுனின் ஹஸரிகா (\"Gunin Hazarika\") இந்தியாவின் அசாம் மாநிலத்தின் அஸ்ஸாம் கன பரிஷத் கட்சியை சோ்ந்த அரசியல்வாதி ஆவார். இவா் 1984, 1996 மற்றும் 2001 ஆம் ஆண்டுகளில்  நடந்த தோ்தல்களில் காலியாபர் தொகுதியிலிருந்து, அசாம் சட்டமன்றத்திற்கு தேர்ந்தெடுக்கப்பட்டார். இவர் கெளஹாத்தி பல்கலைக்கழகத்தில் 1971 ஆம் ஆண்டில் வரலாறு பாடப்பிரிவில் முதுகலைப் பட்டம் பெற்றுள்ளார்.\n"}
{"id": "408209", "url": "https://ta.wikipedia.org/wiki?curid=408209", "title": "பூலா சவுத்ரி", "text": "பூலா சவுத்ரி\n\nபூலா சவுத்ரி, (Bula Choudhury) (பிறப்பு 2 சனவரி 1970, ஹுக்ளி,இந்தியா) அர்சுனா மற்றும் பத்ம சிறீ விருது பெற்ற முன்னாள் பெண்கள் நீச்சல் வெற்றியாளர் ஆவார்` இவர், 2006 முதல் 2011 வரை இந்திய மாநிலமான மேற்கு வங்காளத்தில் எம்.எல்.ஏவாக இருந்தார்.\n\nSection::::நீச்சல்.\nஇவர், தனது ஒன்பதாவது வயதில், தேசிய அளவிளான போட்டியில் கலந்து கொண்டார். தனது வயது ஒத்தோர் பிரிவில் ஆதிக்கம் செலுத்தி, 6 போட்டிகளில் 6 தங்கப் பதக்கங்களைப் பெற்றார். பல்வேறு இளையோர் பிரிவு மற்றும் தேசிய அளவிலான போட்டிகளில் வெற்றிப் பெற்றார். 1991ல் தெற்காசிய விளையாட்டுக் கூட்டமைப்புப் போட்டிகளில் 6 தங்கப் பதக்கங்களை வென்றார்.  \n\n1989ல் தொலை தூர நீச்சல் செய்ய ஆரம்பித்தார். மேலும் அவ்வாண்டில் ஆங்கில கால்வாயை நீந்திக் கடந்தார். 1996ல் 81கிமீ முர்சிதாபாத் தொலை தூர நீச்சல் போட்டியினை வென்றார். 1999ல் ஆங்கிலக் கால்வாயை நீந்திக் கடந்தார். 2005ல் ஐந்து கண்டங்களின் சமுத்திர கால்வாய்களை கடந்த முதல் பெண் ஆவார்.  ஜிப்பிரால்டர் நீரிணை, டைர்ஹனியன் கடல், கூக் நீரிணை, கிரேக்க்த்தில் உள்ள டோரொனியொஸ் வளைகுடா, கலிபோர்னியா கடற்கரையையொட்டிய கட்டலினா கால்வாய் மற்றும் தென் ஆப்பிரிக்கா, ரோபன் தீவுக்கு செல்லக்கூடிய மூன்று நங்கூர விரிகூடா இதில் அடங்கும். கொல்கத்தாவில் நீச்சல் சங்கத்தினை ஆரம்பிக்க உள்ளார்.\n\n"}
{"id": "408210", "url": "https://ta.wikipedia.org/wiki?curid=408210", "title": "நிரால் எனிம் ஹரோ", "text": "நிரால் எனிம் ஹரோ\n\nநிரால் எனிம் ஹரோ (1925-2008) இந்திய அரசியல்வாதியும், மக்களவையின் முன்னாள் உறுப்பினரும் ஆவார். இவர் 4 மற்றும் 5 வது மக்களவைகளில் குந்தி தொகுதியிலிருந்து தோ்நதெடுக்கப்பட்டாா். இவர் ஜார்கண்ட் கட்சியுடன் தொடர்புடையவா். மற்றும்  பீகார்அரசாங்கத்தில் அமைச்சராகவும் பணியாற்றினார். இவர் 1974 இல் நடந்த தோ்தலில் இந்திய துணை ஜனாதிபதி பதவிக்கு வேட்பாளராக  போட்டியிட்டு  தோல்வியடைந்தாா்..\n"}
{"id": "408212", "url": "https://ta.wikipedia.org/wiki?curid=408212", "title": "இஸ்மாயில் ஹுசைன்", "text": "இஸ்மாயில் ஹுசைன்\n\nஇஸ்மாயில் ஹுசைன் (1 ஏப்ரல் 1950 - ஏப்ரல் 24, 2015) என்பவா் இந்தியாவை சோ்ந்த அரசியல்வாதி ஆவாா். இவா் இந்திய தேசிய காங்கிரஸ் கட்சியின் சாா்பாக பார்பெட்டா மக்களவை தொகுதியிலிருந்து இந்திய பாராளுமன்றத்திற்கு உறுப்பினராக தோ்ந்தெடுக்கப்பட்டாா்.\n"}
{"id": "408214", "url": "https://ta.wikipedia.org/wiki?curid=408214", "title": "சஜ்ஜன் சிங் சீமா", "text": "சஜ்ஜன் சிங் சீமா\n\nசஜ்ஜன் சிங் சீமா இந்தியாவைச் சார்ந்த கூடைப்பந்து வீரர். 1982ல் ஆசிய விளையாட்டுப் போட்டி மற்றும் 1981,1983 மற்றும் 1985ல் நடைபெற்ற ஆசிய கூடைப்பந்து போட்டி உட்பட் பல்வேறு பன்னாட்டு விளையாட்டுப் போட்டிகளில் இந்தியவின் சார்பாக விளையாடியுள்ளார். 1999ல் அர்சுனா விருது மற்றும் 1983ல் மகராசா இரஞ்சித் சிங் விருது இவருக்கு வழங்கப்பட்டது.\n\nSection::::இளமைக் காலம்.\nசஜ்ஜன் சிங் 1957ல் பஞ்சாப் மாநிலத்தின் கபூர்தலா மாவட்டத்தின் டபுலியன் கிராமத்தில் பிறந்தார். கபூர்தலாவில் உள்ள கர்னாலியா கல்சா உயர் நிலைப் பள்ளியில் படித்தார். பின்னர் விளையாட்டுக் கல்லுரியில் பயின்றார்.\n\nSection::::கூடைப்பந்து.\n1976ல் கூடைப்பந்து விளையாட ஆரம்பித்தார். 1976ல் ஜெய்பூரில்  நடைபெற்ற பல்கலைகழகங்களுக்கிடையெயான போட்டியில் முதன் முதலில் பங்கேற்றார். 1994ல் விளையாட்டிலிருந்து ஓய்வுப் பெற்றார். பஞ்சாப் காவல்துறையில் எஸ் பியாகவும் லுதியானாவில் துணை கமிஷ்னராகவும்(போக்குவரத்து) பணியாற்றினார். \n\nSection::::தனிப்பட்ட வாழ்கை.\nஅவரது சகோதரர்கள் பல்கர் சிங், குர்மீத் சிங், மற்றும் அவரது உறவினர் குல்தீப் சிங் ஆகியோர் இந்தியாவின் சார்பாக கூடைப்பந்து விளையாடியுள்ளனர். இவரது மகள் குனீட் சிங் கவுர் 17 வயதுக்கு உட்பட்டோர் பிரிவில் தேசிய அளவில் விளையாடியுள்ளார்.\n\n2017ல் பஞ்சாப் தேர்தலில் ஆம் ஆத்மி கட்சியின் சார்பாக சுல்தான்பூர் லோதியில் போட்டியிட்டார்.\n"}
{"id": "408215", "url": "https://ta.wikipedia.org/wiki?curid=408215", "title": "விசுவியசு மலை", "text": "விசுவியசு மலை\n\nவிசுவியசு மலை (\"Mount Vesuvius\", ; ) இத்தாலியின் தென்பகுதியில் கேம்ப்பானியா வட்டாரத்தில் நாபொலி வளைகுடாவில் அமைந்துள்ள சோம்மா-சுழல்வடிவ எரிமலை ஆகும்; இது கிட்டத்தட்ட தொலைவில் நாபொலிக்கு கிழக்கே கடற்கரையை ஒட்டி அமைந்துள்ளது. இது கேம்பானிய எரிமலை வட்டவரையிலுள்ள பல எரிமலைகளில் ஒன்றாகும். விசுவியசில் பெரிய எரிமலைக் கூம்பும் அதைச் சுற்றி கடுஞ்சரிவான எரிமலைவாய் விளிம்பும் காணப்படுகின்றது; இதன் உயரம் எரிமலை வெடிப்பிற்கு முன்னதாக மிகக் கூடுதலாக இருந்திருக்க வேண்டும். \n\nSection::::கி.பி.79 எரிமலை வெடிப்பு.\nகி.பி 79இல் விசுவியசின் எரிமலை வெடிப்பால் உரோம நகரங்களான பொம்பெயியும் எர்குலியமும் மற்றும் பல குடியேற்றங்களும் முற்றிலும் புதையுண்டு அழிபட்டதற்காக இம்மலை அறியப்படுகின்றது. இந்த எரிமலை வெடிப்பின்போது கற்களும் சாம்பலும் எரிமலை வாயுக்களும் பெரும் புகைமண்டலமாக 33 கிமீ (21 மை) உயரத்திற்கு கற்குழம்பை கக்கி விநாடிக்கு 6×105 கன மீட்டர் (7.8×105 கன கஜங்கள்) வீதத்தில் நுரைக்கற்களை பொடியாக்கியது. இது இரோசிமா-நாகசாக்கி குண்டுவீச்சின்போது வெளியிடப்பட்ட வெப்ப ஆற்றலை விட நூறாயிரம் மடங்கு கூடியது More than 1,000க்கும் மேற்பட்டோர் இந்த வெடிப்பில் இறந்துபட்டனர்; சரியான எண்ணிக்கை மதிப்பிடப்படவில்லை. இதிலிருந்து தப்பியவரின் ஒரே நேரடி சாட்சியாக இளைய பிளினி வரலாறாளர் டாசிட்டசிற்கு எழுதிய இரு கடிதங்களே உள்ளன.\nSection::::தற்காலம்.\nவிசுவியசு இதற்குப் பின்னர் பலமுறை வெடித்துள்ளது; கடந்த நூறாண்டுகளுக்குள்ளாக ஐரோப்பிய தீவல்லாத நிலப்பகுதியில் வெடித்துள்ள ஒரே எரிமலை இதுவாகும். இதன் அருகில் 3,000,000 மக்கள் வாழும் நகர்ப்பகுதி உள்ளதால் இதுவே உலகின் மக்களடர்ந்த பகுதியிலுள்ள மிகவும் அபாயகரமான எரிமலையாக கருதப்படுகின்றது. பிளினி காலத்திய வெடிப்பைப் போன்று மிகவும் கடுமையான கக்கலை வெளிப்படுத்தும் வாய்ப்புள்ளதாகவும் மதிப்பிடப்பட்டுள்ளது.\n\n"}
{"id": "408217", "url": "https://ta.wikipedia.org/wiki?curid=408217", "title": "மோனாலிசா பருவா மேகத்தா", "text": "மோனாலிசா பருவா மேகத்தா\n\nமோனாலிசா பருவா மேகத்தா (Assamese: মনালিচা বৰুৱা মেহতা, Maiden Name: Monalisa Barua)  இந்தியாவைச் சார்ந்த மேசைப்பந்தாட்ட வீரராவார். 1987ல் அர்சுனா விருதினைப் பெற்றார். இவர் அசாமின் முக்கிய விளையாட்டு ஆளுமையாவார்.\n\nஎட்டு முறை தேசிய மேசைப்பந்தாட்ட போட்டியை வென்ற கமலேஷ் மேத்தாவை திருமணம் செய்துள்ளார். .\n\nஇந்திய எண்ணெய் நிறுவனத்தில் பணிபுரிகின்றார்.\n"}
{"id": "408220", "url": "https://ta.wikipedia.org/wiki?curid=408220", "title": "சென்னை நேரம்", "text": "சென்னை நேரம்\n\nசென்னை நேரம் (Madras Time) என்பது இந்தியாவின், பிரித்தானிய கிழக்கிந்திய நிறுவனத்தின் முதல் அதிகாரப்பூர்வ வானியலாளரான ஜான் கோல்டிங்ஹாம் என்பவரால் 1802 இல் நிறுவப்பட்ட ஒரு நேர வலயம் ஆகும். அவர் கிரீன்விச் இடைநிலை நேரத்திற்கு முன்னதாக 5 மணி நேரம், 21 நிமிடங்கள் மற்றும் 14 விநாடிகளாக சென்னை நேரத்தை நிர்ணயித்தார். மேலும் இது கொல்கத்தா நேரத்துக்கு 33 நிமிடங்கள் மற்றும் 20 நொடிகள் பின்னதாக இருப்பதாக விவரிக்கப்படுகிறது. இந்திய சுதந்திரத்திற்கு முன்பு, இது உத்திரப்பிரதேசத்தின் அலகாபாத்தின் ஷங்கர்கரில் 82.5 டிகிரி எக்டேட்டர் என்ற இடத்திலிருந்து பெறப்பட்ட இந்திய சீர் நேரத்திற்கு முன்னோடியானது ஆகும்.\n\n1884 ஆம் ஆண்டில் பிரித்தானிய இந்தியாவில் இரண்டு அதிகாரப்பூர்வ நேர மண்டலங்களாக மும்பை நேரம் மற்றும் கொல்கத்தா நேரம் போன்றவை அமைக்கப்பட்ட பிறகு, இந்தியாவில் இரயில் நிறுவனங்கள் இரண்டு மண்டலங்களுக்கு இடையில் ஒரு இடைநிலை நேர மண்டலமாக சென்னை நேரத்தைப் பயன்படுத்தத் தொடங்கின. இதனால் சென்னை நேரமானது \"இந்தியாவின் இரயில்வே நேரம்\" என்றும் அறியப்பட்டது.\n\n"}
{"id": "408227", "url": "https://ta.wikipedia.org/wiki?curid=408227", "title": "ஆப்கானியத் துடுப்பாட்ட அணியின் இந்தியச் சுற்றுப் பயணம் 2018", "text": "ஆப்கானியத் துடுப்பாட்ட அணியின் இந்தியச் சுற்றுப் பயணம் 2018\n\nஆப்கானித்தான் துடுப்பாட்ட அணி சூன், 2018 ஆம் ஆண்டில் இந்தியாவில் சுற்றுப் பயணம் செய்து இந்தியத் துடுப்பாட்ட அணிக்கு எதிராக ஒரு தேர்வுத் துடுப்பாட்டப் போட்டியில் விளையாட உள்ளது. சூன், 2017 ஆம் ஆண்டில் பன்னாட்டுத் துடுப்பாட்ட அவை ஆப்கானித்தான் துடுப்பாட்ட அணிக்கு தேர்வுத் துடுப்பாட்டப் போட்டிகளில் விளையாடும் அங்கீகாரத்தை வழங்கியது.அதன் பின் அந்த அணி விளையாடும் முதல் தேர்வுத் துடுப்பாட்டத் தொடர் இதுவாகும். \nஇந்தத் தொடரை இந்திய அணி வெற்றி பெற்றதும் ,வெற்றிக் கொண்டாட்டத்தில் ஆப்கானித்தான் வீரர்களையும் சேர்த்துக்கொண்டனர்.<ref>\n\nSection::::வெளியிணைப்புகள்.\nSeries home at ESPN Cricinfo\n"}
{"id": "408231", "url": "https://ta.wikipedia.org/wiki?curid=408231", "title": "எமிலி இலெவிசுகியூ", "text": "எமிலி இலெவிசுகியூ\n\nSection::::இளமையும் கல்வியும்.\nஇவர் மசாசூசட் தவுந்தனில் வளர்ந்தார். இவர் 2008 இல் இயற்பியலி இளவல் பட்ட்த்தை மசாசூசட் தொழில்நுட்ப நிறுவனத்தில் பெற்றார். இவர் பின்னர் 2010 இல் அவாய் பல்கலைக்கழகத்தில் வானியலில் முனைவர் பட்ட்த்தைப் பெற்றார்.\n\nSection::::கல்விப் பணி.\nஇவர் 2010 முதல் 2013 வரை அய்ன்சுட்டீன் ஆய்வு நல்கையையும் 2013 முதல் 2015 வரை அபுள் ஆய்வுநல்கையையும் பெற்று, 2010 முதல் 2015 வரை கொலராடோ பல்கலைக்கழகத்தில் முதுமுனைவர் ஆய்வை மேற்கொண்டார். இவர் 2015 இல் இருந்து வாழ்சிங்டன் ப்ல்கலைக்கழகத்தில் வானியல் துறையில் உதவிப் பேராசிரியராக உள்ளார்.\n\nSection::::ஆராய்ச்சிப் பணி.\nஇவர் தன் ஆய்வில் நோக்கீடுகளையும் படிமமாக்கத்தையும் பயன்படுத்துகிறார். கதிர்நிரலின் புற ஊதாப் பகுதியில், விண்மீனாக்கப் பால்வெளிகளின் கதிர்நிரலைப் பதிவு செய்ய, இவர் அபுள் விண்வெளித் தொலைநோக்கியைப் பயன்படுத்துகிறார். கதிர்நிரலின் ஒளிப் பகுதியில், இவர் ஜெமினி வான்காணகம், டபுள்யூ. எம். கெக் வான்காணகம் ஆகிய மவுனா கீயில் அமைந்த வான்காணகங்களையும் சிலியில் உள்ள இலாசு காம்பனாசு வான்காணகத்தையும் பால்வெளிகளில் அமையும் மீப்பெரு விண்மீன்களையும் மெகல்லானிக் முகில்களையும் ஆய்வு செய்ய பயன்படுத்துகிறார். இவர் பல புதிய மீச்செம்பெரு மீன்களைக் கண்டுபிடித்துள்ளார். இவற்றில் முதலில் தார்ன் ழுத்கோவ் வான்பொருளைக் கண்டறிந்தார்.\n\nசிஞ்சினாட்டி பல்கலைக்கழகத்தில் நாதன் மோர்கவுசு செய்யும் சிலந்திக் கண்பார்வை ஆய்வைப் பயன்படுத்தி, இவரும் உலோமாக்சும் இணைந்து குதிக்கும் சிலந்தி வானியல் நோக்கீட்டு நிகழ்வை தமது இணையத்தளப் சிலந்தி வானியல் சார் (arachnoastronomy) பரிமாற்றத்தில் வெளியிட்டுள்ளனர் .\n\n"}
{"id": "408234", "url": "https://ta.wikipedia.org/wiki?curid=408234", "title": "தலித்துகளின் பட்டியல்", "text": "தலித்துகளின் பட்டியல்\n\nகீழ்வரும் தலித் நபர்கள், தொழில் வாரியாகவும், அவர்களின் செயல்பாடுகள் வாரியாகவும் பட்டியலிடப்படுகின்றது.\n\n\n\n\n"}
{"id": "408243", "url": "https://ta.wikipedia.org/wiki?curid=408243", "title": "காளஹஸ்தி நாயக்கர்கள்", "text": "காளஹஸ்தி நாயக்கர்கள்\n\nகாளஹஸ்தி நாயக்கர்கள் (Nayaks of Kalahasti) வேலுக்கோட்டி நாயக்க வம்சத்தின் காளஹஸ்தி மற்றும் வந்தவாசி ஆட்சியாளர்கள் ஆவர். வேலுக்கோட்டி நாயக்க வம்சத்தின் முக்கியமானவர் சென்னப்ப நாயக்கர் ஆவார்காளஹஸ்தி நாயக்கர்கள், விஜயநகரப் பேரரசை ஆண்ட இறுதி வம்சமான அரவிடு மரபுவினருக்கு அடங்கிய சிற்றரசர்களாக இருந்தவர்கள். \n\nSection::::புகழ்பெற்ற ஆட்சியாளர்கள்.\nSection::::தமர்லா சென்னப்ப நாயக்கர்.\nதமர்லா சென்னப்ப நாயக்கர் (Damarla Chennapa Nayaka), காளஹஸ்தி நாயக்கர்களில் புகழ்பெற்ற மன்னராவார் இவர் சென்னப்ப நாயக்கர் என்றும் அழைக்கப்படுகிறார் \nசென்னப்ப நாயக்கரின் மனைவி அக்கம்மா யாச்சம நாயக்கரின் தங்கை ஆவர் மற்றும் வேலு கோட்டி கஸ்தூரி ரங்காவின் மகள் இவர் நெல்லூர் வெங்கடகிரி நிலப்பகுதியை ஆட்சி செய்தவர் . \nவிஜய நகரப் வெங்கடபதி ராயரின் படைத்தலைவரான இவர், காளஹஸ்தி மற்றும் வந்தவாசி பகுதிகளின் குறுநில மன்னராக ஆட்சி செய்தவர். சென்னை நகரம் இவரவது பெயரால் அழைக்கப்படுகிறது. விஜயநகரப் பேரரசின் வீழ்ச்சிக்குப் பின்னர், காளஹஸ்தி நாயக்கர்கள் தன்னாட்சியுடன் ஆண்டனர். . விஜய நகரப் பேரரசன் மூன்றாம் வேங்கடன் எனப்பட்ட பேடா வேங்கட ராயரின் சகோதரிகளை தமர்லா வெங்கடப்ப நாயக்கர் மற்றும் தமர்லா அய்யப்ப நாயக்கர் திருமணம் செய்தனர் \n\nSection::::தமர்லா வெங்கடப்ப நாயக்கர்.\nதமர்லா சென்னப்ப நாயக்கர் - கிருஷ்ணாம்மா அவர்களின் மகன் என்றும் .இவரின் தாத்தா வெங்கடபூபாலன் என்றும் கொள்ளுத் தாத்தா வெங்கலபூபாலன் என்றும் எள்ளு தாத்தா தமர்லா அப்ப ராஜு என்றும் குறிப்பிட்ட உள்ளார் . விஜய நகரப் பேரரசன் மூன்றாம் வேங்கடன் எனப்பட்ட பேடா வேங்கட ராயரின் சகோதரியின் கணவர் தமர்லா வெங்கடப்ப நாயக்கர் ஆவார் \nதமர்லா சென்னப்ப நாயக்கரின் மகனான இவரை, தமர்லா வெங்கடாத்திரி அல்லது வெங்கடப்பா என டச்சு கிழக்கிந்திய கம்பெனியின் ஆவணங்களில் குறிப்பிடப்பட்டுள்ளது.விஜயநகரப் பேரரசர் பேடா வெங்கட ராயன் (கி.பி. 1632 - 1642) காலத்தில், இவர் காளஹஸ்தி மற்றும் வந்தவாசி பகுதியை நிர்வகித்தவர். \nபேடா வெங்கட ராயன் சார்பாக, இவரும், இவரது தம்பியும் சேர்ந்து, சென்னை கடற்கரை நிலப்பரப்புகளை பிரித்தானிய கிழக்கிந்திய கம்பெனிக்கு வணிகம் செய்ய விற்றவர்கள்\n\nSection::::தமர்லா அய்யப்ப நாயக்கர்.\nஇவர் தமர்லா வெங்கடப்ப நாயக்கரின் தம்பியாவர். இவர் பூவிருந்தவல்லியில் தங்கி, சென்னைக்கு மேற்கே உள்ள காளஹஸ்தி மற்றும் வந்தவாசி போன்ற நிலப்பரப்புகளை, தன் உடன்பிறப்பிற்கு துணையாக ஆட்சி செய்தவர்.\n\nSection::::தமர்லா அங்கபூபாலன் நாயக்கர்.\nதமர்லா சென்னப்ப நாயக்கரின் கடைசி மகனான இவர் தமர்லா வெங்கடப்ப நாயக்கர் மற்றும் தமர்லா அய்யப்ப நாயக்கரின் தம்பியாவர் . இவர் கவிஞரும், நூலாசிரியரும் ஆவார் .அங்கபுபாலா நாயக்கர் காளஹஸ்தி பகுதியை நிர்வகித்தவர் \nSection::::காளஹஸ்தி நாயக்கர்களும் இலக்கிய பங்களிப்பும்.\nமிக சிறந்த ]] இலக்கிய நூலக கருத்தப்படுகிற உஷா பரிணயம் மற்றும் பகிஸ்வா சரித்திரம் போன்ற []] நூல்களை எழுதியது காளஹஸ்தி தமர்லா நாயக்கர்களே தமர்லா வெங்கலபூபாலன் எழுதிய பகிஸ்வா சரித்திரம் என்னும் நூலில் காளஹஸ்தி நாயக்கர்களின் குடும்ப வரலாற்றையும் சென்னப்பட்டினமும் உருவாக்கத்தையும் சென்னப்பட்டினமும் உருவாக்கத்தையும்,காளஹஸ்தி நாயக்கர்களின் குடும்ப வரலாற்றில் பகிஸ்வா சரித்திரம் என்னும் ]] நூலில் தமர்லா வெங்கலபூபாலன் எழுதியுள்ளார் \n\nஎழுதிய உஷா பரிணயம் என்னும் [[] இலக்கிய நூல் மிக சிறந்த \" காவியமாக என கருதப்படுகிறது மந்திர காண்டம்\"' என்னும் [] நூல் ( 16 குணங்கள் உடன் 64 மந்திரம் அடங்கிய ) 108 பாடல்கள் கொண்ட தொகுப்பு எழுதினார் . \n\n\nSection::::மேலும் படிக்க.\n[[பகுப்பு:சென்னை]]\n[[பகுப்பு:தமிழ்நாட்டு வரலாறு]]\n[[பகுப்பு:விஜயநகரப் பேரரசு]]"}
{"id": "408246", "url": "https://ta.wikipedia.org/wiki?curid=408246", "title": "தமர்லா சென்னப்ப நாயக்கர்", "text": "தமர்லா சென்னப்ப நாயக்கர்\n\nதமர்லா சென்னப்ப நாயக்கர் (Damarla Chennapa Nayaka), காளஹஸ்தி நாயக்கர்களில் புகழ்பெற்ற மன்னராவார். \nசென்னப்ப நாயக்கரின் மனைவி அக்கம்மா யாச்சம நாயக்கரின் தங்கை ஆவர் மற்றும் வேலு கோட்டி கஸ்தூரி ரங்கா வின் மகள் இவர் நெல்லூர் வெங்கடகிரி நிலப்பகுதியை ஆட்சி செய்தவர் . \nவிஜய நகரப் வெங்கடபதி ராயரின் படைத்தலைவரான இவர், காளஹஸ்தி மற்றும் வந்தவாசி பகுதிகளின் குறுநில மன்னராக ஆட்சி செய்தவர். சென்னை நகரம் இவரவது பெயரால் அழைக்கப்படுகிறது. விஜயநகரப் பேரரசின் வீழ்ச்சிக்குப் பின்னர், காளஹஸ்தி நாயக்கர்கள் தன்னாட்சியுடன் ஆண்டனர். .   \n\nSection::::தமர்லா வெங்கடப்ப நாயக்கர்.\nதமர்லா சென்னப்ப நாயக்கர் - கிருஷ்ணாம்மா மகன் என்றும் . தாத்தா வெங்கடபூபாலன் என்றும் கொள்ளுத் தாத்தா வெங்கலபூபாலன் என்றும் எள்ளு தாத்தா தமர்லா அப்ப என்றும் குறிப்பிட்ட உள்ளார் . விஜய நகரப் பேரரசன் மூன்றாம் வேங்கடன் எனப்பட்ட பேடா வேங்கட ராயரின் சகோதரியின் கணவர் தமர்லா வெங்கடப்ப நாயக்கர் ஆவார் \nஇவரை, தமர்லா வெங்கடாத்திரி அல்லது வெங்கடப்பா என டச்சு கிழக்கிந்திய கம்பெனியின் ஆவணங்களில் குறிப்பிடப்பட்டுள்ளது\nஇவர் காளஹஸ்தி மற்றும் வந்தவாசி பகுதியை நிர்வகித்தவர்.\n\nSection::::தமர்லா அய்யப்ப நாயக்கர்.\nஇவர் தமர்லா வெங்கடப்ப நாயக்கரின் தம்பியாவர். இவரின் தாயார் லிங்கம்மா ஆவார் இவர் பூவிருந்தவல்லியில் தங்கி, சென்னைக்கு மேற்கே உள்ள காளஹஸ்தி மற்றும் வந்தவாசி போன்ற நிலப்பரப்புகளை, தன் உடன்பிறப்பிற்கு துணையாக ஆட்சி செய்தவர்.\n\nSection::::தமர்லா அங்கபூபாலன்.\nதமர்லா சென்னப்ப நாயக்கரின் மகனான இவர் தமர்லா வெங்கடப்ப நாயக்கர் மற்றும் தமர்லா அய்யப்ப நாயக்கரின் தம்பியாவார் . இவரை அக்கப்ப நாயக்கர் எனவும் அழைக்கின்றனர் .\n\nSection::::தமர்லா திம்ம நாயக்கர்.\nதமர்லா சென்னப்ப நாயக்கரின் மகன் .இவரின் தாயார் திம்மம்மா ஆவார் .இவர் தமர்லா திம்ம நாயக்கர் காளஹஸ்தி பகுதியை நிர்வகித்தவர். தமர்லா திம்ம நாயக்கர் காளஹஸ்தி அரசவையில் புலவர் முன்பள்ளி சுப்பிரமணிய கவி இருந்தார் .. தமர்லா திம்ம நாயக்கர் பல இலக்கியங்கள் எழுதியுள்ளார் .\n\nSection::::தமர்லா சின்ன வெங்கடபூபாலன்.\nதமர்லா சென்னப்ப நாயக்கரின் மகன் . இவரின் தாயார் வெங்கம்மா ஆவார் . இவர் கவிஞரும், நூலாசிரியரும் ஆவார். .\n\n"}
{"id": "408248", "url": "https://ta.wikipedia.org/wiki?curid=408248", "title": "சந்திரகிரி கோட்டை", "text": "சந்திரகிரி கோட்டை\n\nசந்திரகிரி கோட்டை (Chandragiri Fort, Andhra Pradesh) 11ம் நூற்றாண்டில் கட்டப்பட்ட வரலாற்றுச் சிறப்புமிக்க கோட்டையாகும். இக்கோட்டை தற்கால ஆந்திரா மாநிலத்தின் சித்தூர் மாவட்டத்தின் உள்ள திருப்பதி நகரத்தின் அருகே சந்திரகிரி எனுமிடத்தில் உள்ளது. இக்கோட்டையை 11ம் நூற்றாண்டில் யாதவ நாயுடு மன்னர்கள் கட்டினாலும், விஜயநகரப் பேரரசர்கள் இதனை நன்கு பயன்படுத்தினர். \n\nSection::::வரலாறு.\n1367ல் விஜயநகரப் பேரரசு ஆட்சிக்கு வருவதற்கு மூன்று நூற்றாண்டுகளுக்கு முன்னர், சந்திரகிரி பகுதியை ஆண்ட யாதவ நாயுடு மன்னர்களால் சந்திரகிரி கோட்டை கட்டப்பட்டது. \n\nவிஜயநகரப் பேரரசர் சாளுவ நரசிம்ம தேவ ராயன் (1485-1491) காலம் முதல் இக்கோட்டை புகழ் பெற்று விளங்கியது. விஜயநகரப் பேரரசரசின் நான்காவது தலைநகரமாக சந்திரகிரி கோட்டை விளங்கியது. கோல்கொண்டா சுல்தான், பெனுகொண்டாவை தாக்கியபோது, விஜயநகர மன்னர்கள், சந்திரகிரி கோட்டையை தலைநகராகக் கொண்டு ஆட்சி செய்தனர். 1646ல் சந்திரகிரி கோட்டை கோல்கொண்டாவுடன் இணைக்கப்பட்டு, மைசூர் இராச்சியத்தின் ஆட்சியின் கீழ் சென்றது. \n\n1792 முதல் இக்கோட்டை பாழடைந்து, பயன்பாட்டில் இல்லாது போயிற்று.தற்போது இக்கோட்டையில் உள்ள இராஜா மகால் அரண்மனை இந்தியத் தொல்லியல் ஆய்வகத்தின் பராமரிப்பில் உள்ளது. \n\nஆகஸ்டு 1639ல் பிரித்தானிய கிழக்கிந்திய கம்பெனிக்கு சந்திரகிரி கோட்டையை பயன்படுத்திக் கொள்ள, காளஹஸ்தி நாயக்க மன்னர் தமர்லா சென்னப்ப நாயக்கர் அனுமதி வழங்கினார்.\n\n\n"}
{"id": "408249", "url": "https://ta.wikipedia.org/wiki?curid=408249", "title": "திருக்கனூர்", "text": "திருக்கனூர்\n\nதிருக்கனூர் (Thirukkanur) இந்தியாவின், புதுச்சேரி மாநிலத்தில் உள்ள ஒரு கிராமமாகும். இது வில்லியனூர் வட்டம் மற்றும் மண்ணாடிப்பட்டு நகராட்சிக்கு உட்பட்ட 16 கிராமங்களில் ஒன்றாகும். இந்த கிராமமானது தமிழ்நாட்டின் கிழக்கு மற்றும் மேற்கு பகுதியில் உள்ள எல்லைகளின் ஒன்றாகும்.\n\nஇங்கு சுகாதார நிலையம், காவல் நிலையம், தபால் நிலையம், மின்சார அலுவலகம், சார்பதிவாளர் அலுவலகம் ஆகியவை உள்ளன. இந்த கிராமத்தின் முக்கியத் தொழில் விவசாயம் ஆகும். இதன் சுற்றுவட்டார கிராமங்களுக்கு தேவையான அனைத்து பொருட்களும் இக்கிராமத்தில் உள்ள சந்தைகளில் கிடைக்கின்றது.\n\nSection::::போக்குவரத்து.\nஇது புதுச்சேரி மற்றும் விழுப்புரத்திற்கு நடுவே உள்ளது. இங்கிருந்து விழுப்புரம் 21 கி.மீ தொலைவிலும், புதுச்சேரி 24 கி.மீ தொலைவிலும் உள்ளது. இதன் அருகில் உள்ள விமான நிலையம், புதுச்சேரி விமான நிலையம் (25 கி.மீ) ஆகும்.\n"}
{"id": "408251", "url": "https://ta.wikipedia.org/wiki?curid=408251", "title": "திராவிட இயக்கத் தமிழர் பேரவை", "text": "திராவிட இயக்கத் தமிழர் பேரவை\n\nதிராவிட இயக்கத்தினை அடித்தளமாகக் கொண்டு, அடுத்த தளங்களில் கிளை விரித்து, \"நாம் ஆரியத்தால் வீழ்ந்தோம், திராவிடத்தால் எழுந்தோம், தமிழியத்தால் வெல்வோம்\", என்ற கருத்தாக்கத்தை அடிப்படையாகக் கொண்டு தொடக்கப்பட்ட இயக்கம் திராவிட இயக்க தமிழர் பேரவை. \n\nஇப்பேரவையின் பொதுச்செயலாளர் சுப. வீரபாண்டியன்.\n\nஇப்பேரவை 22 சனவரி 2007ஆம் ஆண்டு சென்னை கலைவாணர் அரங்கில் இப்பேரவை தொடங்கப்பட்டது. இப்பேரவையின் மூலம் 'கருஞ்சட்டை தமிழர்' என்னும் மாத இதழ் வெளிவருகிறது. பின்பு இது மாதம் இருமுறையாக மாற்றப்பட்டது.\n"}
{"id": "408261", "url": "https://ta.wikipedia.org/wiki?curid=408261", "title": "அலடிக்காடு", "text": "அலடிக்காடு\n\nஅலடிக்காடு ,இந்தியாவில் ,தமிழ்நாடு,  தஞ்சாவூர் பட்டுக்கோட்டை வட்டாரத்தில் உள்ள ஒரு கிராமம் ஆகும்.\n\nSection::::விளக்கப்படங்கள்.\n2001 மக்கள் தொகை கணக்கெடுப்பின்படி, மொத்தம்777 மக்களும், இதில்   389 ஆண்களும் 388 பெண்களும்  ஆண்களைக் உள்ளனர். பாலின விகிதம் 997. கல்வியறிவு விகிதம் 65.89 ஆகும்.\n"}
{"id": "408262", "url": "https://ta.wikipedia.org/wiki?curid=408262", "title": "அன்டமை", "text": "அன்டமை\n\nஆண்டமை, இந்தியாவின் தமிழ்நாடு, தஞ்சாவூர் மாவட்டத்தில் உள்ள பட்டுக்கோட்டை தாலுக்காவில் உள்ளது.முசுகுந்தன் சமூகத்தின் 32 கிராமங்களில் இது ஒன்றாகும்.\n\nSection::::விளக்கப்படங்கள்.\n2001 மக்கள் தொகை கணக்கெடுப்பின்படி, அன்டமை மொத்த மக்கட்தொகை 1337 ஆகும், இதில் 624 ஆண்களும் 713 பெண்களும் உள்ளனர். பாலின விகிதம் 1143. கல்வியறிவு விகிதம் 70.5 ஆகும்.\n"}
{"id": "408266", "url": "https://ta.wikipedia.org/wiki?curid=408266", "title": "வெள்ளி பாசுப்பேட்டு", "text": "வெள்ளி பாசுப்பேட்டு\n\nவெள்ளி பாசுப்பேட்டு \"(Silver phosphate)\" என்பது AgPO. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். இதை வெள்ளி ஆர்த்தோபாசுப்பேட்டு, சில்வர் பாசுப்பேட்டு, சில்வர் ஆர்த்தோபாசுப்பேட்டு என்ற பெயர்களாலும் அழைப்பர். வெள்ளியும் பாசுப்பேட்டு அயனியும் சேர்ந்து உருவாகும் இச்சேர்மம் மஞ்சள் நிறம் கொண்டதாகவும், ஒளி உணரியாகவும் உள்ளது, இது நீரில் கரையாது. \n\nSection::::தயாரிப்பு.\nவெள்ளி நைட்ரேட்டு போன்ற ஒரு கரையக்கூடிய வெள்ளி சேர்மத்துடன் கரையக்கூடிய ஆர்த்தோபாசுப்பேட்டைச் சேர்த்து வினைபுரியச் செய்தால் மஞ்சள் நிற விழ்படிவாக வெள்ளி பாசுப்பேட்டு உருவாகிறது . இதன் கரைதிறன் பெருக்க மதிப்பு 8.89×10 மோல்lடெசிமீட்டர். ஆகும். \nஇந்த வீழ்படிவாகும் வினை பகுப்பாய்வு வேதியியலில் முக்கியத்துவம் வாய்ந்ததாகக் கருதப்படுகிறது . பாசுபேட்டுகளுக்கான பண்பறிவு அல்லது பருமனறிவு சோதனைகளில் இதைப் பயன்படுத்தப்படலாம்.\n\nSection::::பண்புகள்.\nஇந்தச் சேர்மம் நைட்ரிக் அமிலம் அல்லது அம்மோனியாவில் கரைகிறது . வெள்ளி பாசுபேட்டின் அம்மோனியா கரைசலிலிருந்து அம்மோனியாவை படிப்படியாக இழக்கச் செய்வதன் மூலம் பெரிய படிகங்களாக இது உருவாகிறது. பாசுப்பேட்டு அயனிகளின் அளவறி பகுப்பாய்வில் இவ்வினை பயன்படுத்தப்படுகிறது . தயாரிப்பு முறைகளுக்கு ஏற்ப வெள்ளி பாசுபேட்டின் பல்வேறு படிக வடிவங்களை அதே அணிக்கோவை கட்டமைப்புடன் உருவாக்க முடியும். \n\nSection::::பயன்கள்.\nபகுப்பாய்வு வேதியியலில் முக்கியத்துவம் மிக்கதாக இருப்பதுடன், வெள்ளி பாசுபேட்டின் இந்த வீழ்படிவு வினை, வெள்ளியாக ஒடுக்கப்பட்ட பின்னர் உயிரியல் பொருட்களின் வெள்ளி நிறமிடுதலில் பாசுப்பேட்டு உருப்பெருக்கும் முகவராகப் பயன்படுத்தப்படுகிறது . \n\nதொடக்கக்கால புகைப்படத் தொழிலில் ஒளி உணரும் முகவராக வெள்ளி பாசுப்பேட்டு பயன்பட்டது.\nதண்ணீரை கட்புல ஒளிவேதியியல் சிதைவுக்கு உட்படுத்தும் செயல்முறையில் வெள்ளி பாசுபேட்டு ஓர் ஒளி வினையூக்கியாக உயர் குவாண்டம் விளைச்சளைக் (90%) கொடுப்பதாக 2010 ஆம் ஆண்டு அறியப்பட்டது. இதே முறையில் செயலூக்கப்பட்ட ஆக்சிசன் உற்பத்தி செய்யவும் வெள்ளி பாசுப்பேட்டு பயன்படுவதாக அறிவிக்கப்பட்டது. \nவெள்ளி அயனி பாக்டீரியா எதிர்ப்பொருளை பொருட்களுக்குள் சேர்த்துக்கொள்ளக்கூடிய சாத்தியமான ஒரு பொருளாகவும் வெள்ளி பாசுப்பேட்டு திறன் மிக்க சேர்மமாகும்.\n\nSection::::பிற வெள்ளி பாசுப்பேட்டுகள்.\nவெள்ளி(I) மற்றும் பைரோபாசுப்பேட்டு அயனி இரண்டையும் வினைபுரியச் செய்து வெள்ளி பைரோபாசுப்பேட்டை (சிஏஎசு எண். 13465-97-9) வெண்மை நிற விழ்படிவாகத் தயாரிக்கிறார்கள். வெள்ளி ஆர்த்தோபாசுப்பேட்டைப் போல இதுவும் ஓர் ஒளி உணரியாகும். ஒளியில் வெளிப்பட நேர்ந்தால் வெள்ளி ஆர்த்தோபாசுப்பேட்டு சிவப்பு நிறமாக மாறுகிறது. இதனுடைய அடர்த்தி 5.306கிராம்/செ.மீ3 மற்றும் இதன் உருகுநிலை 585 °செல்சியசு ஆகும். 110 °செல்சியசு வெப்பநிலையில் சிதைவடையக்கூடிய ஒரு நீரேற்றும் அறியப்படுகிறது. \n\nAgPO3 என்ற மூலக்கூற்று வாய்ப்பாட்டைக் கொண்ட வெண்மை நிறத் திண்மமான வெள்ளி மெட்டாபாசுப்பேட்டு (சிஏஎசு எண். 13465-96-8) சேர்மம் ஒன்றும் அறியப்படுகிறது . இதன் அடர்த்தி 6.370 கிராம்/செ.மீ3 மற்றும் உருகுநிலை 482 °செல்சியசு ஆகும். 240 °செல்சியசு வெப்பநிலையில் சிதைவடையக்கூடிய ஒரு நீரேற்றும் அறியப்படுகிறது .\n"}
{"id": "408267", "url": "https://ta.wikipedia.org/wiki?curid=408267", "title": "கனியகுறிச்சி", "text": "கனியகுறிச்சி\n\nகனியகுறிச்சி இந்தியாவில், தமிழ்நாடு , தஞ்சாவூர் மாவட்டத்தில் உள்ள பட்டுக்கோட்டை தாலுக்காவில் உள்ள கிராமம் ஆகும்.\n\nSection::::விளக்கப்படங்கள்.\n2001 மக்கள்தொகை கணக்கெடுப்பின்படி, மொத்த மக்கள்தொகை 1060 ஆகும். இதில் 560 ஆண்களும் 526 பெண்களும் உள்ளனர். பாலின விகிதம் 985. கல்வியறிவு விகிதம் 82.35 ஆகும்\n"}
{"id": "408276", "url": "https://ta.wikipedia.org/wiki?curid=408276", "title": "கிருட்டின தாசு (வில்லாளர்)", "text": "கிருட்டின தாசு (வில்லாளர்)\n\n1978ல் பாங்காக்கு  மற்றும் 1982ல் டெல்லியில் நடைபெற்ற ஆசிய விளையாட்டு போட்டிகள் மற்றும்  மூன்று ஆசிய வில்வித்தைப் போட்டிகளில் இந்தியாவின் சார்பாக விளையாடியுள்ளார். 1984ல் சிறந்த விளையாட்டு வீரருக்கான இந்திய அரசாங்கத்தின் அர்சுனா விருதினை பெற்ற முதல் வில்வித்தை வீரராவார். இவர், பல மாநில மற்றும் தேசிஅளவிலான விருதுகளைப் பெற்றுள்ளார்.\n\n"}
{"id": "408277", "url": "https://ta.wikipedia.org/wiki?curid=408277", "title": "கடகதப்பை", "text": "கடகதப்பை\n\nகடகதப்பை தஞ்சாவூர் மாவட்டத்தில் தஞ்சாவூர் தாலுக்காவில் உள்ள ஒரு கிராமம் ஆகும்.\n\nSection::::விளக்கப்படங்கள்.\n2001 மக்கள்தொகை கணக்கெடுப்பின் படி, கடகதப்பை கிராமத்தில் மொத்தம் 373 பேர்களும், 186 ஆண்களும் 187 பெண்களும் உள்ளனர். பாலின விகிதம் 1005. எழுத்தறிவு விகிதம் 70.25 ஆகும்.\n"}
{"id": "408278", "url": "https://ta.wikipedia.org/wiki?curid=408278", "title": "இராதை சியாம்", "text": "இராதை சியாம்\n\nஇராதை சியாம் (பிறப்பு:1 மே 1953. இறப்பு:19 ஆகத்து 2006) ஒரு இந்திய கூடை ப்பந்து வீரராவார். இவர் 1980 கோடை ஒலிம்பிக்கு மற்றும் 1982 டெல்லியில் நடைபெற்ற ஆசிய விளையாட்டுப் போட்டியில் இந்தியாவின் சார்பாக விளையாடினார். இவரது சாதனைகளுக்காக இவருக்கு அர்சுனா விருது வழங்கப்பட்டது.2006ல் தனது 63வது வயதில் , இராசத்தான் மாநிலத்தில் தனது சொந்த ஊரான சிரி மதோப்பூரில் இறந்தார்.\n\n"}
{"id": "408279", "url": "https://ta.wikipedia.org/wiki?curid=408279", "title": "கடலங்குடி", "text": "கடலங்குடி\n\nகடலங்குடி இந்தியாவில், தமிழ்நாடு,  திருவாரூர் மாவட்டம், குடவாசல் தாலுக்காவில் உள்ளது.\n\nSection::::விளக்கப்படங்கள்.\n2001 மக்கள்தொகை கணக்கெடுப்பின்படி, கடலங்குடி கிராமத்தில் 1,305 மக்கள்தொகையாக இருந்தனர்.659 ஆண்களும் 646 பெண்களும் உள்ளனர். பாலின விகிதம் 980. கல்வியறிவு விகிதம் 75.46 ஆகும்\n"}
{"id": "408283", "url": "https://ta.wikipedia.org/wiki?curid=408283", "title": "களுகபுலுக்காடு", "text": "களுகபுலுக்காடு\n\nகளுகபுலுக்காடு,இந்தியாவில்  தமிழ்நாடு,  தஞ்சாவூர் மாவட்டத்தில் உள்ளபட்டுக்கோட்டை வட்டாரத்தில் உள்ள ஒரு கிராமம் ஆகும்.\n\nSection::::விளக்கப்படங்கள்.\n2001 ஆம் ஆண்டு மக்கள் தொகை கணக்கெடுப்பின்படி, களுகபுலுக்காடு கிராமத்தில் மொத்த மக்கள்தொகை 1958 ஆகும். இதில் 987 ஆண்களும் 971 பெண்களும் உள்ளனர். பாலின விகிதம் 984. கல்வியறிவு விகிதம் 66.51 ஆகும்\n"}
{"id": "408284", "url": "https://ta.wikipedia.org/wiki?curid=408284", "title": "இராமேசுவரி நேரு", "text": "இராமேசுவரி நேரு\n\nஇராமேசுவரி நேரு, இயற்பெயர் இராமேசுவரி இரைனா, (1886-1966) இந்தியாவைச் சார்ந்த ஒரு சமூக செயற்பாட்டாளராவார். ஏழை மக்கள் மற்றும் பெண்களின் உயர்வுக்காக உழைத்தார். 1902இல் மோத்தி லால் நேருவின் மருமகன் மற்றும் சுதந்திர இந்தியாவின் பிரதம மந்திரி சவகர்லால் நேருவின் உறவினரான பிரிச்சிலால் நேருவை மணம்புரிந்தார். அவரது மகன், பரசு குமார் நேரு, இந்திய அரசுப் பணியாளராக இருந்து, பல மாநிலங்களில் கவர்னராக இருந்தார்.\n\nசிறீ தர்பன் என்ற பெண்களுக்கான இந்தி மாத இதழின் ஆசிரியராக 1909 முதல் 1924 வரை இருந்தார். இவர், அகில இந்திய பெண்கள் மாநாட்டின் நிறுவனர்களுள் ஒருவர். மேலும் 1942இல் அதன் தலைவராகத் தேர்ந்தெடுக்கப்பட்டார். கோப்பன்கேகனில் நடைபெற்ற உலக பெண்கள் அகல் பேரை மற்றும் 1961ல் கேரோவில் நடைபெற்ற ஆப்பிரிக்க-ஆசிய பெண்கள் மாநாட்டிற்கு பிரதிநிதிகளை வழிநடத்திச் சென்றார்.\n\n1955இல் இவரது சமூக சேவைக்காக இந்திய அரசாங்கம் இவருக்கு பத்தும விபூசன் விருதினை வழங்கியது. 1961இல் லெனின் அமைதி பரிசினைப் பெற்றார்..\n"}
{"id": "408285", "url": "https://ta.wikipedia.org/wiki?curid=408285", "title": "கம்பர்நத்தம்", "text": "கம்பர்நத்தம்\n\nகம்பர்நத்தம் தஞ்சாவூர் மாவட்டம், பாபநாசம் வட்டம்,  அம்மாப்பேட்டை வருவாய் ஒன்றியத்துக்குட்பட்ட, ஒரு கிராமமாகும். அம்மாப்பேட்டை வருவாய் ஒன்றியத்துக்குட்பட்ட  46 பஞ்சாயத்து கிராமங்களில் கம்பர்நத்தம் ஒன்றாகும்\n\nSection::::விளக்கப்படங்கள்.\n2011 மக்கள் தொகை கணக்கெடுப்பு படி,கம்பர்நத்தம் கிராமத்தில் மொத்தம் 2536 நபர்கள் உள்ளனர். 620 குடும்பங்கள் உள்ளன, இதில் 1249 ஆண்கள் மற்றும் 1287 பெண்கள் உள்ளனர்.\n\nSection::::எழுத்தறிவு விகிதம்.\nகிராம மக்களின் எழுத்தறிவு விகிதம் வெறும் 63% மட்டுமே ஆகும். 2536 இல்1614பேர் மட்டுமே கல்வியறிவு பெற்றவர்களாக உள்ளனர் . ஆண் கல்வியறிவு விகிதம் 71% மற்றும் பெண் எழுத்தறிவு விகிதம் 55% ஆகும்.\n"}
{"id": "408286", "url": "https://ta.wikipedia.org/wiki?curid=408286", "title": "கடதங்குடி", "text": "கடதங்குடி\n\nகாடந்தங்குடிதஞ்சாவூர் மாவட்டம் பட்டுக்கோட்டை வட்டாரத்தில் உள்ளது.\n\nSection::::விளக்கப்படங்கள்.\n2001 மக்கள் தொகை கணக்கெடுப்பின்படி கடதங்குடி கிராமத்தில் மொத்தம் 1527 பேர் உள்ளனர். இதில்  795 ஆண்களும் 732 பெண்களும் உள்ளனர். பாலின விகிதம் 921. கல்வியறிவு விகிதம் 73.37 ஆகும்\n"}
{"id": "408287", "url": "https://ta.wikipedia.org/wiki?curid=408287", "title": "கரகவயல்", "text": "கரகவயல்\n\nகரகவயல், இந்தியாவில், தமிழ்நாடு மாநிலத்தில், தஞ்சாவூர் மாவட்டம், பட்டுக்கோட்டை தாலுக்காவில் உள்ள கிராமம் ஆகும்.\n\nSection::::விளக்கப்படங்கள்.\n2001 ஆம் ஆண்டு மக்கள் தொகை கணக்கெடுப்பின்படி கரகவயல் கிராம, மொத்த மக்கள் தொகை 1769  இதில்  863 ஆண்களும் 906 பெண்களும் இருந்தனர். பாலின விகிதம் 1050. கல்வியறிவு விகிதம் 81.75 ஆகும்\n"}
{"id": "408289", "url": "https://ta.wikipedia.org/wiki?curid=408289", "title": "கும்பர்லி மலைக் கணவாய்", "text": "கும்பர்லி மலைக் கணவாய்\n\nகும்பர்லி மலைக் கணவாய், இந்தியவின்  மகராட்டிர.மாநிலத்தின் கடலோர மாவட்டமான இரத்தினகிரியின் கொன்கன் பகுதியையும் சாட்டாரா மாவட்டத்தின் தேசு பகுதியையும் இணைக்கிறது. மேற்குத் தொடர்ச்சி மலையினுடாகச் செல்கிறது. மகராட்டிரத்தின் ககொன்கன் மற்றும் காட்மாத்தாவை இணைக்கக்கூடிய சில இணைப்புச் சாலைகளில் இதுவும் ஒன்று. ஒரு மாநில உநெடுஞ்சாலை 625மீ உயரத்தில், உள்ளது. இது இரத்தினகிரி மாவட்டத்தின் சீபுலன் நகர்ததையும் சாட்டாரா மாவட்டத்தின் காராட்டையும் இணைக்கிறது. கிழக்கு பகுதியின் அருகே கொன்யா அணை உள்ளது.\n\nSection::::அமைவிடம்.\nஇந்த கணவாய் காராட்-சீபுலன் மாநில நெடுஞ்சாலையில் அமைந்துள்ளது. உம்பிராசு அருகே இச்சாலை தேசிய நெடுஞ்சாலை -நான்கோடு இணைகிறது. மல்கார்பேத், படன் மற்றும் கோயானாநகர் இச்சாலையில் அமைந்த முக்கிய நகரங்களாகும்.\n"}
{"id": "408294", "url": "https://ta.wikipedia.org/wiki?curid=408294", "title": "சந்தநாபுரிக் கணவாய்", "text": "சந்தநாபுரிக் கணவாய்\n\nசந்தநாபுரிக் கணவாய் பூனே-நாசிக் தேசிய நெடுஞ்சாலையில் (NH50) சகாயத்திரியினுடாக செல்கிறது. சந்தநாபுரிக் கணவாயின் ஒரு முனையில் சந்தநாபுரி கிராமமும் மற்றொரு முனையில் கொர்கோவன் கிராமமும் உள்ளன. சகாயத்திரில் மிகவும் சிரமமான கணவாய் இது.ஏனென்றால் இதில் பல சரிவான திருப்பங்கள் இருக்கின்றன. மும்பையின் அருகே இருப்பதால், பூனே-நாசிக் இடையே கடுமையான போக்குவரத்து நெரிசல் நிலவுகிறது. மும்பை, பூனே மற்றும் நாசிக், மகராட்டிரத்தின் தொழில் முக்கோணமாக இருப்பதால் இக்கணவாய், போர் மற்றும் கராசா அல்லது துளு கணவாய் போன்று முக்கியத்துவம் பெறுகிறது.\n\nஇக்கணவாயில், பழைய 2 வழி சாலைக்கு பதில் 4 வழி சாலையாக தேசிய நெடுஞ்சாலை-50 மாற்றப்பட்டு 2017 மார்ச் முதல் போக்குவரத்திற்காகத் திறக்கப்பட்டுள்ளது.\n\n"}
{"id": "408301", "url": "https://ta.wikipedia.org/wiki?curid=408301", "title": "சாட்மாலா மலைத்தொடர்", "text": "சாட்மாலா மலைத்தொடர்\n\nசாட்மாலா (\"Satmala\"), மகராட்டிர மாநிலம் நாசிக் மாவட்டம் வழியாகச் செல்லும் ஒரு மலைத் தொடராகும். சகாயத்திரி மலைத்தொடரின் ஒரு பகுதியாகும். இச்சிகரம் மாவட்டத்தின் பெரும்பாலான பகுதிகளிலிருந்தும், முக்கிய இடங்களிலிருந்தும் பார்க்க முடியும். இச்சிகரங்களில் உயரமான சிகரமான தோதப்(1,451அடி), மகராட்டிரத்தின், கல்சுபாய் மற்றும் சால்கருக்கு அடுத்த மூன்றாவது உயரமான சிகரமாகும். மேற்கு தொடர்ச்சி மலைகளில் 29வது உயரமான மலையாகும். இதன் கிழக்கு பகுதியில் சான்வாடு தொடர் அமைந்துள்ளது. சாட்மாலா என்ற பெயரில் தெலுங்கானாவிலும் ஒரு மலைத்தொடர் உள்ளது.\n"}
{"id": "408304", "url": "https://ta.wikipedia.org/wiki?curid=408304", "title": "திரியம்பகேசுவர் தொடர்", "text": "திரியம்பகேசுவர் தொடர்\n\nதிரியம்பகேசுவர் தொடர், மகராட்டிர மாநிலம் நாசிக்கில் உள்ள மேற்குத் தொடர்ச்சி மலையின் ஒரு பகுதியாகும். நாசிக்கின் தலைநகரிலிருந்து 30கிமீ தொலைவில் தென்மேற்கு திசையில் இத்தொடர் அமைந்துள்ளது.  பிரம்மகிரி மலையின் சேண வடிவிலான தாழ்வுப் பகுதி, திரியம்பாக்கை பாதுகாக்கின்றது. திரியம்பாக்கு நகரத்தின், திரியம்பகேசுவரர் சிவ கோயிலுக்கு இந்து பக்தர்கள் பெரும் அளவில் வருகைபுரிகின்றன. இந்தியாவின் இரண்டாவது நீளமான நதியான கோதாவரி, இத்தொடரின் வட திசையில் உற்பத்தியாகின்றது. இதன் தென் திசையில் உள்ள மலைகளில் அடர்ந்த காடுகள் காணப்படுகின்றன. மும்பை நகரத்தின் குடிநீர் தேவையை பூர்த்தி செய்யும் மேல் வைடார்னா நீர்தேக்கத்தின், நீர்ப்பிடிப்புப் பகுதியாகவும் இருக்கிறது. இத்தொடரில் அஞ்சநேரி மலை அமைந்திருக்கிறது. குழப்பங்களைத் தவிப்பதற்காக இத்தொடர் திரியம்பாகு-அஞ்சநேரி என்றும் அழைக்கப்படுகிறது..\n\nSection::::புவியியல்.\nதக்காண பீடபுமியின் மேற்கு முனையில் இத்தொடர் அமைந்துள்ளது.எரிமலைப்பாறைகள் இத்தொடரிலிருப்பதால், இது தக்காண பொறி என்றும் அழைக்கப்படுகிறது. T NH848 மூலம் நகரத்திலிருந்து, இதம்மலைத்தொடரினை அடையலாம்.\n"}
{"id": "408305", "url": "https://ta.wikipedia.org/wiki?curid=408305", "title": "மாந்தர்ரே", "text": "மாந்தர்ரே\n\nமாந்தர்ரே (\"Monterrey\", ) மெக்சிக்கோவின் வடகிழக்கிலுள்ள நுவோ லியான் மாநிலத்தின் தலைநகரமும் மிகப்பெரும் நகரமும் ஆகும். மெக்சிக்கோவின் மூன்றாவது மிகப்பெரிய பெருநகரத் தொகுப்பும் ஒன்பதாவது பெரிய நகரமுமாகும். மாந்தர்ரே வடக்கு மெக்சிக்கோவின் வணிக மையமாகவும் பல பன்னாட்டு நிறுவனங்களின் இருப்பிடமாகவும் விளங்குகின்றது. \n\nஇந்த நகரம் மெக்சிக்கோவின் செல்வச்செழிப்பு மிக்க நகரங்களில் ஒன்றாக விளங்குகின்றது. 2017இல் இதன் மொத்த உள்நாட்டு உற்பத்தி US$142 பில்லியனாக இருந்தது. மாந்தர்ரேயின் கொள்வனவு ஆற்றல் சமநிலைப்படுத்திய தனிநபர் மொத்த உள்நாட்டு உற்பத்தி கிட்டத்தட்ட US$35,500 ஆக உள்ளது; இது நாட்டின் தனிநபர் உற்பத்தியான US$18,800 போல இருமடங்கானது. இது உலக பீட்டா நகர்களில் ஒன்றாக கருதப்படுகின்றது. உலகப் பொதுவர் மாநகராகவும் போட்டிமிகு நகராகவும் உள்ளது. ஆழ்ந்த வரலாறும் பண்பாடும் உள்ள மாந்தர்ரே மெக்சிக்கோவின் மிகவும் முன்னேற்றமடைந்த நகரங்களில் ஒன்றாகும். இது மிகவும் \"அமெரிக்கத்தனம்\" கொண்ட நகராகவும் குறிப்பிடப்படுகின்றது.\n\nமுக்கியமான தொழில் மற்றும் வணிக மையமாக உள்ளதால் மாந்தர்ரேயில் பல மெக்சிக்கோ நிறுவனங்களின் தாயகமாக விளங்குகின்றது; குருப்போ அவாந்தே, இலானிக்சு எலெக்ட்ரானிக்சு, ஓக்ரேசா, CEMEX, வித்ரோ, OXXO, FEMSA, தினா, குரூப்போ ஆல்பா இங்குள்ள சில நிறுவனங்களாகும். இங்குள்ள பன்னாட்டு நிறுவனங்களாவன: சீமென்ஸ், அக்சென்ச்சர், டெர்னியம், சோனி, தோஷிபா, கேரியர், விர்ல்பூல், சேம்சங், டொயோட்டா, பாப்காக் & வில்காக்ஸ், டேவூ, பிரித்தானிய அமெரிக்க புகையிலை, நோக்கியா, டெல், போயிங், எச்டிசி, ஜெனரல் எலக்ட்ரிக், ஜான்சன் கன்ட்ரோல்சு, கமேசா, எல்ஜி, SAS நிறுவனம், குருண்ட்போசு, டான்போசு, குவால்போன், டெலிபர்பார்மன்சு\n\nவடகிழக்கு மெக்சிக்கோவில், மாத்ரே ஓரியன்டல் மலையின் அடிவாரத்தில் மாந்தர்ரே அமைந்துள்ளது. இந்த குடியிருப்பை 1596இல் டியாகோ டெ மான்ட்மேயர் நிறுவினார். மெக்சிகோ விடுதலைப் போருக்குப் பின்னர் மாந்தர்ரே ஓர் முக்கியமான வணிக மையமாக மாறியது.\n"}
{"id": "408311", "url": "https://ta.wikipedia.org/wiki?curid=408311", "title": "சென்னை மாகாண சுதேச ஆட்சிப்பகுதி முகமை", "text": "சென்னை மாகாண சுதேச ஆட்சிப்பகுதி முகமை\n\nசென்னை மாகாண சுதேசி ஆட்சிப் பகுதி முகமை அல்லது சென்னை அரசாங்க பேராள ஆட்சி வட்டாரங்கள் (Madras States Agency) என்பது பிரித்தானிய இந்தியாவின் மறைமுக ஆட்சி நடந்த சுதேச அரசுகளின் ஒரு காலனித்துவ அமைப்பாகும். 1923 ஆம் ஆண்டு நிறுவப்பட்ட இந்த ஐந்து சுதேச அரசுகள் பின்வருமாறு :\n\n\nSection::::வரலாறு.\n1923 ஆம் ஆண்டுக்கு முன்னர்வரை, சென்னை மாகாணத்துக்கு அருகில் இருந்த இந்த ஐந்து சுதேச அரசுகளும், பொதுவாக இவற்றக்கு அருகில் இருந்த சென்னை மாவட்டத்தின் மாவட்ட ஆட்சிரியரின் பொறுப்பில் இருந்தன. 1923 ஆம் ஆண்டில், அனைத்து சுதேச அரசுகளும் இந்திய அரசாங்கத்தின் நேரடி கட்டுப்பாட்டின் கீழ் கொண்டு வரப்பட்டன, தனிப்பட்ட அமைப்புகள் அகற்றப்பட்டு இந்திய கவர்னர் ஜெனரலின் பொறுப்பில் ஒற்றை தனி நிறுவனமாக மாற்றப்பட்டது. \n\nதிருவாங்கூருக்கான முகவர் அதன்  தலைநகரான திருவனந்தபுரத்தில் இருந்தார். அவர் சுதேச அரசுகளின் வெளியுறவு மற்றும் புது தில்லியில் உள்ள மத்திய அரசாங்கத்துடன் அவர்களின் உறவை மேற்பார்வை செய்தார்.\n\nஇந்தியா 1947 இல் சுதந்திரமடைந்தபோது அந்த முகமை ரத்து செய்யப்பட்டது. 1947 மற்றும் 1950 ஆம் ஆண்டுகளுக்கு இடையில், திருவாங்கூர் மற்றும் கொச்சி தவிர மற்ற சுதேச அரசுகள் சென்னை மாகாணத்தின் அண்டை மாவட்டங்களுடன் இணைந்தன.\n\nSection::::தலைமை அலுவலர்கள்.\nSection::::ரெசிடென்சி.\n 1937 ஏப்ரல் 1 இல், சென்னை அரசு முகமையானது ரெசிடென்சியாக  மாற்றப்பட்டது,  மற்றும்   1939 சனவரி 1 அன்று, பங்கனப்பள்ளி மற்றும் சாந்தூரின் சுதேச அரசுகள் மைசூர் ரெசிடென்சிக்கு மாற்றப்பட்டன.\n"}
{"id": "408312", "url": "https://ta.wikipedia.org/wiki?curid=408312", "title": "வரன்தா மலைக்கணவாய்", "text": "வரன்தா மலைக்கணவாய்\n\nவரன்தா மலைக்கணவாய் (वरंधा घाट) மகராட்டிர மாநிலதின் தேசிய  நெடுஞ்சாலை-4 மற்றும் கொன்கனுக்கிடையேயான ஒரு மலைக்கணவாயாகும். மேற்குத் தொடர்ச்சி மலையின் முகட்டில் அமைந்துள்ள வரன்தா மலைக்கணவாய், அதன் சூழல், அழகிய அருவிகள், குளங்கள் மற்றும் அடர்ந்த காடுகளுக்கு பெயர்பெற்றது. \n\nSection::::புவியியல்.\nவரன்தா மலைக்கணவாய், சாகாயத்தி ரி மலைத்தொடரினுடாகச் சென்று போரிலிருந்து மகாது செல்லும் வழியில் இணைகிறது.  கொன்கனிலிருந்து பூனேவிற்கு செல்லும் வழிகளில் இதுவும் ஒன்று. இது பூனேவிலிருந்து, 108கிமீ தொலைவில் உள்ளது. நிராதேவ் அணையிலிருந்து கணவாய்க்கு வரும் வழியில் பல ஊசிகொண்டை வளைவுகள் உள்ளன. மேலும்,  இப்பாதை அணையின் காயல் நீரினை சற்றி வருவதாக அமைந்துள்ளது.\n\nஇப்பாதையிலிருந்து 15கிமீ தொலைவில் சிவதார்கல் என்ற இடம் ஒரு பிரபலமான சுற்றுலாத்தலமாகும்.\n"}
{"id": "408314", "url": "https://ta.wikipedia.org/wiki?curid=408314", "title": "அம்பா மலைக்கணவாய்", "text": "அம்பா மலைக்கணவாய்\n\nஅம்பா மலைக்கணவாய் [ˈɒːmbə gæt]  இந்தியாவின் மகராட்டிர மாநிலம் இரத்தினகிரி-கொல்காபூர் சாலையில் அமைந்துள்ளது. இது கடல் மட்டத்திலிருந்து 2000அடி உயரத்தில் அமைந்துள்ளது. இக்கணவாய் சகாயத்திரி மலைத்தொடரில்(மேற்கு தொடரசிமலைகள்) அமைந்துள்ளது. மேலும், இம்மலை கண்களை கவரும்படியாகவும், இரம்மியமான காலநிலையையும் கொண்டது.கொல்காப்பூரில் உள்ள சசுவாடியின் அருகே அமைந்துள்ளது.  பாவன்கிந்து மற்றும் விசால்காத் ஆகியவை அருகே உள்ள புகழ் பெற்ற இடங்களாகும். கொல்காப்பூரில் வசிப்பவர்களுக்கு ஒரு சிறந்த் சுற்றுலாத்தளமாகும்.\n\nஏர்வூர்தி நழுவூதலுக்கு ஏற்ற இடமாகும்.\n"}
{"id": "408316", "url": "https://ta.wikipedia.org/wiki?curid=408316", "title": "ஐயோனியா", "text": "ஐயோனியா\n\nஐயோனியா (Ionia) (பண்டைய கிரேக்கம்: Ἰωνία, \"Ionía\" or Ἰωνίη, \"Ioníe\") பண்டைய அனதோலியாவின் ஏஜியன் கடற்கரையில் (தற்கால துருக்கி) அமைந்த நகரமாகும். சிர்னா என அழைக்கப்படும் இஸ்மீர் அருகே அமைந்தது ஐயோனியா. இதன் வடக்கில் கிரேக்கர்களின் ஐயோனியா கூட்டமைப்பின் குடியிருப்புகள் கொண்டது.\n\nஐயோனியா பிரதேசம், பாரசீக அகாமனியப் பேரரசின் மாகாணங்களில் ஒன்றாக இருந்தது. ஐயோனியாவில் கிரேக்கர்களும், அகாமனியப் பேரரசின் பாரசீகர்களும் அதிகம் வாழ்ந்தனர்.\n\nகிமு 499 முதல் 486 முடிய ஐயோனியாவில் கிரேக்கர்கள் கிளர்ச்சி செய்த போது, கிரேக்க-பாரசீகப் போர்கள் மூலம் கிரேக்க ஐயோனியர்களை முதலாம் டேரியஸ் ஒடுக்கினார்.\n\nSection::::எல்லைகள்.\nஐயோனியாவின் வடக்கில் எயோலசும், கிழக்கில் லிடியாவும், தெற்கில் கரியாவும், மேற்கில் ஏஜியன் கடலும் எல்லைகளாகக் கொண்டது.\n\nSection::::புவியியல்.\nஐயோனியா, வடக்கிலிருந்து தெற்காக 150 கிலோ மீட்டர் நீளமும், கிழக்கிலிருந்து மேற்காக 60 முதல் 90 கிலோ மீட்டர் நீளம் கொண்டது.\nSection::::அரசியல்.\nவரலாற்றில் ஐயோனியா பிரதேசம், கிரேக்க, உரோம மற்றும் பாரசீகர்களின் ஆட்சிப் பகுதியாக விளங்கியதால் இங்கு கிரேக்கர்கள் மற்றும் பாரசீகர்களின் அரசியல் செல்வாக்கு அதிகம் இருந்தது. \n\nSection::::மக்கள் தொகையியல்.\nகிரேக்க வரலாற்று அறிஞர் எரோடோட்டசுவின் கூற்றுப்படி, ஐயோனியவின் 12 நகரங்களில் மக்கள் வாழ்ந்ததனர். வடக்கு ஐயோனியாவில் கிரேக்க நாட்டின் பெலிப்பினோ மக்கள் வாழ்ந்ததாக குறிப்பிடுகிறார். ஐயோனியாவின் நகரங்கள் மிலெட்டஸ், மையூஸ், பிரைனி, எபிசுஸ், கோலோபோன், லெபிடோஸ், தியோஸ், போசியா, சமோஸ் மற்றும் சியோஸ் ஆகும்.இஸ்மீ எனும் ஸ்மிர்னா நகரம் பின்னர் ஐயோனியர்களின் குடியிருப்பாக மாறியது.நவீன துருக்கியில் ஐயோனியா பகுதி மக்களை யுனான்கள் என்று அழைக்கின்றனர்.\n\nSection::::வரலாறு.\nகிமு 16ம் நூற்றாண்டிலிருந்து, 12ம் நூற்றாண்டு வரை ஐயோனியா பகுதி, கிரேக்க இட்டையிட்டுப் பேரரசின் பேரரசின் பகுதியாக இருந்தது.\n\n11ம் நூற்றாண்டு முதல் கி கிரேக்கர்கள் ஐயோனியாப் பகுதிகளில் குடியேறத் துவங்கினர்.\n\nSection::::லிடியாப் பேரரசில்.\nகிமு 700ல் லிடியாப் பேரரசின் கீழ் ஐயோனியா சென்றது.\n\nSection::::அகாமனிசியப் பேரரசில்.\nகிமு 550 முதல், முதலாம் சைரஸ் காலத்தில் அகாமனியப் பேரரசின் மாகாணங்களில் ஒன்றாக ஐயோனியா இருந்தது. முதலாம் டேரியஸ், கிரேக்கர்களுடன் கிமு 499 முதல் 486 முடிய நடத்திய கிரேக்க-பாரசீகப் போர்கள் மூலம் ஐயோனியாவில் கிளர்ச்சியைத் தூண்டிய கிரேக்கர்களை அடக்கினார். \n\nSection::::கிரேக்கர் ஆட்சியில்.\nபேரரசர் அலெக்சாண்டர் காலத்தில், ஐயோனியா நகரங்கள் தன்னாட்சியுடன் விளங்கியது. \n\nSection::::ஹெலனிய காலம்.\nபேரரசர் அலெக்சாண்டருக்குப் பின் ஹெலனிய காலத்தில், ஐயோனியா செலூக்கியப் பேரரசின் ஒரு பகுதியாக விளங்கியது.\n\nSection::::உரோமர் ஆட்சியில்.\nகிபி 330 – 1453 வரை உரோமைப் பேரரசின் பகுதியாக ஐயோனியா விளங்கியது.\n\n\n\n"}
{"id": "408317", "url": "https://ta.wikipedia.org/wiki?curid=408317", "title": "அம்பொலி மலைக்கணவாய்", "text": "அம்பொலி மலைக்கணவாய்\n\nஅம்பொலி மலைக்கணவாய்  (Amboli Ghat) சகாயத்திரி மலைத்தொடரில் உள்ள ஒரு கணவாயாகும். இந்திய கணவாய்களில் இது மிகவும் அழகான கணவாயாகும். இக்கணவாயில் அம்பொலி மலைவாழிடம் அமைந்துள்ளது. கொல்காப்பூரிலிருந்து சாவான்டுவாடி செல்லும் வழியில் இக்கணவாய் அமைந்துள்ளது. இதுஅதிக மழையைப் பெறுகிறது. மேலும் இதைச் சுற்றி அடர்ந்த காடுகள், அருவிகள் மற்றும்இயற்கை எழில் கொஞ்சும் நிலப்பரப்பு உள்ளது. . மகராட்டிரத்தின் சுற்றுலாத்தலங்களுள் இதுவும் ஒன்று.\n\nSection::::தாமி மரணம்.\nஅம்பொலி கணவாயில், 31 சூளை 2017ல் இரண்டு சுற்றுலாப் பயணிகள், தாமி எடுக்க முயன்ற போது 2,000அடி ஆழப் பள்ளத்தில் விழுந்து இறந்தனர். \n"}
{"id": "408321", "url": "https://ta.wikipedia.org/wiki?curid=408321", "title": "இட்ரியம் பாசுபைடு", "text": "இட்ரியம் பாசுபைடு\n\nஇட்ரியம் பாசுபைடு \"(Yttrium phosphide)\" என்பது YP என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். இட்ரியம் மற்றும் பாசுபரசு தனிமங்கள் சேர்ந்து இச்சேர்மம் உருவாகிறது. இட்ரியம்(III) பாசுபைடு என்றும் இதை வகைப்படுத்துகிறார்கள். \n\nSection::::தயாரிப்பு.\nதூய இட்ரியம் மற்றும் பாசுபரசு இரண்டையும் சேர்த்து வெற்றிடத்தில் 500–1000 °செல்சியசு வெப்பநிலைக்கு சூடுபடுத்துவதால் இட்ரியம் பாசுபைடு உருவாகிறது:\n\nY + P → YP\n\nSection::::பண்புகள்.\nநிறமற்ற திண்மமான இட்ரியம் பாசுபைடு கனசதுர படிகங்களாக உருவாகிறது.\n\nSection::::பயன்கள்.\nசீரொளி இருமுனையங்கள் மற்றும் உயர் ஆற்றல் அதிர்வெண் பயன்பாடுகளில் இட்ரியம் பாசுபைடு ஒரு குறைக்கடத்தியாகப் பயன்படுகிறது. \n"}
{"id": "408324", "url": "https://ta.wikipedia.org/wiki?curid=408324", "title": "இட்ரியம்(III) புளோரைடு", "text": "இட்ரியம்(III) புளோரைடு\n\nஇட்ரியம்(III) புளோரைடு \"(Yttrium(III) fluoride)\" என்பது YF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். இட்ரியம் மற்றும் புளோரின் ஆகிய தனிமங்கள் சேர்ந்து இச்சேர்மம் உருவாகிறது. இயற்கையில் தூய நிலையில் இது கிடைப்பதில்லை. புளோரைடு கனிமங்களில் டுவெய்டைட்டு- (Y) (Y,Na)6Ca6Ca6F42 மற்றும் காக்ரினைட்டு-(Y) NaCaY(F,Cl)6 வகை சேர்மங்களாக இது கலந்துள்ளது. சில சமயங்களில் புளோரைட்டு கனிமத்திலும் கூட்டுக் கலவையாக இட்ரியத்துடன் சேர்ந்துள்ளது. \n\nSection::::தயாரிப்பு.\nபுளோரினுடன் இட்ரியா எனப்படும் இட்ரியம் ஐதராக்சைடை ஐதரோ புளோரிக் அமிலத்துடன் சேர்த்து வினைபுரியச் செய்வதால் YF3 உருவாகிறது. \n\nSection::::தோற்றம்.\nவாய்மிரைட் கனிமமாக இட்ரியம்(III) புளோரைடு தோன்றுகிறது\n\nஉலோக இட்ரியம் தயாரிப்பிலும், மென்படலங்கள், கண்ணாடிகள், பீங்கான்கள் தயாரிப்பிலும் இட்ரியம்(III) புளோரைடு பயன்படுத்தப்படுகிறது. \n\nSection::::தீங்குகள்.\nஅமிலங்கள், ஈரப்பதம், தீவிர செயலூக்கம் மிக்க உலோகங்கள் ஆகியவற்றிடமிருந்து இச்சேர்மத்தை விலக்கி வைக்கவேண்டும். \n"}
{"id": "408325", "url": "https://ta.wikipedia.org/wiki?curid=408325", "title": "தாம்கினி கணவாய்", "text": "தாம்கினி கணவாய்\n\nதாம்கினி கணவாய் என்பது இந்திய மாநிலமான மகராட்டிரத்தில் முல்சி மற்றும் தாம்கினிக்கிடையே அமைந்துள்ள ஒரு கணவாய் ஆகும்.\n\nமேற்குத் தொடர்ச்சி மலையின் முகட்டில் அமைந்துள்ள தாம்கினி கணவாய் அதன் அழகிய சூழல், அருவிகள், குளங்கள் மற்றும் அடர்ந்த காடுகளுக்கு பெயர்பெற்றதாகும். இக்கணவாயைப் பார்க்க ஆகத்து மற்றும் செப்டம்பர் ஏற்ற மாதங்களாகும். தாம்கினி கணவாய், முல்சி அணையிலிருந்து தொடங்கி பழத்தொட்ட அருந்தகத்தில் முடிகிறது.\n\nSection::::வரலாறு.\nமுன்பு டாடா சக்தி நிறுவனத்திடம் நிலபரப்பு இருந்ததால், தாம்கினி கணவாய் வழியே செல்ல அனுமதியில்லை. கொன்கனிலிருந்து பூனே மற்றும் லோனாவாலா செல்ல இவ்வழித்தடம் முன்வைக்கப்பட்டுள்ளது .\n\nSection::::சாலை.\nதாம்கினி கணவாய், சகாயத்திரி மலைத்தொடரினுடாகச் சென்று முல்சி-தாம்கினியில் இணைந்து, பூனேவிலிருந்து கொன்கனிற்கு வழியாக அமைந்துள்ளது. இக்கணவாயின் நீளம் 15கிமீ. இப்பகுதியில் அதிகமான மேடு பள்ளங்கள் இருக்கின்றன. மாரிக் காலத்தில், இப்பகுதி பல அருவிகள், சிறு ஓடைகள் என பச்ச பசேலன காட்சியளிக்கின்றன. பூனேவிலிருந்து கோவா நெடுஞ்சாலையில் (NH17) செல்ல பல மாநில பேருந்துகள் உள்ளன.   \n\nமும்பையிலிருந்து, மும்பை-கோவா நெடுஞ்சாலை வழியாக கொலாது சென்று, பின்பு, பூனே-முல்சி அணை காயலினை கடந்து தாம்கினி கணவாயினை அடையலாம். இக்கணவாய் கொலாது மற்றும் காயலுக்கு இடையே அமைந்துள்ளது. இது பார்பத்ற்கு பச்சைக் கம்பளம் போர்தியது போல் இருக்கும். இங்கு ஆரவாரத்துடன் ஓடும் ஓடைகள், கரு மேகங்கள் மற்றும் அவ்வப்போது தோன்றும் அருவிகள் என பார்வையாளர்களை கவருகிறது.\n\nஇக்கணவாயிலிருந்து, முல்சி அணை காயல் சாலை வழியாக பால்சியில் உள்ள அருவிக்கு செல்லலாம்.  இந்நாட்களில் இவ்வருவியில் கூட்டம் அலைமோதுகிறது. இவ்வருவியைத் தாண்டி கோலாது, உள்ளது. இங்குள்ள குண்டலிகா ஆற்றில் தெப்பம் ஒட்டுதல் பிரபலமடைந்து வருகிறது.\n"}
{"id": "408330", "url": "https://ta.wikipedia.org/wiki?curid=408330", "title": "பிக் பாஸ் தமிழ் 2", "text": "பிக் பாஸ் தமிழ் 2\n\nபிக் பாஸ் தமிழ் 2 என்ற தொலைக்காட்சி நிகழ்ச்சி தமிழ்த் தொலைக்காட்சியான ஸ்டார் விஜயில் ஒளிபரப்பாகும் ஒரு நிகழ்ச்சியாகும். இது நெதர்லாந்தின் எண்டெமோல் முதலில் உருவாக்கப்பட்ட பிக் பிரதர் நிகழ்ச்சியின் வடிவத்தைப் பின்பற்றுகிறது. இதன் இரண்டாம் பருவம் ஸ்டார் விஜயில் 2018 சூன் 17 முதல் ஒளிபரப்பப்பட்டது. இந்நிகழ்ச்சியை மீண்டும் கமல் ஹாசன் தொகுப்புரை ஆற்றி நடத்துகிறார்.இந்த இரண்டாம் பருவமானது 15 வசிப்பாளர்கள் கலந்து கொள்ளக்கூடியதாகவும், 60 ஒளிப்படமிகள் கொண்டதாகவும் உள்ளது. பிக் பாஸ் தமிழ் இரண்டாம் பதிப்பின் வாசகமாக / நல்லவர் யார்? கெட்டவர் யார்? என்ற சொற்றொடர் உள்ளது.\n\nசென்னையின் புறநகர்ப் பகுதியான செம்பரம்பாக்கத்தில் உள்ள ஈவிபி திரைப்பட நகரத்தில் இதற்கான ஆடம்பர வீடு அமைக்கப்பட்டது. தவறுகளைச் செய்யும் போட்டியாளர்களுக்கு தண்டனை அதிகரிப்பதற்காக புதிதாக நிர்மாணிக்கப்பட்ட இந்த வீட்டில் சிறைச்சாலை அறையும் அமைக்கப்பட்டுள்ளது.\n\n\n\nSection::::வெற்றியாளர்.\nபிக்பாஸ் தமிழ் சீசன் 2 வின் இறுதிப்போட்டியாளர்களான ரித்விகா, விஜயலட்சுமி மற்றும் ஐஸ்வர்யா தத்தா ஆகியோரில் விஜயலட்சுமி மூன்றாம் இடமும் ரித்விகா மற்றும் ஐஸ்வர்யா தத்தா முறையே முதல் மற்றும் இரண்டாம் இடம் பிடித்தனர்.. \nவெற்றியாளரான ரித்விகா-விற்கு 50 லட்சம் ரூபாய் பரிசு வழங்கப்பட்டது..\n"}
{"id": "408335", "url": "https://ta.wikipedia.org/wiki?curid=408335", "title": "அம்மனங்குடி", "text": "அம்மனங்குடி\n\nஅம்மனங்குடி, தஞ்சாவூர் மாவட்டத்தில் கும்பகோணம் தாலுக்காவில் உள்ளது. சோழர் படையின் தலைமை தளபதியாக பணியாற்றிய கிருஷ்ணன் ராமன் பிரம்மயாயரின் பிறப்பிடமாக  திகழ்கிறது.\n\nSection::::விளக்கப்படங்கள்.\n2001 ஆம் ஆண்டு கணக்கெடுப்பின்படி மொத்த மக்கள் தொகை , 1356. இதில்  685 ஆண்களும் 671 பெண்களும்  இருந்தனர். பாலின விகிதம் 980. கல்வியறிவு விகிதம் 78.64 ஆகும்.\n"}
{"id": "408337", "url": "https://ta.wikipedia.org/wiki?curid=408337", "title": "கே. சிவமூர்த்தி", "text": "கே. சிவமூர்த்தி\n\nசிவமூர்த்தி காசினா நய்க் என்பவா்  கே. சிவ மூர்த்தி எனும் பெயரால் அழைக்கப்படுகிறார். இவா் இந்தியாவின் கர்நாடக மாநிலத்திலுள்ள தாவண்கரே மாவட்டத்தின் மயாகோண்டா தொகுதியின் சட்டமன்ற  உறுப்பினராக உள்ளார். இவர் 2013 ஆம் ஆண்டில் தேர்ந்தெடுக்கப்பட்டார்.  என். லிங்கனாவைத் தோற்கடித்து எம்.பசவராஜா நாயக வெற்றி பெற்றார்.  \n"}
{"id": "408338", "url": "https://ta.wikipedia.org/wiki?curid=408338", "title": "அம்மதோட்டம்", "text": "அம்மதோட்டம்\n\nஅம்மதோட்டம் ,இந்தியாவில் ,தமிழ்நாடு,  தஞ்சாவூர் மாவட்டம், கும்பகோணம் தாலுக்காவில்   உள்ள ஒரு கிராமம் ஆகும்.\n\nSection::::விளக்கப்படங்கள்.\n2001 ஆம் ஆண்டு மக்கள் தொகை கணக்கெடுப்பின்படி, அம்மதோட்டத்தில்  78 பேர்கள்.  இதில் ஆண்கள்  39, பெண்கள் 39 பேர் உள்ளனர். பாலின விகிதம் 1000. கல்வியறிவு விகிதம் 69.44 ஆகும்\n"}
{"id": "408341", "url": "https://ta.wikipedia.org/wiki?curid=408341", "title": "அரியபடைவீடு", "text": "அரியபடைவீடு\n\nஅரியபடைவீடு தஞ்சாவூர் மாவட்டத்தில் கும்பகோணம் தாலுக்காவில் உள்ள ஒரு கிராமம் ஆகும்.\n\nSection::::விளக்கப்படங்கள்.\n2001 ஆம் ஆண்டு மக்கள் தொகை கணக்கெடுப்பின்படி, அரியபடைவீடு கிராமத்தில் மொத்தம் 922 பேர் இருந்தனர்.இதில் 481 ஆண்களும், 441 பெண்களும் இருந்தனர். பாலின விகிதம் 917. கல்வியறிவு விகிதம் 78.9 ஆகும்.\n"}
{"id": "408342", "url": "https://ta.wikipedia.org/wiki?curid=408342", "title": "அழகு (தொலைக்காட்சித் தொடர்)", "text": "அழகு (தொலைக்காட்சித் தொடர்)\n\nஅழகு சன் தொலைக்காட்சியில் 20 நவம்பர் 2017ஆம் ஆண்டு முதல் ஒளிபரப்பாகும் ஒரு குடும்பத் தொலைக்காட்சித் தொடர். இந்த தொடர் தமிழில் புகழ் பெற்ற வம்சம் தொடருக்கு பதிலாக திங்கள் முதல் சனிக்கிழமை வரை இரவு 8:30 மணிக்கு ஒளிபரப்பாகி, அக்டோபர் 22, 2018 ஆம் ஆண்டு முதல் திங்கள் முதல் சனி வரை மாலை 7 மணிக்கு ஒளிபரப்பானது. தற்பொழுது இந்த தொடர் புதிய நேரத்தில் 5 ஆகத்து 2019 முதல் மாலை 6:30 மணிக்கு ஒளிபரப்பகின்றது. \n\nஇந்தத் தொடரை இயக்குனர்கள் ரவி வி. சி (முன்னர்) மற்றும் ஓ.என். ரத்னம் (தற்பொழுது) இயக்க, 10வருடங்களுக்கு பிறகு நடிகை ரேவதி கதாநாயகியாக நடிக்க இவருடன் தலைவாசல் விஜய், ஸ்ருதி ராஜ், ஐசுவரியா, மித்ரா குரியன், வாசு விக்ரம், பூவிலங்கு மோகன் மற்றும் பி. கண்ணன் ஆகியோர் நடிக்கிறார்கள்.\n\nSection::::கதை கரு.\nஇந்த தொடரின் கதை கரு பள்ளி ஆசிரியரான பழனிசுவாமி மற்றும் மனைவி அழகம்மா, இவர்களின் 5 பிள்ளைகளான (ரவி, மகேஷ், ஐஸ்வர்யா, திருநாவுக்கரசு, காவ்யா) ஆகியோரின் வாழ்வில் வரும் பிரச்சனைகளை மையமாக வைத்து இந்த கதை நகர்கின்றது.\n\n\n\n\n\n\n\n\nSection::::நடிகர்கள்.\nSection::::நடிகர்களின் தேர்வு.\nஇது ஒரு குடும்ப பின்னையை கொண்ட தொடர். இந்த தொடரின் புகழ் பெற்ற தமிழ் திரைப்பட நடிகை ரேவதி \"அழகம்மா\" என்ற கதாபாத்திரத்தில் நடிக்கின்றார், இவர் 10 வருடங்களுக்கு பிறகு நடிக்கும் தொலைக்காட்சித் தொடர் இது ஆகும். இவருக்கு ஜோடியாக திரைப்பட நடிகர் தலைவாசல் விஜய் \"பழனிசுவாமி\" என்ற கதாபாத்திரத்தில் நடிக்கின்றார். இவர் \"கங்கா யமுனா சரஸ்வதி\" என்ற தொடருக்கு பிறகு நடிக்கும் தொடர் இதுவாகும். \"தென்றல்\" தொடர் புகழ் \"ஸ்ருதி ராஜ்\" \"சுதா\" என்ற ஒரு முக்கிய கதாபாத்திரத்தில் நடிக்கின்றார். காவலன் திரைப்பட நடிகை \"மித்ரா குரியன்\" அழகம்மா மற்றும் பழனிசுவாமியின் மகளாக நடித்தார். அத்தியாயம் 243 முதல் இவருக்கு பதிலாக நடிகை நித்ய தாஸ் நடிக்கின்றார். இவர்களுடன் பிரபலமான நடிகர்கள் ஐசுவரியா, வாசு விக்ரம், பூவிலங்கு மோகன், லோகேஷ் மற்றும் பி. கண்ணன் ஆகியோர்கள் முக்கிய வேடத்தில் நடிக்கிறார்கள்.\n\nSection::::மதிப்பீடுகள்.\nகீழே உள்ள அட்டவணையில், நீல நிற எண்கள் குறைந்த மதிப்பீடுகள் குறிக்கும் மற்றும் சிவப்பு நிற எண்கள் அதிக மதிப்பீடுகளை குறிக்கும்.\n\n\n"}
{"id": "408348", "url": "https://ta.wikipedia.org/wiki?curid=408348", "title": "சுமங்கலி (தொலைக்காட்சித் தொடர்)", "text": "சுமங்கலி (தொலைக்காட்சித் தொடர்)\n\nசுமங்கலி என்பது சன் தொலைக்காட்சியில் மார்ச் 6, 2017ஆம் ஆண்டு முதல் திங்கள் முதல் சனிக்கிழமை வரை மதியம் 12 மணிக்கு ஒளிபரப்பான ஒரு குடும்ப தொலைக்காட்சி தொடர் ஆகும். இந்த தொடரை சத்ய ஜோதி பிலிம்ஸ் என்ற நிறுவனம் தயாரிக்க, திவ்யா, ஐஸ்வர்யா, சுஜீத், அக்ஷிதா, ஸ்ரீ வித்யா சங்கர், தீபா, இளராசன் போன்ற பலர் நடித்துள்ளார்கள். இது கணவன் மனைவிக்கு இடையேயான பாசத்தை கூறும் ஒரு தொடர் ஆகும்.\n\nSection::::கதைச்சுருக்கம்.\nநடுத்தர குடும்பத்தை சேர்ந்த அணுவும் பணக்கார குடும்பத்தை சேர்ந்த சந்தோஷும் திருமணம் செய்கின்றனர். திருமணத்திற்கு பிறகு இவர்களின் வாழ்வில் நித்யா என்ற பெண்ணால் வரும் பிரச்சனைகளை தாண்டி எப்படி வாழ்வில் ஒன்றாக வாழ்ந்தார்கள் என்பதை சொல்லும் கதை தான் சுமங்கலி.\n\n\n\n\n"}
{"id": "408354", "url": "https://ta.wikipedia.org/wiki?curid=408354", "title": "இந்திய அரசியலமைப்பு - நெறிமுறைக்கோட்பாடுகள்", "text": "இந்திய அரசியலமைப்பு - நெறிமுறைக்கோட்பாடுகள்\n\nநெறிமுறைக் கோட்பாடுகள் (Directive Principles) அல்லது இந்திய அரசியலமைப்புச் சட்டத்தில் மாநில அரசுகளின் கொள்கைக்கான நெறிமுறைக் கோட்பாடுகள் 36 முதல் 51 வரை உள்ள பிரிவுகளில் வரையறுக்கப்பட்டுள்ளன. இந்த நெறிமுறைகள் அனைத்தும் அட்டவணை ஆறில் பகுதிகளாகத் தரப்பட்டுள்ளன.\n\nSection::::நெறிமுறைகளின் நோக்கம்.\nசட்டங்களை உருவாக்கும் போதும், நிர்வாகத்தை நடத்தும் போதும், மாநில அரசுகள் இப்பிரிவுகளில் குறிப்பிட்டுள்ள கருத்துக்களைக் கவனத்தில் கொள்ள வேண்டும். ஒரு நாட்டு மக்கள் சமுக பொருளாதார சுதந்திரம் பெறவில்லை என்றால் அரசியல் சுதந்திரம் பொருளற்றதாக ஆகிவிடும். ஆக பொருளாதார சமுக சுதந்திரம் பெறுவதற்கு ஒரு சில கோட்பாடுகளை இந்திய அரசியலமைப்புச் சட்டம் வகுத்து அளித்துள்ளது. இக்கோட்பாடுகள் இந்திய அரசியலமைப்புச் சட்டம் முகப்புரையை (Preamble) நினைவூட்டும் வகையில் அமைந்துள்ளது. இக்கோட்பாடுகளை நீதிமன்றம் மூலம் செயல்படுத்த முடியாது. இக்கொள்கைகளை மூன்று தலைப்புக்களில் வகைபடுத்தலாம்.\n"}
{"id": "408355", "url": "https://ta.wikipedia.org/wiki?curid=408355", "title": "டெட்ராபெர்குளோரேட்டோ அலுமினேட்டு", "text": "டெட்ராபெர்குளோரேட்டோ அலுமினேட்டு\n\nடெட்ராபெர்குளோரேட்டோ அலுமினேட்டுகள் \"(Tetraperchloratoaluminates)\" என்பவை டெட்ராபெர்குளோரேட்டோ அலுமினேட்டு எதிர்மின் அயனியின் [Al(ClO4)4]− உப்புகளாகும். இந்த எதிர்மின் அயனியில் அலுமினியம் நான்கு பெர்குளோரேட்டு குழுக்களால் நான்முகி வடிவில் சூழப்பட்டுள்ளது. அயனியாக நன்கு அறியப்படும் பெர்குளோரேட்டுகள் இங்கு அலுமினியத்துடன் சகப்பிணைப்பாகப் பிணைந்துள்ளன. அலுமினியத்துடன் இணைந்துள்ள சகப்பிணைப்பு பெர்குளோரேட்டு அயனியைச் சிதைப்பதால் இது நிலைப்புத் தன்மை அற்றதாக்குகிறது . \n\nஆலோபெர்குளோரேட்டோ அலுமினேட்டுகள் இவற்றுடன் தொடர்புடைய வேதிச்சேர்மங்களாகும். இங்கு ஒரு பெர்குளோரோ தொகுதியும், குளோரின் (குளோரோபெர்குளோரோ அலுமினேட்டுகள்) அல்லது புரோமின் போன்ற (புரோமோபெர்குளோரேட்டோஅலுமினேட்டுகள்) மூன்று ஆலசன்கள் அலுமினியத்துடன் இணைந்துள்ளன .\n\nSection::::உருவாக்கம்.\nநைட்ரோனியம் பெர்குளோரேட்டு மற்றும் நீரற்ற அலுமினியம் குளோரைடு இரண்டும் துல்லியமான அளவுகளில் நீர்ம கந்தக டையாக்சைடில் கலந்து நைட்ரோனியம்டெட்ராபெர்குளோரேட்டோ அலுமினேட்டு உருவாக்கப்படுகிறது . \n\nமூன்று மோல் நைட்ரோனியம் பெர்குளோரேட்டு மற்றும் ஒரு மோல் நீரற்ற அலுமினியம் குளோரைடு மற்றும் ஒரு மோல் அமோனியம் பெர்குளோரேட்டு ஆகியவை நீர்ம கந்தக டையாக்சைடில் சேர்க்கப்பட்டு அமோனியம்டெட்ராபெர்குளோரோ அலுமினேட்டு உருவாக்கப்படுகிறது .\n\nSection::::பண்புகள்.\nடெட்ராபெர்குளோரேட்டோ அலுமினேட்டுகள் மஞ்சள் நிறத்தில் படிகத் திண்மங்களாகக் காணப்படுகின்றன. 50° செல்சியசு வெப்பநிலை வரை இவை நிலைப்புத்தன்மை கொண்டவையாக உள்ளன.\nஇவ்வெப்பநிலைக்கு மேல் இவை சிதைவடைந்து எக்சாபெர்குளோரேட்டோ அலுமினேட்டுகள் உருவாகின்றன. இவை அதற்கு மேலான வெப்பநிலைகளிலும் நிலைப்புத்தன்மையுடன் காணப்படுகின்றன\n"}
{"id": "408356", "url": "https://ta.wikipedia.org/wiki?curid=408356", "title": "ஜி. ராஜ் குமார்", "text": "ஜி. ராஜ் குமார்\n\nகோல்கொண்டா ராஜ் குமார் (பிறந்த 18 ஜூன் 1953) ஒரு இந்திய அரசியல்வாதி ஆவாா். மற்றும் இந்தியாவின் தெலுங்கானா மாநிலத்தின் ஹைதராபாத் நகரத்தின் ஹைதராபாத் மாநகர மாநகராட்சியின்  துணை மேயராக  இருந்தாா். மேலும் இவா் இந்திய தேசிய காங்கிரஸ் கட்சியை  சோ்ந்தவா் ஆவாா். \n\nSection::::ஆரம்ப வாழ்க்கை.\nராஜ் குமார் ஹைதராபாத்தில் பிறந்தாா். தெலுங்கானாவின், பாலமமா, முன்னாள் துணை நிறுவனரான அர்ஜூன் குமார் பட்டேல் ஆகியோரில் பிறந்தார்.\n\nSection::::வாழ்க்கை.\nராஜ் குமார் 1982 இல் காங்கிரஸ் கட்சியில் சோ்ந்தாா். 2009 இல் நடந்த உள்ளாட்சி தோ்தலில் காவடிகுடா கிளையில் வெற்றி பெற்றாா். இவர் GHMC நிலைக் குழு உறுப்பினராகவும் இருந்தாா்.\n\nSection::::தனிப்பட்ட வாழ்க்கை.\nராஜ் குமார் அருணாவை திருமணம் செய்து கொண்டார். இவா்  இளநிலை பட்டம்  பெற்றவா்.  இவா்களுக்கு  அனுபா, ஷில்பா மற்றும் தீபா ஆகிய மூன்று மகள்கள் உள்ளனா்.\n\n"}
{"id": "408357", "url": "https://ta.wikipedia.org/wiki?curid=408357", "title": "ஜி.ஒய். கிருஷ்ணன்", "text": "ஜி.ஒய். கிருஷ்ணன்\n\nஜி. ஒய். கிருஷ்ணன் (அக்டோபர் 4, 1929 இல் கர்நாடகா மாநிலம், கோலாா் மாவட்டம், மாதவ குரஞ்சினல்லியில் பிறந்தாா்))இவா்  இந்தியாவின் கர்நாடக மாநிலத்தில் கோலார் மக்களவை தொகுதியிலிருந்து 4-வது மக்களவைக்கு  உறுப்பினராக தோ்ந்தெடுக்கப்பட்டாா்.\n\nஇவா் மேலும் கோலாா் மக்களவை தொகுதிலிருந்து 5 வது, 6 வது மற்றும் 7 வது மக்களவைகளுக்கும் உறுப்பினராக தோ்ந்தெடுக்கப்பட்டாா்.\n"}
{"id": "408360", "url": "https://ta.wikipedia.org/wiki?curid=408360", "title": "ஏ. எம். கிருஷ்ணமூர்த்தி", "text": "ஏ. எம். கிருஷ்ணமூர்த்தி\n\nஏ.எம். கிருஷ்ணமூர்த்தி ஒரு இந்திய அரசியல்வாதி ஆவார், 2006 ஆம் ஆண்டில் இவர் அனைத்திந்தியா அண்ணா திராவிட முன்னேற்ற கழகத்துடன் சேரும் வரை பாரதிய ஜனதா கட்சியில் உறுப்பினராக இருந்தார். 2001 முதல் 2006 வரை புதுச்சேரி மாவட்டத்திலுள்ள ஒழுக்கரை தாலுக்கிலுள்ள ரெட்டியார்ப்பாளையம் தொகுதியிலிருந்து புதுச்சேரி சட்டமன்றத்தில் உறுப்பினராகத் தேர்ந்தெடுக்கப்பட்டார். இவர் புதுச்சேரி சட்டமன்றத்தில் பாரதிய ஜனதா கட்சியின் சட்டமன்ற உறுப்பினராக மட்டுமே தேர்ந்தெடுக்கப்பட்டார்.\n"}
{"id": "408362", "url": "https://ta.wikipedia.org/wiki?curid=408362", "title": "எஸ். கிருஷ்ணா குமார்", "text": "எஸ். கிருஷ்ணா குமார்\n"}
{"id": "408363", "url": "https://ta.wikipedia.org/wiki?curid=408363", "title": "ஹார்தோய் (மக்களவை தொகுதி)", "text": "ஹார்தோய் (மக்களவை தொகுதி)\n\nஹர்தோய் லோக் சபா தொகுதியில் () வட இந்தியாவின் உத்திர பிரதேச மாநிலத்தின் மொத்தம்  80 மக்களவை (பாராளுமன்ற) தொகுதிகளில் ஹா்தோய் மக்களவை தொகுதியும் ஒன்று ஆகும்.\n\n\n\n"}
{"id": "408364", "url": "https://ta.wikipedia.org/wiki?curid=408364", "title": "கிந்தர் லால்", "text": "கிந்தர் லால்\n\nகிந்தர் லால் என்பவர் இந்தியாவைச் சேர்ந்த ஒரு அரசியல்வாதி ஆவாா். இவா் இந்தியாவின் பாராளுமன்றத்தின் கீழ் சபையான மக்களவைக்கு உத்திர பிரதேச மாநில ஹா்தோய் மக்களவை தொகுதியிலிருந்து நாடாளுமன்ற உறுப்பினராக 1962, 1967, 1971 மற்றும் 1984 ஆகிய ஆண்டுகளில் தோ்ந்தெடுக்கப்பட்டாா். இவா் இந்திய தேசிய காங்கிரஸ் கட்சியின் உறுப்பினா் ஆவாா்.\n"}
{"id": "408366", "url": "https://ta.wikipedia.org/wiki?curid=408366", "title": "கல்யாண் ஜெயின்", "text": "கல்யாண் ஜெயின்\n\nகல்யாண் ஜெயின் (பிப்ரவரி 6, 1934 இல் இந்தூர், மத்தியப் பிரதேசத்தில் பிறந்தார்) இந்தியாவின் 6 வது மக்களவை உறுப்பினராக இருந்தார். இவர் மத்தியப் பிரதேசத்தின் இந்தோர் தொகுதியிலிருந்து தோ்ந்தெடுக்கப்பட்டாா்.ஜனதா கட்சியில் உறுப்பினராக உள்ளார். அவர் சம்யுக்தா சமதா்ம கட்சி, சமதா்ம கட்சி மற்றும் பாரதிய லோக் தளம் ஆகியவற்றிலும் உறுப்பினராக இருந்தார்.\n"}
{"id": "408367", "url": "https://ta.wikipedia.org/wiki?curid=408367", "title": "எமிலி இலக்தவால்லா", "text": "எமிலி இலக்தவால்லா\n\nSection::::கல்வி.\nஇவர் ஆம்கெர்சுட்டு கல்லூரியில் புவியியலிலரிளங்கலைப் பட்டம் பெற்றார்; 2000 இல் பிரவும் பல்கலைக்கழகத்தில் கோள்புவியியலில் மூதறிவியல் பட்டம் பெற்றார்.\n\nSection::::வாழ்க்கைப் பணி.\nஇவர் ஆம்கெர்சுட்டில் கலவியை முடித்ததும் 1996 முதல் 1998 வரை இல்லினாயிசு, இலேக் பாரெசுட்டுவில் உள்ள கவுண்டிரி பகற்பள்ளியில் ஆராம் வகுப்பு முதல் எட்டாம் வகுப்புவரை அறிவியல் பாடம் கற்பித்துள்ளார்.\n\nஇவர்1997 இல் கலீலியோ விண்வெளிக்கலத்தில் இருந்து பெற்ற வியாழனின் இருநிலாக்களான அயோ, ஐரோப்பா ஆகியவற்றின் படிமங்களைக் கொண்டு செய்யப்பட்ட ஒப்புருவாக்கத் திட்டத்தால் ஊக்கமும் ஆர்வமும் பெற்ற இவர் கோள்களின் புவியியற் கட்டமைப்பைத் தன்னந்தனியாக ஆய்வு செய்ய முடிவெடுத்தார்.\n\nSection::::சொந்த வாழ்க்கை.\nஇவர் தன் கணவர் பொருளியலாளர் தாரியசு இலக்தவால்லாவுடன் இலாசு ஏஞ்சலீசில் வாழ்கிறார். இவர்கள் இருவரும் ஆம்கெர்சுட்டில் இளவல் பட்டப் பட்டம் படிக்கும்போது 1990 களில் முதலில் சந்தித்துள்ளனர். இவர்களுக்கு இரண்டு பெண்கள் உண்டு.\n\n\n"}
{"id": "408369", "url": "https://ta.wikipedia.org/wiki?curid=408369", "title": "சி. கே. குப்புசுவாமி", "text": "சி. கே. குப்புசுவாமி\n\nசி.கே.குப்புஸ்வாமி (மார்ச் 16, 1932, கோயம்புத்தூர் மாவட்டத்தில் சந்திரபுரம்) (தமிழ்நாடு) இல் பிறந்தாா்) தமிழ்நாட்டின் இந்திய தேசிய காங்கிரஸின் தலைவராவார். இவர் கோயம்புத்தூா் மக்களவை தொகுதியின் உறுப்பினராக பணியாற்றினார். இவர் 8 வது, 9 வது மற்றும் 10 வது மக்களவைக்கும் தேர்ந்தெடுக்கப்பட்டார்.\n\nமகள் : கே. செளந்தாி\n\nபேரன் : கே. பவித்திரன்\n"}
{"id": "408371", "url": "https://ta.wikipedia.org/wiki?curid=408371", "title": "எம். டி. லக்ஷ்மிநாராயணா", "text": "எம். டி. லக்ஷ்மிநாராயணா\n\nஎம். டி. லக்ஷ்மிநாராயணா என்பவர் ஒரு இந்திய தேசிய காங்கிரஸ் அரசியல் செயற்பாட்டாளர் ஆவாா். மற்றும் கர்நாடக சட்டமன்ற மேலவை உறுப்பினராக உள்ளார். இவர் சுயேச்சையாக நியமிக்கப்பட்டார்.\n"}
{"id": "408373", "url": "https://ta.wikipedia.org/wiki?curid=408373", "title": "லாத்விய விக்கிப்பீடியா", "text": "லாத்விய விக்கிப்பீடியா\n\nலாத்வியம் விக்கிப்பீடியா விக்கிப்பீடிய கலைக் களஞ்சியத்தின் லாத்விய மொழி பதிப்பு ஆகும். இது 2003 ஆம் வருடம் ஜூன் மாதம் 6ஆம் தேதி உருவாக்கப்பட்டது. சுமார் 85,000 கட்டுரைகளுடன், இது தற்பொழுது விக்கிப்பீடிய பதிப்புகளில் 64 வது மிகப் பெரிய விக்கிப்பீடியப் பதிப்பு ஆகும். பால்டிக் மொழிகளின் விக்கிப்பீடியப் பதிப்புகளில் இரண்டாவது மிகப் பெரிய விக்கிபீடியப் பதிப்பு இது ஆகும்.\n"}
{"id": "408374", "url": "https://ta.wikipedia.org/wiki?curid=408374", "title": "அதிராம்பட்டிணம் (மாநில சட்டமன்றம்)", "text": "அதிராம்பட்டிணம் (மாநில சட்டமன்றம்)\n\nஅதிரம்பட்டினம் என்பது இந்தியாவின், தமிழ்நாடு மாநிலத்தில் உள்ள மாநில சட்டமன்ற தொகுதி ஆகும். இந்த தொகுதி 1952 முதல் 1962 வரை நடந்த மாநிலத் தேர்தல்களில்  இருந்து வந்தது. மூன்று தேர்தல்களில் வெற்றிபெற்ற வேட்பாளர்கள் கீழே பட்டியலிடப்பட்டுள்ளனர்.\n\nSection::::சென்னை மாகாணம்.\nஎஸ்.வெங்கட்ராமதண்டாயுதபாணி பிள்ளை\n"}
{"id": "408375", "url": "https://ta.wikipedia.org/wiki?curid=408375", "title": "ஆடுதுறை (சட்டமன்றத் தொகுதி)", "text": "ஆடுதுறை (சட்டமன்றத் தொகுதி)\n\nஆடுதுறை என்பது இந்திய மாநிலமான தமிழ்நாடு மாநில சட்டமன்ற தொகுதியாகும். இந்த தொகுதியில் நடத்தப்பட்ட தேர்தல்கள் மற்றும்  வெற்றிபெற்றவா்களின் பட்டியல் கீழே  கொடுக்கப்பட்டுள்ளது\n\nSection::::சென்னை மாகாணம்.\nநாராயணசமிஇராமிா்தா \n"}
{"id": "408378", "url": "https://ta.wikipedia.org/wiki?curid=408378", "title": "அ. அருணாசலம்", "text": "அ. அருணாசலம்\n\nஅ. அருணாசலம் என்பவா் ஒரு இந்திய அரசியல்வாதி ஆவாா். இவா் அண்ணா திராவிட முன்னேற்றக் கழகத்தை சோ்ந்தவா். மேலும்  தமிழ்நாட்டு  சட்டமன்ற உறுப்பினராக இருந்தாா்.  இவர் தமிழ்நாடு சட்டமன்ற மன்றத்தில் 2001 முதல் 2006 துணை சபாநாயகராக பணியாற்றினார் \n\n1984 மற்றும் 2001 தேர்தல்களில் வரகூர் சட்டமன்றத் தொகுதியில் இருந்து அண்ணா திராவிட முன்னேற்ற கழக வேட்பாளராக தமிழ்நாடு சட்டமன்றத்திற்கு தேர்ந்தெடுக்கப்பட்டார்.\n"}
{"id": "408379", "url": "https://ta.wikipedia.org/wiki?curid=408379", "title": "வி. பி. பாலசுப்ரமணியன்", "text": "வி. பி. பாலசுப்ரமணியன்\n\nவி. பி. பாலசுப்ரமணியன் என்பவர்  இந்தியாவின் தமிழ்நாட்டின் அண்ணா திராவிட முன்னேற்றக் கழகத்தை சேர்ந்த மூத்த அரசியல்வாதி மற்றும் எம்.ஜி.ஆரின் நல்ல நண்பரும்  ஆவார். 1980 முதல் 1984 வரையிலான காலகட்டத்தில் எம்.எல்.ஏ.வாகவும் மற்றும் 1984 முதல் 1988 வரை காலகட்டத்தில் தமிழக சட்டமன்றத்தின் துணை சபாநாயகராகவும் பணியாற்றினார். மேலும் இவர் அனைத்து இந்திய அண்ணா திராவிட முன்னேற்றக் கழகத்தின் முன்னனி தலைவராகவும் மற்றும் அதன் ஆலோசகராகவும் பணியாற்றியுள்ளார். இவர் 50 ஆண்டுகளாக  பல்வேறு குழுக்களுக்கும், கல்வி நிறுவனங்களுக்கும் ஆலோசகராகவும் தலைவராகவும் பணியாற்றி வந்திருக்கிறார்.\n"}
{"id": "408383", "url": "https://ta.wikipedia.org/wiki?curid=408383", "title": "மல்லப்ப நாயக்கர்", "text": "மல்லப்ப நாயக்கர்\n\nSection::::மல்லப்ப நாயக்கர் பிறப்பு வரலாறு.\nதஞ்சை நாயக்க மன்னரான விசயராகவ நாயக்கர் இயற்றிய இரகுநாத நாயக்காப்புதயமு, இராஜ கோபால விலாசம் எனும் நூல்களின் முற்பகுதியான விசயராகவ வம்சாவளியாலும், தஞ்சை நாயக்கர்கள் காலக் கல்வெட்டுகளாலும், முதல் நாயக்க மன்னனான செவ்வப்ப நாயக்கனுடன் பிறந்தவர்கள் முறையே பெத்த செவ்வா, பெத்த மல்லா, சின்ன மல்லா என்பவர்கள் என்பதையும் அறியமுடிகிறது. திம்மப்ப நாயக்கர் - பாயாம்பா தம்பதியர்களின் புதல்வர்களான இவர்களில் சிறு மல்லப்ப நாயக்கரின் (சின்ன மல்லா) செப்புப் படிமம் தஞ்சாவூர் மாவட்டம் திருவிடைமருதூர் திருக்கோயிலில் உள்ளது. இப்படிமத்தின் பீடத்தில் சிறு மல்லப்ப நாயக்கர் என்று 16-ஆம் நூற்றாண்டு எழுத்தமைதியுடைய தமிழ் எழுத்துகள் பொறிக்கப்பட்டுள்ளன.\nSection::::மல்லப்ப நாயக்கர் செப்புச்சிலை.\nஇச்செப்புப் படிமத்தில் நீண்ட குல்லாயும், மார்பில் அணிகலன்களும்சூடிய மல்லப்ப நாயக்கா; இறைவனை வணங்கும் கோலத்தில் உள்ளார். இடுப்பில் அரையாடையும், கையில் புரளும் துண்டும் காணப்படுகின்றன. ஊயரமான சற்று ஒல்லியான அழகிய சிலையாக உள்ளது இப்படிமம். இந்தச் செப்புப் படிமமும், இதே கோயிலில் உள்ள செவ்வப்பனின் தேவியான மூh;த்தியாம்பாவின் செப்புச் சிலையும் உருவ அமைப்புகளால் திருப்பதி திருமலைத் திருக்கோயிலில் உள்ள கிருட்டிண தேவராயா;-அவரது தேவி இவா;களுடைய செப்புப் படிமங்களைப் போன்றே உள்ளன. மேற்குறிப்பிட்டுள்ள எல்லாச் சிலைகளுமே ஒரே சிற்பியால்தான் வடிக்கப்பட்டிருக்க வேண்டும். ஏறக்குறைய இந்தச் சிலைகள் எல்லாம் ஒரே காலத்தில் ஒரே மாதிhp வடிவத்தில் (ளுவலடந) வடிக்கப்பட்டவையே. மேலும் திருப்பதி திருமலையில் உள்ள கல்வெட்டொன்றில் கி.பி.1540இல் அச்சுதராயா; (கிருட்டிண தேவராயாpன் தம்பி) காலத்தில் நெடுங்குன்றத்தைச் சோ;ந்த திம்மப்ப நாயக்காpன் மகனான மல்லப்ப நாயக்கா; அளித்த அறக்கொடை பற்றி விவாpக்கின்றது. இக்கல்வெட்டுச் சான்றால் மல்லப்ப நாயக்கருக்கும் திருப்பதித் திருக்கோயிலுக்குமுள்ள நெருங்கிய தொடா;பு தொpகிறது.\nதிருப்பதி கோயிலில் கிருட்டிண தேவராயா; மற்றும் தேவியா;களுடைய சிலைகளை வடித்த சிற்பியே, அச்சுதராயாpன் (கிருட்டிண தேவராயா; தம்பி) மைத்துனியான மூh;த்திமாம்பா, மற்றும் அவரது கணவாpன் தம்பி மல்லப்பன் இவா;களுடைய சிலைகளையும் வடித்திருக்க வாய்ப்புகள் உள்ளன.\nஅடுத்து, தஞ்சைப் பெருங்கோயிலில் முருகன் திருக்கோயிலுக்கு முன்பு ஒரு பெரும் மண்டபம் உள்ளது. இதனையும் முருகன் கோயிலையும் இணைக்கும் படிகள் பிற்காலத்தில் இரண்டாம் சரபோசி மன்னரால் கட்டப்பட்டன என்பதற்கு இப்படியில் உள்ள கல்வெட்டுகளே சான்று பகா;கின்றன.\nஇம்மண்டபத்தின் பெயா; மல்லப்ப நாயக்கா; மண்டபம் என்பதனைப் பொpயநாயகி அம்மன் கோயில் அதிட்டானத்தில் உள்ள கல்வெட்டால் அறியலாம். இம்மண்டபத்தின் தென்புறச் சுவாpல் ஒரு மாடம் அமைக்கப்பட்டு அதில் கைகூப்பி வணங்கும் மன்னா; ஒருவாpன் கற்சிலை உள்ளது. மல்லப்ப நாயக்கா; மண்டபம் எனப் பெயாpட்டுப் புலியு+ராh; தன்மமாக எடுக்கப்பட்ட இம்மண்டபத்தில் உள்ள கற்சிலை மல்லப்ப நாயக்கருடையதே என்பது தெளிவு.\nதிருமணஞ்சோp திருக்கோயிலில் மல்லப்ப நாயக்கா; பெயரால் ஒரு இராசகோபுரம் உள்ளதாகவும், மேலும் அதே திருக்கோயிலில் அவரது உருவச் சிலை உள்ளதாகவும் சில குறிப்புகள் கூறுகின்றன.\n\nSection::::குறிப்புகள்.\n1. திருமலை திருப்பதி தேவஸ்தானக் கல்வெட்டுத் தொகுதி."}
{"id": "408384", "url": "https://ta.wikipedia.org/wiki?curid=408384", "title": "அம்மோனியம் சயனேட்டு", "text": "அம்மோனியம் சயனேட்டு\n\nஅம்மோனியம் சயனேட்டு (Ammonium cyanate) NHOCN என்ற மூலக்கூற்று வாய்ப்பாட்டை உடைய கனிமச் சேர்மம் ஆகும். இது நிறமற்ற திண்மம் ஆகும். \n\nSection::::அமைப்பு மற்றும் வினைகள்.\nஇந்த உப்பின் அமைப்பானது, எக்சு கதிர் படிகவியல் ஆய்வின்படி சரிபார்க்கப்பட்டது. C−O மற்றும் C−N பிணைப்பு நீளங்களானது முறையே 1.174(8) மற்றும் 1.192(7) Å ஆக உள்ளன. இந்த நீளமானது, O=C=Nபிணைப்பு நீளத்துடன் ஒத்திசைவாக உள்ளது.  NH ஆக்சிசனோடு அல்லாமல் நைட்ரசனோடு ஐதரசன் பிணைப்புகளை உருவாக்குகிறது.\n\nஇந்தச் சேர்மமானது புகழ் பெற்ற ஓலர் தொகுப்பு முறையில், ஆய்வகத்தில் தொகுக்கப்பட்ட முதல் கரிமச் சேர்மமான யூரியாவை தயாரிக்கப் பயன்பட்ட முன்னோடி கனிம வினைபடு பொருட்களில் ஒன்றாகும். \n"}
{"id": "408391", "url": "https://ta.wikipedia.org/wiki?curid=408391", "title": "கத்தோவித்சே", "text": "கத்தோவித்சே\n\nகத்தோவித்சே (\"Katowice\",) அலுவல்முறையாக மியாஸ்தோ கத்தோவித்சே(\"Miasto Katowice\") தெற்குப் போலந்திலுள்ள ஓர் நகராகும்; இதன் மக்கள்தொகை 297,197 . 2.2 மில்லியன் மக்கள்தொகை கொண்ட சிலேசிய பெருநகரத்தின் மையமாக விளங்குகின்றது. \n\n18ஆம் நூற்றாண்டின் மத்தியில் இப்பகுதியில் மிகுந்த நிலக்கரி இருப்பு இருப்பது அறியப்பட்டதிலிருந்தே கத்தோவித்சே ஓர் சிற்றூராக உருவாகி வளர்ந்துள்ளது. 1742இல் முதல் சிலேசியப் போரின்போது கத்தோவித்சே உள்ளிட்ட மேல் சிலேசியா புருசியாவிற்கு மாற்றப்பட்டது. கடந்த பல நூற்றாண்டுகளாக போலந்து மக்கள் மட்டுமே வசித்தவந்த இப்பகுதியில், புருசியாவுடன் இணைந்த பிறகு தொடர்ந்து, 18ஆம் நூற்றாண்டின் பிற்பகுதியில், பல செருமானிய, புருசிய கைவினைஞர்கள், வணிகர்கள், கலைஞர்கள் இங்கு குடியேறத் தொடங்கினர். அதேநேரத்தில் சிலேசியாவில் பல யூதர்களும் குடியேறினர். 19ஆம் நூற்றாண்டின் துவக்கத்தில் கடும் தொழில்முனைப்பு உள்ளூர் ஆலைகளையும் பண்ணைகளையும் உருமாறி எஃகாலைகளும் சுரங்கங்களும் வார்ப்பாலைகளும் கைவினை வார்ப்பாலைகளும் தோன்றலாயின. விரைவிலேயே வணிக நிறுவனங்கள் நிலைபெற்று நகரமும் வளரத் தொடங்கிற்று. கத்தோவித்சே தொடர்வண்டி பிணையத்திலும் இணைக்கப்பெற்று, முதல் தொடர்வண்டி 1847இல் கத்தோவித்சேயில் நுழைந்தது.\n\nகத்தோவித்சேயில் வளர்ந்தோங்கிய எஃகு தொழிலுக்கு முதலாம் உலகப் போர் நன்மையளிப்பதாக இருந்தது. செருமனியின் தோல்வியையும் சிலேசிய எழுச்சிகளையும் தொடர்ந்து மேல் சிலேசியாவையும் கத்தோவித்சேயையும் இரண்டாம் போலந்து குடியரசு கையகப்படுத்தியது. போலந்திற்கு ஆதரவாக ஜெனீவா உடன்படிக்கையும் சிலேசிய சிறுபான்மையினரும் இருந்தனர். மே 3, 1921இல் போலிய படைத்துறை கத்தோவித்சேக்குள் நுழைந்து தங்கள் கட்டுப்பாட்டிற்குள் கொணர்ந்தனர். கத்தோவித்சே தன்னாட்சி பெற்ற சிலேசிய வொல்வொடெசிப்பின் (1920–39) தலைநகரமானது. கருத்து வாக்கெடுப்பிற்குப் பிறகு செருமானியர் பலர் வெளியேறத்தொடங்கினர். இருப்பினும் இரண்டாம் உலகப் போர் முடிவுறும் வரை கணிசமான செருமானியர் இங்கு வாழ்ந்து வந்தனர். 1939இல், வேர்மாக்ட் நகரை கைப்பற்றி கத்தோவித்சேயும் சிலேசிய மாகாணமும் நாட்சி ஜெர்மனியில் இணைக்கப்பட்டன. 1945இல் சனவரி 27 அன்று இந்த நகரம் முடிவாக நேசநாடுகளால் விடுவிக்கப்பட்டது.\n"}
{"id": "408406", "url": "https://ta.wikipedia.org/wiki?curid=408406", "title": "இட்டைட்டு பேரரசு", "text": "இட்டைட்டு பேரரசு\n\nஇட்டைட்டு பேரரசு (Hittites) () வடமத்திய அனதோலியாவில், தற்கால துருக்கி, சிரியா மற்றும் லெபனான் பகுதிகளை, அட்டுசா எனும் நகரத்தை தலைமையிடமாகக் கொண்டு, கிமு 1,600 முதல் கிமு 1,178 முடிய இட்டைட்டு இன மக்கள் ஆட்சி செய்தனர். \n\nகிமு 14ம் நூற்றாண்டின் நடுவில், இட்டையிட்டுப் பேரரசர் முதலாம் சுப்பிலுலியுமா காலத்தில், அனதோலியா மட்டுமின்றி, வடக்கு லெவண்ட் மற்றும் மேல் மெசொப்பொத்தேமியாவைக் கைப்பற்றி ஆட்சி அதிகாரத்தில் உச்சத்தில் இருந்தது. \n\nகிமு 15 முதல் 13ம் நூற்றாண்டு வரை, இட்டையிட்டுபேரரசு, அண்மைக் கிழக்குப் பகுதிகளில் ஆதிக்கம் செலுத்துவதற்காக, \nபண்டைய எகிப்து, இடைக்கால அசிரியா பேரரசு மற்றும் மிட்டன்னி (Mitanni) பேரரசுகளுடன் பிணக்குகள் கொண்டிருந்தது. \n\nஇறுதியில் அசிரியர்கள் இட்டைட்டுப் பேரரசின் பல பகுதிகளை தங்கள் இராச்சியத்துடன் இணைத்துக் கொண்டனர். இட்டைட்டு பேரரசின் எஞ்சிய பகுதிகளை, மேற்கு மத்திய அனதோலியாவின் பிரிகியா இராச்சியம் ஆக்கிரமித்துக் கொண்டது. \n\nகிமு 1180க்குப் பின்னர் வெண்கலக் காலத்தில், இட்டைட்டுப் பேரரசு உருக்குலைந்து, புதிய தன்னாட்சியுடன் கூடிய இட்டைட்டு குறுநில நகர அரசுகளாக சிதறுண்டது. இந்த குறுநில நகர இட்டைட்டு இராச்சியங்கள், கிமு 8ம் நூற்றாண்டில், புதிய அசிரியப் பேரரசால் உள்வாங்கப்படும் வரை ஆட்சி செலுத்தின. \n\nஇட்டைட் மொழி, இந்திய-ஐரோப்பிய மொழிகளில் ஒன்றான, அனதோலியா மொழிகளில் ஒன்றாகும்.\n\nயூதர்களின் பழைய ஏற்பாடு நூல்களில், இட்டையிட்டுகள் குறித்த செய்திகள் உள்ளது.\n\n\nSection::::இட்டைட்டு பேரரசின் தொல்பொருட்கள்.\nஇட்டையிட் பேரரசின் தொல்பொருட்கள் துருக்கியின் தலைநகர் அங்காராவில் உள்ள அனதோலியா நாகரீகங்களின் அருங்காட்சியகத்தில் காட்சிக்கு வைக்கப்பட்டுள்ளது. \n\n\n"}
{"id": "408411", "url": "https://ta.wikipedia.org/wiki?curid=408411", "title": "மரீ ழீன் தெ இலாலந்தே", "text": "மரீ ழீன் தெ இலாலந்தே\n\nமரீ ழீன் அமேலீ லெ பிராங்காயிசு தெ இலாலந்தே \"(Marie-Jeanne-Amélie Le Francais de Lalande)\" (பிறப்பு:ஆர்லே, 1768–நவம்பர் 8, 1832) ஒரு பிரெஞ்சு வானியலாளரும் கணிதவியலாளரும் ஆவார்.\n\nSection::::வாழ்க்கை.\nஇவர் வானியலாளராகிய ஜோசப் ஜெரோம் தெ இலாலந்தேவின்(1732-1807) சட்டப்படி ஏற்கபடாத மகளாவார். இவர் அவரது ஒன்றுவிட்ட பங்காளி அல்லது தந்தைவழி மாமனும் வானியலாளரும் ஆகிய மிக்கேல் லெ பிராங்காயிசு தெ இலாலந்தேவை (1776-1839)1788 இல் திருமணம் செய்துக்கொண்டார்.\n\nஇவரது தந்தையார் இந்த இளம் இணையருக்கும் வானியலில் கணக்கீடிகளும் நோக்கீடுகளும் செய்ய கற்றுக் கொடுத்தார்.\n\nஇவர் தன் தந்தையாருடன் நெருக்கமாகப் பணிஉரிந்து அவரது வெளியீடுகள் பலவற்றுக்குப் பங்களிப்புகள் செய்துள்ளார்.\n\nஇவரது அறிவியல் பெண்மணியாக விளங்கியமை கார்ல் பிரீடுரிக் காசுவின் ஓர் எடுத்துரைப்பில் இருந்து தெறியவந்துள்ளது: பிரசிய 1806 ஆம் ஆண்டு படைசார் பரப்புரையில் காசு அவருக்கு \"அறிவியலில் பணிபுரிந்த பிரெஞ்சு பெண்மணியாகிய மாதம் லெ பிராங்காயிசு தெ இலாலந்தே தனக்குத் தெரியும் எனக் கூறியுள்லார்\"\n\nஇவர் 1832 இல் தன் 64 ஆம் அகவையில் இறந்தார். இவரது மகள் கரோலின் கரோலின் எர்ழ்செல் நினைவாகப் பெயரிடப்பட்டார். கரோலின் பிறந்த நாள், 1790 ஜனவரி 20, எர்ழ்செல் பெரிசுவில் இருந்து கட்புல வால்வெள்ளி ஒன்றைக் கண்டுபிடித்த நாளோடு ஒன்றிவிட்டது. இவர் தன் மகனுக்கு அய்சக் நியூட்டன் பெயரை இட்டார்.\n\nSection::::பணி.\nஇவர் கணக்கிட்ட \"Tables horaires de marine\" எனும் அட்டவணைகள், இவரது தந்தையாரின் \"Abgrége de navigation historique théorique et pratique avec tables horaires\" எனும்நூலில் வெளியிடப்பட்டது (1793). இந்த அட்டவணைகள் இவரது தந்தையாருக்கு தகுதிமிகு அறிஞருக்கும் கலைஞருக்குமான இலைசேயி தெசு ஆர்ட்சு (Lycée des Arts) சார்ந்த பதக்கங்களில் ஒன்றைப் பெற வழிவகுத்தது.\n\nஇவரது த்ஹந்தையாரின் 1794 முதல் 1806 வரையிலாண ஆண்டு வானியல் அட்டவணைகளில் இவரது பணி வெளியிடப்பட்டது.\n\nஇவர் 1799 இல் 10 000 விண்மீன்களுக்கான அட்டவணையை உருவாக்கினார்.\n\nஇவரது வானியல் திறமையால் பெயர்பெற்ற வானியலாளராகிய ழீன் தொமினிக் காசினியின் மகனுக்கு பிரான்சுக் கல்லூரியில் (College de France) முதல் நோக்கீட்டை வழிகாட்டும் பொறுப்பை ஈந்தது.\n\nஇவர் 1801 இல் இலாலந்தே எழுதிய \"'Histoire céleste française\" எனும் நூலின் இணையாசிரியர் ஆவார். இப்பணி 50,000 விண்மீன்களின் இருப்புகளைக் காட்டுகிறது.\n\nதெ இலாலந்தே குழிப்ப்பள்ளம் இவரது நினைவாகப் பெயரிடப்பட்டது.\n\n"}
{"id": "408414", "url": "https://ta.wikipedia.org/wiki?curid=408414", "title": "போபி வாட்டர்மன் காசு", "text": "போபி வாட்டர்மன் காசு\n\nபோபி வாட்டர்மன் காசு \"(Phoebe Waterman Haas)\" (செப்டம்பர் 20, 1882–1967) முதன்முதலில் அமெரிக்காவில் 1913 இல் வானியலில் முனைவர் பட்டம் பெற்ற பெண்மணியாவார். திருமணத்துடன் இவர் தன் தொழில்முறை வாழ்க்கையை முடித்துகொண்டாலும், அமெரிக்க மாறும் விண்மீன் நோக்கீட்டாலர் கழகத்தில் ஆர்வமுடன் மக்கள் அறிவியலாளராக வானியலுக்குப் பெரும்பங்களிப்பு செய்துள்ளார். இவரது குடும்பம் போபி வாட்டர்மன் காசு பொது வான்காணகத்தை நிறுவ நிதியளித்து அதை இவரது நினைவாக பெயரிட்டது.\n"}
{"id": "408415", "url": "https://ta.wikipedia.org/wiki?curid=408415", "title": "பென்னி சாக்கெட்", "text": "பென்னி சாக்கெட்\n\nபென்னி தயானி சாக்கெட் \"(Penny Diane Sackett)\" (பிறப்பு: 28 பிப்ரவரி 1956) ஓர் அமெரிக்க-ஆத்திரேலிய வானியலாளரும் ஆத்திரேலியத் தேசியப் பல்கலைக்கழக வானியல், வானியற்பியல் ஆராய்ச்சிப் ப்ள்ளீயின் முன்னாள் இயக்குநரும் ஆவார். இவர் 2008 நவம்பர் முதல் 2011 மார்ச்சு வரையில் ஆத்திரேலிய முதன்மை அறிவியலாளராகவும் இருந்துள்ளார்.\n\n\nSection::::வெளி இணைப்புகள்.\n \n"}
{"id": "408419", "url": "https://ta.wikipedia.org/wiki?curid=408419", "title": "புரோப்பியோனேட்டு", "text": "புரோப்பியோனேட்டு\n\nபுரோப்பியோனேட்டு \"(Propionate)\" என்பது C2H5COO− என்ற வாய்ப்பாடு கொண்ட ஒர் அயனியாகும். இதை புரோப்பனோயேட்டு அயனி என்ற பெயராலும் அழைக்கிறார்கள். புரோப்பியோனிக் அமிலத்தினுடைய இணை காரம் புரோப்பியோனேட்டு ஆகும். \nபுரோப்பனாயிக் சேர்மம் என்பது ஓர் எளிய உப்பாகும் அல்லது புரோப்பியோனிக் அமிலத்தினுடைய எசுத்தர் ஆகும். இச்சேர்மங்களில் புரோப்பியோனேட்டு என்பதை பெரும்பாலும் சுருக்கமாக CH3CH2CO2 என்று எழுதுவார்கள் அல்லது எளிமையாக EtCO2 என்று எழுதுவார்கள். \n\nபுரோப்பியோனேட்டுகளும் புரோப்பெனோயேட்டுகளும் வெவ்வேறான சேர்மங்களாகும். இவற்றை ஒன்றாகக் கருதுதல் தவறாகும். CH2=CHCOO− என்ற வாய்ப்பாட்டைக் கொண்ட அக்ரைலேட்டுகளே பொதுவாக புரோப்பெனோயேட்டுகளாகும். அக்ரைலிக் அமிலத்தினுடைய அயனிகள் அல்லது உப்புகள் அல்லது எசுத்தர்கள் புரோப்பெனோயேட்டுகள் எனப்படுகின்றன. இவற்றை 2-புரோப்பெனோயிக் அமிலம் அல்லது அக்ரைலிக் அமிலம் என்றும் அழைக்கிறார்கள். \n\nகுறுகிய சங்கிலி கொழுப்பு அமிலங்களாக புரோப்பியோனேட்டுகள் அறியப்படுகின்றன. உணவிலுள்ள செரிக்கப்படாத கார்போவைதரேட்டுகளை மனித குடல் மைக்ரோபயோட்டாக்கள் இத்தகைய கொழுப்பு அமிலங்களாக மாற்றுகின்றன. \nSection::::உதாரணங்கள்.\nசோடியம் புரோப்பனோயேட்டு - Na(C2H5COO)\n\nமெத்தில் புரோப்பியோனேட்டு - C2H5(CO)OCH3\n\nகால்சியம் புரோப்பியோனேட்டு - Ca(C2H5CO2)2\n\nபொட்டாசியம் புரோப்பியோனேட்டு - KC2H5CO2\n\nபிளட்டிக்கேசோன் புரோப்பியோனேட்டு- C25H31F3O5S\n"}
{"id": "408425", "url": "https://ta.wikipedia.org/wiki?curid=408425", "title": "வெளிர்சிவப்பு வெள்ளையன்", "text": "வெளிர்சிவப்பு வெள்ளையன்\n\nவெளிர் சிவப்பு வெள்ளையன் (\"Colotis amata\") என்பது ஆசியா மற்றும் ஆப்பிரிக்கா போன்ற பகுதிகளில் காணப்படும் வெள்ளையன்கள் குடும்பத்தை சேர்ந்த வண்ணத்துப்பூச்சி ஆகும். \n\nSection::::தோற்றம்.\nசிறகளவு 3.5 செமீ முதல் 5 செமீ வரை இருக்கும். ஆண் மற்றும் பெண் பூச்சிகளில் சிறகின் மேற்புறம் வெளிர் சிவப்பு நிறத்துடன் காணப்படும். முன்சிறகின் மேற்புறத்தில் வெளி விளிம்பு பகுதியானது வெளிர் சிவப்பு நிற புள்ளிகளுடன் கூடிய கருப்பு நிற பட்டைகளை கொண்டிருக்கும். முன் மற்றும் பின்சிறகானது சிறகின் கீழ்ப்புறத்தில் வெளிர் மஞ்சள் நிறத்தில் சில வெளிர் சிவப்பு நிற புள்ளிகளை கொண்டிருக்கும்.\n\n\n"}
{"id": "408428", "url": "https://ta.wikipedia.org/wiki?curid=408428", "title": "ஆர்த்தோஎசுத்தர்", "text": "ஆர்த்தோஎசுத்தர்\n\nஆர்த்தோஎசுத்தர் \"(Orthoester)\" என்பது கரிம வேதியியலில் RC(OR′)3 என்ற வாய்ப்பாட்டைக் கொண்ட ஒரு வேதி வினைக்குழுவைக் குறிக்கும். இதில் மூன்று ஆல்காக்சி குழுக்கள் ஒரு கார்பன் அணுவுடன் இணைக்கப்பட்டிருக்கும். நிலைப்புத்தன்மையற்ற ஆர்த்தோகார்பாக்சிலிக் அமிலங்கள் முழுமையான முழுமையாக ஆல்க்கைலேற்றம் அடைவதால் ஆர்த்தோ எசுத்தர்கள் விளைபொருளாகத் தோன்றுகின்றன. இவற்றின் மூலப்பொருளான ஆர்த்தோ கார்பாக்சிலிக் அமிலத்திலிருந்து ஆர்த்தோ எசுத்தர் என்ற பெயர் வருவிக்கப்படுகிறது. எத்தில் ஆர்த்தோ எசுத்தர் (CH3C(OCH2CH3)3) ஆர்த்தோ எசுத்தருக்கு ஓர் எளிய உதாரணமாகும். மிகச் சரியாக இச்சேர்மத்திற்கு பெயரிடுவது எனில் இதை 1,1,1-டிரையெத்தாக்சியெத்தேன் என்று பெயரிட வேண்டும். கரிமத் தொகுப்பு வினைகளில் ஆர்த்தோ எசுத்தர்கள் எசுத்தர்களுக்கான பாதுகாப்புக் குழுக்களாகப் பயன்படுத்தப்படுகின்றன. \n\nSection::::தொகுப்புமுறை தயாரிப்பு.\nபொருத்தமான ஒரு வினையூக்கியின் முன்னிலையில் நைட்ரைல்கள் ஆல்ககால்களுடன் வினைபுரிந்து ஆர்த்தோ எசுத்தர்களைக் கொடுக்கின்றன. இவ்வினை பின்னெர் வினை என்று அழைக்கப்படுகிறது. \nSection::::வினைகள்.\nSection::::நீராற்பகுப்பு வினை.\nமிதமான நீர்த்த அமிலங்களால் ஆர்த்தோ எசுத்தர்கள் நீராற்பகுக்கப்பட்டு எசுத்தர்கள் உருவாகின்றன. \nஉதாரணமாக, மும்மெத்தில் ஆர்த்தோபார்மேட்டு (CH(OCH3)3) அமிலதன்மையான வினையில் நீராற்பகுக்கப்பட்டு மெத்தில் பார்மேட்டு மற்றும் மெத்தனால் ஆகியவற்றைக் கொடுக்கிறது. மேலும் காரத்தன்மையுடன் தொடர்ந்து நீராற்பகுப்படைந்து பார்மிக் அமிலம் மற்றும் எத்தனால் ஆகியவற்றின் உப்புகளாக உருவாகின்றது\n\nSection::::= யான்சன் கிளெய்சன் மறுசீரமைப்பு வினை.\nடிரையெத்தில் ஆர்த்தோ அசிட்டேட்டு போன்ற புரோட்டானேற்ற நீக்க ஆல்பா கார்பன் கொண்டுள்ள ஆர்த்தோ எசுத்தருடன் அல்லைலிக் ஆல்ககால் வினைபுரிந்து γ,δ- நிறைவுறா எசுத்தரைக் கொடுக்கிறது \nSection::::போட்ராக்சு-சிச்சிபாபின் ஆல்டிகைடு தொகுப்பு வினை.\nபோட்ராக்சு-சிச்சிபாபின் ஆல்டிகைடு தொகுப்பு வினையில் ஆர்த்தோ எசுத்தர் ஒன்று கிரிக்னார்டு வினைப்பொருளுடன் வினைபுரிந்து ஓர் ஆல்டிகைடைத் தருகிறது. இவ்வினை பார்மைலேற்ற வினைக்கு ஓர் எடுத்துக்காட்டாகும். \n\nSection::::பயன்.\nSection::::பாதுகாப்புப் பொருளாக.\nமும்மெத்தில் ஆர்த்தோ அசிட்டேட்டு, மூயெத்தில் ஆர்த்தோ அசிட்டேட்டு இரண்டும் கரிமத் தொகுப்பு வினைகளில் பொதுவாக வினைப்பொருள்களாகப் பயன்படுகின்றன. \n(4-மெத்தில்-2,6,7-டிரையாக்சோ-பைசைக்ளோ[2.2.2]ஆக்டேன்-1-ஐல்) என்ற பைசைக்ளிக் சேர்மம் பாதுகாப்புக் குழுவுக்கு மற்றொரு உதாரணமாகும். இலூயிசு அமிலங்கள் முன்னிலையில் செயலாக்க கார்பாக்சிலிக் அமிலங்கள் மீது 3-மெத்தில் ஆக்சிடென்-3-ஐல் வினைபுரிவதால் இப்பாதுகாப்புக் குழு உருவாகிறது. எலியசு யேம்சு கோரி இவ்வினையை உருவாக்கினார். காரநிலைப்புத்தன்மை கொண்ட இக்குழுவை மிதமான நிபந்தனைகளுக்கு உட்படுத்தி இரண்டு படிநிலைகளில் பிளக்க முடியும். மிதமான அமில நீராற்பகுப்பில் டிரிசு(ஐதராக்சிமெத்தில்)ஈத்தேன் உருவாகி பின்னர் நீரிய கார்பனேட்டு கரைசலில் மீண்டும் இது பிளவுபடுகிறது . \nSection::::பலபடி வேதியியலில்.\nபல்லாக்சோ எசுத்தர்களிலும் ஒருபடிகளை விரிவாக்குவதிலும் ஆர்த்தோ எசுத்தர்கள் பயன்படுத்தப்படுகின்றன.\n"}
{"id": "408432", "url": "https://ta.wikipedia.org/wiki?curid=408432", "title": "பவய் ஏரி", "text": "பவய் ஏரி\n\nபவய் ஏரி மும்பையின் பவய் பகுதியில் உள்ள ஒரு மனிதர்களால் வெட்டப்பபட்ட ஒரு செயற்கை ஏரியாகும். மும்பை இந்திய தொழில்நுட்பக்கழகம் இந்த ஏரியி்ன் கிழக்குப் பகுதியில் அமைந்துள்ளது. இந்த ஏரி வெட்டப்பட்ட போது இதன் பரப்பளவு 2.1 ச.கி.மீ (520 ஏக்கர்கள்) ஆகவும் ஆழம் கரையோரத்தில் 3 மீட்டர் (9.8 அடி) முதல் அதிகபட்ச ஆழமாக 12 மீட்டர் (39 அடி) வரையும் இருந்தது. இந்த ஏரி நீர் காலப்போக்கில் மாசடைந்து குடிப்பதற்கு ஏற்றதல்ல என்று அறிவிக்கப்பட்டு விட்டது. தற்போது இந்த ஏரி சுற்றுலாப்பயணிகளைக் கவரக்கூடிய இடமாக உள்ளது.\n"}
{"id": "408437", "url": "https://ta.wikipedia.org/wiki?curid=408437", "title": "திருகு வெட்டுப் புதிர்", "text": "திருகு வெட்டுப் புதிர்\n\nதிருகு வெட்டுப் புதிர் அல்லது ஜிக்சா புதிர் (jigsaw puzzle) என்பது ஒழுங்கற்ற துண்டுகளை பொருத்தமான இடத்தில் சேர்க்கும் ஒரு புதிராகும். ஒவ்வொரு துண்டிலும் ஒரு பெரிய படத்தின் சிறு பகுதி இருக்கும்; இவற்றின் அனைத்து வில்லைகளையும் முழுமையாக கோர்த்து முழு படத்தையும் உருவாக்கும்போது புதிர் முடிவடைகிறது. சில சந்தர்ப்பங்களில், இதைவிட கூடுதலாக மேம்பட்ட வகைப் புதிர்களாக கோளவகைப் புதிர் மற்றும் ஒளியியற் கண்மாயம் காட்டும் புதிர்கள் போன்றவை சந்தைக்கு வருகின்றன.\n\nதிருகு வெட்டுப் புதிர்களானது துவக்கத்தில் சிறிய மரத்துண்டுகளை வெட்டி, அவற்றை ஒன்று சேர்த்து ஒரு செவ்வக வடிவப் பலகை ஓவியமாக உருவாக்கும் வகையில் உருவாக்கப்பட்டன.  திருகு வெட்டுப் புதிருக்கான துண்டுகளை ஒடுங்கு இழைவாளைக் (fretsaw) கொண்டு வெட்டப்பட்டன. இதனாலேயே இதற்கு  ’ஜிக்சா’ என்ற பெயர் உருவானது.  1760 இல் இலண்டனைச் சேர்ந்த நிலப்படவரை கலைஞரும், செதுக்குப் பணியாளருமான ஜான் ஸ்பில்ஸ்பரி என்பவர் வரைபடத்தை வைத்து வணிகரீதியாக திருகு வெட்டுப் புதிரை உருவாக்கினார். முதலில் மரத்தால் செய்யப்பட்ட புதிர்கள்பிற்காலத்தில் அட்டைகளில் வடிவமைக்கப்பட்டன.\n\nதிருகு வெட்டுப் புதிர்களில் பொதுவாக இயற்கைக் காட்சிகள், கட்டிடங்கள், மலைகள், கோட்டைகள் போன்ற படங்களைக் கொண்டே வடிவமைக்கப்பட்டு வருகின்றன. எனினும், எந்தவிதமான படமும் இந்தப் புதிரை உருவாக்க பயன்படுத்தலாம்; சில நிறுவனங்கள் தனிப்பட்ட ஒளிப்பட்களைக் கொண்டு புதிர்களை உருவாக்குகின்றன.\n\n"}
{"id": "408445", "url": "https://ta.wikipedia.org/wiki?curid=408445", "title": "டியேகோ கொஸ்டா", "text": "டியேகோ கொஸ்டா\n\nடியேகோ ட சில்வா கொஸ்டா (\"Diego da Silva Costa\", ; பிறப்பு அக்டோபர் 7, 1988) தொழில்முறை காற்பந்தாட்ட வீரர். இவர் அடிப்பானாக எசுப்பானிய காற்பந்துக் கழகமான அத்லெடிகோ மாட்ரிட்டிலும் எசுப்பானிய தேசிய அணியிலும் ஆடுகிறார். இவரது முதன்மை பண்புக்கூறுகளாக உடல்திறம், கோல் அடிப்பது மற்றும் பந்தை தன்வசம் வைத்திருப்பது ஆகியனவென்று விளையாட்டு நிபுணர்கள் கருதுகின்றனர்.> எதிராளிகளுடன் நேரெதிர் மோதல்களில் ஈடுபட்டதாகப் பலமுறை தண்டிக்கப்பட்டுள்ளார்.\n\nஇவர் தன் விளையாட்டு வாழ்வுப் பயணத்தை போர்த்துக்கல்லின் பிராகா விளையாட்டுக் கழகத்திலும் பெனாபீல் காற்பந்துக் கழகத்திலும் துவங்கினார். 2007ஆம் ஆண்டில் அத்லெடிகோ மாட்ரிட் கழகத்திற்காக விளையாட ஒப்பந்தம் செய்யப்பட்டார். இங்கிருந்து பிராகா, செல்ட்டா விகோ, ஆல்பாசெட் கழகங்களுக்கு ஆட கடனாக அனுப்பப்பட்டார். 2009இல் ரியல் வல்லாடோலிடு கழகத்திற்கு விற்கப்பட்டார். அடுத்த பருவத்தில் மீண்டும் அத்லெடிகோவிற்கு ஆடத் தொடங்கினார்; அவ்வணியில் முதன்மை அணியாளராக 27 கோல்களை அடித்துள்ளார். பின்னர் செல்சீ கழகத்தில் £32 மில்லியனுக்கு ஒப்பந்தம் செய்யப்பட்டார். இங்கிலாந்தில் தனது முதல் பருவத்திலேயே 21 கோல்கள் அடித்து இங்கிலீஷ் பிரீமியர் லீக் கூட்டிணைவுக் கோப்பைகளை வெல்ல உதவினார்; 2017இல் செல்சீ மற்றுமொரு கூட்டிணைவு கோப்பை வெல்லவும் முதன்மைப் பங்காற்றினார்.\n\nபன்னாட்டளவில் கொஸ்டா தனது பிறந்த நாடான பிரேசிலுக்கு 2013இல் இருமுறை ஆடியுள்ளார். பின்னர் இவர் எசுப்பானியாவிற்காக ஆட விழைந்தபோது செப்டம்பர் 2013இல் இவருக்கு எசுப்பானிய குடியுரிமை வழங்கப்பட்டது. எசுப்பானியாவிற்காக முதலில் மார்ச் 2014இல் ஆடினார். 2014, 2018 உலகக்கோப்பை காற்பந்து போட்டிகளில் எசுப்பானியாவிற்காக ஆடியுள்ளார்.\n\n"}
{"id": "408459", "url": "https://ta.wikipedia.org/wiki?curid=408459", "title": "த ஈகுவலைசர் (திரைப்படம்)", "text": "த ஈகுவலைசர் (திரைப்படம்)\n\nத ஈகுவலைசர்  (The Equalizer) என்பது  2014 ஆண்டைய அமெரிக்க  அதிரடி திரில்லர் திரைப்படமாகும்.  ரிச்சர்ட் வென்க் எழுத,  அன்ட்ரோன் ஃப்குவா இயக்கியுள்ளார். இப்படமானது இதே பெயரில் 1980 களில் வெளிவந்த தொலைக்காட்சி தொடரை அடிப்படையாகக் கொண்டது. இப்படத்தில் டென்செல் வாஷிங்டன்,  மார்டன் செக்கோகஸ், சோலோ கிரேஸ் மோரேட்ஸ், டேவிட் ஹார்பர், புல் புல்மேன், மெலிசா லியோ ஆகிய நட்சத்திரங்கள் நடித்துள்ளனர்.\n\nபடத்தின் முதன்மைப் படப்பிடிப்பானது 2013 இல் மாசச்சூசெட்சில் தொடங்கியது. படத்தின் சிறப்புக் காட்சியானது  2014 செப்டம்பர் 7 அன்று டோரன்டோ சர்வதேச சர்வதேச திரைப்பட விழாவில் திரையிடப்பட்டது. உலக அளவில் செப்டம்பர் 26 அன்று வெளியிடப்பட்டது.\n\nஇந்தத் திரைப்படம் விமர்சகர்களிடமிருந்து கலவையான விமர்சனங்களைப் பெற்றது, விமர்சகர்கள் காட்சியமைப்பு, நடிப்பு, ஒலிப்பதிவு அதிரடி காட்சிகளை பாராட்டினார், என்றாலும் படத்தில் இடம்பெற்ற  வன்முறை, கதை மற்றும் திரைக்கதை போன்றவற்றை விமர்சித்தனர். இருப்பினும், படமானது உலகளாவில்  $ 192 மில்லியனுக்கும் கூடுதலாக வசூலித்து வணிக ரீதியாக வெற்றியடைந்தது. இப்படத்தின் அடுத்த பாகமானது 2018 சூலை 20 அன்று வெளியாவதாக உறுதிபடுத்தப்பட்டுள்ளது.\nSection::::கதைச்சுருக்கம்.\nராபட் மெக்கால் என்ற ஒரு முன்னாள் சிஐஏ உளவாளி, தன் மனைவியின் இறப்பிற்குப் பிறகு தன் அடையாளங்களை மறைத்து, அமைதியான வாழ்க்கை வாழ முயல்கிறார். இதற்கிடையில் ஒரு அப்பாவி பெண்ணிற்கு உதவப்போவதால் உருசிய மாபியாக்களாலும், ஊழலில் திளைக்கும் அமெரிக்க காவல் துறையினராலும் துன்பத்துக்கு உள்ளாக்கப்படுகிறார். இதையடுத்து நாயகன் அதிரடி விளையாட்டை விளையாட்டுக்குத் திரும்புகிறார்.\n"}
{"id": "408462", "url": "https://ta.wikipedia.org/wiki?curid=408462", "title": "கோவிந்தநல்லூசேரி", "text": "கோவிந்தநல்லூசேரி\n\nகோவிந்தநல்லூசேரி, தஞ்சாவூர் மாவட்டம் , பாபநாசம் தாலுக்காவில் உள்ள ஒரு கிராமம் ஆகும்\n\nSection::::விளக்கப்படங்கள்.\n2001 மக்கள் தொகை கணக்கெடுப்பின்படி, கோவிந்தநல்லூசேரி மொத்த மக்கள் தொகையில் 3088 பேர் உள்ளனர். இதில்1542 ஆண்களும் 1546 பெண்களும் உள்ளனர். பாலின விகிதம் 1003. கல்வியறிவு விகிதம் 65.64 ஆகும்.\n"}
{"id": "408464", "url": "https://ta.wikipedia.org/wiki?curid=408464", "title": "அத்திகோட்டை", "text": "அத்திகோட்டை\n\nஅத்திகோட்டை இந்தியாவில் , தமிழ்நாடு மாநிலம், தஞ்சாவூர் மாவட்டத்தில் உள்ள பட்டுக்கோட்டை நகரத்திலிருந்து 3 கி.மீ தூரத்தில் உள்ள ஒரு கிராமமாகும்.  மதுக்கூர் வழியாக பட்டுக்கோட்டை செல்லும் பாதையில் அமைந்துள்ளது. இது முசுகுந்தன் சமூகத்தின் 36 கிராமங்களில் ஒன்றாகும்.\n"}
{"id": "408466", "url": "https://ta.wikipedia.org/wiki?curid=408466", "title": "சுதேச சமஸ்தானங்களின் இணைப்பு ஒப்பந்தம்", "text": "சுதேச சமஸ்தானங்களின் இணைப்பு ஒப்பந்தம்\n\nசுதேச சமஸ்தானங்களின் இணைப்பு ஒப்பந்தம் (Instrument of Accession) 1935 இந்திய அரசுச் சட்டத்தின் படி, இந்திய சுதேச மன்னராட்சிப் பகுதிகள், இந்தியப் பிரிவினைக்குப் பின் விடுதலையான இந்தியா அல்லது பாக்கித்தான் நாடுகளின் இணைப்பதற்கான ஒப்பந்தம் ஆகும். இந்த ஒப்பந்தம், 1935 இந்திய அரசுச் சட்டத்தின் நீட்சியாகும். \n\nSection::::பின்னணி.\nஇந்தியா மற்றும் பாகிஸ்தான் நாடுகள் விடுதலை பெறுவதற்கு முன், பிரித்தானிய இந்தியாவின் ஆட்சியில் 565 மன்னராட்சிப் பகுதிகள் எனும் சுதேச சமஸ்தானங்கள், துணைப்படைத் திட்டத்தை ஏற்றுக் கொண்டு தன்னாட்சியுடன் ஆண்டனர். \n\nஆகஸ்டு 1947ல் இந்தியப் பிரிவினையின் போது, 1935 இந்திய அரசுச் சட்டத்தின் படி, செய்து கொண்ட இணைப்பு ஒப்பந்தப்படி, சுதேச சமஸ்தானங்கள், இந்தியா அல்லது பாகிஸ்தான் நாட்டுடன் இணைந்து கொள்ளலாம் என ஒப்புக்கொள்ளப்பட்டது. \n\nSection::::புதிய நாடுகளுடன் சுதேச சமஸ்தானங்கள் இணைதல்.\nதற்கால இந்தியப் பகுதியில் இருந்த சுதேச சமஸ்தானங்கள் அனைத்தும் இந்தியாவுடன் இணைந்தது. ஆனால் ஜம்மு காஷ்மீர் இராச்சியம் மட்டும் இந்தியா அல்லது பாகிஸ்தான் நாடுகளுடன் இணையாது தனித்து செயல்பட முடிவெடுத்தது. இதனை பயன்படுத்திக் கொண்ட பாகிஸ்தான் இராணுவம், ஜம்மு காஷ்மீர் இராச்சியத்தின் மேற்கில் உள்ள ஆசாத் காஷ்மீர் மற்றும் வடக்குப் பகுதிகளை ஆக்கிரமித்துக் கொண்டது. இதனால் ஜம்மு காஷ்மீர் மன்னர் ஹரி சிங் 26 அக்டோபர் 1947ல் இந்தியாவுடன் ஜம்மு காஷ்மீர் இராச்சியத்தை இணைக்கும் ஜம்மு காஷ்மீர் இணைப்பு ஒப்பந்தத்தில் மன்னர் ஹரி சிங் மற்றும் இந்தியப் பிரதமர் ஜவகர்லால் நேரு கையொப்பம் இட்டனர். இந்த ஒப்பந்தத்திற்கு, இந்தியத் தலைமை ஆளுநர் மவுண்ட்பேட்டன் பிரபு 27 அக்டோபர் 1947ல் அனுமதி அளித்தார். அதன் படி ஜம்மு காஷ்மீர் இராச்சியத்தின் பாதுகாப்பு இந்தியாவின் கையில் வழங்கப்பட்டது. \n\n"}
{"id": "408476", "url": "https://ta.wikipedia.org/wiki?curid=408476", "title": "குளோரால்", "text": "குளோரால்\n\nகுளோரால் \"(Chloral)\" என்பது ClCCHO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். டிரைகுளோரோ அசிட்டால்டிகைடு, டிரைகுளோரோயெத்தனால் என்ற பெயர்களாலும் இச்சேர்மத்தை அழைக்கிறார்கள். நிறமற்றதாகவும், எண்ணெய்த் தன்மை கொண்டதாகவும் பரவலான கரைப்பான்கள் பலவற்றில் கரையக்கூடியதாவும் இந்த ஆல்டிகைடு காணப்படுகிறது. தண்ணீருடன் குளோரால் வினைபுரிவதால் குளோரால் ஐதரேட்டு என்ற சேர்மம் உருவாகிறது. ஒரு காலத்தில் மயக்க மருந்தாகவும் தூக்க மருந்தாகவும் இதைப் பயன்படுத்தினார்கள். \n\nSection::::தயாரிப்பு.\nஐதரோகுளோரிக் அமிலத்தின் முன்னிலையில் அசிட்டால்டிகைடை குளோரினேற்றம் செய்து குளோரால் ஐதரேட்டை உற்பத்தி செய்வதன் மூலம் குளோரால் வர்த்தக முறையில் தயாரிக்கப்படுகிறது. எத்தனாலையும் மூலப்பொருளாகப் பயன்படுத்தலாம். ஆண்டிமனி டிரைகுளோரைடு இந்த வினைக்கான வினையூக்கியாகச் செயல்படுகிறது. \n\nவினைகலவையில் இருந்து குளோரால் ஐதரேட்டு காய்ச்சி வடிக்கப்படுகிறது. வடிநீர்மத்தை அடர் கந்தக அமிலத்துடன் சேர்த்து அதிலுள்ள நீர் நீக்கப்படுகிறது. அதன் பின்னர் கனமான அமில அடுக்கை தனித்துப் பிரிக்கிறார்கள்.\n\nஉருவாகும் விளை பொருளை பின்னக் காய்ச்சி வடித்தல் முறையில் தூய்மை செய்கிறார்கள்.. குளோரினேற்றம் அடைந்த தண்ணீரில் இருந்தும் கூட சிறிதளவு குளோரால் தயாரிக்கப்படுகிறது.\n\nSection::::முக்கிய வினைகள்.\nகுளோரால் தண்ணீருடன் சேர்ந்து குளோரால் ஐதரேட்டு போன்ற கூட்டுசேர் பொருட்களையும் ஆல்ககால்களையும் கொடுக்கிறது. \nநீரேற்றாக உருவாகும் இப்பண்பு ஒரு புறமிருந்தாலும் டைகுளோரோடைபீனல்டிரைகுளோரோயீத்தேன் எனப்படும் பூச்சிக் கொல்லி தயாரிப்பில் குளோரால் ஒரு கட்டுறுப்புத் தொகுதியாகப் பயன்படுகிறது என்பதும் ஒரு முக்கியமான வினையாகும். இச்செயல்முறைக்காக குளோரால் வினையூக்க அளவு கந்தக அமிலத்தின் முன்னிலையில் குளோரோபென்சீனுடன் சேர்த்து சூடுபடுத்தப்படுகிறது. \n\nCl3CCHO + 2 C6H5Cl → Cl3CCH(C6H4Cl)2 + H2O\n\n1874 ஆம் ஆண்டு ஆத்மர் செய்ட்லர் இவ்வினையைக் கண்டறிந்தார் . இதனுடன் தொடர்புடைய மெத்தாக்சிகுளோர் என்ற களைக்கொல்லியைத் தயாரிக்கவும் குளோரால் பயன்படுகிறது. \nசோடியம் ஐதராக்சைடுடன் குளோராலைச் சேர்த்து சூடுபடுத்துவதால் குளோரோபாமும் (Cl3CH) சோடியம் பார்மேட்டும் (HCOONa) உருவாகின்றன. \n\nCl3CCHO + NaOH → Cl3CH + HCOONa\n\nகுளோரால் எளிமையாக டிரைகுளோரோயெத்தனாலாக ஒடுக்கப்படுகிறது. குளோரால் மூலமாகவே இது உடலில் உற்பத்தியாகிறது . \n\nSection::::பாதுகாப்பு.\nகுளோரால் எளிதாக குளோரால் ஐதரேட்டாக உருவாகிறது என்றாலும் கிட்டத்தட்ட ஒரே மாதிரியான பண்புகளையே இவை கொண்டுள்ளன. நோயாளிகளுக்கு வழக்கமாக கிராம் அளவுகளில் கொடுக்கப்படும் போது எந்தவிதமான தீங்குகளையில் இது தருவதில்லை. தொடர்ச்சியான வெளிப்பாடு உடல் நலத்திற்கு கேடு விளைவிக்கும் . \n"}
{"id": "408479", "url": "https://ta.wikipedia.org/wiki?curid=408479", "title": "புது அசிரியப் பேரரசு", "text": "புது அசிரியப் பேரரசு\n\nபுது அசிரியப் பேரரசு (Neo-Assyrian Empire) இரும்புக் காலத்தில் மெசொப்பொத்தேமியாவை மையக் கொண்டு, கிமு 911 முதல் 609 முடிய ஆட்சி செய்த,\nபண்டைய உலகின் பெரும் பேரரசுகளில் ஒன்றாகும். இது அசிரியாவின் இறுதிப் பேரரசாகும். இப்பேரரசின் புகழ்பெற்ற பேரரசர் அசூர்பனிபால் ஆவார்.\n\nபல வரலாற்று ஆசிரியர்களின் கூற்றுப் படி, உலக வரலாற்றில் முதல் உண்மையான பேரரசாக அசிரிய மக்களின் இப்புதிய பேரரசு விளங்கியது. அசிரியர்கள், முதலில் இரும்பு ஆயுதங்களுடன், போரில் தந்திரோபாயங்களுடன் போரிட்டதால், அசிரியர்களை போரில் எளிதில் வெல்ல இயலவில்லை. \n\nகிமு பத்தாம் நூற்றாண்டில் புது அசரியப் பேரரசின் மன்னர் இரண்டாம் அதாத் நிராரி காலத்தில் அசிரியா உலகின் சக்தி வாய்ந்த அரசுகளில் ஒன்றாக விளங்கியது. \n\nபுது அசிரியப் பேரரசர்கள் பண்டைய அண்மைக் கிழக்கு பகுதிகள், கிழக்கு மத்தியதரைக் கடற்பரப்புகள், ஆசியா மைனர், காக்கேசியா, அராபியத் தீபகற்பம் மற்றும் வடக்கு ஆப்பிரிக்கா பகுதிகளை கைப்பற்றியதுடன், தங்களது பலமிக்க போட்டி அரசுகளான பாபிலோன், ஈலாம், பாரசீகம், லிடியா, உரார்த்து, சிம்மெரியர்கள், சமாரியா, யூத அரசு, சால்டியா, கானான் மற்றும் எகிப்து இராச்சியங்களைக் கைப்பற்றி ஆண்டனர். \n\nபழைய அசிரிய இராச்சியத்திற்குப் (கிமு 2025–1378) பின் தோன்றிய மத்திய அசிரியப் பேரரசுக் (கிமு 1365–1050) பின் புது அசிரியப் பேரரசு பெரும் நிலப்பரப்புகளுடன் கிமு 911 முதல் கிமு 609 ஆண்டது. இப்பேரரசில் ஆட்சி மொழியாக அக்காடியன் மொழியுடன், பழைய அரமய மொழியும் இருந்தது.\n\nகிமு 627ல் புது அசிரியப் பேரரசர் அசூர்பர்னிபாலின் இறப்பிற்குப் பின்னர், அசிரியாவில் நடைபெற்ற உள்நாட்டுப் போர்களால், பேரரசு சிதறுண்டது.\n\nகிமு 616ல் பாரசீக மன்னர் பாபிலோன், சால்டியா மற்றும் சிதியர்களுடன் கூட்டு சேர்ந்து, புது அசிரியப் பேரரசு-எகிப்திய பேரரசுகளுடன் போரிட்டனர். ஹர்ரன் நகரத்தின் வீழ்ச்சிக்குப் பின், புது அசரியப் பேரரசு, தனது விரிவாக்கப் பகுதிகளை இழந்து, தனது இராச்சியத்தை அசிரியாவில் மட்டும் நிலைநாட்டிக் கொண்டனர். \n\nபுது அசிரியப் பேரரசு வீழ்ச்சியுற்றாலும், அசிரியர்களில் வரலாறு தொடர்ந்தது. தற்காலத்திலும் ஈரான், ஈராக் போன்ற நாடுகளில் அசிரியா மக்கள் வாழ்கின்றனர்.\n\nSection::::அசிரியாவின் வீழ்ச்சிக்குப் பின்.\nகிமு 609ல் இறுதி அசிரியப் பேரரசரின் புது அசிரியப் பேரரசின் வீழ்ச்சிக்குப் பின், அசிரியப் பகுதிகளை மீடியா பேரரசும், கிமு 550ல் அகாமனிசியப் பேரரசும், பின்னர் சாசானியப் பேரரசும் கைப்பற்றி ஆண்டனர்.\n\n\n\n\n \n"}
{"id": "408485", "url": "https://ta.wikipedia.org/wiki?curid=408485", "title": "மிக்கேல் இலின் தாளர்", "text": "மிக்கேல் இலின் தாளர்\n\nமிக்கேல் இலின் தாளர் \"(Michelle Lynn Thaller)\" (பிறப்பு: நவம்பர் 28, 1969, வவுகேழ்சா, விசுகான்சின்) ஓர் வானியலாளரும் ஆராய்ச்சி அறிவியலாளரும் ஆவார். இவர் நாசாவில் கோடார்டு விண்வெளி மையத்தில் அறிவியல் தொடர்பாடலுக்கான உதவி இயக்குநராக உள்ளார்.\n\nஇவர் 1998 முதல் 2009 வரை அக்ச்சிவப்புக் கதிர்ச் செயல்முறை, பகுப்பாய்வு மையத்தில் அறிவியலாளராகப் பணிபுரிந்தார். பின்னர் இவர் சுபிட்சர் விண்வெளித் தொழில்நுட்பத் தொலைநோக்கியில் பொதுமக்கள் பரப்புரைத் திட்டத்தில் மேலாளராகவும் கலிபோர்னியா தொழில்நுட்ப நிறுவனத்திலும் பணிபுரிந்தார். She is a frequent on camera contributor to programming on The History Channel and Science Channel.\n\nSection::::பின்னணி.\nஇவர் விசுகான்சினில் பிறந்தார். தாளர் 1988 இல் வ்வுகேழ்சா தெற்கு உயர்நிலைப் பள்ளியில் படித்த் முடித்தார். பிறகு இவர் ஆர்வார்டு பல்கலைக்கழகத்தில்; சேர்ந்து வானியற்பியல் பயின்று இரும விண்மீன்களின் துல்லிய அளவையில் ஈடுபட்டு 1992 இல் இளவல் பட்டம் பெற்றார். இவர் ஜார்ஜியா அரசு பல்கலைக்கழகத்தில் சேர்ந்து நெருக்கமான பெரும்பொருண்மை இரும விண்மீன் மைப்புகள் மொத்தல் காற்றுகள் பற்றி ஆய்வில் ஈடுபட்டார். இவர் தன் முனைவர் பட்ட்த்தை 1998 இல் பெற்றார்.\n\nஇவர் Thaller is a regular contributor to the online edition of the \" கிறித்திய அறிவியல் கண்காணிப்பு\" இதழில் ஒவ்வொரு மாதமும் அற்றிவியல் பத்தியொன்றை தொடர்ந்து எழுதுகிறார். இவர் வரலாற்று அலைவரிசைக் காட்சியிலும் \"புடவி எப்படி இயங்குகிறது\" எனும் அறிவியல் அலைவரிசைக் காட்சியிலும் தோன்றுகிறார். தாளர் \"பொருளற்ற வானியல்\" எனும் காணொலித் தொடரிலும் தோன்றிப் பங்களித்து விருது பெற்றுள்ளார்.\n\nSection::::சொந்த வாழ்க்கை.\nஇவர் சிக்மா விண்வெளி ஒளியியல் பொறியாளரான ஆந்திரூ பூத்தை மணந்தார் and lives in Maryland.\n"}
{"id": "408486", "url": "https://ta.wikipedia.org/wiki?curid=408486", "title": "ஆக்டாடெக்கனால்", "text": "ஆக்டாடெக்கனால்\n\nஆக்டாடெக்கனால் \"(Octodecanal)\" என்பது CHO என்ற மூலக்கூற்று வாய்ப்பாடு கொண்ட ஒரு நீண்ட சங்கிலி ஆல்டிகைடாகும். சிடீரைல் ஆல்டிகைடு என்ற பெயராலும் இதை அழைக்கிறார்கள். பலவகை பூச்சி இனங்கள் ஆக்டாடெக்கனாக்லை ஒரு பெரமோனாகப் பயன்படுத்துகின்றன \n"}
{"id": "408490", "url": "https://ta.wikipedia.org/wiki?curid=408490", "title": "மார்குவரைட் இலவுகியேர்", "text": "மார்குவரைட் இலவுகியேர்\n\nமார்குவரைட் இலவுகியேர் \"(Marguerite Laugier))\" ( உலோம்மி எனப்படும்) (12 செப்டம்பர் 1896 – 10 ஜூன் 1976) ஒரு பிரெஞ்சு வானியலாளர் ஆவார். இவர் 1930 களில் இருந்து 1950 கள் வரையில் நைசு வான்காணகத்தில் பணிபுரிந்தார். இக்கால வானியல் கட்டுரைகள் இவரை \"மதாம் இலவுகியேர்\" எனக் குறிப்பிடுகின்றன.\n\nஇவர் 1932 முதல் 1955 வரையில் 21 சிறுகோள்களைக் கண்டுபிடித்த்தாக கூறுகிறது.\n\nஇலூயிசு பாயர் அல்சியர்சில் 1949 இல் கண்டுபிடித்த முதன்மைப் பட்டைச் சிறுகோளான 1597 இலவுகியேர் இவரது நினைவாகப் பெயரிடப்பட்டுள்ளது ().\n\n"}
{"id": "408492", "url": "https://ta.wikipedia.org/wiki?curid=408492", "title": "இலீ ஆன்னி வில்சன்", "text": "இலீ ஆன்னி வில்சன்\n\nஇலீ ஆன்னி வில்சன் \"(Lee Anne Willson)\" (பிறப்பு: 1947) ஓர் அமெரிக்க வானியலாளர் ஆவார்.\n\nSection::::இளமையும் கல்வியும்.\nமோர்தி எனப்பட்ட இலீ ஆன்னி வில்சன் அவாய், ஓனலுலுவில் 1947 மார்ச்சு 14 இல் பிறந்தார். வில்சன் இளமை முதலே அறிவியலில் ஆர்வம் பூண்டிருந்தார். ஓர் அறிவியலாருன் மகளாகிய இவர் இளமையில் அறிவியல் புனைவு நூலகளைப் படிப்பதில் தன் நேரத்தைச் செலவிட்டார். பள்ளித் தொடக்க வ்குப்பில் இருந்தபோது இவர் விண்வெளி வலவராக வேண்டும் எனும் அவாவைக் கொண்டிருந்தார். ஆனால் இந்தக் கனவு அவரது பார்வைக் குறைவும் முடங்கிய முட்டியும் பெண் என்பதாலும் இயலாதென அறிந்தார். இருந்தாலும் இவர் விண்வெளி பற்ரி அறிய விரும்பினார். எனவே வானியலாளராக முடிவெடுத்தார்.\n\nவில்சன் 1968 இல் இயற்பியலில் தன் இளங்களைப் பட்டத்தை ஆர்வார்டு பல்கலைக்கழகத்தில் இருந்து பெற்றார். இங்கே இவர் அறிவைப் போலவே பொறுமையும் முதன்மையானது என்பதை உணர்ந்தார். இவர் உயர்நிலை இயற்பியல் கற்க விரும்பினர். இவர் பெண் என்பதால் இதை இவரது பேராசிரியர் ஒப்பி ஏற்கவில்லை. இவர் அதற்குப் பேராசிரியரிடம், \"திங்கள் கிழமை வகுப்பில் உங்களைப் பார்க்கிறேன்\" எனத் துணிவோடு மறுமொழி அளித்துள்ளார். இவர் 1968 முதல் 1969 வரை சுட்டாக்கோல்மில் புல்ல்பிரைட் அறிஞராகவும் அமெரிக்கச் சுகாண்டிநேவிய அரக்கட்டளை அறிஞராகவும் கல்வி கற்றுள்ளார்.\n\nஇவர் மிச்சிகன் பல்கலைக்கழகத்தில் பட்டமேற்படிப்பு படித்து வானியலில் 1970 இல் தன் முதுவர் பட்டத்தைப் பெற்றார். மேலும் 1973 இல் தன் முனைவர் பட்டத்தை வானியலில் பெற்றார். இவர் பட்டமேற்படிப்பு படிக்கும்போதே மீராவின் இயல்புகள் எனும் கருத்தரங்க உரையை ஆற்றியுள்ளார். இவர் அயோவா அரசு பல்கலைக்கழகத்தில் சேர்ந்ததும் இத்தலைப்பில் மேலும் ஆழமாக ஆய்வு மேற்கொள்ளலானார்.\n\nSection::::வாழ்க்கைப் பணிகளும் தகைமைகளும்.\nஇவர் அயோவா அரசு பல்கலைக்கழகத்தில் 1973 இல் பணியில் சேர்ந்தார். வானியல் துறையைத் தவிர, பிற துறையினர் இவது பணி முன்னேற்றத்தை ஏற்க மறுத்தனர். ஏனெனில், இவர் தனது கணவரைப் பின்பற்றி கல்வி கற்பித்தலிலேயே நேரம் செலவிடுவதாக்க் கருதினர். இவர் பல்கலைக்கழக வானியல் நிகழ்ச்சியை செழுமை படுத்த முடிவெடுத்தார். வில்சன் மற்றோர் அறிவியலாரான சுட்டீவன் கில்லுடன் இணைந்து மீரா விண்மீன் தணிவழியில் அலைவுறுவதான கோட்பாட்டை அறிவித்தனர். அப்போது இக்கோட்பாடு பிறரால் மறுக்கப்பட்டாலும் பத்தாண்டுகளுக்குப் பிறகு இது அனைவராலும் ஏற்றுக்கொள்ளப்பட்டது. இப்போது இவர் முதன்மைத் தொடர் விண்மீன்கள் தாம் அலைவுறும்போது பொருண்மையை இழக்கின்றனவா எனும் ஆய்வில் ஈடுபட்டுள்லார். இவர் பல கல்வியியல் பதவிகளில் இருந்துள்ளார். இவர் கனடியக் கோட்பாட்டு வானியற்பியல் நிறுவனத்தில் 1985 இல் வருகைதரு ஆய்வுறுப்பினராகப் பணிபுரிந்தார் ; 2007 இல் கேம்பிரிட்ஜ் பல்கலைக்கழகத்தில் வருகைதரு வானியலாளராக இருந்துள்ளார். இவட் 1991 இலும் 2003-2004 இலும் உப்சாலா பல்கலைக்கழகத்தின் வருகைதரு பேராசிரியராவார்; இவர் அதே கால இடைவெளிகளில் மின்னசோட்டா பலகலைக்கழகத்திலும் வருகைதரு பேராசிரியராக இருந்துள்ளார்; இவர் இப்போது ஆர்வார்டு சுமித்சோனிய வானியற்பியல் மையத்தில் 2003-2004 இல் இருந்துபணிபுரிந்து வருகிறார்.\n\nஇவர் 20 ஆண்டுகளாக அமெரிக்க வானியல் கழகத்தில் தன் நேரத்தைச் செலவிட்டுள்ளார்; இவர் 1993 முதல் 1996 வரை அதன் மன்ற உரூப்பினராக இருந்தார்; இவர் 2006 முதல் 2010 வரை அதன் பதிப்புக் குழுவில் இருந்தார்; 2009 முதல் 2012 வரை அதன் துணைத்தலைவராக இருந்துள்ளார். இவர் 2004 அக்தோபரில் இருந்து நான்குமுறை அமெரிக்க மாறும் விண்மீன் கழகத்தின் மன்ற உறுப்பினராக இருந்துள்ளார்; முதுநிலை துணைத்தலைவராக இரு முறையும் தலைவராக இரண்டு ஆண்டுகளும் இருந்தார்; மேலும், முன்னாள் துணைத்தலைவராக இரண்டாண்டுகள் இருந்துள்ளார். இவர் அதன் இயக்குநர் குழும உறுப்பினராக 1989 முதல் 2002 வரை இருந்தார். இவர் 1980 ஆம் ஆண்டின் வானியலுக்கான ஆன்னி ஜம்ப் கெனான் விருது உட்பட, பல விருதுகளைப் பெற்றுள்ளார்; இவர் 2008 இல் அமெரிக்க மாறும் விண்மீன் கழகத்தின் தகைமை விருதையும் பெற்றார். இவர் வலிவாக அறிவியல் பெண்கள் முன்னேறுவதற்கு அரும்பாடு பட்டுவருகிறார்.\n\nSection::::சொந்த வாழ்க்கை.\nஇவர் அயோவா மாநிலக் கணிதவியல் பேராசிரியரான ஜே. வில்சனை 1969 ஜூலை 19 இல் மணந்தார். இவர்களுக்கு கேந்திரா, ஜெப்ரி என இரு குழந்தைகள் உண்டு. இவர் அயல்மொழிகள் படிப்பதிலும் சறுக்கு விளையாட்டிலும் ஓவியத்திலும் ஆர்வம் கொண்டவர். இவர் ஐந்தண்டுகளுக்கு அயோவாவில் அமேசு சறுக்கு விளையாட்டுக் குழுமத்தில் தலைவராக இருந்துள்ளார். இவர் 1995 இல் இருந்து ஒரிகாமித் தாள்படிமக் கலையில் ஈடுபட்டு வருகிறார். இவர் மற்ரவகைப் பெட்டக ஒரிகாமிக் கலையிலும் ஆர்வம் காட்டிவருகிறார்.\n\n"}
{"id": "408494", "url": "https://ta.wikipedia.org/wiki?curid=408494", "title": "ஆணி (சுடுகலன்)", "text": "ஆணி (சுடுகலன்)\n\nஆணி (ஆங்கிலம்: bolt, \"போல்ட்\") என்பது உந்துபொருள் எரிகையில், அறையின் பிற்பகுதியை அடைப்பதற்கும், மற்றும் சேமகத்தில் இருக்கும் வெடிபொதியை அறைக்குள் செலுத்த வகை செய்ய நகரவும் கூடிய, மீளச்சுடும் பின்-குண்டேற்ற சுடுகலனின் ஓர் கூறு ஆகும். \n\nஉறையகற்றியும், வெடியூசியும், ஆணியின் ஒருங்கிணைந்த பகுதிகளாக விளங்குபவை.\n\nSection::::விரிவுரை.\nஆணி-இயக்க , நெம்புகோல்-இயக்க, மற்றும் இழைவு-இயக்க புரிதுமுக்கிகள் (மற்றும் சிதறுதுமுக்கிகள்) போன்ற (முற்றிலும்) கைகளால் இயக்கப்படும் சுடுகலன்களில், சுடும் தருணத்தில் ஆணி  நகரா வண்ணம், அதனை பூட்டும்-முனைதுண்டு (\"locking lugs\") பிடித்து வைக்கும்; இதனால் விரிவடையும் வாயுக்கள் எல்லாமும் முன்னோக்கித் தள்ளப்படும். பின் மற்றொரு பொதியை அறையில்இடுவதற்கு, ஆணி கைகொண்டு பின்னிழுக்கப்பட வேண்டும்.  \n\nதானியக்க அல்லது அரை-தானியக்க சுடுகலன்களில், ஒவ்வொரு வெடிப்புக்கும் இடையில், ஆணி முன்னும் பின்னுமாக நகர்ந்து கொண்டிருக்கும். இவ்வகை சுடுகலன்களில், பின்னுதைப்பு அல்லது விரிவடையும் வாயு அல்லது பின்னுதைப்புச் சுருள்வில்முதலியன ஆணிக்கு உந்துதல் அளிக்கும். ஆணி பின்னோக்கி நகர்கையில், உறையகற்றி காலி பொதியுறையை அறையில் இருந்து வெளியே இழுக்கும்; அறையில் இருந்த  பொதியுறை முற்றிலும் வெளியே வந்த பின், வெளித்தள்ளியைக் கொண்டு காலி பொதியுறை சுடுகலனில் இருந்து உமிழப்படும் (தூக்கி எறியப்படும்). ஆணி முன்னோக்கி  நகர்கையில், சேமகத்தில் இருந்து ஒரு வெடிபொதியை உருவி, அதனை அறைக்குள் தள்ளும். \n\nஅரை-தானியக்க கைதுப்பாக்கியின் இழைவோனும் கூட, ஆணியின் மறுவடிவமே ஆகும்.\n\n\n"}
{"id": "408495", "url": "https://ta.wikipedia.org/wiki?curid=408495", "title": "முத்துப்பந்தல் விழா", "text": "முத்துப்பந்தல் விழா\n\nமுத்துப்பந்தல் விழா இந்தியாவின் தமிழ்நாட்டில் தஞ்சாவூர் மாவட்டம் தேனுபுரீஸ்வரர் கோயிலில் கொண்டாடப்படும் விழாவாகும். ஒவ்வொரு ஆண்டும் இவ்விழா கொண்டாடப்படுகிறது. \n\nSection::::மூன்று நாள் விழா.\n2018இல் இவ்விழா சூன் 13ஆம் நாளன்று தொடங்கியது. முதல் நாளில் விழா முதல் திருஞானசம்பந்தருக்கு திருமுலைப்பால் அளிக்கும் நிகழ்வுடன் தொடங்கி, தொடர்ந்து ரிஷப வாகனத்தில் வீதியுலா நடைபெற்றது. இரண்டாம் நாளன்று முத்துக்கொண்டை, முத்துக்குடை, முத்துச்சின்னங்கள் அளித்து வீதியுலா நடைபெற்றது. அதே நாளில் முத்துத் திரு ஓடத்தில் ஞானசம்பந்தர் வீதியுலா நடைபெற்றது. மூன்றாம் நாளன்று முத்துப்பல்லக்கில் எழுந்தருளுவதும், அங்கிருந்து முத்துப்பல்லக்கில் அடியார்களுடன் இறைவனை தரிசித்தலும் நடைபெற்றது. \n\nSection::::முத்துப்பந்தல் விழா.\nவைகாசி பிரம்மோற்சவ விழாவின் முக்கிய நிகழ்வு ஞானசம்பந்தருக்கு சிவபெருமான் முத்துப்பந்தல் அளித்து வரவேற்பதாகும். தேனுபுரீஸ்வரர் கோயிலுள்ள இறைவனை தரிசிக்க திருஞானசம்பந்தர், அடியார் கூட்டத்தோடு வரும்போது நண்பகலாக இருந்தது. வெப்பம் அதிகமாக இருந்ததை அறிந்த இறைவன் தன் பூதகணங்களை அனுப்பி திருஞானசம்பந்தருக்கு முத்துப்பந்தல் அளித்து, அவரை அழைத்துவருமாறு கூறுகிறார். அவருடைய அழகைக் காண இறைவன் விரும்பியபோது, அத்தலத்தில உள்ள நந்தியம்பெருமான் விலகி இருப்பதை இத்தலத்தில் காணலாம். முத்துப்பந்தல் விழாவின்போது திருஞானசம்பந்தர், திருமடாலயத்திலிருந்து திருமேற்றளிகை கைலாசநாதர் கோயிலுக்கு முத்துப்பல்லக்கில் செல்கிறார். அங்கிருந்து திருச்சத்திமுற்றம் சக்திவனேஸ்வரர் கோயிலை அடைந்தார். பின்பு அங்கிருந்து முத்துப்பந்தலில் வந்து தேனுபுரீஸ்வரரை வழிபட்டார். \n\nSection::::விழா நிகழ்வு.\nமுத்துப்பல்லக்கில் வந்த ஞானசம்பந்தர், கோயிலின் ராஜகோபுரத்தைக் கடந்து உள்ளேயுள்ள நந்தி மண்டபத்தின் அருகே கோயிலின் திருக்குளத்தின் முன்பு வந்து, அங்கிருந்து அடுத்த கோபுரம் வழியாக உள்ளே சென்றார். கோயிலின் திருச்சுற்றினை வலம் வந்து முன் மண்டபத்தில் இருந்து இறைவனை வணங்கினார். இறைவனுக்கு நேராக அவர் இருக்கும்போது இருவருக்கும் கற்பூர ஆர்த்தி காட்டப்பட்டது. அடுத்து முன் மண்டபத்தில் தோன்றினார். அப்போது அவருக்கு உரிய பூசைகள் செய்யப்பட்டன. திரளான மக்கள் இந்நிகழ்வினை மிகவும் பக்தியோடு கண்டு இன்புற்றனர்.\n"}
{"id": "408500", "url": "https://ta.wikipedia.org/wiki?curid=408500", "title": "பென்சிலிடின் அசிட்டால்", "text": "பென்சிலிடின் அசிட்டால்\n\nபென்சிலிடின் அசிட்டால் \"(Benzylidene acetal)\" என்பது CHCH(OR) என்ற கட்டமைப்பு வாய்ப்பாட்டைக் கொண்ட கரிமச்சேர்மங்களைக் குறிக்கும். இவ்வாய்ப்பாட்டிலுள்ள R என்பது கரிம வேதியியலில் உள்ள ஆல்கைல் அல்லது அரைல் குழுக்களில் ஒன்றைக் குறிக்கிறது. பென்சிலிடின் அசிட்டால்கள் கார்போவைதரேட்டுகள் மற்றும் கிளைக்கோசைடுகள் பற்றிய அறிவியலான கிளைக்கோவேதியியலில் பாதுகாப்புக் குழுக்களாகப் பயன்படுத்தப்படுகின்றன .1,2 அல்லது 1,3-டையால்கள் பென்சால்டிகைடுடன் வினைபுரிவதால் இவை உருவாகின்றன. பிற அரோமாட்டிக் ஆல்டிகைடுகளையும் இதற்காகப் பயன்படுத்தலாம் \n"}
{"id": "408502", "url": "https://ta.wikipedia.org/wiki?curid=408502", "title": "ஆந்தாலியா", "text": "ஆந்தாலியா\n\nஆந்தாலியா (\"Antalya\") துருக்கியின் ஐந்தாவது மக்கள்தொகை மிக்க நகரமாகும். இதே பெயருள்ள மாகாணத்தின் தலைநகராகவும் விளங்குகிறது. அனத்தோலியாவின் வளமிக்க தென்மேற்கு கடலோரத்தில் அமைந்துள்ள ஆந்தோலியாவின் எல்லையாக தாரசு மலைத்தொடர் உள்ளது. ஆந்தோலியா பெருநகரப் பகுதியில் ஒரு மில்லியனுக்கும் கூடுதலான மக்கள் வசிக்கின்றனர். \n\nஇன்று ஆந்தாலியா நகரமாக விளங்கும் இவ்விடத்தில் முதன்முதலாக பொ.மு 200இல் பெர்காமோன் இராச்சியம் குடியிருப்பை அமைத்தது. விரைவிலேயே இது உராமானியர்களின் ஆட்சியின் கீழ் வந்தது. அவர்களது ஆட்சியில் அத்ரியனின் வாயில் போன்ற புதிய கட்டிடங்கள் எழுப்பப்பட்டன. சுற்றுப்புற நகர்களும் வளரத்தொடங்கின. பல முறை கைமாறிய இந்த நகரம் 1207இல் பைசாந்தியப் பேரரசு வசமும் 1391இல் உதுமானியப் பேரரசு வசமும் இருந்தது. உதுமானியராட்சியில் அடுத்த 500 ஆண்டுகளுக்கு அமைதியும் நிலைத்தத்தன்மையும் நிலவியது. முதலாம் உலகப் போருக்குப் பின்னர் இது இத்தாலியரின் மேற்பார்வைக்கு மாற்றப்பட்டது. துருக்கிய விடுதலைப் போரின் விளைவாக புதிய சுதந்திர துருக்கியால் மீளவும் கைப்பற்றப்பட்டது.\n\nஆந்தாலியா துருக்கியின் பெரும் பன்னாட்டு கடலோர மகிழிடமாகும். நில நடுக்கடற்கரையோரத்தில் \"துருக்கிய ரிவேரா\" எனப்படும் இங்கு சுற்றுலாத் துறை வளர்ச்சிக்கு அரசு பல மேம்பாட்டுத் முனைப்புகளை மேற்கொண்டு வருகிறது. 2014ஆம் ஆண்டில் 12.5 மில்லியன் சுற்றுலாப் பயணிகள் இந்த நகருக்கு வந்து சென்றுள்ளனர்.\n\nஆந்தாலியாவில் 2015ஆம் ஆண்டு ஜி-20 மாநாடும் 2016 பன்னாட்டு வணிக கண்காட்சியும் (\"எக்ஸ்போ 2016\") நடைபெற்றுள்ளன.\n\n"}
{"id": "408539", "url": "https://ta.wikipedia.org/wiki?curid=408539", "title": "போர்ட் எலிசபெத்", "text": "போர்ட் எலிசபெத்\n\nபோர்ட் எலிசபெத் (\"Port Elizabeth\", தமிழ்:\"எலிசபெத் துறைமுகம்\") அல்லது தி பே (\"The Bay\", \"விரிகுடா\") ( ) தென்னாப்பிரிக்காவின் மிகப்பெரிய நகரங்களில் ஒன்றாகும்; இது கிழக்கு கேப் மாகாணத்தில், கேப் டவுனுக்கு கிழக்கே 770 கிமீ (478 மைல்) தொலைவில் அமைந்துள்ளது. இந்நகரம் சிலநேரங்களில் PE என தனது ஆங்கில முதலெழுத்துக்களாலும் \"நட்பான நகரம்\" அல்லது \"காற்றடிக்கும் நகரம்\" எனவும் குறிப்பிடப்படுகின்றது. அல்கோவா விரிகுடாவில் 16 கிமீக்கு பரந்துள்ள இந்த நகரம் தென்னாப்பிரிக்காவின் முதன்மைத் துறைமுகங்களில் ஒன்றாகும். கேப் டவுனுக்கிற்கும் தெற்கேயுள்ள போர்ட் எலிசபெத் ஆபிரிக்கக் கண்டத்தின் தென்கோடியிலுள்ள பெரிய நகரமாக விளங்குகின்றது. \n\nபோர்ட் எலிசபெத் 1820இல் கேப் குடியேற்றத்தை சோசா மக்களிடமிருந்து பாதுகாக்கும் பொருட்டு பிரித்தானிய குடியேற்றமாக நிறுவப்பட்டது. இது இப்போது நெல்சன் மண்டேலா விரிகுடா பெருநகர நகராட்சியின் அங்கமாக உள்ளது; பெருநகரப் பகுதியின் மக்கள்தொகை 1.3 மில்லியன் ஆகும்.\n\n"}
{"id": "408554", "url": "https://ta.wikipedia.org/wiki?curid=408554", "title": "பழனிவேல் தியாகராஜன்", "text": "பழனிவேல் தியாகராஜன்\n\nபி. டி. ஆர். பழனிவேல் தியாகராஜன் (\"P. T. R. Palanivel Thiagarajan\", பிறப்பு: மார்ச் 07, 1966) என்பவர் ஒரு தமிழக அரசியல்வாதியும், தற்போதைய சட்டமன்ற உறுப்பினரும் ஆவார். இவரது தந்தையான மறைந்த பி. டி. ஆர். பழனிவேல்ராசனு ஒரு அரசியல்வாதி மற்றும் இவரது பாட்டனாரான, பொ. தி. இராசனும் தமிழகத்தின் ஒரு முக்கியமான அரசியல்வாதியாவார். இவர் 2016 ஆண்டின் தமிழக சட்டமன்றத் தேர்தலில், மதுரை மத்தி தொகுதியில் இருந்து சட்டமன்றத்துக்குத் தேர்ந்தெடுக்கப்பட்டார்.\n\nSection::::கல்வி.\nதியாகராஜன் வேதிப் பொறியியலில் தன் பட்டப்படிப்பை திருச்சிராப்பள்ளியில் முன்பு ரீஜனல் பொறியியல் கல்லூரி என அழைக்கப்பட்ட தேசிய தொழில் நுட்பக் கழகத்தில் முடித்து, பின்னர் தன் முதுநிலைப்\nபட்டப்படிப்பை செய்பணி ஆய்வில் முடித்து, பின்னர் முனைவர் பட்டத்தை நியூயார்க் மாநில பல்கலைக்கழகத்தில் மனித காரணிகள் பொறியியல் / பொறியியல் உளவியலில், மேற்கொண்டார்.\n\nSection::::தொழில்.\nஇவர் 1990 இல் ஆபரேஷன்ஸ் அண்ட் சிஸ்டம்ஸ் மேம்பாட்டில் ஒரு சுயாதீன ஆலோசகராக தன் தொழில் வாழ்க்கையைத் துவக்கினார்.\n\nபின்னர் இவர் 2001 இல் லேமன் பிரதர்ஸ் நிறுவனத்தில் வர்த்தகம் மற்றும் கூட்டு சேவை மேலாளராக - ஃபர்ம் ரிலேஷன்ஷிப் கடன் சேவையில் சேர்ந்தார். பின்னர் அவர் லேமன் பிரதர்ஸ் ஹோல்டிங்ஸ் இன்க் நிறுவனத்தை விட்டு விலகி, 2008 ஆம் ஆண்டு ஆஃப்ஷோர் கேபிடல் மார்க்கெட்ஸ் நிறுவனத்தின் தலைவராக ஆனார்.\n\nபின்னர் இவர் சிங்கப்பூரில் ஸ்டாண்டர்ட் சார்ட்டர்ட் வங்கியில், குளோபல் கேபிடல் மார்க்கெட்ஸ் பிரிவில் பணியாற்றினார். ஸ்டாண்டர்டு சார்ட்டர்ட் வங்கியில் நிர்வாக இயக்குநர் பொறுப்பில் இருந்தநிலையில் 2014 ஆம் ஆண்டு அதைவிட்டு விலகினார்.\n\nSection::::தனிப்பட்ட வாழ்க்கை.\nஇவரது மனைவியின் பெயர் மார்கரெட் தியாகராஜன் ஆவார். இவருக்கு பழனிதேவன் ராஜன் மற்றும் வேல் தியாகராஜன் ஆகிய இரு மகன்களும் உள்ளனர்.\n"}
{"id": "408555", "url": "https://ta.wikipedia.org/wiki?curid=408555", "title": "கோகாக் அருவி", "text": "கோகாக் அருவி\n\nகோகாக் நீர்வீழ்ச்சி இந்தியாவின் கர்நாடகா மாநிலத்தில் உள்ள பெல்காம் மாவட்டத்தில் உள்ள கதபிரபா நதியின் மீது அமைந்துள்ள ஒரு நீர்வீழ்ச்சியாகும்.\n\nகோகாக் நகரிலிருந்து ஆறு கிலோமீட்டர் தூரத்தில் இந்த நீர்வீழ்ச்சி உள்ளது. இந்த நீர்வீழ்ச்சியின் உயரம் 52 மீட்டர் ஆகும்.\n"}
{"id": "408562", "url": "https://ta.wikipedia.org/wiki?curid=408562", "title": "தேகு", "text": "தேகு\n\nதேகு (\"Daegu\", 대구, 大邱, மொழியாக்கம் 'பெரிய குன்று') தென் கொரியாவின் சியோல், புசான், இஞ்சியோன் நகரங்களுக்கு அடுத்தபடியாக நான்காவது பெரிய நகரமும் புதுப்பாங்கு நகரமும் ஆகும். கெயோங்சாங் மாகாணத்தின் தலைநகரமாகவும் விளங்குகின்றது. இந்த நகரத்தில் 25 லட்சம் பேர் வாழ்கின்றனர்.\n\nதென்கொரியாவின் கரையோரத்திலிருந்து சுமார் 80 கிமீ தென்கிழக்கில் கியோமோ (\"Geumho\") ஆற்றின் கரையில் தெகு அமைந்துள்ளது. இந்நகரம் அமைந்துள்ள தேகு வடிநிலம் இயோங்நாம் வட்டார சமவெளியில் அமைந்துள்ளது. தொன்மைக்காலங்களில் ஜின்ஹன் என்ற நாடு இங்கு இருந்தது. பின்னர் தேகு சில்லா இராச்சியத்தின் அங்கமாக இருந்தது. இந்த இராச்சியம் தான் கொரியத் தீபகற்பத்தை ஒன்றிணைத்தது. ஜோசியோன் வம்சாவளி காலத்தில் இந்த நகரம் நாட்டின் எட்டு பாரம்பரிய மாகாணங்களில் ஒன்றான கெயோங்சாங்-தொவின் தலைநகரமாக இருந்தது.\n"}
{"id": "408567", "url": "https://ta.wikipedia.org/wiki?curid=408567", "title": "அன்னா மேரி பவுவியேர் பீட்டர்சன்", "text": "அன்னா மேரி பவுவியேர் பீட்டர்சன்\n\n\n\n"}
{"id": "408572", "url": "https://ta.wikipedia.org/wiki?curid=408572", "title": "சகாரா கீழமை ஆபிரிக்கா", "text": "சகாரா கீழமை ஆபிரிக்கா\n\nசகாரா-கீழமை ஆபிரிக்கா (\"Sub-Saharan Africa\") , புவியியலின்படி, சகாராவிற்கு தெற்கிலமைந்த ஆபிரிக்க கண்டப் பகுதியாகும். ஐக்கிய நாடுகள் அவையின் வரையறையின்படி, சகாராவிற்கு தெற்கே முழுமையாகவோ அல்லது பகுதியாகவோ அமைந்துள்ள அனைத்து ஆபிரிக்க நாடுகளுமாகும். இதற்கு எதிராக வடக்கு ஆப்பிரிக்காவின் அனைத்துப் பகுதிகளும் அரபு உலகின் உள்ளங்கமான அரபு நாடுகள் கூட்டமைப்பு உறுப்பினர்களாகும். சோமாலியா, சீபூத்தீ, கொமொரோசு, மூரித்தானியா புவியியலின்படி சகாரா-கீழமை ஆபிரிக்காவில் இருப்பினும் அவை அரபு நாடுகள் மற்றும் அரபு உலகின் அங்கங்களாகும்.\n\nசகாராவிற்கும் வெப்ப மண்டல சவான்னாக்களுக்கும் இடையேயான இடைநிலை மண்டலமாக சகேல் உள்ளது. வெப்பமண்டல ஆபிரிக்காவின் சவான்னாக் காடுகள் மேலும் தள்ளி உள்ளன. \n\n3500 பொதுயுகம் முன்பிலிருந்தே , சகாரா பகுதிகளும் சகாரா கீழமை பகுதிகளும் பிரிந்திருந்தன; கடும் வானிலையுடனான குறைந்த மக்கள் வசித்த சகாரா ஓர் இயற்கையான தடுப்பாக இருந்தது. இந்த தடுப்பினூடே சூடானிய நைல் மட்டுமே பாய்ந்தது. அதுவும் கூட நைலின் ஆற்றுப்புரைகளால் தடுக்கப்பட்டது. \"சகாரா நீரேற்று கோட்பாடு\" எவ்வாறு தாவரவினங்களும் விலங்கினங்களும் ( \"மனிதர்கள் உட்பட\") ஆபிரிக்காவிலிருந்து மத்திய கிழக்கிற்கும் அதன் வெளியிலும் குடிபெயர்ந்தனர் என்பதை விளக்குகின்றது. ஆபிரிக்க மழைசார் காலங்கள் ஈரமான சகாராவுடன் தொடர்புடையன. அக்காலத்தில் பெரிய ஏரிகளும் மிகுந்த ஆறுகளும் இருந்துள்ளன.\n\nசகாரா கீழமை ஆபிரிக்கா என்ற சொற்பயன்பாடு மிகவும் விமரிசிக்கப்பட்டுள்ளது. இது தெற்கு பகுதிகளை புவியியல்படி மட்டுமே குறிப்பிடுகின்றது. தவிரவும் கீழமை என்பது கீழ்நிலையான என்ற தோற்றத்தை வெளிப்படுத்துன்றது. இது ஐரோப்பிய நோக்கில் வரையறுக்கப்பட்டுள்ளதாக விமரிசிக்கப்பட்டுள்ளது.\n\n"}
{"id": "408576", "url": "https://ta.wikipedia.org/wiki?curid=408576", "title": "பண்டைய அசிரியா", "text": "பண்டைய அசிரியா\n\nபண்டைய அசிரியா (Early Period (Assyria) என்பது கிமு 2500 முதல் கிமு 2025 வரையிலான மெசொப்பொத்தேமியாவின் அசிரியர்களின் பண்பாட்டு வரலாற்றை குறிக்கும். இது அசிரிய மக்களின் நான்கு இராச்சியங்களில் முதலாவதாகும்.\n\nபழைய அசிரியப் பேரரசு (கிமு 2025 - 1378), மத்திய அசிரியப் பேரரசு (கிமு 1392 - 934) மற்றும் புது அசிரியப் பேரரசு (கிமு 911 - 609) பிற மூன்று அசிரியப் பேரரசுகள் ஆகும். \n\nமுதன் முதலாக அசிரியர்கள் கிமு 2500ல் மெசொப்பொத்தேமியாவின் அசூர் நகரத்தில் நகர இராச்சியத்தை நிறுவினர். பண்டைய அசிரிய மக்கள் கிழக்கு செமித்திய மொழியைப் பேசினர். \n\nSection::::பெயர் காரணம்.\nபழைய அசிரியப் பேரரசு காலத்தில், அசிரியா எனும் பெயர், அசிரியர்கள் ஆண்ட அசூர் நகரத்தின் பெயரால் அழைக்கப்பட்டது. அசிரியர்கள் தாங்கள் வணங்கும் அசூர் எனும் காக்கும் கடவுளின் பெயரால் தங்கள் நகரத்திற்கு அசூர் எனப் பெயரிட்டனர்.\n\nSection::::தோற்றம்.\nசுமேரியர்களின் அக்காடியப் பேரரசின் வீழ்ச்சிக்குப் பின்னர், அக்காடியப் பேரரசின் வடக்குப் பகுதிகளை அசிரியர்களும், தெற்குப் பகுதிகளை பாபிலோனியர்களும் கைப்பற்றி ஆண்டனர். \nபண்டைய அசிரியாவின் முதல் ஆட்சியாளன் துடியா கிமு 2450 முதல் கிமு 2450 வரை ஆண்டான். அவனுக்குப் பின் ஆதமு ஆண்டான். அசூர் நகர அரசு நிலை அடைவதற்கு முன், ஆதாமுக்குப் பின்னர் 13 மன்னர்கள் பண்டைய அசிரியாவை ஆண்டனர். இவ்வரசர்கள் நாடோடி வாழ்க்கையை மேற்கொண்டிருந்தனர். \n\nகிமு 2300ல் சர்கோர் அக்காத் எனும் மன்னர் மொசபடோமியாவில் அக்காதியம் மற்றும் சுமேரிய மொழி பேசும் மக்களை ஒன்றிணைத்து, அக்காடியப் பேரரசை (கிமு 2334 -2154) நிறுவினான்.\n\nSection::::புவியியல்.\nயூப்பிரடிஸ் மற்றும் டைகிரிசு ஆறுகள் இப்பகுதியை செழிப்பாக்குகிறது. \n\nSection::::அசூர் நகரம்.\nதொல்லியல் அகழ்வாராய்ச்சி படி, அசிரியர்களின் தலைநகரமான அசூர, கிமு 2400 ஆண்டிற்கு முன்னர் நிறுவப்பட்டதற்கான சான்றுகள் கிடைத்துள்ளது. \n\nபண்டைய மெசபடோமியா நாகரீக காலத்தின் சிறந்த நகரமாக அசூர் விளங்கியது. இப்பகுதியின் இஸ்தர் கோயில் மற்றும் பழைய அரண்மனையில் தொல்லியல் அகழ்வாராய்ச்சி செய்கையில் அசூர் நகரத்தின் தொல்பொருட்கள் கண்டெடுக்கப்பட்டது. \n\nSection::::மொழிகள்.\nபண்டைய அசிரியர்கள், செமிடிக் மொழியின் கிழக்கு வட்டார மொழியான அக்காதியம் மற்றும் சுமேரிய மொழிகளைப் பேசினர்.\n\nSection::::சமயம்.\nபல கடவுட் கொள்கை கொண்ட பண்டைய அசிரியர்கள், தெய்வங்களின் தலைவரான அசூர் மற்றும் ஆதாத் தெய்வங்களை அதிகம் வணங்கினர்.\n\n\nSection::::மேற்கோள்கள்.\n \n"}
{"id": "408584", "url": "https://ta.wikipedia.org/wiki?curid=408584", "title": "பீனீத்தைல் ஆல்ககால்", "text": "பீனீத்தைல் ஆல்ககால்\n\nபீனீத்தைல் ஆல்ககால் \"(Phenethyl alcohol )\" என்பது CHO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். 2-பீனைல்யெத்தனால் என்ற பெயராலும் இதை அழைப்பர். பீனீத்தைல் குழுவுடன் (C6H5CH2CH2) ஓர் ஐதராக்சில் குழு (OH) இச்சேர்மத்தில் இணைந்திருக்கிறது. நிறமற்ற நீர்மமான இது தண்ணீரில் சிறிதளவு கரைகிறது. (2 மி.லி/100 மி.லி H2O). ஆனால் பெரும்பாலான கரிமக் கரைப்பான்களுடன் இது கலக்கிறது. இயற்கையில் பரவலாகத் தோன்றும் இச்சேர்மம் பல அத்தியாவசிய எண்ணெய்களில் காணப்படுகிறது. ஓர் இனிய மலரின் வாசனையைக் கொண்டதாகவும் பீனீத்தைல் ஆல்ககால் உள்ளது. \n\nSection::::தயாரிப்பு.\nவர்த்தக முறையிலான பீனீத்தைல் ஆல்ககாலை இரண்டு வழிகளில் தயாரிக்கிறார்கள். அலுமினியம் டிரைகுளோரைடு முன்னிலையில் பென்சீன் மற்றும் எத்திலீன் ஆக்சைடு ஈடுபடும் பீரிடல் கிராப்ட்சு முறை பொதுவான தயாரிப்பு முறையாகும். \nவினையில் உருவாகும் அலுமினியம் அல்காக்சைடு அடுத்ததாக நீராற்பகுக்கப்பட்டு பீனீத்தைல் ஆல்ககால் உருவாகிறது. டைபீனைல்யீத்தேன் முக்கியமான உடன் விளைபொருளாகக் கிடைக்கிறது. அதிக அளவு பென்சீனை வினையில் பயன்படுத்தினால் டைபீனைல்யீத்தேன் உருவாதலை தவிர்க்க இயலும். சிடைரீன் ஆக்சைடை ஐதரசனேற்றம் செய்தும் பீனீத்தைல் ஆல்ககாலைத் தயாரிக்க முடியும். \n\nSection::::ஆய்வகத் தயாரிப்பு.\nபீனைல்மக்னீசியம் புரோமைடுடன் எத்திலீன் ஆக்சைடை வினைபுரியச் செய்து ஆய்வகங்களில் பீனீத்தைல் ஆல்ககால் தயாரிக்கப்படுகிறது.\nசாக்ரோமைசெசு செரிவிசியே என்ற ஈசுட்டைப் பயன்படுத்தி பீனைலலானினை உயிரிய மாற்றம் செய்து பீனீத்தைல் ஆல்ககால் தயாரிக்கப்படுகிறது. \n\nSection::::பயன்கள்.\nரோசா போன்ற நறுமண மலர் கொண்ட செடிவகைகளில் பீனீத்தைல் ஆல்ககால் தோன்றுகிறது. \nஎனவே ரோசாவின் நறுமணம் தேவைப்படும் நறுமணப்பொருட்கள், வாசனைத் திரவியங்களில் பகுதிப்பொருளாக இது பயன்படுகிறது. சிகரெட்டு, சோப்பு போன்றவற்றிலும் இது பயன்படுகிறது. \n"}
{"id": "408592", "url": "https://ta.wikipedia.org/wiki?curid=408592", "title": "அமினால்", "text": "அமினால்\n\nஅமினால் அல்லது அமினோ அசிட்டால் \"(Aminal or Aminoacetal)\" என்பது ஒரு வேதி வினைக்குழுவாகும். இவ்வகைச் கரிமச் சேர்மங்களில் இரண்டு அமீன் குழுக்கள் ஒரே கார்பன் அணுவுடன் C(NR2)(NR2)- என இணைந்திருக்கும். இவ்வாய்ப்பாட்டில் இடம்பெற்றுள்ள R ஓர் ஐதரசன் குழு அல்லது ஓர் ஆல்க்கைல் குழுவைக் குறிக்கும் .\nஅமினால் மற்றும் எமியமினால் குழுக்கள் நைட்ரசன் ஆக்சிசனால் இடப்பெயர்ச்சி செய்யப்பட்ட அசிட்டால்கள் மற்றும் எமியசிட்டால்கள் குழுக்களை ஒத்த சேர்மங்களாகும். பிசர் இண்டோல் தொகுப்பு வினையில் அமினால்கள் தோன்றுகின்றன. வளைய அமினால்களும் நன்கு அறியப்படுகின்றன. டையமீன் மற்றும் ஆல்டிகைடு ஆகியவற்றை ஒடுக்கம் செய்வதால் இவை உண்டாகின்றன . \nSection::::எமியமினால் ஈதர்கள்.\nஎமியமினால் ஈதர்களும் சிலசமயங்களில் அமினால்கள் என்று அழைக்கப்படுகின்றன. ஐயுபிஏசி இதை ஆதரிப்பதில்லை. R‴-C(NR'2)(OR\")-R⁗ என்ற மூலக்கூறு கட்டமைப்பில் இவை அமைகின்றன. கிளைக்கோசிலமீன்கள் வளைய எமியமினால் ஈதர்களுக்கு உதாரணமாகும். \n"}
{"id": "408604", "url": "https://ta.wikipedia.org/wiki?curid=408604", "title": "ஐக்கிய கேரள காங்கிரஸ்", "text": "ஐக்கிய கேரள காங்கிரஸ்\n\nஐக்கிய கேரள காங்கிரஸ்  என்பது நான்கு கட்சிகளின் கூட்டணி ஆகும். அதாவது, கேரள காங்கிரஸ் (மணி) கேரள காங்கிரஸ் (பாலகிருஷ்ண பிள்ளை), கேரள காங்கிரஸ் (ஜேக்கப்) மற்றும் கேரள காங்கிரஸ் (மதச்சார்பற்ற)  ஆகிய  கட்சிகள் ஒன்றிைணந்து  நவம்பர் 2008 இல் கூட்டணியாக உருவானது.  இந்த கூட்டணியின் தலைவராக கே.எம்.மணி அவா்களும், ஆர். பாலகிருஷ்ண பிள்ளையார் கூட்டணியின் ஆலோசகராக இருந்தாா்.\n\nஇந்த கூட்டணி வெற்றியடையவில்லை  மற்றும் கலைக்கப்பட்டது.\n"}
{"id": "408610", "url": "https://ta.wikipedia.org/wiki?curid=408610", "title": "அசூர், பண்டைய நகரம்", "text": "அசூர், பண்டைய நகரம்\n\nஅசூர் (Aššur) (அக்காதியம்;'Āšūr; பண்டைய பாரசீகம்: Aθur, : Āšūr; :, : Āšūr, குர்திஷ் மொழி: Asûr), தற்கால ஈராக்கில் இந்நகரை (அரபு மொழியில்) \"குலாத் செர்கத்\" (Qal'at Sherqat) என அழைக்கப்படுகிறது.\nஅசூர் நகரம், மெசொப்பொத்தேமியாவின் பழைய அசிரியப் பேரரசு (கிமு 2025–1750), மத்திய அசிரியப் பேரரசு (கிமு 1365–1050), மற்றும் புது அசிரியப் பேரரசுகளின் (கிமு 911–608) தலைநகரமாக விளங்கியது. \n\nஅசூர் நகரத்தின் இடிபாடுகள், தற்கால ஈராக் நாட்டின் சலாடின் ஆளுநரகத்தில், சிர்காத் மாவட்டத்தில் பாயும் டைகிரிஸ் ஆற்றின் மேற்கில் உள்ளது. \n\nஅசூர் நகரத்தில், கிமு 2600ம் ஆண்டிலிருந்து,கிபி 14ம் நூற்றாண்டின் மத்தி வரை மக்கள் தொடர்ந்து வாழ்ந்து கொண்டிருந்தனர். கிபி 14ம் நூற்றாண்டில் அசூர் நகரத்தின் மீது படையெடுத்து வந்த தைமூர் படைகள், இங்கு வாழ்ந்த உள்ளூர் மக்கள் மற்றும் அசிரியக் கிறித்துவர்களைக் கொன்று, அசூர் நகரத்தை இடித்து தள்ளினான். \n\n2003ல் 27வது 27வது உலக பாரம்பரியக் குழு அமர்வு, இடிபாடுகளுடன் கூடிய அசூர் நகரத்தை, உலகப் பாரம்பரியக் களமாக அறிவித்தது.\n\nSection::::பெயர்க் காரணம்.\nஅசிரிய மக்களின் காவல் தெய்வமான அசூர் எனும் தெய்வத்தின் பெயரால் இந்நகரத்திற்கு அசூர் என்றும், அசிரியர்கள் ஆண்ட தற்கால ஈராக், வடகிழக்கு சிரியா மற்றும் தென்கிழக்கு துருக்கி பகுதிகளுக்கு அசிரியா என்றும் பெயராயிற்று. அசூர் நகர மக்கள் இந்திய-ஐரோப்பிய மொழியின் கிளையான செமிடிக் மொழியான அசிரிய மொழி பேசுபவர்கள். \n\nSection::::முந்தைய வெண்கலக் காலம்.\nஅசூர் நகர தொல்லியல் ஆராய்ச்சியின் படி, இந்நகரம் வெண்கலக் காலத்திற்கு முன்னர் கிமு 3000 ஆண்டின் நடுப்பகுதியில் நிறுவப்பட்டிருக்க வேண்டும் என கருதுகின்றனர். \n\nஅசூர் நகரத்தின் இஷ்தர் கோயில் மற்றும் பழைய அரண்மனையின் அஸ்திவாரங்களை அகழ்வாராய்ச்சியில் தோண்டிய போது தொல்பொருட்கள் கண்டெடுக்கப்பட்டது. \n\nஅசிரியர்களுக்கு முன்னர் இந்நகரம், அக்காடியப் பேரரசின் அசிரிய ஆளுநர் கீழ் இருந்தது. \n\nSection::::அசிரியப் பேரரசுகளில்.\n \nகிமு 21ம் நூற்றாண்டில் அசிரியாவை ஆண்ட மன்னர் உஷ்பியா, தங்கள் காவல் தெய்வமான அசூரை சிறப்பிக்க அசூர் நகரத்தில் முதல் கோயிலை கட்டி அசூர் தெய்வத்திற்கு காணிக்கையாக்கினான். \n\nபழைய அசிரியப் பேரரசு, மத்திய அசிரியப் பேரரசின் தலைநகராக இருந்த அசூர் நகரம், புது அசிரியப் பேரரசு (கிமு 912–605) ஆட்சியில், அரச குடும்பத்தினர்களின் அரண்மனைகள், அசூர் நகரத்திலிருந்து பிற நினிவே மற்றும் நிம்ருத் போன்ற பிற அசிரிய நகரங்களுக்கு மாற்றினர். \n\nபுது அசிரியப் பேரரசர் இரண்டாம் சர்கோன் ஆட்சியில் (கிமு 722–705), ஆசூரிலிருந்து, அசூர்நசிர்பால் நகரத்திற்கு தங்களின் தலைநகரை மாற்றினர்.இவனுக்கு பின் அரியணை ஏறிய சென்னாசெரிப் (கிமு 705–682), நினிவேவிற்கு தனது தலைநகரை மாற்றினார். இருப்பினும் அசூர் நகரம் பேரரசின் சமயச் சடங்களின் மையமாக விளங்கியது.\n\nகிமு 614ல் மீடியாப் பேரரசுக்கும், அசிரியர்களுக்கும் நடைபெற்றப் அசூர் போரில், அசூர் நகரம் மீடியர்களால் கைப்பற்றப்பட்டது.\n\nSection::::அகாமனிசியப் பேரரசில்.\nமீடியப் பேரரசை வென்ற பாரசீக அகாமனிசியர்கள் (கிமு 549 - 330) அசூர் நகரத்தையும் கைப்பற்றினர்.\n\nSection::::பார்த்தியப் பேரரசு.\nபார்த்தியப் பேரரசில் கிமு 150 - கிபி 270 காலகட்டததில், அசூர் நகரம் நிர்வாக மையமாக விளங்கியது. \n\nகிபி 114ல் அசூர் நகரம் உரோமைப் பேரரசின் கீழ் சென்றது.\n\nSection::::அசூர் நகரத்திற்கு அச்சுறுத்தல்கள்.\n2003ல் அசூர் நகரம் உலகப் பாரம்பரியக் களங்களில் ஒன்றாக அறிவிக்கப்பட்டது. \n\n2015ல் அசூர் நகரத்தின் இடிபாடுகளை, ஐ எஸ் ஐ எஸ் தீவிரவாதிகள் தங்கள் மறைவிடமாகப் பயன்படுத்திக் கொண்டதுடன், சிதைந்த இந்நகரத்தின் இடிபாடுகளை முற்றிலுமாகச் சிதைத்தனர். \n\n\n\n"}
{"id": "408618", "url": "https://ta.wikipedia.org/wiki?curid=408618", "title": "மஞ்சணப்பெட்டி", "text": "மஞ்சணப்பெட்டி\n\nமஞ்சணப்பெட்டி என்பது பனையோலையைக் கொண்டு செய்யப்படும் மிகச் சிறிய ஒரு பெட்டியாகும். உள்ளங்கைக்குள் அடங்கிவிடும் இந்தப் பெட்டிக்கு சிறு முடியும் உண்டு. இதை குருத்தோலை கொண்டு செய்வர். சிறு தெய்வங்களுக்குப் படைக்கும் மஞ்சள், குங்குமம், சந்தனம் போன்றவற்றை இந்தப் பெட்டியில் வைப்பதால், வழிபாட்டில் முக்கியப் பங்கெடுக்கும் தன்மை கொண்டதுமான பெட்டி இது ஆகும்.\n"}
{"id": "408624", "url": "https://ta.wikipedia.org/wiki?curid=408624", "title": "தமிழ்நாடு அரசு தொழில் முனைவோர் மேம்பாட்டு நிறுவனம்", "text": "தமிழ்நாடு அரசு தொழில் முனைவோர் மேம்பாட்டு நிறுவனம்\n\nதமிழ்நாடு அரசு தொழில் முனைவோர் மேம்பாட்டு மற்றும் புத்தாக்க நிறுவனம் (Entrepreneurship Development and innovation Institute) என்பது தொழில் முனைவோரின் மேம்பாட்டை நோக்கமாகக் கொண்டு தமிழ்நாடு அரசால் 2001 ஆம் ஆண்டு உருவாக்கப்பட்ட ஒரு நிறுவனம் ஆகும். இது சென்னை, கிண்டியில் உள்ளது. இது குறு, சிறு, நடுத்தர தொழில் நிறுவனங்களின் கட்டுப்பாட்டில் இயங்குகிறது. இதன் தொலைநோக்கு வாசகம் \"தொழில் தொடங்க வாருங்கள், தோள் கொடுக்க நாங்கள்\" என்பதாகும்.\n\nஇந்த நிறுவனம் தொழில் தொடங்க விரும்புவோருக்கு தேவையான ஆலோசனைகள், வழிகாட்டல்களை வழங்குவதை நோக்கமாகக் கொண்டுள்ளது. தாட்கோ திட்டத்தின் கீழ் கடனுதவி பெறுபவர்களுக்கு தொழில் தொடங்கும் முன்பு இந்த நிறுவனத்தால் கட்டாயப் பயிற்சி அளிக்கப்படுகிறது. பயிற்சி நிறைவு செய்த பின் பயிற்சி பெற்றவர்களுக்கு தொழில் முனைவோர் மேம்பாட்டு பயற்சி நிறுவனம் சார்பில் சான்றிதழ் வழங்கப்படுகிறது.\n"}
{"id": "408625", "url": "https://ta.wikipedia.org/wiki?curid=408625", "title": "எலன் சாயர் கோகு", "text": "எலன் சாயர் கோகு\n\nSection::::சொந்த வாழ்க்கை.\nஎலன் மாரடைப்பால் 1993 ஜனவரி 28 இல் ஒண்டாரியொ, இரிச்மாண்டு கில் எனுமிட்த்தில் இறந்தார்.\n\nSection::::தகைமைகளும் விருதுகளும்.\nவிருதுகள்\n\nதகைமைகள்\n\n\n\n\n"}
{"id": "408626", "url": "https://ta.wikipedia.org/wiki?curid=408626", "title": "என்றியேட்டா கில் சுவோப்", "text": "என்றியேட்டா கில் சுவோப்\n\nஎன்றியேட்ட கில் சுவோப் \"(Henrietta Hill Swope)\" (அக்தோபர் 26, 1902 – நவம்பர் 24, 1980) ஓர் அமெரிக்க வானியலாளர் ஆவார். இவர் மாறும் விண்களைப் பற்றி ஆய்வு செய்தார். குறிப்பாக, செபீடு விண்மீன்களுக்கான அலைவுநேரம்-ஒளிர்மை உறவை அளந்தார். இவை தம் இயல்பு ஒளிர்மைக்கு நேர்விகிதத்தில் மாறும் அலைவுநேரம் கொண்ட மிகவும் பொலிவான மாறும் விண்மீன்கள் ஆகும். இவற்றின் அலைவுநேர அளவீடுகள் அவற்ரின் தொலைவுகளோடு உறவுள்ளவை. எனவே இத்தொலைவுகளை வைத்து பால்வழியின் உருவளவையும் அதிலிருந்தான மற்ற பால்வெளிகளின் தொலைவுகளையும் கண்டறியலாம்.\n\n\n"}
{"id": "408630", "url": "https://ta.wikipedia.org/wiki?curid=408630", "title": "நடுநிலக்கடல் சார் வானிலை", "text": "நடுநிலக்கடல் சார் வானிலை\n\nநடுநிலக்கடல்சார் வானிலை (\"Mediterranean climate\") அல்லது உலர் கோடை வானிலை மழைமிகு குளிர்காலத்தையும் உலர்ந்த கோடைக்காலத்தையும் கொண்ட வானிலையாகும். நடுநிலக்கடல் வடிநிலத்தை ஒட்டி இந்தப் பெயர் குறிப்பிடப்பட்டாலும் பொதுவழக்கில் இது அமெரிக்க ஐக்கிய நாட்டின் பெரும்பான்மையான கலிபோர்னியா, மேற்கு, தெற்கு ஆஸ்திரேலியா பகுதிகள், தென்மேற்கு தென்னாப்பிரிக்கா, மேற்கு, நடு ஆசியாவின் சில பகுதிகள், மத்திய சிலி போன்ற புவியின் பிற பகுதிகளையும் குறிக்கும். இந்த வானிலை நிலவுமிடங்கள் பொதுவாக கண்டங்களின் மேற்கு கடலோரங்களில் நிலநடுக்கோட்டிற்கு கிட்டத்தட்ட 30 முதல் 45 பாகைகள் வடக்கிலும் தெற்கிலும் காணப்படுகின்றன.\n\nஇந்த வானிலைப் பகுதிகளில் தொடர்ச்சியாக இல்லாத குறும்புதர்கள் (நடுநிலக்கடல் பகுதியில் \"கார்ரிகு\", கலிபோர்னியாவில் \"சப்பார்ரல்\", தென்னாபிரிக்காவில் \"பின்போசு\" , சிலியில் \"சிலியன் இசுக்ரப்\") வளர்கின்றன. இங்கு விளையும் \"நடுநிலக்கடல்சார் மும்மூர்த்தி\" எனப்படும் பாரம்பரிய உணவுகளான கோதுமை, திராட்சை மற்றும் ஆலிவ் மிகவும் அறியப்பட்டவை.\n\nஇந்த வானிலை உள்ள புகழ்பெற்ற நகரங்களாக நடுநிலக்கடல் பகுதியில் ஏதென்ஸ், அல்ஜியர்ஸ், பார்செலோனா, பெய்ரூத், இசுமீர், எருசலேம், மர்சேய், உரோம், வாலேன்சியா, தூனிஸ் ஆகியவையும் மற்ற பகுதிகளில் அடிலெயிட், கேப் டவுன், காசாபிளாங்கா, துசான்பே, லாஸ் ஏஞ்சலஸ், லிஸ்பன், பேர்த், சான் பிரான்சிஸ்கோ, சான் டியேகோ (சிலி), தாஷ்கந்து ஆகியவையும் உள்ளன.\n"}
{"id": "408631", "url": "https://ta.wikipedia.org/wiki?curid=408631", "title": "சிடைபின்", "text": "சிடைபின்\n\nசிடைபின் \"(Stibine)\" என்பது SbH என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். இது ஒரு நிக்டோகென் ஐதரைடு ஆகும். நிறமற்ற வாயுவான இது ஆண்டிமனியினுடைய சகப்பிணைப்பு ஐதரைடு மற்றும் அமோனியாவை ஒத்த கனமான வாயுவும் ஆகும். H–Sb–H பிணைப்புக் கோணம் 91.7° மற்றும் Sb–H பிணைப்பு நீளம் 170.7 பைக்கோமீட்டர் (1.707 Å) என்ற அளவுகள் கொண்ட பட்டைக்கூம்பு மூலக்கூறு அமைப்பை இது கொண்டுள்ளது. ஐதரசன் சல்பைடு போன்ற அழுகிய முட்டையின் நாற்றம் வீசக்கூடியதாக சிடைபின் காணப்படுகிறது. \n\nSection::::தயாரிப்பு.\nSb3+ அயனி மூலங்களுடன் H− அயனிக்குச் சமமான அயனிகளை வினைபுரியச் செய்து பொதுவாக சிடைபின் தயாரிக்கப்படுகிறது :\nமாற்றாக Sb3− அயனி மூலங்களுடன் தண்ணீர் உள்ளிட்ட ஐதரசன் வழங்கிகள் வினை புரிந்து இந்த நிலைப்புத் தன்மை அற்ற வாயு உருவாகிறது. \n\nSection::::பண்புகள்.\nசிடைபினின் வேதிப்பண்புகள் ஆர்சினின் வேதிப் பண்புகளை ஒத்துள்ளன . AsH3, H2Te, SnH4 போன்ற கன ஐதரைடுகள் போல சிடைபினும் நிலைப்புத் தன்மை அற்றதாக உள்ளது. அறை வெப்பநிலையில் சிடைபின் மெதுவாக சிதைவடைகிறது. ஆனால் 200 பாகை செல்சியசு வெப்பநிலையில் விரைவாக சிதைவடைகிறது.\n\nஇச்சிதைவு வினையானது தன்வினையூக்க வினையாகவும் வெடிக்கும் தன்மை கொண்டதாகவும் உள்ளது. \nஆக்சிசன் அல்லது காற்றினால் SbH எளிதாக ஆக்சிசனேற்றம் அடைகிறது. \n\nசிடைபின் காரத்தன்மை உடையதாக இல்லையெனினும் இதை புரோட்டானேற்ற நீக்கம் செய்ய இயலும்.\n\nSection::::பயன்கள்.\nகுறைக்கடத்தி தொழிற்சாலையில் சிலிக்கன் மாசுவுடன் சிறிய அளவு ஆண்டிமனியை வேதியியல் ஆவிப் படிவு முறையில் சேர்க்க சிடைபின் பயன்படுகிறது. ஆடைப்படல் அடுக்குகளில் ஒரு சிலிக்கன் மாசுப்பொருளாகவும் சிடைபின் பயன்படுத்தப்படுகிறது. சிடைபினை ஒரு புகைமூட்டியாகவும் பயன்படுத்தலாம் என்கிறார்கள். ஆனால் அதனுடடைய மாறுபட்ட தயாரிப்பு முறையும் நிலைப்புத் தன்மை இல்லாமையும் வழக்கமான புகைமூட்டியாகப் பயன்படும் பாசுகீனிலிருந்து வேறுபடுகின்றன.\n\nSection::::வரலாறு.\nசிடைபினின் பண்புகள் ஆர்சினின் பண்புகளுடன் மிகவும் நெருக்கமாக உள்ளதால் இதுவும் மார்சு சோதனை வழியாகவே கண்டறியப்பட்டது. ஆர்சனிக் முன்னிலையில் ஆர்சின் உற்பத்தியாவதை இந்த உணர்வுச் சோதனை கண்டறிந்தது . இந்தச் செயல்முறை 1836 ஆம் ஆண்டில் யேம்சு மார்சு என்பவரால் உருவாக்கப்பட்டது. இதற்காக இவர் ஆர்சனிக் அற்ற துத்தநாகத்தையும் நீர்த்த கந்தக் அமிலத்தையும் மாதிரியுடன் சேர்த்து சூடுபடுத்தினார். ஒருவேளை மாதிரியில் ஆர்சனிக் இருக்கும் பட்சத்தில் வாயு நிலை ஆர்சின் உருவாகும். தூய்மையான கண்னாடிக் குழாயில் செலுத்தப்பட்ட வாயு 250 முதல் 300 பாகை செல்சியசு வெப்பநிலைக்குச் சூடுபடுத்தப்பட்டு சிதைவுக்கு உட்படுத்தப்பட்டது. கருவியின் சூடுபடுத்தப்பட்டப் பகுதியில் படிவு ஒன்று உருவாகி ஆர்சனிக்கின் இருப்பைத் தெரிவிக்கும். அதேபோல கருவியின் குளிர்ந்த பகுதியில் கருப்புக் கண்ணாடி போன்ற படிவு உருவாகி ஆண்டிமனியின் இருப்பைத் தெரிவிக்கிறது. \n1837 இல் லூயிசு தாம்சன் மற்றும் பிபாப் ஆகியோர் தனித்தனியாக சிடைபினைக் கண்டறிந்தனர். நச்சுத்தன்மை மிகுந்த இவ்வாயுவின் பண்புகளை உறுதிப்படுத்த சிறிது காலம் தேவைப்பட்டது. போதுமான தொகுப்பு முறைகள் அப்போது இல்லை. 1876 ஆம் ஆண்டில் பிரான்சிசு யோன்சு பல தொகுப்பு முறைகளைப் பற்றி சோதித்துப் பார்த்தார் .1901 ஆம் ஆண்டில் ஆல்பிரட் சிடாக் சிடைபினின் பல்வேறு பண்புகளை உறுதி செய்தார்.\n\nSection::::பாதுகாப்பு.\nசிடைபின் நிலைப்புத் தன்மை அற்ற தீப்பற்றும் வாயுவாகும். உயர் நச்சுத்தன்மை கொண்ட இவ்வாயுவின் உயிர் கொல்லும் அளவு சுண்டெலிகளுக்கு மில்லியனுக்கு 100 பகுதிகள் ஆகும். \n\nSection::::நச்சுத்தன்மை.\nஆண்டிமனி சேர்மங்களிலிருந்து சிடைபினின் நச்சுத்தன்மை முற்றிலும் வேறுபட்டதாக உள்ளது. ஆனால் ஆர்சினின் பண்புகளுடன் ஒன்றுபட்டுள்ளது . இரத்தச் சிவப்பணுக்களில் உள்ள ஈமோகுளோபினுடன் சிடைபின் பிணைந்து அவற்றை உடல் மூலம் அழிக்கச் செய்கிறது. சிடைபின் நச்சுப்பாதிப்பு நிகழ்வுகள் அனைத்துடனும் ஆர்சின் நச்சும் கலந்துள்ளது. விலங்குகளின் நச்சுப்பாதிப்பு ஆய்வுகள் அனைத்தும் இரண்டு சேர்மங்களின் பாதிப்பும் சமமானவை என்று தெரிவிக்கின்றன. இவ்வகை நச்சு பாதிப்பின் அறிகுறிகள் வெளிப்பட பலமணி நேரங்கள் வரை பிடிக்கும்.\n"}
{"id": "408632", "url": "https://ta.wikipedia.org/wiki?curid=408632", "title": "சாகேல்", "text": "சாகேல்\n\nசாகேல் ஆப்பிரிக்காவின் பாலைவனப்பகுதியான சகாராவிற்கும் சூடானிய சாவன்னாக்களுக்கும் இடைப்பட்டுள்ள மித-வறண்ட நிலப்பரப்பாகும். இந்த பகுதி அட்லாண்டிக் கடலோரத்திலிருந்து செங்கடல் கடற்கரை வரை நீண்டுள்ளது. \"சாஹில்\" (ساحل) என்ற அரபிச் சொல்லிலிருந்து பெறப்பட்டுள்ள இந்தப் பெயர் \"கடலோரம்\", \"கடற்கரை\" என்ற பொருள் கொண்டது. கிழக்கு அல்சீரியா,நைஜர்,நைஜீரியா,சாட்,சூடான்,தெற்கு சூடான், எரித்திரியா ஆகிய நாடுகள் இப்பரப்பில் அடங்கும்.\n\nவரலாற்றில், சாகேலின் மேற்குப் பகுதி சில நேரங்களில் சூடான் மண்டலம் எனப்படுகின்றது.\n\n"}
{"id": "408635", "url": "https://ta.wikipedia.org/wiki?curid=408635", "title": "டைபுளோரோபாசுப்பாரிக் அமிலம்", "text": "டைபுளோரோபாசுப்பாரிக் அமிலம்\n\nடைபுளோரோபாசுப்பாரிக் அமிலம் \"(Difluorophosphoric acid)\" என்பது HPOF என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். இது ஒரு நிறமற்ற நீர்மமாகும். இந்த அமிலம் குறைவான பயன்பாடுகளைக் கொண்டது ஆகும். ஏனெனில் இது வெப்பவியலாகவும் நீராற்பகுப்பு வழியாகவும் நிலைப்புத்தன்மை அற்றது ஆகும் .\n\nபாசுப்பரசு ஆக்சிபுளோரைடை நீராற்பகுப்பு செய்து இதைத் தயாரிக்கலாம். \n\nமேலும் இதை நீராற்பகுக்கும் போது மோனோபுளோரோபாசுப்பாரிக் அமிலம் உருவாகிறது.\n\nமுழுமையான நீராற்பகுப்பினால் பாசுப்பாரிக் அமிலம் கிடைக்கிறது.\n\nடைபுளோரோபாசுப்பாரிக் அமிலத்தினுடைய உப்புகள் டைபுளோரோபாசுப்பேட்டுகள் எனப்படுகின்றன. \n"}
{"id": "408648", "url": "https://ta.wikipedia.org/wiki?curid=408648", "title": "புளோராபாசுப்பாரிக் அமிலம்", "text": "புளோராபாசுப்பாரிக் அமிலம்\n\nபுளோராபாசுப்பாரிக் அமிலம் \"(Fluorophosphoric acid )\" என்பது HPOF என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். நிறமற்ற பாகுநிலை நீர்மமான இதை குளிர்வித்து திண்மமாக்கினால் ஒரு வகையான கண்ணாடியாக உருவாகிறது \n\nபாசுப்பரசு பெண்டாக்சைடை ஐதரசன் புளோரைடுடன் சேர்த்து சூடுபடுத்தினால் புளோரோபாசுப்பாரிக் அமிலம் கிடைக்கிறது. பாசுப்பரசு ஆக்சி புளோரைடை நீராற்பகுப்பு வினைக்கு உட்படுத்தினாலும் புளோரோபாசுப்பாரிக் அமிலத்தைத் தயாரிக்கலாம். இவ்வினையில் முதலில் டைபுளோரோபாசுப்பாரிக் அமிலம் உருவாகிறது.\n\nமுழுமையான நீராற்பகுப்பு மூலம் பாசுப்பாரிக் அமிலத்தைப் பெறலாம்.\n\nSection::::வினைகள்.\nஅமிலச் சம்நிலை சுட்டெண் (pKa) மதிப்பு 3.5 மற்றும் 8.5 என்ற அளவுகள் கொண்ட ஓர் இருகார அமிலமாக புளோரோபாசுப்பாரிக் அமிலம் கருதப்படுகிறது. இதனுடைய இணை காரங்கள் மோனோபுளோரோபாசுப்பேட்டுகள் ஆகும். நீராற்பகுப்பியலின் படி இவை திடமானவையாகும். \n"}
{"id": "408650", "url": "https://ta.wikipedia.org/wiki?curid=408650", "title": "செருமேனியம் மோனோசல்பைடு", "text": "செருமேனியம் மோனோசல்பைடு\n\nசெருமேனியம் மோனோசல்பைடு \"(Germanium monosulfide)\" என்பது GeS என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். இதை செருமேனியம்(II) சல்பைடு என்ற பெயராலும் அழைப்பார்கள். செம்பழுப்பு நிறத் தூளாக அல்லது கருப்பு நிறப் படிகங்களாக செருமேனியம் மோனோசல்பைடு காணப்படுகிறது . உலர்நிலையில் உள்ள போது செருமேனியம்(II) சல்பைடு நிலைப்புத்தன்மையுடன் காணப்படுகிறது. ஆனால் ஈரக்காற்றில் இது மெல்ல நீராற்பகுப்பு அடைகிறது. தண்ணிருடன் வேகமாக வினைபுரிந்து செருமேனியம்(II) ஐதராக்சைடையும் பின்னர் செருமேனியம்(II) ஆக்சைடையும் கொடுக்கிறது. வெற்றிடத்தில் சிதைவடையாமல் பதங்கமாகும் சில சல்பைடுகளில் இதுவும் ஒன்றாகும் It is one of a few sulfides that can be sublimed under vacuum without decomposition..\n\nSection::::தயாரிப்பு.\nசெருமேனியம் டைசல்பைடை (GeS) செருமேனியத்துடன் சேர்த்து ஒடுக்குவதன் மூலம் செருமேனியம் மோனோசல்பைடு விங்லெர் என்பவரால் முதலில் தயாரிக்கப்பட்டது. ஐதரசன் வாயுக் கற்றை அல்லது அதிகப்படியான ஐப்போபாசுப்பரசு அமிலம் (|HPO) செலுத்தி தொடர்ந்து வெற்றிடத்தில் பதங்கமாகச் செய்வதன் மூலமாகவும் இதைத் தயாரிக்க முடியும்.\n\nSection::::கட்டமைப்பு.\nகருப்பு பாசுபரசைப் போல அடுக்குக் கட்டமைப்புடன் செருமேனியம் மோனோசல்பைடு காணப்படுகிறது . Ge-S பிணைப்பு நீளம் 247 முதல் 300 பைக்கோ மீட்டர்களாகும் . மூலக்கூற்று GeS வாயு நிலையில் Ge-S பிணைப்பின் பிணைப்பு நீளம் 201.21 பைக்கோமீட்டர்களாகும் . \n"}
{"id": "408654", "url": "https://ta.wikipedia.org/wiki?curid=408654", "title": "கோபால்ட்டு(II) பாசுப்பைடு", "text": "கோபால்ட்டு(II) பாசுப்பைடு\n\nகோபால்ட்டு(II) பாசுப்பைடு \"(Cobalt(II) phosphide)\" என்பது CoP என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும் , இச்சேர்மத்தினுடைய மூலக்கூற்று நிறை 238.747 கிராம்/மோல்கள் ஆகும். உயர் ஆற்றல் மற்றும் உயர் அதிர்வெண் பயன்பாடுகளில் இது ஒரு குறைகடத்தியாகப் பயன்படுவதாகக் கூறப்படுகிறது. \n"}
{"id": "408670", "url": "https://ta.wikipedia.org/wiki?curid=408670", "title": "குறும்பர் ஓவியங்கள்", "text": "குறும்பர் ஓவியங்கள்\n\nகுறும்பர் ஓவியங்கள் என்பது தமிழ்நாட்டின், நீலகிரி மாவட்டத்தில் வாழும் மலைவாசி மக்களான குறும்பர் இனமக்கள் வரையும் ஓவியங்களாகும். குகைகளிலும், மலைப் பாறைகளிலும் வரைந்துவந்த ஆதிவாசிகளின் பழக்கம் தொடர்ந்துகொண்டே வந்து, பின்னர் கோயில் திருவிழா, பண்டிகைகளின்போது வீட்டுச் சுவர்களில் வரையக்கூடியதாக ஆனது.\n\nஇந்த ஓவியங்கள் கொவைக்கல், கும்பதேவா, தேன் எடுத்தல், திருமணம், கொவை மனை, கெதேவா, திருவிழா என குறும்பர் பழங்குடியின மக்களின் வாழ்வியலைப் பேசுபவையாக உள்ளன. இவர்கள் தங்கள் ஓவியங்களை வரைய இயற்கை வண்ணங்களைப் பயன்படுத்துகின்றனர். ஓவியங்களுக்கு பயன்படுத்தும் வண்ணத்தை, வேங்கை மரத்தில் இருந்து எடுக்கப்படும் பிசினைக் கொண்டு தயாரிக்கின்றனர். இந்த பிசினை பதப்படுத்தி தண்ணீர் சேர்த்து பழுப்பு வண்ணத்தை உருவாக்குகின்றனர். இவர்களின் பெரும்பாலான ஓவியங்கள் பழுப்பு நிறத்திலானவை. இலைகளின் பச்சை நிறத்துக்காக சில இலைகளையே பிழிந்து சாறெடுத்து பயன்படுத்துகின்றனர். தற்போது இந்த ஓவியங்களை கேன்வாசிலும் வரைந்து ஓவியக்கண்காட்சி வழியாக விற்பனை செய்கின்றனர்.\n"}
{"id": "408673", "url": "https://ta.wikipedia.org/wiki?curid=408673", "title": "பஜாஜ் குயூட்", "text": "பஜாஜ் குயூட்\n\nபஜாஜ் குயூட் முன்பு பஜாஜ் ஆர்ஈ60 என அழைக்கப்பட்டது (Bajaj Qute, earlier called Bajaj RE60) என்பது நான்குபேர் பயணிக்கும் பின்புற எஞ்சின் கொண்ட மலிவு விலை மகிழுந்து ஆகும். இதை இந்திய நிறுவனமான பஜாஜ் ஆட்டோ நிறுவனம் இந்தியப் போக்குவரத்துச் சந்தையை முதன்மை இலக்காக கொண்டு தயாரித்துள்ளது. இந்த மகிழுந்தானது பஜாஜ் ஆட்டோ நிறுவனம் தயாரித்த முதல் நான்கு சக்கர வாகனம் ஆகும். இது 2012 ஆம் ஆண்டு ஜனவரி 3 ஆம் தேதி வெளிவந்தது. என்றாலும் இந்தியாவில், குவாட்ரி சைக்கிள் எனப்படும் நான்கு சக்கரங்களைக் கொண்ட இந்த சிறிய ரக மகிழுந்துகளுக்கு சட்டபூர்வ அனுமதி இல்லாத காரணத்தால் விற்பனைக்கு இன்னும் வரவில்லை.\n\n22 மே 2013 அன்று, இந்திய ஒன்றிய அரசு சட்டபூர்வமாக இந்த மகிழுந்தை குவாட்ரி சைக்கிள் என வகைப்படுத்தியது. இது மணிக்கு 90 கிமீ வேகத்தை எட்ட முடியாத வாகனமாக உள்ளதால், ஆட்டோ ரிக்சாக்களுக்கு பதிலாக வணிக நோக்கங்களுக்காக மட்டுமே பயன்படுத்த அனுமதிக்கப்படுகிறது.\n\nSection::::வரலாறு.\n2010 இல், பஜாஜ் ஆட்டோ நிறுவனமானது ரெனால்ட் மற்றும் நிசான் மோட்டார் ஆகியவற்றின் ஒத்துழைப்புடன் 2,500 அமெரிக்க டாலர் விலையில் மகிழுந்தை உருவாக்குவதாக அறிவித்தது, இது சோதனை ஓட்டத்தில் ஒரு லிட்டர் பெட்ரோலுக்கு (3.3 L/100 km) செல்லத்தக்கதாகவும், மேலும் மற்ற சிறிய ரகக் மகிழுந்துகள் வெளியிடும் புகை அளவை விட மிக மிகக் குறைவானதாகவும் ( 100 g/km) உள்ளது.\n\nமுதன் முதலில் 2012ஆம் ஆண்டு தில்லியில் நடைபெற்ற ஆட்டோமொபைல் கண்காட்சியில் இந்த மகிழுந்தை பஜாஜ் நிறுவனம் காட்சிப்படுத்தியிருந்தது. பஜாஜ் ஆட்டோ நிறுவனமானது குதியுந்து மற்றும் மூன்று சக்கர ஆட்டோ ரிக்சாக்களுக்கு மிகவும் பிரபலமானது, மேலும் இந்தியாவின் இரண்டாவது மிகப்பெரிய இரு சக்கர வாகன உற்பத்தியாளர் மற்றும் மூன்று சக்கர வாகன உற்பத்தியில் உலகளவில் முன்னிலையில் உள்ளது. குயூட் வாகனத்தின் வழியாக நான்கு சக்கர வாகனச் சந்தையில் பஜாஜ் நிறுவனம் முதன்முதலில் நுழைந்துள்ளது. நிறுவனமானது தன் அறிமுகத்தில் இந்த மகிழுந்தானது செல்லக்கூடியது மற்றும் குறைந்த அளவு கார்பண்டை ஆக்சைடை உமிழக்கூடியது என அறிவித்தது.\n\nஇது ஏறக்குறைய ஆட்டோ ரிக்சாவை போன்றதுதான், என்றாலும் ஆட்டோ ரிக்சாவை விட இது பாதுகாப்பானது. இதன் அடிப்படை வடிவமைப்பில் வாடகை மீட்டர் பொறுத்தப்பட்டிருக்கும் ஆனால் இதன் உள்புறம் மகிழுந்தின் தோற்றத்தைக் கொண்டதாக இருக்கும். அத்துடன் இதற்கு ஸ்டீரிங் வீலும் இருக்கும். ஓட்டுநர் உள்பட நான்கு பேர் இதில் பயணிக்க அனுமதிக்கப்படுவர்.\n\nSection::::தொழில்நுட்ப குறிப்புகள்.\nஇந்தக் காரின் பின்புறத்தில் என்ஜினும் அது 200 சிசி திறன் கொண்டதாகவும், ஒற்றை சிலிண்டர் கொண்ட, நான்கு ஸ்டிரோக் இன்ஜினைக் கொண்டது. இதன் அதிகபட்ச வேகம் மணிக்கு 70 கி.மீ. ஆகும். இந்த என்ஜின் சிஎன்ஜி மற்றும் எல்பிஜி-யில் இயங்கும் வகையிலானது. இதில் மோட்டார் சைக்கிள் உள்ளதைப் போன்று 5 கியர்கள் உள்ளன. இது 400 கிலோ எடைகொண்டதாக உள்ளது. பஜாஜின் முதல் நான்கு சக்கர வாகனத்தின் திருப்பு ஆரமானது 3.5 மீட்டர் ஆகும்.\n\n"}
{"id": "408677", "url": "https://ta.wikipedia.org/wiki?curid=408677", "title": "ரொமேலு லுக்காக்கு", "text": "ரொமேலு லுக்காக்கு\n\nரொமுலு மெனாமா லுகாக்கு பொலுங்கோலி (\"Romelu Menama Lukaku Bolingoli\", 13 மே 1993) பெல்ஜிய தொழில்முறை கால்பந்தாட்ட வீரர். இவர் இங்கிலீஷ் பிரீமியர் லீக் கழகமான மான்செஸ்டர் யுனைடெட் அணியிலும் பெல்ஜியம் தேசிய காற்பந்து அணியிலும் அடிப்பாளராக விளையாடுகிறார். தனது 23வது பிறந்தநாளுக்கு முன்பாக பிரீமியர் லீக் போட்டிகளில்50 கோல்களை அடித்த ஐந்து விளையாட்டாளர்களில் ஒருவராக விளங்குகின்றார். இதே போட்டிகளில் 100 கோல்களை அடித்த ஐந்தாவது மிக இளையவராகவும் உள்ளார். பெல்ஜியம் பன்னாட்டு விளையாட்டாளராக 38 கோல்களை அடித்து சாதனை நிகழ்த்தி உள்ளார்.\n\nலுகாக்கு தனது விளையாட்டு வாழ்வை உள்ளூர் ரூபெல் பூம் அணியில் தொடங்கினார். பின்னர் லியர்செ அணியில் ஆடினார். அங்கிருந்து 2006இல் பெல்ஜிய முதல்நிலை லீக் போட்டிகளில் ஆடிய அன்டர்லெக்ட்டிற்கு மாறினார். தனது 16ஆவது அகவையிலேயே தொழில்முறை விளையாட்டாளராக தொடங்கினார். 2009-10ஆம் ஆண்டுகளில் பெல்ஜிய லீக் போட்டிகளில் மிக கூடுதலான கோல்களை அடித்த சாதனை புரிந்தார். 2011இல் பெல்ஜியத்தின் எபனி காலணியை வென்றார். 2011ஆம் ஆண்டில் செல்சீ அணியில் இணைந்தார். 2014இல் எவர்டன் கழகத்திலும் பின்னர் மான்செஸ்டர் யுனைடெட் கழகத்திலும் இணைந்தார.\n"}
{"id": "408678", "url": "https://ta.wikipedia.org/wiki?curid=408678", "title": "புனிதவதி (திரைப்படம்)", "text": "புனிதவதி (திரைப்படம்)\n\nபுனிதவதி 1963 ஆம் ஆண்டு வெளியான ஒரு இந்திய தமிழ்த் திரைப்படமாகும். சி. டி. செட்டியார் தயாரித்து எம். ஆர். விட்டல் ராவ் இயக்கிய இப்படத்தில் ஆர். எஸ். மனோகர், பண்டரிபாய், கே. சாரங்கபாணி, காக்கா ராதாகிருஷ்ணன் மற்றும் பலர் நடித்திருந்தனர்.\n\nஸ்ரீ சத்ய நாராயணா திரைக்கதை வசனம் எழுதியிருந்தார். ஹுசேன் ரெட்டி இசையமைத்த இத்திரைப்படத்தின் பாடல்களை சுரபி, சுரதா, ஏ. எல். நாராயணன், சுப்பு ஆறுமுகம் ஆகியோர் இயற்றியிருந்தனர். ஹுசேன் ரெட்டி, ஏ. எம். ராஜா, கண்டசாலா, சீர்காழி கோவிந்தராஜன், டி. வி. ரத்தினம், பி. சுசீலா, பி. லீலா, ஜிக்கி, எஸ். ஜானகி, கமலா, ஏ. பி. கோமளா ஆகியோர் பின்னணி பாடியிருந்தனர்.\n"}
{"id": "408687", "url": "https://ta.wikipedia.org/wiki?curid=408687", "title": "தங்கம் சால்கோசெனைடுகள்", "text": "தங்கம் சால்கோசெனைடுகள்\n\nதங்கம் சால்கோசெனைடுகள் \"(Gold chalcogenides)\" என்பவை தங்கம் உலோகத்துடன் தனிம வரிசை அட்டவணையின் நெடுங்குழு 16 தனிமங்களான சால்கோசென்களில் ஒன்று வினைபுரிந்து உருவாகும் சேர்மத்தைக் குறிக்கும். ஆக்சிசன், கந்தகம், செலீனியம், தெலுரியம், பொலோனியம், லிவர்மோரியம் போன்ற தனிமங்கள் சால்கோசென்களாகும். \nகாலாவெரைட்டு, கிரென்னரைட்டு (AuTe2) பெட்சைட்டு ( Ag3AuTe2) மற்றும் சில்வனைட்டு (AgAuTe4) போன்ற இயற்கையில் தோன்றும் தங்கத் தெல்லூரைடுகள் அனைத்தும் தெல்லூரியம் மற்றும் தங்கம் ஆகிய தனிமங்கள் இரண்டுக்கும் பொதுவான சிறுபாண்மை கனிமங்களாகும். தெல்லூரைடின் கனிமங்களின் பட்டியலைக் கண்டால் இயற்கையில் தோன்றும் கனிமங்களான இவற்றைப் பற்றிய கூடுதல் தகவல்களைப் பெற முடியும்.\n"}
{"id": "408691", "url": "https://ta.wikipedia.org/wiki?curid=408691", "title": "ஹாரி கேன்", "text": "ஹாரி கேன்\n\nஹாரி எட்வர்டு கேன் (\"Harry Edward Kane\", 28 சூலை 1993) இங்கிலாந்து தொழில்முறை கால்பந்து விளையாட்டாளர். இங்கிலீஷ் பிரீமியர் லீக் போட்டிகளில் டோட்டென்காம் ஆட்சுபர் கால்பந்துக் கழகத்திற்காக அடிப்பாளராகவும் இங்கிலாந்து தேசிய அணியின் அணித்தலைவராகவும் உள்ளார்.\n\nகேன் டோட்டென்காமிற்காக முதலில் யூஈஎஃப்ஏ யூரோப்பா கூட்டிணைவு போட்டியில் 25 ஆகத்து 2011 அன்று விளையாடத் தொடங்கினார். இதற்கு முன்னால் லெய்ட்டன், மில்வால், லெஸ்டர் சிட்டி, நார்விச் சிட்டி கழகங்களுக்கு கடனாக தரப்பட்டு விளையாடியுள்ளார்.\n\nடோட்டென்காமிற்காக வழமையாக 2014–15 பருவத்திலிருந்து விளையாடத் தொடங்கினார். இப்பருவத்தில் 31 கோல்கள் அடித்திருந்தார்; இதில் 21 கோல்கள் லீக் நிலையில் எடுத்திருந்தார். ஆண்டின் இளைய சாதனையாளராகவும் தேர்ந்தெடுக்கப்பட்டார். 2015–16, 2016–17 பருவங்களில் பிரீமியர் லீக்கில் மிக அதிகமான கோல் எடுத்தவராகத் திகழ்ந்தார். டோட்டென்காம் இந்த இரு பருவங்களிலும் யூஈஎஃப்ஏ வாகையர் கூட்டிணைவு போட்டியில் பங்கேற்க தகுதிபெற உதவினார். ஆறுமுறை மாதத்தின் சிறந்த லீக் விளையாட்டாளராக தேர்ந்தெடுக்கப்பட்டார். நான்கு பருவங்களில் ஆண்டின் சிறந்த விளையாட்டாளராகவும் தேர்ந்தெடுக்கப்பட்டார். டோட்டென்காமிற்காக 100 கோல்கள் அடித்துள்ளார். அந்தக் கழகத்தின் அனைத்துக்கால கோல் சாதனையாளர்களின் பட்டியலில் ஆறாம் இடத்தில் உள்ளார்.\n\nபன்னாட்டாளவில் இளையோர் போட்டிகளில் இங்கிலாந்தின் சார்பாக விளையாடியுள்ளார். மார்ச்சு 27, 2015இல் முதன்முதலில் இங்கிலாந்து தேசிய அணிக்காக யூரோ 2016 போட்டிகளின் முன்னேற்பாடுகளின்போது ஆடத்தொடங்கினார். \"தி கார்டியன்\" இவரை 2017ஆம் ஆண்டில் புவியின் ஐந்தாம் சிறந்த கால்பந்து விளையாட்டு வீரராக தேர்ந்தெடுத்துள்ளது..\n"}
{"id": "408693", "url": "https://ta.wikipedia.org/wiki?curid=408693", "title": "பைபெரோசீன்", "text": "பைபெரோசீன்\n\nபைபெரோசீன் \"(Biferrocene)\" என்பது [(CH)Fe(CH)] என்ற வாய்ப்பாட்டைக் கொண்ட கரிம உலோகச் சேர்மம் ஆகும். பெர்ரோசீனை முறையான ஐதரசன் பிணைப்பு நீக்க வினைக்கு உட்படுத்துவதால் பைபெரோசீன் உருவாகிறது. இபபெரோசீன் பைபீனைல் மற்றும் பென்சீன் போன்ற சேர்மங்கள் இரண்டுடன் இணைந்த தொடர்பையும் கொண்டுள்ளது. ஆரஞ்சு நிறத்துடன் காற்றில் நிலைப்புத்தன்மை கொண்ட திண்மமாகவும் முனைவற்ற கரிமக் கரைப்பான்களில் கரையக்கூடியதாகவும் உள்ளது.\nஅயோடோபெரோசீனை உல்மான் பிணைப்பு வினைக்கு உட்படுத்துவதால் பைபெரோசீன் உண்டாகிறது . இதனுடைய ஓர் எலக்ட்ரான் ஆக்சிசனேற்றம் செய்யப்பட்ட வழிப்பொருளான [(CH)Fe(CH)] அயனி ஒரு வகையான கலப்பு இணைதிறன் சேர்மமாக கவனத்தை ஈர்க்கிறது .\nபைபெரோசெனைலீன் [Fe(CH)] என்ற சேர்மம் இதனுடன் தொடர்புடைய ஓர் சேர்மமாகும். இதில் அனைத்து சைக்ளோபெண்டாடையீனைல் வளையங்களும் பிணைக்கப்பட்டுள்ளன. பைபெரோசீன் முறையாக ஒரு பல்வேலீன் ஈந்தணைவியிலிருந்து வருவிக்கப்படுகிறது. பைபெரோசெனைலீன் [Fe(CH)] சேர்மம் இரண்டு ஈந்தணைவிகளில் இருந்து வரவழைக்கப்படுகிறது. \n"}
{"id": "408703", "url": "https://ta.wikipedia.org/wiki?curid=408703", "title": "பெரிலியம் மோனோ ஐதரைடு", "text": "பெரிலியம் மோனோ ஐதரைடு\n\nபெரிலியம் மோனோ ஐதரைடு \"(Beryllium monohydride)\" என்பது BeH என்ற வாய்ப்பாட்டைக் கொண்ட கனிமச் சேர்மம் ஆகும். மூலக்கூற்று ஆர்பிட்டால் கொள்கையின்படி பிணைப்பின் தரம் அரை என்ற மதிப்பைக் கொண்ட மூலக்கூறுக்கு BeH ஓர் எடுத்துக்காட்டாகும். வாயு நிலையில் மட்டும் அறியப்படுகின்ற சிற்றுறுதியான மோனோதனியுறுப்பு இனமாக பெரிலியம் மோனோஐதரைடு கருதப்படுகிறது. வாயு நிலையில் மட்டும் அறியப்படுகின்ற சிற்றுறுதியான மோனோதனியுறுப்பு இனமாக பெரிலியம் மோனோஐதரைடு கருதப்படுகிறது. பெரிலியம் மோனோஐதரைடில் பெரிலியத்தின் இணைதிறன் ஒன்று மற்றும் ஐதரசனின் இணைதிறனும் ஒன்றாகும்.\nபெரிலியம் ஐதரைடில் 5 எலக்ட்ரான்கள் மட்டுமே உள்ளன. இணைதிறன் கூடு முழுவதும் நிரப்பப்படாத நடுநிலை மூலக்கூறுக்கு எளிய உதாரணம் பெரிலியம் மோனோ ஐதரைடு ஆகும். முதல் கொள்கை முறைகளின் திறனளவிடலில் இச்சேர்மம் மிகமுக்கியப் பங்குவகிக்கிறது. இத்தகைய எளிய நிறையுடன் பார்ன்-ஓப்பனெய்மர் தோராய மதிப்பு முறிவை ஆய்வதற்கும் இது முக்கியமானதாகத் திகழ்கிறது. இதன் எளிமை காரணமாக வெளிக்கோள்களின் வளிமண்டலங்கள், குளிர்ந்த நட்சத்திரங்கள் மற்றும் விண்மீனிடை ஊடகம் போன்ற வானியல் சூழல்களில் இச்சேர்மம் இருக்கலாம் என்று எதிர்பார்க்கப்படுகிறது, ஆனால் இதுவரை நம் சூரியனில் மட்டுமே காணப்படுவதாக அறியப்படுகிறது. . 11Be, 11BeH ஐசோடோப்புகளின் நீண்டகால அரைவாழ்நாள் காரணமாக, முதல் ஆலோ நியூக்ளியோனிக் மூலக்கூறு உருவாக்கத்திற்கான முன்னணிச் சேர்மமாகவும் இது கருதப்படுகிறது . \n\nபெரிலியம் மோனோ ஐதரைடு நிறமாலையியல் ஆய்வுகளில் 1928 ஆம் ஆண்டு முதல் கிட்டத்தட்ட 80 வகையான கோட்பாட்டு ஆய்வுகளில் ஆராயப்பட்டுள்ளது . \nஇச்சேர்மத்தின் பிணைப்பு நீளம் 134.2396 (3) பைக்கோ மீட்டர் ஆகும் . பிரிகை ஆற்றல் 17702(200) செ.மீ−1 ஆகும் . \n\nஇருபடி மூலக்கூறான Be2H2 சேர்மமும் 10 கெல்வின் வெப்பநிலை ஆர்கான் அணியில் உணரப்பட்டது . \n"}
{"id": "408708", "url": "https://ta.wikipedia.org/wiki?curid=408708", "title": "எப்லா இராச்சியம்", "text": "எப்லா இராச்சியம்\n\nஎப்லா (\"Ebla\"; , modern: , Tell Mardikh), சிரியாவின் பண்டைய இராச்சியங்களில் ஒன்றாகும். எப்லா இராச்சியம் கிமு 3500 முதல் கிமு 1600 வரை ஆட்சி செலுத்தியது.\nஎப்லா பண்பாட்டுத் தொல்லியல் களங்கள், அலெப்போ நகரத்திற்கு தென்மேற்கே 55 கிலோ மீட்டர் தொலைவில், மார்திக் கிராமத்தின் அருகே பண்டைய எப்லா நகரம் இருந்தது. எல்பா நகரம் கிமு 3,000 முதல் கிமு 1600 ஆண்டின் நடுப்பகுதி வரை முக்கிய மையமாக விளங்கியது. எல்பா தொல்லியல் அகழ்வாராய்ச்சியின் படி, எப்லா நாகரீகம், வெண்கலக் காலததில் லெவண்ட், பண்டைய எகிப்து மற்றும் ஊர் நாகரீகத்திற்கு இணையானதாகக் கருதப்படுகிறது. எப்லா நகரம் கிபி 7ம் நூற்றாண்டில் முற்றிலும் அழிவுற்றது. \n\nதுவக்க வெண்கலக் காலத்தில், கிமு 3500ல் குறுநில அரசாகத் தோன்றிய எப்லா இராச்சியம், பன்னாட்டு வணிகத்தில் முன்னேறி, கிழக்கு மற்றும் வடக்கு சிரியாப் பகுதிகளை கைப்பற்றி ஆண்டது.\n\nகிமு 23ம் நூற்றாண்டில் முதல் எப்லா இராச்சியம் அழிக்கப்பட்டது. \n\nஎப்லா இராச்சியம் இரண்டாம் முறையாக, மூன்றாவது ஊர் வம்சத்தவரால் மீண்டும் நிறுவப்பட்டது. மீண்டும் எப்லா இராச்சியம் அழிக்கப்பட்டபோது, அமோரிட்டு பழங்குடிகளால் மீண்டும் மூன்றாவது முறையாக எப்லா இராச்சியம் நிறுவப்பட்டது. இம்மூன்றாம் எப்லா இராச்சியம், கிமு 1600ல் இட்டைட்டுப் பேரரசால் அழிக்கப்படும் வரை ஆட்சி செய்தது.\n\nSection::::இரண்டாம் எப்லா இராச்சியம்.\nஇரண்டாம் எப்லைட்டுகளின் இராச்சியம் கிமு 2300 முதல் கிமு 2000 வரை ஆட்சி செலுத்தியது.\n\nஇரண்டம் எப்லா இராச்சியம் கிமு 2050 முதல் கிமு 2000க்கு உட்பட்ட காலத்தில், அக்காடியப் பேரரசால் அழிந்ததாக கருதப்படுகிறது.\nSection::::மூன்றாம் எப்லா இராச்சியம்.\nமன்னர் மார்டிக் வம்சத்தின் கீழ் மூன்றாவது எப்லா இராச்சியம், கிமு 2000 – 1800 மற்றும் கிமு 1800–1600 வரை ஆட்சி செய்தது. திட்டமிட்ட நகரமாக எப்லா மீண்டும் கட்டப்பட்டது. \n\nSection::::எப்லா இராச்சிய மன்னர்கள்.\nஇப்பட்டியல் முதல் இராச்சியத்தின் பத்து மன்னர்களையும் மற்றும் மூன்றாம் எப்லா இராச்சித்தின் 33 மன்னர்களையும் குறித்துள்ளது. இரண்டாம் இராச்சிய மன்னர்களின் பெயர்கள் இல்லை.\n\n\n"}
{"id": "408725", "url": "https://ta.wikipedia.org/wiki?curid=408725", "title": "பேரியம் குரோமேட்டு", "text": "பேரியம் குரோமேட்டு\n\nபேரியம் குரோமேட்டு \"(Barium chromate)\" என்பது BaCrO என்ற வாய்ப்பாட்டைக் கொண்ட கனிம வேதியியல் சேர்மம் ஆகும். ஐயுபிஏசி முறையில் இதை டெட்ராக்சோகுரோமேட்டு(VI) என்ற பெயரிட்டு அழைக்கிறார்கள். மஞ்சள் நிற மணல் தூளாக பேரியம் குரோமேட்டு காணப்படுகிறது. நன்கு அறியப்பட்ட ஆக்சிசனேற்ற முகவரான இதை சூடுபடுத்தும்போது பேரியம் அயனிகள் காரணமாக பச்சை நிற சுவாலை உற்பத்தியாகிறது. \n\nSection::::வரலாறு.\nஇயற்கையான முறையில் தோன்றும் முதலாவது பேரியம் குரோமேட்டு யோர்டான் நாட்டில் கண்டறியப்பட்டது. யோர்டானின் ஏசெமைட்டு இராச்சியத்திற்கு மரியாதை அளிக்கும் வகையில் பழுப்பு படிகங்கங்களாக பேரியம் குரோமேட்டு காணப்பட்ட பாறைகளுக்கு ஏசெமைட்டுகள் எனப்பெயரிட்டனர். ஏசெமைட்டுப் படிகங்களின் நிறம் இளமஞ்சள் கலந்த பழுப்பில் தொடங்கி அடர் பச்சை கலந்த பழுப்பு நிறம் வரை வீச்செல்லை கொண்டதாக உள்ளது. பொதுவாக இப்படிகங்கள் 1 மிமீ அளவை விடக் குறைவாக இருந்தன. \n\nஏசெமைட்டு படிகங்கள் முற்றிலும் பேரியம் குரோமேட்டால் ஆக்கப்பட்டிருக்கவில்லை. அவற்றுடன் சிறிதளவு கந்தகமும் உள்ளடங்கியிருந்தது. வேறுபடுகின்ற படிக வகைகளில் காணப்படும் கந்தக மாசின் வீச்சும் வெவ்வேறு அளவுகளில் மாறுபட்டது. தூய்மைநிறைந்ததாகக் கருதப்படும் அடர் படிகங்கள் Ba1.00(Cr0.93, S0.07)1.00O4 என்ற இயைபும் தூய்மை குறைந்ததாகக் கருதப்படும் படிகங்கள் Ba1.00(Cr0.64, S0.36)1.00O4 என்ற இயைபும் கொண்டிருந்தன .\nBaWO4 என்ற மூலக்கூற்று வாய்ப்பாட்டைக் கொண்ட பேரைட்டு கனிமத்துடன் சம கட்டமைப்பு ஒற்றுமையை ஏசெமைட்டு பெற்றுள்ளது . \n\nSection::::தயாரிப்பு.\nபேரியம் ஐதராக்சைடு அல்லது பேரியம் குளோரைடுடன் பொட்டாசியம் குரோமேட்டு சேர்மத்தைச் சேர்த்து வினைபுரியச் செய்வதன் மூலம் பேரியம் குரோமேட்டைத் தயாரிக்கலாம்.\n"}
{"id": "408741", "url": "https://ta.wikipedia.org/wiki?curid=408741", "title": "அனுக்ரீத்தி வாஸ்", "text": "அனுக்ரீத்தி வாஸ்\n\nஅனுக்ரீத்தி வாஸ் (Anukreethi vas) இந்திய மாதிரி அழகி ஆவார். இவர் 2018 ஆம் ஆண்டில் புது தில்லியில் நடைபெற்ற பெமினா இந்திய அழகுப் போட்டியில் வெற்றி பெற்றார்.\n\nSection::::இளமைக்காலம்.\nஇவர் திருச்சிராப்பள்ளி, தமிழ்நாட்டில் பிறந்தார். திருச்சியிலுள்ள ஆர். எஸ். கே மேல்நிலைப்பள்ளியில் பள்ளிப்படிப்பை முடித்தார். இவர் இலயோலாக் கல்லூரி, சென்னையில் இளங்கலை பிரெஞ்சு பட்டம் பயின்று வருகிறார்..\n\nஇவர் சென்னையில் மாதிரி அழகியாக இருந்து வருகிறார்.\n\n\nSection::::2018 இந்திய அழகிப் போட்டி.\nSection::::நடுவர்கள்.\nஅனுக்ரீத்திக்கு மிஸ் இந்தியா 2018 எனும் பட்டத்தை 2017 ஆம் ஆண்டின் வெற்றியாளரான மனுசி சில்லார் வழங்கினார். மேலும் இந்தப் போட்டியில் சிரிப்பழகி மற்றும் பியூட்டி வித் பர்போஸ் விருதினையும் வென்றார். இந்தப் போட்டியில் வெற்றிபெற்றதன் மூலம் சீனா, சன்யாவில் டிசம்பர், 2018 இல் நடைபெற உள்ள 2018 ஆம் ஆண்டிற்கான உலக அழகி போட்டியில் இந்திய அணி சார்பில் பிரதிநிதித்துவப்படுத்தும் வாய்ப்பினைப் பெற்றுள்ளார்..\n"}
{"id": "408758", "url": "https://ta.wikipedia.org/wiki?curid=408758", "title": "ஐசிசி உலகத் தேர்வுத் துடுப்பாட்ட வாகை", "text": "ஐசிசி உலகத் தேர்வுத் துடுப்பாட்ட வாகை\n\nஐசிசி உலகத் தேர்வுத் துடுப்பாட்ட வாகை (ICC World Test Championship) என்பது பன்னாட்டுத் துடுப்பாட்ட அவையினால் நடத்தப்படும் தேர்வுத் துடுப்பாட்டப் போட்டித் தொடராகும். இதன் முதல் தொடர் 2019-21 ஆண்டுகளில் நடைபெற உள்ளது. \n\nமுதலில் இந்தத் தொடரை 2013 வாகையாளர் கோப்பைக்குப் பதிலாக நடத்த ஐசிசி திட்டமிடப்பட்டது. ஆனால் அந்த முயற்சி கைவிடப்பட்டது. பின் சூன், 2017 இல் மீண்டும் இந்தத் தொடரை நடத்தும் முயற்சியும் கைவிடப்பட்டது. தற்போது இதன் முதல் தொடர் ஆகஸ்ட் 2019 முதல் சூன் 2021 வரை நடத்தப்படும் என்று ஐசிசி அறிவித்துள்ளது. 9 அணிகள் பங்கேற்கும் இந்தத் தொடரில் முடிவுக்கு ஏற்றவாறு புள்ளிகள் வழங்கப்படும். இறுதியாக புள்ளிப்பட்டியலில் முதல் இரண்டு இடங்களைப் பெறும் அணிகள் இறுதிப்போட்டியில் மோதும்.\n\nSection::::பங்கேற்கும் அணிகள்.\nதேர்வுத் துடுப்பாட்டப் போட்டிகளில் விளையாடத் தகுதி பெற்ற மொத்தமுள்ள 12 அணிகளில் முதல் ஒன்பது இடங்களைப் பிடிக்கும் அணிகள் இந்தத் தொடரில் விளையாடும் தகுதியைப் பெறும்.\n\n\nSection::::வெளியிணைப்புகள்.\nஐசிசி அதிகாரப்பூர்வ வலைத்தளம்"}
{"id": "408770", "url": "https://ta.wikipedia.org/wiki?curid=408770", "title": "மடங்கு (கணிதம்)", "text": "மடங்கு (கணிதம்)\n\nஅறிவியலில் மடங்கு (\"multiple\") என்பது ஏதேனுமொரு கணியம் மற்றும் ஒரு முழு எண் இரண்டின் பெருக்குத்தொகை ஆகும். \nஅதாவது, \"a\", \"b\" இரு கணியங்கள் மற்றும் \"b\" = \"na\" (\"n\" ஒரு முழுவெண்) எனில், \"b\" என்பது \"a\" இன் மடங்கு எனப்படும். இதில் \"n\" என்பது \"பெருக்கி\" அல்லது \"பெருக்கெண்\" எனப்படும். \"a\" என்பது 0 இல்லையெனில், இக்கூற்று \"\"b\"/\"a\" ஒரு முழுவெண்\" என்பதற்குச் சமானமாகும்.\n\nகணிதத்தில் \"a\" , \"b\" இரண்டும் முழுவெண்கள் மற்றும் \"b\" ஆனது \"a\" இன் மடங்கெனில், \"a\" என்பது \"b\" இன் வகுஎண் எனப்படும். அதாவது \"\"a\" ஆனது \"b\" ஐ வகுக்கும்\" எனப்படுகிறது. \"a\", \"b\" முழுவெண்கள் இல்லையெனில் மடங்கு என்பதற்குப் பதிலாக \"முழுவெண் மடங்கு\" என்ற வார்த்தை பயன்படுத்தப்படுகிறது. மடங்கு என்பது வேறுவிதமான பெருக்கல்களுக்கும் பயன்படுத்தப்படுகிறது. எடுத்துக்காட்டாக \"p\", \"q\", \"r\" என்பன மூன்று பல்லுறுப்புக்கோவைகள் மற்றும் \"p\" = \"qr\" எனில், \"p\" பல்லுறுப்புக்கோவையானது, \"q\" என்ற பல்லுறுப்புக்கோவையின் மடங்கு எனப்படும்.\n\nசில புத்தகங்களில் \"\"b\" என்பது \"a\" இன் முழுவெண் மடங்கு\" என்ற பொருளில், \"\"a\" என்பது \"b\" இன் உள்மடங்கு\" எனக் குறிக்கப்படுகிறது. இது அளவையியல் அலகுகளில் முதன்மை அலகின் உள்மடங்காக அமையும் சிறு அலகுகளைக் குறிக்கப் பயன்படுத்தப்படுகிறது (எடுத்துக்காட்டு: பன்னாட்டு எடைகள் மற்றும் அளவைகள் ஆணையம்). எடுத்துக்காட்டாக ஒரு மில்லிமீட்டர் என்பது மீட்டரின் 1000-மடி உள்மடங்காகும்.\n\nSection::::எடுத்துக்காட்டுகள்.\n14, 49, –21, 0 என்பவை 7 இன் மடங்குகள்; ஆனால் 3, –6 இரண்டும் 7 இன் மடங்குகள் அல்ல.\n\n\n"}
{"id": "408774", "url": "https://ta.wikipedia.org/wiki?curid=408774", "title": "தெனீசு சேரிசெவ்", "text": "தெனீசு சேரிசெவ்\n\nதெனீசு டிமித்ரியேவிச் சேரிசெவ் (\"Denis Dmitriyevich Cheryshev\", ; பிறப்பு 26 திசம்பர் 1990) உருசிய தொழில்முறை கால்பந்து விளையாட்டாளர். இவர் எசுப்பானிய கழகம் வில்லாரியல் அணியிலும் உருசிய தேசிய அணியிலும் இடது ஓர ஆட்டக்காரராக விளையாடி வருகிறார்.\n\nரியல் மாட்ரிடின் இளைஞரணி உருவாக்கிய சேரிசெவ் மூத்த அணியில் 2009இல் இருப்புக்களில் இருந்து வந்தார். 2012இல் முதல் அணியில் அறிமுகப்படுத்தப்பட்டார். செவியா, வில்லாரியல், வேலன்சியா கழக அணிகளுக்கு கடனாகத் தரப்பட்டு விளையாடினார். 2016இல் வில்லாரியல் கழகத்தில் நிரந்தரமாக இணைந்தார்.\n\nஇளம் வயது அணிகளில் 45 முறை விளையாடி 23 கோல்களை எடுத்த பின்னர் 2012இல் முதன்முதலாக உருசிய தேசிய அணியில் விளையாடினார். இவர் 2018 உலகக் கோப்பையில் பங்கேற்று வருகிறார்.\n"}
{"id": "408777", "url": "https://ta.wikipedia.org/wiki?curid=408777", "title": "அர்த்தியோம் திசியூபா", "text": "அர்த்தியோம் திசியூபா\n\nஅர்த்தியோம் செர்கெயெவிச் திசியூபா (\"Artem Sergeyevich Dzyuba\"; ; பிறப்பு 22 ஆகத்து 1988) உருசிய தொழில்முறை காற்பந்தாட்ட வீரர். இவர் செனித் செயின்ட் பீட்டர்சுபர்கு கழக அணியிலும் உருசிய தேசிய காற்பந்து அணியிலும் முன்கள அடிப்பாளராக விளையாடி வருகிறார்.\n\nஇவர் தமது விளையாட்டு வாழ்வை இசுபார்ட்டக் மாஸ்கோ கழகத்தில் தொடங்கினார். 2006 இல் அறிமுகமான இவர் 166 முறை ஆடி 38 கோல்களை எடுத்துள்ளார். இருமுறை டோம் டோம்ஸ்க் கழகத்திற்கும் ரோஸ்டாவ் கழகத்திற்கும் கடனாக அனுப்பப்பட்டுள்ளார். 2015 இல் தற்போதைய கழகமான செனித்தில் இணைந்தார்.\n\nதிசியூபா பன்னாட்டுப் போட்டிகளில் உருசியாவிற்காக 2011 இல் ஆடத் தொடங்கினார். யூரோ 2016, 2018 உலகக்கோப்பை காற்பந்து போட்டிகளில் உருசியாவிற்காக ஆடியுள்ளார்.\n"}
{"id": "408791", "url": "https://ta.wikipedia.org/wiki?curid=408791", "title": "1,3-டையாக்சிடேன் டையோன்", "text": "1,3-டையாக்சிடேன் டையோன்\n\n1,3-டையாக்சிடேன் டையோன் \"(1,3-dioxetanedione)\" என்பது CO என்ற வாய்ப்பாட்டைக் கொண்ட கரிமச் சேர்மம் ஆகும். இதை 1,3-டையாக்சாசைக்ளோபியூட்டேன்-2,4-டையோன் என்ற பெயராலும் அழைக்கிறார்கள். கருத்தியல் ஆக்சைடான இச்சேர்மம் கார்பன் டை ஆக்சைடின் வளைய இருபடியாக அல்லது 1,3-டையாக்சிடேனின் (1,3-டையாக்சாசைக்ளோபியூட்டேன்) இரட்டைக் கீட்டோனாக கருதப்படுகிறது.\n\nஅறை வெப்பநிலையில் இச்சேர்மம் நிலைப்பௌத் தன்மை அற்றதாகக் காணப்படும் என கோட்பாட்டியல் கணக்கீடுகள் தெரிவிக்கின்றன. அரை ஆயுள்காலம் 1.1 μ வினாடிகளுக்கும் குறைவாக இருக்கும் என்றும் −196 ° பாகை செல்சியசு வெப்பநிலைக்குக் கீழ் நிலைப்புத் தன்மை கொண்டிருக்கலாம் என்றும் நம்பப்படுகிறது\n"}
{"id": "408799", "url": "https://ta.wikipedia.org/wiki?curid=408799", "title": "இலுவோயங்", "text": "இலுவோயங்\n\nஇலுவோயங், (\"Luoyang\", ஆங்கிலப்படுத்திய பெயர்: \"Loyang\") சீனாவின் ஹெய்நான் மாகாணத்தின் மேற்கில் இலுவோ ஆறும் மஞ்சள் ஆறும் இணையும் இடத்தில் அமைந்துள்ள நகரமாகும். மாவட்டநிலையில் நிர்வகிக்கப்படும் இந்த நகரத்தின் கிழக்கே மாகாணத் தலைநகரான செங்சவும், தென்கிழக்கே பிங்டிங்சானும், தெற்கில் நாங்யங்கும் மேற்கில் சான்மென்சியாவும் வடக்கில் ஜியுவாங்கும் வடகிழக்கில் ஜியோசுவோவும் அமைந்துள்ளன. 2010ஆம் ஆண்டு கணக்கெடுப்பின்படி இலுவோயங்கின் பெருநகர் மக்கள்தொகை 6,549,941 ஆகும்; இதில் 1,857,003 மக்கள் நகரைச் சுற்றியுள்ள ஐந்து புறநகர்பகுதிகளில் வசிக்கின்றனர்.\n\nசீனாவின் மத்திய சமவெளியில் அமைந்துள்ள இலுவோயங் சீன நாகரிகத்தின் பிறப்பிடங்களில் ஒன்றாகும். சீன வரலாற்றின் நான்கு தொன்மையான தலைநகரங்களில் இதுவும் ஒன்றாகும்.\n\n"}
{"id": "408810", "url": "https://ta.wikipedia.org/wiki?curid=408810", "title": "மானாமதுரை வீர அழகர் கோயில்", "text": "மானாமதுரை வீர அழகர் கோயில்\n\nமானாமதுரை வீர அழகர் கோயில் அல்லது சுந்தரராஜ பெருமாள் கோயில் என்பது தமிழ்நாட்டின், சிவகங்கை மாவட்டம், மானாமதுரையில் உள்ள ஒரு திருமால் கோயிலாகும்.\n\nSection::::கோயில்.\nமானாமதுரையில் உள்ள இந்தக் கோயில் 13ஆம் நூற்றாண்டில் கட்டப்பட்டதாகக் கூறப்படுகிறது. இக்கோயிலின் கருவறையில் கிழக்குநோக்கி வீர அழகர் திருமுக மண்டலம் கொண்டு நின்ற கோலத்தில் சேவை சாதிக்கிறார். அவருடன் நிலமகளும் திருமகளும் காட்சி தருகின்றனர். செளந்தரவல்லித் தாயார் எனும் பெயரில் மகாலட்சுமி இங்கு உள்ளார்.\nபெருமாளின் வலப்புறம் ஆழ்வார்கள் சேவை சாதிக்கிறார்கள். தென் திசை நோக்கி நின்ற திருக்கோலத்தில் வீர அனுமன் உள்ளார்.\nSection::::தொன்மவியல்.\nஇக்கோயில் தோற்றம்பற்றி நிலவும் கதைப்படி மாவலி வானதிராயன எனும் மன்னனின் கனவில் தோன்றிய பெருமாள், ஓர் எலுமிச்சப்பழத்தை இரண்டாகப் பிளந்து வீசும்படியும், அதன் ஒருபாகம் விழும் இடத்தில் தனக்கு ஒரு கோயிலையும், மறுபாகம் விழுந்த இடத்தில் திருக்குளத்தையும் அமைக்கும்படியும் கூறினார். அதன்படியே மன்னன் செய்தான். இங்கிருக்கும் திருக்குளம் நூபுர கங்கை என அழைக்கப்படுகிறது. திருக்குளத்தின் நீர் எலுமிச்சைச் சாறு போல அமிலத் தன்மையுடன் இருப்பதாகக் கூறப்படுகிறது.\n\nSection::::விழாக்கள்.\nமதுரையில் நடப்பது போலவே இங்கும் 10 நாள் சித்திரைத் திருவிழா நடக்கிறது. மதுரையில் மீனாட்சி என்றால் மானாமதுரையில் ஆனந்தவல்லி. அங்கு சொக்கநாதர் என்றால் இங்கு சோமநாதர். திருமாலிருஞ்சோலையில் எழுந்தருளி சகோதரியின் திருமணத்தைக் காண வருகிறார் கள்ளழகர். அவரைப்போலவே மானாமதுரையில் வீர அழகர் எழுந்தருள்கிறார். வீர அழகருக்கு எதிர் சேவை, திரி எடுத்து சாமியாடுவது, பீச்சாங்குழல் சேவை என அனைத்தும் மதுரையில் நடப்பதுபோலவே இப்பகுதி மக்களாலும் செய்யப்படுகிறது. ஆடி பவுர்ணமியன்று தேர்த்திருவிழா நடக்கிறது.\n"}
{"id": "408830", "url": "https://ta.wikipedia.org/wiki?curid=408830", "title": "வாரான்", "text": "வாரான்\n\nவாரான் (\"Oran\", , \"Wahrān\"; பெர்பெர் மொழி: வாரென் அல்லது வெரான்) அல்சீரியாவின் வடமேற்கில் அமைந்துள்ள முதன்மைக் கடலோர நகரம். இதன் வணிக, தொழில்துறை, பண்பாட்டு முதன்மையைக் கொண்டு அல்ஜீரியாவில் தலைநகர் அல்ஜியர்சை அடுத்து இரண்டாவது முதன்மையான நகரமாக கருதப்படுகின்றது. அல்ஜியர்சிலிருந்து 432 கிமீ (268 மை) தொலைவில் உள்ளது. நகரின் மக்கள்தொகை 2008இல் 759,645 ஆக இருந்தது. புறநகர்களை உள்ளடக்கிய பெருநகரப் பகுதியின் மக்கள்தொகை ஏறத்தாழ 1,500,000. மக்கள்தொகைப்படி இது அல்ஜீரியாவின் இரண்டாவது பெரிய நகரமாகும்.\n\nசெவிவழிக் காதைகளின்படி பொ.யு 900 இல், இப்பகுதியில் சிங்கங்கள் வாழ்ந்திருந்ததாக கூறப்படுகின்றது. கடைசி இரண்டு சிங்கங்களை வாரான் அருகிலுள்ள மலைமீது வேட்டையாடியதாகவும் நம்பப்படுகின்றது. பிற இலக்கியங்களிலும் இவை \"மலைச் சிங்கங்கள்\" எனக் குறிப்பிடப்படுகின்றன.\n\n"}
{"id": "408840", "url": "https://ta.wikipedia.org/wiki?curid=408840", "title": "ஜேனட் டெய்லர்", "text": "ஜேனட் டெய்லர்\n\nஜேனட் டெய்லர் \"(Janet Taylor)\" (13 மே 1804 – 25 ஜனவரி 1870) (பிறப்புப் பெயர்: ஜேன் ஆன் அயோன் \"(Jane Ann Ionn)\" ஓர் ஆங்கிலேய வானியலாளரும் நாவாயியல் வல்லுனரும் ஆவார். இவர் தன் முனைவும் வெற்ரியும் தவழ்ந்த தன் வாழ்நாளில் பல வானியல், நாவாயியல் நூல்களை எழுதியுள்ளார். இத்துறைகளைப் பயிற்றுவிக்க ஒரு கல்விக்கழகத்தையும் நிறுவினார். நாவாயியல் கருவி ஆக்கம், பகிர்தல், பழுதுபார்தலுக்காக ஒரு கிடங்கை நட்த்தினார். இவரது கல்விக்கழகம் கிழக்கிந்தியக் குழுமத்தாலும் டிரினிட்டி இல்லத்தாலும் ஆட்சியமைப்பு அலுவலகத்தாலும் மதிக்கப்பட்டது மட்டுமலாமல் பரிந்துரைக்கவும் பட்டது. இவரது பணிகளை மதித்து இவருக்குப் பாரசீக அரசராலும் நெதர்லாந்து அரசராலும் விருதுகள் வழங்கப்பட்டன அகலாங்கையும் நெட்டாங்கையும் கணக்கிடுவதற்கான இவரது விதி மதிநுட்பம் வாய்ந்ததாக பலராலும் பாராட்டப்பட்ட்தாகும்.\n\n19 ஆம் நூற்றாண்டில் இலண்டனில் அறிவியல் கருவிகளை உருவாக்கிய சில பெண்மணிகளுள் இவர் ஒருவராவார். 1834 இல் பதிவுரிமம் பெற்ற இவரது \"மீகாமரின் (Mariner's) கணிப்பான்\", ஆட்சியமைப்பு அலுவலகத்தால் பின்னர் நீக்கப்பட்டது.<ref name=\"doi10.1017/S0007087410001512\">\n"}
{"id": "408842", "url": "https://ta.wikipedia.org/wiki?curid=408842", "title": "மோனோநைட்ரசன் மோனோசல்பைடு", "text": "மோனோநைட்ரசன் மோனோசல்பைடு\n\nமோனோநைட்ரசன் மோனோசல்பைடு \"(Mononitrogen monosulfide)\" என்பது SN என்ற வாய்ப்பாட்டைக் கொண்ட கனிமச் சேர்மம் ஆகும். இதை நைட்ரசன் மோனோசல்பைடு என்ற பெயராலும் அழைப்பர். NO என்ற மூலக்கூற்று வாய்ப்பாட்டைக் கொண்ட தனி உறுப்பான நைட்ரிக் ஆக்சைடின் கந்தகன் ஒத்த வரிசைச் சேர்மமாக இது கருதப்படுகிறது. நைட்ரசன் மற்றும் கந்தகச் சேர்மங்களின் கலவை வழியாக மின்சாரத்தைச் செலுத்தியும், நைட்ரசன் உடன் கந்தக ஆவியை வினைபுரியச் செய்தும் மோனோநைட்ரசன் மோனோசல்பைடைத் தயாரிக்கலாம். இச்சேர்மத்தின் இணைதிறன் எலக்ட்ரான்கள் நைட்ரிக் ஆக்சைடின் இணைதிறன் எலக்ட்ரான்களுடன் ஒத்திருக்கின்றன. விண்வெளிக்குப் புறவெளியில் இச்சேர்மம் முதன்முதலில் Sgr B2 என்ற இராட்சத மூலக்கூறு மேகத்தில் கண்டறியப்பட்டது. அடுத்தடுத்து குளிர்ந்த அடர் மேகங்களிலும் வால்வெள்ளிகளின் உட்கரு உறையிலும் இச்சேர்மம் கண்டறியப்பட்டது .\n\nஒத்ததிர்வுக் கட்டமைப்பில் மோனோநைட்ரசன் மோனோசல்பைடு காணப்படுகிறது. இதில் பிணைப்பு வரிசை ஒன்றை கொண்டுள்ள ஓர் இனம் மின்சுமை பிரிப்பை முக்கியமான பயன்பாடாகக் கொண்டுள்ளது..\n\nSection::::இதையும் காண்க.\nகந்தக நைட்ரைடு \n"}
{"id": "408844", "url": "https://ta.wikipedia.org/wiki?curid=408844", "title": "கந்தக நைட்ரைடு", "text": "கந்தக நைட்ரைடு\n\nகந்தக நைட்ரைடு \"(Sulfur nitride)\" என்பது பின்வரும் கந்தகச் சேர்மங்களையும் குறிக்கும்.\nகூடுதலாக சில நிலைப்புத்தன்மை அற்ற சேர்மங்களும் அறியப்படுகின்றன.\n\n"}
{"id": "408846", "url": "https://ta.wikipedia.org/wiki?curid=408846", "title": "ஜேக்குவிலைன் எவிட்", "text": "ஜேக்குவிலைன் எவிட்\n\nஜேக்குவிலைன் எவிட் \"(Jacqueline Hewitt)\" (பிறப்பு: செப்டம்பர் 4, 1958) ஓர் அமெரிக்க வானியற்பியலாளர் ஆவார். இவர் தான் அய்ன்சுட்டீன் வலயங்களை முதன்முதலில் கண்டுபிடித்தார்.\n\nSection::::இளமையும் கல்வியும்.\nஎவிட் 1958 செப்டம்பர் 4 இல் வாழ்சிங்டன் டி.சி யில் பிறந்தார். இவரது தந்தையார் வாரன் ஈ, எவிட் ஓய்வுபெற்ற மாநிலச் சட்ட்த்துறையின் பன்னாட்டுச் சட்ட வல்லுனர் ஆவார். இவரது தாயார் கெர்ட்ரூட் (கிரேடெல்)) எவிட் ஆவார். இவர் பிரின் மாவெர் கல்லௌஉரியில் பயின்று 1980 இல் தகைமையுடன் பொருளியலில் இளவல் பட்டம் பெற்றார். பீன்னர் இவர் ஏவர்போர்டு கல்லூரியில் வானியல் வ்குப்பொன்றுக்குச் சென்றுள்ளார். இவ்வகுப்பு இவருக்கு அறிவியலில் ஆர்வங்கொள்ள செய்துள்ளது. இவர் பட்டமேற் படிப்பை மசாசூசட் தொழில்நுட்ப நிறுவனத்தில் பயின்றார். அப்போது இவர் ஈர்ப்பு வில்லைகளை மீப்பெரு அணி கதிரியல் தொலைநோக்கி வழியாக ஆய்வு மேற்கொண்டுள்ளார். ஈர்ப்பலைகள் பேரளவு கதிரியல் அலைகளை வெளியிடுவதால் கதிரியல் தொலைநோக்கியை ஆய்வில் பயன்படுத்த விரும்பியுள்ளார். இந்த ஆய்வுக்கு இவ்வகத் தொலைநோக்கி ஒளியியல் தொலைநோக்கியை விட சால சிறந்ததாகும். இவர் தன் முனைவர் பட்ட்த்தை 1986 இல் இயற்பியலில் பெற்றார். இவர் முனைவர் பட்டத்தை 1988 இல் பெற்றதாக சில தகவல் வாயில்கள் தவறாகத் தெரிவிக்கின்றன.\n\nSection::::வாழ்க்கைப்பணி.\nஇவர் 1986 முதல் 1988 வரையில் மசாசூசட் தொழில்நுட்ப நிறுவனத்தில் மிகுநீள அடிக்கோட்டு குறுக்கீட்டளவி அணியின் பகுதியாக முதுமுனைவர் ஆய்வுநல்கை வழங்கப்பட்டார். இவர் தனது பட்டமேற்படிப்பு ஆய்வின் தரவுகளைப் பகுப்பாய்வு செய்யும்போது தன் கணினித் திரையில் ஒரு வலயத்தைக் கண்டார். இது இலியோ விண்மீன்குழுவில் அமைந்திருந்தது. இதுவே முதன்முதலாக்க் கண்டறிந்த அய்ன்சுட்டீன் வலயம் ஆகும். இந்த ஆய்வுக்குப் பிறகு பல அய்ன்சுட்டீன் வலயங்கள் கண்டறியப்பட்டன. இவை முன்பு வானியலாளர்கள் கருதியதை விட புடவியில் மிகப் பரவலாக அமைதல் அறியப்பட்டது. இவை புடவியின் அளவையும் இறுதி கதியையும் அறிய உதவுவதால், அய்ன்சுட்டின் வலயங்கள் மிக முதன்மை வாய்ந்தனவாகும். இவர் 1988 இல் பிரின்சுடன் பல்கலைக்கழகத்தின் வானியற்பியல் துறையில் அறிவியல் ஆராய்ச்சியாளராகப் பணிபுரிந்தார். அங்கு ஒராண்டு ஆய்வுக்குப் பின்னர் உதவி இயற்பியல் பேராசிரியராக மசாசூசட் தொழில்நுட்ப நிறுவனத்துக்குத் திரும்பி வந்து பணியாற்றி 1989 இல் இருந்து முழுநேரப் பேராசிரியராக இருந்துவருகிறார். இவர் அங்கு மின்னணுவியல் துறை கதிர்வானியல் குழு ஆய்வகத்தின் முதன்மை ஆய்வாளராகவும் உள்ளார். இவர் 2002 இல் இருந்து மசாசூசட் தொழில்நுட்ப நிறுவனத்தின் காவ்லி வானியற்பியல், விண்வெளி ஆராய்ச்சிக் கழகத்தின் இயக்குந்ராகவும் உள்ளார்.\n\nSection::::தகைமைகள்.\nஇவர் 1990 இல் டேவிட், உலூசைல் பேக்கார்டு அறக்கட்டளையின் ஆய்வுநல்கையைப் பெற்றார். இவரது ஈர்ப்பு வில்லைகளின் பணிக்காக மசாசூசட் சார்ந்த இவரது ஒருசாலை பணியாளர்கள் இவருக்கு 1995-1996 ஆண்டுக்கான அரோல்டு யூகின் எட்கெர்டன் விருது பெற பெயரளித்தனர். இவர் 1995 இல் கதிர்வானியல் பணிக்காக மரியா கோயபர்ட் மேயர் விருதைப் பெற்றார்.\n\nSection::::சொந்த வாழ்க்கை.\nஇவருக்கு இரண்டு குழந்தைகள் உண்டு: இவர்களில் கீத் எவிட் இரெட்வைன் 1988 இலும் ஜொனாதன் எவிட் இரெட்வைன் 1993 இலும் பிறந்தனர்.\n"}
{"id": "408849", "url": "https://ta.wikipedia.org/wiki?curid=408849", "title": "சர்கார் (2018 திரைப்படம்)", "text": "சர்கார் (2018 திரைப்படம்)\n\nசர்கார் (\"sarkar\") என்பது 2018 ஆம் ஆண்டு வெளியான அதிரடித் தமிழ்த் திரைப்படம் ஆகும். இந்தத் திரைப்படத்தை எழுதி, இயக்கியவர் ஏ. ஆர். முருகதாஸ் ஆவார். விஜய், கீர்த்தி சுரேஷ், வரலட்சுமி சரத்குமார் ஆகியோர் முக்கியக் கதாப்பாத்திரத்தில் நடித்துள்ளனர். சனவரி 2018 இல் தொடங்கப்பட்ட இத்திரைப்படமானது, தீபாவளி நாளான நவம்பர் 6, 2018 அன்று வெளியானது. இப்படத்தின் முன்னோட்டக் காட்சிகள் 2018, அக்டோபர் 19 அன்று மாலை வெளியானது.\n\n\nSection::::தயாரிப்பு.\nசர்கார் திரைப்படத்தை சன் படங்கள் நிறுவனம் தயாரிக்க ஏ. ஆர். முருகதாஸ் இயக்குகிறார். இந்தப் படத்தின் தலைப்பானது சூன் 21, 2018 இல் வெளியானது. அதற்கு முன்பு வரை தளபது62 எனும் பெயரிலேயே படப்பிடிப்பானது நடந்து வந்தது. கீர்த்தி சுரேஷ் முக்கியப் பெண் கதாப்பத்திரத்திலும் கிரிஷ் கங்காதரன் ஒளிப்பதிவாளராகவும், டி, சந்தானம் கலை இயக்குநராகவும் ஒப்பந்தம் ஆனார்கள். ஜெயமோகன் எழுத்தாளராகப் பணிபுரியும் இந்தத் திரைப்படமானது சனவரி, 2018 இல் துவங்கியது. மூன்றாவது கட்ட படப்பிடிப்பை மார்ச் மாதத் துவக்கத்தில் அமெரிக்காவில் நடத்தினர்.\n\nSection::::இசை.\nபாடல்களுக்கான இசை மற்றும் பின்னணி இசையை ஏ. ஆர். ரகுமான் செய்திருந்தார்.\n"}
{"id": "408854", "url": "https://ta.wikipedia.org/wiki?curid=408854", "title": "வல்லோனியா", "text": "வல்லோனியா\n\nவல்லோனியா (\"Wallonia\", , , ) பெல்ஜிய மண்டலங்களில் ஒன்று. நாட்டின் தென்பகுதியில் இருப்பதால் வல்லோனியாவில் முதன்மையாக பிரெஞ்சு-பேசுவோர் மிகுந்துள்ளனர். பெல்ஜியத்தில் பிரெஞ்சு பேசுவோரில் 55% பேர் இங்குதான் வசிக்கின்றனர். தவிரவும் நாட்டின் மூன்றில் ஒருபங்கு மக்கள்தொகை இங்குள்ளனர். பிளாண்டர்சுக்கு மாறாக வல்லூன் மண்டலம் பெல்ஜியத்தின் பிரான்சிய சமூகத்துடன் இணைக்கப்படவில்லை. கிழக்கிலுள்ள செருமானியம் பேசும் சிறுபான்மையினர் பெல்ஜியத்தின் செருமானிய சமூகத்தின் அங்கமாகும். பெல்ஜியத்தின் மொழிவாரி சமூகங்கள் (பிளம்மிய,பிரான்சிய,இடாய்ச்சு மூன்று சமூகங்கள்) பண்பாட்டு மற்றும் கல்விக்கான முழு அதிகாரம் பெற்றவை. இவற்றிற்கு தனியான அரசும் சட்டமன்றமும் உள்ளன. \n\nதொழிற்புரட்சியின்போது தொழில்முனைப்பில் வல்லோனியா இங்கிலாந்திற்கு அடுத்த நிலையில் இருந்தது. இங்குள்ள நிலக்கரி, இரும்பு படுவுகள் இதற்கு உறுதுணையாக இருந்தன. இதனால் இந்த மண்டலம் 19ஆம் நூற்றாண்டின் துவக்கத்திலிருந்து இருபதாம் நூற்றாண்டு வரை செல்வச்செழிப்புடன் இருந்தது. பெல்ஜியத்தின் வளமிக்க பாதியாக விளங்கியது. ஆனால் இரண்டாம் உலகப் போருக்குப் பின்னர் கனரகத் தொழிற்சாலைகளின் முக்கியத்துவம் பெரிதும் குறைந்தது; பிளெம்மிய மண்டலம் வல்லோனியாவை விட செல்வம் மிகுந்ததாக மாறியது. வல்லோனியாவில் தற்காலத்தில் வேலையின்மை மிகுந்துள்ளது; பிளாண்டர்சை விட வல்லோனியாவின் மொ. உ .உ குறிப்பிடத்தக்களவில் குறைவாக உள்ளது. இருபகுதிகளுக்குமிடையேயான பொருளியல் ஏற்றத்தாழ்வுகளும் மொழி பிரிவினையும் பெல்ஜியத்தின் அரசியலில் முதன்மையான சிக்கலாக விளைந்துள்ளது. பிளாண்டர்சு தனிநாடு கோருமளவில் இந்த முரண்பாடு பெரிதாகியுள்ளது. \n\nவல்லோனியாவின் தலைநகரம் நமூராக இருப்பினும் மிகப்பெரும் மக்கள்தொகை உடைய நகரமாக சார்லெராய் உள்ளது. வல்லோனியாவின் பெரும்பாலான முதன்மை நகரங்களும் மூன்றில் ஒருபங்கு மக்கள்தொகையும் சாம்ப்ரே- மெயூசு பள்ளத்தாக்குப் பகுதியில் உள்ளன. இந்த பள்ளத்தாக்குப் பகுதியே முன்னர் பெல்ஜியத்தின் தொழில்துறையின் மையப்பகுதியாக இருந்தது. வடக்கிலுள்ள மத்திய பெல்ஜிய சமவெளி, பிளாண்டர்சு போலவே, வேளாண்மைக்கு ஏற்றது. தென்கிழக்கிலுள்ள ஆர்டென் காடு, குன்றுப்பகுதியாகவும் மிகவும் குறைந்த மக்களடர்த்தி கொண்டதாகவும் விளங்குகிறது. வல்லோனியாவின் வடக்கில் பிளாண்டர்சும் நெதர்லாந்தும், தெற்கில் பிரான்சும் கிழக்கில் ஜெர்மனியும் லக்சம்பர்க்கும் எல்லைகளாக உள்ளன. 1980 முதல் வல்லோனியா பிரான்கோபோனியில் அங்கத்தினராக உள்ளது.\n"}
{"id": "408864", "url": "https://ta.wikipedia.org/wiki?curid=408864", "title": "பிளாட்டினம் டெட்ராபுளோரைடு", "text": "பிளாட்டினம் டெட்ராபுளோரைடு\n\nபிளாட்டினம் டெட்ராபுளோரைடு \"(Platinum tetrafluoride)\" என்பது PtF என்ற வாய்ப்பாட்டைக் கொண்ட கனிமச் சேர்மம் ஆகும். |திண்ம நிலையில் எண்முக ஒருங்கிணைவு வடிவ பிளாட்டினம்(IV) தோற்றத்தைத் தருகிறது.\n\nSection::::தயாரிப்பு.\nபிளாட்டினம் உலோகத்தை ஐதரசன் புளோரைடு முன்னிலையில் புளோரினேற்றம் செய்து என்றி மோய்சான் முதன்முதலில் இதைத் தயாரித்தார் . பிளாட்டினம் எக்சாபுளோரைடைச் சிதைவடையச் செய்து நவீன முறையில் பிளாட்டினம் டெட்ராபுளோரைடைத் தயாரிக்கிறார்கள் . \n\nSection::::பண்புகள்.\n298.15 கெல்வின் வெப்பநிலையில் பிளாட்டினம் டெட்ராபுளோரைடு தனி மூலக்கூறுகளைக் கொண்டுள்ளது. இதனுடைய பதங்கமாதல் வெப்பம் 210 கிலோயூல்மோல்−1 ஆகும் . தூளாக்கப்பட்ட நிலையில் பிளாட்டினம் டெட்ராபுளோரைடின் அசல் பகுப்பாய்வு நான்முக மூலக்கூற்று வடிவத்தை பரிந்துரைக்கிறது. ஆனால் பிந்தைய பகுப்பாய்வு முறைகள் பல என்முக வடிவத்தை அடையாளப்படுத்துகின்றன. இவ்வடிவில் ஒவ்வொரு பிளாட்டினத்தின் மீதும் ஆறு புளோரின்களில் நான்கு புளோரின்கள் அடுத்துள்ள பிளாட்டின மையத்துடன் பாலம் அமைக்கின்றன .\n\nSection::::வினைகள்.\nநீரில் கரைந்து கரைசலாகக் உள்ள பிளாட்டினம் டெட்ராபுளோரைடு ரைசல் செம்பழுப்பு நிறத்தில் காணப்படுகிறது. ஆனால் விரைவாக இது சிதைவடைந்து வெப்பத்தை விடுவித்து ஆரஞ்சு நிற பிளாட்டினம் டை ஆக்சைடு ஐதரேட்டு வீழ்படிவாகவும் புளோரோ பிளாட்டினிக் அமிலமாகவும் மாறுகிறது . செஞ்சூட்டு வெப்பநிலைக்குச் சூடுபடுத்தினால் பிளாட்டினம் டெட்ராபுளோரைடு பிளாட்டினம் உலோகமாகவும் புளோரினாகவும் சிதைவடைகிறது. கண்ணாடியுடனான தொடர்புடன் சூடுபடுத்தப்பட்டால் சிலிக்கன் டெட்ராபுளோரைடு வாயு பிளாட்டினம் உலோகத்துடன் உருவாகிறது . \nசெலீனியம் டெட்ராபுளோரைடு மற்றும் புரோமின் டிரைபுளோரைடு ஆகியவற்றுடன் வினைபுரியும்போது கூட்டு விளைபொருட்களைக் கொடுக்கிறது . BF3, PF3, BCl3, மற்றும் PCl3.போன்றவற்றுடன் வினைபுரியும்போது ஆவியாகக்கூடிய படிகக்கூட்டு விளைபொருட்களாகவும் உருவாகிறது .\n\nSection::::தொடர்புடைய சேர்மங்கள்.\nபுளோரோபிளாட்டினேட்டு உப்புகள் PtF62− அயனிகளைக் கொண்டுள்ளன. H2PtF6 என்ற வாய்ப்பாட்டைக் கொண்ட புளோரோபிளாட்டினிக் அமிலம் மஞ்சள் நிற படிகங்களாக உருவாகிறது. இது காற்றிலுள்ள நீரை உறிஞ்சிக் கொள்கிறது. அமோனியம், சோடியம், மக்னீசியம், கால்சியம், இசுட்ரோன்சியம் மற்றும் இலந்தனம் புளோரோபிளாட்டினேட்டு உப்புகள் நீரில் கரையக்கூடியனவாக உள்ளன . பொட்டாசியம், ருபீடியம், சீசியம் மற்றும் பேரியம் உப்புகள் நீரில் கரைவதில்லை . \n"}
{"id": "408869", "url": "https://ta.wikipedia.org/wiki?curid=408869", "title": "பூங்கா", "text": "பூங்கா\n\nபூங்கா எனப்படுவது மனிதர்களின் மகிழ்விற்காகவும் பொழுதுபோக்குவதற்காகவும் இயற்கையாக (அல்லது செயற்கையாக தாவரங்களை நட்டு) ஒதுக்கப்பட்டுள்ள இடமாகும். சிறப்புப் பூங்காக்கள் பாதுகாக்கப்பட்ட உயிரினங்களையும் தாவரவினங்களையும் கொண்டதாகவும் அல்லது இயற்கை வாழ்விடங்களாகவும் இருக்கும். நகரியமாக்கலின் தாக்கமாக செயற்கையான பூங்காவிடங்கள் நகரத் திட்டமிடலின்போது ஒதுக்கப்படுகின்றன. பூங்காக்களில் புல் தரைகள், பாறை, மண், மரங்களைக் காணலாம்; தவிரவும் கட்டிடங்களும் நினைவுச் சின்னங்கள், நீரூற்றுக்கள் போன்ற கட்டமைப்புக்களும் விளையாட்டுத் திடல்களும் அமைக்கப்படலாம். பல பெரிய பூங்காக்களில் கால்பந்து, அடிபந்தாட்டம், கால்பந்தாட்டம் போன்றவையும் கூடைப் பந்தாட்டம் போன்றவற்றிற்கான கட்டமைப்புக்களும் இருக்கும். உடற்பயிற்சி கூடங்களும் நடைப்பயிற்சி தடங்களும் மிதிச்சக்கர வண்டித்தடங்களும் அமைக்கப்பட்டிருக்கும். சில பூங்காக்கள் நீர்நிலைகளை அடுத்து இருக்கும். இவற்றில் நீர் விளையாட்டுக்களுக்கான வசதிகளும் செய்யப்பட்டிருக்கும். பெருநகர்ப்புறங்களில் உள்ள பெரும்பாலான பூங்காக்கள் மிகச் சிறியதாக இருக்கின்றன. இது குடிமக்கள் 10 நிமிட நடையில் சென்றடையக் கூடியதாக அமைக்கப்பட்டிருக்கும். நகரியப் பூங்காக்களில் உட்கார இருக்கைகள் அமைக்கப்பட்டிருக்கும். சிலவற்றில் மகிழுலா மேசைகளும் திறந்தவெளிச் சமையலுக்கான அமைப்புகளும் கட்டமைக்கட்டிருக்கலாம். \n\nபரந்த இயற்கையிடங்களில் மிகப்பெரும் பூங்காக்கள் பல்லாயிரக்கணக்கான சதுர மீட்டர் பரப்பில் அமைந்துள்ளன. இங்கு மிகுந்த வனவிலங்குகளையும் குன்றுகள், ஆறுகள், அருவிகள் போன்ற இயற்கையான புவியியல் கூறுகளையும் காணவியலும். இவ்விடங்களில் நிகழ்காட்சிகளும் உல்லாசப் பயணச் சுற்றுக்களும் உணவகங்களும் சாகச விளையாட்டுக்களும் கட்டமைக்கப்பட்டிருக்கும். இத்தகைய பெரிய பூங்காக்களில் கூடாரம் அமைத்துக் கொண்டு முகாமிடுதலும் அனுமதிக்கப்படுகிறது. சில சிறப்புப் பூங்காக்கள் சட்டங்களால் பாதுகாக்கப்பட்டுள்ளன; அவற்றில் பூங்காவின் சட்டவிதிமுறைகளுக்கேற்ப வருகையாளர்களின் நடத்தை கண்காணிக்கப்படுகிறது. திறந்தவெளி தீ மூட்டல், கண்ணாடிப் புட்டிகளை உடைத்தல், நெகிழிக் குப்பைகள் போன்றவை தடை செய்யப்படுகின்றன. பெரிய தேசிய மற்றும் துணைதேசிய பூங்காக்கள் ஓர் பூங்காக் காவலர் (அல்லது வனப்பாதுகாவலர்) தலைமையில் கண்காணிக்கப்பட்டு பராமரிக்கப்படுகின்றது. இப்பெரிய பூங்காக்களில் கோடைகாலத்தில் மலையேறுதல், படகு வலித்தல் போன்றவையும் பனி மிகுந்த மிக வடக்கு நாடுகளில் குளிர்காலத்தில் பனிச்சறுக்கு விளையாட்டுக்களும் நடைபெறுகின்றன.\n"}
{"id": "408882", "url": "https://ta.wikipedia.org/wiki?curid=408882", "title": "சென்னமல்லீசுவரர் கோயில்", "text": "சென்னமல்லீசுவரர் கோயில்\n\nசென்னமல்லீசுவரர் கோயில் அல்லது மல்லிகேஸ்வரர் திருக்கோவில், மல்லிகார்ஜுனர் திருக்கோவில் (Mallikesvarar Temple, Chennai) என்பது சென்னை நகரம் உருவாகிக் கொண்டிருந்த காலகட்டத்தில் கட்டபட்ட முதல் கோயிலாகும். சென்னமல்லீசுவரர் கோயிலானது தேவராஜ முதலியார் தெரு, சௌகார்பேட்டை, சென்னையில் அமைந்துள்ளது. பிரித்தானிய கிழக்கிந்திய நிறுவனம் வழங்கிய நிதி உதவியுடன் கட்டப்பட்ட கோயில்களில் இதுவும் ஒன்று.\nSection::::வரலாறு.\nதற்போதைய சென்னை உயர்நீதிமன்றம் இருக்கும் வளாகத்தில் இருந்த சென்னகேசவப் பெருமாள் கோயில் மற்றும் சென்னமல்லீசுவரர் கோயில் போன்றவற்றை, பிரித்தானிய கிழக்கிந்திய நிறுவனம் தங்களது வணிக வசதிக்காக 1757ஆம் ஆண்டில் இடித்த போது, பொதுமக்கள் ஆவேசமடைந்தனர். பின்னர் கம்பேனி நிறுவனத்தார், மணலி முத்துகிருஷ்ண முதலியாருக்கு இடமும் பொருளும் கொடுத்து, 1762ஆம் ஆண்டில் தற்போது உள்ள இடத்தில் இந்த இருகோயில்களும் அடுத்தடுத்து மீண்டும் கட்டப்பட்டன. இந்த இரண்டு கோயில்களையும் இணைத்து பட்டணம் கோவில் என்று அப்பகுதி மக்கள் அழைக்கிறனர். \nSection::::கோயில் அமைப்பு.\nசென்னமல்லீஸ்வரர் திருக்கோயிலின் நுழைவு வாயிலில் மணிமண்டபம் ஒன்று காணப்படுகிறது. உள்ளே நுழைந்ததும் பிரசன்ன விநாயகர் காட்சியளிக்கிறார். மேற்குப் பிராகாரத்தில் வில்வ மரமும் முருகர் சன்னிதியும் உள்ளன. அன்னை பிரமராம்பிகைக்கு தனிச் சன்னிதி உள்ளது. வடக்குப் பிராகாரத்தில் அருணகிரிநாதர் தனிச் சன்னிதியில் உள்ளார். அருணகிரிநாதருக்கு தனிச் சன்னிதி அமைந்த ஆலயங்கள் குறைவு. அவற்றில் இதுவும் ஒன்று. \n"}
{"id": "408884", "url": "https://ta.wikipedia.org/wiki?curid=408884", "title": "எலன் தோடுசன் பிரின்சு", "text": "எலன் தோடுசன் பிரின்சு\n\nஎலன் தோடுசன் பிரின்சு \"(Helen Dodson Prince)\" (திசம்பர் 31, 1905 – பிப்ரவரி 4, 2002) ஓர் அமெரிக்க வானியலாளர் ஆவார். இவர் மிச்சிகன் ப்ல்கலைக்கழகத்தில் முன்னோடியாக சூரியத் தணல்வீச்சுகள் பற்றி ஆய்வு செய்த்ஹவர் ஆவார்.\n\nSection::::இளமையும் கல்வியும்.\nதோடுசன் எனப்படும் எலன் பிரின்சு மேரிலாந்து பால்டிமோரில் 1905 திசம்பர் 31 இல் எலன் வால்டேருக்கும் என்றி கிளே தோடுசனுக்கும் மகவாகப் பிறந்தார். இயற்பியலிலும் கணிதத்திலும் வல்லமை பெற்ற இவர், கவுச்சர் கல்லூரியில் கணித்வியல் படிக்க முழுக் கல்விநல்கையைப் பெற்றார். இங்கு இவர் 1927 இல் இளங்கலைப் பட்டம் பெற்றார். இவர் தன் பட்டப்படிப்பின்போது வானியல் பயில பேராசிரியர் புளோரன்சு பி. இலெவிசு ஆர்வம் ஊட்டியுள்ளார். இவர் மிச்சிகன் பல்கலைக்கழகத்தில் தொடர்ந்து படித்து 1932 இல் முதுவர் பட்டமும் 1934 இல் முனைவர் பட்டமும் வானியலில் பெற்றுள்ளார். இவரது முனைவர் பட்ட ஆய்வுரையின் தலைப்பு \" 25 ஓரியானிசு கதிர்நிரல் ஆய்வு (A Study of the Spectrum of 25 Orionis)\" என்பதாகும்.\n\nSection::::வாழ்க்கைப்பணியும் தகைமைகளும்.\nஇவர் வெல்லெசுலி கல்லூரியில் 1933 முதல் 1945 வரை வானியல் உதவிப் பேராசிரியராக பணிபுரிந்துள்ளார். இவர் 1934, 1935 ஆம் ஆண்டுக் கோடைக் காலத்தில் மரியா மிட்செல் வான்காணகத்தில் காலங்கழித்துள்ளார். அங்கு 25 ஓரியானிசு கதிர்நிரல் ஆய்வில் தொடர்ந்து மீண்டும் ஈடுபட்டுள்ளார். இவரது கண்டுபிடிப்புகள் பின்னர் வானியற்பியல் இதழில் வெளியிடப்பட்டுள்ளன. இவர் 1938, 1939 ஆம் அண்டுக் கோடைக் காலத்தில் பாரிசு வான்காணகத்தில் ஆய்வு செய்யும்போது இவரது ஆர்வம் சூரியச் செயல்பாடுகளுக்குத் திரும்பியது. இவர் 1943 முதல் 1945 வரை ம்சாசூசட் தொழில்நுட்ப நிறுவனத்தில் கதிர்வீச்சு ஆய்வகத்தில் பணிபுரியும்போது, இவர் இராடார் உருவாக்கத்தில் கணிசமான பங்களிப்புகள் செய்துள்ளார். இரண்டாம் உலகப் போருக்குப் பின், இவர் கவுச்சர் கல்லூரிக்குத் திரும்பிவந்து சேர்ந்தார். அங்கு இவர் 1945 முதல் 1950 வரை வானியல் பேராசிரியராக இருந்தார். இவர் தன் ஆய்வை 1947 இல் ஆய்வை மெக்மேத் கல்பர்ட் வான்காணகத்தில் தொடங்கினார். உடன் மசாசூசட் தொழில்நுட்ப நிறுவனத்தில் இருந்து விலகி, மிச்சிகனில் இணை இயக்குந்ராகவும் வானியல் பேராசிரியராகவும் சேர்ந்தார்.\n\nஇவர் 1932 இல் கவுச்சர் கல்லூரியில் இருந்து தீன் வான் மீட்டர் ஆய்வுநல்கையைப் பெற்றார். இவர் 1954 இல் வானியலுக்கானஆன்னி ஜம்ப் கெனான் விருதை பெற்றார் இவர் 1974 இல் மிச்சிகன் பல்கலைக்கழகத்தில் இருந்து புலத் தனித்தகைமை ஈட்ட விருதைப் பெற்றார். இவர் தன் வாழ்நாள் முழுவது சூரியத் தணல்வீச்சுக் குறித்து 130 அளவுக்கும் மேற்பட்ட ஆய்வுக் கட்டுரைகளை வெளியிட்டுள்ளார்.\n"}
{"id": "408888", "url": "https://ta.wikipedia.org/wiki?curid=408888", "title": "ஈத்தர் ஏ. நட்சன்", "text": "ஈத்தர் ஏ. நட்சன்\n\nஈத்தர் ஏ. நட்சன் \"(Heather A. Knutson)\" ஓர் அமெரிக்க வானியற்பியலாளர் ஆவார். இவர் கலிபோர்னியா தொழில்நுட்ப நிறுவனத்தில் உதவிப் பேராசிரியராக புவியியல், கோள் அறிவியல் பிரிவில் உள்ளார். இவர் புறக்கோள்களின் உருவாக்கம், இயைபுக் கூறுகளில் ஆய்வு மேற்கொள்கிறார். இவர் தனது புறக்கோள் வளிமண்டலங்களின் ஆய்வுக்காக அமெரிக்க வானியல் கழகத்தின் வானியலுக்கான நியூட்டன் இலேசி பியர்சு பரிசை வென்றுள்ளார்.<ref name=\"https://aas.org/grants-and-prizes/newton-lacy-pierce-prize-astronomy\">American Astronomical Society: Newton Lacy Pierce Prize in Astronomy | American Astronomical Society, accessdate: June 15, 2016</ref>\n\n\"மக்கள் அறிவியல்\" இவரை “ வளிமண்டலக் கள வெப்பநிலை, வானிலை, இயைபுக் கூறுகளைக் கண்டறியும் முதல் புறக்கோள் வானிலையியலாளர்” எனக் கூறுகிறது.\n\nSection::::கல்வியியல் வாழ்க்கை.\nஇவர் ஜான் ஆப்கின்சு பல்கலைக்கழகத்தில் இயற்பியல் இளவல் பட்டம் படிக்கும்போது, பகுதி நேரமாக விண்வெளித் தொலைநோக்கி அறிவியல் நிறுவனத்தில் அகப்பயிற்சியாளராக இருந்துள்ளார். இவர் 2004 இல் இயற்பியலில் இளம் அறிவியல் பட்டத்தைத் துறை, பல்கலைக்கழகத் தகைமையோடு பெற்றுள்ளார்.\n\nஇவர் தன் ஆய்வுரையை 2009 இல் முனைவர் பட்டம் பெற வழங்கியுள்ளார். ஆர்வார்டு பல்கலைக்கழகத்தில் 2009 இல் வானியலில் முனைவர் பட்டத்தை ஈட்டினார். இவரது மிக அண்மைக் கண்டுபிடிப்பு தோராயமாக அரைப்பகுதி வளிமப் பெருங்கோள்கள் தம்மில் இருந்து தொலைவில் வட்டணையில் சுற்றும் துணைக்கோள்களைப் பெற்றுள்ளன என்பதாகும், இந்த முடிவு, வெப்பமிகும் புற வியாழன்களின் உருவாக்கத்தின்போது ஏற்பட்ட கோள்நகர்வை உறுதிபடுத்துகிறது.\n\n\n"}
{"id": "408895", "url": "https://ta.wikipedia.org/wiki?curid=408895", "title": "ஜேன் லூ", "text": "ஜேன் லூ\n\nமுனைவர் ஜேன் எக்சு. லூ \"(Jane X. Luu)\" (வியட்நாம் மொழி: லூ லே ஆங் \"(Lưu Lệ Hằng)\"; பிறப்பு: ஜூலை 1963) அமெரிக்க-வியட்நாம் வானியலாளர் ஆவார். இவர் கியூப்பர் பட்டையையும் அதன் பெரிய வான்பொருள்களையும் கண்டுபிடித்து அவற்ரின் பான்மைகளை விளக்கியமைக்காக டேவிட் சி. யெவிட்டுடன் இணைந்து காவ்லி பரிசும் 2012 அம் ஆண்டுக்கான மிக்கெல் பிரவுன் பரிசும் பெற்றார். சூரியக் குடும்பக் கோள் அமைப்புகளின் வரலாற்றினைப் புரிந்துகொள்வதற்கான மபெரும் முன்னேற்றமாக அமைந்தது\"\n\nSection::::தொடக்கநிலை வாழ்க்கை.\nஇவர் 1963 இல் தென்வியட்நாம் அமெரிக்கப் படையின் மொழிபெயர்ப்பாளருக்கு மகளாகப் பிறந்தார். இளமையில் இவருக்கு இவரது பிரெஞ்சு மொழியைக் கற்பித்தார்; இந்நிகழ்ச்சி இவருக்கு வாழ்நாள் முழுவதும் மொழிகள்பால் ஆர்வத்தை வளர்த்தது.\n\nதென்வியட்நாமிய அரசு (சாய்கோன் வீழ்ந்ததும்) வீழ்ந்ததும் இவர் 1975 இல் அமெரிக்காவுக்குப் புலம்பெயர்ந்துள்ளார். இவரும் இவரது குடும்பமும் சொந்த உறவினர் வாழ்ந்த காந்துக்கியில் கு௶இயேறி வாழ்ந்தனர். இவர் தாரைச் செலுத்த ஆய்வகத்துக்கு வந்து பார்த்தபோது இவருக்கு வானியலில் ஆர்வம் கவிந்தது. She attended Stanford University, receiving her bachelor's degree in 1984.\n\nSection::::கியூப்பர் பட்டையின் கண்டுபிடிப்பு.\nஇவர் பெர்க்கேலி கலிபோர்னியா பல்கலைக்கழகத்திலும் மசாசூசட் தொழில்நுட்ப நிறுவனத்திலும் பட்டப்படிப்பு படிக்கும்போதே டேவிட் சி. யெவிட்டுடன் இணைந்து கியூப்பர் பட்டையைக் கண்டுபிடித்துள்ளார். இருவரும் ஐந்தாண்டு நோக்கீடுகளுக்குப் பிறகு 1992 இல், புளூட்டோவையும் அதன் மிகப் பெரிய நிலாவான சாரானையும் தவிர, முதல் கியூப்பர் பட்டை வான்பொருளைக் கண்டுபிடித்தனர்; இதற்கு இவர்கள் இருவரும் அவாய்ப் பல்கலைக்கழகத்தின் மவுனா கீயில் உள்ள 2.2 மீ தொலைநோக்கியைப் பயன்படுத்தினர். இந்த வான்பொருள் (15760) 1992 QB1 என்பதாகும். இதற்கு இவரும் யெவிட்டும் புன்னகையாள் எனச் செல்லப் பெயரிட்டனர். அமெரிக்க வானியல் கழகம் இவருக்கு 1991 இல் வானியலுக்கான ஆன்னி ஜம்ப் கெனான் விருதை வழங்கியது. இவர் 1992 இல் விண்வெளித் தொலைநோக்கி அறிவியல் நிறுவனத்தின் அபுள் ஆய்வுநல்கையைப் பெற்றார். இவர் பெர்க்கேலி கலிபோர்னியா பல்கலைக்கழகத்தை ஓம்புதல் நிறுவனமாகத் தேர்ந்தெடுத்தார். முதன்மைப் பட்டைச் சிறுகோள் 5430 லூ இவரது நினைவாகப் பெயரிடப்பட்டுள்ளது. இவர் 1992 இல் மசாசூசட் தொழில்நுட்ப நிறுவனத்தில் தன் முனைவர் பட்டத்தைப் பெற்றார்.\n\nSection::::தொழில்முறை வாழ்க்கை.\nமுனைவர் பட்டம் பெற்றதும், இவர் 1994 இல் இருந்து ஆர்வார்டு பல்கைக்கழகத்தில் பேராசிரியராகப் பணி செய்தார். இவர் நெதர்லாந்து இலெய்டன் பல்கலைக்கழகத்திலும் பணி செய்துள்ளார். ஐரோப்பா வாழ்க்கைக்குப் பிறகு, அமெரிக்காவுக்குத் திரும்பிவந்து மசாசூசட் தொழில்நுட்பக் கழகத்தின் இலிங்கன் ஆய்வகக் கருவிகள் புலத்தில் முதுநிலை அறிவியலாளராக வேலை மேற்கொண்டு வருகிறார்.\n\nஇவரும் யெவிட்டும் 2004 திசம்பரில், 50000 குவாவோவர் எனும்பிகப் பெரிய கியூப்பர் பட்டை வான்பொருளில் படிக வடிவப் பனிக்கட்டி உள்லதாக்க் கண்டுபிடித்து அறிவித்தனர்.ரிவர்கல் அதில் அம்மோவியா நீரகவேற்று இருப்பதற்கான நிலமைகளையும் கண்டுள்ளனர். இவர்கள் இந்த பனிக்கட்டி தரையடியில் தோன்றி, சில மில்லியன் ஆண்டுகட்கு முன்னர் மற்றொரு கியூப்பர் பட்டை வான்பொருளோடு மோதும்போது வெளியேறி இருக்கலாம் என்ற கோட்பாட்டையும் வெளியிட்டனர்.\n\nஇவரும் யெவிட்டும் இணைந்து 2012 இல் இலாசு ஏஞ்சலீசு கலிபோர்னியா பல்கலைக்கழகத்தின் இழ்சா பரிசைப் பெற்றனர். \"இப்பரிசு இவர்கள் இருவரும் நெப்டியூன் கடப்பு வான்பொருள்களைக் கண்டுபிடித்து அவற்றின் பான்மைகளையும் விவரித்தமைக்காக வழங்கப்பட்டது. இந்த நெப்டியூன் வான்பொருள்கள் சூரியனின் உருவாக்கம் சார்ந்த தொல்பொருள்களும் நெங்கலமாகத் தேடிக்கொண்டிருந்த சிற்றலைவுநேர வால்வெள்ளிகளுக்கான வாயிலும் ஆகும்.\" இவர் காவ்லி பரிசை யெவிட், மைக்கேல் ஈ. பிரவுன் ஆகிய இருவருடனும் பெற்றார். \"இப்பரிசு இவர்கள் மூவரும் கியூப்ப பட்டையையும் அதன் மிகப் பெரிய வான்பொருள்களையும் கண்டுபிடித்து அவற்றின் பான்மைகளை விவரித்தமைக்காக வழங்கப்பட்டது. இது நம் சூர்யக் குடும்பக் கோள்கள் அமைப்பின் வரலாற்றைப் புரிந்துகொள்வதைப் பெரிதும் மேம்படுத்திட வழிவகுத்தது”.\n\nSection::::சொந்த வாழ்க்கை.\nஇவர் பயணத்தை விரும்புபவர். நேப்பாவில் இவர் குழந்தைகளைக் காப்போம் அமைப்பில் பணிபுரிந்துள்ளார். இவர் பலவகைக் களச் செயல்பாடுகளில் ஈடுபடுபவர்னிவர் செல்லோ விளையடுவார். இவர் தன் கணவராகிய வானியலாளர் உரோன்னி ஊகர்வர்ப்பை நெதெர்லாந்து இலெய்டனில் சந்தித்தார்.\n\n\n\n\n"}
{"id": "408900", "url": "https://ta.wikipedia.org/wiki?curid=408900", "title": "ஜேனட் அக்கியூழ்சு மத்தேய்", "text": "ஜேனட் அக்கியூழ்சு மத்தேய்\n\nஜேனட் அக்கியூழ்சு மத்தேய் (\"Janet Akyüz Mattei\"; ஜனவரி 2, 1943 – மார்ச்சு 22, 2004) ஒரு துருக்கி-அமெரிக்க வானியலாளர் ஆவார். இவர் 1973 முதல் 2004 வரையில் அமெரிக்க மாறும் விண்மீன்கள் நோக்கீட்டாளர் கழகத்தின் இயக்குநராக இருந்தார்.\n\nஇவர் துருக்கி, போடுரமில் பெல்லாவுக்கும் பரூக் அக்கிய்யுழ்சுக்கும் மகளாகத் துருக்கி யூதக் குடும்பத்தில் பிறந்தார். இவர் இழ்மீரில் அமைந்த அமெரிக்க கல்லூரி நிறுவனத்தில் கல்வி பயின்றார். பல்கலைக்கழகப் படிப்புக்காக இவர் அமெரிக்காவுக்கு வந்து மசாசூசட்டு வால்தாமில் இருந்த பிராந்தேயிசு பல்கலைக்கழகத்தில் வியன் ஆய்வுநல்கை பெற்று முதுகலைப் படிப்பில் சேர்ந்தார். பின்னர் இவருக்குத் தோரித் கோப்லீத் மசாசூசட்டு, நாந்துகெட்டில் அமைந்த மரியா மிட்செல் வான்காணகத்தில் பணியை வழங்கினார்.\n\nஇவர் 1970 முதல் 1972 வரை வர்ஜீனியாவில் உள்ள சார்லோட்டிசுவில்லியி அமைந்த இலியாண்டர் மெக்கார்மிக் வான்காணகத்தில் பணிபுரிந்தார். இவர் 1972 இல் வ்ர்ஜீனிய பல்கலைக்கழகத்தில் இருந்து வானியலில் முதுகளைப் பட்டம் பெற்றார். இவர் தன் முனைவர் பட்டத்தை வானியலில் துருக்கி, இழ்மீரில் அமைந்த ஈகே பல்கலைக்கழகத்தில் 1982 இல் பெற்றார்.\n\nஇவர் அமெரிக்க மாறும் விண்மீன் கழகத்தில் 30 ஆண்டுகள் தலையேற்றபோது உலகெங்கிலும் உள்ள பயில்நிலை வாணியலாளர்களைக் கொண்டு மாறும் விண்மீன்களைன் நோக்கீடுக்களை திரட்டினார்ரிவர் பயில்நிலை, தொழில்முறை வானியலாளர்களின் பல முதன்மையான நோக்கீட்டுத் திட்டங்களை ஒருங்கிணைத்துள்ளார். இவர் கல்வியிலும் மாணவர் அறிவியல் திட்டங்களிலும் சீரிய ஆர்வம் கொண்டிருந்தார்ரிவரதி வழிகாட்டுதலின் கீழ் கழகத்தின் தரவுத்தளம் கல்வியாளர்களுக்கு கிடைத்தது. மேலும் தொழில்முறைசாரா வானியலாளரும் அபுள் விண்வெளித் தொலைநோக்கியை அணுகும் வாய்ப்பு கிட்டியது.\n\nமத்தேய் பல விருதுகளை வென்றுள்ளார். இவர் 1987 இல் பிரெஞ்சு வானியல் கழகத்தின் நூற்றாண்டுப் பதக்கத்தைப் பெற்றார். இவர் 1993 இல் அமெரிக்க வானியல் கழகத்தின் ஜார்ஜ் வான் பியசுபுரோயக் பரிசைப் பெற்றார்; இவர் 1993 இல் வானியல் குழுவின் இலெசுலி பெல்டியர் விருதைப் பெற்றார். இவர் 1995 இல் பயில்நிலை வானியலாளர்களை ஒருகிணைத்தமைக்காக இத்தாலிய வானியல் ஒன்றியத்தின் முதல் ஜியோவன்னி பாட்டிசுட்டா இலச்சினி விருதைப் பெற்றார்; இவர் 1995 இல் அரசு வானியல் கழகத்தின் ஜேக்சன் குவில்டு பதக்கத்தையும் பெற்றுள்ளார். சிறுகோள் 11695 மத்தேய் இவரது நினைவாகப் பெயரிடப்பட்டது.\n\nஇவர் 2004 மார்ச்சில் போசுட்டனில் குருதி வெண்புற்றால் இறந்தார்.\n\n\n"}
{"id": "408902", "url": "https://ta.wikipedia.org/wiki?curid=408902", "title": "பண்டைய அண்மை கிழக்கு", "text": "பண்டைய அண்மை கிழக்கு\n\nபண்டைய அண்மை கிழக்கு (ancient Near East), பண்டைய நாகரீகங்களின் தாய் வீடுகளில் ஒன்றாகும். பண்டைய அன்மைக் கிழக்குப் பகுதி, பண்டைய மெசொப்பொத்தேமியாவின் தற்கால ஈராக், தென்கிழக்கு துருக்கி, தென்மேற்கு ஈரான் மற்றும் வடகிழக்கு சிரியா பகுதிகளைக் கொண்டது. அனதோலியா, பண்டைய எகிப்திய நாகரீகம், பண்டைய ஈரானிய, ஈலாம், மீடியா,மற்றும் லெவண்ட் (தற்கால சிரியா), லெபனான், பாலஸ்தீனம், இசுரேல், ஜோர்டான் மற்றும் சைப்பிரசு நாகரீகங்கள், பண்டைய அன்மைக் கிழக்கில் கிமு 2600 ஆண்டுகளுக்கு முன் தோன்றிய நாகரீகங்கள் ஆகும். \n\nவெண்கலக் காலத்தில் கிமு 4,000ம் ஆண்டில் சுமேரியா நாகரீகத்தின் தோற்றத்திற்குப் பின் பண்டைய அண்மைக் கிழக்குப் பகுதிகளில் நாகரீகங்கள் பரவத் துவங்கியது. \n\nஅண்மைக் கிழக்குப் பகுதி உலக நாகரீகங்களின் தொட்டில்களில் ஒன்றாகக் கருதப்படுகிறது. இப்பகுதிகளில் முதன்முதலாக வேளாண்மை செய்யப்பட்டது. புதிதாக நகரங்கள் நிறுவப்பட்டது. மேலும் நிறுவனப்படுத்தப்பட்ட நகர இராச்சியங்கள், பேரரசுகள், சமயங்கள், எழுத்து முறைகள், போர் ஆயுதங்கள், போர் முறைகள், சமூக நீதிச் சட்டங்கள், அறிவியல், வானவியல், சோதிடம், கணக்கு, வண்டிச் சக்கரங்கள் அறிமுகப்படுத்தப்பட்டது. இந்நாகரீக காலத்தில் அண்மைக் கிழக்கில் பெரிய அளவில் பேரரசுகள் தோன்றியது. \n\nSection::::வரலாறு.\nSection::::செப்புக் காலம்.\nSection::::துவக்க கால மெசபடோமியா.\nபண்டைய அன்மைக் கிழக்கில், வரலாற்றிற்கு முந்திய செப்புக் காலத்தின் சுமேரியர்களின் மெசொப்பொத்தேமியா, துவக்க கால வெண்கலக் காலம் (c. கிமு 4000 - கிமு 3100) வரை நீடித்தது. பின்னர் உபைத்துகளின் காலம் துவங்கியது. சுமேரியர்களின் பிற்காலத்தில், கிமு 34 - 32 நூற்றாண்டுகளில், துவக்க கால வெண்கலக் காலத்தில், ஆப்பெழுத்துகளில் எழுதத் துவங்கினர.\n\nSection::::வெண்கலக் காலம்.\nSection::::துவக்க கால வெண்கலக் காலம்.\nSection::::சுமேரியா மற்றும் அக்காடியப் பேரரசு.\nஉலகின் முதல் நாகரீகங்களில் ஒன்றான சுமேரியர்களின் நாகரீகம், கீழ் மெசொப்பொத்தேமியாவில் தோன்\nறியது. கிமு 6-வது ஆயிரமாண்டில் பிற்பகுதியில், எரிது பகுதியில் தோன்றிய உபைத்துகளின் காலத்தில், சுமேரியர்களின் அரசு வீழ்ச்சியுற்றது. கிமு மூவாரயிரம் ஆண்டு வரை இருந்த உபைதுகள் காலம், கிமு மூவாயிரத்தின் பிற்பகுதியில் எழுச்சி கொண்ட அசிரியர்களாலும் மற்றும் கிமு இரண்டாயிரத்தின் முற்பகுதியில் எழுச்சி கொண்ட பாபிலோனியர்களாலும் வீழ்ச்சியடைந்தது. \n\nஉலகின் முதல் பேரரசாக அக்காடியப் பேரரசு, கிமு 24 முதல் கிமு 21 வரை செழித்தோங்கியது. இதன் முக்கிய நகரங்கள் பாபிலோன், லார்சா, எப்லா, டமாஸ்கஸ், அசூர் மற்றும் ஈலாம் முக்கிய நகரஙகள் ஆகும்.\n\nSection::::அமோரிட்டுகள்.\nகிமு 3000 ஆயிரத்தின் நடுவில், செமிடிக் மொழி பேசும் நாடோடி அமோரிட்டு மக்கள், அரேபிய தீபகற்பத்திலிருந்து, யூப்பிரடீஸ் ஆற்றின் மேற்கு கரையில் குடியேறத் துவங்கினர்.பின்னர் மெசபதோமியா மற்றும் பாபிலோனில் குடியேறினர். \n\n\n\nSection::::சமயங்கள்.\nபண்டைய அன்மைக் கிழக்கில் ஓரிறைக் கோட்பாடு கொண்ட யூத சமயமும், காளை மாடு போன்ற பல தெய்வ உருவ வழிபாடுகளும் இருந்தது. \n\n\n\n"}
{"id": "408905", "url": "https://ta.wikipedia.org/wiki?curid=408905", "title": "இடாய்ச்சு அருங்காட்சியகம்", "text": "இடாய்ச்சு அருங்காட்சியகம்\n\nஇடாய்ச்சு அருங்காட்சியகம் அல்லது செர்மன் அருங்காட்சியகம் செர்மன் நாட்டின் மியூனிக் நகரில் உள்ள ஒரு அறிவியல் தொழில்நுட்ப அருங்காட்சியகம். இதுவே உலகின் மிகப்பெரிய அறியவல் நுட்பக் காட்சியகமாகும். இங்கு 50 துறைகளில் 28, 000 பொருட்கள் காட்சிப் படுத்தப்பட்டுள்ளன. ஆண்டுதோறும் 15 இலட்சம் பேர் இந்த அருங்காட்சியகத்தைப் பார்வையிடுகின்றனர். இது 1903-ஆம் சூன்த் திங்கள் 28-ஆம் நாள் செருமானியப் பொறியாளர் கழகத்தால் தொடங்கப்பட்டது. மியூனிக் நகரின் மிகப்பெரிய அருங்காட்சியகம் இதுவே.\n"}
{"id": "408907", "url": "https://ta.wikipedia.org/wiki?curid=408907", "title": "எண்ணெய்க் கசிவு", "text": "எண்ணெய்க் கசிவு\n\nஎண்ணெய்க் கசிவு என்பது நீர்ம நிலையில் உள்ள பெட்ரோலியப் பொருட்கள் சுற்றுப்பறத்தில் மாந்த செயல்பாட்டினால் கசிந்து வெளியாவதைக் குறிக்கும். இது சூழலை மாசுறுத்தும் காரணிகளில் ஒன்று. பொதுவாக இது கடலில் ஏற்படும் எண்ணெய்க் கசிவினையே குறித்தாலும் இது நிலத்திலும் ஏற்படலாம். எண்ணெய் ஏற்றி வரும் கப்பல்களில் இருந்து கடலிலோ அல்லது கரையை ஒட்டிய பகுதிகளிலோ பொதுவாக எண்ணெய்க் கசிவு ஏற்படுகிறது.\n\nSection::::சூழலியல் தாக்கம்.\nகடலில் ஏற்படும் கசிவினாலும் அதனைச் சரிசெய்யும் நடவடிக்கைகளாலும் நீர்வாழ் உயிரினங்கள் பாதிக்கப் படுகின்றன. மோப்பத்தை வைத்து தனது தாயையோ சேயையோ கண்டறியும் உயிரினங்கள் எண்ணெயின் கடும் நெடியினால் பாதிக்கப்பட்டு குட்டிகள் தனித்து விடப்படுதலால் அழிவாபத்தை எதிர்கொள்கின்றன. உரோமங்களை உடைய கடற்பாலூட்டிகள் மீது எண்ணெய் படிவதால் இவற்றின் உடல் தட்பவெப்ப நிலை சீர்குலைகிறது. கடற் பகுதிகளில் வாழும் பறவைகளின் பறக்கும் திறனை இவை பாதிப்பதால் பறவைகள் உணவு தேட முடியாமலோ அல்லுது கொன்றுண்ணிகளிடம் சிக்கியோ அழிகின்றன. மேலும், எண்ணெய்க் கசிவு காற்றையும் மாசுபடுத்தக்கூடும்.\n"}
{"id": "408908", "url": "https://ta.wikipedia.org/wiki?curid=408908", "title": "பெலிபார்மியா", "text": "பெலிபார்மியா\n\nபெலிபார்மியா (ஆங்கிலம்; \"Feliformia\" பூனை உருவமுள்ளது என்னும் பொருள்தருவது) என்னும் துணைவரிசை ஊனுண்ணி வரிசையில் உள்ள பூனையை ஒத்த தோற்றம் கொண்ட பூனை, கழுதைப் புலி, சிவெட்டு முதலியவற்றை உள்ளடக்கியது. இது மற்றொரு துணைவரிசையான கேனிபார்மியாவில் (\"Caniformia\") இருந்து மாறுபட்டது.\n\nSection::::பண்புகள்.\nநடுக் காதையும் உள் காதையும் சூழ்ந்திருக்கும் எலும்பு உறையின் அமைப்பே இன்று வாழ்ந்து வரும் அனைத்து பெலிபார்மியா விலங்குகளுக்கும் உள்ள பொதுவான பண்பாகும். இதுவே கேனிபார்மியா வகை விலங்குகளில் இவற்றை வேறுபடுத்தி அறிய உதவும் முக்கியமான பண்பு. பெலிபார்மியாக்களுக்கு நடு, உள் காதுகளைச் சூழ்ந்திருக்கும் எலும்பு உறை இரு எலும்புகளாலும் கேனிபார்மியாக்களுக்கு ஒரு எலும்பாலும் அமைந்திருக்கும்.\nஇவற்றின் முகமானது (கண்ணுக்கும் மூக்குக்கும் இடைப்பட்ட பகுதி) கேனிபார்மியா எனப்படும் பேரினத்தில் உள்ள நாய் முதலான விலங்குகளை விடக் குறைவான நீளத்தில் இருக்கும் - பற்கள் குறைவாக இருக்கும். இவை பொதுவாக மறைந்திருந்து இரையைத் தாக்கும் விலங்குகள்.\n"}
{"id": "408909", "url": "https://ta.wikipedia.org/wiki?curid=408909", "title": "க. வெள்ளாகுளம் ஊராட்சி", "text": "க. வெள்ளாகுளம் ஊராட்சி\n\nக. வெள்ளாகுளம் ஊராட்சி (\"K. vellakulam Gram Panchayat\"), தமிழ்நாட்டின் மதுரை மாவட்டத்தில் உள்ள கள்ளிகுடி ஊராட்சி ஒன்றியம் வட்டாரத்தில் அமைந்துள்ளது. இந்த ஊராட்சி, திருமங்கலம்சட்டமன்றத் தொகுதிக்கும் விருதுநகர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.  2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 5154 ஆகும். இவர்களில் பெண்கள் 2612 பேரும் ஆண்கள் 2542 பேரும் உள்ளனர்.\n\nSection::::அடிப்படை வசதிகள்.\nதமிழ்நாடு ஊரக வளர்ச்சி மற்றும் ஊராட்சித் துறையின் 2015ஆம் ஆண்டுத் தரவின்படி கீழ்க்கண்ட தகவல் தொகுக்கப்பட்டுள்ளது.\nSection::::சிற்றூர்கள்.\nஇந்த ஊராட்சியில் அமைந்துள்ள சிற்றூர்களின் பட்டியல்:\n\n\n\n\n"}
{"id": "408911", "url": "https://ta.wikipedia.org/wiki?curid=408911", "title": "கோர்தோபா, அர்கெந்தீனா", "text": "கோர்தோபா, அர்கெந்தீனா\n\nகோர்தோபா (\"Córdoba\", ) அர்கெந்தீனாவின் புவியியல் மையத்தில் அமைந்துள்ள நகரமாகும். சியேராசு சிகாசு மலையடிவாரத்தில் சுக்குய்யா ஆற்றங்கரையில் புவெனஸ் ஐரிஸ் நகரிலிருந்து வடமேற்கில் 700 கிமீ (435 மைல்) தொலைவில் அமைந்துள்ளது. இது கோர்தோபா மாகாணத்தின் தலைநகரமாகவும் அர்கெந்தீனாவின் இரண்டாவது பெரிய நகரமாகவும் விளங்குகின்றது. 2000ஆம் ஆண்டு கணக்கெடுப்பின்படி இதன் மக்கள்தொகை ஏறத்தாழ 1,330,023 ஆகும். \n\nஇதனை 1573ஆம் ஆண்டு சூலை 6ஆம் நாள் ஒரோனிமோ லூயி டெ கபேரா நிறுவினார்; அவர் எசுப்பானியாவிலுள்ள கோர்தோபாவை ஒட்டி இதற்கு அதே பெயரை இட்டார். அர்கெந்தீனா என இன்று அறியப்படும் பகுதியில் (அக்காலகட்டத்தில் இப்பகுதி \"சான்டியேகோ டெல் எஸ்டெரோ\" என அழைக்கப்பட்டது) அமைந்த முதல் எசுப்பானிய குடியேற்றத் தலைநகரங்களில் ஒன்றாக இது இருந்தது. இங்குள்ள கோர்தோபா தேசிய பல்கலைக்கழகமே நாட்டின் மிகப் பழமையான பல்கலைக்கழகமாகும்; எசுப்பானிய அமெரிக்காவின் ஏழாவதாக நிறுவப்பட்ட பல்கலைக்கழகமுமாகும். இதனை இயேசு சபையினர் 1613இல் நிறுவினர். இப்பல்கலைகழக இருப்பால் கோர்தோபா \"லா டாக்டா\" (அண்மித்த தமிழாக்கம், \"அறிவார்ந்த ஒன்று\") என அழைக்கப்பட்டது.\n\nகோர்தோபாவில் பல எசுப்பானிய குடியேற்ற ஆட்சிக்கால வரலாற்றுச் சின்னங்கள் உள்ளன. குறிப்பாக கத்தோலிக்க திருச்சபை கட்டிடங்களைக் காணலாம். இதில் குறிப்பிடத்தக்க ஒன்றாக இயேசு சபை வளாகம் (எசுப்பானியம்: \"மன்சானா எசூட்டிகா\"), 2000 இல் யுனெஸ்கோ உலகப் பாரம்பரியக் களமாக அறிவிக்கப்பட்டது. இந்த வளாகத்திலுள்ள கட்டிடங்கள் 17ஆம் நூற்றாண்டில் கட்டப்பட்டவை. இவற்றில் மொன்செராட் தேசியக் கல்லூரி, குடியேற்ற பல்கலைக்கழக வளாகம் ஆகியவையும் அடங்கும். இந்த பல்கலைக்கழக வளாகம் தற்போது கோர்தோபா தேசிய பல்கலைக்கழகத்தின் வரலாற்று அருங்காட்சியகமாக உள்ளது. கோர்தோபா பல்கலைக்கழகம் 20ஆம் நூற்றாண்டு துவக்கத்திலிருந்து நாட்டின் இரண்டாவது பெரிய பல்கலைக்கழகமாக (முதலாவது புவெனஸ் ஐரிஸ் பல்கலைக்கழகம்) விளங்குகின்றது.\n\n"}
{"id": "408923", "url": "https://ta.wikipedia.org/wiki?curid=408923", "title": "மிலே எடினாக்", "text": "மிலே எடினாக்\n\nமைக்கேல் யோன் \"மிலே\" எடினாக் (\"Michael John \"Mile\" Jedinak\" பிறப்பு: 3 ஆகத்து 1984) ஆத்திரேலிய காற்பந்தாட்ட வீரர் ஆவார். இவர் ஆத்திரேலியத் தேசிய அணியின் தலைவராகவும், இங்கிலாந்தின் ஆஸ்டன் வில்லா அணியில் நடுக்கள ஆட்ட வீரராகவும் விளையாடுகிறார்.\n\nஇவர் ஆத்திரேலியத் தேசிய அணிக்காக 60 இற்கும் மேற்பட்ட போட்டிகளில் விளையாடியுள்ளார். 2014 முதல் அவ்வணியின் தலைவராக விளையாடி வருகிறார். 2010, 2014, 2018 உலகக்கோப்பை காற்பந்து போட்டிகளில் விளையாடியுள்ளார். இரண்டு தடவைகள் ஆசியக் கோப்பை போட்டிகளிலும் விளையாடியுள்ளார். 2015 ஆசியக் கோப்பைப் போட்டி ஆத்திரேலியாவில் நடந்த போது, இவர் தலைமையில் விளையாடி ஆத்திரேலிய அணி கோப்பையை வென்றது.\n\nஎடினாக் சிட்னி நகரில் பிறந்து வளர்ந்தவர். நத்தாலி என்பவரைத் திருமணம் புரிந்தார். இவர்களுக்கு மூன்று பிள்ளைகள் உள்ளனர்.\n\n"}
{"id": "408925", "url": "https://ta.wikipedia.org/wiki?curid=408925", "title": "எஸ். எம். நாயகம்", "text": "எஸ். எம். நாயகம்\n\nஎஸ். எம். நாயகம் என அறியப்பட்ட சுந்தரம் மதுரநாயகம் சிங்கள திரைப்படங்களின் முன்னோடி ஆவார். முதலாவது சிங்கள பேசும் படமான கடவுனு பொறந்துவ என்ற திரைப்படத்தைத் தயாரித்தவர் இவரே.\n\nSection::::தொழில் வாழ்க்கை.\nஇந்தியாவிலுள்ள மதுரையை பிறப்பிடமாகக் கொண்டவர். சோப், வாசனைத்திரவியங்கள் தயாரிக்கும் தொழிற்சாலைகளை நடத்தி வந்தார். இவரது தொழிற்சாலைகள் இந்தியாவிலும், அந்நாளைய பிரிட்டிஷ் இலங்கையிலும் அமைந்திருந்தன.\n\n1940 களில் இந்தியாவில் திரைப்படத் தொழில் மிகவும் விரிவடைந்து வளர்ந்து வந்தது. நாயகம் மதுரையில் \"ஸ்ரீ முருகன் நவகலா லிமிடெட்\" என்ற திரைப்பட நிறுவனத்தைத் தொடங்கினார். அத்துடன் மதுரையை அடுத்த திருப்பரங்குன்றத்தில் \"சித்ரகலா மூவிடோன்\" என்ற படப்பிடிப்பு நிலையத்தையும் நிறுவினார்.\n\nஇந்த நிறுவனத்தின் முதல் தயாரிப்பாக 1946 ஆம் ஆண்டு குமரகுரு என்ற திரைப்படம் தயாரித்து வெளியிடப்பட்டது. அடுத்த ஆண்டு தாய் நாடு என்ற திரைப்படத்தைத் தயாரித்து இந்தியா சுதந்திரமடைந்த 1947 ஆகஸ்ட் 15 ஆம் நாள் வெளியிடப்பட்டது.\n\nஎஸ். எம். நாயகத்தின் கூற்றுப்படி அவரது சிங்கள நண்பர்கள் தமிழ், இந்திப் படங்களைப் பார்த்துக் களிப்புற்ற அதே வேளை, தமது சொந்த மொழியில் திரைப்படங்கள் இல்லையே என்ற ஆதங்கத்தை வெளிப்படுத்தினார்களாம். ஆகவே, நாயகம் ஒரு சிங்கள திரைப்படத்தைத் தயாரிக்க முடிவு செய்தார்.\n\nSection::::கடவுனு பொறந்துவ.\nபல கதைகளைப் பரிசீலித்தபின், இலங்கையில் வெற்றிகரமாக மேடையேற்றப்பட்ட ஒரு நாடகமான \"கடவுனு பொறந்துவ\" என்ற நாடகத்தின் கதையை வாங்கினார். திரைப்படம் மதுரையில் தயாரானது. தொழிநுட்பக் கலைஞர்கள் அனைவரும் இந்தியர்கள். நடிகர், நடிகைகள் இலங்கையிலிருந்து வந்தார்கள். இந்தப் படம் இலங்கை கொழும்புவிலுள்ள \"கிங்ஸ்லி\" தியேட்டரில் திரையிடப்பட்டது. முதற்காட்சிக்கு அப்போது இலங்கை அமைச்சரவையில் முதன்மை அமைச்சராகவிருந்த டி. எஸ். சேனநாயக்கா சிறப்பு விருந்தினராக வந்திருந்தார். இவரே பிற்காலத்தில் இலங்கையின் முதல் பிரதமர் ஆனார்.\n"}
{"id": "408926", "url": "https://ta.wikipedia.org/wiki?curid=408926", "title": "அன்னா சுட்டீல் பெட்டிட்", "text": "அன்னா சுட்டீல் பெட்டிட்\n\nSection::::இளமை.\nஇவர் 1886 நவம்பர் 6 இல் பென்சில்வேனியா, கோட்டெசுவில்லியில் பிறந்தார்.\n\nSection::::கல்வி.\nஇவர் சுவார்த்மோர் கல்லூரியில் படித்து வானியலில் 1908 இல் இளங்களைப் பட்டமும் 1912 இல் முதுகலைப் பட்டமும் பெற்ரார், இவர் முனைவர் பட்டம் பெற 1919 இல் சிகாகோ பல்கலைக்கழகம் சென்று. \"h பெர்சேய் கொத்தின் 359 விண்மீன்களின் செவ்வியக்கத்தையும் இடமாறு தோற்றப் பிழைகளையும்\" பற்றிய ஆய்வுரையை முடித்தார்.\n\nSection::::வாழ்க்கைப்பணி.\nசுவார்த்மோர் கல்லூரியில் பட்டம் பெற்ற இவர், சுப்பிரவுல் வாண்காணகத்தில் வானியல் நோக்கீட்டாளராகப் பணியில் சேர்ந்தார். இவர் முனைவர் பட்டத்துக்காக ஆய்வு செய்யும்போது, பெட்டிட் மவுண்ட் வில்சன் வான்காணகத்துக்கும் கார்னிகி அறிவியல் நிறுவனத்துக்கும் பணியாற்றிய இவர் பிறகு தன் வாழ்நாள் முழுவதும் அங்கேயே கழித்தார். இவர் தன் வாழ்நாள் பணிக்காலத்தில் பல சூரிய ஒளிமறைப்புகளை நோக்கீடு செய்ய சென்றுவந்துள்ளார்.. முதலில் இவர் 1918 இல் கொலராடோ, மத்தேசன் சூரிய ஒளிமறைப்புக்குச் சென்றுவந்தார்.. இரண்டாவதாக, 1923 இல் நியூ ஆம்ப்சயர் பாயின்ட் உலோமா சூரிய ஒளிமறைப்புக்குச் சென்றுவந்தார். சில ஆண்டுகள் கழித்து, இவர் 1930 இல் நிகழ்ந்த சூரிய ஒளிமறைப்பைக் காண, நியூ ஆம்ப்சயர் அனிலேக்குக்குச் சென்றுவந்தார். இறுதியாக, இவர் நியூ ஆம்ப்சயரில் இலங்காசுட்டரில் 1932 இல் நிகழ்ந்த சூரிய ஒளிமறைப்புக்கு சென்றுவந்தார்.\n\nஇவர் தன் வாழ்நாளில் பசிபிக் வானியல் கழக உறுப்பினராகத் தேர்வு செய்யப்பட்டார். இக்கழகத்தில் பணிசெய்யும்போது இவர் இக்கழகம் வெளியிட்ட பல அறிவார்ந்த கட்டுரைகளை மீள்பார்வை செய்துள்ளார்.\n\n\nSection::::சொந்த வாழ்க்கை.\nஇவர் தன் முனைவர் ப்ட்ட ஆய்வின்போது எடிசன் பெட்டிட்டை மணந்தார்ரிவருக்கு எலன் மர்யோரி என இருபெண் மகவுகள் உண்டு.. இவரது மூத்த மகள் 1922 இல் பிறந்தார்.. இவர் 1961 செப்டம்பர் 10 இல் கலிபோர்னியா, இலாசு ஏஞ்சலீசில் தன் 74 ஆம் அகவையில் இறந்தார், after suffering a severe stroke\n"}
{"id": "408927", "url": "https://ta.wikipedia.org/wiki?curid=408927", "title": "பாட்லிங் மணி", "text": "பாட்லிங் மணி\n\nபாட்லிங் மணி ஒரு இந்திய திரைப்படக் கலைஞர் ஆவார்.\n\nSection::::தொழில் வாழ்க்கை.\nSection::::ஊமைப் படங்கள்.\nஊமைப்படங்கள் வெளிவந்த காலத்தில் பெரும்பாலும் மக்கள் ஏற்கெனவே அறிந்த புராண, வரலாற்றுக் கதைகளைக் கொண்டே படங்கள் தயாரிக்கப்பட்டன. இவற்றினிடையே, மக்களின் சுவாரசியத்தைக் கூட்டுவதற்காக கவர்ச்சி நடனங்கள், சாகசக் காட்சிகள் என்பன சேர்க்கப்பட்டன. அக்காலத்தில் இரண்டு சாகச (ஸ்டன்ட்) நடிகர்கள் இருந்தனர். ஒருவர் ஸ்டன்ட் ராஜு, மற்றவர் பேட்லிங் மணி.\n\nSection::::பேசும் படங்கள்.\nபேசும் படங்கள் வெளிவரத் தொடங்கிய பின்னரும் பெரும்பாலான தமிழ்த் திரைப்படங்கள் புராண, வரலாற்றுக் கதைகளையே கொண்டிருந்தன.\n\n1936 ஆம் ஆண்டு முதலாவது தமிழ் அதிரடி திரைப்படம் வெளியானது. பேட்லிங் மணி இத் திரைப்படத்தின் கதையை எழுதியதுடன் சாகசச் செயல்கள் புரியும் இளைஞனாக நடித்தார். மெட்ராஸ் மெயில் என்ற இத்திரைப்படம் மக்களால் விரும்பி வரவேற்கப்பட்டது. \n\nமிஸ் சுந்தரி இவரது அடுத்த படமாகும். 1937 ஆண்டு வெளியான இப்படத்தில் பி. எஸ். சிவபாக்கியம் இவருடன் ஜோடி சேர்ந்து நடித்திருந்தார்.\n\nசில ஆண்டுகளின் பின்னர் தாய் நாடு என்ற திரைப்படத்தில் நடித்தார். இந்தியா சுதந்திரமடைந்த 1947 ஆகஸ்ட் 15 ஆம் நாள் இத்திரைப்படம் வெளியானது.\n\nSection::::இயக்குநராக.\n1938 ஆம் ஆண்டு இவர் இயக்குநராகப் பணியாற்றிய ஒரேயொரு திரைப்படமான மெட்ராஸ் சி. ஐ. டி (அல்லது ஹரிஜன சிங்கம்) வெளியானது.\n"}
{"id": "408939", "url": "https://ta.wikipedia.org/wiki?curid=408939", "title": "டிக் டிக் டிக் (2018 திரைப்படம்)", "text": "டிக் டிக் டிக் (2018 திரைப்படம்)\n\nடிக் டிக் டிக் என்பது 2018 ஆம் ஆண்டில் வெளிவந்த ஒரு இந்தியத் தமிழ் அறிவியல் புனைவுத் திரைப்படம் ஆகும். இதனை சக்தி சௌந்தரராஜன் இயக்கியுள்ளார். 1963 இல் வெளியான கலை அரசி திரைப்படத்திற்குப் பின்னர் இந்தியாவில் தயாரிக்கப்பட்ட முதலாவது விண்வெளித் திரைப்படமாகும். இத்திரைப்படத்தில் ஜெயம் ரவி, ஆரன் அசீஸ், நிவேதாபெத்துராஜ் ஆகியோர் முக்கிய பாத்திரங்களில் நடித்துள்ளனர். 2016 அக்டோபரில் தயாரிப்பு ஆரம்பமானது. திரைப்பட முன்னோட்டம் 2017 ஆகத்து 15 இல் வெளியானது. 2016 சனவரி 26 இல் வெளியிடவிருந்த இத் திரைப்படம், 2018 சூன் 22 வெளியானது.\n"}
{"id": "408951", "url": "https://ta.wikipedia.org/wiki?curid=408951", "title": "பிலிப்பி கோட்டின்யோ", "text": "பிலிப்பி கோட்டின்யோ\n\nபிலிப்பி கோட்டின்யோ கொரெயா (\"Philippe Coutinho Correia\", ; பிறப்பு: 12 சூன் 1992) பிரேசில் காற்பந்தாட்ட வீரர் ஆவார். இவர் பிரேசில் தேசிய அணியிலும்]], பார்சிலோனா கழகத்திலும் நடுக்களத் தாக்கும் வீரராக விளையாடி வருகிறார்.\n\nஇரியோ டி செனீரோ நகரில் பிறந்து வளர்ந்த கோட்டின்யோ, கிறித்தவரான கோட்டின்யோ 2012 ஆம் ஆண்டில் ஐன் என்பவரைத் திருமணம் புரிந்தார். வாஸ்கோ ட காமா இளைஞர் அணியில் விளையாட ஆரம்பித்தார். 2008 இல் இத்தாலியின் இன்டர் மிலான் கழகத்தில் €4 மில்லியன் ஊதியத்தில் சேர்க்கப்பட்டார். 2013 சனவரியில், ஆங்கிலேய பிரீமியர் அணியின் லிவர்பூல் கழகத்தில் £8.5 மிலியன் ஊதியத்தில் சேர்க்கப்பட்டார். பிரேசிலின் புகழ்பெற்ற கால்பந்து வீரர் பெலே கோட்டின்யோவிற்கு \"பெரும் எதிர்காலம்\" காத்திருக்கிறது என 2015 ஆம் ஆண்டில் கூறியுள்ளார். 2018 சனவரியில், கோட்டின்யோ €142 மில்லியனுக்கு ($170 மில்லியன்) பார்சொலோனாவுக்காக விளையாட ஏற்றுக் கொள்ளப்பட்டார். இது உலகின் காற்பந்தாட்ட வீரர்களுக்கான மூன்றாவது பெரிய கொடுப்பனவு ஆகும்.\n\nகோட்டின்யோ 2010 இல் பன்னாட்டுப் போட்டிகளில் பிரேசில் அணீக்காக விளையாட ஆரம்பித்தார். இவர் 2015 அமெரிக்கக் கோப்பை, 2016 கோப்பா அமெரிக்கா நூறாண்டுகள் போட்டி, 2018 உலகக்கோப்பை காற்பந்து போட்டிகளில் விளையாடினார்.\n\nSection::::பன்னாட்டுப் பங்களிப்பு.\nபிரேசிலின் 14 வயதுக்குக் கீழானோரின் அணியில் விளையாட ஆரம்பித்த கோட்டின்யோ, 2009 ஆம் ஆண்டில் 17-வயதுக்குட்பட்டோருக்கான தென்னமெரிக்க கால்பந்து வாகையாளர் போட்டியில் விளையாடி மூன்று கோல்கள் எடுத்து பிரேசிலுக்கு வெற்றி தேடித் தந்தார்.\n\n"}
{"id": "408957", "url": "https://ta.wikipedia.org/wiki?curid=408957", "title": "லூக்கா மோத்ரிச்", "text": "லூக்கா மோத்ரிச்\n\nலூக்கா மோத்ரிச் (\"Luka Modrić\" பிறப்பு 9 செப்டம்பர் 1985) குரோவாசிய தொழில்முறை கால்பந்து விளையாட்டாளர். எசுப்பானியக் கழகமான ரியல் மாட்ரிட் அணியில் விளையாடும் மோத்ரிச் குரோவாசியா தேசிய அணியின் அணித்தலைவராவார். மோத்ரிச் முதன்மையாக நடுக்கள வீரர் (காற்பந்துச் சங்கம்)#நடுக்கள வீரர்; இருப்பினும் தாக்கும் நடுக்களத்தினராகவோ காப்பு நடுக்களத்தினராகவோ, அல்லது பின்னாலிருந்து ஆட்டத்தை நிர்ணயிப்பவராகவோ விளையாடுகின்றார். மோத்ரிச் உலகளவில் மிகச்சிறந்த நடுக்கள விளையாட்டாளர்களில் ஒருவராக பரவலாக ஏற்கப்படுகிறார்.\n\nSection::::கழக ஆட்டங்கள்.\nசதர் நகரில் பிறந்த மோத்ரிச் 2002இல் டைனமோ சாக்ரெப் கழகத்திற்காக ஒப்பந்தம் செய்யப்பட்டார். சாக்ரெபில் தொடர்ந்து முன்னேறிவந்த மோத்ரிச் 2005இல் தனது முதல் ஆட்டத்தில் பங்கேற்றார். தொடர்ந்து மூன்று லீக் கோப்பைகளை வென்று 2007ஆம் ஆண்டின் சிறந்த விளையாட்டாளர் பட்டம் வென்றார். 2008இல் ஆங்கில பிரீமியர் லீக் கழகமான டொட்டான்காம் ஆட்சுபரில் இணைந்தார். அவ்வணி 50 ஆண்டு வரலாற்றில் முதன்முறையாக யூஈஎஃப்ஏ வாகையர் கூட்டிணைவு 2010–11 போட்டியில் காலிறுதி எட்ட பெரிதும் உதவியாக இருந்தார்.\n\n2011–12 பருவத்திற்குப் பிறகு டொட்டானகாம் ஆட்சுபரிலிருந்து விலகி ரியல் மாட்ரிட் அணிக்கு £30 மில்லியன் கட்டணத்திற்கு ஒப்பந்தம் செய்யப்பட்டார். Modrić signed a five-year contract with the Spanish club. அங்கு பயிற்சியாளர் கார்லோ அன்செலாட்டி மேற்பார்வையில் தன் திறனை வளர்த்துக்கொண்டு தங்கள் அணி \"லா டெசிமா\" வெல்லவும் 2013–14 யூஈஎஃப்ஏ வாகையர் கூட்டிணைவின் \"பருவத்தின் சிறந்த அணி\" விருது பெறவும் பங்களித்தார். 2016 முதல் 2018 வரை மூன்று வாகையர் கூட்டிணைவு வெற்றிகளைப் பெற்றுத் தந்தார். இந்த மூன்று ஆண்டுகளிலுமே \"பருவத்தின் சிறந்த அணி\" விருதையும் 2016இல் லா லீகாவின் \"சிறந்த நடுக்கள வீரர்\" விருதையும் வென்றார். 2017இல் யூஈஎஃப்ஏ வழங்கும் சிறந்த நடுக்கள வீரர் விருது பெற்றார்.\n\nSection::::பன்னாட்டுப் போட்டிகள்.\nமோத்ரிச் குரோவாசியாவிற்காக முதன்முதலில் மார்ச் 2006இல் அர்கெந்தீனாவிற்கு எதிரான ஆட்டத்தில் அறிமுகமானார். அது முதல் குரோவாசியா பங்கேற்கும் அனைத்துப் போட்டிகளிலும் ஆடி வருகிறார். 2006, 2014, மற்றும் 2018 உலகக்கோப்பை காற்பந்து போட்டிகளில் பங்கேற்றுள்ளார். தனது முதல் பன்னாட்டு போட்டி கோலை இத்தாலிக்கு எதிராக அடித்துள்ளார். யூஈஎஃப்ஏ ஐரோ 2008இல் \"போட்டியின் அணிக்கு\"த் தேர்ந்தெடுக்கப்பட்டார். இப்பெருமைபெற்ற இரண்டாவது குரோவாசியர் இவராவார்.\n"}
{"id": "408960", "url": "https://ta.wikipedia.org/wiki?curid=408960", "title": "சூசா", "text": "சூசா\n\nசூசா (Susa) பண்டைய அண்மை கிழக்கின் மெசபடோமியா நாகரீக காலத்திய ஈலாம் பகுதியில் அமைந்த பண்டைய பாரசீக நகரம் ஆகும். \nஎலமைட்டு, புது அசிரியப் பேரரசு, அகாமனிசியப் பேரரசு, சசானியப் பேரரசு, பார்த்தியப் பேரரசு மற்றும் செலூக்கியப் பேரரசு காலத்தில், கிமு 4,200 முதல் கிபி 1218 வரை சிறப்புடன் திகழ்ந்த நகரம் ஆகும். \n\nசூசா நகரம் அசுபானியர்களால் கிபி 647லும், இரண்டாவதாக இசுலாமியர்களால் கிபி 638லும், மூன்றாம் முறையாக மங்கோலியர்களால் கிபி 1218லும் முற்றிலும் அழிக்கப்பட்டது\n\nடைகிரிசு ஆற்றிற்கு கிழக்கே 250 கிலோ மீட்டர் தொலைவில், கார்கேக் மற்றும் டெஸ் ஆற்றிற்கு இடையே, சக்ரோஸ் குன்றுகளின் அடிவாரத்திற்கு அடியில் தற்கால ஈரான் நாட்டின் குசெஸ்தன் மாகாணத்தில், சூஸ் நகரத்தில் அமைந்துள்ளது. \n\nசிதைந்து போன இப்பண்டைய நகரத்தில் மூன்று பெரிய மண் குன்றுகள் மட்டும் காட்சியளிக்கிறது.\n\nSection::::பழைய ஏற்பாட்டில்.\nயூதர்களின் பழைய ஏற்பாடு வேதத்தில் பல இடங்களில் சூசா நகரத்தைக் குறிப்பிட்டுள்ளது. குறிப்பாக எஸ்தர் புத்தகத்தில், சூசா நகரத்தை சூசன் எனக் குறிப்பிட்டுள்ளது. \n\nகிமு 6ஆம் நூற்றாண்டில் யூதப் பெண் எஸ்தர், அசிரியா பேரரசரின் மனைவியாக இருக்கையில், சூசா நகரத்தின் யூதர்களை இனப்படுகொலையிலிருந்து காப்பாற்றியதாக அறியப்படுகிறது.\n\nSection::::சூசா நகரத்தின் அகழாய்வு வரலாறு.\n1836ல் சூசா நகரத்தின் தொல்லியல் களத்தை சர் ஹென்றி ரவ்லிங்சன் மற்றும் ஆஸ்டின் ஹென்றி லயார்டு ஆகியோர் ஆய்வு செய்தனர்.\n\n1851ல் வில்லியம் லாப்டஸ் என்பவர் இவ்விடத்தை அகழாய்வு செய்து, இதனை பண்டைய சூசா நகரம் என்பதை உறுதி செய்தார்.\n\n1885 மற்றும் 1886ல் மார்சல் அகஸ்டி என்ற பிரான்சு நாட்டு தொல்லியல் அறிஞர் சூசா நகரத்தை அகழாய்வு செய்தார்.\n\n1897 முதல் 1911 முடிய ஜாக்குஸ் மார்கன் என்பரும், 1914 வரை ரோலண்ட் என்வரும் பண்டைய சூசா நகர சிதிலங்களை அகழாய்வு செயதனர். \n\nபின்னர் மெகுயின்னம் எனும் பிரான்சு நாட்டவரால் 1940 வரை சூசா தொல்லியல் களம் அகழாய்வு செய்யப்பட்டது.பின்னர் பண்டைய சூசா நகரத்தின் அகழாய்வின் முடிவு அறிக்கை வெளியிடப்பட்டது.\n\nபின்னர் 1970 முதல் 1975 முடிய ஜீன் பெட்ரோட் சூசா நகரத்தை அகழாய்வு செய்தார்.\n\nSection::::சூசாவின் துவக்க கால குடியிருப்புகள்.\nசூசா அகழாய்வில் கிடைத்த வண்ண ஓவியம் தீட்டிய மட்பாண்டங்களைக் கொண்டு, சூசாவின் முதல் குடியிருப்புகள் கிமு 5,000 முதல் தோன்றியிருக்கலாம் எனக் கருதப்படுகிறது. சூசா நகர அகழாய்வில் கிடைத்த வண்ணம் தீட்டப்பட்ட பீங்கான் பாத்திரங்களைக் கொண்டு, இந்நகரம் மெசொப்பொத்தேமியா நாகரீக காலத்திய நகரம் என அறியப்படுகிறது.\n\nSection::::வரலாறு.\nSection::::எலமைட்டுகளின் ஆட்சியில்.\nசுமேரியா நாகரீக காலாத்தில், சூசா நகரம் சூசானியர்களின் தலைநகரமாக விளங்கியது. பின்னர் ஈலமைட்டுகளின் கட்டுப்பாட்டில் சென்றது. \n\nSection::::புது அசிரிய மற்றும் மீடியாப் பேரரசில்.\nகிமு 647ல் சூசா நகரத்தை புது அசிரியப பேரரசினர் கைப்பற்றினர். பின்னர் கிமு 617ல் மீடியாப் பேரரசு சூசா நகரத்தைக் கைப்பற்றினர். \n\nSection::::அகாமனிசியப் பேரரசில்.\nபாரசீகத்தின் அகாமனியசியப் பேரரசர் சைரசு, சூசா மற்றும் ஈலாம் நகரத்தை கைப்பற்றி, கிமு 540 முதல் கிமு 539 வரை ஆண்டார். \n\nசைரசின் மகன் இரண்டாம் காம்பிசஸ் ஆட்சிக்குப் பின் வந்த முதலாம் டேரியஸ், சூசா மற்றும் பெர்சப்பொலிஸ் நகரங்களை மறுசீரமைத்தார். சூசா நகரம் அகாமனியசியப் பேரரசின் குளிர்கால தலைநகரமாக விளங்கியது.\n\nSection::::இசுலாமிய ஆட்சியில் சூசா நகர அழிவுகள்.\nவரலாற்றில் சூசா நகரம் மூன்று முறை அழிக்கப்பட்டது. முதன் முறையாக அசுபானியர்களால் கிபி 647லும், இரண்டாவதாக இசுலாமியர்களால் கிபி 638லும், மூன்றாம் முறையாக மங்கோலியர்களால் கிபி 1218லும் முற்றிலும் அழிக்கப்பட்டது.\n\n\n"}
{"id": "408965", "url": "https://ta.wikipedia.org/wiki?curid=408965", "title": "இட்ரியம்(III) சல்பேட்டு", "text": "இட்ரியம்(III) சல்பேட்டு\n\nஇட்ரியம்(III) சல்பேட்டு \"(Yttrium(III) sulfate\" என்பது Y(SO) என்ற வாய்ப்பாட்டைக் கொண்ட கனிம வேதியியல் சேர்மம் ஆகும். வெண்மை நிறத்துடன் காணப்படும் இட்ரியத்தின் சல்பேட்டு உப்பான இச்சேர்மம் நீரில் கரைகிறது. இட்ரியம் செசுகியுசல்பேட்டு, இட்ரியம் சல்பேட்டு என்ற பெயர்களாலும் இதை அழைக்கிறார்கள். \n\nSection::::வினைகள்.\nஇட்ரியம்(III) சல்பேட்டு சேர்மம் சீசியம் சல்பேட்டுடன் வினைபுரிந்து டிரைசல்பேட்டோயிட்ரேட்டு(III) சேர்மத்தைக் கொடுக்கிறது.\n\nருபீடியம் சல்பேட்டுடன் இட்ரியம்(III) சல்பேட்டு வினைபுரிந்து ருபீடியம் டிரைசல்பேட்டோயிட்ரேட்டு(III) சேர்மத்தைக் கொடுக்கிறது.\nபொட்டாசியம் சல்பேட்டுடன் இட்ரியம்(III) சல்பேட்டு வினைபுரிந்து பொட்டாசியம் டிரைசல்பேட்டோயிட்ரேட்டு சேர்மத்தைக் கொடுக்கிறது.\n\n\nSection::::தயாரிப்பு.\nஇட்ரியம் ஐதராக்சைடுடன் கந்தக அமிலத்தைச் சேர்த்து வினைபுரியச் செய்வதால் இட்ரியம்(III) சல்பேட்டு உருவாகிறது.\n2Y(OH) + 3HSO → Y(SO) + 6HO.\n"}
{"id": "408985", "url": "https://ta.wikipedia.org/wiki?curid=408985", "title": "கோரேகாவ் போர்", "text": "கோரேகாவ் போர்\n\nகோரேகாவ் போர் (Battle of Koregaon) என்பது 1881 சனவரி 1 அன்று பிரித்தானிய கிழக்கிந்திய நிறுவனம் மற்றும் மராத்தியப் பேரரசின்  பேஷ்வாவின் படைகளுக்கு இடையில் கோரேகான் பீமா என்ற இடத்தில் நடந்த போரைக் குறிப்பது ஆகும். இந்தப் போரில் பிரித்தானியப் படையின் சார்பில் போரிட்ட வீரர்களில் மராத்திய தலித்துகளான மஹர் இனத்தவர் பெரும்பான்மையாக இருந்தனர்.\n\nபேஷ்வா இரண்டாம் பாஜி ராவ் தலைமையில் 28 ஆயிரம் மராட்டியர்களைக் கொண்ட படையைக் கொண்டு புனேயை தாக்க முற்பட்டார். தாக்க செல்லும் வழியில், 800 படை வீரர்களைக் கொண்ட கிழக்கிந்திய கம்பெனியின் படைப்பிரிவு ஒன்றை அவர்கள் எதிர்கொண்டனர். அது புனேயில் பிரிட்டிஷ் துருப்புக்களின் வலிமையை அதிகரிப்பதற்காக சென்று கொண்டிருந்தது. கோரேகாவில் இருந்த கிழக்கிந்திய படையுடன் சண்டையிடுவதற்காக பேஷ்வா தன்னுடைய இரண்டு ஆயிரம் படைவீரர்கள் கொண்ட பிரிவையும் அனுப்பினார். கேப்டன் பிரான்சிஸ் ஸ்டாண்டனின் தலைமையின் கீழ், கிழக்கு இந்திய கம்பனியின் இந்த குழு கிட்டத்தட்ட 12 மணி நேரம் பேஷ்வாவின் படைகளை எதிர்கொண்டது. ஒரு பெரிய பிரிட்டிஷ் படை உதவிக்கு வரும் சூழ்நிலை ஏற்பட்டால் வெற்றி எளிதாக இருக்காது என்று அஞ்சிய பேஷ்வாவின் படை பின்வாங்கிச் சென்றது. \n\nஅந்தப் போர் வெற்றியின் நினைவாக ஆங்கிலேயர்களால் கோரேகாவ் பீமாவில் வெற்றித் தூண் நிறுவப்பட்டது. வெற்றித் தூணில் போரில் கொல்லப்பட்ட 49 வீரர்களின் பெயர்கள் பொறிக்கப்பட்டன. இதில் 22 பேர் மஹர் தலித் வீரர்களின் பெயரும் அடங்கும்.\n\nஇந்தப் போர் வெற்றியை உயர் ஜாதி பேஷ்வாக்களின் மீதான தங்களின் வெற்றியின் ஒரு அடையாளமாகவும் தங்களின் முன்னோர்களை நினைவுகூரும் விதமாக, ஒவ்வோர் ஆண்டும் சனவரி 1ஆம் தேதி, அந்த நினைவிடத்துக்குச் சென்று, மஹார் இன மக்கள் கொண்டாடுகின்றனர். 2018 ஆம் ஆண்டு சனவரி மாதம் 1 ஆம் தேதி, பீமா கோரேகாவ் போர் வெற்றியின் \n200வது ஆண்டு நினைவு நாளன்று அஞ்சலி செலுத்தச் சென்ற தலித் மக்கள் மீது தாக்குதல் நடத்தப்பட்டதால் பகுஜன் படைகள் மற்றும் பிராமணிய சக்திகளுக்கு இடையே மோதல்கள் ஏற்பட்டன. வன்முறை வெடித்தது, ஒருவர் கொல்லப்பட்டார், பலர் காயமடைந்தனர். இந்த சம்பவத்தில் ஏராளமான வாகனங்கள் அடித்து நொறுக்கப்பட்டன.\n"}
{"id": "408986", "url": "https://ta.wikipedia.org/wiki?curid=408986", "title": "ழீன் மூயெல்லர்", "text": "ழீன் மூயெல்லர்\n\nழீன் மூயெல்லர் \"(Jean Mueller)\" (பிறப்பு: 1950) ஓர் அமெரிக்க வானியலாளர் ஆவார். இவர் வால்வெள்ளிகளையும் சிறுகோள்களையும் பல மீவிண்மீன் வெடிப்புகளையும் கலிபோர்னியாவில் உள்ள பலோமார் வான்காணகத்தில் இருந்து கண்டுபிடித்துள்ளார்.\n\nSection::::அறிவியல் பணிகள்.\nஇவர் மவுண்ட் வில்சன் வான்காணகத்தில் உள்ள வரலாற்றுச் சிறப்பு வாய்ந்த ஊக்கர் தொலைநோக்கியை 1983 இல் இயக்கிய முதல் பெண்மணியாவார். இவரே முதன்முதலாக பலோமார் வான்காணகத்தில் தொலைநோக்கி இயக்குபவராக 1985 இல் பணியமர்த்தப்பட்ட பெண்மணியாவார்.\n\nஇரண்டாம் பலோமார் வாண்காணக நோக்கீட்டு அளக்கை 1985 ஆகத்தில் தொடங்கியது. 14 இஞ்சு முதல் ஒளிப்படத்தட்டுகள் அப்போது 48 இஞ்சு சுகிமிடு ஒளிப்படக்கருவி என வழங்கிய சாமுவேல் ஓசுச்சின் தொலைநோக்கியில் இருந்து எடுக்கப்படலாயின. அவ்வாண்டு ஜூலையில் ழீன் மூயெல்லர் 48 இஞ்சு ஒளிப்படக் கருவி இரவு உதவியாளராக பணியமர்த்த்ப்பட்டார். அப்போது இவர் நோக்கீட்டாளராகவும் தொலைநோக்கி இயக்குபவராகவும் பணிசெய்தார். இவர் 5500 ஒளிப்படத் தட்டுகளைப் படம்பிடித்தார். முதலில் தொலைநோக்கியை உரிய கோணத்தில் அமைத்து 2000 ஜூன் 3 இல் கடைசித் தட்டை எடுக்கும் வரை இவரே தொடர்ந்து பணிபுரிந்து வரலாற்ருச் சாதனை படைத்துள்ளார். அன்று இரவே இவர் தனது கடைசி 2000 செமீ மீயொளிர் விண்மீன் வெடிப்பையும் கண்டுபிடித்துள்ளார்.\n\nஇவர் பல நூறு மணிநேரம் (தன் ஓய்வு நேரத்தில்லிவரெடுத்த ஒளிப்பட்த் தட்டுகளை உயர்பெருக்க முறையால் அலகிட்டு வால்வெள்ளிகளையும் வேகமாக இயங்கும் சிறுகோள்களையும் X/Y கட்ட வரைபட்த்தில் மீயொளிர் விண்மீன் வெடிப்புகளையும் 1 மிமீ தடிப்புத் தட்டுகளில் இருந்து கண்டுபிடித்துள்ளார். சில நேரங்களில், இவர் ஒரே தட்டில் நூறு பால்வெளிகளையும் படம்பிடித்து அவற்றின் ஊடே மீயொளிர் விண்மீன் வெடிப்புகளைத் தேடினார். இவர் இந்த தட்டுகளை முதல் வானளக்கைத் தட்டுகளுடன் ஒப்பிட்டுப் பார்த்து அதே களங்கள் உள்ளனவா எனளஆய்வு மேற்கொண்டார். இரண்டாம் பலோமார் வான்காணக வானளக்கையின்போது தான் இவர் தனது அனைத்துக் கண்டுபிடிப்புகளையும் நிகழ்த்தியுள்ளார்.\n\nSection::::கண்டுபிடிப்புகள்.\nபலோமார் வான்காணகத்தில் பணிபுரியும்போது 7 அலைதகவு வால்வெள்ளிகள் உட்பட, 15 வால்வெள்ளிகளைக் கண்டுபிடித்தார். அந்த 7 வால்வெள்ளிகள் 120பி/மூயெல்லர், 131பி/மூயெல்லர், 136பி/மூயெல்லர், 149பி/மூயெல்லர், 173பி/மூயெல்லர், 188பி/நேரியல்பு மூயெல்லர், 190பி/மூயெல்லர் என்பனவாகும். மற்ற எட்டும் அலையா வால்வெள்ளீகள் ஆகும்.\n\nஇவர் 1987 முதல் 1993 வரை 13 சிறுகோள்களைக் கண்டுபிடித்ததாக சிறுகோள் மையம் கூறுகிறது. இவற்றில் அப்பொல்லோ சிறுகோள்கள், 4257 உபாசுதி, 9162 கிவீல்லா, and 12711 துக்மித், அமோர் சிறுகோள், 6569 ஒந்தாத்யே ஆகிய பல புவியண்மை வான்பொருள்களும் அடங்கும்.\n\nஇவர் 107 ( இவற்றில் 1991W, 1992W, 1992X ஆகியன விண்மீன்கள் ஆகும்) (9 இணைகண்டுபிடிப்புகள் ஆகும்) விண்மீன் பெருவெடிப்பு களைக் கண்டுபிடித்தார்.\n\nSection::::தகைமைகள்.\nமூயெல்லரின் வான்பொருள்கள் கண்டுபிடிப்புகளுக்காக முதன்மைப் பட்டை சிறுகோளாகிய அங்காரியா குடும்பம் 4031 மூயெல்லர் இவரது நினைவாகப் பெயரிடப்பட்டுள்ளது. இது 1985 பிப்ரவரி 12 இல் கரோலின் சூமேக்கரால் பலோமார் வான்காணகத்தின் 18 இஞ்சு சுகிமிடு ஒளிப்படக் கருவியால் கண்டறியப்பட்டு, சிறுகோள் 1985 CL எனப் பெயரிடப் பட்டிருந்தது. இதற்கான அலுவலக பெயரீட்டு அறிவிப்பு சிறுகோள் மையத்தால் 1989 திசம்பர் 12 இல் வெளியிடப்பட்டது ().\n\nSection::::தொடர்புகள்.\nஇவர் மியடே 4எம் சமுதாயத்தின் அறிவுரைஞர் ஆவார். இது இவரது பரப்புறை செயல்பாடுகளுக்குப் பேராதரவு தந்துவருகிறது.\n\n"}
{"id": "408989", "url": "https://ta.wikipedia.org/wiki?curid=408989", "title": "ழீன் சுவாங்கு", "text": "ழீன் சுவாங்கு\n\nழீன் எபு சுவாங்கு \"(Jean Hebb Swank)\" ஓர் அமெரிக்க்க வானியற்பியலாளர் ஆவார். இவர் கருந்துளைகள், நொதுமி விண்மீன்கள் ஆய்வுக்காகப் பெயர்பெற்றவர்.\n\nSection::::இளமையும் கல்வியும்.\nசுவாங்கு 1961 இல் பிரின் மாவர் கல்லூரியில் இயற்பியலில் இளங்கலைப் பட்டம் பெற்றார். பிரின் மாவரில் அமைந்த இவரது இரு இயற்பியல் பேராசிரியர்கள் கலிபோர்னியா தொழில்நுட்ப நிறுவனத்தின் முன்னாள் மாணவர்கள். எனவே இவ்விருவரும் சுவாங்கை கலிபோர்னிய தொழில்நுட்ப நிறுவனத்தில் பட்டமேற்படிப்பு தொடரும்படி வற்புறுத்தினர். இவர் இயற்பியலில் தன் முனைவர் பட்டத்தை 1967 இல் சுட்டீவே பிரவுட்சுசி வழிகாட்டுதலின்கீழ் பெற்றார். இவரது முனைவர் பட்ட ஆய்வுரை \"நொதுமன்-மின்னன் ஊடாட்ட்த்தில் கதிர்வீச்சுத் திருத்தங்கள்\" என்பதாகும்.\n\nSection::::கல்விப் பணி.\nஇவர் 1966 முதல் 1969 வரை இலாசு ஏஞ்சலீசில் அமைந்த கலிபோர்னியா அரசு பல்கலைக்கழகத்தில் உத்விப் பேராசிரியராகப் பணியில் சேர்ந்து கல்வி கற்பித்துள்ளார். திருமணத்துக்குப் பிறகு இவர் இல்லினாயிசு சென்று 1969 முதல் 1971 வரை சிகாகோ அரசு பல்கலைக்கழகத்தில் கல்வி கற்பித்தார்.\n\nசுவாங்கும் அவரது கணவரும் 1971 இல் துருக்கியில் உள்ள அங்காரா சென்று நடுவண் கிழக்குத் தொழில்நுட்பப் பல்கலைக்கழகத்தில் உதவிப் பேராசிரியர்களாகச் சேர்ந்தனர்.அங்கே இவர் உயர் ஆற்றல் வானியற்பியலாளராகிய, அப்போது இயற்பியல் துறைத்தலைவராக இருந்த ஆக்கி போரான் ஓகல்மனைச் சந்தித்தார். அப்போது ஓகல்மன் கோடார்டு விண்வெளி பரப்பு மையத்தில் காம்மாக் கதிர் வானியலில் ஈடுபட்டிருந்தார். அவரிடம் சுவாங்கு 1975 இல் ஏவப்படவிருந்த எட்டாம் சூரிய வட்டணை வான்காணகத்துக்காக உருவாக்கிய செஉமுறைகளைக் கற்றுக்கொண்டார். அமெரிக்கா திரும்பியதும், சுவாங்கு கோடார்டு விண்வெளி பறப்பு மையத்தில் முதுமுனைவர் ஆராய்ச்சிக்கு விண்ணப்பித்து அதற்கான ஆய்வுநல்கையைப் பெற்றார்.\n\nSection::::நாசா பணி.\nசுவாங்கின் நாசாவுடனான முதல் தொடர்பு கோடார்டு விண்வெளி பறப்பு மையத்தின் X-கதிர் வானியற்பியல் கிளையில் அமெரிக்கத் தேசிய ஆராய்ச்சி மன்றத்தின் தேசிய அறிவியல் கல்விக்கழகச் சார்பில் அக ஆராய்ச்சி இணையராக பணிபுரிந்தபோது ஏற்பட்டது.\n\nஇவர் உரோசி X-கதிர்_நேர அமைவு தேட்டக்கலத்தின் விகிதமுறை எண்ணி அணியின் முதன்மை ஆய்வாளரும் X-கதிர்_நேர அமைவு தேட்டக்கலத் திட்ட அறிவியலாளரும் ஆவார். இக்கலம் 1995 இல் ஏவப்பட்டது. இவருக்கு 1999இல் புரூனோ உரோசி பரிசும் ஏல் பிராதித் பரிசும் வழங்கப்பட்டன. இவை X-கதிர்_நேர அமைவு தேட்டக்கலத் திட்ட முதன்மைப் பங்கேற்புக்காகவும் அதனால் விளைந்த உயர்நேரப் பிரிதிறன் சார்ந்த செறிந்த வானியற்பியல் வான்பொருள்களின் கண்டுபிடிப்புகளுக்கான நோக்கீடுகளுக்காகவும் வழங்கப்பட்டன.\n\nசுவாங்கு நாசாவின் ஈர்ப்பும் அறுதிக் காந்தவிசையும் காணும் சிறுதேட்டக்கலத் திட்ட்த்தின் (ஜெம்சுத் திட்டம்) முதன்மை ஆய்வாளராக அமர்த்தப்பட்டார். ஆனால் இந்த ஜெம்சுத் திட்டப் பாதீடு 20 முதல்30% கூடுதலாக அமைந்தமையால் 2012 இல் தள்ளுபடி செய்யப்பட்டது.\n\nகோடார்டு விண்வெளி பறப்பு மையத்தில் பணிபுரிந்தபோது, சுவாங்கு தனது ஆய்வை கருந்துளைகளும் நொதுமி விண்மீன்களும் வெளியிடும் X-கதிர் உமிழ்விலேயே குவித்தார். இவர்1993 இல் அமெரிக்க இயற்பியல் கழகத்தின் ஆய்வுறுப்பினராகத் தேர்வு செய்யப்பட்டார். இவர் நாசாவில் பணிபுரிந்த தன் வாழ்நாளில் 300 க்கும் மேலான அறிவியல் கட்டுரைகளை பல அறிவியல் இதழ்களிலும் நாசா வெளியீடாகவும் வெளியிட்டுள்ளார். இவருக்கு 2013 ஜூனில் நாசா தனித்தகவு சேவை பதக்கம் வழங்கப்பட்டது.\n\nசுவாங்கு 2013 இல் ஓய்வு பெற்றார். கோடார்டு விண்வெளி பரப்பு மையம் இவரது வாழ்க்கைக் குறிப்பில் இவரைத் தகைமை அறிவியலாளராகப் பட்டியலிட்டுள்ளது.\n\nSection::::சொந்த வாழ்க்கை.\nஇவர் மேரிலாந்து பல்கலைக்கழக்க் கோடை ஆராய்ச்சி நிகழ்ச்சியில் பங்கேற்ரபோது அங்கே உலோவல் ஜேம்சு சுவாங்கு எனும் இயற்பியலாளரைச் சந்தித்துள்ளார். ஜேம்சு சுவாங்கு இல்லினாயிசில் உள்ள தேசிய சுழன்முடுக்கி ஆய்வகத்தில் வேலையில் சேர்ந்ததும் இருவரும் திருமணம் செய்து கொண்டனர்.\n"}
{"id": "408990", "url": "https://ta.wikipedia.org/wiki?curid=408990", "title": "யூடித் பைப்பர்", "text": "யூடித் பைப்பர்\n\nயூடித் இலின் பைப்பர் \"(Judith Lynn Pipher)\" (பிறப்பு: 1940) ஓர் அமெரிக்க வானியற்பியலாளரும் நோக்கீட்டு வானியலாளரும் ஆவார். இவர் உரோசெசுட்டர் பல்கலைக்கழகத்தின் வானியல் துறை தகைமைப் பேராசிரியர் ஆவார். இவர் 1979 முதல் 1994 வரையில் சி. ஈ. கே. மீசு வான்காணக இயக்குநராக இருந்தார். இவர் விண்வெளித் தொலைநோக்கிகளுக்கான அகச்சிவப்புக் கதிர் காணி அணிகளை உருவாக்கினார்.\n\nSection::::தகைமைகளும் விருதுகளும்.\nஇவர் உரோசெசுட்டர் பல்கலைக்கழகத்தில் இருந்து 2002 இல் சுசான் பி. அந்தோனி வாழ்நாள் சாதனை விருதைப் பெற்றார். இவர் 2007 இல் தேசியப் புகழ் மகளிர் கூட்த்தில் சேர்க்கப்பட்டார். அதிலிருந்து இவர் ஆட்சிப்பணிகளிலும் ஈடுபடலானார். கண்டுபிடிப்பு (\"Discover\") இதழின் 2009 ஆம் ஆண்டுக் கட்டுரை ஒன்று இவரை அகச்சிவப்புக் கதிர் வானியலின் தாய் எனப் பராட்டுகிறது. சிறுகோள் 306128 பைப்பர் இவரது நினைவாகப் பெயரிடப்பட்டது. இந்தப் பெயரீட்டு அலுவலகச் சான்று சிறுகோள் மையத்தால் 2019 ஜனவரி 31 இல் வெளியிடப்பட்டது ().\n\nSection::::சொந்த வாழ்க்கை.\nஇவர் நியூயார்க் சார்ந்த செனக்கா அருவியில் வாழ்கிறார். இவர் செனக்கா அருங்காட்சியக குழும இயக்குநர்களின் துணைத்தலைவராக உள்ளார். இவர் ஒரு விதவையும் நான்கு கணவரின் குழந்தைகளுக்குப் புரவலரும் ஆவார்..\n"}
{"id": "408992", "url": "https://ta.wikipedia.org/wiki?curid=408992", "title": "புரோடாக்டினியம்(V) ஆக்சைடு", "text": "புரோடாக்டினியம்(V) ஆக்சைடு\n\nபுரோடாக்டினியம்(V) ஆக்சைடு \"(Protactinium(V) oxide)\" என்பது PaO. என்ற வாய்ப்பாட்டைக் கொண்ட கனிம வேதியியல் சேர்மம் ஆகும். ஐதரசனைப் பயன்படுத்தி இதை ஒடுக்க வினைக்கு உட்படுத்தினால் புரோடாக்டினியம்(IV) ஆக்சைடு உருவாகிறது. ஆர்சிடிட்டு வி. குரோசு முதன்முதலில் 1927 ஆம் ஆண்டு 2 மில்லிகிராம் சேர்மத்தைத் Pa2O5 தயாரித்தார். புரோடாக்டினியம்(V) ஆக்சைடு அடர் நைட்ரிக் அமிலத்தில் கரைவதில்லை. ஆனால் ஐதரோ புளோரிக் அமிலம் மற்றும் HF + H2SO4 கலவை ஆகியவற்றில் கரைகிறது. உயர் வெப்பநிலைகளில் கார உலோகங்கள் மற்றும் காரமண் உலோகங்களின் திண்ம ஆக்சைடுகளுடன் வினை புரிகிறது \n\nபிற புரோடாக்டினியம் சேர்மங்களைப் போல புரோடாக்டினியம்(V) ஆக்சைடும் கதிரியக்கத் தன்மையும், நச்சுத்தன்மையும் கொண்டது ஆகும். அரிதாகக் கிடைக்கும் இது மிககுறைவான் தொழில்நுட்பப் பயன்களைக் கொண்டுள்ளது. Nb, Mg, Ga மற்றும் Mn ஆகிய தனிமங்களின் கலப்பு ஆக்சைடுகள் 0.005–0.52% Pa2O5 உடன் மாசாக கலக்கப்பட்டு உயர்வெப்பநிலைகளில் (1300 °செல்சியசு வரை) மின்காப்புப் பொருளாக பீங்கான் மின்தேக்கிகளில் பயன்படுத்தப்படுகிறது. \n"}
{"id": "408993", "url": "https://ta.wikipedia.org/wiki?curid=408993", "title": "புரோடாக்டினியம்(IV) ஆக்சைடு", "text": "புரோடாக்டினியம்(IV) ஆக்சைடு\n\nபுரோடாக்டினியம்(IV) ஆக்சைடு \"(ProtactiniumI(V) oxide )\" என்பது PaO2. என்ற வாய்ப்பாட்டைக் கொண்ட கனிம வேதியியல் சேர்மம் ஆகும். ஐதரசனைப் பயன்படுத்தி புரோடாக்டினியம்(V) ஆக்சைடை 1500° செல்சியசு வெப்பநிலை ஒடுக்க வினைக்கு உட்படுத்தினால் புரோடாக்டினியம்(IV) ஆக்சைடு உருவாகிறது. கருப்பு நிறமுடைய இந்த ஆக்சைடு H2SO4, HNO3 அல்லது HCl போன்ற அமிலங்களில் கரைவதில்லை. ஆனால் ஐதரோ புளோரிக் அமிலத்தில் கரைகிறது. \n\nபிற புரோடாக்டினியம் சேர்மங்களைப் போல புரோடாக்டினியம்(V) ஆக்சைடும் கதிரியக்கத் தன்மையும், நச்சுத்தன்மையும் கொண்டது ஆகும். அரிதாகக் கிடைக்கும் இது மிககுறைவான் தொழில்நுட்பப் பயன்களைக் கொண்டுள்ளது.\n"}
{"id": "408995", "url": "https://ta.wikipedia.org/wiki?curid=408995", "title": "அகமது மூசா", "text": "அகமது மூசா\n\nஅகமது மூசா (\"Ahmed Musa\", 14 அக்டோபர் 1992) நைஜீரிய தொழில்முறை காற்பந்தாட்ட வீரர். இவர் ஆங்கிலக் கழகம் லெஸ்டர் சிட்டி அணியிலும் நைஜீரிய தேசிய அணியிலும் முன்களத்திலும் நடுக்களத்திலும் ஆடுகிறார். உலகக்கோப்பை ஆட்டமொன்றில் ஒன்றுக்கு மேற்பட்ட கோல்கள் எடுத்த முதல் நைஜீரியராக உள்ளார்; 2014 உலகக்கோப்பை காற்பந்து போட்டியில் குழு ஆட்டத்தில் அர்கெந்தீனாவிற்கு எதிராக இரண்டு முறை கோல் அடித்தார். தவிரவும் இரண்டு பீபா உலகக்கோப்பைகளில் கோல் எடுத்த முதல் நைஜீரியரியராகவும் விளங்குகிறார்; 2018 உலகக்கோப்பையில் குழு ஆட்டத்தில் ஐசுலாந்திற்கு எதிராக இரண்டு கோல்கள் எடுத்துள்ளார்.\n"}
{"id": "409010", "url": "https://ta.wikipedia.org/wiki?curid=409010", "title": "ஆனந்த மடம்", "text": "ஆனந்த மடம்\n\nஆனந்த மடம் 1953 ஆம் ஆண்டு வெளியான ஒரு இந்திய மொழிமாற்றுத் திரைப்படமாகும். \"ஆனந்த் மத்\" என்ற தலைப்பில் 1952 ஆம் ஆண்டு வெளியான இந்தித் திரைப்படம் தமிழ்மொழிக்கு மாற்றப்பட்டு வெளியிடப்பட்டது. ஹேமன் குப்தா இயக்கத்தில் உருவான இத்திரைப்படத்தில் பிரிதிவிராஜ்கபூர், கீதா பாலி ஆகியோர் முக்கிய கதாபாத்திரங்களில் நடித்தனர். வங்க மொழி எழுத்தாளர் பங்கிம் சந்திர சட்டர்ஜி எழுதிய ஆனந்த மத் என்ற புதினத்தைத் தழுவி இத்திரைப்படம் உருவாக்கப்பட்டது.\n\nஹேமந்த் குமார் இசையமைத்த இத்திரைப்படத்தில் \"வந்தே மாதரம்\" பாடல் இடம்பெற்றுள்ளது.\n\n"}
{"id": "409011", "url": "https://ta.wikipedia.org/wiki?curid=409011", "title": "இருளுக்குப் பின்", "text": "இருளுக்குப் பின்\n\nஇருளுக்குப் பின் 1954 ஆம் ஆண்டு வெளியான ஒரு இந்திய தமிழ் மொழிமாற்றுத் திரைப்படமாகும். 1953 ஆம் ஆண்டு வெளியான \"பொன்கதிர்\" என்ற மலையாளப்படம் தமிழ்மொழிக்கு மாற்றம் செய்யப்பட்டு வெளியிடப்பட்டது. ஈ. ஆர். கூப்பர் இயக்கத்தில் உருவான இத்திரைப்படத்தில் பிரேம் நசீர், லலிதா ஆகியோர் முக்கிய கதாபாத்திரங்களில் நடித்திருந்தனர். பிரதர் லட்சுமணன் இசையமைத்திருந்தார்.\n"}
{"id": "409014", "url": "https://ta.wikipedia.org/wiki?curid=409014", "title": "டாண்ட்டலம்(V) புரோமைடு", "text": "டாண்ட்டலம்(V) புரோமைடு\n\nடாண்ட்டலம்(V) புரோமைடு \"(Tantalum(V) bromide)\" என்பது TaBr என்ற வாய்ப்பாட்டைக் கொண்ட கனிம வேதியியல் சேர்மம் ஆகும் . குறுக்குக் காந்தவிசை எனப்படும் டயா காந்தப்பண்பைக் கொண்ட இச்சேர்மம் மஞ்சள் நிறத்தில் உள்ளது. எளிதில் நீராற்பகுப்பு அடைகிறது. விளிம்பில் பகிர்ந்து கொள்ளும் ஈரெண்முகக் கட்டமைப்பை டாண்ட்டலம்(V) புரோமைடு ஏற்கிறது. அதாவது இரண்டு சதுரசாய்தளக் கோபுர TaBr5 துணை அலகுகள் புரோமைடு ஈந்தணைவி பாலத்தால் இணைக்கப்பட்ட்டுள்ளது என்பது இதன் பொருளாகும். நையோபியம் மற்றும் டாண்ட்டலம் பெண்டாகுளோரைடுகளும், பெண்டா அயோடைடுகளும் இதே கட்டமைப்பு நோக்குருவை பகிர்ந்து கொள்கின்றன .\n\nSection::::தயாரிப்பு.\nஉயர் வெப்பநிலைகளில் ஒரு குழல் உலையில் புரோமின் உடன் டாண்ட்டலம் உலோகம் அல்லது டாண்ட்டலம் கார்பைடு சேர்த்து வினைபுரியச் செய்யும் முறையில் வழக்கமாக டாண்ட்டலம்(V) புரோமைடு தயாரிக்கப்படுகிறது. டாண்ட்டலத்திற்கு முன்னதாக இடம்பெறும் தனிமங்களின் புரோமைடுகளுக்குப் பதிலாக சில சமயங்களில் குளோரைடுகள் விரும்பப்படுகின்றன. ஏனெனில் நீர்ம நிலை புரோமினைக் காட்டிலும் வாயுநிலை குளோரினைக் கையாளவது எளிமையாக இருக்கும். மற்ற மூலக்கூற்று ஆலைடுகளைப் போல டாண்ட்டலம்(V) புரோமைடும் கார்பன் டெட்ராகுளோரைடு போன்ற முனைவற்ற கரைப்பான்களில் கரைகிறது. (1.465 கி/100 மி.லி 30 °செல்சியசில்) ஆனால் இது பல கரைப்பான்களுடன் வினைபுரிகிறது . \n"}
{"id": "409017", "url": "https://ta.wikipedia.org/wiki?curid=409017", "title": "அனிதா (நடிகை)", "text": "அனிதா (நடிகை)\n\nஅனிதா ரெட்டி என்பவர் பன்மொழித் திரைப்படங்கள் மற்றும் தொலைக்காட்சித் தொடர்கள் ஆகியவற்றில் தோன்றிய ஒரு இந்திய நடிகை ஆவார். இவர் 2001 ஆம் ஆண்டு ஒளிபரப்பான \"கபி சௌதன் கபி சஹேலி\" என்ற தொலைக்காட்சித் தொடர் மூலம் சின்னத்திரை உலகில் அறிமுகம் ஆனார். பிறகு 2003 ஆம் ஆண்டு வெளி வந்த \"வருஷமெல்லாம் வசந்தம்\" என்ற தமிழ்த் திரைப்படத்தின் மூலம் வெள்ளித்திரை உலகில் அறிமுகம் ஆனார். தற்போது இவர் இந்தியில் புகழ்பெற்ற நாகின் 3 என்ற தொடரில் \"விஷ் கன்னா\" என்ற முதன்மைக் கதாபாத்திரத்தில் நடித்து வருகிறார்.\n"}
{"id": "409019", "url": "https://ta.wikipedia.org/wiki?curid=409019", "title": "ஏடன் அசார்டு", "text": "ஏடன் அசார்டு\n\nஏடன் மைக்கேல் அசார்டு (\"Eden Michael Hazard\", ; பிறப்பு 7 சனவரி 1991) பெல்ஜிய தொழில்முறை காற்பந்தாட்ட வீரர். இவர் ஆங்கிலக் கழகம் செல்சீக்கும் பெல்ஜியம் தேசிய அணிக்கும் விளையாடுகிறார். முதன்மையான தாக்கும் நடுக்கள வீரராகவும் பரந்த நடுக்களத்தவராகவும் ஆடுகிறார். அசார்டின் புதுசிந்தனை, விரைவு, மற்றும் தொழில்நுட்பத் திறன் பெரிதும் பாராட்டப்படுகின்றது. \"மீச்சிறந்த பந்து கடத்துநராகவும்\" அறியப்படுகிறார்; இவரது ஆட்டப்பாணியை பல பயிற்சியாளர்களும் சக விளையாட்டாளர்களும் ஊடகத்தினரும் பாராட்டுகின்றனர். பாலோன் தி'ஓர் (1956-2009) வெற்றியாளர்களான லியோனல் மெஸ்ஸி, கிறிஸ்டியானோ ரொனால்டோ ஆகியோருடன் ஒப்பிடப்படுகின்றார். அசார்டை பயிற்சியாளர்களும் சக விளையாட்டாளர்களும் ஊடக விமரிசகர்களும் உலகின் சிறந்த காற்பந்தாட்டக்காரர்களில் ஒருவராக தரவரிசைப்படுத்துகின்றனர்.\n"}
{"id": "409021", "url": "https://ta.wikipedia.org/wiki?curid=409021", "title": "ருபீடியம் சல்பேட்டு", "text": "ருபீடியம் சல்பேட்டு\n\nருபீடியம் சல்பேட்டு \"(Rubidium sulfate)\" என்பது Rb2SO4 என்ற வாய்ப்பாட்டைக் கொண்ட கனிம வேதியியல் சேர்மம் ஆகும். ருபீடியத்தின் சல்பேட்டு உப்பான இச்சேர்மத்தின் மூலக்கூற்று எடை 266.999 கிராம்/மோல் ஆகும்.ருபீடியம் ஐதரசன் சல்பேட்டு என்ற அமில சல்பேட்டும் அறியப்படுகிறது.\n\nSection::::வினைகள்.\nஇட்ரியம் சல்பேட்டுடன் ருபீடியம் சல்பேட்டு வினைபுரிந்து Rb[Y(SO)] உருவாகிறது. \n\nகந்தக அமிலத்துடன் இது வினைபுரிந்து ருபீடியம் ஐதரசன் சல்பேட்டு என்ற அமில சல்பேட்டைக் கொடுக்கிறது. \n"}
{"id": "409024", "url": "https://ta.wikipedia.org/wiki?curid=409024", "title": "சிர்க்கோனியம்(II) ஐதரைடு", "text": "சிர்க்கோனியம்(II) ஐதரைடு\n\nசிர்க்கோனியம்(II) ஐதரைடு \"(Zirconium(II) hydride)\" என்பது ZrH என்ற வாய்ப்பாட்டைக் கொண்ட கனிம வேதியியல் சேர்மம் ஆகும். லேசர் நீக்கம் மூலம் தாழ்வெப்பநிலையில் இச்சேர்மம் தனித்துப் பிரித்தெடுக்கப்படுகிறது . \n\nதிராக்கு சமன்பாடு, ஆர்ட்ரீ-போக் முறை, சார்பியல் விசைக் கணக்கீட்டு ஆய்வுகள் போன்ற ஆய்வுகளில் சிர்க்கோனியம்(II) ஐதரைடு பெரும்பாலும் ஆய்வுப்பொருளாக எடுத்துக் கொள்ளப்படுகிறது. நிலைத்தன்மை, வடிவியில் மற்றும் MH, MH, MH, அல்லது MH. போன்ற வாய்ப்பாடுகளைக் கொண்ட ஐதரைடுகளின் ஆற்றல்கள் முதலியன இந்த ஆய்வுகளில் ஆராயப்படுகின்றன. \n\nஇருமுகிக் கட்டமைப்பில் (C) சிர்க்கோனியம்(II) ஐதரைடு காணப்படுகிறது. மேலும் இச்சேர்மத்தில் ஐதரசனும் சிர்க்கோனியமும் முறையே −1 மற்றும் +2 என்ற முறையான ஆக்சிசனேற்ற நிலைகளில் காணப்படுகின்றன. ஏனெனில் சிர்க்கோனியத்தின் மின்னெதிர் தன்மை ஐதரசனின் மின்னெதிர்தன்மையைக் காட்டிலும் குறைவாகும். MH (M = Ti-Hf) என்ற வாய்ப்பாட்டைக் கொண்ட உலோக ஐதரைடுகளின் நிலைப்புத்தன்மை அணு எண் அதிகரிக்க அதிகரிக்க குறைகிறது.\n"}
{"id": "409029", "url": "https://ta.wikipedia.org/wiki?curid=409029", "title": "துத்தநாக மாலிப்டேட்டு", "text": "துத்தநாக மாலிப்டேட்டு\n\nதுத்தநாக மாலிப்டேட்டு \"(Zinc molybdate)\" என்பது ZnMoO என்ற வாய்ப்பாட்டைக் கொண்ட கனிம வேதியியல் சேர்மம் ஆகும். வெண்மை நிறமியாகக் காணப்படும் இதை அரிமானத் தடுப்பியாகப் பயன்படுத்துகிறார்கள். சோடியம் மாலிப்டேட்டு போன்ற நன்கு கரையக்கூடியவை அதிக அளவுகளில் நச்சுப்பொருளாகச் செயல்படுகின்ற அதேவேளையில் துத்தநாக மாலிப்டேட்டு நீரில் கரைவதில்லை என்பதால் அது நச்சுத்தன்மையற்றதாகக் கருதப்படுகிறது. குரோமேட்டுகள் அல்லது ஈய உப்புகளைக் காட்டிலும் மாலிப்டேட்டுகள் குறைவான நச்சுத்தன்மையைக் கொண்டுள்ளன. இதனால் இவ்வுப்புகள் அரிமானத்தடுப்பியாகப் பயன்படும் மாற்றாக கருதப்படுகின்றன. கரையும் உப்பு கலவைகளில் இருந்து சிக்கல் ஏதுமில்லாமல் கரையாத துத்தநாக மாலிப்டேட்டுகள் படிகமாகின்றன.\n\n"}
{"id": "409031", "url": "https://ta.wikipedia.org/wiki?curid=409031", "title": "ராவுத்த குமாரசாமி", "text": "ராவுத்த குமாரசாமி\n\nராவுத்த குமாரசாமி என்பவர் தமிழக நாட்டுப்புற தெய்வங்களில் ஒருவராவார். இவருக்கான கோயில் தமிழ்நாட்டின் கொங்கு நாட்டின், சிவகிரியை அடுத்துள்ள காகம் என்னும் சிற்றூரில் உள்ளது. ராவுத்த குமாரசாமியை கொங்கு வேளாளரில் கண்ணன் கூட்டத்தினர் காவல் தெய்வமாகவும், குலதெய்வமாகவும் வழிபடப்பட்டுவருகின்றனர். ராவுத்த குமாரசாமி என்பவர் ஒரு தமிழ் ராவுத்த முசுலீம் என்றும், இவர் ஒரு காலத்தில் கண்ணன் கூட்டத்தாரின் மூதாதையர்கள் ஓரு பெரும் சங்கடத்தில் இருந்தபோது, அவர்களைப் பாதுகாத்து, அவர்களின் குலம் தழைக்க உதவியவர். இதனாலேயே இவரை காவல் தெய்வமாகவும், குலசாமியாகவும் இம்மக்கள் வணங்குகின்றனர் எனப்படுகிறது. \nSection::::கோயில் வரலாறு.\nசில ஆண்டுகளுக்கு முன்புவரை வயல்வெளியில் கூரைக்கடியில் சுதையில் அமைக்கப்பட்ட ராவுத்தசாமி சிலைகளுக்கு ஆகம முறைப்படி கோயில் கட்ட கண்ணன் கூட்டத்தார் விரும்பினர். ஸ்தபதியின் அறிவுரைப்படி ராவுத்தசாமிகளுக்கு வேங்கை மரத்தால் சிலைகள் செய்யப்பட்டன. இதோடு மூன்றாவது மூர்த்தியாக குமாரசாமியான முருகனின் கற்சிலை அபிஷேக மூர்த்தியாக இடம்பெற வேண்டும் என்ற ஸ்தபதியின் ஆலோசனைப்படி, கருவறையில் ராவுத்தர்களுடன் குமாரசாமியான முருகனும் வீற்றிருக்கின்றார். \nSection::::கோயில் அமைப்பு.\nராவுத்தரின் கோயிலானது சிறு மினாராக்கள், விமானம் என்று வித்தியாசமான அமைப்பைக் கொண்டுள்ளது. கோயிலில் வாளை உயர்த்திப் பிடித்து அமர்ந்தவாறும், வாயில் சுருட்டுடன் கைலி உடுத்தி ஒருக்களித்துப் படுத்தவாறும், குதிரையின் மேல் அமர்ந்தவண்ணம் என வெவ்வேறு நிலைகளில் ராவுத்தர் சிலைகள் காணப்படுகின்றன. கருவறையில் குமாரசாமியான முருகனுக்குப் பின்னால், பீடத்தில் வாளை உயர்த்திப் பிடித்தவண்ணம், ஒரு கால் தொங்கவிட்டு அமர்ந்த நிலையில் இரு ராவுத்தர்கள் உள்ளனர். \n"}
{"id": "409041", "url": "https://ta.wikipedia.org/wiki?curid=409041", "title": "தெலூரியம் டெட்ராபுரோமைடு", "text": "தெலூரியம் டெட்ராபுரோமைடு\n\nதெலூரியம் டெட்ராபுரோமைடு \"(Tellurium tetrabromide)\" என்பது TeBr என்ற வாய்ப்பாட்டைக் கொண்ட கனிம வேதியியல் சேர்மம் ஆகும். தெலூரியம் டெட்ராகுளோரைடு போன்ற நான்கு மூலக்கூற்று கட்டமைப்பையே தெலூரியம் டெட்ராபுரோமைடும் பெற்றுள்ளது . தெலூரியத்துடன் புரோமினை வினைபுரியச் செய்து இதைத் தயாரிக்கிறார்கள். ஆவிநிலையிலுள்ள தெலூரியம் டெட்ராபுரோமைடு பிரிகை அடைகிறது :.\n\nஉருகிய நிலையில் உள்ளபோது TeBr3+ மற்றும் Br− அயனிகளாகப் பிரிகை அடைந்து இது ஒரு நல்ல கடத்தியாகச் செயல்படுகிறது. பென்சீன் மற்றும் தொலியீன் கரைசல்களில் கரைந்திருக்கும்போது இது நான்கு மூலக்கூற்று கட்டமைப்பில் (Te4Br16) நின்று கடத்தாப் பொருளாகச் செயல்படுகிறது. அசிட்டோநைட்ரைல் (CH3CN) போன்ற கொடையளிக்கும் பண்பு கொண்ட கரைப்பான்களில் கரைந்திருக்கும்போது அயனி அணைவுச் சேர்மங்கள் உருவாகி அக்கரைசலை கடத்தும் பண்பு உடையதாக மாற்றுகிறது.\n"}
{"id": "409044", "url": "https://ta.wikipedia.org/wiki?curid=409044", "title": "ழகரம் (திரைப்படம்)", "text": "ழகரம் (திரைப்படம்)\n\nழகரம் (zhagaram) என்பது 2018 ஆம் ஆண்டில் வெளியிட திட்டமிடப்பட்ட ஒரு தமிழ் திரைப்படமாகும். இப்படமானது . கவா கம்ஸ் எழுதின \"ப்ராஜக்ட் ஃ\" என்ற புதினத்தின் கதையைத் தழுவி எடுக்கப்பட்டுள்ளது. படத்தை திரைக்கதை அமைத்து அறிமுக இயக்குநரான க்ரிஷ் இயக்கியுள்ளார். படத்திற்கான இசையை தரண் அமைக்க, படத்தை ‘பால் டிப்போ’ கதிரேசன் தயாரித்துள்ளார்.\n\nSection::::தயாரிப்பு.\nபடத்தின் முதன்மைக் காட்சிகளானது விசாகப்பட்டினத்தில் எடுக்கப்பட்டுள்ளது. மேலும் சென்னை, மாமல்லபுரம், புதுச்சேரியிலும் காட்சிகள் எடுக்கப்பட்டுள்ளது. படத்தில் புதையலை எடுக்கச் செல்லும் குழுவானது ஒரு பழமையான சுரங்கம் வழியே செல்வதாக வரும் காட்சிக்கு, பல்லவ மன்னர் காலத்தில் கட்டப்பட்ட திருவிடந்தையில் உள்ள சுரங்கத்தைப் போன்ற ஒரு செட் அமைத்து படமாக்கப்பட்டுள்ளது. படத்தின் படப்பிடிப்பு முடிந்து பிற பணிகள் நடந்து வருகின்றன. படத்தின் முதல் சுவரொட்டியை இயக்குநர் விஜய் மில்டன் வெளியாட்டார்.\nSection::::கதைச்சுருக்கம்.\nபடத்தின் கதைக்களமானது புதையலைத் தேடுவதாக உள்ளது. சிறுசிறு குறிப்புகளைக் கொண்டு புதையலைத் தேடிப் போகிறது ஒரு குழு அவர்கள் புதயலை கண்டடைகிறார்களா இல்லையா என்பதே கதை.\nSection::::இசை.\nஇப்படத்திற்கு தரண் இசையமைத்துள்ளார். படத்தில் ஒரு பாடல் உள்ளது அதை கபிலன் எழுத ஹரிசரண், ஸ்வேதாமேனனும் பாடியுள்ளனர்.\n"}
{"id": "409048", "url": "https://ta.wikipedia.org/wiki?curid=409048", "title": "மலோனிக் நீரிலி", "text": "மலோனிக் நீரிலி\n\nமலோனிக் நீரிலி \"(Malonic anhydride)\" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். இச்சேர்மத்தை ஆக்சிடேன்-2,4-டையோன் என்ற பெயராலும் அழைக்கிறார்கள். CH2(CO)2O என்ற அமைப்பு வாய்ப்பாடும் இதைக் குறிக்கப் பயன்படுகிறது. மலோனிக் அமிலத்தினுடைய நீரிலியாக அல்லது ஆக்சிடேனின் இரட்டைக் கீட்டோனாக இச்சேர்மம் பார்க்கப்படுகிறது. \n\nடைகீட்டீனை ஓசோனாற்பகுப்பு செய்து முதன்முதலில் 1988 ஆம் ஆண்டு மலோனிக் நீரிலி தயாரிக்கப்பட்டது . 3,3-டைமெத்தில்-ஆக்சிடேன்-2,4-டையோன் உள்ளிட சில மலோனிக் நீரிலி வழிப்பொருட்கள் அறியப்படுகின்றன. \n"}
{"id": "409052", "url": "https://ta.wikipedia.org/wiki?curid=409052", "title": "3-ஆக்சிடேனோன்", "text": "3-ஆக்சிடேனோன்\n\n3-ஆக்சிடேனோன் \"(3-Oxetanone)\" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். இச்சேர்மத்தை ஆக்சிடேன்-3-ஓன் அல்லது 1,3-எப்பாக்சி-2-புரோப்பனோன் என்ற பெயர்களாலும் அழைக்கிறார்கள். ஆக்சிடேனின் கீட்டோன் வகைச் சேர்மமாகவும் β-புரோப்பியோலாக்டோனின் ஒரு மாற்றியமாகவும் 3-ஆக்சிடேனோன் கருதப்படுகிறது. \n\nஅறை வெப்பநிலையில் நீர்மமாகக் காணப்படும் 3-ஆக்சிடேனோன் 140 ° செல்சியசு வெப்பநிலையில் கொதிக்கிறது. மருத்துவப் பயன் மிகுந்த பிற ஆக்சிடேன்களை தயாரிக்க முயலும் ஆய்வுகளில் பயன்படும் சிறப்பு வேதிப்பொருளாக இது கருதப்படுகிறது. மேலும் கருத்தியலான ஆய்வுகள் பலவற்றுக்கும் இச்சேர்மம் ஆய்வுப்பொருளாக உள்ளது\n"}
{"id": "409053", "url": "https://ta.wikipedia.org/wiki?curid=409053", "title": "பீலே: பெர்த் ஆஃப் எ லெஜெண்ட்", "text": "பீலே: பெர்த் ஆஃப் எ லெஜெண்ட்\n\nபீலே: பெர்த் ஆஃப் எ லெஜெண்ட் (Pelé: Birth of a Legend) என்பது ஒரு அமெரிக்க வாழ்க்கை வரலாற்றுத் திரைப்படமாகும். இது பிரேசில் கால்பந்தாட்ட வீரரான பீலேவின் ஆரம்பகால வாழ்கையைப் பற்றிய ஒரு படமாகும். இப்படத்தை ஜெஃப் ஜிம்பால்ஸ்ட்டும் மைக்கேல் ஜிம்பால்ஸ்ட்டும் எழுதி இயக்கியுள்ளனர். இப்படத்துக்கு ஏ. ஆர். ரகுமான் இசையமைத்துள்ளார்.\n\nபடத்தில் சிறுவயது பீலேயாக \"லியோனார்டோ லிமா கார்வால்ஹோ\" நடிக்க, 17 வயது பீலேயாக \"கெவின் டி பவுலா\" நடித்துள்ளார். பீலேவின் தந்தையாக பிரேசிலின் புகழ்பெற்ற இசைக்கலைஞரான \"சீ ஜார்ஜ்\" நடித்துள்ளார். மேலும் ரோட்ரிகோ சாண்டோரோ, டியோகோ பொன்னேடா, கோல்ம் மினி ஆகியோரும் நடித்துள்ள படத்தில் பீலே ஒரு சிறப்புத் தோற்றத்தில் தோன்றியுள்ளார். இந்தப் படம் பீலேவுக்கும் அவரது தந்தைக்கும் இடையிலான உறவை மையமாகக் கொண்டுள்ளது.\n\n2013 செப்டம்பரில் படத்தின் முதன்மைப் படப்பிடிப்பானது ரியோ டி ஜெனிரோவில் எடுக்கப்பட்டு, படப்பிடிப்பானது 2014 ஆம் ஆண்டின் பிற்பகுதி வரை நீடித்தது. படமானது எதிர்மறையான விமர்சனங்களைப் பெற்றது, திரைப்பட விமர்சகர்கள், கதையில் உள்ள குறைபாடுகளை சுட்டிக்காட்டி விமர்சித்தனர்.\n\nSection::::தயாரிப்பு.\n2013 செப்டம்பர் 30 அன்று படத்தின் முதன்மைப் படப்பிடிப்பானது ரியோ டி ஜெனிரோவில் தொடங்கியது. படமானது 2014 உலகக்கோப்பை காற்பந்து போட்டி நடக்கும் காலப்பகுதியில் வெளியிடப்பட மாட்டாது என்று 2014 பெப்ரவரி 9 அன்று அறிவிக்கப்பட்டது, ஏனெனில் படத்தின் பிந்தைய தயாரிப்புப் பணிகள் மற்றும் மறு படப்பிடிப்பு போன்ற வேலைகள் இருந்ததே காரணம்.\nSection::::கதைச்சுருக்கம்.\n1950இல் பிரேசிலில் நடந்த உலகக் கோப்பை கால்பந்து போட்டியில், உருகுவேயிடம் பிரேசில் தோல்வியடைந்தது. அந்த தோல்வியால் ஒட்டுமொத்த பிரேசிலும் சோகத்தில் மூழ்கியது. பீலேவின் தந்தை வானோலியில் பிரேசில் தோற்றதைக் கேட்டுக் கண்ணீரோடு புலம்புவார். அப்போது சிறுவனான பீலே, தான் வளர்ந்து அந்தக் கோப்பையை நாட்டுக்காக வெல்வேன் என்று அவரிடம் சத்தியம் செய்வார். அந்தச் சத்தியத்தை அவர் எப்படி நிறைவேற்றினார் என்பதுதான் படத்தின் கதை. \n"}
{"id": "409055", "url": "https://ta.wikipedia.org/wiki?curid=409055", "title": "பண்டைய டமாஸ்கஸ் நகரம்", "text": "பண்டைய டமாஸ்கஸ் நகரம்\n\nபண்டைய டமாஸ்கஸ் நகரம் (Ancient City of Damascus) சிரியா நாட்டின் வரலாற்றுச் சிறப்பு மிக்க பண்டைய நகரம் ஆகும். உலகில் மக்கள் தொடர்ந்து வாழும் நகரங்களில் ஒன்றான டமாஸ்கஸ் நகரத்தில், கிமு 3200 முதல் மக்கள் தொடர்ந்து வாழ்கின்றனர். \nஇப்பண்டைய டமாஸ்கஸ் நகரத்தில், கிறித்தவ தேவாலயங்கள் மற்றும் இசுலாமியர்களின் மசூதிகள் உள்ளிட்ட, பல தொல்லியல் களங்களைக் கொண்டுள்ளது. பண்டைய டமாஸ்கஸ் நகரத்தில் கிரேக்கர்கள், உரோமர்கள், பைசாந்தியர்கள் மற்றும் உதுமானியப் பேரரசசினர் தங்களின் பண்பாட்டுக் களங்களை நிறுவியுள்ளனர். \n\nரோமானியர்கள் சிரியாவை ஆட்சி செய்த போது, பண்டைய வரலாற்றுக் கால டமாஸ்கஸ் நகரத்தைச் சுற்றி கட்டிய கோட்டைச் சுவர்களை, 1979ல் யுனெஸ்கோவால் உலகப் பாரம்பரியக் களாக அறிவிக்கப்பட்டது. \n\n2011 முதல் நடைபெறும் சிரிய உள்நாட்டுப் போர் காரணமாக, சிரியாவின் அனைத்து உலகப் பாரம்பரியக் களங்களும், அழியும் நிலையில் உள்ளதாக, சூன், 2013ல் யுனெஸ்கோ நிறுவனம் அறிவித்துள்ளது.\n\nSection::::டமாஸ்கஸ் நகரத் தோற்றம் மற்றும் நிறுவகையும்.\nபராடா ஆற்றின் தெற்குக் கரையில் அமைந்த, சிரியா நாட்டின் தலைநகரான பண்டைய டமாஸ்கஸ் நகரம், கிமு 3000 ஆண்டில் 86.12 ஹெக்டேர் பரப்பளவில் நிறுவப்பட்டது. உரோமானியர்களால் இந்நகரத்தைச் சுற்றிலும் 4.5 கிலோ மீட்டர் சுற்றளவு கொண்ட கோட்டைச் சுவர் கட்டப்பட்டத்து. பின்னர் எகிப்தின் அய்யூப்பிடு வம்சத்தாரும் மற்றும் எகிப்தின் மம்லுக் வம்சத்தாரும் இக்கோட்டைச் சுவரை வலுப்படுத்தினர்.\n\nகிமு இரண்டாயிரத்தில் முதன்முதலாக தம்ஸ்கு (\"Ta-ms-qu\") என அழைக்கப்பட்ட டமாஸ்கஸ் நகரம், இட்டைட்டு பேரரசுக்கும், புது எகிப்திய இராச்சியத்திற்கும் நடுவில், அமோரிட்டுப் பகுதியில் அமைந்திருந்தது. \n\nசெமிடிக் மொழியான அரமேயம் பேசிய அரமேனியர்கள், டமாஸ்கஸ் நகரத்தை திமிஷ்கு எனும் பெயரில், கிமு 11ம் நூற்றாண்டு முதல், கிமு 733 வரை ஆண்டனர்.\n\nSection::::வரலாற்றுக் காலக்கோடுகள்.\nவரலாற்றுக் காலத்தில் டமாஸ்கஸ் நகரம் கீழ்கண்ட இராச்சியங்களின் கீழ் இருந்தது. \n\nSection::::பண்டைய டமாஸ்கஸ் நகரத்தின் தொன்மையான இடங்கள்.\nSection::::பண்டைய டமாஸ்கஸ் நகரத்தின் தற்போதைய நிலை.\nயுனெஸ்கோ நிறுவனத்தின் பரிந்துரையின் பேரில், பண்டைய டமாஸ்கஸ் நகரத்தின் அழிவு நிலையில் உள்ள தொல்லியல் களங்களை, அழிவு நிலையில் உள்ள உலகப் பாரம்பரியக் களங்களாக அறிவித்துள்ளது.\n"}
{"id": "409059", "url": "https://ta.wikipedia.org/wiki?curid=409059", "title": "சாங்ஷா", "text": "சாங்ஷா\n\nசாங்ஷா (\"Changsha\", ) சீன மக்கள் குடியரசின் தென்மத்தியில் உள்ள ஹுனான் மாகாணத்தின் தலைநகரமும் மிகுந்த மக்கள்தொகை கொண்ட நகரமும் ஆகும். 11,819 கிமீ (4,563 ச.மை) பரப்பில் அமைந்துள்ள இந்த நகரத்தின் எல்லைகளாக வடக்கில் யுயெயாங், யியாங் நகரங்களும் மேற்கில் லௌதியும் தெற்கில் சியாங்டான், ஷுஷுவும் கிழக்கில் ஜியாங்சி மாகாணத்தின் யிசூன், பிங்சியாங் நகரங்களும் உள்ளன. 2010 கணக்கெடுப்பின்படி, சாங்ஷாவில் 7,044,118 பேர் வசிக்கின்றனர். இது மாகாணத்தின் மக்கள்தொகையில் 10.72% ஆகும். இது சாங்-சூ-டான் நகரத்தொகுப்பின் அங்கமாகும். \n\nசாங்ஷா ஜியாங் ஆற்றுப் பள்ளத்தாக்குச் சமவெளியில் அமைந்துள்ளது. இதன் கிழக்கில் லுவோக்சியோ மலைகளும் மேற்கில் ஊலிங் மலைகளும் வடக்கில் டோங்டிங் ஏரியும் தெற்கில் எங்சான் மலைகளும் அமைந்துள்ளன. இங்கு பருவப் பெயர்ச்சிக் காற்று சார் ஈரப்பதமுள்ள மிதவெப்ப மண்டல வானிலை நிலவுகின்றது. ஆண்டின் சராசரி வெப்பநிலை 16.8 முதல் 17.3 °C வரையும் (62.2 - 63.1 °F) ஆண்டுக்கான மழையளவு 1,358.6 முதல் 1,552.5 மிமீ வரையும் (53.49 முதல் 61.12 அங் வரை) உள்ளது.\n\nசாங்ஷாவின் வரலாறும் பண்பாடும் 3,000 ஆண்டுகள் தொன்மையானது. ஆன் அரசமரபு (கி.மு 206 – கி.பி 220) ஆட்சியில் சாங்ஷா மாகாணத் தலைநகராக விளங்கியது. பத்து இராச்சியங்களின் காலத்தில் (907–951) சூ இராச்சியத்தின் தலைநகராகவும் இருந்துள்ளது. பொதுயுகத்திற்கு முன்னதான இரண்டாம் நூற்றாண்டு காலத்து அரக்குக் கைவினைப்பொருட்களும் பட்டு உரைநூல்களும் மாவங்குடுயில் கண்டறியப்பட்டுள்ளன. இது இந்நகரத்தின் பண்பாட்டுத் தொன்மைக்கும் கைவினை மரபுகளுக்கும் சான்றாக உள்ளது. \n\n1904இல் சாங்ஷா வெளிநாட்டு வணிகத்திற்கு அறிமுகமானது. இங்கு ஐரோப்பியர்களும் அமெரிக்கர்களும் பெருமளவில் குடியேறினர். இங்குதான் மா சே துங் பொதுவுடமைக் கொள்கைக்கு மாறினார். சீன-சப்பானியப் போர்களின்போது (1931–1945) இங்குதான் முதன்மையான சண்டைகள் நடந்தேறின; சிறிதுகாலத்திற்கு சப்பானியர் கைவசப்படுத்தியிருந்தனர். தற்காலத்தில் சாங்ஷா சீனாவின் முதன்மையான வணிக, தயாரிப்பு, போக்குவரத்து மையமாக விளங்குகின்றது.\n\n"}
{"id": "409070", "url": "https://ta.wikipedia.org/wiki?curid=409070", "title": "அமோனியம் அயோடேட்டு", "text": "அமோனியம் அயோடேட்டு\n\nஅமோனியம் அயோடேட்டு \"(Ammonium iodate)\" என்பது NHIO என்ற வாய்ப்பாட்டைக் கொண்ட கனிம வேதியியல் சேர்மம் ஆகும். எல்லா அயோடேட்டு உப்புகளைப் போலவே அமோனியம் அயோடேட்டும் குளிர்ந்த நீரில் மிகக் குறைவாகவும் சூடான நீரில் மிதமாகவும் கரைகிறது. இது ஒரு வலிமையான ஆக்சிசனேற்றியாகும். \nSection::::தயாரிப்பு.\nஅமோனியாவுடன் அயோடிக் அமிலத்தைச் சேர்த்து நடுநிலையாக்கம் செய்வதன் மூலம் அமோனியம் அயோடேட்டைத் தயாரிக்க முடியும் \nதண்ணீரில் மிகக் குறைவாக கரையும் பண்பைக் கொண்டு ஓர் அமோனியம் உப்புடன் அயோடேட்டு கரைசலைச் சேர்த்து இதை வீழ்படிவாக்கியும் தயாரிக்கலாம். \nஅயோடினை அமோனியம் ஐதராக்சைடு கரைசலில் கரைத்து பிற அயோடேட்டுகள் தயாரிப்பது போல அமோனியம் அயோடேட்டைத் தயாரிக்க இயலாது. இவ்வினையில் வெடிபொருளான நைட்ரசன் டிரை அயோடைடு உருவாகிறது.\nSection::::வேதிப்பண்புகள்.\nஒடுக்கும் அமோனியம் அயனியும் ஆக்சிசனேற்றும் அயோடேட்டு அயனியும் அமோனியம் அயோடேட்டில் இருப்பதால் 150° செல்சியசு வெப்பநிலையில் இது நைட்ரசன், ஆக்சிசன், அயோடின் மற்றும் தண்ணீராக சிதைவடைகிறது. \n60 °செல்சியசு வெப்பநிலைக்கு கீழான வெப்பநிலையில் இவ்வினை நிகழ்வதில்லை. ஆனால் பொட்டாசியம் டைகுரோமேட்டு அல்லது தாமிர(II) குளோரைடு வினையூக்கியின் இதுவும் அறை வெப்பநிலையில் எரிகிறது. \nSection::::பாதுகாப்பு.\nஅனைத்து அயோடேட்டு உப்புகளைப் போல அமோனியம் அயோடேட்டும் ஒரு வலிமையான ஆக்சிசனேற்ரியாகச் செயல்படும் என்பதால் இதை கந்தகம், பாசுபரசு மற்றும் உலோகத் தூள்கள் போன்ற தீப்பற்றும் பொருட்களிடம் இருந்து தொலைவில் வைக்கப்படவேண்டும். \n"}
{"id": "409076", "url": "https://ta.wikipedia.org/wiki?curid=409076", "title": "லக்சிமி சிவனேஸ்வரலிங்கம்", "text": "லக்சிமி சிவனேஸ்வரலிங்கம்\n\nலக்சிமி சிவனேஸ்வரலிங்கம் (\"Luksimi Sivaneswaralingam\", பிறப்பு: செப்டம்பர் 26, 1990) தமிழ்த் திரைப்படப் பின்னணிப் பாடகி ஆவார். பல்வேறு வகையிலான பாடல்களை யூடியூப், இன்ஸ்ட்டாகிராம் ஆகியவற்றின் ஊடாகப் பகிர்ந்து வருகிறார்.\n\nSection::::வாழ்க்கைச் சுருக்கம்.\nஇலங்கையில் யாழ்ப்பாணத்தில் பிறந்து வளர்ந்த இவர் புலம் பெயர்ந்து கனடாவில் தொராண்டோவில் வசித்து வருகிறார். இலக்சிமி தனது மூன்றாவது அகவையில் இசை கற்றுக் கொண்டார்.\n\nகனடாவின் பல மேடைகளில் இவர் பாடி வரும் இவர் பரத நாட்டியக் கலைஞரும் ஆவார். இலக்சிமி தொறாண்டோ பல்கலைக்கழகத்தில் மேற்கத்தைய செவ்வியலிசைத் துறையில் இளங்கலைப் பட்டம் பெற்றவர். தற்போது முதுகலைக் கல்வியை தொடர்கின்றார். அண்ணாமலைப் பல்கலைக்கழகத்தின் கனடாக் கிளையில் படித்து கருநாடக இசையில் பட்டம் பெற்றார். ஐபிசி தமிழ் வானொலி நடத்திய இன்னிசைக் குரல் நிகழ்ச்சியில் முதலாவது இடத்தைப் பெற்றார்.\n\n"}
{"id": "409082", "url": "https://ta.wikipedia.org/wiki?curid=409082", "title": "ஜான் இசுடோன்சு", "text": "ஜான் இசுடோன்சு\n\nஜான் இசுடோன்சு (\"John Stones\", 28 மே 1994) ஆங்கில தொழில்முறை கால்பந்தாட்ட வீரர். இவர் இங்கிலீஷ் பிரீமியர் லீக் கழகம் மான்செஸ்டர் சிட்டி அணியிலும் இங்கிலாந்து தேசிய அணியிலும் மையத் தடுப்பாட்ட வீரராகவும் சில நேரங்களில் வலதுசாரி தடுப்பாட்ட வீரராகவும் விளையாடுகிறார்.\n\nஇசுடோன்சு தமது கால்பந்தாட்ட வாழ்வை தன் பிறந்த ஊரின் பார்ன்சுலே கால்பந்துக் கழகத்தில் துவங்கினார்; மார்ச்சு 2012இல் 17ஆம் அகவையில் தமது முதல் ஆட்டத்தில் பங்கேற்றார். ஆங்கில பிரீமியர் கழகமான எவர்ட்டனில் ஏறத்தாழ £3 மில்லியனுக்கு சனவரி 2013இல் ஏற்கப்பட்டார். அடுத்த நான்கு பருவங்களில் 95 ஆட்டங்களில் பங்கேற்றார். ஆகத்து 2016இல் மான்செஸ்டர் சிட்டி கழகத்தில் £47.5 மில்லியன் துவக்கத்தொகைக்கு சேர்ந்தார். 2018இல் இவ்வணி இங்கிலீஷ் பிரீமியர் லீக் மற்றும் கால்பந்து கூட்டிணைவுக் கோப்பை போட்டிகளில் வாகைசூட பங்களித்தார்.\n\nஇங்கிலாந்தின் 19, 20, 21 அகவைக்கு கீழானோர் அணிகளில் பங்கேற்ற பின்னர் மூத்த அணியில் 2014இல் ஆடத்தொடங்கினார். யூரோ 2016 மற்றும் 2018 உலகக்கோப்பை காற்பந்து போட்டிகளுக்கான இங்கிலாந்து அணியில் இடம் பெற்றுள்ளார்.\n"}
{"id": "409085", "url": "https://ta.wikipedia.org/wiki?curid=409085", "title": "புரோவென்சு", "text": "புரோவென்சு\n\nபுரோவென்சு (\"Provence\") தென்கிழக்கு பிரான்சில் நடுநிலக் கடலோரத்தில் ரோன் ஆற்றுக்கு கிழக்கே இருந்த முன்னாள் மண்டலம். இது தற்போதைய புரோவென்சு-ஆல்ப்சு- பிரெஞ்சு ரிவியரா மாகாணத்தின் பெரும்பகுதியாக உள்ளது. இதன் எல்லைகளாக மேற்கில் ரோன் ஆறும், கிழக்கில் இத்தாலியும் உள்ளன. கடந்த காலத்தில் இதன் தலைநகரங்களாக ஆர்லெசு, ஐக்சு-ஆன்-புரெவென்சே, அவிக்னோன் இருந்துள்ளன. இன்று இம்மண்டலத்தின் தலைநகரமாக மர்சேய் உள்ளது. இந்த மண்டலத்தின் முக்கியமான பிற நகரங்களாக டீக்னெ-லெசு-பெய்ன்சு, காப், நீஸ், துலோன் ஆகியன உள்ளன.\n\n"}
{"id": "409093", "url": "https://ta.wikipedia.org/wiki?curid=409093", "title": "1470", "text": "1470\n\n1470 (MCDLXIX) பழைய யூலியன் நாட்காட்டியில் ஒரு திங்கட்கிழமையில் ஆரம்பமான ஒரு சாதாரண ஆண்டாகும்.\n\n\n"}
{"id": "409098", "url": "https://ta.wikipedia.org/wiki?curid=409098", "title": "டைட்டானிக் (1943 திரைப்படம்)", "text": "டைட்டானிக் (1943 திரைப்படம்)\n\nடைட்டானிக் (Titanic) என்பது 1943 ஆண்டைய ஜேர்மன் பிரச்சாரப் படம் ஆகும், இது 1912 இல் டைட்டானிக் கப்பல் மூழ்கியதை அடிப்படையாக கொண்டு  எடுக்கப்பட்ட ஒரு திரைப்படமாகும். இது இரண்டாம் உலகப் போர் காலகட்டத்தின்போது, டாப்ஸ் புரொடக்சன்ஸ் யுஎஃப்ஏ நிறுவனத்தால் தயாரிக்கப்பட்ட படமாகும்.  பிரிட்டிஷ் நிறுவனத்தால் ஏற்கனவே 1929 ஆம் ஆண்டில் இந்த கப்பல் நேர்ச்சி பற்றிய ஒரு ஜெர்மன் மொழி திரைப்படம் தயாரித்து வெளியிட்டிருந்தது. இருந்தாலும், இந்த திரைப்படத்தை நாஜி பரப்புரை அமைச்சரான ஜோசப் கோயபல்சால் ஜெர்மானிய திரைப்படத் துறை மற்ற எந்த நாட்டின் திரைத் துறைக்கும் குறைந்ததில்லை என்பதை நிறுவ வேண்டும். என்பது மட்டுமல்லாமல், இட்லரின் கொள்கை பிரச்சாரப் படமாகவும் எடுக்கப்பட்டது. படமானது  பிரிட்டிஷ். அமெரிக்கப் பெரு முதலாளித்துவமே இந்தப் பேரழிவிற்கு காரணம் என்று குற்றம்சாட்டும் நோக்குடன் எடுக்கப்பட்டது. கப்பல் குழுவினரில் முற்றிலும் கற்பனை வீரரான ஒரு ஜேர்மனிய அதிகாரி இருப்பதாக சித்தரிக்கப்பட்டார். இவர் பிரிட்டிஷ் அதிகாரிகளை விட சிறந்தவராக காட்டப்பட்டார். இது பிற இனத்தவருடன் ஒப்பிடுகையில் ஜேர்மனியர்கள் உயர்ந்தவர்களாகவும் துணிச்சலானவர்களாகவும், தன்னலமற்றவர்களாகவும் காட்டும் நோக்கம் கொண்டதாக இருந்தது.\n\nதிரைப்படத்தின் அசல் இயக்குனரான ஹெர்பர்ட் செல்பின் நாஜி ஆட்சிக்கு எதிராக பேசியதாக பின்னர் கைது செய்யப்பட்டு - பின்னர் சிறையில் தூக்கிலிடப்பட்டார் - படத்தின் எஞ்சிய காட்சிகளை வெர்னர் கிலிங்கர் இயக்கி நிறைவு செய்தார். ஆனால், அவரது பெயர் படத்தில் இடம்பெறவில்லை.\n\nநிறைவடைந்த படம் கோயபெல்ஸுக்குத் திருப்தி அளிக்கவில்லை. நாஜி ஆக்கிரமித்திருந்த பிற தேசங்களில் மட்டும் 1843 நவம்பரில் டைட்டானிக் திரையிடப்பட்டது. நாஜிக் கொள்கைளைப் பரப்பும் நோக்கில் உருவாக்கப்பட்ட திரைப்படம், அதற்கு நேர்மாறான விளைவுகளை உண்டாக்கலாம் என கோயபெல்ஸ் அஞ்சியதால் ஜெர்மனியில் திரையிடப்படவில்லை. பிறகு படத்தை பிறகு கோயபால்ஸ் முழுமையாக படத்தை தடை செய்தார்.\n\nஇப்படமானது டைட்டானிக் கப்பலின் நிகழ்வுகளைக் கொண்டு டைடானிக் என்ற பெயரிடப்பட்டு எடுக்கப்பட்ட முதல் திரைப்படம் ஆகும். மேலும் படத்தில் கப்பல் மூழ்கிய சம்பவத்தில் வரலாற்று நபர்களுடன் பல்வேறு கற்பனைக் கதாபாத்திரங்கள் போன்றவற்றைக் கொண்டும் எடுக்கப்பட்டது இப்படம் டைடானிக் படங்களுக்கு முதல் தொடக்கமாக அமைந்தது.\n"}
{"id": "409102", "url": "https://ta.wikipedia.org/wiki?curid=409102", "title": "பூங்கொடி பதிப்பகம்", "text": "பூங்கொடி பதிப்பகம்\n\nபூங்கொடி பதிப்பகம் என்பது சென்னையில் செயல்பட்டுவரும் ஒரு பதிப்பகம் ஆகும். இந்தப் பதிப்பகமானது 1968 ஆண்டு சுப்பையாவால் துவக்கப்பட்டது. இப்பதிப்பகமானது ம. பொ. சிவஞானம், மா. இராசமாணிக்கனார், வெ. சாமிநாத சர்மா, தி. க. சிவசங்கரன், வல்லிக்கண்ணன், லக்ஷ்மி, பெ. சு. மணி, கழனியூரன் உள்ளிட்ட முக்கிய இலக்கிய ஆளுமைகளின் 4,000க்கும் மேற்பட்ட நூல்களை இதுவரை வெளியிட்டுவருகின்றது. \n\nஇப்பதிப்பகம் வெளியிட்ட ம. பொ. சி.யின் விடுதலைப் போரில் தமிழகம் நூலானது, அதன் சிறப்பு கருதி தமிழக அரசால் நாட்டுடைமையாக்கப்பட்டது. இவர்களின் மற்றொரு வெளியீடான லக்ஷ்மியின் ஒரு காவிரியைப் போல புதினத்துக்கு சாகித்ய அகாதமி விருது வழங்கப்பட்டிருக்கிறது.\n"}
{"id": "409104", "url": "https://ta.wikipedia.org/wiki?curid=409104", "title": "வொய்வொதீனா", "text": "வொய்வொதீனா\n\nவொய்வொதீனா (\"Vojvodina\", செருபிய குரோவாசிய மொழி: சுலோவாக்கிய, செக்: ;), அலுவல்முறையாக வொய்வொதீனா தன்னாட்சி மாகாணம் (\"Autonomous Province of Vojvodina\", / \"Autonomna Pokrajina Vojvodina\";), செர்பியாவில் நாட்டின் வடபகுதியில் பன்னோனியன் சமவெளியில் உள்ள தன்னாட்சி மாகாணம் ஆகும். \n\nநோவி சாத் வொய்வொதீனாவின் மிகப்பெரிய நகரமும் நிர்வாக மையமும் ஆகும். வொய்வொதீனாவின் மக்கள்தொகை கிட்டத்தட்ட 2 மில்லியன் (இது செர்பியாவின் மக்கள்தொகையில், கொசாவோவைத் தவிர்த்து, 27% ஆகும். இந்த மாகாணத்தில் 26 இனக் குழுக்களும் அலுவல்முறையாக ஆறு மொழிகளும் உள்ளன.\n\n"}
{"id": "409107", "url": "https://ta.wikipedia.org/wiki?curid=409107", "title": "1409", "text": "1409\n\n1409 (MCDIX) பழைய யூலியன் நாட்காட்டியில் ஒரு செவ்வாய்க்கிழமையில் ஆரம்பமான ஒரு சாதாரண ஆண்டாகும்.\n\n"}
{"id": "409145", "url": "https://ta.wikipedia.org/wiki?curid=409145", "title": "துத்தநாகம் அமோனியம் குளோரைடு", "text": "துத்தநாகம் அமோனியம் குளோரைடு\n\nதுத்தநாகம் அமோனியம் குளோரைடு \"(Zinc ammonium chloride)\" என்பது (NH)ZnCl என்ற வாய்ப்பாட்டைக் கொண்ட கனிம வேதியியல் சேர்மம் ஆகும். டெட்ரா குளோரோ சிங்கேட்டின் அமோனியம் உப்பாக துத்தநாகம் அமோனியம் குளோரைடு கருதப்படுகிறது. வெப்ப முழுக்கு துத்தநாகப்பூச்சு செயல்முறையில் இது ஓர் இளக்கியாகப் பயன்படுகிறது .\n\nSection::::பயன்கள்.\nதுத்தநாக மேற்பூச்சுக்கு உட்படுத்தப்படவேண்டிய எஃகு, இரும்பு ஆக்சைடின் சீரற்ற மேற்பரப்பை நீக்குவதற்காக மேற்கொள்ளப்படும் அமிலத் தூய்மையாக்கல் செயல்முறைக்குள் செலுத்தப்படுகிறது. இச்செயல்முறைக்குப் பின்னர் வளிமண்டலத்தில் வெளிப்பட்டவுடன் எஃகின் மேற்பரப்பு மிகுந்த செயல்திறன் மிக்கதாக மாறி உடனடியாக ஆக்சைடு அடுக்குகள் உருவாகத் தொடங்குகின்றன. நீரிய கரைசலில் உள்ள துத்தநாகம் அமோனியம் குளோரைடு இளக்கியை எஃகின் மீது பூசுவதால் ஒட்டுமொத்தமாக இவ்வாறு எந்தவிதமான ஆக்சைடுகள் உருவாவதும் தடுக்கப்படுகிறது. மேலும் மேற்பூசும் படிநிலையின்போது உருகிய துத்தநாகம் எஃகு மேற்பரப்புடன் அதிகபட்சமாக படிவதையும் கலப்பதையும் துத்தநாகம் அமோனியம் குளோரைடு இளக்கி அனுமதிக்கிறது . \n\nSection::::பாதுகாப்பு.\nஅமெரிக்க போக்குவரத்துத் துறை துத்தநாகம் அமோனியம் குளோரைடை ஒன்பதாவது வகை தீங்கான பல்வகைப் பொருள் எனப்பட்டியலிட்டுள்ளது.\n"}
{"id": "409160", "url": "https://ta.wikipedia.org/wiki?curid=409160", "title": "கெளஹர் ஜான்", "text": "கெளஹர் ஜான்\n\nகெளஹர் ஜான் (\"Gauhar Jaan\", 26 சூன் 1873 - 17 சனவரி 1930) கல்கத்தாவைச் சேர்ந்த புகழ்பெற்ற இந்துஸ்தானி இந்தியப் பாடகரும், நடனக் கலைஞரும் ஆவார். இவரின் இயற்பெயர் ஏஞ்சலினா எவர்டு (\"Angelina Yeoward\") என்பதாகும். இந்தியாவில் முதன் முதலாக 78 rpm வேகத்தில் இயங்கும் கிராம்போன் இசைதட்டுகளில் இவரது பாடல்கள் பதியப்பட்டு இந்திய கிராமபோன் நிறுவனத்தால் வெளியிடப்பட்டது.\n\nSection::::ஆரம்ப வாழ்க்கை.\nகெளஹர் ஜான் பிறப்பால் ஏஞ்சலினா எவர்டு என்று அறியப்படுபவர். 26 சூன் 1873 ஆம் ஆண்டில் ஆசாம்கார் என்னும் இடத்தில் ஆர்மீனிய வம்சாவழியில் பிறந்தார். அவரது தந்தை வில்லியம் ராபர்ட் எவர்டு ஒரு உலர் பனிக்கட்டி ஆலையில் பொறியியலாளராக பணியாற்றினார். 1872 ஆம் ஆண்டில் கெளஹரின் தாயார் விக்டோரியா ஹெமிங்ஸை திருமணம் செய்து கொண்டார். விக்டோரியா பிறப்பால் ஒரு இந்தியப் பெண். மேலும் இந்திய இசை மற்றும் நடனத்தில் பயிற்சி பெற்றவர்.\n\nதுரதிருஷ்டவசமாக, வில்லியம் மற்றும் விக்டோரியாவிற்கும் இடையேயான திருமணம் உறவு நீண்ட காலம் நீடிக்கவில்லை. விக்டோரியா குர்ஷெத் என்ற ஒரு நண்பருடன் நட்பை வளர்த்தார். இதனால் ஏஞ்சலினாவின் பெற்றோர் 1879 இல் விவாகரத்து பெற்றனர். விவாகரத்து செய்த பிறகு, திருமதி. எவர்டு இஸ்லாத்தை ஏற்றுக்கொண்டு, மாலக் ஜான் என்று தனது பெயரை மாற்றிக்கொண்டார், மேலும் அவரது மகளுக்கு கௌஹர் ஜான் என்று பெயரிட்டார். கெளஹருக்கு \"கௌரா\" என்ற புனைப்பெயரை வைத்திருந்தார். கெளஹரின் தாயாரை \"பாடி\" மாலக் ஜான் என்று அழைக்கப்படுவது குறிப்பிடத்தக்கது, ஏனென்றால் அந்த நேரத்தில் மூன்று பிரபலமான மாலக் ஜான்ஸ் இருந்தார்கள், பாடி என்றால் அவர் மாலக் ஜான்களில் மூத்தவர் என்று குறிப்பிடப்படுகிறது.\n"}
{"id": "409165", "url": "https://ta.wikipedia.org/wiki?curid=409165", "title": "செயின்ட் இலாரன்சு ஆறு", "text": "செயின்ட் இலாரன்சு ஆறு\n\nசெயின்ட் இலாரன்சு ஆறு ( \"Saint Lawrence River\", வட அமெரிக்க கண்டத்து நடுமையிலுள்ள பெரிய ஆறு. செயின்ட் இலாரன்சு ஆறு கிட்டத்தட்ட வடக்கு-கிழக்காக ஓடுகிறது. இது அமெரிக்கப் பேரேரிகளை அத்திலாந்திக்குப் பெருங்கடலுடன் இணைக்கிறது. பேரேரிகள் வடிநிலத்தின் முதன்மை வெளியேற்று நீர்வழியாகவும் உள்ளது. இது கனடிய மாகாணங்களான கியூபெக், ஒன்றாரியோ வழியாகவும் கனடா-ஐக்கிய அமெரிக்க பன்னாட்டு எல்லையின் கனடிய ஒன்றாறியோவிற்கும் ஐக்கிய அமெரிக்க மாநிலம் நியூ யோர்க்கிற்கும் இடைப்பட்டப்பகுதியிலும் பாய்கிறது. இதை அடிப்படையாகக் கொண்டே வணிகமய செயின்ட் இலாரன்சு கடல்வழி கட்டமைக்கப்பட்டுள்ளது.\n\nஇந்தக் கடல்வழியின் செயின்ட் இலாரன்சு ஆற்றுப்பகுதி தொடர்ச்சியான கால்வாய் அல்ல; இது ஆற்றினுள் பல பயணிக்கக்கூடிய வழிகள் அடங்கியதாகும். ஆற்றில் பல தடுப்பணைகள் கட்டப்பட்டுள்ளன, ஆற்றங்கரையில் பல கால்வாய்கள் மூலம் விரைவோட்டப்பகுதிகளும் அணைகளையும் தவிர்க்கப்படுகின்றன. கனடாவில் பல தடுப்பணைகளை செயின்ட் இலாரன்சு கடல்வழி மேலாண்மை நிறுவனம் பராமரிக்கிறது; அமெரிக்கப் பகுதியில் செயின்ட் இலாரன்சு கடல்வழி மேம்பாட்டு நிறுவனம் நிர்வகிக்கிறது. இந்த இரு நிறுவனங்களும் இணைந்து இதனை \"பெருவழி HO\" என விளம்பரப்படுத்துகின்றன. மொண்ட்ரியாலிலிருந்து அத்திலாந்திக்கு வரையிலான ஆற்றுப்பகுதி கனடிய நிர்வாகத்தில் கியூபெக் துறைமுக கனடா போக்குவரத்தால் கட்டுப்படுத்தப்படுகிறது.\n\n"}
{"id": "409167", "url": "https://ta.wikipedia.org/wiki?curid=409167", "title": "காலிங் ஷெஹ்மத்", "text": "காலிங் ஷெஹ்மத்\n\nகாலிங் ஷெஹ்மத் (Calling Sehmat) என்பது 2008 ஆண்டைய உளவுப்புனைவு புதினம் ஆகும். உண்மைச் நிகழ்வை அடிப்படையாகக் கொண்டு ஹரீந்தர் சிக்காவால் எழுதப்பட்ட புதினம் இது ஆகும். சிக்காவின் முதல் புதினமான இது 2008 ஏப்ரலில் கொன்காரர் பிரசுரிப்பாளர்களால் வெளியிடப்பட்டது. 2018 மே மாதம் பென்குயின் ரேண்டம் ஹவுசால் இந்தியாவாவால் இதன் திருத்தப்பட்ட பதிப்பு வெளியிடப்பட்டது.\n\n2018 ஆம் ஆண்டில் இந்தப் புதினத்தை அடிப்படையாகக் கொண்டு தர்மா புரொடக்சன்சால் ராசி என்ற இந்தி திரைப்படம் உருவாக்கப்பட்டது. இதில் ஷாஹத் கான் என்ற முதன்மைப் பாத்திரத்தில் அலீயா பட் நடித்தார், மேலும் அவரது பாக்கித்தான் கணவராக விக்கி கௌஷால் நடித்தார்.\n\nSection::::கதை.\n1971 ஆம் ஆண்டய இந்தியா மற்றும் பாகிஸ்தானில் நடப்பதாக இந்த கதை அமைக்கப்பட்டிருக்கிறது, காஷ்மீரைச் சேர்ந்த முஸ்லிம் தந்தைக்கும் இந்து தாய்க்கும். பிறந்த ஷெஹ்மத் கானைச் சுற்றியே கதை சுழல்கிறது. ஷெஹ்மத் ஒரு இளம் கல்லூரி மாணவி இவரது தந்தை ஒரு விடுதலைப் போராட்ட வீரர் இவரது தந்தை புற்று நோயால் பாதிக்கப்பட்டு இறக்கிறார். நாட்டுப்பற்றுள்ள தந்தையின் கடைசி விருப்பத்தின்படி ஷெஹ்மத் பாகிஸ்தான் ராணுவ உயர் அதிகாரி ஒருவரின் மகனை மணமுடிக்கிறார். பாகிஸ்தானிலிருக்கும் தன் புகுந்த வீட்டிலிருந்து, இந்தியாவுக்காக உளவு பார்க்கிறார். \n\nஷெஹ்மத்தின் திருமணத்துக்கு முன்னதாக, இந்திய புலனாய்வு அமைப்பான ராவின் உறுப்பினர்களால் அவருக்கு உளவுப் பயிற்சி அளிக்கப்படுகிறது. திருமணத்திற்குப் பிறகு, தனது புதிய குடும்பத்தினரிடமும் அவர்களின் நண்பர்களிடமும் நம்பிக்கையைப் பெறுவதற்கு ஷெஹ்மத் செயல்பட்ட அதே நேரத்தில் இராணுவ முக்கியத்துவம்வாய்ந்த முக்கிய தகவல்களை சேகரிக்கத் தொடங்குகிறார். இறுதியில், ஒரு நீர்மூழ்கிக் கப்பலைப் பயன்படுத்தி ஒரு முக்கியமான இந்தியக் கடற்படை இலக்கை மூழ்கடிக்கவிருக்கும் திட்டத்தைக் கண்டுபிடிக்கிறார். உடனடியாக இத்தகவலை உளவு அமைப்புக்குத் தெரியப்படுத்துகிறார். இவர் கொடுத்த தகவலால் வங்காள விரிகுடாவில் இருந்த இந்தியக் கடற்படை விமானம் தாங்கிக் கப்பலான \"ஐ.என்.எஸ். ‘விக்ராந்த்\" பாகிஸ்தான் ராணுவத்திடமிருந்து 1971 போரின்போது பாதுகாக்கப்படுகிறது.\n\nஇறுதியில் ஷெஹ்மத் மாட்டிக்கொள்ள, தன் கையாட்கள் உதவியுடன் இந்தியாவுக்கு தப்பித்து வருகிறார். அப்போது அவர் பாக்கிஸ்தானிய கணவரால் கர்ப்பமுற்றவராக இருக்கிறார். அவருக்கு குழந்தை பிறந்து வளர்ந்து, பின்னர் இந்திய ராணுவத்தில் ஒரு அதிகாரியாக சேர்கிறது.\n\nSection::::புதினத்தின் தோற்றுவாய்.\nஇந்தப் புதினத்தை எழுதியவரான ஹரீந்தர் சிக்கா இந்தியக் கடற்படையில் துணைத் தளபதியாக இருந்தவர். கார்கில் போரின்போது இந்திய ராணுவம் உளவு பார்க்கும் விஷயத்தில் நிறைய கோட்டைவிட்டதாக கருதினார். அது குறித்து ஆய்வு நோக்கில் பல ராணுவ அதிகாரிகளை அவர் தொடர்புகொண்டார். அப்போது ஓர் அதிகாரி, இந்திய நாட்டுக்காக 1971 போரின்போது பாகிஸ்தானிலிருந்து உளவு பார்க்க காஷ்மீர் முசுலீமான தன் தாய் பாக்கித்தான் இராணுவ அதிகரியை மணந்து உளவு பார்த்த கதையைச் சொல்லியிருக்கிறார். உடனடியாக சிக்கா பஞ்சாப்பின் மாலர்கோட்லாவில் அந்தத் தாயைச் சந்தித்து நிறைய விஷயங்களைப் பேசிலத் தெரிந்துக் கொண்டார்.\n\nஇந்த உண்மை நிகழ்வை அடிப்படையாகக் கொண்ட கதையை உருவாக்குவதற்கு சிக்கா சுமார் 8 ஆண்டுகள் செலவிட்டார். இந்த புதினத்தில் வரும் ஷெஹ்மத் உண்மையாக வாழ்ந்த ஒரு பெண் என்றாலும், ஷெஹ்மத் என்பது உண்மையான பெயர் அல்ல என்று குறிப்பிட்டுள்ளார். அண்மையில் ஒரு நேர்காணலின் போது, அந்த பாத்திரத்தின் பின்னால் உள்ள உண்மையான பெண் இறந்துவிட்டதாக கூறினார்.\n\nஇந்த புத்தகமானது 2018 மார்ச்சில் பென்குயின் இந்தியாவால் புதிய வடிவமைப்பில் மீண்டும் வெளியிடப்பட்டது.\n\n"}
{"id": "409173", "url": "https://ta.wikipedia.org/wiki?curid=409173", "title": "மகாத்மா காந்தி நூல் நிலையம்", "text": "மகாத்மா காந்தி நூல் நிலையம்\n\nமகாத்மா காந்தி நூல் நிலையம் (Mahatma Gandhi Library) தமிழ்நாட்டின் தலைநகரான சென்னையில் சைதாப்பேட்டையில் காரணீஸ்வரர் கோயில் தெருவில் அமைந்துள்ள தனியார் நூலகமாகும். \n\nSection::::வரலாறு.\nஇந்திய விடுதலைப் போராட்டத்தில் தன்னை ஈடுபடுத்திக் கொண்ட கு.மகாலிங்கம் (87) என்பவரால் இந்நூலகம் நிர்வகிக்கப்படுகிறது. இவருடைய பெற்றோரான மு.குப்புசாமி-கன்னியம்மாள் காங்கிரஸ் கொள்கையில் ஈடுபாடு கொண்டதன் விளைவாக அதில் ஈடுபாடு ஏற்பட்டுள்ளது. சைதாப்பேட்டையில் 1946இல் மகாத்மா காந்தியிடம் பேசும் வாய்ப்பு கிடைத்த இவர் காந்தியின் ஆளுமையால் கவரப்பட்டுள்ளார். மக்களுக்கு உதவ நூலகம் ஆரம்பிக்க எண்ணி, நண்பர்கள் உதவியுடன் 2.11.1952ஆம் ஆண்டில் துவங்கி நடத்தி வருகிறார். பரலி சு. நெல்லையப்பரால் துவங்கி வைக்கப்பட்ட இந்நூலகம் தற்போதுள்ள முகவரியில் இயங்கிவருகிறது. துவக்கவிழாவின்போது அப்போதைய காங்கிரஸ் சட்டமன்ற உறுப்பினராக இருந்த சி.ஆர்.இராமசுவாமி தலைமை வகித்துள்ளார். \n\nSection::::வளர்ச்சி.\nநூல் நிலையம் தொடங்கிய காலத்தில் குறைந்த எண்ணிக்கையில் நூல்கள் இருந்துள்ளன. பின்னர் அவர் அரிதின் முயன்று, நண்பர்களின் உதவியுடன் நூல்களைச் சேகரிக்க ஆரம்பித்துள்ளார். இவருடைய முயற்சிக்கு ராஜாஜி மற்றும் அவரது மகன் சி. ஆர். நரசிம்மன், கண்ணதாசன் , காந்தி கண்ணதாசன், அகிலன், அகிலன் கண்ணன், தமிழ்வாணன், லேனா தமிழ்வாணன் மற்றும் பலர் ஊக்கம் தந்துள்ளனர். வாடகை இடத்தில் இந்நூலகத்தை நடத்திவரும் சொந்த இடத்தில் இறுதி வரை நூலகம் நடத்த வேண்டும் என்ற இலக்கில் தன் பணியைத் தொடர்கிறார். மக்களுக்காக மக்களால் என்ற நன்னோக்கில் இந்நூலகம் செயல்படுகிறது. \n\nSection::::நூல்கள்.\nஇந்நூலகத்தில் 30,000 நூல்கள் உள்ளன. அவற்றுள் 100க்கும் மேற்பட்டவை காந்தி தொடர்பானவையாகும். 1935இல் வெளியான மகாகவி காளிதாசர் எழுதிய ரகு வம்சம், தமிழின் முதல் துப்பறியும் நாவல், வாரியார் நடத்திய திருப்புகழ் அமிர்தம் என்கிற ஆன்மிக இதழின் 1937 முதல் 1952 வரையிலான தொகுப்பு, சங்க இலக்கிய நூல்கள் முதல் நவீன இலக்கிய நூல்கள் வரை பல துறையைச் சார்ந்த நூல்கள் இங்கு உள்ளன. \n\nSection::::விருதுகள்.\nஇந்நூலகம், எஸ்.ஆர்.ரங்கநாதன் விருது உள்ளிட்ட பல விருதுகளைப் பெற்றுள்ளது.\n\n"}
{"id": "409178", "url": "https://ta.wikipedia.org/wiki?curid=409178", "title": "ரோமன் ரெயின்சு", "text": "ரோமன் ரெயின்சு\n\nலயதி ஜோசப் \"ஜோ\" அனாய் (Leati Joseph \"Joe\" Anoaʻi) (பிறப்பு மே 25, 1985) என்பவர் அமெரிக்க தொழில்முறை மற்போர் வீரர், நடிகர் மற்றும் கிரிதிரான் கால்பந்து அணியின் முன்னாள் தொழில்முறை வீரரும் ஆவார். இவர் புகழ்பெற்ற உலக தொழில்முறை குத்துச் சண்டை குடும்பமான அனோவா குடும்பத்தின் ஒரு அங்கத்தினர் ஆவார்.டுவெயின் ஜான்சன் , ரிக்கிசி மற்றும் தெ ஊ சோஸ் ஆகியோர் இந்தக் குடும்பத்தினர் ஆவர். இவர் தற்போது உலக மற்போர் மகிழ்கலை நிறுவனத்துடன் ஒப்பந்தத்தில் ஈடுபட்டு ரா எனும் குத்துச் சண்டைப்பிரிவில் ரோமன் ரெயின்சு எனும் பெயரில்விளையாடி வருகிறார்.\n\n"}
{"id": "409198", "url": "https://ta.wikipedia.org/wiki?curid=409198", "title": "1-புரோமோபியூட்டேன்", "text": "1-புரோமோபியூட்டேன்\n\n1-புரோமோபியூட்டேன் \"(1-Bromobutane)\" என்பது CH(CH) Br என்ற வாய்ப்பாட்டைக் கொண்ட கரிம வேதியியல் சேர்மம் ஆகும். நிறமற்ற நிர்மமாக இச்சேர்மம் காணப்பட்டாலும் மாசு நிறைந்த மாதிரிகள் மஞ்சள் நிறமாகக் காணப்படுகின்றன. 1-புரோமோபியூட்டேன் நீரில் கரையாது ஆனால் கரிமக் கரைப்பான்களில் கரையும். கரிமத் தொகுப்பு வினைகளில் பியூட்டேன் குழுவிற்கான மூலச் சேர்மமாக இதைப் பயன்படுத்துகிறார்கள். பியூட்டைல் புரோமைடின் பல்வேறு மாற்றியங்களில் இதுவும் ஒன்றாகும். \nSection::::தயாரிப்பு.\nபியூட்டனாலை ஐதரோபுரோமிக் அமிலத்துடன் சேர்த்து சூடுபடுத்தினால் 1-புரோமோபியூட்டேன் உருவாகிறது:\nSection::::வினைகள்.\nஒரு முதனிலை ஆலோ ஆல்க்கேனாக இருப்பதால் இது SN2 வகை வினைகளில் ஈடுபடுவதற்கு வாய்ப்புகள் உள்ளன. பொதுவாக 1-புரோமோபியூட்டேனை ஆல்கைலேற்றும் முகவராகப் பயன்படுத்துவார்கள். உலர் ஈதரில் [மக்னீசியம் உலோகத்துடன் இணையும்போது தொடர்புடைய கிரிக்னார்டு வினைப்பொருளைத் தருகிறது. இத்தைகைய வினைப்பொருள்கள் பல்வேறு தளப்பொருட்களுடன் பியூட்டைல் குழுவைச் சேர்க்கப் பயன்படுகின்றன.\nஎன்-பியூட்டைல் இலித்தியத்திற்கு 1-புரோமோபியூட்டேன் ஒரு முன்னோடிச் சேர்மமாகும்:\nஇவ்வினைக்காகப் பயன்படுத்தப்படும் இலித்தியம் 1-3% சோடியத்தைக் கொண்டிருக்கும். புரோமோபியூட்டேன் முன்னோடிச் சேர்மமாகப் பயன்படுத்தப்பட்டால் விளைபொருள் ஒருபடித்தான கரைசலாக இருக்கும். இதனுடன் கலப்புத் தொகுதியாக LiBr மற்றும் LiBu கலந்திருக்கும்.\n"}
{"id": "409203", "url": "https://ta.wikipedia.org/wiki?curid=409203", "title": "முகமது சாலா", "text": "முகமது சாலா\n\nமுகமது சாலா கலி (\"Mohamed Salah Ghaly\", பிறப்பு: 15 சூன் 1992) எகிப்திய தொழில்முறை காற்பந்தாட்ட வீரர். இவர் ஆங்கில பிரீமியர் லீக் கழகமான லிவர்பூல் அணியிலும் எகிப்திய தேசிய அணியிலும் முன்கள வீரராக விளையாடி வருகிறார்.\n\nசாலா தமது காற்பந்தாட்டத்தை 2010ஆம் ஆண்டில் உள்ளூர் கழகமான எல் மோக்காவ்லூனில் தொடங்கினார். பின்னர் பேசல் கழகத்திற்கு அறிவிக்கப்படாத தொகைக்கு ஒப்பந்தமானார். சுவிட்சர்லாந்தில் சுவிசு சூப்பர் லீக்கின் தங்க விளையாட்டாளர் பதக்கம் வென்றார். இவரது செயல்திறனால் ஈர்க்கப்பட்ட இங்கிலீஷ் பிரீமியர் லீக் கழகம் செல்சீ 2014இல் இவரை £11 மில்லியனுக்கு வாங்கியது. இருப்பினும் முதல் பருவத்தில் இவரை அரிதாகவே பயன்படுத்தியது. சீரீ ஆ கழகங்களான பியோரென்டினாவிற்கும் ரோமாவிற்கும் கடன் வழங்கியது. இறுதியில் ரோமா கழகம் இவரை €15 மில்லியனுக்கு உரித்தாக்கிக் கொண்டது.\n\nரோமா கழகத்தில் இவரது தொடர்ந்த சிறப்பான பங்களிப்பால் 2016-17ஆம் பருவத்தில் அவ்வணி இரண்டாமிடம் எட்டியது. திரும்பவும் ஆங்கிலப் பிரீமியர் லீக்கிற்கு திரும்பி லிவர்பூல் கழகத்திற்கு £36.9 மில்லியனுக்கு ஒப்பந்தமானார். இக்காலத்தில் இயற்கையில் பக்கவாட்டு விளையாளராக இருந்த சாலா முழுமையான முன்கள வீரரானார். 36 ஆட்டங்களில் 32 கோல்கள் அடித்து பிரீமியர் லீக்கின் தங்க காலணி விருதை பெற்றார்.\n\nபன்னாட்டுப் போட்டிகளில் சாலா எகிப்திய அணியில் 20ஆம் அகவையிலிருந்து ஆடி வருகிறார். இவர் பங்கேற்ற ஆபிரிக்கா 20 கீழானோர் நாடுகள் கோப்பையில் எகிப்து வெங்கலப் பதக்கம் வென்றது. 2011 பீபா கீ-20 உலகக்கோப்பை, 2012 கோடைக்கால ஒலிம்பிக் விளையாட்டுப் போட்டிகளிலும் பங்கேற்றுள்ளார். 2012ஆம் ஆண்டின் மிகவும் எதிர்காலமுள்ள திறமையாளராக ஆபிரிக்க கால்பந்து கூட்டிணைப்பு தேர்ந்தெடுத்தது. ஆபிரிக்க கால்பந்து கூட்டிணைப்பின் உலகக்கோப்பை தகுதியாளர் போட்டியில் மிக அதிகமான கோல்களை அடித்து எகிப்து 2018 உலகக்கோப்பை காற்பந்து போட்டிகளில் பங்கேற்க உதவினார். இதற்காக இவர் ஆண்டின் சிறந்த கால்பந்தாட்ட வீரராக ஆபிரிக்க அமைப்பும் பிபிசியும் தேர்ந்தெடுத்தன.\n\n"}
{"id": "409216", "url": "https://ta.wikipedia.org/wiki?curid=409216", "title": "மாகிம்", "text": "மாகிம்\n\nமாகிம் மும்பையின் நகர்ப்பகுதிகளில் ஒன்று. இங்கு மும்பை புறநகர் இரயில்வேயில் மாகிம் இரயில் நிலையம் அமைந்துள்ளது. மாகிம் மும்பையின் இதயமாகக் கருதப்படுகிறது.\n\nSection::::வரலாறு.\nமாகிம் என்னும் பெயர் மாகிக்காவதி என்னும் சமற்கிருதப் பெயரில் இருந்து உருவானது. இவ்வூர் மாகிமாவதி, மைச்சிம், மெச்சாம்பு என்னும் பெயர்களாலும் அழைக்கப்பட்டது.\n\nமுதலில் மும்பையை உருவாக்கிய ஏழு தீவுகளுள் இதுவும் ஒன்று.\n\nSection::::புவியியல்.\nதாராவி, தாதர், பாந்திரா ஆகிய பகுதிகள் வடக்கிலும் அரபிக்கடல் மேற்கிலும் எல்லைகளாக அமைந்துள்ளன.\n"}
{"id": "409241", "url": "https://ta.wikipedia.org/wiki?curid=409241", "title": "வலையப்பட்டி (பொன்னமராவதி)", "text": "வலையப்பட்டி (பொன்னமராவதி)\n\nவலையப்பட்டி (பொன்னமராவதி) ஊர் \"புதுக்கோட்டை\" மாவட்டம் பொன்னமராவதி வட்டத்தில் அமைந்துள்ள அழகிய ஊராகும்.\n\nSection::::பெயர் காரணம்.\nவலையர் + பட்டி:வலையப்பட்டி சங்க இலக்கிய நெய்தல் நில மக்களான \"வலையர்\" என்னும் மக்களின் பெயரை கொண்டு உருவாகிய ஊர்.\n\nSection::::வலையப்பட்டி நாடு.\nவலையப்பட்டி 'பொன்னமராவதி நாடு'உரிமையாளர்களில் \"ஆறு ஊர் அம்பலகாரர்\" மக்கள் அடக்கம்.\n\n\n\n\n\n\n\n\n\nSection::::கோவில்கள்.\nவலையப்பட்டி மலையாண்டி கோவில், சுவாமி அடைக்கலம் காத்த அய்யனார் கோவில், ஸ்ரீ பெரிய நாச்சி அம்மன் கோவில்,\n\"பேரரசர் பெரும்பிடுகு முத்தரையர்\" திரு உருவ சிலைகள்.\n\nSection::::குளம்.\nஅடைக்கன் அம்பலம் ஊரணி\n\nகாத்தான் சேர்வை ஊரணி\n\nஅடைக்கன் சேங்கை ஊரணி\n\nகலுதை ஊரணி\n\nSection::::மக்கள் வகைப்பாடு.\nமுத்தரையர் (வலையர், அம்பலகாரர், அம்பலம், பூசாரி, காவல்காரர், நாட்டார்) மற்றும் நகரத்தார்."}
{"id": "409254", "url": "https://ta.wikipedia.org/wiki?curid=409254", "title": "அரிவாள்செல் சோகை", "text": "அரிவாள்செல் சோகை\n\nஅரிவாள்செல் சோகை அல்லது சிக்கில் நோய் (Sickle cell disease (SCD) என்பது ஒரு மரபணுவால் வந்த ஒரு இரத்தக் கோளாறு நோயாகும். இதில் மிகவும் பொதுவான கோளாறின் வகையாக அரிவாள்செல் சோகை என அறியப்படுகிறது. இந்தச் கோளாறு உள்ளவர்களுக்கு செங்குருதியணுக்களில் இயல்பான எண்ணிக்கையில் இருக்க வேண்டிய ஹீமோகுளோபின் அளவு தென்படுவதில்லை. அதனால், சீரான ரத்த ஓட்டமில்லாமல், போதுமான ஆக்சிசன் கிடைக்காமல் உடலில் உள்ள பல்வேறு உறுப்புகள் தங்களின் செயல்திறனை இழக்கும் நிலை ஏற்படுகிறது. இந்த நோயால் பாதிக்கப்பட்டவரின் ரத்த சிவப்பு அணுக்கள் முழுமையாக வளர்ச்சி அடையாமல் அரை வட்டமாக, அரிவாள் போன்று இருக்கும். அரிவாள்செல் சோகையின் சிக்கல்கள் பொதுவாக 5 முதல் 6 மாதங்கள் வரையிலான காலகட்டத்தில் தொடங்குகின்றன. இதனால் வலி ஏற்படுதல் (\"அரிவாள் செல் நெருக்கடி\"), அனீமியா, கைகள் மற்றும் கால்களில் வீக்கம், பாக்டீரியா தொற்றுக்கள் மற்றும் பக்கவாதம் போன்ற பல உடல்நலப் பிரச்சினைகள் உருவாகலாம். நோயுக்கு ஆளானவர்களுக்கு வயது ஏறும்போது நாட்பட்ட வலி ஏற்படலாம்.  வளர்ந்த நாடுகளில் இவர்களின் சராசரி ஆயுட்காலம் 40 முதல் 60 ஆண்டுகள் ஆகும்.\n\nஅரிவாள்செல் சோகை பாதிப்புள்ளன தந்தை தாயிக்குப் பிறக்கும் குழந்தைகள் இந்த மாறுதலுக்கு உள்ளான இரண்டு மரபணுப் பிரதிகளைப் பெறுகின்றன. இது மரபணு குரோமோசோம் 11 இல் நிகழ்கிறது. ஒவ்வொரு ஹீமோகுளோபின் மரபணுவிலும் ஏற்படும் மரபணு திடீர்மாற்றத்தை பொறுத்து, பல துணைப் பிரிவு பாதிப்புகள் உள்ளன.  \n\nஅரிவாள்செல் சோகை குறித்துப் போதுமான ஆய்வுகள் முன்னெடுக்கப்படாத காரணத்தால் இந்தக் குறைபாட்டுக்கு நிரந்தரமான தீர்வோ மருந்தோ இல்லை. பாதிப்புக்கு உள்ளானவர்களுக்கு ஏற்படும் பிரச்சினைப் பொறுத்து, மருத்துவமனைகளில் சில முதலுதவிகள், அடிப்படையன சிலசிகிச்சைகள் அளிக்கப்பட்டு இந்த நோய் நிர்வகிக்கப்படுகிறது. இந்த நோய் அடுத்தடுத்த தலைமுறைகளுக்குப் பரவுவதற்கு, அகமண முறை காரணமாக அமைந்துள்ளது. தமிழகத்தில், குறிப்பாக நீலகிரி மாவட்டத்தில் இந்த நோய் பரவலாகக் காணப்படுகிறது.\n"}
{"id": "409274", "url": "https://ta.wikipedia.org/wiki?curid=409274", "title": "புதுவை 1 (நெல்)", "text": "புதுவை 1 (நெல்)\n\nபி ஒய்- 1 (\"PY 1\") (வேளாண் வழக்கு புதுவை பொன்னி (\"Puduvai Ponni\") எனப்படும் இந்த நெல் வகை, பொன்னி மற்றும் ஐ ஆர் - 8 (\" Ponni / IR 8\") போன்ற நெல் இரகங்களை இணைத்து உருவாக்கப்பட்ட புதுச்சேரி நெல் வகையாகும்.\nSection::::வெளியீடு.\nஇந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 1979 ஆம் ஆண்டு, இவ்வகை நெல் இரகத்தை வெளியிடப்பட்டதாக அறியப்படுகிறது.\n\nSection::::காலம்.\nமத்தியகால நெற்பயிர்களில் ஒன்றான இது, 130 - 135 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற மத்தியகால நெற்பயிர்கள், பின் சம்பா பட்டத்திற்கு (பருவத்திற்கு) ஏற்றதாக கூறப்படுகிறது.\n\nSection::::சாகுபடி.\nஉப்பு நிலத்தில் சகித்து வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.\n\n\n"}
{"id": "409295", "url": "https://ta.wikipedia.org/wiki?curid=409295", "title": "கைட்ரிடியோமைகோசிஸ்", "text": "கைட்ரிடியோமைகோசிஸ்\n\nகைட்ரிடியோமைகோசிஸ் (Chytridiomycosis) என்பது நீர் நிலவாழ்வனவற்றுக்கு பூஞ்சைகளால் ஏற்படும் நோய்த்தொற்று ஆகும். இது பெரும்பாலும் கைட்ரிடு எனும் பூஞ்சையால் ஏற்படுகிறது. கைட்ரிடியோமைகோசிஸ் பாதிப்பால் மேற்கு வட அமெரிக்கா, நடு அமெரிக்கா, தென் அமெரிக்கா, கிழக்கு ஆஸ்திரேலியா, கிழக்கு ஆப்பிரிக்கா (தன்சானியா) மற்றும் கரிபியனின் டொமினிக்கா மற்றும் மொன்செராட் ஆகிய பகுதிகளில் உள்ள பெருமளவிலான நில நீர்வாழ்வன இனங்களின் அழிவுக்குக்குக் காரணமாக கருதப்படுகிறது. எதிர்காலத்தில் புதிய உலகில் இந்த நோயின் ஆபத்து மிகுதியாக உள்ளதாக கருதப்படுகிறது. இந்த நோயை உருவாக்கும் பூஞ்சைகளை கட்டுப்படுத்த பல வழிகள் உள்ளன, என்றாலும் அவை பெரிய அளவுக்கு சாத்தியமுள்ளதாக நிரூபிக்கப்படவில்லை. உலகளாவில் 30% நிலப்பகுதிகளில் இந்த நோய் பாதிப்பு உள்ளதாக அறியப்படுகிறது. உலகளாவில் நீர் நிலவாழ்வினவற்றின் எண்ணிக்கைச் சரிவுக்கான காரணியாக இந்நோய் குறிப்பிடப்படுகிறது.\n\nஇந்தப் பூஞ்சையானது நீர்நிலவாழ்விகளான தவளைகளின் தோலில் வளர்கிறது. இதனால் அவற்றின் உடலில் இருக்கும் ஈரத்தன்மையின் சமநிலையில் பாதிப்பு ஏற்படுகிறது. எனவே, அவற்றின் உடலுக்குள் உதிரப்போக்கு ஏற்பட்டு, மாரடைப்பால் இறக்கின்றன.\n\nSection::::பரவியவிதம்.\nஆப்பிரிக்கத் தவளை (ஸெனோபஸ் லெவிஸ்) மற்றும் அமெரிக்கப் பெரிய தவளை (லித்தோபேட்ஸ் கேட்ஸ்பியன்ஸ்) ஆகியவை இந்தப் பூஞ்சானைப் பரப்பும் கடத்திகளாக உள்ளன. இந்தத் தவளை வகைகள் பூஞ்சைகளுக்கு எதிராகப் போராடும் நோய் எதிர்ப்பு ஆற்றலைக் கொண்டிருக்கின்றன. மீன்பிடித் தொழிலுக்காகப் பல நாடுகளுக்கும் அதிக அளவில் இவை ஏற்றுமதி செய்யப்படுகின்றன. பூஞ்சை பாதிப்புக்கு உள்ளான இவ்வகைத் தவளைகள் வழியாக இதர நாடுகளில் உள்ள தவளைகளுக்கு இந்தப் பூஞ்சை நோய் பரவின.\n\nகடந்த 2013 - 2015 ஆண்டுகளில் இந்தப் பூஞ்சையின் தாக்கம் பற்றி ஆராய தமிழ்நாடு, கேரளம், கர்நாடகம், மகாராஷ்டிர மாநிலங்களின் சில காடுகளில் ஆய்வுகள் மேற்கொள்ளப்பட்டன. தொடர்ச்சியான ஆய்வுக்குப் பிறகு, தமிழக, கேரள பகுதியைச் சார்ந்த தவளை இனங்களை இந்தப் பூஞ்சை தாக்கி இருப்பது தெரியவந்துள்ளது.\n"}
{"id": "409325", "url": "https://ta.wikipedia.org/wiki?curid=409325", "title": "இந்திய 125 ரூபாய் நாணயம்", "text": "இந்திய 125 ரூபாய் நாணயம்\n\nஇந்திய நூற்றி இருபத்தி ஐந்து ரூபாய் நாணயம் (Indian 125-rupee coin) என்பது ரூபாயின் ஒரு வடிவம் ஆகும். \n\nSection::::வெளியீடு.\nஇந்த நாணயம் சூன் 29, 2018 அன்று புள்ளியியல் தினத்தன்று வெங்கையா நாயுடு அவர்களால் வெளியிடப்பட்டது. கடந்த 2007 ஆண்டு சூன் 29 ஆம் நாள் புள்ளியியல் தினமாக அறிவிக்கப்பட்டது. அன்றைய நாள் பிரசந்தா சந்திரா மகாலனோபிசு அவர்களின் பிறந்தநாளாகும். இவர் இந்தியப் புள்ளியியல் கழகத்தினைத் தோற்றுவித்தவர் ஆவார். மேலும் இவரின் நினைவாக இதே நாளில் இவரின் 125 பிறந்தநாளைச் சிறப்பிக்கும் விதமாக இந்திய ஐந்து ரூபாய் நாணயத்தினை வெளியிட்டனர். \n"}
{"id": "409330", "url": "https://ta.wikipedia.org/wiki?curid=409330", "title": "கனடிய மாகாணங்களும் ஆட்புலங்களும்", "text": "கனடிய மாகாணங்களும் ஆட்புலங்களும்\n\nகனடிய மாகாணங்களும் ஆட்புலங்களும் கனடாவின் புவியியல் பகுதியில் கனடாவின் அரசியலமைப்பின் கீழமை துணைநிலை தேசிய அரசுகளாகும். 1867ஆம் ஆண்டில் கனடியக் கூட்டமைப்பில் பிரித்தானிய வட அமெரிக்காவின் மூன்று மாகாணங்கள்—நியூ பிரன்சுவிக், நோவா ஸ்கோசியா மற்றும் கனடா மாகாணம் — இருந்தன. (கனடா மாகாணம் கூட்டமைப்பு உருவானபோது ஒன்றாரியோ, கியூபெக் என பிரிக்கப்பட்டன) வரலாற்றில் கனடாவின் பன்னாட்டு எல்லைகள் பல மாறுதல்களுக்கு உட்பட்டன. நான்கு மாகாணங்களுடன் துவங்கிய நாடு இன்று பத்து மாகாணங்களையும் மூன்று ஆட்புலங்களையும் உட்கொண்டுள்ளது. இந்த பத்து மாகாணங்களாவன: ஆல்பர்ட்டா, பிரிட்டிசு கொலம்பியா, மானிட்டோபா, நியூ பிரன்சுவிக், நியூஃபவுன்லாந்து மற்றும் லாப்ரடோர், நோவா ஸ்கோசியா, ஒன்றாரியோ, இளவரசர் எட்வர்ட் தீவு, கியூபெக், சஸ்காச்சுவான். வடமேற்கு நிலப்பகுதிகள், நூனவுட், யூக்கான் மூன்று ஆட்புலங்களாகும். \nஇந்த பத்து மாகாணங்களும் ஆட்புலங்களும் இணைந்து கனடாவை பரப்பளவின் அடிப்படையில் உலகின் இரண்டாவது-மீப்பெரும் நாடாக ஆக்கியுள்ளது.\n\nபல மாகாணங்களும் முன்னாள் பிரித்தானியக் குடியேற்றப் பகுதிகளாக இருந்தவை; கியூபெக் பிரான்சியக் குடியேற்றப் பகுதியாக இருந்தது. மற்ற பகுதிகள் கனடாவின் வளர்ச்சியின்போது சேர்க்கப்பட்டவை. \n\nமாகாணங்களுக்கும் ஆட்புலங்களுக்குமான முதன்மை வேறுபாடு, மாகாணங்களுக்கான அதிகாரம் \"அரசியலமைப்புச் சட்டம், 1867\"இன் (முன்னதாக பிரித்தானிய வட அமெரிக்கச் சட்டம், 1867) கீழ் வழங்கப்பட்டவை. ஆட்புல அரசுகளுக்கான அதிகாரம் கனடிய நாடாளுமன்றத்தால் வழங்கப்பட்டவை. அரசியலமைப்புச் சட்டத்தின் கீழ் வழங்கப்பட்ட அதிகாரங்கள் கனடிய அரசுக்கும் (கூட்டமைப்பு அரசு) மாகாண அரசுகளுக்கும் தனித்தனியாக வழங்கப்பட்டுள்ளன. இந்த அதிகாரத்தை மாகாணத்திலிருந்து மத்திய அரசுக்கு மாற்றவோ அல்லது மத்திய அரசின் அதிகாரத்தை மாகாண அரசுக்கு மாற்றவோ அரசியலமைப்புச் சட்டத் திருத்தம் நிறைவேற்றப்பட வேண்டும். ஆனால் ஆட்புலங்களுக்கான அதிகார மாற்றங்களை கனடிய நாடாளுமன்றமோ கனடிய அரசோ மேற்கொள்ள முடியும்.\n\nSection::::கனடாவின் மாகாணங்களும் ஆட்புலங்களும்.\nSection::::பட்டியல்.\nமாகாணங்கள் மற்றும் ஆட்புலங்களின் பெயர்கள், அவைகளின் வழமையான அஃகுப்பெயர்கள், அவற்றின் தலைநகரங்கள் (அரசு இயங்கும் நகரம்) மற்றும் மாநகரங்கள் இங்கு பட்டியலிடப்பட்டுள்ளன. கனடாவின் தேசியத் தலைநகரம் ஒட்டாவா ஆகும்.\n\n"}
{"id": "409355", "url": "https://ta.wikipedia.org/wiki?curid=409355", "title": "சொன் எயுங்-மின்", "text": "சொன் எயுங்-மின்\n\nசொன் எயுங்-மின் (\"Son Heung-min\", அங்குல் எழுத்துமுறை: ; அஞ்சா: ; பிறப்பு 8 சூலை 1992) தென் கொரிய தொழில்முறை காற்பந்தாட்ட வீரர். இவர் இங்கிலீஷ் பிரீமியர் லீக் கழகமான தோட்டன்காம் ஆட்சுபர் அணியிலும் தென் கொரிய தேசிய காற்பந்து அணியிலும் p ஒருபக்க விளையாட்டாளராக அல்லது முன்கள வீரராக விளையாடி வருகின்றார்.\n\nசொன் தமது பயிற்சியை ஆம்பர்கு கழகத்தில் மேற்கொண்டார். இவ்வணியில் 2010ஆம் ஆண்டு செருமானிய புன்டசுலீகாவில் அறிமுகமானார். 2013இல் €10 மில்லியன் ஒப்பந்தத்தொகைக்கு பேயர் லீவர்குசன் அணிக்கு மாறினார். இந்தக் கழகத்தில் யூஈஎஃப்ஏ யூரோப்பா கூட்டிணைவு மற்றும் யூஈஎஃப்ஏ வாகையர் கூட்டிணைவு போட்டிகளில் பங்கேற்றார். இரண்டாண்டுகள் கழித்து £22 மில்லியன் தொகைக்கு தோட்டன்காம் ஆட்சுபர் கழகத்திற்கு மாறினார். ஓர் ஆசிய விளையாட்டாளர் இவ்வளவு கூடுதல் தொகைக்கு எடுக்கப்படுவது முதலாவதாகும். தோட்டன்காமில் ஆடுகையில் இங்கிலீஷ் பிரீமியர் லீக் வரலாற்றில் மிகக் க்கூடுதலான கோல்கள் எடுத்த ஆசியராக சாதனை புரிந்தார்.\n\n2010இலிருந்து பன்னாட்டுப் போட்டிகளில் தென்கொரியாவிற்காக ஆடி வருகிறார். 2014, 2018 உலகக்கோப்பை காற்பந்து போட்டிகளில் தென்கொரிய அணியில் பங்கேற்றுள்ளார். உலகக்கோப்பை போட்டிகளில் தென்கொரியாவின் மிக உயர்ந்த கோல்கள் எடுத்த மூவரில் இவரும் ஒருவர். மற்ற இருவர் பார்க் ஜி-சுங், ஆன் யுங் ஃவான் ஆவர். இம்மூவரும் தலா மூன்று கோல்கள் எடுத்துள்ளனர். 2011இலும் 2015 இலும் ஆசியக் கோப்பை போட்டிகளில் ஆடியுள்ளார்; 2015இல் தென்கொரியா இரண்டாமிடத்தை எட்ட உதவி புரிந்தார்.\n\n"}
{"id": "409368", "url": "https://ta.wikipedia.org/wiki?curid=409368", "title": "1-புரோமோயெக்சேன்", "text": "1-புரோமோயெக்சேன்\n\n1-புரோமோயெக்சேன் (1-Bromohexane) என்பது C6H13Br என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். நிறமற்ற நீர்மமான இச்சேர்மத்தின் அமைப்பு வாய்ப்பாடு Br-CH-CH-CH-CH-CH-CH ஆகும். 20 ° செல்சியசு வெப்பநிலையில் 1-புரோமோயெக்சேன் சேர்மத்தின் ஒளிவிலகல் எண் 1.4478.\n\nகரிமச் சேர்மங்கள் மருந்துவகைப் பொருட்கள் பலவற்றையும் பெருமளவில் தயாரிக்க 1-புரோமோயெக்சேன் பயன்படுகிறது. \nபுரோமோ வளைய சேர்மங்களைத் தயாரிக்கும் கிரிக்கனார்டு வினைகளில் பெரும்பாலும் கரைப்பானாக இதைப் பயன்படுத்துகிறார்கள்\n"}
{"id": "409371", "url": "https://ta.wikipedia.org/wiki?curid=409371", "title": "2018 உலகக்கோப்பை காற்பந்து இறுதிப் போட்டி", "text": "2018 உலகக்கோப்பை காற்பந்து இறுதிப் போட்டி\n\n2018 பீஃபா உலகக்கோப்பை காற்பந்து இறுதிப் போட்டி 2018 உலகக்கோப்பை காற்பந்து போட்டியின் கால்பந்து வெற்றியாளரைத் தெரிவுசெய்ய இடம்பெற்ற போட்டியாகும். இது பன்னாட்டுக் காற்பந்துச் சங்கங்களின் கூட்டமைப்பு அங்கத்துவ ஆண் தேசிய அணிகளுக்கிடையிலான நான்கு ஆண்டுகளுக்கொரு முறை இடம்பெறும் 21 வது உலகக்கோப்பை காற்பந்து இறுதிப் போட்டியாக அமைந்தது. இப்போட்டி உருசியாவில் மாஸ்கோ லூசினிக்கி அரங்கில் 15 சூலை 2018 அன்று, அரையிறுதிப்போட்டியின் வெற்றியாளர்களுக்கிடையில் இடம்பெற்றது.\n\nஇதில் வெற்றி பெற்ற பிரான்சு அணி 2021 பீஃபா கூட்டமைப்புக்கள் கோப்பைக்குத் தகுதி பெற்றது.\n\nSection::::அரங்கு.\nஇறுதிப் போட்டி மாஸ்கோ நகரில் லூசினிக்கி அரங்கில் நடைபெற்றது. லூசினிக்கி அரங்கு உருசியாவின் தேசிய அரங்கு ஆகும். இங்கு உருசிய தேசிய காற்பந்து அணி, மற்றும் சோவியத் அணிகளின் போட்டிகள் பல நடைபெற்று இடம்பெற்றுள்ளன.\n\nஇறுதிப் போட்டியை லூசினிக்கியில் நடத்துவது தொடர்பான இறுதி முடிவு 2012 டிசம்பர் 14 இல் டோக்கியோ நடைபெற்ற பீஃபா உயர்குழுக் கூட்டத்தில் எடுக்கப்பட்டது. இவ்வரங்கில் ஜூன் 14 ஆரம்ப நிகழ்வு உட்பட ஆறு போட்டிகளை நடத்தியுள்ளது. இவற்றில் மூன்று குழு நிலை ஆட்டங்களும், ஒரு 16-அணி ஆட்டமும், ஒரு அரையிறுதி ஆட்டமும் அடங்கும்.\n\nலூசினிக்கி அரங்கு ஐரோப்பிய காற்பந்துச் சங்கங்களின் ஒன்றியத்தினால் நான்காவது வகை அரங்காகத் தரப்படுத்தப்பட்டுள்ளது. இது உருசியாவின் மிகப் பெரிய விளையாட்டரங்காகும். வழமையாக இதன் கொள்ளளவு 81,006 ஆகும், ஆனால் உலக்கோப்பைக்காக இதன் கொள்ளளவு 78,011 ஆகக் குறைக்கப்பட்டது.\n\nSection::::போட்டி.\nஇறுதிப் போட்டியை குரோவாசியா 18:00 மணிக்கு உள்ளூர் நேரம் (15:00 ஒசநே) ஆரம்பித்து வைத்தது. வெப்பநிலை 27 °செ (81 °ப) ஆக இருந்தது. ஆட்டத்தில் இடையிடையே இடியுடன் கூடிய மழை பெய்தது. 78,011 இரசிகர்கள் லூசினிக்கி அரங்கில் ஆட்டத்தைப் பார்வையிட்டனர். உருசியத் தலைவர் விளாதிமிர் பூட்டின், பிரெஞ்சுத் தலைவர் இம்மானுவேல் மாக்ரோன், குரோவாசியத் தலைவர் கொலிண்டா கிராபர் கிட்டாரோவிக் உட்படப் பத்து நாட்டுத் தலைவர்கள் பார்வையிட்டனர்.\n\nஆட்டத்தின் 18வது நிமிடத்தில் பிரான்சு வீரர் கிரீசுமன் அடித்த பந்தைத் தடுக்க முற்பட்ட குரோவாசிய வீரர் மஞ்சூக்கிச்சின் தலையில் பட்டு 'சுய கோலானது'. உலகக்கோப்பை வரலாற்றில் இறுதிப் போட்டி ஒன்றில் சுய கோல் போட்டது இதுவே முதல் முறையாகும். 2018 சுற்றில் இது 12வது சுய கோல் ஆகும். தொடர்ந்து 28வது நிமிடத்தில் குரோவாசியாவின் இவான் பெரிசிச் கோல் அடிக்க ஆட்டம் சமனானது. 38வது நிமிடத்தில் கோல் பகுதியில் குரோவாசிய வீரர் கையில் பந்து பட்டதால் பிரான்சுக்கு தண்ட உதை வாய்ப்பு வழங்கப்பட்டது. இதில் கிரீசுமன் கோல் காப்பாளரை ஏமாற்றி வலைக்குள் பந்தைத் தள்ளினார். முதல் அரைப் பகுதியில் பிரான்சு 2-1 என முன்னிலையில் இருந்தது.\n\nஇரண்டாவது பாதியில், 59வது நிமிடத்தில் பிரெஞ்சு வீரர் பவுல் போக்பா கோல் போட்டார். 65வது நிமிடத்தில் எம்பாப்பே கோல் அடிக்க 4-1 என பிரான்சு வலுவான நிலையைப் பெற்றது. 69வது நிமிடத்தில் பிரான்சு கோல் காப்பாளரின் தவறால், குரோவாசிய மஞ்சூக்கிச் கோல் அடித்தார். முடிவில் 4 - 2 என்ற கோல் கணக்கில் பிரான்சு உலகக்கிண்னத்தைப் பெற்றுக் கொண்டது.\n\nSection::::விபரம்.\n<section begin=final /><section end=final />\n<section begin=Lineups />\n\n</includeonly><section end=Lineups />\nஆட்ட விதிகள்\n\n\n"}
{"id": "409382", "url": "https://ta.wikipedia.org/wiki?curid=409382", "title": "அந்திரேயாசு கிராங்குவிஸ்த்", "text": "அந்திரேயாசு கிராங்குவிஸ்த்\n\nஅந்திரேயாசு கிராங்குவிஸ்த் (\"Andreas Granqvist\", பிறப்பு: 16 ஏப்ரல் 1985) சுவீடிய காற்பந்தாட்ட வீரர். இவர் தற்போது கிராசுனோடர் கழகத்திலும் சுவீடன் தேசிய காற்பந்து அணியிலும் தடுப்பாட்ட வீரராக விளையாடுகிறார். 2018 உலகக்கோப்பை காற்பந்து போட்டிகளில் பங்கேற்றுவரும் கிராங்குவிஸ்த் போட்டிகளுக்குப் பிறகு எல்சிங்போர்க்சு கழகத்திற்கு மாறவிருக்கிறார்.\n\nசிறந்த சுவீடிய கால்பந்தாட்ட வீரர்களுக்கு வழங்கப்படும் \"குல்டுபோல்லென்\" (\"தங்கப் பந்து\") விருது இவருக்கு 2017ஆம் ஆண்டில் வழங்கப்பட்டது.\n"}
{"id": "409392", "url": "https://ta.wikipedia.org/wiki?curid=409392", "title": "கன்னம்பள்ளி வெங்கட்ரமண சுவாமி கோயில்", "text": "கன்னம்பள்ளி வெங்கட்ரமண சுவாமி கோயில்\n\nவெங்கட்ரமண சுவாமி கோயில் என்பது என்பது கிருட்டிணகிரி மாவட்டம், கன்னம்பள்ளியில் (கணவாய்ப்பட்டி) உள்ள பழமையான ஒரு பெருமாள் கோயிலாகும். இக்கோயில் சேலம் கிருட்டிணகிரி நெடுஞ்சாலையில் சென்னை புறவழிச் சாலைக்கு முன்னதாக மோட்டூர் பிரிவில் இருந்து மூன்று கிலோமீட்டர் தொலைவில் அமைந்துள்ளது.\nSection::::தொன்மவியல்.\nதிரேதா யுகத்தில் இந்த இடத்தில் திருமகள் வேட்டுவக் குடியில் பிறந்தார். தன் பிறப்பு இரகசியத்தை தெரியாத நிலையில் பெருமாளை வேண்டி தவமிருந்து, அவரை அடைந்தார். பின்னர் தான் தவமிருந்த இத்தலத்தில் வெங்கடரமணராக அருள்புரிய பெருமாளை வேண்ட அவ்வாறே அவர் அருளும் தலம் எனப்படுகிறது. \n\nபிற்காலத்தில் இந்த இடமானது அடர்ந்த வனமாக ஆனது. அப்போது இப்பகுதியில் மாடு மேய்த்துக்கொண்டிருந்த ஒரு இடைச் சிறுவன் ஒரு புற்றருகே செல்லும் மாடு அங்கே பால் சொரிவதைக் கண்டான். இதை ஊரில் உள்ள பெரியவர்களிடம் கூறியபோது, ஒரு அசரிரீமூலம் அந்த இடத்தில் வெங்கடரமணர் சுயம்புவடிவில் இருப்பதாக கேட்டது. உடனே ஊரார் வெங்கடரமணருக்கு கோயில் கட்டத் துவங்கியபோது மகாலட்சுமித் தாயாரும் சுயம்புவாக காணக் கிடைத்தார். இதையடுத்து இரு சுயம்பு திருமேனிகளையும் நிலை நிறுத்தி கோயில் கட்டப்பட்டது.\nSection::::கோயில் அமைப்பு.\nகோயிலின் கிழக்குத் திசையில் மூன்று நிலைகளுடன் இராச கோபுரம் உள்ளது. வளாகத்தின் உள்ளே இடதுபுறம் உள்ள சந்நிதானத்தில் சுயம்புவடிவின் பின்புறத்தில் நின்றகோலத்தில் வெங்கட்ரமணர் சங்கு சக்கரதாரியாக உள்ளார். வலதுபுறம் உள்ள சந்நிதியில் கோவிந்தராசர் மற்றும் மகாலட்சுமி ஆகியோர் சுயம்புவடிவில் காட்சியளிக்கின்றனர். அங்கே திருமகளும் மண்மகளுடன் அறிதுயிலில் அரங்கநாதர் காட்சிதருகிறார்.\nSection::::சிறப்பு நாட்கள்.\nஒவ்வொரு சனிக்கிழமைகளிலும் சிறப்பு வழிபாடுகள் நடக்கிறது, என்றாலும் புரட்டாசி சனிக்கிழமைகளில் மிகச் சிறப்பான நாட்களாக கருதி வழிபாடு நடத்தப்படுகிறது. அந்த நாட்களில் அண்டை மாநிலங்களான கர்நாடகம், ஆந்திரம் ஆகிய மாநிலங்களில் இருந்து பக்தர்கள் கூடுதலாக வருகின்றனர்.\nSection::::அன்னதானம்.\nஇக்கோயிலில் தமிழக முதல்வரின் அன்னதான திட்டத்தின்படி நாள்தோறும் 30 பேருக்கு அன்னதானம் வழங்கப்படுகிறது. சனிக்கிழமைகளால் மட்டும் 60 பேருக்கு அன்னதானம் வழங்கப்படுகிறது.\n"}
{"id": "409395", "url": "https://ta.wikipedia.org/wiki?curid=409395", "title": "அவதானப்பட்டி மாரியம்மன் கோயில்", "text": "அவதானப்பட்டி மாரியம்மன் கோயில்\n\nஅவதானப்பட்டி மாரியம்மன் கோயில் என்பது தமிழ்நாட்டில் கிருஷ்ணகிரி மாவட்டம், அவதானப்பட்டி என்னும் ஊரில் அமைந்துள்ள ஒரு மாரியம்மன் கோயிலாகும். இக்கோயில் தர்மபுரி-கிருட்டிணகிரி தேசிய தேசியநெடுஞ்சாலையில், அவதானப்பட்டி ஏரிக்கு அருகில், கிருட்டிணகிரி நகரின் எல்லையில் அமைந்துள்ளது. இக்கோயில் இந்துசமய அறநிலையத்தின் கட்டுப்பாட்டில் உள்ளது.\nSection::::கோயில் அமைப்பு.\nஇக்கோயிலானது மூன்றுநிலை இராசகோபுரத்துடன் அமைந்துள்ளது. கோயிலானது மகாமண்டபம், கருவறை என அமைந்துள்ளது. கருவறையில் மாரியம்மன் சுயம்புவாக உள்ளார்.\nSection::::வழிபாடு.\nகிருட்டிணகிரியில் இருந்து வெளியூர் செல்பவர்ளில் பலர் தங்கள் வாகனத்தை இக்கோயில்முன் நிறுத்தி பயணம் நல்லவிதமாக இருக்க வணங்கிச் செல்கின்றனர். ஆடி மாதம் இக்கோயிலின் ஆண்டுவிழா நடக்கிறது. விழாவின்போது சுற்றவ்வட்டார கிராமப் பெண்களால் மாவிளக்கு ஊர்வலம் நடத்தப்படுகிறது. \n"}
{"id": "409397", "url": "https://ta.wikipedia.org/wiki?curid=409397", "title": "தென்னிந்திய வரலாறு", "text": "தென்னிந்திய வரலாறு\n\nதென்னிந்திய வரலாறு (History of South India) இரும்புக் காலத்திலிருந்து (கிமு 1200 - கிமு 24), கிபி 14ம் நூற்றாண்டு வரையிலான பாண்டியர், சோழர், சேரர், சாதவாகனர், சாளுக்கியர், இராஷ்டிரகூடர், பல்லவர், காக்கத்தியர், போசளர் காலத்திய பண்டைய தென்னிந்திய வரலாறு அறியப்படுகிறது.\n\nகளப்பிரர்கள் (கிபி 250 – 600 ) சேர, சோழ, பாண்டியர்களை வென்று தென்னிந்தியாவின் பெரும் பகுதிகளை ஆட்சி செய்தனர். \n\nதென்னிந்திய அரச குலங்கள், தங்கள் பேரரசின் நிலவிரிவாக்கத்திற்கு ஒன்றுடன் ஒன்று எப்போதும் போரிட்டுக் கொண்டிருந்தாலும், வெளிநாட்டு, குறிப்பாக வடநாட்டு இசுலாமிய படைகளுடனும் எதிர்த்து நின்றது. \n\nதென்னிந்திய பேரரசுகளில், விஜயநகரப் பேரரசு, வட இந்தியா இசுலாமிய முகலாயர்களின் தாக்குதல்களை முடியறிடித்து, தென்னிந்தியாவிற்கு அரண் ஆக விளங்கியது. \n\nகிபி 16ம் நூற்றாண்டில், வணிக நோக்கில் தென்னிந்தியாவில் காலூன்றிய ஐரோப்பிய கிழக்கிந்தியக் கம்பெனிகள், தென்னிந்திய மன்னர்களின் ஒற்றுமையின்மைக் கண்டு, தென்னிந்தியாவைக் கைப்பற்ற தங்களுக்குள் போட்டியிட்டனர். இப்போட்டியில் பிரித்தானிய கிழக்கிந்திய நிறுவனம் தென்னிந்தியாவின் பெரும் பகுதிகளைக் கைப்பற்றி சென்னை மாகாணத்தை நிறுவினர். பிரித்தானியர்களின் துணைப்படைத் திட்டத்தை ஏற்றுக் கொண்ட, தென்னிந்திய சுதேச சமஸ்தான மன்னர்கள், ஆங்கிலேயர்களுக்கு ஆண்டுதோறும் கப்பம் செலுத்திக் கொண்டு தங்கள் பகுதிகளை ஆண்டனர். தென்னிந்தியாவின் புதுச்சேரி, காரைக்கால், மாகி மற்றும் ஏனாம் பகுதிகள் பிரெஞ்சுக் கிழக்கிந்தியக் கம்பனியினர் ஆண்டனர். \n\n1947ல் இந்தியப் பிரிவினைக்கு பின்னர், தென்னிந்தியாவில் இருந்த ஐதராபாத் இராச்சியம், மைசூர் அரசு, திருவிதாங்கூர், கொச்சி இராச்சியம், புதுக்கோட்டை சமஸ்தானம் போன்ற சுதேச சமஸ்தானங்கள் 1948ல் இந்தியாவுடன் இணைக்கப்பட்டது. \n\n1956ல் மாநில மறுசீரமைப்புச் சட்டப்படி, தென்னிந்தியாவை, ஆந்திரப் பிரதேசம், கேரளா, கர்நாடகா மற்றும் தமிழ்நாடு என நான்கு மாநிலங்களாகப் பிரிக்கப்பட்டது. \n2014ல் தெலுங்கு மொழி பேசும் ஆந்திரப் பிரதேசத்தின் பழைய ஐதராபாத் இராச்சியத்தின் பகுதிகளைக் கொண்டு, 2014ல் தெலங்கானா மாநிலம் உருவானது. \n\nSection::::இரும்புக் காலம்.\nகிமு 1200ல், துவக்க இரும்புக் காலத்திய தென்னிந்தியாவின் முக்கியத் தொல்லியல் களங்களாக தமிழ்நாட்டின் ஆதிச்சநல்லூர் மற்றும் கர்நாடகாவின் ஹல்லூர் \nசென்னை மாகாணத்தின் நீலகிரி மற்றும் கொடைக்கானல் பகுதிகளில், பிரித்தானியர்கள் முதன்முதலாக தேயிலை மற்றும் காபித் தோட்டங்களை பயிரிட்டனர். மேலும் நறுமணச் செடிகளான ஏலக்காய் தோட்டங்களை போடி மலைப் பகுதிகளில் பயிரிட்டனர். கரும்பு சாகுபடியின் பரப்பளவை விரிவாக்கினர். \n\nSection::::விடுதலைக்குப் பின்னர் தென்னிந்தியா.\n15 ஆகஸ்டு 1947ல் பிரித்தானிய இந்தியாவிலிருந்து விடுதலைப் பெற்று இந்தியா நாடு உருவானது. தென்னிந்தியாவின் ஐதராபாத் இராச்சியம், மைசூர் இராச்சியம், திருவிதாங்கூர், கொச்சி இராச்சியம், புதுக்கோட்டை சமஸ்தானம் போன்ற சுதேச சமஸ்தான மன்னராட்சிப் பகுதிகள் 1947 முதல் 1950 வரை படிப்படியாக இந்தியாவுடன் இணைக்கப்பட்டது. புதுக்கோட்டை சமஸ்தானம் மற்றும் பங்கனபள்ளி சமஸ்தானங்கள் சென்னை மாகாணத்துடனும், குடகு இராச்சியம் மற்றும் மைசூர் அரசுகள் இணைக்கப்பட்டு மைசூர் மாகாணமாகவும்; திருவிதாங்கூர் மற்றும் கொச்சி இராச்சியங்கள் இணைக்கப்பட்டு திருவிதாங்கூர் - கொச்சி மாகாணமாகவும்; ஐதராபாத் இராச்சியம், ஐதராபாத் மாகாணம் எனவும் எனப் பெயரிடப்பட்டது. \n\n1956ல் இந்திய அரசு இயற்றிய மொழிவாரி மாநில மறுசீரமைப்புச் சட்டத்தின் படி, தென்னிந்தியாவில் தெலுங்கு மொழி பேசும் பகுதிகளை ஆந்திரப் பிரதேசம் எனும் புது மாநிலத்துடன் இணைத்தனர். கன்னட மொழி பேசும் பகுதிகள் மைசூர் மாநிலத்துடன் இணைத்தனர். மலையாளம் பேசும் பகுதிகள் கேரளா எனும் புதிய மாநிலத்துடன் இணைத்தனர். \n\n1968ல் சென்னை மாகாணத்தின் பெயரை தமிழ்நாடு எனப் பெயர் மாற்றப்பட்டது. 1972ல் மைசூர் மாநிலத்தின் பெயரை கர்நாடகா எனப் பெயரிடப்பட்டது. \n\n1961ல் போர்த்துகேய இந்தியாவின் பகுதியான கோவா இந்தியாவின் ஒன்றியப் பகுதியானது. பின்னர் 1987ல் கோவா தனி மாநிலமாக உயர்ந்தது. 1950ல் பிரெஞ்சு இந்தியாவின் பகுதியான புதுச்சேரி, இந்தியாவின் ஒன்றியப் பகுதியானது.\nஆந்திரப் பிரதேசத்தின் பழைய ஐதராபாத் இராச்சியத்தின் பகுதிகளைக் கொண்டு 2014ல் தெலங்கானா மாநிலம் உருவானது.\n\n"}
{"id": "409398", "url": "https://ta.wikipedia.org/wiki?curid=409398", "title": "பொட்டாசியம் அசிட்டேட்டு", "text": "பொட்டாசியம் அசிட்டேட்டு\n\nபொட்டாசியம் அசிட்டேட்டு (\"Potassium acetate\", KCHCOO) அசிட்டிக் காடியின் பொட்டாசியம் உப்பு ஆகும்.\n\nSection::::தயாரிப்பு.\nபொட்டாசியத்தைக் கொண்டுள்ள காரமான பொட்டாசியம் ஐதராக்சைடு அல்லது பொட்டாசியம் கார்பனேட்டை அசிட்டிக் அமிலத்துடன் வினைப்படுத்துவதன் மூலம் தயாரிக்கப்படுகிறது:\n\nஇந்த வகை வினையானது, அமில-கார வினை வகையானதாகவும் அறியப்படுகிறது.\n\nஒன்றரைஐதரேட்டானது நீர்க்கரைசலில் (CHCOOK·1½HO) 41.3 °செல்சியசில் பாதியளவு ஐதரேட்டை உருவாக்கத் தொடங்குகிறது.\n\nSection::::பயன்பாடுகள்.\nSection::::பனிநீக்கம்.\nபொட்டாசியம் அசிட்டேட்டானது பனி உருவாதலைத் தடுக்கும் காரணியாகவும் அதை நீக்கப் பயன்படும் காரணியாகவும் பயன்படுகிறது. கால்சியம் குளோரைடு அல்லது மக்னீசியம் குளோரைடு போன்ற பனிநீக்கியாகப் பயன்படும் குளோரைடு உப்புகளுக்கான பதிலியாகப் பயன்படுகிறது. இது மண்ணின்மீது மிகவும் தீவிரமற்றும், மென்மையாகவும் செயல்படுகிறது. இதன் காரணமாகவும், குறைவான அரிக்கும் தன்மையுடைய பொருளாகவும் இருப்பதால் விமான நிலைய ஓடுபாதைகளில் இது பயன்படுத்தப்படுகிறது. இருப்பினும், இது மிகுந்த செலவினத்தை ஏற்படுத்தும் பொருளாகவும் இருக்கிறது.\n\nSection::::தீ அணைப்பான்.\nபொட்டாசியம் அசிட்டேட்டு எரியும் எண்ணெய் வகைகளின் மீது ஒரு ஓடு போன்ற அமைக்க இயலும் தன்மையின் காரணமாகவும் மற்றும் குளிர்விக்கும் பொருளாகவும் இருக்கும் காரணத்தால் 'கே' வகை தீயணைப்பான்களில் ஒரு முக்கிய தீயணைப்புப் பொருளாகப் பயன்படுகிறது. \n\nSection::::உணவு சேர்க்கைப் பொருள்.\nபொட்டாசியம் அசிட்டேட்டானது உணவுப்பொருட்களுடன் சேர்க்கப்படும் ஒரு சேர்க்கைப் பொருளாகவும், உணவு பதப்படுத்தியாகவும் மற்றும் அமிலத்தன்மையை ஒழுங்குபடுத்தும் பொருளாகவும் பயன்படுகிறது. ஐரோப்பிய ஒன்றியத்தில், இது E எண் E261 என குறிக்கப்படுகிறது; இச்சேர்மமானது அமெரிக்க ஐக்கிய நாடுகளிலும் ஆஸ்திரேலியா மற்றும் நியூசிலாந்து ஆகிய நாடுகளிலும் அங்கீகரிக்கப்பட்ட உணவு சேர்க்கைப் பொருளாகும். பொட்டாசியம் ஐதரசன் டைஅசிட்டேட்டு (CAS #) KH(OOCCH) என்ற மூலக்கூறு வாய்ப்பாடுடைய சேர்மமும் இதே E எண் உடைய தொடர்புடைய உணவு சேர்க்கைப் பொருளாகும்.\n"}
{"id": "409411", "url": "https://ta.wikipedia.org/wiki?curid=409411", "title": "வாகுபி காசுரி", "text": "வாகுபி காசுரி\n\nவாகுபி காசுரி (\"Wahbi Khazri\", ; பிறப்பு 8 பெப்ரவரி 1991) துனீசியத் தொழில்முறை கால்பந்தாட்ட வீரர். இவர் லீக் 1 கழகமான ரென்னசிற்கு சுந்தர்லாந்து கழகத்திடமிருந்து கடனாகத் தரப்பட்டுள்ளார். பன்னாட்டுப் போட்டிகளில் துனீசியத் தேசிய காற்பந்து அணிக்காக ஆடுகிறார். இவ்வணிகளில் தாக்கும் நடுக்கள வீரராகவும் பக்கவாட்டு வீரராகவும் விளையாடுகின்றார்.\n\nஇவர் தமது காற்பந்தாட்ட வாழ்நாளை பாஸ்தியா கழகத்தில் தொடங்கினார். 183 ஆட்டங்களில் 34 கோல்கள் அடித்து தேசிய வாகையர் போட்டியிலும் லீக் 2 போட்டிகளிலும் தொடர்ந்து இரு பருவங்களில் வெற்றியை ஈட்டித் தந்தார். போர்தொவில் 18 மாதங்களைக் கழித்த காசுரி சனவரி 2016இல் சுநர்லாந்து கழகத்தில் இணைந்தார். 2017-18ஆம் பருவத்தில் ரென்னசு கழகத்திற்கு கடனாகத் தரப்பட்டுள்ளார்.\n\nகாசுரி துனீசிய 20 கீழோர் அணியிலும் 21 கீழோர் அணியிலும் ஆடியுள்ளார். மூத்தோர் போட்டிகளில் 2013இலிருந்து பங்கேற்கிறார். துனீசியாவிற்காக ஆபிரிக்கா நாடுகள் கோப்பையில் மூன்று முறையும் 2018 உலகக்கோப்பை காற்பந்து போட்டியிலும் பங்கேற்றுள்ளார்.\n\n"}
{"id": "409414", "url": "https://ta.wikipedia.org/wiki?curid=409414", "title": "யெரி மினா", "text": "யெரி மினா\n\nயெரி பெர்னான்டோ மினா கொன்சாலேசு (\"Yerry Fernando Mina González\", ; பிறப்பு 23 செப்டம்பர் 1994) கொலம்பிய தொழில்முறை கால்பந்து விளையாட்டு வீரர். இவர் எசுப்பானிய பார்சிலோனா கழக அணியிலும் கொலம்பியா தேசிய காற்பந்து அணியிலும் நடுவ-பிற்களத்தில் தடுப்பாட்ட வீரராக விளங்குகின்றார்.\n"}
{"id": "409426", "url": "https://ta.wikipedia.org/wiki?curid=409426", "title": "ஏ. எக்ஸ். எல்", "text": "ஏ. எக்ஸ். எல்\n\nஏ.எக்ஸ்.எல். ( A.X.L. ) என்பது 2018 ஆம் ஆண்டய அமெரிக்க அறிவியல்-புனைகதைத் திரைப்படமாகும். இதை ஆலிவர் டேலி எழுதி, இயக்கியுள்ளார். படத்தில் அலெக்ஸ் நியுஸ்டேடர், பெக்கி ஜி, தாமஸ் ஜேன், அலெக்ஸ் மெனிக்கோல், டொமினிக் ரெயின்ஸ் உள்ளிட்டோர் நடித்துள்ளனர். இது 2018 ஆகத்து 24 அன்று குளோபல் ரோட் என்டர்டெயின்மென்ட் மூலம் அமெரிக்காவில் வெளியிடப்பட உள்ளது.\nSection::::கதைச்சுருக்கம்.\nஅமெரிக்க இராணுவ வீரர்களுக்கு போர்க் களத்தில் உதவும் வகையில் செயற்கை நுண்ணறிவு கொண்ட இயந்திர நாய் ஒன்று இரகசியமாக வடிவமைக்கப்படுகிறது. நன்றியும் வீரமும் கொண்ட வேட்டை நாய்களுக்கு உள்ள குணங்களோடும், செயற்கை நுண்ணறிவுடனும் வடிவமைக்கப்பட்ட ஏ.எக்ஸ்.எல் எனும் பெயரிடப்பட்ட இயந்திர நாய், ஏதோ ஒரு காரணத்தால் பழுதான எந்திரக் கழிவுகளுடன் வெளியேறுகிறது. இந்திலையில் மைல்ஸ் என்ற இளைஞனால் அது மீட்கப்படுகிறது. அது உருவில் எந்திரனாக இருந்தபோதும் நாயிக்குரிய விசுவாசம் மாறாதது மைல்ஸின் விவரங்களைப் பதிவுசெய்துகொண்டு அவனையே தனது எஜமானனாக ஏற்றுக் கொள்கிறது. இதற்கிடையே அதை உருவாக்கிய ஆராய்ச்சியாளர்கள் சிலர் அதைத் தொலைவிலிருந்தபடியே கட்டுப்படுத்த முயன்றும், தீய பரிசோதனைகளிலும் ஈடுபடுகின்றனர். இவற்றுக்கு எதிராக இயந்திர நாயான ஏ.எக்ஸ்.எல். மற்றும் அது தன் எஜமானனாக ஏற்றுக்கொண்ட மைல்ஸ் மற்றும் அவனுடைய தோழி ஆகியோர் ஈடுபடும் சாகசங்களே இத்திரைப்படம். \n\n\nSection::::தயாரிப்பு.\n\"ஏ.எக்ஸ்.எல். \"படமானது புரூப் ஆப் கான்சப்ட் என்ற தனது குறும்படத்தை அடிப்படையாகக் கொண்டே, ஆலிவர் டேலி எழுதி, இயக்கிய படமாகும். அந்தக் குறும் படமானது, 2014 இல் 190 பேரின் நிதியுதவியுடன் எடுக்கப்பட்டது. அக்குறும்படம்  மனித குலத்திற்கும் தொழில்நுட்பத்திற்கும் இடையிலான எல்லைகள் மங்கலாக்குவது பற்றிய ஒரு படம் ஆகும்.\n\nஇயக்குநரும் எழுத்தாளருமான ஆலிவர் டேலி தனது குறும்படத்தை முழுநீளத் திரைப்படமாக ஆக்குவதற்கான பணிகளைத் துவக்கினார். அப்போது இத்திரைப்பட திட்டத்தில் தயாரிப்பாளராக \"டேவிட் எஸ். கோயர்\", \"கெவின் துரனுடன்\" இணைந்து அவரது  பாண்டம் ஃபோர் பேனர் தயாரிப்பு நிறுவனத்தின் வழியாக  தயாரிப்பாளராக இணைந்தார்.  பாண்டம் ஃபோர் பேனர் தயாரிப்பு நிறுவனத்துடன் லாக்ஷோர் எண்டர்டெயின்மெண்ட் இணைந்து, 2016 ஆம் ஆண்டு முதன்மைப் படப்பிடிப்பைத் துவக்கியது. லாக்ஷோர் எண்டர்டெயின்மெண்ட்டுடன் குளோபல் ரோட் எண்டர்டெயின்மெண்ட் (முன்னர் ஓபன் ரோட்) சேர்ந்து இத் திரைப்பட திட்டத்தில் இணை தயாரிப்பிலும், இணை நிதி முதலீட்டிலும் ஈடுபட்டது.\n\n2016 ஆகத்தில் பாப் நட்சத்திரமான பெக்கி ஜி டுவிட்டர் மூலமாக  நடிகர் \"சேர\"வுடன் சேர்ந்து நடிப்பதாக அறிவித்தார். நடிகர் அலெக்ஸ் மெக்னிகோல் 2016 அக்டோபரில் இத்திரைப்படத்தில் அலெக்ஸ் நெஸ்டாடெடருடன் இணைந்தார்.\n"}
{"id": "409428", "url": "https://ta.wikipedia.org/wiki?curid=409428", "title": "திஃக்வானா", "text": "திஃக்வானா\n\nதிஃக்வானா (\"Tijuana\", ; ) மெக்சிக்கோ நாட்டின் பாகா கலிபோர்னியா மாநிலத்தின் மீப்பெரும் நகரமாகும். பாகா கலிபோர்னியா மூவலந்தீவிலும் இதுவே மிகப்பெரும் நகரமாகும். திஃக்வானா பெருநகரப்பகுதியின் மையத்திலும் பன்னாட்டு சான்டியேகோ-திஃக்வானா பெருநகரப்பகுதியின் மையத்திலும் அமைந்துள்ள திஃக்வானா மெக்சிகோவின் மிகவும் விரைவாக வளர்ந்து வரும் நகரங்களில் ஒன்றாகத் திகழ்கிறது. இப்பகுதியின் பொருளியல் நிலை, கல்வி, பண்பாடு, கலை, அரசியலில் திஃக்வானா முக்கியப் பங்காற்றுகின்றது. இந்த நகரமும் இதனைச் சுற்றியுள்ள பெருநகரப் பகுதிகளும் நாட்டின் வடமேற்கில் முதன்மைத் தொழில் மற்றும் தாக்கமிக்க மையமாக விளங்குகின்றன. திஃக்வானா உலகளாவிய நகரத் தகுதி பெற்றுள்ளது. , திஃக்வானா நகரத்தின் மக்கள்தொகை 1,641,570 ஆகும்.\n"}
{"id": "409431", "url": "https://ta.wikipedia.org/wiki?curid=409431", "title": "ஆப்பிரிக்கப் பொன்னிறப் பூனை", "text": "ஆப்பிரிக்கப் பொன்னிறப் பூனை\n\nஆப்பிரிக்கப் பொன்னிறப் பூனை (\"African golden cat\", \"Caracal aurata\") என்பது ஆப்பிரிக்கக் கண்டத்தின் நடுப்பகுயிலும் மேற்குப் பகுதியிலும் உள்ள மழைக்காடுகளில் மட்டுமே காணப்படும் ஒரு காட்டுப்பூனை ஆகும். காடழிப்பினாலும் உணவிற்காக வேட்டையாடப் படுவதாலும் இவை பாதிக்கப்பட்டுள்ளன. சிவப்புப் பட்டியலில் இது அழிவாய்ப்பு இனமாக அடையாளப்படுத்தப் பட்டுள்ளது.\n\nஉயிரியல் வகையில் கறகால் பூனை, சேர்வாள் பூனை ஆகியவற்றிற்கு நெருங்கியது. இதன் உடல் நீளம் 61 முதல் 101 செ.மீ வரை இருக்கும் வால் 16 - 46 செ.மீ வரையும் இருக்கும். \n\nSection::::பண்புகள்.\nஆப்பிரிக்கப் பொன்னிறப்பூனை வீட்டுப் பூனையைப் போல் ஏறத்தாழ இருமடங்கு இருக்கும். வட்ட வடிவமான தலையானது உடலளவைக் கருதும் போது சிறியதாக உள்ளது. கால்கள் நீளமாகவும் வால் சற்று சிறுத்தும் இருக்கும். இது 5.5 கி.கி முதல் 16 கிலோ எடை வரை இருக்கும். மேலும் கடுவன்கள் பெண் பூனைகளை விடப் பெரியன. \n\nSection::::வாழிடம்.\nஇப்பூனைகள் பொதுவாக கடல் மட்டத்தில் இருந்து 3000 மீட்டர் உயரத்திலுள்ள வெப்ப வலயக் காடுகளில் வாழ்கின்றன. மேலும் இவை அடரந்த ஈரப்பதமுள்ள கீழே அடர்ந்த தாவரங்கள் உள்ள இடங்களையே விரும்புகின்றன. இப்பூனைகள் மேற்கில் செனகல் நாட்டிலிருந்து கிழக்கே கென்யா வரையிலும் வடக்கே நடு ஆப்பிரிக்கக் குடியரசு நாட்டில் இருந்து தெற்கில் வட அங்கோலா வரையிலும் காணப்படுகின்றன. \n"}
{"id": "409474", "url": "https://ta.wikipedia.org/wiki?curid=409474", "title": "சபிவாக்கா", "text": "சபிவாக்கா\n\nசபிவாக்கா (\"Zabivaka\"; , \"கோல் அடிப்பவர்\") என்பது 2018 உலகக்கோப்பை காற்பந்து போட்டியின் உத்தியோகபூர்வ நற்றாளி ஆகும். இந்த நற்றாளி 21 ஒக்டோபர் 2016 அன்று வெளிப்படுத்தப்பட்டது. இது ஒரு மாந்தவுருவக ஐரோவாசியா ஓநாயை (\"Canis lupus lupus\") பிரதிபலிக்கிறது. இது பழுப்பும் வெள்ளையும் கொண்ட உரோமத்துடன், \"RUSSIA 2018\" என்ற எழுத்துக்கள் கொண்ட மேற்சட்டை அணிந்தவாறு, செம்மஞ்சள் காப்புக் கண்ணாடி அணிந்து காணப்படும். வடிவமைப்பாளர்களின் கருத்துப்படி, பனிச்சறுக்கில் பயன்படுத்தப்படும் காப்புக் கண்ணாடி அல்ல, மாறாக அது மிதிவண்டி ஒட்டம் போன்றவற்றில் பயன்படுத்தப்படும் காப்புக் கண்ணாடி ஆகும். மேலும், அத பற்றிக் குறிப்பிடுகையில், \"சபிவாக்கா களத்தில் மிகவும் வேகமாக இருப்பதால் அவனுக்கு கண் பாதுகாப்புத் தேவை\". மேற்சட்டையிலும் காற்சட்டையிலும் உள்ள வெள்ளை, நீல, சிவப்பு நிறங்கள் உருசிய அணியின் தேசிய நிறங்கள் ஆகும்.\n\n"}
{"id": "409478", "url": "https://ta.wikipedia.org/wiki?curid=409478", "title": "வாய்வழி ஏதுமில்லை", "text": "வாய்வழி ஏதுமில்லை\n\nவாய்வழி ஏதுமில்லை (\"Nothing by mouth\") என்ற மருத்துவ ஆணை உணவையும் நீர்மங்களையும் கொடுப்பதைத் தடுக்கிறது. இது மருத்துவர்களால் பரவலாக nil per os (npo or NPO), என்ற இலத்தீன் சொற்றொடரால் குறிப்பிடப்படுகின்றது. இந்த இலத்தீன சொற்றொடரின் பொருள், \"வாய் வழியாக எதுவும் கொடுக்க வேண்டாம்\" என்பதாகும். இதன் வேறுபாடுகளாக nil by mouth (NBM), nihil/non/nulla per os, அல்லது முழுமையான குடல் ஓய்வு எனக் குறிப்பிடப்படுகின்றது. நீர்மங்கள் மட்டுமேயான உணவும் சில நேரங்களில் குடல் ஓய்வு எனக் குறிக்கப்படுகின்றது.\n\nSection::::பயன்பாடு.\n\"வாய்வழி ஏதுமில்லை\" வழிமுறைக்கான பொதுவான காரணங்கள்:\n\nநோயாளிகள் பொது மயக்க மருந்து அறுவை சிகிச்சைக்கு முன் \"வாய்வழி ஏதுமில்லை\" ஆணையிடப்படுகையில், நோயாளிகள் வழக்கமாக ஒரு சிறிய அளவிலான நீர் தங்கள் வழக்கமான மருந்துகளுடன் சேர்த்து உண்ண அனுமதிக்கப்படுகின்றனர். இந்த வழியில், ஒரு நோயாளி தற்செயலாக உணவு அல்லது திரவங்களை உட்கொண்டால், அறுவைசிகிச்சை வழக்கமாக ஒரு சில மணி நேரம் இரத்து செய்யப்படுகிறது அல்லது தாமதமாகிறது.\n\nமதுப்பழக்கம் உள்ளோருக்கு அளவு கூடுதலால் வாந்தி வருகின்ற அல்லது தீவிர குருதிப்போக்கு சூழலில் இவ்வாணை கொடுக்கப்படுவதும் வழமையான சிகிச்சை முறையாகும்.\nSection::::விரத கால அளவு.\nஉண்ணாமை கால அளவு, கடைசியாக உண்ட உணவு எடுத்த நேரத்தையும் செரிமானத்தையும் சார்ந்ததாகும். \n\nஎனினும், செரிமானம் உணவிலுள்ள நார்ச்சத்து, நோயாளியின் நொதிகளின் உற்பத்தி ஆகியவற்றைப் பொறுத்தது. நீர்மங்களைத் தவிர்க்கும் ஆணைக்காலம் பொதுவாக எட்டுமணி நேரத்திற்கு கூடாதிருக்க பரிந்துரைக்கப்படுகின்றது. சிரைவழி ஊசியேற்ற நீர்மங்கள் பெறுவோருக்கு, குறிப்பாக நீரிழிவு நோயற்றோருக்கு, இது பல நாட்கள் கூட நீடிக்கலாம். எனினும் 12 மணி நேரத்திற்கு மேலான \n\"வாய்வழி ஏதுமில்லை\" ஆணை நோயாளிகளுக்குச் சிக்கல்களை ஏற்படுத்தலாம்.\n\nஅமெரிக்க மயக்கமருந்தியல் வாரியம் ஓர் மருத்துவ செயல்முறைக்கு குறைந்தது 8 மணிநேரம் முன்பாக நோயாளிகளுக்கு \"வாய்வழி ஏதுமில்லை\" ஆணையை பரிந்துரைக்கிறது; 2 மணிகள் முன்பாக எவ்வித நீர்மமும் தடை செய்யவும் பரிந்துரைத்துள்ளது.\n\nநீண்ட நாட்களுக்கு உணவும் நீரும் தடுக்கப்பட வேண்டுமெனில் நோயாளிகளுக்கு குருதிக்குழாய் வழி ஊட்டம் (TPN) தரப்படவேண்டும்.\n"}
{"id": "409489", "url": "https://ta.wikipedia.org/wiki?curid=409489", "title": "பௌண்டரக வாசுதேவன்", "text": "பௌண்டரக வாசுதேவன்\n\nபௌண்டரக வாசுதேவன் (Paundraka Vasudeva) பாகவத புராணத்தில் கூறப்படும் ஒரு கதை மாந்தர் ஆவார். ஜராசந்தனின் கூட்டாளியான பௌண்டர நாட்டு மன்னர் பௌண்டரக வாசுதேவன், வாசுதேவனைப் போன்று உடையணிகள் பூண்டு, தானே உண்மையான பௌண்டர வாசுதேவன் எனக் கூறிக்கொண்டான். இறுதியில் இம்மன்னர் ஒரு போரில் கிருஷ்ணரால் கொல்லப்பட்டான்.\n\n\n"}
{"id": "409491", "url": "https://ta.wikipedia.org/wiki?curid=409491", "title": "கல்லுக்குறிக்கி காலபைரவர் கோயில்", "text": "கல்லுக்குறிக்கி காலபைரவர் கோயில்\n\nகல்லுக்குறிக்கி காலபைரவர் கோயில் என்பது கிருட்டிணகிரி மாவட்டம், கிருட்டிணகிரியில் இருந்து 4 கி.மீ தொலைவில் பழைய குப்பம் சாலையில் கல்லுக்குறிக்கியில் பெரிய ஏரிக்கரையில் உள்ள ஒரு காலபைரவர் கோயிலாகும். இக்கோயில் திருப்பணிகளின்போது ஒன்பதாம் நூற்றாண்டைச் சேர்ந்த கல்வெட்டுகள் கிடைத்துளது இக்கோயிலிலன் பழமையைக் காட்டுவதாக உள்ளது. கோயிலின் தலமரம் ஆத்தி மரம் ஆகும்.\nSection::::கோயில் அமைப்பு.\nஇக்கோயிலில் விசாலமான வெளிமண்டபம், கொடிக்கம்பம் போன்றவற்றுடன் அமைந்துள்ளது. கோயில் பிரகாரத்தில் தென்முகக்கடவுள், வள்ளி தெய்வானையுடன் முருகன் போன்றோர் உள்ளனர். கோயிலில் ஒரு மேடையில் இரண்டு அடி உயரமுள்ள காலபைரவர் சிலை அமைக்கப்பட்டுள்ளது. கருவறையில் காலபைரவர் சுயம்புலிங்கமாக உள்ளார். லிங்கத்தின் நெற்றியில் சூலம் அமைந்துள்ளது. இந்த சுயம்பு லிங்கத்தைக் காண கல்லாலான பலகணி அமைக்கப்பட்டுள்ளது. பலகணியில் உள்ள துளைகள் வழியாகவே லிங்கத்தைக் காண இயலும். பைரவரின் வாகனமானது கருங்கல்லால் இருந்தாலும் இது பிரதிட்டை செய்யப்படாமல் அருகிலேயே வைக்கப்பட்டுள்ளது. உற்சவர் புறப்படும்போது கல்லாலான இந்த வாகனத்தையும் சுவாமியின் முன் சுமந்து செல்கின்றனர். மற்ற நேரங்களில் இவரை தூக்க இயலாது என கூறுகின்றனர்.\n\nSection::::சிறப்பு நாட்கள்.\nஒவ்வொரு திங்கட்கிழமையன்றும் சிறப்புப் பூசைகள் நடத்தப்படுகின்றன. ஞாயிற்றுக் கிழமைகளில் மாலை இராகுகாலத்தில் பைரவருக்கு சிறப்பு அபிடேகம் செய்யப்படுகிறது. தேய்ப்பிறை அட்டமியன்று சிறப்பு யாகம் நனத்தப்படுகிறது. ஏழு ஆண்டுகளுக்கு ஒருமுறை சுற்றியுள்ள கிராம மக்களால் திருவிழா நடத்தப்படுகிறது.\n"}
{"id": "409492", "url": "https://ta.wikipedia.org/wiki?curid=409492", "title": "சந்திர வம்சம், வங்காளம்", "text": "சந்திர வம்சம், வங்காளம்\n\nசந்திர வம்சம் (Chandra dynasty) பண்டைய வங்காளத்தின் ஹரிகேள இராச்சியம், சமதாத இராச்சியம் மற்றும் வங்க நாடு மற்றும் காமரூபம் பகுதிகளை, கிபி பத்தாம் நூற்றாண்டு முதல், 150 ஆண்டுகள் ஆட்சி செய்த அரச குலமாகும். சந்திர வம்சத்தவர்களின் தலைநகரம், தற்கால முன்சிகஞ்ச் எனப்படும் விக்கிரம்பூர் நகரம் ஆகும். இக்குலத்தார், வங்காளத்தின் வடமேற்கு பகுதிகளை ஆண்ட பாலப் பேரரசுக்கு எதிராக இருந்தவர்கள். \nதற்கால அசாம் பகுதிகளை ஆண்ட வர்மன் அரசமரபினர், சந்திர வம்ச மன்னர்களை வென்று ஹரிகேள இராச்சியத்தைக் கைப்பற்றினர்.\n\nSection::::சந்திர வம்ச ஆட்சியாளரகள்.\nசந்திர வம்சத்தின் ஐந்து மன்னர்கள்:\n\n\n\n"}
{"id": "409494", "url": "https://ta.wikipedia.org/wiki?curid=409494", "title": "சமதாத இராச்சியம்", "text": "சமதாத இராச்சியம்\n\nசமதாத இராச்சியம் (Kingdom of Samatata) (or \"Samata\") பண்டைய வங்காள இராச்சியங்களில் ஒன்றாகும். இந்தியாவின் பாரம்பரியக் காலத்தில், சமதாத இராச்சியம், பிரம்மபுத்திரா ஆறு, வங்காள விரிகுடாவில் கலக்கும் கழிமுகத்துவாரப் பகுதியில் அமைந்திருந்தது.சமதாத இராச்சியம், குப்தப் பேரரசில் பௌத்த மன்னர்கள் ஆண்ட சிற்றரசாக விளங்கியது. \n\nபேரரசர் அசோகரின் மறைவுக்குப் பின்னர், மௌரியப் பேரரசின் வீழ்ச்சி காலத்தில் வங்காளத்தில் சமதாத இராச்சியம் நிறுவப்பட்டது. கிபி 335ல் சமுத்திரகுப்தர் ஆட்சியின் போது, சமதாத இராச்சியம் குப்தப் பேரரசுடன் இணைக்கப்பட்டது. \n\nசமதாத இராச்சியத்தை, கிபி எழாம் நூற்றாண்டின் இறுதியில் பௌத்த மன்னர்கள் ஆண்டதாக வரலாற்றுக் குறிப்புகள் உள்ளது.\n\nபண்டைய உரோமானிய புவியியல் அறிஞர் தாலமியின் கூற்றுப்படி, சமதாத இராச்சியத்தின் தலைநகராக, தற்கால டாக்கா அருகில் உள்ள சோனார்கோன் நகரம் விளங்கியது.. கிபி ஏழாம் நூற்றாண்டின் சீன பௌத்த யாத்திரீகர் யுவான் சுவாங், சமதாத இராச்சியத்தின் தலைநகரமான சோனார்கோன் பிக்குகளின் மையமாக விளங்கியது எனக் கூறுகிறார்.\n\n\nSection::::மேற்கோள்கள்.\n \n"}
{"id": "409499", "url": "https://ta.wikipedia.org/wiki?curid=409499", "title": "எலுமிச்சை நீலன்", "text": "எலுமிச்சை நீலன்\n\nஎலுமிச்சை நீலன் என்பது இந்தியாவில் பரவலாக காணப்படும் நீலன்கள் குடும்பத்தை சேர்ந்த சிறு வண்ணத்துப்பூச்சி ஆகும். இவை இந்தியா, இலங்கை, மியான்மர், தாய்வான், ஹாங்காங் மற்றும் பிலிப்பைன்ஸ் போன்ற இடங்களில் காணப்படுகின்றன.\n\nSection::::தோற்றம்.\nஇவற்றின் சிறகளவு 26-30 மிமீ வரை இருக்கும். \n\nஆண் பூச்சிகளின் சிறகின் மேற்புறம் ஊதா கலந்த நீல நிறத்துடன் காணப்படும். வெளி விளிம்பு பகுதியில் பழுப்பு கலந்த கருப்பு நிற பட்டை ( சில வேளைகளில் மங்கிய நிறத்தில் காணப்படலாம் ) காணப்படும்.\nபெண் பூச்சிகளின் சிறகின் மேற்புறம் பழுப்பு நிறத்திலும், சிறகின் அடித்தள பகுதியில் சிறிது ஊதா நீல நிறம் கலந்தும் காணப்படும்.\nஆண் மற்றும் பெண் பூச்சிகளின் சிறகின் அடிப்புறம் வெளிர் பழுப்பு நிறத்ததுடன், கரும்புள்ளிகள் மற்றும் பழுப்பு திட்டுகள் கொண்டிருக்கும்.\n\nமுன் மற்றும் பின் சிறகின் அடிப்புறத்தில் சிறகின் வெளி விளிம்பிற்கு சற்று கீழே இரு கரும்புள்ளிகள் இணைந்து ஆங்கில எழுத்து \"L\" போன்ற வடிவத்தில் அமைந்திருக்கும். இப்புள்ளிகளை கொண்டு பெரும்பாலான நேரங்களில் இவற்றை எளிதில் அடையாளம் காணலாம்.\n\n"}
{"id": "409502", "url": "https://ta.wikipedia.org/wiki?curid=409502", "title": "வடிகுழாய் (மருத்துவம்)", "text": "வடிகுழாய் (மருத்துவம்)\n\nமருத்துவத்தில், வடிகுழாய் (\"catheter\") பல சிறப்பு செயற்பாடுகளுக்காக மருத்துவப் பண்புடை பொருட்களால் உருவாக்கப்பட்ட நுண்ணிய குழாய் ஆகும். இந்த மருத்துவக் கருவிகள் நோய்களுக்கான தீர்வாகவோ அறுவைச் சிகிச்சை செய்முறையின் அங்கமாகவோ உடலில் செருகப்படுகின்றன. பொருட்களை மாற்றியோ உருவாக்கும் முறையை சீராக்கியோ வடிகுழாய்கள் இதயக்குழாய், சீறுநீர்க் குழாய், இரையக குடலிய குழல், நரம்புகுழல் அல்லது கண் சிகிச்சைகளில் பயன்படுத்தப்படுகின்றது.\n\nவடிகுழாய்கள் உடற்குழி, நாளங்கள், குருதிக்குழல்களில் செருகப்படுகின்றன. செயற்பாட்டில், இவை நீர்மங்களையோ வாயுக்களையோ செலுத்தவும் மருத்துவக் கருவிகளுக்கான அணுக்கம் தரவும் மற்றும் பிற செயல்களுக்காகவும் பயனாகின்றன. வடிகுழாயை செருகும் செயல் \"சிலாகையேற்றல்\" (catheterization) எனப்படுகின்றது. \n"}
{"id": "409503", "url": "https://ta.wikipedia.org/wiki?curid=409503", "title": "சத்யஸ்ரீ சர்மிளா", "text": "சத்யஸ்ரீ சர்மிளா\n\nசத்யஸ்ரீ சர்மிளா, இந்தியாவின் முதல் திருநங்கை வழக்கறிஞர் ஆவார். இவர் தமிழ்நாட்டின் இராமநாதபுரம் மாவட்டம், பரமக்குடி வட்டம், நயினார்கோவில் ஊராட்சி ஒன்றியத்தில் உள்ள நயினார்கோவில் பகுதியில் பிறந்தவர். பள்ளி மற்றும் கல்லூரி படிப்பினை பரமக்குடியில் முடித்தவர்.\n\nபெற்றோர்களுடன் வாழ்ந்து வந்த சத்யஸ்ரீ, தான் ஒரு திருநங்கை என்பதை உணர்ந்தவுடன், குடும்பத்தை விட்டு விலகி, செங்கல்பட்டு அருகே உள்ள நடராஜபுரத்தில் திருநங்கை சர்மிளா என்பவரின் ஆதரவில் வாழத்துவங்கினார். \n2007ல் சேலம் அரசு சட்டக் கல்லூரியில் சட்டப்படிப்பினை முடித்த சத்யஸ்ரீ சர்மிளா, 11 ஆண்டுகள் கழித்து 30 சூன் 2018 அன்று தமிழ்நாடு மற்றும் புதுச்சேரி வழக்கறிஞர்கள் மன்றத்தில் தம்மை வழக்கறிஞராக பதிவு செய்து கொண்டுள்ளார்.\n"}
{"id": "409504", "url": "https://ta.wikipedia.org/wiki?curid=409504", "title": "2026 பீஃபா உலகக்கோப்பை காற்பந்து", "text": "2026 பீஃபா உலகக்கோப்பை காற்பந்து\n\n2026 பீஃபா உலகக்கோப்பை காற்பந்து என்பது பன்னாட்டுக் காற்பந்துச் சங்கங்களின் கூட்டமைப்பு அங்கத்தவ அணிகளுக்கிடையே இடம்பெறவிருக்கும் 23 வது உலகக்கோப்பை காற்பந்து போட்டியாகும். இதற்காக தேசிய அணிகள் பன்னாட்டு ஆண்கள் கால்பந்து வாகையாளர் போட்டியில் கலந்து கொள்ளும். இப்போட்டிகள் மூன்று வட அமெரிக்க நாடுகளில் 16 நகரங்களில் இடம்பெறவிருக்கிறது. 60 போட்டிகள் அமெரிக்க ஐக்கிய நாடுகளில் இடம்பெற, 20 போட்டிகள் கனடாவிலும் மெக்சிக்கோவிலும் இடம்பெறும். இம்மூன்று நாடுகளிலும் முதலாவது முறையாக ஒன்றாக போட்டிகளை நடத்தவுள்ளன.\n"}
{"id": "409515", "url": "https://ta.wikipedia.org/wiki?curid=409515", "title": "அசுரவதம்", "text": "அசுரவதம்\n\nஅசுரவதம் 2018 ஆம் ஆண்டில் வெளியான தமிழ் அதிரடி பரபரப்பூட்டும் கிராமியப் பின்னணியிலான திரைப்படம் ஆகும். இத்திரைப்படமானது, மருதுபாண்டியன் என்பவரால் இயக்கப்பட்டதாகும். இத்திரைப்படத்தின் தயாரிப்பாளர் லீலா லலித்குமார் ஆவார். இத்திரைப்படத்திற்கு கோவிந்த் மேனன் பின்னணி இசையமைத்துள்ளார். படத்தின் ஒளிப்பதிவானது எஸ். ஆர். கதிர் என்பவரால் மேற்கொள்ளப்பட்டுள்ளது. இத்திரைப்படமானது, முன்னதாக தமிழ்ப் புத்தாண்டிற்கு முதல் நாளில், ஏப்ரல் 13, 2018 அன்று திரையிடத் திட்டமிடப்பட்டிருந்தது. ஆனால், பின்னர் 29 சூன், 2018 அன்று திரையிட முடிவு செய்யப்பட்டு அன்றே வெளியானது. திரைக்கு வந்த இத்திரைப்படம் இரசிகர்கள் மற்றும் விமர்சகர்களிடமிருந்து நேர்மறையான விமர்சனங்களைப் பெற்றுள்ளது.\n\n\nSection::::தயாரிப்பு.\n\"கொடிவீரன்\" நவம்பர் 2017 இல் திரைக்கு வந்த பிறகு, தான் அடுத்ததாக, 2015 ஆம் ஆண்டு வெளியான \"சென்னை உங்களை அன்புடன் வரவேற்கிறது\" திரைப்படத்தின் மூலமாக அறிமுகமான, இயக்குநர் மருதுபாண்டியனின் அசுரவதம் என்ற படத்தில் நடிக்க இருப்பதாக அறிவித்தார். சசிகுமார் 2009 ஆம் ஆண்டு வெளிவந்த நாடோடிகள் திரைப்படத்தின் தொடர்ச்சியாக வெளிவர உள்ள நாடோடிகள் 2 திரைப்படத்திற்கான படப்பிடிப்பு நடந்து கொண்டிருக்கும் போது மருதுபாண்டியன் இயக்கத்தில் நடிப்பதற்கு முடிவு செய்துள்ளார். திண்டுக்கல் மற்றும் கொடைக்கானல் உள்ளிட்ட இடங்களில் இத்திரைப்படமானது படமாக்கப்பட்டுள்ளது. கிடாரி திரைப்படத்தில் அளித்த பங்களப்பிற்காக அறியப்பட்ட கவிஞர் வசுமித்ரா நடிகராக மாறுவதற்கும் இத்திரைப்படம் உதவியுள்ளது எனலாம்.\n\nஇத்திரைப்படத்திற்கான காட்சிகள் சசிக்குமார் நாடோடிகள் 2 படத்திற்காக வேலை செய்வதற்கு முன்னதாக 40 நாட்கள் படப்பிடிப்பிற்குப் பிறகு பிப்ரவரி 2018 இல் நிறைவுற்றது. இத்திரைப்படத்தின் இறுதிக்கட்ட வேலைகளுக்குப் பிறகு 13 ஏப்ரல் 2018 அன்று வெளியிடப்படும் என அறிவிக்கப்பட்டது. ஆனால், இத்திரைப்படத்தின் வெளியீடு நடிகர் சங்கத்தால் அறிவிக்கப்பட்ட கோலிவுட் வேலைநிறுத்தத்தின் காரணமாக தாமதமானது.\n"}
{"id": "409517", "url": "https://ta.wikipedia.org/wiki?curid=409517", "title": "கிலியான் எம்பாப்பே", "text": "கிலியான் எம்பாப்பே\n\nகிலியான் எம்பாப்பே லோத்தன் ( \"Kylian Mbappé Lottin\", ; பிறப்பு 20 திசம்பர் 1998) பிரான்சிய தொழில்முறை கால்பந்தாட்ட வீரர். இவர் மொனாக்கோ கழகத்திடமிருந்து பாரிசு செயின்ட்-செர்மைன் கழகத்திற்கு கடனாகத் தரப்பட்டு ஆடி வருகிறார். இந்த அணியிலும் பிரான்சு தேசிய அணியிலும்முன்கள வீரராக இருந்து வருகிறார்.\n\nஎம்பாப்பே சிறுவயதிலேயே முதன்மையிடத்தை எட்டியவர்; இளையோர் அகாதமிகளான ஏஎஸ் பான்டி, கிளையர்பொன்டைன், மொனாக்கோ அணிகளில் சிறப்பாக விளையாடி வந்தார். இறுதியில் மொனாக்கோ அணியில் தமது தொழில்முறை அறிமுகத்தைத் தொடங்கினார். தொடர்ந்து இவ்வணியில் வழமையாக கோல்கள் எடுப்பவராக 2016–17 பருவத்தில் பதினேழு ஆண்டுகளில் முதல்முறையாக மொனாக்கோ அணி வெற்றிபெற உதவினார். அடுத்த பருவத்தில் பாரிசு செயின்ட்-செர்மைன் கழகத்திற்கு கடனாக வழங்கப்பட்டு பின்னர் பருவம் முடிந்த பிறகு நிரந்தரமாக எடுத்துக்கொள்ள €180 மில்லியனுக்குப் பேசப்பட்டுள்ளார். இதனால் மிகவும் விலைமதிப்புள்ள இளைஞராகவும் இரண்டாவது மிகவும் விலைபேசப்பட்ட வீரராகவும் விளங்குகிறார்.\n\nஎம்பாப்பே பன்னாட்டுப் போட்டிகளில் மூத்தோர் பிரிவில் பிரான்சிற்காக மார்ச் 2017இல் முதலில் ஆடினார். முன்னதாக பிரான்சின் 17 கீழ், 19 கீழ் அணிகளில் ஆடியுள்ளார். பெருவிற்கு எதிராக 2018 உலகக்கோப்பை காற்பந்து ஆட்டத்தில் 19 வயதில் கோலடித்து பிரான்சின் மிக இளைய கோல் எடுத்தவராக சாதனை படைத்தார்.\n"}
{"id": "409522", "url": "https://ta.wikipedia.org/wiki?curid=409522", "title": "வெப்ப வலயக் காடு", "text": "வெப்ப வலயக் காடு\n\nவெப்ப வலயக் காடு என்பது வெப்ப வலயங்கள் என்று அழைக்கப்படும் கடகக் கோட்டையும் மகரக்கோட்டையும் ஒட்டியுள்ள பகுதிகளில் உள்ள காடுகளைக் குறிக்கும். வெப்ப வலயக் காடுகளை வகைப்படுத்துவது கடினம். எனினும் உலகில் உள்ள காடுகளில் கிட்டத்தட்ட பாதி காடுகள் வெப்பவலயக் காடுகளே ஆகும்.\n\nவெப்ப வலயக் காடுகள் என்பவை பசுமை மாறா மழைக்காடுகளும் ஈரப்பதமான காடுகள் என்று எண்ணப்பட்டாலும் உண்மையில் 60% காடுகளே மழைக்காடுகள் ஆகும். மீதமுள்ள காடுகள் மாங்குரோவ், வறண்ட காடுகள், சவான்னா முதலான பல்வேறு வகையான காடுகளாகும்.\nSection::::அச்சுறுத்தல்.\nநிறைய காடுகள் உயிரியல் பல்வகைமை நிறைந்த பகுதிகளாக அடையாளப் படுத்தப்பட்டிருந்தாலும் அவற்றுள் பல காடுகள் இயற்கையாகவம் மனிதர்களாலும் பாதிக்கப்படுகின்றன. அனைத்து வெப்ப வலயக் காடுகளும் ஏதேனும் ஒரு வகையில் பாதிக்கப்பட்டுள்ளன.\n\nபோர்னியோவில் நடத்தப்பட்ட ஆய்வொன்று, 1978 க்கும் 2018 க்கும் இடையில் எவ்வாறு காடுகளின் அளவு போர்னியோத் தீவின் அளவில் 76%-இல் இருந்து 50%-ஆகக் குறைந்தது என்பதை விளக்குகிறது. இது பெரும்பாலும் தீயினாலும் விளைநிலப் பெருக்கத்தினாலும் நடைபெற்றதாகும்.\n"}
{"id": "409525", "url": "https://ta.wikipedia.org/wiki?curid=409525", "title": "2-குளோரோசிடைரீன்", "text": "2-குளோரோசிடைரீன்\n\n2-குளோரோசிடைரீன் (2-Chlorostyrene) என்பது CHCl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இசுடைரீனுடைய குளோரினேற்ற வழிப்பொருள் 2-குளோரோசிடைரீன் ஆகும். \n"}
{"id": "409530", "url": "https://ta.wikipedia.org/wiki?curid=409530", "title": "புரோமோடைகுளோரோமீத்தேன்", "text": "புரோமோடைகுளோரோமீத்தேன்\n\nபுரோமோடைகுளோரோமீத்தேன் (\"Bromodichloromethane\") என்பது CHBrCl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் டிரைஆலோமீத்தேன் என வகைப்படுத்தப்படுகிறது. \nமுற்காலத்தில் இதை ஒரு தீத்தடுப்பு பொருளாகவும், கொழுப்பு, மெழுகுகளைக் கரைக்கும் கரைப்பானாகவும் பயன்படுத்தியுள்ளார்கள். உயர் அடர்த்தி காரணமாக இதை கனிமங்களை பிரித்தெடுக்கவும் பயன்படுத்தியுள்ளார்கள். தற்காலத்தில் புரோமோடைகுளோரோமீத்தேன் சேர்மத்தை கரிமவேதியியலில் ஒரு வினைப்பொருளாக அல்லது இடைநிலை வேதிப்பொருளாக மட்டும் பயன்படுத்துகிறார்கள்.\nகுடி நீரில் உள்ள நுண்ணுயிர்களை நீக்க நகராட்சிகளில் மேற்கொள்ளப்படும் குளோரின் நுண்ணுயிர் நீக்கச் செயல்முறையின் போது உடன் விளை பொருளாக புரோமோடைகுளோரோமீத்தேன் உருவாகிறது\n\n"}
{"id": "409531", "url": "https://ta.wikipedia.org/wiki?curid=409531", "title": "பிளிஸ்டகேந்தா கண்ணு (நண்டு)", "text": "பிளிஸ்டகேந்தா கண்ணு (நண்டு)\n\nபிளிஸ்டகேந்தா கண்ணு (Pleistacantha kannu) பிளிஸ்டகேந்தா என்ற பேரினத்தைச் சேர்ந்த ஒரு ஆழ்கடல் நண்டாகும். இது சிதம்பரத்துக்கு அருகில் உள்ள பரங்கிப்பேட்டை தென்கிழக்கு இந்திய வங்காள விரிகுடா பகுதியில் புதியதாக கண்டறியப்பட்ட ஆழ்கடல் சிலந்தி நண்டு வகை ஆகும். இந்த அரியவகை நண்டுக்கு, கணுக்காலிகள் ஆய்வில் வல்லுநரும், அண்ணாமலைப் பல்கலைக்கழக கடல் உயிரியல் உயராய்வு மைய முன்னாள் இயக்குநருமான மறைந்த பேராசிரியர் முனைவர் கண்ணுப்பாண்டி அவர்களின் நினைவாக பிளிஸ்டகேந்தா கண்ணு என்று பெயரிடப்பட்டுள்ளது.\n\nபிளிஸ்டகேந்தா வகை நண்டுகள் ஏறக்குறைய 300 மீட்டருக்கும் கூடுதலான ஆழத்தில் ஆக்சிசன் குறைவான பகுதியில் வாழும் தகவமைப்பைப் பெற்றவை. இந்த வகை நண்டுகள், அதன் வாழ்வின் பெரும்பகுதியை உணவுதேடவே செலவழிக்கின்றன. ஏனென்றால் இவற்றால் நீந்த இயலாது. கடலின் அடிப்பரப்பில் மெதுவாக நடந்து செல்லவும், பாறைகளை இறுக்கமாகப் பற்றிக்கொள்ளவும் ஏற்றதான நீண்ட கால்களையும் கூரிய நகங்களையும் இவை பெற்றுள்ளன. மக்கிய தாவரங்கள், பாசி போன்றவையே இவற்றின் முக்கிய உணவு ஆகும்.\n"}
{"id": "409532", "url": "https://ta.wikipedia.org/wiki?curid=409532", "title": "வட்டி (ஓலைப்பொருள்)", "text": "வட்டி (ஓலைப்பொருள்)\n\nவட்டி அல்லது றாவட்டி என்பது என்பது, பனையோலையால் செய்யப்படும் ஐஸ்கிரீம் கோன் போன்ற வடிவில் இருக்கும் அளவில் மிகப் பெரிய ஒரு வகைப் பெட்டி ஆகும். இது வயலுக்குத் தண்ணீரைப் பாய்ச்சப் பயன்படுத்தப்பட்டுவந்தது.\n\nஇது ஏறக்குறைய 10 முதல் 15 லிட்டர் நீர் கொள்ளளவு கொண்ட ஒரு கலம். இக்கலத்தின் விளிம்புகள் உறுதியாக இருப்பதற்கு மட்டையைக் கட்டிவிடுவார்கள். அப்படியே, பனை நார் கொண்டு வட்டியை ‘பொத்துவதும்’ உண்டு. நார் கொண்டு பொத்தும்போது அதன் உழைப்புத் திறன் அதிகமாகிறது. வட்டியின் இரு முனைகளையும் இணைக்கும் பனை நார்க்கயிறும் உண்டு.\n\nவட்டியின் இருபுறமும் நீண்ட இரு தென்னை நார்க்கயிறுகள் கட்டப்பட்டிருக்கும். இக்கயிறுகளை இருபுறமாக இருவர் பற்றிக்கொண்டு, தாழ்விடத்திலிருந்து இசைவாகத் வயலுக்குத் தண்ணீரைப் பாய்ச்சப் பயன்படுத்தப்பட்டது.\n"}
{"id": "409535", "url": "https://ta.wikipedia.org/wiki?curid=409535", "title": "எச். எம். டி நெல்", "text": "எச். எம். டி நெல்\n\nஎச். எம். டி என்பது ஒரு நெல்வகையாகும். இதை மகாராட்டிர மாநிலத்தைச் சேர்ந்த விவசாயியான \"தாதாஜி கோப்ரகடே\" என்பவர் உருவாக்கினார். \nSection::::வரலாறு.\n1983ஆம் ஆண்டில் அப்போது மகாராட்டிரத்தில் மிகவும் பிரபலமாக இருந்த அரிசி வகையான \"பட்டேல் 3\" என்ற இரகத்தையே கோப்ரகடே தனது வயலில் விதைத்து வெள்ளாமை செய்து வந்தார். அதே நிலத்தில் தோற்றத்தில் வித்தியாசப்பட்டிருந்த நெல் நாற்றுகளைத் தேர்ந்தெடுத்து, அவற்றைப் படிப்படியாகப் பயிர் செய்யத் தொடங்கி புதிய இரகமாக உருவாக்கினார். பின்னர் ஒருகட்டத்தில் மற்ற விவசாயிகளுக்கும் தனது விதை நெல்லைத் அளித்தார். அவரது விதைநெல்லானது வீரியம் மிக்கதாகவும் அதில் விளைந்த அரிசி சுவையும், தனி நறுமணம் கொண்டதாகவும் இருந்தது.\n\nகோப்ரகடே உருவாக்கிய விதை நெல்லை அப்பகுதி நிலச்சுவான்தாரான பீம்ராவ் ஷிண்டே தன் நிலத்தில் பயிரிட்டார். பின்னர் அந்த விதை நெல்லைச் சந்தைக்கு விற்க எடுத்துச் சென்றார். அந்த நெல்லின் பெயர் என்னவென்று வியாபாரிகள் கேட்டபோது. அப்போது பிரபலமாக இருந்த ‘எச்.எம்.டி.’ கடிகாரத்தின் பெயரை ஷிண்டே சொன்னார். அப்படித்தான் எச்.எம்.டி. என்று அதற்குப் பெயர் ஏற்பட்டது.\n"}
{"id": "409556", "url": "https://ta.wikipedia.org/wiki?curid=409556", "title": "அடிடாஸ் டெல்ஸ்டார் 18", "text": "அடிடாஸ் டெல்ஸ்டார் 18\n\nஅடிடாஸ் டெல்ஸ்டார் 18 (\"Adidas Telstar 18\") என்பது 2018 உலகக்கோப்பை காற்பந்து போட்டிக்கான அலுவலகரீதியான காற்பந்து ஆகும். இது பன்னாட்டுக் காற்பந்துச் சங்கங்களின் கூட்டமைப்பு பங்காளியும் உலகக்கோப்பை காற்பந்து 1970 முதல் கால்பந்து வினியோகம் செய்யும் அடிடாஸ் நிறுவனம் மூலம் வடிவமைக்கப்பட்டது. இது முன்னைய அடிடாஸ் டெல்ஸ்டார் உதைபந்தை அடிப்படையாகக் கொண்டு வடிவமைக்கப்பட்டது.\n\nடெல்ஸ்டார் 18 மாஸ்கோவில் நவம்பர் 9, 2017 அன்று, 2014 உலகக்கோப்பை காற்பந்து போட்டியில் பொற்பந்து வெற்றிபெற்ற லியோனல் மெஸ்ஸியினால் அறிமுகம் செய்து வைக்கப்பட்டது.\n\nSection::::டெல்ஸ்டார் மிச்தா.\nகுழு நிலை ஆட்டங்கள் நிறைவுற்றதும், ஆட்டமிழப்பு நிலை போட்டிகளில் புதிய பந்து பயன்படுத்தப்படும். இதற்கு டெல்ஸ்டார் மிச்தா என்ற பெயரிடப்பட்டுள்ளது. மிச்தா (\"Мечта\") என்பது உருசிய மொழியில் \"கனவு\" அல்லது \"குறிக்கோள்\" எனப் பொருள்படும்.\n\n"}
{"id": "409571", "url": "https://ta.wikipedia.org/wiki?curid=409571", "title": "பொன்னு விளையும் பூமி", "text": "பொன்னு விளையும் பூமி\n\nபொன்னு விளையும் பூமி 1959 ஆம் ஆண்டு வெளியான ஒரு இந்திய தமிழ்த் திரைப்படமாகும். ஏ. பீம்சிங் இயக்கத்தில் உருவான இத்திரைப்படத்தில் ஜெமினி கணேசன், பத்மினி, டி. பாலசுப்பிரமணியம், எஸ். வி. சுப்பையா உள்ளிட்ட பலர் நடித்திருந்தனர். இராம. அரங்கண்ணல் கதை வசனம் எழுதினர். கே. ஹெச். ரெட்டி இசையமைத்தார்.\n"}
{"id": "409572", "url": "https://ta.wikipedia.org/wiki?curid=409572", "title": "எடின்சன் கவானி", "text": "எடின்சன் கவானி\n\nஎடின்சன் இராபர்ட்டோ கவானி கோமெசு (\"Edinson Roberto Cavani Gómez\", ; பிறப்பு 14 பெப்ரவரி 1987) உருகுவை நாட்டுத் தொழில்முறை கால்பந்தாட்ட வீரர். இவர் பாரிசு செயின்ட்-செர்மைன் கழக அணியிலும் உருகுவை தேசிய காற்பந்து அணியிலும் முன்கள தாக்குநராக விளையாடுகிறார்.\n\nகவானி தனது காற்பந்தாட்ட வாழ்வை மொன்டிவிடீயோவிலுள்ள டானுபியோ கழகத்தில் தொடங்கினார். இரண்டாண்டுகள் இங்கு விளையாடிய பிறகு 2007இல் இத்தாலிய பலெர்மோ அணிக்கு மாறினார். இந்த அணிக்கு நான்கு பருவங்களுக்கு ஆடினார்; அச்சமயம் 109 ஆட்டங்களில் 34 கோல்கள் எடுத்தார். 2010இல் கவானி நபோலி கழகத்திற்கு ஒப்பந்தம் செய்யப்பட்டார். 2011–12 பருவத்தில் தனது முதல் விருதாக \"இத்தாலியக் கோப்பை\"யை (Coppa Italia) வென்றார். ஐந்து கோல்கள் எடுத்த இவரே மிகக் கூடிய கோல்களை எடுத்தவரானார். நபோலி அணியில் முதலிரு பருவங்களில் 33 கோல்களும் மூன்றாவது பருவத்தில் 38 கோல்களும் எடுத்துச் சாதனை புரிந்தார். சீரீ ஏ லீக்கில் மிக அதிகமான கோல்களாக 29 கோல்களை அடித்துள்ளார். சூலை 16, 2013இல் கவானி பாரிசு செயின்ட்- செர்மைன் கழகத்தால் €64 மில்லியன் தொகைக்கு எடுக்கப்பட்டார். இது பிரான்சிய கால்பந்தாட்ட வரலாற்றில் மிகவும் உயர்ந்த தொகையாகும். சனவரி 2018இல் இக்கழகத்தில் 157 கோல்களை அடித்து சாதனை ஏற்படுத்தினார். இந்தக் கழகத்திற்கு நான்கு லீக் 1 பட்டங்களையும் 5 கூப் டெலா லீக் பட்டங்களையும் நான்கு கூப் டெலா பிரான்சு பட்டங்களையும் பெற்றுத் தந்துள்ளார். 2016–17 பருவத்தின் சிறந்த லீக் 1 ஆட்டநாயகனாக தேர்ந்தெடுக்கப்பட்டுள்ளார்.\n\nகவானி பன்னாட்டுப் போட்டிகளில் உருகுவை அணியில் விளையாடுகின்றார். பன்னாட்டு ஆட்டங்களில் தமது முதல் கோலை பெப்ரவரி 6, 2008இல் கொலம்பியாவிற்கு எதிராக அடித்தார். இதன் பிறகு உருகுவைக்காக 105 முறை ஆடி 45 கோல்களை அடித்துள்ளார். இது உருகுவையின் அணியில் லூயிசு சுவாரெசுக்கு அடுத்த நிலையாகும். இதுவரை ஆறு முதன்மை போட்டிகளில் பங்கேற்றுள்ளார்: the 2010 உலகக்கோப்பை காற்பந்து, 2011 கோப்பா அமெரிக்கா, 2013 பீபா கூட்டமைப்பு கோப்பை, 2014 உலகக் கோப்பை, 2015 கோப்பா அமெரிக்கா மற்றும் கோப்பா அமெரிக்கா நூறாண்டுகள் போட்டி. 2010 உலகக்கோப்பையில் இவரெடுத்த கோலினால் உருகுவை நான்காமிடத்தை எட்டியது. 2011இல் 15ஆவது கோப்பா அமெரிக்கா பட்டத்தை வென்று சாதனை புரிந்த உருகுவை அணியில் பங்கேற்றார். 2018 உலகக்கோப்பை தகுதிச்சுற்றில் 11 கோல்கள் எடுத்து மிக உயர்ந்த கோல்களை அடித்த வீரரானார்.\n\n"}
{"id": "409573", "url": "https://ta.wikipedia.org/wiki?curid=409573", "title": "தெய்வமே துணை", "text": "தெய்வமே துணை\n\nதெய்வமே துணை 1959 ஆம் ஆண்டு வெளியான ஓர் இந்திய தமிழ்த் திரைப்படமாகும். சி. ஹெச். நாராயணமூர்த்தி இயக்கத்தில் உருவான இத்திரைப்படத்தில். ஏ. நாகேஸ்வரராவ், பத்மினி, டி. ஆர். ராமச்சந்திரன், எம். என். நம்பியார் உள்ளிட்டோர் நடித்திருந்தனர். எஸ். எஸ். சுப்பையா நாயுடு இசையமைத்திருந்தார்.\n"}
{"id": "409582", "url": "https://ta.wikipedia.org/wiki?curid=409582", "title": "செர்கியோ அகுவேரோ", "text": "செர்கியோ அகுவேரோ\n\nசெர்கியோ லியோனல் \"குன்\" அகுவேரோ (\"Sergio Leonel 'Kun' Agüero\" ,பிறப்பு 2 சூன் 1988) அர்கெதீன தொழில்முறை காற்பந்தாட்ட வீரர். இவர் மான்செஸ்டர் சிட்டி கழக அணியிலும் அர்கெந்தீன தேசிய அணியிலும் முன்கள தாக்குநராக விளையாடுகிறார்.\n"}
{"id": "409587", "url": "https://ta.wikipedia.org/wiki?curid=409587", "title": "காவேரிப்பட்டிணம் சக்தி விநாயகர் கோயில்", "text": "காவேரிப்பட்டிணம் சக்தி விநாயகர் கோயில்\n\nகாவேரிப்பட்டிணம் சக்தி விநாயகர் கோயில் என்பது கிருட்டிணகிரி மாவட்டம், காவேரிப்பட்டணத்தில் உள்ள ஒரு பிள்ளையார் கோயிலாகும். இக்கோயில் காவேரிப் பட்டிணம் பேருந்து நிலையத்திலிருந்து 100 மீட்டர் தொலைவிலேயே அமைந்துள்ளது. இக்கோயில் 200 ஆண்டுகள் பழமை வாய்ந்தது.\nSection::::கோயில் அமைப்பு.\nஇக்கோயில் முன் மண்டபம், கருவறை ஆகியவற்றைக் கொண்டதாக உள்ளது. இக்கோயில் ஐந்து நிலை விமானத்தைக் கொண்டுள்ளது. கோயில் கருவறையில் மூன்றடி உயர பிள்ளையார் சிலை அமைந்துள்ளது.\nSection::::விழாக்கள்.\nஇக்கோயிலில் விநாயகர் சதுர்த்தி அன்று சிறப்பு வழிபாடு நடத்தப்படுகிறது. அப்போது மூன்று நாட்கள் விழா நடத்தப்படுகிறது. மூன்றாம் நாளில் தேர்த் திருவிழா நடத்தப்படுகிறது. பொங்கல் திருநாளன்று சிறப்பு வழிபாடுகள் நடத்தப்படுகின்றன. \n"}
{"id": "409590", "url": "https://ta.wikipedia.org/wiki?curid=409590", "title": "எட்ரப்பள்ளி வேல்மலை முருகன் கோயில்", "text": "எட்ரப்பள்ளி வேல்மலை முருகன் கோயில்\n\nவேல்மலை முருகன் கோயில் என்பது தமிழ்நாட்டில் கிருஷ்ணகிரி மாவட்டம், எட்ரப்பள்ளி என்னும் ஊரில் அமைந்துள்ள முருகன் கோயிலாகும்.\n\nSection::::கோயில் அமைப்பு.\nஇக்கோயிலானது அரைக்கோள வடிம மலையின்மீது அழகுற உள்ள ஒரு சிறு கோயிலாகும். மலையின் கீழே விநாயகர் சந்நிதி அமைந்துள்ளது. மலைமீது செல்ல காங்ரீட் சாலை போடப்பட்டுள்ளது. இக்கோயில் மகாமண்டபம், கருவறை ஆகியவற்றைக் கொண்டுள்ளது. கருவறையில் முருகன் வள்ளி தெய்வானையுடன் நின்றகோலத்தில் காட்சியளிக்கிறார். முருகன் கோயிலுக்கு எதிரே 200 அடி தொலைவில் இடும்பன் சந்நிதி உள்ளது.\nSection::::வழிபாடு.\nஒவ்வொரு திங்கள், வெள்ளிக் கிழமையன்று மற்றும் கிருத்திகை சஷ்டியன்று சிறப்பு வழிபாடுகள் நடத்தப்படுகின்றன. ஆடிக்கிருத்திகை விழாவானது ஆண்டு விழாவாக மிகச் சிறப்பாகக் கொண்டாடப்படுகிறது. \nSection::::அமைவிடம்.\nஇந்த முருகன் கோயிலானது கிருட்டிணகிரி ஓசூர் தேசிய நெடுஞ்சாலையில் கிருட்டிணகிரியில் இருந்து 10 கி.மீ தொலைவில் உள்ள குருபரபள்ளி கிராமத்தில் இருந்து வடக்கில் தீர்த்தம் செல்லும் சாலையில் உள்ள எட்ரப்பள்ளி என்ற ஊரில் அமைந்துள்ளது.\n"}
{"id": "409604", "url": "https://ta.wikipedia.org/wiki?curid=409604", "title": "பீஃபா நாட்டுக் குறியீடுகளின் பட்டியல்", "text": "பீஃபா நாட்டுக் குறியீடுகளின் பட்டியல்\n\nபன்னாட்டுக் காற்பந்துச் சங்கங்களின் கூட்டமைப்பு மூன்று எழுத்து நாட்டுக் குறியீட்டை தன் ஒவ்வொரு அங்கத்துவ மற்றும் அங்கத்துவமற்ற உறப்ப நாடுகளுக்கு வரையறுத்துள்ளது. இவை அலுவலக ரீதியா கண்டங்களின் கூட்மைப்பிற்கு (ஆசிய கால்பந்துக் கூட்டமைப்பு, ஆப்பிரிக்க கால்பந்துக் கூட்டமைப்பு, வட, மத்திய அமெரிக்க மற்றும் கரீபியன் கால்பந்துக் கூட்டமைப்பு, தென்னமெரிக்க கால்பந்துக் கூட்டமைப்பு, ஓசியானியா கால்பந்துக் கூட்டமைப்பு, ஐரோப்பிய காற்பந்துச் சங்கங்களின் ஒன்றியம்) வழங்கப்பட்டுள்ளன.\n\nSection::::பீஃபா அங்கத்துவக் குறியீடு.\nதற்போது 211 பீஃபா அங்கத்துவ நாடுகள் உள்ளன. அவற்றின் குறியீடுகள் பின்வருமாறு:\n\n\n"}
{"id": "409612", "url": "https://ta.wikipedia.org/wiki?curid=409612", "title": "விழுப்புரம் பேருந்து நிலையம்", "text": "விழுப்புரம் பேருந்து நிலையம்\n\nவிழுப்புரம் பேருந்து நிலையம் (\"Villupuram Bus Stand\") இந்தியாவின், தமிழ்நாடு மாநிலத்தில், விழுப்புரம் மாவட்டத்தில் அமைந்துள்ள ஓர் பேருந்து நிலையம் ஆகும். இது தமிழ்நாட்டில், கோயம்பேடு பேருந்து நிலையத்திற்கு அடுத்த படியாக உள்ள மிகப்பெரிய (பரப்பளவில்) பேருந்து நிலையமாகும். இங்கு விழுப்புரம் மண்டலத்திற்கு உட்பட்ட தமிழ்நாடு அரசுப் போக்குவரத்துக் கழகம் அமைந்துள்ளது.\n\nSection::::அமைவிடம்.\nஇப்பேருந்து நிலையமானது திருச்சி சாலையில் அமைந்துள்ளது. இங்கிருந்து கிழக்கு பாண்டி சாலையில் 2 கி.மீ தொலைவில் பழைய பேருந்து நிலையமும் (அறிஞர் அண்ணா பேருந்து நிலையம்), தமிழ்நாட்டின் தென்னக இரயில்வேயின், மிகப் பெரிய இரயில் நிலையங்களின் ஒன்றான விழுப்புரம் இரயில் நிலையம் 2.5 கி.மீ தொலைவில் அமைந்துள்ளது. பழைய பேருந்து நிலையமானது நகரப் பேருந்துகளுக்காக பயன்படுத்தப்படுகிறது.\n\nSection::::போக்குவரத்து.\nஇப்பேருந்து நிலையமானது தென் தமிழகத்தை இணைக்கும் முக்கியப் பேருந்து நிலையமாகும். தலைநகரம் சென்னையில் இருந்து தென்தமிழகமான திருச்சி, மதுரை, தூத்துக்குடி, விருதுநகர், திருநெல்வேலி, கன்னியாகுமரி போன்ற பகுதிகளுக்கு செல்லும் பேருந்துகள் இப்பேருந்து நிலையத்தை வந்தடைந்த பின்னே செல்கிறது. இங்கிருந்து வடக்கு திசையில் 160 கி.மீ தொலைவில் சென்னையும், தெற்கு திசையில் 160 கி.மீ தொலைவில் திருச்சியும், கிழக்கு திசையில் 40 கி.மீ தொலைவில் புதுச்சேரியும், மேற்கு திசையில் 38 கி.மீ தொலைவில் திருக்கோவிலூரும், தென்கிழக்கு திசையில் 40 கி.மீ தொலைவில் கடலூரும், வடமேற்கு திசையில் 60 கி.மீ தொலைவிலும் திருவண்ணாமலையும் மற்றும் 44 கி.மீ தொலைவில் செஞ்சிக் கோட்டையும் மற்றும் ஆரணி 93 கிமீ தொலைவிலும், தென்மேற்கு திசையில் 144 கி.மீ தொலைவில் சேலமும் அமைந்துள்ளது. விழுப்புரத்திலிருந்து பண்ருட்டி வழியாக கடலூர், விருத்தாச்சலம், கும்பகோணம், சிதம்பரம், சீர்காழி, மயிலாடுதுறை, தஞ்சாவூர் போன்ற இடங்களுக்கு செல்லலாம். அதுமட்டுமில்லாமல் செஞ்சி, ஆரணி வழியாக வேலூருக்கும் அடிக்கடி பேருந்து வசதிகள் உள்ளது \n\nSection::::நடைமேடைகள்.\nஇப்பேருந்து நிலையத்தில் தமிழ்நாடு அரசுப் பேருந்துகள், அரசு விரைவுப் பேருந்துகள், தனியார் பேருந்துகள், கருநாடக அரசுப் பேருந்துகள் போன்றவை அனுமதிக்கப்படுகிறது. இப்பேருந்து நிலையத்தில் 3 நடைமேடைகளும், 67 தடுப்புகளும் உள்ளன.\n"}
{"id": "409624", "url": "https://ta.wikipedia.org/wiki?curid=409624", "title": "பென்சோடிரையைன்", "text": "பென்சோடிரையைன்\n\nபென்சோடிரையைன் \"(Benzotriyne)\" என்பது C.என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இதை வளைய[6]கார்பன் அல்லது சைக்ளோ[6]கார்பன் என்ற பெயர்களாலும் அழைக்கிறார்கள். கார்பனின் புற வேற்றுமை வடிவமான இச்சேர்மம் கருத்தியலான ஒரு வேதிச்சேர்மமாக கருதப்படுகிறது. ஆறு கார்பன் அணுக்கள் சேர்ந்து இவ்வளையச் சேர்மத்தை உருவாக்குகின்றன. மேலும் இதன் கட்டமைப்பில் முப்பிணைப்புகளும் ஒற்றைப் பிணைப்புகளும் ஒன்று விட்டு ஒன்றாக கார்பன் அணுக்களை இணைக்கின்றன .எனவேதான் இச்சேர்மத்தை வளைய[n]கார்பன் குடும்பத்தில் ஒரு சேர்மமாக வகைப்படுத்துகிறார்கள். \n\nஉலோக நீரிலிகளை வெப்பச்சிதைவுக்கு உட்படுத்தி பென்சோடிரையைன் சேர்மத்தை உருவாக்க சில முயற்சிகள் மேற்கொள்ளப்பட்டன. ஆனால் 2011 ஆம் ஆண்டு வரையில் வெற்றி ஏதும் கிட்டவில்லை . இதற்கு மாறாக வளையயெக்சாயெக்சாயீன் எனப்படும் வளைய குமுலீன் எனப்படும் சேர்மம் உருவாக்கப்பட்டது. இதுவும் சிற்றுறுதி நிலைத்தன்மை கொண்ட ஒரு சேர்மமாகவே காணப்பட்டது. \n"}
{"id": "409669", "url": "https://ta.wikipedia.org/wiki?curid=409669", "title": "தஞ்சாவூர் யாதவ கண்ணன் கோயில்", "text": "தஞ்சாவூர் யாதவ கண்ணன் கோயில்\n\nதஞ்சாவூர் யாதவ கண்ணன் கோயில், தமிழ்நாடு, தஞ்சாவூர் மாவட்டம், தஞ்சாவூரில் கரந்தட்டாங்குடியில் அமைந்துள்ளது.\n\nSection::::அமைப்பு.\nகி.பி.1755இல் யாதவர்களின் நாட்டாண்மையாக இருந்த பெரியண்ணாவின் முயற்சியால், அப்போது தஞ்சாவூரை ஆட்சி செய்த மராட்டிய மன்னரான பிரதாப சிம்மனால் இக்கோயில் கட்டப்பட்டது. \n\nSection::::மூலவர்.\nகருவறையில் சத்தியபாமா ருக்மணியுடன் வேணுகோபாலசுவாமியாக மூலவர் உள்ளார். உற்சவ மூர்த்தி யாதவ கண்ணன் நர்த்தன கோலத்தில் உள்ளார். கோயிலின் உள் திருச்சுற்றில் திருப்பதி பாலாஜியின் நின்ற கோலத்தினைக் காணலாம்.\n\nSection::::விழாக்கள்.\nSection::::கிருஷ்ண ஜெயந்தி விழா.\nகிருஷ்ண ஜெயந்தி விழா இக்கோயிலில் பாஞ்சராத்ர ஆகம அடிப்படையில் 11 நாள்கள் சிறப்பாகக் கொண்டாடப்படுகிறது. விழாவின்போது பல அலங்காரங்களில் கண்ணனைக் காணலாம். 7ஆம் நாள் உறியடித்திருவிழாவும் 11ஆம் நாள் விடையாற்றியும் நடைபெறும். \n\nSection::::நவநீத சேவை.\nநவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.\n\nSection::::குடமுழுக்கு.\nஇக்கோயிலின் குடமுழுக்கு 2 சூலை 2018இல் நடைபெற்றது. \n\nSection::::பிற கோயில்கள்.\nதஞ்சாவூரில் நவநீத கிருஷ்ணன் கோயிலும், பூலோக கிருஷ்ணன் கோயிலும், விட்டோபா கோயிலும், கண்ணனுக்காக உள்ள பிற கோயில்களாகும். இவற்றில் நவநீத கிருஷ்ணன் கோயிலும், விட்டோபா கோயிலும் தஞ்சாவூர் அரண்மனை தேவஸ்தானத்திற்கு உட்பட்ட கோயில்களாகும். \n"}
{"id": "409674", "url": "https://ta.wikipedia.org/wiki?curid=409674", "title": "அனுமந்தீர்த்தம் அனுமந்தீசுவரர் சுவாமி கோயில்", "text": "அனுமந்தீர்த்தம் அனுமந்தீசுவரர் சுவாமி கோயில்\n\nஅனுமந்தீசுவரர் சுவாமி கோயில் என்பது தமிழ்நாட்டில் கிருஷ்ணகிரி மாவட்டம், அனுமந்தீர்த்தம் என்னும் ஊரில் அமைந்துள்ள ஒரு சிறிய அனுமான் கோயிலாகும்.\nSection::::தலத்தின் சிறப்பு.\nபக்தர்கள் தீர்த்தகிரிசுவரர் கோயிலுக்கு செல்லும் முன்பாக இத்தீர்த்தத்தில் நீராடி இந்த அனுமனை வணங்கிய பின்னர் செல்லவேண்டும் என அனுமனுக்கு ராமன் வரம் அளித்துள்ளார் என்கின்றனர்.\nSection::::கோயில்பற்றிய கதை.\nஇலங்கையில் இராவணனுடன் இராமன் போரிட்டு ஏராளமான உயிர்கள் அழியக் காரணமாக இருந்ததால் இராமனுக்கு பிரம்மஹத்தி தோசம் பீடித்தது. அதைப்போக்க இராமன், இலட்சுமணன், சீதை ஆகியோர் தலயாத்திரையாக தாண்டகாவனம் (அரூர்) வரும் வழியில் வசிட்டரைச் சந்தித்தனர். அவர்களைப் பீடித்த பிரம்மஹத்தி தோசம் நீங்க தீர்த்த மலையில் உள்ள வடிவாம்பிகை உடனுறை தீர்த்தகிரீசுவரருக்கு அபிசேக ஆராதனை செய்து வழிபட்டவேண்டுமாறு கூறினார்.\n\nஅதன்படி இராமன் தீர்தகிரீசுவரரை வழிபடும் பொருட்டு சீதையை பார்வதி தீர்த்தத்தைக் (கௌரி தீர்த்தம்) கொண்டுவருமாறு அனுப்பினார். தீர்த்தம் கொண்டுவர தாமதம் ஆனதால் கங்கை தீர்த்தத்தைக் கொண்டுவர அனுமனுக்கு குறிப்பால் உணர்த்த அனுமனும் புறப்பட்டார். தீர்த்தங்களைக் கொண்டுவரச் சென்ற இருவரும் உரிய காலத்தில் வராத நிலையில், பூசைக்கு நேரமாவதை உணர்ந்த இராமன், வசிட்டரை வேண்டினார். வசிட்டரின் ஆலோசனையின்படி இலட்சுமணன் தன் வில்லில் இருந்து அம்பைச் செலுத்தி தீர்த்தமலையில் கங்கா தீர்த்தம், கௌரி தீர்த்தம் போன்ற தீர்த்தங்களை எழுந்தருள பணித்தார். இதையடுத்தி காவிரி, கௌதமி, சிந்து, நருமதை, மாத்த ஆறு, சோன நதி, வான கங்கைகளும் தீர்த்தமலை சிகரத்தில் மேகமாக வந்து முழங்கின. இந்த முழக்கங்கள் சிவனின் யோகத்துக்கு இடஞ்சலாக இருப்பதாக கருதி சிவகணங்களும் பூதகணங்களும் அவற்றை விரட்டியதால் அந்தப் புனித ஆறுகள் சிதறின. \n\nஇதையடுத்து இராமன் பரமசிவனை மனமுருகி துதித்தார். உடனே மலைப் பாறைகளின் மீது தீர்த்தம் பெருகி வந்தது. இதையடுத்து இராமன் அத்தீர்த்தத்தை எடுத்து சிவனுக்கு அபிசேகம் செய்து வழிபட்டார். அனுமன் தீர்த்தம் கொண்டுவரும் வழியில் பூசை மணி ஒலிப்பதைக் கேட்டு தான் சரியான நேரத்தில் தீர்த்தத்துடன் வர இயலவில்லையே என வருந்தி, தீர்த்தத்தை தூக்கி எறித்தார். அனுமனின் செயலை அறிந்த இராமன் அனுமனினிடம் வருந்த வேண்டாம் நீ எறிந்த தீர்த்தத்தில் நீர் பெருகி ஆறாக பரிணமிக்கும். இது உன் பெயரிலேயே அனுமன்தீர்த்தம் என அழைக்கப்படும் என்றார். மேலும் இனிமேல் இந்த தீர்த்தமலையை தரிசிக்க வருபவர்கள், முதலில் இத்தீர்த்தத்தில் நீராடிவிட்டே, தீர்த்தமலையில் உள்ள தீர்த்தங்களில் நீராடவேண்டும் அப்போதே அவர்கள் தீர்த்தமலையில் நீராடிய பலனைப் பெறுவர் என்றார். இவ்வாறு தீர்த்தம் விழுந்த இடமே அனுமன் தீர்த்தம் என அழைக்கப்படுகிறது.\nSection::::விழாக்கள்.\nஆடிப்பெருக்கு நாளில் தென்பெண்ணை ஆற்றில் நீராடி அனுமனை வழிபடுகின்றனர். அனுமன் ஜெயந்தி இங்கு சிறப்பாக கொண்டாடப்படுகிறது. \nSection::::அமைவிடம்.\nஅனுமந்தீர்த்தமானது அரூரில் இருந்து சென்னை செல்லும் பாதையில் 18 கி.மீ தொலைவிலும், ஊத்தங்கரையில் இருந்து தருமபுரி செல்லும் வழியில் 10 கி.மீ. தொலைவிலும் அமைந்துள்ளது.\n"}
{"id": "409693", "url": "https://ta.wikipedia.org/wiki?curid=409693", "title": "சோடியம் பைபுளோரைடு", "text": "சோடியம் பைபுளோரைடு\n\nசோடியம் பைபுளோரைடு \"(Sodium bifluoride)\" என்பது NaHF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். சோடியம் நேர்மின் அயனியும் (Na+) பைபுளோரைடு எதிர்மின் அயனியும் சேர்ந்து சோடியம் பைபுளோரைடு (HF2−) உருவாகிறது. வெண்மை நிறத்தில் நீரில் கரையக்கூடிய உப்பான இது சூடுபடுத்தினால் சிதைவடைகிறது . சோடியம் பைபுளோரைடு எளிதில் தீப்பற்றாது. காரச் சுவை கொண்ட இச்சேர்மம் நீருறிஞ்சும் தன்மை கொண்டதாகும். இது தொழிற்சாலைகளில் பல்வேறு பயன்களைக் கொண்டுள்ளது .\nSection::::வினைகள்.\nசோடியம் பைபுளோரைடு ஐதரோபுளோரிக் அமிலமாகவும் சோடியம் புளோரைடாகவும் பிரிகை அடைகிறது. \n\nமின்னாற்பகுப்பின் மூலம் உருவாகும் புளோரின் வாயுவின் (F2) மூலம் இவ்வினையின் தலைகீழ் வினையை நிகழச்செய்து HF நீக்கப்படுகிறது. உப்பு கரையும்போதும் திண்மம் சூடுபடுத்தப்படும்போதும் சமநிலை வெளிபடுத்தப்படுகிறது. மற்ற பைபுளோரைடுகள் போலவே அமிலங்களுடன் வினைபுரியும்போது ஐதரசன் புளோரைடை உருவாக்குகிறது. உதாரணமாக பைசல்பேட்டுடன் இது வினைபுரிந்து சோடியம் சல்பேட்டையும் ஐதரசன் புளோரைடையும் கொடுக்கிறது. \n\nவலிமையான காரங்கள் பைபுளோரைடை புரோட்டானேற்ற நீக்கம் செய்கின்றன.கால்சியம் ஐதராக்சைடு கால்சியம் புளோரைடைக் கொடுத்தல் இதற்கான உதாரணமாகும். .\n\nSection::::தயாரிப்பு.\nசூப்பர்பாசுப்பேட்டு உரங்களை உற்பத்தி செய்யும்போது கழிவாகக் கிடைக்கும் ஐதரசன் புளோரைடை நடுநிலையாக்கம் செய்யும்போது சோடியம் பைபுளோரைடு கிடைக்கிறது. சோடியம் கார்பனேட்டும் சோடியம் ஐதராக்சைடும் இவ்வினைக்கான குறிப்பிடத்தகுந்த காரங்களாகும். இரண்டு படிநிலைகளில் இவ்வினை நிகழ்கிறது :\n\nதண்ணீர் அல்லது ஈரக்காற்றுடன் சோடியம் பைபுளோரைடு வினைபுரிந்து ஐதரோபுளோரிக் அமிலம் உருவாகிறது. மேலும் வாயுநிலைக்கு சூடாக்கும்போதும் இது ஐதரோபுளோரிக் அமிலத்தையும் ஐதரசன் வாயுவையும் கொடுக்கிறது. வலிமையான அமிலங்கள், வலிமையான காரங்கள், உலோகம், தண்ணீர் அல்லது கண்ணாடி ஆகியவற்றுடன் தொடர்பு ஏற்படும்போது இது சிதைவடைகிறது . குரோமைல் குளோரைடு, நைட்ரிக் அமிலம், சிவப்பு பாசுபரசு, சோடியம் பெராக்சைடு, டையீத்தைல் சல்பாக்சைடு மற்றும் டையெத்தில் துத்தநாகம் ஆகியவற்றுடன் தீவிரமான வினையையும் இது வெளிப்படுத்துகிறது.\n\n\n\n"}
{"id": "409709", "url": "https://ta.wikipedia.org/wiki?curid=409709", "title": "செம்மங்கையர்", "text": "செம்மங்கையர்\n\nசெம்மங்கையர் (ஆங்கிலம்:\"Women in Red\" ; அஃகுப்பெயர்: WiR) என்பது பெண் பாலினச் சாய்வை குறைக்கும் விக்கிப்பீடியத்திட்டம் ஆகும். இத்திட்டத்தின்படி, ஆங்கில விக்கிப்பீடியாவில் இல்லாத பெண்ணினக் கட்டுரைகளை உருவாக்குவது, இதில் ஈடுபடுவோரின் முதன்மை இலக்காகக் கொள்ளப்படுகிறது. இத்தகையை கருதுகோளானது, ஆய்வு அடிப்படையில், 2015ஆம் ஆண்டு, இங்கிலாந்து பங்களிப்பாளரான, \"இரோசர் பம்கின்\" (Roger Bamkin) என்ற பங்களிப்பாளாரால் முன்மொழியப் பட்டது. இம்முன்மொழிதலின் பெயர், \"திட்டம் எக்சு எக்சு\" (\"Project XX\") என்பதே ஆகும். இத்திட்டம் தொடங்கியதிலிருந்து, திசம்பர் 22, 2016, ஆண்டு வரை, 45,000 க்கும் மேற்பட்ட கட்டுரைகளை, இத்திட்ட பங்களிப்பாளர்கள் உருவாக்கியுள்ளனர். தற்போது பிற மொழி விக்கிப்பீடியரும், இதனை முன்மாதிரிகளாகக் கொண்டு, பெண்ணினக் கட்டுரைகளை வளர்த்தெடுக்க, முயற்சிகளை மேற்கொள்ளத் தொடங்கியுள்ளனர்.\n\nSection::::திட்ட வரலாறு.\nஅதன்பிறகு, இரோசி சிடீபன்சன் குட்நைட்டு (Rosie Stephenson-Goodknight) என்ற அமெரிக்கப் பெண் பங்களிப்பாளரால், இப்பெயர், செம்மங்கையர் என மாற்றப்பட்டு, இதற்குரிய விக்கிப்பீடியத் திட்ட வரைவு உருவாக்கப் பட்டது. இத்திட்டத்தில் பங்கு கொண்டு மற்றவரைப் போல, இத்திட்ட நோக்கில் செயற்பட்ட பெண் அறிவியலாளர் எமிலி டெம்பில் (Emily Temple-Wood) தனது பங்களிப்புக்காக, ஒவ்வொரு முறையும், முகநூல் போன்ற இணைய நுட்பங்களலாலும், ஒரு பாலின அடிப்படையிலான தகாத சொற்களால், தாக்கப் பட்டார் என்பது குறிப்பிடத்தக்க, விக்கிமீடிய திட்ட வரலாற்று நிகழ்வாகும். இருப்பினும், முதன்முதலாக இவ்வாறு தாக்கப்பட்ட போது, அவரது வயது 12 ஆகும். 2016 ஆம் ஆண்டு விக்கிமீடிய நிறுவனத்தால் அறிவிக்கப் பட்ட, சிறந்த விக்கிமீடியருள் இவரும் ஒருவர், சிம்மி வேல்சால், 24 சூன் 2016 ஆம் ஆண்டு நடந்த விக்கிமேனியாவில். இவருக்கு இவ்விருதினை அளித்தார். இரோசி சிடீபன்சன் குட்நைட்டு என்பவருடன் 2016 ஆம் ஆண்டுக்கான சிறந்த விக்கிமீடியருக்கான விருது பகிரந்து அளிக்கப் பட்டது. விக்கிமேனிய வரலாற்றில், ஒரு விக்கி விருது, இருவருக்கு பகிர்ந்து அளிக்கப்பட்டது இதுவே முதன்முறையாகும்.\n\n\nSection::::ஊடகங்கள்.\nமேலுள்ள கட்டுரையில், குறிப்பிடப்பட்டுள்ள நபர்களின் ஊடகங்கள் இங்கு, உரிய உரைகளுடன் தரப்படுகின்றன.\n\n"}
{"id": "409717", "url": "https://ta.wikipedia.org/wiki?curid=409717", "title": "கர்த்தெகனா, கொலம்பியா", "text": "கர்த்தெகனா, கொலம்பியா\n\nகர்த்தெகனா நகரம் (\"Cartagena\"), குடியேற்றக் காலத்தில் கர்த்தெகனா தெ இந்தியசு (\"Cartagena de Indias\", ), 1533இல் கொலம்பியாவின் கரிபியன் வலயத்தில் வடக்குக் கடலோரத்தில் நிறுவப்பட்ட பெரியத் துறைமுகமாகும். இது மக்டெலெனா ஆற்றுக்கும் சினு ஆற்றுக்கும் இடையே அமைந்துள்ளது. இது 1540களில் எசுப்பானியா மற்றும் அதன் வெளிநாட்டு இராச்சியத்தின் முதன்மைத் துறைமுகமாக விளங்கியது. குடியேற்றக் காலத்தில் இங்கிருந்து தான் பெருவிய வெள்ளி எசுப்பானியாவிற்கு ஏற்றுமதியும் ஆபிரிக்க அடிமைகளின் இறக்குமதியும் செய்யப்பட்டது. இத்துறைமுகம் கரீபிய கொள்ளைக்காரர்களிடமிருந்து பாதுகாப்புடன் விளங்கியது. இது பொலீவர் மாநிலத்தின் (\"டிபார்ட்மென்ட்\") தலைநகரமாகவும் விளங்குகிறது. 2016இல் இந்நகரத்தின் மக்கள்தொகை 971,592. கொலம்பியாவிலுள்ள நகரங்களில் ஐந்தாவது பெரிய நகரமாக கர்த்தெகனா உள்ளது. கரிபிய வலயத்தில் பார்ரென்குலாவை அடுத்து இரண்டாவது பெரிய நகரமாக விளங்குகின்றது. கர்த்தெகனாவின் நகரியப் பகுதியும் நாட்டின் ஐந்தாவது பெரிய நகரியப் பகுதியாகும். சுற்றுலா தவிர்த்து கப்பல் துறையும் பெட்ரோலிய வேதித் தொழில்களும் முதன்மையான பொருளியல் செயற்பாடுகளாக உள்ளன.\n\nஇந்த நகரம் சூன் 1, 1533இல் நிறுவப்பட்டது. இது எசுப்பானியாவிலுள்ள கர்த்தெகனாவின் நினைவாக பெயரிடப்பட்டது (குறிப்பு:எசுப்பானிய கர்த்தெகனா தூனிசியாவின் கார்த்திஜை ஒட்டிப் பெயரிடப்பட்டது). கர்த்தெகனா விரிகுடாவை ஒட்டியுள்ள பகுதிகளில் பொ.யு முந்தைய 4000 ஆண்டுகளிலேயே உள்ளக மக்கள் வாழ்ந்துள்ளனர். எசுப்பானியக் குடியேற்றக் காலத்தில் கர்த்தெகனா எசுப்பானியப் பேரரசின் நிர்வாகத்திற்கும் விரிவாக்கத்திற்கும் முதன்மையான மையமாக விளங்கியது. இது அரசியல், சமய, பொருளியல் செயற்பாடுகளுக்கான மையமாக இருந்தது. 1984இல் கர்த்தெகனாவின் மதில்சூழ் நகரமும் கோட்டையும் உலகப் பாரம்பரியக் களமாக அறிவிக்கப்பட்டது.\n\n"}
{"id": "409731", "url": "https://ta.wikipedia.org/wiki?curid=409731", "title": "குலதெய்வம் (தொலைக்காட்சித் தொடர்)", "text": "குலதெய்வம் (தொலைக்காட்சித் தொடர்)\n\nகுலதெய்வம் சன் தொலைக்காட்சியில் 11 மே 2015 முதல் 13 ஏப்ரல் 2018ஆம் ஆண்டு வரை ஒளிபரப்பான ஒரு குடும்ப தொலைக்காட்சி தொடர் ஆகும். இந்த தொடர் தமிழில் புகழ் பெற்ற நாதஸ்வரம் தொடருக்கு பதிலாக திங்கள் முதல் சனிக்கிழமை வரை இரவு 7:30 மணிக்கு ஒளிபரப்பாகி 897 அத்தியாங்களுடன் நிறைவு பெற்றது. இந்த தொடரை நாதஸ்வரம் புகழ் திருமுருகன் என்பவர் இயக்க மௌலி, வடிவுக்கரசி, ஸ்ரிதிகா, சுஜித், சங்கவி ராணி, சதிஷ் போன்ற பலர் நடித்துள்ளார்கள்.\n\n"}
{"id": "409734", "url": "https://ta.wikipedia.org/wiki?curid=409734", "title": "கிருஷ்ணகிரி நவநீத வேணுகோபால சுவாமி கோயில்", "text": "கிருஷ்ணகிரி நவநீத வேணுகோபால சுவாமி கோயில்\n\nநவநீத வேணுகோபால சுவாமி கோயில் என்பது தமிழ்நாட்டில் கிருஷ்ணகிரி மாவட்டம், கிருட்டிணகிரியில் புதுப்பேட்டை என்ற பகுதியில் அமைந்துள்ள ஒரு கிருஷ்ணன் கோயிலாகும்.\nSection::::கோயில் அமைப்பு.\nஇக்கோயில் கிருஷ்ணகிரி நகரின் மையத்தில் நான்குபுறமும் வீதிகளோடு அமைந்துள்ளது. இக்கோயில் மகாமண்டபம், அர்த்த மண்டபம், கருவறை போன்றவற்றுடன் அமைந்துள்ளது. கருவறையில் உள்ள கிருஷ்ணன் குழந்தைவடிவ கிருஷ்ணனாக நான்கடி உயரத்தில் உள்ளார். வலது கையில் வெண்ணெய் உருண்டையுடனும், இடது கையில் மத்தையும் கொண்டு நின்ற கோலத்தில் உள்ளார்.\nSection::::வழிபாடு.\nசனிக்கிழமைகளில் சிறப்பு வழிபாடு நடத்தப்படுகிறது. நவராத்திரியில் உற்சவரான வேணுகோபாலர், இராதா, ருக்மணி ஆகியோருக்கு சிறப்பு பூசைகள் நடத்தப்படுகின்றன. வைகுண்ட ஏகாதசியன்று பரம்பத வாசல் திறப்பு சிறப்பாக நடக்கிறது.\nSection::::அன்னதானம்.\nஇக்கோயிலில் தமிழக முதல்வரின் அன்னதான திட்டத்தின்படி நாள்தோறும் 25 பேருக்கு அன்னதானம் வழங்கப்படுகிறது.\n\n"}
{"id": "409736", "url": "https://ta.wikipedia.org/wiki?curid=409736", "title": "ஆர்சிஏ சுத்திகரிப்பு", "text": "ஆர்சிஏ சுத்திகரிப்பு\n\nஆர்சிஏ சுத்திகரிப்பு (RCA CLEAN) என்பது குறைக்கடத்தி தயாரிப்பு முறையில் ஒரு தரப்படுத்தப்பட்ட சுத்திகரிப்பு படிநிலையாகும், இது சிலிக்கான்  தகடுகள் (Silicon wafers) உற்பத்தியின் போது அதிகப்படியான வெப்பநிலைக் கொண்ட செயல்முறை படிநிலைகளுக்கு (ஆக்சிடசேன், பரவல், சிவிடி) முன்பு செய்யப்படுவதாகும். \n\nஇது வெர்னர் கெர்ன் என்பவர், 1965ல் RCA, ரேடியோ கார்பரேசன் ஆப் அமெரிக்காவில் வேலை செய்தபொழுது உருவாக்கிய அடிப்படை முறையாகும். இதில் பின்வரும் இரசாயன செயல்முறைகள் வரிசையாக செய்யப்படுகிறது:\n\n\nSection::::நிலையான செய்முறை.\nசிலிக்கான் தகடுகளை தயார் செய்யும் பொழுது அவற்றை அயனி நீக்கப்பட்ட நீரில் ஊற வைக்க வேண்டும்.\n\nஅதிகப்படியான  அசுத்தங்களை (புலப்படும் எச்சங்கள்),  பிரானா கரைசலில் முன்னதாக தூய்மைப்படுத்தப்படவேண்டும். ஒவ்வொரு  படிநிலைகளுக்கிடையே  சிலிக்கான்  தகடுகள்  அயனி  நீக்கப்பபட்ட  நீரில்  அலசப்படவேண்டும்.\n\nஉருக்கிய சிலிக்கா அல்லது உருக்கிய குவார்ட்சில் தயாரிக்கப்பட்ட தீர்வு கரைசலில் சிலிக்கான் தகடுகளை வெறுமனே முழ்குவதின் மூலம் கீழேவரும் படிநிலைகள் செயற்படுத்தப்படுகிறது, (போரோசிலிகேட் கண்ணாடி பொருட்களிலிருந்து அழுக்குகள் வெளி ஆவதால், அவற்றை பயன்படுத்தக் கூடாது). அதேபோல சிலிக்கான் தகடுகளில் கலப்படம் ஏற்படுத்தும் அசுத்தங்களை தவிர்க்க  மின்னணு தர இராசயணங்களை (அல்லது \"சிமாஸ் தர\") உபயோகிக்க பரிந்துரை செய்யப்படுகிறது.\n\nSection::::முதல் படி (எஸ்சி-1): கரிம சுத்திகரிப்பு + தூசிகள் சுத்திகரிப்பு.\nமுதல் படிநிலை (SC-1, எஸ்சி என்பது Standard Clean)  ஒரு குறைக்கடத்தி தகடுகளை பல்வேறு விகிதங்கள் கொண்ட தீர்வுகரைசலில்\n\n\n75 அல்லது 80 °C வெப்பநிலையில் 10நிமிடங்களுக்கு முழ்குவதன் மூலம் சுத்திகரிக்கப்படும். இந்த அடிப்படை பெராக்சைடு கலவை கரிம எச்சங்களை நீக்குகிறது, கரையாத தூசிகள் கூட திறம்பட நீக்கப்படுகிறது. எஸ்சி-1 தகடுகளின் மேற்பாகத்தினையும், தூசிகளையும் அகற்றுவதால் அவை எதிர்வினை புரிய தொடங்குகிறது. இதன் விளைவாக ஒரு மெல்லிய சிலிக்கான் டை ஆக்சைடு படலம் (குறிப்பாக 10 ஆங்க்ஸ்ட்ராம்) அளவில் உருவாகிறது. அதனுடன் குறிப்பிட்ட அளவில் உருவாகும் உலோக கலப்பு (குறிப்பிடத்தக்க அளவில் இரும்பு) அடுத்தடுத்த படிநிலைகளில் அகற்றப்படும்.\n\nSection::::இரண்டாவது படிநிலை (கட்டாயமற்றது): ஆக்சைடு உரிப்பு.\nஇந்த கட்டாயமற்ற இரண்டாம் படிநிலையானது (வெற்று சிலிக்கான் தகடுகள்) குறுகிய கால அளவில் 1:100 அல்லது 1:50 ஐதரோபுளோரிக் அமிலம் திரவக்கரைசலில் 25 °C வெப்பநிலையில் 15 வினாடிகளுக்கு சிலிக்கான் தகடுகளை முழுக்கி எடுப்பதன் மூலம் மெல்லிய ஆக்சைடு படலம் மற்றும் சிறிய அளவிலான அயனி கலப்புகளை நீக்குகிறது. இந்த படிநிலை அதிக தூயமையான பொருட்கள் மற்றும் கொள்கலன் கொண்டு செய்யப்படவில்லையெனில் மீண்டும் சிலிக்கான் தகடுகள் கலப்படையும் ஏனெனில் சிலிக்கான் எளிதில் எதிர்வினையாற்றக்கூடியது. எவ்வாறாயினும், அடுத்தடுத்த படிநிலையான (SC-2) ஆக்ஸைடு அடுக்குகளை கலைத்து, கட்டுப்படுத்துகிறது.\n\nமுதலில் அமிலத்தின் மீது திரவக்கரைசலை ஊற்றாமல், திரவக்கரைசலின் மீது அமிலத்தினை ஊற்றவேண்டும் இல்லையெனில் அமிலம் சிறிது சிறிது துளிகளாக திரிபு அடைந்துவிடும்\n\nSection::::மூன்றாம் படிநிலை (SC-2): அயனி சுத்திகரிப்பு.\nமூன்றாவதும் கடைசியுமான (SC2) படிநிலையில் குறைக்கடத்தி தகடானது பல்வேறு விகிதங்கள் கொண்ட பின்வரும் தீர்வுக் கரைசலில் \n\n\n75 அல்லது 80 °C வெப்பநிலையில், பத்து நிமிடங்களுக்கு முழ்குவதின் மூலம் மீதமுள்ள உலோக(அயனி) கலப்புகளின் சுவடுகள் நீக்கப்படுகிறது, சில கலவை எஸ்சி-1 படிநிலையில் ஏற்பட்டதாகும். மேலும் இது மெல்லிய செயல்படாத படலத்தினை குறைக்கடத்தி தகட்டின் மேற்பரப்பில் ஏற்படுத்துகிறது, இது அடுத்தடுத்து ஏற்படும் கலப்புகளை தவிர்க்கிறது (வெற்று சிலிக்கான் மேற்பரப்பு எளிதில் கலப்படம் அடையும்).\n\nSection::::நான்காவது படி: அலசுதல் மற்றும் உலர்த்துதல்.\nRCA சுத்திகரிப்பு என்பது சுத்தமான உயர் தூய்மை இரசாயனங்கள் மற்றும் சுத்தமான கண்ணாடி கொண்டு செய்யப்படுகிறது, இதன் மூலம் ஒரு சிலிக்கான் தகடுகளின் மேற்பரப்பு சுத்திகரிக்கப்படுகிறது. நீரின் மேற்பரப்பில் மிதக்கும் ஆர்கானிக்ஸ் மற்றும் துகள்கள் மூலம் மீண்டும் சிலிக்கான் தகடுகள் எளிதில் கலப்படம் அடைவதால், கழுவுதல் மற்றும் உலர்த்தும் வழிமுறைகளை சரியாக செய்ய வேண்டும் (எ.கா., நீர் பாய்ந்து செல்லும் வழிகள்). சிலிக்கான் தகடுகளை அலச மற்றும் உலர்த்துவதற்குப் பல விதமான நடைமுறைகளை பயன்படுத்தலாம்.\n\n\n"}
{"id": "409739", "url": "https://ta.wikipedia.org/wiki?curid=409739", "title": "புதுவை 2 (நெல்)", "text": "புதுவை 2 (நெல்)\n\nபி ஒய்- 2 (\"PY 2\") (வேளாண் வழக்கு புனிதவதி (\"Punithavathi\") எனப்படும் இந்த நெல் வகை, கண்ணகி மற்றும் கல், 2032 (\"Kannagi / Cul.2032\") போன்ற நெல் இரகங்களை இணைத்து உருவாக்கப்பட்ட புதுச்சேரி நெல் வகையாகும்.\n\nSection::::வெளியீடு.\nஇந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 1980 ஆம் ஆண்டு, இவ்வகை நெல் இரகத்தை வெளியிடப்பட்டதாக அறியப்படுகிறது.\nSection::::காலம்.\nகுறுகியகால நெற்பயிர்களில் ஒன்றான இது, 95 - 100 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற குறுகியகால நெற்பயிர்கள், சொர்ணவாரி, குறுவை, மற்றும் நவரை பட்டத்திற்கு (பருவத்திற்கு) ஏற்றதாக கூறப்படுகிறது.\n\nSection::::சாகுபடி.\nபாசன வசதியுள்ள பகுதிகளில் நன்கு வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.\n\n\n"}
{"id": "409740", "url": "https://ta.wikipedia.org/wiki?curid=409740", "title": "வரட்டனப்பள்ளி இலட்சுமி நரசிம்ம சுவாமி கோயில்", "text": "வரட்டனப்பள்ளி இலட்சுமி நரசிம்ம சுவாமி கோயில்\n\nஇலட்சுமி நரசிம்ம சுவாமி கோயில் என்பது தமிழ்நாட்டில் கிருஷ்ணகிரி மாவட்டம், வரட்டனப்பள்ளி என்ற சிற்றூரில் அமைந்துள்ள ஒரு நரசிம்மர் கோயிலாகும்.\nSection::::தொன்மவியல்.\nஅர்சுனனின் கொள்ளுப் பேரனான ஜனமேஜய மன்னன் ஒரு வேள்வி நடத்தும்போது அதில் அந்தணர் ஒருவர் தவறி விழுந்து இறந்துவிட்டார். இதனால் ஜனமேஜயருக்கு பிரம்மஹத்தி தோசம் பீடித்தது. இந்த தோசம் நீங்கவேண்டி ஐந்து நரசிம்மர் கோயில்களை அமைத்ததாகவும், அதில் ஒரு கோயில் இது எனப்படுகிறது.\nSection::::கோயில் அமைப்பு.\nகருவறையை மட்டும் கொண்டதாக அக்காலத்தில் கட்டப்பட்டதாக இக்கோயில், பிற்காலத்தில் விரிவுபடுத்தப்பட்டுள்ளது. இக்கோயிலானது மூன்று நிலை இராசகோபுரத்துடன் அமைந்துள்ளது. இராச கோபுரத்தை தாண்டி நுழைந்தால் ஹயகிரீசுவரர், வீர ஆஞ்சனேயர் ஆகியோரின் சிலைகள் அமைக்கப்பட்டுள்ளன. மூலவருக்கு எதிரில் கருடாழ்வாருக்கு சிறிய சந்நிதி உள்ளது. இதையடுத்து மகாமண்டபம், அர்த்தமண்டபம் கருவறை என கோயில் அமைந்துள்ளது. கருவறையில் மகாலட்சுமியை மடியில் தாங்கியபடி நரசிம்மர் சாந்தமாக காட்சியளிக்கிறார். கோயில் வளாகத்தில் உள்ள சத்திய நாராயணர் மண்டபத்தில் சத்தியவதி, ரமாதேவி ஆகியோருடன் சத்தியநாராயணர் நின்ற கோலத்தில் காட்சியளிக்கிறார். பிரகாரத்தில் சிறிய சயன நரசிம்மரின் சிற்பம் உள்ளது. \nSection::::வழிபாடு.\nசனிக்கிழமைகளில் சிறப்பு வழிபாடு நடத்தப்படுகிறது. வைகுண்டேகாதசியன்று சிறப்பு வழிபாடு நடத்தப்படுகிறது. பௌர்ணமியன்று சத்தியநாராயண பூசையும், அமாவாசையன்று சுதர்சன ஹோமமும் நடத்தப்படுகிறது. புரட்டாசி சனிக்கிழமைகளில் சிறப்பு வழிபாடு நடத்தப்படுகிறது.\n\nSection::::அமைவிடம்.\nகிருஷ்ணகிரியில் இருந்து குப்பம் செல்லும் சாலையில் 10 வது கி.மீ தொலைவில் வரட்டனப்பள்ளி உள்ளது.\n"}
{"id": "409742", "url": "https://ta.wikipedia.org/wiki?curid=409742", "title": "கிள்ளிவளவன், குளமுற்றத்துத் துஞ்சியவன்", "text": "கிள்ளிவளவன், குளமுற்றத்துத் துஞ்சியவன்\n\nகிள்ளிவளவன் அல்லது கிள்ளி வளவன் என்னும் சோழன் குளமுற்றம் என்னுமிடத்ததில் இறந்ததால் \"குளமுற்றத்துத் துஞ்சிய\" என்னும் அடைமொழியுடன் \"சோழன் குளமுற்றத்துத் துஞ்சிய கிள்ளிவளவன்\" என்று குறிப்பிடப்படுகிறான். சோழன் குராப்பள்ளித் துஞ்சிய கிள்ளிவளவன் என்று குறிப்பிடப்படும் மற்றொரு கிள்ளிவளவன் உள்ளமையால் இருவரையும் வேறுபடுத்திக் காட்ட அடைமொழிகள் தேவைப்பட்டன. இந்தக் குளமுற்றத்துத் துஞ்சிய கிள்ளிவளவன் பல பாடல்களில் பல புலவர்களால் குறிப்பிடப்பட்டுள்ளான். \n\nSection::::சோழன் குளமுற்றத்துத் துஞ்சிய கிள்ளி வளவன் பற்றிய செய்திகள்.\nஇவன் உறையூர் மாடத்தில் இருந்ததாகப் புலவர் கோவூர் கிழார் குறிப்பிடுகிறார். காவிரிப்பூம் பட்டினத்திலும் இவன் தங்கியிருந்தான். பசும்பூண் வளவன் என்று இவனை ஆடுதுறை மாசாத்தனார் போற்றிக் கூற்றுவன் பசியைப் போக்கப் பலரைக் கொன்று குவித்தான் என்று குறிப்பிடுகிறார். \n\nகிள்ளி வளவன் வெள்ளம் போன்ற படையுடன் கூடல் நகருக்குச் சென்று பழையன் மாறனைப் போரில் வென்று அவன் குதிரைகளையும் யானைகளையும் கைப்பற்றியபோது சேரன் கோதை மார்பன் உவகை கொண்டது போல் தலைவன் தலைவி கள்ளக் காதலை ஊரார் பேசி மகிழ்கின்றனர் என்று நக்கீரர் குறிப்பிடுகிறார். வானவன் தலைநகர் வஞ்சி மாநகரை இவன் வென்றது பற்றி மாறோக்கத்து நப்பசலையார் குறிப்பிடுகிரார். பகவரின் கோட்டைகளை அழித்தல் நன்று அன்று என்று இந்தப்பஃ பெண்புலவர் இவனுக்கு அறிவுரை கூறுகிறார். பொலம்பூண் கிள்ளி என்று இவன் போற்றப்படுகிறான். காவிரிப்பூம் பட்டினம் இவன் தலைநகர். இவன் சோசரை வென்றான். இவன் கருவூரைத் தாக்கியபோது சேரன் கோட்டைக் கதவுகளை அடைத்துக்கொண்டு உள்ளேயே இருந்தான். இப்படிப்பட்ட கோழையைத் தாக்குவது நாணத்தக்க செயல் என்று ஆலத்தூர் கிழார் குறிப்பிடுகிறார். \n\nமலையமான் மக்களை யானைக் காலில் இட்டுக் கொல்ல முற்பட்டபோது கோவூர் கிழார் புறாவுக்காகத் தன்னையே கொடுத்த சிபி வழிவந்தவன் என்று நயமாகப் புகழ்ந்தும் கொல்ல வரும் யானையைக் கண்டு குழந்தைகள் சிரிப்பதையும் எடுத்துக் கூறி மலையமான் மக்களைக் காப்பாற்றினார். \n\nபுலவர் வெள்ளைக்குடி நாகனார் இவனை நேரில் கண்டு பாடி தன் நிலவரியைத் தள்ளுபடி செய்துகொண்டார் \n\nபுலவர் இடைக்காடனார் இவனிடம் பரிசில் வேண்டியபோது இவன் பிறர் மண்ணை வென்று பரிசில் வழங்குவது போல் பார்த்தான் என்கிறார். இவன் எப்போது தாக்குவான் என்று தெரியாமல் பகைவர் நாட்டு மக்கள் நடுங்கியது பற்றிப் புலவர் கோவூர் கிழார் குறிப்பிடுகிறார். இவன் பகைவரை வென்று அவர் தலையில் அணியும் முடிப் பொன்னால் தான் காலில் அணிந்துகொள்ள கழல் செய்துகொண்டான் என்று புலவர் ஆவூர் கிழார் குறிப்பிடுகிறார். \n\nபுலவர் மூலங்கிழாரை இவன் எந்த ஊர்க்காரர் என்று வினவியபோது \"உன் பகைநாட்டவரும் உன்னை விரும்புவர்\" என்று கூறிப் பாடுகிறார். \n\nகிணை முழக்கிக்கொண்டு வாயிலில் நின்ற புலவர் எருக்காட்டூர்த் தாயங்கண்ணனார் பிறரை நாடாவண்ணம் தனக்குப் பரிசுகளை வழங்கினான் என்கிறார். பாணர் சுற்றத்துக்குப் பாற்சோறும் பரிசில் பொருள்களும் இவன் வழங்கியது பற்றி ஆலத்தூர் கிழார் குறிப்பிடுகிறார். \n\nஐயூரிலிருந்து இந்தக் கிள்ளிவளவனைக் கண்டு பரிசில் பெற ஐயூர் முடவனார் என்னும் புலவர் சென்றுகொண்டிருந்தார். கருவூரை அடுத்த தாமான் தோன்றி மலைப்பகுதி நாட்டை ஆண்ட தாமான் தோன்றிக்கோ என்னும் மன்னன் இவரைக் கண்டு முடம்பட்ட புலவருக்கு உதவும் வகையில் வண்டித்தேரும் எருதுக்களும் தந்து உதவினான் இவர் இந்தக் கிள்ளிவளவனிடம் வந்தபோது அவன் இறந்துவிட்டான். அவனைப் புதைக்கப் பெரிய தாழி வனையும்படி இந்தப் புலவர் குயவனை வேண்டுகிறார்.\n\nமழைத்துளி விழுவது போல் பொறியும்படி நெய்யில் வறுத்துத் தனக்கு இவன் உணவளித்ததாகப் புலவர் கோவூர் கிழார் குறிப்பிடுகிறார். அரசன் பிட்டை என்பானை இவன் போரில் காயப்படுத்தினான். நல்ல உணவும், நல்ல ஆடையும் தனக்கு நல்குமாறு இவனைப் புலவர் நல்லிறையனார் வேண்டுகிறார். தேர்வண் கிள்ளி என்று போற்றப்படும் இவனும் இவனது யானை இல்லாக் வெளிறும் தன்னைக் கலங்க வைக்கிறது என்று புலவர் பொத்தியார் குறிப்பிடுகிறார். இந்தக் கிள்ளி வளவன் சிறந்த வள்ளல் என்பதைப் புலவர் மாறோக்கத்து நப்பசலையார் குறிப்பால் உணர்த்துகிறார். இவனது உயிரை எமன் கொண்டு சென்றிருக்க முடியாது. காரணம் இவன் பெருவீரன். இவனிடம் இவனது உயிரைத் தானமாகக் கேட்டுப் பெற்றிருக்க வேண்டும் என்கிறார். \nSection::::இந்த வளவன் பாடிய பாடல்கள்.\nவருபவர்களுக்கெல்லாம் உண்ண உணவு தருவதோடு அவர்களின் இல்லத்தில் இருப்பவர்களுக்கு உணவு எடுத்துச் செல்லவும் உணவு வழங்கிய சிறுகுடி கிழான் பண்ணன் தான் வாழவேண்டிய நாளையும் எடுத்துக்கொண்டு நீண்ட நாள் வாழவேண்டும் என்று வாழ்த்திப் பாடுகிறான்.\n"}
{"id": "409769", "url": "https://ta.wikipedia.org/wiki?curid=409769", "title": "ஈத்தைல் எக்சனோயேட்டு", "text": "ஈத்தைல் எக்சனோயேட்டு\n\nஎத்தில் எக்சனோயேட்டு \"(Ethyl hexanoate)\" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். நிறமற்ற நீர்மமான இச்சேர்மத்தை எக்சனாயிக் அமிலத்தையும் எத்தனாலையும் கலந்து ஒடுக்க வினைக்கு உட்படுத்துவதன் மூலம் தயாரிக்க முடியும். அன்னாசிப்பழத்தின் இனிய சுவைமணத்தை எத்தில்யெக்சனோயேட்டு பெற்றுள்ளது .\n"}
{"id": "409771", "url": "https://ta.wikipedia.org/wiki?curid=409771", "title": "ஈத்தைல் டெக்கேனோயேட்டு", "text": "ஈத்தைல் டெக்கேனோயேட்டு\n\nஎத்தில் டெக்கேனோயேட்டு \"(Ethyl decanoate)\" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். இதை எத்தில் தெக்கேனோயேட்டு என்றும் அழைக்கலாம். எத்தில் கேப்ரேட்டு என்ற பெயராலும் இதை அழைக்கிறார்கள். இந்த கொழுப்பு அமில எசுத்தரை கேப்ரிக் அமிலத்தையும் எத்தனாலையும் கலந்து வினைக்கு உட்படுத்துவதன் மூலம் தயாரிக்க முடியும். நொதித்தல் முறையில் மதுவைத் தயாரிக்கும்போது குறிப்பாக 15° செல்சியசு வெப்பநிலையில் உடன்விளைபொருளாக இச்சேர்மம் உருவாகிறது.\n"}
{"id": "409779", "url": "https://ta.wikipedia.org/wiki?curid=409779", "title": "சந்தியா (இந்துத் தொன்மவியல்)", "text": "சந்தியா (இந்துத் தொன்மவியல்)\n\nசந்தியா அல்லது சரண்யா என்பவர் இந்துத் தொன்மவியலில் கூறப்படும் ஒரு பெண் கடவுளும் சூரிய தேவனின் மனைவியும் ஆவார். இவர் சரண்யா, சங்க்யா என்ற பெயர்களிலும் அழைக்கப்படுகிறார். இவர் சூரிய தேவனின் மூலம் அஸ்வினி குமாரர்கள், யமா மற்றும் யமி ஆகிய குழந்தைகளைப் பெற்றெடுத்தார்.\n"}
{"id": "409788", "url": "https://ta.wikipedia.org/wiki?curid=409788", "title": "தக்காசி இனூயி", "text": "தக்காசி இனூயி\n\nSection::::கழக வாழ்வு.\nஅனைத்து சப்பான் உயர்நிலைப்பள்ளி கால்பந்தாட்டப் போட்டியில், அவரது பள்ளி சிகா யாசு உயர்நிலைப்பள்ளி வெற்றி பெற்ற நிலையில், இனூயி தகுதிபெற்றவராக (\"Letterwinner\") 2006இல் தேர்வானார்.\n\n2007இல் இனூயி யோகோஹாமா எப். மரினோசு கழகத்தில் இணைந்து ஜே லீக் டிவிசன் 1இல் விளையாடலானார். இருப்பினும் வழமையான அணிக்குத் தேர்வாகாமல் செரெசோ ஒசாக்கா அணிக்கு கடனாக அனுப்பப்பட்டார். இந்த பருவத்தின் இறுதியில் நிரந்தரமாக யோகோஹாமா அணியில் இடம் பிடித்தார்.\n\nசூலை 2011இல் ஐரோப்பாவில் விளையாடத் தொடங்கிய இனூயி செருமனியின் விஎஃப்எல் போகம் கழகத்தில் இணைந்தார். \nசூலை 2012இல் புன்டசுலீகா கழகமான என்ட்ராகட் பிராங்க்பர்ட்டில் மூன்றாண்டுகளுக்கு ஒப்பந்தம் செய்யப்பட்டார்.\n"}
{"id": "409792", "url": "https://ta.wikipedia.org/wiki?curid=409792", "title": "ஹூபெர்ட் செசில் பூத்", "text": "ஹூபெர்ட் செசில் பூத்\n\nஹூபெர்ட் செசில் பூத் (Hubert Cecil Booth) (பிறப்பு 4 சூலை 1871 - இறப்பு 14 சனவரி 1955) ஒரு ஆங்கிலேய பொறியாளர் மற்றும் மின்சாரத்தால் இயங்கும் முதல் தூசகற்றியை கண்டுபிடித்தவர்.\n\nஇவர் தொங்கு பாலம், இராட்டினம் (பெரிஸ் வீல்) மற்றும் தொழிற்சாலைகள் போன்றவகைகளையும் வடிவமைத்திருக்கிறார். மேலும் பின்நாட்களில் இவர் பிரித்தானிய தூசகற்றி மற்றும் பொறியியல் நிறுவனத்தின் நிர்வாக இயக்குனர் மற்றும் தலைவராகவும் இருந்துள்ளார். \n\nSection::::ஆரம்ப வாழ்க்கை.\n1871 ஆம் ஆண்டில் பூத் இங்கிலாந்தில் உள்ள குளுஸ்டர் என்னும் இடத்தில் பிறந்தார். பின்னர் குளுஸ்டர் கல்லூரி மற்றும் குளுஸ்டர் கவுண்டி பள்ளியில் தலைமையாசிரியர் ரெவரன்ட் லாய்டு பிரிரிடன் தலைமையில் கல்வி பயின்றார். இவர் 1889 ஆம் வருடத்தில் இலண்டன் கீல்ட் மத்திய தொழில்நுட்ப கல்லூரி நடத்திய நுழைவுத் தேர்வில் வெற்றி பெற்று அந்த கல்லூரியில் சேர்ந்து பயின்றார். மூன்று ஆண்டுகளில் கட்டடம் மற்றும் இயந்திரப் பிரிவுகளில் பொறியில் படிப்பை பேராசிரியர் வில்லியம் காவதுரோன் மேற்பார்வையில் படித்து முடித்தார். இவர் குடிசார் பொறியாளர்கள் நிறுவனத்தில் மாணவராகவும் இருந்திருக்கிறார்.\n"}
{"id": "409801", "url": "https://ta.wikipedia.org/wiki?curid=409801", "title": "சாலமரத்துப்பட்டி சென்றாய சுவாமி கோயில்", "text": "சாலமரத்துப்பட்டி சென்றாய சுவாமி கோயில்\n\nசாலமரத்துப்பட்டி சென்றாய சுவாமி கோயில் என்பது தமிழ்நாட்டில் கிருஷ்ணகிரி மாவட்டம், சாலமரத்துப்பட்டி என்ற சிற்றூரில் அமைந்துள்ள ஒரு பெருமாள் கோயிலாகும்.\nSection::::கோயில் பற்றி நிலவும் கதை.\nஏறக்குறைய எண்ணூறு ஆண்டுகளுக்கு முன்பு கர்நாடகத்தைச் சேர்ந்த பல்லாரி யாதவ இனத்தில் \"துர்கம்மா\" என்ற அழகுள்ள பெண் இருந்தாள். அப்பகுதியை ஆண்ட முசுலீம் நவாப் அப்பெண்ணை தனக்கு திருவமணம் செய்து தருமாறு கேட்டார். அவருக்கு அஞ்சிய யாதவர்கள் பெண்தர ஒப்புக் கொண்டனர், பின்னர் இரவோடு இரவாக அப்பெண்ணை அழைத்துக்கொண்டு ஊரைவிட்டே வெளியேறினர். அவ்வாறு அவர்கள் செல்லும்போது நவாப் தங்களைப் பின்தொடர்வதை அறிந்தனர். இதனால் மானத்தைக் காப்பாற்றிக் கொள்ள குறுக்கே ஓடிய ஆற்றில் அப்பெண்ணை தள்ளிவிட்டு தங்கள் பயணத்தைத் தொடர்ந்தனர். அவ்வாறு செல்லும்போது அந்தக் குடும்பத்தில் உள்ள ஒரு மூதாட்டியின் தலையில் இருந்த கூடையின் சுமை கூடியதை உணர்ந்து, அந்தக்கூடையில் பார்த்தபோது, அதில் உருளைவடிவக் கல் ஒன்று இருப்பதைப் பார்த்தனர். அந்தக் கல்லைத் தூக்கி எறிந்துவிட்டு பயணத்தைத் தொடர்ந்தபோது அந்தக் கல் கூடையில் தாவி ஏறிக்கொண்டது. வழியில் பலமுறை அந்தக் கல்லை எறிந்தபோதும் அது மீண்டும் மீண்டும் கூடையில் ஏறியபடியே இருந்தது. யாதவர்கள் இந்த சென்றாய மலையின் பக்கம் வந்தபோது அந்தக்கல்லை இந்த மலைமீது எறிந்தபோது அந்தக் கல் மறைந்துவட்டது. அதனால் பெருமாளே தங்களைப் பின்தொடர்ந்து வந்ததாக கருதி, இப்பகுதியில் கல் மறைந்ததால் இதுவே தாங்கள் வாழ ஏற்ற இடமாக கருதி அங்கேயே வாழத் துவங்கினர். பல ஆண்டுகள் கழித்து ஒரு இருளன் கிழங்கு அகழ சூலத்தால் மண்ணை அகழ்ந்தான். அப்போது ஒரு கல்லில் சூலம் பட்டு அதில் இரத்தம் கசிவதைக் கண்டு மயங்கி இறந்தான். சூலத்தால் காயம்பட்ட அந்தக் கல்லே பெருமாளாக இன்றும் வழிபடப்படுகிறது.\n\n200 ஆண்டுகளுக்கு முன்பு பாரூரில் இருந்த சிவபக்தரான ஒரு மணியக்கார் ஆண் குழந்தை வேண்டி, இந்த மலைக்கு வந்து இறைவனை வழிபட்டார். கோயில் முழுவதும் சிவச்சின்னங்கள் இருக்கும் நிலையில் இறைவனுக்கு நாமம் சாத்தப்பட்டிருப்பதைக் கண்டு, இறைவனுக்கு திருநீறு பூசுமாறு பூசாரியான தாசரிடம் கூறினார். ஆனால் அவர் மறுத்து வாக்குவாதத்தில் ஈடுபட்டார். இறுதியில் அங்குள்ள தண்ணீர் கிணற்றை குதிரையால் தாண்டுவது என்றும், தாண்டினால் நாமத்தை இடுவது என்றும், தாண்டாவிட்டால் திருநீறு பூசுவது என்றும் முடிவு செய்தனர். குதிரை கிணற்றைத் தாண்டியதால் திருநாமத்தைப் பூசி வழிபட்டனர். \nSection::::கோயில் அமைப்பு.\nகோயிலானது ஒரு மலை உச்சியில் உள்ளது. கோயிலுக்குச் செல்ல படிக்கட்டுகள் உள்ளன. கோயிலானது சோழர் பாணியிலான கருங்கல் மதில்களுடன் கிழக்கு வாயிலுடன் உள்ளது. கோயிலில் கொடிமரம் இல்லை. ஆனால் அதற்குபதில் 10 அடி உயர விளக்குக் கம்பமானது மேடைமீது உள்ளது. இதனையடுத்து நந்தியும், பலிபீடமும் உள்ளன. நந்திக்கு முன்பாக கருடாழ்வார் பிரதிட்டை செய்யப்பட்டுள்ளார். கோயிலானது மகாமண்டபம், அர்த்த மண்டபம், கருவறை என்ற கட்டட அமைப்புகளோடு உள்ளது. கருவறையில் உள்ள மூலவர் உருளை வடிவில் சுயம்புவாக உள்ளார். இதனால் மூலவர் சிவலிங்கம் என்றும் பெருமாள் என்றும் இருவேறு கருத்துகள் இன்றுவரை உள்ளன. கோயில் பிரகாரத்தில் விநாயகர், முருகர், கிருஷ்ணர், வீராஞ்சநேயர் ஆகியோருக்கு தனிச் சந்நதிகள் உள்ளன. \nSection::::விழாக்கள்.\nஒவ்வோராண்டும் மாசிமாதம் மகா சிவராத்திரியன்று தேர்த் திருவிழா நடக்கிறது. தேரானது மலையைச் சுற்றி வலம்வருகிறது. சிவராத்திரியன்று பெருமாள் கோயிலில் திருவிழா நடப்பது எங்கும் இல்லாத சிறப்பு ஆகும்.\nSection::::அமைவிடம்.\nஊத்தங்கரையில் இருந்து தருமபுரி செல்லும் சாலையில் 10 வது கி.மீ தொலைவில் உள்ளது.\n\nSection::::வெளி இணைப்புகள்.\nசாலமரத்துப்பட்டி\n"}
{"id": "409803", "url": "https://ta.wikipedia.org/wiki?curid=409803", "title": "பென்டைல் பியூட்டைரேட்டு", "text": "பென்டைல் பியூட்டைரேட்டு\n\nபென்டைல் பியூட்டைரேட்டு \"(Pentyl butyrate)\" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். பென்டைல் பியூட்டேனோயேட்டு அல்லது அமைல் பியூட்டைரேட்டு என்ற பெயர்களாலும் இதை அழைக்கிறார்கள் . வழக்கமாக கந்தக அமில வினையூக்கியின் முன்னிலையில் பென்டனாலை பியூட்டைரிக் அமிலத்துடன் சேர்த்து வினைபுரியச் செய்வதன் மூலம் பென்டைல் பியூட்டைரேட்டைத் தயாரிக்கிறார்கள். பேரிக்காய் அல்லது சர்க்கரை பாதாமி மணத்தை நினைவூட்டுவதாக இதன் மணம் அமைந்துள்ளது. சிகரெட்டு எனப்படும் வெண்சுருட்டுகளில் பென்டைல் பியூட்டைரேட்டை கூட்டுசேர் பொருளாகப் பயன்படுத்துகிறார்கள். \n"}
{"id": "409820", "url": "https://ta.wikipedia.org/wiki?curid=409820", "title": "பென்டைல் புரோப்பேனோயேட்டு", "text": "பென்டைல் புரோப்பேனோயேட்டு\n\nபெண்டைல் புரோப்பேனோயேட்டு \"(Pentyl propanoate)\" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். அமைல் புரோப்பேனோயேட்டு என்ற பெயராலும் இதை அழைக்கிறார்கள். பெண்டேன்-1- ஆல் உடன் புரோப்பேனோயிக் அமிலத்தைச் சேர்த்து ஒடுக்க வினைக்கு உட்படுத்துவதன் மூலம் இந்த கரிம எசுத்தரை தயாரிக்க முடியும் . ஆப்பிள் பழம் போன்ற சுவைமணத்தைக் கொண்டிருக்கும் பெண்டைல் புரோப்பேனோயேட்டு நிறமற்ற ஒரு நீர்மமாகும். இது தண்ணீரில் மிதக்கும் . \n"}
{"id": "409842", "url": "https://ta.wikipedia.org/wiki?curid=409842", "title": "கருப்பூந்துறை அழியாபதி ஈசன் சமேத சிவகாமி அம்பாள் ஆலயம்", "text": "கருப்பூந்துறை அழியாபதி ஈசன் சமேத சிவகாமி அம்பாள் ஆலயம்\n\nஅழியாபதி ஈசன் உடனுறை சிவகாமி அம்மன் கோயில் தமிழ்நாட்டின் திருநெல்வேலி மாவட்டம், திருநெல்வேலி நகரத்தில் பாயும் தாமிரபரணி ஆற்றின் கரையில் குறுக்குத்துறை அருகே கருப்பூந்துறை என்னுமிடத்தில் அமைந்துள்ளது. \n\nSection::::கோயில் அமைப்பு.\nகோரக்கர் மகரிஷியால் பிரதிஷ்டை செய்யப்பட்ட இந்த ஆலய இறைவனுக்கு, சுமார் 800 ஆண்டுகளுக்கு முன்பு வீரபாண்டிய மன்னனால் ஆலயம் கட்டப்பட்டதாக கூறப்படுகிறது.\n\nகற்கோட்டையாக விமானத்துடன் கூடிய கருவறையும், அர்த்த மண்டபம், மகா மண்ட பம், வசந்த மண்டபம், மணி மண்டபம், உள்பிரகார சுற்று, வெளிப்பிரகார சுற்று என பெரிய ஆலயமாக திகழ்கிறது. ஆலயத்தின் முகப்பில் ‘காருண்ய தீர்த்தகுளம்’ இருந்ததாகவும், அதில் இருந்துதான் இறைவனின் அபிஷேகத்திற்கு தீர்த்தம் எடுக்கப்பட்டதாகவும் கூறுகிறார்கள். காலப்போக்கில் வெளிப் பிரகாரங்களும், காருண்ய குளமும் அழிந்து விட்டாலும், கருவறை, அர்த்த மண்டபம், மகாமண்டபம் ஆகியவை மட்டும் எஞ்சியபடி இருக்கின்றன.\n\nஇக்கோயிலின் தல விருட்சம் அத்தி மரம். சுமார் 80 வருடங்களுக்கு முன்பு அமாவாசை சித்தர் என்பவரால் திருப்பணிகள் செய்யப்பட்டு கும்பாபிஷேகம் நடத்தப்பட்டது. அவரது சமாதியும் ஆலயத்தின் அருகிலேயே அமைந்துள்ளது.\n\nஇத்தல இறைவனான அழியாபதி ஈசன், கோபுர விமானத்துடன் கூடிய கருவறையில் அமர்ந்துள்ளார். மகா மண்டபத்தில் சிவகாம சுந்தரி அம்பாள் தனி கோபுர விமானத்துடன் தனிச் சன்னிதியில் உள்ளார். அம்பிகைக்கு \"சௌந்தரி\" என்ற பெயரும் உண்டு. \n\nஈசனின் கருவறையின் முகப்பில் இருபுறமும் விநாயக பெருமானும், முருகப்பெருமானும் அருள்பாலிக்கின்றனர். மணி மண்டபத்தின் முகப்பில் துவார பாலகர்களும், வெளிப்பிரகாரத்தில் சுவாமிக்கு வலப்பக்கத்தில் தென்திசையில் தட்சிணாமூர்த்தியும், பின்புறத்தில் கன்னிமூல விநாயகர், வள்ளி- தெய்வானை சமேத சுப்பிரமணியர், பூதநாத சாஸ்தா, பகவதி அம்பாள் அனைவரும் விமானத்துடன் கூடிய தனித்தனி சன்னிதியில் அமர்ந்து அருள்பாலித்து வருகின்றனர். நாக தெய்வங்களுக்கு தனிபீடம் அமைக்கப்பட்டுள்ளது. சுவாமிக்கு இடப்புறமாக சண்டிகேஸ்வரரும், பைரவரும் தனித்தனி விமானத்துடன் கூடிய சன்னிதியில் இருந்து அருள்புரிகின்றனர்.\n\nSection::::தல வரலாறு.\nதட்சன், தான் நடத்திய யாகத்தின்போது ஈசனை அழைக்காமலும், அவருக்கு கொடுக்க வேண்டிய அவிர்பாகம் கொடுக்காமலும் அவமதித்தான். இதனால் கோபம் கொண்டு வெகுண்டெழுந்த ஈசன், பைரவராக மாறி தட்சனின் தலையை கொய்து விட்டு தாமிரபரணி ஆற்றின் கரையோரம் உள்ள மேலநத்தம் என்ற இடத்தில் உக்கிரமாக தவம் மேற்கொண்டார். அவருடைய உக்கிரமான தவத்தின் காரணமாக நத்தம் பகுதிக்கு அருகே உள்ள கருப்பூந்துறை, கரிக்காதோப்பு, கருங்காடு, கரிசூழ்ந்தமங்கலம் வரையான வயல்பகுதிகள் யாவும் தீக்கிரையாகியது. \n\nஅக்னியின் நாக்குகள் தன்னுடைய உக்கிரத்தை அதிகப்படுத்தி கருங்காடு வரை சென்றது. இன்னும் அதிக உக்கிரம் அடைந்தால் திருநெல்வேலி வயல் பகுதிகள் யாவும் அழிந்து விடும் என்பதால், கருங்காடு பகுதியில் தீயின் சீற்றம் அதிகம் பரவாமல் இருப்பதற்காக பரவா எல்லைநாதர் தோன்றி ஈசனின் உக்கிரத்தை கட்டுப்படுத்தினார்.\n\nஈசனின் உக்கிரமான தவத்தின் காரணமாக வயல் பகுதிகள் யாவும் தீக்கிரையாகி பஞ்சம் ஏற்பட்டது. அப்போது அவ்வழியாக வந்த கோரக்க மகரிஷி, ஈசனை வழிபட முயன்றார். ஈசன் அக்னீஸ்வரராக இருப்பதை கண்டு தனது ஞான திருஷ்டியின் மூலம் அவருடைய உக்கிரத்தின் காரணத்தை அறிந்தார். உடனடியாக அக்னீஸ்வரரை சாந்தப்படுத்துவதற்காக நேர் எதிரில் கிழக்கு முகமாக ஒரு லிங்கத்தை பிரதிஷ்டை செய்து பூஜை செய்தார். சித்தர்கள் அனைவரும் பவுர்ணமி அன்று ஒன்று சேர்ந்து அழியாபதி ஈசனாருக்கு அபிஷேக, ஆராதனைகள், பூஜைகள் நடத்தி அக்னீஸ்வரரை சாந்தமாக் கினர்.\n\nதட்சனை அழித்து உக்கிரவடிவில் காட்சியளித்த சிவனே, மேலநத்தம் பகுதியில் மேற்கு முகமாக அமர்ந்து அக்னீஸ்வரராகவும், நெல்லையம்பலத்தை அழியாமல் காத்து பக்தர்களுக்காக அவதாரம் எடுத்த சாந்த மூர்த்தியே, நேர் எதிரே கிழக்கு முகமாக அமர்ந்து முக்தி அளிக்கும் அழியாபதி ஈசனாகவும் அருள்பாலிக்கின்றனர்.\n\nSection::::சிறப்பு நாட்கள் & திருவிழாக்கள்.\nஇவ்வாலயத்தில் முக்கிய திருவிழாக்களாக சித்திரை முதல்நாள், ஆடிப்பூரம், புரட்டாசி நவராத்திரி, ஐப்பசி திருக்கல்யாணம், திருக் கார்த்திகை, தை மாதப்பிறப்பு, மாசி மகாசிவராத்திரி ஆகிய திருவிழாக்கள் நடைபெறுகிறது. இது தவிர தமிழ் மாதப்பிறப்பு, பிரதோஷம், பவுர்ணமி ஆகிய நாட்களில் சிறப்பு வழிபாடுகள், பூஜைகள் நடக்கிறது. \n\nமகாசிவராத்திரி அன்று சூரிய பகவான், அதிகாலையில் தனது கதிர்களால் ஈசனது கருவறையில் ஒளிவீசுவார். இவ்வாலயத்திற்கு வரும் பக்தர்கள், முதலில் அகல் தீபம் ஏற்றிய பின்னர்தான் ஈசனையே வழிபடுகிறார்கள். கோரக்க மகரிஷியால் பிரதிஷ்டை செய்யப்பட்ட மிகச்சிறப்பான லிங்கம் இவ்வாலயத்தில் உள்ளது. இந்த கோயிலிலுக்கு 7 வியாழக்கிழமைகள் தொடர்ந்து பூஜை செய்து சித்தர்களின் அருளை பெறலாம் என்பது நம்பிக்கை. \n\nSection::::செல்லும் வழி.\nதிருநெல்வேலி தொடருந்து நிலையத்திலிருந்து மீனாட்சிபுரம், சி.என்.கிராமம் வழியாகவும்; திருநெல்வேலி நகரத்தின் குறுக்குத்துறை, நத்தம் ரோடு வழியாகவும் இக்கோயிலை அடையலாம். \n"}
{"id": "409853", "url": "https://ta.wikipedia.org/wiki?curid=409853", "title": "ஜெகதேவி பாலமுருகன் கோயில்", "text": "ஜெகதேவி பாலமுருகன் கோயில்\n\nஜெகதேவி பாலமுருகன் கோயில் என்பது தமிழ்நாட்டில் கிருஷ்ணகிரி மாவட்டம், ஜெகதேவி என்னும் ஊரில் அமைந்துள்ள முருகன் கோயிலாகும்.\nSection::::கோயில் அமைப்பு.\nஇக்கோயில் சிறிய குன்றின்மீது அமைந்துள்ளது. இக்கோயிலை அடைய ஏறக்குறைய 70 படிகள் ஏறிச் செல்லவேண்டும். கோயிலுக்கு வாகனங்களில் செல்ல அண்மையில் பாதைவசதி அமைக்கப்பட்டுள்ளது. இக்கோயில் கருவறையில் பாலமுருகன் உள்ளார். பாலமுருகனின் கருவறைக்கு இடதுபுறம் காசிவிசுவநாதர் தனிச்சந்நிதியிலும், வலப்புறம் விநாயகர் தனிச் சந்நிதியிலும் உள்ளனர். பிரகாரத்தில் வலது புறத்தில், நவகிரக உபசன்னதி உள்ளது. \nSection::::பூசைகள்.\nஇக்கோயிலில் ஆடி மாதம் ஆடிக்கிருத்திகை, முக்கிய திருவிழாவாக நடைபெறுகிறது.\nSection::::அமைவிடம்.\nஇக்கோயில் கிருஷ்ணகிரி- சென்னை நெடுஞ்சாலையில் 20 கி.மீ தொலைவில் பருகூர் அமைந்துள்ளது. பருகூரில் இருந்து ஜெகதேவி செல்லும் சாலையில் 0.5 கி.மீ தொலைவில் இக்கோயில் அமைந்துள்ளது.\n"}
{"id": "409857", "url": "https://ta.wikipedia.org/wiki?curid=409857", "title": "குறுக்குத்துறை முருகன் கோயில்", "text": "குறுக்குத்துறை முருகன் கோயில்\n\nகுறுக்குத்துறை முருகன் கோயில், தமிழ்நாட்டின் திருநெல்வேலி மாவட்டம், திருநெல்வேலி நகரத்திற்கு அருகில் அமைந்த குறுக்குத்துறை எனுமிடத்தில் தாமிரபரணி ஆற்றின் நடுவில் அமைந்துள்ளது. வள்ளி மற்றும் தெய்வானை உடனுறை சுப்பிரமணியர் கோயில் மூலவராக உள்ளார். இக்கோயில் திருவாவடுதுறை ஆதீனம் நிர்வாகத்தின் கீழ் உள்ளது. \n\n\n"}
