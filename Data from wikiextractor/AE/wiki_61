{"id": "431068", "url": "https://ta.wikipedia.org/wiki?curid=431068", "title": "அச்சமின்றி (திரைப்படம்)", "text": "அச்சமின்றி (திரைப்படம்)\n\nஅச்சமின்றி (achamindri) 2016 இல் வெளிவந்த தமிழ் அதிரடித் திரைப்படமாகும். \"என்னமோ நடக்குது\" புகழ் ராஜபாண்டி இத்திரைப்படத்தை இயக்கியிருந்தார். இத்திரைப்படத்தில் விஜய் வசந்த், சமுத்திரக்கனி, ஸ்ருதி டாங்கே, வித்யா பிரதீப், சரண்யா பொன்வண்ணன், ராதா ரவி ஆகியோர் முன்னணிக் கதாபாத்திரங்களில் நடித்துள்ளனர். ஜீ. ராதாகிருஷ்ணன் இத்திரைப்படத்திற்கான வசனங்களை எழுதியுள்ளார். பிரேம்ஜி அமரன் இத்திரைப்படத்திற்கான இசையை அமைத்துள்ளார் .இவ்வியக்குனரின் 2014 ல் வெளியாகி மக்கள் மத்தியில் பெரும் வரவேற்பை பெற்ற \"என்னமோ நடக்குது\" திரைப்படத்தில் நடித்த பலரே இத்திரைப்படத்திலும் நடித்துள்ளமை குறிப்பிடத்தக்கது. வி. வினோத் குமார் இத்திரைப்படத்தை தயாரித்திருந்தார்.\n\nSection::::கதைச்சுருக்கம்.\nஇப்படத்தின் கதை 4 நபர்களிடைப்பட்டது. \"பிற்பொக்கட்\" சக்தி (விஜய் வசந்த்) நடுத்தர குடும்பப் பெண்ணான மலர்விழியை (ஸ்ருதி டாங்கே) விரும்புகிறான். ஒரு நேர்மையான காவல் அதிகாரியான சத்யாவின் (சமுத்திரகனி) உறவினரே ஸ்ருதி (வித்யா பிரதீப்). இவர்களுள் சத்யா, சக்தி, மலர்விழி ஆகிய மூவரும் ஒரு குழுக்களால் துரத்த படுகிறார்கள். சத்தியா அவனுடைய நண்பனும் காவல் அதிகாரியுமான சரவணனினாலும் (பரத் ரெட்டி) மேலும் சத்யா ஸ்ருதியின் மரணத்தில் உள்ள மர்மங்களையும் வெளிக்கொணர முயலுகிறான். ஒரு தாதாவிடம் காசுப்பையை திருடும் சக்தி, கல்வி அமைச்சரின் உதவியாளரிடம் இருந்து தப்பித்து வரும் மலர்விழி. படத்தின் இரண்டாம் பாதியில் இவர்கள் ஏன் துரத்தபடுகிறார்கள் என்பதற்கான முடிச்சுகள் அவிழ்க்கப்படுகின்றன. கல்விச்சமுகத்தில் நடைபெறும் சம்பவங்களை அடிப்படையில் கொண்டு கதை தயாரிக்கப்பட்டுள்ளது.\n\n\nSection::::இசை.\nஇத்திரைப்படத்திற்கு பிரேம்ஜி அமரன் இசையமைத்துள்ளார். இத்திரைப்படத்தின் பாடல்வரிகளை யுகபாரதி எழுதியுள்ளார்.\n"}
{"id": "431070", "url": "https://ta.wikipedia.org/wiki?curid=431070", "title": "நதீகா பெரேரா", "text": "நதீகா பெரேரா\n\nநதீகா சமன்மலி பெரேரா (, பிறப்பு: 22 ஒக்டோபர் 1983) இலங்கையைச் சேர்ந்த பிரபலமான வடிவழகி ஆவார். இவர் இலங்கையில் கொழும்பில் பிறந்தார். 2005 ஆம் ஆண்டு நடந்த உலக அழகி அணி வகுப்பில் இலங்கை சார்பில் கலந்து கொண்டார். 2007 ஆம் ஆண்டு எசுப்பானியாவில் நடைபெற்ற பன்னாட்டு சிறந்த மாடல் அழகி விழாவில் கீரிடம் சூடினார்.\n\nSection::::வாழ்க்கை.\nநதீகா தெகிவளை மத்திய கல்லூரியிலும், சென். ஜோசப் கல்லூரியிலும் கல்வி கற்றார். இவருக்கு 16 வயதில் இருந்தே மாடல் அழகி ஆக வேண்டும் என்ற கனவு இருந்தது. நதீகா இலங்கை பெண் மாடல் அழகிகளில் உயரமானவர் இவரது உயரம் 5’10” ஆகும்.\n\nSection::::பணி.\nநதீகா மாடலிங் துறை சம்பந்தமான தொழில் முறை கற்கை நெறிகளை வெற்றிகரமாக நிறைவு செய்தார், தற்சமயம் அழகு கலை தொடர்பான கற்கை நெறி பயில்கின்றார். அவரது பொழுது போக்குகள் நடனம், கரப்பந்தாட்டம், தையல், ஆடைவடிவமைப்பு, நகைகள் வடிவமைப்பு, தொலைக்காட்சி சுற்றுலா நிகழ்ச்சிகள் பார்த்தல் என்பவை ஆகும். இளம் பெண்கள் வாழ்க்கையில் நம்பிக்கை வைத்து தடைகளை கடந்து அவர்களது கனவுகளை நனவாக்குவதற்கு ஊக்கமளித்தல் இவரது இலட்சியமாகும்.\n\n2007 ஆம் ஆண்டில் நடந்த அணிவகுப்பில் கலந்து  புகைப்பட அழகி, கவர்ச்சி அழகி, சிறந்த தேசிய ஆடை மற்றும் கேட்வாக் அழகி என்ற நான்கு சிறு பட்டங்களை வென்றார். இலங்கை பெண்ணொருவர் நான்கு சிறு பட்டங்களை வென்றது இதுவே முதல் தடவையாகும். பாரம்பரிய \"கர யகா\" என்ற ஆடைக்கே இவர் சிறந்த தேசிய ஆடைக்கான விருதை வென்றார்.\n\nநதீகா 2012 ஆம் ஆண்டு சொந்தமான மாடலிங் பள்ளியொன்றை 17 மாணவர்களுடன் ஆரம்பித்தார். அம் மாணவர்கள் 21 ஒக்டோபர் 2012 இல் அவர்களது கற்கை நெறிகளை பூர்த்தி செய்தனர்.\n\n"}
{"id": "431074", "url": "https://ta.wikipedia.org/wiki?curid=431074", "title": "நம்ம ஊரு மாரியம்மா (திரைப்படம்)", "text": "நம்ம ஊரு மாரியம்மா (திரைப்படம்)\n\nநம்ம ஊரு மாரியம்மா (Namma Ooru Mariamma) 1991 இல் வெளிவந்த தமிழ்த் திரைப்படமாகும். இதை கே. ராஜன் என்பவர் இயக்கியுள்ளார். இப்படத்தில் நிழல்கள் ரவி மற்றும் வைதேகி ஆகிய இருவரும் முக்கியக் கதாப்பாத்திரங்களில் நடித்துள்ளனர். இவர்களுடன் சரத்குமார், ஜெய்கணேஷ் மற்றும் கே. ஆர். விஜயா உடன் நடித்துள்ளனர். இப்படத்தின் இசை சங்கர் கணேஷ் இது 14 பிப்ரவரி 1991இல் வெளிவந்துள்ளது..\n\nSection::::கதைச்சுருக்கம்.\nமாரியம்மா (கே. ஆர். விஜயா) தனக்கு திருமணமாகி நீண்ட நாளாகியும் குழந்தையில்லாததால் கவலை கொள்கிறார். இதற்காக அவரது கணவன் மற்றும் அவரது சகோதரன் முத்துவும் (நிழல்கள் ரவி) சேர்ந்து ஊரிலுள்ள செல்வந்தன் ராஜதுரையின் (சரத்குமார்) உதவியுடன் ஊர் திருவிழாவிற்கு ஏற்பாடு செய்கிறார்கள். ராஜதுரை ஊர் மக்களை ஏமாற்றி கோவில் சொத்துகளை கொள்ளையடித்து வருகிறான். இதற்கிடையே முத்து காவேரி மீது காதல் கொள்கிறான். திருவிழா முடிந்ததும் ராஜதுரையின் தவறுகள் அனைவருக்கும் தெரிய வருகிறது. இதை தட்டி கேட்ட முத்து ஊர்மக்கள் உதவியுடன் அவனை நீதியின் முன் நிற்க வைக்கிறான். நீதி கிடைக்குமென்று காத்திருக்கிறார்கள். இதனால் ராஜதுரையின் அடியாட்கள் மாரியம்மாவின் கணவனை கொலை செய்துவிடுகின்றனர். பின்னர் முத்துவிற்கும், காவேரிக்கும் திருமணம் நடைபெறுகிறது. ராஜதுரை இவர்களை பழி வாங்க நினைக்கிறான். இறுதியில் என்ன நடந்தது என்பதே மீதிக் கதையாகும்.\n\n\nSection::::ஒலித்தொகுப்பு.\nஇப்படத்திற்கு வாலி, மு. மேத்தா, உளுந்தூர்பேட்டை சண்முகம் மற்றும் வெங்கடேஷ் ஆகியோர் ஐந்து பாடல்களை எழுத சங்கர் கணேஷ் அவர்கள் இசையமைத்துள்ளனர்.\n"}
{"id": "431104", "url": "https://ta.wikipedia.org/wiki?curid=431104", "title": "ஜௌலியன் விகாரை", "text": "ஜௌலியன் விகாரை\n\nஜௌலியன் விகாரை (Jaulian) () தற்கால பாகிஸ்தான் நாட்டின் கைபர் பக்துன்வா மாகாணத்தில், ஹரிபூர் மாவட்டத்தில், தக்சசீலாவின் அருகமைந்த ஜௌலியன் எனுமிடத்தில், கிபி இரண்டாம் நூற்றாண்டில் பௌத்த பிக்குகள் தங்கி, தியானம் செய்வதற்கு நிறுவப்பட்டதாகும்.\nதற்போது ஜௌலியன் விகாரை பயன்பாட்டிற்கு உதவாத வகையில் சிதிலமடைந்துள்ளது. ஜௌலியன் விகாரைக்கு அருகில் மொகரா முராது விகாரை உள்ளது.\n\nஜௌலியன் விகாரையை 1980-இல் யுனெஸ்கோ நிறுவனம், உலகப் பாரம்பரியக் களமாக அறிவித்துள்ளது. ஜௌலியன் விகாரை, தர்மராஜிக தூபி மற்றும் மொகரா முராது தூபிகளை விடச் சிறிதாகும்.\n\nSection::::அமைவிடம்.\nஜௌலியன் விகாரை, பாகிஸ்தான் நாட்டின் இசுலாமாபாத் மற்றும் ராவல்பிண்டி நகரங்களிலிருந்து தென்கிழக்கே, முறையே 35 மற்றும் 45 கிலோ மீட்டர் தொலைவில், தக்சசீலா நகரத்திற்கு செல்லும் வழியில் ஜௌலியன் கிராமத்தின் மலையில் 100 மீட்டர் உயரத்தில் உள்ளது. இதனருகே மொகரா முராது உள்ளது. \n\nSection::::வரலாறு.\nகுசான் பேரரசு காலத்தில் கிபி இரண்டாம் நூற்றாண்டில் ஜௌலியன் பௌத்த விகாரை நிறுவப்பட்டது.கிபி 450-இல் இப்பகுதியை ஆக்கிரமித்த ஹெப்தலைட்டுகள் எனும் வெள்ளை ஹூனர்கள், ஜௌலியன் விகாரை உள்ளிட்ட தக்சசீலாவின் பௌத்தப் பண்பாட்டுக் களங்களை முற்றிலும் அழித்தனர். \n\nSection::::அகழ்வாய்வுகள்.\nஜான் மார்ஷல் எனும் பிரித்தானிய தொல்லியல் அறிஞர், ஜௌலியன் விகாரை பகுதிகளை அகழ்வாய்வு செய்தார். அகழ்வாய்வில், இரண்டு பெரிய நாற்கர வடிவிலான விகாரைகளையும், 27 தூபிகளையும், பிக்குகள் தங்கும் 59 தியான மண்டபங்களையும் கண்டறிந்தார்.\n\n"}
{"id": "431107", "url": "https://ta.wikipedia.org/wiki?curid=431107", "title": "இதுவும் கடந்து போகும்", "text": "இதுவும் கடந்து போகும்\n\nஇதுவும் கடந்து போகும் (Idhuvum Kadandhu Pogum) 2014 இல் வெளிவந்த தமிழ் மொழியில் எடுக்கப்பட்ட குறும்படமாகும். இதை அறிமுக இயக்குநர்கள் அனில் கிருஷ்ணன் மற்றும் ஸ்ரீஹரி பிரபாகரன் இயக்கியுள்ளனர். கதை,திரைக்கதை,வசனத்தை ஸ்ரீஹரி பிரபாகரன் எழுதியுள்ளார். இப்படத்தில் சிவாஜி தேவ், ஷில்பா பட் மற்றும் அனுஷா வர்மா முக்கிய கதாபாத்திரங்களில் நடித்துள்ளனர்.\n\nஏவிஎம் புரொடக்‌ஷன்ஸ் சார்பில் சகோதரிகள் அருணா குகன், மற்றும் அபர்ணா குகன் இப்படத்தை தயாரித்துள்ளனர். சலீம் பிலால் ஒளிப்பதிவையும், படத்தொகுப்பை அனில் கிருஷ்ணனும், மற்றும் உமாசங்கர் இப்படத்திற்கு இசை அமைப்பையும் செய்துள்ளனர். மணிவண்ணன் மற்றும் சத்யசீலன் ராஜேந்திரன் பாடல்களை எழுதியுள்ளனர். இது இணையத்தில் வெளியிடுவதற்காக எடுக்கப்பட்ட முதல் திரைப்படம். இப் படம் ஏப்ரல் 14, 2014இல் யூ டியூப் வலைதளத்தில் வெளியிடப்பட்டது.\n\nSection::::கதை சுருக்கம்.\nபடம் ஒரு துயரத்துடன் தொடங்குகிறது. கதையில் கௌதமின் (சிவாஜி தேவ்) வாழ்க்கையில் நடக்கும் சம்பவங்கள் முன்னும், பின்னுமாக காட்டப்படுகிறது. கௌதம் என்ற இளைஞன், அமெரிக்காவில் உள்ள தன் காதலி ரம்யாவுடன் நள்ளிரவில் பேசும் போது, ரம்யா தனக்குச் சிறிது நேரத்தில் எதிர்பாராமல் ஏதோ ஒன்று நடக்கப் போவதாக கூறுகிறாள். மறுநாள் காலை ரம்யா விபத்துக்குள்ளாகி, இறந்துவிடுகிறாள். இச் சம்பவம் கௌதமின் மனதை வெகுவாக பாதிக்கிறது. அதிலிருந்து மீண்டு வர முடியாமல் தவிக்கிறான்.\n\n\nSection::::தயாரிப்பு.\nஏ. வி. மெய்யப்பன் அவர்களால் 1945இல்நிறுவப்பட்டது ஏவிஎம் ஸ்டூடியோ ஆசியாவின் மிகப்பழைய படப்பிடிப்புத் தளமாக விளங்குகிறது. அருணா குகன், அபர்ணா குகன் ஆகிய இருவரும் ஏ.வி.எம். புரொடக்‌ஷன்ஸ் குடும்பத்தின் நான்காம் தலைமுறையைச் சேர்ந்தவர்கள் ஆவார்கள்..\n\nSection::::வெளியீடு.\nநவம்பர் 22, 2013 இல் ஏவிஎம் ஸ்டூடியோவில் எம். சரவணன், எம். எச். குகன் மற்றும் இயக்குநர் எஸ். பி. முத்துராமன் முன்னிலையில் படம் திரையிட்டுக் காட்டப்பட்டது இது யூ டியூப்பில் ஏப்ரல் 14, 2014 இல் வெளிவந்தது.\n\nSection::::விமர்சனம்.\nதி இந்து பத்திரிகையின் நிருபர் மாலதி ரங்கராஜன், இப்படம் கதைஅம்சத்துடன் உள்ளது எனவும், சிவாஜி தேவ் தனது கதாபாத்திரத்தை உணர்ந்து உணர்ச்சிகளை சரியாக வெளிப்படுத்தி உள்ளார் எனவும் பாராட்டியுள்ளார். மேலும் ரவிராகவேந்தர் சிறப்பாக நடித்துள்ளதாகவும் குறிப்பிடுகிறார். இப்படம் குறும்படத்திற்கான இலக்கணத்துடன் இருக்கிறது என்றும் பாராட்டியுள்ளார்.\n\nSection::::பாராட்டுகள்.\nஇயக்குநர் எஸ். பி. முத்துராமன், இப்படம் மனதை உருக்குவதாக உள்ளது எனவும், இதில் நடித்தவர்கள் அனுபவமிக்க நடிகர்களைப் போல நடித்துள்ளனர் எனவும் பாராட்டியுள்ளார். சலீம் பிலால் படத்தின் ஒளிப்பதிவை சிறப்பாக செய்திருக்கிறார் எனவும், இசை படத்தின் கதையோடு ஒன்றியிருப்பதாகவும் கூறியுள்ளார். நடிகர் ரஜினிகாந்த் தனது கைப்பட எழுதிய கடிதத்தில் இப் படம் பாலு மகேந்திரா, மணி ரத்னம் போன்றவர்களின் படத்தைப் போல உள்ளது எனப் பாராட்டியுள்ளார். இது 2014இல் நடைபெற்ற \"மாட்ரிட்\" சர்வதேச திரைப்பட விழாவில் வெளியிடுவதற்கு அதிகாரபூர்வமாக தேர்ந்தெடுக்கப்பட்டது. சிறந்த ஒளிப்பதிவு மற்றும் சிறந்த ஆடை வடிவமைப்புக்காக பரிந்துரை செய்யப்பட்டது.\n"}
{"id": "431114", "url": "https://ta.wikipedia.org/wiki?curid=431114", "title": "3-அமினோபென்சமைடு", "text": "3-அமினோபென்சமைடு\n\n3-அமினோபென்சமைடு (\"3-Aminobenzamide\") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரை வெண்மை நிறத்தில் தூளாகக் காணப்படும் இச்சேர்ம்ம் ஒரு பென்சமைடு ஆகும். \n\nSection::::தயாரிப்பு.\n3-நைட்ரோபென்சமைடை வினையூக்க ஐதரசனேற்றத்தின் வழியாக ஒடுக்கம் செய்து 3-அமினோபென்சமைடைத் தயாரிக்கலாம். \n\nSection::::பயன்கள்.\nடி.என்.ஏ பழுதாக்கல், படியெடுத்தல் கட்டுப்பாடு, திட்டமிட்ட செல் இறப்பு ஆகிய செயல்முறைகளுக்கு காரண நொதியான பாலி ஏ.டி.பி. ரைபோசு பாலிமெரேசை 3-அமினோபென்சமைடு தடுக்கிறது. பாலி ஏ.டி.பி. ரைபோசு பாலிமெரேசு செயலூக்கப்பட்டவுடன் அது உடனடியாக செல்லிலுள்ள நிக்கோட்டினமைடு அடினைன் டைநியூக்ளியோடைடைடி.என்.ஏ வை பழுதுபார்க்கப் பயன்படுத்திக் கொள்கிறது. குறைந்த அளவு நிக்கோட்டினமைடு அடினைன் டைநியூக்ளியோடைடு+ செல்லிலுள்ள அடினோசைன் டிரை பாசுப்பேட்டின் அளவைக் குறைக்கிறது. இதனால் செல்லிறப்பு நிகழ்கிறது . 3-அமினோபென்சமைடின் கட்டமைப்பு நிக்கோட்டினமைடு அடினைன் டைநியூக்ளியோடைடு+ இன் கட்டமைப்பை ஒத்திருக்கிறது. எனவே இது பாலி ஏ.டி.பி. ரைபோசு பாலிமெரேசுடன் பிணைந்து நிக்கோட்டினமைடு அடினைன் டைநியூக்ளியோடைடு+ பயன்படுத்திக் கொள்வதைத் தடுக்கிறது. பாலி ஏ.டி.பி. ரைபோசு பாலிமெரேசு பெரும்பாலும் புற்றுநோய் சிகிச்சைக்கு இலக்காக்க் கருதப்படுவதால் 3-அமினோபென்சமைடும் புற்றுநோய் எதிர்ப்பு மருந்தாகப் பயன்படுத்தப்படுகிறது. \n"}
{"id": "431119", "url": "https://ta.wikipedia.org/wiki?curid=431119", "title": "மொகரா முராது", "text": "மொகரா முராது\n\nமொகரா முராது (Mohra Muradu) () பாகிஸ்தான் நாட்டின், பஞ்சாப் மாகாணத்தின், பண்டைய தக்சசீலா நகரத்திற்கு அருகே கிபி இரண்டாம் நூற்றாண்டில் பௌத்த தூபியும், விகாரைகளுடன் நிறுவப்பட்ட உலகப் பாரம்பரிய பௌத்த தொல்லியல் களம் ஆகும். \n\nமொகரா முராது தூபியும், விகாரைகளும் குசான் பேரரசு காலத்தில் கிபி இரண்டாம் நூற்றாண்டில், பௌத்த பிக்குகள் தங்கி, தியானம் செய்வதற்கு நிறுவப்பட்டதாகும். இதனை ஹெப்தலைட்டுகள் கிபி 450-இல் அழித்ததால், ஐந்தாம் நூற்றாண்டில் சீரமைக்கப்பட்டது. மொகரா முராது தூபியை, 1980-இல் யுனெஸ்கோ நிறுவனம், உலகப் பாரம்பரியக் களமாக அறிவித்துள்ளது.\nSection::::அகழ்வாய்வுகள்.\n1914 - 1915-இல் ஜான் மார்ஷல் எனும் பிரித்தானிய தொல்லியல் அறிஞர், மொகரா முராது தூபி பகுதிகளை அகழ்வாய்வு செய்தார். அகழ்வாய்வில் பிக்குகள் தியானம் செய்வதற்கான இரண்டு தளங்களுடன் கூடிய தூபிகளும், பிக்குகள் தங்குவதற்கான 27 அறைகளுடைன் கூடிய ஒரு விகாரையும், கௌதம புத்தர் சிலைகளும் கண்டெடுக்கப்பட்டது. \n\n\n"}
{"id": "431122", "url": "https://ta.wikipedia.org/wiki?curid=431122", "title": "லொள்ளு சபா மனோகர்", "text": "லொள்ளு சபா மனோகர்\n\nலொள்ளு சபா மனோகர் என்பவர் தமிழ்த் திரைப்பட நடிகராவார். இவர் விஜய் தொலைக்காட்சியில் லொள்ளு சபா என்ற தொடரில் நடித்துப் புகழ் பெற்றார். அதனால் லொள்ளு சபா மனோகர் என்று அழைக்கப்படுகிறார்.\n\n"}
{"id": "431123", "url": "https://ta.wikipedia.org/wiki?curid=431123", "title": "காதல் எப்எம்", "text": "காதல் எப்எம்\n\nகாதல் எப்எம் (Kadhal FM) என்பது 2005 ஆம் ஆண்டு இயக்குனர் ஜெயபிரகாஷ் இயக்கியத் தமிழ்த் திரைப்படமாகும். இத்திரைப்படத்தில் மணிகண்டன், சிவானி சிங், அரவிந்து ஆகாசு ஆகியோர் முக்கிய வேடத்தில் நடித்துள்ளனர். இத்திரைப்படம் பாண்டிச்சேரி, தூத்துக்குடி, காரைக்குடி, திருச்சிராப்பள்ளி ஆகிய இடங்களில் படமாக்கப்பட்டது. இத்திரைப்படத்தை ஜி. மகேஷ்வரன் தயாரித்துள்ளார். அரவிந்த் சங்கரால் இயற்றப்பட்ட இசை மற்றும் சுரேஷ் தேவன் ஒளிப்பதிவு ஆகியவற்றை உள்ளடக்கி, இத்திரைப்படம் மார்ச் 04, 2005 அன்று வெளியானது.\n\n"}
{"id": "431124", "url": "https://ta.wikipedia.org/wiki?curid=431124", "title": "ஆர்செனமைடு", "text": "ஆர்செனமைடு\n\nஆர்செனமைடு (\"Arsenamide\") என்பது CHAsNOS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். தையசிட்டார்சினமைடு என்ற பெயராலும் இது அழைக்கப்படுகிறது. இச்சேர்மத்தின் வர்த்தகப் பெயர் கேப்பார்சோலேட்டு என்பதாகும். ஆர்சனிக் தனிமத்தை பகுதிக்கூறாக கொண்டுள்ள சேர்மமாக இது கருதப்படுகிறது டிரைகோமோனாசு ஒட்டுண்ணி, நாய் ஒட்டுண்னி போன்றவற்றுக்கு எதிராக முன்மொழியப்படும் வேதியியல் உணர்வு முகவராக இச்சேர்மம் பயன்படுகிறது . \n"}
{"id": "431129", "url": "https://ta.wikipedia.org/wiki?curid=431129", "title": "பர்வீன் குமார்", "text": "பர்வீன் குமார்\n\nபர்வீன் குமார் (\"Parveen Kumar\") கபடி விளையாட்டில் இந்தியாவின் சார்பாக விளையாடக்கூடியவர் ஆவார். 1983 ஆம் ஆண்டு மே மாதம் 7 ஆம் நாள் இவர் பிறந்தார். 2014 ஆம் ஆண்டு கொரியாவின் இஞ்சியோன் நகரில் நடைபெற்ற ஆசிய விளையாட்டுப் போட்டிகளில் தங்கப்பதக்கம் வென்ற கபடி அணியில் பர்வீன் குமாரும் ஒரு உறுப்பினராக இருந்தார் .\n"}
{"id": "431134", "url": "https://ta.wikipedia.org/wiki?curid=431134", "title": "இராசகுரு சுப்பிரமணியன்", "text": "இராசகுரு சுப்பிரமணியன்\n\nஇராசகுரு சுப்பிரமணியன் (\"Rajaguru Subramanian\") கபடி விளையாட்டில் இந்தியாவின் சார்பாக விளையாடக்கூடியவர் ஆவார். 1987 ஆம் ஆண்டு சூன் மாதம் 22 ஆம் நாள் இவர் பிறந்தார். 2014 ஆம் ஆண்டு கொரியாவின் இஞ்சியோன் நகரில் நடைபெற்ற ஆசிய விளையாட்டுப் போட்டிகளில் தங்கப்பதக்கம் வென்ற கபடி அணியில் இராசகுரு சுப்பிரமணியனும் ஒரு உறுப்பினராக இருந்தார். புரோகபடி போட்டிகளிலும் விளையாடும் இவர் தற்பொது யூ மும்பா அணிக்காக விளையாடுகிறார் .\n"}
{"id": "431136", "url": "https://ta.wikipedia.org/wiki?curid=431136", "title": "துர்கா (1990 திரைப்படம்)", "text": "துர்கா (1990 திரைப்படம்)\n\nதுர்கா(durga) 1990 ஆம் ஆண்டு பேபி ஷாமிலி இரட்டை வேடங்களில் நடித்து வெளியான குழந்தைகளுக்கான தமிழ்த் திரைப்படம். ராம நாராயணன் கதை, திரைக்கதை எழுதி, இயக்கி மற்றும் தயாரித்த இப்படத்தின் வசனத்தை புகழ்மணியும், இசையை சங்கர் கணேஷும் வழங்கினர். இப்படத்தில் நிழல்கள் ரவி, கனகா, கிட்டி, , வாகை சந்திரசேகர், செந்தில் மற்றும் வெண்ணிற ஆடை மூர்த்தி ஆகியோர் நடித்தனர். இது வெற்றி பெற்ற திரைப்படம். இப்படம் தெலுங்கில் \"லட்சுமி துர்கா\" என்று 1990லும், இந்தியில் \"தேவி ஆர் துர்கா\" என்று 1992லும் மொழிபெயர்க்கப்பட்டு வெளியானது. 1991 இல் \"பைரவி\" என்ற பெயரில் கன்னட மொழியில் மறு ஆக்கம் செய்யப்பட்டது.\n\nSection::::கதைச்சுருக்கம்.\nதுர்கா (பேபி ஷாமிலி) வசதியான தம்பதியரின் ஒரே மகள். விதவையான () துர்காவின் தாயை சொத்துக்கு ஆசைப்பட்டு துர்காவின் சித்தப்பா(கிட்டி) திட்டமிட்டுக் கொல்கிறான். அவனிடமிருந்து தன் வளர்ப்புப்பிராணிகள் குரங்கு(ராமு) மற்றும் நாய் (ராஜா) உதவியுடன் தப்பிக்கும் துர்காவிற்கு அப்பாவியான முத்துவும் (நிழல்கள் ரவி) அவனுடைய காதலி கண்ணம்மாவும் (கனகா) உதவ முடிவு செய்கின்றனர்.\n\nமுத்துவும் கண்ணம்மாவும் துர்காவிற்குப் பாதுகாவலாக இருப்பதால் அவளின் சித்தப்பா அவளைக் கொல்ல முடியவில்லை. துர்காவைப் போன்றே உருவமுள்ள மல்லிகாவைக் (பேபி ) காண்கிறான். மல்லிகாவின் தந்தையைக்(வாகை சந்திரசேகர்) கொன்றுவிடுவதாக மிரட்டி அவர்களைத் தன் திட்டத்திற்குச் சம்மதிக்க வைக்கிறான். மல்லிகா, துர்காவின் வீட்டுக்குச் சென்று குழப்பத்தை ஏற்படுத்தினால் துர்காவை எளிதில் கொன்றுவிடலாம் என்பது அவன் திட்டம்.\n\nஇருவரில் யார் உண்மையான துர்கா என்றறிய இருவரையும் கோவிலில் தீமிதிக்கச் சொல்கின்றனர். துர்கா வெற்றிகரமாக நடந்துவிட, மல்லிகா நடக்கத் தொடங்கும்முன் அவள் தந்தை வந்து காப்பாற்றி நடந்த உண்மைகளைக் கூறி கிட்டியைச் சிறைக்கு அனுப்புகிறார். மல்லிகா, முத்து மற்றும் கண்ணம்மா ஆகியோர் துர்காவுடன் சேர்ந்து மகிழ்ச்சியாக வாழ்கின்றனர்.\n\n\nSection::::இசை.\nSection::::தமிழ்.\nஇசை : சங்கர் கணேஷ் பாடல்கள் : வாலி\n"}
{"id": "431141", "url": "https://ta.wikipedia.org/wiki?curid=431141", "title": "ஐரிசு பலியாட்டம்", "text": "ஐரிசு பலியாட்டம்\n\nஐரிசு பலியாட்டம் (\"Irish Gambit\") என்பது ஒரு பலவீனமான சதுரங்கத் திறப்பு முறையாகும். சிக்காகோ பலியாட்டம், ரேசில் தாசில் பலியாட்டம் என்ற பெயர்களாலும் அழைக்கப்படும் இத்திறப்பு பின்வரும் நகர்வுகளுடன் தொடங்குகிறது. \n3...Nxe5 4.d4 என்ற உத்தேசத்தில் (படம்).\n\nவெள்ளை ஆட்டக்காரரின் சிப்பாய் போர்களத்தின் மையத்தை ஆக்கிரமித்துள்ளது. ஆனால் ஒரு சிப்பாய்க்காக ஒரு குதிரையை தியாகம் செய்வது மிகவும் அதிகமானதொரு இழப்பாகும். கொடுக்கப்படும் பலி பெரியதாக எந்த நன்மையையும் வெள்ளைக்கு கொடுக்கவில்லை. உயர்மட்ட போட்டிகளில் எங்கும் இத்தகைய பலியாட்டம் விளையாடப்படவும் இல்லை. பெரும்பாலும் இத்திறப்பு சிக்காக்கோ பலியாட்டம் என்றழைக்கப்படுகிறது. ஏனெனில் அரால்டு மேயர் பிலிப்சு 1899 ஆம் ஆண்டு அக்காலத்தில் வலிமையான உலக சதுரங்க வீர்ராகக் கருதப்பட்ட ஆரி நெல்சன் பில்சுபரியை இந்த திறப்புடன் விளையாடி குறிப்பிடத்தக்கதொரு வெற்றியை ஈட்டியது இதற்கு காரணமாக இருக்கலாம் . \nஎனவே இவர்தான் இந்த பலியாட்டத்தைக் கண்டுபிடித்தவர் என்ற கட்டுக்கதை உலாவத் தொடங்கியது. \nஎன்னவிதமான நுட்பமான சிந்தனை இப்பலியாட்டத்தின் பின்னால் இருந்தது என்று மரணப்படுக்கையில் இருந்த போது அவரிடம் கேட்கப்பட்டது. பதிலாகக் கிடைத்த அவருடைய கடைசி வார்த்தைகள் இவ்வாறு இருந்தன. : \"ராசாவின் சிப்பாய்க்கு பாதுகாப்பு இருந்ததை நான் பார்க்கவில்லை” . \n\nஆலோவீன் பலியாட்டம் என்ற திறப்பும் இதைபோன்றதொரு திறப்பு ஆகும். இதுவும் சந்தேகத்திற்கிடமான ஒரு நகர்த்தலே என்றாலும் ஐரிசு பலியாட்டத்தை விட சற்று மேம்பட்ட தொடக்கமாக இருக்கிறது. ஏனெனில் வெள்ளை ஆட்டக்காரருக்கு போர்களத்தின் மையத்திலுள்ள கருப்பின் இரண்டு குதிரைகளையும் விரட்டுவதற்கான வாய்ப்பும் நேரமும் கிடைக்கிறது. இந்தத் திறப்புடன் விளையாடத்தொடங்கி வெள்ளை பல போட்டிகளில் குறைந்த நகர்வு ஆட்டங்களாக வெற்றி பெற்றுள்ளது. \n\n"}
{"id": "431142", "url": "https://ta.wikipedia.org/wiki?curid=431142", "title": "அங்கேரியன் தடுப்பாட்டம்", "text": "அங்கேரியன் தடுப்பாட்டம்\n\nஅங்கேரியன் தடுப்பாட்டம் (\"Hungarian Defense\") என்ற சதுரங்கத் திறப்பு கீழ்கண்ட நகர்வுகளுடன் தொடங்கி விளையாடப்படுகிறது. \nஅங்கேரியத் தடுப்பாட்டம் இத்தாலிய ஆட்டத்தின் சதுரங்க நகர்வுகளின் வரிசையில் விளையாடப்படும் ஒரு நகர்வு வரிசையாகும். \n3.Bc4 என்ற வலிய தாக்குதலுக்கு கண்டிப்பாக கருப்பு தேர்ந்தெடுத்து பதில் சொல்லியாக வேண்டிய நிலையை உண்டாக்குகிறது. நவீன கால போட்டிகளில் இத்துவக்கம் எப்போதாவது காணப்படுகிறது. \n\nஅங்கேரியின் பெசுட்டு மற்றும் பாரிசுக்கு இடையில் 1842-1845 ஆண்டுகளுக்கிடையில் நடைபெற்ற அஞ்சல்வழி ஆட்டங்களின் அடிப்படையிலிருந்து இத்திறப்பிற்கான பெயர் உருவானது. ஆனால் 18 ஆம் நூற்றாண்டில் கோசியோ என்ற இத்தாலிய சதுரங்க வீர்ரே இத்திறப்பைக் குறித்து ஆய்வு மேற்கொண்டார். ரெசிவ்சுகி, ஆர்ட்டு. முன்னாள் உலகச் சாம்பியன் பெட்ரோசியன், சிம்சுலோவ் போன்ற கிராண்டு மாசுட்டர்கள் எப்போதாவது இந்தத் திறப்புடன் ஆட்டத்தைத் தொடங்குவதுண்டு. ஆனால் வலிமையான பாதுகாப்பு முன்னேற்பாட்டு அமைப்புகளுடன் விளையாடுவர். \n\n3...Be7 என்ற நகர்வை விளையாடுவதால் கருப்பு கியுக்கோ பியானோவின் (3...Bc5), இவான்சு பலியாட்டத்தின் (3...Bc5 4.b4), இரு குதிரைகள் தடுப்பாட்டத்தின் (3...Nf6) போன்ற சில சிக்கல்களைத் தவிர்க்க நினைக்கிறார். வெள்ளையின் தாராள நகர்வுக்கு போதிய இடம் கிடைக்கிறது. தடைபட்ட இடத்தினை விடுவிக்க கருப்பு ஆட்டக்காரர் தயாராக வேண்டிய நிலை அமைகிறது. \n\nSection::::முக்கியமான வரிசை 4.d4.\n4.d4 என்ற நகர்வை விளையாடுவதே வெள்ளைக்கு சிறந்த ஆட்டமாக அமையும். மையத்தை ஆக்ரமிக்கும் நோக்கு வெள்ளையின் திட்டமாக இருக்கும். மற்ற நகர்வுகள் கருப்புக்கு பெரிய அச்சுறுத்தல் எதையும் கொடுக்காது.: 4.c3 Nf6 (சிடெயிண்ட்சு),அல்லது 4.0-0 Nf6 5.Nc3 d6 6.d4 Bg4 \n4.d4 என நகர்த்தினால் கருப்பு 4...exd4 அல்லது 4...d6.என்று தான் நகர்த்தும்.\n\nSection::::4...exd4.\nஒருவேளை 4...exd4 என்று கருப்பு விளையாடினால் 5.Nxd4 என்று விளையாடலாம். ஆட்டம் சிகாட்சு ஆட்டத்தின் ஒரு வகைக்கு மாறிவிடும். வெள்ளைக்கு இட அனுகூலம் கிடைக்கும். 5.c3 என்று விளையாடுவது பலவீனமாக நகர்வாகும். 5...dxc3?! என கருப்பு விளையாடும் என்ற நம்பிக்கையில் ஆடும் நகர்வு அதுவாகும். உடனே வெள்ளை 6.Qd5! என நகர்த்தி விரைவான வெற்றியை நெருங்கிவிடலாம் என்பது வெள்ளையின் திட்டம். 1974 ஒலிம்பியாடு போட்டியில் மிட்யோர்டு-சிகார்ப் ஆட்டத்தில் கருப்பு இப்படியான ஒரு ஆட்டத்தில் தோற்க நேர்ந்தது. \n\n6...Nh6 7.Bxh6 0-0 8.Bc1? Nb4 9.Qd1 c2 கருப்பு இழந்த காயைப் பெறுகிறது. எனவே வெள்ளை 8.Bxg7 Kxg7 9.Nxc3 என்ற நகர்வுகளைச் செய்து விளையாடினால் நலம் விளையும். இருப்பினும் 5...Na5 என்ற நகர்வையும் சிகோரின் பரிந்துரைக்கிறார் . வெள்ளை 6.Qxd4 என்று விளையாடலாம் அல்லது சிப்பாயை தியாகம் செய்யலாம். 5...Nf6 6.e5 Ne4 என்றும் கருப்பு விளையாடலாம். (டார்டாகோவர் மாறுபாடு) 7.Bd5 Nc5 8.cxd4 Ne6 (இவான்சு) .\n\nSection::::4...d6.\nமாறாக 4...d6 என்ற நகர்வு மூலம் கருப்பு மையப்பகுதியை தக்க வைத்துக் கொள்ள முயற்சிக்கும். வெள்ளை நகர்த்துவதற்கு பல்வேறு சாத்தியங்கள் உள்ளன. எல்லா நகர்வுகளுமே ஏதோவொரு வகையில் வெள்ளைக்கு சிறிய அனுகூலத்தையே தருகின்றன. ராணியற்ற ஒரு நடுப்பகுதி ஆட்டத்திற்கு வெள்ளை திட்டமிடலாம். 5.dxe5 dxe5 (5...Nxe5? 6.Nxe5 dxe5 7.Qh5! மற்றும் வெள்ளை ராணியின் e5 மற்றும் f7 மீது இரட்டைத் தாக்குதல், ஒரு சிப்பாய் வெள்ளைக்கு கிடைக்கிறது) 6.Qxd8+ (6.Bd5!? என்றும் விளையாடலாம்) Bxd8 7.Nc3 Nf6. அல்லது வெள்ளை 5.d5 Nb8 என்ற நகர்வுகளையும் அதைத் தொடர்ந்து Bd3 என விளையாடி ராணியின் பக்கத்தில் c4 என்ற நகர்வு மூலம் பழைய இந்தியத் தடுப்பு திறப்புக்கு மாறலாம். இறுதியாக வெள்ளை 5.Nc3 என விளையாடி மையத்தில் பதட்டத்தைப் பேணி அதன் காய்களை திறனுள்ள நிலையில் தொடர்ந்து வைத்திருக்கலாம். \nஆர்டிங் மற்றும் போட்டெரில்லின் ஆகியோர் 1977 ஆம் ஆண்டு அவர்களுடைய இத்தாலியன் ஆட்டம் என்ற நூலில் அங்கேரியன் தடுப்பாட்டம் என்ற சதுரங்கத் திறப்பு போட்டியை சமநிலையில் முடிக்க மட்டுமே உதவும் திறப்பு என்ற முடிவைக் கொடுத்துள்ளனர்.\"\n"}
{"id": "431152", "url": "https://ta.wikipedia.org/wiki?curid=431152", "title": "சேவகன்", "text": "சேவகன்\n\nசேவகன் (Sevagan), 1992 ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை அர்ஜுன் இயக்கி தயாரித்தார். இதுவே அர்ஜுன் இயக்கிய முதல் தமிழ் படமாகும். இத்திரைப்படத்தில் அர்ஜுன், குஷ்பூ, கேப்டன் ராஜு, நாசர், ராக்கி, வெண்ணிறாடை மூர்த்தி, செந்தில், சாருஹாசன், ரா.சங்கரன் மற்றும் பலர் நடித்துள்ளனர். 19 ஏப்ரல் 1992 இல் வெளியான இப்படத்திற்கு இசை அமைத்தவர் மரகத மணி ஆவார்.\n\n\nSection::::கதைச்சுருக்கம்.\nமிகவும் நேர்மையான, யாருக்கும் அஞ்சாத காவல் துறை அதிகாரியாக திகழும் சஞ்சய் (அர்ஜுன்) ஒரு புதிய நகரத்திற்கு பணிமாற்றம் செய்யப்படுகிறார். அந்த நகரத்தில் தன் தங்கை மற்றும் விதவை தாயுடன் வாழ்ந்து வருகிறார். சஞ்சய் தந்தையின் மற்றொரு தாரத்தின் மகனான அசோக் (நாசர்) ஊழல் மந்திரி சபாபதியிடம் (கேப்டன் ராஜு) வேலை செய்து வருகிறான். அந்த மந்திரி, மது, மாது, சூது ஆகிய சட்டத்திற்கு புறம்பான பல தொழில்களை நடத்திவருகிறார். அவ்வாறாக ஒரு நாள், ஸ்ரீதர் (சக்திவேல்) என்ற ஊழல் போலீஸ் அதிகாரி, அப்பாவி கல்லூரி பெண்ணான அஞ்சலியை (குஷ்பூ) பாலியல் பலாத்காரம் செய்ய முயற்சி செய்கிறான். சரியான நேரத்தில் அங்கே வந்த சஞ்சய் அஞ்சலியை காப்பாற்றுகிறார். அதனால் அஞ்சலி அவர் மீது காதல் கொள்ள, பின்னர் இருவரும் திருமணம் செய்து கொள்கிறார்கள். மற்றொரு மந்திரியான சத்யமூர்த்தி (சாருஹாசன்) மிகவும் நேர்மையானவராகவும், மக்களுக்கு நல்லது நினைப்பவராகவும் இருக்கும் காரணத்தினால், அவருக்கு மிகவும் ஆதரவான காவல் துறை அதிகாரியாக சஞ்சய் நடந்து கொள்கிறார். இந்நிலையில் நடக்கும் தேர்தலில் சபாபதி வென்றதால் அவரது அரசியல் சக்தி பன்மடங்காக உயர்கிறது. ஊழல்வாதி சபாபதி தனக்கு ஆதரவாக நடந்துகொள்ளாத சஞ்சயை தீர்த்துக்கட்ட முடிவு செய்கிறார். சஞ்சயின் பலவீனம் அஞ்சலி என்று கண்டறிந்து, அவளுக்கு குறிவைக்கிறார். சபாபதியின் திட்டத்தை எவ்வாறு சஞ்சய் அணுகி முறியடித்து நீதியை நிலைநாட்டினார் என்பதே மீதிக் கதை ஆகும். வெண்ணிறாடை மூர்த்தியும், செந்திலும் இப்படத்தில் முக்கிய நகைச்சுவை கதாபாத்திரங்களில் நடித்திருந்தனர் என்பது குறிப்பிடத்தக்கது.\n\nSection::::இசை.\nஇத்திரைப்படத்தின் இசையமைப்பாளர் மரகத மணி ஆவார். இப்படத்தின் 5 பாடல்களையும் எழுதியவர் வைரமுத்து.\nSection::::வரவேற்பு.\nதி நியூ இந்தியன் எக்ஸ்பிரஸ்-யின் ஆர்எஸ்பி இப்படத்திற்கு,\"கதையில் ஆழம் இல்லை\" என்றும்\", குஷ்பூவின் கதாபாத்திரம் சரிவர வடிவமைக்கவில்லை\" என்றும்\", கேப்டன் ராஜ்-யின் நடிப்பு ஈர்க்கும் வகையில் அமையவில்லை\" என்றும்\", மரகத மணியின் முதல் பாட்டு அவர் பாணியில் இருந்தது\" என்றும் கலந்த விமர்சனத்தை கொடுத்தார்.\n\n"}
{"id": "431154", "url": "https://ta.wikipedia.org/wiki?curid=431154", "title": "சமண முனிவர்கள்", "text": "சமண முனிவர்கள்\n\nசமண முனிவர்கள் என்பது சமண மத முனிவர்களைக் குறிக்கும்.\n\nநாலடியார் என்னும் நூல் சமண முனிவர்கள் பலரால் பாடப்பட்ட வெண்பாப் பாடல்கள் பலவற்றின் தொகுப்பு. தனிப்பாடல்களில் காணப்படும் குறிப்பு ஆகியவற்றின் அடிப்படையில் இவ்வாறு கொள்ளப்படுவதாக நாலடியார் நூலுக்கு உரை எழுதிய ஆசிரியர் தன் முன்னுரையில் குறிப்பிட்டுள்ளார்.\n"}
{"id": "431156", "url": "https://ta.wikipedia.org/wiki?curid=431156", "title": "குருப்பார்வை (திரைப்படம்)", "text": "குருப்பார்வை (திரைப்படம்)\n\nகுருப்பார்வை (\"Guru paarvai\") திரைப்படம் 1998-ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை மனோஜ்குமார் இயக்கினார். இத்திரைப்படத்தில் பிரகாஷ் ராஜ், குஷ்பூ, அஞ்சு அரவிந்த், ஈஸ்வரி ராவ், மது சர்மா, இந்து, தலைவாசல் விஜய், மணிவண்ணன் மற்றும் பலர் நடித்துள்ளனர். இந்த படம் இந்தி மொழியில் டப்பிங் செய்யப்பட்டு நயா நட்வர்லால் என்ற பெயருடன் வெளிவந்தது. பின்னர், வீடு சாமான்யுடு காது என்ற பெயரில் தெலுங்கு மொழியில் வெளிவந்தது.\n\n\nSection::::கதைச்சுருக்கம்.\nகுரு மூர்த்தி (பிரகாஷ் ராஜ்) பூஜைவை (ஈஸ்வரி ராவ்) பின் தொடரும் காட்சியிலிருந்து படம் துவங்குகிறது. குரு தனது கடந்த வாழ்க்கையில் அவனது பெயர் மகேந்திர பூபதி என்றும், அலமேலு என்ற பெண்ணை காதலித்ததாகவும் கூறுகிறான். அவனை பொறுத்தவரை, பூஜா பார்ப்பதற்கு அலமேலு போலவே இருப்பதால், ஒருவழியாக அவளை தன் வசப்படுத்துகிறான். அவர்கள் இருவரும் திருமணம் செய்ய முடிவு செய்கிறார்கள். ஆனால், திருமணத்திற்கு முந்தைய நாள், பூஜா விபச்சாரம் செய்தாள் என்று குரு போலி புகார் கொடுக்க, அவள் கைது செய்யப்படுகிறாள். உண்மையாக பார்த்தால், குரு மூர்த்தி வைசாகிலும் சென்னையிலும் வாழும் ஒரு மெக்கானிக் ஆவான். ஷாந்தி (குஷ்பூ) சில சிறு திருட்டுகளை செய்து அவளது அக்காள் மகள்களை வளர்த்து வருகிறாள். ஷாந்தி குருவை தன் நண்பனாக ஏற்று அவளது வீட்டில் வசிக்க அனுமதிக்கிறாள். இருவரும் ஒருவரையொருவர் காதல் செய்கிறார்கள். ஷாந்தி என்ற பெயரை சோனாலி என்று பெயர் மாற்றம் செய்கிறான் குரு மூர்த்தி. பின்னர் இருவரும் பதிவுத் திருமணம் செய்துகொள்ளும் பொழுது, ஷாந்தி சோனாலி என்ற பெயரில் கையொப்பம் இடுகிறாள். பின் ஒரு நாள், சோனாலி என்ற இயற்பெயர் கொண்ட ஒரு பெண்ணின் திருமணத்தை நிறுத்துகிறான் குரு. அவன் தான் சோனாலியின் கணவன் என்று நிரூபிக்க அந்த பதிவுத்திருமண சான்றிதழை பயப்படுத்துகிறான். குருவின் மனைவிக்கு இது எதுவுமே புரியவில்லை. கொடூர குருவை ஷாந்தி பிரிய முடிவு செய்கிறாள். அதனால் குரு தான் ஏன் இவ்வாறு நடந்துகொள்கிறான் என்று அவனது கடந்தகால வாழ்க்கை பற்றி ஷாந்தியிடம் உண்மையை சொல்கிறான்.\n\nகடந்தகாலத்தில், தங்கப்பதக்கம் பெற்ற பட்டதாரியான மகேந்திர பூபதி வேலை கிடைக்காமல் திண்டாடுகிறான். பூபதி தன் தாய், தங்கை, மாமன் நாகராஜன் (மணிவண்ணன்) ஆகியோருடன் வாழ்ந்து வருகிறான். பக்கத்துக்கு வீட்டு பெண்ணான ப்ரியா (அஞ்சு அரவிந்த்) பூபதியிடம் காதல் வயப்பட்டு, திருமணத்திற்கு முன்பாகவே பூபதியுடன் அவன் வீட்டில் வசிக்க முடிவு செய்கிறாள். ஒரு முக்கிய பரீட்சையில் தேர்வானால் வங்கியில் வேலை கிடைக்க பூபதிக்கு வாய்ப்பு இருந்தது. தேர்வு நாள் அன்று கவனக்குறைவால் நுழைவுச் சீட்டினை பூபதி தொலைத்துவிடுகிறான். அதேநேரம், பூஜா, சோனாலி, இந்து ஆகிய மூவரையும் காளி (தலைவாசல் விஜய்) என்ற ரவுடி தாக்க முயலும் போது, காளியின் தம்பியை தவறுதலாக அவர்கள் கொன்றுவிடுகிறார். போலீஸ் அந்த மூன்று பெண்களையும் உண்மையை சொல்ல வற்புறுத்தும் போது, பூபதியின் ஹால்-டிக்கெட் அவர்கள் கண்களில் பட பூபதி தான் கொலையாளி என்று சொல்கிறார்கள். பூபதி உடனடியாக கைது செய்யப்படுகிறான். அதனை கேள்விப்பட்ட ரவுடி காளி, பூபதியின் மொத்த குடும்பத்தையும், காதலியையும் கொலை செய்கிறான். பூபதிக்கு 7 ஆண்டுகள் சிறை தண்டனை விதிக்கப்பட, காளியோ ஊட்டிக்கு தப்பித்து விடுகிறான். காளி தன் பெயர் உருவத்தை மாற்றி தொழில் செய்து பெரிய தொழிலதிபராக வளர்ந்துவிடுகிறான். பூபதி குடும்பத்தில் அவனும் அவனது மாமா நாகராஜனும் மட்டுமே தான் தப்பிக்க முடிந்தது.\n\nநிகழ்காலத்தில், குரு மூர்த்தியின் கடந்தகாலத்தை கேட்ட சாந்தி தன் கணவர் அப்பாவி என்று கருதுவதால், அவர் பழிவாங்க உறுதுணையாக இருக்க முடிவு செய்கிறாள். காளியையும் இந்துவையும் தேடுகிறான் குரு. காளிக்கும் இந்துவுக்கு திருமணமாகி ஒரு பெண் குழந்தை இருக்கிறது. குரு இந்துவின் மனதை கலைத்து, காளியை துப்பாக்கியால் சுடச் செய்கிறான். சுட்ட குற்றத்திற்காக இந்து கைதுசெய்யப்பட, குரு இந்துவின் மகளை தத்து எடுத்துக்கொள்வதுடன் படம் நிறைவு பெறுகிறது.\n\nSection::::இசை.\nஇந்த திரைப்படத்தின் இசையமைப்பாளர் தேவா (இசையமைப்பாளர்) ஆவார். வாலி (கவிஞர்), ஆர்.வி. உதயகுமார், அறிவுமதி மற்றும் வாசன் இப்படத்தின் பாடல்களை எழுதினர்.\n\n"}
{"id": "431158", "url": "https://ta.wikipedia.org/wiki?curid=431158", "title": "தாசோபிரைடு", "text": "தாசோபிரைடு\n\nதாசோபிரைடு (\"Dazopride\") என்பது CHClNO என்ற என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இது பென்சமைடு வகை வாந்தியடக்கி மற்றும் இரையகக் குடற்பாதை இயக்க முகவர் ஆகும். இம்மருந்து இதுவரை சந்தைப்படுத்தப்படவில்லை. ஆங்கில எழுத்துகளில் ஏ.எச்.ஆர்-5531 என்ற குறியீட்டால் இம்மருந்து அடையாளப்படுத்தப்படுகிறது . ஐதராக்சிதிரிப்டமீன் என்ற புரத வகை 5-எச்டி3 ஏற்பியெதிரியாகவும் மற்றும் ஐதராக்சிதிரிப்டமீன் என்ற புரத வகை 5-எச்டி4 ஏற்பியின் முதன்மை இயக்கியாகவும் தாசோபிரைடு செயல்படுகிறது . இரையகக் குடற்பாதை விளைவுகளுடன் கூடுதலாக சுண்டெலிகளின் கற்றல் மற்றும் நினைவு இடர்பாடுகளை தாசோபிரைடு எளிதாக்குக்கிறது\n"}
{"id": "431161", "url": "https://ta.wikipedia.org/wiki?curid=431161", "title": "பிரியங்கா கேத்கார்", "text": "பிரியங்கா கேத்கார்\n\nபிரியங்கா கேத்கார் (\"Priyanka Khedkar\") இந்தியாவின் கைப்பந்து விளையாட்டு வீராங்கனை ஆவார். இவர் 1984 ஆம் ஆண்டு நவம்பர் மாதம் முதல் தேதியில் பிறந்தார். இந்திய தேசிய மகளிர் கைப்பந்தாட்ட அணியில் பிரியங்கா கேத்காரும் ஓர் உறுப்பினர் ஆவார். தற்போது இவர் கைப்பந்தாட்டப் போட்டிகளிலிருந்து ஓய்வு பெற்றுவிட்டார். \n2010 ஆம் ஆண்டு மற்றும் 2014 ஆம் ஆண்டு நடைபெற்ற ஆசிய விளையாட்டுப் போட்டிகளில் இவர் இந்தியாவின் சார்பாக பங்கேற்று விளையாடினார் . பிராந்திய அளவில் நடைபெறும் கழக அளவிலான போட்டிகளில் கேத்கார் 2010 ஆம் ஆண்டு இந்திய இரயில்வே அணிக்காக விளையாடினார் .\n"}
{"id": "431166", "url": "https://ta.wikipedia.org/wiki?curid=431166", "title": "அசுவினி கிரண்", "text": "அசுவினி கிரண்\n\nஅசுவினி கிரண் (\"Aswani Kiran\") இந்தியாவின் கைப்பந்து விளையாட்டு வீராங்கனை ஆவார். இவர் 1985 ஆம் ஆண்டு மே மாதம் 15 ஆம் நாளில் பிறந்தார். இந்திய தேசிய மகளிர் கைப்பந்தாட்ட அணியில் பிரியங்கா கேத்காரும் ஓர் உறுப்பினர் ஆவார். அனைத்துலக அளவில் பங்கேற்ற இந்திய தேசிய மகளிர் கைப்பந்து அணியின் அணித்தலைவராகவும் கிரண் விளையாடியுள்ளார். 2010 ஆம் ஆண்டு நடைபெற்ற ஆசிய விளையாட்டுப் போட்டிகளில் இவர் இந்தியாவின் சார்பாக பங்கேற்று அணித்தலைவராகவும் விளையாடினார். அப்போட்டியில் இந்திய மகளிர் அணி 9 ஆவது இடத்தைப் பிடித்தது \n"}
{"id": "431196", "url": "https://ta.wikipedia.org/wiki?curid=431196", "title": "தாலி காத்த காளியம்மன்", "text": "தாலி காத்த காளியம்மன்\n\nதாலி காத்த காளியம்மன் (thaali kaatha kaaliyamman) 2001 ஆம் ஆண்டு ஆர். சோமசுந்தர் இயக்கத்தில், பி. கண்ணப்பன் யாதவ் தயாரிப்பில்,சிற்பியின் இசையில் பிரபு, கெளசல்யா மற்றும் சங்கவி நடிப்பில் வெளியான தமிழ்த் திரைப்படம்.\n\nSection::::கதைச்சுருக்கம்.\nபோஸ் (பிரபு) மற்றும் பாண்டி (பாண்டியராஜன்) ஒரு கிராமத்தின் கோயிலில் வீற்றிருக்கும் காளியம்மன் என்ற பெண் தெய்வத்தைப் பற்றி அறிந்துகொள்ள வருகிறார்கள்.\n\nஅந்தக் கோயிலின் கடந்த கால நிகழ்வொன்று அவர்களுக்குச் சொல்லப்படுகிறது. அந்தக் கோயில் குளத்தில் இறந்துகிடக்கும் அபிராமி (இந்து) என்ற பெண்ணை அவள் செய்த தவறுக்காக காளியம்மன் தண்டித்துவிட்டதாக கிராம மக்கள் நினைக்கிறார்கள். அந்த கிராம தலைவர் (அலெக்ஸ்) இந்த தெய்வக்குற்றத்தால் அபிராமிக்கான இறுதிச்சடங்களைச் செய்ய அவள் கணவனுக்குத் தடைவிதித்தும், அபிராமியின் குடும்பத்தைக் கிராமத்தை விட்டு வெளியேறவும் உத்தரவிட்டதால் அபிராமியின் கைக்குழந்தையான கற்பகம் (கௌசல்யா) அனாதையாகிறாள். கற்பகத்திற்கு நாட்டாமையின் மனைவி மீனாட்சி(மனோரமா) ஆதரவளிக்கிறாள். அதன்பிறகு அந்த கிராமம் வறட்சியாலும் வறுமையாலும் பாதிக்கப்படுவதால் மக்கள் ஒவ்வொருவராக வெளியேறினர் என்பதே அந்த கடந்த கால நிகழ்வு.\n\nஇப்போது இளம்பெண்ணான கற்பகத்திடம் அவளின் மாமா தகராறு செய்வதைக் கண்ட போஸ் அவளைக் காப்பாற்றுகிறான். அந்த கிராமத்தில் ஏற்பட்ட வறட்சி நீங்க கற்பகம் உயிரோடு ஆனால் சடலத்தைப் போல் படுத்துக்கொள்ள வேண்டும். அவளைத் தூக்கிக்கொண்டு ஊரைச் சுற்றிவந்தால் மழை பொழியும் என்று முடிவெடுக்கிறார்கள். கற்பகத்தைத் திருமணம் செய்து அவளைக் காப்பாற்ற என்னும் போஸை ஊரார் தடுக்கின்றனர். அப்போது மக்களிடம் நடந்த உண்மையைக் கூறுகிறார் நாட்டாமை. நட்டாமையின் மகன் மருது அபிராமியைக் கொன்றதை மறைக்க தான் அபிராமியின் மீது பொய்ப்பழி கூறியதையும், அதனால் தன் மகனைக் காளியம்மன் தண்டித்துக் கொன்றதையும், தன்னையும் ஊனமாக்கித் தண்டித்ததையும் சொல்லி உண்மையை ஒத்துக்கொள்கிறார். கிராமத்தினர் போஸ் மற்றும் கற்பகத்திடம் மன்னிப்புக் கேட்டு அவர்களுக்குத் திருமணம் செய்து வைக்கின்றனர்.\n\nதன் மனைவி கற்பகத்துடன் வீட்டிற்குத் திரும்பும் போஸை அவன் தந்தை தர்மலிங்கம் (மணிவண்ணன்) வாழ்த்தி வரவேற்கிறார். அவர்களுடைய அறைக்கு வரும் ரம்யா (சங்கவி) தான் போஸின் மனைவி என்று சண்டையிடுகிறாள். இதுகுறித்துத் தன் தந்தையிடம் கேட்கும் போஸுக்குத் தன் கடந்த கால வாழ்கை தெரியவருகிறது.\n\nதர்மலிங்கத்தின் குடும்ப நண்பரான காவல்துறை அதிகாரி ராகவனின் (ராசன் பி.தேவ்) மகள் ரம்யா போஸைக் காதலிக்கிறாள். ஒரு பிரச்சனையில் தவறாக போஸைக் கைதுசெய்யும் ராகவன் தற்காலிகப் பணிநீக்கம் செய்யப்படுவதால் அதற்குக் காரணமான போஸ் மற்றும் தர்மலிங்கத்தைப் பழிவாங்க எண்ணுகிறார். தனக்குத் தெரியாமல் போஸ்-ரம்யா ரகசிய திருமணம் செய்ததை அறிந்த ராகவன், போஸை துப்பாக்கியால் சுட்டுவிட்டு ரம்யாவைக் கடத்திச் செல்கிறான். உயிர்பிழைக்கும் போஸுக்குத் தன் கடந்த காலம் மறந்துபோகிறது. ரம்யாவைப் பற்றியும் எந்தத் தகவலும் தெரியாமல் போகிறது.\n\nதன் கடந்தகாலத்தை அறியும் போஸ், ரம்யாவின் தாயைச் சந்தித்துப் பேசுகிறான். ராகவன் ரம்யாவின் தாலியைக் கழற்ற முயற்சித்தால் ரம்யா தற்கொலை செய்துகொண்டாள். ராகவன் மின்விபத்தின் காரணமாக இறந்துவிட்டதாகக் கூறுகிறாள் ரம்யாவின் தாய். போஸுடன் வாழவேண்டும் என்ற ஆசையை ரம்யாவின் ஆத்மா கற்பகத்தின் உடலில் புகுந்து நிறைவேற்றிக் கொள்ள விரும்புகிறது. காளியம்மன் தெய்வம் கற்பகத்திற்கு உதவுகிறது. கற்பகத்தின் உடலைவிட்டு ரம்யாவின் ஆத்மா வெளியேறுகிறது. போஸும் கற்பகமும் மகிழ்ச்சியுடன் இணைகின்றனர்.\n\n\nSection::::தயாரிப்பு.\nபடத்தின் பாடல்களை காளிதாசன், பழனிபாரதி, கலைக்குமார், விஜய், ரவிசங்கர் எழுத சிற்பி இசையமைத்துள்ளார்.தளபதி தினேஷ் இப்படத்தின் சண்டைப்பயிற்சியாளர்.\n\nSection::::விமரிசனம்.\nதி இந்து நாளிதழ் விமரிசனம்: \"இப்படம் குடும்பப்படமாகத் தொடங்கி, இரு கொலைகளுக்கான காரணங்களைக் கண்டறியும் சாகசப் படமாக மாறி, இறுதியில் தலைப்பிற்கேற்ப தெய்வ நம்பிக்கையைக் கொண்டு முடிகிறது. கதை மற்றும் திரைக்கதை எதிர்பாராத பல திருப்பங்களோடு பயணிக்கிறது\".\n"}
{"id": "431197", "url": "https://ta.wikipedia.org/wiki?curid=431197", "title": "சங்க இலக்கியத்தில் விலங்கின விளக்கம் (நூல்)", "text": "சங்க இலக்கியத்தில் விலங்கின விளக்கம் (நூல்)\n\nசங்க இலக்கியத்தில் விலங்கின விளக்கம் என்னும் நூல், பி. எல். சாமி என்கிற பி. லூர்துசாமி எழுதி, 1970ஆம் ஆண்டு, திருநெல்வேலி தென்னிந்திய சைவசைத்தாந்த நூற்பதிப்புக் கழகத்தால் வெளியிடப்பட்டது. இந்நூலின் ஆசிரியர் சங்க இலக்கியத்தில் விலங்குகளைப் பற்றி கூறப்பட்டுள்ள செய்திகளைத் திரட்டி, அவை பற்றிய தன்னறிவையும், தற்கால மக்களின் நேரடியான அறிவையும், ஆங்கில, பிற மொழி நூல்களில் கூறியுள்ள குறிப்புகளையும் ஒப்பிட்டுத் தொகுத்து இந்நூலை ஆக்கியுள்ளார்.\n"}
{"id": "431208", "url": "https://ta.wikipedia.org/wiki?curid=431208", "title": "சித்திரம் பேசுதடி 2", "text": "சித்திரம் பேசுதடி 2\n\nசித்திரம் பேசுதடி 2 (\"chithiram pesuthadi-2\") திரைப்படத்தை ராஜன் மாதவ் இயக்கியுள்ளார். இது 2019 ஆம் ஆண்டில் வெளியாகலாம் எனக் கருதப்படுகிறது. இப்படத்தில் நடிகர்கள் விதார்த், அஜ்மல் அமீர், அசோக், நிவாஸ் ஆதித்தன் மற்றும் நடிகைகள் காயத்ரி, ராதிகா ஆப்தே, நிவேதிதா ஆகியோர் நடித்துள்ளனர். இப்படத்தில் நந்தன் மற்றும் நடிகை பிரியா பானர்ஜி ஆகியோர் அறிமுகமாகின்றனர். முன்னதாக தமன் இசையமைப்பாளராகவும், பிரவீன்.கே. எல்.- எமன். பி. ஸ்ரீகாந்த் ஆகியோர் படத்தொகுப்பாளர்களாக முடிவெடுக்கப்பட்டது. பின்னர் இசையமைப்பாளர் சாஜன் மாதவ், ஒளிப்பதிவாளர் பத்மேஷ் மற்றும் படத்தொகுப்பாளர் கே. வெங்கட்ரமணன் ஆகியோர் இப்படத்தில் முக்கிய பங்களித்துள்ளனர். 48 மணிநேரங்களில் நடக்கும் நான்கு வெவ்வேறு கதைகளின் இணைப்பு தான் இப்படத்தின் கதைக்களம் ஆகும்\n\n\nSection::::தயாரிப்பு.\nநடிகர்கள் பிரசன்னா, நரேன் அவர்களுக்குப் பதிலாக நடிகர்கள் அஜ்மல் அமீர், அசோக் நடித்துள்ளனர். நடிகை காயத்ரி முக்கிய பெண் கதாபாத்திரத்தில் நடித்துள்ளார். நடிகர் அஜ்மல் அமீர்க்கு கதாநாயகியாக நடிகை பிரியா பானர்ஜி நடித்துள்ளார். பாடலாசிரியர் மதன் கார்க்கி இப்படத்திற்கு பாடல்களை இயற்றியுள்ளார். மேற்கிந்திய மட்டைப்பந்து அணியின் புகழ்பெற்ற பந்து வீச்சாளரான டுவைன் பிராவோ சிறப்பு தோற்றமாக வருகை தந்துள்ளார்.\n\nஇப்படம் 2013ஆம் ஆண்டில் உலா என்கிற தலைப்பில் சென்னையிலும் அதன் சுற்றுப்புற இடங்களில் உருவாக்கப்பட்டது. 2018ஆம் ஆண்டில் திரையிடுவதாக எதிர்பார்க்கப்பட்டது. ஆயினும் 2006ஆம் ஆண்டில் வெற்றிகண்ட திரைப்படமான சித்திரம் பேசுதடி மூலம் இப்படத்தின் தலைப்பு 'உலா'விலிருந்து சித்திரம் பேசுதடி 2 என்று மாற்றப்பட்டது. இக்கதை சித்திரம் பேசுதடி திரைப்படத்திற்கும் எவ்வித சம்மதமில்லை. இரண்டு படங்களும் வெவ்வேறு திரைக்கதைகளைக் கொண்டு இயக்கப்பட்டுள்ளது.\n"}
{"id": "431213", "url": "https://ta.wikipedia.org/wiki?curid=431213", "title": "வசந்தக்குமார் (ஓவியர்)", "text": "வசந்தக்குமார் (ஓவியர்)\n\nவசந்தக்குமார் தமிழக ஓவியர்களுள் ஒருவர். தமிழ்நாட்டில் கோயம்புத்தூர் சிவானந்தா காலனி சேர்ந்தவர். இவர் நெருப்பு ஓவியம் என்ற புதுவகை ஓவியங்களை வரைகின்றார்.\n\nஇளங்கலை படித்துவிட்டு ஓவியம் பற்றி ரவிராஜ் கவின் கலை கல்லூரியில் படித்து பட்டம் பெற்றார்.\n\nமாணவர்களுக்கு இந்த ஓவியங்கள் பற்றி கற்று தருகிறார்.\n\nSection::::வெளி இணைப்புகள்.\nபுதிய தலைமுறை வலைதளத்தில் நெருப்பு ஓவியர் வசந்தக்குமார் பற்றியும் செய்தி\n"}
{"id": "431219", "url": "https://ta.wikipedia.org/wiki?curid=431219", "title": "ராஜா ரங்குஸ்கி (திரைப்படம்)", "text": "ராஜா ரங்குஸ்கி (திரைப்படம்)\n\nராஜா ரங்குஸ்கி (Raja Ranguski) 2018இல் வெளிவந்த தமிழ்த் திரைப்படம் ஆகும். இப்படத்தை தரணிதரன் இயக்கியுள்ளார்.. ஸ்ரீரீஷ் சரவணன், சாந்தினி தமிழரசன் ஆகிய இருவரும் முன்னணிக் கதாப்பாத்திரங்களில் நடித்துள்ளனர். மேலும் அனுபமா குமார் ஒரு முக்கிய பாத்திரங்களில் தோன்றி நடித்துள்ளார். இப்படத்தின் இசையமைப்பாளர் யுவன் சங்கர் ராஜா. நாயகி சாந்தினி, ரங்குஸ்கி என்ற படத் தலைப்பின் பெயரில் நடித்துள்ளார். இப்படம் பரவலாக நல்ல விமர்சனங்களைப் பெற்றது.\n\nSection::::கதைச்சுருக்கம்.\nஇது காவல் பணியுடன் எழுத்துப் பணியையும் செய்யும் ராஜா, ரங்குஸ்கி என்பவரின் காதலை அடிப்படையாக கொண்ட கதையாகும். மரியா பழங்கால பொருட்களைச் சேகரிப்பவர். அவர், தனது பாதுகாப்பிற்காக காவல் துறையின் உதவியை நாடுகிறார். இதற்காக காவல் துறை அதிகாரியான ராஜா அடிக்கடி மரியாவை சந்திக்கிறார். மரியாவும் ரங்குஸ்கியும் அருகருகே வசிக்கிறார்கள். ராஜா, ரங்குஸ்கியை கண்டவுடன் காதலிக்க முயல்கிறார். இதற்காக தொலைபேசியில் தனது அடையாளத்தை மறைத்து தன்னைக் காதலிக்குமாறு அவளை வற்புறுத்துகிறார். கடைசியில் ரங்குஸ்கி ஒருவழியாக ராஜாவின் மேல் காதலாகிறாள். இதன் பின்னரும் அடிக்கடி ரங்குஸ்கிக்கு தொலைபேசியில் மிரட்டல் வருவதும், தன்னையும் அவளை கொலை செய்யச் சொல்வதும் வரும் மிரட்டலினால் ராஜா, ரங்குஸ்கியை காப்பாற்ற விரைகிறான். அங்கே மரியா கொலை செய்யப்பட்டு கிடக்கிறார், சூழ்நிலை இப்போது ராஜாவை கொலைப்பழியில் தள்ளுகிறது. அங்கேயிருந்து தப்பித்த ராஜா உண்மைக் குற்றவாளியை கண்டுபிடிப்பதே இப்படத்தின் மீதிக்கதையாகும். முடிவில் எதிர்பாராத திருப்பம் ஒன்று கதையில் நிகழ்கிறது.\n\nSection::::நடிகர்கள்.\nராஜாவாக ஸ்ரீரீஷ் சரவணன் ரங்குஸ்கியாக சந்தினி தமிழரசன்\nமரியாவாக அனுபமா குமார் பாஸ்கராக கல்லூரி வினோத்\nகே. கே.வாக ஜெயகுமார் ஜானகிராமன்ஆரோக்கியமாக சத்யா மாதுவாக மாது ரகுராம்\nராஜாராமாக விஜய் ராகவன்கோபி சாயி சங்கர்\nரவிச்சந்திரன்துரை பாண்டியாக குமார்.\nSection::::தயாரிப்பு.\nமுதலில் தரணிதரன் மற்றும் ஸ்ரீரீஸ் ஆகிய தாங்கள் இருவரும் 2016இல் \"மெட்ரோ\" (2016), என்ற பெயரில் வெளியிடப் போவதாக அறிவித்தனர். இதற்கு, இசையமைப்பாளர் யுவன் சங்கர் ராஜா இசையமைக்க ஒப்புக்கொண்டார். பின்னர் இப்படத்தின் பெயர், பிரபல எழுத்தளர் சுஜாதா (எழுத்தாளர்) அவர்களின் பேனாவின் பெயரும், 2010இல் வெளிவந்த \"எந்திரன் (திரைப்படம்)\" படத்தில் வரும் ஒரு கொசுவின் பெயரைக் கொண்டு வெளிவந்தது. இப்படத்தின் முன்னோட்டம் பெரிதும் எதிபார்க்கப்பட்டு வலைதளத்தில் பெரும் ஆதரவைப் பெற்றது. \"பர்மா (திரைப்படம்)\", \"ஜாக்சன்துரை (திரைப்படம்)\" போன்ற படங்களை அளித்த இயக்குனர் தரணிதரன் காவல் துறை விசாரணை மேற்கொள்ளும் ஒருபடமாக இதை நமக்கு வழங்கியுள்ளார்..\n"}
{"id": "431222", "url": "https://ta.wikipedia.org/wiki?curid=431222", "title": "சுஷ்மா வர்மா", "text": "சுஷ்மா வர்மா\n\nசுஷ்மா வர்மா (Sushma Verma) இந்திய பெண்கள் மட்டைப்பந்து விளையாட்டு வீரர். இவர் இந்திய பெண்கள் தேசிய மட்டைப்பந்து குழுவில் இலக்குமுனைக்காப்பாளராகவும், வலது கை மட்டைப்பந்து துடுப்பாட்டக்காரராகவும் தனது பணியை ஆரம்பித்தார். இதுவரை 30 ஒரு நாள் போட்டிகளிலும், 19 டி.20 போட்டிகளிலும், ஒரு தேர்வுத் துடுப்பாட்டப் போட்டிகளில் விளையாடியுள்ளார்.\n\n2017இல் நடந்த பெண்கள் மட்டைப்பந்து உலகக்கோப்பை ஆட்டத்திற்குப் பிறகு, இமாச்சலபிரதேச முதல் அமைச்சர் வீரபத்ர சிங் உதவி காவல்துறை கண்காணிப்பாளர் பணியை இவருக்கு வழங்கினார்.\n\nSection::::இளமைப் பருவம்.\nசுஷ்மா வர்மா இமாச்சலப்பிரதேசம், சிம்லாவில் நவம்பர் 3, 1992 இல் பிறந்தார். அவரது தந்தை \"போபால் சிங் வர்மா\" வீட்டிற்கு அருகில் உள்ள பள்ளியில் படிக்க வைக்க விரும்பினார். ஆனால் சுஷ்மா சிம்லாவில் உள்ள \"போர்ட்மோர் அரசு மாதிரி\" பள்ளியில் சேர்ந்து படித்தார். கூடைப்பந்து, கைப்பந்து, பாட்மின்டன் போன்ற விளையாட்டுகளில் மாநில அளவிலான விளையாட்டு வீரராக இருந்தார்.\n\nSection::::உள்ளூர்ப் போட்டிகள்.\nஇவர் இமாச்சல பிரதேச மட்டைப்பந்து சங்கத்திற்காக விளையாடியுள்ளார். 2011 இல் அனைத்து இந்திய பெண்கள் போட்டிகள் நடைபெற்றது. அதில் 19 வயதிற்கு உட்பட்ட பிரிவில் இவரது தலைமையிலான இமாச்சல அணி தோல்வியுற்றது. இவர் இமாச்சல பிரதேச மாநிலத்திலிருந்து வந்த முதல் பெண் மட்டைப்பந்து விளையாட்டு வீரராக உள்ளார். இந்திய ரயில்வே அணிக்காக விளையாடியுள்ளார். இவர் மிதாலி ராஜ், ஹர்மன்ப்ரீட் கௌர்,மற்றும் பூனம் ராட் ஆகியோருடன் இணைந்து விளையாடியுள்ளார்.\n\nSection::::சர்வதேச போட்டிகள்.\nவர்மா 2017 பெண்கள் உலகக்கோப்பை இறுதிச்சுற்று போட்டியில் பங்கேற்றார். இந்திய அணி, இங்கிலாந்து பெண்கள் அணிக்கு எதிராக ஆடிய ஆட்டத்தில் ஒன்பது ரன்கள் வித்தியாசத்தில் உலகக்கோப்பையைத் தவறவிட்டது.\n\n"}
{"id": "431224", "url": "https://ta.wikipedia.org/wiki?curid=431224", "title": "இஸ்டெபனி குவோலக்", "text": "இஸ்டெபனி குவோலக்\n\nஸ்டெபனி லூயிஸ் குவோலக் (Stephanie Louise Kwolek, ஜூலை 31, 1923 – ஜூன் 18, 2014): போலந்து வம்சாவழி அமெரிக்க வேதியியலாளர் ஆவார். அமெரிக்காவின் டியூபாண்ட் நிறுவனத்துடன் நாற்பது வருடங்களுக்கு மேல் இணைந்திருந்தவர். முதன் முதலாக செயற்கை இழை குடும்பத்தில் ஒன்றான, அபூர்வமான வலிமையும் விறைப்புத் தன்மையும் கொண்ட, பாலி-பாராபினீலின் டெரப்தாலமைட் கண்டறிந்ததற்காக போற்றப்படுகிறார். இது கெவ்லார் இழை எனச் சுருக்கமாக அழைக்கப்படுகிறது. குவோலக் இதனைக் கண்டுபிடித்ததனால் சிறந்த தொழில்நுட்பச் சதனைக்கான, டியூபாண்ட் நிறுவத்தின் லெவாய்சியர் விருது வழங்கி கௌரவிக்கப்பட்டார். பிப்ரவரி 2015 இல் இவ்விருது வழங்கி கௌரவிக்கப்பட்ட ஒரே பெண் ஊழியர் குவோலக் ஆவர். 1995 இல் இவர் அமெரிக்காவின் தேசியக் கண்டுபிடிப்பாளராக ஹால் ஆஃப் ஃபேமில் இணைத்துக்கொள்ளப்பட்ட நான்காவது பெண்மணியாவார். குவோலக் பலபடி வேதியியலில் இவர் ஆற்றிய பணிக்காக அமெரிக்க நாட்டின் தொழில்நுட்ப புதுமையாக்கப் பதக்கம், தொழில்துறை ஆய்வு நிறுவனத்தின் சாதனைவிருது, பெர்கின் பதக்கம் உள்ளிட்ட பல பதக்கங்களைப் பெற்றுள்ளார்.\n\nSection::::இளமையும் கல்வியும்.\nகுவோலக், போலந்து நாட்டிலிருந்து புலம்பெயர்ந்த பெற்றோர்க்கு மகளாக, 1923 இல் பென்சில்வேனியாவின் நியூ கிங்க்ஸ்டன் புறநகர்ப்பகுதியில் பிறந்தார். இவருடைய பத்தாவது வயதில் இவரின் தந்தை ஜான் குவோலக் இறந்தார். () அவர் ஒரு இயற்கை ஆர்வலராக இருந்தார். தனது தந்தையுடன் பெருவாரியான நேரத்தைச் செலவழித்த குவோலக், இயற்கையை உலகை ஆராயத் தொடங்கினார். தனது தந்தையிடம் இவருக்கிருந்த அறிவியல் ஆர்வத்தையும் தாயாரான நெல்லி குவோலக்கிடம் தனது ஆடையலங்காரத் துறை விருப்பத்தையும் தெரிவித்தார்.\n\nகுவோலக், 1946 ஆம் ஆண்டில் கார்னிகி மெல்லன் பல்கலைக்கழகத்தின் மார்கரெட் மாரிசன் கார்னிகி கல்லூரியில், வேதியல் பிரிவில் தனது இளங்கலை அறிவியல் பட்டம் பெற்றார்.அவர் ஒரு மருத்துவராகத் திட்டமிட்டிருந்தார். மேலும் அவர் மருத்துவ பள்ளியில் சேர்ந்துகொள்ளப் போதுமான நிதியை, வேதியியல் தொடர்புடைய ஏதேனுமொரு துறையில் தற்காலிக வேலையில் இருந்து கொண்டு சம்பாதிக்க முடியும் என்று நம்பினார்.\nSection::::பணிகள்.\nகுவோலக்கின் ஆசிரியரான ஹேல் சர்ச் என்பவர் 1946 -இல் நியூயார்க் நகரில் பஃபலோ என்ற இடத்தில் செயல்பட்டு வந்த டியூபாண்ட் நிறுவனத்தில் வேலை செய்ய ஒரு வாய்ப்பை வழங்கினார். இது இரண்டாம் உலகப்போரின் கரணமாக வெளிநாடுகளுக்குச் சென்றுவிட்ட ஆண்களினால் ஏற்பட்ட காலிப்பணியிடமாகும்.\n\nமருத்துவம் படிக்க பணம் வேண்டும் என்பதற்காகவே குவோலக், தற்காலிகமாக இந்தப் பணியில் சேர்ந்துகொண்டார். ஆனால் இந்தப் பணியில் சேர்ந்த பின் பணியிலிருந்த ஆர்வம் காரணமாக வேலையில் தொடர விரும்பி, 1950 டெலவெயரில் இருந்த டியூபாண்ட் நிறுவனத்தில் பணியாற்ற வில்மிங்டன் நகருக்குக் குடிபெயர்ந்தார். இந்த நிறுவனத்தில் பத்தாண்டுகள் பணியாற்றிய பின் அந்நிறுவனத்துடன் இணைந்து கெவ்லார் இழையை உருவாக்கினார். மற்றெல்லா விருதுகளையும் வாங்குவதற்கு முன்பே முதன்முதலாக அமெரிக்க வேதியல் கழகத்தின் பப்ளிகேஷன் விருதினை 1959 இல் பெற்றார். பொதுவாக வகுப்பறைகளில் செய்து காண்பிக்கப்படும், அறை வெப்பநிலையில் ஒரு கண்ணாடிக் குவளையில் நைலான் இழைகளை உற்பத்தி செய்யும் ஒரு சோதனையை, குவோலக் உயர்மூலக்கூறு எடையுள்ள பாலிமைடுகளில் செயல்படுத்திப் பார்த்து வெற்றியடைந்தனர் இவருடன் இச்சோதனையில் இணைந்து பணியாற்றியவர்களும் 1985 இல் PBO மற்றும் PBT பாலிமர்களை உற்பத்தி செய்யும் இக்கண்டுபிடிப்புக்கான காப்புரிமையைப் பெற்றார்கள்.\n"}
{"id": "431226", "url": "https://ta.wikipedia.org/wiki?curid=431226", "title": "செயூன்கஸ் தவளை", "text": "செயூன்கஸ் தவளை\n\nசெயூன்கஸ் தவளை ( Sehuencas water frog (\"Telmatobius yuracare\") என்பது டெஹ்மட்போபி குடும்பத்தைச் சேர்ந்த ஒரு நன்னீர் தவளை இனம் ஆகும். இது தென் அமெரிக்க நாடான பொலிவியாவைச் சேர்ந்த அகணிய உயிரி ஆகும். இதன் இயற்கை வாழிடமானது மழைக் காடுகள், மான்ட்டேன், ஆறுகள், நன்னீர் சதுப்புநிலம் ஆகும். இவை அவற்றின் வாழ்விட இழப்புகளால் அச்சுறுத்தலுக்கு ஆளாகி உள்ளன. தற்போது இவை பன்னாட்டு இயற்கை பாதுகாப்புச் சங்கத்தால் அழிவாய்ப்பு இனம் என வகைப்படுத்தப்பட்டுள்ளது. இந்த வகைப்பாடானது 2004 ஆம் ஆண்டின் புதுப்பிக்கப்படாத மதிப்பீட்டின் அடிப்படையில் செய்யப்பட்டுளது.</ref> 2008 மற்றும் 2019 க்கு இடைப்பட்ட காலத்தில் இந்த தவளை இனத்தில் ஒன்றைக்கூட அதன் இயற்கை விழிடத்தில் எவரும் பார்க்கவில்லை.\n\n2019 ஆண்டு வரை, பொலிவியாவில் கொச்சபாம்பா நகரில் உள்ள தேசிய வரலாற்று அருங்காட்சியகத்தில் பராமரித்துவரப்பட்ட \"ரோமியோ\" என்று அழைக்கப்பட்ட ஒரு ஆண் தவளை மட்டும் இருந்துவந்துள்ளது. செயூன்கஸ் தவளையின் வாழ்நாள் சராசரியாக 15 ஆண்டுகாலம் என்பதால், 10 ஆண்டுகள் வயதான ரோமியோவோடு இந்தத் தவளை இனம் அழிந்துவிடும் என்ற அச்சம் நிலவிவந்தது. இந்த ஆபத்தை நீக்கி ரோமியோவின் சந்ததிகளை உருவாக்க பொலிவிய விலங்கியல் ஆய்வாளர்கள் இதே இனத்தைச் சேர்ந்த பெண் தவளையைத் தேடும் முயற்சியில் தீவிரமாக இயங்கிவந்தனர். இதற்காக பொலிவியாவில் காடு, மலை என வெவ்வேறு இடங்களுக்கு ஆய்வாளர் குழுக்கள் சென்றன. செயூன்கஸ் தவளை குறித்த விழிப்புணர்வை ஊட்டவும் அதற்காக பணத்தைத் திரட்டவும், உலக காட்டுயில் பாதுகாவலர்கள் முயற்சிகளில் ஈடுபட்டனர் இதன் ஒரு பகுதியாக  ‘ரோமியோ தவளை’ பற்றிய விவரங்களானது Match.com என்ற இயங்கலை வரண் பார்க்கும் இணையதளத்தில் வெளியிடப்பட்டது. பொலிவியாவின் மழைக் காட்டில் பயணம் மேற்கொண்ட ஆய்வாளர் குழு, 2019 சனவரியில் ஓர் ஓடையில் இந்த இனத்தைச் சேர்ந்த 5 தவளைகளை சேகரித்தனர். அவற்றில் மூன்று ஆண் தவளைகள்,  இரண்டு பெண் தவளைகள். மீண்டும் கண்டறியப்பட்ட இந்த தவளைகளுக்கு கைட்ரிடியோமைகோசிஸ், நோய்த் தொற்று ஏற்பட்டுவிடக் கூடாது என்பதற்காக சிகிச்சை வழங்கப்பட்டுவருகிறது. சிகிச்சையின் பின்னர், ஜூலியட் பெண் தவளையுடன் ரோமியோ இணை சேரவைக்கப்படும். இதன் மூலம் காடுகளில் குறைந்து போயுள்ள இந்த இனத் தவளைகளை இனப்பெருக்கம் செய்து, இனத்தை மீட்க வழியேற்பட்டுள்ளதாக கருதப்படுகிறது.\n\n"}
{"id": "431232", "url": "https://ta.wikipedia.org/wiki?curid=431232", "title": "அதிவிரைவு பர்ஃபியூரால் சோதனை", "text": "அதிவிரைவு பர்ஃபியூரால் சோதனை\n\nஅதிவிரைவு பர்ஃபியூரால் சோதனை (Rapid furfural test) என்பது குளுக்கோசு மற்றும் புருக்டோசு ஆகியவற்றை வேறுபடுத்தி அறிய உதவும் ஒரு வேதியியல் சோதனை ஆகும். இச்சோதனை மாலிச் சோதனையை ஒத்ததாகும். ஆனால், இச்சோதனையில் கந்தக அமிலத்திற்குப் பதிலாக ஐதரோகுளோரிக் அமிலம் பயன்படுத்தப்படுவதோடு கரைசலானது கொதிக்க வைக்கவும் படுகிறது.. நீர்த்த சர்க்கரைக் கரைசலானது, எத்தனாலிக்-1-நாப்தால் மற்றும் அடர் ஐதரோகுளோரிக் அமிலம் ஆகியவற்றுடன் சேர்க்கப்படுகிறது. பின்னர் கரைசலானது கொதிக்க வைக்கப்படுகிறது. இவ்வாறு செய்யும் போது, 30 நொடிகளுக்குள் கருஞ்சிவப்பு நிறம் தோன்றினால் சர்க்கரையானது புருக்டோசு ஆகும். 30 நொடிகளுக்குள் கருஞ்சிவப்பு நிறம் தோன்றாவிட்டால் சர்க்கரையானது குளுக்கோசு ஆகும்.\n"}
{"id": "431234", "url": "https://ta.wikipedia.org/wiki?curid=431234", "title": "சில்வியா ஏர்லி", "text": "சில்வியா ஏர்லி\n\nசில்வியா ஆலிஸ் ஏர்லி (Sylvia Alice Earle அறிவியல் முனைவர், இயற்பெயர் நீ ரீடி,பிறப்பு- ஆகஸ்ட் 30, 1935): ஓர் அமெரிக்க கடல் உயிரியலாளரும் நாடுகான் பயணரும், எழுத்தாளரும் விரிவுரையாளரும் ஆவார். தேசிய புவியியல் கழகத்தின் உறைவிட - ஆய்வுப்பணியாளராக 1998 வரை பணியாற்றியவர். \nஐக்கிய அமெரிக்க தேசியக் கடல் மற்றும் வளிமண்டல நிர்வாகத்தின் முதல் பெண் தலைமை விஞ்ஞானி ஆவார். டைம் (இதழ்) இவருக்கு 1998 ஆம் ஆண்டில் ‘புவிக்கோளின் முதல் நாயகன்’ என்ற பெயரை வழங்கியது. கடலையும், கடல்வாழ் விலங்குகளையும் பாதுகாப்பதற்காக அர்ப்பணிக்கப்பட்ட குழுவான ஓசோன் எல்டர்ஸின் ஒரு பகுதியாகவும் அவர் விளங்குகிறார்.\n\nSection::::இளமையும் கல்வியும்.\nஏர்லி, 1935 ஆம் ஆண்டு நியூஜெர்சியில் உள்ல கிப்ஸ்டவுனில் பிறந்தார். இது நியூஜெர்சியிலுள்ள கிரீன்விச் நகராகும். இவருடைய பெற்றோர் லூயிஸ் ரீட் மற்றும் ஆலிஸ் ஃபிரீஸ் ஏர்லி ஆவார்கள். பெற்றோர்கள் இருவருமே தனது மகளின் இயற்கை ஆர்வத்தை ஊக்குவித்து வந்தனர். அதற்காக அவர்கள் மகளுடன் ஆர்வமாக வெளியிடங்களுக்குச் சென்று இயற்கையை ரசிப்பவர்களாக இருந்தனர். ஏர்லி குழந்தையாக இருக்கும்பொழுதே அவருடைய குடும்பம் புளோரிடாவின் மேற்குக் கடற்கரைப் பகுதிக்குக் குடிபெயர்ந்தனர்.\n\nஏர்லி 1952 இல் புனித பீட்டர்ஸ்பர்க் கல்லூரியில் அசோசியேட் பட்டத்தையும், 1955 இல் புளோரிடா மாநிலப் பல்கலைக்கழகத்தில் இளங்கலை அறிவியல் பட்டத்தையும், 1956 இல் டியூக் பல்கலைக்கழகத்தில் முதுகலை அறிவியல் பட்டம் மற்றும் கடல்சார் தாவரங்கள், பூஞ்சைகள் பற்றி ஆய்ந்து முனைவர் பட்டமும் பெற்றார்.\n\nSection::::பணி.\nஏர்லி கலிபோர்னிய அறிவியல் அகாதமியின் கடசார் உயிரின அருங்காட்சியகத்தின் மேற்பார்வையாளராக 1979-1986 வரை பணியாற்றினார். 1969-1981 வரை பெர்க்லியில் உள்ள கலிபோர்னியா பல்கலைக்கழகத்தில் துணை ஆய்வாளராக இருந்தார். 1967-1969 வரை ரெட்க்ளிப் நிறுவனத்தின் அறிஞராகவும் 1967-1981 இல் ஆர்வர்டு பல்கலைக்கழகத்தின் ஆய்வாளராகவும் இருந்தார்.\n\n1966 இல் முனைவர் பட்டம் பெற்ற பின்னர் ஆர்வார்டு பல்கலைக்கழகத்தில் ஓராண்டுகள் ஆய்வாளராகப் பணியாற்றினார். பின்னர் புளோரிடா திரும்பி கேப் ஹேஸ் கடல்சார் ஆய்வகத்தில் இயங்குநராகத் தங்கி இருந்தார், 1969 இல் தெக்டிடீ-I திட்டத்தில் இணைந்து பணியாற்ற விண்ணப்பித்தார். கன்னித் தீவுகள் கடலோரப்பகுதியில் தங்கியிருந்து கடலின் ஐம்பது அடி ஆழத்தில் நீர்மூழ்கியில் பல வாரங்கள் தங்கியிருந்து ஆய்வுகள் செய்யவேண்டிய பணி இது. கடலடியில் ஆயிரத்திற்கும் மேற்பட்ட ஆய்வுகளை ஏர்லி செய்திருந்தபோதும் இத்திட்டத்தில் நிராகரிக்கப்பட்டார். ஆனால் அடுத்த ஆண்டே இவர் தெக்டிடீ-II திட்டத்தில் கடல்சார் பெண் ஆய்வாளர்கள் குழுவின் தலைவராக நியமிக்கப்பட்டார். அவ்வாறு நியமிக்கப்பட்ட முதல் பெண் குழுத்தலைவர் ஏர்லி ஆவார்.\n"}
{"id": "431242", "url": "https://ta.wikipedia.org/wiki?curid=431242", "title": "ஷிகா பாண்டே", "text": "ஷிகா பாண்டே\n\nஷிகா பாண்டே (Shikha Pandey) (பிறப்பு மே 12, 1989) இந்திய துடுப்பாட்ட வீரர்.இவர் வங்காளதேச \"ஷேக் கமல் சர்வதேசாரங்கம், காக்ஸ் பஜார் துடுப்பாட்ட அரங்கத்தில் 2014, மார்ச்சு 9இல் நடைபெற்ற பெண்கள் இருபது-20 போட்டியில் அறிமுகமானார். அதில் வங்காளதேச பெண்கள் அணிக்கு எதிராக விளையாடினார். அதே வருடம், ஆகஸ்டு மாதத்தில் நடைபெற்ற பெண்கள் ஒருநாள் சர்வதேச துடுப்பாட்ட போட்டியில் இங்கிலாந்து பெண்கள் அணிக்கு எதிராக விளையாடியுள்ளார். இதுவரை இரண்டு தேர்வு போட்டிகள், இருபத்தி ஏழு ஒருநாள் போட்டிகள் மற்றும் இருபத்திரண்டு இருபது.20 போட்டிகளில் இந்திய அணி சார்பாக விளையாடியுள்ளார். \n\nSection::::இளமைப்பருவம்.\nபாண்டே தனது பள்ளிக் கல்வியினை மத்திய வழி கல்வி வாரியத்தில் முடித்தார். தனது 15வது வயதில் மாநில அளவில் விளையாடுவதற்கு,முதல் விளையாட்டு வீரராக இந்திய அணி சார்பில் தேர்ந்தெடுக்கப்பட்டார். மும்பையின் முன்னாள் விளையாட்டு வீரர் சுரேகா பாந்தரே அவரின் விளையாடும் திறனைப் பாராட்டி இந்திய அணியில் விளையாடுவதற்குரிய தகுதிகளைப் பாண்டே பெற்றிருக்கிறார் என்று கூறியுள்ளார்.. பத்தாம் வகுப்பு பொதுத்தேர்வில் பாண்டே மாநில அளவில் மூன்றாவது இடத்தைப் பிடித்தார். அடுத்த மூன்று வருடங்களில் படிப்பிலும், துடுப்பாட்ட விளையாட்டிலும் கவனத்தை செலுத்தினார். கல்லூரியில் படிக்கும் போது விளையாட்டுப் பயிற்சியில் தீவீரக் கவனம் செலுத்தினார்.. காலையில் உடற்பயிற்சி, மற்றும் படிப்பிற்காகவும், மாலையில் முன்னாள் கோவா விளையாட்டு வீரர் நிதின் வர்னேக்கரிடம் துடுப்பாட்ட பயிற்சிக்காகவும் தனது நேரத்தை செலவிட்டார்.\n\n2010இல் கோவா பொறியியல் கல்லூரியில் பொறியியல் பட்டம் பெற்றவுடன், மூன்று சர்வதேச நிறுவனங்களில் அவருக்கு வேலை வாய்ப்பு வந்தது. பாண்டே அதை விடுத்து ஒரு வருடம் துடுப்பாட்ட விளையாட்டில் தீவீரக் கவனம் செலுத்தினார். சூலை 2011இல் இந்திய விமானப்படையில் சேர்ந்தார். சூன் 2012இல் விமான போக்குவரத்து கட்டுப்படுத்துனராக நியமிக்கப்பட்டார்.\n\nSection::::தொழில்.\n2004இல் கோவா துடுப்பாட்ட சங்கம், கோவாவில் விளையாடுவதற்கு தனது 15வது வயதில் தேர்வு செய்யப்பட்டார். 17ம் வயதில் கோவா மூத்த மகளிர் அணி சார்பில் விளையாட தேர்ந்தெடுக்கப்பட்டார். இரண்டு நாட்கள் நடைபெற்ற ராணி ஜான்சி கோப்பை போட்டியில் 4 இலக்குகளை வீழ்த்தினார். சர்வதேச போட்டியாளரான திருஷி காமினி இவரது முதல் இலக்காகும்.பிறகு, மண்டல அளவிலான, 19 வயதிற்கு உட்பட்ட போட்டியில் கோவா அணியில் பங்கேற்று மூன்று அரை-சதங்கள் அடித்தார்.\n"}
{"id": "431245", "url": "https://ta.wikipedia.org/wiki?curid=431245", "title": "பீஷ்மர் (2003 திரைப்படம்)", "text": "பீஷ்மர் (2003 திரைப்படம்)\n\nபீஷ்மர் (Bheeshmar ) 2003இல் வெளியான தமிழ்த் திரைப்படம் ஆகும். இதுநடிகர் ரஞ்சித் இயக்குனராக அறிமுகமான முதல் படமாகும். இப்படத்தில் ரஞ்சித் மற்றும் தேவயானி இருவரும் முன்னணி பாத்திரங்களில் நடித்திருந்தனர், இவர்களுடன் ராமி ரெட்டி, ரியாஸ் கான், அனு மோகன், இளவரசு,வாசு விக்ரம், சாதிக் மற்றும் குழந்தை பிரகஷிதா ஆகியோரும் நடித்திருந்தனர். நடிகர் ரஞ்சித்தின் மனைவி பிரியா ராமன் இதை தயாரித்திருந்தார், எஸ். பி. வெங்கடேஷ் இப்படத்திற்கு இசையமைக்க 2003 செப்டம்பர் 27 அன்று வெளிவந்தது.\n\nSection::::கதைச்சுருக்கம்.\nபீஷ்மர் (ரஞ்சித்) ஒரு நேர்மையான காவல் அதிகாரி. அவர் கௌரி தேவயானியுடன் திருமணம் செய்து கொண்டு அவர்களின் ஆறு வயதுடைய மகளான பாப்பாத்தியுடன் வாழ்ந்து வருகிறார். பீஷ்மர் ஊழல் நிறைந்த காவல் அதிகாரிகள் நிறைந்துள்ள வேறு புதிய துறைக்கு மாற்றப்படுகிறார். அங்கே, ஆதி (இளவரசு), தண்டபாணி (வாசு விக்ரம்), உதவி ஆணையாளர் சிங்கம்பூலி ([சாதிக்]), மற்றும் இரக்கமற்ற அரசியல்வாதியான ஆர்.கே. (ராமி ரெட்டி) ஆகியோருடன் விரைவில் மோதல் ஏற்படுகிறது. நீதிமன்ற வாசலில் சிங்கம்புலியை தாக்கியதற்காக பிஷ்மர் பணியிடைநீக்கம் செய்யப்படுகிறார்.\n\nபின்னர், பீஷ்மர் தான் செய்யாத ஒரு குற்றத்திற்காக கைது செய்யப்பட்டு, சிறையில் அடைக்கப்படுகிறார். கௌரி அவரை விடுதலை செய்வதற்கான வழக்கறிஞர் செலவினங்களுக்காக தனது சிறுநீரகத்தை விற்கிறார். பீஷ்மர் , சரியான நேரத்தில் மருந்தினை கொண்டு வர முடியாத காரணத்தால் அவரது மனைவி மருத்துவமனையில் இறந்துவிடுகிறார். பின்னர், பீஷ்மர் தனது தனது அனைத்து எதிரிகளையும் பழி வாங்குகிறார். மேலும் சமுதாயத்தில் உள்ள தீமைகள் தன்னை விட அதிக சக்திவாய்ந்தவையாக இருப்பதை அவர் புரிந்து கொண்டு தனது மகள் பாப்பாத்தியுடன் ஒரு புதிய வாழ்க்கை தொடங்க முடிவு செய்கிறார்.\n\n\nSection::::ஒலித்தொகுப்பு.\nஎஸ். பி. வெங்கடேஷ் இப்படத்திற்கு இசையமைக்க 2003 செப்டம்பர் 27 அன்று வெளிவந்தது. இதில் ஒரு பாடலை பாடலாசிரியர் சினேகன் எழுதியுள்ளார்.\n\nSection::::விமர்சனங்கள்n.\nதி இந்துவில் மாலதி ரெங்கராஜன் இவ்வாறு எழுதுகிறார். \" உரையாடல் பகுதியில் ரஞ்சித் நல்ல மதிப்பெண்களை பெற்றுவிட்டார். அனாலும் மற்ற துறைகளில் அவர் கவனம் செலுத்த வேண்டும்\". சிஃபி வலைதளம் திரைக்கதையில் இருந்த குறையை சுட்டிக் காட்டியது.\n\nSection::::வரவேற்பு.\nபடத்தின் தோல்விக்குப் பின், நிதி இல்லாமை காரணமாக ரஞ்சித் தனது அடுத்த சொந்த படத்தை தயாரிக்க முடியவில்லை. மலையாள மற்றும் தமிழ் படங்களில் நடிக்க ரஞ்சித் கவனத்தை செலுத்தினார்..\n"}
{"id": "431247", "url": "https://ta.wikipedia.org/wiki?curid=431247", "title": "ஜிப்சி (திரைப்படம்)", "text": "ஜிப்சி (திரைப்படம்)\n\nஜிப்சி என்பது 2019 ஆம் ஆண்டில் வெளிவரவுள்ள தமிழ்த் திரைப்படம் ஆகும். ஒரு நாடோடிப் பாடகன். எப்படிப் புரட்சிப் பாடகனாக மாறுகிறான் என்பதை அடையாளப்படுத்தும் விதமாக எடுக்கப்பட்ட திரைப்படமாகும் ஆகும். இதை எழுதி இயக்குபவர் ராஜு முருகன், தயாரிப்பாளர் அம்பேத்குமார். படத்துக்கு சந்தோஷ் நாராயணன் இசையமைக்க, யுகபாரதி பாடல்களை எழுதியுள்ளார். படத்தின் கதையோடு இணைந்து ஒன்பது பாடல்கள் உள்ளன. ஒளிப்பதிவே எஸ். கே. செல்வகுமார் மேற்கொண்டுள்ளார். இந்தத் திரைப்படத்தில் ஜீவா நடாஷா சிங் ஆகியோர் முக்கியக் கதாப்பாத்திரத்தில் நடித்துள்ளார்.\n"}
{"id": "431248", "url": "https://ta.wikipedia.org/wiki?curid=431248", "title": "பண்டா கடல்", "text": "பண்டா கடல்\n\nபண்டா கடல் (Banda Sea), பசிபிக் பெருங்கடலின் தென்மேற்கு பகுதியின் நீட்சியாகும். தென்கிழக்கு ஆசியாவின் இந்தோனேசியா நாட்டின் மலுக்கு தீவுகளை பசிபிக் பெருங்கடலுடன் இணைக்கும் கடலாகும். பண்டா கடல், கிழக்கிலிருந்து மேற்காக 1,000 கிலோ மீட்டர் நீளமும், 500 கிமீ அகலமும் கொண்டது. பண்டா கடல் பவளப் பாறைகளைக் கொண்டது. \n\nபண்டா கடலை ஒட்டி, மேற்கே சுலாவெசி தீவும், கிழக்கில் திமோர் தீவும் மற்றும் பிற தீவுகளும் உள்ளது. மேலும் பண்டா கடலில் பண்டா தீவுக்கூட்டங்களும் உள்ளது. \n\nபண்டா கடல் பரப்பின் அடியில் யுரேசியன், பசிபிக் மற்றும் இந்தோ-ஆஸ்திரேலியேசன் கண்டத் தட்டுகள் அடிக்கடி மோதிக் கொண்டதால், பண்டா கடலில் 1629, 1938 மற்றும் 2006 ஆகிய ஆண்டுகளில் நிலநடுக்கங்கள் ஏற்பட்டுள்ளது.\n"}
{"id": "431252", "url": "https://ta.wikipedia.org/wiki?curid=431252", "title": "உள்ளே வெளியே (திரைப்படம்)", "text": "உள்ளே வெளியே (திரைப்படம்)\n\nஉள்ளே வெளியே (ullee veliye) 1993 இல் வெளிவந்த குற்றவியல் சார்ந்த தமிழ்த் திரைப்படமாகும். பார்த்தீபன் இத்திரைப்படத்தை இயக்கியிருந்தார். பார்த்தீபன், ஐஸ்வர்யா, செண்பகம் ஆகியோர் முன்னணி கதாபாத்திரங்களில் நடித்துள்ளனர். சீதா இத்திரைப்படத்தை தயாரித்திருந்தார். இசைஞானி இளையராஜா இத்திரைப்படத்திற்கு இசையமைத்திருந்தார். மேலும் ஏப்ரல் 16, 1993இல் இது வெளியிடப்பட்டுள்ளது.\n\nSection::::கதைச்சுருக்கம்.\nகஜேந்திரன் (பார்த்தீபன்) குப்பம் ஒன்றில் வசித்து வந்தான். சிலகாலங்களிற்கு முன்பு கஜேந்திரனின் தந்தை கூலி வேலை செய்பவராகவும் பொதுவுடமை வாதச்செயற்பாடுகளிற்கு ஆதரவாகவும் செயற்பட்டு வந்தார். அவனுடைய தந்தை அவருடைய ஒருவரால் கொல்லப்பட்டதுடன் அக்கொலையை அவருடைய எதுவுமறியாத தாய் ராஜலட்சுமி (சபிதா ஆனந்த்) செய்தாரென சிறைச்சாலைக்கு அனுப்பபட்டும் இருந்தார். கஜேந்திரன் சிறைச்சாலையிலேயே பிறந்தான்.\n\nஅதன்பிறகு கஜேந்திரன் காவல் அதிகாரி மீனாவை (ஐஸ்வர்யா) காதலித்தான். பிறகு எம்எல்ஏ முத்துலிங்கம் (ராஜீவ்) அவனுடைய குப்பத்து குடிசைகளை கொழுத்திவிட்டு சில வாக்குகளை பெற்றுகொண்டான். கஜேந்திரன் அப்பாவி ஏழைகளுக்கு ஏற்படும் அநியாயங்களுக்கு எதிராக செயற்பட்டதுடன். இந்தியக் காவல் பணி தேர்வில் வெற்றி பெற்று காவல் அதிகாரி ஆகிறான். ஆனால் அவன் ஏழைகள் உட்பட அனைவரிடமும் இலஞ்சம் வாங்கினான். ஒருநாள் இலஞ்ச ஒழிப்புத்துறை அதிகாரிகள் கஜேந்திரனின் வீட்டை சோதனை செய்தபோது அதிகளவு பணம் சிக்கியது. ஆனால் நீதிமன்றில் கஜேந்திரனை காதலித்த செண்பகம் (செண்பகம்) அப்பணம் முழுவதும் தான் விபச்சாரம் செய்து பெற்ற பணம் என பொய் கூறி கஜேந்திரனை காப்பாற்றினாள். பின்னர் இதனால் ஏற்பட்ட அவமானத்தால் தற்கொலை செய்துகொண்டாள். கஜேந்திரன் பின்னர் மீனாவை திருமணம் செய்ததுடன் ஊழலுக்கு எதிராக செயற்படுவதே மீதிக்கதையாகும்.\n\n\nSection::::இசை.\nஇத்திரைப்படத்திற்கு இசைஞானி இளையராஜா இசையமைத்திருந்தார். அத்தோடு 1993 ல் இசை வெளியிடப்பட்டுள்ளது. இத்திரைப்படத்தில் இடம்பெற்றுள்ள பாடல்வரிகளை வாலி, கங்கை அமரன் மற்றும் புலமைப்பித்தன் ஆகியோர் எழுதியுள்ளனர்.\n"}
{"id": "431258", "url": "https://ta.wikipedia.org/wiki?curid=431258", "title": "பஜாவு மக்கள்", "text": "பஜாவு மக்கள்\n\nபஜாவு மக்கள் (\"Sama-Bajau\"), இந்தோனேசியாவின் சுலாவெசி தீவைச் சுற்றியுள்ள பண்டா கடல், சுலாவெசி கடல், மலுக்கு கடல் என்பவற்றில் வாழும் உலகின் இறுதி கடல் நாடோடி இன மக்கள் ஆவார். இம்மக்கள் இந்தோனேசியா, மலேசியா, பிலிப்பீன்ஸ் ஆகியவற்றின் கடல் நீரோட்டங்களில் முதன்மையாக வசிக்கின்றனர். பஜாவு மக்கள் ஆஸ்திரேலினிசிய இனத்தினர் ஆவார். இம்மக்கள் கடல் ஓரங்களில் மூங்கில் வீடுகளை கட்டிக் கொண்டு, லெப்சா எனும் நீண்ட படகுகளில் கடலைக் கடந்து மீன்கள், பவழங்கள், அரிய கடல் பொருட்களை ஈட்டி, கடற்கரையில் கொண்டு வந்து பிற மக்களுக்கு விற்று வாழ்கின்றனர். பஜாவு மக்கள் கடலில் 60 அடி ஆழத்தில் தங்கி, ஒரு மணி நேரத்திற்கு மேலாக கடலில் முக்குளிக்கும் விதமாக அவர்களது உடலமைப்பு இயற்கையாக அமைந்துள்ளது.\n\n3,37,000 மக்கள்தொகை கொண்ட பஜாவு மக்களில் 99.7% இசுலாம் சமயத்தையும், 0.3% மக்கள் கிறித்துவத்தையும் பின்பற்றுகின்றனர். பஜாவு மக்கள் சமா-பாஜாவு மொழிகள் பேசுகின்றனர்.\n\n\n"}
{"id": "431259", "url": "https://ta.wikipedia.org/wiki?curid=431259", "title": "ஜெயராஜ் (ஓவியர்)", "text": "ஜெயராஜ் (ஓவியர்)\n\nஜெயராஜ் என்பவர் தமிழக ஓவியர்களுள் ஒருவர். இவர் வரைந்த ஓவியங்கள் ஒரு கட்டத்தில் 47 பத்திரிக்கைகளில் வந்துள்ளன.\n\nதூத்துக்குடி மக்கள் \"ஓவிய சக்கரவர்த்தி\" என்ற பட்டம் தந்துள்ளார்கள். சிற்பி என்ற கையெழுத்துப் பத்திரிக்கையை நண்பர்களுடன் சேர்ந்து நடத்தியுள்ளார். இவரது கோட்டோவியம் 1958 அக்டோபர் 10 இல் குமுதத்தில் வெளியானது.\n\nSection::::படைப்புகள்.\nகுழந்தைகளுக்கான ஆக்ஸ்போர்ட் அகராதிக்கு ஓவியம் வரைந்து தந்துள்ளார்.\nஎழுத்தாளர் சுஜாதாவின் கதையில் நடுவானம் என்ற சித்திரக்கதை வரைந்துள்ளார்.\n\nSection::::திரைத்துறை.\nஇவர் தமிழ்த் திரைப்படங்களில் துறையில் ஆடை வடிவமைப்பாளராக பணியாற்றியுள்ளார்.\n\n"}
{"id": "431262", "url": "https://ta.wikipedia.org/wiki?curid=431262", "title": "புனித பர்த்தலமேயுத் திருநாள் படுகொலைகள்", "text": "புனித பர்த்தலமேயுத் திருநாள் படுகொலைகள்\n\nபுனித பர்த்தலமேயுத் திருநாள் படுகொலைகள் (St. Bartholomew's Day massacre (French: \"Massacre de la Saint-Barthélemy\") என்பது பிரான்சில் கத்தோலிக்கர்களுக்கும் கால்வினிய சீர்திருத்தசபையினருக்கும் இடையே போர் நடந்து கொண்டிருந்த காலகட்டத்தில் 1572 ஆம் ஆண்டு புனித பர்த்தலமேயுத் திருநாளில் சில கத்தோலிக்க கலவரக்காரர்களும், சில வன்முறைக் குழுக்களும் இணைந்து இயூகனொட் என்றழைக்கப்பட்ட பிரெஞ்சு கல்வானிய சீர்திருத்தத் திருச்சபையினர் மீது மேற்கொண்ட படுகொலைகளைக் குறிக்கிறது\n\nஅக்கால பிரான்சு அரசர் ஒன்பதாம் சார்லஸின் தாய், அரசி காத்தரின் டு மெடிசியின் தூண்டுதலின் பேரில் இப்படுகொலைகள் நிகழ்ந்ததாகப் பரவலாகக் நம்பப்படுகிறது. கத்தோலிக்கரான அரசரின் சகோதரி மார்கரெட்டுக்கும் சீர்திருத்தத்திருச்சபைவாதியான நவார் இளவரசர் மூன்றாம் என்றிக்கும் இடையிலான திருமணம் நடைபெற்று நான்காம் நாள் இப்படுகொலைகள் அரங்கேறியது. இவ்வரச திருமணத்தில் கலந்து கொள்ளும் பொருட்டு பல முக்கிய, செல்வந்த இயூகனொட்சு பிரமுகர்கள் அந்நேரத்தில் பாரிசில் ஒன்று கூடியிருந்தனர்.\n\nஇயூகனொட்களின் அரசியல் தலைவரும், பிரெஞ்சு கடற்படைத் தளபதியுமான காசுபார் டு கொலினியின் மீது நடத்தப்பட்ட கொலை முயற்சியின் பின் இரண்டு நாட்கள் கழித்து இப் படுகொலைகள் புனித பர்த்தலமேயுத் திருநாளுக்கு முன்தினம் இரவு (23-24 ஆகஸ்ட் 1572) நடந்தது. அரசர் ஒன்பதாம் சார்லசு கடற்படைத் தளபதி கொலினி உட்பட இயூகனொட்களின் முக்கிய தலைவர்கள் அனைவரையும் கொல்லுமாறு உத்தரவிட்டார். இவ்வுத்தரவு உடனடியாக நடைமுறைபடுத்தப்பட்டு பாரிசு முழுவதும் பலர் கொல்லப்படதோடு சில வாரங்களில் ஏனைய நகரங்கள், ஊர்களிலிருந்த பல இயூகனொட்சுகளும் வன்முறை கும்பல்களால் கொல்லப்பட்டனர். சமீபத்தைய தரவுகளின்படி பிரான்சு முழுதும் பரவிய இப்படுகொலை நிகழ்வினால் பலியானேரின் எண்ணிக்கை 5,000 முதல் 10,000 வரை வேறுபடுகிறது.\n\nSection::::பின்புலம்.\nமூன்று சம்பவங்கள் புனித பர்ததலமேயுத் திருநாள் படுகொலைகளுக்கு பிரதான காரணிகளாக இருந்தன:\n\n\nSection::::ஏற்றுக்கொள்ள இயலாத சமாதான உடன்படிக்கையும் , திருமணமும்.\n1570 ஆகஸ்ட் 5 இல் சான் ஜெர்மொன் ஒன் லே சமாதான உடன்படிக்கை செய்யப்பட்டது. இவ்வுடன்படிக்கை பிரான்சில் மூன்றாண்டு காலம் நீடித்த கத்தோலிக்கர்களுக்கும் சீர்திருத்த சபையினருக்குமிடயே நடந்து கொண்டிருந்த மூன்றாம் சமயப்போரை முடிவுக்குக் கொண்டு வந்தது. என்றாலும் பெரும்பாலான கத்தோலிக்கர்கள் இவ்வுடன்படிக்கையை எதிர்த்து சமாதானத்தை வலுவிழக்கச் செய்தனர். தீவிர கத்தோலிக்கத்தை பின்பற்றும் கியுஸ் பிரபுக் குடும்பம் அரச ஆலோசனைக் கூட்டத்தில் இவ்வுடன்படிக்கையை எதிர்த்து வாக்களித்தது. 1571ல் இயூகனொட்களின் தலைவர்களில் ஒருவரான காஸ்பார் டு கொலினியை அரச ஆலோசனைக் குழுவில் மீண்டும் அமர்த்தியமை பல பிரான்சிய கத்தோலிக்கரிடையே சலசலப்பை ஏற்படுத்தியிருந்தாலும் அரசர் ஒன்பதாம் சார்லசும் அரச தாயார் கத்தரின் டு மெடிசியும் நாட்டின் பொருளாதார நலனையும் புரட்டஸ்தாந்தினரின் செல்வாக்கையும் கருத்திற் கொண்டு சமாதான உடன்படிக்கையையும் கொலினியின் அரச பதவியையும் ஆரித்தார்கள்.\n\nஅதிகரித்து வரும் முறுகல் நிலையைத் தடுக்கவும் இரு தரப்பினரிடையே சமாதானத்தை வலுப்படுத்தவும் அரசியார் காத்தரின் தனது மகளான மார்கரெட்டை நவார் இராச்சிய இயூகனொட் தலைவியும் அரசியுமான ஜேன் டல்ப்ரேவின் மகன் இளவரசன் என்றிக்கு மணம் முடித்து வைக்கத் தீர்மானித்தார். திருமணம் 18 ஆகஸ்ட் 1572 அன்று நடத்த தீர்மானிக்கப்பட்டது. சீர்திருத்தசபை பிரிவைச் சேர்ந்த ஒருவரை கத்தோலிக்க அரச குடும்பத்தில் ஒருவர் திருமணம் செய்வதை கத்தோலிக்கர்களோ போப்பாண்டவரோ விரும்பவில்லை. போப்பாண்டவரும் எசுப்பானியாவின் அரசர் இரண்டாம் பிலிப்பும் காத்தரினின் இம்முடிவை வன்மையாகக் கண்டித்தார்கள்.\n\nSection::::பாரிசில் பதற்றநிலை.\nநிகழவிருக்கும் தங்கள் இளவரசனின் திருமணத்தில் கலந்து கொள்ள செல்வந்த சீர்திருத்தத் திருச்சபையினர் பெருமளவில் பாரீசில் கூடினர். பாரீஸ் ஒரு வன்முறை மிகுந்த இயூகனொட் எதிர்ப்பு நகரம். பெருமளவிலான இயூகனொட்கள் பாரீசில் கூடியமை அங்கு வாழ்ந்த அடிப்படைவாத கத்தோலிக்கர்களால் ஏற்றுக் கொள்ள இயலவில்லை. கத்தோலிக்க மத போதகர்களின் சீர்திருத்த சபை எதிர்ப்பு பிரச்சாரமும் தூண்டுதலும் நிலைமையை மேலும் மோசமாக்கியது. நாடளுமன்றத்தினர் மற்றும் அரச ஆலோசனைக் குழுவினரின் அரச திருமண தவிர்ப்பு அரசியல் பதற்றத்தையும் உருவாக்கியது.\n\nஅத்தோடு விவசாய உற்பத்திகளும் வீழ்ச்சியடைந்தது மட்டுமல்லாமல் வரியும் உயர்த்தப்பட்டது மேலும் நெருக்கடியைக் கொடுத்தது. அத்தியாவசிய பொருட்களின் விலை உயர்வு மற்றும் அரச திருமணத்தின் ஆடம்பரம் சாதாரண மக்களின் மனத்தில் பதற்றத்தை ஏற்படுத்தியது.\n\nதிருத்தந்தையிடம் கூட அனுமதி பெறாமல் அரசியார் காத்தரின் திருமண ஏற்பாடுகளை முன்னெடுத்தது. அரச ஆலோசனைக் குழுவிலிருந்த மதகுருக்களை அதிருப்தியாக்கியது. குறிப்பாக கர்தினால் டு பர்பன் கடுமையாக எதிர்த்தார். இவர் மணமகனுக்குச் சிற்றப்பாவாக இருந்தாலும் சீர்திருத்த பிரிவைச் சாராமல் கத்தோலிக்கப் பிரிவை ஏற்றிருந்தார். இவரை சமாதானப்படுத்தித் திருமணத்தை நடத்த அரசியாருக்குப் பெரும் பிரயத்தனம் மேற்கொள்ள வேண்டியிருந்தது. அது மட்டுமல்லாமல் பிரான்சின் இரு பெரும் முக்கிய குடும்பங்களான கியூஸ் மற்றும் மொண்ட்மொரந்சி குடும்பங்களிடையேயான சச்சரவுகளும் அரச ஆலோசனை குழுவைப் பிளவுறச் செய்தன. பாரிசின் குழப்ப நிலைகளைக் கண்டு ஆகஸ்ட் 20 இல் பாரிஸ் நகர ஆளுனரான மொண்ட்மொரன்சி குடும்பத்தைச் சேர்ந்த பிரங்சுவா தனது பதவியிலிருந்து விலகி சண்ட்டிலி மாகாணத்தில் குடியேறினார்.\n\nSection::::இயூகனொட்டின் புதிய சிந்தனை.\nபடுகொலை நிகழ்வுக்கு சில ஆண்டுகள் முன்பு இயூகனொட்களின் அரசியல் சிந்தனைகள் முதன்முறையாக பிரான்சிய முடியாட்சி கொள்கைகளை மட்டுமல்லாது ஒட்டுமொத்த முடியாட்சிக்கு எதிரான கருத்துகளை நோக்கி நகர்ந்தது. ஜான் கால்வின் 1561ல் வெளியிட்ட \"திருத்தூதர் தானியேல் வாசகங்கள்\" நூலில் இதனைப்பற்றி தெரிவித்திருந்தார். அதில், கடவுளை மதிக்காத எந்தவொரு அரசனும் தனது பதவியிலிருந்து வழுவுகிறான் எனும் வாதத்தை எடுத்துக் கொண்ட ஏனைய இயூகனொட் எழுத்தாளர்கள் அதை விரிவுபடுத்தி முடியாட்சிக்கு மாற்றாக குடியாட்சி வர வேண்டுமென ஊக்குவித்தார்கள். பதிலுக்குக் கத்தோலிக்கப் பிரிவு எழுத்தாளர்கள் மற்றும் மத போதகர்கள் குடியாட்சி எனும் எண்ணத்தைக் கடுமையாகச் சாடினார்கள்.\n\nகுடியாட்சி தொடர்பான விவாதங்கள் ஆரம்பத்தில் வலுவற்றதாக இருந்தாலும் பார்த்தலமேயுத் திருநாள் படுகொலைகளின் பின் அக்கருத்து இயூகனொட்களிடையே மட்டுமல்லாது ஏனைய மக்களிடையேயும் பரவியது. அரசருக்கு ஆதரவாயிருந்த இயூகனொட் எழுத்தாளர்களும் இப் படுகொலை நிகழ்வின் பின் நாத்திக எண்ணமுடைய அரசன் அழிக்கப்பட வேண்டுமென எழுதினார்கள். படுகொலைகளின் பின் பிரான்சிய சீர்திருத்தத் திருச்சபை அரசருடன் வெளிப்படையான போரில் ஈடுபட்டு முந்தைய மூன்று சமயப் போர்களிலும் இல்லாத புதிய வடிவமெடுத்தது.\n\nSection::::டச்சு கலவரத்தில் இயூகனொட்கள்.\nகுழப்ப நிலையை மேலும் அதிகரிக்கும் விதமாக மற்றுமொரு சம்பவம் நடந்தது. எசுப்பானியா ஆக்கிரமித்த நெதர்லாந்தை நோக்கி பிரான்சிய இயூகனொட் இராணுவப் படை ஒன்று எல்லை தாண்டி சென்று கத்தோலிக்கர்களிடமிருந்த சில நகரங்களைக் கைப்பற்றிய செய்தி பாரிசை நோக்கி வந்தடைந்தது. நெதர்லாந்தில் எசுப்பானிய கத்தோலிக்க அரசருக்கெதிராக சீர்திருத்த திருச்சபைவாத டச்சுக்காரர்கள் முன்னெடுத்த போர் உக்கிரமாக நடந்து கொண்டிருந்த வேளையில் பிரான்சிய இயூகனொட்களின் இச்செயற்பாடு பிரான்சை எசுப்பானியாவுடன் மோதும் அபாய நிலைக்கு அழைத்துச் சென்றது. தளபதி கொலினியே அரசரைத் தூண்டி, ஏலவே நிகழ்ந்ததுபோல் இம்முறையும் சீர்திருத்த திருச்சபையினருக்கு ஆதரவாக செயற்பட வைத்தார் என கத்தோலிக்கர்கள் மனதில் எண்ணம் எழுந்தது\n\nSection::::தளபதி டு கொலினியின் மீதான கொலைமுயற்சி.\nஆகஸ்ட் 18ல் திருமணம் நடந்து முடிந்த பின்னும் கொலினி மற்றும் சில முக்கிய இயூகனொட் உறுப்பினர்கள் ஜெர்மோன் சமாதான உடன்படிக்கை சம்பந்தமாக அரசருடன் கலந்துரையாடும் பொருட்டு பாரீஸ் நகரத்தில் தங்கியிருந்தனர். ஆகஸ்ட் 22ல் லூவர் மாளிகையிலிருந்து புறப்பட்டு தனது வீடு செல்லும் வழியில் வீதியிலுள்ள ஒரு வீட்டின் மேல் மாடி சாளரத்தில் காத்திருந்த துப்பாக்கிதாரியால் கொலினி சுடப்பட்டார். அதன்பின் ஏற்பட்ட களேபரங்களில் மோரேவர் பிரபு சார்லே லூவியர் என சந்தேகிக்கப்படும் நபர் தப்பினார். இத்துப்பாக்கிச்சூட்டில் கொலினி காயமடைந்தார். இச்சதி முயற்சிக்கு காரணம் யார் எனத் துல்லியமாகத் தெரியாவிடினும் மூன்று பேர் சந்தேகிக்கப்படுகிறார்கள்:\n\n\nSection::::படுகொலைகள்.\nSection::::பாரிஸ்.\nகொலினி மீதான துப்பாக்கிச்சூட்டின் பின்னான நெருக்கடி நிலை படுகொலைகளுக்கு இட்டுச் சென்றது. தங்கள் மதிப்புக்குரிய தலைவர் ஒருவரைக் கொல்ல முயற்சி நடந்ததை எதிர்த்து இயூகனொட்கள் போராட்டத்தில் இறங்கினர். கொலினி மீது அரச தாயார் அவநம்பிக்கை கொண்டிருந்தாலும் அரசரிடத்தில் கொலினி நன்மதிப்பைப் பெற்றிருந்தார். பெருகி வரும் போராட்டங்களைக் கட்டுப்படுத்த அரசர் சார்லே படுகாயமுற்று படுக்கையிலிருந்த கொலினியை சந்தித்து கொலைமுயற்சிக்கான நீதி நிலை நாட்டப்படுமென தெரிவித்தார். என்றாலும் போராட்டங்கள் குறையவில்லை. அரசரின் தாயார் இரவுணவு அருந்தும் போது அரச மாளிகை முன்பு ஆர்ப்பாட்டம் ஒன்று நடந்து கடுமையான எதிர்ப்பு கோஷங்கள் எழும்பியது. 4000 இயூகனொட்களை அழைத்துக்கொண்டு கொலினியின் மைத்துனர் பாரிசுக்கு வெளியே முகாமிட்டிருந்தார். தாக்குதல் திட்டம் எதுவுமில்லையெனினும் கொலினியின் மைத்துனரின் இந்நடவடிக்கை பாரிசிலுள்ள கத்தோலிக்கர்களை அச்சுறுத்தியது.\n\nஆகஸ்ட் 23ம் திகதி அரச தாயார் காத்தரின் அரசர் மற்றும் இத்தாலியைச் சேர்ந்த ஆலோசகர்களுடன் டுயிலரி மாளிகையில் நெருக்கடி நிலைமைகளை ஆராயும் பொருட்டு ஒரு சந்திப்பு ஒன்றை நிகழ்த்தினார். அச்சந்திப்பில் தீர்மானிக்கப்பட்ட முடிவுகள் எவையென்று சரியாகத் தெரியாவிடினும் பாரிசில் அன்று வரைத் தங்கியிருந்த சில இயூகனொட் தலைவர்களை அப்புறப்படுத்துவதென முடிவு எடுக்கப்பட்டதாக தெரிகிறது..\n\nஅரசரின் இம்முடிவையடுத்து நகர அதிகாரிகள் வரவழைக்கப்பட்டு நகரத்தை அடைக்குமாறு உத்தரவிடப்பட்டு நகரவாசிகளுக்கு புரட்டஸ்தாந்தினரிடமிருந்து தற்பாதுகாப்புக்காக ஆயுதம் வழங்கப்பட்டது. அரச மெய்பாதுகாவலர் படையிடம் கொல்லப்பட வேண்டிய இயூகனொட் தலைவர்களின் பட்டியலொன்று கொடுக்கப்பட்டது. படுகொலை துவங்கிய நேரம் துல்லியமாகத் தெரியாவிடினும் சான் ஜேர்மன் லொக்சேருவா தேவாலயத்தில் தினந்தோறும் நள்ளிரவுக்கும் அதிகாலைக்குமிடையே ஒலிக்கும் மணியோசையின் பின் அரசரின் மெய்க்காவலர்கள் லூவர் மாளிகையிலிருந்து இயூகனொட் தலைவர்களை வெளியேற்றி வீதியில் வைத்து அவர்களை கொலை செய்தனர்.\n\nகியூஸ் குடும்ப உறுப்பினர்கள் சிலர் ஒரு குழுவை அழைத்துக் கொண்டு காயப்பட்டு படுக்கையிலிருந்த கொலினியை இழுத்து அவரைக் கொன்று உடலை ஜன்னலினூடே வீசியது. தங்கள் தலைவரைக் கொல்ல ஒரு குழு வருவதைக் கண்ட இயூகனொட் பிரபுக்கள் சிலர் சண்டையிடத் துவங்கினர், ஆனால் கொலினி எவ்வித எதிர்ப்பும் காட்டாமல் உறுதியாக இருந்ததை கண்ட கொலையாளிகளில் ஒருவர் <nowiki>\"நான் இவ்வளவு ஆபத்திலுள்ள ஒருவர் காட்டிய மன உறுதியை இதற்கு முன் கண்டதில்லை\"</nowiki> எனக் குறிப்பிட்டார். சான் ஜெர்மோன் உடன்படிக்கையின் பின் உருவான இரு பிரிவினரிடையேயான பிரச்சினைகள் அதிகரித்து கொலினியின் கொலை மூலம் உச்சநிலையை அடைந்தது. கொலினி கொல்லப்பட்டதன் பின் பாரிசிலிருந்த ஏனைய மக்கள் சீர்திருத்தத் திருச்சபையினர் மீது தாக்குதல் நடத்தினர். பெண்கள், குழந்தைகள் உட்பட பல இயூகனொட்கள் கொல்லப்பட்டனர், சங்கிலிகளை உபயோகித்து சாலைகளை மறித்தமையால் அவர்களுக்கு தப்பிக்கவும் வழியில்லாமல் போனது. கொல்லப்பட்ட உடல்களை வண்டிகளில் ஏற்றி செய்ன் ஆற்றில் வீசினர். அரசர் இப்படுகொலைகளைத் தடுக்க முயற்சி எடுத்த போதிலும் மூன்று நாட்கள் இது தொடர்ந்தது.. படுகொலைகளைத் தடுக்க அதிகாரமிருந்தும் அரச ஆலோசனைக் குழுவிலிருந்த உயர் மட்டத்தினர் அதைச் செய்யாமல் விட்டுவிட்டனர் என வரலாற்று எழுத்தாளர் ஹோல்ட் குறிப்பிடுகிறார்.\n\nஇரு பிரதான இயூகனொட் இளவரசர்களான நவார் இளவரசர் என்றி மற்றும் அவரின் மைத்துனரான கொந்தே இளவரசரும் கத்தோலிக்கப் பிரிவுக்கு மாறுவதென வாக்குறுதி வாங்கப்பட்டு விடுவிக்கப்பட்டனர். எனினும் பாரிசிலிருந்து தப்பிய பின் இருவரும் கத்தோலிக்கத்தைக் கை விட்டனர். சில தரவுகள் அரசியார் காத்தரினின் ஆணையின் பேரிலேயே கியூஸ் குடும்பத்தின் அரச ஆதிக்கத்தை அடக்கும் பொருட்டு அவ்விளவரசர்கள் இருவரும் விடுவிக்கப்பட்டனர் என தெரிவிக்கிறது.\n\nஆகஸ்ட் 26ல் அரசர் ஒன்பதாம் சார்லே பாரிஸ் நீதிமன்றத்தில் தானே படுகொலைகளுக்கு உத்தரவிட்டதாகவும் அரசுக்கு எதிரான இயூகனொட்களின் சதித்திட்டத்திலிருந்து அரசைப் பாதுகாக்க இவ்வாறு நடந்து கொண்டதாகவும் ஒரு அறிக்கை வெளியிட்டார். அதன்பின் ஏனைய சில நகரங்களில் கொலைகள் நடைபெற்றுக் கொண்டிருந்த போதும் ஒரு விழாக் கொண்டாட்டமும் பேரணியும் பாரிசில் நடைபெற்றது.\n"}
{"id": "431267", "url": "https://ta.wikipedia.org/wiki?curid=431267", "title": "ராம்குமார் (இயக்குநர்)", "text": "ராம்குமார் (இயக்குநர்)\n\nராம்குமார் (\"Ram Kumar\") என்பவர் இந்திய தமிழ்த் திரைப்பட இயக்குநர் மற்றும் எழுத்தாளர் ஆவார்.\n\nSection::::தொழில்.\nதிருப்பூரைச் சேர்ந்தவர் ராம்குமார். கலைஞர் தொலைக்காட்சியின் \"நாளைய இயக்குநர்\" நிகழ்ச்சியில் இவர் இயக்கிய ‘முண்டாசுப்பட்டி’ குறும்படம், பலரின் கவனம்பெற்றது. அதுதான் பின்னர் விஷ்ணு விஷால், நந்திதா மற்றும் ராமதாஸ் ஆகியோர் முன்னணி பாத்திரங்களில் நடித்த வெற்றிப்படமான முண்டாசுப்பட்டி (2014) படத்தின் இயக்குனராக அறிமுகமாக வழிவகுத்தது. இவர், யாரிடமும் உதவி இயக்கநராக பணிபுரியாதவராவார்.\n\nஅடுத்து மீண்டும் விஷ்ணு விஷால் முன்னணி பாத்திரத்தில் நடிக்க, அமலாபால், ராமதாஸ், சரவணன் ஆகியோர் நடிக்க, ஜிப்ரான் இசையமைத்த \"ராட்சசன்\" (2018) படத்தை இரண்டாவதாக இயக்கினார். இப்படம் 2018 அக்டோபர் 5 அன்று வெளியானது.\n\nஅடுத்து தனுஷ் முதன்மைப் பாத்திரத்தில் நடிக்கும் பெயரிடப்படாத படத்தை இயக்கவுள்ளார். இப்படத்துக்கும் சந்தோஷ் நாராயணன் இசையமைக்க உள்ளார்.\n"}
{"id": "431268", "url": "https://ta.wikipedia.org/wiki?curid=431268", "title": "வா மகளே வா (திரைப்படம்)", "text": "வா மகளே வா (திரைப்படம்)\n\nவா மகளே வா ( vaa magale vaa) 1994 இல் வெளிவந்த தமிழ் நாடகத் திரைப்படமாகும். விசு இத்திரைப்படத்தை இயக்கியிருந்தார். இத்திரைப்படத்தின் முன்னணிக் கதாபாத்திரங்களில் விசு, குஷ்பு, ரேகா, வீரபாண்டியன் ஆகியோரும் அவர்களுடன் டெல்லி கணேஷ், சார்லி, தியாகு, ரீ. பி. கஜேந்திரன், ரீ. எஸ். பாலச்சந்தர் ஆகியோரும் நடித்திருந்தனர். என். ராமசாமி இத்திரைப்படத்தை தயாரித்திருந்தார். தேவா இத்திரைப்படத்திற்கு இசையமைத்திருந்தார். மேலும் டிசம்பர் 4, 1994 இல் வெளியிடப்பட்டுள்ளது.\n\nSection::::கதைச்சுருக்கம்.\nஉமா (குஷ்பு) ஒரு வக்கீல். அவள் ஓய்வு பெற்ற நீதிபதி விஸ்வநாதனின் (விசு) மகளாவாள். . தன் வீட்டு பணியாட்களிடம் தன் நண்பர்களுடன் பழகுவது போலவே பழகி வந்தார். உமா கல்லூரியில் படிக்கும் போது பாண்டியன் (வீர பாண்டியன்) என்பவரை காதலித்து வந்தாள். பாண்டியன் இப்பொழுது ஒரு காவல் அதிகாரியாக பணிபுரிந்து வந்தான். ஆனாலும் பாண்டியனுக்கு தனது தந்தையான சங்கர் ராமன் (ரீ. எஸ். பாலச்சந்தர்) மீது அதிகளவு பயம் இருந்தது. ஆனாலும் இரு வீட்டாரும் உமா மற்றும் பாண்டியன் திருமணத்திற்கு சம்மதித்தனர். ஒருநாள் உமா பாண்டியனை அவன் வேலை செய்யும் காவல் நிலையத்திற்கு பார்க்க சென்றபோது; மதுபானசாலையின் அருகில் ஒனுவனை பார்தாள் , அவன் பார்பதற்கு அப்பாவியாக இருந்தான். ஆனால் பாண்டியனோ ஒரு முக்கியமான கொலை குற்றவாளி எனக்கருதி அவனை விடுவிக்க மறுத்தான். அக் குற்றவாளியோ ஒரு ஏழை தொலைக்காட்சி இயந்திரக் கைவினைஞர் ராமன் (சார்லி) ஆவான். உமாவோ அவனது வக்கீலாக சென்று ராமனிற்கு பெயில் வாங்கிதந்தாள். மேலும் அவ்வழக்கை ஆராய்ந்த போது குற்றவாளி தன் தந்தை விஸ்வநாதன் என கண்டுபிடித்தாள். இதன்பிறகு வழக்கு என்ன ஆகிறது என்பதுதான் மீதிக்கதை.\n\n\nSection::::இசை.\nஇத்திரைப்படத்திற்கு தேவா இசையமைத்துள்ளார். 1993 ம் ஆண்டு இசை வெளியிடப்பட்டுள்ளது. இத்திரைப்படத்தில் அமைந்துள்ள ஐந்து பாடல்களுக்கும் பாடல்வரிகளை முத்துலிங்கம் எழுதியுள்ளார்.\n"}
{"id": "431269", "url": "https://ta.wikipedia.org/wiki?curid=431269", "title": "ஓநாய்கள் ஜாக்கிரதை", "text": "ஓநாய்கள் ஜாக்கிரதை\n\nஓநாய்கள் ஜாக்கிரதை (Onaaigal Jakkiradhai) 2018 ஆம் ஆண்டு வெளியான தமிழ்த் திகில் திரைப்படமாகும். இத்திரைப்படத்தை ஜேபிஆர் தயாரித்து இயக்க அதீஷ் உத்திரயன் இசையமைத்துள்ளார். முக்கிய கதாபாத்திரங்களில் கபாலி விசுவநாத், ரித்விகா ஏ. வெங்கடேஷ் ஆகியோர் நடித்துள்ளனர். ஜனவரி 5, 2018 அன்று வெளியான இத்திரைப்படம் எதிர்மறையான விமர்சனத்தை எதிர்கொண்டது. சிற்பி பாலசுப்ரமணியம், கார்த்திகேயன் இருவரும் இப்படத்தின் பாடல் வரிகளை எழுதியுள்ளனர்.\n\n\nSection::::வரவேற்பு.\nபடத்தின் கதைக்காக இப்படம் விமர்சிக்கப்பட்டது. மனிதர்களின் தீயொழுக்கத்தைச் சுட்டிக்காட்டும் விதமாக எடுக்கப்பட்ட இத்திரைப்படம் அதன் நோக்கத்தில் வெற்றிபெறவில்லை.\n"}
{"id": "431274", "url": "https://ta.wikipedia.org/wiki?curid=431274", "title": "கே. இரவி அருணன்", "text": "கே. இரவி அருணன்\n\nகே இரவி அருணன் (K. Ravi Arunan) ஒரு இந்திய அரசியல்வாதியும், தமிழகத்தின் முன்னாள் சட்டமன்ற உறுப்பினரும் ஆவார். 1989 ஆம் ஆண்டு தமிழ்நாடு சட்டமன்றத் தேர்தலில் இந்திய தேசிய காங்கிரசு கட்சியின் வேட்பாளராக அம்பாசமுத்திரம் சட்டமன்றத் தொகுதியிலிருந்து தேர்ந்தெடுக்கப்பட்டார். மேலும், இவர் 1996 ஆம் ஆண்டு தமிழக சட்டமன்றத் தேர்தலில் தென்காசி சட்டமன்றத் தொகுதியில் தமிழ் மாநில காங்கிரசு கட்சியின் வேட்பாளராகப் போட்டியிட்டு சட்டமன்ற உறுப்பினரானார். \n\n2001 ஆம் ஆண்டின் தொடக்கத்தில் அருணன் தமிழ் மாநில காங்கிரசிலிருந்து விலகி பாரதிய ஜனதா கட்சியில் உறுப்பினரானார். இவர் 2001 ஆம் ஆண்டு தமிழக சட்டமன்றத் தேர்தலில் தென்காசித் தொகுதியில் போட்டியிடும் வாய்ப்பினை அனைத்திந்திய அண்ணா திராவிட முன்னேற்றக் கழகத்திற்கும் தமிழ் மாநில காங்கிரசிற்கும் இடையிலான தேர்தல் உடன்படிக்கையால் இழந்தார்.2006 ஆம் ஆண்டு தமிழக சட்டமன்றத் தேர்தலில், தென்காசி சட்டமன்றத் தொகுதியில் பாரதீய ஜனதா கட்சியின் வேட்பாளராகப் போட்டியிட்டு 5190 வாக்குகளுடன் மூன்றாம் இடத்தைக் கைப்பற்றினார்.\n"}
{"id": "431275", "url": "https://ta.wikipedia.org/wiki?curid=431275", "title": "சன் என்டர்டெயின்மெண்ட்", "text": "சன் என்டர்டெயின்மெண்ட்\n\nசன் பொழுதுபோக்கு அல்லது சன் என்டர்டெயின்மெண்ட் கலாநிதி மாறனின் சன் குழுமத்தில் இடம் பெற்றுள்ள ஒரு நிறுவனம். இது 2017ஆம் முதல் தமிழ்த் தொலைக்காட்சி தொடர்ககளைத் தயாரித்தும் வெளியிட்டும் வருகிறது.\n\nSection::::தொலைக்காட்சித் நிகழ்ச்சிகள்.\nகீழ்கண்ட தமிழ் நாடகத்தொடர்களை, இந்நிறுவனம் எடுத்து ஒளிபரப்பியது. அடைப்புக்குறிகளுக்குள் இருக்கும் ஆண்டு, அந்தக் குறிப்பிட்டத் தொடர் ஒளிபரப்புத் தொடங்கிய ஆண்டினைக் குறிக்கிறது.\n"}
{"id": "431278", "url": "https://ta.wikipedia.org/wiki?curid=431278", "title": "ஜாபிர் கடற்பாலம்", "text": "ஜாபிர் கடற்பாலம்\n\nசேக் ஜாபிர் அல்-அகமத் அல்-சபா கடற்பாலம் (\"Sheikh Jaber Al-Ahmad Al-Sabah Causeway\") என்பது குவைத் நாட்டில் கட்டப்பட்டுவரும் ஒரு கடல் பாலமாகும். இந்தப்பாலம் சுமார் முன்னூறு கோடி அமெரிக்க டாலர் மதிப்பில் கட்ட திட்டமிடப்பட்டுள்ளது. ஐயுண்டாய் கட்டுமான நிறுவனத்தால் மேற்கொள்ளப்படும் இந்த திட்டத்தின் உரிமையாளராக குவைத் பொதுப்பணித்துறை அமைச்சகம் உள்ளது. குவைத்தின் சுபையா நகரத்தில் முதலீட்டாளர்களைக் கவரும் நோக்கில் இந்தப் பாலம் கட்டப்பட்டுள்ளது. குவைத் நகரையும் சுபையா நகரையும் இணைக்கும் விதமாக முன்பே தரைப் பாலம் ஒன்று உள்ளது. இந்தப் பாலம் வழியாகக் குவைத்தில் இருந்து சுபையா நகரத்துக்குச் சென்றடைய 70 நிமிடங்கள் ஆகும். ஆனால் இந்த புதிய கடல் பாலத்தின் வழியாக 20 நிமிடத்தில் சென்று விடலாம். இந்தப் பாலம் 36 கிலோ மீட்டர் தூரத்துக்குக் கட்டப்பட்டுள்ளது. இதில் 27 கிலோமீட்டர் வரை கடலில் கட்டப்பட்டுள்ளது.\n\n2006ஆம் ஆண்டு உயிர் இழந்த குவைத் மன்னர் ஷேக் ஜாபர் அல்-அஹ்மத் அல்-சாபஹ் பெயர் இந்தப் பாலத்துக்குச் சூட்டப்பட்டுள்ளது. இந்தக் கடல் பாலத்தின் பணிகளானது 2018 செப்டம்பர் காலகட்டத்தில் 97% முடிந்துவிட்டது. பாலத்தை 2018 திசம்பரில் திறக்க திட்டமிடப்பட்டது.\n"}
{"id": "431281", "url": "https://ta.wikipedia.org/wiki?curid=431281", "title": "பத்மவாசன் (ஓவியர்)", "text": "பத்மவாசன் (ஓவியர்)\n\nபத்மவாசன் என்பவர் தமிழக ஓவியர்களுள் ஒருவர். இவர் பிரபல ஓவியராக சில்பியின் ஒரே சீடர். இவர் காஞ்சிபுரத்தை பூர்வீகமாக கொண்டவர்.\n\nபத்மவாசனின் தந்தை ப. முத்துக்குமாரசுவாமி. இவர் பிரபலமான இசைக் கலைஞர். இவரது தாய் நளின ரஞ்சனி. இவர் ராஜேஸ்வரி என்பவரை திருமணம் செய்துகொண்டார்.\n\nபத்மவாசனின் இயற்பெயர் கிரிதரன். சில்பியின் இயற்பெயரான சீனிவாசன் என்பதையும், அவர் மனைவியின் பெயரான பத்மாவதியையும் இணைத்து சில்பியே இப்பெயர் வைத்தார்.\n\nஇந்து தமிழ் திசை நாளிதழில் அற்புதக் கதை சொல்லும் அழகான சிற்பங்கள் என்ற தலைப்பில் கோட்டோவியங்களை காட்சிப்படுத்தி 25 தொடர் கட்டுரைகளை எழுதியுள்ளார்.\n\nSection::::பொன்னியின் செல்வன்.\nகல்கி அவர்களின் பொன்னியின் செல்வன் புதினத்தினை வரைகலை ஓவியமாக பத்மநாபன் வரைந்துள்ளார். இதனை சிக்ஸ்த் சென்ஸ்' பதிப்பகம் ஐந்து பாகங்களாக வெளியிட்டுள்ளது. தொகுப்பில் 1220 வண்ண ஓவியங்கள், நூற்றுக்கணக்கில் கருப்பு வெள்ளை ஓவியங்கள் உள்ளன.\n\nSection::::வெளி இணைப்புகள்.\nதி இந்து நாளிதழ் பத்மநாபன் படைப்புகள்\n"}
{"id": "431282", "url": "https://ta.wikipedia.org/wiki?curid=431282", "title": "கிருமி (தமிழ்த் திரைப்படம்)", "text": "கிருமி (தமிழ்த் திரைப்படம்)\n\nகிருமி (Kirumi) 2015இல் வெளியான தமிழ்த் திரைபப்டமாகும். படத்தொகுப்பு மற்றும் இயக்கியவர் அனுசரண். இது இவருக்கு இது அறிமுகப்படமாகும். எம்.மணிகண்டனுடன் இப்படத்தை எழுதியுள்ளார். ஜே. பி. ஆர் பிலிம்ஸ் தயாரித்திருந்தனர். கதிர் (நடிகர்) மற்றும் ரேஷ்மி மேனன் ஆகிய இருவரும் முன்னணி கதாபாத்திரங்களில் நடித்திருந்தனர். இப்படத்திற்கு கே இசையமைத்திருந்தார். ஒளிப்பதிவை அருள் வின்சென்ட் மேற்கொண்டுள்ளார். 2015 செப்டம்பர் 24ந் தேதி வெளியிடப்பட்டது.\n\nSection::::கதைச்சுருக்கம்.\nகதீர் தனது தகுதிக்கேற்ப வேலை தேடி வரும் ஓர் இளைஞன். திருமணமாகி குழந்தையுடன் இருக்கும் இவன் நல்ல ஒரு வேலைக்காக காத்திருக்கிறான். இதற்கிடையில், அவரது மனைவி அனிதா குடும்பத்தின் செலவுகளை கவனித்து வருகிறார். அவனது தந்தையை போலவே பக்கத்து வீட்டிலிருக்கும் காவலரான பிரபாகர் என்பவரிடம் நட்புடன் உள்ளான். அவர் மூலம் காவல்துறைக்கு தகவல் அளிக்கும் பணிக்குச் செல்லுகிறான். இதை ஒரு வாய்ப்பாக பயன்படுத்தி சட்டவிரோத செயல்களில் ஈடுபட்டு வரும் சூதாட்ட விடுதி உரிமையாளரைப் பற்றி தகவல் அளிக்கிறான். ஒரு இரவு, பிரபாகர் சில குண்டர்களால் கொல்லப்படுகிறார், கதிர் இதை கண்டு பயப்படுகிறான். இதன் பிறகு நடக்கும் ஒரு சில சம்பவங்களால், தனது அனைத்து நடவடிக்கைகளிலிருந்தும் விலகி இறுதியில், அவனது மனைவியின் ஆடைத் தொழிற்சாலையில் குறைந்த ஊதியம் பெறும் பணியில் சேர்கிறான். ஆனால் சரியான பாதையை தேர்ந்தடுத்து ஒரு நேர்மையான வாழ்வை வாழ்கிறான்.\n\nSection::::நடிப்பு.\nகதிராக கதிர் (நடிகர்) \nஅனிதாவாக ரேஷ்மி மேனன் \nபிரபாகராக சார்லி\nயோகி பாபு\nமதியரசுவாக ஜி. மாரிமுத்து\nதென்னவன்\nவனிதா கிருஷ்ணசந்திரன் \nடேவிட் சாலமன் ராஜா\nபாக்சர் தீனா\nசத்யா\nதமிழ்ச்செல்வி\nதஞ்சை மகேந்திரன்\nவிஜயமுத்து\nவினோத்\nசூப்பர்குட் சுப்ரமணி\nமோகன்\nரவி வெங்கட்ராமன்\nஜெமினி மணி\nSection::::தயாரிப்பு.\nஆஸ்திரேலியாவில் பல குறும்படங்கள் , தொலைக்காட்சி நிகழ்ச்சிகள் மற்றும் இசை காணொளிகளை எடுத்துவரும் அனுசரண் தனது சகோதரியின் திருமணத்திற்கு சென்னை வரும் போது இவரது நண்பர் \"காக்கா முட்டை (திரைப்படம்)\" பட இயக்குனர் மணிகண்டன் மற்றும் இசையமைப்பாளர் ஜி. வி. பிரகாஷ் குமார் ஆகிய இருவரும் சேர்ந்து \"கிருமி\" யின் கதையை கேட்டு இவரையே இயக்க ஊக்கப்படுத்தியுள்ளனர். மணிகண்டன் இவரை தயாரிப்பாளர் ஜெயராமனிடம் அறிமுகப்படுத்த, அவரும் இக்கதையைக் கேட்டு விரும்பி தயாரித்துள்ளார்.. 90 சதவிகித இப்படத்தின் படபிடிப்பு புதுச்சேரி மற்றும் கோவளம் போன்ற பகுதிகளில் நடைபெற்றுள்ளது. இதன் இயக்குனர் அனுசரண் \"தி நியூ இந்தியன் எக்சுபிரசு\" க்கு ஒரு பேட்டியில் ஆறு மாத காலத்தில் இதன் படபிடிப்பு முடிவடைந்தெனெ கூறுகிறார்\"\n\nSection::::ஒலித்தொகுப்பு.\nஇப்படத்திற்கு இசையமைப்பாளர் K அவர்கள் இசையமத்திருந்தார். ஞானகரவேல் என்பவர் இதன் அனைத்துப் பாடல்களையும் எழுத ஜி. வி. பிரகாஷ் குமார், கானா பாலா, யாஸின் நசீர், ஜனனி. எஸ். வி. மற்றும் கே ஆகியோர் பாடியுள்ளனர்.\n\nSection::::வெளியீடு.\nஎஸ்கேப் ஆர்ட்டிஸ்ட் சார்பில் இந்தியாவெங்கும் 2015 செப்டம்பரில் வெளியிடப்பட்டது. அன்று தியாகத் திருநாள் திருவிழா ஆகும் 19வது டொரன்டோ ரீல் ஏசியன் இன்டர்னேஷனல் திரைப்பட விழாவில் திரையிடப்பட்டது.\n\nSection::::விமர்சனங்கள்.\nபரத்வாஜ் ரங்கன் என்பவர் \"தி இந்து\" பத்திரிக்கையில் அனுசரணை நன்கு பாராட்டி எழுதியிருந்தார். \"தி டைம்ஸ் ஆஃப் இந்தியா\" குற்றம் நடந்த பின்னணியில் எடுக்கப்பட்ட மற்ற படங்களிலுருந்து இது விலகி நிற்கிறது, அதில் குறைகள் குறைவாகவே உள்ளது. மற்றும் வேகமாகவும், புத்துணர்ச்சி மாற்றம் பல சுவாரசியமான விஷயங்கள் போன்ற இப்படம் வைத்திருக்கிறது என எழுதியது \n"}
{"id": "431283", "url": "https://ta.wikipedia.org/wiki?curid=431283", "title": "தமிழ்செல்வனும் தனியார் அஞ்சலும்", "text": "தமிழ்செல்வனும் தனியார் அஞ்சலும்\n\n2016ஆம் ஆண்டில் இயக்குனர் கவுதம் மேனன் தயாரிப்பில் வெளிவந்த தமிழ்செல்வனும் தனியார் அஞ்சலும் என்கிற திரைப்படத்தை பிரேம்சாய் இயக்கியுள்ளார். இப்படத்தில் நடிகர் ஜெய் மற்றும் நடிகை யாமி கெளதம் முக்கிய கதாபாத்திரத்தில் நடித்துள்ளனர். நடிகர்கள் அஷுடோஷ் ரானா, சந்தானம், விடிவி கணேஷ், பிரேம், நாசர், தம்பி ராமையா, சத்ய கிருஷ்ணன் மற்றும் தளபதி தினேஷ் ஆகியோர் துணை கதாபாத்திரத்தில் நடித்துள்ளனர். இப்படத்தில் பிண்ணணி பாடகர் கார்த்திக் இசையமைத்துள்ளார். இப்படம் தெலுங்கில் 'கொரியர் பாய் கல்யாண்'(Courier Boy Kalyan) என்கிற தலைப்பில் செப்டம்பர் 2015ஆம் ஆண்டில் திரையிடப்பட்டது. இப்படம் 2012ஆம் ஆண்டில் தயாரிப்பில் தொடங்கி ஆகஸ்டு 5, 2016ல் திரையிடப்பட்டது.\n\n\nSection::::ஒலிப்பதிவு.\nஇப்படத்தில் பிண்ணணி பாடகர் கார்த்திக் இசையமைத்துள்ளார். பாடலாசிரியர்கள் நா.முத்துகுமார், மதன் கார்க்கி மற்றும் விவேகா பாடல்களை இயற்றியுள்ளனர். இப்படத்தில் மூன்று பாடல்கள் உள்ளன.\n\nSection::::தயாரிப்பு.\nஇப்படத்தின் இயக்குனர் பிரேம்சாய் நடிகரும் இயக்குனருமான பிரபுதேவாவின் உதவியாளராவார். இது இவரின் முதல் திரைப்பட்மாகும்.. நடிகர் ஜெய் ஒரு தனியார் அஞ்சலில் பணிபுரிவதாகவும், நடிகை யாமி கெளதம் ஒரு துணிக்கடையில் விற்பனை பெண்ணாக பணிபுரிவதாகவும் இக்கதை அமைக்கப்பட்டது. முன்னதாக நடிகை ரிச்சா கங்கோபாத்யாய் இப்படத்தின் கதாநாயகியாக நடிக்க திட்டமிடப்பட்ட நிலையில் தான் இனி திரைப்படங்களில் நடிக்கப்போவதில்லை என்று தெரிவித்த பின்னர் நடிகை யாமி கெளதம் கதாநாயகியாக நடிக்க திட்டமிடப்பட்டது. ஒளிப்பதிவாளர் ஓம் பிரகாஷ் மற்றும் கலை இயக்குனர் ராஜீவன் ஆகியோர் இப்படத்தில் முக்கிய பங்களித்துள்ளனர். தயாரிப்பு நிதி பற்றாக்குறை காரணமாக இப்படமெடுக்க காலதாமதமானது.\n"}
{"id": "431284", "url": "https://ta.wikipedia.org/wiki?curid=431284", "title": "அனுபமா கோகலே", "text": "அனுபமா கோகலே\n\nஅனுபமா கோகலே (\"Anupama Gokhale\") என்பவர் ஒர் இந்திய சதுரங்க விளையாட்டு வீரராவார். இவர் 1969 ஆம் ஆண்டு மே மாதம் 17 ஆம் நாள் மும்பையில் அனுபமா அபயங்கராகப் பிறந்தார். 1989, 1990, 1991, 1993,மற்றும் 1997 ஆம் ஆண்டுகளில் ஐந்து முறை அனுபமா இந்திய பெண்கள் சாம்பியன் பட்டத்தை வென்றார். 1985 ஆம் ஆண்டு அடிலெயிட் நகரில் நடைபெற்ற ஆசிய இளையோர் பெண்கள் சாம்பியன் பட்டத்தை மலேசியா வீராங்கனை ஆத்ரே ஓங் குடன் இணையாக வெற்றி பெற்றார். இவ் வெற்றி இருவருக்கும் அனைத்துலக பெண்கள் மாசுட்டர் என்ற பட்டத்தைப் பெற்றுத்தந்தது\n\n1988,1990 மற்றும் 1992 ஆம் ஆண்டுகளில் மூன்று முறை பெண்கள் சதுரங்க ஒலிம்பியாடு போட்டியில் இந்திய சதுரங்க குழுவின் சார்பாக விளையாடினார். மேலும் ஆசிய பெண்கள் சதுரங்க சாம்பியன் போட்டியில் இரண்டு முறை 2003 மற்றும் 2005 ஆம் ஆண்டுகளில் பங்குபெற்றார். பின் 2005 ஆம் ஆண்டில் இவர் விளையாடிய குழு வெள்ளி பதக்கம் வென்றது\n\nகோகலே பத்மசிறீ பதக்கத்தை 1986 ஆம் ஆண்டு பெற்றார். பின் 1990 ஆம் ஆண்டு அருச்சுனா பதக்கத்தை வென்றார். இவருக்கு 16 வயது இருக்கும் போது அருச்சுனா பதக்கம் கிடைத்தது. இளம் வயதில் பத்மசிறீ பதக்கம் வென்ற பெறுமை பெற்றவர். \nதுரோணாச்சாரியா விருது பெற்ற சதுரங்க விளையாடு வீரர் இரகு நந்தன் கோகலேவை மணந்தார். இவர் பாரத் பெட்ரோலியம் கார்பரேசன் நிறுவனத்தில் பணி புரிகிறார்.\n\n"}
{"id": "431290", "url": "https://ta.wikipedia.org/wiki?curid=431290", "title": "மாயா (ஓவியர்)", "text": "மாயா (ஓவியர்)\n\nமாயா என்பவர் தமிழக ஓவியர்களுள் ஒருவர். இவரது இயற்பெயர் மகாதேவன் என்பதாகும்.\n\nஇவரது முதல் ஓவியம் ஆனந்த விகடனில் 1955 ஆம் ஆண்டு ஜனவரி இதழில் \"சாமிக்கண்ணு\" என்ற சிறுகதைக்காக வெளியானது. \n\nஇவர் 1959 ஆம் ஆண்டு செப்டம்பர் மாதம் \"அவனும் அவளும்\" என்ற சிறுகதைக்காக வரைந்த ஓவியத்தில் மாயா என கையெழுத்திட்டார். அதுவரை விகடனில் வேறு மகாதேவன் இருந்தமையால் கையெழுத்து இடாமல் ஓவியங்களை வரைந்து தந்துள்ளார்.\n\nதமிழ் பத்திரிகை உலகின் முதல் படக்கதையான \"ஜமின்தார் மகன்\" என்பதற்கு இவர் ஓவியம் வரைந்து தந்தார்.\n"}
{"id": "431295", "url": "https://ta.wikipedia.org/wiki?curid=431295", "title": "எங்க ஊரு பாட்டுக்காரன் (திரைப்படம்)", "text": "எங்க ஊரு பாட்டுக்காரன் (திரைப்படம்)\n\nஎங்க ஊரு பாட்டுக்காரன் (enga ooru paattukkaaran) 1987 இல் வெளியான தமிழ் நாடகத் திரைப்படமாகும். கங்கை அமரன் இத்திரைப்படத்தை இயக்கியிருந்தார். ராமராஜன், ரேகா, சாந்திபிரியா ஆகியோர் முன்னணிக் கதாபாத்திரங்களிலிலும் செந்தாமரை, வினுச்சக்கரவர்தி, செந்தில், கோவை சரளா, எஸ். எஸ். சந்திரன் ஆகியோர் நடித்திருந்தனர். கல்யாணி முருகன் இத்திரைப்படத்தை தயாரித்திருந்தார். இசைஞானி இளையராஜா இத்திரைப்படத்திற்கு இசையமைத்திருந்தார். மேலும் ஏப்ரல் 14, 1987இல் வெளியிடப்பட்டுள்ளது. இத்திரைப்படம் பெரும் வெற்றி பெற்றமை குறிப்பிடத்தக்கது.\n\nSection::::கதைச்சுருக்கம்.\nசெண்பகம் (நிசாந்தினி) பணக்காரரின் (சீமதுரை) மகளாவாள். சீதன் பால்கறக்கும் அனாதை ஆவான். இவ்விருவரும் ஒருவரை ஒருவர் காதல் கொள்கின்றனர். ஆனால் இவ்விருவரும் அவர்களுக்குள் இருக்கும் காதலை நேரடியாக வெளிக்காட்டவில்லை. சீதனை, மருதமுத்து (வினுச்சக்கரவர்தி) வளர்த்து வந்தார். செண்பகத்தின் தந்தை அவளுக்கு திருமண ஏற்பாடு செய்யும் போது செண்பகம் தற்கொலை செய்து விடுகிறாள். செண்பகத்தின் மரணத்தை சீதனால் தாங்கிக்கொள்ள முடியவில்லை. மருதமுத்து சீதனுக்கு காவேரி (ரேகா) எனும் பெண்ணுடன் திருமணம் செய்து வைக்கிறார். சீதன் திருமணம் செய்தாலும் அவனுக்கு செண்பகத்தை மறக்க முடியவில்லை.\n\n\nSection::::இசை.\nஇத்திரைப்படத்திற்கு இசைஞானி இளையராஜா இசையமைத்திருந்தார். இத்திரைப்படத்தில் இடம்பெற்றுள்ள பாடல்வரிகளை கங்கை அமரன் எழுதியுள்ளதுடன். மனோ அனைத்து பாடல்களையும் பாடியுள்ளமை குறிப்பிடத்தக்கது.\n"}
{"id": "431304", "url": "https://ta.wikipedia.org/wiki?curid=431304", "title": "யாருடா மகேஷ்", "text": "யாருடா மகேஷ்\n\nயாருடா மகேஷ் (\"Yaaruda Mahesh\") திரைப்படம் 2013-ஆம் ஆண்டு வெளியான ஓர் இந்தியத் தமிழ் நகைச்சுவை திரைப்படமாகும். இத்திரைப்படத்தை ஆர். மதன் குமார் இயக்கினார். இத்திரைப்படத்தில் சுதீப் கிஷன், டிம்பிள் சொபாடே மற்றும் பலர் நடித்துள்ளனர். சென்னை மற்றும் கேரளா சுற்றி இப்படம் எடுக்கப்பட்டுள்ளது. 26 ஏப்ரல் அன்று வெளியான இப்படம் ஒரு சுமாரான படம் என்ற விமர்சனத்தை பெற்றது. வசூலும் சராசரியாகவே அமைந்தது. பின்னர், மஹேஷ் என்ற பெயரில் தெலுங்கு மொழியில் டப்பிங் செய்யப்பட்டு வெளிவந்தது.\n\n\nSection::::கதைச்சுருக்கம்.\nதேர்வு எழுத கல்லூரி செல்லும் சிவாவின் பேனா மை காலியாவதிலிருந்து படம் துவங்குகிறது. தேர்வில் சிவாவிற்கு அருகில் அமர்ந்திருக்கும் சிந்தியா (டிம்பிள் சொபாடே) அவனக்கு பேனா கடனாக தருகிறாள். உடனே அவள் வசம் காதல் வயப்பட்டு சிந்தியாவை பின்தொடருகிறான். அந்நிலையில், சிவா, சிந்தியா, வசந்த் மற்றும் அவனது காதலி பிரியா ஆகியோர் சுற்றுலா ஒன்றிற்கு செல்கிறார்கள். சிந்தியாவும் சிவாவை காதல் செய்கிறாள். பின்னர், அவள் முதல் மதிப்பெண் பெற்று ஊக்கத்தொகையுடன் அமெரிக்கா செல்ல போகிறாள் என்று சிவாவிற்கு தெரியவருகிறது. அவள் விடைபெறுவதற்கு முன்னால், தன் வீட்டில் யாரும் இல்லாத பொழுது காலை சிற்றுண்டி சாப்பிட சிவாவை அழைக்கிறாள். பின்னர் சிந்தியா அமெரிக்கா சென்றுவிடுகிறாள். மூன்று மாதங்களுக்கு பின் திரும்பிய சந்தியா, சிவாவிடம் ஒரு ரகசியம் இருப்பதாக கூறுகிறாள். சிவா தனியாக இருக்கிறான் என்று எண்ணி தான் கர்ப்பமாக இருப்பதாக சொல்கிறாள். இதனை கேட்ட சிவாவின் பெற்றோர் சிவாவை கடுமையாக திட்டுகிறார்கள்.\n\nசில ஆண்டுகள் கழிய, சிவாவிற்கும் சிந்தியாவிற்கும் திருமணமாகி ஒரு குழந்தையுடன் வாழ்வதாக படம் நகர்கிறது. சிந்தியா வேலைக்கு செல்வதால், குழந்தையை வீட்டிலேயே இருந்து பார்த்துக்கொள்கிறான் சிவா. சிவாவின் அண்ணன் ராண்டி ஒரு மனநல மருத்துவர். பொறுப்பில்லாமல் இருக்கும் சிவாவிற்கு பொறுப்பு வருவதற்காக ராண்டி சிவாவை ஒரு சூழ்ச்சியில் சிக்கவைக்கிறார். சிவாவின் குழந்தை அவனுக்கு பிறக்கவில்லை என்றும், அந்த குழந்தையின் தந்தை யாரோ ஒரு மகேஷ் என்றும் ராண்டியும் சிந்தியாவும் நாடகமாடி நம்பவைக்கிறார்கள். அதிர்ந்துபோன சிவா, மகேஷ் யாரு என்று கண்டுபிடிக்க ஆர்வம் ஏற்பட்டு தன் நண்பன் வசந்தின் உதவியுடன் நூலகம் வாயிலாக தகவல் சேகரிக்கிறான். மகேஷ் யார் என்று எவ்வாறு சிவா கண்டுபிடிக்கிறான் என்பதே மீதி கதை ஆகும்.\n\nSection::::இசை.\nஇந்த திரைப்படத்தின் இசையமைப்பாளர் கோபி சுந்தர் ஆவார். \nSection::::வெளியீடு.\nஇந்த திரைப்படத்தின் சாட்டிலைட் உரிமம் சன் தொலைக்காட்சிக்கு விற்கப்பட்டது. இந்திய தணிக்கைக் குழு இப்படத்திற்கு \"ஏ\" சான்றிதழ் வழங்கியது. 26 ஏப்ரல் 2013 அன்று 72 திரைகளில் இப்படம் வெளியானது.\n\nSection::::வசூல்.\nமுதல் வார இறுதியில் சென்னை பாக்ஸ் ஆபீஸில் 90 காட்சிகள் திரையிடப்பட்டன. உலகளாவிய அளவில் இப்படம் 8 கோடி ரூபாய் வசூல் செய்தது.\n\n\n"}
{"id": "431308", "url": "https://ta.wikipedia.org/wiki?curid=431308", "title": "மறுபடியும் (தொலைக்காட்சித் தொடர்)", "text": "மறுபடியும் (தொலைக்காட்சித் தொடர்)\n\nமறுபடியும் எனும் தொடர் இந்தியில் ஒளிபரப்பப்பட்ட பேபனாஹ் என்ற தொடரின் மொழிமாற்றம் ஆகும். இந்த தொடர் கலர்ஸ் தமிழ் தொலைக்காட்சியில் ஜூலை 30, 2018 முதல் முதல் திங்கள் முதல் வெள்ளிவரை இரவு 10:30 மணிக்கு ஒளிபரப்பாகி 139 அத்தியாங்களுடன் பிப்ரவரி 8 2019ஆம் அன்று நிறுத்தப்பட்டது. \n\nஇந்த தொடரில் ஹர்ஷத் சோப்டா மற்றும் ஜெனிபர் வின்கேட் ஆகியோர் முக்கிய கதாபாத்திரத்தில் நடித்தார்கள்.\n\nஇந்த தொடர் இந்தி மொழியில் கலர்ஸ் தொலைக்காட்சியில் மார்ச்சு 19 2018 முதல் நவம்பர் 30, 2018 வரை ஒளிபரப்பாகி 186 அத்தியாயங்களுடன் நிறைவு பெற்றது.\n\nSection::::கதைச்சுருக்கம்.\nஆதிதியாவின் மனைவி மற்றும் சோயாவின் கணவன் இருவரும் ஒன்றாக தற்கொலை செய்துக்ள்ள்கின்றனர். இவர்களின் மரணத்தில் மறைத்து இருக்கும் மர்மத்தை ஆதிதியா மற்றும் சோயா இருவரும் ஒன்றாக இணைந்து எப்படி கண்டுபிடித்தனர் என்பதுதான் இந்த தொடரின் கதை.\n\n\n"}
{"id": "431309", "url": "https://ta.wikipedia.org/wiki?curid=431309", "title": "ஸ்ரீவில்லிபுத்தூர் தொடருந்து நிலையம்", "text": "ஸ்ரீவில்லிபுத்தூர் தொடருந்து நிலையம்\n\nஸ்ரீவில்லிபுத்தூர் தொடருந்து நிலையம் (\"Srivilliputtur railway station\"-SVPR) தமிழ்நாட்டில் உள்ள விருதுநகர் மாவட்டத்தில், ஸ்ரீவில்லிபுத்தூர் நகரில் அமைந்துள்ள தொடருந்து நிலையம் ஆகும். இத்தொடருந்து நிலையத்தில் இரண்டு நடைமேடைகள் உள்ளன. இத்தொடருந்து நிலையத்தில் நாளான்றுக்கு 19 தொடருந்துகள் நின்று செல்கிறது.\nஸ்ரீவில்லிபுத்தூர் தொடருந்து நிலையக் குறியீடு SVPR ஆகும்.\n\nSection::::ஆட்சி எல்லை.\nஇந்நிலையம் தமிழ்நாட்டில் உள்ள விருதுநகர் மாவட்டத்தில் உள்ளது. இது மதுரை இரயில்வே கோட்டத்திற்கு உட்பட்டது. \"SVPR\" என்ற குறியீட்டால் இந்நிலையம் அடையாளப்படுத்தப்படுகிறது.\n\nSection::::வழித்தடம்.\nஸ்ரீவில்லிபுத்தூர் தொடருந்து நிலையம் சிவகாசி தொடருந்து நிலையத்திற்கும், இராஜபாளையம் தொடருந்து நிலையத்திற்கும் இடையே உள்ளது.\n\n"}
{"id": "431315", "url": "https://ta.wikipedia.org/wiki?curid=431315", "title": "கஜேந்திரா", "text": "கஜேந்திரா\n\nகஜேந்திரா (\"Gajendra\") திரைப்படம் 2004-ஆம் ஆண்டு வெளியான ஓர் இந்தியத் தமிழ் அதிரடித் திரைப்படமாகும். இத்திரைப்படத்தை சுரேஷ் கிருஷ்ணா இயக்கினார். இத்திரைப்படத்தில் விஜயகாந்த், பிலோரா, லயா, சரத் பாபு, நவாப் ஷா, சீதா, ராஜீவ், ராதா ரவி மற்றும் பலர் நடித்துள்ளனர். சிம்ஹத்ரி என்ற தெலுங்கு படத்தை தழுவி எடுக்கப்பட்டது. பின்னர், ரிட்டர்ன் ஆப் குதா கவாஹ் என்ற பெயரில் இந்தி மொழியில் டப்பிங் செய்யப்பட்டு வெளிவந்தது.\n\n\nSection::::கதைச்சுருக்கம்.\nஅனாதையான கஜேந்திராவை (விஜயகாந்த்) அழகர்சாமி (சரத் பாபு) தத்தெடுத்து தனது மகன் போல் வளர்த்து வருகிறார். அழகர்சாமியின் பேத்தி கஸ்தூரி, கஜேந்திரா மீது காதல் வயப்படுகிறாள். ஆனால் கஜேந்தராவோ, மனநலம் பாதிக்கப்பட்ட பெண்ணான இந்துவை பராமரித்துக்கொள்கிறார்.\n\nஇந்நிலையில், கஜேந்திரா மீதிருக்கும் கஸ்தூரியின் காதல் பற்றி அழகர்சாமிக்கு தெரியவந்து, அவர்களுக்கு மனமுவந்து திருமணம் செய்துவைக்க முடிவெடுக்கிறார். அதனால், அதிகாரபூர்வமாக கஜேந்திரினை தத்து எடுத்துக்கொள்ள முடிவுசெய்கிறார் அழகர்சாமி. அப்போது, இந்துவும் கஜேந்திராவும் உடன் இருப்பதை தவறாக புரிந்து கொண்ட அழகர்சாமி திருமணத்தை நிறுத்திவிடுகிறார்.\n\nSection::::இசை.\nஇந்த திரைப்படத்தின் இசையமைப்பாளர் தேவா (இசையமைப்பாளர்) ஆவார். இப்படத்தில் இருக்கும் 5 பாடல்களுக்கும் வரிகள் எழுதியது கபிலன் மற்றும் பா.விஜய்.\nSection::::தயாரிப்பு.\nராமேஸ்வரம், புஷ்கரனி, திருச்சந்தூர், வைசாக், சென்னை மற்றும் ஹைதெராபாத் போன்ற ஊர்களில் இப்படம் எடுக்கப்பட்டது. இப்படத்தில் மொத்தம் 5 சண்டை காட்சிகளை அமைத்துள்ளார் ராக்கி ராஜேஷ். தலக்கோணத்தில் நடக்கும் சண்டை காட்சியை படமாக்க 15 நாட்கள் தேவைப்பட்டது. கோதாவரி நதியின் அருகில் நடக்கும் சண்டை காட்சியை எடுக்க 5 நாட்கள் தேவைப்பட்டது. இந்த சண்டை காட்சியை படமாக்கும் பொழுது சண்டை குழுவை சேர்ந்த நபர் ஒருவர் தண்ணீரில் முழ்கி இறந்தார்.\n\nSection::::வரவேற்பு.\nஇன்டியா கிளிட்ஸ் என்ற இணையத்தளம், இப்படம் சரியாக ரீமேக் செய்யவில்லை என்றும்,சிஃபி.காம் என்ற இணையத்தளம் நேர விரையம் என்றும் விமர்சனம் செய்தன. \n\n"}
{"id": "431321", "url": "https://ta.wikipedia.org/wiki?curid=431321", "title": "சாத்தான் சொல்லைத் தட்டாதே", "text": "சாத்தான் சொல்லைத் தட்டாதே\n\nசாத்தான் சொல்லத் தட்டாதே (\"Sathan Sollai Thattathe\") திரைப்படம் 1990-ஆம் ஆண்டு வெளியான ஓர் இந்தியத் தமிழ் நகைச்சுவைத் திரைப்படமாகும். இத்திரைப்படத்தை ராம நாராயணன் இயக்கினார். இத்திரைப்படத்தில் செந்தில், பாண்டியன், சந்திரசேகர், ஜனகராஜ், கனகா, எஸ்.எஸ்.சந்திரன், கே.கே.சுந்தர், கோவை சரளா, இளவரசன் மற்றும் பலர் நடித்துள்ளனர். 3 ஏழை, அப்பாவிகளுக்கும் ஒரு பூதத்திற்கும் இடையே நடக்கும் நிகழ்வுகளை அடிப்படையாக கொண்டு எடுக்கப்பட்ட படமாகும். நகைச்சுவை நடிகர் செந்திலுக்கு இப்படம் திருப்புமுனையாக அமைந்தது.\n\n\nSection::::கதைச்சுருக்கம்.\nமூர்த்தி, கோபிநாத், சேகர் ஆகிய மூவரும் இணைபிரியா நண்பர்கள். நன்கு படித்தும் சரிவர வேலையேதும் கிடைக்காமல் சிறு வேலைகளை செய்து ஒரே வீட்டில் வாழ்ந்து வருகிறார்கள். பக்கத்துக்கு வீட்டில், கே.கே.சுந்தர், அவரது மனைவி மற்றும் அவரது மகள் புவனா ஆகியோர் வசித்து வருகின்றனர். அந்த 3 பேர் மீதும் தன்னால் முடிந்த உதவியை செய்வாள் புவனா.\n\nஎஸ்.எஸ்.சந்திரனும் கோவை சரளாவும் போலியாக ஏலத் தொழிலை நடத்தி வருகிறார்கள். அவ்வாறு ஒரு நாள், மூர்த்தி தவறதுலாக அந்த ஏலத்திற்கு சென்று அதிக விலைக்கு வயலின் ஒன்றை வாங்கிவிடுகிறான். தேவையில்லாமல் அந்த வயலினை வாங்கிய மூர்த்தி மீது சேகரிக்கும் கோபிநாத்துக்கும் கோபம் இருந்தாலும், பின்னர் மன்னித்துவிடுகின்றனர். இந்த மூன்று நண்பர்களும் வெவேறு தருணங்களில் தனித்தனியே சித்ராவை (கனகா (நடிகை)) சந்திக்கிறார்கள். மூவருக்கும் அவளை மிகவும் பிடித்துவிடுகிறது. சித்ரா எஸ்.எஸ். சந்திரனின் மகளாவாள். சித்திராவை மூர்த்தி தன் வசம் ஈர்க்க வயலினை பயன்படுத்தும் முயற்சி தோல்வியில் முடிகிறது. சில நாட்களுக்கு பிறகு, ஓர் அத்வானமான இடத்தில், அதிக கோவத்தால் அந்த வயலினை உடைத்துவிடுகிறான் மூர்த்தி. அந்த உடைந்த வயலினிலிருந்து பூதம் (செந்தில்) வருவதை கண்டு அஞ்சுகிறார்கள். பின்பு நட்பு பாராட்டி, அந்த பூதமும் அவர்களில் ஒருவராக மாற, சாத்தையா என்று அந்த பூதத்திற்கு பெயர் வைக்கப்படுகிறது. வயலின் சாபத்திலிருந்து தன்னை விடுவித்த காரணத்தினால், அந்த மூவருக்கும் மாயாஜால சக்திகளை கொண்டு சாத்தையா பூதம் உதவி செய்கிறது. மூவரும் திடீர் பணக்காரர்கள் ஆகிவிடுகின்றனர்.\n\nசித்ராவை மூவரும் தன் வசப்படுத்த முயற்சி செய்கிறார்கள். அதனால் மூவருக்கும் இடையே பல பிரச்சனைகள் உண்டாகின்றன. அந்த பிரச்னைகளை எவ்வாறு அந்த மூவரும் கையாண்டனர்? சித்ரா யாரை மணந்தாள்? கடையாக பூதத்திற்கு என்னவானது? போன்ற கேள்விகளுக்கு பதில் காணுதலே மீதி கதையாகும்.\n\n"}
{"id": "431331", "url": "https://ta.wikipedia.org/wiki?curid=431331", "title": "சுண்ணாம்பு கால்வாய்", "text": "சுண்ணாம்பு கால்வாய்\n\nசுண்ணாம்பு கால்வாய் (Sunnambu Canal) என்பது ஈரோடு நகரின் வடக்குப் பகுதியில் உள்ள நீர் வரத்துக் கால்வாய் ஆகும். முன்பு இக்கால்வாயானது இது பாயும் வழியில் உள்ள சுற்றுப்புற நிலங்களுக்கெல்லாம் பாசனத்திற்கான நீரை வழங்கிய இயற்கையான கால்வாயாகக் கொண்டாடப்பட்டுள்ளது. காவேரி ஆற்றின் சிறு துணை நதிகளுள் ஒன்றாக இருந்தும், சிற்றோடைகளிலிருந்துது பெறும் மழை நீர் மற்றும் கீழ் பவானி திட்டக் கால்வாயிலிருந்து கிடைக்கும் கசிவு நீர் ஆகியவற்றிலிருந்து தனக்கான நீர் மூலத்தைப் பெறுகிறது.\n\nஇந்தக் கால்வாய் சித்தோடுக்கு அருகில் தொடங்கி காவேரியோடு இணைந்து பயணித்து ஆர்.என். புதூருக்கு அருகில் முடிகிறது. இக்கால்வாயின் நீளம் 7 கிலோமீட்டர் (4.3 மைல்கள்) ஆகும். இந்தக் கால்வாயானது சொட்டையம்பாளையம் மற்றும் சூரியம்பாளையம் ஆகிய பகுதிகளைக் கடந்து செல்கிறது.\n\nSection::::சூழலியல் பிரச்சனைகள்.\nசமீபத்திய நாட்களில், எண்ணற்ற தோல் பதனிடும் தொழிற்சாலைகள், சாயப்பட்டறைகள், துணை ஆலைகள் மற்றும் வெளுக்கும் அலகுகள் ஈரோடு மாநகராட்சியின் இந்தப் பகுதியில் நிறுவப்பட்டுள்ளன. இப்பகுதியில் ஏற்பட்டுள்ள அதிக தொழிற்மயமாக்கல் வீதமானது இந்தக் கால்வாய்க்கு மோசமான விளைவுகளை ஏற்படுத்தியுள்ளது. தோல் பதனிடும் ஆலைகள், சாயமேற்றும் மற்றும் வெளுக்கும் நிறுவனங்களால் வெளியிடப்படும் பதப்படுத்தப்படாத அல்லது சுத்திகரிக்கப்படாத நீரியற் கழிவுகள் இந்தக் கால்வாயின் நீரினை இளஞ்சிவப்பு நிறமாக மாற்றியதோடு பயன்படுத்துவதற்கு ஏதுவற்ற தன்மையை உருவாக்கி விட்டது. மேலும் பல எண்ணற்ற தீய விளைவுகளையும் ஏற்படுத்தியுள்ளது. நோர்வே சார்ந்த நிறுவனங்களின் உதவியுடன் சில உயிரிய மற்றும் இயந்திரவியல் சுத்திகரிப்பு முறைகளை நடைமுறைப்படுத்துவதன் மூலம், இந்த கால்வாயின் மாசுபாட்டைக் கட்டுப்படுத்த அரசும், குடிமக்கள் நலன் சார்ந்த அமைப்புகளோடு சேர்ந்து இந்தக் கால்வாயில் ஏற்பட்ட சூழலியல் பிரச்சனைகளைக் கட்டுப்படுத்த பல நடவடிக்கைகளை எடுத்துள்ளனர்.\n\n"}
{"id": "431334", "url": "https://ta.wikipedia.org/wiki?curid=431334", "title": "விழி மூடி யோசித்தால் (திரைப்படம்)", "text": "விழி மூடி யோசித்தால் (திரைப்படம்)\n\nவிழி மூடி யோசித்தால் (vizhimoodi yosiththaal) 2014 ஆம் ஆண்டில் வெளிவந்த அறிவியல் புனைகதை மற்றும் அதிரடி காதல் திரைப்படமாகும். இத்திரைப்படம் மிகையான உணர்வு அறிவுத்திறனை அடிப்படையாக கொண்டது. இத்திரைப்படத்தை கே. ஜி. செந்தில் குமார் எழுதி இயக்கியிருந்தார். இத்திரைப்படத்தின் முன்னணி கதாபாத்திரங்களில் கே. ஜி. செந்தில் குமார் மற்றும் நிகிதா ஆகியோர் நடித்திருந்தனர். \"விழி மூடி யோசித்தால்\" போன்ற சில தமிழ் திரைப்படங்கள் மாத்திரமே \"ஆரோ11.1\" ஒலித்தொழிநுட்பத்தை பயன்படுத்தியுள்ளன.\n\nSection::::கதைச்சுருக்கம்.\nஇத்திரைப்படத்தில் நடித்திருக்கும் கதாநாயகன் கேஜியிற்கு (கே. ஜி. செந்தில் குமார்) தனது வாழ்வில் 5 நிமிடங்கள் முன்னோக்கி அறியும் திறன் இருந்தது. ஆனால் இத்திறன் அவன் குடிபோதையில் அல்லது நித்திரையில் இருந்தால் தொழிற்படாது. இது அவனுக்கு அவனுடைய காதலி நிக்கி (நிக்கிதா) வரும்வரை தெரியாது. ஆனால் அவள் நான்கு பேர் கொண்ட தீவிரவாத கும்பலால் அவன் கண்முன்னே கொல்லப்பட்டாள். ஆனால் அப்போது அவன் மது அருந்தியிருந்தான். அதன்பிறகே மது அருந்தினால் தன்னால் காலத்திற்கு முன் சென்று நடப்ளவற்றை பார்க்க முடியாது எனபது புரிந்தது. மேலும் மது அருந்தாமல் விட்டிருந்தால் நிக்கியை காப்பாற்றியிருக்கலாம் என்பதும் புரிந்தது. கே. ஜி. நிக்கியை கொன்ற அந்த நான்கு தீவிரவாதிகளையும் ஒவ்வொருவராக கொன்றான். அதன்பிறகே அத்தீவிரவாத கும்பலின் பாரிய செயல்திட்டமான ஒவ்வொரு மாநிலங்களிலும் (தமிழ் நாடு உப்பட) பொருளாதாரத்தை மந்தப்படுத்தும் யுத்தி ஒன்றை கே. ஜி. அறிந்து கொள்கிறான். ஆனால் அவர்களின் திட்டத்தை முறியடித்து தமிழ் நாட்டை இழப்பில் இருந்து காப்பதோடு தனக்கு கிடைத்த வரம் பற்றி பெருமிதம் கொள்கிறான். அதன்பின்னர் சமூகத்திற்கு ஏற்படும் பிரச்சனைகளை தீர்த்து வைப்பதற்கு தனது திறனை பயன்படுத்துகின்றான்.\n\n\nSection::::இசை.\nஇத்திரைப்படத்திற்கு பீ. அத்திப் இசையமைத்துள்ளார். இத்திரைப்படத்தில் உள்ள ஆறு பாடல்களும் நவம்பர் 2, 2014இல் வெளியிடப்பட்டுள்ளது.\n"}
{"id": "431335", "url": "https://ta.wikipedia.org/wiki?curid=431335", "title": "ஆர்சனிக்குகள்", "text": "ஆர்சனிக்குகள்\n\nஆர்சனிக்குகள் (\"Arsenicals\") என்பவை ஆர்சனிக் தனிமத்தைக் கொண்டுள்ள சேர்மங்களைக் குறிக்கும். இராணுவப் பயன்பாடுகளில் ஆர்சனிக்குகள் என்ற சொல் நச்சுத்தன்மை கொண்ட ஆர்சனிக் சேர்மங்கள் என்ற பொருளுடன் இரசாயண ஆயுத முகவர்களாகப் பயன்படுத்தப்படுகின்றன. தோலில் புண் உண்டாக்கும் முகவர்கள், இரத்தம் கெடுக்கும் முகவர்கள், வாந்தி வரவழைக்கும் முகவர்கள் உள்ளிட்ட வேதிப்பொருள்களும் இவற்றில் அடங்கும்.\n\n\n\n"}
{"id": "431337", "url": "https://ta.wikipedia.org/wiki?curid=431337", "title": "சினிடாபிரைடு", "text": "சினிடாபிரைடு\n\nசினிடாபிரைடு (\"Cinitapride\") என்பது CH என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இது பென்சமைடு வகை வயிற்றுபுண் எதிரி மற்றும் இரையகக் குடற்பாதை இயக்க முகவர் ஆகும். இம்மருந்து இந்தியா, மெக்சிகோ, பாக்கித்தான் எசுப்பானியா போன்ற நாடுகளில் சந்தைப்படுத்தப்படுத்தப்பட்டுள்ளது . ஐதராக்சிதிரிப்டமீன் என்ற புரத வகை 5-எச்டி1 மற்றும் 5-எச்டி4 ஏற்பிகளின் முதன்மை இயக்கியாகவும், புரத வகை 5-எச்டி1 ஏற்பிக்கு ஏற்பியெதிரியாகவும் செயல்படுகிறது சிண்டேப்ரோ, பெமிக்சு என்ற வர்த்தகப் பெயர்களாலும் இச்சேர்மம் அறியப்படுகிறது\n\nSection::::பயன்கள்.\nஇரையக உண்குழலியப் பின்னோட்ட நோய், செரியாமை, வயிற்று முடக்குவாதம் போன்ற இரையகக் குடற்பாதை நோய்களுக்கான சிகிச்சையில் சினிடாபிரைடு பயன்படுகிறது. \n"}
{"id": "431354", "url": "https://ta.wikipedia.org/wiki?curid=431354", "title": "ஆர். ராசலட்சுமி", "text": "ஆர். ராசலட்சுமி\n\nஆர். ராசலட்சுமி (\"R. Rajalakshmi\") என்பவர் ஓர் இந்திய உயிர் வேதியியலாளர் மற்றும் ஊட்டச்சத்து நிபுணர் ஆவார். இவர் இந்திய குடும்பங்களுக்கு தேவையான பொருளாதார ஊட்டசத்து மிக்க உணவை வளரச்செய்தார்\n\n1926 ஆம் ஆண்டு கேரள மாநிலம் கொல்லத்தில் லட்சுமி மீனாட்சி மற்றும் சி.எசு..ராமசாமி அவர்களுக்கு மகளாக பிறந்தார். இவர் தன் ஐந்து வயதில் தன்னுடைய பெயருடன் ராசாவை இணைத்துக் கொண்டு சென்னையில் வளர்ந்தார். இவருடைய தந்தை தபால் துறையில் தணிக்கை அதிகாரியாக பணிபுரிந்தார்.\n\nராசலட்சுமி புனே வாடிகா கல்லூரியில் பயின்று 1945 ஆம் ஆண்டு கணிதத்தில் பட்டம் பெற்றார். பின் 1945 முதல1948 வரை காஞ்சிபுரத்தில் அறிவியல் கற்பித்தார். லேடி வில்லிங்டன் பயிற்சி கல்லூரியில் 1949 ஆம் ஆண்டு கற்பித்தலில் பட்டம் பெற்றார். திரு.சி வி. ராமகிருட்டிணனை 1951 ஆம் ஆண்டு திருமணம் செய்துகொண்டார். பிறகு அண்ணாமலை பல்கலைக் கழகத்தில் பணியாற்றினார். 1953 ஆம் ஆண்டு இந்து பனாரசு பல்கலைக்கழகத்தில் தத்துவத்தில் கலையியல் நிறைஞர் பட்டம் பெற்றார். இவர் 1955 ஆம் ஆண்டு பரோடா பல்கலைக்கழகத்தின் உயிர் வேதியியல் துறைத் தலைவரானார். 1958 ஆம் ஆண்டு மாண்டிலுல்ள மேக்கில் பல்கலைக் கழகத்தில் உளவியலில் முனைவர் பட்டம் பெற்றார். உளவியலாளர் டோனால்ட் ஓ.ஈப் அவர்களின் வழிகாட்டுதலின் உதவியால் 18 மாதங்களில் முனைவர் ஆனார். பிறகு 1964 ஆம் ஆண்டு பரோடா பல்கலைக்கழகத்தில் பணியமர்த்தப்பட்டார். உயிர் வேதியியல் துறையில் சேர்ந்து உணவு மற்றும் ஊட்டசத்து துறையில் 1967 ஆம் ஆண்டு வரை பணியாற்றினார். 1976 ஆம் ஆண்டு முதல் உயிர் வேதியியல் துறையின் பேராசிரியராகவும், 1884 முதல் 1986 ஆம் ஆண்டுகள் வரை இத்துறையின் தலைவராக பொறுப்பு வகித்தார்.\n1960 களின் தொடக்கத்தில் திருத்தப்பட்ட யூனிசெப் நிறுவனத்தின் ஊட்டசத்து திட்டத்தைப் பின்பற்றினார். அப்போது ஊட்டசத்து வழிமுறைகள் குறித்த நூல்கள் மேற்கத்திய நாடுகளின் புத்தகங்களையே சார்ந்திருந்தன. இவற்றில் கூறப்பட்டிருந்த உணவுகள் விலை உயர்ந்தாகவும் இந்தியாவில் கிடைக்காத பொருள்களாகவும் இருந்தன.\n\n1990 ஆம் ஆண்டு முதல் கலிபோர்னியா நகரில் உள்ள பெலோ ஆல்டோ என்னும் இடத்தில் தனது கணவர், மகள், மருமகன் மற்றும் பேரக்குழந்தைகளுன் வாழ்ந்தார். 2001 ஆம் ஆண்டில் உறவினர்களுடன் வாசிங்டன் நகரத்திற்கு குடிபெயர்ந்தார். சிறுநீரக கோளாறு காரணமாக 2007 ஆம் ஆண்டு சூன் மாதம் காலமானார்.\n\nSection::::சொந்த வாழ்க்கை.\nராசலட்சுமி சி. வி. ராமகிருட்டிணனை மணந்தார். இவர்களுக்கு இரண்டு குழந்தைகள் பிறந்தனர். கட்டுமான உயிரியல் துறையில் நோபல் பரிசு பெற்ற வெங்கடராமன் ராமகிருட்டிணன் மற்றும் கேம்பிரிட்சுப் பல்கலைக்கழகத்தின் நுண்ணுயிரியலாளர் இலலிதா ராமகிருட்டிணன் ஆகிய இருவரும் இவ்விரு குழந்தைகளாவர். .\n"}
{"id": "431356", "url": "https://ta.wikipedia.org/wiki?curid=431356", "title": "நெஃப் ஐசோசயனைடு வினை", "text": "நெஃப் ஐசோசயனைடு வினை\n\nநெஃப் ஐசோசயனைடு வினை (\"Nef isocyanide reaction\") என்பது ஐசோசயனைடுகள் மற்றும் அசைல் குளோரைடுகள் இடையே நிகழும் கூட்டுவினைகளைக் குறிக்கும். இவ்வினையில் விளைபொருளாக இமிடோயில் குளோரைடு வகை விளைபொருள்கள் உருவாகின்றன. யான் அல்ரிச் நெஃப் இச்செயல்முறையை முதன் முதலில் கண்டறிந்தார். இவரால் கண்டுபிடிக்கப்பட்டு நன்கு அறியப்பட்ட நெஃப் வினை அல்லது நெஃ தொகுப்பு வினையிலிருந்து இவ்வினை வேறுபட்டதாகும்.\n\nஇமிடோயில் குளோரைடை நீராற்பகுப்பு வினைக்கு உட்படுத்தி அமைடு தயாரிக்க அல்லது வெள்ளி உப்புகளுடன் ஆலைடு ஈர்த்தலுக்கு உட்பட்டு ஓர் அசைல் நைட்ரிலியம் இடைநிலையை உருவாக்க இயலும்.\nகோட்பாட்டு ஆய்வுகளில் இவ்வினை சிறிதளவு விரும்பப்படுகிறது. கார்பனைல் கூட்டு வினைகள் நிகழ நான்முக இடைநிலைகள் தோன்றும் என்ற கோட்பாட்டிற்கு ஆட்படாமல் வினைபடு பொருள்களின் கூடுதலானது ஒரே படிநிலையில் நிகழ்கிறது என அடர்த்தி வினை கோட்பாடு தெரிவிக்கிறது. \n"}
{"id": "431357", "url": "https://ta.wikipedia.org/wiki?curid=431357", "title": "அப்புசாமி (கற்பனைக் கதைமாந்தர்)", "text": "அப்புசாமி (கற்பனைக் கதைமாந்தர்)\n\nஅப்புசாமி (appusaamy) எழுத்தாளர் பாக்கியம் ராமசாமியால் எழுதப்பட்ட புதினங்களிலும் சிறுகதைகளிலும் வரும் முக்கிய நகைச்சுவைக் கதாபாத்திரத்தின் பெயர் ஆகும். முதன்முதலாக 1963 ஆம் ஆண்டு குமுதம் இதழில் வெளிவந்த சிறுகதைகளில் இக்கதாபாத்திரம் அறிமுகப்படுத்தப்பட்டுள்ளது. கடந்த நான்கு தலைமுறைகளாக பல்வேறு கதைகளிலும் தொலைக்காட்சி தொடர்களிலும் மற்றும் நாடகங்களிலும் அப்புசாமி என்ற இக்கதாபாத்திரம் பயன்படுத்தப்பட்டுள்ளது. சென்னையில் உள்ள ஒரு நகைச்சுவை மன்றத்திற்கு இக்கதாபாத்திரத்தின் முக்கியத்துவத்தை விளக்கும் வகையிலும் இத்தொடர் கதைகளை ஊக்குவிக்கும் வகையிலும் \"அப்புசாமி சீதாப்பாட்டி நகைச்சுவை மன்றம்\" என்று பெயரிடப்பட்டுள்ளது.\n\nSection::::பாக்கியம் ராமசாமி.\nஎழுத்தாளர் ஜ. ரா. சுந்தரேசன் (செப்டம்பர் 1, 1930 to டிசம்பர் 8, 2017) அவர்களின் புனைப்பெயர் பாக்கியம் ராமசாமி ஆகும்.. தமிழகத்தில் சேலம் மாவட்டத்திலுள்ள ஜலகண்டபுரம் என்ற ஊரில் இவர் பிறந்தார் இவரது தாயார் பெயரான பாக்கியம் மற்றும் தந்தையின் பெயரான ராமசாமி இரண்டையும் இணைத்து இந்த புனைப் பெயரான \"பாக்கியம் ராமசாமி\" என்பதை சூட்டிக்கொண்டார். 1963ம் ஆண்டு குமுதம் வார இதழில் \"அப்புசாமியும் ஆப்பிரிக்க அழகியும்\" என்ற கதையின் மூலம் அப்புசாமி என்ற கதாபாத்திரத்தை தமிழ்ச் சிறுகதை உலகில் நகைச்சுவை கதாபாத்திரமாக அறிமுகப்படுத்தியுள்ளார். அதுமுதல் எண்ணற்ற நாவல்களையும் நாடகங்களையும் சிறுகதைகளையும் அப்புசாமி, சீதாப்பாட்டி போன்ற அதே கதாபாத்திரங்களை உபயோகப்படுத்தி எழுதியுள்ளார். யோகேஷ், வனமாலி, செல்வமணி, மிருணாளினி, ஜ்வாலாமாலினி போன்ற பல்வேறு புனைபெயர்களில் பயன்படுத்தியும் பல சிறுகதைகளை எழுதியுள்ளார்.குமுதம் வார இதழில் எழுத்தாளராக பணியாற்றிய இவர் 1990ஆம் ஆண்டு அதே இதழில் இணை ஆசிரியராக பணிபுரிந்து ஓய்வு பெற்றார்.\n\nSection::::புத்தகங்கள்.\nஇதுவரை 30-க்கும் மேற்பட்ட புதினங்கள் மற்றும் குறுநாவல்கள் அப்புசாமி கதாபாத்திரத்தை மையமாகக் கொண்டு வெளியிடப்பட்டுள்ளது. இவற்றில் பெரும்பான்மையானவை குமுதம் வார இதழில் தொடராக வெளிவந்து பின்னர் புத்தகங்களாக வெளியிடப்பட்டுள்ளது ஓவியர் ஜெயராஜ் இக்கதாபாத்திரத்திற்கு ஓவியம் வரைந்துள்ளார்.\n\n\n"}
{"id": "431359", "url": "https://ta.wikipedia.org/wiki?curid=431359", "title": "முரட்டு காளை (2012 திரைப்படம்)", "text": "முரட்டு காளை (2012 திரைப்படம்)\n\nமுரட்டு காளை 2012 (murattukaalai 2012) இல் வெளிவந்த தமிழ் திரைப்படமாகும். கே. செல்வ பாரதி இத்திரைப்படத்தை இயக்கியிருந்தார். இத்திரைப்படம் 1980 ல் அதே பெயரில் வெளியான திரைப்படத்தின் மீள்உருவாக்கம் ஆகும். இத்திரைப்படத்தில் முன்னணி கதாபாத்திரங்களில் சுந்தர் சி. மற்றும் சினேகா ஆகியோர் நடித்திருந்தனர். மேலும் ஜுன் 15, 2012 ல் வெளியிடப்பட்டுள்ளது. வர்த்தக ரீதியில் தோல்விப் படமாக அமைந்தது மேலும் இத்திரைப்படம் இந்தி மொழியில் \"ரிட்டன் ஒவ் ஜோசிலை\" எனும் பெயரில் மொழியாக்கம் செய்து வெளியிடப்பட்டமை குறிப்பிடத்தக்கது.\n\nSection::::கதைச்சுருக்கம்.\nகாளையன் ஓர் சாதாரண மனிதன். ஜல்லிக்கட்டில் பங்கு பற்றி காளைகளை அடகுவது அவனுடைய தொழிலாகும். இவர்களுடைய எதிரி அயலூர் ஜமீன்தாரான வரதராஜன் (சுமன்) என்பவராவார். ஜமின்டார் ஒரு ஊதாரித்தனமான வாழ்வை வாழ்ந்ததுடன். அவர் திருநங்கையான சரோஜாவுடன் (விவேக்) நெருங்கி பழகிவந்தார். வரதராஜனின் தங்கையான பிரியா (சிந்து தொலானி) காளையன் ஓர் ஐல்லிக்கட்டு போட்டியில் பங்கு பற்றி வெற்றியடைந்ததை பார்த்து ஒரு முகமாக காதலித்து வந்தாள். வரதராஜன் தனது தங்கையான பிரியாவை காளையனுக்கு திருமணம் செய்து வைக்க தீர்மானித்தான். அத்தோடு தமது நிலத்தின் ஒரு பகுதியையும் வழங்க தீர்மானித்தான். ஆனால் பிரியா தனது சகோதரர்களை தம்மிடம் இருந்து பிரிக்கத்தான் வருகிறாள் என்பதை அறிந்த காளையன் அவளை திருமணம் செய்ய மறுக்கிறான். பின்னர் புவனா மீது ஆசைகொள்ள படத்தின் மீதிக்கதை அவர்களுக்கு இடையே நடக்கும் காதலையும் அடிப்படையாக கொண்டிருந்தது.\n\n\nSection::::இசை.\nஸ்ரீகாந்த் தேவா இத்திரைப்படத்திற்கு இசையமைத்திருந்தார். கே. செல்வ பாரதி இத்திரைப்படத்திற்குரிய பாடல்வர்களை எழுதியிருந்தார்.\n"}
{"id": "431376", "url": "https://ta.wikipedia.org/wiki?curid=431376", "title": "வாணி (ஓவியர்)", "text": "வாணி (ஓவியர்)\n\nவாணி (பிறப்பு:1928) என்பவர் தமிழக ஓவியர்களுள் ஒருவர். \n\nஇவருடைய இயற்பெயர் வெங்கடரமணி என்பதாகும். இவருக்கு \"வாணி\" என பெயரிட்டனர் தேவன். \n\nவாணி ஆனந்த விகடன் இதழில் ஓவியராக பணியாற்றினார். ஜானகி என்ற இசலக்கலைஞரை திருமணம் செய்து கொண்டார். இவர்களுக்கு மூன்று மகள்களும், ஒரு மகனும் உள்ளனர்.\n\nவாணி 18 டிசம்பர் 2017 அன்று உடல்நலக்குறைவு காரணமாக இறந்தார்.\n"}
{"id": "431379", "url": "https://ta.wikipedia.org/wiki?curid=431379", "title": "சச்சினி ரணசிங்க", "text": "சச்சினி ரணசிங்க\n\nசச்சினி ரணசிங்க (பிறப்பு 1994) இலங்கையை சேர்ந்த சதுரங்க விளையாட்டு வீராங்கனை ஆவார்.2011 ஆம் ஆண்டில் பெண் சர்வதேச மாஸ்டர் பட்டத்தை வென்றார். நான்கு தடவைகள் இலங்கை பெண்கள் சதுரங்க சாம்பியன்சிப் வென்றுள்ளார். (2009,2011, 2012, 2013)\n\nSection::::வாழ்க்கை.\nஇவர் அபுதாபியில் பிறந்தார். சச்சினிக்கு சதுரங்க விளையாட்டை அவரது சகோதரர் சகன் ரணசிங்க அறிமுகப்படுத்தினார்.\n\nசச்சினி இலங்கையில் அமைந்துள்ள உருசிய மையத்தில் அனத்தோலி கார்ப்போவ் சதுரங்க சங்கத்தில் சேர்ந்து விளையாட ஆரம்பித்தார். பல புகழ்பெற்ற சதுரங்க பயிற்சியாளர்களின் கீழ் பயிற்சி பெற்றுள்ளார். தற்சமயம் ரஞ்சித் பெர்னாந்து என்ற பயிற்சியாளரிடம் பயிற்சி பெறுகின்றார்.\n\nசச்சினி தொலைக்காட்சி விளம்பரங்களில் நடித்துள்ளார். இலங்கை ஆக்னே விளம்பர தூதராகவும் பணி புரிந்துள்ளார்.\n\nஇவர் சிறுவர்களுக்கு சதுரங்க விளையாட்டின் மீது ஆர்வத்தை ஏற்படுத்துவதற்காக ‘தும்முல மற்றும் அவரது விசித்திரமான ராணுவம்’ என்ற புத்தகத்தை எழுதியுள்ளார்.\n\nSection::::சாம்பியன்சிப்.\nஇவர் 2009, 2011, 2012, 2013 ஆகிய ஆண்டுகளில் இலங்கை பெண்கள் சதுரங்க வாகையாளராக வெற்றி பெற்றார். 2011 ஆசிய வலய பெண்கள் சதுரங்க வாகையாளராக வென்று பெண்கள் உலக வாகையாளர் போட்டிக்குத் தகுதி பெற்றார்.\n\n2012ல் உருசியாவில் கான்டி-மன்சியஸ்க் என்ற இடத்தில் நடைபெற்ற உலக சதுரங்க வாகையாளர் போட்டியின் முதல் சுற்றில் சீனாவை சேர்ந்த ஹூ யிபானிடம் தோற்றார்.\n\nசச்சினி இலங்கையில் பெண்கள் சதுரங்க ஒலிம்பியாடில் மூன்று தடவைகள் பங்குபற்றியுள்ளார். 2008-2009, 2016 ஆகிய ஆண்டுகளில் நடைபெற்ற பெண்கள் ஆசிய அணி சதுரங்கப் போட்டிகளிலும் விளையாடியுள்ளார்.\n\n"}
{"id": "431391", "url": "https://ta.wikipedia.org/wiki?curid=431391", "title": "நிரந்தரத் தீர்வு", "text": "நிரந்தரத் தீர்வு\n\nநிரந்தரத் தீர்வு, வங்காளம் (Permanent Settlement or Permanent Settlement of Bengal) என்பது, வங்காள நிலப்பகுதியிலிருந்து வசூலிக்கப்படும் வேளாண்மை நிலவரி வருவாய்களை, பிரித்தானிய கிழக்கிந்திய நிறுவனம் மற்றும் ஜமீந்தார்கள் எவ்வாறு தங்களுக்குள் எவ்வாறு பங்கிட்டுக்கொள்ள வேண்டும் என இருதரப்பும் செய்து கொண்ட நிரந்தத்தீர்வுக்கான ஒப்பந்தம் ஆகும். \n\n1793-இல் வங்காள ஆளுநர் காரன்வாலிஸ் தயாரித்த காரன்வாலிஸ் சட்டத்தொகுப்பின்படி இந்த நிரந்தரத் தீர்வு ஒப்பந்தம் தயாரிக்கப்பட்டது. காரன்வாலிஸ் வகுத்த சட்டத்தொகுப்பின் படி, கிழக்கிந்தியக் கம்பெனியின் ஊழியர்கள் வருவாய்த் துறை, வணிகத்துறை மற்றும் நீதித்துறை என மூன்று துறைகளின் கீழ் இயங்கினர்.\nவிவசாயிகளிடமிருந்து, கிழக்கிந்தியக் கம்பெனிக்கு ஆதரவான நிலவுடமையாளர்களான ஜமீந்தார்கள் மூலம் நில வருவாயை, கிழக்கிந்தியக் கம்பெனியின் வருவாய்த்துறையினர் வசூலித்தனர்.\n\nநிரந்தரத்தீர்வு முதன்முதலில் வங்காளம் மற்றும் பிகார் பகுதிகளில் நடைமுறைக்குக் கொண்டு வரப்பட்டது. பின்னர் அப்போதைய சென்னை மாவட்டத்திலும்; வாரணாசி மாவட்டத்திலும் அறிமுகப்படுத்தப்பட்டது. பின்னர் இந்த நிரந்தரத் தீர்வுத் திட்டம் வட இந்தியாவில் முழுமையாக 1 மே 1793-இல் நடைமுறைக்கு கொண்டு வரப்பட்டது. \n\n1833-இல் செயிண்ட் ஹெலினா சட்டம் நிறைவேற்றப்பட்ட பின், நிரந்தரத்தீர்வு முறை நீக்கப்பட்டு, ரயத்துவாரி முறை மற்றும் மகால் வாரி முறைகள் மூலம், நிலவரியை விவசாயிகளிடமிருந்து நேரடியாக கிழக்கிந்தியக் கம்பெனியர் வசூலித்தனர். இதனால் ஜமீந்தார்கள் நிலவரி வசூலிக்கும் முறை ஒழிக்கப்பட்டது.\n\n"}
{"id": "431392", "url": "https://ta.wikipedia.org/wiki?curid=431392", "title": "சந்தோஷ் நாராயணன் (ஓவியர்)", "text": "சந்தோஷ் நாராயணன் (ஓவியர்)\n\nசந்தோஷ் நாராயணன் என்பவர் தமிழக ஓவியர்களுள் ஒருவர். இவர் கலைடாஸ்கோப், அஞ்ஞான சிறுகதைகள் என இரு நூல்களை எழுதியுள்ளார். இவர் புத்தக அட்டை வடிவமைப்பு, மினிமலிச ஓவியங்கள் போன்றவைகளுக்காக அறியப்படுகிறார்.\n\nஇவர் சென்னை அரசு கவின் கலை ஓவியக்கல்லூரியில் படித்தார். சந்தோஷ் நாராயணனின் முதல் அட்டைப்படம் காலச்சுவடு பதிப்பகம் வெளியிட்ட சுந்தர ராமசாமியின் புதியபதிப்பாகும்.\n\nSection::::சச்சின் ஓவியம்.\nஇவர் மட்டைப்பந்து வீரர் சச்சினின் 100 செஞ்சுரிகளைக் கொண்டு ஓவியம் வரைந்தார்.\nஅதில் ஒவ்வொரு செஞ்சுரிகளைப் பற்றிய தகவல்கள் இருந்தன. இந்த ஓவியம் ஸ்போர்ட் ஸ்டார் பத்திரிகையின் ஆசிரியரால் சச்சினுக்கு பரிசாக வழங்கப்பட்டது.\n\nSection::::விருதுகள்.\n2018 க்கான ஆனந்தவிகடன் டாப்10 இளைஞர் விருது \n\n"}
{"id": "431396", "url": "https://ta.wikipedia.org/wiki?curid=431396", "title": "உஷா மங்கேஷ்கர்", "text": "உஷா மங்கேஷ்கர்\n\nஉஷா மங்கேஷ்கர் (Usha Mangeshkar)(, ) இந்திய பாடகி. இவர் பல பாடல்களை இந்திய மொழிகளான இந்தி, வங்காளம், மராத்தி, கன்னடம், நேபாளம், போஜ்பூரி, குஜராத் மற்றும் அஸ்ஸாம் மொழியில் பாடியுள்ளார். \nSection::::வாழ்க்கை குறிப்பு.\nஇவர் பண்டிட்தீனாநாத் மங்கேஷ்கர் - ஷெவந்தி (சுதாமதி) தம்பதியின் இரண்டாவது மகளாவார். லதா மங்கேஷ்கர், ஆஷா போஸ்லே மற்றும் மீனா கடீகருக்கு இளைய சகோதரியாவார். பிரபல இசை இயக்குநர் ஹிருதய்நாத் மங்கேஷ்கர் இவரது சகோதரன். குறைந்த செலவில் தயாரிக்கப்பட்ட \"ஜெய் சந்தோஷி மா\" என்னும் திரைப்படத்தில் பக்தி பாடல்களைப் பாடியதின் மூலமாக பிரபலமடைந்தார். அப் படத்தில் பாடிய \"மைன் டு ஆர்தி\" பாடலுக்காக பிலிம்பேர் சிறந்த பெண் பின்னணிப் பாடகி விருதிற்கு பரிந்துரை செய்யப்பட்டார்.\n\nSection::::தொழில்.\nஉஷா மங்கேஷ்கர், ஓவியம் வரைவதில் ஈடுபாடு உடையவர். இவர் \"பிஞ்ஞாரா\" மராத்தி மொழியில் வெளிவந்த திரைப்படத்தில் \"முங்லா\" எனத் தொடங்கும் பாடல் மூலம் அறியப்படுகிறார். \"பூல்வந்தி\" என்கிற தொலைக்காட்சித் தொடரை தயாரித்துள்ளார்.\n\nSection::::விருதுகள் மற்றும் பரிந்துரைகள்.\nசிறந்த பெண் பின்னணிப் பாடகி விருது பிஎஃப்ஜேஏ விருதுகள் \"ஜெய் சந்தோஷி மா\" (1975) படத்தில் பாடியதற்காக இவருக்கு கிடைத்தது.மைன் டு ஆர்தி\" என்ற பாடலுக்காக பிலிம்ஃபேர் விருதுக்கு(1975) பரிந்துரை செய்யப்பட்டார். \"இங்கார்\" (1978) திரைப்படத்தில் இவர் பாடிய \"மங்டா ஹை டொ ஆஜா\" எனத் தொடங்கும் பாடலுக்கு பிலிம்ஃபேரின் சிறந்த பெண் பின்னணிப் பாடகி விருதிற்கு பரிந்துரை செய்யப்பட்டார்.1980இல் வெளிவந்த (இக்ரார்) இந்தி திரைப்படத்தில் \"ஹம்சே நாசர் டு மிலாஒ\" எனத் தொடங்கும் பாடலைப் பாடியதற்காக பிலிம்ஃபேரின் சிறந்த பெண் பின்னணி பாடகி விருதிற்கு பரிந்துரை செய்யப்பட்டார்.\n\n\nSection::::பிரபலமான பாடல்கள்.\nமராத்தி மொழியில் வெளியான \"பிஞ்ஞாரா\" படத்தில் இவர் பாடிய \"தகல லக்லி கலா\", மற்றும் \"தும் ஹவார் கேலி மி மர்ஜி பகர்\" பாடல்கள் புகழ் பெற்றவை. .\n"}
{"id": "431403", "url": "https://ta.wikipedia.org/wiki?curid=431403", "title": "பத்மினி கோலாபுரே", "text": "பத்மினி கோலாபுரே\n\nபத்மினி கோலாபுரெ (Padmini Kolhapure) (பிறப்பு நவம்பர் 1,1965) இவர் இந்திய நடிகை மற்றும் பாடகி ஆவார். இந்தி திரைப்படங்களின் மூலம் அறிமுகமானார். இவர் மூன்று முறை பிலிம்ஃபேர் விருது வாங்கியுள்ளார். 1980 களில் பரவலாக பிரபலமாக இருந்தார். தனது 15வது வயதில் பிலிம்ஃபேர் சிறந்த துணைநடிகக்கான விருதை \"இன்சாஃப் கா டாரஜ்\" (1981) என்ற இந்தி திரைப்படத்தில் நடித்ததற்காகப் பெற்றுள்ளார்.17வது வயதில் \"ப்ரேம் ரோக்\"(1983) படத்தில் நடித்ததற்காக பிலிம்ஃபேரின் சிறந்த நடிகைக்கான விருதினைப் பெற்றுள்ளார். இப் பிரிவுகளில் சிறிய வயதில் விருது பெற்றுள்ளவர்களில் இரண்டாவதாக உள்ளார்.\n\nSection::::இளமைப் பருவம்.\nபத்மினி கோலாபுரே பண்டரிநாத் கோலாபுரே - நிருபமா கோலாபுரே தம்பதியருக்கு இரண்டாவது மகளாகப் பிறந்தார். இவரது தந்தை இசை அமைப்பாளர். இவரது மூத்த சகோதரி ஷிவாங்கி கபூர், முன்னாள் நடிகை, நடிகர் சக்தி கபூரின் மனைவி, நடிகை ஷ்ரத்தா கபூர் மற்றும் நடிகர் சித்தார்த் கபூரின் அன்னையுமாவார். இவரது இளைய சகோதரி நடிகை தேஜஸ்வினி கோலாபுரே.. கோலாப்பூர்லிருந்து வந்ததால் இந்த குடும்பத்தினர் கோலாபுரே என்னும் பெயரைப் பெற்றனர். பத்மினியின் தாய் நிருபமா கோலாபுரே கர்நாடகம் மாநிலத்தில் மங்களூரில் கொங்கணி மொழி பேசும் பிராமண வகுப்பைச் சார்ந்தவர். பத்மினியின் தந்தை பண்டரிநாத் கோலாபுரே திறமையான பாடகர் மற்றும் வீணை வாத்தியக் கலைஞர். இவரது தந்தை பண்டிட் கிருஷ்ணாராவ் கோலாபுரே, பல்வந்த் நாடக சங்கத்தில் தீனாநாத் மங்கேஷ்கருக்கு பங்குதாரராகவும், நாட்டிய சங்கீதத்திற்கு பிரதிநிதியாகவும், பரோடாவிலுள்ள பரோடா தர்பாரின் ஆதரவாளராகவும் இருந்தார். பண்டரிநாத்தின் தாய் தீனாநாத் மங்கேஷ்கரின் உறவினர் ஆவார். ஆகையால் பத்மினி புகழ் பெற்ற பாடகர்களான லதா மங்கேஷ்கர் மற்றும் ஆஷா போஸ்லேக்கு உறவினராகிறார்.. \"ஐசா ப்யார் கஹான்\" படத்தில் நடிக்கும் போது பத்மினி பிரதீப்பைச் சந்தித்தார். அப்படத்தின் தயாரிப்பாளராக இருந்த பிரதீப்பை காதலித்து 1986இல் திருமணம் செய்து கொண்டார். இவர்களுக்கு பிரியங்க் சர்மா என்கிற மகன் இருக்கிறார். . பத்மினியும் பிரதீப்பும் தங்களது 31வது திருமண நாளை சமீபத்தில் கொண்டாடினர்.\n\nSection::::தொழில்.\nபத்மினி தனது சகோதரி ஷிவாங்கியுடன் இணைந்து,\"யாதோன் கி பாரத்\", \"கிதாப்\", மற்றும் \"துஷ்மன் தோஸ்த்\" போன்ற படங்களில் குழுவில் பாடியுள்ளார். இவரது படங்களான \"விதாதா\", \"சாட் சஹேலியன்\", \"ஹம் இந்தசார் கரேங்கெ\" மற்றும் \"சடக் சாப்\" (கிஷோர் குமாருடன் இணைந்து) போன்றவற்றில் பாடல்களைப் பாடியுள்ளார். \"மியூசிக் லவ்வர்ஸ்\" என்ற பெயரில் பப்பி லஹரியுடன் சேர்ந்து இசைத்தட்டுகள் வெளியிட்டுள்ளார். 1986இல் பப்பி லஹரி குழுவுடன் இலண்டன் சென்று ராயல் ஆல்பெர்ட் ஹால், இலண்டன் கவுன்சிலில் பாடியுள்ளார்.\n\nஆஷா போஸ்லே, பத்மினியைப் பற்றி நடிகர் தேவ் ஆனந்த்திடம் பரிந்துரை செய்தார். தேவ் ஆனந்த் \"இஷ்க் இஷ்க் இஷ்க்\" (1975) என்கிற படத்தில் வாய்ப்புக் கொடுத்தார். அதைத் தொடர்ந்து,\"டிரீம் கேர்ள்\"(1978), \"ஜிந்தகி(1976)\",மற்றும் \"சாஜன் பினா சுஹாகன்\" படங்களில் நடித்தார். 1980இல் வெளிவந்த \"கஹராயீ\" திரைப்படத்தில் பள்ளி மாணவியாக சிறப்பாக நடித்துள்ளார். ராஜ் கபூரின் \"சத்யம் சிவம் சுந்தரம்\"(1977) படத்தில் சிறந்த குழந்தை நட்சத்திரமாக இவரது நடிப்பு பேசப்பட்டது.\n\nSection::::தொலைக்காட்சி.\nபல்லவி சுரேஷ் மோடியாக \"ஏக் நயி பிசான்\" (சூன் 2014 – ஆகஸ்டு 2014) சோனி டிவி\nSection::::பிற விருதுகள்.\n2003 கலாகர் விருது \n2006 சிறந்த நடிகைக்கான விருது \" சிம்நீ பாக்ரே\" (மராத்தி)\n"}
{"id": "431412", "url": "https://ta.wikipedia.org/wiki?curid=431412", "title": "அ. முத்துக்கிருஷ்ணன்", "text": "அ. முத்துக்கிருஷ்ணன்\n\nஅ.முத்துக்கிருஷ்ணன் (a. muthukrishnan) தமிழ் எழுத்தாளரும் சமூக செயற்பாட்டாளரும் ஆவார். 1973 ஆம் ஆண்டு பிறந்தவர் ஆவார். தென்னிந்தியாவின் மதுரை மாவட்ட மங்கல்ரேவு கிராமத்தில் பிறந்த இவர் தனது இளம் பருவம் வரை கோவா, ஹைதரபாத், மும்பை நகரங்களில் வசித்தார். 1986 இல் மதுரைக்கு பயணமானது இவரது குடும்பம். அக்காலகட்டத்தில் மதுரையில் அவர் படித்த துறையில் வேலை வாய்ப்புகள் இல்லாததால் வேறு துறைகள் சார்ந்த வேலைகளை பார்க்கத் தொடங்கினார். அதன் பின் சொந்தமாகப் பல தொழில்கள் செய்தார். \nSection::::படிப்பு.\n1988 ஆம் ஆண்டு பள்ளி படிப்பை முடித்த அவர் மின்னணுவியல் மற்றும் தொலைத்தொடர்பில் 1991 ஆம் ஆண்டு இளநிலை படித்து முடித்தார். பல்வேறு தொழில்கள் மற்றும் வேலை பார்த்த முத்துகிருஷ்ணன், இளம்வயதில் பிற மாநிலங்களிலேயே பள்ளிப் படிப்பை பயின்றதால் 1996 ஆம் ஆண்டுதான் தமிழைக் கற்றார் . விளிம்புநிலை மக்கள், மற்றும் சிறுபான்மையினர்  மீதான தாக்குதல்கள் மற்றும் தீண்டாமை போன்றவற்றால் பாதிக்கப்பட்ட அவர் விளிம்புநிலை மக்கள், சிறுபான்மையினர், சுற்றுப்புறசூழல், உலகமயம், மனித உரிமைகள் எனப் பல்வேறு தளங்களில் தனது சமூக செயற்பாடுகளைத் தொடங்கினார்.\n\nSection::::சமூக செயற்பாடுகள்.\nதமிழைக் கற்பதற்காகப் பல்வேறு எழுத்தாளர்களைச் சந்தித்த முத்துகிருஷ்ணன் அதன் தொடர்ச்சியாகப் பல்வேறு இடதுசாரிகள் மற்றும் சுற்றுச்சூழலியல் அறிஞர்களைச் சந்தித்து பல்வேறு மக்கள் பிரச்சினைகளை அறிந்து கொண்டார். உலக அளவில் பல்வேறு மாநாடுகள் மற்றும் கருத்தரங்கங்களில் கலந்து கொண்டதன் மூலம் தமிழ் செயல்பாடுகளைத் தொடர்ந்து செய்து தொடர்ந்து வருகிறார் தமிழ் நாளிதழ்களிலும் மாதாந்திர இதழ்களிலும் வார இதழ்களிலும் கிட்டத்தட்ட 300-க்கும் மேற்பட்ட சுற்றுச்சூழல், தீண்டாமை, அரசியல், விளிம்புநிலை மக்கள், வாழ்வியல் போன்ற பல்வேறு தலைப்புகளில் கட்டுரைகள் எழுதியுள்ளார். இந்தியாவில் பெரு நிறுவனங்களால் எங்கெல்லாம் மக்கள் சுரண்டப்படுகிறார்களோ பாதிக்கப்படுகிறார்களோ அங்கே எல்லாம் சென்று உண்மை நிலையை அறிந்து கட்டுரைகள் எழுதியுள்ளார். கோத்ரா ரயில் எரிப்பு சம்பந்தமாக குஜராத் மாநிலத்திற்கும் விதர்பா விவசாயிகளின் தற்கொலை பற்றி அறிய மகாராஷ்டிரா மாநிலத்திற்கும் ஸ்டெயின்ஸ் பாதிரியார் எரித்துக் கொன்றது தொடர்பாக அறிய காந்தமால் நகரத்திற்கும் போஸ்கோ திட்டத்தைப் பற்றி அறிய ஒடிசா மாநிலத்திற்கும் சென்று அங்குள்ள உண்மை நிலையை அனைத்து மக்களும் தெரிந்து கொள்வதற்காக நேரில் கள ஆய்வு செய்து பல கட்டுரைகள் எழுதியுள்ளார்.\n\nபல்வேறு மக்கள் பிரச்சினைகளுக்காக ஏற்படுத்தப்படும் உண்மை கண்டறியும் குழுவில் ஒரு உறுப்பினராக பல பகுதிகளுக்கும் சென்று கள ஆய்வு செய்துள்ளார். எட்டு நாடுகளின் வழியே 10000 கி.மி தரை வழியே பயணித்து பாலஸ்தீனத்தின் காசா பகுதிக்கு சென்ற சர்வதேச குழுவில் இடம் பெற்றவர். ஜோர்தானில் நிகழ்ந்த பாலஸ்தீன நிலமீட்பு போராட்டத்தில் பங்கு கொண்டவர். குஜராத் இனப்படுகொலை குறித்த தெகல்கா ஆவணங்களை முதலாவதாக தமிழில் தந்தவர்.\n\nSection::::மொழிபெயர்ப்பு நூல்கள்.\nஇந்திய எழுத்தாளர் அருந்ததி ராய் எழுதிய \"அப்சலைத் தூக்கிலிடாதே\" மற்றும் \"தோழர்களுடன் ஒரு பயணம்\" என்ற இரு நூல்களையும் \"குஜராத் 2002 இனப்படுகொலை\", \"அமைதிக்காகப் போராடுவோம்\", \"மதவெறி\" மற்றும் “குரலின் வலிமை” நூல்களையும் தமிழில் மொழிபெயர்துள்ளார். புரட்சியாளர் சே குவாரா பற்றிய ஆவணப்படத்தை 2002 ஆம் ஆண்டு இயக்கி வெளியிட்டதன் மூலம் தமிழ் இலக்கிய உலகின் கவனத்தை பரவலாக பெற்றுள்ளார். ஸ்டார் விஜய் தொலைகாட்சியின் நீயா நானா மற்றும் புதிய தலைமுறை தொலைக்காட்சியின் புதுப்புது அர்த்தங்கள் போன்ற நிகழ்ச்சிகளில் கலந்துகொன்டு தொலைக்காட்சி ஊடகங்களிலும் சமூகம் சார்ந்த உரையாடல்களில் தொடர்ந்து தன் கருத்துகளைப் பகிர்ந்து வருகிறார்.\n\nSection::::பசுமை நடை.\n2010 ஆம் ஆண்டு மதுரை யானைமலையைக் காக்கும் பொருட்டு முத்துகிருஷ்ணன் ஆரம்பித்த \"பசுமை நடை\" என்ற பயணத்தைத் தொடங்கி தொடர்ந்து நடத்தி வருகிறார். ஒவ்வொரு மாதமும் இறுதி ஞாயிறன்று ‘பசுமை நடை’ பயணம் நடைபெறுகிறது. இதுநாள் வரையிலுமான பசுமை நடையில் தொகுக்கப்பட்ட ஆவணங்களை ‘மதுரை வரலாறு- சமணப் பெருவெளியின் ஊடே...’ என்ற பெயரில் நூலாகவும் வெளியிட்டுள்ளார்கள்.\n\n"}
{"id": "431415", "url": "https://ta.wikipedia.org/wiki?curid=431415", "title": "பொய் (திரைப்படம்)", "text": "பொய் (திரைப்படம்)\n\nபொய் (Poi) கே.பாலசந்தர் இயக்கி தமிழ் மொழியில் 2006இல் வெளிவந்தது இது அவரது 101வது மற்றும் கடைசிப்படமாகும்.\n\nSection::::கதைச்சுருக்கம்.\nநேர்மையான அரசியல்வாதியான வள்ளுவனாரின் ஒரே மகன் கம்பன் தான் செய்யாத ஒரு குற்றத்திற்காக சிறை செல்ல நேர்கிறது. இதை எதிர்கட்சி பயன்படுத்தி அவரை தனது கட்சியில் சேர்த்துக் கொள்கிறது. இது வள்ளுவனாருக்கு இக்கட்டான சூழ்நிலையை ஏற்படுத்துகிறது. ஊடகங்கள் இதை பெரிதுபடுத்துகிறது. கம்பன் இப்பிரச்சனை சரியாகும் வரை நாட்டை விட்டு வெளியேற தீர்மானிக்கிறார். அவரது தாயார் வாசுகி (அனுராதா கிருஷ்ணமூர்த்திக்கு) தகவல் தெரிவித்துவிட்டு, இலங்கையிலுள்ள அவரது பெங்காலி நண்பர் பானர்ஜியுடன் ([படவா கோபி) தங்குகிறார். ஒரு நாள் கடற்கரையில் ஒரு தமிழ் இலக்கிய புத்தகத்தை அவர் கண்டுபிடிக்கிறார். அப்புத்தகம் ஷில்பா (விமலா ராமனுக்கு) சொந்தமானதாகும். இங்கே உண்மையாகவும், கற்பனை பாத்திரங்களாகவும் கதை நகர்கிறது. அந்த கற்பனை கதையில் கம்பனுக்கு தீப்பொறி என்ற தந்தை பாத்திரம் தோன்றி ஷில்பாவை காதலிக்க சொல்கிறது. காதல் மற்றும் திருமணங்கள் பெரும்பாலும் பெண்களின் வாழ்க்கையின் வழியில் வரும் ,போகும் என்று உணர்கிறார். மீதமுள்ள கதை அவரது வாழ்க்கை மற்றும் காதல் இடையே உணர்ச்சி மோதல் பற்றி நகர்கிறது. முடிவில் அந்த கற்பனை கதாபாத்திரம் கடைசியில் பொய் கூறியதாகக் கூறி ஒரு துயரமான முடிவை நோக்கி நகர்கிறது.\n\nSection::::நடிப்பு.\nகம்பனாக உதய் கிரண்\nஷில்பாவாக விமலா ராமன்\nரம்யாவாக கீத் மோகன்தாஸ்\nரோஷனாக ஸ்ரீதர் \nவிஷ்ணுவாக ஆதித்யா (நடிகர்) \nவள்ளுவனராக அவினாஷ்\n\"விதி\" யாக பிரகாஷ் ராஜ்\nமேனகாவாக ரேணுகா (நடிகை) \nபானர்ஜியாக படவா கோபி\nவாசுகியாக அனுராதா கிருஷ்ணமூர்த்தி\nகே.பாலச்சந்தர் (சிறப்புத் தோற்றம்)\nSection::::இசையமைப்பு.\nஇப்படத்தின் இசையை வித்தியாசாகர் மேற்கொண்டுள்ளார்.\n\nஅழகான பொய்களே - ரஞ்சித்\nஎன்ன தொலைத்தாய் - சித்ரா\nஹிட்லர் பெண்ணே - சுஜாதா மோகன், திப்பு\nஇங்கே இங்கே ஒரு பாட்டு - சங்கர் மகாதேவன்\nஅயகுணரே - ஹரிணி, ஸ்ரீராம் பார்த்தசாரதி\nகண்டு பிடித்தேன் - கே. நாராயண்\nகண்ணாமூச்சி - எஸ். பி. பாலசுப்பிரமணியம்\nகுட்டி குட்டி கவிதை - ஷாலினி\nலா லா லா - எஸ். பி. பாலசுப்பிரமணியம்\nSection::::தயாரிப்பு.\nஇயக்குனர் கே.பாலச்சந்தர் அவர்களின் 75வது பிறந்த நாளில் வெளிவந்தது. நடிகர்கள் ரஜினி, கமல் ,நடிகை ஜெயஸ்ரீ ஆகியோர் நடிப்பதாக பொய்யான வதந்தி ஒன்று இருந்தது.. தெலுங்கு நடிகர் உதய் கிரண் தமிழ் மொழியில் அறிமுகமானார், மற்றும் ஆஸ்திரேலியாவில் வளர்ந்த விமலா ராமன் கதாநாயகியாக தேர்ந்தெடுக்கப்பட்டார். நல தமயந்தி திரைப்படத்தில் தோன்றிய கீத் மோகன்தாஸ்க்கு இது இரண்டாவது மற்றும் கடைசி திரைப்படமாகும். கே.பாலச்சந்தர் மற்றும் பிரகாஷ்ராஜ் ஆகியோர் இந்த படத்தில் நடித்துள்ளனர்\n\nSection::::வெளியீடு.\nமுதலில் 2006 அக்டோபரில் வெளியிட திட்டமிடப்பட்டது, 006, விநியோகஸ்தர்கள் திரைப்படம் காலத்திற்கு ஒவ்வாத கதையாக இருப்பதாக உணர்ந்ததால் ஆரம்பத்தில் தயக்கம் காட்டினர், பின்னர், ஆஸ்கார் பிலிம்ஸ் இப்படத்தின் உரிமையை வாங்கியது இறுதியாக 2006 டிசம்பரில் வெளிவந்தது.\n\n"}
{"id": "431418", "url": "https://ta.wikipedia.org/wiki?curid=431418", "title": "தேவி செட்டி", "text": "தேவி செட்டி\n\nதேவி பிரசாத் செட்டி (பிறப்பு 8 மே 1953) ஒர் இந்திய இதய அறுவை சிகிச்சையாளரும் தொழில் அதிபரும் ஆவார். நாராயணா ஹெல்த் எனும் 21 மருத்துவமனைகளைக் கொண்ட நிறுவனத்தின் நிறுவனரும் தலைவரும் இவரே. இவர் 15,000-க்கும் மேற்பட்ட இதய அறுவை சிகிச்சைகளைச் செய்துள்ளார். 2004-ஆம் ஆண்டு இந்தியக் குடிமக்களுக்கான நான்காவது உயரிய விருதான பத்மசிறீ விருதும் 2012-இல் மூன்றாவது உயரிய விருதான பத்ம பூசண் விருதும் இவரது எளிய மக்களும் பயன்பெறும் மலிவான மருத்துச்சேவைக்காக வழங்கப்பட்டது.\n"}
{"id": "431424", "url": "https://ta.wikipedia.org/wiki?curid=431424", "title": "உதவிக்கு வரலாமா", "text": "உதவிக்கு வரலாமா\n\nஉதவிக்கு வரலாமா (\"Udhavikku Varalaamaa\"), 1998 ஆம் ஆண்டு வெளியான ஓர் இந்தியத் தமிழ் நகைச்சுவைத் திரைப்படமாகும். இத்திரைப்படத்தை கோகுல கிருஷ்ணன் இயக்கினார். இத்திரைப்படத்தில் கார்த்திக், தேவயானி, சங்கீதா, அஞ்சு அரவிந்த், ஜனகராஜ், பாண்டியன், வடிவுக்கரசி, மணிவண்ணன், கோவை சரளா, ஜெய்கணேஷ் மற்றும் பலர் நடித்துள்ளனர். 16 ஜனவரி 1998 அன்று வெளியான இப்படத்திற்கு இசை அமைத்தவர் சிற்பி ஆவார். இதுவே கோகுல கிருஷ்ணன் இயக்கிய கடைசி திரைப்படம் ஆகும்.\n\n\nSection::::கதைச்சுருக்கம்.\nமுத்துராசுவின் (கார்த்திக் (தமிழ் நடிகர்)) தாயாருக்கு (வடிவுக்கரசி) உடல் நலக்குறைவு ஏற்படுகிறது. அதை சரிசெய்யும் அறுவை சிகிச்சைக்கு முத்துராசுவிடம் போதிய பணம் இல்லை. அதனால் நகரத்திற்கு வந்து தேவையான பணம் ஈட்ட முடிவெடுத்து, தன் நகர நண்பனான அண்ணாமலையிடம் (சனகராஜ்) யோசனை கேட்கிறான். அந்நிலையில், மணிவண்ணன், கோவை சரளா என்ற பிராமண தம்பதியின் வீட்டில் குடி வருவதற்காக தான் ஒரு பிராமணன் என்றும், பெயர் பிச்சுமணி என்றும் பொய்களை சொல்லி குடி புகுகிறான் முத்துராசு. அந்த பிராமண தம்பதியின் மகளான மைதிலியும் பிச்சுமணியும் ஒருவரையொருவர் காதலிக்கிறார்கள். தாவூத் (ஜெய்கணேஷ்) என்ற முஸ்லிமிடம், வேலையில் சேருவதற்காக தான் ஒரு முஸ்லீம் என்றும், பெயர் ஹுசைன் என்றும் பொய்களை சொல்லி வேலையில் சேருகிறான். அந்த அலுவலகத்தில் வேலை செய்யும் பெண் ஹுசைனை காதல் செய்கிறாள்.\n\nஇந்த ஆள்மாறாட்ட செயல்களால் பல புதிய சிக்கல்கள் ஏற்பட்டு, வேறு ஒரு சூழ்நிலையில் தான் ஒரு கிறிஸ்டின் பாதிரியார் ஜேம்ஸ் என்று பொய் சொல்லி மேலும் ஒரு ஆள்மாறாட்டம் செய்யவேண்டிய சூழல் முத்துராசுவிற்கு ஏற்படுகிறது. பிறகு, ஸ்டெல்லா என்ற பெண் பாதிரியார் ஜேம்ஸை விரும்புகிறாள். வெகு நாட்கள் ஆகியும் முத்துராசு பணத்துடன் வராததால் அவனது அண்ணன் பால்ராசு (பாண்டியன் (நடிகர்)) அவனை பார்க்க நகரத்திற்கு வருகிறான். இந்த பிரச்சனைகளிலிருந்து எவ்வாறு முத்துராசு தப்பித்தான்? யாரை மணந்தான்? தன் நோயுற்ற தாயை எவ்வாறு காப்பாற்றினான்? போன்ற கேள்விகளுக்கு விடை காணுதலே மீதி கதையாகும்.\n\nSection::::இசை.\nஇத்திரைப்படத்தின் இசையமைப்பாளர் சிற்பி ஆவார். இப்படத்தின் 5 பாடல்களையும் எழுதியவர் பழனி பாரதி.\nSection::::வரவேற்பு.\nஇந்தோலிங்க்.காம் யின் அரவிந்த், \"கதாநாயகன் கார்த்திக் வாயில் இருப்பதை துப்பிவிட்டு வசனத்தை பேசவேண்டும்\" என்று விமர்சனம் செய்தார்.\n\nபாலாஜி பாலசுப்ரமணியம், 1.5/5 என்ற மதிப்பெண்ணை தந்தார்.\n\n"}
{"id": "431429", "url": "https://ta.wikipedia.org/wiki?curid=431429", "title": "அதிகாரி (திரைப்படம்)", "text": "அதிகாரி (திரைப்படம்)\n\nஅதிகாரி (\"Adhikari\") 1991இல் தமிழ் மொழியில் வெளிவந்த அதிரடித் திரைப்படம். இதை இயக்கியவர் பி. வாசு. இப்படத்தில் அருண் பாண்டியன், கௌதமி ஆகியோர் முக்கிய பாத்திரங்களை ஏற்று நடிக்க உடன், அனந்த், கவுண்டமணி, செந்தில், சேது விநாயகம், ஸ்ரீவித்யா, அஞ்சு, ராக்கி,ராஜேஷ் குமார் ஆகியோரும் நடித்திருந்தனர். படத்தயாரிப்பு கே. கனகசபை, இசை கங்கை அமரன். இது 14 ஏப்ரல் 1991இல் வெளியிடப்பட்டது.\nSection::::கதைச்சுருக்கம்.\nதுரைப்பாண்டி (அருண் பாண்டியன்) சிறையில் இருந்து தப்பித்து தங்கக்கடத்தல் செய்யும் வரதப்பனை (சேது விநாயகம்) பழிவாங்க வேண்டும் என்ற எண்ணத்துடன் இருக்கிறான். துரைப்பாண்டியை சிறையில் தாக்குவதற்கு வரதப்பன் பல வழிகளில் முயற்சித்த போதிலும், அவரது அடியாட்கள் ஒவ்வொரு முறையும் தோல்வியடைகின்றனர். ஒரு தொலைதூர கிராமத்தில் மறைந்து வாழும் துரைப்பாண்டிக்கு பொன்னி (கௌதமி உதவுகிறாள். அங்கு, துரைப்பாண்டி தனது முன்னாள் நண்பன் அன்புவைச் சந்திக்கிறான். துரைப்பாண்டியை கண்டு ஓடிவரும்போது கார் ஒன்று அவன் மீது மோதுவதால் அன்பு இறந்து போகின்றான். அன்பு , பொன்னியின் சகோதரன். அவனது இறுதி சடங்குக்குப் பின்னர், வரதப்பனைப் பழிவாங்குவதற்கான தனது காரணத்தை பொன்னியிடம் துரைப்பாண்டி கூறுகிறான். தனக்கும் வரதப்பனுக்கும் ஏன் பிரச்சனை ஏற்பட்டது, நேர்மையான காவல் அதிகாரியான தான் எவ்வாறு சிறை செல்ல நேர்ந்தது என்பது பற்றி பொன்னிக்கு விளக்கினான். பின்னர், துரைப்பாண்டி வரதப்பனை கொலை செய்ய அவனை பின்தொடர்கிறான், ஆனால் துரைப்பாண்டியை கைது செய்ய காவல்துறையினர் பின் தொடர்கிறார்கள். முடிவில் என்ன ஆனது என்பது கதையின் முக்கியத்துவத்தை உருவாக்குகிறது.\n\nSection::::நடிகர்கள்.\nஅருண் பாண்டியன் - துரை பாண்டியாக\nகௌதமி - பொன்னி\nஆனந்த் - சரத்தாக\nகவுண்டமணி\nசெந்தில்\nசேது விநாயகம் - வரதப்பனாக\nஸ்ரீவித்யா -துரை பாண்டியின் தாயாராக\nஅஞ்சு - சீதாவாக\nராக்கி - ராக்கியாக\nராஜேஷ் குமார் - ரகு\nசௌத்த்ரி \nஅபிலாஷா - மேரியாக\nகலைச் செல்வி\nகீர்த்தி\nபூர்ணம் விஸ்வநாதன் \nடைப்பிஸ்ட் கோபு\nராஜ் மதன் - மருத்துவராக\nமாஸ்டர் கௌதம் - ராக்கியின் மகன் கௌதம் விஷ்ணுவாக\nவிஜயகுமார் - காவல் அதிகாரி விஜயகுமாராக (சிறப்புத் தோற்றம்)\nமஞ்சுளா விஜயகுமார் - மருத்துவர் மஞ்சுளாவாக (சிறப்புத் தோற்றம்)\nபிரபுதேவா - சிறப்புத் தோற்றம்\nSection::::ஒலித்தொகுப்பு.\nஇப்படத்திற்கு கங்கை அமரன் இசையமைக்க 5 பாடல்களை வாலி (கவிஞர்) எழுத 1991 இல் வெளியிடப்பட்டது.\n"}
{"id": "431439", "url": "https://ta.wikipedia.org/wiki?curid=431439", "title": "கொண்டைய ராஜு (ஓவியர்)", "text": "கொண்டைய ராஜு (ஓவியர்)\n\nகொண்டைய ராஜு என்பவர் இந்திய ஓவியர் ஆவார். இவர் காலண்டர் ஓவியங்களின் பிதாமகர் என்று அறியப்படுகிறார்.\n\nசென்னை அரசு கவின்கலைக் கல்லூரியில் படித்து பட்டம் பெற்றார். திருவண்ணாமலை ரமனர் மகரிசியிடம் சீடராக இருந்தார். பின்பு மதுரை பழனியப்பப் பிள்ளை நாடகக் கம்பெனியில் திரைச்சீலை ஓவியங்களை வரைந்து தந்தார்.\n\nதேவி ஆர்ட் ஸ்டுடியோ என்பதை 1942 ஆம் ஆண்டு கோவில்பட்டிமில் தொடங்கினார். பின்பு சிவகாசி நாள்காட்டி ஸதயாரிக்கும் நிறுவனங்களுக்கு இந்து சமய இறை ஓவியங்களை வரைந்து தந்தார். இந்த ஓவியக் காலெண்டர்கள் புகழ்பெற்றவை.\n\nSection::::கனடா அருங்காட்சியகம்.\nஸ்டீவன் எஸ். இங்கிலீஷ் என்பவர் கொண்டைய ராஜூவின் ஓவியங்களை ஆய்வு செய்துள்ளார். அத்துடன் ஓவியங்கள் வெளியான சிவகாசி நாள்காட்டிகளை சேகரித்து கனடா நாட்டின் அருங்காட்சியகத்திற்கு தந்துள்ளார்.\n\nSection::::சீடர்கள்.\nடி.எம்.ராமலிங்கம், டி.எஸ்.சுப்பையா, டி.எஸ்.மீனாட்சி சுந்தரம், டி.எஸ்.அருணாசலம், செண்பகராமன், சீனிவாசன்\n"}
{"id": "431444", "url": "https://ta.wikipedia.org/wiki?curid=431444", "title": "தெலங்காணா சட்ட மேலவை", "text": "தெலங்காணா சட்ட மேலவை\n\nதெலங்காணா சட்ட மேலவை என்பது இந்தியாவின் தெலங்காணா மாநிலத்தில் உள்ள ஈரவை மன்றத்தின் மேலவை ஆகும். இது 40 உறுப்பினர்களைக் கொண்டது. \n"}
{"id": "431460", "url": "https://ta.wikipedia.org/wiki?curid=431460", "title": "நாகமங்கலம் (கெலமங்கலம்)", "text": "நாகமங்கலம் (கெலமங்கலம்)\n\nநாகமங்கலம் (Nagamangalam ) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். \n\nSection::::மக்கள் வகைப்பாடு.\nஇவ்வூரானது மாவட்டத் தலைநகரான கிருஷ்ணகிரியில் இருந்து 36 கிமீ தொலைவிலும், மாநிலத் தலைநகரான சென்னையில் இருந்து 299 கிமீ தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1115 வீடுகள் உள்ளன. கிராமத்தின் மொத்த மக்கள் தொகையானது 4948 ஆகும். இதில் ஆண்கள் எண்ணிக்கை 2502, பெண்களின் எண்ணிக்கை 2446 என உள்ளது.\n"}
{"id": "431471", "url": "https://ta.wikipedia.org/wiki?curid=431471", "title": "நாகப்பன் அக்ரஹாரம்", "text": "நாகப்பன் அக்ரஹாரம்\n\nநாகப்பன் அக்ரஹாரம் (Nagappan Agraharam)) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். \nSection::::அமைவிடம்.\nஜாகிர்காருப்பள்ளி ஊராட்சிக்கு உட்பட்ட\nஇவ்வூரானது மாவட்டத் தலைநகரான கிருஷ்ணகிரியில் இருந்து 78 கிமீ தொலைவிலும், வட்டத் தலை நகரான தேன்கனிக்கோட்டையில் இருந்து 8 கிமீ தொலைவிலும் உள்ளது. \n"}
{"id": "431480", "url": "https://ta.wikipedia.org/wiki?curid=431480", "title": "ந‍ந்திமங்கலம்", "text": "ந‍ந்திமங்கலம்\n\nந‍ந்திமங்கலம் (Nandimangalam) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்தக் கிராமமானது நந்திமங்கலம் ஊராட்சிக்கு உட்பட்டது.\nSection::::அமைவிடம்.\nஇவ்வூரானது மாவட்டத் தலைநகரான கிருஷ்ணகிரியில் இருந்து 66 கிமீ தொலைவிலும், மாநிலத் தலைநகரான சென்னையில் இருந்து 329 கிமீ தொலைவிலும் உள்ளது. அலுகில் உள்ள தொடர்வண்டி நிலையங்கள் இராயக்கோட்டை தொடர்வண்டி நிலையம் மற்றும் கெலமங்கலம் தொடர்வண்டி நிலையம் ஆகும்.\n"}
{"id": "431483", "url": "https://ta.wikipedia.org/wiki?curid=431483", "title": "மந்திரப் புன்னகை (2010)", "text": "மந்திரப் புன்னகை (2010)\n\nமந்திரப் புன்னகை (Mandhira Punnagai) திரைப்படம் 2010-ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை கரு பழனியப்பன் எழுதி, இயக்கினார். இத்திரைப்படத்தில் கரு பழனியப்பன், மீனாட்சி, சந்தானம், ரிஷி, தம்பி ராமையா மற்றும் பலர் நடித்துள்ளனர். 19 நவம்பர் 2010 அன்று வெளியான இப்படத்திற்கு இசை அமைத்தவர் வித்யாசாகர்.\n\n\nSection::::கதைச்சுருக்கம்.\nகதிர் (கரு பழனியப்பன்) மிகவும் நேர்மையான, வெளிப்படையான, திறமையான கட்டிட கலை நிபுணர். அவனுக்கு பெண் தோழிகளோ அதிக ஆண் தோழர்களோ இல்லை. ஹோண்டா நிறுவனத்திற்கு ஒரு புதிய கட்டிடம் கட்டும் வாய்ப்பு ஏற்படுகிறது. அதே நிறுவனத்தில் பணிபுரியும் நந்தினி (மீனாட்சி) கதிரை சந்திக்க நேரிடுகிறது. கதிரின் நேர்மை மற்றும் வெளிப்படை தன்மையால் ஈர்க்கப்பட்டு காதலில் விழுகிறாள் நந்தினி. ஆனால் கதிர் அதை சற்றும் பொருட்படுத்தவில்லை. நந்தினியுடன் வேலை செய்யும் ஷங்கர் (ரிஷி) நந்தினியை காதல் செய்ய, எவ்வாறு அவளை தன் வசப்படுத்திடுவது என்று கதிரிடம் உதவி கேட்கிறான். கதிர் ஷங்கரை நந்தினி வீட்டிற்கு அழைத்துச் சென்று அவனையே தன் காதலை வெளிப்படுத்த சொல்கிறான். இந்த செய்கையால் கதிர் மீது உள்ள நந்தினியின் அன்பு மேலும் அதிகமானது. நாளைடைவில், நந்தினி மேல் கதிருக்கு விருப்பம் ஏற்படுகிறது. ஆனால் அவள் தன்னை ஏமாற்றுகிறாளோ என்ற சந்தேகம் கதிருக்கு வருகிறது. காவல் நிலையத்திற்கு சென்று, தான் நந்தினி கொன்று விட்டதாக வாக்குமூலம் தருகிறான் கதிர். உடனே போலீஸ் கதிர் வீட்டிற்கு வந்து சோதனை செய்தால், நந்தினியின் பிணம் ஏதும் கிடைக்கவில்லை. கதிரின் நண்பன் மன்மத நாயுடு (தம்பி ராமையா), கதிர் முந்தைய இரவு தனக்கு தானே பேசிக்கொண்டு கோபத்தில் பொருட்களை உடைத்துக்கொண்டிருந்தான் என்று போலீஸில் சொல்கிறான்.\n\nகதிரின் பாலக பருவத்தில், அவனின் தாய் தகாத உறவில் ஈடுபட்டதால் அவனின் தந்தை தற்கொலை செய்திகொண்டார். இந்த சம்பவத்தால், கதிருக்கு மனநல கோளாறு ஏற்பட்டதாக தெரியவருகிறது. நந்தினி எவ்வாறு கதிரின் கோளாறை சரி செய்ய முயற்சி செய்தாள் என்பதே மீதி கதையாகும்.\n\nSection::::இசை.\nஇந்த திரைப்படத்தின் இசையமைப்பாளர் வித்தியாசாகர் ஆவார். அறிவுமதி, விவேகா மற்றும் யுகபாரதி இப்படத்தின் பாடல்களை எழுதினர்.\nSection::::விமர்சனங்கள்.\n\"பிகைண்ட்வுட்ஸ்\" என்னதான் கதை நன்றாக இருந்தாலும், படமாகப்பட்டவிதம் பார்வையாளர்களை ஏமாற்றுவதாகவே அமைந்தது\" என விமர்சனம் செய்தது.\n\n\"தி இந்து\", \"வேறு ஒரு பிரபல முகத்தை வைத்து எடுத்திருந்தால் படம் பெரிய அளவில் வந்திருக்கும் என்றும், நல்ல இயக்குனராக விளங்கிய கரு பழனியப்பன், நல்ல நடிகராக விளங்க மேலும் பயிற்சி தேவை என்றும்\" விமர்சனம் செய்தது.\n\n\"இந்தியன் எக்ஸ்பிரஸ்\" , \"பழனியப்பன் நடிகராக முதல் படத்திலேயே ஒரு சவாலான வேடத்தில் நடுத்துள்ளார் என்றும், மாறுதலை விரும்புவோருக்கு இது ஒரு நல்ல படம் என்றும்,\" விமர்சனம் செய்தது.\n\n"}
{"id": "431486", "url": "https://ta.wikipedia.org/wiki?curid=431486", "title": "ஆவெர்சு தொகுப்புவினை", "text": "ஆவெர்சு தொகுப்புவினை\n\nஆவெர்சு தொகுப்புவினை (\"Auwers synthesis\") என்பது குமேரோனிலிருந்து பிளாவோனோல் உருவாகும் தொடர்ச்சியான கரிம வினைகளின் வரிசையாகும். இவ்வினை முதன் முதலில் செருமானிய வேதியியலாளர் காரல் வோன் ஆவெர்சு என்பவரால் 1908 ஆம் ஆண்டில் கண்டறியப்பட்டது\n\nவினையின் முதலாவது படிநிலையில் அமில வினையூக்கியால் பென்சால்டிகைடு மற்றும் 3-சைக்ளோ ஆக்சாபென்டனோன் இடையில் நிகழ்த்தப்படும் ஆல்டால் குறுக்கத்தால் ஆர்த்தோ ஐதராக்சிசால்கோன் உருவாகிறது. ஆல்க்கீன் குழு புரோமினேற்றம் அடைந்து டைபுரோமோ கூட்டுவிளைபொருள் தோன்றுகிறது. பின்னர் இது மறுசீரமைப்பு அடைந்து பொட்டாசியம் ஐதராக்சைடுடன் வினைபுரிந்து பிளாவோனோல் உருவாகிறது.\n\nSection::::வினைவழிமுறை.\nஇவ்வினை நிகழ்வதற்கு சாத்தியமுள்ள வினைவழிமுறை கீழே கொடுக்கப்பட்டுள்ளது.\n\n"}
{"id": "431489", "url": "https://ta.wikipedia.org/wiki?curid=431489", "title": "கலை அறிவியல் அருங்காட்சியகம்", "text": "கலை அறிவியல் அருங்காட்சியகம்\n\nகலையறிவியல் அருங்காட்சியகம் ( ArtScience Museumis) என்பது சிங்கப்பூரின், மையத்தில் உள்ள நகர நடுவத்தில், மரீனா பே சாண்ட்சை ஒட்டி அமைந்துள்ள ஒரு அருங்காட்சியகம் அகும். இது 2011 அக்டோபர் 17 அன்று சிங்கப்பூர் பிரதமர் லீ சியன் லூங்கால் திறந்து வைக்கப்பட்டது. இதுவே உலகின் முதல் கலை அறிவியல் அருங்காட்சியகமாகும்.\n\nஇதில் நிரந்தரக் காட்சிக் கூடங்கள் உள்ளன, என்றாலும் இந்த அருங்காட்சியகத்தில் உலகின் முன்ணணி அருங்காட்சியகங்களின் சார்பில் அவ்வப்போது தற்காலிக கண்காட்சிகள் நடத்தப்படுகின்றன.\n\nSection::::கட்டிடக்கலை.\nஇக்கட்டிடத்தின் அமைப்பானது தாமரை மலரைப் போன்று உள்ளது. இதை வடிவமைத்தவர் இசுரேல் கட்டடக் கலைஞர் மோஷி ஷப்தி ஆவார்.\n\nஇக்கட்டிடம் தாமரைபோல் காட்சியளிப்பதாக தெரிந்தாலும் உண்மையில் அயல்நாட்டினரை வரவேற்கும் விதத்தில் விரிந்த கையை பிரதிபலிக்கும்படி அமைக்கப்பட்டுள்ளதாக கூறப்படுகிறது. சூரிய வெளிச்சம் கட்டிடத்தினுள் நுழையும் வகையில் விரல்கள் போல் உள்ள தூண்களின் மேற்பகுதியில் கண்ணாடிக் கூரைகள் அமைக்கப்பட்டுள்ளன.\n\nSection::::காட்சியகங்கள்.\nஇந்த கலை அறிவியல் அருங்காட்சியகமானது மொத்தம் 50,000 சதுர அடிபரப்பில் (6,000 சதுர மீட்டர்) 21 காட்சிக் கூடங்களைக் கொண்டுள்ளது.\n\nSection::::கட்டடத்தின் சிறப்புக் கூறுகள்.\nஅருங்காட்சியகத்தின் வாயில் அருகே செயற்கை அல்லிக் குளம் ஒன்று உருவாக்கப்பட்டுள்ளது. இந்தக் குளத்துக்குத் தேவைப்படும் நீர், கட்டிடத்தில் அமைக்கப்பட்டுள்ள மழைநீர் சேகரிப்பு தொட்டி வழியாக பெறப்படுகிறது. பின்னர் இந்த நீரானது அருங்காட்சியகத்தின் கழிவறைகளுக்கு மறு சுழற்சி செய்யப்பட்டு பயன்படுத்தப்படுகிறது.\n\nSection::::கண்காட்சி.\nSection::::நிரந்தர கண்காட்சி.\nஇந்த கலை அறிவியல் அருங்காட்சியகமானது மூன்று நிரந்தர காட்சிக் கூடங்களைக் கொண்டுள்ளது அவை - Curiosity, Inspiration, Expression என்ற பெயரில் உள்ளன.\n\nSection::::தற்காலிக கண்காட்சிகள்.\nகலை அறிவில் அருங்காட்சியகத்தில் உலகின் புகழ்பெற்ற பிற அருங்காட்சியகங்களின் சேகரிப்புகள் அவ்வப்போது கண்காட்சியாக வைக்கப்பட்டுகின்றன.\n\nSection::::அருங்காட்சியக அம்சங்கள்.\n50,000 சதுர அடி பரப்பளவில் கட்டப்பட்டுள்ள இந்தப் பிரம்மாண்ட அருங்காட்சியகத்தில் மொத்தம் 21 காட்சிக் கூடங்கள் உள்ளன. இதில்   கலை / அறிவியல், ஊடகம் / தொழில்நுட்பம், வடிவமைப்பு / கட்டிடக்கலை போன்றவை இணைந்தவாறு காட்சிப்படுத்தப்பட்டுள்ளன.\n\nஇந்த அருங்காட்சியகத்தின் நிரந்தரக் காட்சிக்கூடத்தில் லியொனார்டோ டா வின்சி, சால்வேட்டர் டால், ஆண்டி வார்ஹோல், வின்சென்ட் வான் கோக் ஆகியோரின் புகழ்பெற்ற ஓவியங்கள் காட்சிக்கு வைக்கப்பட்டுள்ளன. அதேபோல் அறிவியலின் முக்கியத்துவத்தை விளக்கும் வகையில் இயற்பியல் செயல்விளக்கக் கூடம், புதைபடிவவியல் கூடம், கடல் உயிரினங்களுக்கான கூடம், அண்டம், விண்வெளி ஆய்வு ஆகியவை பற்றி அறிந்துகொள்வதற்கான கூடங்களும் உள்ளன.\n\nSection::::முழ்கிய கப்பல் புதையல்கள்.\nடில்மன் வால்டர்ஃபாங் மற்றும் அவருடைய குழுவினரால் 1998 ஆம் ஆண்டு காஸ்பர் நீரிணையில் தாங் அரசமரபு கால கலைப் படைப்புகள் கண்டுபிடிக்கப்பட்டன. இதில் கி.பி. 830 காலப் பொருட்களும் அடங்கும். அவை அடுத்த ஆறு ஆண்டுகள், நியூசிலாந்தில் உள்ள சீபேட் எக்ஸ்போரேஷன்ஸ் லிமிடெட் நிறுவனத்தால் பாதுகாக்கப்பட்டு ஆய்வு செய்யப்பட்டன.   அவை இறுதியில் சுமார் 32 மில்லியன் அமெரிக்க டாலருக்கு வாங்கப்பட்டன.\n\nஅரபு டவுன் கப்பலில் துள்ளியமான மறு ஆக்கமான ஜுவல் ஆப் மஸ்கட் என்ற கப்பலானது அண்மையில் ஓமன் சுல்தானகத்தால் சிங்கப்பூர் நாட்டுக்கும், மக்களுக்கும் அன்பளிப்பாக வழிங்கியது.\n\n"}
{"id": "431493", "url": "https://ta.wikipedia.org/wiki?curid=431493", "title": "சந்தோசம் (1998 திரைப்படம்)", "text": "சந்தோசம் (1998 திரைப்படம்)\n\nசந்தோசம் (santhosam) 1998 இல் வெளிவந்த நகைச்சுவைத் தமிழ் திரைப்படமாகும். கார்த்திக் இத்திரைப்படத்தை இயக்கியிருந்தார். இத்திரைப்படத்தில் முன்னணி கதாபாத்திரங்களில் சரவணன் மற்றும் சுவலட்சுமி ஆகியோர் நடித்திருந்தனர். இவர்களுடன் கே. எஸ். ரவிக்குமார், ஆனந்த் பாபு, பிரகாஷ் ராஜ், ஆர். சுந்தரராஜ், தலைவாசல் விஜய் ஆகியோர் இணைந்தும் நடித்துள்ளனர். வே. வாபு இத்திரைப்படத்தை தயாரித்திருந்தார். தேவா இத்திரைப்படத்திற்கு இசையமைத்திருந்தார். மேலும் 1998/ஏப்ரல்/03 ம் திகதி வெளியிடப்பட்டுள்ளது.\n\nSection::::கதைச்சுருக்கம்.\nஇந்திரன் (சரவணன்) வேலையற்ற இளைஞன். ஆனால் அவன் பட்டடப்பிப்பில் தங்கப்பதக்கம் வென்றிருந்தான். வருமானமும் அற்றிருந்தான். அவனுடைய துரதிஷ்டத்தினால் அவனுடன் நெருங்கி பழக பலரும் தயங்கினார்கள். ஆனால் பவானி (சுவலட்சுமி) மட்டும் அவனுடன் நல்ல நட்பை பேணிவந்தாள். இந்திரனின் கல்லூரி நண்பன் அரசியலில் ஓர் நல்ல வேலை பெற்றுத்தருவதாக உறுதியளித்தான். ஆனால் நேர்முக தேர்வில் அவனின் துரதிஷ்டம் பின்சென்றது. பிறகு பவானியின் உதவியால் ஆட்டோ ரிக்ஷா ஓட்டுனராக மாறுகிறான். வேலையின் போது கற்பிணி பெண் ஒருவரை சரியான நேரத்திற்கு மருத்துவமனையில் சேர்த்தமையால் அவரது தந்தை இந்திரனுக்கு நேர்மையான வேலை ஒன்றை பெற்று தருகிறார். பின்னர் இந்திரன் பவானியிடம் தனது காதலை சொல்ல பவானியும் இந்திரனை திருமணம் செய்ய சம்மதிக்கிறாள். இதன் பின்னர் அவனுடைய துரதிர்ஷ்டம் என்ன செய்கிறது என்பதுதான் மீதிக்கதை.\n\n\nSection::::இசை.\nஇத்திரைப்படத்திற்கு தேவா இசையமைத்துள்ளார். 1998 ல் இசை வெளியிடப்பட்டுள்ளது. இத்திரைப்படத்தில் இடம்பெற்றுள்ள பாடல்வரிகளை அகத்யன் எழுதியுள்ளார்.\n\nSection::::விளைவு.\nஇத்திரைப்படம் நல்ல வசூல் பெற்றது.\n"}
{"id": "431496", "url": "https://ta.wikipedia.org/wiki?curid=431496", "title": "அங்கித் ராச்பரா", "text": "அங்கித் ராச்பரா\n\nஅங்கித் ராச்பரா (\"Ankit Rajpara\") என்பவர் இந்தியாவின் குசராத் மாநிலத்தைச் சேர்ந்த ஒரு சதுரங்க விளையாட்டு வீரர் ஆவார். இவர் 1994 ஆம் ஆண்டு ஆகத்து 27 ஆம் தேதி பிறந்தார். இந்தியாவின் 36 ஆவது சதுரங்க கிராண்டு மாசுட்டர் என்ற பெருமை இவருக்கு உண்டு. அங்கித் தன்னுடைய 8 ஆவது வயதிலிருந்து சதுரங்கம் விளையாட ஆரம்பித்தார். தேசிய இளையோர் சதுரங்க போட்டிகளில் மிகப்பெரிய வெற்றிகளைப் பெற்றார்.\n"}
{"id": "431498", "url": "https://ta.wikipedia.org/wiki?curid=431498", "title": "அலாவுதீனும் அற்புத விளக்கும்", "text": "அலாவுதீனும் அற்புத விளக்கும்\n\nஅலாவுதீனும் அற்புத விளக்கும் (Alladin and the Wonderful Lamp) தமிழ் , தெலுங்கு மற்றும் இந்தி மொழிகளில் ஒரே நேரத்தில் வெளிவந்துள்ளது டி. ஆர். ரகுநாத் இயக்கத்தில் எம். எல். பதி ஜெய்சக்தி பிக்சர்ஸ் சார்பில் தயாரித்துள்ளார் \"ஆயிரத்தொரு இரவுகள்\" என்ற புதினத்திலிருந்து அலாவுதீன் கதை எடுக்கப்பட்டுள்ளது. . இதில் அக்கினேனி நாகேஸ்வர ராவ் (அலாவுதீனாகவும், அஞ்சலிதேவி கதாநாயகியாகவும் நடித்திருந்தனர். 29 மார்ச் 1957 இல். வெளிவந்துள்ளது.\n\nSection::::கதை.\nஅலாவுதீன் அவரது தாய்மாமனின் ஆதரவில் இருக்கிறார். ஜாபர், ஒரு மாய வித்தைக்காரன், அலாவுதீன் மட்டுமே மாய விளக்கினை எடுக்கும் திறன் கொண்டவர் என்று அறிந்த ஜாபர் அலாவுதீனை குகைக்கு அழைத்துச் சென்று அங்கேயுள்ள விளக்கினை எடுத்தபின், அலாவுதீனை குகைக்குள் தள்ளிவிட்டுச் சென்று விடுகிறான். அலாவுதீன் ஒரு மோதிரத்தின் உதவியுடன் தப்பித்து தனது தாயை அடைகிறார். அந்த விளக்கினால் பல பிரச்சினைகளை எதிர்கொள்கிறார். அந்த விளக்கினால் ஏற்படும் பிரச்சனைக் காரணமாக அதை எறிந்து விடுகிறார். இறுதியாக அந்த மாய விளக்கின் சக்திகளைப் பற்றி தெரிந்துகொண்டு, மீண்டும் அந்த விளக்கினை எடுத்துக்கொண்டு அந்த ஊர் இளவரசியைத் திருமணம் செய்து கொள்கிறார்.\nSection::::நடிகர்கள்.\nபிலிம் நியூஸ் ஆனந்தன்' அவர்களின் தகவல் தொகுப்பிலிருந்து பெறப்பட்டது\nஅக்கினேனி நாகேஸ்வர ராவ் -அலாவுதீன்\nஅஞ்சலிதேவி\nடி. எஸ். பாலையா\nராஜசுலோசனா\nஎஸ். வி. ரங்கராவ்\nஜி. சகுந்தலா\nமாஸ்டர் ஆனந்தன்\nகே. மாலதி\nகே. ஏ. தங்கவேலு\n\nSection::::தயாரிப்பு.\n\"ஆயிரத்தொரு இரவுகள்\" கதையிலிருந்த அலாவுதீன் என்ற பாத்திரத்தை கொண்டு எடுக்கப்பட்டுள்ளது. டி. ஆர். ரகுநாத் இயக்கத்தில் எம். எல். பதி ஜெய்சக்தி பிக்சர்ஸ் சார்பில் தயாரித்துள்ளார், \" அலாவுதீனும் அற்புத விளக்கும்\" என்ற பெயர் மும்மொழிகளிலும் தலைப்பாக வைக்கப்பட்டது திரைக்கதை ரகுநாத் மற்றும் வி. ஸ்ரீனிவாசன் அக்கினேனி நாகேஸ்வர ராவ் அலாவுதீனாக நடித்திருந்தார். ஆர். சம்பத் ஒளிப்பதிவை மேற்கொண்டுள்ளார். and S. எ.ஸ். முருகன் படத்தொகுப்பு செய்துள்ளார்..\n\nSection::::ஒலித்தடம்.\nஇதன் ஒலித்தொகுப்பினை எஸ். ராஜேஸ்வர ராவ் மற்றும் எஸ். ஹனுமந்த ராவ் மேற்கொண்டுள்ளனர்.\n\nSection::::வெளியீடு.\n\"அலாவுதீனும் அற்புத விளக்கும்\" 1957 மார்ச் 29 அன்று வெளிவந்துள்ளது. \"அலாவுதீன் அற்புத தீபம்\" என்ற பெயரில் தெலுங்கிலும் அதே சமயத்தில் வெளிவந்தது.. \"அலாதின் கா சிராக்\" என்ற பெயரில் இந்தியிலும் வெளிவந்தது.\n\n"}
{"id": "431509", "url": "https://ta.wikipedia.org/wiki?curid=431509", "title": "சுந்தர காண்டம் (1992 திரைப்படம்)", "text": "சுந்தர காண்டம் (1992 திரைப்படம்)\n\nசுந்தர காண்டம் (\"Sundara Kandam\") திரைப்படம் 1992-ஆம் ஆண்டு வெளியான ஓர் இந்தியத் தமிழ் நகைச்சுவை திரைப்படமாகும். இத்திரைப்படத்தை பாக்யராஜ் எழுதி, இயக்கினார். இத்திரைப்படத்தில் கே. பாக்யராஜ் , பானுப்ரியா, சிந்துஜா, கணேஷ்கர், ஜூனியர் பாலையா மற்றும் பலர் நடித்துள்ளனர். இந்திய இதிகாசங்களில் ஒன்றான இராமாயணத்தில் வரும் ஐந்தாவது காண்டத்தின் பெயரைத் தழுவியே இப்படத்தின் பெயர் வைக்கப்பட்டது. பின்னர், இந்த படம் இந்தி மொழியில் மறு ஆக்கம் செய்யப்பட்டு அந்தாஜ் என்ற பெயருடன் வெளிவந்தது.\n\n\nSection::::கதைச்சுருக்கம்.\nசண்முகமணி (பாக்யராஜ்) தான் படித்த பள்ளிக்கே தமிழ் மொழி பாடம் எடுக்க ஆசிரியராக வருகிறார். பள்ளியின் முதல் நாளே, ப்ரியா என்ற மாணவியால் கேலிசெய்ய படுகிறார் சண்முகமணி. பிரியா என்னசெய்தாலும் அதில் தப்பு கண்டுபிடித்தார் சண்முகமணி. ஆனாலும் ப்ரியாவின் சுட்டித்தனம் குறையவில்லை. ப்ரியாவின் நண்பர்கள் ப்ரியா எழுதியதாக ஒரு போலி காதல் கடிதத்தை சண்முகமணியின் மேஜையில் வைத்துவிடுகிறார்கள். அதனை பார்த்து அதுவும் ப்ரியாவின் சுட்டித்தனம் என்று எண்ணி, ப்ரியாவை திட்டி அந்த காதல் கடித்தை அவளிடம் தந்துவிடுகிறார் சண்முகமணி. மாறாக ப்ரியாவோ சண்முகமணி வசம் காதல் கொள்கிறாள். ப்ரியாவின் நண்பர்கள் மேலும் பல விளையாட்டுகள் செய்ய, தலைமை ஆசிரியரிடம் சண்முகமணி புகார் செய்ய, வாதிட வாப்பில்லாமல் பள்ளியிலிருந்து நீக்கப்படுகிறாள் ப்ரியா.\n\nஇதில் பிரியாவின் தவறு எதுவும் இல்லை என்று பின்னர் தெரியவர சண்முகமணி மன்னிப்பு கேட்கிறார். இருவரை பற்றியும் தவறாக மற்றவர்கள் நினைப்பதால் திருமணம் செய்து கொள்வது வழி என்று தோன்றுகிறது. ஆனால் மாணவியை மணப்பது மரபு இல்லை என்பதால் சண்முகமணி மறுத்துவிடுகிறார். அதனால் பள்ளி படிப்பை பாதியிலேயே நிறுத்திய ப்ரியா, சண்முகமணியை மணக்க வேண்டுகிறாள். மேலும் பல வழிகளில் காதல் தொந்தரவு ப்ரியா செய்ததால், தெய்வானை என்ற ஒரு பெண்ணை மணக்கிறார் சண்முகமணி.\n\nஆனால் சண்முகமணி நீண்ட நாள் கனவுகண்டு எதிர்பார்த்த எந்த குணமும் தெய்வானையிடம் இல்லை. இருப்பினும் அவைகளை பெற மிகவும் முயன்றாள் தெய்வானை. இந்த சூழ்நிலையை உணர்ந்த ப்ரியா, தெய்வானைக்கு சமைக்க, ஆங்கிலம் பேச உதவி செய்கிறாள். தெய்வானை ப்ரியா நட்பு சண்முகமணிக்கு அறவே பிடிக்கவில்லை. அதனால் ஏற்படும் பிரச்சனைகளை சண்முகமணி எவ்வாறு எதிர்கொண்டார் என்பதே மீதி கதை.\n\nSection::::தயாரிப்பு.\nஇந்த படத்தை எழுதி இயக்கியவர் கே. பாக்யராஜ் ஆவார். அவரது மனைவி பூர்ணிமா பாக்யராஜ், சரண்யா சினி கம்பைன்ஸ் மூலம் இப்படத்தை தயாரித்தார்.\n\nSection::::இசை.\nஇந்த திரைப்படத்தின் இசையமைப்பாளர் தீபக் ஆவார். காளிதாசன், புலமைப்பித்தன் மற்றும் வைரமுத்து இப்படத்தின் பாடல்களை எழுதினர்.\n\n"}
{"id": "431515", "url": "https://ta.wikipedia.org/wiki?curid=431515", "title": "மனசெல்லாம் (திரைப்படம்)", "text": "மனசெல்லாம் (திரைப்படம்)\n\nமனசெல்லாம் (manasellam) 2003 ல் வெளிவந்த தமிழ்த் திரைப்படமாகும். இத்திரைப்படத்தில் ஸ்ரீகாந்த் மற்றும் திரிசா ஆகியோர் நடித்திருந்தனர். சந்தோஷ் இத்திரைப்படத்தை இயக்கியிருந்தார். இசைஞானி இளையராஜா இத்திரைப்படத்திற்கு இசையமைத்துள்ளார். 2003 ம் ஆண்டு மார்ச் மாதம் வெளியிடப்பட்டுள்ளது. ஆனால் வர்த்தக ரீதியாக தோல்வி அடைந்தது. மேலும் இத்திரைப்படம் தெலுங்கில் 'மனசந்தா' எனும் பெயரில் மொழியாக்கம் செய்து வெளியிடப்பட்டுள்ளது.\n\nSection::::கதைச்சுருக்கம்.\nபாலா (ஸ்ரீகாந்த்) சென்னை செல்லும் வழியில் தனது பை மற்றும் சான்றிதழ்கள் அனைத்தையும் திருட்டிற்கு பலியாக்கி விடுகின்றான். இவனது நிலையைப்பார்த்த சுந்தரம் (ஹனிபா) எனும் செல்லப்பிராணிகள் கடை முதலாளி பாலாவிற்கு அவரின் வீட்டின் மேல் பகுதியில் ஏற்கனவே திருமணம் ஆகாதவர்கள் (வையாபுரி, சியாம் கணேஷ், சுக்ரன்) தங்கியிருக்கும் இடத்தில் தங்குவதற்கு ஏற்பாடு செய்து கொடுக்கின்றார். மலர் (திரிசா) இவர்கள் இருக்கும் இடத்தின் எதிரே மேல் மாடியில் குடியிருந்தாள். பாலாவுடன் குடியயிருந்த அத் திருமணம் ஆகாதவர்கள் மலரை விரும்பினர். அதனால் பாலாவை கண்டு ஐயம் கொண்டனர். இதனால் அவர்கள் பாலாவிற்காக ஒரு சட்டத்தை உருவாக்கினர். ஹைதராபாத்தில் இருந்து பாலாவிற்கு உதவிசெய்ய மூன்று பேர் வந்திருந்தனர்.\n\nஇப்பொழுதுதான் பாலா உண்மையையும் கடந்த காலங்களில் நடந்த விடயங்களையும் சொல்வதற்கு முனைந்தான். பாலா பணக்கார தொழிலதிபரின் (ராஜிப் மற்றும் பாத்திமா) மகன். ஒரு முறை ஏற்பட்ட விபத்தில் இருந்து மலர் அவனை காப்பாற்றினாள். இதனால் அவன் மலரை காதலிக்க முடிவு செய்தான். ஆனால் அவளுடைய சகோதரர்கள் அவளை சென்னைக்கு அழைத்து வந்து விடுகின்றனர். மலர் ஏற்கனவே இன்னொருத்தருக்கு நிச்சயமான பெண். எனவே இன்னொருதரம் இத்தவறை செய்ய கூடாது என சத்தியம் வாங்கி விடுகின்றனர். ஆனால் மலரிற்கு அரியவகை மூளை நோய்த்தாக்கம் இருப்பதையும் இதனால் அவள் விரைவில் இறந்து விடுவாள் என்பதையும் பாலா மட்டும் அறிகின்றான். இதனால் அவளது கடைசி காலங்களில் அவளை மகிழ்விக்க வேண்டும் என்றே அவள் அருகில் வந்து தங்கியதாக கூறினான். இதற்கிடையில் மலரின் உடல்நிலை மிக மோசமடைய அவளை மருத்துவ மனையில் சேர்கின்றனர். பாலா மலர் தன் கண்முன்னே இறப்பதை பார்ப்பதற்கு முடியாமல் மருத்துவமனைக்கு வெளியே வந்து விடுகிறான்.\n\n\nSection::::தயாரிப்பு.\nவித்யா பாலன் ஆரம்பத்தில் கதாநாயகியாக தெரிவு செய்யப்பட்டாலும் திரிசா படத்திற்கு ஒப்பந்தம் செய்ய படுகிறார். முதலாவது படப்பிடிப்பு சென்னையில் விஜயா வகுனி ஸ்ரூடியோசில் நடைபெற்றது.\n"}
{"id": "431529", "url": "https://ta.wikipedia.org/wiki?curid=431529", "title": "தீப் சென்குப்தா", "text": "தீப் சென்குப்தா\n\nதீப் சென்குப்தா (\"Deep Sengupta\") இந்தியாவின் சார்க்கண்ட் மாநிலத்தைச் சேர்ந்த சதுரங்க விளையாட்டு வீர்ர் ஆவார். இவர் 1988 ஆம் ஆண்டு சூன் மாதம் 30 ஆம் நாள் பிறந்தார். இந்தியாவின் 22 ஆவது கிராண்டு மாசுட்டரான இவர் தற்பொழுது கொல்கத்தாவின் காசுபா என்ற பகுதியில் வசிக்கிறார்.\n\nமேற்கு சிங்பும் மாவட்டத்திலுள்ள சக்ரதர் சதுரங்க அகாதெமியில் சென்குப்தாவின் சதுரங்க வாழ்க்கை தொடங்கியது. 2000 ஆம் ஆண்டில் உலக இளையோர் சதுரங்க சாம்பியன் பட்டப் போட்டியின் சிறுவர் பிரிவில் வெற்றி பெற்றார்.\n\n2004 ஆம் ஆண்டு டிசம்பரில் இந்தியாவின் கொச்சி நகரில் நடைபெற்ற உலக இளையோர் சதுரங்க சாம்பியன் பட்டப் போட்டியில் இவர் தன்னுடைய முதலாவது கிராண்டு மாசுட்டர் தகுதிநிலையை அடைந்தார். 2005 ஆம் ஆண்டு இந்திய இளையோர் சதுரங்கப் பட்டத்தை வென்றார்.\n\n2009 ஆம் ஆண்டில் வலிமையான ஆட்டக்காரர் எதிர்த்து விளையாடி தோய்பெரி கோப்பையை வென்று தன்னுடைய இரண்டாவது கிராண்டு மாசுட்டர் தகுதிநிலையை அடைந்தார். 2010 இல் நடைபெற்ற போட்டி ஒன்றில் திக்ரன் காராமியான் மற்றும் வாதிம் மாலாகாட்கோ ஆகியோருடன் இணைந்து உயர்ந்த தரநிலையைப் பகிர்ந்துகொண்டு கிராண்ட் மாசுட்டர் தகுதியை அடைந்தார். 2010/11 ஆம் ஆண்டுக்கான ஆர்கயாதிப் தாசுடன் சமநிலை முறிவு ஆட்டத்தில் வெற்றியடைந்து ஏசுட்டிங்சு மாசுட்டர்கள் சதுரங்கப் போட்டியில் முதலிடம் பிடித்தார். 2011 இல் செக் குடியரசில் நடைபெற்ற சதுரங்கத் திருவிழாவில் மேக்சிம் துரோவ், வியாசெசுலாவ் சாகார்ட்சோ, கிறிசுட்டியன் சிசாபோ, லெவ் கட்மான், டேவிட்டு பெர்சிசெசு, சாமுவேல் சேங்லாண்டு ஆகியோருடன் 2-7 இடங்களைப் பகிர்ந்து கொண்டார். 2012 இல் நடைபெற்ற இந்திய சதுரங்க சாம்பியன் பட்டப்போட்டியில் 4 ஆவது இடத்தைப் பிடித்தார். கிளாசுகோவில் 2014 ஆம் ஆண்டு நடைபெற்ற பொதுநலவாய சதுரங்க சாம்பியன் பட்டப்போட்டியை வென்று அப்போட்டியில் முதலிடம் பிடித்தார். இப்போட்டியில் சமநிலை முறிவு போட்டியில் அரவிந் சிதம்பரத்தை வீழ்த்தி இவ்வெற்றியை அடைந்தார். இருவரும் இப்போட்டியில் 7.5/9 புள்ளிகள் எடுத்தனர். 2016 ஆம் ஆண்டு நடைபெற்ற ஏசுட்டிங்சு மாசுட்டர்கள் சதுரங்கப் போட்டியில் 7/9 புள்ளிகள் எடுத்து தனிநபராக முதலிடம் பிடித்தார். இவ்வெற்றி இரண்டாவது முறையாக இவருக்கு கோலோம்பெக்கு கோப்பையை பெற்றுக் கொடுத்தது.\n\nஇந்தியாவின் எண்ணெய் மற்றும் இயற்கை எரிவாயு நிறுவனத்தில் சென்குப்தா பணிபுரிகிறார். மூத்த சகோதரர் பிரதிக் சென்குப்தாவும் ஒரு சதுரங்க விளையாட்டு வீர்ர் ஆவார்.\n"}
{"id": "431557", "url": "https://ta.wikipedia.org/wiki?curid=431557", "title": "எம். வி. தேவன்", "text": "எம். வி. தேவன்\n\nஎம்.வி.தேவன் என்பவர் ஓவியர், சிற்பி, கட்டடக் கலைஞர், எழுத்தாளர், பேச்சாளர், கலை இலக்கிய விமர்சகர் எனபன்முகத் தன்மை கொண்டவர். இவர் கேரள கலையுலகின் முக்கிய ஆளுமையாக அறியப்படுகிறார்.\n\n1928 ஆம் ஆண்டு கேரளாவில் இவர் பிறந்தார்.\n\nஇவர் சென்னை \"மத்ராஸ் ஸ்கூல் ஆஃப் ஆர்ட்ஸ்\" கல்லூரியில் 1948 ஆம் ஆண்டு படித்தார். பூவன் பழம், ஆனவாரியும் பொன்குரிசும், ஸ்தலத்தே பிரதான திவ்யன் போன்ற வைக்கம் முகமது பஷீர் நூலுக்கான ஓவியங்களை வரைந்துள்ளார்.\n\nகேரள மாநிலத்தின் பொண்ணானியில் முதல் ஓவியம் முகாமை தன் தலைமையில் நடத்தினார். சோழமண்டலம் ஓவியர் கிராமம், கேரள கலா பீடம் போன்றவற்றை உருவாக்குவதில் பெரும்பங்கு உழைத்தார்.\n\n\nSection::::விருதுகள்.\nஇவர் 2014-ல் இறந்தார்.\n"}
{"id": "431561", "url": "https://ta.wikipedia.org/wiki?curid=431561", "title": "சின்ன மணி (திரைப்படம்)", "text": "சின்ன மணி (திரைப்படம்)\n\nசின்ன மணி (chinnamani )1995 இல் வெளிவந்த தமிழ் நாடகத் திரைப்படமாகும். எம். திலகராஜன் இத்திரைப்படத்தை இயக்கியிருந்தார். நெப்போலியன், கஸ்தூரி ஆகியோர் முன்னணிக் கதாபாத்திரங்களிலும் அவர்களுடன் இணைந்து ஆர். பி. விஸ்வம், ஸ்ரீவித்யா, அனுராதா, எஸ். எஸ். சந்திரன், வடிவேலு, அனுஷா ஆகியோரும் நடித்துள்ளனர். இத்திரைப்படத்தை கே. எஸ். ஸ்ரீனிவாசன், கே. எஸ். சிவவர்மன் ஆகியோர் தயாரித்திருந்தனர். தேவா இத்திரைப்படத்திற்கு இசையமைத்திருந்தார். மேலும் மார்ச் 03, 1995 வெளியிடப்பட்டுள்ளது. இத்திரைப்படம் வசூலில் தோல்வியடைந்தமை குறிப்பிடத்தக்கது.\n\nSection::::கதைச்சுருக்கம்.\nதுரைசாமி தேவர் (நெப்போலியன்) நல்ல குணமுடைய மனிதர். ஆனால் அவரின் தந்தை புலிகேசி தேவர் (ஆர். பி. விஸ்வம்) துரைசாமி தேவருக்கு துரோகம் இழைத்துள்ளார். துரைசாமி தேவரும் தனது தந்தையை வெறுத்தார். ஏனெனில் புலிகேசி தேவர் துரைசாமி தேவரின் தாயும் தனது முதல் மனைவியுமான ஸ்ரீவித்யாவிற்கு துரோகம் இழைத்து விட்டு ஒரு பெண்ணை (அனுராதா) இரண்டாவதாக திருமணம் செய்திருந்தார். சின்ன மணி (கஸ்தூரி) ஏழைப்பெண். அவள் இளவயதிலே கணவனை இழந்த காரணத்தினால் ஊர்மக்கள் அவளை வெறுத்தனர். மேலும் அவளின் துரதிஷ்டத்தினால்தான் கணவன் இறந்தான் என்றும் கூறத்தொடங்கினார்கள். துரைசாமி தேவரின் மனைவி நோய்வாய்பட தனது மகனை திருமணம் செய்யுமாறு வற்புறுத்திறாள். அதனால் துரைசாமி தேவர் சின்ன மணியை திருமணம் செய்கிறார். பின்னர் தான் எதற்கு திருமணம் செய்யவில்லை என்பதை கூறுகிறார். தான் முன்னர் பிறின்சி (அனுஷா) எனும் பெண்ணை காதலித்ததாகவும். துரைசாமி தேவரை தான் திருமணம் செய்ய முடியாது என்ற விரக்தியில் அப்பெண் தற்கொலை செய்து விடுகிறாள் என கூறினார்.\n\n\nSection::::இசை.\nஇத்திரைப்படத்திற்கு தேவா இசையமைத்துள்ளார். இசை வெளியீடு 1995 ல் நடைபெற்றுள்ளது. இத்திரைப்படத்தில் இடம்பெற்றுள்ள 5 பாடல்களை முத்துலிங்கம், காளிதாசன், காதல் மதி, எஸ். மலர் மன்னன், ஆர். வி. உதயகுமார் ஆகியோர் எழுதியிருந்தனர்.\n"}
{"id": "431568", "url": "https://ta.wikipedia.org/wiki?curid=431568", "title": "கிமிகோ ரகீம்", "text": "கிமிகோ ரகீம்\n\nகிமிகோ ரகீம் ( Kimiko Raheem பிறப்பு ஜனவரி 28 ,1999 ) இலங்கையின் தேசிய நீச்சல் வீராங்கனை ஆவார். இவர் பல சர்வதேச போட்டிகளில் இலங்கையை பிரதிநிதித்துவப்படுத்தி விளையாடியுள்ளார். 2016-ம் ஆண்டு ரியோ டீ ஜெனிரோ நகரில் நடைபெற்ற ஒலிம்பிக் விளையாட்டுகளில் இலங்கை சார்பில் கலந்து கொண்டார். 2016 ஆம் ஆண்டு இந்தியாவில் நடைபெற்ற ஆசிய விளையாட்டுப் போட்டிகளில் அதிகளவு தங்கப் பதக்கங்கள் வென்ற இலங்கை பெண் இவராவார். இப்போட்டியில் பின்புற நீச்சல் மற்றும் \"ப்ரீ ஸ்டை\"ல் நீச்சல் என்பவற்றில் பல தங்கப் பதக்கங்களை வென்றார். இவர் மயூமி ரகீம், மிசிகோ ரகீம் ஆகியோரின் இளைய சகோதரியும் ஆவார். மயூமி, மிசிகோ ஆகியவர்களும் தேசிய நீச்சல் பதிவுகளை நிகழ்த்தியுள்ளனர். 2014ஆம் ஆண்டு கிளாஸ்கோ நகரில் நடைபெற்ற காமன்வெல்த் விளையாட்டுகளில் 100 மீட்டர் பின்புற நீச்சல் அரை இறுதிப் போட்டிக்கு தெரிவானார். கிமிகோ ரகீம் தென்னாசிய, தேசிய போட்டிகளில் பல பதிவுகளை நிகழ்த்தியுள்ளார்.\n\nதாய்லாந்தில் தான்யாபுர நீரியல்  பயிற்சி மையத்தில் பயிற்சி பெறுகிறார். பல்வேறு நாடுகளைச் சேர்ந்த நீச்சல் வீரர்களுக்கு வழங்கப்படும் ‘பினா’எனும் புலமைபரிசிலை பெற்றார். இலங்கையை சேர்ந்த மற்றுமொரு நீச்சல் வீரரான சரித்த டீ சில்வாவும் பினா அமைப்பினால் வழங்கப்படும் புலமைப்பரிசிலை பெற்றார். கிமிகோ புகட் நகரில் உள்ள சர்வதேச பாடசாலையில் கல்வி கற்றார். தற்சமயம் தாய்லாந்தில் அமைந்துள்ள ஐக்கிய உலக கல்லூரியில் உயர் கல்வியை தொடர்கின்றார். கிமிகோ இலங்கை, நியூசிலாந்து, கட்டார் மற்றும் சிங்கப்பூர் ஆகிய நாடுகளில் வசித்துள்ளார்.\n\n2018 பிப்ரவரியில் நடைபெற இருக்கும் காமன்வெல்த் விளையாட்டு போட்டிகளில் இலங்கை சார்பில் கலந்துகொள்ளவுள்ளமை குறிப்பிடத்தக்கது\n\n"}
{"id": "431569", "url": "https://ta.wikipedia.org/wiki?curid=431569", "title": "பக்கப் பரப்பு", "text": "பக்கப் பரப்பு\n\nஒரு பொருளின் பக்கப் பரப்பு (\"lateral surface\") என்பது அப்பொருளின் அடி மற்றும் மேல் பக்கங்கள் தவிர்த்த பிற பக்கங்களின் பரப்பினைக் குறிக்கும்.\n\nஒரு கனசதுரத்தின் பக்கப்பரப்பு என்பது அதன் நான்கு பக்கங்களின் பரப்பாகும். :கனசதுரத்தின் பக்க அளவு = formula_1 எனில் அதன் ஒரு பக்கத்தின் பரப்பு:\nஎனவே கனசதுரத்தின் பக்கப்பரப்பு: \n\n\n"}
{"id": "431571", "url": "https://ta.wikipedia.org/wiki?curid=431571", "title": "வினு (ஓவியர்)", "text": "வினு (ஓவியர்)\n\nவினு என்பவர் தமிழக ஓவியர்களுள் ஒருவர். இவர் கல்கி இதழின் ஆஸ்தான ஓவியராக ப்ளூ பணியாற்றியவர். கல்கி, இராஜாஜி, நா.பார்த்தசாரதி, அகிலன், சோமு, ர.சு. நல்ல பெருமாள் போன்றோர் கதைகளுக்கு ஓவியம் வரைந்துள்ளார்.\n\n1968 முதல் 1972 வரை கல்கி இதழில் பொன்னியின் செல்வன் வரலாற்றுப் தொடருக்கு ஓவியம் வரைந்துள்ளார். இராஜாஜி அவர்களின் ராமாயணம், மகாபாரதம் போன்ற தொடர்களுக்கும் ஓவியம் வரைந்துள்ளார். \n\n"}
{"id": "431574", "url": "https://ta.wikipedia.org/wiki?curid=431574", "title": "வர்ணம் (ஓவியர்)", "text": "வர்ணம் (ஓவியர்)\n\nவர்ணம் என்பவர் தமிழக ஓவியர்களுள் ஒருவர். குமுதம், ஆனந்த விகடன் இதழ்களில் ஓவியம் வரைந்துள்ளார். ஆனந்த விகடன் இதழில் சாவி இவரை அறிமுகம் செய்தார். \n\nபுகைப்படம் போல தோற்றம் தருமாறு ஓவியங்கள் வரைவதில் வல்லவராக இருந்துள்ளார். இந்த முறை வாஷ் டிராயிங் என்று அழைக்கப்பட்டுள்ளது. \n\n"}
{"id": "431577", "url": "https://ta.wikipedia.org/wiki?curid=431577", "title": "ரமணி (ஓவியர்)", "text": "ரமணி (ஓவியர்)\n\nரமணி என்பவர் தமிழக ஓவியர்களுள் ஒருவர். இவர் கல்கி இதழில் ஓவியராகப் பணியாற்றினார். குழந்தைகள் எழுத்தாளர் வாண்டுமாமா அவர்களின் கதைகளுக்கு சித்திரங்கள் வரைந்துள்ளார்.\n\n\nSection::::சித்திரக் கதைகள்.\nபோன்ற சித்திரக் கதைகளளுக்கு ஓவியம் வரைந்துள்ளார்.\n"}
{"id": "431585", "url": "https://ta.wikipedia.org/wiki?curid=431585", "title": "சூர்ய பார்வை (திரைப்படம்)", "text": "சூர்ய பார்வை (திரைப்படம்)\n\nசூர்ய பார்வை (surya paarvai) (தெலுங்கில் ஹலோ ப்ரண்ட்), தெலுங்கு மற்றும் தமிழில் வெளியான அதிரடி திரைப்படமாகும். இத்திரைப்படத்தை ஜெகன் இயக்கியிருந்தார். இத்திரைப்படத்தில் அர்ஜுன் மற்றும் புதுமுக நடிகை பூஜா ஆகியோர் நடித்திருந்தனர். ஸ்ரீனிவாஸ் பிரசாத் இத்திரைப்படத்தை தயாரித்திருந்தார். எஸ். ஏ. ராஜ்குமார் இத்திரைப்படத்திற்கு இசையமைத்திருந்தார். 1999 ஆம் ஆண்டு சனவரி 14 இல் வெளிவந்து பல நேர்மறையான விமர்சனங்களைப் பெற்றது. இத்திரைப்படம் 1994 ல் வெளியான லக் பஸ்ஸனின் லேயொன்: த புரபெஸனல்\" எனும் திரைப்படத்தை சார்பாக கொண்டது . இத்திரைப்படம் தெலுங்கிலும் அதே நகைச்சுவையுடன் தெலுங்கு நடிகர்கள் நடிக்க \"ஹலோ ப்ரண்ட்\" எனும் பெயரில் வெளிவந்தது.\n\nSection::::கதைச்சுருக்கம்.\nவிஜய் (அர்ஜூன்) சுந்தரமூர்த்தியின் அடியாள். விஜய் பணம் கொடுத்தால் குழந்தைகள், பெண்களை தவிர யாரை வேண்டுமானாலும் கொல்லக்கூடிய மனிதன். விஜய் தனியாகவே ஓர் தனி அறையில் வசித்து வந்தான். பூஜா (பூஜா) இளம் யுவதி. விடுதியில் தங்கி படித்து வரும் அவள் விடுமுறை நாட்களில் மட்டும் தனது தந்தையின் வீட்டிற்கு வருவது வழமை. பூஜா அவளது துர்நடத்தை உள்ள தந்தை, சுயநலம் மிக்க இரண்டாம் தாயார் ஆகியோருக்கிடையில் பெரும் அவஸ்தையை அநுபவித்தாள். இருப்பினும் அவளுடைய செல்ல தம்பியான தினேஷ் (மகாநதி தினேஷ்) இருப்பது அவளுக்கு பெரும் ஆறுதலாய் அமைந்தது. பூஜா விஜயை தன் நண்பனாக்கிக் கொள்ள முயன்ற போது அதை அவன் நிராகரித்தான். பூஜாவினுடைய தந்தை ஒரு கடத்தல் காரன். ஒரு நாள் காவல் அதிகாரிகள் பூஜாவின் தம்பி உட்பட குடும்பத்தில் எஞ்சிய பூஜா தவிர்ந்த அனைவரையும் கொன்று விடுகின்றனர். அதன்பிறகு பூஜாவிற்கு விஜய் அடைக்கலம் கொடுத்துடன் அவர்களுக்கிடையில் என்ன நடக்கிறது என்பதே மீதிக்கதை.\n\n\nSection::::இசை.\nஇத்திரைப்படத்திற்கு எஸ். ஏ. ராஜ்குமார் இசையமைத்துள்ளார். 1999 ல் இசை வெளியிடப்பட்டுள்ளது. பழனி பாரதி இத்திரைப்படத்திற்கான பாடல்வரிகளை எழுதியுள்ளார்.\n"}
{"id": "431594", "url": "https://ta.wikipedia.org/wiki?curid=431594", "title": "தீன் மூர்த்தி பவன்", "text": "தீன் மூர்த்தி பவன்\n\nதீன் மூர்த்தி பவன் (Teen Murti Bhavan - Teen Murti House), இந்தியாவின் முதல் பிரதம அமைச்சரான ஜவகர்லால் நேருவின் தங்குமிடமாகும். ஜவகர்லால் நேரு பிரதமராக 27 மே 1964-இல் இறக்கும் வரை, 16 ஆண்டுகள் தீன் மூர்த்தி பவனில் தங்கி பிரதமர் கடமைகளை ஆற்றினார்.\n\nSection::::வரலாறு.\nபிரித்தானிய இந்தியாவின் ஆட்சியில் 1930-இல் பிரித்தானிய இந்தியாவின் தலைமைப்படைத்தலைவர் தங்குவதற்காக \n25 ஏக்கர் பரப்பளவு கொண்ட இடத்தில் இக்கட்டிடம் புது தில்லியின் கன்னாட்டு பிளேசு பகுதியில் கட்டப்பட்டது.\n\n1947-இல் இந்திய விடுதலைக்குப் பின்னர் இக்கட்டிடம் ஜவகர்லால் நேருவின் தங்குமிடமாக விளங்கியது. 1964-இல் நேருவின் மறைவிற்குப்ப் பின், இக்கட்டிடம் நேரு அருங்காட்சியகம், கோளரங்கம் மற்றும் நூலகமாக மாற்றப்பட்டுள்ளது.\n\n"}
{"id": "431597", "url": "https://ta.wikipedia.org/wiki?curid=431597", "title": "மாமியார் வீடு (1993 திரைப்படம்)", "text": "மாமியார் வீடு (1993 திரைப்படம்)\n\nமாமியார் வீடு (\"Maamiyar Veedu\") திரைப்படம் 1993-ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை எஸ். கணேசராஜ் எழுதி, இயக்கினார். இத்திரைப்படத்தில் சரவணன், செல்வா, சித்தாரா, நந்தினி, தலைவாசல் விஜய், சிட்டி, பானு பிரகாஷ், குலதெய்வம் ராஜகோபால், வீரராகவன் மற்றும் பலர் நடித்துள்ளனர். டி.என்.ஜானகிராமன் தயாரிப்பில் 14 ஜனவரி 1993 அன்று வெளியான இப்படத்திற்கு இசை அமைத்தவர் இசைஞானி இளையராஜா.\n\n\nSection::::கதைச்சுருக்கம்.\nஅரவிந்தும் (சரவணன்) பார்த்தசாரதியும் (செல்வா) திருடர்கள். அவர்களுக்கு உறவினர்கள் யாரும் இல்லை. அவர்கள் இருவரும் சிறையில் சந்தித்து நண்பர்கள் ஆகிறார்கள். அவர்களின் விடுதலையின் பின்னர், அரவிந்திற்கு தங்குமிடம் இல்லாததால், பார்த்தசாரதியுடனே அவனது வீட்டில் தங்கிக்கொள்கிறான் அரவிந்த்.\n\nஇருவரும் திருட்டு தொழிலை தொடர்கிறார்கள். அவ்வாறாக ஒரு நாள், குப்புசாமி (குலதெய்வம் ராஜகோபால்) என்ற முதியவரிடமிருந்து பணத்தை திருடிவிடுகின்றனர். மறுநாள், அந்த தாத்தா மாரடைப்பால் இறந்துவிடுகிறார். குற்ற உணர்ச்சியால் , இறந்த குப்புசாமியின் குடும்பத்திற்கு உதிவிகள் செய்கிறான் அரவிந்த். நல்லவனாக மாற முயற்சிக்கிறான் அரவிந்த், ஆனால், சமூகம் திருடர்களை நல்லவர்களாக பார்க்காது என்று பார்த்தசாரதி எண்ணியதால், நல்லவனாக மாறுவதில் அவனுக்கு உடன்பாடு இல்லை. இந்நிலையில், அரவிந்த் ஆனந்தவல்லி (சித்தாரா) என்ற பெண்ணை மணக்கிறான். குப்புசாமியின் பேத்தியை (நந்தினி) பார்த்தசாரதி விரும்புகிறான். அதேசமயம், கொண்டையா என்ற ரவுடியுடன் பார்த்தசாரதிக்கு மோதல் ஏற்படுகிறது. அதனால் ஏற்படும் பிரச்சனைகளை பார்த்தசாரதியும் அரவிந்தும் எவ்வாறு எதிர்கொண்டனர் என்பதே மீதி கதை.\n\nSection::::இசை.\nஇந்த திரைப்படத்தின் இசையமைப்பாளர் இளையராஜா ஆவார். வாலி (கவிஞர்) இப்படத்தின் பாடல்களை எழுதினார்.\n"}
{"id": "431604", "url": "https://ta.wikipedia.org/wiki?curid=431604", "title": "நேசனல் ஹெரால்டு", "text": "நேசனல் ஹெரால்டு\n\nநேசனல் ஹெரால்டு (National Herald) எனும் ஆங்கில நாளிதழை, இந்திய விடுதலை இயக்கத்திற்காக, இந்தியாவின் முதல் பிரதம அமைச்சராக இருந்த ஜவகர்லால் நேரு 9 செப்டம்பர் 1938 அன்று லக்னோவில் நிறுவினார். இதன் உருது மொழி பதிப்பு \"குவாமி ஆவாஸ்\" எ னும் பெயரிலும், இந்தி மொழி பதிப்பு \"நவஜீவன்\" எனும் பெயரில் வெளி வந்தது. \n\n1942-இல் நடைபெற்ற வெள்ளையனே வெளியேறு இயக்கத்தின் போது இந்நாளிதழை பிரித்தானிய இந்தியா அரசு தடை செய்தது.\n\nஇந்திய விடுதலைக்குப் பின்னர் இந்நாளிதழ் 2008 முதல் நிதிச்சுமையால் தற்காலிகமாக வெளியிட்டை நிறுத்தி வைத்தது. இந்நாளிதழின் உரிமையாளர்களான \"அசோசியேட்டட் ஜர்னல்ஸ் லிமிடெட் நிறுவனத்தினர்\" 2016-இல் நேசனல் ஹெரால்டு நாளிதழை மீண்டும் வெளியிட்டனர். பின்னர் 2017-இல் இந்நாளிதழை நடத்தி வந்த அசோசியேட்டட் நிறுவனத்தை, சோனியா காந்தி மற்றும் ராகுல் காந்தி பங்குதாரர்களாக உள்ள யங் இந்தியா நிறுவனத்தினர் விலைக்கு வாங்கி, நேசனல் ஹெரால்டு நாளிதழை நடத்தினர். \n\nSection::::நேசனல் ஹெரால்டு வழக்குகள்.\n2017 முதல் பல்வேறு வழக்குகளால், இந்நாளிதழ் நிறுத்தப்பட்டு, மின் நாளிதழாக வெளி வருகிறது.\nநேசனல் ஹேரால்டு நாளிதழை நடத்தி வந்த அசோசியேட்டட் ஜர்னல்ஸ் லிமிடெட் நிறுவனத்தின் சொத்து மதிப்பு 2,000 கோடி எனும் நிலையில், இந்திய தேசிய காங்கிரசு கட்சிக்கு இந்நிறுவனம் ரூ 90.25 கோடி கடன் நிலுவை வைத்திருந்தது. \n\nஇந்நிலையில் யங் இந்தியா எனும் நிறுவனத்தின் பங்குதாரர்களாக உள்ள சோனியா காந்தியும், ராகுல் காந்தியும் ரூபாய் 50 இலட்சம் செலுத்தி, மோசடியாக அசோசியேட்டட் ஜர்னல்ஸ் லிமிடெட் நிறுவனத்தை கையகப்படுத்திய வழக்கை சோனியா காந்தியும், ராகுல் காந்தியும் சந்தித்து வருகின்றனர். \n"}
{"id": "431612", "url": "https://ta.wikipedia.org/wiki?curid=431612", "title": "சின்ன கண்ணம்மா (திரைப்படம்)", "text": "சின்ன கண்ணம்மா (திரைப்படம்)\n\nசின்ன கண்ணம்மா (chinna kannamma) 1993 இல் வெளியான தமிழ் நாடகத் திரைப்படமாகும். ஆர். ரகு இத்திரைப்படத்தை இயக்கியிருந்தார். இத்திரைப்படத்தில் முன்னணிக் கதாபாத்திரங்களில் கார்த்திக் முத்துராமன், கௌதமி, சுஹாசினி, நாசர், பேபி சார்மிலி ஆகியோர் நடித்துள்ளனர். அரு. சண்முகநாதன் இத்திரைப்படத்தை தயாரித்திருந்தார். இசைஞானி இளையராஜா இத்திரைப்படத்திற்கு இசையமைத்துள்ளார். மேலும் சனவரி 29, 1993 இல் வெளியிடப்பட்டுள்ளது . மேலும் இத்திரைப்படம் தெலுங்கிலும் \"ஊயாலா\" எனும் பெயரில் மேகா ஸ்ரீகாந்த், ரம்யா கிருஷ்ணன் இவர்களுடன் நாசர், சுஹாசினி நடிப்பில் வெளிவந்துள்ளமை குறிப்பிடத்தக்கது.\n\nSection::::கதைச்சுருக்கம்.\nஅரவிந்த் ஓர் இளைஞன் அவன் பணிஇடமாற்றம் சென்ற இடத்தில் காயத்திரி எனும் பெண்ணுடன் காதல் கொள்கிறான். இருப்பினும் இவர்களின் குடும்பம் திருமணத்திற்கு எதிர்ப்பு காட்டியது. இருப்பினும் இவர்கள் இருவரும் திருமணம் செய்து விரைவிலேயே காயத்திரி கற்பமடைந்து விடுகிறாள். பிரசவத்தினன் சில நாட்களுக்கு பின் காயத்திரி ஒரு இளம்பெண்ணுடன் நீண்ட உரையாடலை நிகழ்த்துகின்றாள். இவளைப்போல் உமாவும் மகப்பேற்றிற்காக காத்து நிற்பவளாவாள். பிரசவத்தின் அன்றிரவு காயத்திரி மற்றும் உமா இருவரும் இரு பெண் குழந்தைகளை பெற்றெடுத்தனர்.\n\nமருத்துவ மனையில் ஏற்பட்ட சிறிய தீ விபத்து காரணமாக குழந்தைகள் அனைவரையும் வேறு இடத்திற்கு மாற்றுவதோடு திரும்ப குழந்தைகளை பெற்றோரிடம் கொடுக்கும் போது காயத்திரிக்கும் உமாவிற்கும் பிள்ளைகளை மாறி கொடுத்து வாடுகிறாள் ஓர் இளம் தாதி. அத் தாதி அச் சம்பவம் தொடர்பில் தனது மூத்த ஊழியரிடம் தெரிவிக்க அவளோ அது பெரிய பிரச்சினையில் முடியும் என அஞ்சி அவ் விடயத்தை பெற்றாரிடம் தெரிவிக்க மறுத்தனர்.\n\nஇரு வருடங்களுக்கு பிறகு காயத்திரி, அரவிந்த் மற்றும் அவர்களின் மகள் சரண்யாவின் வாழ்வு சந்தோசத்தில் போக சில காலங்களுக்கு பிறகு காயத்திரி இறந்து போக அரவிந்த் சரண்யா ஆகியோர் ஊட்டிக்கு இடம்மாறிச்செல்கின்றனர். அங்கு உமா தம்பதியினருடன் நட்பு கொள்கின்றனர். உமாவின் மகள் இதய வருத்தத்தின் காரணமாக இறந்து போக உமா சரண்யாவை தத்துதெடுக்க அரவிந்த்திடம் கோரிய போது அதற்கு அரவிந்த் மறுக்கிறான். சில காலங்களுக்கு பின்னர் அவ் இளம் யுவதி அவர்களின் பிள்ளைகள் பற்றிய இரகசியங்களை உமாவிடம் தெருவிக்க உமா நீதிமன்றத்தின் உதவியுடன் தனது பிள்ளையை திரும்ப அரவிந்த்திடம் இருந்து திரும்பி பெறுகிறாள். இருப்பினும் சரண்யாவை அரவிந்த்திடம் மீளச்சேர்ப்பது மீதிக்கதையாகின்றது.\n\n\nSection::::இசை.\nஇத்திரைப்படத்திற்கு இசைஞானி இளையராஜா இசையமைத்துள்ளார். இத்திரைப்படத்தின் இசை 1993 ல் வெளியிடப்பட்டுள்ளது. இத்திரைப்படத்தின் பாடல்வரிகளை வாலி, பஞ்சு அருணாசலம், பிறைசூடன், சண்முக பஞ்சு ஆகியோர் எழுதியுள்ளனர்.\n"}
{"id": "431618", "url": "https://ta.wikipedia.org/wiki?curid=431618", "title": "தாலி புதுசு (திரைப்படம்)", "text": "தாலி புதுசு (திரைப்படம்)\n\nதாலி புதுசு (\"Thaali Pudhusu\") 1997 இல் வெளிவந்த இந்தியத் தமிழ் திரைப்படமாகும். கே. ஆர். இத்திரைப்படத்தை இயக்கியிருந்தார். ராம்கி, சுரேஷ், குஷ்பு சுந்தர் ஆகியோர் முன்னணி கதாபாத்திரங்களில் நடித்துள்ளனர். வித்யாசாகர் மற்றும் ராஜ் ஆகியோர் இத்திரைப்படத்திற்கு இசையமைத்துள்ளனர். ஏப்ரல் 1010, 1997இல் வெளியிடப்பட்டுள்ளது. 1994 ல் \"ஆமே\" எனும் பெயரில் தெலுங்கில் மீள்உருவாக்கம் செய்யப்பட்டு வெளியிடப்பட்டமை குறிப்பிடத்தக்கது.\n\nSection::::கதைச்சுருக்கம்.\nஅருண் (ராம்கி) வங்கியொன்றில் காசாளராக பணிபுரியும் சீதாவை (குஷ்பு சுந்தர்) ஒரு முகமாக காதலித்து வந்தான். அத்தோடு சீதா செல்லுமிடமெல்லாம் அவளை பின்தொடர்ந்தும் சென்றான். சீதாவோ அவனது காதலை நிராகரித்ததோடு தனது முந்தைய கால வாழ்வு பற்றி அவனிடம் கூறுகிறாள்.\n\nசில காலங்களுக்கு முன்பு சீதா நடுத்தர குடும்பப் பெண்ணாக காணப்பட்டதுடன். அவர்களுடன் அவளது வேலையற்ற மைத்துனனான (தலைவாசல் விஜய்) அவர்ளுடன் வசித்து வந்தான். பாலு (சுரேஷ்) வங்கி முகாமையாளர். மற்றும் அவன் சீதாவை காதலித்து வந்தான். மணி (மணிவண்ணன்) பாலுவின் தந்தை. ஒரு கருமி. மணி பாலுவிற்கு பெரிய பணக்கார பெண்ணை தேடிவந்தார். ஆனால் பாலு சீதாவை திருமணம் செய்ய விரும்பினான். ஆனால் திருமணத்தன்று பாலு ஒரு விபத்தில் சிக்கி உயிரிழக்கின்றான். பாலுவின் மரணத்திற்கு பின் மணி சீதாவை நிராகரிக்கின்றார். பின்னர் பணம் இல்லாமல் கஷ்டப்பட்ட மணி சீதாவிடம் கெஞ்சி மீண்டும் தனது வீட்டிற்கு அழைத்து வருகிறார். அதன்பிறகு சீதாவின் கணவன் பார்த்த வேலை சீதாவிற்கு கிடைக்கிறது. சீதாவின் மைத்துனனோ அவனது மனைவியின் தாலியை கழட்டி சீதாவிற்கு கட்ட சீதா உடனே அதை கழட்டி எறிந்து விடுகிறாள்.\n\nசீதாவின் கடந்த கால வாழ்வை கேள்விப்பட்டதும் அருண் அவளை ஆழமாக காதலிக்கிறான். நீதிமன்றமும் சீதாவின் மைத்துனனிற்கும் சீதாவிற்கும் இடையிலான திருமணம் செல்லாது என தீர்ப்பு வழங்குகிறது. இறுதியில் சீதாவை அருண் திருமணம் செய்கிறான்.\n\n\nSection::::இசை.\nவித்யாசாகர் மற்றும் ராஜ் ஆகியோர் இத்திரைப்படத்திற்கு இசையமைத்துள்ளார்கள். இத்திரைப்படத்தில் இடம்பெற்றுள்ள இரண்டு பாடல்களின் வரிகளை வாசன் எழுதியுள்ளார்.\n"}
{"id": "431620", "url": "https://ta.wikipedia.org/wiki?curid=431620", "title": "ட்ராய் திரைப்படம்", "text": "ட்ராய் திரைப்படம்\n\nட்ராய் 2004ம் ஆண்டு வெளிவந்த அமெரிக்க திரைப்படம் ஆகும். இதன் இயக்குனர் உல்ஃப்கேங் பீட்டர்சன் ஆவார். இத்திரைப்படம் பண்டைய கிரேக்க இலக்கியவாதியான ஓமரின் இலியட்டை மையமாக எடுக்கப்பட்ட திரைப்படமாகும்.\n\nஇயக்குனர்: உல்ஃப்கேங் பீட்டர்சன்\n\nதயாரிப்பு: உல்ஃப்கேங் பீட்டர்சன்\n\nதிரைக்கதை: டேவிட் பெனியஃப்\n\nஇசை: ஜேம்ஸ் ஹார்னர்\n\nஒளிப்பதிவு: ரோஜர் பிராட்\n\nபடத்தொகுப்பு: பீட்டர் ஹானஸ்\n\nதயாரிப்பு நிறுவனம்: ரேடியன்ட் ப்ரோடக்ஷன்ஸ்\n\nவெளியீடு: வார்னர் பிரதர்ஸ்\n\nவெளியீட்டு நாள்: 14 மே,2004"}
{"id": "431627", "url": "https://ta.wikipedia.org/wiki?curid=431627", "title": "வேக்னர்-யாவ்ரெக்கு வினை", "text": "வேக்னர்-யாவ்ரெக்கு வினை\n\nவேக்னர்-யாவ்ரெக்கு வினை (\"Wagner-Jauregg reaction\") என்பது கரிம வேதியியலில் ஒரு தரமான கரிம வினையாகும். தியோடர் வேக்னர்-யாவ்ரெக்கு என்பவர் வினையைக் கண்டறிந்த காரணத்தால் இவ்வினைக்கு வேக்னர்-யாவ்ரெக்கு வினை என்று பெயரிடப்பட்டது. இரு சமான மேலியிக் நீரிலியுடன் 1,1-டையரைலெத்திலீன் சேர்த்து இரட்டை டையீல்சு- ஆல்டர் வினைக்கு உட்படுத்துவதே வேக்னர்-யாவ்ரெக்கு வினை என்று விவரிக்கப்படுகிறது. பிசு-கூட்டுவிளைபொருளை அரோமாட்டிக் சேர்மமாக்கிய பின்னர் இறுதியாக உருவாகும் வினைவிளைபொருள் ஒரு பீனைல் பதிலீட்டுடன் கூடிய நாப்தலீன் சேர்மமாகும். \nநீரிலி அரோமாட்டிக் வளையத்துடன் ஈடுபடுகின்ற இவ்வினை ஓர் அசாதாரணமான வினையாகும். சிடைரைல் குழு எனப்படும் பீனைலெத்தீன் மீதுள்ள கூடுதலான ஆல்பா-பீனைல் குழு டையீல்சு ஆல்டர் வினைக்குத் தேவையான சிடைரைலை செயலூக்குகிறது. மாறாக, செயலூக்கப்படாத இசுடைரினானது நேரியல் பலபடியாக்கல் வினை வழியாக ஆல்க்கீனுடன் வினைபுரிகிறது. இசுடைரின் தன்னுடைய அரோமாட்டிக் தன்மையை தக்கவைத்துக் கொண்டு இசுடைரின் மேலியிக் நீரிலி என்ற இணைபலபடி உருவாகிறது. \nடையீல்சு ஆல்டர் வினையில் உருவாகும் வினை விளைபொருளை உயர் வெப்பநிலையில் தனிமநிலை கந்தகத்தைப் பயன்படுத்தி மீண்டும் அரோமாட்டிக் சேர்மமாக மாற்ற இயலும். இதற்காக விளைபொருளுடன் பேரியம் ஐதராக்சைடும் தாமிரமும் சேர்த்து கார்பாக்சில் நீக்க வினைக்கு உட்படுத்தி அதைத் தொடர்ந்து மறு அரோமாட்டிக் சேர்மமாக்கல் செய்யப்படுகிறது:\n"}
{"id": "431629", "url": "https://ta.wikipedia.org/wiki?curid=431629", "title": "மம்தா மோகன்தாஸ்", "text": "மம்தா மோகன்தாஸ்\n\nமம்தா மோகன்தாஸ் (Mamta Mohandas) இந்தியத் திரைப்பட நடிகை மற்றும் பின்னணிப் பாடகி ஆவார். இவர் மலையாளம், தெலுங்கு மற்றும் தமிழ் மொழிப் படங்களில் நடித்துள்ளார். இவர் 2006இல் தெலுங்கு படத்திற்காக சிறந்த பெண் பின்னணிப் பாடகிக்கான பிலிம்பேர் விருதினையும், 2010இல் மலையாளப் படத்திற்காக சிறந்த நடிகைக்கான பிலிம்பேர் விருதினையும் பெற்றுள்ளார். இரண்டாவது துணை நடிகைக்கான கேரள மாநில அரசின் விருதினை 2010இல் பெற்றுள்ளார்.\n\nSection::::இளமைப் பருவம்.\nமம்தா மோகன்தாஸ் கேரள மாநிலம், கன்னூரை பூர்வீகமாகக் கொண்ட மலையாளக் குடும்பத்தில், அம்பாலபட் மோகன்தாஸ் - கங்காவிற்கு மகளாக நவம்பர் 14, 1984இல் பிறந்தார். 2002 வரை பஹ்ரைனிலுள்ள இந்தியன் பள்ளியில் படித்தார். இவர் பெங்களூரில் உள்ள \"மவுன்ட் கார்மல் கல்லூரி\"யில் இளங்கலைப் பட்டம் பெற்றார். இவர் ஐபிஎம், கல்யாண் கேந்திரா, மைசூர் மகராஜா மற்றும் ரேமண்ட்ஸ் நிறுவனங்களுக்காக விளம்பரங்களில் நடித்துள்ளார். இவர் கர்நாடக சங்கீதம் மற்றும் இந்துஸ்தானி இசையில் தேர்ச்சி பெற்றுள்ளார்.\n\nSection::::தொழில்.\nமம்தா, ஹரிகரன் இயக்கத்தில் 2005ம் ஆண்டு வெளிவந்த \"மயோக்கம்\" என்கிற மலையாளைப் படத்தில் அறிமுகமானார். இப்படம் வெற்றி பெறாவிட்டாலும், மம்தா தான் ஏற்று நடித்த இந்திரா கதாபாத்திரத்தின் மூலமாக அனைவரது கவனத்தையும் ஈர்த்தார். மலையாள நடிகர்களான மம்மூட்டியுடன் \"பஸ் கண்டக்டர்(2005)\", சுரேஷ் கோபியுடன் \"அட்புதம்\"(2006), ஜெயராம்முடன் \"மதுசந்திரலேகா\"(2006) போன்ற படங்களில் நடித்தார். பிறகு, கரு பழனியப்பன் இயக்கத்தில், நடிகர் விஷால் உடன் சேர்ந்து நடித்த \"சிவப்பதிகாரம்\" என்னும் படத்தின் மூலமாக தமிழுக்கு அறிமுகமானார்.\n\n2007இல் வெளிவந்த மலையாள வெற்றிப்படமான \"பிக் பி\" இல் மம்மூட்டியுடன் சேர்ந்து நடித்துள்ளார். எஸ் எஸ் ராஜமௌலி இயக்கத்தில் வந்த \"யமதொங்கா\" என்கிற படத்தில் துணை கதாபாத்திரமாக நடித்ததின் மூலம் தெலுங்குப் பட உலகிற்கு அறிமுகமானார். இத் திரைப்படம் வெற்றிகரமாக ஓடியது. மம்தா இப் படத்திற்காக பாடல்களைப் பாடியுள்ளார். 2008இல் வெளிவந்த 7 தெலுங்குத் திரைப்படங்களில் இவர் நடித்துள்ளார். \"கூலி\"என்கிற படத்தில் நடித்ததன் மூலமாக கன்னட திரையுலகிற்கு அறிமுகமானார். பின்னர் \"கிருஷ்ணார்ஜுனா\", \"விக்டரி\" போன்ற கன்னடப் படங்களில் கதாநாயகியாக நடித்துள்ளார். ஆனால் அப் படங்கள் வெற்றிகரமாக ஒடவில்லை. 2008இல் வெளிவந்த, ரஜினிகாந்த் நடித்த குசேலன் தமிழ்த் திரைப்படத்தில் சிறு வேடத்தில் நடித்துள்ளார். அதே ஆண்டில் வெளியான மூன்று தெலுங்குத் திரைப்படங்களிலும் மம்தா நடித்துள்ளார். அதில் ஜெ டி சக்ரவர்த்தி இயக்கிய \"ஹோமம்\", ஸ்ரீனு வைட்லா இயக்கிய \"கிங்\" படங்களும் அடங்கும். இப் படங்களில் பின்னணிப் பாடகியாக பல பாடல்களைப் பாடியுள்ளார்.\n\nSection::::பாடல்கள்.\nமம்தா பாராட்டப்படுகின்ற பாடகர்களில் ஒருவராக உள்ளார். இவர் கர்நாடக சங்கீதம் மற்றும் இந்துஸ்தானி இசையைப் பயின்றவர். இவர் தெலுங்குப் படங்களில் நடிப்பதற்கு முன்னதாகவே, தேவி பிரசாத் இயக்கத்தில் வெளிவந்த \"ராக்கி\"(2006) தெலுங்குப் படத்தில் பின்னணிப் பாடகியாக அறிமுகமானார். இதில் பாடிய பாடலுக்காக, 2006ம் ஆண்டுக்கான சிறந்த பெண் பின்னணிப் பாடகிக்கான பிலிம்ஃபேர் விருது கிடைத்தது. இதைத் தொடர்ந்து பல தெலுங்குத் திரைப்படங்களில் பாடல்கள் பாடியுள்ளார்.\n\nSection::::பிற வேலைகள்.\n2012இல் சூர்யா தொலைக்காட்சியில் \"கையில் ஒரு கோடி\" என்னும் வினாடி-வினா நிகழ்ச்சிக்கு தொகுப்பாளராக செயல்பட்டார். பின்னர் அந் நிகழ்ச்சி கைவிடப்பட்டது.. \"டி 4 டான்ஸ்\" என்னும் நிகழ்ச்சிக்கு நடுவராக இருந்தார். 2013இல் நடந்த கேரள மட்டைப்பந்து அமைப்பிற்கு,(சிசிஎல்) நடிகை பாவனாவுடன் சேர்ந்து பிரதிநியாக இருந்தார். இதன் தலைவராக நடிகர் மோகன்லாலும், துணைத்தலைவராக இந்திரஜித் சுகுமாரனும் இருந்தனர். .\n\nSection::::குடும்ப வாழ்க்கை.\nமம்தா பிரஜித் பத்மனாபன் என்கிற பஹ்ரைன் நாட்டுத் தொழிலதிபரை திசம்பர் 28, 2011இல் மணந்தார்.. ஆனால் திசம்பர் 22, 2012 இல் இத் தம்பதியினர் விவாகரத்திற்கு முறையிட்டனர்.\n\nமம்தா 2010 முதல் புற்று நோயால் பீடிக்கப்பட்டுள்ளார். ஏப்ரல் 2013இல் அதற்கான சிகிச்சையை மேற்கொண்டார். தற்பொழுது லாஸ் ஏஞ்ஜல்ஸில் சிகிச்சை மேற்கொண்டு வருகிறார்.\n\n"}
{"id": "431632", "url": "https://ta.wikipedia.org/wiki?curid=431632", "title": "எட்டுப்பட்டி ராசா (திரைப்படம்)", "text": "எட்டுப்பட்டி ராசா (திரைப்படம்)\n\nஎட்டுப்பட்டி ராசா (etttupattu rasa) 1997 இல் வெளிவந்த தமிழ் நாடகத் திரைப்படமாகும். நெப்போலியன், குஷ்பு, ஊர்வசி ஆகியோர் இத்திரைப்படத்தில் முன்னணி கதாபாத்திரங்களில் நடித்துள்ளனர். வி. நடராஜன் இத்திரைப்படத்தை தயாரித்திருந்தார். தேவா இத்திரைப்படத்திற்கு இசையமைத்திருந்தார். மேலும் பிப்ரவரி 14, 1997ல் வெளியிடப்பட்டுள்ளது.\n\nSection::::கதைச்சுருக்கம்.\nசிங்கராசு (நெப்போலியன்) ஓர் புத்திசாலியான கருணை குணம் கொண்ட மனிதன். இவர் எட்டு ஊரை பாதுகாப்பதுடன் கால்வாய் ஒன்றிற்கருகில் வசித்து வந்தார். பழனியம்மா (ஊர்வசி) சிங்கராசை ஒருமுகமாக காதலித்து வர ஆனால் சிங்கராசோ பாண்டியம்மாவையே (குஷ்பு) விரும்பினார். பாண்டியம்மா இரக்க குணத்தோடும் உணச்சிவசப்படுகிற பெண்ணாகவும் இருந்தார். சிங்கராசு இறுதியில் பாண்டியம்மாவை திருமணம் செய்தார்.\n\nமாரிமுத்துவின் (மணிவண்ணன்) சகோதரனும் (சுகன்ராஜ்) பொன்ராசுவின் மகளும் (அபிதா) ஒருவரை ஒருவர் காதலித்தாலும் அவர்களின் காதலுக்கு குடும்பத்தார் எதிர்ப்பை காட்டினர். எனவே சிங்கராசு அவ்விரு ஜோடிகளுக்கும் அடைக்கலம் கொடுத்ததோடு அவர்களை சேர்த்து வைப்பதாக வாக்கும் கொடுத்தார். ஆனால் பிறகு அவ்விரு காதல் ஜோடியும் தற்கொலை செய்து கொள்ள பொன்ராசுவும் மாரிமுத்துவும் சிங்கராசுவை பழிவாங்க வேண்டும் என்று முடிவு செய்தனர். சிங்கராசு தனது வேலைகளிலே பெரும் பாலும் ஈடுபட்டமையினால் பாண்டியம்மா தனித்து போனாள். ஒர் நாள் மாரிமுத்து சிங்கராசுவை பற்றி பாண்டியம்மாவிடம் ஒரு பொய் கூறினான். இதனால் பாண்டியம்மா தற்கொலை செய்து கொண்டாள். ஆனால் ஊர்மக்களோ சின்ராசுதான் பாண்டியம்மாவை கொன்றான் என கூறத்தொடங்கினர். பழனியம்மா சிங்கராசுவுடன் வந்து தங்கினாள். சிங்கராசுவும் பழனியம்மாவை திருமணம் செய்து கொள்ள தீர்மானித்தான். பின்னர் ஓர் நாள் பாண்டியம்மாவின் மரணித்ததற்கு காரணம் பொன்ராசு மற்றும் மாரிமுத்து ஆகியோர்னாவர் என்பது தெரியவர பிறகு என்ன நடக்கிறது என்பதுதான் மீதிக்கதை.\n\n\nSection::::இசை.\nஇத்திரைப்படத்திற்கு தேவா இசையமைத்துள்ளார். இத்திரைப்படத்தில் இடம்பெற்றுள்ள பாடல்களுக்கான வரிகளை கஸ்தூரி ராஜா எழுதியுள்ளார்.\"பஞ்சுமிட்டாய்\" பாடல் மிகவும் பிரபலமானது.\n"}
{"id": "431633", "url": "https://ta.wikipedia.org/wiki?curid=431633", "title": "கோவால்சுகி எசுத்தர் உறுதியளிப்பு வினை", "text": "கோவால்சுகி எசுத்தர் உறுதியளிப்பு வினை\n\nகோவால்சுகி எசுத்தர் உறுதியளிப்பு வினை (\"Kowalski ester homologation\") என்பது எசுத்தர்களை உறுதியளிக்கும் ஒரு வேதியியல் வினையாகும் \n\nஆரன்ட்-ஈசுடர்ட் தொகுப்பு வினைக்கு பாதுகாப்பான மாற்றாக இந்த வினை வடிவமைக்கப்பட்டுள்ளது, இதன் மூலம் டையசோமெத்தேன் தேவை தவிர்க்கப்படுகிறது. கோவால்சுகி வினை அதன் கண்டுபிடிப்பாளர், கான்ராடு யே. கோவால்சுகியின் பெயரால் அழைக்கப்படுகிறது.\n\nSection::::வினை வழிமுறை.\n \nஇவ்வினைவழிமுறை சர்ச்சைக்கு உட்பட்டதாக உள்ளது.\n"}
{"id": "431654", "url": "https://ta.wikipedia.org/wiki?curid=431654", "title": "பிஃட்சிங்கெர் வினை", "text": "பிஃட்சிங்கெர் வினை\n\nபிஃட்சிங்கெர் வினை (Pfitzinger reaction) என்பது ஐசாட்டினுடன் ஒரு காரம் மற்றும் ஒரு கார்பனைல் சேர்மத்தைச் சேர்த்து வினைபுரியச் செய்து பதிலீடு செய்யப்பட்ட குயினோலின்-4-கார்பாக்சிலிக் அமிலங்களைத் தயாரிக்கக் கூடிய வேதி வினையாகும். பிஃட்சிங்கெர் போர்செ வினை என்ற பெயராலும் இவ்வினை அழைக்கப்படுகிறது \nஇவ்வினை குறித்த பல விமர்சனங்கள் வெளியிடப்பட்டுள்ளன \n\nSection::::வினை வழிமுறை.\nஐசாட்டினுடன் பொட்டாசியம் ஐதராக்சைடு போன்ற ஒரு காரம் வினைபுரியும்போது அமைடு பிணைப்பானது கீட்டோ அமிலத்தைக் கொடுக்கிறது 2. இந்த இடைநிலையை தனித்துப் பிரிக்க இயலும். ஆனால் இதை குறிப்பாகத் தனித்து பிரிப்பதில்லை. ஒரு கீட்டோன் அல்லது ஆல்டிகைடு அனிலினுடன் வினைபுரிந்து இமீன் 3 மற்றும் ஈனமீன் 4 உருவாகின்றன. இந்த ஈனமீன் வளையமாகி நீர் மூலக்கூறை இழந்து தேவையான குயினோலினைக் கொடுக்கிறது. 5\n\nSection::::மாறுபாடு.\nSection::::ஆல்பெர்க்கான் மாறுபாடு.\nஎன்-அசைல் ஐசாட்டின் மற்றும் ஒரு காரம் வினைபுரிந்து 2-ஐதராக்சி-குயினோலின்-4-கார்பாக்சிலிக் அமிலங்களைக் கொடுக்கிறது\n\n"}
{"id": "431670", "url": "https://ta.wikipedia.org/wiki?curid=431670", "title": "வைகாசி பொறந்தாச்சு", "text": "வைகாசி பொறந்தாச்சு\n\nவைகாசி பொறந்தாச்சு (vaikasi poranthachu ) 1990 இல் வெளிவந்த தமிழ் நாடகத் திரைப்படமாகும். ராதா பாரதி இத்திரைப்படத்தை இயக்கியிருந்தார். இத்திரைப்படத்தில் முன்னணி கதாபாத்திரங்களில் பிரசாந் மற்றும் புதுமுக நடிகை காவேரி ஆகியோர் நடித்திருந்தனர். கே. பிரபாகரன் இத்திரைப்படத்தை தயாரித்திருந்தார். தேவா இத்திரைப்படத்திற்கு இசையமைத்திருந்தார். மேலும் நவம்பர் 16 , 1990இல் இது வெளியிடப்பட்டுள்ளது. இத்திரைப்படம் புதுமுக நடிகரும் தியாகராஜனின் மகனுமான பிரசாந்திற்கு பெரும் திருப்பத்தை தந்தது. வர்த்தக ரீதியில் வெற்றிப் படமாக அமைந்தது. இத்திரைப்படம் இந்தி மொழியில் \"ஐ லவ் யூ\" எனும் பெயரில் வெளிவந்தது. மேலும் இத்திரைப்படத்திலும் நாயகனாக பிரசாந் நடித்திருக்க நாயகியாக சபா நடித்திருந்தார்.\n\nSection::::கதைச்சுருக்கம்.\nகுமரேசன் (பிரசாந்) ஏழை இந்து குடும்பத்தை சேர்ந்தவன். குமரேசன் அவனின் தாயான லக்ஷ்மி (சுலக்சனா) மற்றும் பாட்டியுடனும் (கலா) வசித்து வந்தான். குமரேசன் பாடசாலையில் மிகவும் புத்திசாலியாகவும் குறும்புகாரனாகவும் இருந்தான். ஒருமுறை குமரேசன் அவனது நண்பர்களுடன் இணைந்து ரஞ்சிதாவை (காவேரி) கேலி செய்தான். காவேரி ஊர்த்தலைவர் பாண்டித்துரையின் (கே. பிரபாகரன்) மகளாவாள். சில மாதங்களுக்கு பிறகு ரஞ்சிதாவிற்கு குமரேசனின் அறிவையும் குறும்புத்தனத்தையும் பார்த்து அவனின் மேல் காதல் கொள்கின்றாள். பாண்டித்துரையின் அடியாள் குமரேசனை பாண்டித்துரையின் வீட்டில் பூட்டிவைப்பதுடன் அவனுக்கு சாட்டையாலும் அடிக்கின்றனர். இதனால் குமரேசன் நடக்க முடியாமல் அவஸ்தைபடுகிறான். ரஞ்சிதாவின் தாயான பார்வதி (கே. ஆர். விஜயா) குமரேசனுடன் தனது மகள் காவேரி சேர்வதற்கு உதவி செய்து கொடுக்கின்றார்.\n\n\nSection::::இசை.\nஇத்திரைப்படத்திற்கு தேவா இசையமைத்துள்ளார். மேலும் 1990 ம் ஆண்டு இசை வெளியிடப்பட்டுள்ளது. இத்திரைப்படத்தில் இடம்பெற்றுள்ள 9 பாடல்களுக்குமான பாடல்வரிகளை காளிதாசன் எழுதியுள்ளார்.\n\nSection::::விருதுகள்.\n1. 1990 ம் ஆண்டு தமிழ் நாடு திரைப்பட விருதுகள் சிறந்த இசையமைப்பிற்காக இசையமைப்பாளர் தேவாவிற்கு வழங்கப்பட்டது.\n\n2. 1990 ம் ஆண்டு சிறந்த அறிமுக நடிகருக்கான பிலிம்ஸ் பெயார் விருது பிரசாந்திற்கு வழங்கப்பட்டது.\n"}
{"id": "431676", "url": "https://ta.wikipedia.org/wiki?curid=431676", "title": "திருமூர்த்தி (திரைப்படம்)", "text": "திருமூர்த்தி (திரைப்படம்)\n\nதிருமூர்த்தி (thirumoorthy)1995 இல் வெளிவந்த தமிழ் அதிரடித் திரைப்படமாகும். பவித்ரன் இத்திரைப்படத்தை இயக்கியிருந்தார். இத்திரைப்படத்தின் முன்னணிக் கதாபாத்திரங்களில் விஜயகாந்த், ராவலி ஆகியோரும் இவர்களுடன் இணைந்து ஆனந்தராஜ், ராஜன் பி. தேவ், மனோரமா, செண்பகம், செந்தில், ஜனகராஜ் ஆகியோரும் நடித்துள்ளனர். எம். ஜி. சேகர், எஸ். சந்தானம் ஆகியோர் இத்திரைப்படத்தை தயாரித்திருந்தனர். தேவா இத்திரைப்படத்திற்கு இசையமைத்திருந்தார். மேலும் மே 11, 1995இல் வெளியிடப்பட்டுள்ளது. விஜயகாந்த்தின் அரசியல் சார்ந்த இத்திரைப்படம் வசூலில் பெரும் சாதனை படைத்ததுடன் இத்திரைப்படத்தில் இடம்பெற்றுள்ள 'செங்குருவி' பாடல் வெற்றி பெற்றது.\n\nSection::::கதைச்சுருக்கம்.\nமூர்த்தி (விஜயகாந்த்) ஒரு லாரி ஓட்டுனராவார். மூர்த்தி அவனது அம்மா ராம் ஆத்தாவுடன் (மனோரமா) வசித்து வந்தான். மூர்த்தி அடிக்கடி குற்றவாளி கோவிந்தன் (ஆனந்தராஜ்) என்பவனுடன் மோதினான். மூர்த்தி மற்றும் உமா (ராவலி) ஆகியோர் ஒருவரை ஒருவர் காதலித்து வந்தனர். ஒரு நாள் உமாவின் தந்தைக்கு மாரடைப்பு வர அவரை மருத்துவமனைக்கு உமா மற்றும் மூர்த்தி ஆகியோர் அழைத்துச்சென்றனர். ஆனால் இவர்கள் அழைத்து செல்லும் வழியில் வீதியை ஓர் அரசியல் குழு மூடியது. இதனால் அவளது தந்தை துரதிஷ்டடமாக இறந்து விடுகிறார். இதனால் கோபமடைந்த மூர்த்தி பொதுமக்கள் முன்னிலையில் அரசியல் குழு தலைவனை அடித்து விடுகிறான். பின்னர் கோவிந்தன் அவ் அரசியல் குழு தலைவனின் கட்சியில் இணைவதோடு தேர்தலிலும், மூர்த்திக்கு எதிராகவும் நிற்கிறான். அதேசமயம் மூர்த்தி மற்றும் உமா ஆகியோர் திருமணம் செய்துகொள்கின்றனர். பின்னர் அந்த துர்நடத்தையுள்ள அரசியல் தலைவன் சிகாமணி கோவிந்தனை கொன்றுவிட்டு அதனை அப்பாவி மூர்த்தி மீது சாட்டிவிடுகிறான். இதன்பின் என்ன நடக்கிறது என்பதே மீதிக்கதை.\n\n\nSection::::இசை.\nஇத்திரைப்படத்திற்கு தேவா இசையமைத்துள்ளார். மேலும் 1995 ம் ஆண்டு இசை வெளியிடப்பட்டுள்ளது. இத்திரைப்படத்தில் இடம்பெற்றுள்ள ஆறு பாடல்களுக்கும் பாடல்வரிகளை வாலி எழுதியுள்ளார்.\n"}
{"id": "431684", "url": "https://ta.wikipedia.org/wiki?curid=431684", "title": "நான் தான் பாலா", "text": "நான் தான் பாலா\n\nநான்தான் பாலா (Naan Than Bala) 2014இல் வெளிவந்த தமிழ்த்திரைப்படம். இதனை கண்ணன் இயக்கினார். எஸ் எஸ் எஸ் என்டர்டெயின்மென்ட் சார்பில் ஜே. ஏ. லாரன்ஸ் தயாரித்திருந்தார் இதில் விவேக் (நகைச்சுவை நடிகர்) படத்தின் முன்னணி பாத்திரத்தில் நடித்திருந்தார் 2014 ஜூன் 13 அன்று வெளிவந்தது.\n\nSection::::கதைச் சுருக்கம்.\nபாலா (விவேக்), ஏழை புரோகிதர் கும்பகோணத்தில் உள்ள ஒரு அக்ரகாரத்தில் வசித்து வருகிறார். தன்னுடைய வயதான தாய் தந்தையரை கவனித்துக் கொண்டு அங்கேயுள்ள பெருமாள் கோவிலில் பூஜை செய்து வருகிறார். சூழ்நிலை காரணமாக பூச்சி என்ற கொலைகாரனின் தந்தையை சிறைக்கு செல்லாமல் காப்பாற்றுகிறான். இதனால் அவனது பெற்றோர் தற்கொலை செய்து கொள்கின்றனர் .பாலா அக்ரகாரத்தை விட்டு வெளியேறும் சூழ்நிலை ஏற்படுகிறது. காஞ்சிபுரத்தில் உள்ள பூச்சியுடன் தனது புதிய வாழ்க்கையை தொடங்குகிறான். அங்கே வைசாலி என்பவரைச் சந்திக்கிறாள்.பூச்சியைப் பற்றிய உண்மையை பாலா தெரிந்து கொள்கிறான். இருவருக்கும் நெருக்கம் அதிகமாகிறது. காவலர்கள் பூச்சியை துரத்துகின்றனர் பிறகு என்ன நடக்கிறது என்பது மீதிக் கதை கூறுகிறது.\n\nSection::::நடிகர்கள்.\nவிவேக் (நகைச்சுவை நடிகர்) - பாலா\nவெங்கட்ராஜ் - பூச்சி\nஸ்வேதா பெந்தகர் - வைஷாலி\nசெல் முருகன் -தாமஸ் ஆல்வா எடிசன்\nதென்னவன் - காட்டூரான்\nலாவண்யா\nசுஜாதா சிவக்குமார்\nமயில்சாமி (நடிகர்)\nமாஸ்டர் ராகுல்\nபேபி பிஸ்தா\nஅசோக் பாண்டியன்\nஅருள்மணி சீனிவாசன்\nதுருவா\nசௌந்தர்\nமீனாட்சி அம்மாள்\nகாஞ்சீபுரம் அப்துல்லா \nரகு\nநிரேஷ்\nஅப்சல்\nரவி கணேஷ்\nஜெய் ராஜீவ்\nSection::::தயாரிப்பு.\nகண்ணன் இந்தக் கதைக்காக விவேக்கை அணுகி பின்னர் 2013 ஜுன் மாதம் படம் தொடங்கப்பட்டது. இப்படத்தின் ஒப்பந்தம் ஆனவுடன் விவேக் கும்பகோணத்தித்திலுள்ள ஒரு பெருமாள் கோவிலில் சென்று பூஜை செய்வது பற்றி பயிற்சி மேற்கொண்டார். ஆர். கண்ணன் \"சேட்டை (திரைப்படம்)\" என்ற திரைப்படத்தை எடுத்டு வருவதாக பத்திரிக்கைகளில் தவறான தகவல் வந்தது. ஆனால் அது வேறொரு கண்ணன் என்பது பின்னர் தெரிய வந்தது. இப்படக்குழு டிசம்பர் 2013 இல் சென்னை கமலா திரையரங்கில் மணிரத்னம், பாரதிராஜா, கைலாசம் பாலசந்தர் மற்றும் ஏ. ஆர். ரகுமான் போன்றோரைக் கொண்டு பாடல் வெளியீட்டினை மிக பிரமாண்டமாக நடத்தினர்.\n\nSection::::வெளியீடு.\nஇப்படத்தின் தொலைக்காட்சி உரிமை ஜெயா தொலைக்காட்சிக்கு வழங்கப்பட்டது\n\nSection::::விமர்சனம்.\nபரத்வாஜ் ரங்கன் நான் தான் பாலா நாடகத் தன்மையுடன் உள்ளதாக எழுதினார். தி டைம்ஸ் ஆஃப் இந்தியா 5 க்கு 2 மதிப்பெண் வழங்கியது.\".\n"}
{"id": "431702", "url": "https://ta.wikipedia.org/wiki?curid=431702", "title": "மருது பாண்டி (திரைப்படம்)", "text": "மருது பாண்டி (திரைப்படம்)\n\nமருது பாண்டி (maruthupandi)1990 இல் வெளிவந்த தமிழ் அதிரடி நாடகத் திரைப்படமாகும். இத்திரைப்படத்தை மனோஜ் குமார் இயக்கியிருந்தார். இத்திரைப்படத்தில் முன்னணிக் கதாபாத்திரங்களில் ராம்கி, சீதா, நிறோசா ஆகியோரும் அவர்களுடன் இணைந்து நாசர், எஸ். எஸ். சந்திரன், செந்தில், கோவை சரளா, ராகவி மற்றும் பிரதீப் சக்தி ஆகியோரும் நடித்திருந்தனர். எஸ். செல்வரத்தினம் இத்திரைப்படத்தை தயாரித்திருந்தார். இசைஞானி இளையராஜா இத்திரைப்படத்திற்கு இசையமைத்திருந்தார். மேலும் ஏப்ரல் 27, 1990 அன்று வெளியிடப்பட்டுள்ளது. இத்திரைப்படம் 1991 ல் கன்னட மொழியில் சசிகுமாருடன் \"கொல்லூர் காலா\" எனும் பெயரிலும், 1994 ல் ஹிந்தி மொழியில் கோவிந்தாவுடன் \"ஆக்\" எனும் பெயரிலும் மீள்உருவாக்கம் செய்யப்பட்டு வெளியிடப்பட்டமை குறிப்பிடத்தக்கது.\n\nSection::::கதைச்சுருக்கம்.\nஅம்மாபட்டி எனும் ஊரில் மருது பாண்டி (ராம்கி) பரிசல் ஓட்டி உழைப்பவனாவான். மேலும் இரவுவேளைகளில் அவ்வூரையும் பாதுகாத்து வந்தான். அவன் செய்யும் வேலைக்காக அவனுக்கு ஊர் மக்கள் உணவை வேதியமாக கொடுத்து வந்தனர். மருது பாண்டியுடன் மனநலம் பாதிக்கப்பட்ட தங்கையான லக்ஷ்மியும் (ராகவி) இருந்ததாள். கற்பவதியான லக்ஷ்மியை தனது தாய் போல பேணி பாதுகாத்து வந்தான் மருது பாண்டி. கனகவள்ளி ஓர் நாட்டிய குழுவில் நடனமாடும் பெண்ணாவாள். அம்மாபட்டியில் நடனமாடிய அக்குழு கனகவள்ளியை அங்கேயே தனிமையில் விட்டுச் செல்கிறது. இதனால் அவ்வூர் மக்கள் கனகவள்ளிக்கு தங்குவதற்கென ஓர் வீட்டை தயார் செய்து கொடுக்கின்றனர். கனகவள்ளியும் மெதுவாக மருது பாண்டியின் மேல் காதல் கொள்கின்றாள். ஆனால் மருது பாண்டியை கைது செய்ய வேண்டி வருகிறார். மருது பாண்டியின் உண்மையான பெயர் மாணிக்கம்.\n\nபல காலங்களிற்கு முன்பு மாணிக்கம் ஓர் ஏழை தையல்காரன். அவன் அவனுடைய தங்கையுடன் சந்தோசமாக வாழ்ந்தான். மாணிக்கம் செல்வந்த ஜமீன்தாரின் மகளான கவிதாவை (நிறோசா) காதலித்து வந்தான். ஆனால் அவளின் தந்தையான ஜெகநாதன் அவர்களின் திருமணத்தை தடுத்ததோடு தன் மகளை தன்னைப்போல் ஓர் ஜமினுக்கே திருமணம் செய்து வைக்க தீர்மானித்தார். திருமண தினத்தன்று கவிதா விசமருந்தி இறந்து விடுகிறாள். அன்றிரவு ஜெகநாதன், தியாகராஜன் (நாசர்), தியாகராஜனின் நண்பன் பிரதீப் (பிரதீப் சக்தி) ஆகியோர் மாணிக்கத்தை தாக்கியது மட்டுமல்லாமல் தியாகராஜன் மாணிக்கத்தின் தங்கையை கற்பழித்து விடுகிறான். மாணிக்கம் , ஜெகநாதனை கொலை செய்துவிட்டு அம்மாபட்டிக்குச் செல்கிறான். அதன்பிறகு என்ன நடந்தது என்பது மீதிக் கதை.\n\n\nSection::::இசை.\nஇத்திரைப்படத்திற்கு இசைஞானி இளையராஜா இசையமைத்திருந்தார். மேலும் 1990 ம் ஆண்டு இசை வெளியிடப்பட்டுள்ளது. இத்திரைப்படத்தில் இடம்பெற்றுள்ள பாடல்களுக்கான வரிகளை வாலி, புலமைப்பித்தன், நா. காமராசன், கங்கை அமரன், பிறைசூடன் ஆகியோர் எழுதியுள்ளனர்.\n"}
{"id": "431715", "url": "https://ta.wikipedia.org/wiki?curid=431715", "title": "சோனி யாதவ்", "text": "சோனி யாதவ்\n\nசோனி கமலேஷ் யாதவ் (Sony Kamalesh Yadav) (பிறப்பு 25 மார்ச்சு 1994, காசியாபாத், உத்தரப்பிரதேசம்) ஒரு இந்திய மகளிர் துடுப்பாட்டக்காரர் ஆவார். இவர் வலது கை துடுப்பாட்டக்காரராகவும் வலது கை மித வேகப்பந்து வீச்சாளராகவும் செயல்படுகிறார். 2017 ஆம் ஆண்டு, இவர் பிப்ரவரி 7 ஆம் தேதியன்று இலங்கைக்கெதிரான போட்டியில் விளையாடியதே இவரது முதல் சர்வதேச ஒருநாள் துடுப்பாட்டப் போட்டியாகும்.\n"}
{"id": "431721", "url": "https://ta.wikipedia.org/wiki?curid=431721", "title": "சந்திரிக்கா ரவி", "text": "சந்திரிக்கா ரவி\n\nசந்திரிக்கா ரவி (, , பிறப்பு 5 ஏப்ரல்) என்பவர் ஆஸ்திரேலியயன் நடிகை, நடனமாடுபவர், மாடல் ஆவார். இவர் ஆஸ்திரேலியா பிறந்து வளர்ந்து மாடல் ஆன பிறகு இந்தியா வந்தார்.\n\n\"இருட்டு அறையில் முரட்டு குத்து\" என்ற திரைப்படத்தின் மூலம் 2018 ல் தமிழுக்கு அறிமுகமானார்.\n\nசந்திரிக்கா மெல்பேர்னில் பிறந்தவர்.\nஇவரது பெற்றோர் ரவி சிறீதரன், மல்லிகா. இவரது தந்தை தமிழன், தாய் மலையாளி. பேர்த் வில்லிடன் சீனியர் மேல்நிலைப்பள்ளியில் பள்ளிப் படிப்பையும், மேர்டொக் பல்கலைக்கழகத்தில் ஆங்கிலம் மற்றும் கிரியேட்டிவ் ஆர்ட்ஸ் (நாடகம்) ஆகியனவும் படித்தார்.\n\n2013 ல் மாடலாக பணியாற்றினார். ‌\n\n\n"}
{"id": "431722", "url": "https://ta.wikipedia.org/wiki?curid=431722", "title": "செய் (திரைப்படம்)", "text": "செய் (திரைப்படம்)\n\nசெய் 2018 இல் வெளியான தமிழ் அதிரடி, திரில்லர் திரைப்படம். இதனை ராஜ்பாபு இயக்கியிருந்தார்.\n\nநகுல், ஆஞ்சலா முஞ்சால் ஆகியோர் முக்கிய கதாபாத்திரங்களில் நடித்திருக்கின்றனர்.\n\n"}
{"id": "431726", "url": "https://ta.wikipedia.org/wiki?curid=431726", "title": "பி. கே. ஆர். மகளிர் கலைக்கல்லூரி", "text": "பி. கே. ஆர். மகளிர் கலைக்கல்லூரி\n\nபி.கே.ஆர் மகளிர் கலைக் கல்லூரி, தமிழ்நாட்டின் ஈரோடு மாவட்டம் மாவட்டத்தில், கோபிசெட்டிபாளையத்தில் 1994ஆண்டு அமரர் பி.ஆர் .நடராஜன் அவர்களால் தொடங்கப்பட்டது. பாரதியார் பல்கலைக்கழகத்தின் கீழ் தன்னாட்சி பெற்ற கல்லூரியாக இக்கல்லூரி சிறப்பாக செயல்பட்டுவருகிறது. \n\n"}
{"id": "431727", "url": "https://ta.wikipedia.org/wiki?curid=431727", "title": "அன்ஷால் முன்ஜால்", "text": "அன்ஷால் முன்ஜால்\n\nஅன்ஷால் முன்ஜால் என்பவர் இந்திய திரைப்பட மற்றும் தொலைக்காட்சி நடிகை.\n\nவிளையாட்டு ஆர் ஃபேமிலி (2010) என்ற திரைப்படத்தின் மூலம் திரைத்துறையில் அறிமுகமானார்.\n\nஇந்தியில் \"ஆரக்சன்\" (2011) என்ற திரைப்படத்தில் நடித்துள்ளார்.\n\nதூம் மச்சாகோ தூம் என்ற தொலைக்காட்சி தொடரில் நடித்துள்ளார்.\n"}
{"id": "431728", "url": "https://ta.wikipedia.org/wiki?curid=431728", "title": "உன்னை நெனச்சேன் பாட்டுபடிச்சேன்", "text": "உன்னை நெனச்சேன் பாட்டுபடிச்சேன்\n\nஉன்னை நெனச்சேன் பாட்டுபடிச்சேன் (unna nenachen paattu padichen) என்பது 1992 இல் வெளிவந்த தமிழ் நாடகத் திரைப்படமாகும். குரு தனபால் இத்திரைப்படத்தை இயக்கியிருந்தார். இத்திரைப்படத்தின் முன்னணி கதாபாத்திரங்களில் கார்த்திக், சசிகலா மற்றும் மோனிசா ஆகியோர் நடித்திருந்தனர். இத்திரைப்படத்தை ஜீ. டி. ரமேஷ் தயாரித்திருந்தார். இசைஞானி இளையராஜா இத்திரைப்படத்திற்கு இசையமைத்துள்ளார். மேலும் ஏப்ரல் 12 , 1992இல் திகதி வெளியிடப்பட்டுள்ளது. இத்திரைப்படத்தில் இடம்பெற்றுள்ள \"என்னைத்தொட்டு அள்ளி கொண்டது பலராலும் ரசிக்கப்பட்டது.\n\nSection::::கதைச்சுருக்கம்.\nமுத்தரசு (கார்த்திக்) மற்றும் பெரியசாமி (நிழல்கள் ரவி) இருவரும் சகோதரர்கள். இவர்கள் இருவரும் அவர்களுடைய தந்தை (வினுச்சக்கரவர்தி) மற்றும் பாட்டியுடன் (காந்திமதி) வசித்து வந்தனர். மீனாட்சி (சசிகலா) முத்துராசுவின் முறைப்பெண். ஆனால் அவளுக்கு வேறொரு ஆணுடன் (ஆனந்தராஜ்) திருமணத்திற்கு ஏற்பாடு செய்யப்பட்டது. ஆனால் அவள் முத்தரசு அல்லது பெரியசாமி இருவரில் ஒருவருக்கு திருமணம் செய்து கொடுக்க வேண்டும். எனவே இரு சகோதரர்களும் மீனாட்சியை கடத்த திட்டமிடுகின்றனர். ஆனால் கடத்தும் போது பெரியசாமி இறந்து விடுகின்றான்.\n\nஇதனால் இரு ஊர்க்காரர்களுக்கிடையிலும் மோதல்கள் உருவாக பஞ்சாயத்து கூட்டப்பட்டு பிரச்சினைக்கு தீர்வுகாண முற்படுகின்றனர். பஞ்சாயத்தின் போது மீனாட்சி தனது மாமாவின் வீட்டில்தான் தங்குவேன் என்று கூறுகிறாள். ஏனென்றால் மீனாட்சிக்கு அவர்களின் அடியாள் கூட்டத்தை பிடிக்கவில்லை. முத்தரசுவின் தந்தை மீனாட்சிக்கும் முத்தரசுவிற்கும் திருமணம் செய்ய ஏற்பாடு செய்கின்றார். ஆனால் முத்தரசுவிற்கு சில ஆண்டுகளுக்கு முன் இறந்து போன தனத்தின் (மோனிசா) மீதுள்ள காதலை மறக்க முடியவில்லை. இதன்பின்னர் என்ன நடக்கிறது என்பதுதான் மீதிக்கதை.\n\n\nSection::::இசை.\nஇத்திரைப்படத்திற்கு இசைஞானி இளையராஜா இசையமைத்திருந்தார். மேலும் 1992 ம் ஆண்டு இசை வெளியிடப்பட்டுள்ளது. இத்திரைப்படத்தில் இடம்பெற்றுள்ள பாடல்வரிகளை கங்கை அமரன், வாலி, பிறைசூடன், பொன்னடியன் ஆகியோர் எழுதியுள்ளனர்.\n"}
{"id": "431733", "url": "https://ta.wikipedia.org/wiki?curid=431733", "title": "லொள்ளு சபா பாலாஜி", "text": "லொள்ளு சபா பாலாஜி\n\nலொள்ளு சபா பாலாஜி (1971 – 7 March 2014) என்பவர் இந்திய திரைப்பட நடிகராவார். இவர் தொலைக்காட்சித் தொடர்களில் நடித்து பின்பு திரைத்துறைக்கு வந்தார். திண்டுக்கல் சாரதி மற்றும் சிலம்பாட்டம் திரைப்படங்களில் நடித்ததன் மூலமாக அறியப்படுகிறார். விஜய் தொலைக்காட்சியில் லொள்ளு சபா என்ற தொடரின் மூலம் தொலைக்காட்சி நிகழ்ச்சியில் பிரபலமானார்.\n\n2002 இல் பேசாத கண்ணும் பேசுமே திரைப்படத்தின் மூலம் தமிழ் திரைப்படங்களில் நடிக்கத் தொடங்கினார்.\nSection::::மரணம்.\nபாலாஜி மஞ்சள் காமாலை நோய் தாக்குதலால் சிகிச்சை பெற்றுவந்தார். அதன் பாதிப்பு காரணமாக 2014 மார்ச் மாதம் 7 ஆம் நாள் காலமானார்.\n"}
{"id": "431736", "url": "https://ta.wikipedia.org/wiki?curid=431736", "title": "18 வயசு புயலே", "text": "18 வயசு புயலே\n\n18 வயசு புயலே என்பது 2007 தமிழ் காதல் திரைப்படம் ஆகும். இதனை எம். விஜய் எழுதி இயக்கியிருந்தார். இத்திரைப்படத்தில் ராஜேஷ், நளினி, பாத்திமா பாபு, வெண்ணிற ஆடை மூர்த்தி, லொள்ளு சபா பாலாஜி மற்றும் பாண்டு ஆகியோர் நடித்திருந்தனர்.\n"}
{"id": "431739", "url": "https://ta.wikipedia.org/wiki?curid=431739", "title": "பாத்திமா பாபு", "text": "பாத்திமா பாபு\n\nபாத்திமா பாபு என்பவர் தமிழ் திரைப்பட மற்றும் தொலைக்காட்சி நடிகையும், செய்தி வாசிப்பாளரும் ஆவார். இவர் பாபு என்பவரைத் திருமணம் செய்து கொண்டார். \n\nதுர்தசன் தொலைக்காட்சி, ஜெயா தொலைக்காட்சியில் ஆகியவற்றில் செய்தி வாசிப்பாளராக இருந்தார். மின்னலே, திருத்தனி, பத்ரி போன்ற பல தமிழ்த் திரைப்படங்களில் நடித்துள்ளார். தொலைக்காட்சி தொடர்களில் குணச்சித்திரக் கதாப்பாத்திரத்தில் நடித்தவர், \"தாலியா தகரமா\" என்ற நகைச்சுவை தொலைக்காட்சி தொடரை இயக்க திட்டமிட்டிருந்தார். \n\nஇவர் முன்னாள் முதல்வர் ஜெயலலிதா அ.தி.மு.கவின் தலைமையிடத்தில் இருந்தபோது அக்கட்சியில் இணைந்தார். இவருடன் செய்தி வாசிப்பாளர் நிர்மலா பெரியசாமியும் இணைந்தார். இவர்களை அதிமுகவின் தலைமைப் பேச்சாளர்களாக 2013 இல் ஜெயலலிதா நியமித்திருந்தார். \n"}
{"id": "431740", "url": "https://ta.wikipedia.org/wiki?curid=431740", "title": "நியூட்டனின் மூன்றாவது விதி", "text": "நியூட்டனின் மூன்றாவது விதி\n\nநியூட்டனின் மூன்றாவது விதி (பொருள்: நியூட்டனின் இயக்க விதிகள்) என்பது 2009 இல் வெளிவந்த தமிழ் அதிரடி நாடக திரைப்படம் ஆகும். இதனை தாய் முத்துச்செல்வன் இயக்கியிருந்தார். எஸ். ஜே. சூர்யா, ராஜீவ் கிருஷ்ணா, சயாலி பகத் ஆகியோர் நடித்திருந்தனர்.\n"}
{"id": "431741", "url": "https://ta.wikipedia.org/wiki?curid=431741", "title": "கௌஃப்மான் ஒலிபீனேற்றம்", "text": "கௌஃப்மான் ஒலிபீனேற்றம்\n\nகௌஃப்மான் ஒலிபீனேற்றம் (\"Kauffmann olefination\") என்ற வினையின் மூலம் ஆல்டிகைடுகளையும் கீட்டோன்களையும் விளிம்பில் மெத்திலீன் குழுவைக் கொண்ட ஒலிபீன்களாக மாற்றலாம். செருமானிய வேதியியலாளர் தாமசு கௌஃப்மான் கண்டறிந்த காரணத்தால் இவ்வினை கௌஃப்மான் ஒலிபீனேற்றம் என அழைக்கப்படுகிறது. டெப்பி ஒலிபீனேற்றம், விட்டிக் வினை போன்ற வினைகளுடன் இவ்வினையும் நெருங்கிய தொடர்பு கொண்டுள்ளது.\n\nஇவ்வினைக்கான வினைப்பொருளை மாலிப்டினம் அல்லது தங்குதன் ஆலைடுகளுடன் தாழ் வெப்பநிலையில் (−78 °செல்சியசு) மெத்தில்லித்தியம் சேர்த்து தளத்திலேயே உருவாக்கப்படுகிறது\n\nவினைக்குத் தயாராகும் செயல்முறையின் போது செயல்திறனுள்ள வினைப்பொருள் தோன்றுகிறது. இது சுக்ராக் கார்பீனல்ல (எ.கா. டெப்பி-வினைப்பொருள்) என்று அணுக்கரு காந்த ஒத்ததிர்வு சோதனைகள் தெரிவிக்கின்றன.\n\nSection::::வினைவழிமுறை.\nவளையக் கூட்டு மற்றும் வளைய நீக்க வினை படிநிலை வரிசையில் ஒலிபீனேற்ற செயல்முறை நிகழ்வதாக வினைவழிமுறை சோதனைகள் கூறுகின்றன.\n\nSection::::பயன்பாடுகள்.\nநீண்ட காலமாக செயற்கை கரிம வேதியியலில் இச்சேர்மத்தின் பயன்பாடு ஏதும் அறியப்படாமல் இருந்தது. 2002 ஆம் ஆண்டு டெர்பீன் கிளினால் தயாரிப்பிற்கான ஒட்டுமொத்த தொகுப்பு வினையில் மிதமான மற்றும் காரமல்லா வினைப்பொருளாகப் பயன்படுத்தப்பட்டது. ஓருலைச் செயல்முறையில் ஒலிபீன் சீரிடம்பெயர் படிநிலையுடன் கிரப்சு வினையூக்கியுடன் இதுவும் பயன்படுகிறது. கனிம வேதியியல் வினை விளைபொருள்களையும் இந்த கரிமவுலோக வினையூக்கி சகித்து ஏற்றுக் கொள்கிறது.\n"}
{"id": "431743", "url": "https://ta.wikipedia.org/wiki?curid=431743", "title": "நிர்மலா பெரியசாமி", "text": "நிர்மலா பெரியசாமி\n\nநிர்மலா பெரியசாமி என்பவர் செய்தி வாசிப்பாளராகவும், தொலைக்காட்சி நிகழ்ச்சிகளில் தொகுப்பாளராகவும் இருந்துள்ளார்.\n\nSection::::குடும்பம்.\nஇவர் கரூரில் மார்க்சிஸ்ட் கம்யூனிஸ்ட் கட்சியை சேர்ந்த தட்சிணாமூர்த்தி என்பவருக்கு மகளாகப் பிறந்தார். இவர் பெரியசாமி என்கிற பி.எஸ்.என்.எல் ஊழியரை திருமணம் செய்து கொண்டார். இவர்களுக்கு விக்னேஷ் ஒரு மகன் உள்ளார்.\n\nSection::::தொலைக்காட்சியில்.\nஇவர் இரண்டு வருடம் ஆசிரியராக பணியாற்றினார். பொதிகை தொலைக்காட்சியில் ஏழு வருடங்கள் செய்தி வாசிப்பாளராக பணியாற்றினார். பின்பு சன் தொலைக்காட்சியில் செய்தி வாசிப்பாளராக இருந்தார். ஜி தமிழ் தொலைக்காட்சியில் \"சொல்வதெல்லாம் உண்மை\" என்ற தொலைக்காட்சி நிகழ்ச்சியில் தொகுப்பாளராக பணி செய்தார்.\n\nSection::::அரசியல்.\nஇவர் 2003 அக்டோபர் 28 ஆம் நாள் ஜெயலலிதா முன்னிலையில் அதிமுகவில் இணைந்தார். இவருடன் செய்திவாசிப்பாளர் பாத்திமா பாபுவும் அதிமுகவில் இணைந்தார். அதிமுக கட்சியின் நட்சத்திரப் பேச்சாரளாக அறியப்படுகிறார். இவர் அதிமுக கட்சியின் செய்தி தொடர்பாளர், தலைமை நட்சத்திரப் பேச்சாளர் போன்ற பல பதவிகள் வகித்தார்.\n\nஜெயலலிதாவின் மரணத்திற்குப் பிறகு அதிமுக இரண்டாக பிரிந்த போது, ஓபிஎஸ் அணியில் நிர்மலா பெரியசாமி இருந்தார்.\n"}
{"id": "431744", "url": "https://ta.wikipedia.org/wiki?curid=431744", "title": "ஸ்ரீ (நடிகர்)", "text": "ஸ்ரீ (நடிகர்)\n\nஸ்ரீ என்கிற ஸ்ரீராம் நடராஜன் ஒரு இந்தியத் திரைப்பட நடிகர் ஆவார். இவர் பாலாஜி சக்திவேல் இயக்கத்தில் வெளிவந்த \"வழக்கு எண் 18/9\" (2012) இல் முதன்முதலாக நடிகரானார்.\n\nமிஷ்கின் இயக்கத்தில் \"ஓநாயும் ஆட்டுக்குட்டியும்\" (2013) லோகேஸ் இயக்கித்தில் \"மாநகரம் (திரைப்படம்)\" (2017) போன்ற திரைப்படங்களில் நடித்துப் புகழ் பெற்றார்.\n\nஇவர் விஜய் தொலைக்காட்சியில் கனா காணும் காலங்கள் என்ற தொலைக்காட்சி தொடரில் நடித்துள்ளார். பின்பு விஜய் தொலைக்காட்சி நடத்திய பிக்பாஸ் தமிழ் 1 நிகழ்ச்சியில் பங்குபெற்றார்.\n\n"}
{"id": "431745", "url": "https://ta.wikipedia.org/wiki?curid=431745", "title": "ஐஸ்வர்யா தத்தா", "text": "ஐஸ்வர்யா தத்தா\n\nஐஸ்வர்யா தத்தா என்பவர் இந்தியத் திரைப்பட நடிகையாவார். இவர் தமிழுக்கு எண் ஒன்றை அழுத்தவும் என்ற திரைப்படத்தில் நடித்துப் புகழ்பெற்றார். 2018 இல் \"பிக் பாஸ் தமிழ் 2\" என்ற விஜய் தொலைக்காட்சி நிகழ்ச்சியில் கலந்து கொண்டு இரண்டாவதாக வந்தார்.\n\nSection::::திரைப்படங்கள்.\nSection::::தொலைக்காட்சியில்.\nவிஜய் தொலைக்காட்சி - 2018 - \"பிக் பாஸ் தமிழ் 2\"\n"}
{"id": "431747", "url": "https://ta.wikipedia.org/wiki?curid=431747", "title": "அஞ்சலி ராவ் (நடிகை)", "text": "அஞ்சலி ராவ் (நடிகை)\n\nஅஞ்சலி ராவ் என்பவர் இந்திய திரை நடிகையும், தொலைக் காட்சி நடிகையும் ஆவார். இவர் தென்னிந்திய மொழிகளான தமிழ், தெலுங்கு மலையாளம் படங்களில் நடித்துள்ளார்.\n\n\"வன்மம் (திரைப்படம்)\" (2014) மற்றும் \"பேபி\" (2015) மூலம் அறியப்படுகிறார்.\n"}
{"id": "431752", "url": "https://ta.wikipedia.org/wiki?curid=431752", "title": "இமயமலை பிணந்தின்னிக் கழுகு", "text": "இமயமலை பிணந்தின்னிக் கழுகு\n\nஇமயமலை பிணந்தின்னிக் கழுகு அல்லது இமயமலை ராஜாளி (\"Himalayan vulture\" அல்லது \"Himalayan griffon vulture\" (\"Gyps himalayensis\") என்பது அசிபித்ரிடே குடும்பத்தைச் சேர்ந்த ஒரு பழைய உலக கழுகு ஆகும். இது ஐரோப்பிய பிணந்திண்ணிக் கழுகுடன் நெருக்கமாக தொடர்புடையது, மேலும் இது ஒரு காலத்தில் அதன் ஒரு துணை இனமாக கருதப்பட்டது. இந்த இனமானது பொதுவாக இமயமலையில் மற்றும் அருகிலுள்ள திபெத்திய பீடபூமியில் காணப்படுகின்றன. என்றாலும் இவை அங்கிருந்து தெலங்காணாவுக்கு வலசை வந்ததை பறவையியலாளர்கள் கண்டறிந்தனர். இது பழைய உலகின் அசிபித்ரிடே குடும்பத்தின் இரண்டு பெரிய குழுகுகளில் ஒன்றாகும்.\n\nSection::::விளக்கம்.\nஇது ஒரு பெரிய கழுகு ஆகும். மேலும் இது இமயமலையில் காணப்படும் பெரிய மற்றும் கனத்த பறவை ஆகும். இவற்றின் உடலும் பின்னங்கால்களும் வாலுடன் காண சிக்கம் போன்று முடிகள் அடர்ந்தும், இவற்றின் தலை பெரிய பருந்தைப் போலவும் இருக்கும்.\n"}
{"id": "431757", "url": "https://ta.wikipedia.org/wiki?curid=431757", "title": "டேனியல் ஆன்னி போப்", "text": "டேனியல் ஆன்னி போப்\n\nடேனியல் ஆன்னி போப் (பிறப்பு 1 ஜூன் 1990) என்பவர் தமிழ் திரைப்பட நடிகராவார். இவர் \"இதற்குத்தானே ஆசைப்பட்டாய் பாலகுமாரா\" (2013) திரைப்படத்தின் மூலம் அறியப்படுகிறார். விஜய் தொலைக்காட்சி நடத்திய பிக்பாஸ் தமிழ் 2 என்ற நிகழ்ச்சியில் பங்குபெற்றார். சன் லைப் தொலைக்காட்சியில் மசாலா கபே என்ற நிகழ்ச்சியின் நடுவராக பணியாற்றினார்.\n\nசென்னை லயோலாக் கல்லூரியில் விஸ்வல் கம்யூனிக்கேசன் படித்துள்ளார். இவர் வெற்றிமாறன் இயக்கிய \"பொல்லாதவன்\" (2007), \"பையா\" (2010) மற்றும்\"ரொத்திரம்\" (2011) போன்ற திரைப்படங்களில் நடித்திருந்தாலும், மக்களால் கவனிக்கப்படவில்லை. கோகுல் இயக்கத்தில்2013 இல் வெளியான நகைச்சுவைத் திரைப்படமான \"இதற்குத்தானே ஆசைப்பட்டாய் பாலகுமாரா\" (2013) என்பதில் விஜய் சேதுபதிக்கு நண்பராக வந்தார். அத்திரைப்படத்தில் மக்களால் நன்கு அறியப்படும் நகைச்சுவை நடிகரானார்.\n"}
{"id": "431760", "url": "https://ta.wikipedia.org/wiki?curid=431760", "title": "சந்தீபன் சந்தா", "text": "சந்தீபன் சந்தா\n\nசந்தீபன் சந்தா (\"Sandipan Chanda\") ஒர் இந்திய சதுரங்க கிராண்டு மாசுட்டர் ஆவார். இவர் இந்தியாவின் மேற்கு வங்காள மாநிலம், கொல்கத்தா நகரைச் சேர்ந்தவர் ஆவார். 1983 ஆம் ஆண்டு ஆகத்து மாதம் 13 தேதி சந்தீபன் பிறந்தார். 2003 ஆம் ஆண்டு இவருக்கு கிராண்டு மாசுட்டர் பட்டம் கிடைத்தது. குராகாவ் சதுரங்கத் திருவிழாவில் ஒன்பது புள்ளிகளுக்கு 7.5 புள்ளிகள் எடுத்தார். அலெக்சாண்டர் சாபலோவை விட அரை புள்ளிகள் அதிகம் எடுத்து போட்டியில் இவர் வெற்றி பெற்றார்.\n\nசதுரங்க ஒலிம்பியாடு போட்டிகளில் 2004, 2006 மற்றும் 2008 ஆம் ஆண்டுகளில் இந்தியாவின் சார்பாக சந்தீபன் பங்குபெற்றார்.\n\n2013 ஆம் ஆண்டு நடந்த உலக சதுரங்க சாம்பியன் போட்டியில் விசுவ நாதன் ஆனந்துக்கு போட்டி உதவியாளராக இருந்தார்.\n\nநெதர்லாந்தில் நடைபெற்ற சதுரங்க சாம்பியன் போட்டிகளில் 2016 மற்றும் 2017 ஆம் ஆண்டுகளில் வெற்றி பெற்றார்.\n"}
{"id": "431775", "url": "https://ta.wikipedia.org/wiki?curid=431775", "title": "கவிதாலயா கிருஷ்ணன்", "text": "கவிதாலயா கிருஷ்ணன்\n\n\"கவிதாலயா\" கிருஷ்ணன் என நன்கறியப்பட்ட டி. கிருஷ்ணன் ஒரு இந்திய திரைப்பட மற்றும் தொலைக்காட்சி நடிகர் ஆவார். இவர் தமிழ் திரைப்படங்கள் மறறும் தொலைக்காட்சித் தொடர்களில் துணை கதாபாத்திரங்களில் நடித்தமைக்காக நன்கறியப்பட்டவர் ஆவார். இவர் கவிதாலயா புரொடக்சன்ஸ் நிறுவனம் தயாரித்து, இயக்குநர் கே. பாலச்சந்தர் இயக்கிய திரைப்படங்கள் மற்றும் தொலைக்காட்சித் தொடர்களில் தொடர்ந்து நடித்து வந்ததால் இவருடைய பெயருடன் \"கவிதாலயா\" என்பது அடைமொழியாக ஒட்டிக்கொண்டது.\n\nSection::::தொழில் வாழ்க்கை.\nஇவர் எண்பதிற்கும் மேற்பட்ட திரைப்படங்கள், அறுபதிற்கும் மேற்பட்ட தொலைக்காட்சித் தொடர்கள் மற்றும் மேடை நாடகங்களில் 1000 முறைக்கும் மேலாக நடித்தவர் ஆவார். இவருக்கு 2005 ஆம் ஆண்டில் தமிழ்நாடு அரசு கலைமாமணி விருது வழங்கியது. சென்னையில் உள்ள கிண்டி பொறியியல் கல்லூரியில் தன்னுடன் வகுப்புத் தோழனாக இருந்த கிரேசி மோகனுடன் இணைந்து மேடை நாடகங்களில் நடிக்கத் தொடங்கினார். கிரேசி மோகனின் நாடகமான \"சலுானில் நிச்சயிக்கப்பட்ட திருமணம்\" என்ற நாடகத்தை இயக்குநர் கே. பாலச்சந்தர் பொய்க்கால் குதிரை என்ற திரைப்படமாக இயக்கிய போது அத்திரைப்படத்தில் அறிமுகமானார்.\n\n"}
{"id": "431776", "url": "https://ta.wikipedia.org/wiki?curid=431776", "title": "பைசைக்ளோ(2.2.1)எப்டேன்-2-கார்போநைட்ரைல்", "text": "பைசைக்ளோ(2.2.1)எப்டேன்-2-கார்போநைட்ரைல்\n\nபைசைக்ளோ(2.2.1)எப்டேன்-2-கார்போநைட்ரைல் (\"Bicyclo[2.2.1]heptane-2-carbonitrile\") என்பது CHN என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இவ்வேதிப் பொருள் மிகுந்த தீங்கு விளைவிக்கும் ஒரு பொருள் என்று அமெரிக்க அவசரகாலத் திட்டமிடல் மற்றும் சமூகதகவல் பெறும் உரிமைச் சட்டம் (42 யு.எசு.சி 11002) வகைப்படுத்தியுள்ளது. குறிப்பிட்ட அளவுகளில் பைசைக்ளோ [2.2.1]எப்டேன்-2-கார்போநைட்ரைல் சேர்மத்தை உற்பத்தி செய்வது, சேமித்து வைப்பது, பயன்படுத்துவது முதலிய நடவடிக்கைகளுக்கு கட்டுப்பாடுகள் விதிக்கப்பட்டுள்ளன .\n"}
{"id": "431778", "url": "https://ta.wikipedia.org/wiki?curid=431778", "title": "டைதயோடையசோல்", "text": "டைதயோடையசோல்\n\nடைதயோடையசோல்கள் (\"Dithiadiazoles\") என்பவை வேதியியலில் RCNS என்ற பொது வாய்ப்பாட்டைக் கொண்டுள்ள பல்லினவளையச் சேர்மங்களின் குடும்பத்தைக் குறிக்கும். பல மாற்றியன்கள் காணப்படுவதற்கு சாத்தியம் இருப்பினும் 1,2,3,5-டைதயாடையசோல்கள் மட்டுமே அதிக கவனத்தை ஈர்ப்பனவாக உள்ளன. நடுநிலைச் சேர்மங்கள் 7 π எலக்ட்ரான்களுடன் அடிப்படைக் கூறுகள் எனப்படும் தனியுறுப்புகளாக உள்ளன. டைதயோடையசோல்களை ஆக்சிசனேற்றம் செய்து டைதயாடையசோனியம் நேர்மின் அயனிகள் பெறப்படுகின்றன.\nதயசைல் குளோரைடுடன் நைட்ரைல்கள் சேர்த்து வினைபுரியச் செய்வதால் டைதயாடையசோனியம் நேர்மின் அயனிகளின் குளோரைடு உப்புகள் தயாரிக்கப்படுகின்றன. \n"}
{"id": "431779", "url": "https://ta.wikipedia.org/wiki?curid=431779", "title": "போரோல்", "text": "போரோல்\n\nபோரோல் (\"Borole\") என்பது கருத்தியல் நிலையிலுள்ள ஒரு பல்லின வளையக் கரிமச் சேர்மம் ஆகும். ஐந்து உறுப்பினர்களைப் பெற்று CHBH என்ற மூலக்கூற்று வாய்ப்பாட்டால் இச்சேர்மம் விவரிக்கப்படுகிறது.பதிலீடு செய்யப்படாத சேர்மம் எதுவும் தனிமைப்படுத்தப்படவில்லை. தனித்துப் பிரிக்கப்பட்ட பதிலீடு செய்யப்பட்ட வழிப்பெறுதிகள் போரோல்கள் எனப்படுகின்றன. \nபோரோல்களை மெட்டலோல்கள் எனப்படும் சைக்ளோபென்டாடையீன் வழிப்பெறுதிகளாக வகைப்படுத்துகிறார்கள். இதனடிப்படையில் நோக்கினால் இவை பிரோல்களில் உள்ள நைட்ரசன் அணுக்களை போரான் அணுக்கள் இடப்பெயர்ச்சி செய்துள்ள பிரோல்களின் கட்டமைப்பை ஒத்த சேர்மங்களாகக் கருதப்படுகின்றன. எனினும் அக்கெல்சு விதியை போரோலுக்கு பொருத்திக் காணவியலாது. அரோமாட்டிக் பண்புக்கு எதிரான சேர்மமாக இது கருதப்படுகிறது . \n\nSection::::வினைகள்.\nபென்டாபினைல்போரோல் என்ற முதலாவது போரோலை தனித்துப் பிரிக்க இயலும். 1,1-டைமெத்தில்-2,3,4,5-டெட்ராபீனைல்சிடானோலுடன் பீனைல்போரான் டைகுளோரைடு சேர்த்து வினைபுரியச் செய்வதால் இதை தயாரிக்க இயலும். பெரொசீன் வகைச் சேர்மங்களைத் தயாரிக்க போரோல்களைப் பயன்படுத்தலாம் Boroles can be used to form ferrocene-like sandwich compounds.\n"}
{"id": "431783", "url": "https://ta.wikipedia.org/wiki?curid=431783", "title": "ரங்கூன் (2017 திரைப்படம்)", "text": "ரங்கூன் (2017 திரைப்படம்)\n\nரங்கூன் (Rangoon)என்பது 2017 இல் வெளிவந்த அதிரடித் திரைப்படம் ஆகும். இதனை ராஜ்குமார் பெரியசாமி இயக்கியுள்ளார். இப்படத்தை இயக்குனர் ஏ. ஆர். முருகதாஸ் தயாரித்தார்.கௌதம் கார்த்திக் (நடிகர்), சானா மக்புல் ஆகியோர் இப்படத்தில் முக்கிய கதாபாத்திரத்தில் நடித்தார்கள். இதே பெயரில் இந்தியில் மொழிமாற்றம் செய்யப்பட்டது.\n\nSection::::கதைச்சுருக்கம்.\nசிறு வயதில் தொலைத்த வாழ்க்கையை வாழ வெங்கட்(கௌதம் கார்த்திக் (நடிகர்))டின் குடும்பம் ரங்கூனிலிருந்து சென்னை வருகிறது. தந்தை இறந்த பின் வெங்கட் தனது தாயார்(ஸ்ரீபிரியா) மற்றும் அவனது சகோதரி(உபாசனா) வை கவனித்டு வருகிறார். நண்பனான குமாருடன் (சித்திக்) சேர்ந்து சட்டவிரோதமாக தங்கத்தை கடத்தும் குண்சீலனுடன் பணிபுரிகின்றனர். வெங்கட் சீக்கிரமாகவே குணசீலனின் நம்பிக்கைக்கு பாத்திரமாகின்றான். மேலும் நடாஷாவுடன் காதலில் விழுகிறான் வெங்கட் இதற்கிடையில் அதிகாரி சயத் இந்தக் கடத்தலை தடுத்து குணசீலனையும் அவனது கூட்டத்தையும் கைது செய்ய முயல்கிறார். குணசீலன் தான் கடைசியாக ஒரு பெரிய கடத்தலை செய்ய எண்ணி அதன் பொறுப்பை வெங்கட்டிடம் ஒப்படைக்கிறான். இதற்கிடையில் அந்தத் தங்கம் வெங்கட்டிடமிருந்து பறிக்கப்படுகிறது. தங்கத்தை பறித்தவர் யார்? தங்கம் மீட்கப்பட்டதா? குணசீலனும் அவனது ஆட்களும் கைது செய்யப்பட்டனரா? என்பதும் மீதிக் கதையாகும்.\n\nSection::::நடிகர்கள்.\nகௌதம் கார்த்திக் -வெங்கட்\nசானா மக்புல் - நடாசா\nடேனியல் ஆன்னி போப் - சசி\nசித்திக் (நடிகர்)|சித்திக் -குணசீலன்\nஆனந்த் (நடிகர்)|ஆனந்த]] -சயத் நியாசுதின்\nஸ்ரீகுமார்]] -கேசவன்\nSection::::தயாரிப்பு.\n2004 இல் ஏ. ஆர். முருகதாஸ் தன்னுடைய உதவியாளர் ராஜ்குமார் பெரியசாமி என்பவரைக் கொண்டு முதலில் ரங்கூன் படத்தை எடுக்க திட்டமிட்டுள்ளார். அதே போல ஜி. வி. பிரகாஷ் குமார்க்கு பதிலாக அறிமுக இசையமையார் விக்ரம் இப்படத்தின் உள்ளே வந்தார். அனிஷ் தருண் ஒளிப்பதிவை மேற்கொண்டுள்ளார். இப்படத்தின் படபிடிப்பு மியான்மர் மற்றும் சென்னையில் படமாக்கப்பட்டது.\n\nSection::::ஒலித்தொகுப்பு.\n5 பாடல்கள் கொண்ட இப்படத்தின் இசை விஷால் சந்திரசேகர்.\n"}
{"id": "431785", "url": "https://ta.wikipedia.org/wiki?curid=431785", "title": "திரி", "text": "திரி\n\nதிரி 2017 இல் வெளிவந்த தமிழ்த் திரைப்படமாகும். இதனை அசோக் அமிர்தராஜ் இயக்கியுள்ளார்.\n\nஅஸ்வின் ககுமனு, சுவாதி ரெட்டி, ஜெயப்பிரகாசு, ஏ. எல். அழகப்பன் மற்றும் கருணாகரன் ஆகியோர் நடித்துள்ளனர்.\n"}
{"id": "431790", "url": "https://ta.wikipedia.org/wiki?curid=431790", "title": "1-நைட்ரோபைரீன்", "text": "1-நைட்ரோபைரீன்\n\n1-நைட்ரோபைரீன் (\"1-Nitropyrene\") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். எரிதல் செயன்முறையின்போது ஓர் உடன் விளைபொருளாக இச்சேர்மம் உருவாகிறது. டீசல் இயந்திரத்தில் வெளியிடப்படும் முதன்மையான நைட்ரோயேற்ற பல்வளைய அரோமாட்டிக் ஐதரோகார்பன் சேர்மமும் இதுவேயாகும். புற்றுநோய் ஆராய்ச்சி அனைத்துலக முகமை 1-நைட்ரோபைரீன் சேர்மத்தை குழு2பி புற்றுநோயூக்கி என வகைப்படுத்தியுள்ளது. மேலும் இவ்வேதிச் சேர்மத்தால் மனிதர்களிடத்திலும் புற்றுநோய் உருவாகும் சாத்தியம் உள்ளதாக இம்முகமை தெரிவிக்கிறது. \n"}
{"id": "431791", "url": "https://ta.wikipedia.org/wiki?curid=431791", "title": "திரு திரு துறு துறு", "text": "திரு திரு துறு துறு\n\nதிரு திரு துறு துறு 2009 இல் வெளிவந்த தமிழ்த் திரைப்படமாகும். நந்தினி ஜேஎஸ் என்பவர் இப்படத்தை இயக்கியுள்ளார். அஜ்மல் அமீர், ரூபா மஞ்சரி, மௌலி (இயக்குநர்), லட்சுமி ராமகிருஷ்ணன், பேபி தர்மன் ஆகியோர் நடித்துள்ளனர்.\n"}
{"id": "431795", "url": "https://ta.wikipedia.org/wiki?curid=431795", "title": "சாருகேசி (எழுத்தாளர்)", "text": "சாருகேசி (எழுத்தாளர்)\n\nசாருகேசி என்ற புனைபெயரைக் கொண்ட எஸ். விஸ்வநாதன் (1938 - சனவரி 30, 2019) தமிழக எழுத்தாளரும், இசை விமர்சகரும் ஆவார். பிரபலமான வார, மாத இதழ்களில் தமிழிலும் ஆங்கிலத்திலும் சங்கீத, நாட்டிய, நாடக விமர்சனங்கள் எழுதி வந்தார்.\n\nSection::::வாழ்க்கைக் குறிப்பு.\nசாருகேசியின் இயற்பெயர் சுப்பிரமணியன் விஸ்வநாதன். பாலக்காட்டில் பிறந்தார். எழுத்தாளர் எழுத்தாளர் தேவனின் உறவினர். இவரது முதல் கட்டுரை 1955 ‘கண்ணன்’ இதழில் வெளியானது. முதல் சிறுகதை 1960 இல் கல்கி இதழில் வெளியானது. அகமதாபாதில் தனியார் நிறுவனம் ஒன்றில் பணிபுரிந்தார். பின்னர் சென்னை திரும்பி இந்து, வீக்எண்ட் எக்ஸ்பிரஸ், எகனாமிக் டைம்சு போன்ற நாளிதழ்களில் ஆங்கிலக் கட்டுரைகளை எழுதினார். சுதா மூர்த்தியின் மூன்று ஆங்கில நூல்களைத் தமிழாக்கம் செய்துள்ளார்.\n\nபின்னாட்களில் தனது கர்நாடக இசை அறிவைப் பெருக்கிக் கொண்டார். 1980-களில் சமூக ஆர்வலர்கள், இலக்கிய ஆர்வலர்கள், அரசியல்வாதிகள், கலைத்துறையினர் என பலர்காணல்களை கல்கியில் எழுதினார். \"உலக மாமியார்களே ஒன்று சேருங்கள்\" என்ற இவரது சிறுகதை கல்கியில் முதல்பரிசை வென்றது. 28 இளம் கலைஞர்களின் நேர்காணல்கள் 'இயல் இசை நாடகம்' என்ற பெயரிலேயே நூலாக வெளிவந்தது.\n\nSection::::சமூகப் பணி.\nபுத்தக நண்பர்கள் சங்கத்தில் இவரது பங்களிப்பு முக்கியமானது. தேவன் அறக்கட்டளையிலும் முக்கியப் பொறுப்புகளை ஏற்று செயல்பட்டு வந்தார்.\n\nSection::::மறைவு.\nபுற்றுநோயால் பாதிக்கப்பட்ட நிலையில் சாருகேசி சென்னையில் அபிராமபுரத்தில் உள்ள அவரது இல்லத்தில் 2019 சனவரி 30 இல் தனது 80-வது அகவையில் காலமானார். இவர் திருமணம் செய்யாதவர். இவருக்கு 4 சகோதரிகள், 2 சகோதரர்கள் உள்ளனர். மஞ்சரி இதழின் ஆசிரியராகப் பணியாற்றிய லெமன் என்கிற லெட்சுமணன் இவரது மூத்த சகோதரர்.\n"}
{"id": "431797", "url": "https://ta.wikipedia.org/wiki?curid=431797", "title": "நாகம்மை", "text": "நாகம்மை\n\nநாகம்மை (Nagammai) (1885–1933) ஒரு இந்திய சமூக செயற்பாட்டாளர் மற்றும் பெண் உரிமைச் செயற்பாட்டாளரும் ஆவார். இவர் இந்தியாவில் இயங்கி வந்த புலனடக்க இயக்கம் மற்றும் வைக்கம் சத்யாக்கிரகம் ஆகியவற்றில் கலந்து கொண்டமைக்காக நன்கு அறியப்பட்டவர் ஆவார். இவர் சுய மரியாதை இயக்கத்தை தலைமை தாங்கிய ஈ. வெ. ரா. பெரியாரின் மனைவியாவார்.\n\nSection::::தொடக்க கால வாழ்க்கை.\nநாகம்மை சென்னை மாகாணத்தில் இருந்த சேலம் மாவட்டத்தில் தாதம்பட்டி என்ற ஊரில் ரெங்கசாமி மற்றும் பொன்னுத்தாய் என்ற பெற்றோருக்கு 1885 ஆம் ஆண்டு மகளாகப் பிறந்தார். நாகம்மை முறையான கல்வி பயின்றதில்லை. 1898 ஆம் ஆண்டு தனது 13 ஆம் வயதில் தனது மைத்துனர் இராமசாமியை மணந்தார். இத்தம்பதியினருக்கு ஒரு குழந்தை பிறந்து ஐந்து மாத காலத்தில் இறந்து விட்டது.\n\nSection::::செயற்பாடுகள்.\n1919 ஆம் ஆண்டில், இராமசாமி இந்திய தேசிய காங்கிரசில் சேர்ந்தார். நாகம்மை இவரது அரசியல் வாழ்க்கைக்கு மிகுந்த ஆதரவாக இருந்தார். மகாத்மா காந்தி கள்ளுக்கடை மறியல் போராட்டத்திற்கான அழைப்பு விடுத்த போது, ஈரோட்டில் பெண்களைக் கொண்டு கள்ளுக்கடை மறியல் போராட்டத்தை முன்னின்று நடத்தினார். இந்த இயக்கமானது நாட்டின் பிற பகுதிகளில் வன்முறை சம்பவங்கள் நிகழ்ந்த போது மற்ற காங்கிரஸ் தலைவர்கள் காந்தியை போராட்டங்களைக் கைவிட வேண்டினர். காந்தி இந்தப் போராட்டத்தின் முடிவு என் கைகளில் இல்லை ஈரோட்டில் உள்ள இரண்டு பெண்களிடம் உள்ளது என்றார். அந்த இரண்டு பெண்கள் நாகம்மை மற்றும் நாகம்மையின் மைத்துனி கண்ணம்மாள் ஆகியோர் ஆவர்.\n\nதிருவாங்கூர் மாகாணத்தில் தீண்டாமையானது ஆதிக்கம் செலுத்திய காலத்தில், தாழ்த்தப்பட்ட மக்கள் கோயிலுக்குள் நுழைவதையும், கோயிலைச் சுற்றியுள்ள வீதிகளில் நடப்பதற்கும் தடை இருந்தது. காங்கிரசு தாழ்த்தப்பட்ட மக்கள் கோயில் மற்றும் தெருக்களுக்குள் நுழைவதைத் தடை செய்வதை எதிர்த்து வைக்கம் சத்தியாக்கிரகத்தைத் தொடங்கியது. நாகம்மை மற்றும் இராமசாமி ஆகியோர் 1924 ஆம் ஆண்டு ஏப்ரல் 14 ஆம் நாள் இந்தப் போராட்டத்தில் கலந்து கொண்டனர். நாகம்மை போராட்டத்தில் கலந்து கொண்ட பெண்களை முன்னின்று நடத்தி மே 1924 இல் கைது செய்யப்பட்டார்.\n\n1925 ஆம் ஆண்டில் இராமசாமி சுயமரியாதை இயக்கத்தைத் தொடங்கிய போது இயக்கத்தில் பெண்கள் பங்குபெறுவதை ஊக்கப்படுத்தினார். இவர் பல விதவை மறுமணங்கள் மற்றும் சுயமரியாதைத் திருமணங்களை முன்னின்று நடத்தியுள்ளார். இராமசாமி ஐரோப்பாவிற்குச் சென்றிருந்த போது குடியரசு இதழின் ஆசிரியராக இருந்தார்.\n\nSection::::பெருமைகள்.\nநாகம்மை 1933 ஆம் ஆண்டு மே 11 ஆம் நாள் ஈரோட்டில் மறைந்தார். தமிழ்நாட்டில் பல பள்ளிகள் நாகம்மையின் பெயரைத் தாங்கியுள்ளன. தமிழ்நாட்டில் பெண்களுக்கு உயர்கல்வி வழங்குவதற்கு தமிழக அரசாங்கம் பெரியார் ஈ. வெ. ரா. நாகம்மை இலவசக் கல்வித் திட்டத்தை அறிமுகப்படுத்தியது.\n"}
{"id": "431809", "url": "https://ta.wikipedia.org/wiki?curid=431809", "title": "ராஜாத்தி சல்மா (கவிஞர்)", "text": "ராஜாத்தி சல்மா (கவிஞர்)\n\nரொக்கியா பேகம் என்ற ராஜாத்தி சல்மா (rajathi salma) என்பவர் 1968 ஆம் ஆண்டு தமிழகத்தில் உள்ள திருச்சி மாவட்டம் துவரங்குறிச்சி என்ற ஊரில் பிறந்த தமிழ் இஸ்லாமிய பிண்ணனி கொண்ட கவிஞர், எழுத்தாளர் மற்றும் அரசியல்வாதியாவார். சல்மா எழுதிய ‘இரண்டாம் சாமங்களின் கதை’, ஆங்கிலத்தில் மொழி பெயர்க்கப்பட்ட பிறகு, \"ஏசியன் புக்கர் ப்ரைஸ்\" எனப்படும் \"மேன் ஏசியன் லிட்டெரரி விருது\"க்காக தேர்வு செய்யப்பட்டிருந்ததன் காரணமாக தமிழ் இலக்கிய உலகில் பரவலாக அறியப்பட்டவர். தமிழ் படைப்பாளி ஒருவர் ‘ஏசியன் புக்கர் ப்ரைஸ்’க்கான லாங் லிஸ்ட்டில் தேர்வு செய்யப்பட்டது இதுவே முதல் முறையாகும்.\nSection::::இளம்பருவம்.\nராஜாத்தி சல்மா 1968 ம் ஆண்டு தமிழகத்தில் உள்ள திருச்சி மாவட்டம் துவரங்குறிச்சி என்ற ஊரில் சம்சுதீன், சர்புன்னிசா ஆகியோரின் மகளாக பிறந்தார். அவரது 13ம் வயதில் தனது தோழிகளுடன் திரையரங்கு சென்று திரைப்படம் பார்த்த காரணத்தால் அவரது குடும்பத்தார் அவரை பள்லி செல்ல அனுமதிக்கவில்லை. திராவிட பாரம்பரியம் கொண்ட அப்துல் மாலிக் என்பவருக்கு திருமணம் செய்து வைக்கப்பட்டார். அதன்பின் கவிதைகள் ,கட்டுரைகள் மற்றும் கதைகள் எழுதத்தொடங்கினார்.\n\nசல்மாவின் 17ம் வயதில் காலச்சுவடு பதிப்பகம் மூலமாக அவரது முதல் கவிதைத் தொகுப்பான ஒரு மாலையும் இன்னொரு மாலையும் வெளியானது.\n\n\n\n\nSection::::அரசியல் வாழ்வு.\nதிருச்சி மாவட்டம், பொன்னம்பட்டி ஊராட்சி மன்றத்தின் தலைவராக தன் அரசியல் வாழ்க்கையைத் தொடங்கிய ராஜாத்தி பேகம் என்ற ரொக்கையா, திராவிட முன்னேற்ற கழகத்தில் இணைந்து தமிழ்நாடு சமூக நல வாரியத்தின் தலைவியாகவும் பணியாற்றியுள்ளார். 2006ல் மருங்காபுரி தொகுதியில் தி.மு.க. சார்பில் போட்டியிட்டு வெற்றிவாய்ப்பை இழந்தார்.\n\n"}
{"id": "431812", "url": "https://ta.wikipedia.org/wiki?curid=431812", "title": "லிஸ்டின் ஸ்டீபன்", "text": "லிஸ்டின் ஸ்டீபன்\n\nலிஸ்டின் ஸ்டீபன் என்பவர் இந்தியத் திரைப்பட தயாரிப்பாளர் ஆவார். இவர் தென்னிந்திய மொழிகளான தமிழ் மலையாளம் மொழிகளில் படங்களை தயாரித்துள்ளார்.\n\n2011 இல் டிராபிக் என்ற திரைப்படத்தை தயாரித்துள்ளார். இதுவே முதல் தயாரிப்பாகும். சாப்பா குரிஷ் என்பது இவரது தயாரிப்பில் வெளிவந்த இரண்டாவது திரைப்படம்.\n"}
{"id": "431817", "url": "https://ta.wikipedia.org/wiki?curid=431817", "title": "சத்ய பிரதா சாகு", "text": "சத்ய பிரதா சாகு\n\nசத்ய பிரதா சாகு (Sathya Pratha Sahoo) தமிழகத் தலைமை தேர்தல் அதிகாரி ஆவார். இவர் 2018 பிப்ரவரி 22 முதல் தமிழகத் தேர்தல் ஆணையராக நியமிக்கப்பட்டார். 2018 மார்ச் 15 ஆம் நாள் இப்பணியை ஏற்றுக்கொண்டார். இவர் 1997 ஆம் ஆண்டு இந்திய ஆட்சிப்பணி அலுவலர் ஆவார். இவர் ஒடிசா மாநிலத்தைச் சார்ந்தவர் ஆவார். முன்னதாக இவர் சென்னைப் பெருநகர குடிநீர் வடிகால் வாரியத்தின் நிர்வாக இயக்குநராக இருந்தார். நாடாளுமன்றத்திற்கும், தமிழ்நாட்டில் காலியாக உள்ள சட்டசபைத் தொகுதிகளுக்கும் தேர்தல் அறிவிக்கப்பட்டால் தயார் நிலையில் இருப்பதாகத் தெரிவித்தார். இவருக்கு முன்னதாக தமிழக தேர்தல் அதிகாரியாக ராஜேஷ் லகானி பதவியில் இருந்தார்.\n"}
{"id": "431822", "url": "https://ta.wikipedia.org/wiki?curid=431822", "title": "பெர்கமோன் அருங்காட்சியகம்", "text": "பெர்கமோன் அருங்காட்சியகம்\n\nபெர்கமோன் அருங்காட்சியகம் (Pergamon Museum) () ஜெர்மனி நாட்டின் பெர்லின் நகரத்தின் அருங்காட்சியகத் தீவில் அமைந்த பண்டைய கலை மற்றும் வரலாற்றுத் தொல்பொருட்களின் அருங்காட்சியகம் ஆகும். இவ்வருங்காட்சியகம் 1930-இல் துவக்கப்பட்டது.\n\nஇவ்வருங்காட்சியகத்தில் பண்டைய அண்மை கிழக்கின் நகரங்களான பாபிலோன், உரூக், அசூர், பண்டைய எகிப்து, நினிவே நகரங்களில் அகழ்வாய்வு செய்த போது கிடைத்த தொல்பொருட்கள் காட்சிக்கு வைக்கப்பட்டுள்ள்து. \n\nஇவ்வருங்காட்சியகத்தில் தொல்லியல் சிறப்பு மிக்க நினைவுச்சின்னங்களில் புகழ்பெற்றவைகள் , கிமு 575 ஆண்டில் இரண்டாம் நெபுகாத்நேசர் நிறுவிய பாபிலோனின் இஷ்தர் கோயில் நுழைவாயில், பாபிலோனின் சிங்கம், சுடுமண் பலகைகளில் எழுதப்பட்ட சுமேரிய மொழியில் கிமு 2100-இல் எழுதப்பட்ட கில்கமெஷ் காப்பியம், அனதோலியாவின் கிபி இரண்டாம் நூற்றாண்டின் மெலிட்டஸ் வணிக வளாகத்தின் நுழைவாயில் மற்றும் உதுமானியப் பேரரசின் சத்தா அரண்மனை முகப்பு ஆகும்.\n\n"}
{"id": "431827", "url": "https://ta.wikipedia.org/wiki?curid=431827", "title": "3-எப்டனால்", "text": "3-எப்டனால்\n\n3-எப்டனால் (\"3-Heptanol\") என்பது CHO. என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் ஆல்க்ககாலாகும். இதை ஐயுபிஏசி பெயரிடு முறையில் எப்டேன்-3-ஆல் என்று அழைக்கலாம். இதுவொரு படியா மூலக்கூறு ஆகும். எனவே (R)- மற்றும் (S)- மாற்றியன்கள் இச்சேர்மத்திற்கு உண்டு. \n"}
{"id": "431830", "url": "https://ta.wikipedia.org/wiki?curid=431830", "title": "தொரத்தி கெய்லி", "text": "தொரத்தி கெய்லி\n\nதொரத்தி மேரி கெய்லி (1874-1955) பூசணவியல் வல்லுனர் (மைகோலோஜிஸ்ட்) ஆவார். 1927 ஆம் ஆண்டு டூலிப் முறிவு வைரசின் காரணமாக ஏற்படுகிறது என்பதை கண்டறிந்தவர்.\n\nSection::::ஆரம்பகால வாழ்க்கை.\nஇவர் இலங்கையில் பிறந்தார். தனது ஏழாவது வயதில் இலங்கையிலிருந்து இங்கிலாந்து சென்றார். இவரது தந்தை ரிச்சட் கெய்லி இலங்கையில் 14வது தலைமை நீதிபதியாக பதவி வகித்தார். மேரி கெய்லி ஸ்டம்போர்ட் உயர்நிலை பள்ளியில் கல்வி கற்றார். மேரி கெய்லி பல்கலைக்கழக கல்லூரிக்கு தோட்டக்கலை படிக்க செல்லும் முன் இலண்டன் பல்கலைக் கழகத்திற்குச் சென்றார்.\n\nஸ்டம்போர்ட்  பள்ளியில் கற்ற பின் ஜெர்மனிக்கு சென்று இசை பயின்றார். பல்கலைக்கழக கல்லூரியில் தோட்டக்கலையில் டிப்ளோமா பெற்றார். பல்கலைக்கழக கல்லூரிக்கு செல்லும் முன்னர் சிறிது காலம்  விஞ்ஞானம் கற்றார்.\n\nSection::::சாதனைகள்.\nமேரி கெய்லி மண், தாவர நோய்கள் என்பவற்றை பற்றி கற்பதில் ஆர்வமாக இருந்தார். கல்வி வாரிய தேர்வுகளில் முதல் வகுப்பில் தேர்ச்சி அடைந்து பதக்கங்கள் பெற்றார். ரோயல் தோட்டக்கலை சமூக தேர்வில் முதல் வகுப்பில் தேர்ச்சி பெற்றதோடு தாவரவியல் துறைக்கு சொந்தமான தோட்டத்தில் கண்காணிப்பாளராக நியமிக்கப்பட்டார்.\n\nதொரத்தி திறமையான ஓவியராக இருந்தார். விடுமுறை காலங்களில் பூஞ்சைகளை வரைந்தும், பரிசோதித்தும் கொண்டிருந்தார்.\n\nSection::::முதலாம் உலக போரின் போது.\n1910 ஆண்டு ஜூன் மாதத்தில் ஜோன் இன்னஸ் மையத்தில் தன்னார்வ தொண்டு புரிந்தார். ஆய்வுக்கூடங்கள் கட்டுவதற்கு முன்னர் மனோர் வீட்டில்  பணிபுரியும் கட்டாயம் ஏற்பட்டது.\n\n1914 முதல் 1918 வரையான காலப்பகுதியில் போர் வேலைகளில் ஈடுபட்டார். யுத்தத்தின் கடைசி 18 மாதங்களுக்கு உதவுவதற்காக ஜோன் இன்னஸ் இல் இருந்து விலகினார்.\n\n1916 இல் லண்டனில் உள்ள லிஸ்டர் தடுப்பு மருத்துவ நிறுவனத்தில்  டெட்னஸ் தொற்று நோய் திட்டத்திற்கான ராயல் ராணுவ மருத்துவ விசாரணைக்கு உதவினார். பிறகு 1914 இல் இங்கிலாந்து திரும்பினார். ஜோன் இன்னசில் இணைந்தார். அந்த ஆண்டில் பூசணவியல் வல்லுனர் பட்டத்தை பெற்றார்.\n\nSection::::கண்டுபிடிப்புகள்.\n1919 ஆம் ஆண்டு மரபணு சங்கத்தின் ஸ்தாபக உறுப்பினரானார். ஐக்கிய இராச்சியத்தில் பூஞ்சை மரபியல் பற்றிய ஆய்வை அறிமுகப்படுத்தினார்.\n\nடூலிப் முறிவு எனப்படும் அசாதாரண நிற மாறுப்பாடு மரபியல் காரணமாக தோன்றவில்லை எனவும் பரவியிருக்கும் வைரசு காரணமாக தோன்றியது எனவும் கண்டறிந்து அதற்கான சிகிச்சையையும் பரிந்துரைத்தார். 1928 ஆம் ஆண்டு தன் கண்டுபிடிப்பை வெளியிட்டார். டூலிப் முறிவினால் எரிச்சல் அடைந்திருந்த உண்மையான நிறம் விரும்பும் ஆர்வலர்கள் இதனால் மகிழ்ச்சி அடைந்தனர். தொரத்தி பூஞ்சைகள்  அவற்றின் இனப்பெருக்கம் தொடர்பான ஆய்வுகளில் ஈடுபட்டார்.\n\nஇவர் 1938 இல் ஓய்வு பெற்றார். 1939 இல் பிரிட்டிஷ் மைக்கோலோஜிகல் சங்கத்தின் துணைத் தலைவராக தேர்ந்தெடுக்கப்பட்டார்.\n"}
{"id": "431841", "url": "https://ta.wikipedia.org/wiki?curid=431841", "title": "மரிச்ஜாப்பி படுகொலைகள்", "text": "மரிச்ஜாப்பி படுகொலைகள்\n\nமரிச்ஜாப்பி படுகொலைகள் (Marichjhapi Massacre) என்பது மேற்கு வங்கம் மாநில சுந்தரவனக் காட்டிலுள்ள மரிச்ஜாப்பி தீவில் வசித்து வந்த வங்கதேசத்து தலித் அகதிகள் மீது 1979 ஆண்டு வாக்கில் நடந்த படுகொலையாகும். ஜோதி பாசு முதல்வராக இருந்த போது நடந்த இந்த நிகழ்வில் காவல்துறையின் துப்பாக்கிச் சூட்டிலும், பசிபட்டிணியிலும் ஆயிரக்கணக்கில் மக்கள் இறந்து போனார்கள்.\n\nSection::::பின்னணி.\nபாக்கிஸ்தானிலிருந்து கிழக்குப் பாக்கிஸ்தான் பிரிந்த பின்னர் இந்துக்கள் பலர் அகதிகளாக இந்தியா வந்தனர். உயர் மற்றும் நடுத்தர மக்கள் மேற்கு வங்காளத்தில் எளிதில் குடிபுகுந்தனர். ஆனால் பின்னர் அதிகமாக வந்த நாமசூத்திரர் என்றழைக்கப்படும் ஏழை தலித் மக்கள் வங்காளத்தில் குடிபுக முடியவில்லை. பின்னர் தண்டகாரண்யம் (ஒடிசா மற்றும் மத்தியப் பிரதேசம்) பகுதிகளுக்குக் கட்டாயப்படுத்தி அனுப்பி வைக்கப்பட்டனர்.\n\nSection::::நிகழ்வு.\n1978 ஆம் ஆண்டு வாக்கில் அதிகமாக அகதிகள் மேற்கு வங்க மாநிலத்திற்குள் வருகிறார்கள். அப்போது இருந்த ஜோதி பாசு தலைமையிலான இடது முன்னணி அரசு அகதிகளைச் சுமையாகக் கருதி கொள்கை முடிவை எடுக்கிறது. நாட்டுக்குள் வந்த சுமார் 150,000 அகதிகளில் (பெரும்பாலானோர் திருப்பி அனுப்பப்பட்டனர்) சுமார் 40,000 அகதிகள் தெற்கு நோக்கி சென்று பாதுகாக்கப்பட்ட காட்டுப் பகுதியான மரிச்ஜாப்பி தீவில் குடிபுகுகிறார்கள். இது பாதுகாக்கப்பட்ட சுந்தர வனப்பகுதி என்பதால் அரசானது அவர்களை அப்புறப்படுத்த முனைகிறது. 24 ஜனவரி 1979 ஆம் நாள் இத்தீவில் 144 தடையுத்தரவை இட்டு, காவல்துறை மற்றும் மாவட்ட நிர்வாகம் இங்கே பொருளாதாரப் போக்குவரத்தைத் தடைசெய்தனர். தீவிற்குள் 30 காவல்துறையினருடன் அணிவகுப்பு நடத்தப்பட்டது. மேலும் அங்கு வசிப்பவர்களுக்கு பிறர் உணவு மற்றும் நீர் கொடுப்பதையும் தடுத்தனர். 31 ஜனவரி அன்று அங்கே வசிப்பர்கள் நாட்டு ஆயுதங்களுடன் காவல்துறையை தாக்கிய போது காவ்ல்துறை துப்பாக்கிச் சூட்டை நிகழ்த்தியது. 15 நாட்கள் கழித்து கல்கத்தா உயர் நீதிமன்றம் தலையிட்டு உணவு, நீர், மருத்துவ வசதிகளை அனுமதித்து ஆணை வெளியிட்டது.\n\nபொருளாதாரப் போக்குவரத்தைத் தடைசெய்தபின்னும் பலனில்லாததால் கட்டாயமாக அகதிகளை வெளியேற்றினர். ஊடகங்கள் அன்றைக்கு உள்ளே நுழையத் தடையும் விதிக்கப்பட்டது. இறந்தவர்களைக் காவல்துறையினர் நீரில் இட்டதாகவும், தப்பிக்க முயலும் போது நீரில் மூழ்கி இறந்ததாகவும் கூறுகின்றனர். மிறிப் பிழைத்தவர்கள் தண்டகாரண்யம் பகுதிக்கு அனுப்பப்பட்டனர், சிலர் மரிச்ஜாப்பி குடியிருப்பு என்ற பெயரில் பாராசாத் அருகிலும், சீல்டாவின் இரயில்வே தண்டவாளம் அருகேயும் மறுகுடி பெயர்ந்தனர். இன்னும் சிலர் ஹிங்கால்கஞ்ச் மற்றும் கன்னிங் பகுதியருகே குடிபுகுந்தனர்.\n\nஇறப்பு எண்ணிக்கையை உறுதி செய்யவில்லை. அதிகாரப்பூர்வமாக இருவர் இறந்தனர் என்கிற போதும் இதர தரவுகளின் படி ஆயிரக்கணக்காக உள்ளது. இந்த மக்களின் வழி வந்து கேம்பிரிட்ஜ் பல்கலைக்கழகத்தில் மேற்கு வங்கம் பற்றிய ஆய்வு செய்த ராஸ் மாலிக் என்பவர் எழுதிய மரிச்ஜாப்பி நூலில் 17 ஆயிரம் பேர் இறந்ததாகக் குறிப்பிடுகிறார்.\n"}
{"id": "431845", "url": "https://ta.wikipedia.org/wiki?curid=431845", "title": "காட்டு பையன் சார் இந்த காளி", "text": "காட்டு பையன் சார் இந்த காளி\n\nகாட்டு பையன் சார் இந்த காளி (Kattu Paya Sir Intha Kaali) 2018இல் வெளிவந்த தமிழ் அதிரடித் திரைப்படம். முதலில் இப்படத்திற்கு \"கெட்ட பையன் சார் இந்த காளி\" என்று பெயரிடப்பட்டது. இப்படத்தை எழுதி இயக்கியவர் யுரேகா. இதில் அறிமுக நாயகனாக ஜெய்வந்த் மற்றும் ராஜஸ்த்தானைச் சேர்ந்த நடிகை இரா அகர்வால் என்பவர் நாயகியாக அறிமுகமானார். மற்றும் ஆடுகளம் நரேன், மூனார் ரமேஷ் ஆகியோர் துணைப் பாத்திரங்களில் நடித்திருந்தனர். இப்படம் 2018 ஆகஸ்ட் அன்று வெளிவந்தது. பொதுவாக ரசிகர்களின் வரவேற்பை பெறவில்லை.\n\nSection::::கதைச்சுருக்கம்.\nவட இந்திய மக்கள் தமிழ்நாட்டிற்கு வேலை நிமித்தமாக புலம் பெயர்ந்து வருவதும், எவ்வாறு குறைந்த ஊதியத்திற்கு இங்கு வேலைக்கு அமர்த்தப் படுகிறார்கள் என்பதும், அவர்கள் அன்றாட வாழ்க்கைக்காக இங்குள்ள தமிழக மக்களிடம் கடன் பெறுவதும், அக்கடன்ச்சுமை எவ்வாறு அவர்களை கடல் சுறா போல விழுங்குகிறது என்பதைப் பற்றியும் படத்தின் கதை கூறுகிறது.\n\nSection::::நடிப்பு.\nஜெய்வந்த்\nஇரா அகர்வால் - மதுரையாக\nஆடுகளம் நரேன்\nமூனார் ரமேஷ்\nஅபிஷேக்\nமாரிமுத்து\n\nSection::::தயாரிப்பு.\nஇந்தப்படத்தின் தயரிப்பாளர் யுரேகாவே இதனை இயக்கியுள்ளார். ஏப்ரல் 2017இல் தொடங்கப்பட்ட இந்தப் படம் முதலில் \"கெட்ட பையன் சார் இந்த காளி\" என்று பெயரிடப்பட்டது. நடிகர் ரஜினிகாந்த் நடித்து 1978இல் வெளிவந்த \"முள்ளும் மலரும்\" என்ற தமிழ்த்திரைப்படத்தில் அவர் பேசிய பிரபல வசனமாகும். ஆனால் பின்னர், 2017ன் தொடக்கத்தில் இன்னொரு படத் தயாரிப்பு நிறுவனம் நடிகர் ரஜினிகாந்த் அவர்கள் பேசிய இதே வசனத்தைக் கொண்டு \"கெட்ட பையன் சார் இவன்\" என்ற பெயரில் தன் படத்திற்கு பெயரிட்டது. இந்த பெயர் குழப்பத்தின் காரணமாகவே இப்படத்திற்கு \"காட்டு பையன் சார் இந்த காளி\" எனப் பெயர் மாற்றப்பட்டது..\n\n\"மதுரை சம்பவம்\"\" (2009) என்ற திரைப்படத்திற்கு பின்னர் திரைப்பட இயக்குனர் யுரேகா இயக்கிய நான்காவது முயற்சியாகும் , \"'\"தொப்பி\"\" (2015) மற்றும் \"\"சிவப்பு எனக்கு பிடிக்கும்\"\" (2017). ஆகியவை இவரின் முந்தையப் படங்களாகும். இதில் அறிமுக நாயகனாக ஜெய்வந்த் மற்ரும் ராஜஸ்த்தானைச் சேர்ந்த நடிகை இரா அகர்வால் என்பவர் நாயகியாக அறிமுகமானார். \"\"தாயம்\"\" படத்திற்குப் பின்னர் நாயகிக்கு இது இரண்டாவது படமாகும்\".. \"\n"}
{"id": "431848", "url": "https://ta.wikipedia.org/wiki?curid=431848", "title": "சூர்யோதயம் (திரைப்படம்)", "text": "சூர்யோதயம் (திரைப்படம்)\n\nசூர்யோதயம் (suryoyathayam) 1999 இல் வெளிவந்த தமிழ் அதிரடித் திரைப்படமாகும். எல். வி. ஆதவன் இத்திரைப்படத்தை இயக்கியிருந்தார். இத்திரைப்படத்தில் முன்னணிக் கதாபாத்திரங்களில் விஜயசாந்தி, ரகுமான் ஆகியோரும் அவர்களுடன் இணைந்து விஜயகுமார், அனுஷா, நிழல்கள் ரவி, விஸ்வஜித், ஹரிராஜ், சார்லி மற்றும் குமரேசன் ஆகியோரும் நடித்திருந்தனர். கிரண் ஜின்ஜின் லாலா இத்திரைப்படத்தை தயாரித்திருந்தார். ஞானி இத்திரைப்படத்திற்கு இசையமைத்திருந்தார். மேலும் அக்டோபர் 7, 1999 ல் வெளியிடப்பட்டுள்ளது.\n\nSection::::கதைச்சுருக்கம்.\nபாலா (ரகுமான்) நன்றாக பாடக்கூடியவன். அவனும் அவனின் நண்பர்களான அஜித் (ஹரிராஜ்), அஜித்தின் பெண்நண்பி அமிர்தா (அனுசா), நம்பி (சார்லி), வில்சன் (குமரேசன்) ஆகியோர் ஒரு குழுவாக இணைந்திருர்தனர். அவர்களிற்கு ஒரு நல்ல நிகழ்ச்சி கூட கிடைக்கவில்லை. இதனால் அவர்கள் பிரபலமாவது கடினமாக காணப்பட்டது. ஒரு முறை ஒரு மேடை நிகழ்ச்சியில் அவர்கள் திறமையை காட்டுவதற்கு அவர்களுக்கு ஒரு சந்தர்ப்பம் கிடைக்கிறது. அதில் அவர்களின் முழுக்திறமையையும் வெக்ஷிக்காட்டுகின்றனர். இதனைப்பார்த்த பிரபல கச்சேரி ஒருங்கிணைப்பாளர் ஜே. ஆர். (விஜயகுமார்) அவர்களுக்கு இலங்கையில் ஒரு கச்சேரி நடாத்த சந்தர்ப்பம் வழங்குகிறார்.\n\nஅதேசமயம் இந்தியாவின் பல்வேறு நகரங்களில் கொடூர தீவிரவாதத் தாக்குதல்கள் நடத்தப்படுகின்றது. தீவிரவாதிகள் ரிமோட் கட்டுப்பாட்டில் இயங்கும் கார்களை பயன்படுத்தி குண்டு வெடிப்பை நிகழ்த்தினர். சிபிஐ அதிகாரி இந்திரா (விஜயசாந்தி) தீவிரவாதிகளை பிடிப்பதற்காக நியமிக்கப்பட்டார். இவர் இறுதியாக தாவுட் (விஸ்வஜித்) எனும் தீவிரவாத கும்பலின் தலைவனை கைது செய்யினும் அவன் ஒரு வழியாக இந்திராவிடம் இருந்து தப்பித்து தகிஸ்தான் எனும் நாட்டிற்கு தப்பி விடுகிறான். தகிஸ்தான் மிக மோசமான குற்றங்கள் நடக்கும் நாடாகும்.\n\nஜே. ஆர். இற்கும் இன்னொரு முகம் இருந்தது. அவர் சர்வதேச ஆயுத விற்பனை செய்பவர். மேலும் அவர் தீவிரவாதிகளுக்கு ஆயுதங்களையும் விற்றிருந்தார். ஜே. ஆர். , கண்ணன் மற்றும் அவர்களின் நண்பர்களும் ஒரு கச்சேரிக்காக தகிஸ்தானிற்கு வந்தனர். அங்கு ஜே. ஆர். மற்றும் தகிஸ்தானின் இரகசிய செயற்பாட்டாளர் இருவரும் சேர்ந்து தாவுட் மீது சந்தேகப்பட்டு அவனை கொன்றுவிடுகின்றனர். பின்னர் ஜே. ஆர். விஞ்ஞானி கலாதரன் (நிழல்கள் ரவி) வெடிகுண்டு தாக்குதலை தடுக்க வழிமுறை கண்டுபிடித்த படியால் அவரையும் கொன்று விடுகின்றான். பிறகு பாலாவிற்கு இவ்விடயங்கள் தெரிய அவன் அதனை அவனின் நண்பர்களிற்கு தெரியப்படுத்தும் போது ஜே. ஆர். இதனை அவதானித்து விட ஜே ஆர் இன் அடியாட்களால் பாலாவும் கொல்லப்பட்டு விடுகிறான். நம்பி, அஜித், வில்சன் ஆகியோர் தனது நண்பனிற்கு நீதியை பெற்றுகொடுப்பதோடு ஜே. ஆரின் சட்டத்திற்கு புறம்பான நடவடிக்கைகள் பற்றி இந்திராவிற்கு தெரிவித்து விடுகின்றனர். அதன் பின்னர் என்ன நடக்கிறது என்பதுதான் மீதிக்கதை.\n\n\nSection::::இசை.\nஞானி இத்திரைப்படத்திற்கு இசையமைத்துள்ளார். 1999 ல் இசை வெளியிடப்பட்டுள்ளது. இத்திரைப்படத்தில் இடம்பெற்றுள்ள பாடல்வரிகளை கோவி கண்ணன் எழுதியுள்ளார்.\n"}
{"id": "431850", "url": "https://ta.wikipedia.org/wiki?curid=431850", "title": "சீடன் (2011 திரைப்படம்)", "text": "சீடன் (2011 திரைப்படம்)\n\nசீடன் (\"Seedan\") திரைப்படம் 2011-ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை சுப்ரமணியம் சிவா எழுத, அமித் மோகன் தயாரித்தார். இத்திரைப்படத்தில் உன்னி முகுந்தன், அனன்யா, சுஹாசினி, விவேக், ஷீலா மற்றும் பலர் நடித்துள்ளனர். 2002-ல் வெளிவந்த 'நந்தனம்' என்ற மலையாள படத்திலிருந்து மறு ஆக்கம் செய்யப்பட்ட படமாகும். தனுஷ் இப்படத்தில் கௌரவ வேடத்தில் நடுத்துள்ளார் என்பது குறிப்பிடத்தக்கது.\n\n\nSection::::கதைச்சுருக்கம்.\nஅமிர்தவல்லி (ஷீலா) என்ற வயதான பெண்மணிக்கு பணியாளாக வேலை செய்கிறாள் மகாலட்சுமி (அனன்யா). அந்த வீட்டில் இருக்கும் அனைவரும் அவைளை ஒரு வேலையாளாக கருதாமல், குடும்பத்தில் ஒருத்தராகவே கருதுகிறார்கள். இருந்தாலும், அவளே அனைத்து வேலைகளையும் செய்வதாகவே அமைகிறது. அவள் ஒரு முருக பக்தை. பழனியில் வசித்தாலும், அவளால் கோவிலுக்கு போக முடியவில்லை. அறிமுகம் இல்லாத ஒரு நபருடன் தனக்கு திருமணம் நடப்பதாக கனவு காணுகிறாள் மஹா. மறுநாள், கனவில் வந்த அதே நபர் அந்த வீட்டிற்கு வருகிறார். மஹா கனவில் கண்ட ஆண் மகன் அமிர்தவல்லியின் பேரன் மனோ (உன்னி முகுந்தன்) தான். துவக்கத்தில் சில தயக்கம் இருந்தாலும், இருவரும் ஒருவரையொருவர் காதல் செய்கிறார்கள்.\n\nமனோ தன் அன்னை தங்கதிற்கு (சுஹாசினி) அவர் பார்க்கும் பெண்ணையே திருமணம் செய்வதாக வாக்கு அளித்திருந்தான். ஆனாலும் மனோ மஹா காதலை பற்றி தன் அம்மாவிடம் சொல்ல தைரியம் வரவில்லை. இந்நிலையில், தங்கம் தன் மகன் மனோவிற்கு வேறு பெண் பார்க்கிறார். பின்னர் மனோ மஹா காதல் விவகாரம் தெரியவர, தங்கத்தால் அதை ஏற்றுக்கொள்ள முடியாமல், இருவரையும் ஒருவரையொருவர் மறந்துவிட சொல்கிறார். இந்த சம்பவங்களால், தங்கம், அமிர்தவல்லி, மனோ தவிர வீட்டில் உள்ள மற்ற அனைவரும் மஹாவை கீழ் தரமாக நடத்துகிறார்கள். அதனால் கோவம் கொண்ட மஹா, இனியும் தன் கடவுள் முருகன் மோகத்தில் முழிப்பதில்லை என்றுமுடிவு செய்தாள்.\n\nமாதவ கவுண்டர் (இளவரசு) சரவணனை (தனுஷ்) வீடு சமையல்காரராக வேலைக்கு வைக்கிறார். சரவணனின் சமையல் அனைவருக்கும் பிடித்திருந்தாலும், மஹாவிற்கு மட்டும் சுத்தமாக பிடிக்கவில்லை. அதே வீட்டில், கும்பிடிசாமியுடன் (விவேக்) சரவணன் தங்குகிறான்.கும்பிடிசாமி ஒரு போலி சாமியார் என்று கண்டறிந்த சரவணன், கும்பிடிசாமியை மிரட்டுகிறான். கும்பிடிசாமியின் உதவியுடன், மனோவிற்கும் மஹாவிற்கும் பொருத்தம் இல்லை என்று சொல்லவைக்கிறான் சரவணன். பின்னர் பல வேலைகள் செய்து, மஹாவையும் மனோவையும் சேர்த்து வைக்கிறான் சரவணன். தங்கமும், அமிர்தவல்லியும் திருமணத்த்திற்கு ஒப்புக்கொள்ள, திருமணநாளன்று சரவணனுக்கு நன்றி சொல்ல தேடுகிறார்கள். சரவணன் யார்? சரவணனுக்கு நன்றி சொன்னார்களா? மஹா மீண்டும் கடவுள் முருகன் முகத்தில் விழித்தாளா? போன்ற கேள்விகளுக்கு விடைகாணுதலே மீதி கதையாகும்.\n\nSection::::இசை.\nஇந்த திரைப்படத்தின் இசையமைப்பாளர் தீனா ஆவார்.\nSection::::விமர்சனம்.\nநவ்சன்னிங்.காம் ரோஹித் ராமச்சந்திரன் இப்படத்திற்கு 1/5 என்ற மதிப்பெண்ணை வழங்கினார்.\n\n"}
{"id": "431854", "url": "https://ta.wikipedia.org/wiki?curid=431854", "title": "மியோசிமின்", "text": "மியோசிமின்\n\nமியோசிமின் (Myosmine) ஒரு ஆல்கலாய்டு ஆகும். இச்சேர்மம் புகையிலை மற்றும் இதர தாவரங்களில் காணப்படுகிறது. வேதியியல்ரீதியாக, இது நிக்கோடினோடு மிகவும் ஒத்த தன்மையைக் கொண்டுள்ளது.\n"}
{"id": "431859", "url": "https://ta.wikipedia.org/wiki?curid=431859", "title": "அஞ்சாலை", "text": "அஞ்சாலை\n\nஅஞ்சாலை அல்லது கடல் பாம்பு என்பது விலாங்கு இனத்தைச் சேர்ந்த ஒரு மீன் வகை ஆகும். இவை பெரும்பாலும் கடல்நீரிலேயே காணப்படுகின்றன. எனினும் ஒருசில மீன் வகைகள் நன்னீரிலும் காணப்படுகின்றன. இந்திய பெருங்கடலில் 57 வகையும், மன்னார் வளைகுடாவில் ஆறு வகை அஞ்சாலையும் காணப்படுகின்றன.\n\nSection::::வகைகள்.\nகருப்பு அஞ்சாலை, புளியன் அஞ்சாலை, புள்ளி அஞ்சாலை, பூ அஞ்சாலை, வரி அஞ்சாலை, தவிட்டு அஞ்சாலை என்பன அவை. இதில், புள்ளி அஞ்சாலைக்கு சிறுத்தை அஞ்சாலை என்றொரு பெயர் உண்டு.\n\nSection::::குணங்கள்.\nஅஞ்சாலை மீன்கள் பவளப்பாறையின் இடுக்குகள், பொந்துகளில் மறைந்திருந்து வாழும். கடல் குச்சிகளை உண்டு வாழும் இவற்றின் குணம் விசித்திரமானதாகும். மீன் இனத்தைச் சேர்ந்தவை என்றாலும், மீன்களுக்குரிய செல்கள் இவற்றுக்கு இல்லை.\n\nபாம்பின் தோற்றம் கொண்ட இவை 150 செ. மீ. நீளத்துடனும், கண் சிறியதாக இருக்கும் என்பதால் பார்வையும் குறைவாகவே இருக்கும். இரவில் மட்டுமே வெளியே வரும் இவை, வேட்டையாடி உண்ணும் வழக்கம் கொண்டவை. \n\nமனிதனின் விரல்களைப் பார்த்தால் சதையை மட்டும் உறிஞ்சி உண்டுவிடும். இதனால் கடலுக்கடியில் வருபவர்கள் இவற்றை கண்டவுடன் தலைமறைவாகிவிடுவர். இவற்றை உணவாக யாரும் உட்கொள்வதில்லை. அலங்கார மீனுக்காக மட்டும் சிலரால் பிடிக்கப்படுகிறது.\n"}
{"id": "431860", "url": "https://ta.wikipedia.org/wiki?curid=431860", "title": "பா. தேவேந்திர பூபதி", "text": "பா. தேவேந்திர பூபதி\n\nபா. தேவேந்திர பூபதி ( pa. deiventhira poopathy) \"பூபதி\" என்று தமிழ் இலக்கிய உலகில் பரவலாக அழைக்கப்படும் இவர் 18 பிப்ரவரி 1969 ஆம் ஆண்டு பிறந்தவர். நவீனத் தமிழ் கவிஞராகவும், எழுத்தாளராகவும் அறியப்படும் இவர் தத்துவவியலின் பால் ஆர்வம் உடையவர். நவீனத் தமிழ் இலக்கியப் பரப்பில் பல கவிதைகளை எழுதியுள்ளார். அவரது கவிதைகளில் சங்க இலக்கியங்களின் தாக்கம் மிகுந்து காணப்படும். மேலும் சமகால தமிழ் இலக்கிய முன்னேற்றத்திற்காக பல முயற்சிகளை பிற தமிழ் எழுத்தாளர்களுடன் இணைந்து முன்னெடுப்பவர். பூபதி ஐந்திற்கும் மேற்பட்ட கவிதைத்தொகுப்புகளை எழுதியுள்ளார்.\n\nSection::::பிறப்பும் கல்வியும்.\nதமிழகத்தில் உள்ள பழநியின் வடகோடியில் உள்ள குபேரப்பட்டினம் என்ற ஊரில் பிறந்துள்ளார். பழநியில் உள்ள சிறுமலர் நடுநிலைப் பள்ளியில் எட்டாம் வகுப்பு வரை படித்த அவர் பத்தாவது வகுப்பினை ஆயக்குடி உயர்நிலைப் பள்ளியில் பயின்றார். பின்னர் பன்னிரண்டாம் வகுப்பு பழநி நகராட்சி மேல்நிலைப் பள்ளியிலும் பட்டப்படிப்பு மற்றும் பட்ட மேற்படிப்புகளை அருள் மிகு பழனியாண்டவர் கலைப் பண்பாட்டுக் கல்லூரியிலும், மதுரை காமராஜர் பல்கலைக்கழகத்தில் தத்துவவியல் பிரிவிலும் மேற்படிப்பையும் பயின்றுள்ளார். வணிக மேலாண்மை படிப்பை இந்திராகாந்தி தேசிய திறந்தவெளிப் பல்கலைக்கழகத்தில் படித்துள்ளார்.\n\nSection::::இலக்கிய ஆர்வம்.\nபழனியில் கிரிவலம் நடைபெறும் நாட்களில் கற்றுக் கொடுக்கப்படும் தேவாரம், திருவாசகம், திருப்புகழ் ஆகியச் சைவ சமயப் பாடல்களைக் கேட்டு தமிழ் இலக்கியங்கள் மீது ஈடுபாடு கொண்டவர், இலக்கியங்கள் படிக்க ஆரம்பித்ததும் கவிதைகள் எழுத தொடங்கினார். கல்லூரி படிக்கும்போது பூமணிமாறன் என்பவருடன் இணைந்து 'தென்றல்’ என்ற இலக்கிய இதழ் தொடங்கி நடத்தியுள்ளார்.\n\nSection::::கவிதை தொகுப்புகள்.\nஇவர் வெளியிட்டுள்ள கவிதைத் தொகுப்புகள்:\n\nSection::::கடவு இலக்கிய அமைப்பு.\nகடவுள் இலக்கிய அமைப்பு 2003 ஆம் ஆண்டு தமிழ் இலக்கியம், இசை, கலாச்சாரம் இவைகளை வளர்த்தெடுப்பதை நோக்கமாகக் கொண்டு தேவேந்திர பூபதியால் துவங்கப்பட்டது. இந்த அமைப்பு இதுவரை பல்வேறு இலக்கிய நிகழ்வுகளை நடத்தியிருக்கிறது.\n\nஇந்த அமைப்பு, முதன்முறையாக திருநெல்வேலி மாவட்டத்தில் எழுத்தாளர் திரு எஸ். ராமகிருஷ்ணன் எழுதிய நெடுங்குருதி நாவலின் விமர்சனக் கூட்டத்தோடு ஆரம்பித்து அவரின் அரவான் நாடகத்தை முதன்முறையாக அரங்கேற்றி தன் இலக்கியப் பணியைத் துவக்கியது. அதன்பின் மதுரையில் மெய்ப்பொருளியல் கவிதை கருத்தரங்கம் மற்றும் தேவேந்திரபூபதியின் பெயற்சொல் கவிதை நூல் வெளியீட்டு விழாவை அரங்கேற்றியது. இதுவரை இந்த அமைப்பின் மூலமாய் சுமார் இருபதுக்கும் மேற்பட்ட இலக்கிய நிகழ்வுகள் அரங்கேற்றப்பட்டுள்ளன.\n\nSection::::விருதுகள் மற்றும் பிற பணிகள்.\nபூபதி 'கடவு' என்ற பெயரில் பதிப்பகம் ஒன்றையும் நடத்தி வருகிறார். இதன்மூலம் அ. ர. பத்மநாபன் எழுதிய பாரதியின் முழுமையான வாழ்க்கை வரலாற்று நூலான 'சித்ரபாரதி' எனும் நூலை காலச்சுவடு பதிப்பகத்துடன் இணைந்து வெளியிட்டுள்ளார். ஒவ்வொன்றும் சுமார் 1500 பக்கங்களைக் கொண்ட தமிழ் இசைக்கான இலக்கண நூலையும் தமிழ் இசைக்கான இலக்கிய நூலையும் வெளியிட்டுள்ளார். கூடல் என்ற பெயரில் ஒவ்வொரு ஆண்டும் தமிழின் நவீன படைப்பாளிகள் சங்கமிக்கும் நிகழ்வு ஒன்றையும் தமிழகத்தின் வெவ்வேறு பகுதிகளில் நடத்திவருகிறார்.\n\nதமிழரசி இதழின் பொற்கிழி கவிஞர் பாரதி இலக்கிய சங்கம் விருது, கவிதைக்கான களம் புதிது விருது 2012 என பல விருதுகளைப் பெற்றுள்ளார்.\n\n"}
{"id": "431863", "url": "https://ta.wikipedia.org/wiki?curid=431863", "title": "தெலுங்கு எழுத்தாளர்களின் பட்டியல்", "text": "தெலுங்கு எழுத்தாளர்களின் பட்டியல்\n\nதெலுங்கு மொழி எழுத்தாளர்களின் பட்டியல்\n\n"}
{"id": "431864", "url": "https://ta.wikipedia.org/wiki?curid=431864", "title": "கிளிசரைல் டையசிட்டேட்டு", "text": "கிளிசரைல் டையசிட்டேட்டு\n\nகிளிசரைல் டையசிட்டேட்டு (\"Glyceryl diacetate\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். உணவுக் கூட்டுப்பொருளான இச்சேர்மத்திற்கு ஐரோப்பிய ஒன்றிய எண்ணாக ஐ1517 என்று அளிக்கப்பட்டுள்ளது. பொதுவாக இந்த டைகிளிசரைடை டையசிட்டின் என்ற பெயரால் குறிப்பிடுவார்கள். கிளிசரால், அசிட்டிக் அமிலம் மற்றும் அசிட்டிக் நீரிலி போன்ற அசிட்டைலேற்றும் முகவர்கள் ஆகியனவற்றின் டை எசுத்தராக இது வகைப்படுத்தப்படுகிறது . பாகுத்தன்மையுடன் நிறமற்றும் மணமற்றும் அதிக கொதிநிலை கொண்ட சேர்மமாக கிளிசரைல் டையசிட்டேட்டு கருதப்படுகிறது. 1,2-கிளிசரைல் டையசிட்டேட்டு, 1,3-கிளிசரைல் டையசிட்டேட்டு ஆகிய இரண்டு மாற்றியன்களின் கலவை கிளிசரைல் டையசிட்டேட்டு எனப்படுகிறது .\n"}
{"id": "431867", "url": "https://ta.wikipedia.org/wiki?curid=431867", "title": "சுப்மன் கில்", "text": "சுப்மன் கில்\n\nசுப்மன் கில் (Shubman Gill பிறப்பு:செப்டம்பர் 8, 1999) இந்தியத் துடுப்பாட்ட அணி வீரர் ஆவார். வலதுகை மட்டையாளரான இவர் பஞ்சாப் அணி சார்பாக முதல் தரத் துடுப்பாட்டப் போட்டிகளில் விளையாடி வருகிறார். 207- 2018 ஆம் ஆண்டில் நடைபெற்ற ரஞ்சிக் கோப்பைத் தொடரில் வங்காள அணிக்கு எதிராக அறிமுகமானார். அறிமுகப் போட்டியில் அரைநூறு ஓட்டங்களும் இரண்டாவது போட்டியில் 29 ஓட்டங்களையும் எடுத்தார். 2019இல் நியூசிலாந்துக்கு எதிரான தொடரில் இவர் சர்வதேச ஒருநாள் பன்னாட்டுத் துடுப்பாட்டப் போட்டியில் அறிமுகமானார்.\n\nSection::::ஆரம்பகால வாழ்க்கை.\nகில் செப்டம்பர் 8, 1999 இல் பசில்கா, பஞ்சாபில் பிறந்தார். இவரின் தந்தை லக்விந்தர் சிங் துடுப்பாட்ட வீரராக வேண்டும் என விரும்பினார். ஆனால் அது நிறைவேறாமல் போகவே தனது மகனை துடுப்பாட்ட வீரராக்க நினைத்தார். பின் பஞ்சாப் துடுப்பாட்ட வாரிய அரங்கிற்கு அருகில் வாடைக்கு குடிபெயர்ந்தனர்.\n\nSection::::சர்வதேச போட்டிகள்.\nபெப்ரவரி, 2017இல் நடைபெற்ற 19 வயதிற்கு உட்பட்டோருக்கான போட்டியில் இங்கிலாந்து அணிக்கு எதிராக அறிமுகமானார்.\n\n2019இல் நியூசிலாந்துக்கு எதிரான தொடரில் இவர் சர்வதேச ஒருநாள் பன்னாட்டுத் துடுப்பாட்டப் போட்டியில் அறிமுகமானார்.\n"}
{"id": "431877", "url": "https://ta.wikipedia.org/wiki?curid=431877", "title": "மண்ணா", "text": "மண்ணா\n\nமண்ணா (\"Elops machnata\") என்பது \"எலோபிடே\" குடும்பத்தைச் சேர்ந்த மீன் இனம் ஆகும். இந்தியப் பெருங்கடலின் கடலோரப் பகுதிகளில் காணப்படும் இவை மனிதர்களால் உணவாகப் பயன்படுத்தப்படுகின்றன. இவை சுமார் அரை மீட்டர் நீளத்தில் உருண்டையாகவும் சதைப்பற்றோடும் இருக்கும்.\n"}
{"id": "431878", "url": "https://ta.wikipedia.org/wiki?curid=431878", "title": "பென்சுகுயினமைடு", "text": "பென்சுகுயினமைடு\n\nபென்சுகுயினமைடு (\"Benzquinamide\") என்பது என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அறுவைச் சிகிச்சைக்குப் பின்னரான வாந்தியடக்கியாக இம்மருந்து பயன்படுத்தப்பட்டது. தற்போது பயன்படுத்தப்படாமல் கைவிடப்பட்டுள்ளது. 1960 களில் நியூயார்க்கைச் சேர்ந்த பைசர் நிறுவனம் முதன்முதலில் இதை தயாரித்தது\n"}
{"id": "431880", "url": "https://ta.wikipedia.org/wiki?curid=431880", "title": "ஆதிக்கம் (திரைப்படம்)", "text": "ஆதிக்கம் (திரைப்படம்)\n\nஆதிக்கம் (aathikkam) 2005 இல் வெளிவந்த தமிழ் திகில் திரைப்படமாகும். வீ. சி குகநாதன் இத்திரைப்படத்தை இயக்கியிருந்தார். ரஞ்சித், விக்னேஷ், மோனல் ஆகியோர் முன்னணிக் கதாபாத்திரங்களில் நடித்திருக்க அவர்களுடன் இணைந்து சத்திய பிரகாஷ், சந்திர லக்ஸ்மன், புதுமுக நடிகர் அருணா கிரிதர், இந்து ஆகியோரும் நடித்திருந்தனர். இத்திரைப்படத்தை குறைந்த முதலீட்டில் நல்லை ஆனந்தன் தயாரித்திருந்தார். சந்திரபோஸ் இத்திரைப்படத்திற்கு இசையமைத்திருந்தார். 2005 ல் இது வெளியிடப்பட்டுள்ளது.\n\nSection::::கதைச்சுருக்கம்.\nநாகா (ரஞ்சித்) ஒரு போக்கிரி. அவன் இரகசியமாக சப்- இன்ஸ்பெக்டர் பாண்டியனிற்கு (சத்திய பிரகாஷ்) வேலை செய்து கொண்டிருந்தான். அவன் காவல் அதிகாரிகளின் தீர்க்க முடியாத பிரச்சனைகளிற்கு தீர்வினை வழங்கினான். ஒரு நாள் ஊடகவியலாளர் லக்ஷ்மி பாண்டியனிற்கும் போக்கிரிக்கும் இடையிலான செயற்பாடு குறித்து ஊடகங்கள் மூலம் தெரியப்படுத்துகிறார். இது அனைத்து இடங்களிலும் வேகமாக பரவி முற்பக்க அட்டையிலும் இடம்பெறுகிறது. இதனால் பாண்டியனிற்கு கிடைக்க வேண்டிய பதவி உயர்வு கிடைக்காமல் போகின்றது. இதனால் நாகா, லக்ஷ்மியை கடத்துவதோடு பாண்டியன் லக்ஷ்மியை கற்பழித்து விடுகிறான். பாண்டியன் லக்ஷ்மியை கொல்லும்படி நாகாவிடம் சொல்லிவிட நாகாவோ அவளை விட்டுவிடுகின்றான்.\n\nபல நாட்களுக்கு பிறகு லக்ஷ்மி மனநலம் குன்றியவளாக மாறுகிறாள். மேலும் பாண்டியன் கற்பழித்ததன் மூலம் தேவி (பேபி அக்ஷயா) எனும் குழந்தையும் பெற்றெடுக்கிறாள். குரு (விக்கினேஷ்) ஒரு வர்த்தக நடிகர். குருவிற்கு சினிமாவில் நடிகராகும் ஆசை இருந்தது. ஒரு நாள் குரு அவனது நண்பி ஜூலி (அருணா கிரிதர்) அவரது இல்லத்தில் இறந்து கிடப்பதை அவதானிக்கிறான். ஆனால் காவல் அதிகாரிகளோ குருவே ஜூலியை கொன்றான் என எண்ணி அவனை கைது செய்கின்றனர். ஜான்சி (மோனல்) சிறு வயதில் இருந்தே குருவை காதலித்து வந்தாள். எனவே அவனை விடுவிப்பதற்கு முயற்சிகளை மேற்கொண்டாள். தேவி தனது தந்தையை பற்றி தெரிந்து கொள்ள தனது தாய் மற்றும் தாத்தாவை விட்டு விலகுகிறாள்.\n\nநாகா அவனுடைய பெயரை துரை என்று மாற்றியிருந்தான். அவன் அவனுடைய செயல்கள் தவறானவை என்றும் உணர்ந்திருந்தான். நாகா, தேவியோடு சேர்கின்றான். அத்தோடு ஜான்சி நாகாவின் வீட்டில் குற்றவாளிகள் இருப்பதை கண்டு பிடிக்கிறாள். அதன் பிறகு பாண்டியன் உதவி ஆணையாளராக மாறியிருப்பது நாகாவிற்கு தெரிய வருகிறது. அதன்பின்னர் என்ன நடக்கிறது என்பதுதான் மீதிக்கதை.\n\n\nSection::::இசை.\nசந்திர போஸ் இத்திரைப்படத்திற்கு இசையமைத்திருந்தார். 2005 ல் இசை வெளியிடப்பட்டுள்ளது. வைரமுத்து மற்றும் முகமது மேதா இத்திரைப்படத்திற்கான பாடல்வரிகளை எழுதியுள்ளார்.\n"}
{"id": "431897", "url": "https://ta.wikipedia.org/wiki?curid=431897", "title": "டைபைரோசீட்டைல்", "text": "டைபைரோசீட்டைல்\n\nடைபைரோசீட்டைல் (\"Dipyrocetyl\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். காய்ச்சலடக்கி மற்றும் வலி நிவாரணி மருந்தாக இச்சேர்மம் பயன்படுகிறது. \n"}
{"id": "431901", "url": "https://ta.wikipedia.org/wiki?curid=431901", "title": "மணி மேல்நிலைப் பள்ளி", "text": "மணி மேல்நிலைப் பள்ளி\n\nமணி மேல்நிலைப் பள்ளி என்பது தமிழ்நாட்டின் கோயம்புத்தூர், பாப்பநாயக்கன்பாளையத்தில் செயற்பட்டுவரும் ஒரு மேல்நிலைப்பள்ளி ஆகும். இங்கு 12 ஆம் வகுப்புவரை வகுப்புகள் உள்ளன. இப்பள்ளியானது 1954ஆம் ஆண்டு குப்புசாமி நாயுடு அறக்கட்டளையால் உயர்நிலைப் பள்ளியாக துவக்கப்பட்டது. இப்பள்ளியில் 2018 -2019 ஆண்டு காலகட்டத்தில் 969 மாணவர்கள் பயிலுகின்றனர். இந்தப்பள்ளியில் மாணவர்களின் திறனை வளர்க்கும் விதமாக ஆண்டுதோறும் கலை இலக்கிய போட்டிகள் நடத்தப்பட்டு பரிசுகள் வழங்கப்படுகின்றன. இப்பள்ளியில் நாட்டு நலப்பணி திட்டம், சாரணர் இயக்கம், சாரணியர் இயக்கம், செஞ்சிலுவைச் சங்கம் போன்றவை செயல்பட்டு வருகின்றன.\n"}
{"id": "431904", "url": "https://ta.wikipedia.org/wiki?curid=431904", "title": "ஊராட்சி ஒன்றிய நடுநிலைப்பள்ளி, ஓடைக்காடு", "text": "ஊராட்சி ஒன்றிய நடுநிலைப்பள்ளி, ஓடைக்காடு\n\nஊராட்சி ஒன்றிய நடுநிலைப்பள்ளி, ஓடைக்காடு என்பது தமிழ்நாட்டின் உதகமண்டலம், ஓடைக்காட்டில் செயற்பட்டுவரும் ஒரு நடுநிலைப்பள்ளி ஆகும். இங்கு எட்டாம் வகுப்புவரை வகுப்புகள் உள்ளன. இப்பள்ளியானது 1962ஆம் ஆண்டு பழங்குடி மாணவர்கள் பயன்பெற வேண்டுமென துவக்கப்பட்ட பள்ளியாகும். இப்பள்ளியில் 2018 -2019 ஆண்டு காலகட்டத்தில் 400 மாணவர்கள் பயிலுகின்றனர். இந்தப்பள்ளியில் மாணவர்களின் திறனை வளர்க்கும் விதமாக ஆண்டுதோறும் வனத்துறை மூலம் களப்பயணம் மேற்கொள்ளப்பட்டு, இயற்கைப் பாதுகாப்பு குறித்து விழிப்புணர்வு ஏற்படுத்தப்படுகிறது. இப்பள்ளியில் தமிழ், ஆங்கிலவழியில் கல்வி கற்பிக்கப்படுகிறது.\n\n"}
{"id": "431905", "url": "https://ta.wikipedia.org/wiki?curid=431905", "title": "சியோபன் ஞானகுலேந்திரன்", "text": "சியோபன் ஞானகுலேந்திரன்\n\nசியோபன் ஞானகுலேந்திரன் (Siobhan Gnanakulendiran) சர்வதேச விண்வெளி ஓடத்திற்குச் செல்ல உள்ள முதல் தமிழ் பெண் ஆவார். இந்த மாணவி நுண்ணியல் உயிர்களைப் பற்றி கற்றவர் ஆவார். இலண்டனில் விண்வெளி தொடர்பாக செயற்கைக் கோளை விண்வெளிக்கு ஏவுவது, விண்வெளியில் இருந்து நில அளவை செய்வது போன்ற பல துறைகளில் 30,000 க்கும் அதிகமான மாணவர்கள் பயின்று வருகிறார்கள். பிரிட்டன் விண்வெளி ஆராய்ச்சி மையம் இவர்களில் அதீத திறமை மிக்கவர்களை அடையாளம் கண்டு விண்வெளிக்கு அனுப்ப முடிவு செய்தது. இதற்கான சோதனைகளில் சிறப்பாக செயல்பட்டு சியோபன் ஞானகுலேந்திரன் தேர்வடைந்துள்ளார். இவருடன் பிரித்தானியாவைச் சார்ந்த டியானாவும் சர்வதேச விண்வெளி ஓடத்திற்கு அனுப்புவதற்காகத் தேர்ந்தெடுக்கப்பட்டுள்ளார். இந்த இருவரும் இணைந்து விண்வெளியில் நுண்ணுயிர் ஆய்வில் ஈடுபட உள்ளதாகத் தெரிவிக்கப்பட்டது.\n"}
{"id": "431908", "url": "https://ta.wikipedia.org/wiki?curid=431908", "title": "உள்ளம் கேட்குமே", "text": "உள்ளம் கேட்குமே\n\nஉள்ளம் கேட்குமே (\"Ullam Ketkumae\") திரைப்படம் 2005-ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை ஜீவா எழுதி, இயக்கினார். இத்திரைப்படத்தில் ஷாம், ஆர்யா, லைலா, அசின், பூஜா மற்றும் பலர் நடித்துள்ளனர். பல தாமதங்களுக்குப் பிறகு, 2005-ஆம் ஆண்டு வெளியான இப்படம், ஒரு வெற்றிப் படமாக அமைந்தது. 30 மார்ச் 2006-ஆம் தேதி, தெலுங்கு மொழியில் மொழிமாற்றம் செய்யப்பட்டு \"ப்ரேமின்சி சூடு\" என்ற பெயரில் வெளியானது.\n\n\nSection::::கதைச்சுருக்கம்.\nஇந்த படம் 5 நண்பர்களை சுற்றி எடுக்கப்பட்டதாகும் - ஷாம் (ஷாம்), இமான் (ஆர்யா), பூஜா (லைலா), ப்ரியா (அசின்), ஐரீன்(பூஜா). பல ஆண்டுகளுக்கு முன்பு பிரிந்த நண்பர்கள், இமான் திருமணத்திற்காக ஒன்று கூடுகிறார்கள்.\n\nஇமானின் திருமணத்திற்கு அமெரிக்காவிலிருந்து பூஜா புறப்படும் காட்சியிலிந்து படம் துவங்குகிறது. அதே நேரம், இமானின் திருமணத்திற்கு அனைத்து நண்பர்களும் வந்து உதவி செய்து, சக நண்பர்களை பார்க்க ஆர்வ இருந்தனர். இமானும் ஐரீனும் பல நாட்களுக்கு பிறகு சந்திக்கிறார்கள். கல்லூரி நாட்களில், இமானும் ஐரீனும் காதலித்திருந்தாலும் ஒன்று சேருவதற்கான சூழல் அமையவில்லை.\n\nமற்றொரு கடந்தகால காட்சியில், ஷாம் ப்ரியாவை விரும்ப, பூஜா ஷாமை விரும்பினாள். பூஜா ஷாமை விரும்புவது ப்ரியாவிற்கு தெரியவர, தன்னை காதலித்த ஷாமை நிராகரித்துவிட்டாள்.\n\nஇப்போது நிகழ்காலத்தில், அனைவரும் இமான் திருமண விழாவில் காத்திருக்க, பூஜா வந்து சேர்ந்தாள். விளையாட்டு பிள்ளையாக இருந்த பூஜா, அடிப்படையில் மாறி பக்குவமான பெண்ணாக இருந்தாள். தான் இத்தனை நாட்களாக பூஜாவுடன் இருப்பதை தவறவிட்டுவிட்டோம் என்று கருதினான் ஷாம். இமான் திருமணம் நன்றாக முடிய, மறுநாள் பூஜா அமெரிக்காவிற்கு கிளம்புவதிற்குள் தான் கல்லூரி நாட்களில் கொடுக்கத்தவறிய காதலர் அட்டையை ஷாமிடம் கொடுத்தாள் பூஜா. தனக்கு ஏற்றவள் ப்ரியா இல்லை, பூஜா தான் என்று ஷாம் பூஜாவின் காதலை ஏற்றுக்கொள்ள படம் நிறைவுபெறுகிறது.\n\nSection::::இசை.\nஇந்த திரைப்படத்தின் இசையமைப்பாளர் ஹாரிஸ் ஜெயராஜ் ஆவார். வைரமுத்து, பா. விஜய் இப்படத்தின் பாடல்களை எழுதினர்.\nSection::::தயாரிப்பு.\nஇந்த திரைப்படத்தில் உள்ள 5 பாடல்களுக்கும் ராஜு சுந்தரம் நடனம் அமைத்தார். அதில் நியூஸிலாந்தில் எடுத்த ஒரு பாடலும் அடங்கும்.\n\n"}
{"id": "431911", "url": "https://ta.wikipedia.org/wiki?curid=431911", "title": "அறுவடை நாள் (திரைப்படம்)", "text": "அறுவடை நாள் (திரைப்படம்)\n\nஅறுவடை நாள் (aruvadai naal) 1986 இல் வெளிவந்த தமிழ் காதல் திரைப்படமாகும். ஜீ. எம். குமார் இத்திரைப்படத்தை இயக்கியிருந்தார். பிரபு மற்றும் பல்லவி ஆகியோர் முன்னணிக் கதாபாத்திரங்களில் நடித்துள்ளனர். ரீ. மனோகர், சாந்தி நாராயணசாமி இத்திரைப்படத்தை தயாரித்திருந்தார். இத்திரைப்படத்தை இசைஞானி இளையராஜா இசையமைத்திருந்தார். மேலும் நவம்பர் 1, 1986 இல் வெளியிடப்பட்டுள்ளது. இத்திரைப்படம் \"முவ்வே கோவலுடு\" எனும் பெயரில் தெலுங்கில் மீள்உருவாக்கம் செய்யப்பட்டு வெளியிடப்பட்டமை குறிப்பிடத்தக்கது.\n\nSection::::கதைச்சுருக்கம்.\nநிர்மலா (பல்லவி) அனாதை கிறிஸ்தவ பெண். ஒரு கன்னியாஸ்திரியாக வருவதையே இலட்சியமாக கொண்டவள். ஒரு கன்னியாஸ்திரி மடம் ஒன்றில் அவள் வசித்து வந்தாள். பின்னர் அவள் ஒரு கன்னியாஸ்திரியாக வரும் பொருட்டு கிராமமொன்றில் உள்ள கன்னியாஸ்திரி மடத்திற்கு அனுப்பப்படுகிறாள். அங்கு அவள் தேவாலய போதகர் வின்சென்ட் பார்க்கர் சூசையிடம் (ராம்குமார் கணேசன்) சேர்கிறாள். மேலும் அவள் கன்னியாஸ்திரியாக வரும் வரை தாதியாகவும் வேலை செய்கிறாள்.\n\nபிறகு அவள் முத்துவேலை (பிரபு) சந்திக்கிறாள். முத்துவேல் அப்பாவியான மனிதன். இருவரும் ஒருவரை ஒருவர் காதல் கொள்கின்றனர். முத்துவேலின் தந்தை ரத்னவேல் (ஆர். பி. விஸ்வம்) அவன்மீது பாசம் காட்டாமல் ஒரு வேலைக்காரன் போலவ நடத்துகிறார். ஆனால் அவனின் தாய் வடிவு (வடிவுக்கரசி) முத்துவேலின் மீது அளவு கடந்த பாசம் வைத்திருக்கிறார். முத்துவுக்கும் அவனின் மைத்துனியுடன் திருமணத்திற்கு ஏற்பாடு செய்யும் போது அவர்களின் காதல் பற்றி தெரியவருகிறது. இவர்களின் காதல் திருமனத்திற்கு போதகர் வின்சென்ட் பார்க்கர் சூசை ஆதரவு தெரிவிக்கிறார். அதேசமயம் ரத்தினவேல் ராஜலட்சுமியின் (ராசி) பூப்புனித நீராட்டு விழாவிற்கு ஏற்பாடு செய்கிறார். அவள் முத்துவேலின் முறைப்பெண், என்பதால் அவளுக்கு மாமனான முத்தவேல் மாலை அணிவிக்க வேண்டும். இந்த சடங்கின்போது முத்துவேல் அணிவிக்கும் மாலையில் தாலியை மறைவாக கோர்த்து வைகப்படுகிறது. இதை அறியாத முத்துவேல் மாலையை அணிவிக்கும் போது தாலியும் கழுத்தில் விழுகிறது. சூசை பொலிசில் ரத்தினவேலின் மீது போலிஸில் முறைப்பாடு செய்வதோடு அது மீளவும் பெறப்பட்டது. இதன்பின்னர் என்ன நடக்கிறது என்பதுதான் மீதிக்கதை.\n\nSection::::இசை.\nஇத்திரைப்படத்திற்கு இசைஞானி இளையராஜா இசையமைத்திருந்தார். 1986 ல் இசை வெளியிடப்பட்டுள்ளது. இத்திரைப்படத்தில் இடம்பெற்றுள்ள பாடல்வரிகளை கங்கை அமரன் எழுதியிருந்தார்.\n"}
{"id": "431917", "url": "https://ta.wikipedia.org/wiki?curid=431917", "title": "சித்தார்த் சந்திரசேகர்", "text": "சித்தார்த் சந்திரசேகர்\n\nசித்தார்த் சந்திரசேகர் (பிறப்பு 2 ஏப்ரல் 1977) என்பவர் சென்னைச் சேர்ந்த இயக்குநரும், வரைகலைஞரும் ஆவார். இவர் பதினான்கு வயதிலிருந்து தொழில் செய்து வருகிறார். இவர் 'பலே பாண்டியா' என்ற திரைப்படத்தினை இயக்கியுள்ளார்.\n\n"}
{"id": "431919", "url": "https://ta.wikipedia.org/wiki?curid=431919", "title": "2019 தமிழ்நாடு அரசு ஊழியர்கள் - ஆசிரியர்கள் வேலைநிறுத்தப் போராட்டம்", "text": "2019 தமிழ்நாடு அரசு ஊழியர்கள் - ஆசிரியர்கள் வேலைநிறுத்தப் போராட்டம்\n\nஅரசு ஊழியர்கள் மற்றும் ஆசிரியர்கள் சங்கங்களின் கூட்டமைப்பினர் (ஜாக்டோ-ஜியோ) புதிய ஓய்வூதியத் திட்டத்தை கைவிட்டு, பழைய பழைய ஓய்வூதியத் திட்டத்தை மீண்டும் நடைமுறைப்படுத்த கோருதல், 7 ஆவது ஊதியக் குழுவின்படி பரிந்துரைப்படி 1 சனவரி, 2016 முதல் 21 மாத சம்பள உயர்வு நிலுவைத் தொகையை வழங்குதல், சிறப்பு காலமுறை ஊதியம், தொகுப்பூதியம், மதிப்பூதியம் ஆகியவற்றை வழங்குவதை நிறுத்திவிட்டு, அனைவருக்கும் வரையறுக்கப்பட்ட காலமுறை ஊதியம் வழங்க வேண்டுதல், மத்திய அரசில் உள்ள இடைநிலை ஆசிரியர்களுக்கு வழங்குவதற்கு இணையான சம்பளத்தைத் மாநில அரசின் இடைநிலை ஆசிரியர்களுக்கும் வழங்கக் கோருதல் உள்ளிட்ட 9 அம்ச கோரிக்கைகளை, தமிழக அரசு நிறைவேற்றிட வலியுறுத்தி 22 சனவரி 2019 முதல் 30 சனவரி 2019 வரை 9 நாட்கள் தமிழகம் முழுவதும் நடைபெற்ற வேலை நிறுத்தப் போராட்டம் ஆகும். \nதமிழக அரசு தனது நிதிநிலைமையைக் காரணம் காட்டி, இப்போராட்டத்தினரின் கோரிக்கைகளை அரசு ஏற்க இணங்காததால், 30 சனவரி 2019 அன்று போராட்டத்தைப் திரும்பப் பெற்று அனைத்து போராட்டத்தினரும் பணிக்குத் திரும்பினர்.\nSection::::போராட்டத்தின் போக்குகள்.\nமாவட்டங்கள் முழுவதும் போராடிய ஆயிரக்கணக்கான அரசு ஊழியர்கள் - ஆசிரியர்கள் கைது செய்யப்பட்டனர். மேலும் நூற்றுக்கணக்கான ஆசிரியர்கள் தற்காலிக பணியிடை நீக்கம் செய்யப்பட்டனர்.\nபோராட்டத்தின் 8 ஆவது நாளன்று, அரசு ஊழியர்கள் - ஆசிரியர்கள் பணியில் சேராவிட்டால், அவர்களது பணியிடங்கள் காலியானதாக அறிவிக்கப்படுமென்று அறிவிக்கப்பட்டிருந்த நிலையில் பெரும்பாலான ஆசிரியர்கள், போராட்டத்தை கைவிட்டு பணியில் இணைந்தனர். மக்கள் நலனைக் கருத்தில் கொண்டு, ஆசிரியர் - அரசு ஊழியர் சங்கங்கள் தங்கள் போராட்டங்களைக் கைவிட வேண்டுமென முதலமைச்சர் எடப்பாடி க. பழனிசாமியும் கோரிக்கைவிடுத்தார்.\n\nஇந்நிலையில், 29 சனவரி 2019 அன்று பெரும்பாலான அரசு ஊழியர்கள் பணிக்குத் திரும்பினர். மேல்நிலை, உயர்நிலை ஆசிரியர்களில் 99 சதவீதத்தினரும், இடைநிலை ஆசிரியர்களில் 95 சதவீதத்தினரும் பணிக்குத் திரும்பியதாக பள்ளிக் கல்வித் துறையின் இயக்குனர் தெரிவித்தார்.\n\nஇதையடுத்து, வேலைநிறுத்தப் போராட்டத்தைத் தொடர்வதன் சாத்தியம் குறித்து ஜாக்டோ - ஜியோ அமைப்பைச் சேர்ந்தவர்கள் சென்னையில் 29 சனவரி, 2019 அன்று (புதன்கிழமை) கூடி நடத்திய ஆலோசனைக்குப் பிறகு ஜாக்டோ - ஜியோ கூட்டமைப்பின் ஒருங்கிணைப்பாளர், மாணவர்கள் நலன் கருதியும், பெற்றோரின் கவலைகளைப் புரிந்துகொண்டும், நீதிபதிகள் சொன்ன ஆலோசனைகளை ஏற்றும் முதல்வர் உள்ளிட்ட பல்வேறு அரசியல் கட்சியினரின் கோரிக்கைகளைக் கருத்தில் கொண்டும் வேலை நிறுத்தத்தைத் தற்காலிகமாக கைவிடுகிறோம் என்று தெரிவித்தார்.\n\n\n"}
{"id": "431926", "url": "https://ta.wikipedia.org/wiki?curid=431926", "title": "அம்புலி (2012 திரைப்படம்)", "text": "அம்புலி (2012 திரைப்படம்)\n\nஅம்புலி 2012 ஆம் ஆண்டு வெளியான அறிவியல் புனைவு தமிழ்த் திரைப்படம். \"ஓர் \" திரைப்படத்தின் இயக்குனர்களான ஹரிசங்கர் மற்றும் ஹரீஷ் நாராயணன் இயக்கத்தில் தமிழில் வெளியான முதல் 3டி (முப்பரிமாண படிமம் ) திரைப்படம். இந்தியில் \"கால் புருஷ்\" என்ற பெயரில் மொழிபெயர்க்கப்பட்டது.\n\nSection::::கதைச்சுருக்கம்.\nசர் ஆர்தர் வில்லிங்டன் கல்லூரியில் படிக்கும் நண்பர்கள் அமுதன் மற்றும் வேந்தன் இருவரும் விடுமுறையில் கல்லூரி விடுதியில் தங்கி, அந்தக் கல்லூரி அருகிலிருக்கும் பூமணந்திபுரம் கிராமத்திலுள்ள தன் காதலி பூங்காவனத்தை அடிக்கடி அமுதன் சந்திக்க எண்ணுகிறான். கல்லூரிக்கும் கிராமத்திற்கும் இடையிலுள்ள சோளக்காடு மர்மம் நிறைந்தது. அந்தக் கிராமத்தினரால் 'அம்புலி' என்று சொல்லப்படும் விசித்திரமான மிருகம் அந்தக் காட்டுக்குள் செல்வோரைக் கொன்றுவருகிறது. இதனால் தற்காப்புக்காக ஒரு தடுப்புச்சுவர் எழுப்பியுள்ளனர். வேந்தனின் எச்சரிக்கையை மீறி, பூங்காவனத்தைப் பார்க்க அந்தக் காட்டுவழியே செல்லும் அமுதன் தன்னைத் தாக்கவரும் அம்புலியிடமிருந்து தப்பித்துவந்து, வேந்தன் சொன்னது உண்மையென்று உணர்கிறான். இருவரும் ஒன்றாக அந்தக் காட்டுக்குள் சென்று தேடும்போது ஒரு மரத்தினாலான வீட்டைக் காண்கின்றனர். அங்கே செங்கோடனைக் கண்டு அவன்தான் அம்புலியென நினைத்து ஓடி வந்துவிடுகின்றனர்.\n\nஇருவரும் காட்டுக்குள் சென்றதை வேந்தன் தந்தை வேதகிரியிடம் கூறுகின்றனர். அவர் அதிர்ச்சியடைந்து தான் ஒருமுறை அம்புலி ஒருவரைக் கொன்றதைக் கண்டிருப்பதாகவும், அதனால் இருவரையும் இனி காட்டிற்குள் செல்லக்கூடாது என கேட்டுக்கொண்டு அம்புலி பற்றி தனக்குத் தெரிந்ததைக் கூறுகிறார். நாற்பது ஆண்டுகளுக்கு முன் அந்தக் கிராமத்திற்கு தன மூத்த மகனோடு வரும் பொன்னி என்ற கர்ப்பிணிப் பெண் சூரிய கிரகணத்தால் பாதிக்கப்பட்டு கோரமான பாதி விலங்கு மற்றும் பாதி மனிதன் கொண்ட உருவமைப்பில் ஒரு குழந்தை பிறக்கிறது. அது பிரசவம் பார்த்த மருத்துவச்சி சீமாட்டியின் கையைக் கடித்துவிட்டு, மற்றொரு பெண்ணைக் கொன்றுவிட்டு தப்பிவிடுகிறது. பொன்னி தற்கொலை செய்து கொண்டதாகக் கூறிமுடிக்கிறார் வேதகிரி.\n\nபூங்காவனத்தின் தோழி வளர்மாலையைக் காதலிக்கிறான் வேந்தன். சர் ஆர்தர் வில்லிங்டன் கல்லூரியின் முன்னாள் மாணவன் மருதனைச் சந்திக்கின்றனர். அவன் அம்புலிக் கதைகளை நம்ப மறுப்பவன். மருதனின் பாட்டிதான் பொன்னிக்குப் பிரசவம் பார்த்த மருத்துவச்சி சீமாட்டி. மற்றொருவரிடமிருந்து கிடைக்கும் அம்புலியின் ஓவியத்தை வைத்து காவல்துறையில் புகாரளிக்க செல்கின்றனர். ஆனால் ஓவியத்தை ஆதாரமாக எடுத்துக்கொள்ள மறுக்கும் காவல்துறை அம்புலியின் நிழற்படத்தைக் கேட்கிறது. அம்புலியைப் புகைப்படம் எடுக்க காட்டிற்குள் செல்லும்முன், வேதகிரி செங்கோடன்தான் அம்புலியின் மூத்த சகோதரன் என்றும், கல்லூரி நிறுவனர் சர் ஆர்தர் வில்லிங்டனைக் கொன்றவன் என்றும் உண்மையைக் கூறுகிறார்.\n\nமருதன் ஒருநாள் அம்புலி இருக்குமிடத்திற்குச் சென்று தப்பிவந்த பிறகு அம்புலியை நம்புகிறான். அவன் தன் பாட்டி சீமாட்டியிடம் அம்புலி பற்றிக் கேட்க அவள் தனக்குத் தெரிந்ததைக் கூறுகிறாள். அதே சமயம் கல்லூரியில் சர் ஆர்தர் வில்லிங்டன் அறைக்குள் செல்லும் அமுதனுக்கும் வேந்தனுக்கும் கிடைக்கும் சில ஆவணங்கள், படச்சுருள்கள் மூலம் உண்மை தெரிகிறது.\n\nசர் ஆர்தர் வில்லிங்டன் இரண்டாம் உலகப்போரில் பிரிட்டிஷ் ராணுவத்தில் பணியாற்றிய மருத்துவர். அவர் 150 ஆண்டுகள் வாழக்கூடிய ஒரு குழந்தையை உருவாக்கச் செய்யும் மருத்துவ ஆராய்ச்சிக்கு அவரிடம் சிகிச்சை பெற வரும் கர்ப்பிணி பொன்னியைப் பயன்படுத்திக் கொள்கிறார். அவளுக்குச் செலுத்தும் மருந்துகளின் விளைவாலும், சூரிய கிரகணத்தின் பாதிப்பிலும் அம்புலி பிறக்கிறது. பொன்னி தற்கொலை செய்துகொள்கிறாள். இதற்கு காரணமான சர் ஆர்தர் வில்லிங்டனை செங்கோடன் கொல்கிறான் என்ற உண்மை தெரிகிறது.\n\nஅனைத்து உண்மைகளைத் தெரிந்துகொண்ட பிறகு காட்டுக்குள் அமுதனும் வேந்தனும் செல்கிறார்கள். அவர்களைத் தேடி பூங்காவனமும் வளர்மாலையும் செல்கிறார்கள். அங்கே வரும் செங்கோடன் அவர்களுக்கு உதவுகிறான். அவர்களைத் தாக்க வரும் அம்புலியிடம் சண்டையிடுகின்றனர். அப்போது கிராமத்தினரை அழைத்துக் கொண்டு மருதனும், அமுதன் மற்றும் வேந்தன் முன்பே தெரிவித்த தகவலால் ராணுவத்தை அழைத்துக் கொண்டு காவல் அதிகாரியும் வர அனைவரும் சேர்ந்து அம்புலியைப் பிடித்து ராணுவத்திடம் ஒப்படைகின்றனர். அனைவரும் இனி அம்புலியால் எந்தப் பிரச்சனையும் இல்லை என்று மகிழ்கின்றனர்.\n\nஅம்புலியைக் கொண்டுசெல்லும் வண்டி டேராடூனில் விபத்துக்குள்ளாவதால் அம்புலி தப்பித்துவிடுகிறது. 'அம்புலியின் வேட்டை தொடரும்' என்ற வரிகளோடு படம் முடிகிறது.\n\n\nSection::::தயாரிப்பு.\nதமிழில் வெளியான முதல் 3டி திரைப்படம். படத்தில் 3 டி காட்சிகள் சிறப்பாக இருந்தது.\n\nமானாட மயிலாட நிகழ்ச்சி மூலம் பிரபலமான இப்படத்தில் அம்புலியாக நடித்தார்.\n\nSection::::வரவேற்பு.\nதினத்தந்தி - 3டி தொழில்நுட்பத்துடன் ஒரு மிரட்டலான படம்.\n\nவிகடன் - 40 / 100 மதிப்பெண்\n\nwww.luckylookonline.com - ‘அம்புலி’ திரைப்படம் தொழில்நுட்பரீதியாக தமிழுக்கு மைல்கல். தமிழின் முதல் ஸ்டீரியோஸ்கோபிக் 3டி படம் இது. அதாவது பைனாக்குலரில் ஒரு காட்சியைக் காண்பதைப்போன்ற அனுபவத்தை திரையில் நீங்கள் உணரலாம்\n\nSection::::இசை.\nஇப்படத்தில் நான்கு இசையமைப்பாளர்கள் பணிபுரிந்தனர். கே. வெங்கட் பிரபு சங்கர், சி.எஸ்.சாம், சதிஷ் மற்றும் மெர்வின் ஆகியோராவர். 2011 ஆகஸ்ட் 19 இல் காமராஜர் அரங்கத்தில் பாடல் வெளியீட்டு விழாவும், படத்தின் முன்னோட்டத் திரையிடலும் நடந்தது.\n\n"}
{"id": "431934", "url": "https://ta.wikipedia.org/wiki?curid=431934", "title": "2-எக்சனால்", "text": "2-எக்சனால்\n\n2-எக்சனால் (\"2-Hexanol\") என்பது CHO அல்லது CHOH என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். எக்சேன்–2-ஆல் என்று ஐயுபிஏசி முறையில் இச்சேர்மம் அழைக்கப்படுகிறது. ஆறு கார்பன் அணுக்களைக் கொண்டுள்ள இந்த ஆல்க்ககாலில் OH தொகுதியானது இரண்டாவது கார்பன் அணுவுடன் இனைந்துள்ளது. எக்சேன்–1-ஆல், எக்சேன்–3-ஆல் போன்ற பிற எக்சனால் மாற்றியன்கள் காணப்படுகின்றன. நாற்தொகுதி மையத்துடன் படியா மூலக்கூறு வகையாக இருப்பதால் ஆடி எதிர் வேற்றுருக்கள் உண்டு \n"}
{"id": "431938", "url": "https://ta.wikipedia.org/wiki?curid=431938", "title": "போர்னைல் அசிட்டேட்டு", "text": "போர்னைல் அசிட்டேட்டு\n\nபோர்னைல் அசிட்டேட்டு (\"Bornyl acetate\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மத்தின் மூலக்கூற்று எடை 196.29 கி/மோல் ஆகும். போர்னியாலின் அசிட்டேட்டு எசுத்தர் என்று இச்சேர்மம் வகைப்படுத்தப்படுகிறது. உணவுக் கூட்டுப்பொருள் , நறுமணச்சுவை முகவர், வாசனையளிக்கும் முகவர் என்ற பண்புகளில் இச்சேர்மம் பயன்படுத்தப்படுகிறது. \n\nபினாசியே குடும்பத்தைச் சேர்ந்த பைன் மருத்துவ எண்ணெயின் பகுதிக்கூறாகவும் அதன் வாசனைக்கு காரணமாகவும் போர்னைல் அசிட்டேட்டு உள்ளது . \n"}
{"id": "431939", "url": "https://ta.wikipedia.org/wiki?curid=431939", "title": "பீனைல் அசிட்டேட்டு", "text": "பீனைல் அசிட்டேட்டு\n\nபீனைல் அசிட்டேட்டு (\"Phenyl acetate\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பீனால் மற்றும் அசிட்டைல் குளோரைடின் எசுத்தராக இச்சேர்மம் கருதப்படுகிறது. ஆசுபிரினை கார்பாக்சில் நீக்கம் செய்தும், பீனாலை அசிட்டிக் நீரிலியுடன் வினைபுரியச் செய்தும் பீனைல் அசிட்டேட்டைத் தயாரிக்கலாம். \n\nபீனைல் அசிட்டேட்டை சோப்பாக்குதல் செயல்முறை வழியாக பீனால் மற்றும் அசிட்டேட்டு உப்பாகப் பிரிக்கலாம். இதற்கு பீனைல் அசிட்டேட்டுடன் சோடியம் ஐதராக்சைடு போன்ற வலிமையான காரத்தைச் சேர்த்து சூடாக்க வேண்டும். வினையில் உருவாகும் விளைபொருட்களை வெப்பப்படுத்தியும் சுண்ணமாக்கம் செய்தும் அல்லது வெப்பப்படுத்தியும் வடிகட்டியும் பிரித்துக் கொள்ளலாம். \n"}
{"id": "431949", "url": "https://ta.wikipedia.org/wiki?curid=431949", "title": "எலிச்சூரை", "text": "எலிச்சூரை\n\nஎலிச்சூரை (\"Auxis thazard\") என்பது சூரை வகையைச் சேர்ந்த இவை உலகம் முழுவதும் உள்ள வெப்பவலயக் கடற்பகுதிகளில் காணப்படுகின்றன. இவை மனிதர்களால் உணவுக்காகப் பிடிக்கப்படுகின்றன. \n\nஎலிச்சூரை மீன்கள் 50-65 மில்லிமீட்டர்கள் நீளம் வரை வளரக்கூடியவை ஆகும். இவை நீளமான உடலும் கூர்மையான தலையும் கொண்டவை ஆகும். இவற்றின் சிறிய பற்கள் கூம்பு வடிவில் இருக்கும்.\n"}
{"id": "431950", "url": "https://ta.wikipedia.org/wiki?curid=431950", "title": "மாசி (திரைப்படம்)", "text": "மாசி (திரைப்படம்)\n\nமாசி 2012 இல் வெளிவந்த தமிழ் அதிரடித் திரைப்படம் ஆகும்.\n\nஇதனை கிச்சா இயக்கியுள்ளார். 2012 இல் மார்ச் 16 அன்று இத்திரைப்படம் வெளியானது.\n\n"}
{"id": "431957", "url": "https://ta.wikipedia.org/wiki?curid=431957", "title": "அர்ச்சனா குப்தா", "text": "அர்ச்சனா குப்தா\n\nஅர்ச்சனா குப்தா (Archana Gupta) 1990 ஆம் ஆண்டு மார்ச் மாதம் 1 அன்று பிறந்துள்ள இவர் ஒரு இந்தியாவின் விளம்பர நடிகை மற்றும் திரைப்பட நடிகையாவார். இவர் மகாராஷ்டிர மாநிலம் மும்பையின் வெளிப்பகுதியைச் சார்ந்தவர் ஆவார். இவர் தமிழ், கன்னடம், மலையாளம், தெலுங்கு மற்றும் உருசியா மொழிகளின் திரைப்படங்களிலும் நடித்துள்ளார். அவர் பல்வேறு மேடை நிகழ்ச்சிகளில் பங்கேற்றுள்ளார், மேலும் அவர் பல பொருட்களுக்கு மற்றும் பல நிறுவனங்களின் தயாரிப்புகளின் விளம்பரங்களை பிரபலப்படுத்தும் நடிகை ஆவார்.\n\nSection::::சொந்த வாழ்க்கை.\nநடிப்பு மற்றும் நடனத்திற்கான ஆசை, மிகச் சிறிய வயதில் அர்சனாவை இந்த தொழிற்துறைக்கு இழுத்துச் சென்றது. இவர்\nதெலுங்கு படமான \"ஆனந்தமைன மனசுலோ\" என்ற படத்தில் அறிமுகமானார். ரஷ்ய படங்கள் உட்பட பலத் திரைப்படங்களில் அர்ச்சனா நடித்துள்ளார். அர்ச்சனா ஆக்ராவில் பிறந்தார், பின்னர் மும்பை சென்று ஒரு விளம்பர நடிகையாகவும் , திரைப்பட நடிகையாகவும் தனது தொழில் வாழ்க்கையை அமைத்துக் கொண்டார். அவருடைய சகோதரி வந்தனா குப்தே என்பவரும் திரைப்பட நடிகை ஆவார்.\nSection::::தொழில்.\nஅர்ச்சனா தனது திரை வாழ்க்கையை தெலுங்குத் திரைப்படமான \"ஆனந்தமைன மனசுலோ\" என்ற படத்தின் மூலம் ஆரம்பித்தார்.\n\n2009இல் கன்னட மொழியில் வெளிவந்த \"சர்க்கஸ்\" என்ற திரைப்படத்தின் மூலம் கன்னடத் திரைப்படத்துறையில் நுழைந்தார். அத்திரைப்படத்தில் இவருக்கு இணையாக நடிகர் கணேஷ் நடித்திருந்தார். இது 2009 ஜனவரி மத்தியில் வெளியிடப்பட்டது. அதைத் தொடர்ந்து கன்னடப் படங்களான \"லிஃப்ட் கோட்லா\", \"கார்த்திக்\" மற்றும் \"அச்சு மெட்சு\" போன்ற படங்களிலும் தொடர்ந்து நடித்தார் .\n\n2013இல் அர்ச்சனா, \"ரஸ்புதின்\" , \"கேங் ஓவர்\" மற்றும் \"காஞ்சி\" போன்ற மலையாளத் திரைப்படங்களிலும் நடித்துள்ளார்.\n"}
{"id": "431974", "url": "https://ta.wikipedia.org/wiki?curid=431974", "title": "உதயணன் வாசவதத்தா", "text": "உதயணன் வாசவதத்தா\n\nஉதயணன் வாசவதத்தா (Udayanan Vasavadatta) 1947 தமிழ் வெளிவந்துள்ளது. டி. ஆர். ரகுநாத் இதை இயக்கியுள்ளார் இப்படத்தில் ஜி. என். பாலசுப்பிரமணியம், வசுந்தரா தேவி எம். எஸ். சரோஜா ஆகியோர் முன்னனி பாத்திரங்களில் நடித்திருந்தனர். இவர்களுடன் டி. பாலசுப்பிரமணியம், கே. சாரங்கபாணி மற்றும் காளி என். ரத்னம் உடன் தோன்றியுள்ளார்கள்.\n\nSection::::கதை.\nவத்ச நாட்டு ராஜா உதயணன் (ஜி. என். பாலசுப்பிரமணியம்) வாசவதத்தையை (வசுந்தரா தேவி)யை கண்டு இருவரும் காதலில் விழுகிறார்கள். உதயணனுக்கு ஒரு தெய்வீக யானையை இந்திரன் பரிசாக அளித்துள்ளார். அவர் செய்த பாவத்தால் அந்த யானை அவரை விட்டு வெளியேறுகிறது. வாசவதத்தையை அவ்வூரிலேயே விட்டுவிட்டு உதயணன் யானையைத் தேடி அலைகிறார். வாசவதத்தை அந்த ராஜ்ஜியத்தில் இசையும், நடனமும் கற்றுத்தந்து கொண்டுள்ளார். எதிரி நாட்டு அரசன் இவரையும், யானையையும் சேர்த்து விலைமதிப்பில்லா கற்களை திருடியதாகக் கூறி உதயணனை சிறையில் தள்ளி விடுகிறான். வேறொரு எதிரி நாட்டு இவரது நாட்டின் மீது படையெடுக்கிறான் பல சோதனைகளை கடந்து தனது எதிரிகளை வெற்றி கொண்டு பின்னர் வாசவதத்தையுடன் மகிழ்ச்சியுடன் வாழ்கிறார். .\n\nSection::::நடிப்பு.\nபிலிம் நியூஸ் ஆனந்தன் அவர்களின் தகவல் தொகுப்பு மற்றும் \"தி இந்து\" நாளேடுகளின் தொகுப்பிலிருந்து எடுக்கப்பட்டது\n\nஜி. என். பாலசுப்பிரமணியம் - உதயணன்\nவசுந்தரா தேவி - வாசவதத்தை\nஎம். எஸ். சரோஜா \nடி. பாலசுப்பிரமணியம்\nகே. சாரங்கபாணி\nகாளி என். ரத்னம்\nசி. டி. ராஜகந்தம்\nஎன். கிருஷ்ணமூர்த்தி\nபி. எஸ். வீரப்பா\nடி. கே. சம்பங்கி\nஎம். வி. மணி\nகொளத்து மணி\nடி. டி. அரசு\nவி. நடராஜ ஐய்யர்\nகே. என் .கமலம்\nகே. என் .ராஜம்\nஎன். நாகசுப்ரமண்யம்\nSection::::தயாரிப்பு.\nஆர். எம். ராமனாதன் உமா பிக்சர்ஸ் சார்பில் இப்படத்தை தயரித்துள்ளார், முதலில் தியாகராஜ பாகவதர் உதயணன் பாத்திரத்தில் நடிப்பதாக இருந்தது. அவரை வைத்து ஒரு சில காட்சிகளும், பாடல்களும் படமாக்கப்பட்டது, பின்னர் பாகவதர் லட்சுமிகாந்தன் கொலை வழக்கு, காரணமாக கைவிடப்பட்டார், அவருக்கு பதிலாக ஜி. என். பாலசுப்பிரமணியம் நடித்தார்\n\nஒளிபதிவை மார்கஸ் பர்ட்லே என்பார் மேற்கொண்டுள்ளார், நடனம் வி. பி. ராமையா பிள்ளை மற்றும் காமினி குமார் சின்ஹா \n\nSection::::ஒலித்தொகுப்பு.\nஇதன் இசை சி. ஆர். சுப்பராமன் , பாபநாசம் சிவன் மற்றும் பாடல்களை கம்பதாசன் எழுதியுள்ளார். ஜி. என். பாலசுப்பிரமணியம் மற்றும் வசுந்தரா தேவி ஆகியோரும் பாடல்களை பாடியுள்ளனர் .\n\nSection::::விமர்சனம்.\n\"தி இந்து\" நாளேட்டில் ராண்டார் கை இவ்வாறு எழுதுகிறார்.\" ஜி. என். பாலசுப்பிரமணியம் பாடல்களும், வசுந்தரா தேவியின் நடனங்களும் மிகவும் அற்புதமாக இருக்கிறது.\" ஆனால், இப்படம் சரியான வசூலைத் தரவில்லை.\n"}
{"id": "431975", "url": "https://ta.wikipedia.org/wiki?curid=431975", "title": "எஸ். ஆர். பிரபாகரன்", "text": "எஸ். ஆர். பிரபாகரன்\n\nஎஸ். ஆர். பிரபாகரன் என்பவர் இந்தியத் திரைப்பட இயக்குனர் ஆவார். இவர் தமிழ்த் திரைப்படத்துறையில் \"சுந்தர பாண்டியன் (திரைப்படம்)\" என்ற திரைப்படத்தினை இயக்கியதன் மூலமாக அறியப்படுகிறார்.\n\nSection::::தொழில்.\n2012 இல் சுந்தர பாண்டியன் திரைப்படத்தினை இயக்குனர் சசிக்குமாரை நாயகனாக வைத்து இயக்கினார். அப்படத்தில் லட்சுமி மேனன், செளந்தரராஜா, விஜய் சேதுபதி, சூரி ஆகியோர் முக்கிய வேடத்தில் நடித்திருந்தனர். 14 செப்டம்பர் 2012 இல் வெளிவந்த அத்திரைப்படம் நல்ல வரவேற்பை பெற்றது. கன்னடம் மற்றும் தெலுங்கில் இப்படம் மறு ஆக்கம் செய்யப்பட்டது.\n\nSection::::குடும்பம்.\nபிரபாகரன் தமிழ்நாடு மாநிலம் மதுரையில் 14 ஜூலை 1975ல் பிறந்தவர். இவரது பெற்றோர் கே. பி. சூலி ராமு மற்றும் எஸ். இராஜலட்சுமி ஆவார். இவர் அறிவியல் திரைப்படத்தில் பட்டையப் படிப்பு முடித்துள்ளார். திவ்யா என்பவரை 14 ஜூலை 2013ல் திருமணம் செய்து கொண்டார். இவர்களுக்கு விசால் என்ற மகன் உள்ளார்.\n"}
{"id": "431978", "url": "https://ta.wikipedia.org/wiki?curid=431978", "title": "திரைக்கதை ஆசிரியர்", "text": "திரைக்கதை ஆசிரியர்\n\nதிரைக்கதை ஆசிரியர் என்பவர் மக்கள் ஊடகமான திரைப்படங்கள், தொலைக்காட்சி நிகழ்ச்சிகள் நிகழ்படங்கள் போன்றவற்றிக்கு கதை எழுதுபவர்கள் ஆவார்கள். இதற்கென படிக்காமல், சுதந்திரமாக திரைக்கதை எழுதுபவர்கள், முன்னோர்கள் வகுத்த விதிகளை அறிந்து பின் எழுதுபவர்கள் என இரு விதமான திரைக்கதை ஆசிரியர்கள் உள்ளார்கள். ராபர்ட் டௌனி என்பவர் எழுதிய சைனா டவுன் என்ற திரைக்கதை சிறந்த திரைக்கதையாக போற்றப்படுகிறது.\n\n\n"}
{"id": "431980", "url": "https://ta.wikipedia.org/wiki?curid=431980", "title": "தமிழ்நாடு மாநில விருது", "text": "தமிழ்நாடு மாநில விருது\n\nதமிழ்நாடு மாநில விருது என்பது பல்வேறு துறை சார்ந்த விருதுகளை தமிழக அரசே தருகின்ற விருதுகளாகும். \n\nSection::::தமிழக அரசின் சுதந்திர தின நல் ஆளுமை விருதுகள்.\nஇந்த விருதுகளானது சுதந்திர தினத்தன்று முதல்வரின் கரங்களால் தேர்ந்தெடுத்த நபர்களுக்கு வழங்கப்படுகிறது.\n\n\nSection::::தமிழ்நாடு இலக்கிய விருதுகள்.\nதிருவள்ளுவர் தினத்தன்று தமிழக அரசால் புகழ்பெற்றோருக்கு வழங்கப்படும் விருதாகும். தமிழ் மொழி மற்றும் தமிழ் இலக்கிய வளர்ச்சிக்கு தொண்டு செய்தவர்களுக்கு இவ்விருது வழங்கப்படுகிறது. இவ்விருதானது ஒரு லட்சத்துக்கான காசோலை, ஒரு சவரன் தங்கப்பதக்கம் மற்றும் சான்றிதழ் ஆகியவற்றை உடையது. \n\n"}
{"id": "431982", "url": "https://ta.wikipedia.org/wiki?curid=431982", "title": "முதலமைச்சர் மாநில இளைஞர் விருது", "text": "முதலமைச்சர் மாநில இளைஞர் விருது\n\nமுதலமைச்சர் மாநில இளைஞர் விருது என்பது தமிழக அரசு சமூதாயத்தின் வளர்ச்சிக்கு உதவும் இளைஞர்களை கண்டறிந்து தருகின்ற விருதாகும். இதனை 2014 ஜூலை 30 இல் அப்போது தமிழக முதல்வராக இருந்த ஜெயலலிதா சட்டப்பேரவையில் அறிவித்தார். \n\n\n\n"}
{"id": "431986", "url": "https://ta.wikipedia.org/wiki?curid=431986", "title": "காயத்தரி ஜோஷி", "text": "காயத்தரி ஜோஷி\n\nகாயத்ரி ஜோஷி இந்திய வடிவழகியும் முன்னாள் பாலிவுட் நடிகையும் ஆவார். 2004 ஆம் ஆண்டு வெளியான சுவாதேஸ் இவர் நடித்த ஒரே திரைப்படமாகும்.\n\nSection::::பணி.\n1999 ஆம் ஆண்டு நடைபெற்ற  ஃபெமினா மிஸ் இந்தியா அழகி போட்டியில் இறுதி ஐந்து போட்டியாளர்களில் ஒருவரான இவர், சோனி எண்டர்டெயின்மெண்ட் அலைவரிசையின் பார்வையாளர்கள் வாக்களிப்பதன் மூலம் முடிசூட்டப்பட்டார். மேலும் ஜப்பானில் 2000 ஆம் ஆண்டு மிஸ் சர்வதேச அழகிப் போட்டியில் இந்தியாவை பிரதிநிதித்துவப்படுத்தத் தேர்ந்தெடுக்கப்பட்டார். பல இசைக் காணொளிகளில் தோற்றமளிக்கும் வகையில் விளம்பர மாதிரியாக பணிபுரிந்தார். ஜக்ஜித் சிங்கின் காகஸ் கி காஷிதி மற்றும் ஜஞ்சர்ஜியாவின் ஹான்ஸ் ராஜ் ஹான்ஸ் இசைக் காணொளிகளில் அவர் நடித்தார்.\n\nஅவர் இன்னும் கல்லூரியில் இருந்தபோது, ​​பாம்பே டையிங், பிலிப்ஸ், பாண்ட்ஸ், கோட்ரெஜ், சன்சில் மற்றும் எல்ஜி ஆகியவற்றின் விளம்பரங்களிலும், ஷாருக்கான் உடன் ஹுண்டாய் விளம்பரத்திலும் நடித்தார். 2001 ஆம் ஆண்டில் நாட்காட்டியிலும் இவரது படங்கள் வெளியாகின. 2004 ஆம் ஆண்டு டிசம்பர் மாதம் அசுதோஸ் கோவார்கரின் சுவாதேஸ் திரைப்படத்தில் பாலிவுட்டில் அறிமுகமானார். இத்திரைப்படத்தில் ஷாருக்கானுடன் நடித்தார். சுவாதேஸ் திரைப்படத்தில் நடித்தமைக்காக இந்திய திரைப்பட விமர்சகர்களிடமிருந்து வலுவான வரவேற்பைப் பெற்றார். மேலும் 2004 ஆம் ஆண்டுக்கான திரைப்பட விருதுகளில் சிறந்த பெண் புதுமுகமாக பல பரிந்துரைகளை ஜோஷி பெற்றார்.\n\nSection::::ஆரம்பகால வாழ்க்கை.\nநாக்பூரில் உள்ள மவுண்ட் கார்மல் உயர்நிலைப்பள்ளியில் படித்தார். மேலும் குடும்பம் மும்பைக்கு திரும்பிய போது அவர் தடாரில் உள்ள ஜே. பி வச்சா உயர்நிலைப் பள்ளியில் சேர்ந்தார். பள்ளி முடிந்த பின் அவர் சிடன்ஹாம் கல்லூரியில் கற்றார். கல்லூரியில் கற்கும் போது விளம்பரங்களில் மாதிரியாக பணிபுரிந்தார். ஜோஸி கல்லூரியில் வணிக கல்வியில் பட்டம் பெற்றார்.\n\n1999 ஆம் ஆண்டு நடந்த மிஸ் பெமினா இந்தியா அழகிப் போட்டியில் இறுதி ஐந்து போட்டியாளர்களில் ஒருவராக இருந்தார். அதே ஆண்டு ஜப்பானில் நடந்த மிஸ் சர்வதேச அழகி அணிவகுப்பில் இந்தியாவை பிரதிநிதித்துவப்படுத்தி கலந்துகொண்டார்.\n\n27 ஆகஸ்ட் 2005 அன்று, கிராண்ட் ஹையட் ஹோட்டலில் அவர் ஓபராய் கட்டுமானத்தின் விளம்பரதாரரான விகாஸ் ஓபெரோவை மணந்தார்.\n\n"}
{"id": "431989", "url": "https://ta.wikipedia.org/wiki?curid=431989", "title": "மேகதூத் விருது", "text": "மேகதூத் விருது\n\nமேகதூத் விருது என்பது அஞ்சல்துறையில் சிறப்பாக பணியாற்றியவர்களுக்கு தேசிய அளவிலான விருதாகும். இந்த விருது 1984 ஆம் வருடம் முதல் வழங்கப்பட்டு வருகிறது. இந்த விருது ரூபாய் 50 ஆயிரம் ரொக்கப் பணமும், பாராட்டுப் பத்திரமும் உடையது.\n\n2018 இல் தமிழகத்தைச் சேர்ந்த வித்யா எஸ்.ஐயர், கே. கணபதி ஆகியோருக்கு இவ்விருது கொடுக்கப்பெற்றது.\n"}
{"id": "431990", "url": "https://ta.wikipedia.org/wiki?curid=431990", "title": "பியுஷ் கோயல்", "text": "பியுஷ் கோயல்\n\nபியுஷ் வேதப்பிரகாஷ் கோயல் (பிறப்பு: 13 சூன் 1964) ஒரு இந்திய அரசியல்வாதியும் தற்போதைய இந்திய நடுவண் அரசின் நிலக்கரி மற்றும் தொடர்வண்டித் துறை அமைச்சரும் ஆவார். இவர் மராட்டிய மாநிலத்தில் இருந்து மாநிலங்களவைக்கு தேர்ந்தெடுக்கப்பட்டார். இதற்கு முன்பு பாரதிய சனதாக் கட்சியின் தேசியப் பொருளாளராகவும் பதவி வகித்துள்ளார்.\n"}
{"id": "431991", "url": "https://ta.wikipedia.org/wiki?curid=431991", "title": "திருமதி இந்தியா யுனிவர்ஸ் குளோப்", "text": "திருமதி இந்தியா யுனிவர்ஸ் குளோப்\n\nதிருமதி இந்தியா யுனிவர்ஸ் குளோப் என்பது இந்திய அளவில் திருமணமானப் பெண்களுக்கு நடைபெறும் அழகிப் போட்டியாகும். இதில் திருமணமான, விதவையான, விவாகரத்தானப் பெண்கள் பங்கேற்க இயலும். அவர்களுக்கு குழந்தைகள் இருந்தாலும், இல்லாவிட்டாலும் பொருட்டில்லை. \n\n2018 இல் இந்த பட்டத்திற்கான நிகழ்ச்சியில் 52 பெண்கள் கலந்து கொண்டனர். அவர்களில் 16 நபர்கள் தேர்வு செய்யப்பட்டு 2018 அக்டோபர் 26ல் இறுதிப் போட்டி நடைபெற்றது. அதில் தமிழகத்தினைச் சேர்ந்த சம்யுக்தா என்பவர் பட்டம் வென்றார்.\n"}
{"id": "431997", "url": "https://ta.wikipedia.org/wiki?curid=431997", "title": "ஸ்கோம்பிரிடே", "text": "ஸ்கோம்பிரிடே\n\n\"ஸ்கோம்பிரிடே\" என்பது கானாங்கெளுத்தி வகையைச் சேர்ந்த மீன்களைக் குறிக்கும் உயிரியல் பெயராகும். இதில் சூரை, கானாங்கெளுத்தி, வஞ்சிரம் மற்றும் போனிடோ ஆகிய இனக்குழுக்கள் அடங்கும். இவை உலகம் முழுவதும் உள்ள வெப்பமண்டல கடல்களில் வாழ்கின்றன.\n"}
{"id": "432003", "url": "https://ta.wikipedia.org/wiki?curid=432003", "title": "கானாங்கெளுத்தி", "text": "கானாங்கெளுத்தி\n\nகானாங்கெளுத்தி (\"Mackerel\") என்பது ஆழ்கடலில் வாழும் வெவ்வேறு இன மீன்களைக் குறிக்கும் பொதுவான பெயராகும். ஸ்கோம்பிரிடே என்ற குடும்பத்தில் உள்ள பெரும்பாலான மீன் இனங்கள் கானாங்கெளுத்தி வகையைச் சேர்ந்தவையாக உள்ளன. \n\nஇவை வெப்பநிலை மற்றும் வெப்ப மண்டல கடல்களிலும் காணப்படுகின்றன. பெரும்பாலும் இவை கடலோரப் பகுதில் உள்ள நீரிலேயே வாழ்கின்றன.\n\nSection::::உணவாக.\nஉலகளவில் உண்ணப்படும் மீன் உணவுகளில் கானாங்கெளுத்தி முக்கியமானதாகும். எண்ணெய் மீனான இதில் ஒமேகா-3 கொழுப்புச் சத்து நிறைந்துள்ளது. கானாங்கெளுத்தியின் சதை விரைவாக கெட்டுவிடக் கூடியது என்பதால் இது நோய்த்தொற்றை ஏற்படுத்தும் வாய்ப்புள்ளது. எனவே முறையாகப் பதப்படுத்திய மீன்களைத் தவிர மற்ற மீன்களைப் பிடித்த நாள்றே உண்டுவிட வேண்டும். \n"}
{"id": "432005", "url": "https://ta.wikipedia.org/wiki?curid=432005", "title": "தமிழக அரசின் இலக்கிய விருதுகள்", "text": "தமிழக அரசின் இலக்கிய விருதுகள்\n\nதமிழக அரசின் இலக்கிய விருதுகள் என்பது தமிழக அரசின் சார்பில் இலக்கிய வளர்ச்சி, தமிழ் மொழி மற்றும் தமிழ் சமுதாயத்துக்கு தொண்டு செய்தவர்களை தேர்ந்தெடுத்து கொடுக்கப்படும் விருதுகளாகும்.\n\nSection::::விருதுகளின் பட்டியல்.\nஇவ்விருதானது ஒரு லட்சத்துக்கான காசோலை, ஒரு சவரன் தங்கப்பதக்கம் மற்றும் சான்றிதழ் ஆகியவற்றை உடையது. \n\nSection::::சித்திரை தமிழ்ப் புத்தாண்டு விருதுகள்.\nதமிழக அரசு சித்திரை தமிழ்ப் புத்தாண்டு தினத்தன்று தமிழ் இலக்கிய வளர்ச்சிக்கு பங்காற்றிய அறிஞர்களே தேர்வு செய்து விருது வழங்குகிறது.\n\nசித்திரை தமிழ்ப் புத்தாண்டு விருது ரூபாய் ஒரு லட்சம் பரிசு தொகையும், ஒரு சவரன் தங்க பதக்கமும் கொண்டது. \n\n\nதமிழ்த்தாய் விருது ஆண்டுதோறும் ஒரு அமைப்பினை தேர்ந்தெடுத்து வழங்கப்படுகிறது. அதனால் அந்த அமைப்பிற்கு ரூபாய் ஐந்து லட்சமும் கேடயமும் தரப்படுகிறது.\n\n\nSection::::தமிழ்ச்செம்மல் விருது.\nதமிழ்ச்செம்மல் விருது என்பது தமிழ்நாடு அரசால் வழங்கப்படும் விருதாகும். இந்த விருதிற்கு மாவட்டத்திற்கு ஒரு அறிஞர் தேர்வு செய்யப்படுகிறார்.இவ்விருது இருபத்து ஐந்தாயிரம் ரூபாயும், பாராட்டுரையும் கொண்டதாகும்.\n"}
{"id": "432007", "url": "https://ta.wikipedia.org/wiki?curid=432007", "title": "குபீர் (திரைப்படம்)", "text": "குபீர் (திரைப்படம்)\n\nகுபீர் (Gubeer) (2014) ல் வெளிவந்த நகைச்சுவைத் தமிழ்த்திரைப்படம் , எழுத்து மற்றும் இயக்கம் திலீப்குமார் ராஜேந்திரன், தயாரிப்பு ஆர்ச்சர் சினிமாஸ். வார இறுதியில் மகிழ்ச்சிக்காக வெளியில்செல்லும் ஒரு சில ஆண்களைப் பற்றிய படமாகும். இத்திரைப்படம் முதலில் தமிழ்நாட்டில் மட்டுமே வெளியிடப்பட்டது. படத்தின் கட்டமைப்பையும் கதை பற்றியும் ஒரு பாராட்டான விமர்சனங்களையே பெற்றது.\n\nSection::::கதை.\nஇது 'சிவப்பு வண்ண ஓவியம்' எனக் கருதப்படும் ஒரு குழுவினரின் கதை. ஒரு 24 மணி நேரத்தில் அவர்கள் வெளிப்படுத்தும் எண்ணங்கள், எல்லாவற்றையும் தன்னிச்சையாக பேசுவது அதை வெளிப்படையாக நினைவுபடுத்துவதும் , போன்றவைகளை நகைச்சுவையாக சொல்கிறது.\n\nSection::::நடிகர்கள்.\nஇந்தத் திரைப்படக் குழுவில் 5 நண்பர்கள் இருக்கிறார்கள், அவர்கள் ஒரே மென்பொருள் நிறுவனத்தில் பணி புரிந்து, பின்னர் அவ்வேலையை விட்டுவிட்டு பிறகு, அவர்கள் இத்திரைப்படத்துக்காக ஒன்றாக சேர்ந்து நடித்துள்ளனர். நட்சத்திர நடிகர்களைகளைத் தவிர, நடிகர் வெள்ளை, தமிழ், ரவி மற்றும் பிரதாப் ஆகியோரும் நடித்துள்ளனர்.. பிரபு உரிமையாளராக நடித்துள்ளார், இவர்களுடன் சேர்ந்து, போவெர் என்ற பெயரில் ஒரு செல்ல நாயும் நடித்துள்ளது\nதிலீப் - திலீப்\nரவி - ரவி\nவொயிட் -வொயிட்\nதமிழ் -தமிழ்\nபிரதாப் - பிரதாப் \nபிரபு -பிரபு \nராஜிவ் -காவலர் 2\nஆதி - காவலர் 1\nமனோஜ் - மனோஜ் \nசங்கர் -குடிகாரனாக'\nபோவெர் - போவெர் '\n\nSection::::தயாரிப்பு.\nதிலீப் இப்படத்தை ஜனவரி 2013 இல் எழுத ஆரம்பித்தார். 16 ஏப்ரல் 2013 படப்பிடிப்பு தொடங்கப்பட்டது. இப்படம் 19 நாட்களில் படமாக்கப்பட்டது. இந்தியத் திரைப்படத் தணிக்கை குழு 'ஏ' சான்றிதழை 31 மார்ச் 2014 இல் வழங்கியது. தியாகராசர் பொறியியல் கல்லூரியில் பயின்ற திலீப்பின் நண்பர்களால் இப்படத்திற்கு நிதி வழங்கப்பட்டது.\n\nSection::::இசையமைப்பு.\n8 பாடல்கள் அடங்கிய இதன் ஒலித்தொகுப்பு விஷால் -ஆதித்யாவால் இசையமைக்கப்பட்டு 2014 பிப்ரவரி அன்று கார்த்திக் சுப்புராஜ் மற்றும் பாலாஜி தரணீதரன் ஆகியோரைக் கொண்டு வெளியிடப்பட்டது.\n\nSection::::Critical reception.\nஇந்த படம் விமர்சன ரீதியான பாராட்டைப் பெற்றது.தினமலர் ஜிகர்தண்டா (திரைப்படம்) பட இயக்குனர் கார்த்திக் சுப்புராஜ் இப்படத்தை நன்கு பாராட்டினார். நடுவுல கொஞ்சம் பக்கத்த காணோம் இயக்குனர் பாலாஜி தரணீதரன் , மூடர் கூடம் நவீண் நடிகர் விஜய் சேதுபதி ஆகியோரும் இப்படத்தை வெகுவாக வரவேற்றுள்ளனர்.\n\nSection::::வெளியீடு.\n\"குபீர்\" தமிழ்நாட்டில் ஒரு சில திரையரங்குகளில் மட்டுமே அக்டோபர் 10 அன்று வெளியானது, ஆர்ச்சர் சினிமாஸ் அதன் வெளியீட்டை ஒரு நாளுக்குப் பிறகு வெளியிட்டது.\n\n"}
{"id": "432008", "url": "https://ta.wikipedia.org/wiki?curid=432008", "title": "சித்திரைப்பூக்கள்", "text": "சித்திரைப்பூக்கள்\n\nசித்திரைப் பூக்கள் (Chithirai Pookkal) 1991 தமிழில் வெளிவந்த காதல் திரைப்படமாகும் கண்மணி சுப்பு. இப்படத்தில் இதை இயக்கியுள்ளார். ஜெயந்த் குமார் மற்றும் வினோதினி ஆகிய இருவரும் அறிமுகமாகியுள்ளனர். இவர்களுடன் சரத்குமார், ராதாரவி, சார்லி, எஸ். எஸ். சந்திரன் மற்றும் வினு சக்ரவர்த்தி ஆகியோரும் உடன் நடித்துள்ளனர். எம். எஸ். முரளி இசையமைக்க 1991 பிப்ரவரி 23 அன்று வெளியானது\n\nSection::::கதை.\nஹரி (ஜெயந்த்குமார்) அவனது பெற்றோர் (வினு சக்ரவர்த்தி) வாணி மற்றும் பாரதியின் பெற்றோர் (எஸ். எஸ். சந்திரன் மற்றும் கோவை சரளா) ஆகியோர் உதகமண்டலத்தில் உள்ள ஒரு விடுதியில் தங்களது விடுமுறையைக் கழிக்க எண்ணி அங்கு தங்கியுள்ளனர். ஹரியும் பாரதியும் அடிக்கடி மோதிக் கொண்டேயிருந்து கடைசியில் இருவரும் காதலில் விழுகிறார்கள். இதையறிந்த இருவரது பெற்றோர்களும் இவர்கள் காதலை ஏற்றுக் கொள்ளவில்லை. எனவே காதலர்கள் தற்கொலை செய்ய முயல்கின்றனர். இராணுவத்திலிருந்து ஓய்வு பெற்ற ஜான்சன் டேவிட் (சரத்குமார்) என்பவர் அவர்களை தக்க சமயத்தில் காப்பாற்றி அவர்களுக்கு தங்குவதற்கு இடமளிக்கிறார். அதன் பிறகு என்ன நடக்கிறது என்பது கதை சுருக்கமாகும்.\n\nSection::::நடிப்பு.\nஜெயந்த்குமார் - ஹரி\nவினோதினி - பாரதி\nசரத்குமார் - ஜான்சன் டேவிட்\nராதாரவி - லொல்லை காது\nசார்லி\nஎஸ். எஸ். சந்திரன் - பாரதியின் தந்தை மயில்வாகனம்\nவினு சக்ரவர்த்தி ஹரியின் தந்தை\nகோவை சரளா - பாரதியின் தாயாராக\nவாணி - ஹரியின் தாயாராக\nமருத்துவர் நடேசன்\nமாஸ்டர் கிருபா\nஜோக்கர் துளசி\nகார்மேகம்\n\nSection::::இசை.\nஇப்படத்திற்கு இசை எம். எஸ். முரளி வாலி, இளவேனில், கலைவாணன் கண்ணதாசன், மாருதி மற்றும் கண்மணி சுப்பு ஆகியோர் பாடல்களை எழுதியுள்ளனர்.\n"}
{"id": "432014", "url": "https://ta.wikipedia.org/wiki?curid=432014", "title": "நர்த்தகி நடராஜ்", "text": "நர்த்தகி நடராஜ்\n\nநர்த்தகி நடராஜ் (Nartagi Natraj), தமிழ்நாட்டின் மதுரை மாநகரில், வண்டியூர் மாரியம்மன் தெப்பக்குளம் அருகே அமைந்த அனுப்பானடி பகுதியில், பெருமாள் பிள்ளை - சந்திராம்மாள் இணையரின் பத்து குழந்தைகளில், ஐந்தாம் குழந்தையாக நடராஜ் எனும் பெயரில் பிறந்தவர். சிறு வயதில் தன்னில் பெண்மை இருப்பதை உணர்ந்த நடராஜ், பெண்களின் உடைகளை அணியத்துவங்கினார்.\n\nஇதனால் நடராஜ் தன்னை ஒத்த திருநங்கைத் தோழியான சக்தியுடன் இணைந்து, பத்மினி, வைஜெயந்திமாலா போன்றோரின் திரைப்படங்களை பார்த்து, தாங்களே நடனப் பயிற்சிகளை மேற்கொண்டனர். +1 வரை பள்ளிக் கல்வியை முடித்த நடராஜ், தஞ்சாவூர் தமிழ் பல்கலைக் கழக நாட்டியப் பேரராசிரியரிடம், குருகுல முறையில் பரதநாட்டியம் கற்றுத் தேறினர்.\n\nபின்னர் \"நர்த்தகி நடராஜ்\" எனும் பெயரில் இந்தியாவிலும், வெளிநாடுகளிலும் தமிழசைக் கலைஞர் என அறியப்பட்டார். இவர் ஐம்பது வயது கடந்த நிலையில், தற்போது சென்னையில் வாழ்கிறார். \nகடந்த 30 ஆண்டுகளாக பரதநாட்டியத்திற்கு தமது வாழ்வை அர்ப்பணித்துள்ள இவரது திறமையைப் பாராட்டி, இந்திய அரசு 2019-இல் பத்மஸ்ரீ விருந்து வழங்கி பெருமைப்படுத்தியுள்ளது.\n\n\n\n\n"}
{"id": "432020", "url": "https://ta.wikipedia.org/wiki?curid=432020", "title": "அயிலை", "text": "அயிலை\n\nஅயிலை மீன் (mahi-mahi) என்பது கடற்பரப்பில் வாழும் நடுமுள் துடுப்புள்ள மீன் ஆகும். இவை வெப்பம், வெப்பமண்டலம் மற்றும் மிதவெப்ப மண்டலம் ஆகிய பகுதிகளில் காணப்படுகின்றன. இவை உணவு மற்றும் அலங்காரம் போன்ற வணிக நோக்கிற்காகப் பெருமளவில் பிடிக்கப்படுகின்றன. இவை குறைந்த காலத்தில் அதிகளவு இனப்பெருக்கம் செய்யும் மீன் ஆகும். \n\nSection::::குணங்கள்.\nஅயிலை மீன்கள் பொதுவாக 4 ஆண்டுகள் முதல் அதிகபட்சம் 5 ஆண்டுகள் வரை வாழும். ஆண் மீன்களை விட பெண் மீன்கள் அளவில் சிறியதாக இருக்கும். அயிலை மீன்கள் வேகமாக வளரும் மீன்களில் ஒன்றாகும். இவை பொதுவாக வெப்பமான கடல் மேற்பரப்பில் வாழ்கின்றன. கொன்றுண்ணி வகை மீன்களான இவை பறக்கும் மீன்கள், நண்டுகள், கணவாய்கள் மற்றும் கானாங்கெளுத்தி போன்றவற்றை உண்டு வாழ்கின்றன.\n\nஇவை வழக்கமாக 4-5 மாதங்களாக இருக்கும் போது இனப்பெருக்கம் செய்யத் தொடங்குகின்றன. பெண் அயிலை மீன்கள் ஒரு இனப்பெருக்கத்தின் முடிவில் சுமார் 80,000 முதல் 10,00,000 முட்டைகள் வரை இடுகின்றன. இவை வருடத்திற்கு இரண்டு முதல் மூன்று முறை இனப்பெருக்கம் செய்கின்றன. \n"}
{"id": "432021", "url": "https://ta.wikipedia.org/wiki?curid=432021", "title": "பாலிவினைல் குளோரைடு அசிட்டேட்டு", "text": "பாலிவினைல் குளோரைடு அசிட்டேட்டு\n\nபாலிவினைல் குளோரைடு அசிட்டேட்டு (\"Polyvinyl chloride acetate\") என்பது CHCl)(CHO) என்ற பொது வாய்ப்பாட்டல் விவரிக்கப்படும் ஒரு பலபடிச் சேர்மமாகும். வினைல் குளோரைடு மற்றும் வினைல் அசிட்டேட்டு ஆகியனவற்றின் வெப்பயிளகு இணைபலபடி என்று இச்சேர்மம் கருதப்படுகிறது. மின்சாரம் பாயாமல் இருக்க பயன்படுத்தப்படும் ஆடைகள் உள்ளிட்ட மின்காப்பு சாதனங்களை பேரளவில் தயாரிக்கவும், கடன் அட்டைகள் மற்றும் தேய்ப்பு அட்டைகள் தயாரிக்கவும் இதைப் பயன்படுத்துகிறார்கள். \n"}
{"id": "432025", "url": "https://ta.wikipedia.org/wiki?curid=432025", "title": "பரம்வீர் ஐ டெக் மெட்ரிக் மேல்நிலைப் பள்ளி", "text": "பரம்வீர் ஐ டெக் மெட்ரிக் மேல்நிலைப் பள்ளி\n\nபரம்வீர் ஐ டெக் மெட்ரிக் மேல்நிலைப் பள்ளி (Paramveer HiTech Matric Hr Sec School) என்பது தமிழ்நாட்டின் , தருமபுரி, பாப்பாரப்பட்டியில் செயற்பட்டுவரும் மெட்ரிக் மேல்நிலைப்பள்ளி ஆகும். இங்கு 12 ஆம் வகுப்புவரை வகுப்புகள் உள்ளன. 2004ஆம் ஆண்டு சௌந்தரம் கல்வி அறக்கட்டளையால் தொடங்கப்பட்டது இந்த பள்ளி. 2014 ஆம் ஆண்டு மேல்நிலைப் பள்ளியாக தரம் உயர்த்தப்பட்டது.\nSection::::வெளி இணைப்புகள்.\nபள்ளியின் முகநூல் பக்கம்\n"}
{"id": "432029", "url": "https://ta.wikipedia.org/wiki?curid=432029", "title": "பாரதி வித்யாலயா மேல்நிலைப் பள்ளி", "text": "பாரதி வித்யாலயா மேல்நிலைப் பள்ளி\n\nபாரதி வித்யாலயா என்னும் பள்ளியானது சேலம் மாவட்டம், மரவனேரியில் உள்ள ஒரு மேல்நிலைப்பள்ளியாகும். இப்பள்ளியானது 1946ஆம் ஆண்டு 32 மாணவர்களுடன் நடுநிலைப் பள்ளியாக துவக்கப்பட்டது. இது 1978ஆம் ஆண்டு மேல்நிலைப் பள்ளியாக உயர்ந்தது. 2018 ஆண்டு காலகட்டத்தில் இப்பள்ளியில் 5000க்கும் மேற்பட்ட மாணவர்கள் பயின்று வருகின்றனர். இந்தப் பள்ளியில் மிகப் பெரிய நூலகம், பெரிய அரங்கம், பல்நோக்கு ஆய்வகம், பரந்த ஆடுகளம் போன்றவை உள்ளன. இந்தப்பள்ளியில் மாணவர்களின் திறனை வளர்க்கும் விதமாக தமிழ் இலக்கிய மன்றம், நாட்டு நலப்பணி திட்டம், இளையோர் செஞ்சிலுவைச் சங்கம், தேசிய மாணவர் படை, சாரணர் இயக்கம், தேசிய பசுமைப் படை, சாலை பாதுகாப்புக் குழு, போன்றவை செயல்பட்டு வருகின்றன.\n"}
{"id": "432032", "url": "https://ta.wikipedia.org/wiki?curid=432032", "title": "அகலை", "text": "அகலை\n\nஅகலை (Rastrelliger kanagurta) என்பது கானாங்கெளுத்தி வகையைச் சேர்ந்த மீன் இனம் ஆகும். இவை பொதுவாக இந்திய, மேற்கு பசிபிக் பெருங்கடல்கள் மற்றும் அவற்றைச் சுற்றியுள்ள பகுதிகளில் காணப்படுகின்றன. இது ஒரு முக்கியமான உணவு மீன் ஆகும். \n"}
{"id": "432037", "url": "https://ta.wikipedia.org/wiki?curid=432037", "title": "ஜனனம்", "text": "ஜனனம்\n\nஜனனம் 2004 ஆம் ஆண்டு வெளியான தமிழ்த் திரைப்படம். அருண் விஜய், பிரியங்கா திரிவேதி, ஆஷிஷ் வித்யார்த்தி, ரகுவரன், வடிவேலு, சார்லி மற்றும் நாசர் ஆகியோர் நடிப்பில், ரமேஷ் செல்வன் இயக்கத்தில், பாலகுமாரன் வசனத்தில் பரத்வாஜ் இசையில் வெளியானது. 2002 ஆம் ஆண்டு துவங்கிய இப்படம் 2004 ஆம் ஆண்டு வெளியானது.\n\nSection::::கதைச்சுருக்கம்.\nசூர்யா (அருண் விஜய்) வேலை தேடிக்கொண்டிருக்கும் முதுநிலை பட்டதாரி இளைஞன். அவனது காதலி சுருதி (பிரியங்கா திரிவேதி). சமுதாயத்தில் நடக்கும் அக்கிரமங்களைக் கண்டு கோபப்படும் சூர்யாவை சுருதி சமாதானப்படுத்துகிறாள். பட்டப்படிப்பில் தங்கப்பதக்கம் வென்ற சூர்யாவின் நண்பனுக்கு (சார்லி) வேலை கிடைக்கவில்லை. வங்கியில் சுயதொழில் கடன் கொடுக்கவும் மறுக்கிறார்கள். வேலை தேடிக்கொண்டிருக்கும் மற்றொரு தங்கப்பதக்கம் பெற்ற நண்பன் விபத்தில் இறக்கிறான். எழுத்தாளர் உதயமூர்த்தியை (ரகுவரன்) சந்திக்கும் சூர்யாவின் வாழ்க்கை மாறுகிறது. சூர்யா, உதயமூர்த்தி மேலும் சில நண்பர்கள் ஒன்று சேர்ந்து 'வேலையற்ற பட்டதாரிகள் அமைப்பு' என்பதை உருவாக்கி இளைஞர்களுக்கு வேலைவாய்ப்பைப் பெற்றுத்தர முயற்சிக்கின்றனர். இதற்கு அரசியல்வாதி முத்துக்கருப்பன் (ஆஷிஷ் வித்யார்த்தி) தடை செய்கிறான். உதயமூர்த்தி சுடப்பட்டு இறக்கிறார். சூர்யா சிறையில் அடைக்கப்பட்டு சித்ரவதை செய்யப்படுகிறான். வேலைவாய்ப்பற்ற இளைஞர்களைக் கொண்டு மிகப்பெரும் பேரணி நடத்தி மக்கள் கவனத்தை ஈர்க்கிறான். இதனால் இளைஞர்களின் பிரச்சனை தீர்ந்ததா? என்பதே மீதிக்கதை.\n\n\nSection::::தயாரிப்பு.\nஇப்படம் நிதிப்பிரச்சனை உட்பட பல காரணங்களால் மிகத் தாமதமாக வெளியானது. பிரியங்கா திரிவேதி- உபேந்திரா திருமணமும் படத்தயாரிப்பு தடைபட ஒரு காரணமானது.\n\n\nSection::::பாராட்டு.\nஅருண் விஜய் : எழுத்தாளர் பாலகுமாரனுக்கு அஞ்சலி தெரிவித்து அருண் விஜய் ட்வீட் செய்தது. \"என்னுடைய ஜனனம் திரைப்படம் சமூகப் பிரச்சினை குறித்து ஆழமாகப் பேசக்கூடிய படமென்பதால், அதற்காக மிகுந்த சிரத்தையுடன் பணிபுரிந்தார். அந்தப் படத்தில் அவர் எழுதிய வசனங்கள் அனைத்தும் நினைவுகூரத்தக்கன.\"\n"}
{"id": "432045", "url": "https://ta.wikipedia.org/wiki?curid=432045", "title": "தெனாவட்டு", "text": "தெனாவட்டு\n\nதெனாவட்டு (\"Thenavattu\") திரைப்படம் 2008-ஆம் ஆண்டு வெளியான ஓர் இந்தியத் தமிழ் அதிரடித் திரைப்படமாகும். இத்திரைப்படத்தை வி.வி.கதிர் எழுதி, இயக்க, ஆன்டனி தயாரித்தார். இத்திரைப்படத்தில் ஜீவா (திரைப்பட நடிகர்), பூனம் பாஜ்வா மற்றும் பலர் நடித்துள்ளனர்.\n\n\nSection::::கதைச்சுருக்கம்.\nசில மாதங்களுக்கு முன்னால், ராமநாதபுரத்தில் , மர வேலையில் இருக்கும் கோட்டையின் தாய், தன் மகன் பற்றி பெருமை பேசுவதை வழக்கமாக கொண்டிருந்தார். கோட்டை வெளியுலகத்திற்கு சென்று அனுபவங்களை பெற்று அதன் நன்மைகளை பெற வேண்டும் என்று ஆசைப்பட்டு கோட்டையை சென்னைக்கு அனுப்பி வைக்கிறாள். கோட்டையும் அவனது நண்பன் வெள்ளையனும் (கஞ்சா கருப்பு) சென்னைக்கு செல்கிறார்கள். சென்னை சென்ற இருவரும் உள்ளூர் ரவுடியான கைலாசத்தின் வீட்டில் அடைக்கலம் புகுகிறார்கள். கைலாசம் ரவுடி என்ற விஷயம் அந்த இரு நண்பர்களுக்கும் தெரியாது.\n\nகைலாசம் கோட்டையை அரிவாள் செய்யும் வேலை தருகிறார். கோட்டையும் வெள்ளையனும் அந்த அரிவாள்கள் யாவும் மரம் வெட்ட பயன்படுகின்றன என்று நினைத்தனர். அந்நிலையில், வலிப்பு வந்த மனிதர்களுக்கு கோட்டை உதவுகிறான். மேலும், இசை கற்றுக்கொடுக்கும் பெண்ணான காயத்திரியை (பூனம் பாஜ்வா) விரும்புகிறான் கோட்டை.\n\nஇந்த சூழ்நிலையில், கைலாசத்தின் மகன் சந்தோஷ் பெண்களிடம் தவறாக நடப்பதை வழக்கமாக கொண்டிருக்கிறான். சந்தோஷ் ஒரு முறை காயத்திரியை தவறான நோக்கத்துடன் துன்புறுத்துகிறான். கைலாசத்தின் மகன் சந்தோஷ் என்று கோட்டைக்கு தெரியாமல், சந்தோஷை அடித்து கொன்று விடுகிறான். காயத்திரியை கோட்டை திருமணம் செய்தானா? என்பது மீதி கதையாகும்.\n\nSection::::இசை.\nஇந்த திரைப்படத்தின் இசையமைப்பாளர் ஸ்ரீகாந்த் தேவா ஆவார்.\nSection::::விமர்சனம்.\n\"தெனாவட்டு ஒரு சாதாரண மசாலா படம்\" என்றும், \"கேலிக்கூத்தான பொருத்தமற்ற படம், அரிவாள் மட்டுமே உள்ளது\" என்றும், \"இயக்குனர் கதிர் அவரது குருவை போலவே ஒரு படம் எடுத்துள்ளார்\" என்றும் பலவிதமான விமர்சனங்கள் இப்படத்தைப் பற்றி கூறப்பட்டன.\n\n"}
{"id": "432052", "url": "https://ta.wikipedia.org/wiki?curid=432052", "title": "ஆர்த்தோ அசிட்டிக் அமிலம்", "text": "ஆர்த்தோ அசிட்டிக் அமிலம்\n\nஆர்த்தோ அசிட்டிக் அமிலம் (\"Orthoacetic acid\") என்பது CHO அல்லது HC-C(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். கருத்தியல் நிலையிலுள்ள இச்சேர்மம் ஈத்தேன்-1,1,1-டிரையால் என்ற பெயராலும் அழைக்கப்படுகிறது. இச்சேர்மத்தின் ஐதராக்சில் குழுக்கள் புரோட்டானை இழக்க முடியும் என்பதால் ஈத்தேன் பின்புலத்துடன் கூடிய மூவால்க்ககால் சேர்மமென இது வகைப்படுத்தப்படுகிறது. ஓர் ஆர்த்தோ அசிட்டிக் அமிலம் என்ற கோணத்திலும் இது பார்க்கப்படுகிறது.\n\nஆர்த்தோ அசிட்டிக் அமிலத்தை தனித்து பிரிக்க இயலாது என்று நம்பப்படுகிறது. ஏனெனில் இது உடனடியாக அசிட்டிக் அமிலம் மற்றும் நீராக சிதைவடைகிறது. அசிட்டிக் அமிலத்தின் நீரிய கரைசல்களில் ஒருவேளை கண நேர நிலைப்புத் தன்மையுடன் இது இருக்கலாம்.\n\nSection::::ஆர்த்தோ அசிட்டேட்டு எதிர்மின் அயனிகள்.\nகோட்பாடுகள் அடிப்படையில் ஒன்று முதல் மூன்று புரோட்டான்களை ஐதராக்சில் குழுக்களிலிருந்து நீக்குவதனால் ஈரைதரசன் ஆர்த்தோ அசிட்டேட்டு (HCO) , ஐதரசன் ஆர்த்தோ அசிட்டேட்டு (HCO), ஆர்த்தோ அசிட்டேட்டு (HCO) ஆகிய எதிர்மின் அயனிகள் உருவாகமுடியும். 220° செல்சியசு வெப்பநிலையில் அசிட்டிலீன் மற்றும் சோடியம் ஐதராக்சைடை வினைபுரியச் செய்து சோடியம் ஆர்த்தோ அசிட்டேட்டை உருவாக்க முடியும் என்று தெரிவிக்கிறார்:\n\nSection::::ஆர்த்தோ அசிட்டேட்டு எசுத்தர்கள்.\nH3C−C(−O−)3 என்ற மூவிணைதிறன் நோக்குருவுடன் பல நிலையான கரிமச் சேர்மங்கள் கரிம வேதியியலில் காணப்படுகின்றன. இவை பொதுவாக ஆர்த்தோ அசிட்டிக் அமிலங்களின் எசுத்தர்கள் என்று முறையாக அழைக்கப்படுகின்றன. எனவே இவையெல்லாம் ஆர்த்தோ அசிட்டேட்டுகள் எனப்படுகின்றன. மூவெத்தில் ஆர்த்தோ அசிட்டேட்டு, மூமெத்தில் ஆர்த்தோ அசிட்டேட்டு உள்ள ஆர்த்தோ அசிட்டேட்டுகள் வர்த்தக முறையில் கிடைக்கின்றன.\n\n"}
{"id": "432054", "url": "https://ta.wikipedia.org/wiki?curid=432054", "title": "மடவை", "text": "மடவை\n\nமடவை (ஆங்கிலம் : Mullets) என்பது கடலோர மிதவெப்ப மற்றும் வெப்பவலயப் பகுதியில் வாழும் மீன் குடும்பம் ஆகும். இவற்றில் சில இனங்கள் நன்னீரிலும் வாழ்கின்றன. இவை உணவிற்குப் பயன்படும் மீன்கள் ஆகும். ரோம் போன்ற நாடுகளில் இந்த மீன்களின் உணவு பிரதானமாக உட்கொள்ளப்படுகிறது. இந்த மீன் குடும்பத்தில் 20 பேரினங்களாக மொத்தம் 78 இனங்கள் உள்ளன.\n\nமடவைகளின் தனித்தன்மையாக இரண்டு பெரிய முதுகுத் துடுப்பையும், சிறிய முக்கோண வடிவ வாயையும், முதுகுப் பகுதியில் ஒரே மாதிரியான கோடுகளையும் கொண்டு காணப்படுகிறது. \n"}
{"id": "432055", "url": "https://ta.wikipedia.org/wiki?curid=432055", "title": "பீனீத்தைல் அசிட்டேட்டு", "text": "பீனீத்தைல் அசிட்டேட்டு\n\nபீனீத்தைல் அசிட்டேட்டு (\"Phenethyl acetate\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அசிட்டிக் அமிலம், பீனீத்தைல் ஆல்ககால் ஆகியனவற்றின் ஒடுக்கவினையின் மூலமாக இந்த எசுத்தரை தயாரிக்கலாம். பல எசுத்தர்களைப் போல இதுவும் பழங்களிலும் உயிரியல் பொருள்களிலும் காணப்படுகிறது நிறமற்ற நீர்மமாகக் காணப்படும் இது ரோசா, தேன் வாசனைகளில் ராசுபெரி பழச் சுவை கொண்டதாகவும் உள்ளது . \n"}
{"id": "432057", "url": "https://ta.wikipedia.org/wiki?curid=432057", "title": "பட்டியாலா அட்டிகை", "text": "பட்டியாலா அட்டிகை\n\nபட்டியாலா அட்டிகை ( Patiala Necklace) என்பது 1928இல் ஹவுஸ் ஆஃப் கார்டியால் நிறுவனத்தால் உருவாக்கப்பட்ட ஒரு கழுத்தணி ஆகும்.   இது பட்டியாலா சமஸ்தானத்தின் மகாராஜாவான பூபிந்தர் சிங்குக்காக உருவாக்கப்பட்டது.\n\nஇந்தக் கழுத்தணியில் உலகின் ஏழாவது பெரிய வைரமான \"டீ பியர்ஸ்\" உள்ளிட்ட 2,930 வைரங்கள் இருந்தன. அந்த டீ பியர்ஸ் வைரமானது வெட்டுவதற்குமுன் 428 காரட் எடையைக் கொண்டிருந்தது. அதன் இறுதி வடிவில் 234.65 காரட் எடை கொண்டதாக இருந்தது. இந்த நகையில்  18 முதல் 73 காரட் வரையிலான ஏழு பெரிய பெரிய வைரங்களும், பல பர்மிய மாணிக்கங்களும் அடங்கி இருந்தன.\n\nஇந்த நகையானது 1948ஆம் ஆண்டு பட்டியாலா சமஸ்தான கருவூலத்திலிருந்து காணாமல் போனது.\n\n1982இல் ஸ்விட்சர்லாந்தின் ஜெனீவா நகரத்தில் ஏலம் ஒன்று நடத்தப்பட்டது. அதில் டி பியர்ஸ் வைரம் மட்டும் ஏலத்துக்கு வந்தது.   அங்கே, அந்த வைரமானது 3.16 மில்லியன் டாலர்கள்வரை ஏலம் கேட்கப்பட்டது, ஆனால் இது என்ன விலைக்கு வாங்கப்பட்டது என்பது தெளிவற்று உள்ளது.\n\n1998 இல் கார்ட்டியே நிறுவனத்தைச் சேர்ந்த எரிக் என்பவர், இலண்டனில் பழைய நகைகளை விற்கும் கடை ஒன்றில் பட்டியாலா நெக்லெசின் பாகங்களைக் கண்டார். அதில் பதிக்கப்பட்டிருந்த பர்மிய மாணிக்கங்கள், 18 முதல் 73 கேரட் எடையுள்ள வைரங்கள் பதிக்கப்பட்ட பதக்கம் உள்ளிட்ட நகையின் பெரும் பகுதி காணாமல் போயிருந்தது. அதிலிருந்த பல வைரக்கற்களும், பர்மிய மாணிக்கக்கற்களும் காணாமல் போயிருந்தன. இந்த மீதமிருந்த நகையை கார்ட்டியே நிறுவனம் விலைகொடுத்து வாங்கியது. அதன்பிறகு நான்கு ஆண்டுகள் செலவழித்து பழைய நகையைப்போலவே அதை மீளுருவாக்கம் செய்தனர். அந்த நகையில் காணாமல் போயிருந்த வைரங்களுக்கு மாறாக க்யூபிக் சிர்கோனியா மற்றும் செயற்கை வைரங்களைப் பதித்தனர். அப்படியே பதக்கத்தில் அசல் டி பியர்ஸ் வைரத்தின் பிரதி ஒன்றைப் பதித்தனர்.\n\nஇந்த நகையை மையமாக கொண்டு ஒரு ஆவணப்படமானது டாக் & ஃபிலிம் இன்டர்நேஷனால் எடுக்கப்பட்டது.\n"}
{"id": "432060", "url": "https://ta.wikipedia.org/wiki?curid=432060", "title": "குளோரினேற்ற பாலியெத்திலீன்", "text": "குளோரினேற்ற பாலியெத்திலீன்\n\nகுளோரினேற்ற பாலியெத்திலீன் (\"Chlorinated polyethylene\") என்பது 34 முதல் 44% குளோரினைக் கொண்ட மலிவுவிலை பாலியெத்திலீன் வகையாகும். பாலிவினைல் குளோரைடுடன் கலக்கப்பட்டு பயன்படுத்தப்படுகிறது. ஏனெனில் மென்மையான, இரப்பர் போன்ற குளோரினேற்ற பாலியெத்திலீன்கள் பாலிவினைல் குளோரைடு அணிகளில் உட்பொதிக்கப்பட்டதால் தாக்கு தடையை அதிகரிக்கிறது. கூடுதலாக இது வானிலை எதிர்ப்பை அதிகரிக்கிறது. மேலும், இது நெகிழியாக்கிகளின் புலம்பெயர்வு சிக்கலின்றி பாலிவினைல் குளோரைடு தகடுகளின் மென்மையை அதிகரிக்கிறது. குளோரினேற்ற பாலியெத்திலீன்களை பெராக்சைடேற்ற குறுக்குப் பிணைப்புக்கு உட்படுத்தி மீள்மம் தயாரிக்க முடியும். இம்மீள்மம் நெகிழிவடம் மற்றும் இரப்பர் தொழிலில் பயன்படுத்தப்படுகிறது. மற்ற பாலி ஒலிபீன்களுடன் இதை சேர்க்கும்போது எரிதன்மை குறைகிறது. சிலசமயங்களில் மின்வடங்களின் காப்புறைகளில் வெளிப்புற உறையாகப் பயன்படுத்தப்படுகிறது . \nஅழிந்துபோவதற்கான அச்சுறுத்தலுக்கு ஆட்பட்ட செம்பட்டியலில் குளோரினேற்ற பாலியெத்திலீன் பட்டியலிடப்பட்டுள்ளது . \n"}
{"id": "432061", "url": "https://ta.wikipedia.org/wiki?curid=432061", "title": "3-குளோரோபுரோப்பியோநைட்ரைல்", "text": "3-குளோரோபுரோப்பியோநைட்ரைல்\n\n3-குளோரோபுரோப்பியோநைட்ரைல் (\"3-Chloropropionitrile\") என்பது CHClN என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மருந்து வகைப்பொருள்கள் மற்றும் பலபடிகள் தயாரிப்பில் இது பயன்படுத்தப்படுகிறது .\n"}
{"id": "432063", "url": "https://ta.wikipedia.org/wiki?curid=432063", "title": "பலகூட்டு வினை", "text": "பலகூட்டு வினை\n\nபலகூட்டு வினை (\"Polyaddition\") என்பது பலபடிகளை உருவாக்கும் தனித்தனியான கூட்டு வினைகள் வழியாக பலபடிகளை உருவாக்கும் ஒரு பலபடியாக்கல் வினையாகும். இருபடிகள், முப்படிகள், சிலபடிகளுடன் கூடிய மூலக்கூறுகளின் மீது வேதி வினைக்குழுக்கள் வினைபுரியும்போது இத்தகைய பலகூட்டு வினைகள் தோன்றுகின்றன. இவ்வினைகளில் உயர் மூலக்கூற்று எடை பலபடிகள் உருவாகின்றன. கிட்டத்தட்ட பல்லொடுக்க வினை போலவும் சங்கிலி பலபடியாக்கலுக்கு மாறாகவும் முழுமையான பலபடியாக்க மாற்றம் இவ்வினைகளில் நிகழ்கின்றன . \nபாலியூரித்தேன் உருவாகும் வினையை பலகூட்டு வினைக்கு உதாரணமாக்க் கூறலாம்.\n"}
{"id": "432067", "url": "https://ta.wikipedia.org/wiki?curid=432067", "title": "பாலி-காமா–குளூட்டாமேட்டு", "text": "பாலி-காமா–குளூட்டாமேட்டு\n\nபாலி-γ–குளூட்டாமேட்டு (\"Poly-γ-glutamate\") என்பது (CHNO) என்ற வாய்ப்பாட்டால் விவரிக்கப்படும் கிராம்-நேர் பாக்டீரியா வகை பாக்டீரியாவின் வளர்சிதைப் பொருளாகும். உயிரியின் உடலுள் செய்யாமல் புறத்தே கண்ணாடி போன்ற செயற்கைப் பொருளில் டைரோசினேசு நொதியையும் மெலானினை உற்பத்தி செய்யும் மெலானோசைட்டு செல்களையும் பாலி- γ –குளூட்டாமேட்டு தடுக்கிறது \n"}
{"id": "432083", "url": "https://ta.wikipedia.org/wiki?curid=432083", "title": "அரசியல் (திரைப்படம்)", "text": "அரசியல் (திரைப்படம்)\n\nஅரசியல் என்பது 1997 ஆம் ஆண்டு வெளியான இந்தியத் தமிழ் திரைப்படமாகும். ஆர்.கே.செல்வமணி இயக்கிய இந்த திரைப்படத்தில் முன்னணி மலையாள நடிகர் மம்முட்டி , ஷில்பா ஷிரோட்கர் மற்றும் ரோஜா ஆகியோர் பிரதான பாத்திரங்களில் நடித்துள்ளனர். இந்தப் படத்திற்கு வித்யாசகர் இசையமைத்திருந்தார்.1997 டிசம்பர் 12 அன்று வெளியான இத்திரைப்படம் கலவையான விமர்சனங்களைப் பெற்றது.\n\nSection::::ப்ளாட்.\nசந்திரசேகர் ( மம்மூட்டி ) ஒரு நேர்மையான ஒரு மாவட்ட ஆட்சியாளர் ஆவார். டெல்லியில் விக்ரம் ( ஆனந்தராஜ் ) என்ற சர்வதேச பயங்கரவாதி கைது செய்யப்படுகிறார். ஊழலை ஒழிப்பதற்காக சந்திரசேகர் சென்னைக்கு மாற்றப்படுகிறார். சந்திரசேகருக்கு ப்ரியா (ஜீவா) மற்றும் சுப்பிரியா ( ரோஜா ) ஆகிய இரு சகோதரிகள் உள்ளனர். பிரியா மருதபாண்டியினைக் ( சரண் ராஜ் ) காதலிக்கிறாள். அவர் நம்பிக்கையற்ற போலீஸ் அதிகாரி மற்றும் சந்திரசேகர் நண்பன். இதற்கிடையில், சந்திரசேகர் டில்லியில் சந்தித்த அன்டி ஷர்மா ( ஷில்பா ஷிரோட்கர் ) என்ற பஞ்சாபி பெண்மணியை காதலிக்கிறார். ஊழல் மிக்க அரசியல்வாதி, வெங்கட்ராமன் ( மன்சூர் அலி கான் ), சந்திரசேகரால் சந்தேகிக்கப்படுகிறார். சந்திரசேகர் அவரது சகோதரர், விஷ்ணு ( மதன் பாப் ) மற்றும் ராம்குமார் ( உதய் பிரகாஷ் ) ஆகியோருக்கு எதிராக நடவடிக்கை எடுக்கிறார், அவர்களை சிறைக்கு அனுப்பினார். சந்திரசேகர் ஒரு பதவி உயர்வு பெற்றுள்ளார், ஏனெனில் அவரது மேலதிகாரிகள் அவரது நேர்மையான வேலையை வெறுக்கிறார்கள், ஆனால் அவர் ராஜினாமா செய்கிறார். மற்றும் பத்திரிகையாளர்களால் அனைவருக்கும் ஊழல் நிறைந்த அரசியல்வாதிகளின் ஊழல் ஆதாரங்கள் காட்டப்படுகிறது. மக்கள் கோபமாகி, அனைத்து சிதைந்த அரசியல்வாதிகளையும் அடித்துப் போடுகிறார்கள். வெங்கட்ராமனின் அரசியல் கட்சி பாராளுமன்றத்தில் ஒரு ஆசனத்தைக் கூடப் பெறவில்லை.\n\nசந்திரசேகர் தனது காதலியை பஞ்சாப்பில் திருமணம் செய்துகொள்கிறார். வெங்கட்ராமனின் மனைவி வசந்தி ( பல்லவி ) ஊழலுக்காக சிறைக்கு அனுப்பப்படுகிறார். வெங்கட்ராமன் தனது பணத்தை இழந்து, பழிவாங்குவதற்கு முடிவு செய்கிறார். சிறையில் இருந்து விடுதலை செய்யப்பட்ட விக்ரம், பழிவாங்க சந்திரசேகர் மற்றும் வேங்கடராமனுடன் நண்பராகிறார். விக்ரம் சந்திரசேகரைக் கொலை செய்ய முடிவு செய்த போது, அவளுடைய சகோதரி அனிதா ஷர்மாவை பார்த்து, அவளது கணவனைக் காப்பாற்றும்படி அவளுக்கு வாக்கு கொடுக்கிறார்.\n\nப்ரியாவை வெங்கட்ராமனின் படை வீரர்கள் கடத்திச் செல்கிறார்கள்; ஆனால் அவள் தப்பி ஓடுகிறாள், ஆனால் அவள் ஓடும் போது கட்டடத்திலிருந்து விழுந்து இறந்து விடுகிறாள். சுப்பிரியா மற்றும் மருதப்பனியைக் கொல்வதற்காக சுப்பிரியாவின் கைப்பையில் வெடி குண்டு வைக்கப்படுகிறது. வெங்கட்ராமன் விக்ரமைக் கொள்கிறார். ஆனால் சந்திரசேகர் விக்ரம் கொலைக்காக சந்தேகிக்கப்படுகிறார். இதனால் சந்திரசேகரை பொலீஸ் கைது செய்கிறது.\n\nஆனால் சந்திரசேகர் போலீசில் இருந்து தப்பித்து, அனைத்து ஊழல் மிக்க அரசியல்வாதிகளையும் கொன்று விடுகிறார். இறுதியாக, சந்திரசேகர் அவரது நடவடிக்கைகளுக்கு பாராட்டுக்களைப் பெற்றுள்ளார், ஆனால் நீதிமன்றம் அவரை சிறைக்கு அனுப்புகிறது.\n\n\nSection::::பாடல்கள்.\nஇத் திரைப்படத்தினது அனைத்துப் பாடல்களுக்குமான இசை இசையமைப்பாளர் வித்யாசகர் இனால் இசைக்கப்பட்டது. இதிலுள்ள 5 பாடல்களின் வரிகளையும் வைரமுத்து, வாசன், அருண்மொழி மற்றும் பிறைசூடன் ஆகியோர் எழுதினர்.\n"}
{"id": "432087", "url": "https://ta.wikipedia.org/wiki?curid=432087", "title": "நவரை (மீன் குடும்பம்)", "text": "நவரை (மீன் குடும்பம்)\n\nநவரை (\"goatfish\") என்பது கீளி வடிவி ஒழுங்கைச் சேர்ந்த மீன் குடும்பம் ஆகும். இக்குடும்பத்தில் மொத்தம் 6 பேரினங்களாக மொத்தம் 88 இனங்கள் உள்ளன. இவை உலகம் முழுவதும் உள்ள வெப்ப, வெப்பவலய மற்றும் மிதவெப்பவலய நீர்ப்பகுதிகளில் வாழ்கின்றன. இவை அடிக்கடி நிறம் மாறும் திறன் கொண்டவை. \n\nSection::::பண்புகள்.\nநவரை மீன்களிடம் ஆட்டுத்தாடி போன்ற இரு உணரிழைகள் காணப்படும். இந்த உணரிழைகள், நவரை மீன்களுக்கு மணல் மற்றும் பவளப்பாறை ஓட்டைகளில் உணவு தேட உதவும் வேதியியல் உணர்வி உறுப்புகளைக் கொண்டுள்ளது. \n"}
{"id": "432091", "url": "https://ta.wikipedia.org/wiki?curid=432091", "title": "வசந்தம் வந்தாச்சு (திரைப்படம்)", "text": "வசந்தம் வந்தாச்சு (திரைப்படம்)\n\nவசந்தம் வந்தாச்சு (\"Vasantham Vanthachu\") 2007 தமிழ் காதல் திரைப்படம். இதை கே.விவேக பாரதி இயக்கியுள்ளார். இப்படத்தில் வெங்கட் பிரபு மற்றும் நந்திதா ஜெனிபர் முன்னணி பாத்திரங்களில் நடித்திருந்தனர், இவர்களுடன் சண்முகசுந்தரம் (நடிகர்), வையாபுரி (நடிகர்), ராம்ஜி (நடிகர்), வரலட்சுமி, சபிதா ஆனந்த், வாசு விக்ரம் மற்றும் வேலு திகல் போன்றோரும் நடித்திருந்தனர். வேலு திகல் மற்றும் அம்பா உமாதேவி ஆகியோர் தயாரித்திருந்தனர் . இசையமைப்பு கவின் சாரதா மற்றும் ராய் சங்கர். செப்டம்பர் 2007இல் வெளியிடப்பட்டது.\n\nSection::::கதை.\nகுமரேசன் (வெங்கட் பிரபு) கிராமத்தில் பால் வியாபாரம் செய்து வருகிறார். அவருக்கு பெண்களை கண்டாலே வெறுப்பு, எனவே திருமணத்தை தள்ளி போடுகிறார் . அவருடைய வயதான தந்தை (வேலு திகல்) கூடிய சீக்கிரமே இவருடைய திருமணத்தை நடத்திட விரும்புகிறார், ஆனால் குமரேசன் திடடவட்டமாக மறுத்துவிடுகிறார்., கல்லூரியின் விடுமுறை நாளில் நகரத்திலிருந்து காயத்திரி (நந்திதா ஜெனிபர்) அவருடைய தாத்தா செட்டியார் (சண்முகசுந்தரம் (நடிகர்)) மற்றும் பாட்டி மீனாட்சியை (வரலட்சுமி) சந்திக்க கிராமத்திற்கு வருகிறார். இவர்களுக்குள் முதலில் மோதல் எற்படுகிறது \nஇதற்கிடையில் குமரேசனின் சகோதரன் ஒரு பணக்காரப் பெண்ணை ரகசியத் திருமணம் செய்து கொள்கிறார். இதை அவருடைய குடும்பம் வரவேற்கிறது. குமரேசனுக்கும் அவரது அண்னியாருக்கும் ஏற்படும் மோதலால் அவர்கள் வீட்டை விட்டு வெளியேறுகின்றனர். இதற்கிடையில் குமரேசன் தனக்கு தாலி கட்டியதாக ஊரார் முன்னிலையில் காயத்திரி கூறுகிறார். காயத்திரி ஏன் அவ்வாறு பொய் கூறினார்? , குமரேசன் காயத்திரியை ஏற்றுக் கொண்டாரா?, என்பதை மீதிக்கதை சொல்கிறது.\n\nSection::::தயாரிப்பு.\nநமிதா கபூர் (நடிகை) மற்றும் சந்தோஷி முதலில் பெண் பாத்திரங்were earlier considered for the female lead role, but they later opted out. Finally, the role was given to நந்திதா ஜெனிபர்.\n\nSection::::இசை.\nஇசையமைப்பு ஓவியன் 5 பாடல்கள் கொண்ட் இதன் ஒலித்தொகுப்பு 2007இல் வெளிவந்தது, எழுதியவர் யுகபாரதி, தேன்மொழி ஜி. கே. மற்றும் தொல்காப்பியன்.\n\nSection::::வரவேற்பு.\nஒரு விமர்சகர் இவ்வாறு எழுதினார்: \"திடுக்கிடும் திரைக்கதை மற்றும் சுமாரான கதை மற்றும் நடிப்பு ஆகியவை உற்சாகம் தரவில்லை\".\n"}
{"id": "432096", "url": "https://ta.wikipedia.org/wiki?curid=432096", "title": "பெட்யா (தீநிரல்)", "text": "பெட்யா (தீநிரல்)\n\nபெட்யா என்பது 2016 இல் முதலில் கண்டுபிடிக்கப்பட்ட ஒரு மறையீடாக்க பணயத் தீநிரல் குடும்பம் ஆகும். இத்தீநிரல் மைக்ரோசாப்ட் விண்டோஸ் சார்ந்த கணினிகளைத் தாக்கி, அதன் மாஸ்டர் துவக்கப் பதிவைப் பாதித்து வன் கோப்பு அமைப்பு அட்டவணையைக் குறியாக்கம் செய்யும் பேலோடு ஒன்றை இயக்கச் செய்து விண்டோஸ் தளத்தை துவங்கவிடாமல் தடுக்கிறது. பயனர் கணினியை மீண்டும் பயன்படுத்த வேண்டுமெனில் குறிப்பிட்டத் தொகையை பிட்காயின் மூலம் செலுத்தப் பணிக்கும்.\n\n"}
{"id": "432107", "url": "https://ta.wikipedia.org/wiki?curid=432107", "title": "தியோடோர் எர்ட்செல்", "text": "தியோடோர் எர்ட்செல்\n\nதியோடோர் எர்ட்செல் (\"Theodor Herzl\", ; ; \"Te'odor Hertsel\"; ; ),; 2 மே 1860 – 3 சூலை 1904) என்பவர் ஆத்திரிய-அங்கேரிய ஊடகவியலாளரும், எழுத்தாளரும், அரசியல் செயற்பாட்டாளரும் ஆவார். இவர் நவீன சியோனிசத்தின் தந்தை என அழைக்கப்படுகிறார். எர்ட்செல் உலக சியோனிச அமைப்பை உருவாக்கி பாலத்தீனத்தில் யூதர்களுக்கான நாடு ஒன்றை அமைக்கும் நோக்கோடு யூதர்களை பாலத்தீனத்தில் குடியேற்றப் பாடுபட்டார். யூத நாட்டை உருவாக்கும் முன்னர் இவர் இறந்து விட்டாலும், இன்றைய இசுரேலின் தந்தை என இவர் போற்றப்படுகிறார்.\n\nஇசுரேலிய விடுதலைச் சாற்றுரையில் எர்ட்செல் \"யூத அரசின் ஆன்மிகத் தந்தை\" எனவும், அரசியல் சியோனிசத்திற்கு ஒரு உறுதியான, நடைமுறைப்படுத்தும் தளம் மற்றும் கட்டமைப்பைக் கொடுத்த தீர்க்கதரிசி எனவும் குறிப்பிட்டுக் கூறப்படுகிறார்.\n\n"}
{"id": "432114", "url": "https://ta.wikipedia.org/wiki?curid=432114", "title": "கொண்டல் (மீன் குடும்பம்)", "text": "கொண்டல் (மீன் குடும்பம்)\n\nகொண்டல் மீன்கள் (\"Snappers\") என்பவை \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை பெரும்பாலும் கடலில் வாழ்கின்றன. ஆயினும், கயவாய்ப் (ஆற்றுக் கழிமுகம்) பகுதிகளில் வாழும் சில இனங்கள் உணவுக்காக நன்னீருக்குச் செல்கின்றன. இதில் மொத்தம் 113 இனங்களில் சில இனங்கள் முக்கியமான உணவு மீன்களாக உள்ளன.\n\nஇவை எல்லாப் பெருங்கடல்களிலும் வெப்பவலய மற்றும் துணை வெப்பவலயப் பகுதிகளிலும் காணப்படுகின்றன. பெரும்பாலானவை புறவோட்டு உயிரினங்களை அல்லது பிற மீன்களை இரையாகக் கொள்கின்றன. மிதவைவாழிகளை உணவாகக் கொள்ளும் சில இனங்களும் இக் குடும்பத்தில் உள்ளன. இவை காட்சியகங்களில் வைக்கப்படுவது உண்டு. எனினும், இவை மிக விரைவாக வளர்வதால் இவை அதிகம் விரும்பப்படுவது இல்லை. இவை பொதுவாக 450 மீட்டர் ஆழம் வரை வாழ்கின்றன.\n"}
{"id": "432115", "url": "https://ta.wikipedia.org/wiki?curid=432115", "title": "பஞ்சாமிர்தம் (2008 திரைப்படம்)", "text": "பஞ்சாமிர்தம் (2008 திரைப்படம்)\n\nபஞ்சாமிர்தம் (Panchamirtham) 2008இல் வெளிவந்த நகைச்சுவைத் திரைப்படம் .எழுத்து ,இயக்கம் ராஜு ஈஸ்வரன் இதில் ஜெயராம் (நடிகர்), பிரகாஷ் ராஜ் மற்றும் ராஜு ஈஸ்வரன் போன்றோர் முன்னணி பாத்திரங்களில் நடித்திருந்தனர் while அரவிந்து ஆகாசு, நாசர், சமிக்‌ஷா மற்றும் சரண்யா மோகன் ஆகியோர் முக்கிய பாத்திரங்களில் தோன்றியுள்ளனர். இப்படத்தை அபிராமி ராமனாதன் தயாரித்திருந்தார். 2008 டிசம்பர் 25 அன்று வெளியிடப்பட்டது.\n\nSection::::கதை.\nஇக்கதை இராமாயணக் காலத்தில் தொடங்குகிறது. இராவணன்' பிரகாஷ் ராஜ் தனது மாமன் மாரீசனை மானாக உருமாறி சீதையை கவர்ந்துவர கட்டளையிடுகிறான். முதலில் மறுத்த மாரீசன் தனது மனைவியின் உயிருக்கு ராவணனால் ஆபத்து ஏற்படுமென என பயந்து இதற்கு சம்மதிக்கிறான், ஆனால் இராமன் விட்ட அம்பினால் மாரீசன் ஒரு பாறையாக மாறிவிடுகிறான். இப்போது, நவீன காலத்தில் கதை பயணம் செய்கிறது. ராஜாராம் நாசர் பெரிய தேயிலை தோட்டத்திற்கு உரிமையாளர். அவருக்கு உதவியாக சீதாவும் சரண்யா மோகன் சமையலில் ராம் என்பவனும் அரவிந்து ஆகாசு உதவியாக உள்ளனர் . ராம் மற்றும் சீதா இருவரும் நேசிகின்றனர். ராஜாராமின் உறவினர் (எம். எசு. பாசுகர் மற்றும் மயில்சாமி (நடிகர்) அவருடைய சொத்துகளை அபகரிக்க திட்டமிடுகின்றனர். இதற்காக சீதாவை மலையுச்சியிலிருந்து தள்ளி கொலை செய்யத் திட்டமிடுகின்றனர். தள்ளப்பட்ட சீதா நேராக மாரீசன் பாறையின் மேல் விழுந்ததால் அவன் தனது பழைய உருவை அடைகிறான். அதற்குப்பின் என்ன நடக்கிறது என்பது மீதிக்கதையாகும்.\n\n\nSection::::தாயரிப்பு.\nஅபிராமி ராமநாதன், நன்கு அறியப்பட்ட திரையரங்கு உரிமையாளர் மற்றும் அபிராமி மெகா மால் நிறுவனத்தின் நிர்வாக இயக்குனர், பஞ்சாமிர்தம் படத் தயாரிக்க விரும்பினார். இப்படத்தின் தொடக்க விழா 2008 ஜூலை 13 ஆம் தேதி நடைபெற்றது. இயக்குனர் கே. பாலசந்தர், கே.ஆர்.ஜி., கலைப்புலி எஸ். தாணு, கலைப்புலி சேகரன், சரத்குமார், ராதா ரவி, ராம நாராயணன் ஆகியோர் விழாவை தொடங்கி வைத்தனர். பூஜையன்று நாசருடனான ஒரு பாடல் காட்சி படமாக்கப்பட்டது. முன்னதாக நடிகர் விவேக் மற்றும் நடிகர் வடிவேல் நடிப்பதா இருந்தது சரண்யா மோகன் நடித்திருக்கும் ஒரு பாடல் காட்சி நடிகையும் நடன இயக்குனருமான காயத்ரி ரகுராமால் ஊட்டியில் படமாக்கப்பட்டது.\n\nSection::::ஒலித்தொகுப்பு.\nசுந்தர் சி. பாபு இதன் இசையை மேகொள்ள கவிஞர் வாலி பாடல்களை எழுதியுள்ளார்.\n\nSection::::விமர்சனம்.\nநவ் ரன்னிங் .காம் இவ்வாறு கூறியது : \"பல நகைச்சுவை நடிகர்கள் நடித்து வெளிவந்த நகைச்சுவைப் படமாகும், அதன் இலக்கு குழந்தைகள் சிரிக்க வேண்டும் என்பது தெளிவாக தெரிகிறது\" . Indiaglitz wrote: \"Panchamirtham is a laugh-riot\". ரெடிஃப் எழுதியது: அவர்கள் வாக்குறுதி கொடுத்தது போல் வேடிக்கையாக இல்லை என்றாலும், இந்த அணி சிரிக்க வைக்கிறது\". கோலிவுட். காம் எழுதியது: \"பஞ்சாமிர்தம் ஒரு அற்புதமான உபசரிப்பு, ஆனால் துரதிருஷ்டவசமாக, தொலைக்காட்சியின் தாக்கங்கள் நிறைய இருந்தது\". பிகைன்ட்வுட் எழுதியது: நல்ல மதிப்பு மிக்கதாக உள்ளது\n"}
{"id": "432121", "url": "https://ta.wikipedia.org/wiki?curid=432121", "title": "லேன்செட்", "text": "லேன்செட்\n\nலேன்செட் என்பது வாராந்திர பொது மருத்துவ இதழாகும். இது உலகின் பழமையான, மிகவும் மதிப்புமிக்க மற்றும் சிறந்ததாக அறியப்பட்ட பொது மருத்துவ இதழ்களில் ஒன்றாக உள்ளது.\n\nஇந்த இதழ் 1823 ஆம் ஆண்டில் தாமஸ் வாக்லே என்ற ஆங்கில மருத்துவ அறுவை சிகிச்சை நிபுணரால் நிறுவப்பட்டது, அவரது அறுவைசிகிச்சை கருவியின் நியாபகார்த்தமாக லான்சட் என்று பெயரிடப்பட்டது, அத்துடன் கட்டிடக்கலை பதமான \"லேன்செட் வளைவு\" ,\"ஞானத்தின் ஒளி\" அல்லது \"வெளிச்சத்தினை உள்ளே அனுமதிக்கும்\" ஒரு கூர்மையான வளைவு கொண்ட சாளரம் என்ற பொருள் தரும் வகையிலும் பெயரிடப்பட்டது.\n\nஇந்த பத்திரிகை ஆராய்ச்சி கட்டுரைகள், மதிப்பாய்வு கட்டுரைகள் (\"கருத்தரங்குகள்\" மற்றும் \"விமர்சனங்கள்\"), தலையங்கங்கள், புத்தக மதிப்புரைகள், கடிதங்கள், அத்துடன் செய்தி அம்சங்கள் மற்றும் நிலை அறிக்கைகள் ஆகியவற்றை வெளியிடுகிறது. 1991 ஆம் ஆண்டு லான்செட் பத்திரிக்கை எல்செவியர்-ஆல் வாங்கப்பட்டது. 1995 ஆம் ஆண்டு முதல், ரிச்சார்ட் ஹர்ட்டன் என்பவர் அதன் ஆசிரியரானார். இந்த இதழுக்கு லண்டன், நியூயார்க், மற்றும் பெய்ஜிங் ஆகியவற்றில் அலுவலகங்கள் உள்ளன.\n\nSection::::சரிவிகித உணவு.\nஒவ்வொரு மனிதனுக்கும் நாள்தோறும் தேவைப்படும் கலோரிக்கு தக்க எவ்வளவு உணவு எடுத்துக்கொள்ளவேண்டும் என உலகம் முழுவதுமிருந்து 16நாடுகளைச் சார்ந்த 37நிபுணர்கள் குழு இணைந்து ஒரு அறிக்கையை லேன்செட் இதழில் வெளியிட்டது.\n"}
{"id": "432122", "url": "https://ta.wikipedia.org/wiki?curid=432122", "title": "சிவியார்", "text": "சிவியார்\n\nசிவியார் (\"Siviyar\") அல்லது சிவிகையார் (\"Chivikaiyar\") எனப்படுவோர் இந்திய மாநிலமான தமிழ்நாடு மற்றும் இலங்கையில் காணப்படும் ஒரு சாதியினர் ஆவர். இவர்கள் பாரம்பரியமாக பல்லக்குக் காவுவோர். அவர்கள் இலங்கையில் ஒரே ஒரு சமூகம், இருப்பினும் தமிழ்நாட்டின் இடையர் ஜாதிகளின் ஒரு பிரிவு.\n\nSection::::சொற்பிறப்பியல்.\nஇந்த பெயர் \"சிவிகை\" என்ற பல்லக்கு என்பதிலிருந்து பெறப்பட்டது. அவர்களது தலைவர்கள் \"கூறியான்\" என அழைக்கப்பட்டனர், அதாவது அறிவிப்பாளர் என்று பொருள்படும், அதாவது அவர் பல்லக்கு முன்னால் எடுக்கப்பட்ட நபரின் வருகையை அறிவிப்பார்.\n\n"}
{"id": "432124", "url": "https://ta.wikipedia.org/wiki?curid=432124", "title": "அப்பாவி", "text": "அப்பாவி\n\nஅப்பாவி Appavi) 2011 தமிலில் வெளிவந்த நாட்டுப்பற்றைச் சொல்லும் படமாகும் .இதை இயக்கியவர் ஆர். ரகுராஜ். இப்படம் ஒரு சமுதாயத்தால் பாதிக்கப்பட்ட ஒருவன் ஊழல்வாதிகளுக்கு எதிராக பழிவாங்குவது நமக்கு உணர்த்துகிறது. அறிமுகமாக கௌதம், சுஹானி கலிதா, நடிக்க இவர்களுடன் பாக்யராஜ், சூரி போன்றோரும் நடித்திருந்தனர்.\n\nSection::::கதை.\nபாரதி (கௌதம்) ஒரு நேர்மை மற்றும் நல்லொழுக்கமுடைய கல்லூரி மாணவன். அவனது சக மாணவர்களிக்கு ஒரு மாணிக்கமாகவே திகழ்கிறான். ஊழல் அரசியல்வாதிகள், ஊழல் அதிகாரிகள், பயங்கரவாதிகள் மற்றும் பொது மக்களுக்கு தீங்கு விளைவிக்கும் எவருக்கும் சிம்ம சொப்பனமாகவே இவன் இருக்கிறான். தங்களது குற்றங்களை அவர்கள் நடத்தும்போது தனது கைபேசியினால் அதை பதிவு செய்து அதை பொதுமக்கள் மத்தியில் தெரியப்படுத்துகிறான், பாரதியின் இச்செயலால் ஊழல் அரசியல்வாதிகளும் அதிகாரிகளும் பயப்படுகிறார்கள். பின்னர் எவ்வாறு பாரதி இவர்களை முறியடிக்கிறான் என்பதை பல சம்பவங்களைக் கொண்டு படத்தை முடிக்கிறார் .\n\n\nSection::::தயாரிப்பு.\nகதை, திரைக்கதை எழுதிய ஆர். ரகுராஜ் \"நாட்டிலுள்ள இளைஞர்களை தேசபக்தி என்ற முக்கியத்துவத்தை உணர்த்தும் நோக்கத்துடனும் அதை இயக்குவதற்கும் முடிவு செய்துள்ளார்.. இந்தியாவைப் பொறுத்தவரை, பல படங்கள் இந்தியாவின் எதிர்காலம் குறித்து வெளிப்படையாகக் கூறுகின்றன. ஆனால் எந்த தீர்வையும் தெரிவிக்கவில்லை, இந்தியா உலகில் ஒரு வல்லரசாக இருக்க முடியும் என்பதால், அதற்கான பிரச்சினைகள் மற்றும் தீர்வுகள் பற்றிய என் திரைப்படம் பேசும் , \"என்றார் ரகுராஜ் . 1115 அடி வரை நீளமான இந்திய தேசிய கொடி தைக்கப்பட்டு, உற்சாகமான தேசபக்தி பாடலை வைரமுத்து மற்றும் ஜோஷ்வா ஸ்ரீதர் எழுதி அப்பாடலில் 500 கல்லூரி மாணவர்கள் நடித்திருந்தார்கள். \nSection::::விமர்சனம்.\nதமிழ் சினிமாவில் உண்மையைத் தவிர்த்து, \"அப்பாவி \"ஒரு மேலோட்டமான கருத்டையே முன்வைக்கிறது. சமுதாயத்தில் சமூக விரோத சக்திகள் ஏற்படுத்தும் மோசமான விளைவுகள் பொதுவான மனிதனை எவ்வாறு பாதிக்கிறது என்பதையும் படம் காட்டுகிறது. இந்த படத்தின் நாயகன், சமூக விரோத சக்திகளால் பாதிக்கப்பட்டு, அவர்களுக்கு எதிராக பழிவாங்க முயற்சிக்கும் ஒரு மனிதர். வலுவான உள்ளடக்கத்திற்கும், அரசியல் எதிர்ப்பின் காரணமாக இந்தப் படம் இறுதியில் 2011 இல் தாமதமாக வெளியானது..\n"}
{"id": "432127", "url": "https://ta.wikipedia.org/wiki?curid=432127", "title": "இந்திய அரசின் இடைக்கால நிதியறிக்கை 2019", "text": "இந்திய அரசின் இடைக்கால நிதியறிக்கை 2019\n\n\"இந்திய அரசின் இடைக்கால நிதியறிக்கை 2019 அல்லது இந்திய அரசின் இடைக்கால வரவு செலவுத் திட்டம் 2019\"', (Interim Budget 2019) இந்திய அரசை ஆளும் பாரதிய ஜனதா கட்சி தலைமையிலான அரசின் நிதி அமைச்சர் பியுஷ் கோயல் 1 பிப்ரவரி 2019 அன்று காலை, மக்களவையில் இடைக்கால நிதியறிக்கையைத் தாக்கல் செய்தார். இடைக்கால நிதியறிக்கையின் விவரங்கள்: \n\n\n\n\n\n\n\n\n\n\n\n\n\n\n\n\n\n\n\n\n\nSection::::இடைக்கால நிதிநிலை அறிக்கை மீதான விமர்சனங்கள்.\nஇந்த இடைக்கால நிதிநிலை அறிக்கை, வரும் ஏப்ரல் 2019 மக்களவைத் தேர்தலை கணக்கில் கொண்டே தயாரிக்கப்பட்ட தந்திரமான தேர்தல் அறிக்கை என்றும், நிலமற்ற வேளாண் கூலித் தொழிலாளர்களின் மேம்பாட்டிற்கு இந்நிதிநிலை அறிக்கையில் ஏதும் கூறப்படவில்லை என்றும் எதிரிகட்சித் தலைவர்கள் கருத்துக்கள் கூறுகின்றனர். \n\n"}
{"id": "432129", "url": "https://ta.wikipedia.org/wiki?curid=432129", "title": "தமிழப்பனார்", "text": "தமிழப்பனார்\n\nதமிழப்பனார் என்பவர் உலகத் தமிழ் அறக்கட்டளையின் தலைவராவார். இவரை \"ஈழம் தமிழப்பனார்\" என்றும் அழைக்கிறார்கள். இவர் ஐந்தாயிரத்திற்கும் அதிகமான அரிய தமிழ்ப்புத்தகங்களை சேகரித்து வைத்துள்ளார்.\n\nSection::::கல்வி.\nஇவர் சென்னைப் பல்கலைக்கழகத்தில் தத்துவப் பட்டம் படித்துப் பெற்றுள்ளார். உடன் \"எண்ணும் எழுத்தும்\" என்ற தலைப்பில் ஆய்வு செய்து முனைவர் பட்டம் பெற்றுள்ளார்.\n\nSection::::உலகத் தமிழ் நூலக அறக்கட்டளை.\nதமிழில் வெளியான நூல்களை திரட்டி வெளியிடும் நோக்கத்துடன் உலகத்தமிழ் நூலக அறக்கட்டளை என்பதை உருவாக்கி உள்ளார்.\n\n"}
{"id": "432130", "url": "https://ta.wikipedia.org/wiki?curid=432130", "title": "உடைமைச் சட்டம்", "text": "உடைமைச் சட்டம்\n\nஉடைமைச் சட்டம் (அ) சொத்துரிமைச் சட்டம் என்பது நிலம்சார் மற்றும் தனிமனித சொத்துரிமை மற்றும் குத்தகையை பொதுச் சட்ட அமைப்பின் வரையறைக்குட்பட்டு நிர்வகிக்கும் ஒரு சட்டப் பகுப்பாகும். சிவில் சட்ட அமைப்பில் அசையும் மற்றும் அசையா சொத்துகளுக்கிடையே வேறுபாடு வரையறுக்கப்பட்டுள்ளது. அசையும் சொத்து என்பது தனிப்பட்ட சொத்தைத் ஏறத்தாழ ஒத்துள்ளது, அசையா சொத்து என்பது ரியல் எஸ்டேட் அல்லது வீடு-மனை சொத்து, அதன் தொடர்பான உரிமைகள்  பொறுப்புகளை ஒத்துள்ளது.\n\nசொத்து குறித்த கருத்து, கருத்துரு அல்லது தத்துவமே சொத்துரிமை சட்டத்தின் அடிப்படையாக அமைகிறது. சில அதிகார எல்லைகளில் , அனைத்து சொத்துகளும் வழிவழியாக மன்னர் பரம்பறையால் உரிமை கொண்டாடப்பட்டு நிலக் குடிமுறை வாயிலாகவோ அல்லது விசுவாசத்தின் அடிப்படையிலான பிற நிலப்பிரபுத்துவ அமைப்புகளின் வாயிலாகவோ பிறர் பயன்பாட்டிற்கு பிரித்தளிக்கப்பட்டது. \n\nநெப்போலிய சட்டத் தொகுப்பு முழுச்சொத்துரிமை கருத்தைச் சட்டமாக அறிமுகப்படுத்திய முதன்மையான நவீன கால அரசாங்கச் சட்டங்களில் ஒன்று. எனினும் தனிப்பட்ட சொத்துரிமைகளின் பாதுகாப்பு இடைக்கால இஸ்லாமிய சட்டமுறைமையிலும், நிலப்பிரபுத்துவ வடிவங்களில் இடைக்கால மற்றும் ஆரம்பகால நவீன இங்கிலாந்தின் பொது நீதிமன்றங்களிலும் காணப்பட்டன. \n\nSection::::கோட்பாடு.\n\"சொத்து\" என்ற சொல் ஒரு நபருக்கு சொந்தமான - ஒரு புத்தகம் அல்லது ஒரு செல்போன் - ஒரு பொருளையும் (அல்லது பொருள்களையும்) அவற்றோடு அந்நபருக்கு உள்ள தொடர்பையும் குறிக்கும். சட்டத்தில், இந்த கருத்து இன்னும் ஒழுங்கான அமைப்பை ஏற்கிறது. பொருளின் தன்மை, நபர் மற்றும் பொருளுக்கு இடையிலான உறவு, பொருள் தொடர்பாக பல நபர்களுக்கும் இடையிலான உறவு மற்றும் தற்போதைய அரசியல் அமைப்பிற்குள் பொருளை எப்படிக் கருதுவது போன்றவைக் கருத்தில் கொள்ள வேண்டிய காரணிகள். சுருக்கமாக, சட்ட ரீதியில் சொத்து என்பது சில பொருள்கள் அல்லது விஷயங்களின் மேலுள்ள மக்களின் உரிமைகளைப் பரவலாகக் குறிப்பதாகும். \n\nSection::::முன்னுரிமை.\nபல்வேறு தரப்பினர் தவறுதலாகவோ வஞ்சகமாகவோ ஒரே சொத்தின் மீது உரிமை கோரலாம். உதாரணமாக, சொத்துரிமையை உருவாக்கும் அல்லது கைமாற்றும் ஒருவர் அதற்கு உரித்தானவராயிருப்பினும், வேண்டுமென்றோ அலட்சியமாகவோ, முழுமையாக அல்லது பகுதிகளில் முரண்படுவோரிடையே சொத்துரிமை பாகங்களைப் பிரித்துருவாக்க நேரலாம். அவற்றால் பங்குதாரரிடையே எழும் பூசல்களை நீதிமன்றம் அவர்களின் முன்னுரிமைகளை ஆய்ந்துத் தீர்க்கும். \"சொத்துரிமை கைமாற்றல்\" என்ற சொற்கூறு, பொதுவாக ஒரு நபர் தன் சொத்துக்களை, தற்போதோ எதிர்காலத்திலோ, தானல்லாத ஒன்று அல்லது அதற்கும் மேற்பட்ட உயிருள்ள பிற நபர்களிடையேவோ, அல்லது, தான் மற்றும் ஒன்று அல்லது அதற்கும் மேற்பட்ட பிற உயிருள்ள நபர்ககளிடையேவோ கொண்டு சேர்ப்பதைக் குறிக்கும். \n"}
{"id": "432132", "url": "https://ta.wikipedia.org/wiki?curid=432132", "title": "டீ கடை ராஜா", "text": "டீ கடை ராஜா\n\nடீ கடை ராஜா (Tea Kadai Raja) (தமிழ்: 2016 இல் Indian தமிழகத் திரைப்படத்துறை காதல் திரைப்படம். எழுதி இயக்கியவர்கள் மருது ராஜா / ராஜா சுப்பையா. 2014 இல் வெளிவந்த\"வேலையில்லா பட்டதாரி (திரைப்படம்)\" படத்தில் இடம்பெற்ற டீ கடை ராஜா என்ற பாடலைக் கொண்டு இப்படம் எடுக்கப்பட்டது. எ ஃபன்டூண் டாக்கீஸ் புரடக்சன் இப்படத்தில் மருது ராஜா / ராஜா சுப்பையா., நேஹா காயத்திரி, யோகி பாபு, ஷர்மிளா தாபா, மதன் பாப் போன்றோர் நடித்திருந்தனர். 2016 ஏப்ரல் 8 அன்று ஸ்ரீதேனாண்டாள் பிலிம்ஸ் இப்படத்தை வெளியிட்டனர்.\n\nSection::::தயாரிப்பு.\nதனுஷ் (நடிகர்), சமந்தா ருத் பிரபு மற்றும் ஏமி சாக்சன் ஆகியோர் நடித்திருந்த தங்க மகன் (2015 திரைப்படம்) என்ற திரைப்படத்திற்கு \"டீ கடை ராஜா\" என்ற பெயர் பரிசீலிக்கப்ட்டது. பின்னர், 'டீ கடை ராஜா' என்ற பெயரை எ ஃபன்டூண் டாக்கீஸ் புரடக்சன் சார்பில் மருது ராஜா / ராஜா சுப்பையா ஆகிய இருவரும் தங்களது படைப்பிற்கு தேர்ந்தெடுத்தனர்.\n\nSection::::கதை.\nகதை வளர்ந்துவரும் ஒரு நகரத்தில் வாழும் சிறுவர்களை சுற்றியும் மற்றும் அவர்களது நகர்ப்புற பின்னணி பற்றியும், சிறுவர்களுக்கு நிகழும் காதல் விவகாரம் பற்றியும் பேசுகிறது.\n\n\nSection::::வெளியீடு.\n\"பீப் போடு\" பாடல் முன்னோட்டம் 31 மார்ச் 2016இல் வெளிவந்தது. படம் 8 ஏப்ரல் 2016இல் ஸ்ரீதேனாண்டாள் பிலிம்ஸ்] வெளியிட்டது. படத்தின் தொலைக்காட்சி ஒளிபரப்பு உரிமையை யூடியூப் மற்றும் ராஜ் தொலைக்காட்சி பெற்றனர்\n\nSection::::ஒலித்தொகுப்பு.\nஒன்பது பாடல்கள் அடங்கிய இதன் பாடல் தொகுப்பை தன்ராஜ் மாணிக்கம் மேற்கொண்டுள்ளார். இதில் ஒருபாடல் இசைக்கருவிகளை மட்டுமே கொண்டு இசையமைக்கப்பட்டது. ஒரு பாடலை கானா பாலா பாடியுள்ளார். \n\nSection::::விமர்சனம்.\nபட வெளியீட்டுக்கு முன் அதிகமாக விளம்பரப்படுத்தப்பட்டது. ஸ்ரீதேனாண்டாள் பிலிம்ஸ்' முரளி ராமசாமி திரைப்படத்தை பார்த்து முதல் பாதியில் திரைக்கதை இறுக்கமாக இருப்பதாகவும் , இரண்டாம் பாதியில் நகைச்சுவை மிகவும் குறிப்பிடத்தக்கது பாராட்டினார்.\n"}
{"id": "432135", "url": "https://ta.wikipedia.org/wiki?curid=432135", "title": "இரு குதிரைகள் தடுப்பு, மேக்சு லேங்கி தாக்குதல்", "text": "இரு குதிரைகள் தடுப்பு, மேக்சு லேங்கி தாக்குதல்\n\nமேக்சு லேங்கி தாக்குதல் (\"Max Lange Attack\") இரண்டு குதிரைகள் தடுப்பு, பெட்ரோஃப்சு தடுப்பு, சிகாட்ச்சு பலியாட்டம். மந்திரியின் திறப்பாட்டம், நடுக்கள ஆட்டம், கியுக்கோ பியானோஉள்ளிட்ட பல்வேறு வகையான சதுரங்கத் திறப்பு வரிசைகளில் இருந்தும் தோன்றுகிறது. \n\nஇவற்றில் பொதுவாகக் காணப்படும் இரண்டு நகர்வு வரிசைகள் இங்கு தரப்படுகின்றன. \n\n1.e4 e5 2.Nf3 Nc6 3.Bc4 Nf6 (இரு குதிரைகள் தடுப்பு) 4.d4 exd4 5.0-0 Bc5 6.e5, மற்றும் 1.e4 e5 2.Nf3 Nc6 3.d4 exd4 4.Bc4 (சிகாட்ச்சு பலியாட்டம்) Bc5 5.0-0 Nf6 6.e5.\n\n1854 ஆம் ஆண்டில் இச்சதுரங்கத் திறப்பை பரிந்துரைத்த செருமானிய மாசுட்டர் மேக்சு லேங்கியின் பெயரால் இச்சதுரங்கத் திறப்பு அழைக்கப்படுகிறது\n\n6.e5 என்ற வெள்ளையின் நகர்வுக்கு கருப்பு இரண்டு வகையான பதில் நகர்வுகளைத் தரமுடியும். \n\n6...Ng4 என்ற நகர்வை கருப்பு ஆடலாம். ஆனால் அரிதாக ஆடப்படுகிறது. பொதுவாக 6...d5 என்று ஆடப்படுகிறது. பிரதான நகர்வு வரிசை 7.exf6 dxc4 8.Re1+ Be6 9.Ng5 Qd5 (9...Qxf6?? 10.Nxe6 fxe6 11.Qh5+ எனத் தொடர்கிறது. \n\n12.Qxc5 தொடர்வது புகழ்பெற்ற ஒரு பொறி வைப்பு ஆகும்.10.Nc3 Qf5 (10...dxc3?? 11.Qxd5 வெற்றி கிடைக்கும் ஏனெனில் 11...Bxd5 முறையற்ற நகர்வு ஆகும்) 11.Nce4 0-0-0 உடன் சிக்கலான ஆட்டம் அமைகிறது.\n\nமாறாக 8.fxg7 Rg8 9.Bg5 நகர்வுகள் வெள்ளைக்கு சாதகமான நகர்வுகளாக அமையும் என்று இலெவ் கட்மானும் சிடீபன் புக்கரும் ஆய்வு செய்து தெரிவித்தனர். இதற்கு கருப்பு வழக்கமாக 9...Be7 10.Bxe7 Kxe7 என்று விளையாடும்.\n\nSection::::விளக்க ஆட்டம்.\nஎச். வேட்டர்–யான் நண் 1986 \n1.e4 e5 2.Nf3 Nc6 3.Bc4 Nf6 4.d4 exd4 5.0-0 Bc5 6.e5 d5 7.exf6 dxc4 8.Re1+ Be6 9.Ng5 Qd5 10.Nc3 Qf5 11.Nce4 0-0-0 12.g4 Qe5 13.fxg7 Rhg8 14.Nxe6 fxe6 15.Bh6 d3 16.c3 d2 17.Re2 Rd3 18.Nxc5 Qxc5 19.Rxd2 Ne5 20.Rxd3 cxd3 21.Kg2 Qd5+ 22.Kg3 Qd6 23.Bf4 Rxg7 24.h3 Rf7 25.Qa4 Qc6 26.Qxc6 Nxc6 ½–½\n"}
{"id": "432138", "url": "https://ta.wikipedia.org/wiki?curid=432138", "title": "பாலி(எக்சாமெத்திலீன் கார்பனேட்டு", "text": "பாலி(எக்சாமெத்திலீன் கார்பனேட்டு\n\nபாலி(எக்சாமெத்திலீன் கார்பனேட்டு (\"Poly(hexamethylene carbonate\") என்பது (CHO) என்ற பொது மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதை ரோசியேடெலசு டிபாலிமெரான் என்ற உயிர்வளி பாக்டீரியாவைப் பயன்படுத்தி உயிரியற் சிதைவுக்கு உட்படுத்தினால் அடிப்பிக் அமிலம் மற்றும் டை(6-ஐதராக்சியெக்சைல்)கார்பனேட்டும் தயாரிக்க இயலும் . \n"}
{"id": "432143", "url": "https://ta.wikipedia.org/wiki?curid=432143", "title": "சின்னா (திரைப்படம்)", "text": "சின்னா (திரைப்படம்)\n\nசின்னா (Chinna) 2005 இல் இந்தியாவில் வெளியான அதிரடித் தமிழ் திரைப்படமாகும். இதனை இயக்குனர் சுந்தர் சி இயக்கியிருந்தார். இத்திரைப்படத்தில் அர்ஜுன் மற்றும் ஸ்நேகா ஆகியோர் முக்கிய கதாபாத்திரங்களில் நடித்திருந்தனர். இது பின்னர் தெலுங்கில் \"கொடி\" என்ற பெயரில் மொழி பெயர்க்கப்பட்டதுடன், ஒடிசா மொழியில் \"க்ரிமினல்\" என்ற பெயரில் ரீமெக் செய்யப்பட்டது.\n\nSection::::கதை.\nகாயத்ரி (ஸ்நேகா) ஒரு நீர்ப்பாசனப் பொறியியலாளரை (விக்ரமாதித்யா), அவரது விருப்பமின்றி திருமணம் செய்வதுடன் படம் துவங்குகிறது. அவர் பவளப் பாறைகள் மற்றும் ஏனைய கடல் சூழல் அமைப்புக்கள் சம்பந்தமாக படிப்பதற்கு இராமேஸ்வரம் செல்கிறார். அங்கு அவருடைய மாமனார் வினுசக்ரவர்த்தி மீனவ தொழில் செய்து வருகிறார்.\n\nஅங்கு காயத்ரி சின்னா (அர்ஜுன்) மற்றும் அவரது உதவியாளர்களான மன்சூர் அலி கான் உள்ளிட்டவர்களை சந்திக்கின்றனர். இவர்கள் உள்ளூரில் வன்செயல் புரியும் குழு ஒன்றுக்கு வேலை செய்பவர்களாவர். காயத்ரி சின்னாவை உள்ளூர் எஸ்.பி.(விஜயகுமார்) இடம் சிக்க வைக்க எத்தனிக்க, அவரது மாமா தடுத்து விடுகிறார்.\n\nகடல் பற்றி அறிய காயத்ரியின் மாமா அவரை சின்னாவிடம் அனுப்பி வைக்கிறார். சில நாட்களில் இருவரும் காதல் வயப்படுகின்றனர். ஆனால் காயத்ரியின் பெற்றோர் அவரை ஒரு கடல் பொறியியலாளருக்கு திருமணம் செய்து வைக்கிறார்.\n\nபடத்தின் இரண்டாம் பகுதியில் சின்னா, காயத்ரியை அடைந்து கொள்வதற்காக பலரை கொலை செய்கிறார். இறுதியில் காயத்ரியிடுன் இணைந்தாரா என்பது மீதிக்கதை. .\n\n"}
{"id": "432146", "url": "https://ta.wikipedia.org/wiki?curid=432146", "title": "என்றென்றும் காதல்", "text": "என்றென்றும் காதல்\n\nஎன்றென்றும் காதல் 1999 ஆம் ஆண்டு தமிழில் வெளியான காதல் திரைப்படம். விஜய், ரம்பா, ரகுவரன், பானுப்ரியா மற்றும் எம். என். நம்பியார்ஆகியோர் நடித்துள்ளனர். கதை, திரைக்கதை எழுதி, இசையமைத்து, இயக்கியவர் . இவர் உடன் இணைந்து இப்படத்தைத் தயாரித்துள்ளார்.\n\nSection::::கதைச்சுருக்கம்.\nசேதுபதி (எம்.என்.நம்பியார்) யின் மூன்றாவது மகன் விஜய் (விஜய்). அவர்களுடையது கூட்டுக்குடும்பம். விஜய் தான் நிர்வகிக்கும் கப்பல் நிறுவனத்தின் தொழில் ஒப்பந்தத்திற்காக சுவிட்சர்லாந்து செல்கிறான். அங்கே தொழிலதிபர்களாக இருக்கும் சகோதரர்கள் நாகராஜ் (நிழல்கள் ரவி) மற்றும் சேகர் (ரகுவரன்). இவர்களின் சகோதரி மீனாட்சி (ரம்பா). விஜயும் மீனாட்சியும் காதலிப்பதை அறிந்து அவர்கள் திருமணத்திற்கு சம்மதிக்கும் நாகராஜ், விஜய் சுவிட்சர்லாந்திலேயே தங்க வேண்டும் என்ற நிபந்தனை விதிக்கிறான். அதை மறுத்துவிட்டு விஜய் இந்தியா திரும்புகிறான். தன் தவறை உணரும் நாகராஜ், சேகரையும் மீனாட்சியையும் இந்தியாவிற்கு அனுப்பி, விஜய்-மீனாட்சி திருமணத்திற்கு சம்மதிக்கிறான். விஜய் குடும்பத்தினரும் திருமணத்திற்கு சம்மதிக்க நிச்சயதார்த்தம் செய்ய முடிவாகிறது. அப்போது நாகராஜ், விஜயின் அக்கா பூஜாவைக் (பானுப்ரியா) காதலித்து ஏமாற்றிய விடயத்தை அறியும் சேகர், அதை பூஜாவிடம் கூறி நாகராஜ் வரும்போது பூஜாவை வீட்டைவிட்டு வெளியேறச் சொல்கிறான். இதை தற்செயலாகக் கேட்கும் விஜய் தன் அக்காவைக் காதலித்து ஏமாற்றிய நாகராஜின் தங்கையான மீனாட்சியைத் திருமணம் செய்ய மறுக்கிறான். சேகர் தான் பூஜாவைத் திருமணம் செய்துகொள்வதாகக் கூற பூஜாவும் அதற்கு சம்மதிக்கிறாள். விஜய் மகிழ்ச்சியடைகிறான். விஜய்-மீனாட்சி திருமணம் இனிதே நடக்கிறது.\n\n\nSection::::இசை.\nஇப்படத்தின் இசையமைப்பாளர் . பாடல் வெளியீடு நிறுவனம்.\n"}
{"id": "432166", "url": "https://ta.wikipedia.org/wiki?curid=432166", "title": "ராஜ்மகால் போர்", "text": "ராஜ்மகால் போர்\n\nராஜ்மகால் போர் (The Battle of Rajmahal) என்பது 1576 ஆம் ஆண்டில் முகலாயப் பேரரசிற்கும் வங்காள சுல்தானகத்தை ஆட்சி செய்த கர்ரானி வம்ச சுல்தானிற்கும் இடையில் நடந்த போராகும். இந்தப் போரின் இறுதியில் முகலாயர்கள் தீர்மானமான வெற்றியைப் பெற்றனர். இந்தப் போரின் போது வங்காளத்தின் சுல்தானிய வம்சத்தின் கடைசி அரசரான தாவூத் கான் கர்ரானி சிறையில் அடைக்கப்பட்டு பின்னர் முகலாயர்களால் மரண தண்டனை அளிக்கப்பட்டது.\n\n"}
{"id": "432173", "url": "https://ta.wikipedia.org/wiki?curid=432173", "title": "ரெட்ரோ வைரஸ்", "text": "ரெட்ரோ வைரஸ்\n\nரெட்ரோ வைரிடியே குடும்பத்தை சார்ந்த இவ்வகை வைரஸ்கள் ஆர். என். ஏ வை மரபுபொருளாக கொண்டவை. 80-100nm விட்ட அளவுடன், கோள உரு கொண்டு கொழுப்பு மற்றும் புரதத்தலான உறையை கொண்டுள்ளது. இக்குடும்பத்தில் ஆன்கோ வைரிணியே, லென்டி வைரிணியே மற்றும் சுப்புமா வைரிணியே என்ற மூன்று துணைக் குடும்பங்கள் உள்ளன."}
{"id": "432178", "url": "https://ta.wikipedia.org/wiki?curid=432178", "title": "சைலன்ஸ் (2016 திரைப்படம்)", "text": "சைலன்ஸ் (2016 திரைப்படம்)\n\nசைலன்ஸ் (silence) 1966ம் ஆண்டு ஜப்பானிய எழுத்தாளர் ஷுசாக்கு என்டோ எழுதிய சரித்திரப் புனைவான \"சின்மோக்கு\" எனும் நூலைத் தழுவி 2016ம் ஆண்டில் இயக்குனர் மார்ட்டின் ஸ்கோர்செசி, ஜே கொக்ஸ் உடன் இணைந்து திரைக்கதை எழுதி, இயக்கியத் திரைப்படம் ஆகும். இத்திரைப்படத்தின் கதை ஜப்பானிய நகரமான நாகசாகியில் நடந்தாலும் படப்பிடிப்பின் பெரும்பகுதி தாய்வானின் ஹுவாலியன் கவுன்ட்டி எனுமிடத்திலும் ஏனைய பகுதிகள் தாய்வானின் தைபே, தைச்சுங் ஆகிய இடங்களிலுள்ள படப்பிடிப்பு அரங்குகளிலும் படம்பிடிக்கப்பட்டது. அன்றூ கார்பீல்ட், அடம் ட்ரைவர்,லையாம் நீசன், தடனோபு அசானோ, சியேரன் ஹின்ட்ஸ் ஆகியோரின் நடிப்பில் உருவான இத்திரைப்படத்தின் கதை 17ம் நூற்றாண்டில் இயேசு சபையைச் சார்ந்த இரு மத குருக்கள் காணாமல் போன தங்கள் ஆசானைத் தேடி போர்த்துக்கல்லில் இருந்து மக்காவு வழியாக ஜப்பானுக்கு செல்வதாக அமைந்துள்ளது. இத்திரைப்படம் 1637க்கும் 1638க்குமிடையே ஜப்பானில் டோக்குகவா ஷோகனேட் அரசுக்கு எதிரான கிறிஸ்த்தவ விவசாயிகளின் கலவரத்திற்கு பின் நிகழ்ந்த கிறிஸ்த்தவர்களுக்கு எதிரான அடக்குமுறைகள் நிகழ்ந்த காலகட்டத்தை களமாகக் கொண்டுள்ளது.\n\nஇரண்டு தசாப்தங்களாக இத் திரைப்படத்தின் ஆரம்ப கட்டத் தயாரிப்பு வேலைகள் மீண்டும் மீண்டும் பல தடைகளுக்கு உள்ளாகி தொடங்கப்பட்டது. \"வுல்ப் ஆப் வால் ஸ்ட்ரீட்\" திரைப்படத்தின் படப்பிடிப்பு வேலைகள் நிறைவடைந்ததன் பின் இயக்குனர் மார்ட்டின் ஸ்கோர்செசி ஏப்ரல் 19, 2013ல் சைலன்ஸ் திரைப்படத்தின் தொடக்க வேலைகள் 2014ல் ஆரம்பமாகும் என அறிவித்தார். அதன் பின் தயாரிப்பாளர்களாக எர்வின் வின்க்லர், ரண்டால் எம்மெட், ஜோர்ஜ் பர்லா ஆகியோர் அறிவிக்கப்பட்டு தாய்வானில் படப்பிடிப்பு நடத்துவதெனவும் தீர்மானிக்கப்பட்டது.\n\nமார்ட்டின் ஸ்கோர்செசியின் 25 வருடகால கனவு படைப்பான சைலன்ஸ் நவம்பர் 29, 2016 அன்று உரோமில் திரையிடப்பட்டதன் பின் டிசெம்பர் 23, 2016ல் ஐக்கிய அமெரிக்காவில் வெளியாகியது. வசூல் ரீதியாக இத்திரைப்படம் தோல்வியைத் தழுவினாலும் விமர்சன ரீதியாக நல்ல வரவேற்பைப் பெற்றது. அமெரிக்க தேசிய விமர்சன குழு மற்றும் அமெரிக்க திரைப்பட நிறுவனம் 2016ன் மிகச் சிறந்த பத்து படங்களில் ஒன்றாக இத்திரைப்படத்தை பட்டியலிட்டன. அத்தோடு 89வது அகாதமி விருதில் சிறந்த ஒளிப்பதிவுக்காக பரிந்துரையும் செய்யப்பட்டது.\n\nசமயம் தொடர்பாக மார்ட்டின் ஸ்கோர்செசி இயக்கியத் திரைப்படங்களுள் இது மூன்றாவது திரைப்படமாகும். \"குண்டுன்\" மற்றும் \"த லாஸ்ட் டெம்ப்டேஷன் ஒப் கிரைஸ்ட்\" ஆகியவை ஏனைய இரு திரைப்படங்களாகும்.\n\nSection::::கதைச் சுருக்கம்.\nஇயேசு சபை மதகுரு கிரிஸ்ட்டோவா பெரிராவின் குரலில் ஆரம்ப காட்சி விரிகிறது. ஜப்பானிய அதிகாரிகள் ஐந்து கிறிஸ்த்தவ மத போதகர்களை சித்திரவதைக்கு உட்படுத்துவதை மதகுரு பெரிரா கண்டார்.\n\nசில வருடங்கள் கழித்து மக்காவு புனிதர் பால் கல்லூரியில் ஆசிரியராக இருக்கும் இத்தாலிய இயேசு சபை மத குரு அலெக்சான்றோ வலிங்னோவுக்கு ஜப்பானிலிருந்த மதகுரு பெரிரா கிறிஸ்த்துவத்தை கைவிட்டு விட்டார் எனும் செய்தி வந்தது. இதை மறுதலித்த வலிங்னோவின் போர்த்துக்கேய மாணவர்கள் செபாஸ்டியானோ ரொட்ரிகஸ், மற்றும் பிரான்சிஸ்கோ கருபே நடந்த உண்மையை அறியும் பொருட்டு ஜப்பானுக்கு செல்ல ஆயத்தமானார்கள். ஜப்பானிலிருந்து மக்காவுவுக்கு தப்பி வந்த ஜப்பானிய மீனவன் கிச்சிஜிரோ இவர்களுக்கு உதவுவதாக வாக்களித்தான்.\n\nஜப்பானிலுள்ள தொமோகி எனும் ஊரிலுள்ள ஒரு கிராமத்தை வந்தடைந்த மத குருக்களிருவரும் அங்கு கிறிஸ்த்தவர்கள் படும் பாட்டைக் கண்டு அதிர்ச்சி அடைந்தார்கள். அக்கிராமத்திலுள்ள கிறிஸ்த்தவர்கள் அடக்குமுறைக்கு பயந்து மறைந்து வாழ்ந்தார்கள். நீதி விசாரணை அதிகாரி என உள்ளூர் மக்களால் குறிப்பிடப்படும் சாமுராய் ஒருவன் தனது ஆட்களுடன் அக்கிராமத்திலுள்ள நான்கு கிறிஸ்த்தவர்களைக் கண்டுபிடித்து அவர்களை இயேசுவை மறுதளிக்க நிர்பந்தப் படுத்தினான். அவர்களில் மூவர் அதற்கு இணங்க மறுக்கவே அவர்களைக் கொன்று எரித்தான். மதகுருக்கள் இருவரும் தங்களால் தான் ஷோகனேட் அதிகாரிகள் அம்மக்களைத் துன்புறுத்துகிறார்கள் என்றெண்ணி இருவரும் தனித்தனியாக வேறு இடங்களுக்கு செல்வதென முடிவெடுத்தார்கள்.கருபே ஹிராடோத் தீவுக்கும் ரொட்ரிகஸ் தங்கள் ஆசான் பெரிரா கடைசியாக வாழ்ந்த இடமான கோடோத் தீவுக்கும் செல்வதென தீர்மானித்தார்கள். அத்தீவில் மீனவன் கிச்சிஜிரோவை மீண்டும் சந்தித்த ரொட்ரிகஸ் அவனால் ஏமாற்றப்பட்டு சாமுராய்களிடம் பிடித்துக் கொடுக்கப்பட்டார். ஒரு முதிய சாமுராய் ஒருவர் ரொட்ரிகசிடம் கிறிஸ்த்தவம் ஜப்பானில் வெறுக்கப்படுவதாகவும், கிறிஸ்த்தவத்தை விட்டு வெளியேறுமாறும் அல்லாவிடில் சிறைப் பிடிக்கப்பட்ட ஏனைய கிறிஸ்த்தவர்கள் சித்திரவதைக்கு ஆளாவார்கள் எனவும் அச்சுறுத்தினார்.\n\nரொட்ரிகஸ் நாகசாகிக்கு அனுப்பபட்டு ஏனைய ஜப்பானிய கிறிஸ்த்தவர்களுடன் சிறையில் அடைக்கப்பட்டார். அங்கு கிச்சிஜிரோவும் சிறையில் அடைப்பட்டிருப்பதைக் கண்டார். ரொட்ரிகசைக் கண்ட கிச்சிஜிரோ தான் ரொட்ரிகசை ஏமாற்ற நிர்பந்திக்கப்படதாகவும் தான் இன்னும் கிறிஸ்த்துவின் விசுவாசியாக இருப்பதாகவும் தனக்கு பாவ மன்னிப்பு வழங்க வேண்டுமெனவும் மதகுரு ரொட்ரிகசிடம் தெரிவித்தான். ரொடெரிகஸ் கிச்சிஜிரோவுக்கு பாவ மன்னிப்பு வழங்கிய சில தினங்களின் பின் அவன் நியாய சபைக்கு அழைக்கப்பட்டு கிறிஸ்த்துவை மறுதளிக்கும் வகையில் கிறிஸ்த்துவின் உருவம் பொறித்த மிதிபலகையில் கால் வைக்குமாறு நிர்பந்தப்படுத்தப்பட்டான். கட்டளையை நிறைவேற்றிய கிச்சிஜிரோ சிறையிலிருந்து விடுவிக்கப்பட்டான். அதன் பின் சிறையிலிருந்த ரொட்ரிகஸ் பாதுகாப்புடன் கடற்கரையோரத்திற்கு அழைத்துச் செல்லப்பட்டு ஒருவரின் வரவுக்காக காக்க வைக்கப்பட்டார். சில நிமிடங்களின் பின் கடற்கரையோரத்தின் சிறிது தூரத்தில் விவசாயிகளின் குழுவொன்றை அதிகாரிகள் இழுத்து வருவதையும் அவர்களுள் தனது சக மதகுரு கருபேவும் இருப்பதையும் ரொட்ரிகஸ் கவனித்தார். கிறிஸ்த்தவ விசுவாசத்தைக் கைவிடுமாறு கருபேயிடம் கட்டளையிட்ட அதிகாரிகள் அவ்வாறு கைவிடாவிடில் விவசாயிகள் கொல்லப்படுவரெனவும் மிரட்டினர். எனினும் கருபேயின் மௌனத்தை தாங்க முடியாத அதிகாரிகள் விவசாயிகள் நால்வரை கைகளைக் கட்டி கடலில் மூழ்கடித்தனர். அவர்களில் ஒருவரை காப்பாற்றும் முயறசியில் மதகுரு கருபேவும் இறந்தார். இவையனைத்தையும் அதிகாரிகளினால் காவல் காக்கப்பட்ட ரொட்ரிகஸ் கையறு நிலையில் பார்த்துக் கொண்டிருந்தார்.\n\nசிறைப்பட்டு சில நாட்கள் கழித்து ரொட்ரிகஸ் பெரிராவை சந்தித்தார். பெரிரா அவரிடம் ஜப்பானிய அதிகாரிகளின் சித்திரவதையினால் தான் கிறிஸ்த்துவின் மேலிருந்த நம்பிக்கையைக் கைவிட்டு விட்டதாகவும் 15 வருடங்கள் ஜப்பானில் இருந்த அனுபவத்தில் ஜப்பானுக்கு கிறிஸ்த்தவம் தேவையில்லை எனும் முடிவுக்கு வந்ததாகவும் தெரிவுத்தார். அன்றிரவு ரொட்ரிகஸ் ஐந்து கிறிஸ்த்தவர்கள் தலைகீழாகத் தொங்கவிடப்பட்டு ஜப்பானிய அதிகாரிகளால் சித்திரவதை செய்யப்படுவதைக் கண்டார். அங்கு வந்த பெரிரா ரொட்ரிகசிடம் அந்த ஐவரும் கிறிஸ்த்தவத்தைக் கைவிட்டு விட்டதாகவும், ரொட்ரிகஸ் கிறிஸ்த்தவத்தைக் கைவிட்டு விட்டால் அவர்களை ஜப்பானிய அதிகாரிகள் விடுவிப்பார்கள் எனவும் கூறினார். கிறிஸ்த்துவின் உருவம் பொறித்த மிதிபலகையை வைத்து அதில் காலை ஊன்றுமாறு கட்டளையிடப்பட்ட ரொட்ரிகஸ் முதலில் தயங்கினாலும் தனக்குள் கேட்ட கிறிஸ்த்துவின் அனுமதியின் பேரில் மிதிபலகை மீது கால் வைத்தார்.\n\nசில வருடங்கள் கழித்து ஜப்பானில் புத்த மதத்தைத் தழுவியிருந்த ரொட்ரிகசிடம் கிச்சிஜிரோ மீண்டும் வெளிப்பட்டு தனக்கு பாவமன்னிப்பு வழங்குமாறு மன்றாடினான். தான் கிறிஸ்த்தவ மதகுரு அல்ல என்ற ரொட்ரிகசிடம் ஆழ்மனதில் 'நான் ஒருபோதும் அமைதியாக இருக்கவில்லை' என இயேசுவின் குரல் கேட்டது.\n\nஅதன்பின் பல வருடங்கள் ஜப்பானில் கிறிஸ்த்தவ நாட்டமேயில்லாமல் வாழ்ந்த ரொட்ரிகஸ் முதிய வயதில் இறந்தார். அவரின் உடலை பௌத்த மத முறைப்படி தகனம் செய்தனர். சிதையில் எரிந்து கொண்டிருந்த ரொட்ரிகஸ் சிலுவையைக் கையில் வைத்திருக்கும் காட்சியோடு படம் முடிவுறுகிறது.\n\n\nSection::::தயாரிப்பு.\nSection::::உருவாக்கம்.\nஅகிரா குரொசாவாவின் ட்ரீம்ஸ் திரைப்படத்திலெ நடிப்பதற்காக ஜப்பானுக்கு சென்றிருந்த போது அங்கு ஷுசாக்கோ என்டோவின் புதினத்தை வாசிக்கும் வாய்ப்பு கிடைத்ததாக மார்ட்டின் ஸ்கோர்செசி அமெரிக்கா மெகசின் எனும் சஞ்சிகைக்குக் கொடுத்த செவ்வியில் குறிப்பிட்டார். அதன் பின் மிக விரைவில் அந்நூலுக்கான திரைப்பட உரிமையைப் பெற்றுக் கொண்டார்.\n\nமார்ட்டின் ஸ்கோர்செசி தனது உணர்வுபூர்வ படைப்பாகக் குறிப்பிடும் சைலன்ஸ் திரைப்படம் 1990ம் ஆண்டு முதல் தயாரிப்பிலிருந்தது. இத்திரைப்படத்தை இயக்கும் ஆர்வம் 26 வருடங்களாகக் குறையாமல் இருந்தது எவ்வாறு எனக் கேட்டதற்கு ஸ்கோர்செசி இவ்வாறு பதிலளித்தார்,\n\nவயது செல்ல செல்ல மனிதர்களுக்குள் சில எண்ணங்கள் வந்து செல்லும். சில கேள்விகள் எழும்; சில விடைகளும் எழும். பின் விடைகள் மறைய மேலும் பல புதிய கேள்விகள் எழும். குடும்பம், நண்பர்கள் முக்கியமென்றாலும் வாழ்க்கையின் இறுதி கட்டத்தில் ஒரு நிறைவு வேண்டும். சைலன்ஸ் அவ்வாறானதொரு நிறைவு. என்னுள் எழுந்த பல கேள்விகளுக்கு அது பதிலளித்தது.2009ம் ஆண்டு ஸ்கோர்செசி சைலன்ஸ் படத் தயாரிப்புக் குழுவினருடன் கதை நடக்கும் இடமான ஜப்பானின் நாகசாகி நகருக்கு படப்பிடிப்புத் தளங்களை ஆராயச் சென்றார். கனடாவில் மேலதிக இடங்கள் திரைப்படத்துக்காக ஆராயப்பட்டது. அதன்பின் திரைப்படத்தின் தயாரிப்பு வேலைகள் தடைபடவே ஸ்கோர்செசி புதிய படங்களான \"ஷட்டர் ஐலண்ட்\" மற்றும் \"ஹியூகோ\" படங்களை இயக்கும் பணியில் நுழைந்தார். 2011 டிசம்பரில் ஸ்கோர்செசி தான் அடுத்து இயக்கவிருப்பது \"சைலன்ஸ்\" திரைப்படம் என அறிவித்தார். மார்ச் மாதத்தில் \"சைலன்ஸ்\" திரைப்படம் உருவாகிக் கொண்டிருக்கும் வேளையிலேயே \"வுல்ப் ஆப் வால் ஸ்ட்ரீட்\" திரைப்படத்தை இயக்க ஒப்பந்தமானார். ஸ்கோர்செசியின் செய்தித் தொடர்பாளர் இரு படங்களில் \"சைலன்ஸ்\" முதலில் வெளியாகுமென அறிவித்தார். மேமாதம் தயாரிப்பு நிறுவனங்களுடனான சட்டச் சிக்கல்களால் \"சைலன்ஸ்\" திரைப்படம் தாமதத்திற்கு உள்ளாகியது.\n\n\"த வுல்ப் ஆப் வால் ஸ்ட்ரீட்\" திரைப்படத்தை 2013ல் இயக்கி முடித்த உடனே ஸ்கோர்செசி சைலன்ஸ் திரைப்படத்தின் வேலைகளை மீண்டும் ஆரம்பித்தார். ஏப்ரல் 19, 2013 அன்று 2014ல் படத் தயாரிப்பு வேலைகள் தொடங்கும் என்ற அறிவிப்பு வெளியானதுடன் அன்றே திரைப்படத்தின் தயாரிப்பாளர்களாக எர்வின் வின்க்லர், ரண்டால் எம்மெட், ஜோர்ஜ் ஃபர்லா ஆகியோர் பெயரிடப்பட்டதோடு கோர்சன் பிலிம்ஸ் நிறுவனம் திரைப்படத்திற்கான நிதியை வழங்கும் எனவும் அறிவித்தல் வெளியானது. அத்துடன் படப்பிடிப்பு தாய்வானில் இடம்பெறுமெனவும் தெரிவிக்கப்பட்டது.\n\nதயாரிப்பாளர் எர்வின் வின்க்லர் இது சரித்திர திரைப்படம் ஆகையால் ஆக்கச் செலவை குறைக்க வேண்டும் என்பதற்காகவே தாய்வானில் படப்பிடிப்புகளை நடத்தியதாக குறிப்பிடுகிறார். மேலும் குறைந்தளவு நிதியே ஒதுக்கப்பட்டதால் லையாம் நீசன், அடம் டிரைவர் போன்ற நடிகர்கள் ஒப்பந்தம் செய்யப்பட்ட ஊதியத்தை விட குறைந்தளவு ஊதியத்தையே பெற்றார்கள். நியூயார்க் இயேசு சபை உறுப்பினரான ஜேம்ஸ் மார்ட்டின் மதகுருவாக நடித்த நடிகர்களுக்கு உதவியாக இருந்தார்.\nSection::::எழுத்து.\nஇத் திரைப்படம் சின்மோக்கு புதினத்தைத் தழுவி எடுக்கப்பட்ட இரண்டாவது திரைப்படமாகும். 1971ம் ஆண்டு இதே பெயரில் வெளிவந்த ஜப்பானியத் திரைப்படமே முதலாவதாகும். 1991ல் ஆரம்பித்த திரைக்கதை எழுதும் பணி 15 வருடங்களாக மீண்டும் மீண்டும் திருத்தி எழுதப்பட்டது. பின்னர் ஜப்பானிய எழுத்தாளர் என்டோவின் எட்டு புதினங்களை ஆங்கிலத்திற்கு மொழிபெயர்த்த வான் சி. கெஸ்ஸெல் இத்திரைப்படத்தின் எழுத்து பணிகளுக்கு உதவினார். விமர்சகர்கள் இத்திரைக்கதை மூல நாவலைத் துல்லியமாக பிரதிபலித்துள்ளது என பாராட்டினார்கள். திரைப்படத்தின் இறுதியில் முதிய மதகுரு கையில் ஒரு சிலுவை வைத்திருப்பதைப் போன்ற காட்சி மூல நூலில் இல்லையெனவும் இது ஸ்கோர்செசியின் மேலதிக சேர்ப்பு எனவும் வரலாற்றாசிரியர் ஹருகோ நவாட்டா கூறுகிறார்.\n\nSection::::நடிகர் தேர்வு.\n2009ம் ஆண்டின் ஆரம்பத்தில் இத்திரைப்படத்தில் நடிக்க டேனியல் டே லூயிஸ், பெனிசியோ டெல் டோரோ, கேல் கார்ஸியா பேனல் ஆகியோருடன் பேச்சுவார்த்தை நடந்தது. எனினும் 2011ல் இவர்கள் இத்திரைப்படத்திலிருந்து விலகினர். அதே வருடம் மே மாதம் அன்றூ கார்பீல்ட் மற்றும் கென் வாட்டனபே இத்திரைப்படத்திற்கு தெரிவு செய்யப்பட்டனர். எனினும் கென் வாட்டனபே படப்பிடிப்புக்கு ஒதுக்கிய நாட்களில் சிக்கல்கள் ஏற்பட்டதால் அவரின் வேடத்திற்கு டடனோபு அசானோ தெரிவு செய்யப்பட்டார். 2014 ஜனவரி லையாம் நீசன் பெரிரா பாத்திரத்திற்கும் அடம் டிரைவர் இயேசு சபை ஊழியர் வேடத்திற்கும் தெரிவு செய்யப்பட்டனர்.\n\nSection::::படப்பிடிப்பு.\n2012 ஜனவரியில் ஸ்கோர்செசி இத்திரைப்படத்தை முப்பரிமாணத் தொழில்நுட்பத்தில் இயக்க எண்ணம் கொண்டார்.எனினும் பின்னர் இம்முடிவு மறுபரிசீலனை செய்யப்பட்டது. 2014 பெப்ரவரியில் ஸ்கோர்செசி தாய்வானில் படப்பிடிப்பிடங்களைத் தேர்வு செய்து, மே,ஜூன் மாதங்களில் படப்பிடிப்பு நடத்தலாமென முடிவு செய்தார். என்றாலும் இறுதியில் 2015ம் ஆண்டின் ஆரம்பத்திலேயே படப்பிடிப்பு ஆரம்பமானது. ஆரம்பகட்ட நிழற்படப்பிடிப்பு 2015ம் ஆண்டு ஜனவரி 30க்கும் மேமாதம் 15க்குமிடையில் தாய்வானில் இடம்பெற்றது.\nSection::::இசை.\nஇத்திரைப்படத்திற்கு கிம் அலன் குளூஜ் இசை வழங்கியிருந்தார். 51 நிமிடங்கள் நீளமான 25 இசைக் கோர்வையொன்று 2017 பெப்ரவரி 2017ல் ரைனோ வார்னர் கிளாசிக் நிறுவனம் வெளியிட்டது.\n\nSection::::வெளியீடு.\n2013 கேன்ஸ் திரைப்பட விழாவில் கலந்து கொள்ளச் சென்ற ஸ்கோர்செசி அங்கு சில விநியோகஸ்த்தர்களை சந்தித்து கலந்துரையாடினார். 2014 ஜூலை மாதத்தில் பரமவுன்ட் பிக்சர்ஸ் நிறுவனம் இத்திரைப்படத்தை அமெரிக்காவில் விநியோகிப்பதற்கான உரிமையை கைப்பற்றியது. தயாரிப்பாளர்களில் ஒருவரான வின்க்லர் 2016 மார்ச் மாதம் இடம்பெற்ற கலந்துரையாடல் ஒன்றில் திரைப்படம் படத்தொகுப்பு வேலைகளில் இருப்பதாகவும் 2016ன் இறுதியில் திரைப்படம் வெளியாகுமென உறுதிப்படுத்தினார். 2016 ஆகஸ்ட்டில் இயக்குனர் மார்ட்டின் ஸ்கோர்செசி வெளியீடு பற்றிக் குறிப்பிடும் போது, திரைப்படப் பணிகள் அக்டோபர் மாதத்தில் நிறைவுறுமெனவும் வெளியீடை பரமவுன்ட் பிக்சர் நிறுவனம் தீர்மானிக்கும் எனவும் குறிப்பிட்டார். பரமவுண்ட் பிக்சர்ஸ் நிறுவனம் இத்திரைப்படத்தின் முதல் முன்னோட்டக் காணொளியை 2016 நவம்பரில் வெளியிட்டது.\n\nமுதல் காட்சி உரோமிலுள்ள பொன்டிஃபிக்கல் ஒரியென்டல் இன்ஸ்ட்டிட்டியூட்டில் 2016 நவம்பரில் திரையிடப்பட்டது. அதன் பின் அடுத்த நாள் சிறப்புக் காட்சியாக வத்திக்கான் நகரத்தில் காட்சிப்படுத்தப்பட்டது. 2017 அகாதமி விருதில் இடம்பெறுவதற்காக இத்திரைப்படம் டிசம்பர் 23 2016 அன்று குறைந்தளவு திரையரங்கில் வெளியாகி , பின் 2017 ஜனவரி 20ல் 1580 திரையரங்குகளுக்கு விரிவடைந்தது.\n\nSection::::திரையரங்குகள் தவிர்ந்த ஏனைய வெளியீடுகள்.\nஇத்திரைப்படம் 2017 மார்ச் 14 அன்று இணையதளத்திலும் மார்ச் 28 இலக்கமுறைப் பல்திறவாற்றல் வட்டு மற்றும் நீலக்கதிர் வட்டு ஆகியவற்றில் வெளியாகியது.\n\nSection::::வரவேற்பு.\nSection::::வசூல்.\n40-50 மில்லியன் அமெரிக்க டாலர் செலவில் எடுக்கப்பட்ட \"சைலன்ஸ்\" அமெரிக்கா மற்றும் கனடாவில் 7.1 மில்லியன் டாலரும் ஏனைய இடங்களில் 16.6 மில்லியன் டாலரையும் மொத்தமாக 23.7 மில்லியன் டாலர்களை மட்டுமே வசூலித்தது.\n\nSection::::விமர்சனங்கள்.\nரோட்டன் டொமோட்டோஸ் இணையதளம் இத்திரைப்படத்திற்கு கிடைத்த 240 விமர்சனங்களின் அடிப்படையில் 84% மதிப்பெண்கள் வழங்கியது. மெட்டகிரிட்டிக் இணையதளம் 79 மதிப்பெண்களும் சினிமாஸ்கோர் இணைய தளம் நேயர்களிடம் பெற்ற கருத்துகணிப்பின் படி \"A\" தரத்தையும் பெற்றது.\n\nSection::::தரப்படுத்தல் பட்டியல்.\nசைலன்ஸ் பல திரை விமர்சகர்களின் தரப்படுத்தல் பட்டியலில் இடம் பெற்றது.\n\n\nSection::::தொழில் ரீதியிலான வரவேற்பு.\n89வது அகாதமி விருதுகளில் சிறந்த ஒளிப்பதிவுக்கான படங்களின் பட்டியலில் இத்திரைப்படம் இடம்பெற்றது. அமெரிக்க திரை நிறுவனம் இத்திரைப்படத்தை 2016ன் சிறந்த படங்களில் ஒன்றாகத் தெரிவு செய்தது.\n\n"}
{"id": "432179", "url": "https://ta.wikipedia.org/wiki?curid=432179", "title": "பாவனா ராவ்", "text": "பாவனா ராவ்\n\nபாவனா ராவ் என்பவர் இந்தியத் திரைப்பட நடிகையும், நடனமங்கையும் ஆவார். இவர் கன்னடம், தமிழ் ஆகிய மொழித் திரைப்படங்களில் நடிதுதள்ளார். 2008 இல் காலிப்பட்டா என்ற கன்னட திரைப்படத்தில் முதன் முதலாக நடித்தார். தமிழில் \"கொல கொலயா முந்திரிக்கா\" மற்றும் \"விண்மீன்கள்\" திரைப்படத்தில் நடித்துள்ளார்..\n\n"}
{"id": "432180", "url": "https://ta.wikipedia.org/wiki?curid=432180", "title": "மீண்டும் சாவித்திரி", "text": "மீண்டும் சாவித்திரி\n\nமீண்டும் சாவித்திரி (\"Meendum Savithri\") திரைப்படம் 1996-ஆம் ஆண்டு வெளியான ஓர் இந்தியத் தமிழ் திரைப்படமாகும். இத்திரைப்படத்தை விசு எழுதி, இயக்க, பி. நாகிரெட்டி தயாரித்தார். இத்திரைப்படத்தில் விசு, ரேவதி, சரண்யா பொன்வண்ணன், நிழல்கள் ரவி, ராஜா, ரமேஷ் அரவிந்த், நாகேஷ், ஜெய்கணேஷ், அன்னபூர்ணா, சீதா, பாண்டு மற்றும் பலர் நடித்துள்ளனர். நல்ல படம் என்ற விமர்சனத்தை பெற்றாலும், மிகக்குறைவாகவே வசூல் செய்தது.\n\n\nSection::::கதைச்சுருக்கம்.\nமஞ்சு (ரேவதி) அனைத்தையும் மிகவும் வெளிப்படையாக பேசும் சுபாவம் கொண்டவள். அவள் ஒரு சிறிய நிறுவனத்தில் வேலை செய்து வருகிறாள். தன்னால் முடிந்த வரை மக்களைத் திருத்தும் சுபாவம் கொண்ட தன் தந்தை நாராயண மூர்த்தியுடன் (விசு) வாழ்ந்து வருகிறாள் மஞ்சு. கல்யாண வயதை அடைந்த மஞ்சுவிற்கு மாப்பிள்ளை தேடுகிறார் நாராயண மூர்த்தி. நடுத்தர வர்க்கத்தைச் சேர்ந்த குடும்பம் என்பதால், ஆண் வீட்டார் கேட்கும் வரதட்சணையை நாராயண மூர்த்தியால் தர இயலவில்லை. அவ்வாறாக ஒருநாள், வரதட்சணை இல்லாமல் கல்யாணம் செய்துகொள்ளத் தயார் என்ற ஒரு வினோதமான விளம்பரத்தைப் பார்க்கிறாள் மஞ்சு. அந்த விளம்பரத்தைக் கொடுத்தது வாசுதேவன் (ராஜா), மிகவும் நல்லவனாக இருக்கிறான். மஞ்சுவும் நாராயண மூர்த்தியும் வாசுதேவனின் குடும்பத்தை பார்த்து மிரண்டுபோகிறார்கள். வாசுதேவனின் தந்தை ராமமூர்த்தி (நாகேஷ்) வியாபார தோல்வியால் மனநலம் பாத்திக்கப்பட்டவர், அவனின் தங்கை காயத்ரி (சீதா) பாலியல் துன்புறுத்தலால் மனநலம் பாதிக்கப்பட்டவள், அவனது சகோதரன் பாஸ்கர் (ரமேஷ் அரவிந்த்) ஒரு குடிகாரன், அவனது அம்மா ஒரு ஆஸ்துமா நோயாளி.\n\nஇதை அனைத்தையும் தாண்டி, வாசுதேவனை மணக்கிறாள் மஞ்சு. உண்மையில் வாசுதேவனின் குடும்பத்தினர் அனைவரும் எதுக்காகவோ பயந்து, நலமாக இருப்பதை மறைந்து நடிக்கிறார்கள். மஞ்சுவை திருமணம் செய்யும் முன்பே, உமா (சரண்யா பொன்வண்ணன்) என்ற பெண்ணை வாசுதேவன் மணந்திருந்தான். உமாவை மணந்த பின்பும், மஞ்சுவை ஏன் மணந்தான் வாசுதேவன்? எதை மறைக்க வாசுதேவனின் குடும்பத்தினர் நாடகமாடினர்? இறுதியில் மஞ்சுவிற்கு என்னவானது? போன்ற கேள்விகளுக்கு விடைகாணுதலே மீதிக் கதையாகும்.\n\nSection::::இசை.\nஇந்த திரைப்படத்தின் இசையமைப்பாளர் தேவேந்திரன் ஆவார். இப்படத்தின் பாடலாசிரியர் பிறைசூடன் ஆவார்.\n\n"}
{"id": "432184", "url": "https://ta.wikipedia.org/wiki?curid=432184", "title": "ஆனந்த் ஜீவா", "text": "ஆனந்த் ஜீவா\n\nஆனந்த் ஜீவா \"(ஜெ ஆனந்த்)\" என்பவர் இந்தியத் திரைத்துறையில் பணியாற்றும் ஒளிப்பதிவாளர் ஆவார். \nஇவர் விண் மீன்கள் என்ற திரைப்படத்தில் முதன்முதலாக ஒளிப்பதிவாளர் ஆனார். இவர் நவீன சரஸ்வதி சபதம் என்ற படத்திற்கும் ஒளிப்பதிவாளராக பணியாற்றியுள்ளார்.\n\nஇவர் கோயம்புத்தூரில் பிறந்தவர். ஜீவா நந்தம் மற்றும் தமிழரசி என்பவர்கள் இவரது பெற்றோர்கள். இவரது தந்தையான ஜீவானந்தம் புகழ்பெற்ற ஓவியக் கலைஞரும், எழுத்தாளரும் ஆவர். இவருக்கு மீனா என்ற சகோதரி உள்ளார். இவரது மாமா வே. மணிகண்டன் ஒரு எழுத்தாளர் ஆவார்.\n"}
{"id": "432185", "url": "https://ta.wikipedia.org/wiki?curid=432185", "title": "ஆயுதம் செய்வோம்", "text": "ஆயுதம் செய்வோம்\n\nஆயுதம் செய்வோம் 2008 ஆம் ஆண்டு சுந்தர் சி, அஞ்சலி, விவேக், மணிவண்ணன், நெப்போலியன் மற்றும் விஜயகுமார் ஆகியோரது நடிப்பில் வெளியான தமிழ்த் திரைப்படம்.\n\nSection::::கதைச்சுருக்கம்.\nசைதை சத்யாவும் (சுந்தர் சி) காவலரான கந்தசாமியும் (விவேக்) நண்பர்கள். போக்குவரத்துக்கு இடையூறு செய்யும் சைதை சத்யாவையும் அதைக் கண்டிக்காத கந்தசாமியையும் நேர்மையான வழக்கறிஞர் உதயமூர்த்தி (விஜயகுமார்) நீதிமன்றத்தில் நிறுத்துகிறார். அவர்களை நீதிபதி (கு. ஞானசம்பந்தன்) மதுரையிலுள்ள காந்தி அருங்காட்சியகத்திற்கு அனுப்ப உத்தரவிடுகிறார். அங்கு மீனாட்சியைச் (அஞ்சலி) சந்திக்கிறான் சத்யா. இருவரும் காதலிக்கிறார்கள். தண்டனை முடிந்து சென்னை திரும்பும் சத்யாவை, வழக்கறிஞர் உதயமூர்த்தியிடம் இருக்கும் ஆட்சியர் லீலாவதி (சுகன்யா) கொலை தொடர்பான முக்கிய ஆவணங்களை திருடிவரச் சொல்கிறார் முன்னாள் அமைச்சர் வி.பி.ஆர். (மணிவண்ணன்). அதை திருடச்செல்லும் சத்யா எதிர்பாராவிதமாக உதயமூர்த்தியின் மரணத்திற்குக் காரணமாகிறான். இறக்கும் முன் உதயமூர்த்தி \"வாழ்க வளமுடன்\" என்று சத்யாவை வாழ்த்திவிட்டு இறக்கிறார். அந்த வாழ்த்து சத்யாவைத் தொடர்ந்து தொந்தரவு செய்கிறது. எனவே உதயமூர்த்தியின் மரணத்திற்கு நியாயம் செய்யும்விதமாக வி.பி.ஆர் மீதானக் குற்றத்தை நிரூபிக்க சத்யா சேகரித்த ஆதாரங்களை வி.பி.ஆர். அழித்துவிடுகிறார்.\n\nஇதனால் சத்யா மகாத்மா காந்தியின் அகிம்சைவழிப் போராட்டத்தில் ஈடுபட முடிவுசெய்து காந்தி சிலை அருகே அமர்ந்து போராட்டத்தைத் தொடங்குகிறான். உதயமூர்த்தி இறப்பைப் புலனாய்வு செய்யும் உதயமூர்த்தியின் சகோதரனும் காவல்துறை அதிகாரியான ஏழுமலை (நெப்போலியன்) சத்யாவை முதலில் சந்தேகித்தாலும், பிறகு அவன் நிரபராதி என்பதைக் கண்டறிகிறார். தொடர்ந்து வன்முறையின்றி அகிம்சையெனும் ஆயுதத்தின் துணையோடு போராடும் சத்யாவின் போராட்டத்தால் வி.பி.ஆர். தானே குற்றத்தைச் செய்ததாக ஒத்துக்கொண்டு சரணடைகிறார். சத்யா காந்தியின் அகிம்சை வழியைப் பின்பற்றி நீதியை வெல்கிறான்.\n\n\nSection::::இசை.\nபடத்தின் இசையமைப்பாளர் ஸ்ரீகாந்த் தேவா. பாடலாசிரியர்கள் பா. விஜய், சினேகன் மற்றும் உதயன்\n\nSection::::விமர்சனம்.\nஆயுதம் செய்வோம் முதல் மூன்று நாளில் சென்னையில் மட்டும் 9 லட்ச ரூபாய் வசூலித்துள்ளது.\n"}
{"id": "432188", "url": "https://ta.wikipedia.org/wiki?curid=432188", "title": "இராசா குதிரைத் திறப்பு", "text": "இராசா குதிரைத் திறப்பு\n\nஇராசா குதிரைத் திறப்பு (\"King's Knight Opening\") பின் வரும் திறப்புகளுடன் தொடங்குகிறது. \nகருப்புக் காய்களுடன் விளையாடுபவரின் இரண்டாம் நகர்வை அடிப்படையாகக் கொண்டு வெவ்வேறு விதமான பிற பெயர்த் திறப்புகளாகத் தொடர்கிறது. \n\nSection::::பிரதான நகர்வு வரிசை: 2...Nc6.\nகிட்டத்தட்ட 80% ஆட்டங்களுக்கு மேல் கருப்பு 2...Nc6. என்றே விளையாடுகிறார்கள். இதை தொடரும் சில நகர்வுகள் இங்கு தரப்படுகின்றன. \n\nSection::::கருப்பின் பிற தடுப்புகள்.\nSection::::சில பொதுவற்ற தடுப்புகள்.\nஅவ்வளவாக பிரபலம் அடையாத மேற்கூறப்பட்ட நகர்வுகள் நீங்கிய பிற எண்ணற்ற நகர்வுகளும் ஆடப்படுகின்றன. சதுரங்கத் திறப்புகளின் கலைக் களஞ்சியத்தில் இவை சி40 என்ற குறியீட்டால் அடையாளப்படுத்தப்படுகின்றன. \n\n\n"}
{"id": "432189", "url": "https://ta.wikipedia.org/wiki?curid=432189", "title": "இதுதாண்டா சட்டம்", "text": "இதுதாண்டா சட்டம்\n\nஇதுதாண்டா சட்டம் (\"Idhuthanda Sattam\") திரைப்படம் 1992-ஆம் ஆண்டு வெளியான ஓர் இந்தியத் தமிழ் திரைப்படமாகும். இத்திரைப்படத்தை செந்தில்நாதன் எழுதி, இயக்க, மைலை ஆர். வி. குருபாதம் தயாரித்தார். இத்திரைப்படத்தில் ஆர். சரத்குமார், ரேகா, ஆமனி, கவுண்டமணி, செந்தில், மன்சூர் அலி கான், வி. எஸ். ராகவன் மற்றும் பலர் நடித்துள்ளனர். சங்கீதா ராஜன் இசை அமைத்த இப்படம், 29 மே 1992 ஆம் தேதி வெளியானது.\n\n\nSection::::கதைச்சுருக்கம்.\nசெல்வராஜ் (சரத்குமார்) ஒரு நேர்மையான போலீஸ் அதிகாரி. ஒரு புது ஊரில் எஸ்.பி. பொறுப்பை ஏற்று, தன் மகளுடன் வாழ்ந்து வருகிறார். ஒரு பெண் இன்ஸ்பெக்டர் அமுதா (ஆமனி) செல்வராஜிற்கு மிகவும் உதவியாக இருக்கிறாள். அந்நிலையில், தீமைக்கு பேர்போன குருசாமி (குருபாதம்), அவரது அடியாட்கள் காளி (மன்சூர் அலி கான்), தர்மா, சூரி ஆகியோரை கட்டாயமாகத் தண்டித்துக் காட்டுவதாக சவால் விடுகிறான் செல்வராஜ். செல்வராஜ் அமுதாவிடம் தன் கடந்த கால வாழ்க்கையைப் பற்றிக் கூறுகிறான்.\n\nகடந்த காலத்தில், செல்வராஜ் தன் மனைவி லட்சுமி (ரேகா), குழந்தை, மாமனார் நீதிபதி வேணுகோபால் (வி. எஸ். ராகவன்) ஆகியோருடன் மிகவும் ஆனந்தமாக வாழ்ந்து வருகிறான். தீபாவளி பண்டிகையின் போது, செல்வராஜ் குடும்பத்தினர் அனைவரும், ரவுடி குருசாமி செய்யும் கொலையை பார்த்து விடுகின்றனர். செய்த கொலைக்கு சாட்சி இருக்கக்கூடாது என்பதற்காக, செல்வராஜின் குடும்பத்தை கொலை செய்ய ஆள் அனுப்புகிறான் ரவுடி குருசாமி. அவ்வாறாக ஏற்படும் மோதலின் போது, செல்வராஜின் மனைவியும், மாமனாரும் கொல்லப்பட்டு, செல்வராஜும் அவனது குழந்தையும் அதிலிருந்து தப்பித்துவிடுகிறார்கள். அதில் செல்வராஜ் படுகாயம் அடைகிறான். குருசாமிக்கு மரண தண்டை கிடைத்தாலும், அடியாட்களின் உதவியுடன் வழக்கிலிருந்து விடுதலை பெறுகிறான். இந்நிலையில், செல்வராஜ் குருசாமியையும் அவனது ஆட்களையும் எவ்வாறு சதி செய்து தண்டித்தான் என்பதே மீதிக் கதையாகும்.\n\nSection::::இசை.\nஇந்த திரைப்படத்தின் இசையமைப்பாளர் சங்கீதா ராஜன் ஆவார். இப்படத்தின் பாடலாசிரியர்கள் பிறைசூடன் மற்றும் முத்துலிங்கம் ஆவர்.\nSection::::விமர்சனம்.\n\"வசனங்கள் சிறப்பாக இருப்பதாகவும், இயக்கம் நன்றாக இருப்பதாகவும், இசை சராசரியாக இருப்பதாகவும், கட்டுக்கோப்பான உடலுடன் சரத்குமார் இருப்பதாகவும், சிறு வேடமாக இருந்தாலும் ரேகா நன்றாக நடித்திருப்பதாகவும்\" விமர்சனம் செய்யப்பட்டது.\n\n"}
{"id": "432193", "url": "https://ta.wikipedia.org/wiki?curid=432193", "title": "ராமர் வீடு", "text": "ராமர் வீடு\n\nராமர் வீடு என்பது விஜய் தொலைக்காட்சியில் பிப்ரவரி 3, 2019 முதல் ஒவ்வொரு ஞாயிற்றுக்கிழமைகளில் மதியம் 2 மணிக்கு ஒளிபரப்பாகும் ஒரு மேடைச் சிரிப்புரை நாடக நிகழ்ச்சி ஆகும்.\n\nசகல ரகள, சிரிச்ச போச்சு, கலக்க போவது யாரு, ஜோடி, கிட்சன் சூப்பர் ஸ்டார்ஸ் போன்ற நிகழ்ச்சியில் பங்குபெற்ற ராமர் நாயகனாக நடிக்க அவருடன் நிஷா, அதிஷ், மா கா பா ஆனந்த் போன்ற பலர் நடிக்கிறார்கள்.\n\nSection::::நிகழ்ச்சி சுருக்கம்.\nஇந்த நிகழ்ச்சி ராமர், அவருடைய மனைவி நிஷா, மகன் ஆதிஷ், அம்மாவாக யோகி, பக்கத்து வீட்டுக்காரராக மா கா பா ஆனந்த் என ஒரு வீட்டை மையமாக வைத்து எடுக்கப்பட்டுள்ளது.\n\n\n"}
{"id": "432197", "url": "https://ta.wikipedia.org/wiki?curid=432197", "title": "செல்வமகள்", "text": "செல்வமகள்\n\nசெல்வமகள் என்பது சன் தொலைக்காட்சியில் சனவரி 4, 2019 முதல் திங்கள் முதல் சனி வரை காலை 11:00 மணிக்கு ஒளிபரப்பாகும் ஒரு மொழிமாற்றுத் தொலைக்காட்சி தொடர் ஆகும். \n\nஇது கன்னடம் மொழி தொடரான 'தேவயாணி' என்ற தொடரின் தமிழ் மொழிமாற்று தொடர் ஆகும், இந்த தொடர் உதயா தொலைக்காட்சியில் நவம்பர் 26, 2018 முதல் திங்கள் முதல் வெள்ளி வரை இரவு 8:15 மணிக்கு ஒளிபரப்பாகின்றது.\n\nSection::::கதைச்சுருக்கம்.\nதாமரை மற்றும் சீனிவாஸ் இருவரும் காதலித்து இருவீட்டார் சம்மதத்துடன் திருமணம் செய்யும் தருணத்தில் இவர்களின் ஞாதாகம் மற்றும் சிலரின் சதியால் திருமணம் தடைபெறுகிறதா இல்லை விதி தாமரையிடமிருந்து சீனிவாசனை பிரிக்கின்றதா என்பதை சொல்லும் கதை இது.\n\n\n"}
{"id": "432209", "url": "https://ta.wikipedia.org/wiki?curid=432209", "title": "குதுப் சாகி கல்லறைகள்", "text": "குதுப் சாகி கல்லறைகள்\n\nகுதுப் சாகி கல்லறைகள் (Qutb Shahi Tombs) இந்தியாவில், ஐதராபாத் நகரில் கோல்கொண்டா கோட்டைக்கு அருகில் உள்ள இப்ராகிம் பாக் எனுமிடத்தில் அமைந்துள்ள கல்லறைகள் ஆகும். இவ்விடத்தில் குதுப் சாகி வம்சத்தில் வந்த பல்வேறு அரசர்களின் கல்லறைகளும் மசூதிகளும் அமைந்துள்ளன. சிறிய கல்லறைகள் ஒரு தளத்தையும், பெரிய கல்லறைகள் இரண்டு தளங்களையும் கொண்டுள்ளன. ஒவ்வொரு கல்லறையின் நடுவிலும் ஒரு சுடுமண் ஈமப்பேழை உள்ளது, இது கீழே உள்ள புதைகுழியில் ஈமப்பேழைக்காக விடப்பட்ட இடத்தை நிரப்பி விடும். இந்த மாடங்கள் நீலம் மற்றும் பச்சை நிற பளிங்கு கற்களால் அழகுபடுத்தப்பட்டன. அவற்றின் ஒரு சில துண்டுகள் மட்டுமே இப்பொழுது காணப்படுகின்றன.\n\nSection::::அமைவிடம்.\nஅவை கோல்கொண்டா கோட்டையின் பஞ்ஜாரா தர்வாஸா (நாடோடி மக்களின் நுழைவாயில்) அருகில் உள்ள வெளிப்புற கோட்டைச்சுவரின் வடபகுதியில் இப்ராகிம் பாக் என்றழைக்கப்படும் இடத்தின் மத்தியில் அமைந்துள்ளது.\n\nSection::::கல்லறைகள்.\nகல்லறைகள் பெரிய தொகுதியை உருவாக்குவதோடு ஒவ்வொன்றும் ஒரு உயர்த்தப்பட்ட மேடையின் மீது அமைக்கப்பட்டுள்ளன. இவை குவிமுக மாடத்தைக் கொண்டவையாகவும், சதுர வடிவ அடித்தளத்தைக் கொண்டவையாகவும் கூர்முனைகளைக் கொண்ட அலங்கார வளைவுகளைக் கொண்டும் இந்திய மற்றும் பெர்சிய கட்டிடக் கலைகளின் தனித்துவமான கலவையாகவும் அமைந்துள்ளன. இக்கல்லறைகள் நுட்பமான சிற்ப வேலைப்பாடுகளையும், சுற்றிலும் அழகாக வடிவமைக்கப்பட்ட தோட்டங்களையும் கொண்டுள்ளன. இந்தக் கல்லறை மாடங்கள் முன்னொரு காலத்தில் விரிப்புகள், சர விளக்குகள், வெள்ளித் தம்பங்களின் மேலான விதானங்கள் ஆகியவற்றால் அழங்கரிக்கப்பட்டிருந்தன. திருக்குரானின் நகல்கள் பீடங்களில் வைக்கப்பட்டு பார்வையாளர்கள் அவற்றில் காணப்படும் இறை வசனங்களை மனனம் செய்ததோடு குறிப்பிட்ட கால இடைவெளிகளில் ஓதவும் செய்தனர். சுல்தான்களின் கல்லறைக் குவிமாடங்களை மற்ற அரச/அமைச்சு குடும்ப உறுப்பினர்களின் கல்லறை மாடங்களிலிருந்து வேறுபடுத்திக் காட்டும் பொருட்டு தங்கமயமான தூபிகள் இணைக்கப்பட்டன.\n\nSection::::வரலாறு.\nகுதுப் சாகியின் காலத்தில், இந்தக் கல்லறைகள் மிகவும் மதிப்பிற்குரிய இடங்களாக இருந்தன. ஆனால், அவருடைய ஆட்சிக் காலத்திற்குப் பிறகு சர் சலார் ஜங் III 19 ஆம் நூற்றாண்டின் தொடக்கத்தில் புத்தாக்கத்திற்கு உத்தரவிடும் வரையிலும் புறக்கணிக்கப்பட்டே வந்தது. அதன் பின்னர் மீண்டும் குதுப் சாகி குடும்பத்தின் கல்லறைத் தோட்டமானது ஒரு அமைதியான அழகாக மாறியது. குதுப் சாகி சுல்தான்களின் கடைசி சுல்தானைத் தவிர மற்ற அனைவரும் இந்தக் கல்லறைத் தோட்டத்தில் தான் அடக்கம் செய்யப்பட்டனர்.\n\nசுல்தான் குலி குதுப் முல்க்கின் கல்லறை அமைப்பின் பாணியே அவருக்குப் பின் வந்த சந்ததியினருக்கு ஒரு மாதிரியாக அமைந்தது. இதன்படி மையத்திலிருந்து அனைத்து திசைகளிலும் 30 மீட்டர்கள் கொண்ட பரப்பளவைக் கொண்ட பீடங்களின் மேல் இவை அமைக்கப்பட்டன. குவிமாடமானது ஒரு ஒழுங்கு எண்கோணமாகவும், ஒவ்வொரு பக்கமும் 10 மீட்டர்கள் பக்க அளவைக் கொண்டதாகவும் அமைக்கப்பட்டிருந்தன. ஒட்டுமொத்த அமைப்பும் நடுநாயகமாக ஒரு வட்ட வடிவ குவிமாடத்தைக் கொண்டிருந்தது. இந்த கல்லறைத் தோட்டத்தில் மூன்று இடுகாடு களங்கள் காணப்படுவதோடு குதுப் சாகி சந்ததியின் குடும்ப உறுப்பினர்கள் 21 பேரின் கல்லறைகளும் இந்தச் சுற்றுப்புற நிலப்பகுதியில் காணப்படுகின்றன.\n\nமுக்கிய கல்லறையைத் தவிர மற்ற பெரும்பாலானவற்றில் கல்வெட்டுகள், சிற்ப வேலைப்பாடுகள் மற்றும் கல்வெட்டுகள் குறைவாகவே காணப்படுகின்றன. சுல்தான் குலியின் கல்லறையில் உள்ள கல்வெட்டு நாஸ்க் மற்றும் டெளக் (இசுலாமிய எழுத்தணிக்கலை) வடிவ எழுத்துக்களாலான மூன்று பட்டைகளைக் கொண்டுள்ளது. இந்தக் கல்வெட்டானது, தக்காணத்தின் மக்கள் சுல்தானை அழைப்பதற்குப் பயன்படுத்திய வார்த்தையான படே மாலிக் (பெரிய தலைவன்) என்ற சொல்லைக் கொண்டுள்ளது. இந்தக் கல்லறையானது கி.பி. 1543 இல் சுல்தானின் வாழ்வுக் காலத்திலேயே கட்டப்பட்டதாகும். தங்களுக்கான கல்லறையைத் தாங்களே கட்டுவது வழக்கமாக இருந்தது.\n\nSection::::மறுசீரமைப்பு பணிகள்.\nகல்லறை மாடங்கள் தெலுங்கானா மாநில தொல்லியல் மற்றும் அருங்காட்சியகங்கள் துறை மற்றும் ஆகா கான் கலாச்சார அறக்கட்டளை ஆகியோரின் கூட்டு முயற்சியால் 2013 ஆம் ஆண்டு தொடங்கப்பட்டு தற்போது வரை நடந்து கொண்டிருக்கிறது.\n"}
{"id": "432217", "url": "https://ta.wikipedia.org/wiki?curid=432217", "title": "உபேக்சா ஸ்வர்ணமாலி", "text": "உபேக்சா ஸ்வர்ணமாலி\n\nஉபேக்சா ஸ்வர்ணமாலி (English : Upeksha Swarnamali), \"\"பபா\" என்றும் அழைக்கப்படுபவர், இலங்கையைச் சேர்ந்த நடிகையும் அரசியல்வாதியும் ஆவார். இவர் இலங்கையிலுள்ள கம்பஹா மாவட்டத்தின் முன்னாள் பாராளுமன்ற உறுப்பினரும் ஆவார். உபேக்சா சுயாதீன ஒளிபரப்புக் கூட்டுத்தாபன தொலைக்காட்சி சேவையில் (ITN) ஒளிபரப்பான \"பபா\" என்ற நாடகத்தில் பிரதான கதாபாத்திரத்தில் நடித்ததன் மூலம் பிரபலமடைந்தார்."}
{"id": "432231", "url": "https://ta.wikipedia.org/wiki?curid=432231", "title": "குங்குமப்பூவும் கொஞ்சும் புறாவும்", "text": "குங்குமப்பூவும் கொஞ்சும் புறாவும்\n\nகுங்கமப்பூவும் கொஞ்சும் புறாவும் (Kunguma Poovum Konjum Puravum) 2009 இல் வெளிவந்த தமிழ்த் திரைப்படமாகும். இதை அறிமுக இயக்குனர் ராஜ மோகன் இயக்கியுள்ளார். இவர் ஏ. வெங்கடேஷ் மற்றும் எஸ். டி. விஜய் மில்டன் போன்றோரிடம் உதவி இயக்குனராகப் பணியாற்றியுள்ளார். ராமகிருஷ்ணன் அறிமுக நாயகனாகவும் நடிகை தனன்யா நாயகியாவும் நடித்திருந்தனர். எஸ். பி. பி. சரண் தனது கேப்பிட்டல் பிலிம் வொர்க்ஸ் சார்பில் தயாரித்திருந்தார். இசை யுவன் சங்கர் ராஜா. ஏப்ரல் 24 இல் வெளியாகி நல்ல வரவேற்பை பெற்றது.\n\nSection::::கதைச்சுருக்கம்.\nதுளசி (தனன்யா) தனது பாட்டியுடன் முட்டம் கிராமத்திற்கு வருகிறார். அங்குள்ள அரசு பள்ளியில் சேர்ந்து படிக்கிறாள். கொச்சன் இவளை கண்டவுடன் நேசிக்க ஆரம்பிக்கிறான். கொச்சனின் தாய் சந்திரா துளசியின் படிப்பிற்காக உதவுகிறார். இவர்கள் காதலிப்பதை அறிந்த சந்திரா துளசியை அவமானப்படுத்தி கிராமத்தை விட்டு வெளியேற்றுகிறார். துளசியை தூத்துகுடியில் உள்ள தர்மா என்ற போக்கிரிக்கு கட்டாயத் திருமணம் செய்து வைக்க ஏற்பாடு செய்கிறார்கள், ஆனால் திருமண நாளன்று தர்மனை காவல்துறையினர் ஒரு கொலைக் குற்றத்திற்காக கைது செய்கிறார்கள். துளசி மீண்டும் முட்டம் வருகிறாள். அங்கே கொச்சன் காதல் தோல்வி காரணமாக குடிக்கு அடிமையாகியுள்ளான். கொச்சன் துளசிக்கு வாழ்வளிக்க நினைக்கிறான். ஆனால் பிணையில் வெளிவந்த தர்மன் முட்டம் வருகிறான். பிறகு என்னவாயிற்று என்பது பல திருப்பங்களுடன் படம் செல்கிறது.\n\n\nSection::::இசையமைப்பு.\nஆறு பாடல்களை வாலி (கவிஞர்) மற்றும் கங்கை அமரன் எழுத [யுவன் சங்கர் ராஜா]]] இசையமைத்திருந்தார் தந்தை எஸ். பி. பாலசுப்பிரமணியம் மற்றும் மகன் எஸ். பி. பி. சரண், ஆகியோர் இருவரும் தயாரித்திருந்தனர், இவர்கள் இருவரும் சேர்ந்து ஒரு பாடலை பாடியுள்ளானர்., இசையமைப்பு யுவன் சங்கர் ராஜா மற்றும் சகோதரன் வெங்கட் பிரபு இருவரும் மேற்கொண்டிருந்தனர்.\n\n"}
{"id": "432237", "url": "https://ta.wikipedia.org/wiki?curid=432237", "title": "டென்னிசன் பலியாட்டம்", "text": "டென்னிசன் பலியாட்டம்\n\nடென்னிசன் பலியாட்டம் (\"Tennison Gambit\") என்பது பின்வரும் நகர்வுகளுடன் தொடங்கும் ஒரு சதுரங்கத் திறப்பு ஆகும். இத்திறப்பாட்டத்தில் வெள்ளைக் காய்களுடன் விளையாடுபவர் ஒரு சிப்பாயை பலியாகக் கொடுக்கிறார் சதுரங்கத் திறப்புகளுக்கான கலைக் களஞ்சியத்தில் ஏ06 என்ற குறியீட்டால் இத்திறப்பு அடையாளம் காட்டப்படுகிறது. ரீட்டி திறப்பு வழியாகவும் இத்திறப்பு உருவாகலாம். \n\nஅல்லது இசுகாண்டினேவியன் தடுப்பு :1. 2. Nf3\nSection::::வரலாறு.\nஓட்டோ மேன்டுரப் டென்னிசன் என்ற தொழில்முறை சாராத சதுரங்க விளையாட்டு வீர்ர் (1834–1909) இத்திறப்பு குறித்த ஆய்வுகளை மேற்கொண்டார். இவர் டென்மார்க்கில் பிறந்தவர் ஆவார். செருமனியில் படித்து பின்னர் 1854 இல் அமெரிக்காவுக்கு புலம் பெயர்ந்தார். இங்குள்ள நியூ ஒர்லீன்சின் சதுரங்க கழகங்களில் விளையாடினார். பல சிறந்த சதுரங்க வீர்ர்கள் 20 ஆம் நூற்ராண்டின் முதல் பாதியில் இவருடை திறப்பு உத்தியை பயன்படுத்தி விளையாடினர். \nSection::::2...dxe4 3.Ng5 நகர்வுகளுக்குப் பின்னர்.\n3... e5! (வெள்ளைக்கு அனுகூலம் கிடைத்தது எர்மென்கோவ்–போன்செவ் ஆட்டம்,பல்கேரியா 1970, பின்னர் 3...Nf6?! 4.Bc4 e6 5.Nc3 a6 6.Ngxe4 Nxe4 7.Nxe4 b5 8.Be2 Bb7 9.Bf3) 4. Nxe4 f5! கருப்புக்கு அனுகூலம்.\nSection::::குறிப்பிடத்தக்க ஆட்டம்.\nஓட்டொ எம். டென்னிசன் X பெயர் தெரியாத ஆட்டக்காரர், நியூ ஓரிலீன்சு 1891 1. Nf3 d5 2. e4 dxe4 3. Ng5 f5 4. Bc4 Nh6 5. Nxh7 Rxh7 6. Qh5+ Kd7 7. Qg6 Rh8 8. Be6+ Kc6 9. Bxc8+ Qd6 10. Qe8+ Kb6 11. Qa4 (if 11...Qc6 என்றால் 12.Qb3+ Ka6 13.Nc3 any 14.Bxb7+; 11...e6 12.a3, இத்யாதி —டென்னிசன்) 1–0\n"}
{"id": "432244", "url": "https://ta.wikipedia.org/wiki?curid=432244", "title": "வெற்றி விநாயகர்", "text": "வெற்றி விநாயகர்\n\nவெற்றி விநாயகர் 1996 இல் வெளிவந்த தமிழ்த் திரைப்படமாகும். இதனை கே. சங்கர் இயக்கியிருந்தார்.\n\nஎம். சரோஜினி தேவி தயாரிப்பில் வெளிவந்தது. கே.பி. அரவிந்த் நாதன் திரைக்கதை எழுதியிருந்தார். ம. சு. விசுவநாதன் இசையமைத்திருந்தார்.\n\nகே. ஆர். விஜயா, இராதரவி, ஊர்வசி, நிழல்கள் ரவி மற்றும் டெல்லி கணேஷ் ஆகியோர் நடித்துள்ளனர்.\n\nஇப்படம் இந்தியில் \"ஜெய் கணேஷ் தேவா\" என்ற பெயரிலும், தெலுங்கில் \"ஓம் கணபதி\" என்ற பெயரிலும் வெளியானது.\n\n\n\nSection::::பாடல்.\nம. சு. விசுவநாதன் இசையமைத்துள்ளார்.காம கோடியாய் என்பவர் பாடல்களை எழுதினார்.\n"}
{"id": "432245", "url": "https://ta.wikipedia.org/wiki?curid=432245", "title": "கோயமுத்தூர் மாப்ளே", "text": "கோயமுத்தூர் மாப்ளே\n\nகோயமுத்தூர் மாப்ளே 1996 ஆம் ஆண்டு விஜய் மற்றும் சங்கவி நடிப்பில் வெளியான காதல், நகைச்சுவை கலந்த தமிழ்த் திரைப்படம். சி. இயக்கத்தில் வித்யாசாகர் இசையில் 1996 சனவரி 15 பொங்கல் நாளன்று வெளியாகி வெற்றி பெற்றத் திரைப்படம். இப்படம் தெலுங்கில் \"அமலாபுரம் அல்லுடு\" என்றும் இந்தியில் \"ராம்புரி\" \"டமாட்\" என்றும் மொழிபெயர்க்கப்பட்டு 2007 ஆம் ஆண்டு வெளியானது.\n\nSection::::கதைச்சுருக்கம்.\nபாலுவும் (விஜய்) கோபாலும் (கவுண்டமணி) வேலை தேடிக்கொண்டிருக்கும் நண்பர்கள். அவர்கள் தங்கியுள்ள வாடகை வீடு பாட்டியம்மாவிற்குச் () சொந்தமானது. அவரின் பேத்தி சுமித்ராவும் (சங்கவி) பாலுவும் காதலிக்கின்றனர். சுமித்ராவின் உறவினரான மகேஷும் (கரண்) அவளை விரும்புகிறான். நகைத்திருட்டு ஒன்றில் பாலு தவறாக மாட்டிக்கொள்ள சுமித்ரா அவனை வெறுக்கிறாள். மகேஷ் தன்னை அடியாட்கள் வைத்து பாலு அடித்ததாகக் குற்றம் சாட்டுகிறான். பாலு பாட்டியம்மாவிடம் சிறுவயதில் தன் தாயை இழந்தபின் சித்தியின் துன்புறுத்தலால் வீட்டைவிட்டு வெளியேறிய சோகக்கதையைச் சொல்கிறான். பாட்டி அவனை நம்புகிறாள். மகேஷும் அவன் தந்தையும் (வினு சக்கரவர்த்தி) பாட்டியின் வீடு மற்றும் சொத்துக்களைக் கைப்பற்றுவதற்காக பாட்டியைக் கொல்ல முயற்சிக்கின்றனர். தாக்குதலுக்கு ஆளான பாட்டியின் சிகிச்சைக்கு பாலு உதவுகிறான். எதிர்பாராவகையில் மகேஷ் இறக்கிறான். பாலுவும் சுமித்ராவும் இணைகின்றனர்.\n\n\nSection::::இசை.\nபடத்தின் இசையமைப்பாளர் வித்தியாசாகர்\n\nSection::::சுவாரசியமான தகவல்.\n1996 இல் வெளியான இப்படத்தில் நடிகர் கரண் வரும் காட்சியில் ஒலித்த பின்னணி இசைக்குரலான 'ஷ்ரூவ்வ்வ்வ்' 22 வருடங்கள் கழித்து 2018 இல் கரண் ரசிகர்களிடையே சமூகவலைத்தளங்களில் பிரபலம் ஆனது.\n"}
{"id": "432253", "url": "https://ta.wikipedia.org/wiki?curid=432253", "title": "இஸ்லாமியக் கட்டிடக்கலை", "text": "இஸ்லாமியக் கட்டிடக்கலை\n\nஇஸ்லாமிய கட்டடக்கலையானது இஸ்லாமிய வரலாற்றின் ஆரம்பகால வரலாற்றிலிருந்து இன்றைய தினம் வரை மதச்சார்பற்ற மற்றும் சமய பாணியிலான பரந்த அளவிலான பரப்பளவை உள்ளடக்கியதாகும்.ரோம், பைசாண்டின், பாரசீகம் மற்றும் 7, 8 ஆம் நூற்றாண்டுகளில் முஸ்லிம்களால் வெற்றிகொள்ளப்பட்ட ஏனைய நாடுகளிளும் இஸ்லாமிய கட்டடக்கலை தாக்கம் செலுத்துவதை இன்று காணலாம். மேலும் தென்கிழக்காசியாவில் இஸ்லாம் பரவிய காலகட்டத்தில் சீன மற்றும் இந்திய கட்டடக்கலையிலும் இது தாக்கம் செலுத்தியது. இஸ்லாமிய எழுத்தணிக்கலை,வடிவியல் மற்றும் இடைவெளியில் வடிவமைக்கப்பட்ட ஆபரணங்களுடன் அலங்காரங்களை அலங்கரித்தல் போன்றன கட்டிடங்களின் வடிவத்தில் தனித்துவமான குணாதிசயங்களை உருவாக்கியது. முக்கியமாக இஸ்லாமிய கட்டிடக்கலைகளை பள்ளிவாசல், , அரண்மனை மற்றும் கோட்டைகளில் காணலாம்.\n\nஇந்த கட்டுரையில் குறிப்பிடப்பட்டுள்ள பல கட்டிடங்கள் உலக பாரம்பரிய தளங்களாக பட்டியலிடப்பட்டுள்ளன. அவைகளில் போன்ற சில சிரிய உள்நாட்டுப் போரில் சேதம் அடைந்துள்ளன.<ref name=\"unesco 20/6/13\"></ref>\n\nஇஸ்லாமிய கட்டடக்கலையானது பள்ளிவாசல்கள் போன்ற இஸ்லாமிய கட்டடங்களுக்கு மாத்திரம் வரையறுக்கப்பட்டதல்ல. ஒரு அரண்மனையானாலும் அதன் அளவுகோளல்களுடன் இணங்கிணால் இஸ்லாமிய கட்டடக்கலையில் உள்ளடங்க முடியும். அந்த அளவுகோலை பல புத்தகங்களும் கட்டுரைகளும் விவாதிக்கின்றன. இஸ்லாமிய கட்டடகலையை பாரம்பரிய கட்டடக்கலையாக வரையறுக்க முடியாது. பல சமகால கட்டிட வகைகளும் இதில் உள்ளடங்குகின்றன. இது பற்றி மேலும் விளக்கங்களை (ஹெலென்ப்ரான்டின் \"Islamic Architecture\" போன்ற) புத்தகங்களில் காணலாம்.\n\nSection::::தொடக்கம்.\nஇஸ்லாம் கி.பி.7 ஆம் நூற்றாண்டு நபிகள் நாயகம் அவர்கள் வாழ்நாளில் தான் தொடங்கியது. அப்போது மசூதி போன்ற கட்டடக்கலைகள் உருவாக்கப்பட்டன. இஸ்லாத்தில் திகழ்கின்றது. இது 20 ஆம் நூற்றாண்டின் பிற்பகுதியில் பெருப்பித்து கட்டப்பட்டது.\n\nஇன்னொரு பார்வையில், குரஆன் வசனங்களின் படி முஹம்மத் நபியவர்களுக்கு முந்தைய தீர்க்கதரசிகளான நபிமார்களால் இஸ்லாம் பிரதிநிதித்துவம் செய்யப்பட்டது.\n\nஅவர்களுள் ஒருவரான இப்ராஹிம் நபியவர்களால் மக்காவில் கஃபா (, 'Cube') கட்டப்பட்டது. இது இஸ்லாமிய வரலாற்றில் கட்டப்பட்ட முதலாவது  பள்ளிவாயிலாக திகழ்கிறது\n\nSection::::நவீன வடிவமைப்பு.\nநவீன கால இஸ்லாமிய கட்டடக்கலை மதசார்பான ஒன்றாக மட்டுமல்லாது சில மாற்றங்களுக்கு உட்பபட்டுள்ளன. நவீன கட்டடகலை முறை கடந்த கால முறையிலும் வேறுபட்டது. ஆனால்,பள்ளிவாயல்களின் பல அமைப்புக்கள் அதேவாறே அமைக்கப்படுகின்றன. உதாரணமாக, பள்ளிவாயல் கூரைகளை அலங்கரிக்கும் குவிமாடம், மெலிதான கோபுரம் போன்ற அமைப்பைக் கொண்ட மினாரா, மற்றும் பள்ளிவாயல் உள்ளே அமைக்கபடும் போன்றவை பள்ளிவாயல்களின் தனித்துவ அம்சங்களாகும். அவை இன்னும் பாரம்பரிய வடிவமைப்புக்கு ஒத்ததாகவே அமைக்கப்படுகின்றன.\n\n"}
{"id": "432256", "url": "https://ta.wikipedia.org/wiki?curid=432256", "title": "கல் மீன்", "text": "கல் மீன்\n\nகல் மீன் என்பது \"சினான்சீடே\" குடும்பத்தைச் சேர்த்த மீன் இனம் ஆகும். இந்த இனத்தைச் சேர்ந்த மீன்கள் அனைத்தும் கொடிய நஞ்சு கொண்டவையாக உள்ளன. இதுவரை அறியப்பட்ட மீன்களில் கல் மீன்களே அதிக நஞ்சு கொண்ட மீன்களாகும். இவை இந்திய-பசிபிக் கடல்களில் காணப்படுகின்றன. கல் மீன்களில் மொத்தம் 5 இனங்கள் உள்ளன.\n\nSection::::பண்புகள்.\nகல் மீன்கள் பெரும்பாலும் கடலில் வாழும் உயிரினம் ஆகும். எனினும் சில இனங்கள் நன்னீர் அல்லது கழிமுகம் போன்ற நீர்நிலைகளிலும் வாழ்கின்றன. இவற்றின் ஊசி போன்ற முள் துடுப்புகளின் கீழே நஞ்சு நிரம்பிய பைகள் அமைந்துள்ளன. இது எதிரிகளிடம் இருந்து தப்பிப்பதற்கும் இரையைக் கொல்வதற்கும் உதவுகின்றது. இவை பார்ப்பதற்கு கல் போன்று தோற்றமளிப்பதால் கல் மீன் என்று அழைக்கப்படுகிறது. \n"}
{"id": "432257", "url": "https://ta.wikipedia.org/wiki?curid=432257", "title": "தாண்டவ மூர்த்தி முத்து", "text": "தாண்டவ மூர்த்தி முத்து\n\nதாண்டவ மூர்த்தி முத்து (\"Thandava Murthy Muthu\") என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். இவர் 1975 ஆம் ஆண்டு சனவரி மாதம் 21 ஆம் நாள் பிறந்தார். 56 கிலோகிராம் எடைப் பிரிவில் இவர் போட்டியிடுகிறார். இந்தியாவின் சார்பாக பல்வேறு அனைத்துலகப் போட்டிகளில் பங்கேற்கிறார். 2000 கோடைக்கால ஒலிம்பிக் போட்டிகளில் 56 கிலோகிராம் எடைப் பிரிவில் இவர் போட்டியிட்டார். 2001 ஆம் ஆண்டு நடைபெற்ற உலக பாரம் தூக்கும் சாம்பியன் பட்டப் போட்டியிலும் இவர் பங்கேற்றார்.\n\n2002 ஆம் ஆண்டு இந்திய அரசு இவருக்கு அருச்சுனா விருது வழங்கி சிறப்பித்தது. \n"}
{"id": "432260", "url": "https://ta.wikipedia.org/wiki?curid=432260", "title": "மதுமித்ரா (இயக்குநர்)", "text": "மதுமித்ரா (இயக்குநர்)\n\nமதுமித்ரா என்பவர் தமிழ்த் திரைப்பட இயக்குனராவார்.\n\nஇவர் தமிழ்நாடு மாநிலத்தில் சென்னையில் பிறந்தவர். இந்தோனேசியாவில் வளர்ந்தார். பிறகு சிங்கப்பூரில் கல்லூரியில் படித்தார், மேல்படிப்பினை அமெரிக்காவில் லாஸ் ஏஞ்சல்சில் படித்தார்.\n\nசிங்கப்பூரில் இருந்த காலத்தில் நிறைய குறும்படங்களை தயாரித்தார். இவருக்கு பிபிசி சிங்கப்பூர் மாணவர் விருதை அளித்தது. அமெரிக்காவில் \"கரீபியக் கடற்கொள்ளையர்கள்\" பற்றிய ஆவனப்படமெடுத்தார்.\n\nநடிகர் ஆர். பார்த்தீபன், சாயா சிங் நடிப்பில் \"வல்லமை தாராயோ\" என்ற திரைப்படத்தினை முதன்முதலாக எடுத்தார்.\n"}
{"id": "432262", "url": "https://ta.wikipedia.org/wiki?curid=432262", "title": "ஷஃபான்", "text": "ஷஃபான்\n\nஷஃபான்( அரபி: شَعْبَان‎) என்பது இஸ்லாமிய ஆண்டின் எட்டாவது மாதமாகும். இஸ்லாமிய நாட்காட்டி ஒரு சந்திர நாட்காட்டியானதால் தற்போது உலகளவில் பயன்படுத்தப்படும் நாட்காட்டியான கிரெகொரியின் நாட்காட்டியுடன்ஒப்பிடும்போது இதுஆண்டிற்காண்டு நகருவது போன்று காட்சியளிக்கும்.\n\nஇம்மாதம் மாதம் பிறை 15 ம் இரவு (நரக விடுதலை பெறும் இரவு), லைலத்துல் முபாரக்கா (பரக்கத் செய்யப்பட்ட இரவு), லைலத்துர் ரஹ்மா (ரஹ்மத் செய்யப்பட்ட இரவு), என பல பெயர்கள் கொண்டு அழைக்கப்படுகிறது. பராத் அன்று முஸ்லிம்கள் ஸுன்னத்தான நோன்பு நோற்பார்கள். பராஅத் இரவு இறையருள் இறங்கும் இரவாகும். பராஅத் எனும் அரபி சொல்லுக்கு விடுதலை என்பது பொருளாகும். புனிதமிக்க அவ்விரவில் நரகவாசிகள் விடுதலை பெறுகிறார்கள் என்பதால் அந்த இரவிற்கு லைலதுல் பராஅத் (விடுதலை பெறும் இரவு) என பெயர் வந்தது.\n\nஇது ரஜப் மாதத்தை அடுத்து வரும் மாதமாகும். மேலும், இது புனித ரமலான் மாதத்துக்கு முந்திய மாதமாகும். அனைத்து உலக முஸ்லிம்களும் ரமலான் மாதம் முழுவதும் நோன்பு இருப்பதற்காக ஷஃபான் மாத இறுதியில் தயாராகுவார்கள். ஷஃபான் மாதத்தின் இறுதியில் தலைப்பிறை தென்பட்ட பின் ரமலான் மாதத்தின் முதல் நாளில் நோன்பினை கடைபிடிப்பார்கள்.\n\nSection::::காலக் கணிப்பு.\nஇஸ்லாமிய நாட்காட்டி என்பது ஒரு சந்திர நாட்காட்டி ஆகும். அமாவாசை மற்றும் முதல் பிறை தோன்றும் போது போது சிறிது காலம் வித்தியாசப் பட்டு தொடங்கும். சந்திர ஆண்டு விடக் 11 முதல் 12 நாட்கள் குறைவாக இருப்பதால், ஷஃபான் மாதம் எல்லா காலப் பருவங்களிலும் மாறிவரும்.\n\n\n"}
{"id": "432264", "url": "https://ta.wikipedia.org/wiki?curid=432264", "title": "கார்த்திக் குமார்", "text": "கார்த்திக் குமார்\n\nகார்த்திக் குமார் (பிறப்பு 21 நவம்பர் 1977) என்பவர் முன்னாள் இந்திய நடிகர் மற்றும் நகைச்சுவை நடிகர் ஆவார்.\n\nSection::::தனிப்பட்ட வாழ்க்கை.\nசென்னையிலுள்ள ஸ்ரீ வெங்கடேஸ்வரா பொறியியல் கல்லூரியில் வேதியியல் பொறியியலைப் படித்தார். பின்னணி பாடகரான சுசித்ரா என்பவரை மணந்தார்.\n\nSection::::தொழில்.\nகல்லூரிப் படிப்பை முடிந்தபின், கார்த்திக் தனது நண்பர் சுனில் விஷ்ணுவுடன் சேர்ந்து நிகழ்ச்சிகளை நடத்தும் நிறுவனமான \"இவாம்\" ஒன்றை தொடங்கினார்.\n\nகார்த்திக் அறிமுகத்தை \"அலைபாயுதே\" (2000) திரைப்படத்தில் நடித்தார். இவர் \\ஆர். மாதவன் கதாப்பாத்திரத்திற்கான சேதனையில் பங்கேற்று, பின் மிகவும் இளையவராக இருப்பதால் நிராகரிக்கப்பட்டார். யாரடி நீ மோகினி (2008) மற்றும் \"பொய் சொல்லப் போறோம்\" (2008) போன்ற படங்களில் முக்கிய பாத்திரங்களில் நடித்துள்ளார்.\n\n"}
{"id": "432266", "url": "https://ta.wikipedia.org/wiki?curid=432266", "title": "விகாசு தாக்கூர்", "text": "விகாசு தாக்கூர்\n\nவிகாசு தாக்கூர் (\"Vikas Thakur\") என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். இவர் 1993 ஆம் ஆண்டு நவம்பர் மாதம் 14 ஆம் நாள் பிறந்தார். 85 கிலோகிராம் மற்றும் 94 கி.கி பாரம் தூக்கும் எடைப் பிரிவுகளில் இவர் போட்டியிடுகிறார். பஞ்சாப் மாநிலத்தில் உள்ள லூதியானா நகரம் இவருடைய சொந்த ஊராகும். 2014 ஆம் ஆண்டு இசுக்காட்லாந்து நாட்டில் கிளாசுகோவ் நகரில் நடைபெற்ற பொதுநலவாய விளையாட்டுப் போட்டிகளில் 85 கி.கி எடைப்பிரிவில் பங்கேற்று போட்டியிட்ட இவர் வெள்ளிப் பதக்கத்தைப் பெற்றார் .. 2018 ஆம் ஆண்டு குயின்சுலாந்து நாட்டின் கோல்டு கோசுட்டு நகரில் நடைபெற்ற பொதுநலவாய விளையாட்டுப் போட்டிகளில் 94 கி.கி எடைப்பிரிவில் பங்கேற்று போட்டியிட்ட இவர் வெண்கலப் பதக்கம் வென்றார் . \n"}
{"id": "432268", "url": "https://ta.wikipedia.org/wiki?curid=432268", "title": "டி. எம். கார்த்திக்", "text": "டி. எம். கார்த்திக்\n\nSection::::தொழில்.\n1994 ஆம் ஆண்டு முதல், 60 க்கும் மேற்பட்ட திரைப்படங்களிலும், மேடை நாடகங்களில் 500க்கும் மேற்பட்டத்தில் நடித்துள்ளார். நடிக்க வரும் கார்பரேட் நிறுவனத்தில் பணியாற்றினார். கார்த்திக் குமார் நிறுவிய இவாம் குழுவில் ஒரு பங்குதாரராக இருந்தார். அதன்பின்பு \"மதராசப்பட்டினம்\" , \"தெய்வத் திருமகள்\" , \"குரு\" , \"பையின் வரலாறு\" போற்ற படங்களில் நடித்துள்ளார்.\n\n"}
{"id": "432270", "url": "https://ta.wikipedia.org/wiki?curid=432270", "title": "நம் நாடு (2007 திரைப்படம்)", "text": "நம் நாடு (2007 திரைப்படம்)\n\nநம் நாடு (\"Nam Naadu\") திரைப்படம் 2007-ஆம் ஆண்டு வெளியான ஓர் இந்தியத் தமிழ் திரைப்படமாகும். இத்திரைப்படத்தை சுரேஷ் இயக்க, ரமேஷ் தயாரித்தார். இத்திரைப்படத்தில் ஆர். சரத்குமார், கார்த்திகா மேத்திவ், நாசர், விஜயகுமார், ஸ்ரீமன், பொன்வண்ணன் மற்றும் பலர் நடித்துள்ளனர். \"லைன்\" என்ற மலையாளப் படத்திலிருந்து மறு ஆக்கம் செய்யப்பட்டத் திரைப்படமாகும். எதிர்மறையான விமர்சனத்தைப் பெற்று, லைன் பெற்ற வெற்றியை இப்படம் பெறத் தவறியது குறிப்பிடத்தக்கது.\n\n\nSection::::கதைச்சுருக்கம்.\nகல்வித் துறை மந்திரியாக இருக்கும் ஆளவந்தாருக்கு (நாசர்) முதல் மந்திரி ஆக வேண்டும் என்ற ஆசை இருந்தது. அவரது மருமகன்களான சத்யா (சரண்ராஜ்) மற்றும் இளமாறன் (பொன்வண்ணன்) ஆளவந்தாருக்கு மிகவும் உறுதுணையாக இருந்தனர். மருமகன்களின் யோசனைப் படி மாநிலத்தின் அமைதியைக் குலைத்து, தற்போதைய முதல் மந்திரிக்கு இடையூறு ஏற்படுத்தினார் ஆளவந்தார்.\n\nஆளும் கட்சியின் இளைஞர் அணித் தலைவராக இருக்கும் முத்தழகு (சரத்குமார்) தன் தந்தையான ஆளவந்தாரின் நடவடிக்கைளைத் தெரிந்துகொண்டு எதிர்த்து வந்தான். சத்யா, இளமாறன், ஆளவந்தார் ஆகியோர் சேர்ந்து ஒரு குளிர் பானம் தயாரிக்கும் நிறுவனத்திற்கு ஒரு கிராமத்து இடத்தை ஒதுக்குகிறார்கள். அந்த கிராமத்து மக்கள் அந்த நடவடிக்கையை எதிர்த்தனர். ஆனாலும் அங்கே தொழிற்சாலை கட்ட அரசு அனுமதி வழங்கியது. அந்த மாவட்டத்தின் ஆட்சியரை (இளமாறன்) சந்திக்க இயலாமல் போனதால், தொழிற்சாலை கட்டுவதற்கு இடைக்கால தடை உத்தரவு வேண்டி நீதிமன்ற வாசலை நாடினான் முத்தழகு.\n\nமக்களைக் காப்பாற்ற தேர்தலில் சுயேட்சையாக நிற்க முடிவெடுத்தான் முத்தழகு. ஆளவந்தாரை எதிரித்து தேர்தலில் வெற்றி பெற்று, உள்துறை மந்திரி பதவியும் பெற்றான் முத்தழகு. மிகவும் நேர்மையாகயும் மக்கள் நலன் கருதியும் சட்ட நடவடிக்கைகளை எடுத்தான் முத்தழகு. அது முதல் மந்திரிக்கு அச்சுறுத்தலாக அமைந்தது. அதை சற்றும் ஏற்றுக்கொள்ள முடியாத ஆளவந்தார், தன் மருமகன்களுடன் சேர்ந்துகொண்டு முத்தழகுக்கு எதிராகத் திட்டம் போட்டார். ஆனால் ஆளவந்தார் இறந்துவிடுகிறார். ஆளவந்தாரை கொன்றது யார்? கொன்றவர்களை முத்தழகு என்ன செய்தான்? போன்ற கேள்விகளுக்கு விடைகாணுதலே மீதிக் கதையாகும்.\n\nSection::::இசை.\nஇந்த திரைப்படத்தின் இசையமைப்பாளர் ஸ்ரீகாந்த் தேவா ஆவார். \nSection::::விமர்சனம்.\n\"சரத் குமாரும் இயக்குனர் சுரேஷும் அரசியலை கதைக்களமாகக் கொண்டு காதாநாயகனை மிகவும் வீரமுள்ளவனாக காட்டினர்\" என்றும், \"நம் நாடு ஓர் அரசியல் படம் என்றும், நேரத்தை கழிக்கப் பார்க்கலாம்\" என்றும் விமர்சனம் செய்யப்பட்டது.\n\n"}
{"id": "432275", "url": "https://ta.wikipedia.org/wiki?curid=432275", "title": "இவனுக்கு தண்ணில கண்டம்", "text": "இவனுக்கு தண்ணில கண்டம்\n\nஇவனுக்கு தண்ணில கண்டம் (Ivanuku Thannila Gandam) என்பது மார்ச் 2015 13 இல் வெளிவந்த தமிழ்த் திரைப்படமாகும். இதனை எஸ்‌. என். சக்திவேல் இயக்கியுள்ளார். வி. வெங்கட்ராஜ் தயாரித்தார்.\n\nஇந்தத் திரைப்படத்தில் தீபக் தின்கர் மற்றும் நேஹா ரத்னாகரன் (அறிமுகம்) ஆகியோர் முன்னணி கதாப்பாத்திரங்களில் நடித்துள்ளார். இராஜேந்திரன், சென்றான், பாண்டியராஜன், சுவாமிநாதன், எம்.எஸ்.பாஸ்கர் ஆகியோர் துணைக் கதாப்பாத்திரத்தில் நடித்தனர்.\n\nSection::::கதை.\nசரவண பெருமாள் ( தீபக் தின்கர்) தொலைக்காட்சி நிகழ்ச்சித் தொகுப்பாளர். அவருடைய தொழிலிலும், பணி செய்யும் இடத்திலும், சில பிரச்சனைகளை எதிர்கொள்கிறான். சக ஊழியரிடமும் சில பிரச்னைகளை எதிர் கொள்கிறான், அவனுக்கு கடனளித்தவர்கள் அவனை மிரட்டுகின்றனர், அவனது காதலி தீபிகா( நேகா ரத்னாகரன்) தன்னிடம் உண்மையாக இல்லை என நினைக்கிறான். தனது துயரங்களிருந்து தப்பிக்க அவனுடைய நண்பர்களுடன் சேர்ந்து மது அருந்துகிறான். சரவணன் மது மயக்கத்தில் அங்கேயிருந்த அடியாளான மார்க் (இராசேந்திரன்) என்பவனிடம் , தனது சக ஊழியரையும், தனக்கு கடனளித்தவனையும மற்றும் தனது காதலியையும் கொலை செய்யத் தூண்டுகிறான். பின்னர் அவ்விடத்தை விட்டு சென்று விடுகிறான். மறுநாள் காலை அவனது சக ஊழியரும்,கடனளித்தவனும் இறந்து கிடப்பதை காண்கிறான். மார்க் சரவணனை அழைத்து அவன்தான் இதை செய்ததாக கூறுகிறான். சரவணன், மார்க்கிடமிருந்து தனது காதலியை காப்பாற்ற நினைக்கிறான். முடிவில், இறந்தவர்கள் எல்லாம் ஏற்கனவே ஒரு விபத்தில் இறந்துள்ளது தெரிய வருகிறது. பிறகு என்னவாயிற்று என்பது திரைப்படத்தின் முடிவு சொல்கிறது.\n\nSection::::தயாரிப்பு.\nஅக்டோபர் 2014 இல் படப்பிடிப்பு முடிவடைந்தது.\n\nSection::::இசை.\nஏ7 என்பவர் இப்படத்திற்கு இசையமைத்திருந்தார். .இதன் ஒலித்தொகுப்பு 2015 மார்ச் 02 அன்று வெளியிடப்பட்டது.\n"}
{"id": "432278", "url": "https://ta.wikipedia.org/wiki?curid=432278", "title": "சந்திரகாந்த் தாது மாலி", "text": "சந்திரகாந்த் தாது மாலி\n\nசந்திரகாந்த் தாது மாலி (\"Chandrakant Dadu Mali\") என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். 2014 ஆம் ஆண்டு இசுக்காட்லாந்து நாட்டில் கிளாசுகோ நகரில் நடைபெற்ற பொதுநலவாய விளையாட்டுப் போட்டிகளில் 94 கி.கி எடைப்பிரிவில் பங்கேற்று போட்டியிட்ட இவர் வெண்கலப் பதக்கத்தைப் பெற்றார்.\n"}
{"id": "432284", "url": "https://ta.wikipedia.org/wiki?curid=432284", "title": "விக்கி பாட்டா", "text": "விக்கி பாட்டா\n\nவிக்கி பாட்டா (\"Vicky Batta\" ) என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். 2006 ஆம் ஆண்டு ஆத்திரேலியாவில் நடைபெற்ற பொதுநலவாய விளையாட்டுப் போட்டிகளின் 56 கி.கி பாரம் தூக்கும் ஆண்கள் பிரிவில் வெள்ளிப் பதக்கம் வென்றார்.\n\n2007 மற்றும் 2009 ஆம் ஆண்டுகளில் நடைபெற்ற ஊக்கமருந்து சோதனைகளில் தோல்வியடைந்த காரணத்தால் இவருக்கு ஆயுட்காலத் தடை விதிக்கப்பட்டது.\n"}
{"id": "432285", "url": "https://ta.wikipedia.org/wiki?curid=432285", "title": "சுதிர் குமார் சித்ரதுர்கா", "text": "சுதிர் குமார் சித்ரதுர்கா\n\nசுதிர் குமார் சித்ரதுர்கா பத்ம இராசு (\"Sudhir Kumar Chitradurga Padma Raju\") என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார் . இவர் 1979 ஆம் ஆண்டு ஏப்ரல் 13 ஆம் நாள் பிறந்தார். 2006 ஆம் ஆண்டு ஆத்திரேலியாவில் நடைபெற்ற பொதுநலவாய விளையாட்டுப் போட்டிகளின் 69 கி.கி பாரம் தூக்கும் ஆண்கள் பிரிவில் வெள்ளிப் பதக்கம் வென்றார். அகலப் பிடி மற்றும் குறுகிய பிடி இரண்டு பிரிவுகளிலும் சேர்த்து ஒட்டுமொத்தமாக 287 கிலோகிராம் எடையைத் தூக்கினார் . \n"}
{"id": "432286", "url": "https://ta.wikipedia.org/wiki?curid=432286", "title": "ம. கோ. இராமச்சந்திரனின் வெளிவராத திரைப்படங்கள்", "text": "ம. கோ. இராமச்சந்திரனின் வெளிவராத திரைப்படங்கள்\n\nம. கோ. இராமச்சந்திரன் அவர்களின் வெளிவராத திரைப்படங்கள் இக்கட்டுரையில் தரப்பட்டுள்ளன. எம். ஜி. ஆர் நடிப்பு மற்றும் இயக்கம் ஆகிய துறைகளில் பல திரைப்படங்களை அறிவித்தார். எனினும் கால சூழலால் அவற்றை எடுக்க இயலாமல் போனது.\n\n\nSection::::அதிரூப அமராவதி.\nஅதிரூப அமராவதி படத்தில் கே. பி. ராமகிருஷ்ணன் என்பவர் சண்டைக்காட்சியில் நடித்திருந்தார்.\n\nSection::::\"அண்ணா நீ என் தெய்வம்\".\nஅண்ணா நீ என் தெய்வம் என்பது ஸ்ரீதர் இயக்கத்தில் ம. கோ. இராமச்சந்திரன், லதா, சங்கீதா, மா. நா. நம்பியார் மற்றும் வி. எஸ். ராகவன் ஆகியோரின் நடிப்பில் உருவானது. ஹோமர் மூவிஸ் தயாரித்தது.\n\nSection::::அன்று சிந்திய ரத்தம்.\nஇயக்குனர் சி.வி. ஸ்ரீதர் இயக்கிய இந்தப் படத்திற்கு 1960 களில் படப்பிடிப்பு தொடங்கியது. ஆனால் ராமச்சந்திரன் ஒரு சில நாட்களுக்குப் பிறகு படப்பிடிப்பு முடிந்தவுடன் வெளியேறினார். \n\nSection::::\"பவானி\".\nஇந்த படத்திற்கு கதை ஏ.கே. வேலன் எழுதியது மஸ்தான் இயக்கினார். ராமச்சந்திரனின் சகோதரர் சக்ரபானி இந்த படத்தை தயாரித்திருந்தார். \n\nஇப்படம் சில காலத்திற்குள் கைவிடப்பட்டது. ஆனால் இக்கதை பின்னர் அரசக் கட்டளைகளை என எடுக்கப்பட்டது. \n\nSection::::\"சாயா\".\nபட்சிராஜா தயாரிப்பில் இப்படம் தயாரிக்கப்பட்டது முடிவு செய்யப்பட்டது. எனினும் படபிடிப்பு நிகழவில்லை. \n\nSection::::\"மாடி வீட்டு எழை\".\n1966 ஆம் ஆண்டில், இராமச்சந்திரன் மற்றும் ஜே.பீ. சந்திரபாபு ஆகியோரும் \"மாடி வீட்டு எழை\" என்ற பெயருடன் இணைந்து நடிப்பதாக முடிவானது. இப்படத்தின் படப்பிடிப்பு தொடங்கியது. இருப்பினும் இருவரிடையே உண்டான வேறுபாட்டால் இப்படம் கைவிடப்பட்டது. \n\nSection::::\"மக்கள் என் பக்கம்\".\nஇராமச்சந்திரன் அரசியலில் நுழைவதற்கு திரைப்படத் துறையில் இருந்து விலகிய பின்னர் இந்தப் படம் கைவிடப்பட்டது. \n\nSection::::\"நாடோடின் மகன்\".\nராமச்சந்திரனின் \"நாடோடி மன்னனுக்கு\" (1958) தொடர்ச்சியாக இந்தத் திரைப்படம் இருந்தது, ஆனால் அது ஒருபோதும் பழக்கமில்லாதது. \n\nSection::::\"பரமா பிதா\".\nஇந்த படம் இயேசுவின் வாழ்க்கையை அடிப்படையாகக் கொண்டது. படப்பிடிப்பு தொடங்கியது, ஆனால் ராமச்சந்திரன் பின்வாங்கியபின் நிரந்தரமாக நிறுத்தப்பட்டது. \n\nSection::::\"பொன்னியின் செல்வன்\".\n1958 ஆம் ஆண்டில் கல்கி கிருஷ்ணமூர்த்தி எழுதிய பொன்னியின் செல்வன் நாவலினை அதே பெயரில் எடுப்பது என முடிவானது. எம்ஜிஆர் \"பொன்னியின் செல்வன்\" திரைப்பட உரிமைக்காக 10,000 டாலர்கள் கொடுத்து உரிமையைப் பெற்றார். \n\nவைஜெயந்திமாலா, ஜெமினி கணேசன், பத்மினி, சாவித்ரி, பி சரோஜா தேவி, எம். என். ராஜம், டி. எஸ். பாலையா, எம்.என் நம்பியார், தேவர் மற்றும் சித்தூர் வி. நாகையா ஆகியோர் நடிப்பதற்காக தேர்வானார்கள். \n\nபடப்பிடிப்பு தொடங்குவதற்கு முன்பு, இராமச்சந்திரன் அவர்கள் ஒரு விபத்துக்குள்ளானார். அதன் காரணமாக படபிடிப்பு நடைபெற இயலாமல் போனது. பிறகு உரிமங்கள் புதுப்பிக்கப்பட்டாலும் படம் கைவிடப்பட்டது. \n\nSection::::\"உத்தம புத்திரன்\".\nஇந்த படத்தில் எம்ஜிஆருக்கு இரட்டை வேடம். ஆனால் சிவாஜி கணேசன் நடிப்பில் உத்தம புத்திரன் என அதே பெயரில் வீனஸ் பிக்சர்ஸ் ஒரு படத்தின் அறிவிப்பை வெளியிட்டது. அதனால் இப்படத்தை தயாரிப்பு கைவிடப்பட்டது.\n"}
{"id": "432289", "url": "https://ta.wikipedia.org/wiki?curid=432289", "title": "பர்தீப் சிங்", "text": "பர்தீப் சிங்\n\nபர்தீப் சிங் (\"Pardeep Singh\" ) என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். பஞ்சாப் மாநிலத்தைச் சேர்ந்த யலந்தர் இவருடைய சொந்த ஊராகும். 1995 ஆம் ஆண்டு சனவரி மாதம் 4 ஆம் நாள் இவர் பிறந்தார். 2018 ஆம் ஆண்டு குயின்சுலாந்து நாட்டின் கோல்டு கோசுட்டு நகரில் நடைபெற்ற பொதுநலவாய விளையாட்டுப் போட்டிகளில் ஆண்கள் 105 கி.கி எடைப்பிரிவில் பங்கேற்று போட்டியிட்ட இவர் வெள்ளிப் பதக்கம் வென்றார்\n"}
{"id": "432291", "url": "https://ta.wikipedia.org/wiki?curid=432291", "title": "தமித அபேரத்ன", "text": "தமித அபேரத்ன\n\nதமித புதுனி அபேரத்ன (Damitha abeyratne) பிறப்பு 14 செப்டம்பர் 1975) விருதுகள் வென்ற இலங்கையைச் சேர்ந்த தொலைக்காட்சி நாடக நடிகை ஆவார்.\n\nSection::::ஆரம்பகால வாழ்க்கை.\nசிதவி முதியன்சலாகே தமித புதுனி அபேரத்ன பண்டார என்பது இவரது முழுப் பெயராகும். இவர் நுகேகொடயில்சமுத்ரா தேவி மகளிர் வித்தியாலயத்திலும், மிலகிரிய சென்ட். பால் மகளிர் பாடசாலையிலும் கல்வி கற்றார்.\n\nSection::::பணி.\nதமித அபேரத்ன 1887 ஆம் ஆண்டு முதன் முதலில் \"பஸ்ஸே கென மணமாலி\" என்ற தொலைக்காட்சி நாடகத் தொடரில் அவரது எட்டாவது வயதில் அறிமுகமானார்.\n\n1993 ஆம் ஆண்டு இயக்குனர் ஐ. ஹேவாவசம் இயக்கிய \"மீ ஹரகா\" திரைப்படம் தமித அபேரத்ன நடித்த முதல் திரைப்படமாகும். 2003 ஆம் ஆண்டு வெளியான \"சுலங்கிரில்லி\" என்ற திரைப்படத்தில் ‘இனோகி சத்யங்கனி’ என்ற குறிப்பிடத்தக்க கதாபாத்திரத்தில் சிறப்பாக நடித்தமைக்காக சரசவிய சிறந்த நடிகை விருதை பெற்றார்.\n\nதமித அபேரத்ன சிக்னீஸ் சிறந்த நடிகை விருது உட்பட பல விருதுகளை பெற்ற நடிகையாவார். 150 இற்கும் மேற்பட்ட தொலைக்காட்சி நாடகங்களிலும் சுமார் ஏழு படங்களிலும் பல்வேறு கதாபாத்திரங்களில் நடித்துள்ளார். \"தன்துபஸ்னமன்னய\" என்ற தொலைக்காட்சி நாடகத் தொடரிலும், \"மீ ஹரகா\" திரைப்படத்திலும் வியத்தகு கதாபாத்திரங்களை ஏற்று நடித்தமைக்காக விருதுகள் கிடைக்கப்பெற்றார்.\n\n\"சசர சரனி\" என்ற தொலைக்காட்சி நாடகத் தொடரில் இயக்குனராக அறிமுகமானார். இவர் தயாரிப்பாளராகவும் பணிபுரிகின்றார்.\n\n2004 ஆம் ஆண்டு லின்டி ஜோன்ஸன் என்பவரை மணமுடித்தார்.\n\nSection::::திரைப்படங்கள்.\nஇல. இலங்கை சினிமாத் துறையில் இலங்கை திரைப்படங்களின் எண்ணிக்கையை குறிக்கிறது. \n\n\n"}
{"id": "432293", "url": "https://ta.wikipedia.org/wiki?curid=432293", "title": "அருண் முருகேசன்", "text": "அருண் முருகேசன்\n\nஅருண் முருகேசன் (\"Arun Murugesan\") என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். 2006 ஆம் ஆண்டு ஆத்திரேலியாவில் நடைபெற்ற பொதுநலவாய விளையாட்டுப் போட்டிகளின் ஆண்கள் 62 கிலோகிராம் எடைப் பிரிவில் போட்டியிட்ட இவர் வெள்ளிப் பதக்கம் வென்றார் .\n"}
{"id": "432297", "url": "https://ta.wikipedia.org/wiki?curid=432297", "title": "இனிது இனிது காதல் இனிது", "text": "இனிது இனிது காதல் இனிது\n\nஇனிது இனிது காதல் இனிது என்பது 2003 ஆம் ஆண்டு தமிழ் காதல் திரைப்படம் ஆகும். சக்தி சிதம்பரம் இயக்கினார். ராமோஜி ராவ் இப்படத்தை தயாரித்துள்ளனர்.\n\nஇப்படத்தில் ஜெய் ஆகாஷ் மற்றும் நேஹா ஆகியோர் முன்னணி கதாப்பாத்திரங்களில் நடித்துள்ளனர்.\n\nஹாம்சவர்தன் ஆகியோர் துணை கதாபாத்திரத்தில் நடித்துள்ளனர். 2001 ஆம் ஆண்டு தெலுங்கு திரைப்படமான \"ஆனந்தம்\" என்ற படத்தின் மறுஆக்கம். 2003 ஆம் ஆண்டு மே மாதம் வெளியான கலவையான விமர்சனங்களைப் பெற்றது.\n\n\nSection::::தயாரிப்பு.\nஇந்தத் திரைப்படமானது ஸ்ரீனி வெய்ட்லாவின் 2001 ஆம் ஆண்டு தெலுங்கு திரைப்படமான \"ஆனந்தத்தில்\" மறுஆக்கம் ஆகும். முன்னணி நடிகர் ஜெய் ஆகாஷ் அதே கதாப்பாத்திரத்தில் நடித்தார்.\n"}
{"id": "432301", "url": "https://ta.wikipedia.org/wiki?curid=432301", "title": "சண்டை (திரைப்படம்)", "text": "சண்டை (திரைப்படம்)\n\nசண்டை 2008 [2] இல் வெளிவந்த தமிழ்த் திரைப்படமாகும். இத்திரைப்படத்தை சக்தி சிதம்பரம் இயக்கினார். சுந்தர். சி மற்றும் ரம்யா ராஜ் முக்கிய கதாப்பாத்திரத்தில் நடித்திருந்தனர்.\n\nஇப்படத்திற்கு தினா இசையமைத்துள்ளார்.\n\nஇத்திரைப்படம் இந்தியாவில் மொழியில் ஜங்காஸ் என்ற பெயரில் மொழிமாற்றம் செய்யப்பட்டது.\n\nஇத்திரைப்படம் அக்‌ஷன், நகைச்சுவை, ட்ராமா கலந்த மசாலா படம் ஆகும். இதில் சுந்தர் சி. - விவேக் கூட்டணியின் நகைச்சுவைக் கலாட்டா ரசிகர்கள் மத்தியில் சிறந்த வரவேற்பைப் பெற்றமை குறிப்பிடத்தக்கது. ஆனால் ஏற்கனவே வெளியான மாப்பிள்ளை போன்ற திரைப்படங்களின் பாதிப்பு மற்றும் லாஜிக் மீறல்கள் பல இருப்பதாக விமர்சனங்கள் வந்தமை குறிப்பிடத்தக்கது.\n\n= நடிகர்கள் =\n\nSection::::பாடல்.\nஇத் திரைப்படத்திற்கு தீனா இசையமைத்திருந்தார்.\n\nதிரைப்படத்தின் யூடியூப் இணைப்பு - https://www.youtube.com/watch?v=9OOUexF9cfk\n\nSection::::தயாரிப்பு.\n2007 ஆம் ஆண்டு இயக்குனர் சக்தி சிதம்பரத்தின் படத்தில் இணைவதாக சுந்தர் சி. இனால் அறிவிக்கப்பட்டிருந்தது. ஆரம்பத்தில் திரைப்படத்திற்கு \"பொறுக்கி\" என்று தலைப்பு வைக்கப்பட்டிருந்தது. பிறகு தலைப்பு \"அதிருதில்ல\" மற்றும் \"மகமகம்\" என்று மாற்றப்பட்டது.\n\nSection::::விமர்சனம்.\nRediff இணையமானது இதனை லாஜிக் இல்லாதது என்றும் மாமி மற்றும் மருகன் இடையிலான சண்டைக் காட்சிகள் ஏற்கனவே வெளியான \"பூவா தலையா\" மற்றும் \"மாப்பிள்ளை\" போன்ற படங்களை நினைவு படுத்துவதாக இருந்ததாக கூறியிருந்தது. அத்துடன் Behindwoods இணையம் \"நீங்கள் சக்தி சிதம்பரத்தின் படங்களைப் பார்க்க செல்லும் போது ஒன்றையும் எதிர்பார்க்க அவசியமில்லை. அவரது படங்கள் முற்றிலும் பொழுது போக்குகளுக்காகவே எடுக்கப்பட்டிருக்கும்\" என்று கூறியிருந்தது. சிபி இணையத்தளம், இது மிகவும் பிற்போக்குத் தனமான அழகுணர்வற்ற, லாஜிக் இல்லாத படம் என்று கூறியிருந்தது.\n\nஆனால் திரைப்படம் வெற்றிப்படமாகவே அமைந்தது.\n"}
{"id": "432303", "url": "https://ta.wikipedia.org/wiki?curid=432303", "title": "கணேச வம்சம்", "text": "கணேச வம்சம்\n\nகணேச வம்சம் (Ganesha dynasty), கிபி 1414-இல் இராஜா கணேசன் வங்காளத்தில் நிறுவினார். இவ்வம்சத்தவர்களின் தலைநகரமாக கௌட நகரம் இருந்தது. இம்வம்சத்தினர் வங்காளப் பகுதிகளை கிபி 1414 முதல் 1435 முடிய 21 ஆண்டுகள் ஆண்டனர். இவ்வம்சத்தை நிறுவிய முதல் மன்னர் இராஜா கணேசன், இந்து சமயத்தினராக இருப்பினும், இவரது வழித்தோன்றல்கள் இசுலாமியத்திற்கு மாறி வங்காள சுல்தானகத்தை ஆண்டனர்.\nSection::::வரலாறு.\nவங்காள சுல்தானகத்தில் குழப்பமான சூழ்நிலை எழுந்த நேரத்தில், இராஜா கணேசன் என்பவர், இசுலாமிய சூபி ஞானி \"குதுப் அல் ஆலாம்\" என்வரின் ஆசியுடன், கிபி 1414-இல் இலியாஸ் சாகி வம்சத்தின் வங்காள சுல்தான் முதலாம் அலாவுதீன் பிரூஸ் ஷாவை கொன்று, கணேச வம்சத்தை நிறுவினார். இராஜா கணேசன் தனது மகன் ஜாதுவை, 1415-இல் இசுலாமிய சமயத்திற்கு மாற்றி \"ஜலாலுத்தீன் முகமது ஷா\" என பெயர் மாற்றம் செய்வித்து, ஆட்சியை அவனிடம் வழங்கினார். \n1435-இல் கணேசன் வம்சத்தின் மன்னர் சம்சுதீன் அகமது ஷாவை வென்று மீண்டும் இலியாஸ் சாகி வம்சத்தினர் ஆட்சியை நிறுவினர். \n\n\n"}
{"id": "432319", "url": "https://ta.wikipedia.org/wiki?curid=432319", "title": "ரம்யா ராஜ்", "text": "ரம்யா ராஜ்\n\nரம்யா ராஜ் என்கிற ராகினி, என்பவர் தமிழ் திரைப்பட நடிகை ஆவார்.\n\nஇவர் தமிழில் \"சண்டை\" திரைப்படத்தில் 2008 இல் நடித்து புகழ்பெற்றார்.\n\nரம்யா நடிகை குஷ்பூ அவர்களின் உறவினர். இதனால் குஷ்புவின் கணவரான சுந்தர்சிக்கு அறிமுகப்படுத்தியது.\n\n"}
{"id": "432320", "url": "https://ta.wikipedia.org/wiki?curid=432320", "title": "ஆதித்யன் (திரைப்படம்)", "text": "ஆதித்யன் (திரைப்படம்)\n\nஆதித்யன் (Aadhityan) வி. எல். பாஸ்கரராஜ் இயக்கத்தில் 1993இல் வெளிவந்த தமிழ் திரைப்படம். இதில் சரத்குமார் மற்றும் சுகன்யா (நடிகை) முக்கிய வேடத்தில் நடித்துள்ளனர். இதற்கு இசை அமைத்தவர் கங்கை அமரன். சனவரி 14, 1993இல் வெளியிடப்பட்டது..\n\nSection::::கதைச்சுருக்கம்.\nஆதித்யன் (சரத்குமார்) கிராமத்தில் கொல்லனாக இருக்கிறான். கிராமவாசிகள் அவனை முரடன் என்று கருதுகிறார்கள். பக்கத்து ஊரில் இருக்கும் ஜமீந்தார் (கிட்டி (நடிகர்)) அங்குள்ளவர்களை வேறு இடத்திற்குப் போகும்படிக் கட்டாயப்படுத்துகிறார். அதனால் அங்குள்ளவர்கள் ஆதித்யன் இருக்குமிடத்திற்கு வருகின்றனர். இதனால் ஆதித்யனுக்கும் ஜமீந்தாருக்கும் பகை ஏற்படுகிறது. இதற்கிடையில் தமிழாசிரியரான சின்ன பாண்டி (பாண்டியராஜன்), தெலுங்குப் பெண் மங்காவிற்கு(சில்க் ஸ்மிதா) தமிழ் கற்றுக்கொடுக்கிறார். ஜமீந்தார் ஒருவழியாக அவ்வூர் மக்களைத் தங்குவதற்கு அனுமதிக்கிறார். வேதாசலம்(டெல்லி கணேஷ்), ஒரு சூதாட்ட அடிமை. அதை பயன்படுத்தி ஜமீந்தார் தனது மகன் வினோத்திற்கு வேதாசலத்தின் மகளான ராசாத்தியை சுகன்யா (நடிகை) திருமணம் செய்துவைக்க எண்ணுகிறார். வேதாசலம் ஜமீந்தாரிடம் அதிகமாக கடன்பட்டதால் தயக்கத்துடன் இத் திட்டத்திற்கு சம்மதிக்கிறார். கிராம மக்களையும், அவரையும் காப்பாற்றுவதற்காக ராசாத்தியை ஆதித்யனுக்கு மணமுடித்து வைக்கும்படி, சின்ன பாண்டி வேதாசலத்திற்கு அறிவுரை கூறுகிறார். இதனால் குடிகாரனாகிய ஆதித்யன் ராசாத்தியின் கழுத்தில் தாலி கட்டுகிறான். ராசாத்தி ஆதித்யனை மணந்து கொண்டாலும் அவனை வெறுக்கிறாள்.\n\n\nSection::::இசை அமைப்பு.\nஇப் படத்தின் பாடல்களை எழுதி இசை அமைத்தவர் இசை அமைப்பாளர் கங்கை அமரன். இப் படத்தின் 5 பாடல்களும் 1993இல் வெளியிடப்பட்டது.\n\nSection::::வரவேற்பு.\n\"நியூ ஸ்டெரைட்ஸ் டைம்ஸ்\" பத்திரிகையின் நிருபர் கே. விஜயன், நடிகர்கள் தங்களது நடிப்பில் அதிக கவனம் செலுத்தியிருந்தால் படம் மிகவும் நன்றாக வந்திருக்கும் என்று கருத்து தெரிவித்திருந்தார்.\n"}
{"id": "432326", "url": "https://ta.wikipedia.org/wiki?curid=432326", "title": "சுஜா வருணே", "text": "சுஜா வருணே\n\nசுஜா வருணே என்பவர் தென்னிந்தியத் திரைப்பட நடிகையாவார். இவர் தமிழ், கன்னடம், தெலுங்கு மற்றும் மலையாளம் ஆகிய மொழி படங்களில் நடித்துள்ளார்.\n\nகுணச்சித்திர வேடங்களிலும், கவர்ச்சியாக நடனமாடும் ஒரு பாடல் நாயகியாகவும் பல படங்களில் நடித்துள்ளார். வெகு சில படங்களில் இரண்டாவது நாயகியாக நடித்துள்ளார். இவர் நடிப்பில் \"மிளகா\" (2010), \"பென்சில்\" (2016) மற்றும் \"Kidaari\" (2016) போன்றவை குறிப்பிடத்தக்கன.\n\nSection::::தனிப்பட்ட வாழ்க்கை.\nபிரபல திரைப்படத் தயாரிப்பாளர் ராம்குமார் கணேசன் என்பவரின் மகனான சிவாஜி தேவ் என்பரை சுஜா திருமணம் செய்து கொண்டார்.\n\n"}
{"id": "432334", "url": "https://ta.wikipedia.org/wiki?curid=432334", "title": "கண்ணுபடப்போகுதய்யா", "text": "கண்ணுபடப்போகுதய்யா\n\nகண்ணுபடப்போகுதய்யா 1999 ஆம் ஆண்டு விஜயகாந்த், சிம்ரன் மற்றும் கரண் நடிப்பில் பாரதி கணேஷ் இயக்கத்தில் தமிழில் வெளியான குடும்பத் திரைப்படம். இப்படம் வணிகரீதியில் வெற்றிப்படமாக அமைந்தது . இந்தியில் \"கரம் புத்ரா\" என்று மொழிபெயர்க்கப்பட்டது\n\nSection::::கதைச்சுருக்கம்.\nகிராமத்தின் பெரிய மனிதர் சிவகுமார். அவர் மனைவி லட்சுமி. இவர்களின் மகன்கள் வெற்றிவேல் (விஜயகாந்த்) மற்றும் சுப்பிரமணி (கரண்). அவ்வூர் பள்ளியின் ஆசிரியரின் (ஜெய்கணேஷ்) மகள் கௌரி (சிம்ரன்). வெற்றிவேல் - கெளரி ஒருவரையொருவர் விரும்புகின்றனர். கல்லூரிப் படிப்பை முடித்து கிராமத்திற்குத் திரும்பும் சுப்ரமணியின் உயிரை கௌரி காப்பாற்றுகிறாள். இதனால் கௌரியை விரும்பத் தொடங்கும் சுப்பிரமணி தான் காதலிப்பதை வெற்றிவேலிடம் கூறுகிறான். தன் சகோதரனின் காதலுக்காக தன் காதலைத் தியாகம் செய்யும் வெற்றிவேல் தான் திருமணம் செய்துகொள்ளாமல் சுப்பிரமணி - கௌரி திருமணத்தை நடத்திவைக்கிறார்.\n\nதங்களின் எதிரியான ராதாரவியின் மகன் ஆனந்தராஜின் மகள் வெற்றிவேலுவிற்கு திருமணம் செய்துவைக்க எண்ணுகிறார்கள். வெற்றிவேலின் எதிரியான பொன்னம்பலம் சுப்ரமணியிடம் வெற்றிவேல் மற்றும் கௌரியைப் பற்றித் தவறாகக் கூறுகிறான். இதை உண்மையென்று நம்பி சுப்பிரமணி வெற்றிவேலிடம் சண்டையிடுகிறான். வெற்றிவேல் வருத்தத்துடன் வீட்டைவிட்டு வெளியேறுகிறார்.\n\nஇதை அறிந்து கோபப்படும் சிவகுமார் - லட்சுமி இருவரும் வெற்றிவேல் தங்களின் வளர்ப்பு பிள்ளை என்றும், வெற்றிவேலின் தந்தை வாசு தேவராயர்தான் (விஜயகாந்த்) ராதாரவியின் மகளான லட்சுமியை அவர்கள் வீட்டு வேலையாளான சிவகுமாருக்குத் திருமணம் செய்து வைத்ததையும், அதனால் ராதாரவியும் ஆனந்தராஜும் வாசுதேவராயரைக் கொன்றதையும், வாசுதேவராயர் அவர் மகன் வெற்றிவேலையும் சொத்துக்களையும் தங்களைப் பாதுகாக்கச் சொல்லி விட்டுச்சென்றதையும் சுப்ரமணியிடம் கூறுகின்றனர். தன் தவறை உணர்ந்த சுப்பிரமணி வெற்றிவேலிடம் மன்னிப்புக் கேட்கிறான். ராதாரவி மற்றும் ஆனந்தராஜின் சம்மதத்தோடு வெற்றிவேல் - ராதிகா சௌத்ரி திருமணம் நடைபெறுகிறது.\n\n\nSection::::இசை.\nஇப்படத்தின் இசையமைப்பாளர் எஸ். ஏ. ராஜ்குமார்.\n"}
{"id": "432345", "url": "https://ta.wikipedia.org/wiki?curid=432345", "title": "கல் நவரை", "text": "கல் நவரை\n\nகல் நவரை (\"Parupeneus indicus\") என்பது நவரை குடும்பத்தைச் சேர்ந்த மீன் இனம் ஆகும். இவை இந்திய-பசிபிக் பெருங்கடல்களில் காணப்படுகின்றன. கல் நவரை உடலின் இருபக்கமும் மஞ்சள் நிறப் புள்ளி காணப்படும். \n"}
{"id": "432346", "url": "https://ta.wikipedia.org/wiki?curid=432346", "title": "ஓம்கார் ஒட்டாரி", "text": "ஓம்கார் ஒட்டாரி\n\nஓம்கார் சேக்கார் ஒட்டாரி (\"Omkar Shekhar Otari\") என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். இவர் 1987 ஆம் ஆண்டு டிசம்பர் மாதம் 16 ஆம் நாள் பிறந்தார். மகாராட்டிரா மாநிலத்தைச் சேர்ந்த கோலாப்பூர் இவருடைய சொந்த ஊராகும். இசுக்காட்லாந்து நாட்டின் கிளாசுகோ நகரில் நடைபெற்ற பொதுநலவாய விளையாட்டுப் போட்டிகளில் ஆண்கள் 69 கி.கி எடைப்பிரிவில் பங்கேற்று போட்டியிட்ட இவர் வெண்கலப் பதக்கத்தைப் பெற்றார். புது தில்லியில் நடைபெற்ற பொதுநலவாய விளையாட்டுப் போட்டிகளில் ஆண்கள் 62 கி.கி எடைப்பிரிவிலும் இவர் போட்டியிட்டார்\n"}
{"id": "432352", "url": "https://ta.wikipedia.org/wiki?curid=432352", "title": "இளசு புதுசு ரவுசு", "text": "இளசு புதுசு ரவுசு\n\nஇளசு புதுசு ரவுசு என்பது 2003 இல் வெளிவந்த தமிழ்த் திரைப்படமாகும்..\nஎல் சி செல்வா இப்பபடத்தை எழுதி இயக்கியுள்ளார். இந்தப் படத்தில் புதுமுகமான தீபக் டிங்கர் மற்றும் சுஜா வருணி ஆகியோர் முன்னணி கதாபாத்திரங்களில் நடித்துள்ளனர்.\n\nஇதில் ரமேஷ், பாயல், பாக்யம், பூரவாஜா, வடிவேலு , எம்.எஸ் பாஸ்கர் , கே.ஆர். சாவித்ரி மற்றும் அலெக்ஸ் ஆகியோர் நடித்துள்ளனர். லியோ ராஜா தயாரித்த இந்த திரைப்படம், பிஜூவால் இசைத்தொகுப்பைக் கொண்டிருந்தது‌. 2003 ஜூலை 25 இல் வெளியிடப்பட்டது.\n\nSection::::ஒலிப்பதிவு.\nபடத்தின் இசை மற்றும் ஒலிப்பதிவு ஆகியவை திரைப்பட இசையமைப்பாளரான பிஜூ அவர்களால் இயற்றப்பட்டது. 2003 ஆம் ஆண்டில் வெளியிடப்பட்ட ஒலிப்பதிவு, லியோ ராஜா எழுதிய பாடல்களைக் கொண்டுள்ளது. \n"}
{"id": "432354", "url": "https://ta.wikipedia.org/wiki?curid=432354", "title": "ஆண் தேவதை", "text": "ஆண் தேவதை\n\nஆண் தேவதை என்பது 2018 இல் வெளிவந்த தமிழ்த் திரைப்படமாகும். இது குடும்ப நாடக வகையைச் சேர்ந்த திரைப்படம். தாமிரா இப்படத்தை எழுதி இயக்கியுள்ளார்.\n\nஇந்த படத்தில் சமுத்திரகணி, ரம்யா பாண்டியன், அருந்தங்கி நிஷா, மோனிகா, கவின் மற்றும் ராதாராவி ஆகியோர் முக்கிய பாத்திரங்களில் நடித்துள்ளனர்.\n\nஜிப்ரான் இசையமைத்துள்ளார். செப்டம்பர் 2017 ஆம் ஆண்டில் படபிடிப்பு தொடங்கி 2018 அக்டோபரில் வெளியிடப்பட்டது. ஊடகங்களின் பாரட்டுதல்களைப் பெற்றது.\n\n\nSection::::ஒலிப்பதிவு.\nஇப்படத்தில் ஜிப்ரான் இசையமைத்துள்ளார்.\n\nSection::::வெளியீடு.\n2018 ஆகஸ்ட் மாதத்தில் வெளியிடப்படவிருந்த இந்த படம் அக்டோபர் 2018 ல் வெளியானது.\n"}
{"id": "432364", "url": "https://ta.wikipedia.org/wiki?curid=432364", "title": "தாமிரா", "text": "தாமிரா\n\nதாமிரா என்பவர் இந்தியத் திரைப்பட இயக்குநர் ஆவார். இவர் வசனம், திரைக்கதை எழுதுபவராகவும் திரையுலக இதழ்களுக்கு கட்டுரை எழுதுபவராகவும் இருந்துள்ளார்.\n\nSection::::பிறப்பும் படிப்பும்.\nதாமிரா 1977 ஜனவரி 1 இல் திருநெல்வேலியில் உள்ள மூலைக்கரைப்பட்டியில் பிறந்தவர். இவரது இயற்பெயர் செய்யக் தாவுத் என்பதாகும். மதுரை பல்கலைக்கழகத்தில் பிஜி ஜெர்னலிசம் படித்துள்ளார்.\n\nSection::::தொழில்.\nஇவர் கல்லூரி படிப்பை முடித்ததும் பொம்மை என்ற திரைப்படத்தின் இதழில் கட்டுரை எழுதி வந்தார். உடன் பல திரை இதழ்களுக்கும் திரைப்படம் சார்ந்த கட்டுரைகளை எழுதி வந்தார்.\n\nகே. பாலச்சந்தர் அவர்களின் தொலைக்காட்சி தொடர்களுக்கு வசனமும், திரைக்கதையும் எழுதினார். சகாரா, அண்ணி, மனைவி போன்றவை இவருடைய பங்களிப்பில் உருவான தொடர்களாகும்.\n\nSection::::திரை வாழ்க்கை.\nஇவர் இயக்குனர்கள் கே. பாலச்சந்தர், பாரதிராஜா ஆகியோர் நடிப்பில் ரெட்டச்சுழி என்ற திரைப்படத்தினை 2010 இல் இயக்கினார்.\n\nஇவர் நடிகர் சமுத்திரக்கனி, ரம்யா பாண்டியன் நடிப்பில் ஆண் தேவதை படத்தினை இயக்கியுள்ளார்.\n\n\n\nSection::::வெளி இணைப்புகள்.\nதிரைப்பட தரவுத்தளத்தில் தளத்தில்\n"}
{"id": "432367", "url": "https://ta.wikipedia.org/wiki?curid=432367", "title": "பொண்னு வெளையற பூமி", "text": "பொண்னு வெளையற பூமி\n\nபொண்னு வெளையற பூமி (Ponnu Velayira Bhoomi) 1998இல் வெளிவந்த தமிழ் நகைச்சுவைப்படம். இதன் இயக்கம் கே. கிருஷ்ணன் . இப்படத்தில் ராஜ்கிரண், குஷ்பூ மற்றும் வினிதா ஆகியோர் முன்னணி பாத்திரங்களில் நடித்திருந்தனர். இவர்களுடன் மணிவண்ணன், வடிவேலு (நடிகர்), ஆர். சுந்தர்ராஜன் (இயக்குநர்), வெண்ணிற ஆடை மூர்த்தி, விட்டல் ராவ் மற்றும் லதா (நடிகை) போன்றோரும் நடித்திருந்தனர். இதன் தயாரிப்பு ஏ. ஜி கிருஷ்ணன், இசை தேனிசைத் தென்றல் தேவா இப்படம் 1998 ஏப்ரல் 10 அன்று வெளியானது.\n\nSection::::கதை.\nபழனிசாமி (ராஜ்கிரண்) ஒரு கருணையுள்ள பணக்கார விவசாயி, விரைவில் அவர் கிராமத் தலைவராக பொறுப்பேற்கிறார். அவருடைய கிராமத்தில் சில நல்ல காரியங்களுக்காக ஆர்பாட்டங்களை நடத்திவருவதால் அவர் அனைவருக்கும் தெரிய வருகிறார். மனநிலை சரியில்லாத புஷ்பாவை (குஷ்பூ) மணந்து கொண்டு அக்கிராமத்தில் வாழ்ந்து வருகிறார். அக்கிரமத்திலுள்ள ஒரு ஏழைப் பெண் வள்ளி (வினிதா) என்பவள் பழனிசாமியை காதலிக்கிறாள்.\n\nகடந்த காலத்தில், புஷ்பா ஒரு பள்ளியை நடத்தி வருகிறார். அவருக்கும், பழனிசாமிக்கும் முதலில் மோதல் ஏற்பட்டு, பின்னர் அவர்கள் ஒருவருக்கொருவர் காதலித்து, திருமணம் செய்து கொள்கிறார்கள், அவர்கள் சந்தோஷமாக ஒன்றாக வாழ்ந்து வருகிறார்கள். இதனால் புஷ்பாவின் தந்தை (விட்டல் ராவ்) பழனிசாமியை பழிவாங்க விரும்பினார். அவரது பிரசவத்தின்போது, ​​புஷ்பாவின் குழந்தை இறந்து விடுகிறது, புஷ்பா மீண்டும் குழந்தையை பெற இயலாமல் போய்விடுகிறது. இந்த சம்பவத்திற்குப் பிறகு, புஷ்பா மனநோயால் பாதிக்கப்படுகிறார்.\n\nஎனவே, வள்ளி புஷ்பாவை கவனித்துக் கொள்ள முடிவு செய்கிறாள். கிராம பஞ்சாயத்தில், பழனிசாமி அவளை திருமணம் செய்து கொண்டார் என்று வள்ளி பொய் கூறுகிறார். இதற்கிடையில், புஷ்பா மீண்டும் தன் பெற்றோருடன் சேருகிறார். பழனிசாமி இதை நினைத்து மிகுந்த கவலை கொள்கிறார். பின்னர் பழனிசாமி மற்றும் வள்ளியை மன்னித்தாரா ? பழனிசாமி மற்றும் புஷ்பா மகிழ்ச்சியுடன் வாழ்க்கையை தொடங்கினரா என்பது மீதிக் கதையாகும்.\n\nSection::::தயாரிப்பு.\nஒரு வருடத்திற்கு மேல் இதன் படப்பிடிப்பு நடந்ததனால், பட வெளியீடும் தாமதப்பட்டது .\n\nSection::::ஒலித்தொகுப்பு.\nஐந்து பாடல்கள் கொண்ட இதன் இசையமைப்பு தேவா (இசையமைப்பாளர்). பாடல்கள் எழுதியவர் வாலி (கவிஞர்).\n"}
{"id": "432368", "url": "https://ta.wikipedia.org/wiki?curid=432368", "title": "கிளாத்தி", "text": "கிளாத்தி\n\nகிளாத்தி என்பது பொலிவான நிறங்களைக் கொண்ட மீன்களை உள்ளடக்கிய ஒரு மீன் குடும்பம் ஆகும். இவை உடம்பில் வரிகள் அல்லது புள்ளிகளுடன் காணப்படும். உலகம் முழுவதும் உள்ள வெப்பவலய மற்றும் மிதவெப்பவலய கடல்களில் காணப்படும் கிளாத்தி மீன்கள், இந்திய-பசிபிக் கடலில் அதிகம் காணப்படுகின்றன. இவற்றில் பெரும்பாலான இனங்கள் காட்சிச்சாலைகளில் பயன்படுத்தப்படுகின்றன. எனினும் இவை மோசமான பண்பு கொண்டவை ஆகும்.\n"}
{"id": "432372", "url": "https://ta.wikipedia.org/wiki?curid=432372", "title": "மிளகா (திரைப்படம்)", "text": "மிளகா (திரைப்படம்)\n\nமிளகா என்பது 2010 ஆம் ஆண்டு வெளிவந்த தமிழ் திரைப்படமாகும். இதனை ரவி மரியா இயக்கியுள்ளார். நடிகர் நடராஜ் சுப்பிரமணியம் முன்னணி கதாப்பாத்திரத்தில் நடித்தார். இந்த படம் 25 ஜூன் 2010 அன்று வெளியானது. இத்திரைப்படம் எதிர்மறையான விமர்சனங்களுக்கு ஆளானது.\n\n\nSection::::கதை சுருக்கம்.\nஊர்த்திருவிழாவில் நாயகி பூங்கொடியின் இடுப்பை நாயகன் நட்ராஜ் கிள்ளி விடுகிறார். நாயகி பார்க்கையில் ரவி மரியா பின்னால் இருந்ததால், நாயகி ரவிமரியாவை அடித்து விடுகிறார். ரவி மரியா பிரபலமான ரவுடி சகோதரர்களில் ஒருவர். தன்னை அடித்து பூங்கொடியை திருமணம் செய்ய போராடுகிறார்.\n\nஇறுதியில் நாயகன் நட்ராஜூம், நாயகி பூங்கொடியும் இணைகிறார்களா என்பதே கலையாகும்.\n\nSection::::தயாரிப்பு.\n\"ஆசை ஆசையாய்\" (2002) திரைப்படத்திற்குப் பிறகு ரவி இயக்கிய இரண்டாவது திரைப்படம் மிளாகாவாகும். இயக்குநர்கள் சிங்கம் புலி, ஜெகன்னத், நந்த பெரியசாமி மற்றும் ஜி.எம்.குமார் ஆகியோர் திரைப்படத்தில் முக்கிய கதாபாத்திரங்களாக நடித்துள்ளனர்.\n\nSection::::ஒலிப்பதிவு.\nசபாஷ் முரளி இசையமைத்துள்ளார்.\n\n"}
{"id": "432373", "url": "https://ta.wikipedia.org/wiki?curid=432373", "title": "சூப்பர் டா", "text": "சூப்பர் டா\n\nசூப்பர் டா(Super Da) 2004ம் ஆண்டு, அழகு ராஜ சுந்தரம் இயக்கத்தில் வெளிவந்த தமிழ் நகைச்சுவை திரைப்படம். இதில் ராம்கி, குணால் மற்றும் புதுமுகம் அனுஷா முக்கிய வேடங்களிலும், லிவிங்ஸ்டன், சிந்தூரி, தெலுங்கானா சகுந்தலா, பரவை முனியம்மா, செந்தில், வையாபுரி, மனோரமா மற்றும் அம்பிகா ஆகியோர் துணை கதாபாத்திரங்களாகவும் நடித்துள்ளனர். இப் படத்தை அனுஷாவின் தாய் பி. சம்பூர்ணம் தயாரித்துள்ளார்.தேவாவின் இசையில் 25 சூன்,2004இல் வெளிவந்தது.\n\nSection::::கதை.\nகதிர்வேல் (ராம்கி) தனது நண்பன் சுப்பிரமணி(லிவிங்ஸ்டன்)யுடன் தங்கியிருப்பதற்காக நகரத்திற்கு வருகிறான். ரேஷ்மா (அனுஷா) ஒரு கல்லூரி மாணவி. அவளின் தாயார் கங்கம்மா இதயமற்ற கொடுங்குணம் கொண்டவள். கல்லூரி மாணவனான ராகுல்(குணால்), ரேஷ்மாவை பார்த்தவுடன் காதலிக்கிறான். ரேஷ்மாவும் அவனைக் காதலிக்கிறாள். ஆனால் தன் தாயிடமிருந்து ராகுலைக் காப்பாற்றுவதற்காக அவனைத் தவிர்க்கிறாள். முடிவில் அவன் காதலை ஏற்றுக் கொள்கிறாள். இது கங்கம்மாவிற்கு தெரிந்தவுடன் ராகுலை, கதிர்வேல் மற்றும் சுப்பிரமணியின் முன்னிலையில் அடித்து படுகாயமடையச் செய்கிறாள். கதிர்வேலும் சுப்பிரமணியும் ராகுலை அருகிலிருந்த மருத்துவமனைக்கு அழைத்துச் செல்கின்றனர். ரேஷ்மா சம்பவ இடத்தில் இருந்தும் உதவாத கதிர்வேலைப் பார்த்து இழிவாகப் பேசுகிறாள். கதிர்வேல் தனக்கு நடந்த சோகமான முன்கதையை ரேஷ்மாவிற்கு கூறுகிறான். அதில், கதிர்வேல் ரேஷ்மாவின் சகோதரி மீனாட்சி (சிந்தூரி)யைக் காதலித்ததாகவும், அதனால் கோபமடைந்த அவளின் தாயார் கங்கம்மா தன்னைக் கொல்ல வரும்பொழுது மீனாட்சியால் தடுக்கப்படு உயிர் பிழைத்ததாகவும் கூறுகிறான். மீனாட்சி இறக்கும் தறுவாயில் தன் தாயைக் கொல்லக்கூடாது என உறுதிமொழி வாங்கியதால் தன்னால் எதுவும் செய்ய இயலவில்லை எனக் கூறுகிறான். ஆனால் ரேஷ்மாவிடம் காதலர்களை சேர்த்து வைப்பதாக உறுதியளிக்கிறான். காதலர்கள் எவ்வாறு ஒன்று சேர்ந்தனர் என்பதுடன் கதை முடிவுக்கு வருகிறது. \nSection::::நடிப்பு.\nகதிர்வேல் - ராம்கி \nராகுல் - குணால் \nரேஷ்மா - அனுஷா \nசுப்பிரமணி - லிவிங்ஸ்டன் \nமீனாட்சி - சிந்தூரி \nகங்கம்மா - தெலுங்கானா சகுந்தலா \nமுனியம்மா - பரவை முனியம்மா \nசெந்தில்\nவையாபுரி\nமனோரமா \nஅம்பிகா\nஅனுராதா (நடிகை) \nமீரா கிருஷ்ணன் - சகீலா \nசரசு - சர்மிளி \nஅபிநயஸ்ரீ \nபொன்னம்பலம்\nபாலு ஆனந்த்\nஅனு மோகன்\nஉதய் பிரகாஷ் \nமருத்துவர் - கே. பாபு \nதபால் காரர் - வி. எஸ். பாலமுருகன் \nதிருமண தரகர் - சி. ஜெ. முத்துக்குமார் \nபாம்பாட்டி - அழகு ராஜ சுந்தரம் \nகௌரவ வேடம் - அரவிந்து ஆகாசு \n\nSection::::பாடல்கள்.\nஇப் படத்திற்கு தேவா இசை அமைத்துள்ளார். இப் படத்தின் 5 பாடல்களை காளிதாசன், பிறைசூடன், கலை குமார், தொல்காப்பியன்,மற்றும் விக்டர்தாஸ் போன்றோர் எழுதியுள்ளனர். பாடல்கள் மே 21, 2004இல் வெளியிடப்பட்டது.\n"}
{"id": "432392", "url": "https://ta.wikipedia.org/wiki?curid=432392", "title": "பூங்கொடி", "text": "பூங்கொடி\n\nபூங்கொடி என்பவர் தமிழ்த் திரைப்பட நடிகை ஆவார். தொடக்கத்தில் மலையாளத் தொலைக்காட்சி தொடர்களில் நடித்துள்ளார். பிறகு இயக்குனர் சாய்ராம் இயக்கத்தில் 2007 இல் வெளியான வீரமும் ஈரமும் திரைப்படத்தில் அறிமுகமானார். எனினும் இவர் மாயாண்டி குடும்பத்தார், கோரிப்பாளையம் மற்றும் மிளகா போன்ற படங்களில் நடித்தமைக்காக அறியப்படுகிறார்.\n\nSection::::திரை வாழ்க்கை.\nஇவர் தமிழில் வீரமும் ஈரமும் திரைப்படத்தின் மூலம் தமிழுக்கு அறிமுகமானார்.\n\nSection::::திருமணம்.\nபூங்கொடி ஒளிப்பதிவாளர் வினோத் என்பவரை காதலித்து திருவனந்தபுரத்தில் உள்ள கரமனை என்ற இடத்தில் திருமணம் செய்து கொண்டார். வினோத் மிளகா படத்தில் ஒளிப்பதிவாளரராகப் பணியற்றியவர்.\n\nSection::::வெளி இணைப்புகள்.\nநடிகை பூங்கொடியின் படங்கள்\n"}
{"id": "432397", "url": "https://ta.wikipedia.org/wiki?curid=432397", "title": "கொரான் இவானிசெவிச்", "text": "கொரான் இவானிசெவிச்\n\nகொரான் இவானிசெவிச் (Goran Ivanišević) குரோவாசியா கால்பந்தாட்ட வீரர் ஆவார்.   தனது முதலாவது கிரான்ட் ஸ்லாம் பட்டத்தை 2001இல் விம்பிள்டனில் கைப்பற்றினார். 2001 ஆம் ஆண்டிற்கு முன் 125 ஆவது தரநிலையில் இருந்த இவர் அந்த ஆண்டிற்குப் பிறகு 16 ஆவது இடத்திற்கு முன்னேறினார்.\n\nSection::::ஆரம்ப நாட்கள்.\nமுன்னாள் யூகோஸ்லோவியாவின் ஸ்பிளிற் என்ற இடத்தில் 13 செப்டெம்பர் 1971இல் இவர் பிறந்தார். சிறுவயதில் பல விளையாட்டு்க்களில் இவருக்கு ஆர்வம் இருந்திருந்தாலும் , “இளையவர்” மட்டத்தில் உலக தரத்தில் டென்னிஸ் விளையாடுவதை இவர் விரும்பினார். இவருக்கு 17வயதாக இருக்கும்போது 1988இல் இளைய வீரர்கள் தரப்படுத்தலில் மூன்றாம் நிலையை எட்டியிருந்தாலும் செருமனியின் பிராங்பேர்ட் நகரில் ஜேர்மனியரான றுட்றிகர் ஹாஸ் என்பவருடன் இணைந்து இரட்டையர் ஆட்டத்தில் வெற்றி பெற்றார்.\n\n90களில் இவர் இரண்டு (1994, 1998)  விம்பிள்டன் இறுதி போட்டிகளில் பங்கேற்றார். ஆனால் இரண்டு போட்டிகளிலும் அமெரிக்காவைச் சேர்ந்த சம்பிராஸ் வெற்றி பெற்றார். மேலும் இவர் யூ.எசு. ஓப்பன் அரையிறுதிப் போட்டி வரை சென்றார். பிரெஞ்சு ஓப்பன், ஆஸ்திரேலிய டென்னிஸ் திறந்த சுற்று ஆகிய போட்டிகளில் ஆரு முறை காலிறுதிச் சுற்று வரை தேர்வானார்.\n\n2001இல் தோள்பட்டைக் காயம் காரணமாக  இவரால் விளையாட முடியவில்லை. உலக தரப்படுத்தலில் 125வது இடத்திற்கு கீழிறக்கப்பட்டார். தனது 29வது வயதில் பற்  றாஃப்ரர் என்ற அவுஸ்திரேலிய வீரரை வீழ்த்தி வாகையாளர் ஆனார்.2002 ஆம் ஆண்டில் தனது ஓய்வினை அறிவித்தார். 2001ஆம் ஆண்டு ஜூலை பத்தாம் திகதியன்று இவரது பிறந்த இடமான ஸ்பிளிற்றுக்கு வந்தபோது, 150,000க்கு மேற்பட்ட ரசிகர்கள் இவருக்கு வரவேற்பு அளித்துள்ளது   துறைமுகத்தில் வரவேற்கப்பட்ட இவர் படகுகள் பவனியில் கலந்து கொண்டார். வாணவேடிக்கை நிகழ்ச்சிகள் நடைபெற்றன. 2001இன் பிற்பகுதியில் பீபீசி செய்தி நிறுவனம், அந்த ஆண்டின் சிறந்த விளையாட்டு வீரராகத் தெரிவு செய்து கௌரவித்தது.தற்போது மார்டடின் சிலிச் என்ற இளம் வீரருக்கு பயிற்சியாளராக உள்ளார்.\n"}
{"id": "432398", "url": "https://ta.wikipedia.org/wiki?curid=432398", "title": "கே. பி. ஜெகன்", "text": "கே. பி. ஜெகன்\n\nகே. ஜி. ஜெகன், ஜெகன்னாத் என்பவர் தமிழ் திரைப்பட நடிகர் மற்றும் இயக்குனர் ஆவார். இவர் \"புதிய கீதை\" , \"கோடம்பாக்கம்\", \"ராமன் தேடிய சீதை\" என நான்கு திரைப்படங்களளை இயக்கியுள்ளார்.\n\n\"என் ஆளோட செருப்பை காணோம்\" (2017 திரைப்படம்). \"மாயாண்டி குடும்பத்தார்\" ஆகிய படங்களில் நடித்துள்ளமைக்காக அறியப்படுகிறார்.\n\nSection::::தனிப்பட்ட வாழ்க்கை.\nஜெகன் 2009 இல் திருமணம் செய்து கொண்டார்.\n\n\n\n"}
{"id": "432400", "url": "https://ta.wikipedia.org/wiki?curid=432400", "title": "என் ஆளோட செருப்பக் காணோம்", "text": "என் ஆளோட செருப்பக் காணோம்\n\nஎன் ஆளோட செருப்பக் காணோம் என்பது 2017 இல் வெளிவந்த தமிழ்த் திரைப்படமாகும். இதனை கேபி ஜெகன் இயக்கியுள்ளார். ஆனந்தி, இயக்குனர் ரவிக்குமார் மற்றும் யோகி பாபு போன்றோர் முக்கிய கதாப்பாத்திரத்தில் நடித்திருந்தனர்.\n\n\nSection::::தயாரிப்பு.\nடிசம்பர் 2016 இல், இயக்குனர் ஜெகன், நடிகை ஆனந்தி முயன்று இணைந்து புது படமெடுப்பதாக செய்தி வெளியானது.\n\n\"பசங்க\" (2009) பாண்டி, யோகி பாபு ஆகியோரை முக்கிய வேடங்களில் நடிக்க ஜெகன் தேர்ந்தெடுத்தார். 2016 இன் இறுதியில் படபிடிப்பு தொடங்கியது. படத்தின் தலைப்பு மற்றும் முதல் தோற்றம் ஏப்ரல் 2017 இல் வெளியானது.\n"}
{"id": "432402", "url": "https://ta.wikipedia.org/wiki?curid=432402", "title": "ரிஷி குமார் சுக்லா", "text": "ரிஷி குமார் சுக்லா\n\nரிஷி குமார் சுக்லா (Rishi Kumar Shukla) (பிறப்பு 23 ஆகத்து 1960) ஒரு இந்திய காவல்துறை அலுவலரும் நடுவண் புலனாய்வுச் செயலக இயக்குநரும் ஆவார். இவர் இரண்டாண்டு காலப் பதவியின் பொறுப்பினை 2019 பெப்ரவரி 2 ஆம் நாள் பதவியேற்றுக் கொண்டார். இவர் இந்தியாவின் குவாலியரில் பிறந்தவர் ஆவார்.\n\nSection::::கல்வி.\nசுக்லா தத்துவவியலில் தனது முதுகலைப் பட்டத்தைப் பெற்றார்.\n\nSection::::தொழில் வாழ்க்கை.\nசுக்லா 1983 ஆம் ஆண்டில் இந்தியக் காவல் பணி பயிற்சி முடித்த அலுவலர் ஆவார். சர்தார் வல்லபபாய் படேல் தேசிய காவல் கழகத்தில் பயிற்சி முடித்த பிறகு மத்தியப்பிரதேசம் மற்றும் சத்தீஸ்கர் ஆகிய மாநிலங்களின் சிவ்புரி, டாமோ, ராய்ப்பூர் மற்றும் மண்டோசோர் மாவட்டங்களில் பணிபுரிந்தார். இவர் அமெரிக்காவில் நெருக்கடி கையாள்கை மற்றும் ஒப்பந்தப் பேச்சு ஆகியவை தொடர்பாக அமெரிக்காவில் பயிற்சி பெற்றார். புலனாய்வுக் கழகத்தில் உணர்வுரீதியான பல வழக்குகளைக் கையாள்வதில் தொடர்பு கொண்டார்.\n\nநடுவண் புலனாய்வுக் கழகத்தில் இயக்குநராக பணி நியமனம் ஆகும் முன்பாக, மத்தியப்பிரதேசத்தின் காவல்துறை தலைமை இயக்குநராகவும், போபாலில் உள்ள மத்தியப்பிரதேசத்தின் காவலர் வீட்டு வசதிக் கழகத்தின் தலைவராகவும் பணிபுரிந்தார்.\n"}
{"id": "432405", "url": "https://ta.wikipedia.org/wiki?curid=432405", "title": "காதல் சுகுமார்", "text": "காதல் சுகுமார்\n\nகாதல் சுகுமார் என்பவர் இந்தியத் திரைப்பட நடிகர் ஆவார். பாலாஜி சக்திவேல் இயக்கத்தில் வெளியான \"காதல்\" (2004) திரைப்படத்தில் நகைச்சுவை வேடத்தில் நடித்து புகழ்பெற்றார்.\n"}
{"id": "432408", "url": "https://ta.wikipedia.org/wiki?curid=432408", "title": "கலாட்டா கணபதி", "text": "கலாட்டா கணபதி\n\nகலாட்டா கணபதி (Galatta Ganapathy) 2003 இல் வெளியான தமிழ் நகைச்சுவைத் திரைப்படம் ஆகும். கார்த்திக் குமார் இதனை இயக்கியுள்ளார். இப்படத்தில் பாண்டியராஜன் மற்றும் சங்கவி ஆகியோர் முன்னணி கதாப்பாத்திரத்தில் தோன்றியிருந்தனர். இவர்களுடன் வெண்ணிற ஆடை மூர்த்தி, வினு சக்ரவர்த்தி, வடிவுக்கரசி, சிட்டி பாபு, சேது வினாயகம், கீர்த்தனா, பாண்டு மற்றும் மகாநதி சங்கர் போன்றோரும் நடித்திருந்தனர். ஆர். ராதாகிருஷ்ணன் இதை தயாரித்திருந்தார். சௌந்தர்யன் இசையமைத்த இத்திரைபடம் 2003 செப்டம்பர் 26 அன்று வெளிவந்தது.\n\nSection::::கதைச் சுருக்கம்.\nகணபதி (பாண்டியராஜன்) மற்றும் வீரப்பன் (சிட்டி பாபு) இருவரும் ஒரு கிராமத்து காவல் நிலையத்தில் காவலர்களாக பணிபுரிகின்றனர். வீரப்பனுக்கு, முத்துலட்சுமி (லேகாஸ்ரீ) என்ற பேராசை கொண்ட மனைவி இருக்கிறாள். கணபதிக்கு திருமணம் ஆகவில்லை. அவனது தாயார் பேராசை கொண்ட அன்னபூரணி (வடிவுக்கரசி) தனது சகோதரனின் வீடுகளை வாடகைக்கு விட்டு வருமானம் பெற்று வருகிறார்., அவரது கணவர் சுந்தரம் (வெண்ணிற ஆடை மூர்த்தி) வேறு சில வேலைகளை செய்து வருமானம் ஈட்டி வருகிறார், அவரால் மூத்த மகன் ஜெகன் (ஜெகன்) அவரது மனைவியிடமிருந்து பிரிந்து வாழ்கிறார். கணபதி தனது முழு சம்பளத்தையும் அவரது தாயாரிடம் அளித்து விடுகிறார். அவர் எல்லோருடைய வாழ்க்கையையும் நரகத்தை போல ஆக்குகிறார்.\n\nகணபதி கிராமத்திற்கு புதிதாய் வரும் நந்தினி (சங்கவி) என்ற பெண்ணை காதலித்து திருமணம் செய்து கொள்ள விரும்புகிறார். கணபதியின் தாயார் இத்திருமணத்திற்கு வரதட்சணை கேட்கிறார். நந்தினி அப்பணத்தை அளிக்கிறார். மறுநாள். நந்தினி அந்த ஊர் காவல் நிலையத்தின் அதிகாரியாக பொறுப்பேற்பது அனைவருக்கும் ஆச்சரியத்தை அளிக்கிறது. நந்தினி வரதட்சணை தடுப்புச் சட்டத்தில் அன்னபூரணி மேல் வழக்கு தொடுக்கிறார். இதற்கிடையில் நடக்கும் பல சம்பவங்களுக்குப் பிறகு அன்னபூரணி தனது தவறுகளை உணர்கிறார். ஜெகன் தனது மனைவியுடன் மீண்டும் இணைகிறார், அபி தனது காதலனுடன் இணைகிறார். நந்தினிக்கும் ,கணபதிக்கும் திருமணத்தை அன்னபூரணி நடத்தி வைக்கிறார்.\n\nSection::::தயாரிப்பு.\nவெண்ணிற ஆடை மூர்த்தி, சிட்டிபாபு மற்றும் பாண்டு போன்றோர் நகைச்சுவை பகுதியை பாண்டியராஜனுடன் இணைந்து நடித்திருந்தனர். \"அன்புத் தொல்லை படத்தில் தன்னுடன் நடித்திருந்த நடிகை ரவாலியை இப்படத்தில் தனக்கு ஜோடியாக நடிக்க வைக்க பாண்டியராஜன் திட்டமிட்டிருந்தார். ஆனால் இயக்குநர் பெண் கதாபாத்திரத்தில் சங்கவியை நடிக்க வைத்தார்.\n\nSection::::ஒலித்தொகுப்பு.\nபிறைசூடன் (கவிஞர்) , முத்து விஜயன் மற்றும் இளைய கம்பன் ஆகியோர் பாடல்களை எழுத இதன் இசையை செளந்தர்யன் மேற்கொள்ள 2003இல் வெளிவந்தது.\n"}
{"id": "432420", "url": "https://ta.wikipedia.org/wiki?curid=432420", "title": "ராஜேஸ்வரி கயாகுவாத்", "text": "ராஜேஸ்வரி கயாகுவாத்\n\nராஜேஸ்வரி கயாகுவாத் (1 ஜூன் 1991) ஓர் இந்தியக் கிரிக்கெட் வீராங்கனை ஆவார். 2014 ஜனவரி 19 ஆம் தேதி இலங்கைக்கு எதிரான சர்வதேச ஒரு நாள் கிரிக்கெட்டில் கயாகுவாத் அறிமுகமானார். அவர் ஒரு வலது கை பேட்ஸ்மேன் மற்றும் இடது கை பந்து வீச்சாளர். தென்னாப்பிரிக்காவுக்கு எதிராக ஒரு டெஸ்ட் போட்டியில் அவர் விளையாடியுள்ளார்.\n\nSection::::தனிப்பட்ட வாழ்க்கை.\n18 வயதில் இருந்தே அவர் தீவிரமாகக் கிரிக்கெட்டை விளையாடத் தொடங்கினார். அவரது தந்தை அவரது மிகப்பெரிய தூண்டுதலாக இருந்து முறையான பயிற்சியும் பெற்றுத் தந்தார். கர்நாடக மகளிர் கிரிக்கெட் அணிக்காக விளையாடத் தொடங்கி, 2014-ஆம் ஆண்டு சர்வதேச கிரிக்கெட்டில் அறிமுகமானார் .\n\nஸ்ரீலங்கா மகளிர் தேசிய கிரிக்கெட் அணிக்கு எதிரான அவரது முதல் டி 20 சர்வதேச ஆட்டத்திற்கு பிறகு கயாக்வாட் தனது தந்தையை 2014 - ஆம் ஆண்டு இழந்தார்.\n\n2017 பெண்கள் கிரிக்கெட் உலகக் கோப்பை இறுதிப் போட்டிக்கு பிறகு, நீர்வளத்துறை மந்திரி எம்பி பாட்டில் 5 லட்சம் மதிப்புள்ள கார் ஒன்றை பரிசாக வழங்கினார்.   தன் குடும்பத்திற்காக வீடு வாங்குவதே அப்போதைய அவசியம் என்று கயாக்வாட் கருதியதால், அந்த கார் பரிசை வாங்க மறுத்துவிட்டார் . அந்த நேரத்தில். தன் தந்தையின் மறைவிற்கு பின்னர், வீட்டில் கயாக்வாட் மட்டுமே சம்பாதித்தார்.\n\nSection::::சர்வதேச கிரிக்கெட்.\nகயாகுவாத் 2017 பெண்கள் உலகக்கோப்பை இறுதிச்சுற்று போட்டியில் பங்கேற்றார். இங்கிலாந்து பெண்கள் அணிக்கு எதிராக ஆடிய ஆட்டத்தில் ஒன்பது ரன்கள் வித்தியாசத்தில் உலகக் கோப்பையை இந்திய அணி தவறவிட்டது. அதே உலக கோப்பைப் போட்டியில், மகளிர் உலகக் கோப்பை வரலாற்றில் (5/15) என்ற சிறந்த பந்துவீச்சு இலக்கங்களை அவர் பதிவு செய்தார்.\n"}
{"id": "432428", "url": "https://ta.wikipedia.org/wiki?curid=432428", "title": "வல்லூரி சிறீனிவாச ராவ்", "text": "வல்லூரி சிறீனிவாச ராவ்\n\nவல்லூரி சிறீனிவாச ராவ் (\"Valluri Srinivasa Rao\") என்பவர் ஓர் இந்திய பாரம் தூக்கும் ஆண் விளையாட்டு வீரர் ஆவார். இவர் 1981 ஆம் ஆண்டு அக்டோபர் மாதம் 20 ஆம் நாள் பிறந்தார். ஆந்திரப்பிரதேச மாநிலத்தைச் சேர்ந்த இவர் இந்திய இராணுவத்தின் மின்னணு மற்றும் இயந்திரவியல் படைப் பிரிவில் பணிபுரிகிறார்.\n\nSection::::வாழ்க்கை.\n2003 ஆம் ஆண்டு அக்டோபர் 25 அன்று இந்தியாவின் ஐதராபாத்தில் நடைபெற்ற ஆப்ரோ-ஆசிய விளையாட்டுப் போட்டிகளில் ராவ் ஆண்கள் 56 கி.கி எடைப்பிரிவில் பங்கேற்று வெள்ளிப் பதக்கத்தைப் பெற்றார் . மலேசியா நாட்டின் பினாங்கு நகரில் நடைபெற்ற பொதுநலவாய விளையாட்டுப் போட்டிகளில் ஆண்கள் 56 கி.கி எடைப்பிரிவில் பங்கேற்று போட்டியிட்ட இவர் தங்கப் பதக்கம் வென்றார். புது தில்லியில் நடைபெற்ற பொதுநலவாய விளையாட்டுப் போட்டிகளில் ஆண்கள் 56 கி.கி எடைப்பிரிவிலும் இவர் போட்டியிட்டு வெண்கலப் பதக்கத்தைப் பெற்றார். 2010 ஆம் ஆண்டு அக்டோபர் 4 அன்று குவாங்சோவில் நடைபெற்ற ஆசிய விளையாட்டுப் போட்டிகளில் இதே பிரிவில் கலந்து கொண்ட ராவ் எட்டாவது இட்த்தைப் பிடித்தார் .\n\nயாம்சேத்புரில் 2011 ஆம் ஆண்டு பிப்ரவரி 22 அன்று நடைபெற்ற 34 ஆவது தேசிய விளையாட்டுப் போட்டிகளில் ராவ் 56 கி.கி பாரம் தூக்கும் போட்டியில் தங்கப் பதக்கம் வென்றார். இராணுவ விளையாட்டு கட்டுப்பாட்டு வாரியம் அணிக்காக இவர் அப்போட்டியில் விளையாடினார் .\n"}
{"id": "432429", "url": "https://ta.wikipedia.org/wiki?curid=432429", "title": "மனுசனா நீ", "text": "மனுசனா நீ\n\nமனுசனா நீ என்பது 2018 இல் தமிழில் வெளிவந்த காதல் மருத்துவ மர்ம திரைப்படமாகும். இதனை கசாலி எழுதி, இயக்கி நடித்தும் இருந்தார். அத்துடன் இசையமைப்பாளராக இசையமைத்தும் இருந்தார். அகரன் ஒளிப்பதிவு செய்துள்ளார்.\n\nஇப்படத்தில் நடிகர் ஆதர்ஷ் நாயகனாகவும், நாயகியாக நடிகை அனு கிருஷ்ணாவும் நடித்திருந்தனர். இவர்களுடன் டாக்டர் சலீம், மனீஷா கவுர், அனு கிருஷ்ணா, ரிமலா பாலன், சுப்பு பஞ்சு ஆகியோரும் நடித்துள்ளனர்.\n\nஇந்த திரைப்படத்தில் மருத்துவர்களை தவறாக சித்தரித்துள்ளதாக கசாசிக்கு எதிர்ப்புகளும், மிரட்டல்களும் வந்தன.\n\nSection::::வெளியீடு.\nஇப்படம் 2018 பிப்ரவரி 16 இல் வெளிவந்தது.\n"}
{"id": "432430", "url": "https://ta.wikipedia.org/wiki?curid=432430", "title": "வெல்லிங்டன் பாசறை நகரம்", "text": "வெல்லிங்டன் பாசறை நகரம்\n\nவெல்லிங்டன் பாசறை நகரம், (Wellington Canntonment Town) தமிழ்நாட்டின் நீலகிரி மாவட்டம், குன்னூர் வட்டம், குன்னூர் நகரத்திற்கு வடக்கே 3 கீமீ தொலைவில் 1,700 ஏக்கர் நிலப்பரப்பில் அமைந்த வெல்லிங்டன் இராணுவ நகரம் ஆகும். 4,949 வீடுகள் கொண்ட வெல்லிங்டன் இராணுவ நகரம், ஏழு வார்டு உறுப்பினர்கள் மற்றும் மூன்று நியமன கொண்ட குழுவால் நிர்வகிக்கப்படுகிறது. இக்குழுவின் அலுவல்முறை தலைவராக, வெல்லிங்டன் கண்டோன்மென்ட்டின் தலைமை நிர்வாகியான பிரிகேடியர் இருப்பார். மேலும் இராணுப் பாசறையின் ஒரு மருத்துவர் மற்றும் பொறியாளர் நிர்வாகக் குழுவில் இருப்பர். இங்கு முப்படை இராணுவ அதிகாரிகளுக்கான பயிற்சி மையம் உள்ளது. \n\nSection::::மக்கள்தொகை பரம்பல்.\n2011ஆம் ஆண்டின் மக்கள்தொகை கணக்கெடுப்பின் படி, வெல்லிங்டன் பாசறை நகரத்தின் மொத்த மக்கள்தொகை 19,462 ஆகும். இதில் இராணுவத்தினர் எண்ணிக்கை 6789 ஆகவுள்ளது. மக்கள்தொகையில் ஆண்கள் 10,867 ஆகவும்; பெண்கள் 8,595 ஆகவுள்ளனர். ஆறு வயதிற்குட்பட்ட குழந்தைகள் 1,939 ஆகவுள்ளனர். பாலின விகிதம் ஆயிரம் ஆண்களுக்கு 791 பெண்கள் வீதம் உள்ளனர். எழுத்தறிவு 80.09%. ஆகவுள்ளது.. மக்கள்தொகையில் இந்து சமயத்தினர் 67.73% , கிறித்தவர்கள் 25.11%, இசுலாமியர் 6.18%, சீக்கியர்கள் 0.86%; மற்றவர்கள் 0.12% ஆக உள்ளனர். பட்டியல் சாதியினரும் பட்டியல் பழங்குடியினரும் முறையே 37.36% மற்றும் 1.55% ஆகவுள்ளனர். \n\n"}
{"id": "432432", "url": "https://ta.wikipedia.org/wiki?curid=432432", "title": "கசாலி", "text": "கசாலி\n\nகாசாலி என்பவர் தமிழ்த் திரைப்பட உலகில் தயாரிப்பாளர், இயக்குனர், இசையமைப்பாளர், நடிகரென பன்முகத் தன்மைக் கொண்டவர். இவர் பிப்ரவரி 16, 2018 இல் மனுசனா நீ என்ற திரைப்படத்தினை வெளியிட்டார். அத்திரைப்படத்தினை தயாரித்து, இயக்கி நடிக்கவும் செய்ததோடு, இசையும் அமைத்திருந்தார். \n\nSection::::திரை வாழ்க்கை.\nபத்திரிக்கை துறையில் பணியாற்றியப் பின்பு, சில காலம் மருத்துவ துறையிலும் கசாலி பணியாற்றினார். அதனால் அங்கு மருத்துவர்கள் கூட அறியாமல் நடைபெறும் மருந்துலகம் பற்றிய தகவல்களைப் பெற்றார். அதன் பாதிப்பினால் திரைப்படம் எடுக்க முன்வந்தார்.\nமருத்துவத்துறை சார்ந்த திகில் திரைப்படமாக மனுசனா நீ திரைப்படம் இருந்தது. இத்திரைப்படம் அன்று மாலையே இணையதளத்தில் வெளியானது. கசாலி அத்திரைப்படத்தினை எந்த திரையரங்கில் திருட்டுதனமாக எடுத்து இணையத்தில் விட்டனர் என்பதை கண்டறிந்தார். \n\nமனுசனா நீ திரைப்படத்தின் தலைப்பு சாய்ந்தாடு சாய்ந்சதாடு என வைத்திருந்தார். பிறகு அந்த தலைப்பினை மாற்றிவிட்டார். இந்த திரைப்படத்தில் மருத்துவர்களை தவறாக சித்தரித்துள்ளதாக கசாசிக்கு எதிர்ப்புகளும், மிரட்டல்களும் வந்தன. \n\nSection::::திருட்டு விசிடி, இணையதள திருட்டு.\nஇவர் தமிழ்த் திரைப்படத்துறையில் அறிவியல் பூர்வமாக நடைபெறும் திரைப்படங்களை திருடும் முறையைப் பற்றி ஆய்வு மேற்கொண்டார். அதன் பின்பு இன்விசிபில் வாட்டர்மார்க் என்ற யுத்தியின் மூலம் திரைப்படத்தினை திருடும் இடம், நேரம் போன்ற தகவல்களை அறியும் முறையையும், திரைப்படங்களை திருடுபவரை அறியவும் புதிய வழியை கண்டறிந்தார். அதனால் தமிழ்த் திரைப்பட உலகில் பிரபலமானவராக அறியப்படுகிறார். \n"}
{"id": "432433", "url": "https://ta.wikipedia.org/wiki?curid=432433", "title": "சாமுண்டி", "text": "சாமுண்டி\n\nசாமுண்டி (\"Samundi\") மனோஜ் குமார் இயக்கி 1992 ஆம் ஆண்டு வெளியான தமிழ் திரைப்படமாகும். ஆர்.சரத்குமார், கனகா, கவுண்டமணி, மன்சூர் அலிகான் மற்றும் பலர் நடித்துள்ளனர். மொகன்நடராஜன் மற்றும் வி. சண்முகம் இப்படத்தை தயாரித்தனர். தேவாவால் இசை அமைக்கப்பட்ட இப்படம், 18 செப்டம்பர் 1992 அன்று வெளியானது.\n\n\nSection::::கதைச்சுருக்கம்.\nசாமுண்டி ( ஆர். சரத்குமார் ), அவரது தாயார் (வரலட்சுமி) மற்றும் அவரது சகோதரி லட்சுமி ( சங்கீதா ) ஆகியோர் ஒரு சிறிய கிராமத்தில் தங்கள் புதிய வீட்டிற்கு குடி வந்தனர். பொன்னுத்தாயி ( கனகா ), ஒரு துணி துவைக்கும் பெண், சாமுண்டி குடும்பத்தைப் பார்த்து அனுதாபப்படுகிறாள், இறுதியில் சாம்முண்டியை காதல் செய்கிறாள். ராஜாங்கம் ( மன்சூர் அலி கான் ) மற்றும் அவரது சகோதரர் (உதை பிரகாஷ்) கிராமவாசிகளுக்கு இடையே பயங்கரவாதத்தை பரப்பினார்கள். ஒரு நாள், கோவில் மணிகள் மற்றும் திருவிழாவின் துவக்கம் சாமுண்டியை ஒரு முரட்டுத்தனமானவனாக ஆட்டிப்படைக்கிறது. கோபத்தின் காரணத்தை பொன்னுத்தாயி கேட்க, சாமுண்டி தனது துயரமான கடந்த காலத்தைப் பற்றி அவரிடம் சொல்கிறார்.\n\nகடந்த காலத்தில், சாமுண்டி அவரது சகோதரி ராசாத்திக்கு திருமண ஏற்பாடு செய்து, கோயிலுக்கு அழைத்துச் சென்றார். அங்கு, அவர் சில குண்டர்களுடன் மோதினார். மோதலில், ராசாதி ஏரிக்குள் தள்ளப்பட்டு மூழ்கடிக்கப்பட்டார். திருமணம் தடைப்பட்டதால், சாமுண்டி குடும்பம் தனது கிராமத்தை விட்டு சென்றது.\n\nராஜாங்கத்தின் அடி ஆட்களின் தொந்தரவை தாங்கிக்கொள்ள முடியாமல், அவர்களைத் துன்புறுத்துகிறார் சாமுண்டி. கிராமவாசிகள் பின்னர் சாமுண்டியை பாராட்டினார்கள். சாமுண்டியின் திருமணத்தில், ராஜாங்கத்தின் உத்தரவின் கீழ் உள்ள ஒரு பொலிஸ் அதிகாரி, அப்பாவி சாமுண்டிவை கைது செய்கிறார். கிராம மக்களின் அழுத்தத்திற்குப் பின்னர் சாமுண்டி விடுதலை செய்யப்படுகிறார். ராஜாங்கத்தின் வீட்டினுள் கோபத்தில் சாமுண்டி நுழைந்த போது, தன் தங்கை விதவையாக உயிருடன் இருப்பதை கண்டு வியந்துபோகிறார். தங்கையை யார் காப்பாற்றியது? அவள் விதவையாக யார் காரணம்? போன்ற கேள்விகளுக்கு விடைகாணுதலே மீதிக் கதையாகும்.\n\nSection::::இசை.\nஇப்படத்தின் இசையமைப்பாளர் தேவா ஆவார். 6 பாடல்களையும் எழுதியது கவிஞர் வாலி. \nSection::::தயாரிப்பு.\nகோயம்புத்தூர் அருகே உள்ள கோபிசெட்டிபாளையம் என்ற சிறிய நகரத்தில் படப்பிடிப்பு நடந்தது. இது சின்ன தம்பி திரைப்படத்தின் வெற்றிக்கு பிறகு பிரபலமானது.\n\nSection::::விமர்சனம்.\n\"இந்தத் திரைப்படத்தில் புதிதாக எதுவும் இல்லை என்றும், பார்வையாளர்களை தொடர்ந்து அமர்ந்து பார்க்கவைக்க தவறவிட்டதாகவும்\" விமர்சனங்கள் வந்தன. எதிர்மறையான விமர்சனங்கள் எழுந்தாலும், 100 நாட்கள் ஓடியது என்பது குறிப்பிடத்தக்கது.\n"}
{"id": "432435", "url": "https://ta.wikipedia.org/wiki?curid=432435", "title": "இமாலய ஓநாய்", "text": "இமாலய ஓநாய்\n\nஇமாலய ஓநாய்கள் (Himalayan wolf, Canis lupus) சாம்பர் ஓநாய்கள் எனப்படும் ஓர் இனத்தின் பிரிவாகும். மனிதர்களால் இனங்காணப்பட்ட ஒரு புதிய இன ஓநாயாக இந்த இமாலய ஓநாய்களைக் கணிக்கிறார்கள். மெல்லிய பளுப்பு நிறம் கொண்ட இந்தக் காட்டு விலங்குகளில், சாம்பர் நிறமும் இருக்கவே செய்கின்றது. முகத்தைச் சுற்றி பல ஓநாய்களுக்கு வெள்ளை அல்லது கறுப்பு நிறம் படர்ந்திருக்கும். நெஞ்சுப் பகுதியிலும் இதே நிறங்கள் காணப்படும்.\n\nSection::::வாழ்விடம்.\nஇந்தியாவின் சில குறிப்பிட்ட பிராந்தியங்களிலேயே இந்த இன ஓநாய்கள் காணப்படுகின்றன. இதில் ஜம்மு, கஷ்மீர், இமாலயப் பிராந்தியம் உள்ளடக்கம். நேபாளத்திலும் இந்த இன ஓநாய்களைக் காணமுடியும். மொங்கோலியா, சீனா போன்ற நாடுகளில் கூட இந்த இன ஓநாய்களை இனங் கண்டுள்ளார்கள். ஆரம்பத்தில் இவை இமயமலைப் பிராந்தியத்திற்குரியவை என்ற கணி்ப்பில், இமாலய ஓநாய்கள் என்ற பெயரைப் பெற்றன. ஆனால் காலப்போக்கில்தான்  இவை வேறு பிராந்தியங்களிலும் வாழவல்லன என்று தெரியவந்திருக்கின்றது.\n\nSection::::இயல்பு.\nஇந்த இன ஓநாய்கள் சிறு தொகைகளிலேயே காணப்படுவதால், இவை சிறு கூட்டங்களாகவே வாழ்கின்றன.  ஒரு கூட்டத்தில் ஆறு தொடக்கம் எட்டு ஓநாய்களே இருப்பதுண்டு.  கணிசமான அளவு பிரதேசத்தை  ஒவ்வொரு கூட்டமும் தமக்கு வைத்துள்ளன.  இந்தப் பிராந்தியம் பல  நுாறு மைல்கள் தொலைவுக்கு நீளலாம். தங்கள் எல்லைகளைப் பாதுகாக்கும் விடயத்தில், பெரிய அளவில் மூர்க்கத்தனமாக இவை நடந்து கொள்வதும் இல்லை. இந்த இமாலய ஓநாய்கள் வாழும் பிராந்தியத்தில் இந்திய ஓநாய்கள் என்ற இனமும் கலந்து காணப்படுகின்றன. ஆனால் இந்த இரண்டு இன ஓநாய்களும் ஒன்றையொன்று நேருக்கு நேர் சந்திக்க நேர்ந்தால் ஆக்ரோஷமாக முட்டி மோதுவதில்லை. உறுமலும் ஊளையிடுதலுமாக சப்தமெழுப்புவதைத் தவிர, வேறு எதுவும் செய்யாமல்  ஒன்றையொன்று கடந்து போய்விடுகின்றன.\n\nSection::::உணவு.\nபொதுவாக இந்த ஓநாய்களின் உணவு சிறிய , நடுத்தர அளவிலான  மிருகங்களாகவே இருக்கும். பெரிய எலிகள், முயல்கள் போன்றவையே பெரும்பான்மைாயான உணவு வகைகளாக இருப்பதுண்டு. . சில  சமயங்களில் சந்தர்ப்பத்தைப் பயன்படுத்திக் கொள்ளும் நோக்கில் பெரிய இரைகளைக் குறிவைத்து தாக்குவதுண்டு.  இந்த ஓநாய்கள் நல்ல வேட்டைக்காரர்களாக இருப்பதோடு, ஒரு வாய்ப்பை நழுவவிட்டால், அடுத்த வாய்ப்பு என்பது நிச்சயமில்லாதது என்பதை நன்கு உணர்ந்திருக்கின்றன.\n\nSection::::இனப்பெருக்கம்.\nஇரண்டு வயதைத் தொட்டதும் இந்த ஓநாய்கள் உடலளவில் இனவிருத்திக்குத் தயாராகி விடுகின்றன.  இதன் காரணமாகவே தமக்கு ஒன்றரை வயதாகும்போது, இவை கூட்டத்தை விட்டு விலகிவிடுகின்றன.  பிரசவ காலத்திற்கு முன்பு தமக்கு ஒரு துணையைத் தேடிக்கொண்டு, தமக்கான ஒரு பிராந்தியத்தையும் ஏற்படுத்திக் கொள்ளவே இந்த முன்னேற்பாடு.  பொதுவாக  ஒரு பெண் நான்கு தொடக்கம் ஆறு குட்டிகளை ஈனும்.  முதலிரு மாதங்கள் தன் குட்டிகளை தன் வதிவிடத்தில் வைத்து  தாய் மிக நன்றாகப் பராமரிக்கும். இதன் முடிவில் தன் கூட்டத்தோடு இது மீண்டும் இணைந்து கொள்வதுண்டு. இந்திய ஓநாய்களும் இமாலய ஓநாய்களும் மிக நெருக்கமாக வாழ்வதால், இந்த இரண்டு இன ஓநாய்களின் கலப்பு இனப்பெருக்கத்தால் புதிய இனக் குட்டிகள் பிறக்கலாம் என்பது வல்லுனர்களின் கணிப்பு.\n"}
{"id": "432439", "url": "https://ta.wikipedia.org/wiki?curid=432439", "title": "மெகர் சந்த் பாசுகர்", "text": "மெகர் சந்த் பாசுகர்\n\nமெகர் சந்த் பாசுகர் (\"Mehar Chand Bhaskar\") என்பவர் ஓர் முன்னாள் இந்தியப் பாரம் தூக்கும் ஆண் விளையாட்டு வீரர் ஆவார். ராசஸ்தான் மாநிலத்தை சேர்ந்த பாசுகர் இந்திய இராணுவத்தில் பணிபுரிந்தார். இவருக்கு இந்திய அரசின் உயர் விருதான அருச்சுனா விருது விருது வழங்கப்பட்டது. ராசஸ்தான் மாநிலத்தின் புகானா தாலுக்காவில் உள்ள சடாகெரா கிராமம் இவரின் சொந்த ஊர் ஆகும்.\n"}
{"id": "432440", "url": "https://ta.wikipedia.org/wiki?curid=432440", "title": "சுக்கேன் தெய்", "text": "சுக்கேன் தெய்\n\nசுக்கேன் தெய் (\"Sukhen Dey\") என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். இவர் 1989 ஆம் ஆண்டு மார்ச்சு மாதம் 28 ஆம் நாள் பிறந்தார். மேற்கு வங்காள மாநிலம், அவுரா இவரது சொந்த ஊராகும். இசுக்காட்லாந்து நாட்டின் கிளாசுகோ நகரில் நடைபெற்ற பொதுநலவாய விளையாட்டுப் போட்டிகளில் ஆண்கள் 56 கி.கி எடைப்பிரிவில் பங்கேற்று போட்டியிட்ட இவர் தங்கப் பதக்கத்தைப் பெற்றார். முன்னதாக புது தில்லியில் நடைபெற்ற பொதுநலவாய விளையாட்டுப் போட்டிகளில் இவர் போட்டியிட்டு வெள்ளிப் பதக்கத்தை வென்றிருந்தார் . மலேசியாவின் முகமது பிசோல் சுல்லெய்மிக்கு அடுத்ததாகவும் வெண்கலப் பதக்கம் வென்ற கனேசு மாலிக்கு முன்னதாகவும் போட்டியை முடித்தார் . \n"}
{"id": "432445", "url": "https://ta.wikipedia.org/wiki?curid=432445", "title": "கணேசு மாலி", "text": "கணேசு மாலி\n\nகணேசு மாலி (\"Ganesh Mali\") என்பவர் ஓர் இந்திய பாரம் தூக்கும் ஆண் விளையாட்டு வீர்ர் ஆவார். இவர் 1993 ஆம் ஆண்டு மே மாதம் 14 ஆம் நாள் பிறந்தார். மகாராட்டிர மாநிலத்திலுள்ள கோலாப்பூர் நகரம் இவருடைய சொந்த ஊராகும். இசுக்காட்லாந்து நாட்டின் கிளாசுகோ நகரில் நடைபெற்ற பொதுநலவாய விளையாட்டுப் போட்டிகளில் ஆண்கள் 56 கி.கி எடைப்பிரிவில் பங்கேற்று போட்டியிட்ட இவர் வெண்கலப் பதக்கத்தைப் பெற்றார்.\n\n"}
{"id": "432446", "url": "https://ta.wikipedia.org/wiki?curid=432446", "title": "இனியவளே", "text": "இனியவளே\n\nஇனியவளே 1998 ஆம் ஆண்டு பிரபு, சுவலட்சுமி, கீர்த்தி ரெட்டி மற்றும் கௌதமி ஆகியோர் நடிப்பில், சீமான் இயக்கத்தில், தேவா இசையில் வெளியான தமிழ்த் திரைப்படம். கவிஞர் தாமரை பாடலாசிரியராக அறிமுகமானார்\n\nSection::::கதைச்சுருக்கம்.\nபிரபாகரன் (பிரபு) ஒரு கவிஞர். அவரது நண்பர்கள் ராஜா (ராஜா) மற்றும் முருகன் (வடிவேலு). பிரபாகரனின் கவிதைகளுக்கு கௌதமி ரசிகை. பிரபாகரனைக் காதலிப்பதாகக் கடிதத்தில் தெரிவிக்கிறாள். ஆனால் பிரபாகரன் அவள் காதலை மறுத்து நண்பர்களாகவே இறுதிவரை இருப்போம் என பதில் அனுப்புகிறான். திருமணத்திற்கு முன் இந்திய ஆட்சிப் பணித் தேர்வில் வெற்றி பெற்று மாவட்ட ஆட்சியராக வேண்டும் என்பது பிரபாகரனின் இலட்சியம். பிரபாகரனின் தந்தையும் (மௌலி), ராமநாதனும் (ரகுவரன்) நண்பர்கள். ராமநாதனின் மகள் மீனாவை (சுவலட்சுமி) பிரபாகரனுக்குத் திருமணம் செய்துவைக்க இருவரும் முடிவுசெய்கிறார்கள். மீனா பிரபாகரனை தன் எதிர்காலக் கணவனாகக் கருதிக் காதலிக்கத் தொடங்குகிறாள். பிரபாகரனுக்கு இந்தத் திருமணத்தில் விருப்பமில்லை என்று மறுக்கிறான். தன்னை பிரபாகரனுக்குப் பிடிக்காததால் திருமணத்திற்கு மறுக்கிறான் என்று தவறாக நினைத்து மீனா தற்கொலை செய்துகொள்கிறாள். இதற்கு பிரபாகரன்தான் காரணமென்று மீனாவின் குடும்பத்தினர் தூற்றுகின்றனர். குற்ற உணர்விற்கு ஆளாகும் பிரபாகரன் மீனாவின் தங்கை மஞ்சுவைத் (கீர்த்தி ரெட்டி) திருமணம் செய்துக்கொள்ள முடிவு செய்கிறான். ஆனால் மஞ்சு தன் அக்காவின் மரணத்துக்குக் காரணமான பிரபாகரனை வெறுக்கிறாள். கௌதமி மஞ்சுவிடம் மீனாவின் மரணத்திற்கு பிரபாகரன் காரணமல்ல, அனைவரும் பிரபாகரனைத் தவறாகப் புரிந்துகொண்டுள்ளீர்கள் என்று விளக்க முயற்சிக்கிறாள். ஆனால் மஞ்சு சமாதானம் அடையவில்லை. பிரபாகரனின் நண்பன் ராஜாவை மஞ்சுவுக்குத் திருமணம் செய்ய முடிவுசெய்கிறார்கள். பணத்திற்கு ஆசைப்பட்டு முதலில் சம்மதிக்கும் ராஜா, தொழிலில் ராமநாதன் நட்டமடைவதால் மஞ்சுவைவிட்டு விலகுகிறான். பிரபாகரனின் காதலே உண்மையானது என்று புரிந்துகொண்ட மஞ்சு பிரபாகரனைத் தேடிச்சென்று தன் காதலைத் தெரிவிக்கிறாள். இதை அறிந்து கோபப்படும் மஞ்சுவின் மாமா (தேவன்) பிரபாகரனைக் கொல்வதற்கு வருகிறான். பிரபாகரன் அவனுடன் சண்டையிட்டு வெற்றிபெற்று தான் மீனாவின் மரணத்திற்குக் காரணமில்லை என்பதை புரியவைக்கிறான். பிரபாகரனும் மஞ்சுவும் இணைகின்றனர்.\n\n\nSection::::இசை.\nஇப்படத்தின் இசையமைப்பாளர் தேவா. பாடலாசிரியர்கள் சீமான், அறிவுமதி, ஜீவன், புண்ணியர் மற்றும் தாமரை.\n"}
{"id": "432447", "url": "https://ta.wikipedia.org/wiki?curid=432447", "title": "கோடம்பாக்கம் (திரைப்படம்)", "text": "கோடம்பாக்கம் (திரைப்படம்)\n\nகோடம்பாக்கம் என்பது 2006 இல் வெளிவந்த தமிழ் காதல் திரைப்படமாகும். இதனை கே. பி. ஜெகன் இயக்கியிருந்தார்.\n\nநந்தா மற்றும் தியா முக்கிய கதாபாத்திரங்களில் நடித்திருக்கின்றனர்.\n\n"}
{"id": "432448", "url": "https://ta.wikipedia.org/wiki?curid=432448", "title": "வள்ளி வரப் போறா", "text": "வள்ளி வரப் போறா\n\nவள்ளி வரப் போறா (Valli Vara Pora) 1995இல் வெளிவந்த தமிழ் நகைச்சுவைத் திரைப்படம். இதை இயக்கியவர் எஸ். வி. சோலை ராஜா. இதில் பாண்டியராஜன், மோகனா மற்றும் நிரோஷா முக்கிய கதாபாத்திரத்திலும், வினு சக்ரவர்த்தி, விஜய லலிதா, வெண்ணிற ஆடை மூர்த்தி, சார்லி, முரளிகுமார், பாசி நாராயணன் மற்றும் குமரிமுத்து துணை கதாபாத்திரங்களிலும் நடித்துள்ளனர். எம். பத்மனாபன் மற்றும் எஸ். நிவேதன் தயாரிப்பில், கே. எஸ். மணி ஒலியின் இசையில் இத் திரைப்படம் 1995, பிப்ரவரி மாதம் 10ம் நாள் வெளிவந்தது. இப் படம் \"மேலபரம்பில் ஆன்வீடு\" என்கிற மலையாளப் படத்தின் மறு ஆக்கமாகும். வர்த்தக ரீதியாக இது தோல்வி அடைந்தது.\n\nSection::::கதை.\nமீனாட்சி மற்றும் அய்யாசாமி (வெண்ணிற ஆடை மூர்த்தி) தம்பதிக்கு மூன்று மகன்கள்: பெரியபாண்டி, தங்கபாண்டி (சார்லி) மற்றும் சின்னபாண்டி(பாண்டியராஜன்). மூவரும் திருமணமாகாதவர்கள். அக் குடும்பத்தில் சின்னபாண்டி மட்டுமே பட்டதாரி. உறவினரான கவிதா(நிரோஷா), சின்னபாண்டியைக் காதலிக்கிறாள். ஆனால் சின்னபாண்டிக்கு அவள் மேல் விருப்பம் இல்லை. சின்னபாண்டி கேரளாவில் உள்ள ஒரு கிராமத்திற்கு வேலை நிமித்தமாகச் செல்கிறான். அங்கு விரைவுத் தபால் பட்டுவாடா செய்யும் ஒரு நிறுவனத்தில் மேலாளராக பணிபுரிகிறான். கேரளப் பெண் பவளம், சின்னபாண்டியை காதலிக்கிறாள். ஆனால் அவளது தந்தை மேனனுக்கு (வினு சக்ரவர்த்தி) இதில் விருப்பமில்லை. அவளது விருப்பத்திற்கு மாறாக மணமுடிக்க எண்ணுகிறார். அதனால் சின்னபாண்டியும், பவளமும் அக் கிராமத்தை விட்டு வெளியே போகின்றனர். ஆனால் அந்த கிராமவாசிகளால் பிடிபடுகின்றனர். அந்த கிராமத்தின் தலைவராக இருக்கும் மேனன் அவர்கள் இருவருக்கும் திருமணம் செய்து வைக்கிறார்.\n\nஅன்றே சின்னபாண்டிக்கு தன் சொந்த ஊரில் பணிபுரியும்படி மாற்றல் உத்தரவு வருகிறது. தன் பெற்றோர் இத் திருமணத்தை அனுமதிப்பார்களா என்று பயந்து, பவளத்தை வேலைக்காரியாக தன் வீட்டிற்கு அழைத்துச் செல்கிறான். வீட்டில் அவனது அண்ணன்கள் பெரியபாண்டி மற்றும் தங்கபாண்டி பவளத்தின் மேல் காதல் வயப்படுகின்றனர். அதன் பிறகு என்னவாயிற்று என்பதுடன் கதை முடிவுக்கு வருகிறது.\n\nSection::::நடிப்பு.\nசின்னபாண்டி - பாண்டியராஜன் \nபவழம் - மோகனா \nகவிதா - நிரோஷா \nமேனன் - வினு சக்ரவர்த்தி \nமீனாட்சி - விஜய லலிதா \nஅய்யாசாமி - வெண்ணிற ஆடை மூர்த்தி \nதங்கபாண்டி - சார்லி \nபெரியபாண்டி - முரளிகுமார் \nநாராயணன் - பாசி நாராயணன் \nதபால்காரர் - குமரிமுத்து \nபவானி பிரசாத் \nஉஷா நாயர் \nதிருமண தரகர் - மேனேஜர் சீனா \nகரிகாலன் \nஇடிச்சப்புளி செல்வராசு\nசுந்தரம் \nஅப்பாதுரை \nSection::::பாடல்கள்.\nஇப் படத்திற்கு இசை அமைத்தவர் இசை அமைப்பாளர் கே. எஸ். மணி ஒலி. பிறைசூடன் (கவிஞர்), பட்டுக்கோட்டை சண்முகசுந்தரம் மற்றும் ராமதாசன் இத் திரைப்படத்திற்கு பாடல்கள் எழுதியுள்ளனர்.\n"}
{"id": "432450", "url": "https://ta.wikipedia.org/wiki?curid=432450", "title": "மினுமினுப்பான நிறங்களுடன் மீன்கொத்தி", "text": "மினுமினுப்பான நிறங்களுடன் மீன்கொத்தி\n\nஇந்த மீன்கொத்திப் பறவைகளில் சுமாராக 90 இனங்கள் வரை உள்ளன  என்பது நம்மை ஆச்சரியப்படுத்தும் விடயம். அனேகமான இனங்கள் “பழைய உலகம்” என்று சொல்லப்படும் ஐரோப்பிய, ஆசிய, ஆபிரிக்க கண்டங்களிலேயே காணப்படுகின்றன. பெரும்பான்மையான இனங்கள் சூடான வலயங்களில் உள்ளவை!\n\nபல இனங்கள் நீலம், ஒரேஞ் போன்ற வர்ண இறகுகளுடன் மினு மினுப்பாகக் காணப்படுபவை! பெரிய அளவிலான தலையும், நீண்ட கூரான அலகும், குறுகிய கால்களும், கட்டையான வாலும் கொண்ட தோற்றம் ஒரு மீன்கொத்திப் பறவைக்குரியது.  அனேகமான இனங்கள் மினுமினுப்பான நிற இறக்கைகளைக் கொண்டிருப்தோடு, ஆண் பெண் பேதம் தெரியாதவாறு உடலமைப்பைக் கொண்டுள்ளன. பல இனங்கள்  காடுகளில் காணப்படுகின்றன. மீன்கள் உட்பட  பல்வேறு இரைகளை இவை உண்பதுண்டு. பல இனங்கள் மீன் பிடிப்பதற்கு வசதியாக ஆற்றங்கரைகளில் வாழ்கின்றன. ஆனால் பெரும்பான்மையான இனங்கள் தண்ணீரிலிருந்து விலகி, முதுகெலும்பற்ற சிறு உயிரினங்களை உணவாகக் கொள்கின்றன.ஆற்றங்கரைகளில் துவாரங்களை ஏற்படுத்தி, அவற்றுள் கூடுகட்டி வாழ்வது இதன் சுபாவம். மீன்கொத்திப் பறவைகளின் காற் பகுதி இனம் உபயோகத்தில் இல்லாத கறையான் புற்றுகளில் கூடு கட்டிக் கொள்கின்றன.\n\nமிகச் சிறியவரும்  மிகப் பெரியவரும்\n\nஆபிரிக்காவிலுள்ள குள்ளத் தோற்றம் கொண்ட ஓர் இனமே மீன் கொத்திப் பறவைகளில் மிகச் சிறிய இனமாகக் கருதப்படுகின்றது. இதன்  சராசரி எடை 9கிராமுக்கும் 12 கிராமுக்கும் இடைப்பட்டதாக இருக்கும்.  மிகப் பெரிய மீன் கொத்தி இனமும் ஆபிரிக்காவில்தான் காணப்படுகின்றது. இதனுடைய நீளம் 42தொடக்கம் 46 செ.மீற்றர் வரை இருக்கும். எடையோ 255 தொடக்கம்426 கிராம் வரை இருக்கும். அவுஸ்திரேலியாவின் ஓர் இனம் “சிரிக்கும் கூக்காபுறா” laughing kookaburra என்று அழைக்கப்படுகின்றது. இந்த இனப் பறவைகளில் அதிகம் எடை கூடியது இதுவேதான். பெண் பறவைகள் 500 கிராம் எடை வரையில் காணப்படுவதாகச் சொல்கிறார்கள்.\n\nஇனப் பிரிவுகளும் வாழ்விடமும்\n\nஆற்று மீன்கொத்திகள், மர மீ்ன் கொத்திகள், தண்ணீர் மீன் கொத்திகள் என்று மூன்று குடும்பங்களாக இந்த 90இன மீன் கொத்திகளையும் பிரிக்கிறார்கள்.  துருவப் பிராந்தியங்களையும், மிக வரண்ட பாலைவனப் பிரதேசங்களையும் தவிர்த்து, உலகின் எல்லா நாடுகளிலுமே இவை காணப்படுகின்றன. முன்பே குறிப்பிட்டதுபோல, ஆற்றங்கரை மணலில் துவாரமிட்டு, கூடு கட்டி, அங்கு 3-6 வரையிலான முட்டைகளை ஒரு மீன்கொத்தி இடுவது வழக்கம். ஆற்றுக்கு மேலாகச் செல்லும் மரக் கிளைகளில் உட்கார்ந்து , ஒரு மீனைக் காணும்வரை இது பொறுமையாக உட்கார்ந்திருக்கும். மீனைக் கண்டதும் அதைக் குறிவைத்து நீருள் பாய்ந்து மீனைப் பிடிக்கும். பல்லிகளையும், ஊர்வனவற்றையும் உண்ணும் மீன்கொத்திகளும் இருக்கின்றன.\n\nபறவைகளின் சரித்திரம்\n\nவடக்கு அரைக்கோளத்திலிருந்து படிப்படியாக மாற்றம் கண்டு வந்த பறவைகள்தான் இன்று அவுஸ்திரேலியா, நியூசிலாந்து, பசுபிக் தீவுகள் அடங்கலான  பிராந்தியங்களில் காணப்படுகின்றன என்று சொல்லப்படுகின்றது. இந்த மீன்கொத்திப் பறவைகளின் தொல்லுயிர் எச்சங்கள் 50 மில்லியன் வருடங்களுக்கு முன்பு ஐக்கிய அமெரி்ககாவின் றொக்கி மலைக் கற்பாறைகளிடையே வையோமிங் என்ற பிரதேசத்தில் காணப்பட்டதாகச் சொல்கிறார்க்ள. 30-40 மில்லியன் வருடங்களுக்கு முன்பு ஜேர்மனியிலும்   இந்த மீன்கொத்திப் பறவைகளின் தொல்லுயிர் எச்சங்கள் காணப்பட்டதாகவும் கூறுகிறார்கள்.\n\nநிறையப்  பனி கொட்டி, குளிரான காலநிலை இருக்குமாயின் , பனிக்காலத்தில் இந்தப் பறவைகள் இலகுவாகக் காயப்பட்டு  விடும் என்கிறார்கள். சூழவுள்ள தண்ணீர் மாசடைவதும் இவற்றை சுலபமாக அழித்துவிடும் என்று எச்சரிக்கப்படுகின்றது. சில இனங்கள் அழிவின் விளிம்பில் இருப்பதாகவும் அறியப்படுகின்றது.\n\nhttps://simple.wikipedia.org/wiki/Kingfisher\n\nhttps://www.britannica.com/animal/kingfisher-bird\n\n4.2.19"}
{"id": "432452", "url": "https://ta.wikipedia.org/wiki?curid=432452", "title": "குருராசா பூசாரி", "text": "குருராசா பூசாரி\n\nகுருராசா பூசாரி (\"Gururaja Poojary\") என்பவர் ஓர் இந்திய பாரம் தூக்கும் ஆண் விளையாட்டு வீரர் ஆவார். இவர் 1992 ஆம் ஆண்டு ஆகத்து மாதம் 15 ஆம் நாள் பிறந்தார். இவர் பி.குருராசா என்ற பெயராலும் அறியப்படுகிறார். 2018 ஆம் ஆண்டு குயின்சுலாந்து நாட்டின் கோல்டு கோசுட்டு நகரில் நடைபெற்ற பொதுநலவாய விளையாட்டுப் போட்டிகளில் ஆண்கள் 56 கி.கி எடைப்பிரிவில் பங்கேற்று போட்டியிட்ட இவர் வெள்ளிப் பதக்கம் வென்றார்\n\n"}
{"id": "432453", "url": "https://ta.wikipedia.org/wiki?curid=432453", "title": "பாததலா ஆதிசேகர்", "text": "பாததலா ஆதிசேகர்\n\nபாததலா ஆதிசேகர் (\"Badathala Adisekhar\") என்பவர் ஓர் இந்திய பாரம் தூக்கும் ஆண் விளையாட்டு வீரர் ஆவார். இவர் 1964 ஆம் ஆண்டு ஏப்ரல் மாதம் 14 ஆம் தேதி பிறந்தார். 1992 மற்றும் 1996 ஆம் ஆண்டுகளில் பார்சிலோனா மற்றும் அட்லாண்டா நகரங்களில் நடைபெற்ற கோடை கால ஒலிம்பிக் போட்டிகளில் போட்டியிட்டார் \n"}
{"id": "432454", "url": "https://ta.wikipedia.org/wiki?curid=432454", "title": "சத்தீசா இராய்", "text": "சத்தீசா இராய்\n\nசத்தீசா இராய் (\"Satheesha Rai\") என்பவர் ஓர் இந்திய பாரம் தூக்கும் ஒலிம்பிக் ஆண் விளையாட்டு வீர்ர் ஆவார். கர்நாடக மாநிலம் மங்களுர் இவருடைய சொந்த ஊராகும். 1999 ஆம் ஆண்டு இராய்க்கு அருச்சுனா விருது வழங்கப்பட்டது. மலேசியாவில் 1998 ஆம் ஆண்டு நடைபெற்ற பொதுநலவாய விளையாட்டுப் போட்டிகளில் பங்கேற்று ஒரு தங்கப் பதக்கமும் இரண்டு வெள்ளிப் பதங்கங்களும் பெற்றார் . 2002 ஆம் ஆண்டு மான்செசுட்டரில் நடைபெற்ற பொதுநலவாய விளையாட்டுப் போட்டிகளிலும் இரண்டு தங்கப் பதக்கங்களும் ஒரு வெண்கலப் பதக்கமும் வென்றார். ஆனால் தடை செய்யப்பட்ட உணவை உட்கொண்டார் என்ற காரணத்திற்காக பதக்கங்கள் பறிக்கப்பட்டன. ஆசிய விளையாட்டுப் போட்டிகள், பொதுநலவாய போட்டிகள், ஆசிய பளு தூக்கும் சாம்பியன் பட்டப் போட்டி மற்றும் தெற்காசிய விளையாட்டுப் போட்டிகள் உள்ளிட்ட 16 அனைத்துலகப் போட்டிகளில் நான் பங்கேற்றிருக்கிறேன். அந்தப் போட்டிகளில் கூட மருத்துவப் பரிசோதனைகள் அவசியமானவையாகும். அங்கெல்லாம் நான் சோதனைகளில் வெற்றி பெற்றேன். மான்செசுட்டருக்குப் புறப்படுவதற்கு முன்பு கூட இந்திய விளையாட்டு ஆணையம் என்னை மூன்று முறை பரிசோதனை செய்தது. ஆனால் எனக்கு வாழ்நாள் தடை விதிக்கப்பட்டது என்று இராய் தண்டனையைக் குறித்து அப்பொது கருத்து தெரிவித்தார்.\n"}
{"id": "432458", "url": "https://ta.wikipedia.org/wiki?curid=432458", "title": "மொகம்மத் அசுதுல்லா", "text": "மொகம்மத் அசுதுல்லா\n\nமொகம்மத் அசுதுல்லா (\"Mohammed Asdullah\") என்பவர் ஓர் இந்திய பாரம் தூக்கும் ஒலிம்பிக் ஆண் விளையாட்டு வீர்ர் ஆவார். 2006 ஆம் ஆண்டு ஆத்திரேலியாவில் நடைபெற்ற பொதுநலவாய விளையாட்டுப் போட்டிகளின் ஆண்கள் 77 கிலோகிராம் எடைப் பிரிவில் போட்டியிட்ட இவர் வெள்ளிப் பதக்கம் வென்றார்\n"}
{"id": "432474", "url": "https://ta.wikipedia.org/wiki?curid=432474", "title": "சிவப்புக் கல்மீன்", "text": "சிவப்புக் கல்மீன்\n\nசிவப்புக் கல்மீன் (\"Parascolopsis capitinis\") என்பது பொய் மடவாய் மீன்கள் குடும்பத்தைச் சேர்ந்த மீன் இனம் ஆகும். இது இந்தியப் பெருங்கடலில் காணப்படுகிறது. இவை பெரிய தலையுடன் சிவப்பு நிற உடலில் தோற்றமளிக்கும்.\n"}
