{"id": "433858", "url": "https://ta.wikipedia.org/wiki?curid=433858", "title": "பானு அத்தையா", "text": "பானு அத்தையா\n\nபானு அத்தையா னீ ராஜோபாத்யா (Bhanu Athaiya) (; பிறப்பு ஏப்ரல் 28, 1929) ஒரு இந்திய ஆடைகலன் வடிவமைப்பாளர். 1950 முதல் ஆடைகலன் வடிவமைப்பாளராக, 100 திரைப்படங்களுக்கு மேலாக பணிபுரிந்துள்ளார். இவர் இந்திய திரைப்பட இயக்குநர்கள் குரு தத், யஷ் சோப்ரா, ராஜ் கபூர் (இந்தி நடிகர்), அஷுடோஷ் கோவரிகெர் மற்றும் சர்வதேச இயக்குநர்கள் கான்ரட் ரூக்ஸ், ரிச்சர்ட் ஆட்டன்பரோ போன்றவர்களின் படங்களுக்கு ஆடைகலன் வடிவமைப்பாளராக பணியாற்றியுள்ளார்.\n\nஇவர் 1956இல் \"சி. ஐ. டி.\"(1956) திரைப்படத்தில் ஆடைகலன் வடிவமைப்பாளராக அறிமுகமானார். அதைத்தொடர்ந்து இயக்குநர் குரு தத்தின் படங்களான \"பியாஸா\" (1957), \"சாத்வின் கா சந்த்\" (1960) மற்றும் \"ஷாகிப் பீபி ஆர் குலாம்\" (1962) போன்றவற்றில் பணிபுரிந்துள்ளார். 50 வருட தொழில் வாழ்க்கையில் எண்ணற்ற விருதுகளைப் பெற்றுள்ளார். 1982இல் \"காந்தி\" திரைப்படத்திற்காக அகாதமி விருது ஜான் மோலோவுக்கும் இவருக்கும் பகிர்ந்து அளிக்கப்பட்டது.அகாதமி விருது பெற்ற முதல் இந்தியப் பெண் எனப் போற்றப்படுகிறார். இவர் இரண்டு முறை 1991 மற்றும் 2002 ஆண்டுக்கான தேசிய திரைப்பட விருதுகள், இந்தியா, ஆடைகலன் வடிவமைப்பிற்காகப் பெற்றுள்ளார்.\n\nமார்ச்சு,2010இல் இவர் \"தி ஆர்ட் ஆஃப் காஸ்டியூம் டிசைன்\" என்கிற புத்தகத்தை எழுதினார். இது ஹார்பெர் கோலின்ஸ் என்பவரால் வெளியிடப்பட்டது. சனவரி 13, 2013இல் இப் புத்தகத்தின் ஒரு பிரதியை தலாய் லாமாவிற்கு கொடுத்தார்.\n2012,பிப்ரவரி 23 இல் பானு அத்தையா தனது அகாதமி விருதினை \"தி அகாதமி ஆஃப் மோஷன் பிக்சர் ஆர்ட் அன்டு சயின்ஸ்\"ற்கு திருப்பித்தரவுள்ளதாக செய்தி வெளியானது. ஏனென்றால் அவரது மறைவிற்குப்பின் அவ்விருதை அவரது குடும்பத்தினரால் காப்பாற்ற முடியாது என்று அவர் நினைத்தார். திசம்பர் 15, 2012இல் இச் செய்தி உண்மையென வெளியானது.\nSection::::இளமைப்பருவம்.\n\"பானுமதி அன்னாசாஹேப் ராஜோபாத்யா\" மகாராட்டிரம் மாநிலம், கோலாப்பூரில் பிறந்தார். இவர் அன்னாசாஹேப் - சாந்தாபாய் ராஜோபாத்யாவிற்குப் பிறந்த ஏழு குழந்தைகளில் மூன்றாவதாகப் பிறந்தார். இவரின் தந்தை ஒரு ஓவியர். பானு அத்தையாவின் ஒன்பதாவது வயதில் தன் தந்தையை இழந்தார்\n\nதன் இளம் வயதில் வீட்டிலேயே ஓவிய ஆசிரியரின் மூலம் ஓவியம் கற்றுக்கொண்டார். பள்ளிப்படிப்பை முடித்த பின்னர் மும்பையிலுள்ள \"சர் ஜெ. ஜெ. ஸ்கூல் ஆஃப் ஆர்ட்\" கல்லூரியில் சேர்ந்தார். அதில் நுண்கலை பட்டப்படிப்பில் தங்கப் பதக்கம் பெற்று முதல் மாணவியாக தேர்ச்சி பெற்றார். \"பிரான்ஸிஸ் நியூட்டன் சௌசா\" நிறுவிய \"புரோகரசிவ் ஆர்டிஸ்ட் குரூப்\" பின் உறுப்பினர் ஆவதற்கு பரிந்துரை செய்யப்பட்டார்.\n\nSection::::தொழில்.\nஅத்தையா மும்பையில் \"ஈவ்ஸ் வீக்லி\"போன்ற பெண்கள் பத்திரிகைகளில் நவீன ஆடைகளைப் பற்றி எழுதுபவராகத் தன் தொழிலைத் தொடங்கினார். பின்னர் \"ஈவ்ஸ் வீக்லி\"யின் ஆசிரியர் மூலம் ஆடை வடிவமைப்பதில் கவனம் செலுத்தினார். அது அவரது முன்னேற்றத்திற்கான பாதையை வழிவகுத்தது. இயக்குநர் குரு தத்தின் படமான \"சி. ஐ. டி.\" (1956)மூலம் ஆடைகலன் வடிவமைப்பாளராக திரையுலகுக்கு அறிமுகமானார். அதைத்தொடர்ந்து குரு தத்தின் அனைத்து படங்களிலும் இவர் பணியாற்றினார். \n2005 ஆம் ஆண்டு நவம்பர் மாதம் நியூயார்க்கில் நடைபெற்ற தெற்காசிய சர்வதேச திரைப்பட விழாவில், அவரது பணிக்கு நன்கொடை வழங்கப்பட்டது. \n\nSection::::சொந்த வாழ்க்கை.\nபானு அத்தையா இந்தி திரைப்பட பாடலாசிரியரான சத்யேந்திர அத்தையாவை மணந்து கொண்டார். ஆனால் அவர்களது திருமணம் பிரிவில் முடிந்தது. அத்தையா மறுமணம் செய்துகொள்ளவில்லை. இவர்களது பெண் தற்போது குடும்பத்தினருடன் கொல்கத்தாவில் வசித்து வருகிறார். அத்தையா தற்போது மும்பையில் வசித்து வருகிறார்.\n\n"}
{"id": "433859", "url": "https://ta.wikipedia.org/wiki?curid=433859", "title": "சிவன் கோயில், நாராயணாபுரம்", "text": "சிவன் கோயில், நாராயணாபுரம்\n\nசிவன் கோயில், நாராயணாபுரம் என்பது கர்நாடக மாநிலத்தின் பீதர் மாவட்டத்தில் நாராயணபுரம் என்னும் கிராமத்தில் அமைந்துள்ள கோயிலாகும். இக்கோவில் பசவகல்யாண் நகரத்திலிருந்து நான்கு கி. மீ தொலைவிலுள்ளது. மேலைச் சாளுக்கியர்களின் கட்டடக்கலைத் திறமைக்கு இக்கோயில் ஒரு சான்றாகும்.\n\nSection::::கட்டிடக்கலை.\nஇக்கோயிலில் நரசிம்மன் வதைக் காட்சி கொண்ட சிலைகள் சிலவும், விஷ்ணுவின் வெவ்வேறு உருவ சிலைகளும்காணப்படுவதால் முன்னொரு காலத்தில் இக்கோயில் விஷ்ணு கோயிலாக இருந்திருக்கலாம். இக்கோயிலின் உள் கூரைகள் அழகான தாமரை வடிவங்களைக் கொண்டுள்ளது. கோயின் வெளிச்சுற்றுச் சுவர்களில் பெண்களின் அழகான சிலைகள் காணப்படுகின்றன. வெளியே கோயிலுக்கு அருகில் ஒரு கிணறு உள்ளது. அதற்கருகில் மற்றொரு கோயில் சிதிலமடைந்து காணப்படுகிறது.\n\nSection::::கொண்டாட்டங்கள்.\nஒவ்வொரு ஆண்டும் ஆகத்து மாதத்தில் இக்கோயிலில் விழா கொண்டாடப்படுகிறது. கிராமத்தில் சுற்றி ஊர்வலமும் நடைபெறும்.\n"}
{"id": "433860", "url": "https://ta.wikipedia.org/wiki?curid=433860", "title": "தேவராசன் வெங்கடேசன்", "text": "தேவராசன் வெங்கடேசன்\n\nதேவராசன் வெங்கடேசன் (\"Devarajan Venkatesan\") ஓர் இந்திய குத்துச் சண்டை வீரராவார். இவர் 1973 ஆம் ஆண்டு சூலை 22 ஆம் நாள் பிறந்தார். 1992 ஆம் ஆண்டு நடைபெற்ற கோடைகால ஒலிம்பிக் போட்டிகளில் இவர் 54 கிலோ எடைப்பிரிவினர் பங்கு பெறும் குத்துச் சண்டைப் போட்டியில் பங்கேற்றார்\n"}
{"id": "433861", "url": "https://ta.wikipedia.org/wiki?curid=433861", "title": "முனிசுவாமி வேணு", "text": "முனிசுவாமி வேணு\n\nமுனிசுவாமி வேணு (\"Muniswamy Venu\") ஓர் இந்திய குத்துச் சண்டை வீர்ராவார். இவர் 1946 ஆம் ஆண்டு ஏப்ரல் மாதம் 20 ஆம் நாள் பிறந்தார். 1972 ஆம் ஆண்டு நடைபெற்ற கோடைகால ஒலிம்பிக் போட்டிகளில் இவர் 59 கிலோ எடை முதல் 61 கிலோ எடைப்பிரிவினர் பங்கு பெறும் குறைந்த எடைப் பிரிவினர் குத்துச் சண்டைப் போட்டியில் பங்கேற்றார் .\n"}
{"id": "433863", "url": "https://ta.wikipedia.org/wiki?curid=433863", "title": "பென்சாயில்-பீட்டா-டி-குளுக்கோசைடு", "text": "பென்சாயில்-பீட்டா-டி-குளுக்கோசைடு\n\nபென்சாயில்-பீட்டா-டி-குளுக்கோசைடு (\"Benzoyl-beta-D-glucoside\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஒரு பென்சாயில் குளுக்கோசைடான இச்சேர்மம் பிடெரிசு என்சிபார்மிசு என்ற பெரணி குடும்பத் தாவரத்தில் இயற்கையாகக் காணப்படுகிறது. \n"}
{"id": "433864", "url": "https://ta.wikipedia.org/wiki?curid=433864", "title": "புல்வாமா தாக்குதல் 2019", "text": "புல்வாமா தாக்குதல் 2019\n\n2019 புல்வாமா தாக்குதல் என்பது இந்தியாவின், சம்மு காசுமீர், புல்வாமா மாவட்ட அவந்திபோரா பகுதியில் ஸ்ரீநகர் ஜம்மு தேசிய நெடுஞ்சாலையில், மத்திய சேமக் காவல் படையினர் சென்று கொண்டிருந்த வாகனங்கள் மீது 2019 பிப்ரவரி 14 ஆம் நாள் நடந்த தற்கொலைத் தாக்குதல் ஆகும். இத்தாக்குதலில் 40 பாதுகாப்புப் படையினரும், தற்கொலை தீவிரவாதி ஒருவரும் உயிரிழந்தனர். இத்தாக்குதலுக்கு ஜெய்சு-இ-முகமது என்ற தீவிரவாதக் குழு பொறுப்பேற்றது.\n\nSection::::பின்னணி.\n2015 ஆம் ஆண்டுக்குப் பிறகு இந்தியப் பாதுகாப்புப் படையின் மீது பாக்கிஸ்தான் ஆதரவு ஆயுதக்குழுக்களின் தற்கொலைத் தாக்குதல்கள் அதிகரித்தன. 2015 சூலை மாதத்தில் துப்பாக்கி ஏந்திய மூவர் குர்தாஸ்பூர் மாவட்டத்தில் பேருந்து மற்றும் காவல் நிலையத்தைத் தாக்கினர். 2016 சனவரியில் துப்பாக்கியுடன் பதான்கோட் வான் படை நிலையத்தில் தாக்குதல் நடந்தது. 2016 பிப்ரவரி மற்றும் ஜூன் காலகட்டத்தில் எட்டு இராணுவத்தினர் பொம்பொரி தாக்குதலில் உயிரிழந்தனர். 2016 செப்டம்பரில் இந்திய இராணுவப் பட்டாளத் தலைமையகத்தில் நிகழ்ந்த யூரி தாக்குதலில் 19 படையினர் உயிரிழந்தனர். 2017 டிசம்பர் 31 இல் லெத்திபோரா கமொண்டோ பயிற்சி நிலையத்தில் நடந்த தாக்குதலில் ஐந்து பாதுகாப்பு அதிகாரிகள் உயிரிழந்தனர்.\n\nSection::::தாக்குதல்.\n2019 பிப்ரவரி 14 ஆம் நாள் 78 பேருந்துகளில் மொத்தம் 2,547 மத்திய சேமக் காவல் படையினர் (சி.ஆர்.பி.எப்) ஸ்ரீநகரிலிருந்து ஸ்ரீநகர் ஜம்மு தேசிய நெடுஞ்சாலைவழியாக ஜம்மு காஷ்மீர் சென்று கொண்டிருந்தனர். ஜம்முவிலிருந்து கிளம்பிச் செல்லும் வழியில் இந்திய நேரப்படி 15:15 மணியளவில் லெத்திபோரா மற்றும் அவந்திபோரா பகுதிகளுக்கருகே மகேந்திரா ஸ்கார்பியோ வகை சிற்றுந்தொன்று படையினரின் பேருந்து ஒன்றில் மோதி வெடித்தது. இந்தச் சிற்றுந்தில் சுமார் 350 கிலோ எடைகொண்ட வெடிபொருட்கள் இருந்ததாகவும், அதனை \"அதில் அகமது தார்\" என்பவர் ஓட்டிவந்ததாகவும் விசாரணையில் தெரியவந்தன. இந்தத் தாக்குதலில் 76 ஆவது பட்டலியனைச் சேர்ந்த நாற்பதிற்கும் மேற்பட்ட காவல்படையினர் இறந்ததாகச் செய்திகள் தெரிவித்தன. இத்தாக்குதலை ஏற்படுத்திய அதில் அகமது தார் என்பவர் ககபோரா பகுதியைச் சேர்ந்த 20 வயதுடையவராவார். இத்தாக்குதலுக்குப் பாக்கிஸ்தானிய ஆயுதக்குழுவான ஜெய்ஸ்-இ-முகமது பொறுப்பேற்று, அதில் அகமத்தின் காணொளியையும் வெளியிட்டது. அந்தக் காணொளியில் “ஒரு வருடத்திற்கு முன்பு, நான் ஜெய்ஷில் இணைந்தேன். நீண்ட காத்திருப்பிற்கு பின்பு இந்த தாக்குதலை நடத்தியுள்ளேன். இந்த வீடியோவை நீங்கள் காணும் போது, நான் சொர்க்கத்தில் மகிழ்ச்சியுடன் இருப்பேன்” என்று கூறியுள்ளார்.\n1989 ஆம் ஆண்டிற்குப் பின்னர் பாதுகாப்புப் படையினர் மீது நிகழ்ந்த கொடூரமான தாக்குதலாக பிபிசி செய்தி நிறுவனம் குறிப்பிட்டது.\n\nஉத்தரப்பிரதேசத்தைச் சேர்ந்த பன்னிரண்டு வீரர்களும், ராஜஸ்தானைச் சேர்ந்த ஐந்து வீரர்களும், பஞ்சாப் மாநிலத்தைச் சேர்ந்த நான்கு வீரர்களும், தமிழ் நாடு, மேற்கு வங்கம், மகாராஷ்டிரா, உத்தரகாண்ட், ஒடிசா மற்றும் பீகார் மாநிலங்களைச் சேர்ந்த தலா இரண்டு வீரர்களும், அஸ்ஸாம், கேரளா, கருநாடகா, மத்தியப் பிரதேசம், ஹிமாச்சல் பிரதேசம் மற்றும் ஜம்மு & காஷ்மீர் மாநிலங்களைச் சேர்ந்த தலா ஒரு வீரர்களும் இத்தாக்குதலில் இறந்துள்ளதாக அடையாளம் காணப்பட்டனர். அதில் தூத்துக்குடி மாவட்டம் சவலாப்பேரியைச் சேர்ந்த கணபதி என்பவரது மகன் க. சுப்பிரமணியன்(28) மற்றும் அரியலூர் மாவட்டம், கார்குடியைச் சேர்ந்த சின்னையன் என்பவரது மகன் சி. சிவசந்திரன் என்பவர்கள் தமிழ்நாட்டைச் சேர்ந்த வீரர்களாவார்கள்.\n\nSection::::விசாரணை.\nதேசிய புலனாய்வு முகமை ஜம்மு காஷ்மீர் காவல்துறையுடன் இணைந்து விசாரணை செய்து வருகின்றது.\n\nSection::::எதிர்வினைகள்.\nSection::::இந்தியா.\nஇந்திய பிரதமர் நரேந்திர மோடி தனது கடுமையான கண்டனைத்தைப் பதிந்து, வீரர்களின் உயிரிழப்பு வீண்போகாது என இரங்கல் தெரிவித்தார். மேலும் இதற்குக் காரணமானவர்கள் தண்டிக்கப்படுவார்கள் என்றார். காங்கிரஸ் தலைவர் ராகுல் காந்தி ஒன்றிய அரசு இந்த விவகாரத்தில் எடுக்கும் முடிவுக்கு முழு ஆதரவு அளிப்பதாகத் தெரிவித்தார். உள்துறை அமைச்சர் ராஜ்நாத் சிங் ஆலோசனைக்குப் பின்னர் பாக்கிஸ்தானில் உள்ள இந்தியத் தூதரை நாடு திரும்ப உத்தரவு வழங்கப்பட்டது. பாக்கிஸ்தானின் வர்த்தக அந்தஸ்தை இந்தியா திரும்பப் பெற்றது, மேலும் பாக்கிஸ்தானை உலக அரங்கில் தனிமைப்படுத்தப் போவதாகவும் கூறியது. ஜம்மு காஷ்மீரில் முழுக்கடை அடைப்பு நடந்து, பல இடங்களில் வன்முறை வெடித்தது. தாக்குதலில் உயிரிழந்த தமிழ்நாட்டைச் சேர்ந்த இருவருக்கும் தலா 20 லட்சம் இழப்பீட்டைத் தமிழக அரசு அறிவித்தது. உத்தரப் பிரதேச மாநில அரசு உயிரிழந்த இம்மாநில வீரர்கள் பன்னிரண்டு பேருக்குத் தலா 25 லட்சம் இழப்பீடாக அறிவித்தது.\n\n\nSection::::அனைத்துலகம்.\nபிரான்சு, சீனா, வங்காளதேசம், நேபாளம், பூட்டான், இசுரேல், ஆப்கானித்தான் சிங்கப்பூர் மற்றும் மாலைத்தீவுகள் போன்ற நாடுகளும் இத்தாகுதலைக் கண்டித்தன.\n\n"}
{"id": "433865", "url": "https://ta.wikipedia.org/wiki?curid=433865", "title": "டிரைபுரோமோயெத்தனால்", "text": "டிரைபுரோமோயெத்தனால்\n\nடிரைபுரோமோயெத்தனால் (\"Tribromoethanol\") என்பது CHBrO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவொரு மயக்க மருந்தாகும். விலங்குகளை குறிப்பாக கொறிணிகளை அறுவைச் சிகிச்சைக்கு முன்னதாக மயங்கச் செய்ய இச்சேர்மம் பயன்படுத்தப்படுகிறது . மூவிணைய அமைல் ஆல்ககாலில் ஒரு கரைசலாக சேர்க்கப்பட்டு அவெர்ட்டின் என்ற வணிகப்பெயரில் இது சந்தைப்படுத்தப்படுகிறது . விரைவாகவும் ஆழ்ந்த மயக்கத்திற்கு அழைத்துச் செல்லவும் அறுவைச் சிகிச்சைக்குப் பின்னர் அதே வேகத்தில் முழுமையாக மயக்கம் தெளியவும் டிரைபுரோமோயெத்தனால் பயனாகிறது .\n\nஇருபதாம் நூற்றாண்டின் முதல் பாதியில் டிரைபுரோமோயெத்தனால் பரவலாக மனிதர்களுக்கும் பொதுவாக ஒரு மயக்க மருந்தாக பயன்படுத்தப்பட்டு வந்தது . \nகாமா-அமினோபியூட்டைரிக் அமிலத்தையும், கிளைசீன் ஏற்பிகளையும் தடுக்கும் நேர்மறை மாற்றுத்தூண்டி பண்பேற்றியாக டிரைபுரோமோயெத்தனால் செயல்படுவதாக மின் உடலியங்கியல் ஆய்வுகள் தெரிவிக்கின்றன. தொடர்புடைய 2,2,2-டிரைகுளோரோயெத்தனால் வழிமுறையைப் போன்ற ஒரு திட்டத்தை இங்கும் காணமுடிகிறது. \nபுரோமல் ஐதரேட்டு எனப்படும் 2,2,2-டிரைபுரோமோயெத்தனால்-1,1-டையால் என்ற சேர்மமும் ஓர் அங்கீகரிக்கப்பட்ட விலங்குகளுக்கான பொது மயக்கமருந்தாக கருதப்படுகிறது. இது வளர்சிதை மாற்றத்தினால் டிரைபுரோமோயெத்தனாலாக மாற்றப்பட்டு செயல்படுகிறது . \n"}
{"id": "433868", "url": "https://ta.wikipedia.org/wiki?curid=433868", "title": "அம்ரிதா சிங்", "text": "அம்ரிதா சிங்\n\nஅம்ரிதா சிங் (Amrita Singh) (பிறப்பு:பிப்ரவரி 9, 1958). இவர் ஓர் இந்திய திரைப்பட மற்றும் தொலைக்காட்சி நடிகை ஆவார். அவர் 80 மற்றும் 90 களில் பிரபலமான நடிகையாக இருந்தார். இவர் தற்போதும் திரைப்படத்திலும் தொலைக்காட்சி நிகழ்ச்சிகளிலும் ஒரு சில பாத்திரங்களில் தோன்றி வருகிறார்.\n\nSection::::ஆரம்ப வாழ்க்கை.\nஅம்ரிதா சிங்கின் தாயார் ருக்சானா சுல்தானா முஸ்லீம் மதத்தைச் சேர்ந்தவர் இவரது சீக்கிய தந்தையான, இராணுவ அதிகாரி ஷிவிந்தர் சிங் ஒரு நிலப்பிரபுத்துவ குடும்பத்தில் இருந்து வந்தவர். 1970 களில் அவரது தாயார் இந்தியாவின் நெருக்கடி நிலையின் போது சஞ்சய் காந்தியுடன் அரசியல் தொடர்பில் இருந்தார்.\n\nSection::::தொழில்.\nSection::::1983 முதல் 1993.\n1983 ஆம் ஆண்டில் பாலிவுட் படமான 'பேதாப்' திரைப்படத்தில் சன்னிதியோலுடன் இணையாக அறிமுகமான சிங், பின்னர், மிகப் பெரிய வெற்றிகளைப் பெற்ற 'சன்னி' (1984), 'மர்த்' ,'சாஹேப்' (1985), 'சாமலி கி ஷாடி' மற்றும் 'நாம்' (1986), குத்கர்ஸ் (1987) போன்ற பல படங்களில் நடித்துள்ளார். சன்னி தியோல் மற்றும் சஞ்சய் தத் உடன் மட்டுமல்லாமல் 1980 களின் இரு முக்கிய நடிகர்களான அனில் கபூர் மற்றும் அமிதாப் பச்சன் போன்ற நடிகர்களுடனும் வெற்றிகரமான கதாநாயகியாக நடித்துள்ளார். முன்னணி பாத்திரங்களில் நடித்து வந்த இவர் பின்னாளில் 'ராஜு பான் கயா ஜென்டில்மேன்', (1992) மற்றும் 'ஆய்னா' (1993) போன்ற படங்களில் துணை நடிகையாகவும் நடித்துள்ளார். இதற்காக அவர் பிலிம்ஃபேர் சிறந்த துணை நடிகை விருது வென்றார். அமிர்தா சிங் பாலிவுட் சகாப்தத்தின் சின்னமாக விளங்குகிறார். அவரது பளபளப்பான அலங்காரம், அவரது உடை மிகவும் புகழ் பெற்றதாக விளங்கியது. அவரது நடிப்பில் வந்த 'பேத்தாப்' , 'நாம்' , 'சாகப்' ,' சாமலி கி ஷாடி' , 'ஆய்னா' போன்ற படங்களின் உரையாடல்கள் மற்றும் இசைக் காட்சிகள் இன்றும் மக்கள் மனதில் நீங்காத நினைவுகளாக உள்ளது. அவர் குடும்ப வாழ்க்கைக்கு திரும்ப எண்ணி ஓய்வு பெற முடிவு செய்தார் பின்னர் 1993 ஆம் ஆண்டு கடைசியாக ரங் என்ற திரைப்படத்தில் அவர் நடித்துள்ளார்.\n\nSection::::2002 முதல் தற்போது வரை.\nஅம்ரிதா 2002 ஆம் ஆண்டில் 'மார்ச் 23, 1931: ஷஹீத்' திரைப்படத்தில் மீண்டும் நடிக்கத் தொடங்கினார். இதில் பகத் சிங்காக நடித்த பாபி தியோலின் தாயாராக நடித்தார். 2005 இல் ஸ்டார் பிளஸ் தொலைகாட்சியில் ஏக்தா கபூர் இயக்கத்தில் ஒளிபரப்பப்பட்ட காவ்யாஞ்சலி என்ற குடும்ப நாடகத்தில் சிங் எதிர்மறை பாத்திரத்தில் நடித்தார், அது பெரும் புகழ் பெற்றுத்தந்தது.\n\nஅவரது நடிப்பு பயணத்தில் 2010 ல் 'காஜரே' படத்தில் தொடர்ந்து நடித்தார், மேலும் யாஷ் ராஜ் பிலிம்ஸ் தயாரித்த 'அவுரங்கசீப்' படத்தில் தோன்றினார். இருபது ஆண்டுகளுக்குப் பின்னர் ஜாக்கி செராபபுடன் இணைந்தார். 2014 ஆம் ஆண்டில், தர்மா புரொடக்சன்ஸ் தயாரித்த \"2 ஸ்டேட்ஸ்\" திரைப்படத்தில், நடிகர் அர்ஜுன் கபூரின் தாயாராக நடித்தார். இத்திரைப்படம் ஏப்ரல் 18, 2014 அன்று வெளியிடப்பட்டது. 2016 ஆம் ஆண்டில், டைகர் ஷெராபின்' யின் தாயாக \"பிளையிங் ஜாட்\" படத்தில் அவர் தோன்றினார், அண்மையில் 2017 ஆம் ஆண்டில் பாராட்டப்பட்ட \"இந்தி மீடியம்\" என்ற நாடகத்தில் முன்னணி பாத்திரத்தில் தோன்றினார்.\n\nSection::::தனிப்பட்ட வாழ்க்கை.\nஅம்ரிதா சிங் நடிகர் சைஃப் அலி கானை 1991 இல் இஸ்லாமிய திருமண முறைப்படி திருமணம் செய்து கொண்டார். அம்ரிதாவை விட பன்னிரண்டு வயது இளையவரான சைஃப் அலி கான் முன்னாள் இந்திய டெஸ்ட் கிரிக்கெட் கேப்டனின் மன்சூர் அலி கான் பட்டோடி மற்றும் ஷர்மிளா தாகூர். ஆகியோரது மகனாவார். சர்ச்சைகள் இருந்தபோதிலும், அவர்கள் திருமணம் செய்துகொண்டார்கள். அம்ரிதா தனது திருமணத்திற்குப் பிறகும் நடித்துக்கொண்டிருந்தார். பதிமூன்று வருடங்களுக்குப் பிறகு இந்த இணை 2004இல் விவாகரத்து பெற்றது.\n\nஅவர்களுக்கு சாரா அலி கான் என்ற மகளும் (1995) இப்ராஹிம் அலி கான் (2001) என்ற மகனும் உண்டு. சாரா கொலம்பியா பல்கலைக்கழகத்தில் பட்டம் பெற்றார். இப்ராஹிம் அலி கான் இங்கிலாந்தில் படிக்கிறார். இப்ராஹிம் 'தஷான்' என்றத் திரைப்படத்தில் குழந்தை நட்சத்திரமாக நடித்தார். சாரா அலி கான் தனது முதல் படமான கேதார்நாத் என்ற படத்தில் டிசம்பர் 7, 2008 அன்று அறிமுகமானார்.\n"}
{"id": "433869", "url": "https://ta.wikipedia.org/wiki?curid=433869", "title": "2-புரோமோபுரோப்பேன்", "text": "2-புரோமோபுரோப்பேன்\n\n2-புரோமோபுரோப்பேன் (\"2-Bromopropane\") என்பது CHCHBrCH என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஐசோபுரோப்பைல் புரோமைடு, 2-புரோப்பைல் புரோமைடு என்ற பெயர்களாலும் இச்சேர்மம் அழைக்கப்படுகிறது. ஆலசனேற்றம் செய்யப்பட்ட ஒரு நீரகக் கரிமமாக இதை வகைப் படுத்துகிறார்கள். நிறமற்ற நீர்மமாகக் காணப்படும் இச்சேர்மம் கரிமத் தொகுப்பு வினைகளில் ஐசோபுரோப்பைல் வேதி வினைக்குழுவை அறிமுகப்படுத்த வேதிவினைகளில் பயன்படுத்தப்படுகிறது. ஐசோபுரோப்பேனாலுடன் ஐதரோபுரோமிக் அமிலத்தைச் சேர்த்து சூடு படுத்தி 2-புரோமோபுரோப்பேன் தயாரிக்கப்படுகிறது.\nSection::::தயாரிப்பு.\nஆல்க்கைல் புரோமைடுகளிலிருந்து சாதாரண வேதிவினை முறையில் 2-புரோமோபுரோப்பேன் தயாரிக்கப்படுகிறது. ஐசோபுரோப்பனாலுடன் பாசுபரசு மற்றும் புரோமின் சேர்த்து வினைபுரியச் செய்து 2-புரோமோபுரோப்பேன் தயாரிக்கப்படுகிறது. பாசுபரசு டிரைபுரோமைடை ஐசோபுரோப்பனாலுடன் சேர்த்தும் இதைத் தயாரிக்கலாம். \nSection::::வினைகள்.\nபுரோமின் அணு இரண்டாம் நிலையில் இருப்பதால் அது மூலக்கூறை எளிமையாக ஐதரோ ஆலைடு நீக்கத்திற்கு அனுமதிக்கிறது. எனவே புரோப்பீன் உருவாகி ஒரு வாயுவாக வெளியேறுகிறது. இதன் விளைவாக இவ்வினைப்பொருளை வலிமையான காரங்களை விலக்கி பொட்டாசியம் கார்பனேட்டு போன்ற மிதமான காரங்களுடன் இணைத்து பயன்படுத்துகிறார்கள். \nSection::::முன்பாதுகாப்பு.\nபொதுவாகவே ஆல்கைலேற்றும் முகவர்கள் புற்றுநோய் ஊக்கிகளாகும்.\n"}
{"id": "433876", "url": "https://ta.wikipedia.org/wiki?curid=433876", "title": "புல்வாமா", "text": "புல்வாமா\n\nபுல்வாமா (புல்காம் என்றும் அறியப்பட்டது) சம்மு காசுமீர் மாநிலத்தின் புல்வாமா மாவட்டத்தில் உள்ள ஒரு நகரம். இது மாநிலத்தின் கோடைகாலத் தலைநகரான சிறீநகரிலிருந்து 40 கி.மீ தொலைவில் உள்ளது. இவ்வூர் பால் உற்பத்திக்குப் பெயர் பெற்றது.\n\nSection::::புவியியல்.\nபுல்வாமா நகரம் பாகையில் அமைந்துள்ளது. இந்நகரம் கடல் மட்டத்தில் இருந்து 1630 மீட்டர் உயரத்தில் உள்ளது.\n\nSection::::வரலாறு.\nசட்டம் ஒழுங்கினை தீவிரமாகப் பேணவும் பரவலான முன்னேற்றத்தை ஏற்படுத்தவும் புல்வாமா மாவட்டம் 1979-இல் ஏற்படுத்தப்பட்டது. இம்மாவட்டத்தில் 550 கிராமங்கள் உள்ளன.\n\n2019 பிப்ரவரி 14-ஆம் நாள் நடந்த தற்கொலை தீவிரவாதத் தாக்குதலில் 44 மத்திய பாதுகாப்புக் காவற்படை வீரர்கள் கொல்லப்பட்டனர். இது காசுமீரில் நேர்ந்த மிக மோசமான தாக்குதல்களில் ஒன்றாகும்.\n"}
{"id": "433890", "url": "https://ta.wikipedia.org/wiki?curid=433890", "title": "அர்பா கரீம்", "text": "அர்பா கரீம்\n\nஅர்பா அப்துல் கரீம் ரன்தவா(arfa karim) (2 பெப்ரவரி 1995 - 14 ஜனவரி 2012) பாகிஸ்தானை சேர்ந்த மாணவி மற்றும் கணினி மேதை. 2004 ஆம் ஆண்டு தனது ஒன்பதாவது வயதில் மைக்ரோசொப்ட் தொழில் முறை சான்றிதழைப் பெற்றார். பத்தாவது வயதில் விமான அனுமதிபத்திரம் கிடைக்கப் பெற்றார். கின்னஸ் சாதனைப் புத்தகத்தில் இவரது பெயர் பதியப்பட்டுள்ளது. பல்வேறு சர்வதேச மன்றங்கள் கலந்துக் கொண்ட தொழினுட்ப வல்லுனர்களின் மாநாட்டில் (டெக்-எட் டெவலப்பர்ஸ் கான்பரஸ்) பாகிஸ்தானை பிரதிநிதித்துவப்படுத்தி கலந்து கொண்டார். 2005 இல் பிரய்ட் ஒப் பெர்பாமன்ஸ் ஜனாதிபதி விருதை பெற்றுக் கொண்டார். லாகூரில் அமைந்துள்ள சயன்ஸ் பார்க் பின் நாளில் இவரது பெயரால் அர்பா சொப்ட்வேர் டெக்னாலஜி பார்க் என்ற பெயர் பெற்றது. ஐக்கிய அமெரிக்காவில் அமைந்துள்ள மைக்ரோசொப்ட் தலைமையகத்துக்கு அதன் நிறுவனரான பில்கேட்ஸ்சினால் இவர் அழைக்கப்பட்டார். 2012 ஜனவரியில் தனது 16வது வயதில் மாரடைப்பால் மரணமானார்.\n\nSection::::வாழ்க்கை.\nஅர்பா பைசலாபாத், பஞ்சாப் பாகிஸ்தானில் பிறந்தார். இவர் பஞ்சாபி தத் குடும்ப வழி வந்தவர். \nமைக்ரோசொப்ட் தலைமையகத்திற்கு சென்று பாகிஸ்தான் திரும்பிய பின் பல பத்திரிகைகள் மற்றும் தொலைக்காட்சி அலைவரிசைகள் நேர்காணல் கண்டன. மைக்ரோசொப்ட் மென்பொருள் அபிவிருத்தி துணைத் தலைவரான எஸ். சோமசேகர் என்பவர் தமது வலைப்பதிவில் அர்பாவை பற்றி குறிப்பிட்டுள்ளார். 2 ஆகஸ்ட் 2005 இல் பாத்திமா ஜின்னா அவர்களின் 113வது பிறந்த தினத்தில் பாகிஸ்தான் பிரதமர் சுகட் அஸிசினால் அர்பாவிற்கு பாத்திமா ஜின்னா தங்கப் பதக்கம் வழங்கப்பட்டது. 2005 ஆம் ஆண்டு ஆகஸ்டில் சலாம் பாகிஸ்தான் யூத் விருது பாகிஸ்தான் ஜனாதிபதியால் வழங்கப்பட்டது. அதே ஆண்டில் பிரய்ட் ஒப் பர்பாமன்ஸ் விருதும் பெற்றார். அர்பா பாகிஸ்தான் தொலைதொடர்பு நிறுவனத்தின் விளம்பர தூதராகவும் பணியாற்றியுள்ளார்.\n\nSection::::அங்கீகாரம்.\nஅர்பா அமெரிக்கா சென்று பாகிஸ்தான் திரும்பிய பின் பல நேர்காணல்களை வழங்கினார். பல்வேறு சர்வதேச மாநாடுகள் மற்றும் உச்சி மாநாடுகளில் கலந்து கொண்டார். பாகிஸ்தான் ஜனாதிபதி மற்றும் பிரதமரிடம் இருந்து விருதுகளை பெற்றுக் கொண்டார். பாகிஸ்தானின் பிரய்ட் ஒப் பார்போமன்ஸ் விருதை பெற்ற இளவயதினர் இவராவார். 2006 ஆம் ஆண்டு மைக்ரோசொப்ட் நிறுவனத்தால் பார்சிலோனாவில் நடைபெற்ற மாநாட்டில் உரையாற்றினார் என்பது குறிப்பிடத்தக்கது.\n\nSection::::சர்வதேச மன்றங்களில் பிரதிநிதித்துவம்.\nஅர்பா பல்வேறு சர்வதேச மன்றங்களில் பாகிஸ்தானை பிரதிநிதித்துவப்படுத்தியிருக்கின்றார். துபாயில் இரண்டு வாரகாலம் நடைபெற்ற பாகிஸ்தான் தகவல் தொழினுட்ப வல்லுனர்களின் மன்றத்திற்கு அழைக்கப்பட்டார். பாகிஸ்தான் தூதர் உட்பட பல பிரமுகர்கள் கலந்து கொண்டனர். அப்பயணத்தின் போது அர்பாவிற்கு பல்வேறு விருதுகளும் மடிகணனி உட்பட பல பரிசுகளும் வழங்கப்பட்டன. 2006 ஆமர ஆண்டு பார்சிலோனாவில் நடைபெற்ற டெக்-எட் வல்லுனர்களின் மாநாட்டில் கலந்து கொள்ள மைக்ரோசொப்ட் நிறுவனத்தினால் அர்பாவிற்கு அழைப்பு விடுவிக்கப்பட்டது. இம் மாநாட்டில் 5000 பேர் கலந்து கொண்டனர். அவர்களில் இவர் மட்டுமே பாகிஸ்தானியர்.\n\n\nSection::::இறப்பு.\nஅர்பா 2011 ஆம் ஆண்டில் தனது 16வது வயதில் லாகூர் கிராமர் பாடசாலை பாரகன் வளாகத்தில் உயர் தரத்தில் இரண்டாம் ஆண்டில் படித்துக் கொண்டிருந்தார்.\n\n22 திசம்பர் 2011 இல் வலிப்புத் தாக்கத்தை தொடர்ந்து ஏற்பட்ட மாரடைப்பால் பாதிக்கப்பட்டார். இதனால் இவரது மூளை பாதிப்புக்குள்ளானது. லாகூரின் கம்பய்ன்ட் மிலிட்டரி வைத்தியசாலையில் கவலைக்கிடமான நிலையில் அனுமதிக்கப்பட்டார்.\n\n9 ஜனவரி 2012 இல் மைக்ரோசொப்ட் நிறுவனத்தின் தலைவர் பில்கேட்ஸ் அர்பாவின் பெற்றோர்களையும் வைத்தியர்களையும் தொடர்பு கொண்டார். சர்வதேச மருத்திவர்களின் சிறப்பு குழுவொன்று உள்ளூர் மருத்துவர்களுடன் தொலை தொடர்பில் இருந்து நோயறிதல் மற்றும் சிகிச்சையில் உதவினர். உள்ளூர் மருத்துவர்கள் அர்பாவின் சிக்கலான உடல் நிலை காரணமாக வேறு மருத்துவமனைக்கு மாற்றும் விருப்பத்தை நிராகரித்தனர். பில்கேட்ஸ் அர்பாவின் சிகிச்சையின் செலவை ஏற்றுக் கொள்வதாக கூறினார்.\n\n13 ஜனவரி 2012 இல் அர்காவின் உடல்நிலையில் சிறிது முன்னேற்றம் தென்பட்டது.\n\n14 ஜனவரி 2012 இல் அவரது 16வது வயதில் மரணமானார். மறுநாள் அவரது இறுதிச்சடங்கு நடைபெற்றது. பஞ்சாப் முதலமைச்சர் சஹ்பாஸ் சரீப் இறுதிச்சடங்கில் கலந்து கொண்டார். சாக் இல. 4ஜேபி ராம் திவாலி பைசலாபாத்தில் அடக்கம் செய்யப்பட்டார்.\n\nSection::::அர்பா டெக்னாலஜி பார்க்.\nலாகூரில் அமைந்துள்ள அர்பா டெக்னாலஜி பார்க் பாகிஸ்தானின் மிகப் பெரிய தொழினுட்ப தொலைத்தொடர்பு நிறுவனமாகும். சர்வதேச தரம், வசதிகளைக் கொண்டது. லாகூர் டெக்னாலஜி பார்க் என்ற பெயரில் கட்டப்பட்ட இந் நிறுவனம் 15 ஜனவரி 2012 இல் அர்பாவின் ஞாபகார்த்தமாக அவரது சாதனைகளை நினைவு கூறும் முகமாக அர்பா டெக்னாலஜி பார்க் ஆக பெயர் மாற்றம் செய்யப்படுவதாக பஞ்சாப் முதலமைச்சர் சஹபாஸ் சரீப் அறிவித்தார்.\n\n"}
{"id": "433892", "url": "https://ta.wikipedia.org/wiki?curid=433892", "title": "லாசுக்கர் எதிர் பௌவர்", "text": "லாசுக்கர் எதிர் பௌவர்\n\nலாசுக்கர் எதிர் பௌவர் (\"Lasker versus Bauer\") இடையிலான போட்டி 1889 ஆம் ஆண்டு ஆம்சுடர்டாமில் நடைபெற்றது. மிகவும் பிரபலமான ஆட்டங்களில் ஒன்றான இந்தப் போட்டியில் எதிரியின் ராசாவைச் சுற்றியுள்ள சிப்பாய் அரணை உடைக்க லாசுக்கர் தன்னுடைய இரண்டு மந்திரிகளையும் தியாகம் செய்து, ஆட்டத்தின் இறுதியில் போட்டியில் வெற்றி பெறுகிறார் . \nஇதேபோன்ற தியாக உத்தி அதன் பின்னர் பல போட்டி ஆட்டங்களில் எதிரொலித்தது. குறிப்பாக 1914 இல் செயிண்ட் பீட்டர்சுபெர்க்கில் நிம்சோவிட்ச்சு எதிர் தார்ரசு இடையிலான ஆட்டம், 1982 இல் லுசெர்னில் நடைபெற்ற மைல்சு எதிர் பிரௌனே ஆட்டம் மற்றும் 2003 இல் நடைபெற்ற போல்கார் எதிர் கார்போவ் ஆட்டம் போன்றவை சில உதாரணங்களாகும். \n\nபௌவருக்கு எதிரான இப்போட்டி லாசுக்கரின் சதுரங்க வாழ்க்கையின் தொடக்க காலத்தில் நிகழ்ந்தது. 1889 ஆம் ஆண்டு நடைபெற்ற ஆம்சுடெர்டாம் சதுரங்கப் போட்டியின் முதல் சுற்றில் இந்த ஆட்டம் நடைபெற்றது. அப்போட்டியில் லாசுக்கர் மிகச் சிறப்பாக 6/8 என்ற புள்ளிகளை வென்று இரண்டாவது இடத்தைப் பிடித்தார். முதலிடத்தைப் பிடித்த அமோசு பார்னைவிட இது ஒரு புள்ளி குறைவாகும். அக்காலத்தில் மிகச் சிறந்த சதுரங்க வீர்ர்க்களாகக் கருதப்பட்ட யேம்சு மேசன், இசிதோர் கன்சுபெர்க் ஆகியோரைக்காட்டிலும் இது அதிகமான புள்ளிகள் ஆகும். இவரிடம் தோற்ற பௌவர் போட்டியின் இறுதியில் 3.5/8 புள்ளிகள் மட்டுமே எடுத்தார்.\nஇக்குறிப்பிட்ட வகை தியாகம் செய்யும் உத்தி முன்னதாக 1884 இல் பர்ன் எதிர் ஓவென் ஆட்டத்திலும் நிகழ்ந்தது . ஆனால் ஓவென் அத்தியாக உத்தியை சரியாகக் கையாளததால் தோல்வியடைய நேரிட்டது. இருந்தபோதிலும் லாசுக்கருக்கு இவ்வுத்தி ஒரு உத்வேகத்தைக் கொடுத்தது. \n\nSection::::ஆட்டம்.\nவெள்ளை:இமானுவல் லாசுக்கர்</br>\nகருப்பு: யோகான் பௌவர்</br>\nதிறப்பு: பறவையின் சதுரங்கத் திறப்பு இசிஓ ஏ03</br>\n\n1. f4 d5 2. e3 Nf6 3. b3 e6 4. Bb2 Be7 5. Bd3 b6 6. Nc3 Bb7 7. Nf3 Nbd7 8. 0-0 0-0 9. Ne2 c5 10. Ng3 Qc7 11. Ne5 Nxe5 12. Bxe5 Qc6 13.Qe2 a6?? 14. Nh5 Nxh5 (படம்)\n13...a6 என்று கருப்பு நகர்த்தியது மிகப்பெரிய தவறு ஆகும். 13...g6 என்று விளையாடியிருந்தால் கருப்புக்கு சமநிலை ஆட்டம் அமைந்திருக்கும். பதிலாக இத்தவறான நகர்வு விளையாடப்பட்ட்தால் லாசுக்கருக்கு இந்த இரண்டு மந்திரி தியாக உத்தி தோன்றியது, இதனால் வெற்றி லாசுக்கரின் கைகளுக்கு எட்டும் வாய்ப்பு உருவாகிறது.</br> \n15. Bxh7+ Kxh7 16. Qxh5+ Kg8 17. Bxg7 Kxg7\nஇரண்டாவது தியாகத்தை ஏற்றுக்கொள்ள மறுத்தாலும் கருப்புக்கு எந்த உபயோகமும் இல்லை. \n\nஒருவேளை தியாகத்தை ஏற்றுக் கொள்ளாமல் கருப்பு 17...f5 என்று நகர்த்தினால் வெள்ளை 18.Be5 Rf6 19.Rf3 பின்னர் Rg3 என வெற்றியை நோக்கி நகரும். \n\n17...f6 என்று கருப்பு நகர்த்தினாலும் வெள்ளை அடுத்ததாக 18.Bh6 என்று நகர்த்தி வெற்றிக்கு மிக மிக நெருக்கத்தில் இருக்கும்.</br>\n18. Qg4+ Kh7 19. Rf3\n\nராசாவைக் காப்பாற்ற கருப்பு ராணியை இழந்தே ஆகவேண்டும். </br>\n19... e5 20. Rh3+ Qh6 21. Rxh6+ Kxh6 22. Qd7\n\nவெள்ளையின் இந்த நகர்வு கருப்பு மந்திரிகள் இரண்டையும் ஒரே நேரத்தில் தாக்கும் இரட்டை தாக்குதல் ஆகும். ராணியை இழந்தாலும் கருப்பிடம் போதுமான அளவுக்கு காய்கள் இருக்கின்றன. ஆனால் லாசுக்கர் தனக்கு கிடைத்த வாய்ப்பை பயன்படுத்திக் கொண்டு வெற்றியை நோக்கி பயணிக்கிறார்.</br>\n22... Bf6 23. Qxb7 Kg7 24. Rf1 Rab8 25. Qd7 Rfd8 26. Qg4+ Kf8 27. fxe5 Bg7 28. e6 Rb7 29. Qg6 f6 30. Rxf6+ Bxf6 31. Qxf6+ Ke8 32. Qh8+ Ke7 33. Qg7+ Kxe6 34. Qxb7 Rd6 35. Qxa6 d4 36. exd4 cxd4 37. h4 d3 38. Qxd3 1–0 \n\nகருப்பு தோல்வியை ஒப்புக் கொண்டு ஆட்ட்த்தை கைவிடுகிறார். \n\nSection::::மேற்கோள்கள்.\n .\n"}
{"id": "433894", "url": "https://ta.wikipedia.org/wiki?curid=433894", "title": "சன்னதி", "text": "சன்னதி\n\nசன்னதி (Sannati or Sannathi) இந்தியாவின் கர்நாடகா மாநிலத்தில், குல்பர்கா மாவட்டத்தில், சித்தபூர் வருவாய் வட்டத்தில், பீமா ஆற்றின் கரையில் அமைந்த கிராமம் ஆகும்.\n\nஇந்தியத் தொல்லியல் ஆய்வகம், இக்கிராமத்தில் 1986-இல் மேற்கொண்ட அகழாய்வில் கண்டெடுத்த, பிராகிருதம் மற்றும் பிராமி எழுத்துக்களில் எழுதப்பட்ட அசோகரின் பெயர் பொறித்த கல்வெட்டுகளால் இக்கிராமம் புகழ்பெற்றது. மேலும் அசோகர் மற்றும் அவரது மனைவிமார்களுடன் கூடிய சுண்ணாம்புக் கல் சிற்பம் இங்கு கிடைத்துள்ளது. \n\n\n\n"}
{"id": "433896", "url": "https://ta.wikipedia.org/wiki?curid=433896", "title": "இபோலா தீநுண்மம்", "text": "இபோலா தீநுண்மம்\n\nஇபோலா தீநுண்மம் (\"Ebola virus\", (; EBOV) என்பது தீநுண்ம பேரினங்களில் ஒன்றான \"இபோலாவைரசினுள்\" கண்டறியப்பட்ட ஆறு தீநுண்மங்களுள் ஒன்றாகும். அவற்றுள் இபோலா தீநுண்மம் உட்பட நான்கு தீநுண்மங்கள் மனிதன் மற்றும் ஏனைய பாலூட்டிகளின் உயிருக்கு பேராபத்து விளைவிக்கக் கூடிய தீநுண்மக் குருதிப்போக்குக் காய்ச்சலை ஏற்படுத்தக்கூடியன. அக்காய்ச்சல் இபோலா தீநுண்ம நோய் என அழைக்கப்படுகிறது. இபோலா தீநுண்மம் அதிகளவிலான மனித உயிரிழப்பை ஏற்படுத்தியதோடு, 2014ம் ஆண்டு மேற்கு ஆபிரிக்காவில் எபோலா நோய்ப் பரவலிற்கும் காரணமாக இருந்தது. 2013-2015 கால கட்டத்தில் ஏற்பட்ட இந்நோய்ப்பரவலினால் 11,310 பேர் உயிரிழந்தனர்.\n\nதொடக்கத்தில் இத்தீநுண்மத்திற்கும் இதன் பேரினத்திற்கும் \"சையர்\" என பெயரிடப்பட்டது. சையர் என்பது காங்கோ மக்கள் குடியரசின் முந்தைய பெயர் ஆகும். இவ்விடத்திலேயே இபோலா தீநுண்மம் முதலில் இணங்காணப்பட்டது. மார்பர்க் தீநுண்மத்தின் புதிய உறுப்பினர் என்றே இத்தீநுண்மம் ஆரம்பத்தில் சந்தேகிக்கப்பட்டது. எனினும் குழப்பங்களைத் தவிர்க்க 2010ம் ஆண்டில் இத்தீநுண்மத்திற்கு <nowiki>\"இபோலா தீநுண்மம்\" என பெயர் மாற்றப்பட்டது. தீநுண்ம வகைப்படுத்தலின் படி இபோலா தீநுண்மம் மொனோனிகேவைரலஸ் வரிசையில் பிலோவிரிடே குடும்பத்தில் இபோலாவைரஸ் பேரினத்தில் உள்ளடங்கும் சையர் இபோலாவைரஸ் இனத்தின் தனித்த உறுப்பினராக வகைப்படுத்தப்பட்டுள்ளது. இத்தீநுண்ம பரவலுக்கு பழ வௌவால்கள் இயற்கை காரணியாக அமைகின்றன என்று பரவலாகக் கருதப்படுகிறது. இத்தீநுண்மம் மனிதரிலிருந்து மனிதருக்கும், விலங்குகளிலிருந்து மனிதருக்கும் உடல் திரவம் ஊடாக பரவுகிறது.\n\nஏறத்தாழ 19000 நியூக்ளியோட்டைட் நீளம் கொண்ட தனித்த இழையுடைய இரைபோ கருவமிலமே(ஆர்.என்.ஏ) இபோலா தீநுண்மத்தின் மரபணுத்தொகை ஆகும். இம்மரபணுத்தொகை ஏழு புரத கட்டமைப்பைக் கொண்டது. அவை பின்வருமாறு: நியூக்ளியோபுரோட்டீன் (NP), VP35, VP40, GP, VP30, VP24, L.\n\nஇபோலா தீநுண்மத்தின் அதீத இறப்பு வீதத்தைக் (83-90%)<ref name=\"Elsevier/Academic Press\"></ref> காரணம் காட்டி உலக சுகாதார அமைப்பு இத்தீநுண்மத்திற்கு அபாயகர நோய்களை ஏற்படுத்தும் காரணிகள் குழுவில் நான்காம் தர நிலையை வழங்கியுள்ளது. மேலும் ஐக்கிய அமெரிக்க தேசிய ஒவ்வாமை மற்றும் தொற்றுநோய்கள் கழகம் இத்தீநுண்மத்தை ஒரு உயிரியல் ஆயுதமாகவும் வகைப்படுத்தியுள்ளது.\n\nSection::::கட்டமைப்பு.\nமுழுமையானதொரு இபோலா தீநுண்மம் நீண்ட உருளை அல்லது குழாய் வடிவத்திலிருக்கும். இதன் மேற்பரப்பில் கிளைக்கோப்புரதத்திலாலான முட்கள் பரவி காணப்படும். தீநுண்ம உறையால் மூடிய இத்தீநுண்மத்தினுள் எதிர் ஆர்.என்.ஏ மற்றும் சில புரதங்கள் உள்ளடங்கியிருக்கும். பொதுவாக இவ்வுருளை வடிவத்தின் விட்டம் 80 நானோ மீட்டர்களாகவும், நீளம் 800-1000 நானோ மீட்டர்களாகவும் இருக்கும். புரதத்தாலான முட்கள் 7-10 நானோ மீட்டர் உயரம் கொண்டதாகவிருக்கும். முழுமையான இபோலா தீநுண்மத்தின் மேற்பரப்பிலிருக்கும் முட்கள் மனித அல்லது விலங்கு கலத்தினுள் சென்று கலத்திலிருந்து தீநுண்ம உறையை உருவாக்கி தீநுண்மத்தை மூடுகிறது. தீநுண்ம உறைக்கும் தீநுண்ம கருவோட்டிற்குமிடையில் VP40, VP24 ஆகிய தீநுண்ம புரதங்கள் அமைந்துள்ளன. இத்தீநுண்ம அமைப்பின் மையத்தில் சில புரதங்களினாலான கருவோடு அமைந்துள்ளது. இதனுள் திருகுசுழல் வடிவிலான ஆர்.என்.ஏ உடன் NP, VP35, VP30, L ஆகிய புரதங்கள் பிணைந்துள்ளன. திருகுசுழல் ஆர்.என்.ஏ வின் விட்டம் 80 நானோமீட்டர்கள் ஆகும்.\n\nபொதுவாக உருளை வடிவத்தில் இத்தீநுண்மம் இருந்தாலும் இதன் தோற்றம் பல்வேறு வகையான வடிவங்களில் காணக் கிடைக்கின்றன. எளிமையான உருளை வடிவத்தை விட கிளை, எண் ஒன்பது, வளையம் போன்ற வடிவத்திலேயே அதிகம் அவதானிக்கப்படுகிறது.\n\nSection::::மரபணுத்தொகை.\nஅனைத்து இபோலா தீநுண்மமும் 18,959 முதல் 18,961 நியூக்ளியோட்டைட்டுகள் அளவு நீளமுடைய தனி இழை ஆர்.என்.ஏ மூலக்கூறைக் கொண்டிருக்கும். இத்தீநுண்மத்தின் மரபணுத்தொகை எட்டு புரத கட்டமைப்புகளை குறிமுறைப்படுத்தும். அவற்றில் ஏழு தீநுண்ம கட்டமைப்பினுள் உள்ளதும் மீதமுள்ள புரதம் மனித விலங்கு கலத்திலிருந்து எடுக்கப்பட்டதுமாகும். இபோலா தீநுண்மத்தின் மரபணு வரிசை பின்வருமாறு இருக்கும்: 3′ – தலை – புரதம் NP – புரதம் VP35 – புரதம் VP40 – புரதம் GP/sGP – புரதம் VP30 – புரதம் VP24 – புரதம் L – வால் – 5'. இதன் தலை மற்றும் வால்பகுதியில் தீநுண்ம படியெடுப்பு, புதிய தீநுண்மத்திற்கு தேவையான மரபணுவைக் கட்டுப்படுத்தல் ஆகியவற்றுக்கான சமிக்ஞைகள் அடங்கியிருக்கும்.\n\n"}
{"id": "433898", "url": "https://ta.wikipedia.org/wiki?curid=433898", "title": "ஜோன்னவாடா", "text": "ஜோன்னவாடா\n\nஜோன்னவாடா கிராமம் ஆந்திர மாநிலத்தின் நெல்லூர் மாவட்டத்தில் உள்ள புச்சிரெட்டிபாலம் வட்டத்தில் அமைந்துள்ளது. இது வடபெண்ணை ஆற்றின் கரையில் அமைந்ததுள்ள கிராமமாகும்.\n\nSection::::சிறப்பம்சம்.\nஇவ்வூரில் அருள்மிகு மல்லிகார்ஜுனா மற்றும் அருள்மிகு காமாட்சி அம்மன் திருக்கோவில் உள்ளது. காமாட்சி அம்மன் சக்தி தேவியின் அவதாரமாகக் கருதப்படுகிறது.\n"}
{"id": "433900", "url": "https://ta.wikipedia.org/wiki?curid=433900", "title": "வோல்கார்டு-எர்த்மான் வளையமாக்கல்", "text": "வோல்கார்டு-எர்த்மான் வளையமாக்கல்\n\nவோல்கார்டு-எர்த்மான் வளையமாக்கல் (\"Volhard–Erdmann cyclization\") என்பது ஆல்க்கைல் மற்றும் அரைல் தயோபீன்களை தயாரிக்கும் கரிம வேதியியல் தொகுப்பு வினையாகும். இவ்வினையில் டைசோடியம் சக்சினேட்டு அல்லது γ-ஆக்சோ அமிலம், 1,4-டைகீட்டோன்கள், குளோரோ அசிட்டைல்-பதிலிடப்பட்ட எசுத்தர்கள் போன்ற மற்ற 1,4-இரு வேதி வினைக்குழு சேர்மங்களுடன் பாசுபரசு எப்டாசல்பைடு சேர்த்து வினைப்படுத்தப்படுகிறது. யாகோபு வோல்கார்டு மற்றும் ஊகோ எர்த்மான் ஆகியோர் கண்டுபிடித்த காரணத்தால் வினை வோல்கார்டு-எர்த்மான் வளையமாக்கல் வினை என்ற பெயரால் அழைக்கப்படுகிறது . \nஇட்டகோனிக் அமிலத்தில் தொடங்கி 3-மெத்தில்தயோபீன் தயாரிப்பது இவ்வினைக்கு ஓர் உதாரணமாகும்:\n"}
{"id": "433904", "url": "https://ta.wikipedia.org/wiki?curid=433904", "title": "கீதா பாலி", "text": "கீதா பாலி\n\nகீதா பாலி (Geeta Bali) (1930 ‒ 21 ஜனவரி 1965) பாலிவுட்டின் பிரபலமான திரைப்பட நடிகை ஆவார். பாலிவுட் நட்சத்திரங்களில் மிக தன்னிச்சையான மற்றும் வெளிப்படையான நடிப்புக்காக அவர் பாராட்டப்பட்டார்.\n\nSection::::ஆரம்ப வாழ்க்கை.\nகீதா பாலி இந்தியா பிரிவதற்கு முன்பிருந்த பஞ்சாபில் உள்ள பாக்கித்தான் நகரில் சர்கோதா என்ற இடத்தில் ஹரிகிர்டன் கௌர் என்ற பெயருடன் 1930 இல் பிறந்தார். திரைப்படங்களில் நுழைந்து வெற்றி பெற்ற பிறகு இவரது குடும்பம் மும்பை சென்றது.\n\nSection::::தொழில்.\nகீதா பாலி குழந்தை 12 வயதில், 'தி காப்லெர்' என்ற படத்தில் குழந்தை நட்சத்திரமான தனது திரைப்பட வாழ்க்கையைத் தொடங்கினார். 'பத்னாமி' (1946) திரைப்படத்தில் கதாநாயகியாக அறிமுகமானார்.\nகீதா பாலி 1950 களில் நட்சத்திரமாக ஆனார். ராஜ் கபூருடன் \"பாவ்ரேநாய்ன்\" (1950) மற்றும் பிரித்விராஜ் கபூர் ஆகியோருடன் \"ஆனந்த மடம்\" போன்ற படங்களில் தோன்ற ஆரம்பித்தார். கபூர் குடும்பத்தில் திருமணம் செய்துகொண்ட பிறகு மற்ற நடிகைகளைப் போலல்லாது, பாலி அவரது மரணத்திற்கு முன்னர் வரை நடித்துக்கொண்டிருந்தார். அவரது கடைசி படம் \"ஜப் சீ தும்கோ தேகா ஹாய்\" 1963 ஆம் ஆண்டில் வெளிவந்தது. தனது 10 வருட திரை வாழ்க்கையில் 70 க்கும் மேற்பட்ட திரைப்படங்களை அவர் நடித்துள்ளார். சுரிந்தர் கபூர் தயாரிப்பாளராக பாலி உதவினார்.\n\nSection::::சொந்த வாழ்க்கை.\n1947 க்கு முன்னர் இவரது குடும்பம் அமிருதசரசுவில் வாழ்ந்தது. இவருடைய தந்தை கர்தார் சிங் ஒரு தத்துவவாதியாக அறியப்பட்டார். அவர் ஒரு சீக்கிய அறிஞர் மற்றும் சீக்கிய கீர்த்தனைகளை பாடுபவர். இவரது தாய்வழி தாத்தா, தாகத் சிங் (1870-1937), \"சீக்கிய கன்யா மஹாவித்யாலே\" என்ற பெண்கள் பள்ளியை ஃபெரோஸ்பூரில் 1904 இல் நிறுவினார். அவரது மூத்த சகோதரன் திக்விஜய் சிங் பாலி ஒரு திரைப்பட இயக்குனர் ஆவார். அவர் 1952 ஆம் ஆண்டில் அசோக் குமார் நடித்த \"ராக் ரங்\" என்ற திரைப்படத் பாரம்பரிய இசை மற்றும் நடனம், குதிரை சவாரி மற்றும் ஃபென்சிங் ஆகியவற்றைக் கற்றுக் கொள்வதை ஊக்குவித்தனர். அடிப்படைவாத சீக்கியர்கள் இவர் திரைப்படங்களில் நடிப்பதை விரும்பாததால் இவர்களின் குடும்பத்தை தங்கள் சமூகத்திலிருந்து புறக்கணித்தனர். (ஆதாரம்: அமர் பார்தி அம்ரிதா ப்ரிதம், டிசம்பர் 1982 'நாகமணி' பேட்டி)\n\n1955 ஆகஸ்ட் 23 அன்று கீதா \"காபி ஹவுஸ்\" படத்தில் தன்னுடன் நடித்த சம்மி கபூரை மணந்தார். இவர்களுக்கு ஆதித்யா ராஜ் கபூர் என்ற மகனும் , காஞ்சனா என்ற மகளும் உண்டு. ராஜீந்திர் சிங் பேடி. இயக்கத்தில் வெளிவந்த பஞ்சாபி திரைப்படமான \"எய்க் சதர் மெய்லி சி\" என்ற புதினத்தை தழுவி எடுக்கப்பட்ட \"ரனோ\" என்ற படத்தில் நடித்துவரும் போது 21 ஜனவரி 1965, பெரியம்மை நோயினால் காலமானார். திரைப்படத்தை தயாரித்து இயக்கியுள்ள பேடி, பாலி அந்த திட்டத்தை கைவிட்டார். 'எகத் சாடர் மெய்லி ஸி', என்ற திரைப்படத்தை அவரது இறுதி நெருப்பில் எரித்து விட்டதாக பின்னர் எழுதினார். \n\nSection::::திரைப்பட வரிசை.\nபரத் பூஷன் பாலாவுடன் - \"சுக ராத்\"(1948) \nமதுபாலாவுடன் \"துலாரி\" (1949) \nசுரையா, ரெஹ்மான் , பிரான் உடன் \"படி பெஹன்\" (1949) \nராஜ் கபூருடன், \"பாவ்ரே நெயின் \"(1950) \nதேவ் ஆனந்துடன் \"பாஸி\" (1951) \nஷேக் முக்தருடன் \"காயல்\" (1951) \n\"அல்பெலா\" (1951) \nபகவான் தாதாவுடன் \"ஜமீலா\" (1953) \nதேவ் ஆனந்துடன் \"ஜால்\" (1952) \nகுருதத்துடன், \"பாஸ்\" (1953) \nஅஜித் கானுடன் \"பராதாரி\" (1955) \n\"ஜெயிலர்\" (1958) \n\"மிஸ்டர் இந்தியா\" (1961), \nதேவ் ஆனந்துடன் \"கஸ்தி\" (1954)\n\n\"வாச்சன்\" '(1955) படத்திற்கான சிறந்த நடிகைக்கான பிலிம்பேர் விருதுக்கு பரிந்துரைக்கப்பட்டர் மற்றும்' 'கவி' '(1955) திரைப்படத்திற்காக சிறந்த துணை நடிகை விருது பெற்றார். ஆனந்த மடம் அவரது மறக்க முடியாத திரைப்படங்களில் ஒன்று\n"}
{"id": "433907", "url": "https://ta.wikipedia.org/wiki?curid=433907", "title": "அரங்கநாதசுவாமி ஆலயம், நெல்லூர்", "text": "அரங்கநாதசுவாமி ஆலயம், நெல்லூர்\n\nஅருள்மிகு அரங்கநாதசுவாமி ஆலயம் (ஸ்ரீதல்பகிரி ஸ்ரீரங்கநாதர் கோவில்) நெல்லூர் மாநகரில் வடபெண்ணை ஆற்றின் கரையில் அமைந்துள்ளது. நெல்லூர் மாநகரின் மிகவும் பழமைவாய்ந்த வைணவ ஆலயமான இது 12 ஆம் நூற்றாண்டில் கட்டப்பட்டது. ஆலய கோபுரம் 70 அடி உயரம் கொண்டது. கோபுரத்தின் உச்சியில் 10 அடியில் தங்கத்திலான கலசம் அமைக்கப்பட்டுள்ளது. இத்தனை காற்று கோபுரம் (தெலுங்கு:గాలిగోపురం-காலிகோபுரம்) என உள்ளூர் மக்கள் அழைப்பர். பங்குனி-சித்திரை தமிழ் மாதங்களில் திருவிழா கொண்டாடப்படுகிறது.\n\nSection::::முகவரி.\nஅருள்மிகு அரங்கநாதசுவாமி ஆலயம்,\n</br>ரங்கநாதர்ப்பேட்டை,\n</br>நெல்லூர்,\n</br>நெல்லூர் மாவட்டம்,\n</br>ஆந்திர மாநிலம்.\n</br>அஞ்சல்:524001\n</br>தொலைபேசி: 08612331156\n"}
{"id": "433910", "url": "https://ta.wikipedia.org/wiki?curid=433910", "title": "சிறுநீர்க் கழிப்பு", "text": "சிறுநீர்க் கழிப்பு\n\nசிறுநீர்க் கழிப்பு (Urination) என்பது சிறுநீர்ப்பை யிலிருந்து சிறுநீர் வடிகுழாய் மூலம் சிறுநீர் வெளியேறுவதைக் குறிக்கும். இது சிறுநீர்த்தொகுதியின் கழிவு வெளியேற்ற முறை ஆகும். இது மருத்துவ முறையில் சிறுநீர்கழிப்பு, வெளியேற்றம், அல்லது சில நேரங்களில் அரிதாகக் கழிப்பு எனப்படுகிறது, மேலும் பேச்சு வழக்கில் இது ஒன்றுக்குப் போதல், பெய்தல், மூத்திரம் கழித்தல் எனப் பல்வேறு பெயர்களால் அறியப்படுகிறது.\n\nஆரோக்கியமான மனிதர்கள் மற்றும் பல விலங்குகளுக்கு சிறுநீர்க் கழித்தல் என்பது தன்னார்வக் கட்டுப்பாட்டின் கீழ் உள்ளது. மழலைகள் சில வயது முதிர்ந்தோர், நரம்பியல் ரீதியாகப் பாதிப்பு உள்ளவர்கள் ஆகியோருக்கு சிறுநீர்க்கழித்தல் என்பது ஒரு அனிச்சைச் செயலாக நடைபெறும். வயது முதிர்ந்த மனிதர்கள் நாளொன்றுக்கு ஏழு தடவை சிறுநீர் கழிப்பது வழக்கமானதாகும்.\n\nசில விலங்குகளில், கூடுதலாகக் கழிவுப்பொருட்களை வெளியேற்றுவது அல்லது சிறுநீர் கழித்தல் என்பது அதன் எல்லைகளைத் தீர்மானிப்பதாக இருக்கலாம். அல்லது கீழ்ப்படிதலை வெளிப்படுத்தலாம். அல்லது தனது இணைக்காகவும் இருக்கலாம். உடலியல் ரீதியாக, சிறுநீர்க் கழித்தல் மைய நரம்பு மண்டலம், தன்னியக்க நரம்பு மண்டலம், உடற்காப்பு நரம்பு மண்டலம் ஆகியவற்றினிடையே உள்ள ஒருங்கிணைப்பால் நிகழ்கிறது. பான்டின் சிறுநீர் மையம், பெரிக்யூக்யூக்டல் சாம்பல் மற்றும் பெருமூளைப் புறணி ஆகியவை உள்ளிட்ட மூளை மையங்கள் சிறுநீர்க்கழித்தலைக் கட்டுப்படுத்துகின்றன. நஞ்சுக்கொடிசார் பாலூட்டிகளில் சிறுநீரானது ஆண்குறி அல்லது யோனியில் உள்ள திறப்பு மூலம் வெளியேற்றப்படுகிறது. \n\nசிறுநீர் கழிப்பதில் முக்கியப் பங்கு வகிக்கும் உறுப்புகள், சிறுநீர்ப்பை மற்றும் சிறுநீர்வழி ஆகும். டெட்ரூசர் என அறியப்படுகிற மென்மையான சிறுநீர்ப்பை தசையானது லும்பார் தண்டுவட நரம்பிழைகளிலிருந்து வரும் சிம்பதெடிக் நரம்புமண்டல இழைகள் மற்றும் திருவெலும்பு முள்ளந்தண்டிலிருந்து வரும் பாரா சிம்பதெடிக் இழைகள் ஆகியற்றுடன் இணைக்கப்பட்டுள்ளது]]. இடுப்பெலும்பு நரம்புகளில் உள்ள நரம்பிழைகள் வழியே சிறுநீர்ப்பையில் சிறுநீர் உட்செல்கிறது. சிறுநீர்ப்பைக்குச் செல்லும் பாராசிம்பதடிக் நரம்பிழைகள் இந்த நரம்பின் வழியேதான் பயணிக்கிறது. இவையே சிறுநீர் வெளியேறக் காரணமான தூண்டுதலை உருவாக்குகின்றன. ஆண் அல்லது பெண்ணின் சிறுநீர்வழியானது தண்டுவடத்திலிருந்து புறப்படும் சோமாட்டிக் நரம்புகளால் சூழப்பட்டதாகும்.\n"}
{"id": "433925", "url": "https://ta.wikipedia.org/wiki?curid=433925", "title": "நைட்ரோ சேர்மங்கள் ஒடுக்கம்", "text": "நைட்ரோ சேர்மங்கள் ஒடுக்கம்\n\nநைட்ரோ சேர்மங்கள் ஒடுக்கம் (\"Reduction of nitro compounds\") என்ற வேதி வினை பல்வேறு வேதி வினைப் பொருள்கள் மற்றும் வினை நிபந்தனைகளால் பாதிக்கப்படுகிறது. ஒடுக்கப்பட வேண்டிய முதல் வேதி வினைக்குழுக்களில் ஒன்று நைட்ரோ குழுவாகுமென வரலாறு தெரிவிக்கிறது. \n\nஆல்கைல் மற்றும் அரைல் நைட்ரோ சேர்மங்களின் ஒடுக்கம் வேறு வகையில் நிகழ்கின்றன. எனவே ஒடுக்கும் வினை நிபந்தனைகளை தொடங்கும் பொருளை அடிப்படையாகக் கொண்டு அலிபாட்டிக் நைட்ரோ சேர்மங்கள், அரோமாட்டிக் நைட்ரோ சேர்மங்கள் என விரிவாக வகைப்படுத்த இயலும். இரண்டாம் நிலை வகைபாடுகள் வினைவிளை பொருள்களின் அடிப்படையில் அமைகின்றன. \n\nSection::::அலிபாட்டிக் நைட்ரோ சேர்மங்கள்.\nSection::::ஐதரோகார்பன்களாக ஒடுக்கமடைதால்.\nஐதரோநைட்ரோநீக்கம் என்பது நைட்ரோ குழுவை ஐதரசனைப் பயன்படுத்தி இடப்பெயர்ச்சி செய்வதைக் குறிக்கும். இவ்விடப்பெயர்ச்சி வினை மிகவும் கடினமான ஒரு செயலாகும். ஆனால், உயர் வெப்பநிலைகளில் சிலிக்கா அரைதிண்மக் கரைசல் மேலுள்ள பிளாட்டினம் மீது வினையூக்கியைப் பயன்படுத்தி ஐதரசனேற்ற வினையை நிகழ்த்தினால் இவ்விடப்பெயர்ச்சி வினை சாத்தியமாகும் . டிரைபியூட்டைல்வெள்ளீயம் ஐதரைடுடன் ஒரு தனியுறுப்பு தொடக்கியைச் சேர்த்து தனியுறுப்பு வினையின் வழியாகவும் இவ்வினையை நிகழ்த்தலாம். அசோபிசு ஐசோபியூட்டைரோநைட்ரைல் தனியுறுப்பு தொடக்கிக்கு உரிய ஓர் உதாரணமாகும் \n\nSection::::அமீன்களாக ஒடுக்கமடைதல்.\nபல்வேறு வினைப் பொருள்களைப் பயன்படுத்தி நைட்ரோ சேர்மங்களை அலிபாட்டிக் அமீன்களாக ஒடுக்கமடையச் செய்ய முடியும். \nα,β-நிறைவுறா நைட்ரோ சேர்மங்களை கீழ் கண்டுள்ள வழிகளில் நிறைவுற்ற அமீன்களாக ஒடுக்க முடியும். \n\nSection::::ஐதராக்சிலமீன்களாக ஒடுக்கம்.\nடைபோரேனைப் பயன்படுத்தி அலிபாட்டிக் நைட்ரோ சேர்மங்களை அலிபாட்டிக் ஐதராக்சிலமீன்களாக ஒடுக்க முடியும்.\n\nSection::::ஆக்சைம்களாக ஒடுக்கம்.\nவெள்ளீயம் குளோரைடு அல்லது குரோமியம்(II) குளோரைடு போன்ற உலோக உப்புகளைப் பயன்படுத்தி நைட்ரோ சேர்மங்களை ஆக்சைம்களாக ஒடுக்க முடியும். கட்டுப்படுத்தப்பட்ட ஐதரசனை வினையூக்க ஐதரசனேற்ற வினைக்கு உட்படுத்தியும் ஆக்சைம்களைப் பெறமுடியும் \n\nSection::::அரோமாட்டிக் நைட்ரோ சேர்மங்கள்.\nSection::::அனிலின்களாக ஒடுக்கம்.\nநைட்ரோ அரோமாட்டிக் சேர்மங்களை ஒடுக்கம் செய்தல் தொழில்முறை அளவுகளில் மேர்கொள்ளப்படுகிறது. அரைல் நைட்ரோ சேர்மங்களிலிருந்து அனிலின் தயாரிப்பதற்கு பல வழிமுறைகள் உள்ளன. \n\nஅரைல் நைட்ரோ சேர்மங்களை அனிலின்களாக ஒடுக்க உலோக ஐதரைடுகள் பயன்படுத்தப்படுவதில்லை. ஏனெனில் அவை அசோ சேர்மங்களை உருவாக்குகின்றன. \n\nSection::::ஐதராக்சிலமீன்களாக ஒடுக்கம்.\nஅரைல் நைட்ரோ சேர்மங்களிலிருந்து அரைல் ஐதராக்சிலமீன்களைப் பெறுவதற்கு பல வழிமுறைகள் உள்ளன. \n\nSection::::ஐதரசீனோ சேர்மங்களாக ஒடுக்கம்.\nநைட்ரோ அரீன்களுடன் அதிக அளவு துத்தநாக உலோகத்தைச் சேர்த்து சூடுபடுத்தினால் ”என்” ”என்” டையரைல் ஐதரசீன் உருவாகிறது.\n\nSection::::அசோ சேர்மங்களாக.\nஅரோமாட்டிக் நைட்ரோ சேர்மங்களை உலோக ஐதரைடுகளுடன் சேர்த்து சூடுபடுத்துவதால் அசோ சேர்மங்கள் உருவாகின்றன. \n\nSection::::அசோக்சி சேர்மங்களாக ஒடுக்கம்.\nஅரோமாட்டிக் சேர்மங்களை கீழ்கண்டவற்றைப் பயன்படுத்தி அசோக்சி சேர்மங்களாக மாற்றலாம்.\n"}
{"id": "433932", "url": "https://ta.wikipedia.org/wiki?curid=433932", "title": "கால்சியம் சார்பேட்டு", "text": "கால்சியம் சார்பேட்டு\n\nகால்சியம் சார்பேட்டு (Calcium sorbate) என்பது சார்பிக் அமிலத்தின் கால்சியம் உப்பு ஆகும். கால்சியம் சார்பேட்டு ஒரு நிறைவுறா பலபடிக் கொழுப்பு அமிலத்தின் உப்பு ஆகும். \n\nபொதுவாக இந்த உப்பு உணவு பதப்படுத்தியாக பயன்படுத்தப்படுகிறது; இதன் E எண் E203 ஆகும்.\n\n"}
{"id": "433939", "url": "https://ta.wikipedia.org/wiki?curid=433939", "title": "குளிர் பாலைவன உயிர்க்கோள காப்பகம்", "text": "குளிர் பாலைவன உயிர்க்கோள காப்பகம்\n\nகுளிர் பாலைவன உயிர்க்கோள காப்பகம் ( Cold Desert Biosphere Reserve) வட இந்தியாவில் உள்ள இமாச்சலப் பிரதேச மாநிலத்தின் பகுதியாக உள்ள மேற்கு இமயமலைப் பகுதிகளில் அமைந்துள்ள உயிர்க்கோள காப்பகம் ஆகும். உயிர்க்கோள காப்பகங்களானவை பல்வேறு நில மற்றும் நீர்ப்பரப்புகளில் வாழும் உயிர்களின் பாதுகாப்பினை மேம்படுத்துவதற்காக அமைக்கப்பட்ட உயிர்க்கோள சூழலியல் பாதுகாப்பகங்களாகும். இந்த உயிர்க்கோள காப்பகங்கள் பல்லுயிர் தன்மையைப் பாதுகாக்கவும் அதனால் கிடைக்கும் வளங்களை நீடித்துப் பயன்படுத்திக் கொள்ளவும் உருவாக்கப்பட்டவையாகும். உலகெங்கிலும் உள்ள 120 நாடுகளில் 669 உயிர்க்கோள காப்பகங்கள் உள்ளன. இந்தியாவின் சுற்றுச்சூழல் மற்றும் வனத்துறை அமைச்சகம் சம்பந்தப்பட்ட மாநில அரசுகளுக்கு நிலவியல் தோற்றங்களைப் பாதுகாக்கவும், உயிரியப் பன்முகத்தன்மை மற்றும் கலாச்சாரப் பெருமைகளைப் பேணவும் தேவையான நிதி உதவிகளை வழங்குகிறது.\nSection::::புவியியல்.\nகுளிர் பாலைவனப் பகுதியானது 7770 சதுர கிலோமீட்டர்கள் (1,920,000 ஏக்கர்கள்) நிலப்பரப்பைக் கொண்டுள்ளது.\n\nஇந்த குளிர் பாலைவன உயிர்க்கோளமானது பின்வரும் பகுதிகளை உள்ளடக்கியுள்ளது:\n\nSection::::அமைவிடம்.\nஇந்தியாவின் குளிர் பாலைவனங்கள் இமயமலைத் தொடருக்குப் பக்கத்தில் அமைந்துள்ளன. இவை இமயமலையின் மழை மறைவுப் பிரதேசத்தில் அமைந்துள்ளதால், இந்திய பருவக்காற்றுகளால் பாதிக்கப்படாமல் உள்ளன.\n"}
{"id": "433940", "url": "https://ta.wikipedia.org/wiki?curid=433940", "title": "எக்சாநைட்ரோயீத்தேன்", "text": "எக்சாநைட்ரோயீத்தேன்\n\nஎக்சாநைட்ரோயீத்தேன் (\"Hexanitroethane\") என்பது CNO அல்லது (ON)3C-C(NO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். திண்மப் பொருளான இச்சேர்மத்தின் உருகுநிலை 135° செல்சியசு வெப்பநிலையாகும். \nவானவேடிக்கை வெடிபொருள்களில் நைட்ரசன் மிகுந்த ஆக்சிகரணியாக எக்சாநைட்ரோயீத்தேன் பயன்படுத்தப்படுகிறது. எக்சாநைட்ரோபென்சீன் போன்ற சில உந்திகள் இதற்கு உதாரணமாகும். வாயு இயக்க சீரொளி கருவிகளுக்குரிய வாயு மூலமாகப் இச்சேர்மத்தைப் பயன்படுத்த ஆராயப்பட்டு வருகிறது.\n\nபோரானுடன் ஓர் ஆக்சிகரணியாக இச்சேர்மத்தைச் சேர்த்து ஒரு புது வெடிபொருள் தயாரிக்கவும் ஆராயப்படுகிறது .\n"}
{"id": "433941", "url": "https://ta.wikipedia.org/wiki?curid=433941", "title": "1401", "text": "1401\n\n1401 (MCDI) பழைய யூலியன் நாட்காட்டியில் ஒரு சனிக்கிழமையில் ஆரம்பமான ஒரு சாதாரண ஆண்டு ஆகும்.\n\n\n"}
{"id": "433948", "url": "https://ta.wikipedia.org/wiki?curid=433948", "title": "சலசங்வி ஈசுவரன் கோயில்", "text": "சலசங்வி ஈசுவரன் கோயில்\n\nசலசங்வி ஈசுவரன் கோயில் அல்லது கமலீசுவரன்கோயில் அல்லது கல்லேசுவரன்கோயில் என்பது இந்தியாவில் கர்நாடக மாநிலத்தில் பிதார் மாவட்டத்தில்சலசங்வி (ஜலசங்வி) என்ற கிராமத்தில் அமைந்துள்ள சிவன் கோவிலாகும். கல்வெட்டுகளின்படி, சாளுக்கிய வம்சத்தின் புகழ்பெற்ற ஆறாம் விக்ரமாதித்யா பேரரசரின் ஆட்சியின்போது இந்த கோவில் கட்டப்பட்டது. \n\nSection::::கட்டிடக்கலை.\nகல்யாணி சாளுக்கிய கட்டிடக்கலை பாணியில் இக்கோயில் அமைந்துள்ளது. இந்த கோவில் கிராம குளத்தின் அருகில் கட்டப்பட்டுள்ளது. கோயிலின் உட்புற மற்றும் வெளிப்புற சுவரில் அழகிய பெண் சிலைகள் செதுக்கப்பட்டுள்ளன. கோயிலின் வெளிப்புறத்தில் காணப்படும் சிலைகள் சலாபஞ்சிக்கா அல்லது மந்தாகினி பாணி சிற்பங்கள் ஆகும். அவை வெவ்வேறு விதமான ஆடைகள் மற்றும் சிகையலங்காரங்கள் கொண்டு இருக்கின்றன. சில நேரங்களில் தங்கள் கைகளில் மக்காச்சோளம், இசைக்கருவிகள் போன்ற பொருட்களை வைத்துள்ளனர். ஜலசங்வி கோவிலின் சிற்பங்கள் பின்வந்த ஹொய்சாள பேலூர் , ஹலேபீடு மற்றும் சோமநாதபுரம் ஆகியவற்றுக்கு எடுத்துக்காட்டாக விளங்கின. இந்த சாளுக்கிய கோயில் ஒரு நட்சத்திர வடிவ வடிவத்தில் கட்டப்பட்டுள்ளது. விநாயகரின் சிற்பமும் கோவிலில் காணப்படுகிறது. \n\nகோயிலில் முக்கிய அம்சமாக ஒரு பெண் எழுதுவது போல் ஒரு சிலையுள்ளது. நடனம் நிலையில் உள்ள உருவம் ஆறாம் விக்கிரமாதித்தனை பாராட்டுவது போல் எழுதுவதாக உள்ளது. கோவிலில் மூன்று அறைகள் உள்ளன. எட்டு தூண்கள் கொண்ட ஒரு நடன அறை, கர்ப்பக்கிருகம் மற்றும் நந்தி அறை. கர்ப்பக்கிருகத்தில் ஒரு லிங்கம் உள்ளது. கர்ப்பகிரகத்தின் நுழைவாயில் தூவாரபாலகர் மற்றும் யாளி வடிவமைப்புகளுடன் வடிவமைக்கப்பட்டுள்ளது. கதவு மேல் பகுதியில் ஒரு கணபதி சிலை உள்ளது. \n\nஇந்த கோயில் பாழடைந்த நிலையில் இருந்தது. 2003 ஆம் ஆண்டில் அரசாங்கம் புதிய அடுக்குகள், தூண்கள் மற்றும் வேறு சிலைகளைச் சேர்த்து பராமரிப்பு பணிகளைச் செய்தது. . \n\n"}
{"id": "433949", "url": "https://ta.wikipedia.org/wiki?curid=433949", "title": "நகங்பம் சோனியா சானு", "text": "நகங்பம் சோனியா சானு\n\nநகங்பம் சோனியா சானு (\"Ngangbam Soniya Chanu\") என்பவர் ஓர் இந்திய பெண் பாரம் தூக்கும் விளையாட்டு வீராங்கனை ஆவார். இவர் 1980 ஆம் ஆண்டு பிப்ரவரி 15 ஆம் நாள் பிறந்தார். 2010 ஆம் ஆண்டு தில்லியில் நடைபெற்ற பொதுநலவாய விளையாட்டுப் போட்டிகளின் மகளிர் 48 கிலோ எடைப் பிரிவில் இவர் வெள்ளிப் பதக்கம் வென்றார். \nஇந்தியாவின் மணிப்பூர் மாநிலம் மேற்கு இம்பால் மாவட்டம் இவரது சொந்த ஊராகும். \nஇலண்டனில் நடைபெற்ற 2012 ஆம் ஆண்டு கோடைக்கால ஒலிம்பிக் போட்டிகளில் மகளிர் 48 கிலோ எடைப்பிரிவில் இவர் கலந்து கொண்டார். ஏழாவது இடம் மட்டுமே இவருக்குக் கிடைத்தது\n"}
{"id": "433951", "url": "https://ta.wikipedia.org/wiki?curid=433951", "title": "சூரியக் கடவுள் சமாசின் சிற்பத்தூண்", "text": "சூரியக் கடவுள் சமாசின் சிற்பத்தூண்\n\nசூரியக் கடவுள் சமாசின் கற்பலகை (Tablet of Shamash) பண்டைய மெசொப்பொத்தேமியாவின், தற்கால தெற்கு ஈராக்கின் பண்டைய சிப்பர் நகரத்தின் தொல்லியல் களத்தை கிபி 1878 மற்றும் 1883-ஆம் ஆண்டுகளில் அகழ்வாய்வு செய்த போது பாபிலோனியர்களின் சூரியக் கடவுளான சமாசிற்கு அர்பணிக்கப்பட்ட சிற்பத்தூண் கண்டெடுக்கப்பட்டது. \n\nசூரியக் கடவுள் சமாஷிற்கு முன்னர் சந்திரன் மற்றும் நட்சத்திரத் தேவதைகளுடன் கூடிய இச்சிற்பம், தற்போது பிரித்தானிய அருஙகாட்சியகத்தில் காட்சிக்கு வைக்கப்பட்டுள்ளது. இக்கற்பலகையில் செமிடிக் மொழியில் குறிப்புகள் எழுதப்பட்டுள்ளது. இச்சிற்பத்தின் காலம், பாபிலோனிய மன்னர் நபு-அப்லா-இத்தினாவின் ஆட்சிக் காலம் (கிமு 888 - 855) என கணிக்கப்பட்டுள்ளது. \n\n\n"}
{"id": "433956", "url": "https://ta.wikipedia.org/wiki?curid=433956", "title": "ஆத்திரேலியாவில் பாக்சைட்டு சுரங்கத் தொழில்", "text": "ஆத்திரேலியாவில் பாக்சைட்டு சுரங்கத் தொழில்\n\nஆத்திரேலியாவில் பாக்சைட்டு சுரங்கத் தொழில் (Bauxite mining in Australia) உலகம் முழுவதற்கும் தேவையான அலுமினியத்தின் பெரும்பகுதியை வழங்குகிறது. பாக்சைட்டு கனிமத்தை வெட்டி எடுத்தலும் அதிலிருந்து அலுமினியத்தை உருக்கிப் பிரித்தலும் இங்கு நடைபெறுகிறது. ஆத்திரேலியா பிரதானமாக இந்தியாவிற்கும் சீனாவிற்கும் பாக்சைட்டு கனிமத்தை ஏற்றுமதி செய்கிறது.\n\n\n"}
{"id": "433959", "url": "https://ta.wikipedia.org/wiki?curid=433959", "title": "உடயாண்டள்ளி", "text": "உடயாண்டள்ளி\n\nஉடயாண்டள்ளி (Odayandahalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், கெலமல்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இது ராயக்கோட்டை ஊராட்சிக்கு உட்பட்டது ஆகும்.\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 26 கிலோமீட்டர் தொலைவிலும், கெலமங்கலத்தில் இருந்து 23 கிலோமீட்டர் தொலைவிலும், மாநிலத் தலைநகரான சென்னையில் இருந்து 293 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1067 வீடுகள் உள்ளன. கிராமத்தின் மொத்த மக்கள் தொகையானது 4566 ஆகும். இதில் ஆண்கள் எண்ணிக்கை 2354, பெண்களின் எண்ணிக்கை 2212 என உள்ளது. ஊர்மக்களில் கல்வியறிவு கொண்டவர்கள் 2597 (56.9 %) ஆவர்.\n"}
{"id": "433964", "url": "https://ta.wikipedia.org/wiki?curid=433964", "title": "குயின்சுலாந்து அலுமினா நிறுவனம்", "text": "குயின்சுலாந்து அலுமினா நிறுவனம்\n\nகுயின்சுலாந்து அலுமினா நிறுவனம் (\"Queensland Alumina Limited\") உலகின் அலுமினா உற்பத்தி திறன் கொண்ட மிகப்பெரிய அலுமினியம் சுத்திகரிப்பு நிறுவனங்களில் ஒன்றாகும் . இந்நிறுவனம் ஆத்திரேலியாவின் குயின்சுலாந்து மாநிலத்திலுள்ள கிளாடுசுடோன் மண்டலத்தில் இருக்கும் துணை நகரமான சவுத் டிரீசில் அமைந்துள்ளது. \n\nஇச்சுத்திகரிப்பு நிறுவனம் 1964 ஆம் ஆண்டில் திட்டமிடப்பட்டது. 1967 , ஆம் ஆண்டு முதல் செயல்பட்டு வருகிறது. ஆண்டுக்கு 3.95 மில்லியன் டன்கள் அலுமினாவை உற்பத்தி செய்யும் திறனை இந்நிறுவனம் கொண்டுள்ளது. 1981 ஆம் ஆண்டில் உற்பத்தி செய்யப்பட்ட தரவுகளின் படி ஒவ்வொரு காலாண்டிற்கும் 600,000 டன் அலுமினா இங்கு உற்பத்தி செய்யப்பட்டுள்ளது . \n\nஅலுமினா குறைந்த அளவு கோரிக்கை உள்ள நேரங்களில் இங்கு உற்பத்தி நடவடிக்கைகள் மாற்றப்படுகின்றன . தேவை அதிகரிப்பு இருக்கும் நேரங்களில் வெளியீடு மற்றும் வேலைவாய்ப்பில் விரிவாக்கம் மேற்கோள்ளப்படுகிறது .\nகுயின்சுலாந்து அலுமினா நிறுவனம் காலப்போக்கில் பல்வேறு அனைத்துலக அலுமினிய உற்பத்தியாளர்களின் கூட்டமைப்பைச் சேர்ந்த உறுப்பினர்களால் இயக்கப்பட்டது. 1969 இல் கோமல்கோ கூட்டமைப்பு இந்நிறுவனத்தை இயக்கியது . 1982 இல் கோமல்கோ (30.3%), கைசர் அலுமினியம் (28.3%), அல்கான் (21.4%), மற்றும் பெச்சினேய் உகின் குல்மான் (20%) என மாறுபட்டது . \n\nஏப்ரல் 2005 ஆம் ஆண்டு முதல், ரியோ டின்டோ அல்கேன் (80%) மற்றும் ரசல் (20%) ஆகிய நிறுவன்ங்கள் இயக்கி வருகின்றன . 2017 ஆம் ஆண்டு செப்டம்பர் மாத்த்தில் குயின்சுலாந்து அலுமினா நிறுவனம் 50 ஆண்டுகள் நிறைவு விழாவைக் கொண்டாடியது . \n"}
{"id": "433968", "url": "https://ta.wikipedia.org/wiki?curid=433968", "title": "டப்பிங் ஜானகி", "text": "டப்பிங் ஜானகி\n\nடப்பிங் ஜானகி என்பவர் இந்திய திரைப்பட நடிகையாவார். இவர் தென்னிந்திய திரைப்படங்கள் மற்றும் தென்னிந்திய தொலைக்காட்சி தொடர்களிலும் நடித்துள்ளார். இவர் புகழ்பெற்ற டப்பிங் கலையாளர் என்பதால் டப்பிங் என்ற அடைமொழி மொழியோடு அறியப்படுகிறார்.\n\nSection::::தொடக்க வாழ்க்கை.\nஇவர் ஆந்திரப் பிரதேசம் பெத்தபுரம் எனுமிடத்தில் பிறந்தவர். 9 வயதில் மேடை நாடகங்களில் நடித்துள்ளார்.\n\nராணுவ வீரரை திருமணம் செய்து கொண்டார். பிறகு சென்னையில் குடியேறினார். இவர்களுக்கு இரு மகன்களும், ஒரு மகளும் இருந்தனர்.\n\nSection::::தொழில்.\nஇவர் ஏ. வி. எம் தயாரித்த பூகைலாஸ் என்ற திரைப்படத்தில் நடித்த கஸ்தூரிபாய் அவர்களுக்கு டப்பிங் தந்தார். 1980 இல் வெளிவந்த சங்கராபரணம் திரைப்படத்தில் நடித்தார்.\n\nSection::::திரைப்படங்கள்.\nஜானகி நடித்த படங்களில் சில..\n\n\n\n"}
{"id": "433971", "url": "https://ta.wikipedia.org/wiki?curid=433971", "title": "மனைவி ஒரு மாணிக்கம்", "text": "மனைவி ஒரு மாணிக்கம்\n\n\"மனைவி ஒரு மாணிக்கம் ‌ என்பது 1990 இல் வெளிவந்த தமிழ் திரைப்படம் ஆகும் ‌. இத்திரைப்படம் பாம்பினை மையமாகக் கொண்ட பழிவாங்கும் திரைப்படமாக இருந்து. இதனை சோழராஜன் இயக்கியுள்ளார். என். ராமசாமி தயாரிப்பு செய்தார்.\n\nஅர்ஜுன், முகேஷ் (நடிகர்), ராதா (நடிகை), சாதனா மற்றும் எஸ். எஸ். சந்திரன் முக்கிய கதாபாத்திரங்களில் நடித்திருக்கின்றனர். சங்கர் கணேஷ் இசையமைத்துள்ளார்.\n"}
{"id": "433978", "url": "https://ta.wikipedia.org/wiki?curid=433978", "title": "வோலர் செயல்முறை", "text": "வோலர் செயல்முறை\n\nவோலர் செயல்முறை (\"Wöhler process\") என்பது அலுமினியம் உலோகத்தை உற்பத்தி செய்யும் முதல் வழிமுறைப் பாதைகளில் ஒன்றாகும். இச்செயல்முறையில் நீரற்ற அலுமினியம் குளோரைடுடன் பொட்டாசியம் சேர்த்து குறைக்கப்படுகிறது. இதனால் அலுமினியத் தூள் உற்பத்தி செய்யப்படுகிறது \nஆல்-எரௌல்ட்டு செயல்முறை போன்ற திறம்பட்ட மின்னாற்பகுப்பு வழிவகைகளின் வருகைக்குப் பின்னர் வூலர் செயல்முறை மற்றும் அதனுடன் தொடர்புடைய இரசாயன அடிப்படையிலான வழிகள் வழக்கொழிந்து போயின. \nSection::::வரலாறு.\n1825 ஆம் ஆண்டில் ஆன்சு கிரிசுட்டியன் ஒயர்சிடெட்டு என்ற டச்சு வேதியியலாளர் ஒரு செயல்முறையின் வழியாக தூய்மையற்ற அலுமினியத்தை உருவாக்கினார். இச்செயல்முறையை 1827 ஆம் ஆண்டில் பிரடெரிக் வோலர் சீரிய முறையில் மாற்றியமைத்தார். \nபுதிதாக உருவாக்கப்பட்ட அலுமினியத்துடன் 1845 ஆம் ஆண்டில் வோலர் அலுமினியத்தின் ஒப்படர்த்தியை நிறுவினார். \n"}
{"id": "433980", "url": "https://ta.wikipedia.org/wiki?curid=433980", "title": "தில்லுக்கு துட்டு 2", "text": "தில்லுக்கு துட்டு 2\n\nதில்லுக்கு துட்டு 2(Dhilluku Dhuddu 2)2019 ஆம் ஆண்டில் வெளிவந்த தமிழ் நகைச்சுவைத் திகில் திரைப்படம் ஆகும். இத்திரைப்படத்தை எழுதி இயக்கியவர் ராம்பாலா ஆவார். இத்திரைப்படத்தில் சந்தானம், ஸ்ரீதா சிவதாஸ் ஆகியோர் முன்னணி கதாபாத்திரங்களிலும் இராசேந்திரன் மற்றும் ஊர்வசி துணை கதாபாத்திரங்களிலும் நடித்துள்ளனர். இத்திரைப்படம் நேர்மறையான விமர்சனங்களைப் பெற்றுள்ளது. இத்திரைப்படத்திற்கு சபீர் பின்னணி இசை அமைத்துள்ளார். இத்திரைப்படம் 2016 ஆம் ஆண்டில் வெளியான தில்லுக்கு துட்டு திரைப்படத்தின் தொடர்ச்சியாகும். இத்திரைப்படத்தின் படப்பிடிப்பு 40 நாட்களில் நிறைவுற்றது. The film released on 7 February 2019. பார்வையாளர்களிடமிருந்து நல்ல வரவேற்பைப் பெற்றுள்ள இத்திரைப்படத்தின் இந்தி மொழிமாற்ற உரிமை கோல்ட்டைம்ஸ் நிறுவனத்தால் பெறப்பட்டுள்ளது.\n\n\nSection::::வணிகம்.\nஇத்திரைப்படத்தின் முதல் விளம்பர சுவரொட்டி 24 அக்டோபர் 2018. இத்திரைப்படத்தின் முதல் ஆர்வத்தைத் தூண்டும் காட்சித்தொகுப்பு 29 அக்டோபர் 2018 அன்று வெளியிடப்பட்டது. இத்தகைய இரண்டாவது காட்சித்தொகுப்பு 14 சனவரி 2019 பொங்கல் திருநாளையொட்டி வெளியிடப்பட்டது. இரண்டுமே இரசிகர்களிடமிருந்து நேர்மறையா விமர்சனங்களைப் பெற்றன\n\nSection::::வெளியீடு.\nஇத்திரைப்படம் ஒருவரிக் கதை மற்றும் நகைச்சுவைப் பகுதி ஆகியவற்றின் சிறப்பிற்காக மிகவும் நேர்மறையான விமர்சனங்களைச் சந்தித்ததோடு வசூல் ரீதியாக வெற்றிப் படமாகவும் அமைந்துள்ளது.\n"}
{"id": "433986", "url": "https://ta.wikipedia.org/wiki?curid=433986", "title": "சாரி (நடிகை)", "text": "சாரி (நடிகை)\n\nசாரி என்கிற சாதனா ஒரு இந்திய திரைப்பட மற்றும் தொலைக்காட்சி நடிகை ஆவார். இவர் 1980 கள் மற்றும் 1990 கமில் முக்கிய கதாநாயகியாக விளங்கினார். தென்னிந்திய மொழிகளான மலையாளத் திரைப்படத்துறை, தமிழ், கன்னடம், and தெலுங்கு போன்றவற்றில் பணியாற்றினார்.\n\nSection::::வாழ்க்கை.\nஇவர் ஆந்திரப் பிரதேசத்தில் விஸ்வநாதன், சரஸ்வதி தம்பதியினருக்கு பிறந்தார். இவர் கன்னட நடிகையான பின்னர். ரமா தேவி என்பவரின் பேத்தி ஆவார்.\n\nபத்மா சுப்ரமணியம் அவர்களிடம் பரதநாட்டியம் கற்றார், வேம்படி சின்ன சத்யம் அவர்களிடம் குச்சிப்புடி கற்றார். சென்னை சரஸ்வதி வித்தியாலையா மெட்ரிகுலேஷன் மேல்நிலைப் பள்ளியில் படித்தார்.\n\n1991 இல் இவர் குமார் எனும் தொழிலதிபரை மணந்தார். இவர்களுக்கு 1993 இல் கல்யாணி எனும் பெண் குழந்தை பிறந்தது. சாரி தற்போது தமிழ் தொலைக்காட்சி தொடரில் நடித்துவருகிறார்.\n\n\n\n"}
{"id": "433996", "url": "https://ta.wikipedia.org/wiki?curid=433996", "title": "கீசா", "text": "கீசா\n\nகீசா (Giza) எகிப்து நாட்டின் மூன்றாவது பெரிய நகரமும், கீசா மாகாணத்தின் தலைநகரமும் ஆகும். கீசா நகரம் நைல் ஆற்றின் மேற்கு கரையில், தேசியத் தலைநகரம் கெய்ரோவிற்க்கு தென்மேற்கே 5 கிமீ தொலைவில் உள்ளது. மேலும் பண்டைய மெம்பிசு நகரத்திற்கு வடக்கே 20 கிமீ தொலைவில் உள்ளது. இந்நகரம் பெரிய பிரமிடு, பிரமிடு தொகுதிகள் மற்றும் பெரிய ஸ்பிங்ஸ்களால் புகழ் பெற்றது. 1 சூலை 2018 அன்றைய கணிப்பின் படி, மொத்த மக்கள்தொகை \n42,12,750 ஆகும். \n\nபண்டைய எகிப்திய இராச்சிய மன்னர்களால் கட்டப்பட்ட பெரிய வழிபாட்டுத் தலங்கள், பிரமிடுகள் மற்றும் அருங்காட்சியகங்களால் கீசா நகரம் புகழ்பெற்றது.\n\n"}
{"id": "433997", "url": "https://ta.wikipedia.org/wiki?curid=433997", "title": "அலமின்", "text": "அலமின்\n\nஅலமின் (\"Hulamin\") என்பது துல்லியம் மற்றும் உயர் தொழில்நுட்ப பயன்பாடுகளுக்கான உருளைப்படுத்தப்பட்ட அலுமினியம் உருளைகள் உற்பத்தியில் நிபுணத்துவம் பெற்ற பீட்டர்மாரிட்சுபர்க்கில் அமைந்துள்ள ஒரு தென் ஆப்பிரிக்க நிறுவனம் ஆகும். உலகின் மிக உயர்ந்த மீத்தூய-அலுமினிய உற்பத்தியின் ஒரு குறிப்பிடத்தக்க விகிதத்தை இந்த நிறுவனம் வழங்குகிறது. இது டெசுலா மின்சார வாகனங்கள் மற்றும் வானூர்திகள் தொடர்புடைய கம்பியில்லாத் தொடர்பக கூறுகளுக்குத் தேவையான தயாரிக்கப்பட்ட அலுமினியப் பகுதிக்கூறுகள் முதலானவற்றை வழங்கும் முக்கிய நிறுவனமாகக் கருதப்படுகிறது\n"}
{"id": "434000", "url": "https://ta.wikipedia.org/wiki?curid=434000", "title": "கார்ட்லிசு தேதா", "text": "கார்ட்லிசு தேதா\n\nகார்ட்லிசு தேதா (Kartlis Deda) என்பது சியார்சிய மொழியில் ஒரு சியார்ச்சியனின் தாய் என்ற பொருள் தரும் ஒரு நினைவுச் சின்னம் ஆகும். இச்சின்னம் சியார்சியாவின் தலைநகரம் திபிலீசி நகரில் அமைந்துள்ளது.\n\n1958 ஆம் ஆண்டில் திபிலீசி நகரம் 1500 ஆம் ஆண்டு நிறைவைக் கொண்டாடிய நேரத்தில் சோலொலாக்கி மலை உச்சியில் இந்த சிலை நிறுவப்பட்டது. பிரபல சியார்சிய சிற்பியான எல்குயா அமாசுகெலி சியார்சிய தேசிய ஆடை உடுத்திய ஒரு பெண்ணின் இருபது மீட்டர் உயர அலுமினிய உருவத்தை வடிவமைத்தார்.\n\nஇச்சிலை சியார்சிய தேசிய பண்பாட்டை அடையாளப்படுத்துகிறது. நண்பர்களாக வருபவர்களை வாழ்த்த இடது கையில் மதுக் கோப்பையும், பகைவர்களாக வருபவர்களுக்கு வலது கையில் நீண்ட வாளும் பெண்சிலையிடம் கொடுக்கப்படிருக்கிறது.\n"}
{"id": "434006", "url": "https://ta.wikipedia.org/wiki?curid=434006", "title": "அக்தாலைட்டு", "text": "அக்தாலைட்டு\n\nஅக்தாலைட்டு (\"Akdalaite\") என்பது கசகசுதான் நாட்டில் காணப்படும் ஓர் அரிய கனிமம் ஆகும். இதன் மூலக்கூற்று வாய்ப்பாடு 5Al2O3•H2O ஆகும். முன்னதாக இவ்வாய்ப்பாடு 4Al2O3•H2O. ஆக இருக்கும் என நம்பப்பட்டது. எனவே இது ஒரு செயற்கையாக உற்பத்தி செய்யக்கூடிய டோடைட்டு கட்டத்திற்கு சம்மானதாகக் கருதப்படுகிறது. படிக அமைப்பு மற்றும் நிறமாலை பற்றிய ஆய்வுகள் இக்கனிமத்தை ஓர் அலுமினிய ஆக்சைடு ஐதராக்சைடு எனக் காட்டுகின்றன. \n"}
{"id": "434009", "url": "https://ta.wikipedia.org/wiki?curid=434009", "title": "தளபதி தினேஷ்", "text": "தளபதி தினேஷ்\n\nதளபதி தினேஷ் என்பவர் தமிழ் திரைப்பட நடிகர் மற்றும் சண்டை பயிற்சியாளர் ஆவார். நான் சிகப்பு மனிதன் திரைப்படத்தில் முதன் முதலாக சண்டை பயிற்சியாளராக பணியாற்றினார்.\n\nபீட்டர் ஹீன், ஹரி தினேஷ் போன்றோர் இவரிடம் பணியாற்றி உள்ளனர்.\n\nSection::::திரைப்படங்கள்.\nதளபதி தினேஷ் பணியாற்றிய சில படங்கள். \n\n\n\n\n\n"}
{"id": "434010", "url": "https://ta.wikipedia.org/wiki?curid=434010", "title": "அசுபோலேன்", "text": "அசுபோலேன்\n\nஅசுபோலேன் (Asbolane) என்பது ஒரு வகையான அறுகோணவமைப்புக் கனிமம் ஆகும். கால்சியம், கோபால்ட்டு, ஐதரசன், மாங்கனீசு, நிக்கல், மற்றும் ஆக்சிசன் போன்ற தனிமங்கள் கலந்துள்ளன. அறு கோணப் படிகத் திட்டத்தில் இக்கனிமம் படிகமாகிறது. அசுபோலேன் கனிமத்தின் மூலக்கூற்று வாய்பாடு Mn⁴⁺(O,OH)₂·(Co,Ni,Mg,Ca)ₓ(OH)₂ₓ·nH₂O. ஆகும்.\n\nSection::::பெயர்க் காரணம்.\nபண்டைய கிரேக்க மொழியில் மண்ணைப் போன்ற புகைக்கரி என்ற பொருளில் அசுபோலேன் என்று பெயரிடப்பட்டது\n"}
{"id": "434013", "url": "https://ta.wikipedia.org/wiki?curid=434013", "title": "முத்து காளை", "text": "முத்து காளை\n\nமுத்து காளை என்பது 1995 இல் வெளிவந்த தமிழ் திரைப்படம் ஆகும். கோகுல் கிருஷ்ணன் இயக்கியுள்ளார். கார்த்திக் மற்றும் சௌந்தர்யா ஆகியோர் முக்கிய கதாபாத்திரங்களில் நடித்திருக்கின்றனர். இளையராஜா இசையமைத்தார். 24 பிப்ரவரி 1995 இல் வெளிவந்து சராசரி கவனம் பெற்றது..\n"}
{"id": "434020", "url": "https://ta.wikipedia.org/wiki?curid=434020", "title": "தென்சு சில்லர்", "text": "தென்சு சில்லர்\n\nடான்சு சில்லர் ( Tansu Çiller, துருக்கி: பிறப்பு: 24 மே 1946) ஒரு துருக்கிய கல்வியாளரும், பொருளியல் அறிஞரும், அரசியல்வாதியும் ஆவார். அவர் 1993 முதல் 1996 வரை துருக்கியின் 22 வது பிரதமராகப் பணியாற்றினார். இவர் துருக்கியின் ஒரே பெண் பிரதமர் ஆவார். உண்மைப் பாதை கட்சியின் தலைவர் என்ற முறையில், அவர் துருக்கிய துணை பிரதமராகவும் 1996 முதல் 1997 வரை துருக்கியின் வெளியுறவு அமைச்சராகவும் பணியாற்றினார் .\n\nபொருளியல் பேராசிரியரான, சில்லர் 1991 இல் பிரதமமந்திரி சுலைமான் டெமிரல் அமைச்சரவையில் பொருளாதாரப் பொறுப்போடு கூடிய மாநில அமைச்சராக நியமிக்கப்பட்டார். 1993 ஆம் ஆண்டில் டெமிரெல் துருக்கியின் ஜனாதிபதியாகத் தேர்ந்தெடுக்கப்பட்டபோது ,சில்லர் உண்மைப்பாதை கட்சியின் தலைவராகவும் அதே நேரம் பிரதம அமைச்சராகவும் தேர்ந்தெடுக்கப்பட்டார்..\n\nஅப்பொழுது துருக்கிய ஆயுதப்படைகளுக்கும் குர்திஷ் பிரிவினைவாத அமைப்பான குர்திசியத் தொழிலாளர் கட்சிக்குமிடையேயான முரண்பாடுகள் தீவிரமாக இருந்தது. சில்லர் பதவியேற்றதும் பல்வேறு சீர்திருத்தங்களை மேற்கொண்டார். தேசியப் பாதுகாப்புக்காக அவர் கோட்டைத் திட்டத்தை செயல்படுத்தினார்.\n\nசிறப்பாக ஆயுதம் தாங்கிய இராணுவத்தைக் கொண்ட,சில்லர் அரசாங்கமானது குர்திசிய தொழிலாலர் அமைப்பை ஒரு பயங்கரவாத அமைப்பாக பதிவு செய்ய அமெரிக்காவை இணங்க வைத்தது.\n\n1994 உள்ளூர் தேர்தல்களில் வெற்றி பெற்ற சிறிது காலத்திற்குள், பெரிய அளவிலான திட்டங்களில் முதலீடு செய்ததும், சில்லரின் நம்பகத் தன்மையில்லாத இலக்குகளைக் கொண்ட வரவு-செலவுத் திட்டமும் துருக்கிய லிரா மற்றும் வெளிநாட்டு நாணய இருப்புக்களை கிட்டத்தட்ட சரியச் செய்துவிட்டன. அடுத்தடுத்த பொருளாதார நெருக்கடி மற்றும் சிக்கன நடவடிக்கைகளுக்கு இடையே, அவருடைய அரசாங்கம் ஐரோப்பிய ஒன்றிய-துருக்கி சுங்க ஒன்றியத்தில் 1995 இல் கையெழுத்திட்டது.\n\nசில்லருடைய அரசாங்கம் 1995 ஆம் ஆண்டு அஜீனிய ஆட்சி கவிழ்ப்பு முயற்சியை ஆதரித்தது என்றும், இமா / கார்டாக் தீவுகளின் இறையாண்மையைக் கூறி கிரேக்கத்துடன் பதட்டங்களை அதிகரித்தது என்றும் கூறப்பட்டது. 1995 பொதுத்தேர்தலில் இவரது உண்மைப்பாதைக் கட்சி மூன்றாவது வெற்றி பெற்றது எனினும் 1996 இல் நேமெஸ்ட்டின் ஏர்பாக்கன் தலைமையிலான சமூக நலக்கட்சி அமைச்சரவை பொறுப்பேர்க்கும் வரை சில்லர் பிரதமராக பதவியில் நீடித்து இருந்தார். இந்த அமைச்சரவையிலும் சில்லர் துணைப்பிரதமராகவும் வெளிவிவகாரத்துறை அமைச்சராகவும் பதவி வகித்தார்.\n\n1996 ல் சுசூர்லக் கார் விபத்து மற்றும் சுசூர்லக் ஊழல் ஆகியவை சில சட்ட நிறுவனங்களுடன் சில்லர் அரசாங்கத்தின் உறவுகளை வெளிப்படுத்தின. அப்துல்லா கட்லி போன்ற தனிநபர்களை ஷில்லர் பணியமர்த்திய விவகாரங்கள் சில்லரின் புகழ் குறைய வழிவகுத்தது. 1997 ஆம் ஆண்டில் எர்பாக்கனின் அரசாங்கம் ஒரு இராணுவநடவடிக்கையைத் தொடர்ந்து வீழ்ச்சியடைந்தது. மீண்டும் 1999 பொதுத் தேர்தலில் சில்லரின் உண்மைப்பாதைக் கட்சி மேலும் சரிந்தது. 2002 பொதுத் தேர்தலில் மூன்றாவது இடத்தைப் பெற்றபோதிலும், இக்கட்சி வாக்குகளில் 10% க்கும் குறைவான வாக்குகளைப் பெற்று, பாராளுமன்ற பிரதிநிதித்துவத்தை இழந்தது. இது கட்சியின் தலைவமையிலிருந்தும், தீவிரமான அரசியலில் இருந்தும் சில்லர் வெளியேறுவதற்கு வழிவகுத்தது.\n\nSection::::பின்னணி மற்றும் ஆரம்ப வாழ்க்கை.\nகில்லர் இஸ்தான்புலில் 1946 இல் ஒரு நடுத்தரக் குடும்பத்தில் பிறந்தார். அவரது தந்தை முதலில் ஒரு பத்திரிகையாளராகவும் பின்னர் 1950 களில் பிலேஸ்கிக் மாகாணத்தின் துருக்கிய ஆளுனராகவும் இருந்தார். தென்சு குடும்பத்தில் ஒரே குழந்தை ஆவார். அவர் இஸ்தான்புல்லில் உள்ள அமெரிக்க பெண்கள் கல்லூரியில் பட்டம் பெற்ற பின் , இஸ்தான்புல்லில் ராபர்ட் கல்லூரியில் ஸ்கூல் ஆஃப் எகனாமிக்ஸில் பட்டம் பெற்றார். ஐக்கிய அமெரிக்காவுக்கு மேற்படிப்புக்குச் சென்ற சில்லர், நியூ ஹாம்சயர் பல்கலைக்கழகத்தில் முதுகலைப் பட்டம் பெற்றபின் கனெக்டிகட் பல்கலைக்கழகத்தில் முனைவர் பட்டம் பெற்றார். பின்னர் அவர் யேல் பல்கலைக்கழகத்தில் தனது ஆய்வு முனைவர் படிப்பை முடித்தார். 1973 இல்துருக்கி திரும்பும் முன்பு வரை பென்சில்வேனியாவிலுள்ள பிராங்க்ளின் கல்லூரி மற்றும் மார்ஷல் கல்லூரியில் பொருளாதாரம் போதித்து வந்தார்.\n"}
{"id": "434021", "url": "https://ta.wikipedia.org/wiki?curid=434021", "title": "கோகுல கிருஷ்ணன்", "text": "கோகுல கிருஷ்ணன்\n\nகோகுல் கிருஷ்ணன் என்பவர் இந்திய திரைப்பட இயக்குனர் ஆவார். 1980 கள் மற்றும் 1990 களில் கார்த்திக் நடிகரைக் கொண்டு திரைப்படங்களை இயக்கியுள்ளார். ஃபாசில் அவர்களுடன் மலையாளம் திரைப்படங்களில் பணியாற்றியுள்ளார். பாசில் இயக்கிய தமிழ்த் திரைப்படங்களுக்கு வசனம் எழுதினார்.\nநடிகர் கார்த்திக் கதாநாயகனாக கொண்டு \"முத்து காளை\" (1995), \"பூவரசன்\" (1996) மற்றும் \"உதவிக்கு வரலாமா\" (1998) ஆகிய திரைப்படங்களை இயக்கியுள்ளார்.‌ \n\n28 அக்டோபர் 2008 இல் இறந்தார்.\n\n"}
{"id": "434032", "url": "https://ta.wikipedia.org/wiki?curid=434032", "title": "இலங்கைத் துடுப்பாட்ட அணியின் தென்னாப்பிரிக்கச் சுற்றுப்பயணம் 2019", "text": "இலங்கைத் துடுப்பாட்ட அணியின் தென்னாப்பிரிக்கச் சுற்றுப்பயணம் 2019\n\nஇலங்கைத் துடுப்பாட்ட அணி 2019 பெப்ரவரி, மார்ச் மாதங்களில் தென்னாப்பிரிக்காவில் இரண்டு தேர்வுத் துடுப்பாட்டப் போட்டிகளிலும், ஐந்து ஒருநாள் (ஒநாப) போட்டிகளிலும், மூன்று பன்னாட்டு இருபது20 (இ20ப) போட்டிகளிலும் விளையாடியது.\n\n2019 பெப்ரவரியில், தினேஸ் சந்திமல் இலங்கை அணியின் தலைவர் பதவியில் இருந்து நீக்கப்பட்டு திமுத் கருணாரத்ன தேர்வுத் துடுப்பாட்ட அணிக்குத் தலைமை தாங்க நியமிக்கப்பட்டார். தேர்வுத் தொடரை இலங்கை அணி 2–0 என்ற கணக்கில் வென்று, தென்னாப்பிரிக்காவில் தேர்வுத் தொடர் ஒன்றை வென்ற முதலாவது ஆசிய அணி என்ற சாதனையைப் பெற்றது.\n\nஒருநாள் தொடரை தென்னாப்பிரிக்கா 5–0 என்ற கணக்கில் வென்றது. இரண்டு ஆண்டுகளில் நான்காவது தடவையாக இலங்கை அணி ஒருநாள் தொடரை எந்த ஆட்டத்தையும் வெல்லாமல் தோல்வியடைந்தது.\n\nஇ20ப தொடரில், முதலாவது போட்டிக்கு பிரான்சுவா டு பிளெசீ தென்னாப்பிரிக்காவின் தலைவராக அறிவிக்கப்பட்டார், ஏனைய இரண்டிற்கும் ஜே பி டுமினி தலைவராக அறிவிக்கப்பட்டார். தென்னாப்பிரிக்க அணி 3–0 என்ற கணக்கில் தொடரை வென்றது.\n\n"}
{"id": "434046", "url": "https://ta.wikipedia.org/wiki?curid=434046", "title": "364", "text": "364\n\n364 (CCCLXIV) பழைய யூலியன் நாட்காட்டியில் வியாழக்கிழமை ஆரம்பமான ஒரு நெட்டாண்டாகும். இவ்வாண்டு அக்காலத்தில் \"அகஸ்டசு மற்றும் வரோனியானுசு ஆகியோரின் ஆட்சி ஆண்டு\" (\"Year of the Consulship of Sabinus and Camerinus\") எனவும், \"ஆண்டு 1117\" (பண்டைய உரோமன் அப் ஊர்பி கொண்டிட்டா நாட்காட்டியில்) எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 364 என அழைக்கும் முறை நடைமுறைக்கு வந்தது. \n\n\n\n"}
{"id": "434048", "url": "https://ta.wikipedia.org/wiki?curid=434048", "title": "கிழக்கு முகம்", "text": "கிழக்கு முகம்\n\nகிழக்கு முகம் () என்பது 1996 இல் வெளிவந்த இந்திய தமிழ் திரைப்படமாகும். எம். அண்ணாதுரை என்பவர் இயக்கியுள்ளார். கார்த்திக், ரேஷ்மா போன்றோர் முக்கிய கதாப்பாத்திரத்தில் நடித்திருந்தனர். கோவிந்த்ராஜ், தங்கவேல் போன்றோர் தயாரித்திருந்தார். ஆதித்தியன் இசை அமைத்துள்ளார். 1996 சனவரி 15 இல் வெளிவந்தது. அதே நாள் கார்த்திக் உள்ளத்தை அள்ளித்தா திரைப்படமும் வெளியானது.\n\n"}
{"id": "434083", "url": "https://ta.wikipedia.org/wiki?curid=434083", "title": "குணவாயில் சிவன் கோயில்", "text": "குணவாயில் சிவன் கோயில்\n\nகுணவாயில் சிவன் கோயில் கேரள மாநிலத்திலுள்ள தேவார வைப்புத்தலமாகும். \n\nSection::::அமைவிடம்.\nகொடுங்களூக்கு மேற்குப்புறத்தில் இக்கோயில் அமைந்துள்ளதாக க.வெள்ளைவாரணனார் கூறுகிறார். \nSection::::தொடர்புடைய பாடல்.\nசிலப்பதிகாரத்தில் கூறப்படுகின்ற குணவாயிற் கோட்டம் இதுவென்று கூறப்படுகிறது. இக்கோயிலோடு தொடர்புடைய அப்பர் பாடல் பின்வருமாறு அமையும். \nSection::::வெளியிணைப்புகள்.\nகுணவாயில், Shaivam Org\n"}
{"id": "434084", "url": "https://ta.wikipedia.org/wiki?curid=434084", "title": "ரேஷ்மா (நடிகை)", "text": "ரேஷ்மா (நடிகை)\n\nரேஷ்மா என்பவர் தமிழக நடிகை ஆவார்.\n\n\"கிழக்கு முகம்\" (1996) திரைப்படத்தில் முதன் முறையாக நடித்தார். அத்திரைப்படத்தில் கார்த்திக் நாயகனாக நடித்துள்ளார். 1996 இல் களஞ்சியம் இயக்கத்தில் பூமணி திரைப்படத்தில் நடித்தார்.\n\nராம்கி (நடிகர்) நடிப்பில் நந்தாதிரைப்படத்தில் நடித்தார்.\n\nSection::::திரைப்படங்கள்.\nசில திரைப்படங்கள்\n\n"}
{"id": "434086", "url": "https://ta.wikipedia.org/wiki?curid=434086", "title": "கீரெசு தற்காப்பு", "text": "கீரெசு தற்காப்பு\n\nகீரெசு தற்காப்பு (\"Keres Defence\") கீழ்கண்ட நகர்வுகளுடன் தொடங்கும் ஒரு சதுரங்கத் திறப்பு ஆட்டமாகும். இதை கங்காரு திறப்பு அல்லது பிராங்கோ-இந்தியன் தற்காப்பு என்ற பெயர்களாலும் அழைப்பர். \nஎசுத்தோனிய கிராண்டு மாசுட்டர் பால் கீரெசு பெயரால் இச்சதுரங்கத் திரப்பு அழைக்கப்படுகிறது.\nSection::::வரலாறு.\n1851 ஆம் ஆண்டு இலண்டனில் யோகான் லோவெந்தால் மற்றும் என்றி தாமசு பக்கிள் இருவருக்கும் இடையில் நடைபெற்ற போட்டியின் 4 ஆவது ஆட்ட்த்தில் இத்திறப்பு ஆடப்பட்டது. தற்போது இத்திறப்பிற்கான செந்தர நகர்வாக 3.Bd2 என்று ஆடலாம் என ஓவார்டு சிடௌண்டன் பரிந்துரைக்கிறார். \nSection::::விவாதம்.\n3.Nc3, 3.Nd2, அல்லது 3.Bd2 என்று வெள்ளையால் விளையாட முடியும். பெரும்பாலும் ஆட்டம் நிம்சோ-இந்தியன் தற்காப்பு, டச்சு தற்காப்பு, ராணியின் பலி மறுப்பாட்டம், ஆங்கிலத் தற்காப்பு அல்லது போகோ-இந்தியன் தற்காப்பு போன்ற திறப்பாட்டங்களுக்கு நிலை மாறலாம். 3.Nc3 என நகர்த்தினால் மேற்கூறப்பட்ட திறப்புகளில் ஒன்றை நோக்கி ஆட்டம் செல்லலாம். \n3...Nf6 என்றால் அது (நிம்சோ-இந்தியன்) என்றும், 3...f5 என்றால் (டச்சு; பக்கள் 3...Bxc3+ 4.bxc3 f5! என விளையாடலாம் என்கிறார் கோர்ன் \n3...d5 என்ற நகர்வு (வழக்கமான ராணியின் பலி மறுப்பாட்டம்),அல்லது 3...b6 (ஆங்கிலத் திறப்பு). 3.Nd2 என ஆடினால் கருப்புக்கு ஆடுவதற்கு 3...Nf6 4.Nf3 என்ற போகோ இந்தியன் தற்காப்பைத் தவிர ஒரே சாத்தியம் தான். \n\n3.Bd2 நகர்த்தலுக்குப் பின்னர் 3...Bxd2+ என நகர்த்தி கருப்பு ஆட்டத்தைப் போகோ-இந்திய வரிசையில் தொடர முடியும். 3...a5 என்று விளையாடினாலும் வெள்ளை Nf3 என ஆடுமாயின் ஆட்டம் போகோ-இந்திய வரிசைக்கே நிலைமாறும். அல்லது வெள்ளையை e4 நகர்த்தலுக்கும் அனுமதிக்கலாம். 3...Qe7 4.e4 d5 (1995 இல் சான் லூயிசு போட்டியில் லியனோசு எதிர் ஆப்மான் ஆட்ட்த்தில் கருப்புக்கு நல்ல ஆட்டம் கிடைத்தது 4...Nf6 5.a3 Bxd2+ 6.Nxd2 d6 7.Bd3 e5 8.d5 0-0) 5.Bxb4 (5.e5 , 1985 இல் டிம்மான் எதிர் சிப்ராகெட்டு ஆட்டம்) Qxb4+ 6.Qd2! Qxd2+ (ஒருவேளை 6...Nc6 என்றால் பின்னர் 7.Nc3!) 7.Nxd2 வெள்ளைக்கு நேராக அனுகூலம் கிடைக்கும்\n\nSection::::மேற்கோள்கள்.\nநூற்பட்டியல்\n\n"}
{"id": "434091", "url": "https://ta.wikipedia.org/wiki?curid=434091", "title": "விக்னேஷ்", "text": "விக்னேஷ்\n\nவிக்னேஷ் (பிறப்பு 9 ஏப்ரல் 1971) என்பவர் தமிழ் திரைப்பட நடிகர் ஆவார். இந்தியாவில் தமிழ்நாடு ஈரோட்டில் பிறந்தவர்.\n\n\"கிழக்குச் சீமையிலே\", \"காதலி\", \"ராமன் அப்துல்லா\", \"வேலை\", \"அப்பு\", \"என்னை தாலாட்ட வருவாளா\", \"சூரி\" மற்றும் \"ஆச்சார்யா (திரைப்படம்)\" போன்ற திரைப்படங்களில் நடித்துள்ளார்.\n\nபாலா இயக்கத்தில் \"சேது\" திரைப்படத்தில் நடித்து புகழ்பெற்றார்.\n"}
{"id": "434093", "url": "https://ta.wikipedia.org/wiki?curid=434093", "title": "கும்கர் சுரங்கம்", "text": "கும்கர் சுரங்கம்\n\nகும்கர் சுரங்கம் (\"Kumhar mine\") உலகிலுள்ள மிகப்பெரிய மக்னீசியம் சுரங்கங்களில் ஒன்றாகும். இது பாக்கித்தான் நாட்டின் வடக்குப் புறத்தில் உள்ள கைபர் பக்துன்வா மாகாணத்தில் அமைந்துள்ளது. இச்சுரங்கத்தில் 14 மில்லியன் டன்கள் தாது அதாவது 46% மக்னீசியம் இருப்பாக உள்ளதாக திட்டமிடப்பட்டுள்ளது. \n"}
{"id": "434100", "url": "https://ta.wikipedia.org/wiki?curid=434100", "title": "சின்னத்தாயி", "text": "சின்னத்தாயி\n\nசின்னத்தாயி என்பது 1992 இல் வெளிவந்த தமிழ் திரைப்படம் ஆகும். எஸ். கணேஷ் இயக்கியிருந்தார். விக்னேஷ் மற்றும் பத்மசிறீ ஆகியோர் முக்கிய கதாபாத்திரங்களில் நடித்திருக்கின்றனர். வேதா இப்படத்தை தயாரித்துள்ளார்.\n\nஇளையராஜா இசையமைத்திருந்தார். இப்படம் 1 பிப்ரவரி 1992 இல் வெளிவந்தது..\n\n\nSection::::கதைச்சுருக்கம்.\nநகரத்தில் படிப்பை முடித்த பொன்ராசு (விக்னேஷ்) தன் கிராமத்திற்கு திரும்புகிறான். பொன்ராசுவின் தந்தை வீரமுத்து நாய்க்கர் (வினு சக்ரவர்த்தி). அவர் சுடலை மாட சாமியாக ஊரை சுற்றிவரும் பொழுது, அவர் எதிரில் யார் வந்தாலும் கொன்றுவிடுவார். கிராமப் பெண்ணான சின்னத் தாயியை (பத்மாஸ்ரீ) சிறு வயதிலிருந்தே பொன்ராசு விரும்பு வருகிறான். பொன்ராசு மீதும் சின்னத் தாயிக்கு ஒரு நல்ல அபிப்பிராயம் உண்டு.\n\nஅந்த ஜோடியின் காதலை சின்னத் தாயியின் தாய் ராசம்மா (சபிதா ஆனந்த்) ஏற்றுக்கொள்ளவில்லை. தான் சிறுவயதில் ஒரு பாடகரால் ஏமாற்றப்பட்ட நிலை தன் மகளான சின்னத் தாயிக்கு ஏற்படக்கூடாது என்று எண்ணுகிறாள் ராசம்மா. சாமுண்டியின் (நெப்போலியன்) இரண்டாவது மனைவி தான் ராசம்மா.\n\nராசம்மா சின்னத் தாயியை பொன்ராசுவை மறந்துவிடுமாறு வலியுறுத்துகிறாள். தொடக்கத்தில் பொன்ராசுவை தவிர்த்தாலும், பின்னர் இருவரும் மிகவும் நெருக்கமாக, சின்னத் தாயி கருவுருகிறாள். அவ்வாறாக, வீரமுத்து சாமியாடி ஊரைச்சுற்றி வரும் பொழுது, அவர் எதிரில் ராசம்மா தோன்றி காதல் கர்ப்பம் பற்றி உண்மையை கூறுகிறாள். அதிர்ந்து போன வீரமுத்து, ராசம்மாவை கொல்லாமல் விடுகிறார். அச்செயலை கிராம மக்கள் கெட்ட சகுனமாக கருதினர். பின்னர், பொன்ராசுவிற்கு புத்திமதி சொல்லி, நகரத்திற்கு அவனின் பெற்றோர் அனுப்பிவிடுகிறார்கள்.\n\nஅவ்வாறாக ஒரு நாள், சாமுண்டி சின்னத் தாயியிடம் தகாத முறையில் நடந்துகொள்ள முயற்சிக்கும் பொழுது, ராசம்மாவை கொன்றுவிடுகிறான். பஞ்சாயத்தில், வீரமுத்து சாமுண்டியை கோவிலுக்கு கப்பம் கட்ட உத்தரவிட்டு, தன் மகனின் செயலை மூடி மறைக்கிறார். சின்னத் தாயி போலீசில் புகார் தர, சாமுண்டியை கைது செய்ய முயற்சிக்கிறார் சங்கரபாண்டியன் (ராதா ரவி). மாறாக வீரமுத்துவை கைது செய்யும் நிலை ஏற்படுகிறது. மீண்டும் ஊர் திரும்பிய பொன்ராசு, புதிய சாமியாடியாகி ஊரை சுற்றிவரும் பொழுது, குழந்தையுடன் அவன் முன் வந்து நிக்கிறாள் சின்னத் தாயி. சின்னத் தாயிக்கு என்னவானது என்பதே மீதிக் கதையாகும்.\n\nSection::::ஒலிப்பதிவு.\nவாலி எழுதிய பாடல் வரிகளுக்கு இளையராஜா இசை அமைத்தார்.\n\n\nSection::::வரவேற்பு.\nநல்ல விமர்சனங்களை பெற்ற இத்திரைப்படம் பாக்ஸ் ஆபீசில் 100 நாட்களுக்கு ஓடியது.\n"}
{"id": "434102", "url": "https://ta.wikipedia.org/wiki?curid=434102", "title": "பாகு கோட்டை", "text": "பாகு கோட்டை\n\nபாகு கோட்டை (\"Bahu Fort\") சம்மு காசுமீர் மாநிலத்தில் உள்ள சம்மு நகரில் அமைந்துள்ளது. இந்த கோட்டை முந்தைய ஆட்சியாளரால் நிர்மாணிக்கப்பட்டதாகக் கூறப்படுகிறது, 19 ஆம் நூற்றாண்டில் டோக்ரா பேரரசு காலத்தில் ராசா குலாப் சிங் அவர்களால் போது புதுப்பிக்கப்பட்டது . கோட்டையானது மதச்சார்பு இடமாகவும், அதன் எல்லைகளுக்குள் சம்முவின் முக்கிய தெய்வமாகிய இந்து தெய்வம் காளிக்கு அர்ப்பணிக்கப்பட்ட ஒரு கோவில் உள்ளது. இந்த ஆலயம் \"பவெ வாலி மாதா கோவில்\" என அறியப்படுகிறது . \n"}
{"id": "434104", "url": "https://ta.wikipedia.org/wiki?curid=434104", "title": "அம்மா பொண்ணு", "text": "அம்மா பொண்ணு\n\nஅம்மா பொண்ணு (English: Mother's daughter) என்பவர் 1993 இல் வெளிவந்த தமிழ் திரைப்படம் ஆகும். இது காதல் திரைப்படம் வகையை சேர்ந்தது. இதனை அருண் இயக்கியுள்ளார்.\n\nவிக்னேஷ், அகிலா, நாகேஷ், கே. ஆர். விஜயா, கவுண்டமணி, செந்தில், பொன்வண்ணன் மற்றும் நந்தகோபால் ஆகியோர் நடித்துள்ளனர். 1993 ஏப்ரல் 9 இல் வெளிவந்தது.\n"}
{"id": "434105", "url": "https://ta.wikipedia.org/wiki?curid=434105", "title": "கீதா தத்", "text": "கீதா தத்\n\nகீதா தத்( Geeta Dutt) என்ற (கீதா கோஷ் ராய் சௌத்ரி) (23 November 1930 – 20 July 1972) ) வங்க மொழி மற்றும் இந்தி மொழிகளில் குறிப்பிடத்தக்க முக்கிய பின்னணி பாடகியாவார். இந்தியப் பிரிப்புக்கு முன்னாலிருந்த பரித்பூரில் பிறந்துள்ளார். இவர் இந்தி திரைப்படங்களில் முக்கியத்துவம் பெற்ற பின்னணிப் பாடகர் ஆவார். பெங்காலி மொழித் திரைப்படங்களிலும், திரையிசையில்லாப் பாடல்களையும் பாடியுள்ளார்.\n\nSection::::ஆரம்ப வாழ்க்கை.\nகீதா கோஷ் ராய் சௌத்ரி, வங்காள தேசத்திலுள்ள ஷரியத்பூர் மாவட்டத்திலுள்ள கோசைர்காட் உப்சில்லா என்ற இடத்திலுள்ள இடில்பூர் கிராமத்தின் ஒரு ஜமீந்தார் குடும்பத்தில் 10 குழந்தைகளுடன் பிறந்தார். இது பிரித்தானிய இந்தியாவின் மாகாணங்களும், ஆட்சிப் பகுதிகளும் பரித்பூர் மாவட்டத்தில் இருந்தது. பின்னர் 1940 களில் தங்களின் நிலம் மற்றும் சொத்துகளை விட்டு இவர்கள் குடும்பம் கொல்கத்தா மற்றும் அசாம் போன்ற பகுதிகளுக்கு சென்றது. 1942, இவரது பெற்றோர்கள் மும்பையிலுள்ள ஒரு அடுக்கு மாடி குடியிருப்பிற்குச் சென்றனர். கீதா தனது 12வது வயது வரை பெங்காலி உயர் நிலைப்பள்ளியில் பயின்றார்.\n\nSection::::பாடகியாக.\nகே. ஹனுமான் பிரசாத் கீதாவை தனது ஆதரவின் கீழ் அழைத்துச் சென்று பாடுவதற்கு பயிற்சியளித்தார், பின்னர் திரைப்படங்களில் பாடுவதற்கு அவரைத் தயார் படுத்தினார். 1946 ஆம் ஆண்டில், \"பக்த பிரஹ்லாத்\" என்ற புராணப் படத்தின் பாடலை பாட முதல் வாய்ப்பைப் பெற்றார், அதில் பிரசாத் இசை இயக்குநராக இருந்தார். இரண்டு பாடல்களில் இரண்டு வரிகளை பாடிவதற்கான வாய்ப்பை வழங்கினார். அந்த நேரத்தில் அவருக்கு வயது பதினாறு மட்டுமே.\n\nஹனுமான் பிரசாத்தின் பாடல்களில் .\nபோன்ற பிரபல பாடல்களை பாடியுள்ளார்\n\nSection::::குடும்ப வாழ்க்கை.\n\"பாஸி\" என்ற படத்தின் பாடலின் ஒலிப்பதிவின் போது இளமையான மற்றும் எதிர்கால இயக்குனருமான குரு தத்தைச் சந்தித்தார். அவர்களது காதல் 26 மே 1953 அன்று அவர்களின் திருமணத்தில் முடிந்தது. அவர்களுக்கு மூன்று குழந்தைகள் பிறந்தனர்: தருண் (1954-1985), அருண் (1956-2014) மற்றும் நினா (1964). இவரும் சுந்தின் தாஸ்குப்தா மற்றும் அனல் சாட்டர்ஜி போன்ற குறிப்பிடத்தக்க இசை இயக்குநர்களின் இசைக்கு பாடியுள்ளார். கீதா தத் பாடல்களுடன் 1957 ஆம் ஆண்டில், குரு தத் \"கௌரி\" படத்தைத் தொடங்கினார் இது சினிமாஸ்கோப்பில் வெளிவந்த இந்தியாவின் முதல் திரைப்படமாக இருந்தது, ஆனால் படப்பிடிப்பு சில நாட்களிலேயே முடிந்தது. அதன் பிறகு, குரு தத்திற்கு வஹீதா ரஹ்மானுடன் தொடர்பு ஏற்பட்டது, இதனால் கீதா குடிக்க ஆரம்பித்தார். இது அவர்களது திரை வாழ்க்கை மற்றும் திருமண வாழ்க்கையைப் பாதித்தது.\n\n1958இல் , எஸ். டி. பர்மன் 1958 இல், லதா மங்கேஷ்கருடன் இணத்து கீதாவை பிரதான பாடகராக்க பணியாற்ற முயற்சித்தார், அவர் ஆஷா போஸ்லே போல கீதாவை ஒப்பீட்டளவில் உணர்ந்தார். இருப்பினும், கீதாவின் தனிப்பட்ட பிரச்சனைகளிலினால், போதுமான அளவு பயிற்சி மேற்கொள்ளவில்லை, கீதா பர்மனின் எண்ணங்களுக்கு ஈடு கொடுக்கத் தவறிவிட்டார். பின்னர், பர்மன் ஓ. பி. நய்யார் மற்றும் [[ஆஷா போஸ்லே| ஆஷா போஸ்லேவுடன் பணி செய்யத் தொடங்கினார், மேலும் இவர் மீண்டும் ஒரு பாடகியாக மலர்வதற்கு பர்மன் பெருமளவு உதவினார். 1964 ஆம் ஆண்டில், குரு தத் மதுபானம் மற்றும் தூக்க மாத்திரைகள் அதிகப்படியாக உட்கொண்டு இறந்தார். ( இதற்கு முன் தொடர்ந் இரண்டு முறை மேற்கொண்ட முயற்சிகளினால் அவரது மரணம் பரவலாக ஒரு தற்கொலை என கருதப்பட்டது) ) கீதா பின்னர் ஒரு தீவிரமான [[உளப் பிறழ்ச்சி| உளப் பிறழ்ச்சிக்கு]] ஆளானாதில்லாமல், நிதி பிரச்சினையிலும் சிக்கினார். தனது பாடல் வாழ்க்கையை மீண்டும் தொடங்க முயற்சித்தார். மேடை நிகழ்ச்சிகளில் தனது ஒலித்தொகுப்புகளை வெட்டியெறிந்தார். \"பதுரு பரான்\" (1967) பெங்காலி மொழித் திரைப்படத்தில் முன்னணி பாத்திரத்தில் நடித்தார். \"அனுபவ்\" என்ற படத்தில் இவரது பாடல் பிரமிக்கத்தக்க வகையில் அனைவரையும் கவர்ந்தது. \"கனு ராய்\" என்பது இவரது கடைசி இசையாகும்.\n\nSection::::இறப்பு.\nஅதிகப்படியான மத்வை உண்பதால் ஏற்படும் [[கல்லீரல் இழைநார் வளர்ச்சி]] நோயால் ஜூலை 20 அன்று மும்பையில் காலமானார்.\n\nSection::::குறிப்பிடத்தக்க பாடல்கள்.\nஇந்தித் திரைப்படங்களில் 1200 பாடல்களுக்கு மேல் இவர் பாடியிருக்கக் கூடும். கூடுதலாக, மராத்தி, பெங்காலி, மைதிலி, போஜ்பூரி மற்றும் பஞ்சாபி உட்பட பல இந்திய பிராந்திய மொழிகளில் பாடியுள்ளார். நேபாளி படமான \" மைட்டிகார் \" படத்தின் பாடலில் பாடியுள்ளார். [[எஸ். டி. பர்மன்]] ,ஓ. பி. நய்யார், ஹேமந்த் குமார், மதன் மோஹன் இசையமைப்பிலும் மற்றும் ஒரு சில பெங்காலி பாடல்களையும் பாடியுள்ளார்.\n\nSection::::அரசு அங்கீகாரம்.\n[[File:Geeta Dutt 2013 stamp of India.jpg|thumb|2013இல் தத்தின் அஞ்சல் வில்லை]]\n[[இந்திய அஞ்சல் துறை]] 2013 மற்றும் 2016 இல் கீதா தத்தின் நினைவாக அஞ்சல் வில்லைகளை வெளியிட்டது.\n\n\nSection::::மேற்கோள்கள்.\n[[பகுப்பு:1930 பிறப்புகள்]]\n[[பகுப்பு:1972 இறப்புகள்]]\n[[பகுப்பு:இந்தியத் திரைப்பட நடிகைகள்]]\n[[பகுப்பு:20 ஆம் நூற்றாண்டின் இந்திய நடிகைகள்]]"}
{"id": "434107", "url": "https://ta.wikipedia.org/wiki?curid=434107", "title": "கம்பம் (சமயம்)", "text": "கம்பம் (சமயம்)\n\nகம்பம் அல்லது ஸ்தம்பம் (Stambha) அழகிய வேலைபாடுகளுடன் கூடிய உயரமான கற்தூண் அல்லது மரத்தூணை குறிக்கும். இந்து, சமணத் தொன்மவியல் சாத்திரங்கள், இக்கம்பங்கள் சொர்கத்தையும், பூமியை இணைப்பதாக கூறுகிறது. அதர்வண வேதத்தில், பிரபஞ்சத்தை கம்பம் தாங்குகிறது எனக்கூறுகிறது.\n\nகம்பங்கள் பல காரணத்திற்காக நிறுவப்படுகிறது என இந்தியக் கட்டிடக் கலை கூறுகிறது.\n\n"}
{"id": "434109", "url": "https://ta.wikipedia.org/wiki?curid=434109", "title": "உருகுவையின் இறப்பில்லா ஆட்டம்", "text": "உருகுவையின் இறப்பில்லா ஆட்டம்\n\nஉருகுவையின் இறப்பில்லா ஆட்டம் (\"Uruguayan Immortal\") என்று கருதப்படுவது 1943 ஆம் ஆண்டு உருகுவை சதுரங்க சாம்பியன் பட்டப் போட்டியில் பி. மோலினாரிக்கும் லூயிசு ரௌக்சு கேப்ரல் இருவருக்கும் இடையே நடைபெற்ற சதுரங்கப் போட்டியாகும். கேப்ரல் விளையாடிய அற்புதமான இணைப்பு நகர்வுகள் காலத்தால் அழியாத புகழ்பெற்ற இந்த ஆட்டத்தின் சிறப்பாகும். கேப்ரல் 1948 மற்றும் 1970 ஆகிய இரண்டு ஆண்டுகளில் உருகுவையின் சதுரங்க சாம்பியன் பட்டம் வென்றிருக்கிறார்.\nகேப்ரலின் 33 ஆவது நகர்வுக்குப் பின்னர் அவர் இரண்டு யானைகளையும் இழந்திருந்தார். மற்றும் இவருடைய மற்ற மூன்று காய்களும் ஆபத்தில் சிக்கியிருந்தன. இருப்பினும் மோலினாரியால் அவருடைய ராசாவை காப்பாற்ற இயலாமல் போகிறது. \nபிரெட்டு ரீன்பெல்டு 1944 ஆம் ஆண்டு மே- சூன் மாத சதுரங்க செய்தி இதழில் பக்கங்கள் 11-12 இல் “இந்த ஆட்டம் இறப்பில்லா ஆட்டம் என்பதற்காக விதிக்கப்பட்டுள்ளது” என்று சுட்டிக்காட்டியுள்ளார் \nSection::::ஆட்டம்.\nவெள்ளை:மோலினாரி</br> \nகருப்பு:கேப்ரால்</br>\nதிறப்பு: செமி-சிலேவ் தற்காப்பு</br>\nகலைக்களஞ்சியக் குறியீடு இ.சி.ஓ டி 48</br>\n\n1. d4 Nf6 2. Nf3 d5 3. c4 c6 4. Nc3 Nbd7 5. e3 e6 6. Bd3 dxc4 7. Bxc4 b5 8. Bd3 a6 9. 0-0 c5 10. b3 Bb7 11. Qe2 Qb6 12. Rd1 Be7 13. a4 b4 14. Nb1 Rc8 15. Nbd2 cxd4 16. Nc4 Qa7 17. Nxd4 0-0 18. Bd2 a5 19. Nb5 Qa8 20. Nbd6 Bxg2 21. Nxc8 Rxc8 22. Re1 Bf3 23. Qf1 Qd5 24. e4 Rxc4 25. bxc4 Qh5 26. Bf4 Ng4 27. Be2 Nde5 28. h3 Bc5 29. Bg3 Nxf2 30. Bxf2 (படம்) 30... Qg5+ 31. Kh2 Qf4+ 32. Bg3 Bg1+ 33. Qxg1 Ng4+ 0-1. \n"}
{"id": "434110", "url": "https://ta.wikipedia.org/wiki?curid=434110", "title": "வாழும் கைவினைப் பொக்கிசம் விருது", "text": "வாழும் கைவினைப் பொக்கிசம் விருது\n\nவாழும் கைவினைப் பொக்கிசம் விருது என்பது தமிழகத்தில் கைத்திறன் தொழிலில் சிறந்து விளங்கிய கைவினைக் கலைஞர்களுக்கு தமிழக அரசு வழங்கும் விருதாகும். \n\nஇந்த விருது பஞ்சலோக சிற்பங்கள், பித்தளை விளக்குகள், பித்தளை கலைப் பொருட்கள், தஞ்சாவூர் ஓவியங்கள், தஞ்சாவூர் கலைத் தட்டுகள், மர சிற்பங்கள், கற் சிற்பங்கள், சுடுகளிமண், கலம்காரி, பத்திக், அப்ளிக் துணி ஓவியங்கள், காகிதக்கூழ் பொம்மைகள், பாய் நெசவு, மூங்கில் மற்றும் பனை ஓலை பொருட்கள், நெட்டி வேலை, நார் பொருட்கள், கோயில் நகைகள், சித்திரத் தையல் வேலை போன்ற பதினாறு வகையான தொழில் செய்தவர்கள். அறுபத்து ஐந்து வயதுக்கும் மேற்பட்ட பத்து கலைஞர்கள் தேர்ந்தெடுக்கப் படுகின்றனர். \n\nSection::::விருதும் பரிசுத்தொகையும்.\nஇந்த விருதுதினை பெறும் கைவினைஞர்களுக்கு ஒரு லட்சம் ரூபாய் ரொக்கமும், தாமிர பத்திரமும், ஒரு பவுன் தங்கப் பதக்கம் மற்றும் சான்றிதழ் தரப்படுகின்றன.\n\nSection::::அறிவிப்பு.\n2013 இல்‌ மே 8 ஆம் தேதி முதல்வராக இருந்த ஜெயலலிதா சட்டசபையில் இந்த விருது குறித்தான அறிவிப்பினை வெளியிட்டார். இந்த விருதினை ஜப்பான் நாட்டில் வாழும் தேசிய பொக்கிஷங்கள் (Living National Treasures of Japan) என்ற விருதினை முன்மாதிரியாக கொண்டது.\n"}
{"id": "434114", "url": "https://ta.wikipedia.org/wiki?curid=434114", "title": "பிலிப்பா மேரெக்", "text": "பிலிப்பா மேரெக்\n\nபிலிப்பா \"பிப்பா\" மெரெக் அரச கழகம் (பிறப்பு 28 ஜூன் 1945) ஓர் அமெரிக்க ஆங்கிலேய உயிரியலாளர் ஆவார். டி செல் வளர்ச்சி, டி செல் உயிரணு தன்மடிவு , உயிர் மற்றும் எதிர்ப்பாற்றல் தூண்டிகள், தன்னுடல் தாக்குத்திறன், மற்றும் மீவீரிய எதிர்ப்பிகளை அடையாளம் காணுதல், நச்சு அதிர்ச்சி நோய்க்குறி ஆகியவற்றின் பின்னனி குறித்து ஆய்வுசெய்ததால் நன்கு அறியப்படுகிறார். இவர் தனது கணவர் ஜான் டபிள்யூ காப்ளர் உடன் இணைந்து இத்தகைய ஆய்வுகளில் ஈடுபட்டார்.\n\nSection::::வரலாறு.\nபிலிப்பா \"பிப்பா\" மெரெக் மார்ச்சு 28 ஜூன் 1945 இல் இங்கிலாந்து, எவெல்லில் பிறந்தார். அவர் கேம்பிரிட்ஜ் , நியூ ஹாலில் 1967 இல் பட்டப்படிப்பையும் 1970 இல் முனைவர் பட்டத்தையும் பெற்றார். முனைவர் பட்ட ஆய்வின்பொழுது , ஆலன் முர்ரோவுடன் இணைந்து இங்கிலாந்திலுள்ள மருத்துவ ஆய்வுக் கவுன்சிலின் மூலக்கூறு உயிரியல் ஆய்வகத்தில்ஆலன் முர்ரோவுடன் இணைந்து பணிபுரிந்தார், அங்கு அவர் டி செல்கள் மற்றும் பி செல்கள் ஆகியவற்றின் வேறுபாடுகளை ஆய்வு செய்யத் தொடங்கினார்.\n\nபின்னர் அவர் சான் டியாகோவின் கலிஃபோர்னியா பல்கலைக்கழகத்தில் ரிச்சர்ட் டட்டன்னுடன் இணைந்து ஆய்வு முனைவர் பணியைத் தொடர்ந்தார்.\n\nமுதன் முதலில் ரோச்செஸ்டர் பல்கலைக்கழகத்தில் ஆசிரியராகப் பணியில் சேர்ந்தார். அதன்பிறகு கொலராடோவின் டென்வர் நகரில் உள்ல தேசிய யூத ஆரோக்கிய மையம், கொலராடோ பல்கலைக்கழகம் ஆகியவற்றில் பணியற்றினார்.\n\nSection::::குறிப்பிடத்தக்க ஆவணங்கள்.\nஜெ. டபிள்யூ கெப்ளர், எம். ரோம், பி. மேரெக், \"தைமஸ் சுரப்பியில் குளோன் செய்யப்பட்ட டி உயிரணுவின் சகிப்புத்தன்மை,\" v.49, n.2, pp.   273-80 (1987) \nபி. மெரெக் மற்றும் ஜே. கெப்ளர், \"தி ஸ்டாஃபிலோகோகல் எக்ஸ்டோட்டாக்ஸ் அண்ட் த ரிலிட்ஸ்,\" \"விஞ்ஞானம்\" , v.248 (4956), பக்.   705-11 (1990). \nஜெ. டபிள்யூ கெப்ளர், யூ. ஸ்டீர்ஸ், ஜெ. வொயிட்.பி. மேரெக், மேஜர் ”மேஜர் ஹிஸ்டோ காம்பப்ளிட்டியின் டி உயிரணுவின் சுய சகிப்புத்தன்மை இழப்பு மற்றும் MIS -மாற்றியமைக்கப்பட்ட தயாரிப்புகள்”.\"இயற்கை\" , 332 (6159): பக்.   35-40 (1988). \nஜெ. வைட், \"மற்றும் பலர்.\" (பி.சி மேரெக்), \"வி (பீட்டா) -சிகிச்சை குறிப்பிட்ட மீவீரிய எதிர்ப்பு ஸ்டபைலோகோக்கல் எண்டரோடாக்சின், பி: முதிர்ந்த டி உயிரணுக்களின் தூண்டுதல் மற்றும் பிறந்த குழந்தை எலிகளிலுள்ள குணமளிப்பு நீக்கங்கள்,\" \"செல்\" , v.56, n.1, பக்.   27-35 (1989).\n\nSection::::விருதுகள், பரிசுகள்.\n1986 - நியமிக்கப்பட்ட ஆராய்ச்சியாளர் ஹோவர்ட் ஹியூஸ் மருத்துவ நிறுவனம் \n1987 - (தேர்ந்தெடுக்கப்பட்ட), ராயல் சொசைட்டி உறுப்பினர் \n1989 - தேசிய அறிவியல் அகாதமியின் தேர்ந்தெடுக்கப்பட்ட உறுப்பினர். \n1990 - ராயல் சொசைட்டி வெல்கம் ஃபவுண்டேஷன் பரிசு \n1993 - கேன்சர் ரிசர்ச் இன்ஸ்டிடியூட் வில்லியம் பி. கோலி விருது \n1993 - பால் எர்லிச் மற்றும் லுட்விக் டார்மஸ்டேடர் பரிசு \n1994 - லூயிசா கிராஸ் ஹார்விட்ஸ் பரிசு ( கொலம்பியா பல்கலைக்கழகம் )\n2003 - அமெரிக்க நோய்த்தடுப்பு மருத்துவர்கள் கழக வாழ்நாள் சாதனையாளர் விருது \n2004 - லியோன் ஓரியல் யுனெஸ்கோ மகளிர் அறிவியல் விருது \n2005 - பேர்ல் மீஸ்டர் கிரீன்கார்டு பரிசு \nரப்பி ஷை ஷாக்னர் பரிசு (ஜெருசலேம் பல்கலைக்கழகம்) \n2015 - மருத்துவத்தில் ஓல்ப் பரிசு \n2015 - புகழ்பெற்ற தேசிய மகளிர் மன்றத்தில் சேர்க்கப்பட்டார் \n"}
{"id": "434120", "url": "https://ta.wikipedia.org/wiki?curid=434120", "title": "அண்ணவெலும்பு", "text": "அண்ணவெலும்பு\n\nஅண்ணவெலும்பு (ஆங்கிலம்:Palatine bone) முகவெலும்புகளில் உள்ள இரு எலும்புகளாகும். இது மேல்தாடை எலும்புகளுடன் இணைந்து அண்ணத்தை உருவாக்குகிறது.\n\nSection::::அமைப்பு.\nஅண்ணவெலும்பு இரு மேல்தாடை எலும்புகளுடன் இணைந்து நசிப்பள்ளத்தின் தளத்தை உருவாகுகிறது. இது வாயின் கூரையாகவும் அமைந்துள்ளது. ஒவ்வொரு அண்ணவெலும்பும் ஆங்கில எழுத்தான L வடிவம் கொண்டது. அண்ணவெலும்பு 6 எலும்புகளுடன் இணைந்துள்ளது. மண்டையோடு எலும்புகளான நெய்யரியெலும்பு மற்றும் ஆப்புரு எலும்பு எலும்புடன் இணைந்துள்ளது. முகவெலும்புகளான மேல்தாடை எலும்பு, கீழ்மூக்கு சங்கெலும்பு, மூக்குச்சுவர் எலும்பு மற்றும் எதிர்பக்க அண்ணவெலும்புடன் இணைந்துள்ளது.\n"}
{"id": "434126", "url": "https://ta.wikipedia.org/wiki?curid=434126", "title": "சிவந்தினி தர்மசிரி", "text": "சிவந்தினி தர்மசிரி\n\nசிவந்தினி தர்மசிரி (பிறப்பு 1970) இலங்கையைச் சேர்ந்த விஞ்ஞானப் பட்டதாரியும், இலங்கை அழகி மகுடம் சூடியவரும் ஆவார். 1996 ஆம் ஆண்டு இலங்கையில் கொழும்பில் நடைபெற்ற பீரிமியர் அழகிகளின் அணிவகுப்பில் மகுடம் சூடினார். 1976 ஆம் ஆண்டு குடும்பத்துடன் ஐக்கிய இராச்சியத்திற்குக் குடிபெயர்ந்தார். இதனால் மேற்கத்தியக் கலாச்சார அனுபவமும் இவருக்கு உண்டு. இவர் இலங்கையில் வசித்த போது மகளிர் கல்லூரியில் கல்வி கற்றார். ஐக்கிய இராச்சியத்தில் சிபரத்பா உயர்நிலையில் படித்தார்.\n\nசிவந்தினி மருத்துவக் குடும்பப் பின்னணியைக் கொண்டவர். இவரது தந்தை, சகோதரர் என குடும்பத்தில் பெரும்பாலோனோர் மருத்துவத் தொழிலில் உள்ளனர். சிவந்தினி உயர்தர விஞ்ஞானப் பாடநெறியைக் கற்றார். பின்பு வேல்ஸ் பல்கலைக்கழகத்தில் நுண்ணுயிரியல் பட்டம் பெற்றார்.\n\nசிவந்தினி தனது 18 ஆவது வயதில் முதன் முதலில் அழகி அணிவகுப்பில் கலந்து கொண்டார். 1989 இல் இலண்டனில் நடைபெற்ற இலங்கையின் குமரி(ராணி) போட்டியில் இரண்டாவது இடத்தைப் பிடித்தார். சிறந்த ஆடை வடிவமைப்பாளர்களான சேனக டி சில்வா மற்றும் லு சிங்வுங் ஆகியோரின் கீழ் வடிவழகியாகப் பணிபுரிந்திருக்கிறார். 1996 ஆம் ஆண்டு இலங்கை அழகிப் போட்டியில் மகுடம் சூடினார். மேலும் மிஸ் பெர்சனாலிட்டி, மிஸ் இன்டர்நெட் ஆகிய சிறு பட்டங்களையும் வென்றுள்ளார்.\n\n1996 ஆம் ஆண்டு லாஸ் வெகாஸ் இல் மிஸ் பிரபஞ்ச அழகி அணிவகுப்பில் இலங்கையை பிரதிநிதித்துவப்படுத்தி கலந்து கொண்டார். இதில் இவர் தன்னை ஆயுபோவன் (நீங்கள் நீண்ட ஆயுளுடன் வாழ்க) இலங்கையைச் சேர்ந்தவர்கள் ஒளிமயமான எதிர்காலத்தை கட்டியெழுப்புகின்ற நேரத்தில் இலங்கையில் இருந்து நான் சிவந்தினி தர்மசேன என்று தன்னை அறிமுகப்படுத்திக் கொண்டார்.\n\n2010 இல் நடைபெற்ற மிஸ் இலங்கை அணிவகுப்பில் நடுவராகப் பங்கேற்றார்.\n\nசிவந்தினி பத்து வருடங்கள் ஐக்கிய இராச்சியத்தில் மருத்துவ தொழிற்சங்கத்தில் பணிபுரிந்துள்ளார். இவர் விவாகரத்து பெற்றவர். இவருக்கு லச்லன் மற்றும் இஸபெல்லா என்று இரு பிள்ளைகள் உள்ளனர். தற்போது ஐக்கிய இராச்சியத்தில் வசிக்கின்றார்.\n\n"}
{"id": "434129", "url": "https://ta.wikipedia.org/wiki?curid=434129", "title": "தறி (தொலைக்காட்சித் தொடர்)", "text": "தறி (தொலைக்காட்சித் தொடர்)\n\nதறி என்பது 1 ஏப்ரல் 2019 முதல் கலர்ஸ் தமிழ் தொலைக்காட்சியில் திங்கள் முதல் சனி வரை இரவு 7.00 மணிக்கு ஒளிபரப்பான ஒரு நாடகத் தொலைக்காட்சி தொடர் ஆகும்.இந்த தொடரை திரைப்பட நடிகை லலிதா குமாரி தயாரி க்க, இயக்குனர் சக்திவேல் இயக்கியுள்ளார். \n\nஇந்த தொடரில் அன்னலட்சுமி என்ற கதாபாத்திரத்தில் புதுமுக நடிகை ஸ்ரீநிதியும், நட்சத்திரா என்ற கதாபாத்திரத்தில் புதுமுக நடிகை அங்கனா ராயும் நடிக்கிறார்கள். இவர்களுக்கு ஜோடியாக புதுமுக நடிகர் துருவ் என்ற கதாபாத்திரத்தில் சபரி பிரசாந்த் நடிக்கின்றார். காஞ்சிபுரத்தில் வாழும் நெசவு தொழிலாளியான அன்னலட்சுமி என்ற பெண்ணின் கதை தான் இந்த தறி.\n\n\n"}
{"id": "434130", "url": "https://ta.wikipedia.org/wiki?curid=434130", "title": "கன்ன எலும்பு", "text": "கன்ன எலும்பு\n\nகன்ன எலும்பு (ஆங்கிலம்:Cheekbone) முகவெலும்புகளில் ஒன்றாகும். பக்கத்திற்கு ஒன்று என இரு கன்ன எலும்புகள் உள்ளன.\n\nSection::::அமைப்பு.\nகன்னத்தில் கன்ன எலும்பு அமைந்துள்ளது. கண் குழியை உருவாக்கும் 7 எலும்புகளில் கன்ன எலும்பும் ஒன்று. இது மேல்தாடை எலும்பு, கடைநுதலெலும்பு, ஆப்புரு எலும்பு மற்றும் நுதலெலும்புடன் இணைந்துள்ளது. சிலருக்கு கன்ன எலும்பு பெரியதாகஉள்ளதாள் கன்னப்பகுதி எடுப்பாக தெரியும்.\n"}
{"id": "434133", "url": "https://ta.wikipedia.org/wiki?curid=434133", "title": "ராம் நாராயண் சக்ரவர்த்தி", "text": "ராம் நாராயண் சக்ரவர்த்தி\n\nராம் நாராயண் சக்ரவர்த்தி (Ram Narayan Chakravarti) (1916–2007) ஓர் இந்திய தாவர வேதியியலாளர் மற்றும் அறிவியலாளர் ஆவார். இவர் முந்தைய இந்திய பரிசோதனை மருந்தியல் நிறுவனத்தின் (தற்போதைய இந்திய வேதிய உயிரியல் நிறுவனம்) இயக்குநரும் ஆவார். இவர் மருத்துவ வேதியியல் அறிவியல் துறையில் அளித்த பங்களிப்புகளுக்காக நன்கறியப்பட்டவர் ஆவார்.\n\nSection::::வாழ்க்கைக் குறிப்பும் பணிகளும்.\nஇவர் 1916 ஆம் ஆண்டு பிறந்தார். கல்கத்தா பல்கலைக்கழகத்தில் அறிவியல் துறையில் முனைவர் பட்டத்தைப் பெற்றார். கல்கத்தா வெப்பமண்டல மருந்தியல் கல்வி நிறுவனத்தில் பேராசிரியராகவும், துணை இயக்குநராகவும் பணிபுரிந்தார். பின்னர் இந்திய பரிசோதனை மருந்தியல் நிறுவனத்தில் இயக்குநரானார். இவரது ஆய்வுகள் மருத்துவத் தாவரங்கள் குறித்த பல்வேறு ஆய்வுகளில் பயன்படுத்தப்பட்டுள்ளன. மேலும், இவர் தனது பல்வேறு ஆய்வுக்கட்டுரைகளை வெளியிட்டும் ஆவணப்படுத்தியுள்ளார். இவர் வேதியியலுக்கான வேந்திய சங்கத்தின் உறுப்பினராகவும் இந்திய தேசிய அறிவியல் கழகத்தின் தேர்ந்தெடுக்கப்பட்ட உறுப்பினரும் ஆவார்.\n\nSection::::விருதுகளும் நினைவுகூரலும்.\nஅறிவியலுக்கு இவர் ஆற்றிய பங்களிப்பிற்காக, 1972 ஆம் ஆண்டு இந்திய அரசாங்கம் இவருக்கு இந்தியக் குடிமகன்களுக்கு வழங்கப்படும் மூன்றாவது மிக உயரிய விருதான பத்ம பூசன் விருதினை வழங்கி கெளரவித்தது. தனது 91 ஆவது வயதில் 2007 ஆம் ஆண்டு மே 31 ஆம் நாள் இவர் மறைந்தார். மருத்துவக் கல்வி மற்றும் ஆராய்ச்சிக்கான முதுகலைப் படிப்புகளுக்கான நிறுவனம் (PGIMER) இவரது நினைவாக ஆண்டுதோறும் \"பேராசிரியர் ஆர். என். சக்ரவர்த்தி நினைவு பேருரை\" என்ற நிகழ்வை நடத்தி வருகிறது.\n"}
{"id": "434135", "url": "https://ta.wikipedia.org/wiki?curid=434135", "title": "மைனா (தொலைக்காட்சித் தொடர்)", "text": "மைனா (தொலைக்காட்சித் தொடர்)\n\nமைனா என்பது 2019 முதல் கலர்ஸ் தமிழ் தொலைக்காட்சியில் ஒளிபரப்பாகும் தொலைக்காட்சி தொடர் ஆகும். இந்த தொடர் ஹிந்தி மொழியில் ஒளிபரப்பாகும் பூவிழி வாசலிலே என்ற தொடரின் மறு தயாரிப்பாகும். இந்த தொடரின் கதை ஒட்டுமொத்தக் குழந்தைத் தொழிலாளர்களின் அவல நிலையை எடுத்துரைக்கின்றது. நித்யானந்தன் என்பவர் இந்த தொடரை இயக்கியுள்ளார். \n\nSection::::கதை சுருக்கம்.\nஏழை குடும்பத்தில் பிறந்த மைனா ஒரு மகிழ்ச்சியாக கிராமத்தில் அம்மாவின் அரவணைப்பிலும் எப்போதும் சிரித்துக் கொண்டே இருப்பாள். சிறு பெண்ணாக இருந்தாலும் அவளின் தைரியம், தன்னம்பிக்கை பெரியவர்களையே விஞ்சியது. வறுமையின் காரணத்தால் அவளின் தாயே அவளை குழந்தைத் தொழிலாளராக அனுப்பி வைக்கிறார்.\n\nவேலைக்கு போன இடமோ சிங்கத்தின் கோட்டை, அங்கோ அரக்க குணம் படைத்த முதலாளி சிங்கப் பெருமாள். தனது அரசியல் மற்றும் பண பலத்தால் மொத்த ஊரையும் தன் கட்டுப்பாட்டிற்குள் வைத்திருப்பவன். அங்கு பல குழந்தைகளை அடிமைப்படுத்தி வைத்து இருக்கின்றான். இந்த இடத்தில்தான் வீர மங்கையான மைனா அடிமைத் தனத்தை ஏற்றுக் கொள்ள முடியாமல் கேள்வி கேட்கத் துவங்குகிறாள். இந்தத் அடிமை வாழ்க்கையிலிருந்து எப்படி எல்லோரையும் மீட்டு எடுக்கிறாள் இந்த ஏழு வயது சிறுமி மையனா என்பது தான் கதை.\n\n\n"}
{"id": "434139", "url": "https://ta.wikipedia.org/wiki?curid=434139", "title": "மில்ட்ரெட் கோன்", "text": "மில்ட்ரெட் கோன்\n\nமில்ட்ரெட் கோன் (ஜூலை 12, 1913 – அக்டோபர் 12, 2009) ஒரு அமெரிக்க உயிர் வேதியியலாளர் ஆவார், அவர் விலங்கு உயிரணுக்களில் உள்ள இரசாயன எதிர்வினைகளை ஆய்வு செய்வதன் மூலம் உயிர்வேதியியல் செயல்முறைகளை புரிந்துகொள்வதை ஊக்குவித்தார். நொதி வினையூக்கிகளை குறிப்பாக அடெனோசைன் டிரைபாஸ்பேட் (ATP). ஆய்வு செய்வதற்காக அணுசக்தி காந்த அதிர்வுகளை பயன்படுத்துவதில் முன்னோடியாக இருந்தார்,1982 ஆம் ஆண்டில் நாட்டின் மிக உயர்ந்த அறிவியல் விருது, தேசிய அறிவியல் பதக்கம் பெற்றார்.\n\nSection::::இளமை.\nகோனின் பெற்றோர்கள், ஐசீடோர் கோன் மற்றும் பெர்த்தா க்ளீன் கோன் ஆவர் யூதர்களான இவர்கள் சிறுவயது முதலே நல்ல நட்புடன் இருந்தவர்கள். அவரது தந்தை ஒரு யூத குரு ஆவார்.. அவர்கள் 1907 ஆம் ஆண்டு ரஷ்யாவிலிருந்து வெளியேறி அமெரிக்க ஐக்கிய நாடுகளுக்குக் குடிபெயர்ந்தனர். . மில்ட்ரெட் கோன் 1913 ஆம் ஆண்டு ஜூலை 12 ஆம் நாள் பிராங்க்ஸில் பிறந்தார் , அங்கு அவரது குடும்பம் ஒரு குடியிருப்பில் வசித்து வந்தது. மில்டெரட் 13 வயதாக இருந்தது பொழுது, அவரது தந்தையார் கல்வி, கலை, சமூக நீதி, மற்றும் இத்திஷ் கலாச்சாரத்தைப். பாதுகாப்பதற்காக கடுமையாக வலியுறுத்திய இத்திஷ் பேசும் கூட்டுறவில் இணைவதற்காக, ஹீம் கெஸ்செல்ஸ்ஹாப்ட் க்கு குடியேற்றினார்.\n\nSection::::கல்வியும் பணியும்.\n கோன் தனது 14 வயதில் உயர்நிலை பள்ளியில்பட்டம் பெற்றார். இது இனம், மதம் அல்லது இனப் பின்னணியைப் பொருட்படுத்தாமல் தகுதியுள்ள பெண்கள் அனைவருக்கும் இலவசமாகவும் திறந்ததாகவும் இருந்த ஹானர் கல்லூரிக்குச் சென்றார். 1931 ஆம் ஆண்டில் அவர் தனது இளங்கலைப் பட்டம் பெற்றார். கொலம்பியா பல்கலைக் கழகத்தில் ஒரு வருடம் பணியிலிருந்தும் அவர் ஒரு பெண்மணியாக இருப்பதால் உதவியாளருக்கு தகுதியில்லை. என நிராகரிக்கப்பட்டார். 1932 இல் தனது மாஸ்டர் பட்டம் பெற்ற பிறகு, அவர் இரண்டு வருடங்களுக்கு தேசிய வானூர்தியியல் ஆலோசனை செயற்குழுவில் பணியாற்றினார். அங்கு துணை மேற்பார்வையாளர் பதவியில் இருந்தார். அங்கு பணியாற்றிய 70 ஆண்களில் ஒரே ஒரு பெண்ணாக கோன் மட்டுமே இருந்தார், மேலும் அவர் பதவி உயர்வு பெற மாட்டார் என்றும் அறிவிக்கப்பட்டது. பின்னர் அவர் கொலம்பியாவுக்கு திரும்பினார், அங்கு நோபல் பரிசு வென்ற ஹரோல்ட் யூரியிடம் கல்வி பயின்றார். உண்மையில், கோன் கார்பனின் வெவ்வேறு ஐசோடோப்புகளை ஆய்வு செய்தார். ஆனாலும், அந்த ஆய்வுக்கான துணைக்கருவிகள் செயல்பாட்டில் தோல்வியடைந்ததால் அவரது ஆய்வினைத் தொடர இயலவில்லை. பின்னர் 1938 இல் இயற்பியல் வேதியியலில் ஆக்சிஜன் ஐசோடோப்புகள் பற்றிய அவரது ஆய்வுரையை முடித்து முனைவர் பட்டம் பெற்றார்.\n\nஹரோல்ட் யூரியின் பரிந்துரையின்படி, செயின்ட் லூயிஸில் உள்ள வாஷிங்டன் பல்கலைக்கழகத்தில் வின்சென்ட் டு விக்னேயாட் ஆய்வகத்தின் ஆராய்ச்சியாளராக கோன் ஒரு நிலையைப் பெற முடிந்தது. அங்கே கதிர்-அமினோ அமில வளர்சிதைமாற்றத்திற்கு கதிரியக்க கந்தக ஐசோடோப்புகளை பயன்படுத்தி ஆய்வு முனைவர் பட்டத்திற்கான ஆய்வுகளை கோன் மேற்கொண்டார். கந்தகக் கலவைகளின் வளர்சிதைமாற்றத்தை ஆய்வு செய்ய ஐசோடோபிக் ட்ரேசர்களை பயன்படுத்துவதில் கோன் முன்னோடியாகத் திகழ்ந்தார். டு விக்னேயூட் தனது ஆய்வகத்தை நியூ யார்க் நகரில் உள்ள கார்னெல் யுனிவர்சிட்டி மருத்துவக் கல்லூரிக்கு மாற்றும் போது, கோன் மற்றும் அவரது புதிய கணவர், ஹென்றி ப்ரிமாக்காஃப் ஆகிய இருவரும் இணைந்து நியூ யார்க்கிற்கு சென்றனர்.\n\n1946 ஆம் ஆண்டில் ஹென்றி பிரிமகோஃப் வாஷிங்டன் பல்கலைக்கழகத்தில் ஒரு ஆசிரியராக நியமிக்கப் பெற்றார். பல்கலைக்கழகத்தின் மருத்துவக் கல்லூரியில் கார்ல் மற்றும் ஜெர்டி கோரி ஆகியோருடன் கோன் இணைந்து அவர்களின் உயிர்வேதியியல் ஆய்வகத்தில் ஆய்வாளர் நிலையைப் பெற்றார். அங்கு, அவர் தனது சொந்த ஆராய்ச்சி தலைப்புகளைத் தேர்வு செய்ய முடிந்தது.\n\nஅவள் எதிர்வினை விசாரிக்க அணுக்கரு காந்த அதிர்வுகளைப் பயன்படுத்தி பாஸ்பரசுடன் அமினோ ட்ரை பாஸ்பேட் மற்றும் அமினோ டை பாஸ்பேட் ஆகியவற்றின் எதிர்வினைகளைப் பற்றி ஆய்வு செய்தார். மேலும், அமினோ ட்ரை பாஸ்பேட்டின் உயிர்வேதியியல் பண்புகள் பற்றி கணிசமான தகவலை வெளிப்படுத்தினார். அமினோ ட்ரை பாஸ்பேட் மற்றும் அமினோ டை பாஸ்பேட் ஆகியவற்றின் நொதித்தலில் ஈரிணைத்திற அயனிகளின் பங்கு பற்றியும், ஆக்சிஜனேற்ற பாஸ்பேட்டுகள் பற்றியும் ஆய்வு செய்தார்.\n"}
{"id": "434144", "url": "https://ta.wikipedia.org/wiki?curid=434144", "title": "தேனி குஞ்சரமாள்", "text": "தேனி குஞ்சரமாள்\n\nதேனி குஞ்சரமாள் என்பவர் தமிழ் திரைப்பட நடிகை மற்றும் பின்னணிப் பாடகர் ஆவார். 1990 கள் மற்றும் 2000 கள் ஆகியவற்றில் ஏ. ஆர். ரகுமான் இசையில் பின்னனி பாடகியாக பணியாற்றினார். இவர் ஹாரிஸ் ஜயராஜ் இசையிலும் பணியாற்றினார்.\n\n\"கருத்தம்மா\" (1994) திரைப்படத்தில் பெண் குழந்தைகளுக்கு கள்ளிப்பால் கொடுத்து கொல்கிறார். இந்தக் கதாப்பாத்திரத்தின் மூலம் அறியப்படுகிறார். நகைச்சுவை நடிகர் விவேக் அவர்கள் \"காதல் சடுகுடு (திரைப்படம்)\" (2003) திரைப்படத்தில் குஞ்சரமாளுடன் நடித்தர்.\n\nஏ. ஆர். ரகுமான் இசையில் \"காதலன் (திரைப்படம்)\" (1994), \"முத்து\" (1995), \"தாஜ்மகால்\" (1999) and \"சில்லுனு ஒரு காதல் (திரைப்படம்)\" (2006) போன்ற திரைப்படங்களில் பாடல் பாடியுள்ளார்.\n\nஇளையராஜா இசையில் \"விருமாண்டி\" (2004) மற்றும் ஹாரிஸ் ஜயராஜ் இசையில் \"அருள் (திரைப்படம்)\" (2004) போன்ற திரைப்படங்களில் பாடியுள்ளார்.\n\nSection::::வாழ்க்கை.\n2006 ஜூன் மாதத்தில் குஞ்சரமாள் அனைத்திந்திய அண்ணா திராவிட முன்னேற்றக் கழகம் கட்சியில் இணைந்தார். ஜெ. ஜெயலலிதா மேடையில் குஞ்சரமாள் பாடியுள்ளார்.\n"}
{"id": "434145", "url": "https://ta.wikipedia.org/wiki?curid=434145", "title": "பெர்கோவ் வினை", "text": "பெர்கோவ் வினை\n\nபெர்கோவ் வினை (\"Perkow reaction\") என்பது ஒரு டிரை ஆல்க்கைல்பாசுப்பைட்டு எசுத்தர் ஓர் ஆலோகீட்டோனுடன் வினைபுரிந்து ஒரு டை ஆல்க்கைல் வினைல் பாசுபேட்டாகவும் ஓர் ஆல்க்கைல் ஆலைடாகவும் உருவாகும் கரிம வேதியியல் வினையாகும் .\n\nஇவ்வினையுடன் தொடர்புடைய மைக்கேலிசு-அர்புசோவ் வினையிலும் இதே வினைபடு பொருள்கள் வினைபுரிந்து ஒரு பீட்டா-கீட்டோ பாசுபோனேட்டைத் தருகின்றன. ஆல்க்கீன்கள் தயாரிக்கும் ஓர்னர்-வேட்சுவொர்த்-எம்மான்சு வினையில் இவ்விளைபொருள் ஒரு முக்கியமான வினைப்பொருள் ஆகும். இதனடிப்படையில் நோக்கினால் இவ்வினை பெர்கோவ் வினையினுடைய பக்க வினையாகக் கருதப்படுகிறது.\n\nSection::::வினை வழிமுறை.\nபெர்கோவ் வினையின் வினை வழிமுறையில் கார்பனைல் கார்பனில் ஓர் அணுக்கரு நாட்ட கூட்டு வினை நிகழ்ந்து ஓர் இருமுனை அயனி இடைநிலை உருவாகிறது. இவ்வயனி ஆலைடை இழந்து மறுசீராக்கல் அடைவதன் மூலம் நேர்மின் அயனி இனமாக மாறுகிறது. இந்நேர்மின் அயனி இரண்டாவது அணுக்கரு நாட்ட இடப்பெயர்ச்சி வினையின் மூலம் ஆல்க்கைல் நீக்கமடைகிறது. இப்படிநிலையில் பாசுப்பைட்டு ஆல்காக்சைடு பதிலிகளில் ஒன்றை ஆலைடு எதிர் மின்னயனி தாக்கி ஓர் ஈனால் பாசுபேட்டு உருவாகிறது \n\nSection::::நோக்கம்.\nஒரு புதிய பூச்சி விரட்டியை தயாரிப்பதற்கு பெர்கோவ் வினையை பயன்படுத்தப்படுகிறது. இதற்கு எக்சாகுளோரோ அசிட்டோனும் டிரையெத்தில் பாசுப்பைட்டும் அடிப்படையாகும். இவை பியூரானுடன் கார சோடியம் 2,2,2-டிரைபுளோர்யீத்தாக்சைடின் செயல்பாட்டுடன் இரண்டாம்நிலை [4+3] வளையக்கூட்டு வினையில் பங்கேற்கின்றன.\n\nபுதிய குயினோலின் தயாரிப்பிலும் பெர்கோவ் வினையைப் பயன்படுத்த முடியும். பதிலி என் பியூட்டைலாக இருந்தால் வினை விளைபொருள் பெர்கோவ் கூட்டுவிலைபொருளாக இருக்கும். இவ்வினையில் விடுபடும் குழு எலக்ட்ரான் குறைவு அசைல் குழுவாகும். பதிலி ஒரு பீனைல் குழுவாக இருந்தால் வினையில் பாசுப்பைட்டு முன்னிலை பெற்று அசைல் குழுவானது எத்தில் ஈனால் ஈதராக மாறுகிறது. வினையின் வித்தியாசத்தை விளக்குவதற்கு ஆல்பா-கீட்டோ கார்பன் அணுவின் மீதுள்ள எலக்ட்ரான் அடர்த்தி முக்கியத்துவம் பெறுகிறது.\n\nபெர்கோவ் வினையில் உருவாகும் அரைல் ஈனால் பாசுபேட்டுகளை பாசுபோரைலேற்றும் முகவர்களாக பயன்படுத்த இயலும். உதாரணமாக அடினோசின் மோனோபாசுபேட்டை அடினோசின் டிரைபாசுபேட்டாக மாற்றலாம்.\n\n"}
{"id": "434147", "url": "https://ta.wikipedia.org/wiki?curid=434147", "title": "மண்ணுக்கு மரியாதை", "text": "மண்ணுக்கு மரியாதை\n\nமண்ணுக்கு மரியாதை (English: Respect for the soil) என்பது 1995 இல் வெளிவந்த தமிழ் திரைப்படம் ஆகும்.விக்னேஷ் மற்றும் சங்கவி (நடிகை) ஆகியோர் முக்கிய கதாபாத்திரங்களில் நடித்திருக்கின்றனர். கவிதா, உதய் பிரகாஷ், சின்னி ஜெயந்த், ஜெயபிரபு, வந்தனா போன்றோர் நடித்துள்ளனர். 1995 செப்டம்பர் 22 இல் வெளியானது.\n"}
{"id": "434150", "url": "https://ta.wikipedia.org/wiki?curid=434150", "title": "மாலிப்டினம்(VI) குளோரைடு", "text": "மாலிப்டினம்(VI) குளோரைடு\n\nமாலிப்டினம்(VI) குளோரைடு (\"Molybdenum(VI) chloride\") என்பது MoCl என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். கருப்பு நிறத்தில் டயா காந்தப் பண்பு கொண்ட சேர்மமாக இது காணப்படுகிறது. தங்குதன்(VI) குளோரைடு கட்டமைப்பில் உள்ளது போன்ற மூலக்கூறுகள் இங்கும் எண்முக கட்டமைப்பைக் கொண்டுள்ளன . \n\nSection::::தயாரிப்பும் வினைகளும்.\nமாலிப்டினம் எக்சாபுளோரைடுடன் அதிக அளவு போரான் டிரைகுளோரைடைச் சேர்த்து வினைப்படுத்தினால் மாலிப்டினம்(VI) குளோரைடு உருவாகிறது. \n2 MoF + 6 BCl → MoCl + 6 BFCl\n\nமாலிப்டினம்(V) குளோரைடுடன் ஒப்பிடுகையில் இச்சேர்மம் அறை வெப்ப நிலையில் நிலைப்புத் தன்மை அற்றதாக உள்ளது.\n2 MoCl → [MoCl] + Cl\n"}
{"id": "434152", "url": "https://ta.wikipedia.org/wiki?curid=434152", "title": "ஆனி திரெயிஸ்மென்", "text": "ஆனி திரெயிஸ்மென்\n\nஆனி மேரி திரெயிஸ்மென் (née டெய்லர் ; 27 பிப்ரவரி 1935 - 9 பிப்ரவரி 2018)அறிவாற்றல் உளவியலில் நிபுணத்துவம் பெற்ற ஒரு ஆங்கில உளவியலாளர் ஆவார். பார்வை கவனம் , உள்ளுணர்தல் , மற்றும் நினைவாற்றல் ஆகியவை குறித்து ஆய்வு செய்தார். 1980களில் ஜி. கலேட் என்பவருடன் இணைந்து தனது கவன ஒருங்கிணைப்புக் கோட்பாடு பற்றிய மிகுந்த செல்வாக்குள்ள கருத்துகளை வெளியிட்டார்.\n\nதிரெயிஸ்மென் ஆக்ஸ்போர்டு பல்கலைக்கழகம், பிரிட்டிஷ் கொலம்பியா பல்கலைக்கழகம், கலிபோர்னியா பல்கலைக்கழகம், பெர்க்லி மற்றும் பிரின்ஸ்டன் பல்கலைக்கழகம் ஆகியவற்றில் பயிற்றுவிப்பாளராகப் பணியாற்றினார். புகழ்பெற்ற ஆய்வு முனைவர்களான நான்சி கன்வீஷர் மற்றும் நில்லி லாவி ஆகியோர் இவரின் மேற்பார்வையின் கீழ் தனது ஆய்வினை மேற்கொண்டனர். 2013 இல், தனது கவனம் பற்றிய முன்னோடி ஆய்வுகளைச் செய்தமைக்காக திரெயிஸ்மென், ஜனாதிபதி பராக் ஒபாமாவிடம் இருந்து தேசிய அறிவியல் பதக்கம் பெற்றார்.\n\nஇவரது நீண்டகால பணியில், மனித சிந்தனை மற்றும் செயல்பாடுகளின் வழிநடத்துதலுடன், தகவல்கள் எவ்வாறு தேர்ந்தெடுக்கப்படுகிறது என்றும் அவை எவ்வாறு சரியான பொருளாக ஒருங்கிணைக்கப்படுகிறது என்றும், ஆய்வு செய்து அதனை கோட்பாட்டு ரீதியிலும் பரிசோதனை ரீதியிலுமான வரையரைகளை வெளியிட்டார்.\n\nSection::::வாழ்க்கை மற்றும் கல்வி.\nஆனி திரெயிஸ்மன் இங்கிலாந்திலுள்ள, யார்க்ஷயர் , வேக்ஃபீல்ட் என்ற இடத்தில் பிறந்தார். இரண்டு வருடங்கள் கழித்து, அவரது குடும்பம் ரோசெஸ்டர், கென்ட் என்ற ஒரு கிராமத்திற்கு குடிபெயர்ந்தது அங்கு அவரது தந்தை பெர்சி டெய்லர் இரண்டாம் உலகப் போரின் போது தலைமைக் கல்வி அதிகாரியாகப்பணிபுரிந்தார். அவரது தாயார் சுசான் டூரென் பிரஞ்சுப் பெண்மணியாவார் 11 வயதில், திரெயிஸ்மென் தன்னுடைய குடும்பத்துடன் , பெர்க்ஷயரில் உள்ள ரீடிங் என்ற நகரத்திற்குக் குடிபெயர்ந்தார். அங்கு அவர் பெண்கள் இலக்கப்பள்ளியான கென்ட்ரிக் பள்ளியில் சேர்ந்தார். அந்த நேரத்தில் ஆங்கில கல்வி முறையில், மேல்நிலை பள்ளியில் மூன்று பாடங்களைக் கட்டாயமாகத் தெர்வு செய்யும் நிலை இருந்தது. எனவே திரெயிஸ்மென் மொழிக்கலை (பிரெஞ்சு, லத்தீன் மற்றும் வரலாறு) மீது கவனம் செலுத்தினார்.\n\nதிரெயிஸ்மென,1954 இல், கேம்பிரிட்ஜில் உள்ள நியூஹாம் கல்லூரியில் பிரெஞ்சு இலக்கியத்தில் தனது இளங்கலைப் பட்டம் பெற்றார் இது அவருக்கு உளவியலில் மற்றொரு இளங்கலைப் பட்டம் பெற உதவித்தொகை கிடைக்க வழிசெய்தது. இந்த கூடுதல் வருடத்தில், ரிச்சர்ட் கிரிகோரியின் மேற்பார்வையின் கீழ் திரெயிஸ்மென் கல்வி பயின்றார். இவர் பல்வேறு உள்ளுணர்வுப் பரிசோதனைகள் மூலம் மனதைஅறியும் வழிகளை திரெயிஸ்மெனுக்கு அறிமுகம் செய்துவைத்தார் பல்வேறு வழிகளில் அறிமுகப்படுத்தினார். திரெயிஸ்மென் கேம்பிரிட்ஜில் இருந்த பொழுது, அவர் நாட்டுப்புற இசை காட்சிகளில் ஆர்வமாக ஈடுபட்டார்.\n\n1957 ஆம் ஆண்டில், ஆக்ஸ்போர்ட் பல்கலைக்கழகத்தில் ஆய்வாளரான கரோலஸ் ஓல்ட்ஃபீல்ட்டின் கீழ் தனது முனைவர் பட்ட ஆய்வை மேற்கொண்டார். திரெயிஸ்மென் முதலில் அப்பாசியா என்ற குறைபாடு பற்றிய ஆய்வுகளில் ஈடுபட்டார். ஆனால் விரைவில் மன அழுத்தம் பற்றிய ஆய்வுகளில் ஆர்வமேற்பட்டு அதனைத் தொடர்ந்தார். டோனால்ட் பிராட்பென்ட்டின் என்பவரின் வழிகாட்டுதலின் பேரில் புலனுணர்வு மற்றும் தகவல்தொடர்பு குறித்த தனது \"பார்செப்சன் அண்ட் கம்யூனிகேஷன்\" என்ற ஆய்வு நூலை வெளியிட்டார்.. மூன்று வருட ஆய்வுக்குப் பின்னர், 1960 ஆம் ஆண்டில் மற்றொரு ஆக்ஸ்ஃபோர்ட் பட்டதாரி மாணவரான மைக்கேல் திரெயிஸ்மேன் என்பவரை மணந்தார். இரண்டு ஆண்டுகளுக்கு பின்னர், 1962 இல், ”தேர்ந்தெடுக்கப்பட்ட கவனம் மட்டும் பேச்சுணர்வு” என்ற தனது ஆய்வை திரெயிஸ்மென் நிறைவு செய்தார்.\n\n1976 ஆம் ஆண்டில், மைக்கேலுடனான திருமணம் விவாகரத்தில் முடிந்தது. டானியல் கான்மன் என்பவரை 1978 ஆம் ஆண்டில் மறுமணம் செய்து கொண்டார்.இவர் 2002 ஆம் ஆண்டின் பொருளாதாரத்திற்கான நோபல் மெமோரியல் பரிசை வென்றவர் என்பது குறிப்பிடத்தக்கது திரெயிஸ்மென் பிப்ரவரி 9, 2018 அன்று பக்கவாதம் காரணமாக இறந்தார்.\n"}
{"id": "434156", "url": "https://ta.wikipedia.org/wiki?curid=434156", "title": "மோடெக்சாபின் கடோலினியம்", "text": "மோடெக்சாபின் கடோலினியம்\n\nமோடெக்சாபின் கடோலினியம் (\"Motexafin gadolinium\") என்பது CHGdNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இம்மருந்து வகைச் சேர்மத்திற்கு எக்சைட்ரின் என்ற வணிகப் பெயர் பரிந்துரைக்கப்பட்டுள்ளது. தயோரிடாக்சின் ரிடக்டேசு மற்றும் ரிபோநியூக்ளியோடைடு ரிடக்டேசு நொதிகளை இம்மருந்து தடுக்கிறது. மூளைப் புற்றுநோய் பரவலை உணரும் வேதியியல் முகவராகவும் இச்சேர்மம் முன்மொழியப்பட்டுள்ளது\nSection::::வரலாறு.\n2006 ஆம் ஆண்டு மே மாதம் 9 அன்று அமெரிக்காவின் உணவு மற்றும் மருந்து நிர்வாக அமைப்புக்கு ஒரு புது மருந்தின் பயன் மருந்து நிறுவனத்தால் சமர்ப்பிக்கப்படுகிறது. \n2007 டிசம்பரில் அமெரிக்காவின் உணவு மற்றும் மருந்து நிர்வாக அமைப்பு மோடெக்சாபின் கடோலினியம் மருந்து அங்கீகரிக்கப்படவில்லை என்ற கடித்த்தை அளித்தது. . \n"}
{"id": "434160", "url": "https://ta.wikipedia.org/wiki?curid=434160", "title": "கடோவெர்சட்டமைடு", "text": "கடோவெர்சட்டமைடு\n\nகடோவெர்சட்டமைடு (\"Gadoversetamide\") என்பது CHGdNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும் . ஆப்டிமார்க் என்ற வணிகப் பெயரில் இது விற்கப்படுகிறது. கடோலினிய- அடிப்படை காந்த ஒத்ததிர்வு வரைவு மாறுபடுத்தும் முகவராக குறிப்பாக மூளை, கல்லீரல், முதுகெலும்பு ஆகியன்வற்றை அலகிடும்போது கடோவெர்சட்டமைடு பயன்படுகிறது.\n"}
{"id": "434164", "url": "https://ta.wikipedia.org/wiki?curid=434164", "title": "மில்ட்ரெட் திரெசல்லாஸ்", "text": "மில்ட்ரெட் திரெசல்லாஸ்\n\nமில்ட்ரெட் திரெசல்லாஸ் ( ஸ்பீவாக்; நவம்பர் 11, 1930 - பிப்ரவரி 20, 2017), ஐக்கிய அமெரிக்க அறிவியலாளரும் இயற்பியலாளரும் ஆவார். இவர் \"கார்பன் அறிவியல் அரசி\" என அழைக்கப்படுகிறார், மாசசூசெட்ஸ் தொழில்நுட்ப நிறுவனத்தின் முதல் பெண் நிறுவனப் பேராசிரியராகவும், இயற்பியல் மற்றும் மின்பொறியியல் துறையின் ஓய்வுபெற்ற பிறகும் பணியாற்றிய பேராசிரியராகவும் இருந்தவர். ஜனாதிபதியின் சுதந்திரப் பதக்கம், தேசிய அறிவியல் பதக்கம் , என்ரிகோ பெர்மி விருது மற்றும் வன்னேவர் புஷ் விருது உள்ளிட்ட பல விருதுகளை மில்ட்ரெட் திரெசல்லாஸ் வென்றுள்ளார்.\n\nSection::::ஆரம்ப வாழ்க்கை மற்றும் கல்வி.\nமில்ட்ரெட் ஸ்பீவாக், 1930, நவம்பர் 11 ம் தேதி ப்ரூக்ளினில் பிறந்தார், இவரது தந்தை எதெல், தாயார் மேயர் ஸ்பீவக். இவர்கள் போலந்து நாட்டிலிருந்து வந்து குடியேறிய யூதர்கள் ஆவர்.\n\nபிராங்க்ஸில் வளர்க்கப்பட்ட திரெசெல்லாஸ் ஹானர் கல்லூரி உயர்நிலை பள்ளியில் தனது உயர்நிலைப் பள்ளி பட்டத்தை பெற்றார். அவர் 1951 ஆம் ஆண்டில் நியூயார்க்கில் ஹண்டர் கல்லூரியில் தனது இளங்கலை பட்டம் பெற்றார்,\n\nநோபல் பரிசு பரிசு ரோசலின் யாலோ என்பவரின் ஆலோசனையின் பேரில் இயற்பியல் கல்வியைத் தொடர்ந்தார். ஃபுல்பிரைட் பெல்லோஷிப் திட்ட உதவித் தொகையுடன் கேம்பிரிட்ஜ் பல்கலைக்கழகத்தில் தனது முதுகலைப் படிப்பை மேற்கொண்டார், மற்றும் ஹார்வர்ட் பல்கலைக்கழகத்தில் ராட்க்ளிஃப் கல்லூரியில் இருந்தும் முதுகலைப் பட்டம் பெற்றார். 1958 இல் சிகாகோ பல்கலைக் கழகத்தில் இருந்து முனைவர் பட்டத்தைப் பெற்றார், அங்கு நோபல் பரிசு பெற்ற என்ரிகோ ஃபெர்மி இவருடைய ஆசிரியராக இருந்தர். லிங்கன் ஆய்வகத்தில் ஊழியராக பணியாற்றுவதற்கு முன்னர் கார்னெல் பல்கலைக் கழகத்தில் இரண்டு ஆண்டுகள் ஆய்வு முனைவர் பட்ட ஆய்வுகளை மேற்கொண்டார்.\n\nSection::::தொழில் மற்றும் மரபு.\nதிரெசெல்லாஸ், மாசசூசெட்ஸ் தொழில்நுட்பக் கழகத்தில் 57 ஆண்டுகள் பணியாற்றியுள்ளார். 1967 ஆம் ஆணடில் அந்நிறுவன மின்பொறியியல் துறையின் அபே ராக்பெல்லர் மாஸ் வருகைப் பேராசிரியராக இருந்தார். 1968 இல் நிறுவனப்பதவி அமர்த்தப்பட்ட ஆசிரிய உறுப்பினராகவும், 1983 இல் இயற்பியல் பேராசிரியராகவும் ஆனார். 1985 ஆம் ஆண்டில், மாசசூசெட்ஸ் தொழில்நுட்பக் கழகத்தின் முதல் பெண் நிறுவன பேராசிரியராக நியமிக்கப்பட்டார்.\n\n1990 ஆம் ஆண்டில், பொருட்களின் மின்னணுப் பண்புகள், அறிவியல் மற்றும் பொறியியலில் பெண்களின் வாய்ப்பினை விரிவுபடுத்திய அவரது பணிக்கு அங்கீகாரமாக அறிவியலுக்கான தேசியப் பதக்கம் பெற்றார். மேலும் 2005 ஆம் ஆண்டில் இவருக்கு தொழில்நுட்பப்பிரிவு , பொருளாதாரம் மற்றும் வேலைவாய்ப்பு என்ற பிரிவுகளில் 11 வது ஆண்டு ஹென்றி விருது வழங்கப்பட்டது. 2008 ஆம் ஆண்டில் அவர் ஓயஸ்டெர்ட்பதக்கம் பெற்றார். 2015 இல் மின்னியல், மின்னணுவியல் பொறியாளர் கழகம் ஐஇஇஇபதக்கம் வழங்கி கெளரவித்தது.\n\n2000-2001 ஆம் ஆண்டில், அமெரிக்க எரிசக்தி துறை விஞ்ஞான அலுவலகத்தின் இயக்குநராக இருந்தார். 2003 முதல் 2008 வரை, அவர் இயற்பியலுக்கான அமெரிக்க நிறுவனத்தின் ஆளுகைப் பிரிவின் தலைவராக இருந்தார். அவர் அமெரிக்க இயற்பியல் சங்கத்தின் தலைவர். அமெரிக்க முன்னேற்ற அறிவியல் சங்கத்தின் முதல் பெண் தலைவர் மற்றும் தேசிய அறிவியல் அகாதமியின் பொருளாளர் போன்ற பதவிகளில் பணியாற்றினார்\n\nஇயற்பியலில் பெண்களின் பங்களிப்பை ஊக்குவிப்பதற்கான முயற்சிகளுக்காக நிறைய நேரம் செலவழித்தார். 1971 ஆம் ஆண்டில், திரெசெல்லாஸ் ஒரு கல்லூரியுடன் இணைந்து மாசசூசெட்ஸ் தொழில்நுட்பக் கழகத்தில் முதல் மகளிர் மன்றத்தைத் தொடங்கினார். விஞ்ஞானம் மற்றும் பொறியியலில் பெண்களின் பங்கு பற்றிய ஆய்வுக் கருத்தரங்கம் நடத்தினார்.\n"}
{"id": "434184", "url": "https://ta.wikipedia.org/wiki?curid=434184", "title": "மூக்கெலும்பு", "text": "மூக்கெலும்பு\n\nமூக்கெலும்பு (ஆங்கிலம்:Nasal bone) முகவெலும்புகளில் பக்கத்திற்கு ஒன்று என அமைந்த சிறு எலும்பு ஆகும்.\n\nSection::::அமைப்பு.\nமூக்கெலும்புகள் இணைந்து மூக்கை உருவாக்குகிறது. மூக்கெலும்பு வடிவிலும், அளவிலும் மனிதருக்கு மனிதர் சற்று வேறுபடுகிறது. மூக்கெலும்பு மண்டையோட்டின் நுதலெலும்பு மற்றும் நெய்யரியெலும்பு இணைந்துள்ளது. முகவெலும்புகளில் மேல்தாடை எலும்பு மற்றும் மறுபக்க மூக்கெலும்புடன் இணைந்துள்ளது.\nஆமைகளுக்கு மூக்கெலும்பு கிடையாது நுதலெலும்பின் முன்பகுதி மூக்கை உருவாக்குகிறது. \n"}
{"id": "434186", "url": "https://ta.wikipedia.org/wiki?curid=434186", "title": "கண்ணீர்க் குழாய் எலும்பு", "text": "கண்ணீர்க் குழாய் எலும்பு\n\nகண்ணீர்க் குழாய் எலும்பு (ஆங்கிலம்:Lacrimal bone) முகவெலும்புகளில் பக்கத்திற்கு ஒன்று என அமைந்த மிகச்சிறிய எலும்பு ஆகும்.\n\nSection::::அமைப்பு.\nகண் குழியை உருவாக்கும் 7 எலும்புகளில் இதுவும் ஒன்று. கண்ணீர்க் குழாய் எலும்பு கண்குழியின் உட்புற சுவற்றின் சிறிய எலும்பு ஆகும் சுமார் சுண்டுவிரலின் நகம் அளவே உள்ளது. கண்ணீர் சுரப்பி மற்றும் அதன் குழாய்கள் இதனூடேயே அமைந்துள்ளது. கண்ணீர்க் குழாய் எலும்பு மண்டையோட்டின் நுதலெலும்பு மற்றும் நெய்யரியெலும்புடன் இணைந்துள்ளது. மேலும் முகவெலும்புகளான மேல்தாடை எலும்பு மற்றும் கீழ்மூக்கு சங்கெலும்புடன் இணைந்துள்ளது.\n"}
{"id": "434194", "url": "https://ta.wikipedia.org/wiki?curid=434194", "title": "கீழ்மூக்கு சங்கெலும்பு", "text": "கீழ்மூக்கு சங்கெலும்பு\n\nகீழ்மூக்கு சங்கெலும்பு (ஆங்கிலம்:Inferior nasal conchae) என்பது மூக்கில் அமைந்த மூன்று இணை எலும்புகளில் ஒன்றாகும். பக்கத்திற்கு ஒன்று என இரு எலும்புகள் உள்ளன.\n\nSection::::அமைப்பு.\nநசிப்பள்ளத்தில் அமைந்த இணைந்த இரு எலும்புகளின் பரப்பில் உள்ள கோழைப்படலத்தினால் உட்சுவாசத்தின் போது காற்று ஈரப்பதம் பெற்று சுவாசக்குழாய்க்குள் செல்கிறது. கீழ்மூக்கு சங்கெலும்பு மண்டையோட்டின் நெய்யரியெலும்புடன் இணைந்துள்ளது. மேலும் முகவெலும்புகளான கீழ்த்தாடை எலும்பு, கண்ணீர்க் குழாய் எலும்பு மற்றும் அண்ணவெலும்புடன் இணைந்துள்ளது.\n"}
{"id": "434199", "url": "https://ta.wikipedia.org/wiki?curid=434199", "title": "பாலயம்கோட்டை", "text": "பாலயம்கோட்டை\n\nபாலயம்கோட்டை (Palayamkotta) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும். இந்த ஊர் பாலயம்கோட்டை ஊராட்சிக்கு உட்பட்டது.\nSection::::மக்கள் வகைப்பாடு.\n2011 ஆண்டு மக்கள் கணக்கெடுப்பின்படி இக்கிராமத்தில் 734 வீடுகள் உள்ளன. கிராமத்தின் மொத்த மக்கள் தொகையானது 3292 ஆகும். இதில் ஆண்கள் எண்ணிக்கை 1738, பெண்களின் எண்ணிக்கை 1554 என உள்ளது. மக்களின் கல்வியறிவு விகிதமானது 60.28 % என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "434209", "url": "https://ta.wikipedia.org/wiki?curid=434209", "title": "ரூபி கௌர்", "text": "ரூபி கௌர்\n\nரூபி கௌர் (Rupi Kaur) (பிறப்பு அக்டோபர் 4, 1992) (பஞ்சாபி: ਰੂਪੀ ਕੌਰ) இந்தியாவில் பிறந்து கனடாவில் வாழும் கவிஞர், மற்றும் எழுத்தாளர். இவர் சிறு வயதிலேயே கனடாவிற்கு புலம்பெயர்ந்து அங்குள்ள தொராண்டோ.வில் வசிக்கிறார். இவரது கவிதை மற்றும் உரைநடைகளின் தொகுப்பு \"மில்க் அன்டு ஹனி\" என்கிற தலைப்பில் 2014இல் வெளிவந்தது. இப் புத்தகம் உலகெங்கிலும் 2.5 மில்லியன் அளவிற்கு விற்பனையானது; மேலும் ஒரு வருடத்திற்கும் மேலாக \"தி நியூயார்க் டைம்ஸின் சிறந்த புத்தகங்களின் விற்பனை பட்டியலில் இடம் பிடித்தது. இவரது இரண்டாவது புத்தகமான \"தி சன் அன்டு ஹர் ஃப்ளவர்ஸ்\" 2017இல் வெளியானது. \n\nSection::::இளமைப் பருவம்.\nகௌர், பஞ்சாப் (இந்தியா). மாநிலத்தில் சீக்கியர் குடும்பத்தில் பிறந்தார். அவருடைய நான்காம் வயதில் பெற்றோருடன் கனடாவிற்கு குடியேறினார். அவரது தாயின் மூலம் ஓவியம் வரையவும், வர்ணம் பூசவும் கற்றுக்கொண்டார். பள்ளியில் படிக்கும் போதே சக மாணவர்களின் பிறந்த நாள் வாழ்த்தாக கவிதைகள் மற்றும் குறுந்தகவல்கள் எழுதும் பழக்கம் அவருக்கு இருந்தது. அவர் \"டர்னர் ஃபென்டன் மேல்நிலைப்பள்ளியில் கலந்துகொண்டார்.\n\nகௌர், வாட்டர்லூ பல்கலைக்கழகத்தில் சொல்லாட்சி மற்றும் தொழில்முறை எழுத்து பிரிவில் சேர்ந்து படித்தார். பின்னர், அவரது குடும்பம் பிராம்ப்டன் நகருக்கு நகர்ந்தது. தற்போது தொராண்டோ,ஆண்டாரியோவில் வசித்து வருகிறார்.\n\nSection::::தொழில்.\nகவுரின் முதல் நிகழ்ச்சி 2009 ல் மால்தோனில் உள்ள பஞ்சாபி சமூக சுகாதார மையத்தின் அடித்தளத்தில் நடைபெற்றது. அவரது குறிப்பிடத்தக்க படைப்புகள் மத்தியில் அவரது மாதவிடாய் குறித்து புகைப்படத்துடன் எழுதிய கட்டுரை காட்சி கவிதையாக சமூகத்தின் உணர்வை பிரதிபலிப்பதாக இருந்தது.\n\nஉயர்நிலைப் பள்ளியில் படித்தவரை தனது படைப்புகளுக்கு தனது பெயரை அநாமதேயமாக பகிர்ந்து கொண்டார். 2013 ஆம் ஆண்டில், \"தும்பிர்\" இல் தனது பெயரின் கீழ் அவரது பணியைப் பகிர்ந்து கொள்ளத் தொடங்கினார். 2014இல் இருந்து எளிய எடுத்துக்காட்டுகளுடன் கூடிய தனது கட்டுரைகளை இன்ஸ்ட்டாகிராமில் பதிவேற்றினார்.\n\nகௌரின் முதல் புத்தகமான \"மில்க் அன்டு ஹனி\" நவம்பர் 4, 2014இல் வெளியிடப்பட்டது.. இந்த புத்தகத்தின் தலைப்பு, இவர் எழுதிய கவிதையிலிருந்தே எடுக்கப்பட்டது. அதில் பெண்களின் நிலைப்பாடு பாலைப் போன்று மிருதுவாகவும், தேனைப் போன்று கடினமாகவும் உள்ளது எனக் குறிப்பிட்டுள்ளார்.\" இவரது கவிதை, உரைநடை, மற்றும் இவர் கைப்பட வரைந்த ஓவியங்களின் தொகுப்பாக இப் புத்தகம் உள்ளது. இது நான்கு பகுதிகளாகப் பிரிக்கப்பட்டுள்ளது. ஒவ்வொரு பகுதியும் வெவ்வேறு கருப்பொருளைக் கொண்டுள்ளது.\n\n\"மில்க் அன்டு ஹனி\" புத்தகத்தின் பிரதிகள் 2.5. மில்லியனுக்கும் மேலாக விற்பனையானது. இப் புத்தகத்தின் பெயர் \"தி நியூயார்க் டைம்ஸின்\" சிறந்த விற்பனையாகும் புத்தகங்களின் பெயர் பட்டியலில் 77 வாரங்களுக்கும் மேலாக இருந்தது. இப் புத்தகம் 25 மொழிகளில் மொழிபெயர்க்கப்பட்டுள்ளது.\n\nஅவரது இரண்டாவது புத்தகமான \"தி சன் அன்டு ஹர் ஃப்ளவர்ஸ்\" அக்டோபர் 3, 2017இல் வெளியிடப்பட்டது. இந்தத் தொகுப்பிலுள்ள படைப்புகள் இழப்பு, அதிர்ச்சி, சிகிச்சைமுறை, பெண்ணியம், குடிபெயர்வு மற்றும் புரட்சி போன்ற பல்வேறு கருப்பொருள்களை ஆராய்கின்றன.\n\n2019இல் \"கலீல் ஜிப்ரானின்\" த புரபெட் என்கிற புத்தகத்திற்கு அறிமுக உரை எழுத 'பெங்குயின் கிளாசிக்ஸ்' பதிப்பகம் இவரை நியமித்தது. இது அமெரிக்காவில் மிகுந்த எதிர்பார்ப்பை உண்டாக்கியது.\n\nSection::::கலைத்திறன்.\nகுர்முகியைப் போலவே தானும் காலத்திற்கேற்றவாறு குறைந்த வரிகளில் தனது படைப்புகளை எழுதுவதாக கூறியுள்ளார். கௌர் தனது கலாச்சாரத்தை கௌரவப்படுத்த இந்த வழியில் எழுதுவதாகவும், மேலும் அவரின் கடிதங்கள் சமத்துவம் மற்றும் பாணி அவரது உலக கண்ணோட்டத்தை பிரதிபலிக்கிறது என்று கூறுகிறார் அவரின் எழுத்துப் பணி படிக்கும் வாசகர்களுக்கு ஒரு அனுபவமாகவும், பின்பற்றக் கூடியதாகவும் உள்ளது.\nமோசடி, பெண்ணியம், அன்பு, தற்காப்பு மற்றும் துயரம் போன்ற பொதுவான கருப்பொருள்கள் அவரது படைப்புகளில் காணப்படுகிறது.\n\nமார்ச்சு 2015இல் கௌர் பெண்களின் மாதவிடாய் தொடர்பாக ஆறு புகைப்படங்களை இன்ஸ்ட்டாகிராம் வலைதளத்தில் \"த பீரியட்\" என்கிற தலைப்பில் பதிவேற்றினார். அதில் பல சமூகத்தினர் இன்றும் பெண்களின் மாதவிடாய் காலங்களில் வீட்டிற்குள் மற்றும் புனித தலங்களுக்குச் செல்ல அனுமதிப்பதில்லை எனக் கூறியுள்ளார். பெண்களுக்கு ஏற்பட்டிருக்கும் பயத்தைப் போக்கவே தான் இவ்வாறு செய்ததாகவும் கூறியுள்ளார்.” பின்னர் அப் புகைப்படங்கள் இன்ஸ்ட்டாகிராமிலிருந்து நீக்கப்பட்டதாக கௌர் தெரிவித்தார்.\n\nSection::::தாக்கம்.\nரூபி கௌர், கலீல் ஜிப்ரான், ஆலிஸ் வாக்கர், மற்றும் ஷெரோன் ஓல்ட்ஸ் ஆகியோரின் படைப்புகளால் உந்தப்பட்டு கவிஞரானார். மேலும் சீக்கிய வேத நூல்களும் அவருக்கு உத்வேகத்தை கொடுத்ததாக கூறியுள்ளார். கனடா செல்வதற்காக ஆங்கில மொழியைக் கற்றுக்கொண்டது தன் எழுத்துப் பணிக்கு வித்திட்டது என்று கூறியுள்ளார்.\n\nSection::::விருதுகள்.\n2017 இல் பிபிசி யின் சிறந்த 100 பெண்கள் பட்டியலில் ரூபி கௌரின் பெயர் இடம் பெற்றது.\n"}
{"id": "434219", "url": "https://ta.wikipedia.org/wiki?curid=434219", "title": "அசூர்பனிபால்", "text": "அசூர்பனிபால்\n\nஅசூர்பனிபால் (Ashurbanipal) பண்டைய அண்மை கிழக்கின், மெசொப்பொத்தேமியாவில் புது அசிரியப் பேரரசை கிமு 668 முதல் கிமு 627 முடிய 41 ஆண்டுகள் ஆட்சி செய்த பேரரசர் ஆவார். இவரே அசூர் நகரத்தை நிறுவியவர் ஆவார்.\n\nபுது அசிரியப் பேரரசர் அசூர்பனிபால், பேரரசின் தலைநகரான நினிவே நகர அரண்மனையில், அசிரிய அரசர்களின் தகவல்களை ஆப்பெழுத்து களிமண் பலகைகள் மற்றும் சிற்பத்தூண்களில் செதுக்கி வைத்தார். அசூர்பனிபால் காலத்திய தொல்பொருட்களில் புகழ் பெற்றது, அசூர்பனிபாலின் நூலகம், சிங்கத்தை வேட்டையாடும் அசூர்பனிபால் சிற்பம், அசூர்பனிபாலின் சிதைந்த அரண்மனைகள் ஆகும். இவர் பபிலோனியாவில் தன் பெயரால் அசூர் நகரத்தை நிறுவினார்.\n\nபேரரசர் அசூர்பனிபாலை யூதர்களின் வேத நூல் \"அசெனப்பர்\" (Asenappar) எனக் கூறுகிறது. ( - ).\n\nSection::::வெற்றிகள்.\nவட கிழக்கு ஆப்பிரிக்காவின் குஷ் இராச்சியத்தை அழித்து, பண்டைய எகிப்து மற்றும் நுபியா பகுதிகளை வெற்றி கொண்டார். பின்னர் ஈலாம் இராச்சியத்தை வெற்றி கொண்டு, பண்டைய அண்மை கிழக்கின் நகரங்கள் அனைத்தையும் தன் ஆட்சியின் கீழ் கொண்டு வந்தார்.\n\nபேரரசர் அசூர்பனிபாலின் வாழ்வின் இறுதி பத்தாண்டு ஆட்சியில் அசிரியா, யாராலும் வெல்ல முடியாத பேரரசாகவும், மக்களின் வாழ்க்கை மிகவும் அமைதியுடன் விளங்கியது. அசூர்பனிபால் கிமு 627 வரை, 42 ஆண்டுகள் புது அசிரியப் பேரரசை ஆண்டார். பேரரசர் அசூர்பனிபாலின் மறைவிற்குப் பின்னர் வந்த ஆட்சியாளர், அசூர் - எதில் - இலானி (கிமு 626–623) காலத்தில், புதுஅசிரியப் பேரரசில் வாரிசுரிமைக்காக ஏற்பட்ட உள்நாட்டுப் போரால் பேரரசின் பரப்பளவு சுருங்கியது.\n\n\n\n\n"}
{"id": "434223", "url": "https://ta.wikipedia.org/wiki?curid=434223", "title": "தார் இரும்புத் தூண்", "text": "தார் இரும்புத் தூண்\n\nதார் இரும்புத் தூண் (Dhar iron pillar) இந்தியாவின் மத்தியப் பிரதேச மாநிலத்தின் தார் மாவட்டத்தின் நிர்வாகத் தலைமையிட நகரமான தார் நகரத்தில் இருக்கும் துண்டுகளான இரும்புத் தூண் ஆகும். இவ்விரும்புத் தூணின் தோற்றம் குறித்த ஆவணங்கள் இல்லாதிருப்பினும், உள்ளூர் மக்களின் செவிவழி கதைகளின் படி, பரமாரப் பேரரசர் போஜராஜன் தனது வெற்றிகளை கொண்டாடும்விதமாக கிபி 11-ஆம் நூற்றாண்டில் எழுப்பப்பட்ட வெற்றித் தூண் எனக்கருதப்படுகிறது.\n\nதற்போது நான்கு துண்டுகளாக சிதைக்கப்பட்ட தார் இரும்புத் தூணின் அடிப்பாகத்தின் ஒரு துண்டு காணவில்லை. கிடைத்த மூன்று இரும்புத் துண்டுகளின் நீளம் 43 அடியாகும்.\n\nSection::::இரும்புத் துண்டுகள்.\nதில்லி இரும்புத் தூணை விட காலத்தில் பிந்தையது தார் இரும்புத் தூண். தில்லி சுல்தான் அலாவுதீன் கில்சி மத்தியப் பிரதேசத்தின் மால்வா பகுதிகளை கைப்பற்றிய போது, தார் இரும்புத் தூணை இரண்டாக உடைத்தார். அதன் ஒரு சிறிய துண்டு மந்து பகுதியில் உள்ள தில்வார் மசூதியில் நிறுவினார். பெரிய துண்டு லாத் மசூதிக்கு முன்புறத்தில் நிறுவப்பட்டது. \n\nகிபி 1531-இல் குஜராத் சுல்தான் பகதூர் ஷா, தார் இரும்புத் தூணின் ஒரு துண்டை இரண்டாக வெட்டியெடுத்து குஜராத்திற்கு எடுத்துச் சென்றார். \n\n\n\n"}
{"id": "434229", "url": "https://ta.wikipedia.org/wiki?curid=434229", "title": "வந்தே பாரத் விரைவுவண்டி", "text": "வந்தே பாரத் விரைவுவண்டி\n\nதொடருந்து 18(Train 18), என்பது வந்தே பாரத் விரைவு வண்டி எனவும் அழைக்கப்படுகின்றஇந்திய நகரங்களுக்கிடையே செல்லக்கூடிய, ஒரு அதிவேக விரைவு வண்டியாகும். இந்த விரைவு வண்டியானது, இந்தியாவின் ‘மேக் இன் இந்தியா’ திட்டத்தின் கீழான முன்னெடுப்பில் சென்னை, இரயில் பெட்டி இணைப்புத் தொழிற்சாலையில் 18 மாத கால பணியின் விளைவாக உருவானது. இந்த விரைவுவண்டியின் ஒரு அலகுக்கான தயாரிப்புச் செலவினமானது ரூ.100 கோடியாகும். இருப்பினும் அடுத்தடுத்த தயாரிப்புகளின் போது இந்த தயாரிப்புச் செலவு இன்னும் குறையுமென எதிர்பார்க்கப்படுகிறது.ஐரோப்பாவில் இருந்து இதனையொத்த ஒரு தொடருந்து இறக்குமதி செய்யப்பட்டிருந்தால் அதன் விலையோடு ஒப்பிடும் போது தற்போது இந்தியாவில் தயாரிக்கப்பட்ட இதன் விலையானது 40% குறைவானதாக இருக்கும் என மதிப்பிடப்படுகிறது. இந்த விரைவுவண்டியானது தனது முதல் பயணத்தை 2019 ஆம் ஆண்டு பெப்ரவரி 15 ஆம் நாள் தொடங்கியது. புது தில்லியிலிருந்து வாரனாசிக்கான சோதனை ஓட்டத்தை பிரதமர் நரேந்திர மோடி கொடியசைத்து தொடங்கி வைத்தார். 2019 சனவரி 27 ஆம் நாளில் இந்த விரைவு வண்டியின் சேவையானது வந்தே பாரத் விரைவுவண்டி எனப் பெயரிடப்பட்டது.முதல் நாள் சோதனை ஓட்டத்தின் போது, வாரணாசியிலிருந்து திரும்பிய போது நடுவழியில் பழுதானது. பின்னர் பழுது சரிசெய்யப்பட்டு புது தில்லியை வந்தடைந்தது. 2019 பெப்ரவரி 17 ஆம் நாள் அன்று வர்த்தகரீதியான தனது முதல் பயணத்தை வந்தே பாரத் விரைவுவண்டி தொடங்கியது.\n"}
{"id": "434230", "url": "https://ta.wikipedia.org/wiki?curid=434230", "title": "அந்தப்புரம் (திரைப்படம்)", "text": "அந்தப்புரம் (திரைப்படம்)\n\nஅந்தப்புரம் (Antahpuram) 1998இல் தெலுங்கு மொழியில் வெளிவந்த அதிரடித் திரைப்படம். ஆனந்தி ஆர்ட் கிரியேசன்ஸ் சார்பில் பி. கிரண் தயாரிக்க கிருஷ்ண வம்சி இதை இயக்கியுள்ளார். இதில் ஜெகபதி பாபு, சௌந்தர்யா, பிரகாஷ் ராஜ் மற்றும் சசிகுமார் (கன்னட நடிகர்) ஆகியோர் முக்கிய பாத்திரங்களில் நடித்துள்ளனர். இளையராஜா இசையமைத்திருந்தார். பிரகாஷ் ராஜ் இப்படத்தில் தனது நடிப்பிற்காக தேசிய திரைப்பட சிறப்பு விருதை பெற்றார். மேலும் சிறந்த திரைப்படம், சிறந்த இயக்குநர் மற்றும் சிறந்த நடிகைக்கான மூன்று தென்னிந்திய பிலிம்பேர் விருதுகள் இந்தத் திரைப்படம் பெற்றது. சிறந்த துணை நடிகருக்கான நந்தி விருது ஜகபதி பாபுவிற்கும், சிறந்த பின்னணி பாடகிக்கான நந்தி விருது எஸ். ஜானகிக்கும் மற்றும் சிறந்த நடிகைக்கான சிறந்த நடிகைக்கான நந்தி விருது சரிதாவிற்கும் கிடைத்தது. இது இராயலசீமை பகுதியின் அரசியலை அடிப்படையாகக் கொண்டு முதலில் வெளிவந்த தெலுங்குத் திரைப்படமாகும். பின்னர் 1999 இல் ஜெகபதி பாபுவிற்கு பதிலாக பார்த்திபன் நடிக்க தமிழில் இதே பெயரில் வெளிவந்தது. பின்னர் இந்தியில் (\"சக்தி\" தி பவர்) (2003) என்ற பெயரில் வெளிவந்தது.\n\nSection::::கதை.\nபானு (சௌந்தர்யா) மொரிஷியஸில் அவரது பாதுகாவலருடன் (பாபு மோகன்) மகிழ்ச்சியாக வாழ்ந்துகொண்டிருக்கும் ஒரு கவலையற்ற இளம் பெண். பானுவும், பிரகாஷும் (சாய்குமார்) திருமணம் செய்துகொள்கிறார்கள், ஒரு நாள், பிரகாஷ் தனது குடும்பத்தினர் இந்தியாவில் சிக்கலில் இருப்பதை அறிகிறார். அவர் ஒரு அனாதை என்று நம்பியதால் பானு குழப்பமடைகிறார், ஆனால் பிரகாஷ் அவரது குடும்பத்தினர் மிகுந்த நிலப்பிரபுத்துவ சமுதாயத்திற்கு சொந்தமானவர், அவர்களுடைய சமூகத்தின் வன்முறைகளை தாங்க இயலாமல், அவர் மொரிஷியஸ் நகருக்கு குடிபெயர்ந்தார் என்று பானுவிடம் விளக்குகிறார். அவர்கள் நிலைமையை தெரிந்து கொள்வதற்காக இந்தியாவுக்கு பயணம் செய்ய முடிவு செய்தனர். பிரகாஷின் சொந்த ஊரில் அவரது தந்தையான நரசிம்மா (பிரகாஷ் ராஜ்) பழமையான பழக்கவழக்கங்களைக் கொண்ட செல்வாக்கு மிக்கவராக உள்ளார். பானுவிற்கு அங்கு நடக்கும் வன்முறைகளில் விருப்பமில்லை. நரசிம்மனின் மனைவி சாரதா பிரகாஷ், பானு மற்றும் அவர்களின் மகனை நன்கு கவனித்துக்கொள்கிறார். பிரகாஷின் பிறந்த நாள் வரை இந்தியாவில் இருக்குமாறு அவர்களைக் கேட்டுக் கொள்கிறார். இதற்கிடையில் நரசிம்மாவின் எதிரிகளால் பிரகாஷ் கொல்லப்படுகிறார். பானு கலக்கமடைந்து அந்த ஊரை விட்டு வெளியேற முயற்சிக்கிறாள், ஆனால் நரசிம்மா பானுவின் முயற்சியை தடுக்கிறார். ஆனால் இறுதியில் அவரது பேரனுடன் நடைபெறும் உணர்ச்சி ரீதியாக போரடத்திற்குப் பின்னர் பானுவையும் குழந்தையையும் வெளியேற அனுமதிக்கிறார்.\nSection::::தயாரிப்பு.\nதெலுங்குத் திரைப்படத்தின் வெற்றிகரமான வரவேற்பைப் பெற்றதன் மூலம், இயக்குனர் கிருஷ்ணா வம்சி 1999 ஆம் ஆண்டில் \"அந்தப்புரம்\" என்ற பெயரில் தமிழ் பதிப்பை வெளியிட்டார். இந்தத் திரைப்படத்தில் பிரகாஷ் ராஜ், சவுந்தர்யா மற்றும் பார்த்திபன் ஆகியோருக்கு முக்கிய காட்சிகளை வைத்திருந்தார்.\n\n\nSection::::ஒலித்தொகுப்பு.\nஇந்தப் படதிற்கு இசை இளையராஜா , பாடல்கள் ஸ்ரீவெண்ணில சீத்தாராம சாஸ்த்திரி<br>\n"}
{"id": "434232", "url": "https://ta.wikipedia.org/wiki?curid=434232", "title": "தனுஜா", "text": "தனுஜா\n\nதனுஜா சமார்த் (Tanuja Samarth) பிறப்பு: செப்டம்பர் 23, 1943 ) தனுஜா' என்று பிரபலமாக அறியப்படும் இவர் இந்திய திரைப்பட நடிகை ஆவார், இவர் பெரும்பாலும் பாலிவுட் திரைப்படத் துறையில் பணியாற்றுகிறார். முகர்ஜி-சமார்த் குடும்பத்தைச் சேந்ர்தவரான இவர் நடிகை ஷோபனா சமார்த் மற்றும் தயாரிப்பாளரான குமார்சென் சமார்தின் மகள் ஆவார். இவர் திரைப்பட தயாரிப்பாளரான சோமு முகர்ஜியை திருமணம் செய்து கொண்டார். நடிகைகள் கஜோல் மற்றும் தனிஷா ஆகிய இரு மகள்கள் இவருக்கு உள்ளனர். . இவர் இருமுறை பிலிம்பேர் விருதுகள் பெற்றுள்ளார். இவர் நடித்த படங்களில் \" மெம்டிடி\" (1961), \" சந்த் அவுர் சூரஜ்\" (1965), \"பஹ்ரேன் பிர் பி பை ஆயேங்கி\" (1966), \"ஜுவெல் தீப்\" (1967), \" நை ரோஷினி\" (1967), \" ஜீனி கி ரா\" (1969), \" ஹாத்தி மேரா சாத்தி\" (1971), \"அனுபவ்\" (1971), \"மேரே ஜீவன் சாத்தி\" (1972) மற்றும் \" தோ சோர்\" (1972) போன்ற படங்கள் குறிப்பிடத்தக்கவையாகும்.. நடிகர்கள் சஞ்சீவ் குமார், ராஜேஷ் கன்னா மற்றும் தர்மேந்த்ரா ஆகியோருடன் இணைந்து 60 களின் பிற்பகுதியிலும் 70 களின் ஆரம்பத்திலும் பிரபலமாக இருந்தார்.\n\nSection::::தனிப்பட்ட வாழ்க்கை.\nதனுஜா மராத்தி குடும்பத்தை சேர்ந்த நடிகை ஷோபனா சமார்த் மற்றும் தயாரிப்பாளரான குமார்சென் சமார் ஆகியோரின் மகள் ஆவார். நடிகை நூதன் உட்பட மூன்று சகோதரர்கள் மற்றும் ஒரு சகோதரன் உள்ளனர். இவருடைய பாட்டி ராட்டன் பாலி மற்றும் அத்தை நளினி ஜெயவந்த் ஆகியோரும் நடிகைகளாவார்கள். தனுஜாவின் பெற்றோர் அவர் குழந்தையாக இருந்த சமயத்தில் பிரிந்தனர், ஷோபனா மோதிலால் என்ற நடிகருடன் இணைந்தார். ஷோபனா தனுஜா மற்றும் அவரது மூத்த சகோதரி நூதனுக்காக ஒரு படத்தை தயாரித்தார். இவரது இரண்டு சகோதரிகள்; சதுரா, ஒரு கலைஞர், ரேஷ்மா மற்றும் அவரது சகோதரர் ஜெய்தீப், நடிப்புலகிற்கு வரவில்லை.\n\nதனுஜா தயாரிப்பாளர் ஷோமு முகர்ஜியை 1973 இல் திருமணம் செய்து கொண்டார். இவர்களுக்கு நடிகைகள் கஜோல் மற்றும் தனிஷா ஆகிய இரு மகள்கள் உண்டு . கஜோல் நடிகர் அஜய் தேவ்கானை மணந்தார். 64 வயதான ஷோமு 2008 ஏப்ரல் 10 அன்று மாரடைப்பால் காலமானார். தயாரிப்பாளகள் ஜோய் முகர்ஜி மற்றும் தேப் முகர்ஜி ஆகியோருக்கு இவர் அண்ணியாவார், நடிகைகள் மோனிஷ் பேகில், ராணி, ஷர்பானி மற்றும் இயக்குனர் அயன் முகர்ஜி போன்றோருக்கு அத்தையாவார்..\n\nSection::::தொழில்.\nதனது மூத்த சகோதரி நூதனுடன் \"ஹமாரி பேட்டி\" என்ற திரைப்படத்தில் (1950)இல் குழந்தை நட்சத்திரமாக தனுஜா நடித்தார். பின்னர், இவரது சகோதரி நூதன் முன்னணி பாத்திரத்தில் நடிக்க இவரது தாயார் இயக்கிய \"சப்லி\" (1960) என்ற திரைப்படத்தில் அறிமுகமானார், ராஜ் கபூர், மதுபாலா மற்றும் கீதா பாலி போன்ற நடிகர்கள் நடித்த படமான கிதார் ஷர்மா இயக்கிய \"ஹமாரி யாத் ஆயேகி\" என்ற திரைப்படம் குறிப்பிடத்தக்கதாகும். .\n\nஷாஹித் லத்திப் இயக்கிய \"பஹ்ரேன் பிர் பி பை ஆயேங்கி\" (1966), அவரது ஆரம்பகால திரைப்படங்களில் ஒன்றாகும். குரு தத் குழுவினரின் \"வோ ஹன்ஸ்கே மிலே ஹம்சே\" பாடலில் தோன்றினார் . மேலும் , அவரது தொழில் வாழ்க்கையிலும் முக்கிய கதாபாத்திரங்கள் கிடைக்கத் துவங்கின. தனுஜா \"ஜுவெல் தீப்\" என்ற வெற்றிப்படத்தில் துணை நடிகையாக நடிக்க ஆரம்பித்தார். ஜிதேந்திராவுடன் நடித்து அதே ஆண்டில் வெளிவந்த \"ஜீனே கி ரா\" என்ற அடுத்த படமும் மிகப்பெரிய வெற்றி பெற்றது. தனுஜா \"பைசா யா பியார்\" என்ற படத்திற்காக சிறந்த துணை நடிகைக்கான பிலிம்பேர் விருது பெற்றார்.\n\n\"ஹாத்தி மேரா சாத்தி\" (1971) என்ற படத்தின் வெற்றிக்கு பின்னர் \"தூர் கி ராஹி , \"மேரே ஜீவன் சாத்தி\", \" சோர் \" ,\"ஏக் பார் மொசூக்கா டோ\" (1972), \"காம் சோர்\" , \"யாரானா\", \"குத்தார்\" , மற்றும் \"மசூம்\"போன்ற பல படங்களில் நடித்துள்ளார்.. \"பவித்ரா பாபா\", \"பூட் பங்லா\" மற்றும் \"அனுபவ்\" ஆகிய படங்களும் இவர் நடித்துள்ளார். \"சாகோல்\", \"உனத் மைனா \" மற்றும் \" பிட்ரூரோன் ஆகிய மராத்தி படங்களிலிலும் நடித்துள்ளார்.\n\nபல ஆண்டுகளாக நடித்து வந்த பின்னர், தனுஜா திரைப்படங்களில் இருந்து ஓய்வு பெற்றார், அவரது கணவர் இறந்தவுடன் தற்போது முன்னாள் நடிகர்களுடன் ஒரு சில படங்களில் நடித்து வருகிறார். \"பியார் கி கஹானி\", \"குதார் \"(1982) போன்ற படங்களில் அமிதாப் பச்சன் கதாநாயகனாக நடிக்க அவருக்கு \"(அண்ணி) வேடங்களில் நடிக்க வேண்டியிருந்தது. நடிகர் ராஜ் கபூரின் \"பிரேம் ராக்\" (1982) படத்தில் ஒரு துணை பாத்திரத்தில் நடித்தார்.\"\n\n\n"}
{"id": "434235", "url": "https://ta.wikipedia.org/wiki?curid=434235", "title": "வினு உடனி சிறிவர்தன", "text": "வினு உடனி சிறிவர்தன\n\nவினு உடனி சிறிவர்த்தன (Vinu Udani Siriwardana பிறப்பு 10 மார்ச் 1992) இலங்கையைச் சேர்ந்த நடிகை, வடிவழகி மற்றும் தொலைக்காட்சி தொகுப்பாளர் ஆவார். தெரன வீட் உலக அழகிக்கான இலங்கை அழகி அணிவகுப்பில் கலந்து கொண்டார். இவ் அணிவகுப்பில் சுமுது பிரசாதினியுடன் கூட்டு வெற்றியாளராக அறிவிக்கப்பட்டார்.\n\nSection::::உலக அழகிக்கான இலங்கை அழகி.\n31 மார்ச் 2012 இல் ப்ளூ வோட்டர், வத்துசவில் நடைபெற்ற தெரன வீட் மிஸ் உலக அழகிக்கான இலங்கை அழகி அணிவகுப்பு நடைபெற்றது. அவ் அணிவகுப்பில் சுமுது பிரசாதினி இரண்டாவது இடத்தைப் பெற்றார். பின்பு அவ் முடிவு பிழை என்று தெரிய வருகின்றது. 4 ஏப்ரல் 2012 இல் கொழும்பில் கால்பேஸ் நட்சத்திர ஹோட்டலில் சுமுது வெற்றியாளராக வாகை சூடினார். வினு மற்றும் அமுது கூட்டு வெற்றியாளர்களென அறிவிக்கப்பட்டது. சீனாவில் 2012 ஆகஸ்டில் நடைபெற்ற மிஸ் உலக அழகிப் போட்டியில் அமுது இலங்கையை பிரதிநிதித்துவப்படுத்தி கலந்து கொண்டார். \nவினு மிஸ் டெலன்ட் பட்டத்தையும் வென்றுள்ளார். சண்டே ஒப்சவர் பத்திரிகையின் கணக்கெடுப்பில் அதிக மக்கள் வாக்குகளை பெற்ற போட்டியாளராக வினு தெரிவு செய்யப்பட்டார்.\n\nSection::::சர்வதேச சுற்றுலா ராணி.\nநன்ஜிங் சீனாவில் நடைபெற்ற 18ஆவது மிஸ் சுற்றுலா ராணி சர்வதேச அழகி அணிவகுப்பில் போட்டியிட்டார். இப் போட்டியில் சிறந்த தேசிய ஆடை மற்றும் சிறந்த திறமையாளர் ஆகிய பட்டங்களை வென்றுள்ளார்.\n\nSection::::நடிப்பு பணி.\nவினு பிபின மல் என்ற தொலைக்காட்சி நாடகத்தில் தனது நடிப்புப் பணியை தொடங்கினார். ஆனால் தருமலி தொலைக்காட்சி நாடகத்தில் தருமலி என்ற கதாப்பாத்திரத்தில் நடித்தமையால் பிரபல்யமானார். வினு இசைக் காணொளிகளிலும் தோன்றியிருக்கின்றார்.\n\nSection::::தனிப்பட்ட வாழ்க்கை.\nவினு குடும்பத்தில் இரண்டாவது புதல்வியாவார். இவருக்கு சனு என்ற மூத்த சகோதரரும் ருவி என்ற இளைய சகோதரியும் உள்ளனர். அனுலா வித்தியாலயத்தில் கல்வி கற்றார். தற்சமயம் வினு குடும்பத்துடன் இலங்கையில் தெகிவளையில் வசிக்கின்றார்.\n\n"}
{"id": "434244", "url": "https://ta.wikipedia.org/wiki?curid=434244", "title": "சக்தி (1997 திரைப்படம்)", "text": "சக்தி (1997 திரைப்படம்)\n\nசக்தி (sakthi) 1997 ஆம் ஆண்டு வினீத் மற்றும் நடிப்பில், இயக்கத்தில், தயாரிப்பில், ஆர். ஆனந்த் இசையில் வெளியான தமிழ்த் திரைப்படம்.\n\nSection::::கதைச்சுருக்கம்.\nதிருமணமாகாத பெண்ணான சீதாலட்சுமி (ராதிகா) கர்ப்பமாக இருக்கிறாள். அதற்குக் காரணம் யாரென்பதை கூற மறுக்கிறாள். கிராமத்தின் தலைவரான பெரியய்யா (விட்டல் ராவ்) அவளைக் கிராமத்தைவிட்டுத் தனியே ஒரு குடிசையில் வசிக்கும் தண்டனையளிக்கிறார். அவளுக்குப் பிறக்கும் குழந்தையை வேறு ஒரு ஊரில் கொடுத்து வளர்க்கச் சொல்கிறார். அவளது கர்ப்பத்திற்கு காரணமான தர்மராஜூக்கு (சிவகுமார்) வரலக்ஷ்மியுடன் (விஜி) திருமணம் நடைபெறுகிறது.\n\nபல வருடங்களுக்குப் பிறகு அந்தக் குழந்தை வளர்ந்து இளைஞன் சக்தியாக (வினீத்) அந்த ஊருக்குத் திரும்புகிறான். அந்த ஊர் கோயிலில் வேலைக்குச் சேர்கிறான். அவன் தன்னை யாருமற்ற அனாதை என்றே எண்ணியுள்ளான். சக்தியும் அதே ஊரைச் சேர்ந்த ராணியும் () ஒருவரையொருவர் விரும்புகின்றனர். வரலட்சுமியின் சகோதரன் சேதுபதியின் (நிழல்கள் ரவி) திட்டத்தின்படி அந்தக் கோயிலின் கலசத்தைத் திருட வரும் கொள்ளையர்களின் முயற்சி சக்தியால் தடுக்கப்படுகிறது. ஆனால் இரண்டாவது முறை சேதுபதி அக்கலசத்தை திருடிவிடுகிறான். அந்தப்பழி சக்தியின் மீது விழுகிறது. அவனை கோயில் வேலையிலிருந்து நீக்குகிறார் பெரியய்யா. சக்திக்கு தன் பெற்றோர்கள் யார் என தெரியவருகிறது. அதன் பின் தான் நிரபராதி என்று நிரூபித்தானா? அவனது பெற்றோர் அவனை ஏற்றுக்கொண்டனரா? தன் காதலியைத் திருமணம் செய்தானா? என்பது மீதிக்கதை.\n\n\nSection::::இசை.\nஇப்படத்தின் இசையமைப்பாளர் ஆர். ஆனந்த். பாடலாசிரியர் வைரமுத்து.\n"}
{"id": "434250", "url": "https://ta.wikipedia.org/wiki?curid=434250", "title": "அக்மோனிட்டால்", "text": "அக்மோனிட்டால்\n\nஅக்மோனிட்டால் (\"Acmonital\") என்பது துருவேறா எஃகு இரும்பு உலோகக் கலவையாகும். இத்தாலிய நாணய எஃகு என்றும் இக்கலப்புலோகம் அழைக்கப்படுகிறது. இரும்புடன் எடையளவில் 0.14% கார்பன், 17.5-19% குரோமியம், 0.50% மக்னீசியம், 1.15% சிலிக்கான், 0.03% கந்தகம், 0.03% பாசுபரசு ஆகியன சேர்க்கப்பட்டு இக்கலப்புலோகம் தயாரிக்கப்படுகிறது. இத்தாலிய நாணயங்கள் தயாரிப்பில் இக்கலப்புலோகம் பயன்படுகிறது. \n"}
{"id": "434259", "url": "https://ta.wikipedia.org/wiki?curid=434259", "title": "அனந்த விருதாந்தம்", "text": "அனந்த விருதாந்தம்\n\nஅனந்த விருதாந்தம் என்பது 1990 இல் வெளிவந்த இந்திய மலையாளம் திரைப்படம் ஆகும். சி அணில் இப்படத்தை இயக்கியுள்ளார்.\n\nசாய்குமார் மற்றும் ரஞ்சினி ஆகியோர் முக்கிய கதாபாத்திரங்களில் நடித்திருக்கின்றனர்.\n\n"}
{"id": "434261", "url": "https://ta.wikipedia.org/wiki?curid=434261", "title": "ஜெகதே சிறீகுமார்", "text": "ஜெகதே சிறீகுமார்\n\nசிறீகுமார் ஆச்சாரி என்பவர் இந்திய திரைப்பட நடிகர் ஆவார். இவரை ஜெகதே சிறீகுமார் என்று அறிகின்றனர். 500 கற்கும் மேற்பட்ட மலையாளத் திரைப்படங்களில் நடித்துள்ளார். இவர் நகைச்சுவை மற்றும் குணச்சித்திர கதாபாத்திரங்களில் நடித்துள்ளார்.\n\n"}
{"id": "434262", "url": "https://ta.wikipedia.org/wiki?curid=434262", "title": "அசிட்டோ ஐதராக்சமிக் அமிலம்", "text": "அசிட்டோ ஐதராக்சமிக் அமிலம்\n\nஅசிட்டோ ஐதராக்சமிக் அமிலம் (\"Acetohydroxamic acid\") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இம்மருந்து இலித்தோசிடேட்டு என்ற வணிகப்பெயரால் அழைக்கப்படுகிறது. பல்வேறு பாக்டீரியா மற்றும் தாவரங்களில் உள்ள யூரியேசு நொதியை தடுக்கும் திறன் கொண்ட மருந்தாக இது செயல்படுகிறது. பொதுவாக சிறுநீர் பாதை தொற்றுகளை நீக்க இதைப் பயன்படுத்துவார்கள். யூரியா மூலக்கூறையே ஒத்திருந்தாலும் யூரியேசு நொதியால் இதை நீராற்பகுக்க இயலுவதில்லை. இதன் விளைவாக தடுப்பு போட்டியினால் பாக்டீரியாவின் வளர்சிதை மாற்றம் பாதிக்கப்படுகிறது.\n\nSection::::அநாதை மருந்து.\n1983 ஆம் ஆண்டு அமெரிக்க உணவு மற்றும் மருந்து நிர்வாக அமைப்பு அசிட்டோ ஐதராக்சமிக் அமிலத்தை ஓர் அநாதை மருந்தாக அங்கீகரித்தது. புதியதாக இயற்றப்பட்ட அநாதை மருந்துகள் சட்டம் இதற்கான ஒப்புதலை அளிக்கிறது. வணிகமுறையில் வளர்ச்சி பெறாத மருந்துகள் அநாதை மருந்துகள் எனப்படுகின்றன. சுட்ரூவைட்டு சிறுநீரகக் கற்கள் சிகிச்சையில் இம்மருந்து பயன்படுகிறது. நிலையான வேதிச் சேர்மம் என்பதால் அசிட்டோ ஐதராக்சமிக் அமிலத்திற்கு காப்புரிமை எதுவும் வழங்கப்படவில்லை. \n"}
{"id": "434272", "url": "https://ta.wikipedia.org/wiki?curid=434272", "title": "என் புருசன் எதிர்வீட்டுப் பொண்ணு", "text": "என் புருசன் எதிர்வீட்டுப் பொண்ணு\n\nஎன் புருசன் எதிர்வீட்டுப் பொண்ணு 2004 ஆம் ஆண்டு பாண்டியராஜன், சங்கவி, , மற்றும் ஆகியோரின் நடிப்பில் பரணி குமார் இயக்கத்தில், எஸ். பி. பூபதி இசையில், குறைந்த பொருட்செலவில் ஆரூர் அமுதா தயாரிப்பில் வெளியான தமிழ் நகைச்சுவைத் திரைப்படம்.\n\nSection::::கதைச்சுருக்கம்.\nபால்காரரான பாண்டியன் (பாண்டியராஜன்) தன் மனைவியைப் பிரிந்து தன்னுடைய பாட்டியுடன் (பரவை முனியம்மா) வசித்துவருகிறார். அவன் வீட்டிற்கு எதிர்வீட்டில் வசித்துவருபவள் ரேகா (சங்கவி). அவள் பாண்டியனை தன் உறவினரைப் போல் எண்ணி பழகி வருகிறாள். பக்கத்துக்கு கிராமத்தில் வசித்துவரும் பாண்டியனுடைய மாமா மாணிக்கத்தின் (அலெக்ஸ்) இரண்டு மகள்கள் பார்வதி (ராதிகா சௌத்ரி)மற்றும் மீனாட்சி (அபிநயஸ்ரீ). பார்வதி அமைதியான குணமுள்ள பெண். மீனாட்சி முன் கோபமுடையவள்.\n\nசில மாதங்களுக்கு முன்புதான் பாண்டியனுக்கும் பார்வதிக்கும் திருமணம் நடந்தது. தன் திருமணக் கொண்டாட்டத்தின் போது அளவுக்கு அதிகமாக மது அருந்திவிட்டு வீட்டுக்கு வந்த பாண்டியன் மீனாட்சியிடம் தவறாக நடக்க முயன்றுள்ளான். இதனால் மனமுடைந்த பார்வதி மீனாட்சியை அழைத்துக்கொண்டு தன் தந்தையின் வீட்டுக்கு வந்துவிடுகிறாள்.\n\nவட்டிக்கு கடன் கொடுக்கும் சொக்கு (பாரதி) மோசமான நடத்தையுடையவன். அந்த கிராமத்தில் பெரும்பாலானோர் அவனால் பாதிக்கப்பட்டவர்கள். அவன் மீனாட்சியை விரும்புவதை அவளிடம் கூற அவளோ அவனை நிராகரிக்கிறாள். ஒரு நாள் தன்னிடம் தவறாக நடக்க முயலும் அவனைக் கொன்றுவிட்டு தானும் தற்கொலை செய்துகொள்கிறாள் மீனாட்சி\nதங்கையை இழந்த பார்வதி மீண்டும் கணவன் வீட்டுக்குத் திரும்புகிறாள். அங்கு தன் கணவனுடன் பழகும் ரேகாவை சந்தேகப்படுகிறாள். அதன் பின் நடக்கிறது என்பது மீதிக்கதை.\n\n\nSection::::இசை.\nபடத்தின் இசையமைப்பாளர் எஸ். பி. பூபதி. பாடலாசிரியர்கள் முத்துலிங்கம் மற்றும் இளைய கம்பன்.\n"}
{"id": "434273", "url": "https://ta.wikipedia.org/wiki?curid=434273", "title": "எத்திலெக்சைல் பால்மிடேட்டு", "text": "எத்திலெக்சைல் பால்மிடேட்டு\n\nஎத்திலெக்சைல் பால்மிடேட்டு (\"Ethylhexyl palmitate\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஆக்டைல் பால்மிடேட்டு என்ற பெயராலும் இச்சேர்மத்தை அழைக்கலாம். நிறைவுற்ற பக்கச் சங்கிலியுடன் கூடிய கொழுப்பு அமில எசுத்தரான இதை 2-எத்திலெக்சனால் மற்றும் பால்மிட்டிக் அமிலம் ஆகியனவற்றை வினைபுரியச் செய்து எத்திலெக்சைல் பால்மிடேட்டை வருவிக்கலாம். பொதுவாக அழகு சாதனப் பொருட்களில் இது பயன்படுத்தப்படுகிறது. \nSection::::இயற்பியல் பண்புகள்.\nஎத்திலெக்சைல் பால்மிடேட்டு அறை வெப்பநிலையில் ஒரு தெளிவான நிறமற்ற நீர்மம் ஆகும். இலேசான கொழுப்பு மணம் வீசும்.\n2-எத்திலெக்சனால் மற்றும் பால்மிட்டிக் அமிலம் ஆகியன அமில வினையூக்கியின் முன்னிலையில் வினைபுரிந்து எசுத்தரைக் கொடுக்கின்றன. \nSection::::பயன்கள்.\nஅழகியல் துறை பொருட்கள் உருவாக்கத்தில் ஒரு கரைபானாக, கடத்தும் முகவராக, நிறமியை ஈரப்படுத்தும் முகவராக, நறுமண நிலைநிறுத்தியாக, இளக்கியாக என பலவாறாகப் பயன்படுகிறது. சில சிலிக்கோன் வழிப்பெறுதிகள் போல தோலின் மீது இது செயற்படுகிறது. \n"}
{"id": "434279", "url": "https://ta.wikipedia.org/wiki?curid=434279", "title": "எப்ரிமோவைட்டு", "text": "எப்ரிமோவைட்டு\n\nஎப்ரிமோவைட்டு (\"Efremovite\") என்பது (NH)Mg(SO) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். இதுவோர் அசாதாரணமான அம்மோனியம் சல்பேட்டுக் கனிமமாகும். வெண்மை நிறம் முதல் சாம்பல் நிறம் வரை இது கனசதுரப் படிகங்களாகக் காணப்படுகிறது . எரியும் நிலக்கரி குவியல்களில் காணப்படும் சல்பேட்டு மேல் ஓடுகளின் பகுதிக் கூறாக இந்த நீரிலி சல்பேட்டு கனிமம் தோன்றுகிறது. நீருறிஞ்சும் இக்கனிமம் ஈரக் காற்றில் வெளிப்படும் போது மெல்ல நீரேற்று வடிவ பௌசிங்கௌல்டைட்டு என்ற சல்பேட்டுக் கனிமமாக மாறுகிறது . \n\nஇது 1989 இல் உருசியாவில் உள்ள தெற்கு யூரல் மலைப்பகுதியின் செலியபின்சிக் நிலக்கரிப் பள்ளத்தாக்கில் கண்டுபிடிக்கப்பட்டது. உருசிய நிலவியாலாளர் அண்டோனோவிச்சு யெப்ரிமோவின் (1907-1972) பெயர் இக்கனிமத்திற்கு சூட்டப்பட்டது. மேலும் ஐரோப்பாவின் பல்வேறு நிலக்கரி சுரங்கப் பகுதிகளிலும் காணப்படுவதாக தெரிவிக்கப்பட்டுள்ளது . பௌசிங்கௌல்டைட்டு, மாசுகாக்னைட்டு, இயற்கை கந்தகம், கிளாடுனோவைட்டு போன்ற கனிமங்களுடன் சேர்ந்து எப்ரிமோவைட்டு கிடைக்கிறது . \n"}
{"id": "434281", "url": "https://ta.wikipedia.org/wiki?curid=434281", "title": "ஓமிலைட்டு", "text": "ஓமிலைட்டு\n\nஓமிலைட்டு (\"Homilite\") என்பது Ca(Fe,Mg)BSiO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். கடோலினைட்டு தொகுதி கனிமங்களில் ஒரு போரோ சிலிக்கேட்டு கனிமமாக இது வகைப்படுத்தப்படுகிறது. \nபெக்மாடைட்டு எனப்படும் தீப்பாறைகளில் பெல்டுசுபார் பொதிகளில் பழுப்பு நிறத்தில் ஒற்றைச் சாய்வுப் படிகங்களாக ஓமிலைட்டு கனிமம் காணப்படுகிறது. நார்வே நாட்டின் சுடோக்கோ தீவில் 1876 ஆம் ஆண்டு ஓமிலைட்டு கண்டறியப்பட்டது. மெலிபேனைட்டு மற்றும் அல்லேனைட்டு கனிமங்களுடன் சேர்ந்து இது கானப்படுகிறது. கிரேக்க மொழியில் ஒன்றாகத் தோன்றுதல் என்ற பொருள் கொண்ட சொல்லிலிருந்து இக்கனிமத்திற்கான பெயர் வரப்பெற்றுள்ளது.\n"}
{"id": "434284", "url": "https://ta.wikipedia.org/wiki?curid=434284", "title": "எகபடனா", "text": "எகபடனா\n\nஎகபடனா (Ecbatana) பண்டைய அண்மை கிழக்கின், தற்கால வடமேற்கு ஈரானின் சக்ரோசு மலைத்தொடரில் அமைந்த பண்டைய அண்மை கிழக்கின் நகரங்களில் ஒன்றாகும். இதனை அகமதானா அல்லது ஹன்மதானா (\"Hagmatāna\" or \"Haŋmatāna\") என்றும் அழைப்பர். யூதர்களின் இலக்கியப் படி, எகபடானா என்பதற்கு ஒன்றுகூடுமிடம் எனப்பொருளாகும்.\n\nஎகபடானா நகரம், முன்னர் மீடியாப் பேரரசில் இருந்தது. எகபடனா மலையின் தொல்லியல் மேட்டை \"ஹமதான்\" என்று கருதப்படுகிறது.\n\nகிரேக்க வரலாற்று மற்றும் புவியியல் அறிஞரான எரோடோட்டசு, கிமு எட்டாம் நூற்றாண்டின் இறுதியில் எகபடானா நகரம், மீடியாப் பேரரசின் தலைநகரமாக விளங்கியது என்கிறார்.மலைப்பாங்கான பகுதியில் அமைந்த எகபதானா நகரம், பாரசீகத்தின் அகாமனிசியப் பேரரசர்களின் கோடைக்கால வாழ்விடமாக விளங்கியது. பின்னர் இந்நகரம் பார்த்தியப் பேரரசின் தலைநகரமாகவும், நாணயங்கள் உற்பத்தி செய்யும் தொழிற்கூடங்களாகவும் விளங்கியது.\n\nபாரசீகப் பேரரசில் செல்வச் செழிப்பு மிகுந்த எகபடானா நகரம், கிழக்கு - மேற்கு ஆசிய நகரங்களை இணைக்கும் பாலமாக திகழ்ந்தது. கிமு 330ல் பேரரசர் அலெக்சாண்டரின் ஆணையின் படி, அவரது படைத்தலைவர்களில் ஒருவரான பார்மேனியன் எகபடானாவில் கொல்லப்பட்டார்.\n\nSection::::தொல்லியல்.\nசார்லஸ் போசி எனும் தொல்லியல் அறிஞர் 1913ல் இகபடானாவின் தொல்லியல் மேட்டை முதன் முதலில் அகழ்வாய்வு செய்தார்.\nபின்னர் 1977ல் எகபடானாவில் தொல்லியல் ஆய்வு மேற்கொள்ளப்பட்டது. எகபடானா சுற்றிலும், மக்கள் பெருக்கத்தாலும், நகர வளர்ச்சியாலும், குறுகிய பரப்பிலே அகழ்வாய்வுகள் மேற்கொள்ள முடிந்தது. \n\nஅகழ்வாய்வில் கண்டெடுக்கப்பட்ட நான்கு தூண்கள் கொண்ட திறந்த வெளி மண்டபம் சொராட்டியர்களின் தீக்கோயில் ஆக இருக்கலாம் எனத்தொல்லியல் அறிஞர்கள் கருதுகின்றனர். \n\nஎகபடானா தொல்லியல் ஆய்வில் நகரத்தைச் சுற்றிக் கட்டப்பட்ட களிமண் மற்றும் கற்களாலான பெரும் பாதுகாப்புச் சுவர் கண்டுபிடிக்கப்பட்டது. மேலும் அகாமனிசியப் பேரரசு அல்லது மீடியாப் பேரரசு காலத்திய இரண்டு அடுக்கு அஸ்திவார அமைப்புகளும், சில களிமண் செங்கல் அமைப்புகளும் கண்டெடுக்கப்பட்டது. எகபடனா தொல்லியல் களத்தில் கண்டெடுக்கப்பட்ட சேதமடைந்த சிங்கச் சிற்பங்கள் அகாமனிசியப் பேரரசு அல்லது பார்த்தியப் பேரரசு காலத்தைச் சேர்ந்தவையாக இருக்கலாம் என்ற பிணக்குகள் உள்ளது.\n\nஎகபடனா நகரத்தில் பார்த்தியப் பேரரசு காலத்தில் கட்டப்பட்ட கட்டிடங்களை வைத்து, இந்நகரம் பார்த்திய மன்னர்களின் கோடைக்கால தலைநகரமாக இருந்திருக்கலாம் எனக்கருதப்படுகிறது. 2006ல் எகபடானாவில், 36 ஹெக்டேர் பரப்பளவில் அகழ்வாய்வு மேற்கொள்ளப்பட்டது.\n\nSection::::வரலாற்றுக் குறிப்புகள்.\nமீடியப் பேரரசின் தலைநகராக எகபடான நகரம் ஏழு கோட்டைச் சுவர்களால் சூழப்பட்டிருந்தது என கிரேக்க வரலாற்றுக் குறிப்புகள் கூறுகிறது. கிமு ஐந்தாம் நூற்றாண்டின் கிரேக்க வரலாறு மற்றும் புவியியல் அறிஞர் எரோடோட்டசு எகபடானா நகரத்தைப் பற்றி குறிப்பிட்டுள்ளார். மீடியாப் பேரரசின் எகபடானா நகரத்தின் கோட்டைச் சுவர்களைப் போன்று, புது பாபிலோனியாப் பேரரசின் நகரக் கோட்டைச் சுவர்கள், அரண்மனைகள், கோயில் கட்டிடங்கள் கட்டப்பட்டுள்ளது.\nபேரரசர் அலெக்சாண்டர் தனது இறுதிக் காலத்தில் பெர்சப்பொலிஸ் மற்றும் \"பசர்காடே\" நகரங்களில் கைப்பற்றிய தங்கம் உள்ளிட்ட கருவூலங்களை எகபடானா நகரத்தில் பாதுகாப்பாக வைத்திருந்தார். யூதர்களின் பழைய ஏற்பாட்டில் எஸ்ரா நூல் 6:2ல், பாரசீகப் பேரரசர் முதலாம் டேரியஸ் காலத்திய எகபடானா நகரத்தைப் பற்றிய குறிப்புகள் உள்ளது.\n\nSection::::பிணக்குகள்.\nஎகபடனா குறித்து பல பிணக்குகள் இருப்பினும், வரலாற்று ஆசிரியர்களும், தொல்லியல் ஆய்வாளர்களும் எகபடானா நகரமும், ஹமதான் நகரமும் ஒன்றே ஒத்துக்கொள்கின்றனர்.\n\nஎகபடானா/ஹமதான் நகரத்தைப் பற்றிய குறிப்புகள், அசிரியர்கள் எங்கும் குறிப்பிடவில்லை. கிமு 550/549-களில் எகபடானா நகரம் பாரசீகப் பேரரசர் முதலாம் சைரசின் தலைநகராக விளங்கியது எனக்கருதப்படுகிறது.\n\n\n \"Please update as needed.\"\n\n"}
{"id": "434285", "url": "https://ta.wikipedia.org/wiki?curid=434285", "title": "சீயர்லசைட்டு", "text": "சீயர்லசைட்டு\n\nசீயர்லசைட்டு (\"Searlesite\") என்பது NaBSiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். சோடியம் போரோ சிலிக்கேட்டு என்று இது வகைப்படுத்தப்படுகிறது. 1914 ஆம் ஆண்டு கலிபோர்னியாவிலுள்ள சீயர்லசு ஏரியில் இக்கனிமம் கண்டறியப்பட்டது. சீயர்லசைட்டை முதன் முதலில் கண்டறிந்த கலிபோர்னிய முன்னோடியான யான் டபிள்யூ. சீயர்லெசு (16 நவம்பர் 1928 முதல் 7 அக்டோபர் 1897 வரை) என்பவரை கௌரவிக்கும் விதமாக கனிமத்திற்கு அவர் பெயர் சூட்டப்பட்டது.\n\nபொதுவாக சீயர்லைட்டு ஏரிப்படிவு அடுக்குகளில் பரவலாக காணப்படுகிறது, மேலும் பெரும்பாலும் எரிமலை சாம்பலுடன் சேர்ந்த தொடர்புடையதாகவும் போரேட்டு படிவுகளில் சிறுபான்மையளவிலும் காணப்படுகிறது. அரிதாகவே செறிவூட்டப்பட்ட அல்லது இயல்பான படிகங்களில் சீயர்லசைட்டு காணப்படுகிறது. எனவே போரானின் ஒரு தாதுக் கனிமமாக இது வளர்வதில்லை.\nஎண்ணெய் களிமண் பாறைகள் அல்லது களிமண் பாறைகள் (பச்சை ஆறு உருவாக்கம், அமெரிக்கா), போரானைக் கொண்டுள்ள ஆவியாகும் படிவுகள், (கலிபோர்னியா), அரிதாக நியூ மெக்சிகோவின் எரிமலைப் பாறைகளில் இது கிடைக்கிறது. \n\n<br>\n"}
{"id": "434288", "url": "https://ta.wikipedia.org/wiki?curid=434288", "title": "தைட்டனோகோல்டைட்டு", "text": "தைட்டனோகோல்டைட்டு\n\nதைட்டனோகோல்டைட்டு (\"Titanoholtite\") என்பது (Ti[])AlBSiO என்ற வாய்ப்பாட்டால் விவரிக்கப்படும் ஒரு கனிமம் ஆகும். மிகவும் அரிய இக்கனிமம் மிகப்பெரிய துமார்ட்டியரைட்டு தொகுதியில் தைட்டானியம் மிகுந்த உறுப்பினர் மற்றும் ஒல்டைட்டு தொகுதியின் தைட்டானியம் கனிமத்தையொத்த ஓல்டைட்டு என்றும் வகைப்படுத்தப்படுகிறது. இக்குழுவில் மிகச் சமீபத்தில் கண்டறியப்பட்ட மூன்று கனிமங்களில் இதுவும் ஒன்றாகும். நையோபோகோலைட்டும் சுசிக்லேரையைட்டும் மற்ற இரு கனிமங்களாகும். போலந்து நாட்டின் சாப்கோவைசு சிலாசுகியில் உள்ள சுசிக்லேரை கிராமத்தில் இவை மூன்றும் கிடைத்தன Nioboholtite and schiavinatoite are both minerals with essential niobium and boron.. குறிப்பாக தனித்த வகை தீப்பாறைகளில் இவை கிடைத்தன. \nஓலைட்டு மற்றும் நையோபோகோல்டைட்டுடன் பெரும்பாலும் கலந்து காணப்படும். இவை தவிர சுசிகிளாரட்டுடன் கலந்துள்ள மற்ற பல எண்ணிக்கையிலான கனிமங்களுடன் தைட்டனோகோல்டைட்டு கனிமம் கலந்துள்ளது.\n\nஆன்டிமனியும் ஆர்சனிக்கும் முக்கியமான மாசுக்களாக அதிக அளவில் இதில் கலந்துள்ளன. அலுமினியம், இரும்பு, டாண்ட்டலம், தைட்டானியம், பாசுபரசு மற்றும் ஐதராக்சில் குழுக்கள் குறைந்த அளவில் கலந்துள்ளன.\n"}
{"id": "434289", "url": "https://ta.wikipedia.org/wiki?curid=434289", "title": "புரூக்ளின் அருங்காட்சியகம்", "text": "புரூக்ளின் அருங்காட்சியகம்\n\nபுரூக்ளின் அருங்காட்சியகம் (Brooklyn Museum) ஐக்கிய அமெரிக்க நாட்டின் நியூயார்க் நகரத்தின் புரூக்ளின் பகுதியில் ஐந்து இலட்சத்தி அறுபதாயிரம் (5,60,000) சதுர அடி நிலப் பரப்பில் அமைந்த தொல் கலைப் பொருட்களுக்கான அருங்காட்சியகம் ஆகும்.\nபுரூக்ளின் அருங்காட்சியகத்தில் 1.5 மில்லியன் கலைப் பொருட்கள் உள்ளது. \n\nபுரூக்கிளின் அருங்காட்சியகம் 1895-இல் நிறுவப்பட்டது. இவ்வருங்காட்சியகம் 3,000 ஆண்டுகளுக்கு முந்தைய பண்டைய எகிப்து, மெசொப்பொத்தேமியா, ஐரோப்பா, ஆப்பிரிக்கா மற்றும் ஜப்பானிய கலைப் பொருட்களைக் கொண்டுள்ளது.\n\n"}
{"id": "434290", "url": "https://ta.wikipedia.org/wiki?curid=434290", "title": "நையோபோகோல்டைட்டு", "text": "நையோபோகோல்டைட்டு\n\nநையோபோகோல்டைட்டு (\"Nioboholtite\") என்பது (Nb[])AlBSiO. என்ற வாய்ப்பாட்டால் விவரிக்கப்படும் ஒரு கனிமம் ஆகும். மிகவும் அரிய இக்கனிமம் மிகப்பெரிய துமார்ட்டியரைட்டு தொகுதியில் நையோபியம் மிகுந்த உறுப்பினர் மற்றும் ஒல்டைட்டு தொகுதியின் நையோபியம் கனிமத்தையொத்த ஓல்டைட்டு என்றும் வகைப்படுத்தப்படுகிறது. இக்குழுவில் மிகச் சமீபத்தில் கண்டறியப்பட்ட மூன்று கனிமங்களில் இதுவும் ஒன்றாகும்.\n\nதைட்டனோகோல்டைட்டும் சுசிக்லேரையைட்டும் மற்ற இரு கனிமங்களாகும். போலந்து நாட்டின் சாப்கோவைசு சிலாசுகியில் உள்ள சுசிக்லேரை கிராமத்தில் இவை மூன்றும் கிடைத்தன Nioboholtite and schiavinatoite are both minerals with essential niobium and boron.. குறிப்பாக தனித்த வகை தீப்பாறைகளில் இவை கிடைத்தன. நையோபோகோலைட்டு மற்றும் சிகியாவினாட்டோயைட்டு இரண்டும் அத்தியாவசிமானா நையோபியம் மற்றும் போரான் தனிமங்களைக் கொண்டுள்ளன. \nஓலைட்டு மற்றும் சுகிளாரைட்டுடன் கலந்துள்ள மற்ற பல எண்ணிக்கையிலான கனிமங்களுடன் நையோபோகோல்டைட்டு கனிமம் கலந்துள்ளது. ஆண்டிமனியும் ஆர்சனிக்கும் முக்கியமான மாசுக்களாக அதிக அளவில் இதில் கலந்துள்ளன. அலுமினியம், இரும்பு, டாண்ட்டலம், தைட்டானியம், பாசுபரசு மற்றும் ஐதராக்சில் குழுக்கள் குறைந்த அளவில் கலந்துள்ளன. \n"}
{"id": "434291", "url": "https://ta.wikipedia.org/wiki?curid=434291", "title": "புளோபோரைட்டு", "text": "புளோபோரைட்டு\n\nபுளோபோரைட்டு (\"Fluoborite\") என்பது Mg(BO)(F,OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். கனிமத்தின் முக்கிய பகுதிக் கூறுகளாகிய புளோரின் மற்றும் போரான் ஆகிய தனிமங்களின் முதல் சில எழுத்துக்களைக் கொண்டு இக்கனிமத்திற்கான பெயர் உருவாக்கப்பட்டுள்ளது. முதன்முதலில் 1926 ஆம் ஆண்டு புளோபோரைட்டு கண்டறியப்பட்டது. \n\nபுளோபோரைட்டின் படிக அமைப்பு அறுகோணமாகும், சுழற்சி ஆறுக்கு ஒரு மடங்கில் இருக்கும் என்பது இதன் பொருளாகும் . சி-அச்சுக்கு செங்குத்தாக ஒரு கண்ணாடிச் சமதளமும் இப்படிகத்தில் உண்டு. மற்ற அனைத்து அறுகோண கனிமங்கள் போல இதுவும் ஒற்றைச் சரிவச்சில் அதாவது ஒரே ஒளியியல் அச்சுடன் படிகமாகிறது. திசையற்றும் இருபக்கச் சிதறல் பண்புடனும் காணப்படுகிறது.\n\nபுளூபோரைட் மூன்று முக்கிய அமைப்புகளாகக் காணப்படுகிறது. போரோன் மிகுந்த வளர் உருமாற்ற மக்னீசியம் பல்லுருவப் பாறைகளில், தொடர்புள்ள பல்லுருவ பளிங்குகல்லில், தொடர்புள்ள பல்லுருவ மாக்னடைட்டு படிவில் என மூன்றுவித அமைப்புகளில் புளோபோரைட்டு காணப்படுகிறது. சுவீடனின் வாசுட்டுமேன்லேண்டு மாகாணத்தில் நார்பெர்க் பகுதியிலுள்ள டால் சுரங்கத்திலும், எசுப்பானியாவின் உயெர்ட்டா டெல் வினாகர் சுரங்கத்திலும் என இரண்டு பகுதிகளில் இக்கனிமம் கிடைக்கிறது .\n\nலுத்விகைட்டு, கான்ட்ரோடைட்டு, மேக்னடைட்டு கால்சைட்டு ஆகிய கனிமங்களுடன் சேர்ந்து சுவீடனிலும், மூரியைட்டு, வில்லெமைட்டு, புளோரைட்டு, ஐதரோசிங்கைட்டு, பைரோகுரோயைட்டு, சிங்கைட்டு, ரோடோகுரோசைட்டு ஆகிய கனிமங்களுடன் கலந்து நியூ யெர்சி சிடெர்லிங் மலையிலும் இக்கனிமம் கிடைக்கிறது. \n"}
{"id": "434292", "url": "https://ta.wikipedia.org/wiki?curid=434292", "title": "லெட்டோவிசைட்டு", "text": "லெட்டோவிசைட்டு\n\nலெட்டோவிசைட்டு (\"Letovicite\") என்பது ஓர் அமோனியம் சல்பேட்டு கனிமம் ஆகும். (NH4)3H(SO4)2 என்ற மூலக்கூற்று வாய்ப்பாட்டால் இக்கனிமம் விவரிக்கப்படுகிறது. ஐயுபிஏசி முறை லெட்டோவிசைட்டை டிரையமோனியம் சல்பேட்டு ஐதரசன் சல்பேட்டு என்று குறிப்பிடுகிறது. நிக்கல் சிடரன்சு வகைபாடு 07.ஏடி.20 என்று வகைப்படுத்துகிறது. \n\nகழிவு நிலக்கரி குவியல்கள் எரியும் போது வெள்ளை நிறத்தில் ஒற்றை சரிவச்சுடன் இரண்டாம் நிலை கனிமமாகவும். வெந்நீரூற்றுகளில் படிவுகளாகவும் இக்கனிமம் அரிதாக தோன்றுகிறது. 1932 ஆம் ஆண்டு மொராவியாவின் லெட்டோவைசு மண்டலத்தில் முதன் முதலாக கண்டறியப்பட்டது.\n"}
{"id": "434293", "url": "https://ta.wikipedia.org/wiki?curid=434293", "title": "ரோட்லெவி எதிர் ரூபின்சிடெயின்", "text": "ரோட்லெவி எதிர் ரூபின்சிடெயின்\n\nரோட்லெவி எதிர் ரூபின்சிடெயின் (\"Rotlewi versus Rubinstein\") ஆட்டம் என்பது 1907 ஆம் ஆண்டு போலந்து நாட்டில் கெர்ச்சு ரோட்லெவிக்கும் ஆகிபா ரூபின்சிடெயினுக்கும் இடையில் நடைபெற்ற சதுரங்கப் போட்டியாகும். இந்த ஆட்டத்தில் கருப்புநிற காய்களுடன் விளையாடிய ரூபின்சிடெயின் வெற்றி பெறுவதற்காக தன்னுடைய ராணியையும் ஒரு யானையையும் இரண்டு சிறுபான்மை காய்களுக்காகத் தியாகம் செய்கிறார். மிகைபார நுட்பத்திற்கு இந்த ஆட்டம் ஓர் உதாரணமாகும். \nருபின்சிடெயினின் இறப்பில்லா ஆட்டம் இது என்று உலக சதுரங்க சாம்பியன் காரி கார்பரோவ் இந்த ஆட்டத்தைப் பாராட்டினார் \n\nSection::::ஆட்டம்.\nவெள்ளை: ரோட்லெவி</br>\nகருப்பு:ருபின்சிடெயின்</br>\nதிறப்பு: தாரசு தற்காப்பு, சமச்சீர் மாறுபாடு வகை</br>\nஇடம்: போலந்து</br>\nநாள்: 1907 டிசம்பர்</br>\nஇ.சி.ஓ குறியீடு: டி32</br>\n\n1. d4 d5 2. Nf3 e6 3. e3 c5 4. c4 Nc6 5. Nc3 Nf6 6. dxc5 Bxc5 7. a3 a6 8. b4 Bd6 9. Bb2 0-0 10. Qd2?\n10... Qe7!\n11. Bd3 dxc4 12. Bxc4 b5 13. Bd3 Rd8 14. Qe2 Bb7 15. 0-0 Ne5 16. Nxe5 Bxe5\n17. f4 Bc7 18. e4 Rac8 19. e5 Bb6+ 20. Kh1 Ng4\n\n21. Be4 Qh4 22. g3 (படம்) Rxc3!!\n\ne4 இல் இருக்கும் வெள்ளையின் மந்திரிக்கு ராணி மற்றும் குதிரையின் பக்கபலம் ஆதரவு தருகிறது. ஆனால் ராணி h2 சதுரத்திலுள்ள சிப்பாயையும் காப்பாற்ற வேண்டியுள்ளது. (கருப்பு ...Qxh2# என ஆடலாம்). எனவே கருப்பு வெள்ளையின் குதிரையை அப்புறப்படுத்த வேண்டுமாயின் தியாகம் செய்ய வேண்டியதாகிறது. அப்போதுதான் ராணிக்கு e4 மற்றும் h2 வைக் காப்பாற்றும் மிகை பாரமேற்ற முடியும்.\n23. gxh4\n\nவெள்ளை விளையாட வேறுசில நகர்வுகள் இருந்தாலும் கருப்பின் தியாகத்தை ஏற்றுக் கொண்டு ராணியை அடிக்கிறது. 23.Bxc3 என்று விளையாடினால் 23...Bxe4+ 24.Qxe4 Qxh2#, மற்றும் 23.Bxb7 விளையாடினாலும் 23...Rxg3 என்று கருப்பு விளையாட வெள்ளைக்குத் தோல்விதான். \n\n23... Rd2!! (படம்)\ne4 மந்திரியை காப்பாற்றிக் கொண்டு நிற்கும் ராணியை கருப்பு வேறு இடத்திற்கு நகர்த்தப் பார்க்கிறது. அதற்காக ராணியை இழந்த கையோடு யானையையும் பலி கொடுக்கிறது. வெள்ளை ராணி தியாகத்தை ஏற்றே ஆகவேண்டும். ஏனெனில் யானையை எடுக்காவிட்டல் h2- சதுரம் தாக்கப்படும். அதைத் தவிர வேறு நகர்வுக்கு சில உதாரணங்கள்: \n\n24. Qxd2 Bxe4+ 25. Qg2 Rh3\n\nகருப்பு வெள்ளை ராணியை எடுப்பதை விட்டுவிட்டு விரைவில் ...Rxh2#, என்று விளையாடி ஆட்டத்தை முடிவுக்குக் கொண்டுவர முயல்கிறது. ராணி, யானையை ஒரு மந்திரி, குதிரைக்காக தியாகம் செய்த பின்னரும் இங்கு கருப்பு வெற்றி பெறுகிறார். \n\n0-1\n\nவெள்ளை தோல்வியை ஒப்புக் கொள்கிறார்.\nSection::::மேற்கோள்கள்.\nநூற்பட்டியல்\n\n"}
{"id": "434296", "url": "https://ta.wikipedia.org/wiki?curid=434296", "title": "அந்நியச் செலாவணி பாதுகாப்பு மற்றும் கடத்தல் தடுப்புச் சட்டம்", "text": "அந்நியச் செலாவணி பாதுகாப்பு மற்றும் கடத்தல் தடுப்புச் சட்டம்\n\nகாபிபோசா அல்லது அந்நியச் செலாவணி பாதுகாப்பு மற்றும் கடத்தல் தடுப்புச் சட்டம் () என்பது அந்நியச் செலாவணியைக் கட்டுப்படுத்தவும், கடத்தல் குற்றங்களைத் தடுக்கவும் 1974 ஆம் ஆண்டு இந்திரா காந்தி ஆட்சியின் போது இந்திய நாடாளுமன்றத்தில் இயற்றப்பட்ட சட்டமாகும். இது 1971 இல் இயற்றப்பட்ட மிசா சட்டத்திற்கு இணையாகப் பொருளாதாரத்தில் கொண்டுவரப்பட்ட சட்டமாகும். 1978 இல் மிசா சட்டம் திரும்பப் பெறப்பட்டாலும் இந்த காபிபோசா சட்டம் செயல்பாட்டிலுள்ளது\n\nSection::::வரையறை.\nபொருட்களைக் கள்ளக் கடத்தல் செய்தல், கள்ளக்கடத்தல் செய்வதற்குத் துணையாக இருத்தல், கள்ளக்கடத்தல் செய்யப்பட்ட பொருளை வைத்திருத்தல், கள்ளக் கடத்தலுக்கு உடந்தையானவரை பாதுகாத்தல் போன்ற செயல்களுக்கு இச்சட்டம் தண்டனை வழங்குகிறது. பொதுவாக விமான நிலையங்கள், துறைமுகங்களில் தங்கத்தைக் கடத்தல், உரிய முறையில்லாமல் சட்டவிரோதமாக மின்னணுப் பொருள்கள் கொண்டு செல்லுதல் போன்ற செயல்களில் ஈடுபடுவோர் மீது இச்சட்டம் பாய்கிறது.\n\nSection::::கைது செய்யப்பட்டவர்கள்.\nபொதுவாக, இச்சட்டத்தை மனித உரிமை மீறலாகப் பயன்படுகிறது என்ற குற்றச்சாட்டு உள்ளது. இச்சட்டத்தில் கைது செய்யப்பட்ட முக்கிய நபர்கள்\n\n"}
{"id": "434302", "url": "https://ta.wikipedia.org/wiki?curid=434302", "title": "செம்பியன் நிலவழகன்", "text": "செம்பியன் நிலவழகன்\n\nசெம்பியன் நிலவழகன் என்பவர் தமிழ் புலவர்களுள் ஒருவராவார். இவரது இயற்பெயர் ஜெயராமன். இவர் தன் ஊரின் பெயரைத் தனது புனைப்பெயருக்கு முன்னொட்டாக அமைத்துக்கொண்டுள்ளார்.\n\nSection::::பிறப்பும் படிப்பும்.\nநிலவழகன் திருவண்ணாமலை மாவட்டம் செம்பியன் மங்களம் எனும் ஊரில் 10 ஜூலை 1937 இல் செயராமன், பச்சையம்மாள் தம்பதிக்கு மகனாகப் பிறந்தார். இவர் மதுரைத் தமிழ்ச் சங்கத்தில் புலவர் பட்டயம் பெற்றவர். பள்ளியில் ஆசிரியராப் பணியாற்றி ஓய்வு பெற்றவர்.\n\nஇவர் இயற்றிய பாடல்கள் தேம்பாவமுதம் என்னும் தலைப்பில் இவரது மரபுக் கவிதைகள் இரண்டு தொகுதிகளாக வெளிவந்துள்ளன. இதில் நன்மொழி நானாறு, இனியவை ஈராறு, நம்பினார் கெடுவதில்லை போன்ற 45 தலைப்புகளில் வெண்பா, விருத்தம், கட்டளைக் கலித்துறை, ஆசிரியப்பா பாரதியைப் பாவேந்தர் என்று குறிப்பிடும் பாடல், முதலான யாப்பியல் நெறியில் அமைந்த பாடல்கள் உள்ளன. இரண்டாம் தொகுதியில் தமிழ் காக்கப் புறப்படு, கம்பன் கவி, விலையேற்றம் முதலான 132 தொகுப்புகளில் பாடல்கள் உள்ளன. ஆங்காங்கே சில இசைப்பாடல்களும் உள்ளன.\n\nSection::::தொகுப்பு நூல்.\nSection::::பாடல் எடுத்துகாட்டு.\nபட்டது போதும் உறக்கமும் போதும் படுதுயரால்<br>\nகெட்டது போதும் இனியும் உறங்கிக் கிடப்பதுவோ<br>\nவிட்டது துன்பம் விளைந்தது வீரம் விறுவிறுப்பாய்ச்<br>\nசட்டென ஆர்த்தெழு வோம்’தமிழ் ஈழம்’ தழைத்திடவே. (கட்டளைக் கலித்துறை) \n\nசிறப்புக் கலையனைத்தும் செம்மொழியி னூடே <br>\nசிறப்பாய் நிறைந்தே சிறக்கும் - சிறப்புறவே<br>\nஎல்லாம் அறிந்திடலாம் எல்லாமும் கற்றிடலாம் <br>\nஇல்லை இதற்கோர் இணை. (வெண்பா) \n\nஇதில் இலக்கணம் கூறும் யாப்பு உறுப்புகளுக்கு எளிய முறையில் விளக்கம் தரப்பட்டுள்ளது. பிற்காலத்திய கும்மி, சிந்து, வண்ணம், நாட்டுப்புறப் பாடல்|நாட்டுப்பாடல்]] ஆகியவற்றிற்கும் விளக்கங்கள் உள்ளன.\n\nதிருக்குறள் முதல் குறளிலுள்ள தொடருக்கு இந்த நூல் விளக்கம் தருகிறது.\n"}
{"id": "434309", "url": "https://ta.wikipedia.org/wiki?curid=434309", "title": "சண்முக நாடார்", "text": "சண்முக நாடார்\n\nசண்முக நாடார் (1903-1969) தமிழகத்தின் சிவகாசி நகரைச் சேர்ந்த ஒரு தொழில் அதிபர். இவரும் இவரது உறவினரான அய்ய நாடாரும் சிவகாசி நகரை தொழில்மயப் படுத்தியதற்காக அறியப்படுகின்றனர். இவர் காளீசுவரி பட்டாசு நிறுவனத்தைத் தொடங்கியவர். மேலும் இவர் சிவகாசி நகராட்சியின் தலைவராக 1952- இல் இருந்து 1955 வரை இருந்துள்ளார். 1922-இல் இவரும் அய்ய நாடாரும் கல்கத்தா சென்று அங்கு தீப்பெட்டி செய்யும் தொழிலைக் கற்று வந்து சிவகாசியில் தொழிற்சாலைகளைத் தொடங்கினர்.\n"}
{"id": "434312", "url": "https://ta.wikipedia.org/wiki?curid=434312", "title": "செவிப்புலச்சிற்றெலும்பு", "text": "செவிப்புலச்சிற்றெலும்பு\n\nசெவிப்புலச்சிற்றெலும்புகள் (ஆங்கிலம்:Ossicles) என்பவை நடு செவியின் அறையில் உள்ள சம்மட்டியுரு, பட்டையுரு மற்றும் ஏந்தியுரு ஆகிய மூன்று சிற்றெலும்புகளாகும்.\n\nSection::::அமைப்பு.\nசெவிப்புலச்சிற்றெலும்புகள் என்பவை நடு செவியின் அறையில் உள்ள மூன்று சிற்றெலும்புகளாகும். அவைகள் முறையே சம்மட்டியுரு, பட்டையுரு மற்றும் ஏந்தியுரு ஆகும்.செவிப்புலச்சிற்றெலும்புகள் மனித உடலில் அமைந்த மிகச்சிறிய எலும்புகள் ஆகும். பல்வேறுபட்ட ஒலி அலைகளைப்பெற்று உட்செவியில் உள்ள ஒலிவாங்கிக்கு அனுப்புகிறது. செவிப்புலச்சிற்றெலும்புகள் குறைபாடு அல்லது பாதிப்பு ஏற்பட்டால் கேட்கும் திறன் குறைபாடு அல்லது செவிட்டுத்தன்மை ஏற்படும். \n"}
{"id": "434313", "url": "https://ta.wikipedia.org/wiki?curid=434313", "title": "பிள்ளையாரைப் பற்றி எழுதப்பட்ட தமிழ் இலக்கியங்கள் பட்டியல்", "text": "பிள்ளையாரைப் பற்றி எழுதப்பட்ட தமிழ் இலக்கியங்கள் பட்டியல்\n\nகீழே இருக்கும் பட்டியலில் நீங்கள் இந்து கடவுள் பிள்ளையாரைப் போற்றித் தமிழில் எழுதப்பட்ட இலக்கியங்களை அறியலாம். இப்பட்டியல் வரலாற்று அடிப்படையால் சேர்க்கப்பட்டுள்ளன .\n"}
{"id": "434315", "url": "https://ta.wikipedia.org/wiki?curid=434315", "title": "சம்மட்டியுரு", "text": "சம்மட்டியுரு\n\nசம்மட்டியுரு (malleus) என்பது நடுச் செவியில் அமைந்துள்ள செவிப்புலச்சிற்றெலும்புகளில் ஒன்றாகும்.\n\nSection::::அமைப்பு.\nநடுச் செவி அறையில் சம்மட்டியுரு செவிப்பறையையும் பட்டையுருவையும் இணைக்கிறது. மேலும் ஒலி அலைகளின் அதிர்வை செவிப்பறையில் இருந்து பட்டையுருவுக்கு கடத்துகிறது. பாலூட்டிகளில் இது வேறுபட்ட அளவில் உள்ளது. மேலும் பல பறவை இனங்களில் தாடை மூட்டின் ஒரு பகுதியாக உள்ளது.\n"}
{"id": "434322", "url": "https://ta.wikipedia.org/wiki?curid=434322", "title": "தமிழ் மொழி ஊடகங்களின் பட்டியல்", "text": "தமிழ் மொழி ஊடகங்களின் பட்டியல்\n\nதமிழ் ஊடகங்களின் பட்டியல்..\n\n\n"}
{"id": "434323", "url": "https://ta.wikipedia.org/wiki?curid=434323", "title": "பட்டையுரு", "text": "பட்டையுரு\n\nபட்டையுரு (Incus) என்பது என்பது நடுச் செவியில் அமைந்துள்ள செவிப்புலச்சிற்றெலும்புகளில் ஒன்றாகும்.\n\nSection::::அமைப்பு.\nபட்டையுரு பட்டறைக்கல் வடிவம் கொண்டது.பட்டையுறு சம்மட்டியுரு மற்றும் ஏந்தியுருவை இணைக்கிறது. பட்டையுரு ஒலி அலைகளின் அதிர்வுகளை வெளிப்புறம் உள்ள சம்மட்டியுருவிடம் இருந்து பெற்று உட்புறம் உள்ள ஏந்தியுருவுக்கு அனுப்புகிறது.\n"}
{"id": "434324", "url": "https://ta.wikipedia.org/wiki?curid=434324", "title": "தினச்சுடர்", "text": "தினச்சுடர்\n\nதினச்சுடர் என்பது தமிழ் மொழியில் வெளியாகும் நாளிதழ்களில் ஒன்றாகும். பெங்களூரு, கிருஷ்ணகிரியிலிருந்து இந்நாளிதழ் வெளியாகிறது.\n\nஇந்நாளிதழின் ஆசிரியராக டாக்டர் பா. சு. மணி இருந்தார். இவர் மே 3 2015 இல் மறைந்தார். \n\n"}
{"id": "434326", "url": "https://ta.wikipedia.org/wiki?curid=434326", "title": "ஏந்தியுரு", "text": "ஏந்தியுரு\n\nஏந்தியுரு (Stapes) என்பது என்பது நடுச் செவியில் அமைந்துள்ள செவிப்புலச்சிற்றெலும்புகளில் ஒன்றாகும்.\n\nSection::::அமைப்பு.\nஏந்தியுறு அங்கவடி வடிவம் கொண்டது. செவிப்புலச்சிற்றெலும்புகளில் சிறிய எலும்பான இது மனித உடலில் உள்ள எலும்புகளில் மிகவும் சிறிய மற்றும் பருமன் குறைவான எலும்பாகும். ஒலி அலைகளின் அதிர்வுகளை வெளிப்புறம் உள்ள பட்டையுரு மூலம் பெற்று உட்புறச்செவியில் உள்ள ஒலி வாங்கிகளுக்கு அனுப்புகிறது.\n"}
{"id": "434329", "url": "https://ta.wikipedia.org/wiki?curid=434329", "title": "செவிப்பறை", "text": "செவிப்பறை\n\nசெவிப்பறை (ஆங்கிலம்:Eardrum) என்பது நடுச்செவியில் அமைந்துள்ள சவ்வு ஆகும்.\n\nSection::::அமைப்பு.\nசெவிப்பறை புறச்செவி மற்றும் நடுச்செவி பகுதிகளை பிரிக்கும் ஒரு சுவர் ஆகும். இது பல்வேறுபட்ட ஒலி அலைகளின் அதிர்வுகளை பெற்று நடுச்செவிகளில் உள்ள செவிப்புலச்சிற்றெலும்புகளுக்கு அனுப்புகிறது. செவிப்பறை கிழிவதால் செவிட்டுத்தன்மை ஏற்படுகிறது.\n"}
{"id": "434332", "url": "https://ta.wikipedia.org/wiki?curid=434332", "title": "முழங்கை", "text": "முழங்கை\n\nமுழங்கை (ஆங்கிலம்:Forearm) என்பது முழங்கை மூட்டு மற்றும் மணிக்கட்டு மூட்டிற்கு இடைப்பட்ட பகுதி ஆகும்.\n\nSection::::அமைப்பு.\nமணிக்கட்டு மூட்டு மற்றும் முழங்கை மூட்டிற்கும் இடைப்பட்ட பகுதியான முழங்கையில் இரு நீள எலும்புகள் அமைந்துள்ளது. அவைகள் முறையே உட்புற முழங்கை எலும்பான அரந்தி மற்றும் வெளிப்புற முழங்கை எலும்பான ஆரை எலும்பு ஆகும்.\n"}
{"id": "434334", "url": "https://ta.wikipedia.org/wiki?curid=434334", "title": "தோள் பட்டை", "text": "தோள் பட்டை\n\nதோள் பட்டை (ஆங்கிலம்:Shoulder girdle) என்பது அச்செலும்புக்கூடும் மற்றும் தூக்கவெலும்புக்கூடும் பக்கத்திற்கு இரு எலும்புகளால் இணைக்கப்பட்ட பகுதியாகும்.\n\nSection::::அமைப்பு.\nதோள் எலும்பு மற்றும் காறை எலும்பு இணைந்து தோள்பட்டையை உருவாக்குகிறது. இவைகள் தூக்கவெலும்புக்கூடு மற்றும் அச்செலும்புக்கூடு இணைப்பு பகுதியாக இருக்கிறது.\n"}
{"id": "434335", "url": "https://ta.wikipedia.org/wiki?curid=434335", "title": "பிராச்சி தேசாய்", "text": "பிராச்சி தேசாய்\n\nபிராச்சி தேசாய் (Prachi Desai) (பிறப்பு:செப்டம்பர் 12 , 1988). இவர் இந்திய பாலிவுட் திரைப்பட மற்றும் முன்னாள் தொலைக்காட்சி நடிகையாவார். ஜீ தொலைக்காட்சியில் வெற்றிகரமான ஒளிபரப்பான \" கஸ்ஸாம் சே\" நாடகத்தில் முன்னணி கதாநாயகியாக தனது தொலைக்காட்சி வாழ்க்கையைத் தொடங்கினார். 2008 ஆம் ஆண்டு வெளியான \"ராக் ஆன்!!\" படத்தின் மூலம் பாலிவுட்டில் அறிமுகமானார். \"ஒன்ஸ் அப்பான் எ டைம் இன் மும்பை\" (2010), \"பொல் பச்சன்\" (2012) மற்றும் \"ஐ, மீ அவுர் மெயின்\" (2013). போன்ற படங்கள் குறிப்பிடத்தக்கவை. அவர் கோவா மாநிலத்தின் சுற்றுலாத்துறை மற்றும் நியுட்ரோஜெனா போன்றவற்றின் தயாரிப்புகளின் விளம்பரதாரர், செய்தித் தொடர்பாளர், மற்றும் ஆதரவளாராவர். தேசாய் லக்ஸ் இன்டஸ்ட்ரீஸின் லக்ஸ் லைராவின் விளம்பரத் தூதர் ஆவார்.\n\nSection::::ஆரம்ப வாழ்க்கை மற்றும் பின்னணி.\nநிரஞ்சன் தேசாய் மற்றும் அமீதா தேசாய் ஆகியோருக்கு மகளாக குசராத்து மாநிலம் சூரத்துவில் பிறந்தார். இவருக்கு ஈஷ தேசாய் என்ற ஒரு சகோதரி உண்டு. புனித சூசையப்பர் பள்ளியில் ஆரம்பக் கல்வியை பயின்றார், சூரத்திலுள்ள பாஞ்ச்கனியில் பின்னர் ஒன்பதாவது வகுப்பு வரை பயின்றார். பூனாவில் உள்ள சிங்காட் கல்லூரியில் தனது உயர்நிலைப் படிப்பை முடித்தார்.\n\nSection::::தொழில்.\n2006 இல், தேசாய் ஏக்தா கபூரின் \"கசாம் சே\" என்ற தொலைக்காட்சி நாடகத்தில் நடிகர் ராம் கபூருக்கு இணையாக பானி என்ற முன்னணி கதாபாத்திரத்தில் நடித்தார். இது சிறந்த நடிகைக்கான இந்திய டெலி விருது உட்பட பல விருதுகளை வென்றது. 2007 செப்டெம்பர் 7 ஆம் தேதி நடன இயக்குனரான தீபக் சிங்கின் மூலம் பிபிசியின் \"ஸ்ட்ரிக்லி கம் டேன்சிங் \" இன் இந்திய பதிப்பு \"ஜாலாக் டிக்லா ஜா \" மூலம் நுழைந்தார். ஆனால் தேசாய் 2007 ஆம் ஆண்டு நவம்பர் 10 ஆம் தேதி நீக்கப்பட்டார், ஆனால் அந்த போட்டியில் சிறப்பு நுழைவு வழியாக மீண்டும் போட்டியிட்டு இறுதியில் போட்டியை வென்றார். தேசாய்க்கு \"ஜாலாக் டிக்லா ஜா \"என்ற நடன நட்சத்திர விருது வழங்கப்பட்டது. இவர் ஸ்டார் பிளஸ் தொலைக்காட்சி தொடரான \"கஸாதி ஜிண்டகி கி\" என்ற நாடகத்தில் இரண்டு காட்சிகளில் சிறப்புத் தோற்றத்தில் தோன்றினார். பிரேனா என்ற பள்ளியில் ஒரு மாணவராக நடித்தார்.\nஅபிஷேக் கபூர் இயக்கத்தில் பர்கான் அக்தாருக்கு இணையாக ராக் ஆன் !!\" (2008) என்ற திரைப்படத்தின் மூலம் திரையுலகில் தேசாய் நுழைந்தார். இவரது அடுத்த படம் \"லைப் பார்ட்னர்\" (2009). ஜூலை 2010இல் அஜய் தேவ்கான், இம்ரான் ஹாஷ்மி மற்றும் கங்கனா ரனாத் போன்றவர்கள் நடித்திருந்த \"ஒன்ஸ் அபான் அ டைம் இன் மும்பை\" படத்தில் நடிதுள்ளார்.\n\n2012இல் \"தேரி மேரி கஹானி\" என்ற படத்தில் சிறப்புத் தோற்றத்தில் நடித்துள்ளார். அபிஷேக் பச்சன், அஜய் தேவ்கான் மற்றும் அசின் (நடிகை) போன்றோருடன் \" போல் பச்சான் \" என்ற படத்தில் முன்னணி பாத்திரத்தில் தேசாய் நடித்திருந்தார். இத்திரைப்படம் தேசாய்க்கு மிகப் பெரிய வெற்றியை தேடித்தந்தது. ஜான் ஆபிரகாம் மற்றும் சித்ராங்கதா சிங் ஆகியோருடன் சேர்ந்து \"ஐ, மி அவுர் மெயின்\" (2013) இவரது அடுத்த படமாகும் சஞ்சய் தத்துடன் \"போலிஸ் கேர்ல்\" இவரது மற்றொரு படம். 2014இல், \"ஏக் வில்லன்\" என்ற படத்தில் வரும் \"ஆவாரி\" என்ற பாடலுக்கு நடனம் ஆடியுள்ளார். 2016இல், முன்னாள் முகமது அசாருதீனின் வாழ்க்கை வரலாற்று படத்தில் அவரது மனைவி நௌரினாக நடித்துள்ளார். மீண்டும் பர்கான் அக்தாரின் மனைவியாக \"ராக் ஆன் 2\" , படத்தில் நடித்தார். இது \"ராக் ஒன்!!\" படத்தின் தொடர்ச்சியாக 2016 நவம்பர் 14 அன்று வெளிவந்தது.\n"}
{"id": "434336", "url": "https://ta.wikipedia.org/wiki?curid=434336", "title": "மேற்கை", "text": "மேற்கை\n\nமேற்கை (\"Arm\")\nஎன்பது தோள் பட்டைக்கும் முழங்கை மூட்டிற்கும் இடைப்பட்ட பகுதியாகும்.\n\nSection::::அமைப்பு.\nபுய எலும்பு தோள் பட்டை இரு எலும்புகளில் தோள் எலும்புடன் இணைந்து மேற்கையை உருவாக்குகிறது. முழங்கை இரு எலும்புகளான அரந்தி மற்றும் ஆரை எலும்பு புய எலும்புடன் இணைந்து முழங்கை மூட்டை உருவாக்குகிறது.\n"}
{"id": "434338", "url": "https://ta.wikipedia.org/wiki?curid=434338", "title": "பாலைவன ரோஜாக்கள்", "text": "பாலைவன ரோஜாக்கள்\n\nபாலைவன ரோஜாக்கள் (Palaivana Rojakkal) 1986இல் இந்திய தமிழ் மொழியில் வெளிவந்த அரசியல் திரைப்படம். இதற்கு திரைக்கதை எழுதியவர் மு. கருணாநிதி. இப் படத்தை இயக்கியவர் மணிவண்ணன். இது மலையாள மொழிப் படமான \"வர்தா\"வின் மறு ஆக்கமாகும். இப் படத்தில் சத்யராஜ், லட்சுமி, நளினி மற்றும் பிரபு முக்கிய கதாபாத்திரத்தில் நடித்துள்ளனர். \"பாலைவன ரோஜாக்கள்\" நவம்பர் 1, 1986இல் திரையிடப்பட்டு வணிக ரீதியாக வெற்றியடைந்தது.\n\nSection::::கதை.\nபத்திரிகையாளர் சபாரத்தினம், அவரது காதலர் மற்றும் அவரது நண்பர் ஆகிய மூவரும் சேர்ந்து கெட்ட அரசியல்வாதிகளை அம்பலப்படுத்த ஒரு ஊழல் அமைப்புடன் போராடுகின்றனர்.\n\n\nSection::::தயாரிப்பு.\nஅரசியல்வாதியான மு. கருணாநிதியின் தயாரிப்பு நிறுவனமான பூம்புகார் புரொடக்‌ஷன்ஸ் 1986இல் வெளிவந்த மலையாள மொழிப் படமான \"வர்தா\"வை தமிழில் \"பாலைவன ரோஜாக்கள்\" என்கிற பெயரில் மறு ஆக்கம் செய்ய முன்வந்தது.. இப் படத்திற்கு மு. கருணாநிதி திரைக்கதை மற்றும் வசனம் எழுதியுள்ளார். இயக்குநர் மணிவண்ணன் இயக்கத்தில் முரசொலி செல்வம் தயாரித்துள்ளார். வெற்றிப் படத்தின் மறு ஆக்கமாக இருப்பதால் சத்யராஜ் இதில் நடிப்பதாக ஒத்துக்கொண்டு தனது பங்கை சிறப்பாகச் செய்வதாகக் கூறியுள்ளார். இப் படத்தின் ஒளிப்பதிவை ஏ. சபாபதியும், படத்தொகுப்பை பி. வெங்கடேஸ்வர ராவும் செய்துள்ளனர். இக் கதையின் ஆரம்பத்திலும் முடிவிலும் கருணாநிதி திரையில் தோன்றி பேசுகிறார்.\n\nSection::::கருப்பொருள்கள்.\n\"பாலைவன ரோஜாக்கள்\" ஊடகச் சுதந்திரம் பற்றியும், ஊழல் அரசியல்வாதிகளுக்கும் கதாநாயகனுக்கும் இடையே நடக்கும் போராட்டத்தை விவரிக்கிறது. \"எக்னாமிக் அண்டு பொலிடிகல் வீக்லி\" பத்திரிகையில், வரலாற்றாளர் கனகலதா முகுந்த் கருணாநிதியைப் பற்றி, \"மனோகரா\"(1954)வில் அவர் \"மிகுந்த வியத்தகு, அசாதாரண உரையாடல்களுடன் பார்வையாளர்களை உணர்ச்சி பூர்வமாக கவர்ந்தார்\". இப் படம் \"அவரது அரசியல் செய்தியை வெளிப்படுத்த மிகவும் சிறப்பான மற்றும் அதிநவீன பாணி\" என்று குறிப்பிட்டுள்ளார். திரைப்பட விமர்சகர் பரத்வாஜ் ரங்கன் \"பாலைவன ரோஜாக்கள்\" படத்தை கருணாநிதியின் \"பராசக்தி\" (1952) திரைப்படத்துடன் ஒப்பிட்டு பேசியுள்ளார்.\n\nSection::::இசை.\nஇப் படத்திற்கு இசை அமைத்தவர் இளையராஜா; பாடல்களை எழுதியவர் கங்கை அமரன்.\n\nSection::::வெளியீடு மற்றும் வரவேற்பு.\n\"பாலைவன ரோஜாக்கள்\" நவம்பர் 1, 1986இல் தீபாவளியன்று வெளியிடப்பட்டது. நவம்பர் 7,1986 தேதியிட்ட \"இந்தியன் எக்சுபிரசு\" நாளேட்டில், பேனா முனையானது கூர்வாளின் முனையை விட வலிமையானது என்பதைப்போல கருணாநிதியின் வசனங்கள் இப் படத்தில் உள்ளன எனவும், படத்தின் வலிமை வாழும் கதாபாத்திரங்களை பிரதிபலிக்கிறது எனவும் விமர்சனம் செய்யப்பட்டது. \"ஆனந்த விகடன்\", நவம்பர் 23, 1986 வார இதழில் இப்படத்திற்கு 100க்கு 51 மதிப்பெண்கள் வழங்கியது. கருணநிதியின் இறப்பிற்கு பின்னர், ஆகஸ்டு 2018இல் பரத்வாஜ் ரங்கன் இத்திரைப்படம் \"மாவீரன் (1986 திரைப்படம்)\" மற்றும் \"புன்னகை மன்னன்\" போன்ற வெற்றிப் படங்களுக்கிடையில் கருணாநிதியின் பேனாவில் உதித்த, மக்களிடையே பரபரப்பை ஏற்படுத்திய படம் என்று குறிப்பிட்டுள்ளார்.\n"}
{"id": "434341", "url": "https://ta.wikipedia.org/wiki?curid=434341", "title": "கீழ்காறை தமனி", "text": "கீழ்காறை தமனி\n\nகீழ்காறை தமனி (ஆங்கிலம்:Subclavian artery) என்பது மானிட உடற்கூறியலின் படி இரு கரத்திற்கும் இரத்தம் கொண்டு செல்லும் முதன்மையான இரத்தக்குழாய் ஆகும்.\n\nSection::::அமைப்பு.\nகீழ்காறை தமனி மகா தமணியின் மூலம் இரத்தம் பெறுகிறது. இடது கீழ்காறை தமனி மகா தமனி வளைவு பகுதியிலிருந்து தொடர்கிறது. இது இடது கரத்தின் முதன்மையான தமனி ஆகும். வலது கீழ்காறை தமனி கரசிர தமனியின் ஒரு கிளையாக தொடர்கிறது. இது வலது கரத்தின் முதன்மையான தமனி ஆகும். இதனால் இவ்விரு தமனிகளின் அமைப்பு சற்று வேறுபடுகிறது. கழுத்து தசைகளினூடே சென்று தோள் பட்டையில் உள்ள காறை எலும்புக்கு பின்புறமாக கீழே செல்கிறது. இதன் தொடர்ச்சியாக அக்குள் தமனி மேற்கை வரை செல்கிறது.\n"}
{"id": "434343", "url": "https://ta.wikipedia.org/wiki?curid=434343", "title": "உது", "text": "உது\n\nஉது அல்லது சமாஸ் (Utu)அக்காதிய மரபு சுமேரிய மொழியில் உத் என்பதற்கு சூரியக் கடவுள் எனும் பொருள்படும். \n\nசுமேரியர்கள் வழிபட்ட உது எனும் சூரியக் கடவுளை, மெசொப்பொத்தேமியாவில் கிழக்கு செமிடிக் மொழிகள் பேசிய மக்கள் சமாஷ் எனும் பெயரில் வழிபட்டனர். உது அல்லது சமாஸ் எனும் சூரியக் கடவுள் நீதி, வாய்மை, சத்தியம், அறநெறி ஆகிய பண்புகளுடன் கூடியவர். இச்சூரியக் கடவுளின் முக்கியக் கோயில்கள் சிப்பர் மற்றும் லார்சா நகரங்களில் கண்டெடுக்கப்பட்டுள்ளது. சொர்க்கங்கள் வழியாக இரதத்தில் செல்லும் சூரியக் கடவுள் உது, அன்றைய நாளில் நடைபெறும் நிகழ்வுகளை காண்கிறார். \n\nதெய்வீக நீதியை நிலைநாட்டும் சூரியக் கடவுள் உது, துயரத்தில் உழழும் மக்களுக்கு உதவுகிறார். சுமேரிய தொன்மவியலின் படி, பிசாசுகள் துமுசித்தை பாதள லோகத்திற்க் இழுத்துச் செல்கையில், துமுசித்தை காத்து இரட்சித்தார்.\nசுமேரியர்களின் கில்கமெஷ் காப்பியத்தில், சூரியக் கடவுள் உது, பிசாசு அம்பாபாவிடமிருந்து, கில்கமெஷை காத்தார் எனக் கூறப்பட்டுள்ளது.\n\nSection::::குடும்பம்.\nசொர்கத்தின் ராணியான இன்னன்னாவின் இரட்டைக் குழந்தைகளில் உது எனும் சூரியக் கடவுளும் ஒருவர். \n\nசுமேரியச் சாத்திரங்களின் படி, இன்னன்னா மற்றும் உது மிகவும் நெருக்கமானவர்களாக காட்டியுள்ளது. உது, சந்திரக் கடவுளான சின் மற்றும் நிங்கலின் மகன் என அறியப்படுகிறது. சில நேரங்களில் என்லில் அல்லது அநுவின் மகனாகக் கருதப்படுகிறார். இவரது மனைவியின் பெயர் செரிதா ஆகும். ஆனால் அக்காதிய மொழியில் அயா எனக் குறித்துள்ளது. \n\nஇவர்களுக்கு பிறந்த இரட்டைக குழந்தைகளில் \"கிட்டு\" மற்றும் \"மிசாரு\" ஆவார். முதல் பாபிலோனியப் பேரரசின் காலத்தில் (கிமு1830 –- 1531), சூரியக் கடவுளான உதுவிற்கு சிப்பர் மற்றும் உரூக் நகரங்களில் கோயில் கட்டி வழிபட்டனர். பின்னர் அசூர் நகரத்திலும் வழிபட்டனர். \n\n\n"}
{"id": "434344", "url": "https://ta.wikipedia.org/wiki?curid=434344", "title": "கவிதா (நடிகை)", "text": "கவிதா (நடிகை)\n\nகவிதா என்பவர் இந்திய திரைப்பட நடிகையாவார். இவர் தென்னிந்திய திரைப்படங்களளான தெலுங்கு மொழி, தமிழ், கன்னடம் மற்றும் மலையாளம் ஆகிய மொழிகளில் நடித்துள்ளார். தெலுங்கு திரைப்படங்களில் துணை கதாபாத்திரத்தில் நடித்துள்ளார்.\n\nதமிழில் 11 வயதில் \"ஓ மஞ்சு\" என்ற திரைப்படத்தில் முதன் முதலாக நடித்துள்ளார். சிறீ சிறீ மூவா திரைப்படத்தில் தெலுங்கு மொழியில் நடித்துள்ளார்.\n\n\n\n"}
{"id": "434345", "url": "https://ta.wikipedia.org/wiki?curid=434345", "title": "மும்தாஜ் (இந்தி நடிகை)", "text": "மும்தாஜ் (இந்தி நடிகை)\n\nமும்தாஜ் மத்வாணி (Mumtaz Madhvani), 1947 ஜூலை 31 இல் பிறந்த) இந்திய நடிகையாவார். 1971இல் வெளிவந்த \"கிலோனா\" என்ற திரைப்படத்திற்கு பிலிம்பேர் விருது பெற்றுள்ளார். இவர் புகழ் பெற்ற நடிகர் ராஜேஷ் கன்னாவுடன் பெரும்பாலான படங்களில் பணிபுரிந்துள்ளார். 60 மற்றும் 70 களின் சிறந்த நடனக் கலைஞர் மற்றும் அழகு ராணியாக நினைவுப்படுத்தப்படுகிறார்.\n\nSection::::ஆரம்ப வாழ்க்கை.\nஈரானில் புகழ் பெற்ற உலர் பழங்கள் விற்பனையாளரான அப்துல் சலீம் அஸ்காரி மற்றும் ஷாதி ஹபீப் ஆகா ஆகியோருக்கு மகளாகப் பிறந்தார். அவர் பிறந்து ஒரு வருடத்திற்குப் பிறகு அவர்கள் விவாகரத்து பெற்றனர். இவரது இளைய சகோதரி நடிகை மல்லிகா , மல்யுத்த வீரரும் இந்திய நடிகருமான ரந்தாவா என்பவரைத் திருமணம் செய்து கொண்டுள்ளார். இவர் மல்யுத்த வீரரும் இந்திய நடிகருமான தாரா சிங்கின் இளைய சகோதரர் ஆவார்.\n\nSection::::தொழில்.\nமும்தாஜ் \"சோனெ கி சித்தியா\" (1958) என்ற படதின் மூலம் குழந்தை நட்சத்திரமாக நடிப்பு வாழ்க்கையை ஆரம்பித்தார். பின் \" வல்லா கியா பாட் ஹை\" , \"ஸ்ட்ரீ\" (1961) மற்றும் \"செஹ்ரா\" போன்ற படங்களில் 60 களின் ஆரம்பத்தில் நடிக்கத் தொடங்கினார். பின்னர் ஓ. பி. ரத்தன் இயக்கத்தில் வெளிவந்த \"கெஹ்ரா தாக்\" என்ற திரைப்படத்தில் நாயகனுக்கு தங்கை வேடத்தில் தோன்றினார். \"முஜே ஜீனே தோ\" படத்தில் சிறு வேடம், பின்னர், \"ஃபாலத்\" , \"வீர் பீம்சேன்\" , \"டார்சான் கம் டு டெல்லி\" \"சிக்கந்தர் - இ - ஆசாம்\" , \"ரஸ்டம்- இ - ஹிந்த்\" , \"ராக்கா\" மற்றும் \"த்க்கு மங்கள் சிங்\" (தாரா சிங்குடன்), போன்ற பல படங்களில் அதிரடி காட்டும் நாயகியாக வலம் வர ஆரம்பித்தார் தாரா சிங் மற்றும் மும்தாஜ் ஆகிய இருவரும் சேர்ந்து நடித்த படங்களில், தாராசிங்கின் நடிப்பிற்காக 4.50 லட்சமும், மும்தாஜ் சம்பளம் 2,50,000 ரூபாய் ஆகும்.\n\nராஜேஷ் கன்னா இணையாக ராஜ் கோஸ்லாவின் தோ ராஸ்தே\" (1969) படத்தில் இறுதியாக மும்தாஜ் ஒரு முழு நீள நட்சத்திரமாக நடித்தார். மும்தாஜ் இதில் ஒரு சிறிய பாத்திரத்தை கொண்டிருந்தாலும், இயக்குனர் கோஸ்லா அவருக்காக நான்கு பாடல்களை படமாக்கியுள்ளார். இந்த படம் பிரபலமானதாக அமைந்தது, மேலும் அவர் ஒரு சிறிய பாத்திரமாக இருந்தபோதிலும், தனக்கு பிடித்த படங்களில் ஒன்றாகும் என்று ஒப்புக் கொண்டார். 1969 ஆம் ஆண்டில், ராஜேஷ் கன்னாவுடன், அவரது திரைப்படங்கள் \"தோ ராஸ்ட்\" மற்றும் \"பந்தன்\" , அந்த ஆண்டில் சிறந்த வருவாய் ஈட்டியது, இது 65 மில்லியனுக்கும் மேல் சம்பாதித்தது. அவர் \"தங்கேவாலா\" என்ற படத்தில் ராஜேந்திர குமாருடன் கதாநாயகியாக முன்னணி பாத்திரத்தில் நடித்தார், அவர் அதிரடி-திரைப்பட கதாநாயகியாக\" இருந்ததனால் \"சாச்சா ஜோதி\" படத்தில் சசி கபூருடன் நடிக்க மறுத்துவிட்டார், அவர் கதாநாயகியாக இருக்க விரும்பினார். \"ஷோர் மச்சையா சோர்\" (1973), லோஃபர் மற்றும் \" ஜீல் கே உஸ் பார்\" (1973) போன்ற திரைப்படங்களில் முன்னணி கதாநாயகியாக தர்மந்த்ராவுடன் நடித்தார்.\n\n1970 களில் அவரது விருப்பமான திரைப்படங்களில் ஒன்றான \"கிலொனா\" திரைப்படத்திற்காக பிலிம்பேர் சிறந்த நடிகை விருதினை வென்றார், மேலும் \"பார்வையாளர்கள் தன்னை உணர்ச்சிகரமானப் பாத்திரத்தில் ஏற்றுக்கொண்டனர் என்பதில் மிகவும் மகிழ்ச்சி\" என்றார். மும்தாஜ் பெரோஸ் கானுடன் தொடர்ந்து \"மேலா\" (1971), \"அப்ராத்\" (1972) மற்றும் \"நாகின்\" (1976) போன்ற வெற்றிப்பட்ங்களை தந்தார். ராஜேஷ் கன்னாவுடன் இணைந்து 10க்கும் மேற்பட்ட வெற்றிப்படங்களை தந்துள்ளார்.\n\nஅவரது குடும்பத்தினர் மீது கவனம் செலுத்துவதற்காக \"ஆய்னா\" (1977) படத்திற்குப் பிறகு அவர் திரைப்படங்களிலிருந்து விலகினார். 1990 களில் அவர் தனது இறுதி படமான \"ஆந்தியான்\" படத்திற்காக 13 ஆண்டுகளுக்கு பிறகு மீண்டும் நடிக்க வந்தார். ஷாமி கபூர் இவரை நேசித்து திருமணம் செய்ய விரும்பினார். . மேலும் கபூர் மும்தாஜ் திருமணத்திற்குப் பிறகு நடிக்க விரும்பவில்லை. தாரா சிங் இவருக்கு \"அதிரடி இளவரசி' பெயரைக் கொடுத்தார், மேலும் பி-தர திரைப்படங்களில் அவருக்கு ஜோடியாக நடிக்க ஒப்புக்கொண்டார். ராஜேஷ் கன்னாவும், இவருடன் பல திரைப்படங்களில் நடித்தார். தர்மேந்தரும் இவருடன் காதலில் விழுந்துவிட்டதாகவும் வதந்திகள் பரவின.\n\nSection::::தனிப்பட்ட வாழ்க்கை.\n1974 ஆம் ஆண்டில் மும்தாஜ் தொழிலதிபர் மயூர் மத்வானியை மணந்தார். அவர்களுக்கு இரு மகள்கள் உள்ளனர், அவர்களில் ஒருவர் நதாஷா, 2006 இல் நடிகர் ஃபெரோஸ் கானை மணந்தார்.\n\n"}
{"id": "434355", "url": "https://ta.wikipedia.org/wiki?curid=434355", "title": "சோதனை மூலைமட்டம்", "text": "சோதனை மூலைமட்டம்\n\nசோதனை மூலைமட்டம் அல்லது மூலைமட்டம் என்பது ஒரு மரத்துண்டு அல்லது உலோகதுண்டினால் ஆன ஒரு கருவி ஆகும். மரத்துண்டினை அளவிடப் பயன்படுத்தப்படும். இந்த கருவியின் ஆங்கிலப்பெயரிலுள்ள சதுரம் (ஆங்:Square) கருவியின் முதன்மைப் பயன்பாட்டை குறிக்கும். சதுரத்தின், செங்கோணத்தின் துல்லியத்தை (90 டிகிரி)யை அளவிடும்; ஒரு தளத்தின் மேற்பரப்பானது நேராக அல்லது அருகிலுள்ள மேற்பரப்புக்கு இணையாக உள்ளதா எனச் சரிபார்க்க உதவுகிறது.\n\nஇது கட்டிட மரச்சாமான்கள் செய்யப் பயன்படுகிறது. இது பாரம்பரியமாக எக்கினாலான பரந்த கத்தியை மரச்சட்டத்தினுள் பொருத்திவைத்து உருவாக்கப்படுகிறது. தேய்மானத்தினை தடுக்கும்வண்ணம் மரச்சட்டத்தின் உட்பகுதி பித்தளையினால் ஆக்கப்பட்டிருக்கும். நவீன மூலைமட்டமானது முழுவதுமாக உலோகத்தினால் செய்யப்பட்டிருக்கும்.\n"}
{"id": "434358", "url": "https://ta.wikipedia.org/wiki?curid=434358", "title": "தினா (இசையமைப்பாளர்)", "text": "தினா (இசையமைப்பாளர்)\n\nதினா (; என்பவர் ஒரு இந்திய திரைப்பட இசை அமைத்துள்ளார் ஆவார். இவர் 1996 ஜனவரி 15 இல் பிறந்தார்.\n\nஜி. கே. வெங்கடேசு, இளையராஜா போன்றவர்களிடம் பணியாற்றினார்.\n\n\"சித்தி\", \"அண்ணாமலை\", \"நினைவுகள்\", \"பயணம்\", \"நம்பிக்கை\", \"செல்லமே\", \"மெட்டி ஒலி\" போன்ற தொலைக்காட்சி தொடர்களுக்கு இசை அமைத்துள்ளார்.‌\nராதிகா சரத்குமார் நடித்து தயாரித்து சித்தி தொடர் தினாவுக்கு பெரிய புகழ் கிடைத்தது.\n\n2001 இல் \"மிடில் கிளாஸ் மாதவன்\" திரைப்படத்திற்கு இசையமைத்தார். பின்பு தெலுங்கு, கன்னட திரைப்படங்களில் இசையமைத்துள்ளார்.\n"}
{"id": "434360", "url": "https://ta.wikipedia.org/wiki?curid=434360", "title": "சித்தி (தொலைக்காட்சி தொடர்)", "text": "சித்தி (தொலைக்காட்சி தொடர்)\n\nசித்தி என்பது 1999-2001 இந்திய மொழிகளான தமிழ் / தெலுங்கு ஆகியவற்றில் வெளிவந்த தொலைக்காட்சி தொடராகும். இதனை சன் தொலைக்காட்சி ஒளிபரப்பியது.\n\nராதிகா சரத்குமார், சிவகுமார்,தீபா வெங்கட், அஞ்சு, லதா (நடிகை), யுவராணி, சுலேகா சுதாகர், ஹேமலதா, பூவிலங்கு மோகன், அஜய் ரத்தினம், ரியாஸ் கான், விஜய் ஆதிராஜ் மற்றும் தாரிகா ஆகியோர் முக்கிய கதாபாத்திரங்களில் நடித்திருக்கின்றனர். \n\nராடன் மீடியா ஒர்க்ஸ் தயாரிப்பில் சி. ஜெர்மன். பாஸ்கர் இத்தொடரை இயக்கியுள்ளார். \n\nஇதன் இரண்டாம் பாகம் \" சாரதா - புதிய பரிமாணம் \" என்ற பெயரில் வரும் டிசம்பர் 9ம் திகதி திங்கட்கிழமை முதல் இரவு 9.30 மணிக்கு ஒளிபரப்பாகிறது. \n\n"}
{"id": "434361", "url": "https://ta.wikipedia.org/wiki?curid=434361", "title": "வட்டம் வரையும் கருவி", "text": "வட்டம் வரையும் கருவி\n\nஒரு ஜோடி திசைகாட்டிகள் அல்லது திசைகாட்டி அல்லது கவராயம் என்றழைக்கப்படும் ஒரு கருவி வட்டங்கள் அல்லது வட்டப்பகுதிகளை வரைய உதவும் ஒரு தொழில்நுட்ப வரைதல் கருவி ஆகும். குறிப்பாக வரைபடங்கள் மீது தொலைவினை அளவீட இடுக்குமானியாக பயன்படுகிறது. திசைகாட்டிகளை கணிதம், வரைவு, கடற்பயணம் மற்றும் பிற தேவைகளுக்காகவும் பயன்படுத்தமுடியும்.\n"}
{"id": "434362", "url": "https://ta.wikipedia.org/wiki?curid=434362", "title": "போலந்து இறப்பில்லா ஆட்டம்", "text": "போலந்து இறப்பில்லா ஆட்டம்\n\nபோலந்து இறப்பில்லா ஆட்டம் (\"Polish Immortal\") என்பது கிளிங்சுபெர்க்கு மற்றும் மிகியூல் நச்தோர்ப் இருவருக்கும் இடையில் வார்சாவில் நடைபெற்ற சதுரங்கப் போட்டியைக் குறிக்கும். கருப்புக் காய்களுடன் விளையாடிய நச்தோர்ப்பு தன்னுடைய நான்கு சிறிய காய்களையும் தியாகம் செய்து வெற்றி பெறுவார். எனவேதான் இந்த ஆட்டம் இறப்பில்லா ஆட்டம் என்று கொண்டாடப்படுகிறது.\nபோட்டி நடைபெற்ற ஆண்டு 1930 அல்லது 1935 ஆக் இருக்கலாமென சில ஆதாரங்கள் தெரிவிக்கின்றன. அதன் அடிப்படையில்தான் வெள்ளைக் காய்களுடன் விளையாடியவர் பெயர் கிளக்சுபெர்க் எனக் கூறப்படுகிறது. காரி காசுபரோவ் 1928 இல் இந்த ஆட்டம் நடைபெற்றது என்கிறார். அவரேதான் வெள்ளை ஆட்டக்காரரின் பெயர் கிளிங்சுபெர்க்கு என்கிறார். மேலும் இந்த உண்மைகளை நச்தோர்ப்புக்கும் அவருடைய மகளுக்கும் தெரிவிக்கிறார் \nSection::::ஆட்டம்.\nவெள்ளை: கிளிங்சுபெர்க்கு</br>\nகருப்பு:நச்தோர்ப்பு</br>\nதிறப்பு: டச்சு தற்காப்பு இ.சி.ஓ ஏ85</br>\n\n1. d4 f5 2. c4 Nf6 3. Nc3\n\n3... e6 4. Nf3 d5 5. e3 \n\n5... c6 6. Bd3 Bd6 7. 0-0 0-0 8. Ne2\n\n8... Nbd7 9. Ng5?\n9... Bxh2+! 10. Kh1!?\n\n10... Ng4! 11. f4\n\n11... Qe8 12. g3 Qh5 13. Kg2 (படம்)\nகருப்பு மந்திரியை வெள்ளையின் காய்கள் சூழ்ந்து கொண்டன. தொடர்ந்து Rh1, Nf3, மற்றும் Nxh2 என்று விளையாடி அதை அடிக்கப்போவதற்கான அச்சுறுத்தலும் உள்ளது. \n\n13... Bg1!!\n\n14. Nxg1\n\n14.Kxg1? அடித்தால் Qh2# என ஆட்டம் முடிந்துவிடும் அல்லது 14.Rxg1? அடித்தால் Qh2+ மற்றும் 15...Qf2# என்றும் ஆட்டம் முடிந்துவிடும்.\n14... Qh2+ 15. Kf3 e5! 16. dxe5 Ndxe5+ 17. fxe5 Nxe5+ 18. Kf4 Ng6+ 19. Kf3 f4!!\n20. exf4\n\n20... Bg4+!! 21. Kxg4 Ne5+! 22. fxe5 h5# 0–1\n"}
{"id": "434364", "url": "https://ta.wikipedia.org/wiki?curid=434364", "title": "செல்லமே (தொலைக்காட்சி தொடர்)", "text": "செல்லமே (தொலைக்காட்சி தொடர்)\n\nசெல்லமே () என்பது தமிழ் / தெலுங்கு என இரு மொழிகளில் வெளியான தொலைக்காட்சி தொடராகும். இதில் ராதிகா சரத்குமார், ராதாரவி, சாக்சி குமார், டெல்லி கணேஷ், விஜயலட்சுமி, தேவிபிரியா, அபிசேகம் சங்கர் மற்றும் விஜய் ஆதிராஜ் போன்றோர் நடித்துள்ளனர்.\n\nசன் தொலைக்காட்சி இல் இத்தொடர் 14 செப்டம்பர் 2009 இல் இருந்து 18 ஜனவரி 2013 வரை ஒளிபரப்பப்பட்டது. \n\n"}
{"id": "434367", "url": "https://ta.wikipedia.org/wiki?curid=434367", "title": "ஆசா அகர்வால்", "text": "ஆசா அகர்வால்\n\nஆசா அகர்வால் (\"Asha Agarwal\") முன்னாள் இந்திய பெண்கள் மாரத்தான் சாம்பியன் மற்றும் அருச்சுனா விருது பெற்ற வீராங்கனை ஆவார்.\nஆசா அகர்வால் சனவரி 27, 1985 இல் ஆங்காங்கு நாட்டில் நடைபெற்ற மராத்தான் போட்டியில் வென்றார். செப்டம்பர் 1985 இல் யகார்த்தாவில் நடைபெற்ற தடகளப் போட்டிகளில் தங்கம் வென்றார், பந்தய தொலைவை 2 மணி 48 minutes நிமிடங்கள் மற்றும் 51 வினாடிகளில் ஓடி முடித்தார். இதுவே அவருடைய சாதனையாக இருக்கிறது. 1989 ஆம் ஆண்டு தில்லி நகரில் நடைபெற்ற நீண்ட தொலைவு நடைப் போட்டியிலும் இவர் வென்றார். 1986 ஆம் ஆண்டு டிரினிடாட்டில் நடைபெற்ற மராத்தான் போட்டியில் ஒடிய 26 பேரில் 2 மணி 50 நிமிடங்களுக்குள் ஓடி முடித்த எட்டு பேரில் இவரும் ஒருவராவார்.\n"}
{"id": "434368", "url": "https://ta.wikipedia.org/wiki?curid=434368", "title": "சங்கீத வாத்யாலயா", "text": "சங்கீத வாத்யாலயா\n\nசங்கீத வாத்யாலயா (\"Sadgeetha vadyalaya\") என்பது சென்னையின் அண்ணா சாலைப் பகுதியில் அமைந்துள்ள ஒரு இசைக்கருவிகள் காட்சிக்கூடமாகும். இங்கு பண்டைய அரியவகை இசைக்கருவிகள் உள்ளிட்ட 400 இசைக்கருவிகள் இங்கு பாதுகாத்து காட்சிக்கு வைக்கப்பட்டுள்ளன. இது மத்திய ஜவுளி அமைச்சகத்தின் கீழ் செயல்படும் கைவினைப் பொருட்கள் மேம்பாட்டு ஆணையர் அலுவலகத்தின் கட்டுப்பாட்டில் செயல்படுகிறது.\n\nSection::::வரலாறு.\nஇந்த காட்சிக்கூடமானது 1956இல் சென்னை ராஜாஅண்ணாமலை மன்றத்தில் சாம்பமூர்த்தி என்ற இசை வித்வானால் தொடங்கப்பட்டது ஆகும். இந்த கண்காட்சிக் கூடத்தை இந்தியாவின் முதல் குடியரசுத் தலைவரான ராஜேந்திர பிரசாத் திறந்து வைத்தார். பிறகு, சில காரணங்களால் பெரம்பூர் மில்லர்ஸ் சாலைக்கும், மயிலாப்பூர் முண்டகக்கண்ணி அம்மன்கோயில் தெருவுக்கும் இடம் மாறிய இக்காட்சிக்கூடமானது. இறுதியாக 2000இல் அண்ணாசாலை, டிவிஎஸ் பேருந்து நிலையம் அருகே மாற்றப்பட்டு, செயல்பட்டு வருகிறது.\n\nஇக்காட்சிக்கூடத்தில் பழங்காலத்தில் இருந்த வில் யாழ், மகர யாழ், மச்ச யாழ், பேரியாழ், செங்கோட்டு யாழ் போன்ற இசைக்கருவிகளும், வீணை, தம்புரா, மிருதங்கம், தவில், நாதஸ்வரம், தபேலா, வயலின், கிடார் உள்ளிட்ட நூற்றுக்கனக்கான இசைக் கருவிகள் காட்சிக்கு வைக்கப்பட்டுள்ளன. இக்காட்சிக் கூடத்தை தில்லிக்கு இடம்மாற்றம் செய்து தில்லி பிரகதி மைதானத்தில் கண்காட்சியாக வைக்க ஏற்பாடு செய்யப்பட்டுள்ளதாக தகவல் வெளியானது. இதை எதிர்த்து தொடரப்பட்ட வழக்கில் இந்த காட்சிக்கூடத்தை இடம் மாற்ற சென்னை உயர் நீதிமன்றம் இடைக்காலத் தடை விதித்தது.\n"}
{"id": "434369", "url": "https://ta.wikipedia.org/wiki?curid=434369", "title": "மெட்டி ஒலி", "text": "மெட்டி ஒலி\n\nமெட்டி ஒலி என்பது தமிழ் / தெலுங்கு மொழிகளில் வெளிவந்த தொலைக்காட்சி தொடராகும். சன் தொலைக்காட்சியில் 871 அத்தியாயங்கள் வெளியாகின. தமிழ்நாடு அரசு கலைமாமணி விருது போன்ற பல விருதுகளைப் பெற்றது. \n\nஇதில் டெல்லி குமார், காவேரி, காயத்திரி, வனஜா, உமா, ரேகா,சேத்தன், நீலிமா ராணி மற்றும் திருமுருகன் பொன்றோர் நடித்துள்ளார்.\nதமிழ்நாட்டில் சென்னை, அழகன்குளம், சிங்கப்பூர் போன்ற இடங்களில் படப்பிடிப்பு நடந்து. \n\n"}
{"id": "434370", "url": "https://ta.wikipedia.org/wiki?curid=434370", "title": "மாபெரும் இந்துக் கோயில்களின் பட்டியல்", "text": "மாபெரும் இந்துக் கோயில்களின் பட்டியல்\n\nபரப்பளவின் அடிப்படையில் பெரும் இந்துக்கோயில்களின் பட்டியல் கீழே தரப்பட்டுள்ளது.\n"}
{"id": "434372", "url": "https://ta.wikipedia.org/wiki?curid=434372", "title": "அமீனா ஹுசைன்", "text": "அமீனா ஹுசைன்\n\nஅமீனா ஹுசைன் (Ameena Hussein) 1964இல் இலங்கையில் பிறந்த ஒரு சமூகவியலாளர், நாவலாசிரியர் மற்றும் ஆசிரியர் ஆவார். இவரது படைப்புகளில் \"\"பிப்ட்டீன்\"\" மற்றும் \" \"ஜில்ஜி\"\" போன்றவை குறிப்பிடத்தக்கவை.\n\n= சுயசரிதை =\nஅமீனா ஹுசைன் 1964 இலங்கையில் கொழும்பிலுள்ள கொள்ளுப்பிட்டி பிரதேசத்தில் பிறந்தார். அவரது தந்தை மதி ஹுசைன் ஒரு வழக்கறிஞர் அவரது தாய் மரீனா கபூர் ஆவார். அமீனாவுக்கு ஒரு இளைய சகோதரி உள்ளார். இத்தம்பதிகளின் இரு புதல்விகளுக்கும் இள வயதிலேயே வாசிப்புப் பழக்கத்தை ஏற்படுத்தி திறமையை வளர்ப்பதில் அக்கறை செலுத்தினர். அமீனா கொள்ளுப்பிட்டியில் உள்ள புனித பிரிஜட் கன்னியர் மடத்தில் கல்வியை தொடர்ந்தார். இவர் கல்வியில் மெல்ல கற்பவராகவே இருந்தார்.\n\n= இலக்கியத்துறை =\nஅமீனா ஹுசைன் இயல்பாகவே மெல்ல எழுதுபவராக இருந்தார். இதனால் இவரது முதலாவது நாவலான \"தி மூன் இன் தி வாட்டர்\" என்பதை எழுத எட்டு ஆண்டுகள் எடுத்துக்கொண்டார். அவரது முதலாவது நாவல் சர்வதேச அங்கீகாரத்தை வென்றது. \"ஆசிய இலக்கியப் பரிசு (2007) \" பட்டியலிலும் அது இடம்பெற்றமை குறிப்பிடத்தக்கது. இவரின் இரு சிறுகதைத் தொகுதிகள் விருதுகளைப் பெற்றது. அவை \" பிப்ட்டீன்\" மற்றும் \" ஜில்ஜி\" ஆகும். \" பிப்ட்டீன்\" 1999 இல் கிரேட்டியன் விருதிற்காக பட்டியலிடப்பட்டு, அதே ஆண்டில் சர்வதேச டப்ளின் இலக்கிய விருதிற்கும் பரிந்துரைக்கப்பட்டது. சிறுகதைகள் எழுதுவதோடு தவிர \"மில்க் ரைஸ்\", \"மில்க் ரைஸ் 2 \" மற்றும் \"தி வாம்பயர் அம்பயர்\"' போன்ற குழந்தைகளுக்கான நூல்களையும் ஹுசைன் வெளியிட்டுள்ளார்.\nSection::::சமூகப்பணி.\nஅரசு அல்லாத பல சர்வதேச மனித உரிமைகள் அமைப்புகளுக்கு ஆலோசகராகப் பணிபுரிந்தார். குறிப்பாக, அவர் \" \"சம் டைம்ஸ் தேர் ஈஸ் நோ பிளட்\" என்ற அமைபிற்கு ஆசிரியராக இருந்தார், இது சர்வதேச ஆய்வு மையம் மூலம் கிராமப்புற பெண்களைக் கணக்கெடுக்கும் அமைப்பாகும். 2003 ஆம் ஆண்டில், இலங்கையில் எதிர்கால மற்றும் எழுச்சி எழுத்தாளர்களை ஊக்குவிப்பதற்காக அவர் தனது கணவர் சாம் பெரேராவுடன் இணைந்து \"பெரேரா-ஹுசைன் பப்ளிஷிங் ஹவுஸ்\" என்ற அமைப்பை ஏற்படுத்தினார்.\n"}
{"id": "434375", "url": "https://ta.wikipedia.org/wiki?curid=434375", "title": "இமோகோலைட்டு", "text": "இமோகோலைட்டு\n\nஇமோகோலைட்டு (\"Imogolite\") என்பது AlSiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். அலுமினியம் சிலிக்கேட்டு களிமண் கனிமம் என்று இது வகைப்படுத்தப்படுகிறது. எரிமலைச் சாம்பலிலிருந்து தோன்றும் மண்ணில் இக்கனிமம் காணப்படுகிறது. முதன் முதலில் சப்பான் நாட்டின் கையூசு மாகாணத்தில் 1962 ஆம் ஆண்டு இமோகோலைட்டு கண்டறியப்பட்டது. சப்பானிய மொழியில் பழுப்பு மஞ்சள் நிற மண் என்ற பொருள் கொண்ட இமோகோ என்ற சொல்லிலிருந்து இமோகோலைட்டு என்ற பெயர் வருவிக்கப்பட்டுள்ளது. அல்லோபேன், குவார்ட்சு, கிரிசுட்டோபேலைட்டு, கிப்சைட்டு, வெர்மிகியுலைட்டு, லிமோனைட்டு போன்ற கனிமங்களுடன் சேர்ந்து இக்கனிமமும் காணப்படுகிறது. \n\n"}
{"id": "434376", "url": "https://ta.wikipedia.org/wiki?curid=434376", "title": "ஜி. கே. வெங்கடேசு", "text": "ஜி. கே. வெங்கடேசு\n\nகுருஜாதா கிருஷ்ணாதஸ் வெங்கடேஷ் (ஜி.கே.வி) (21 செப்டம்பர் 1927 – 13 நவம்பர் 1993) என்பவர் கன்னட திரையுலகில் இசை அமைப்பாளராக பணியாற்றியுள்ளார். இவர் 1960 களில், 1970 களில் மற்றும் 1980 களில் புகழ்பெற்ற இசைகளை அமைத்துள்ளார். தென்னிந்திய மொழிகளான தமிழ், மலையாளம், தெலுங்கு திரைப்படங்களில் பணியாற்றினார்.\n\nஇவரிடம் இளையராஜா உதவியாளராக பணியாற்றினார். 200 திரைப்படங்களுக்கும் மேற்பட்ட திரைப்படங்குளுக்கு இருவரும் இணைந்திருந்த போது ஜிகேவி இசையமைத்துள்ளார்.\n\n\n\n"}
{"id": "434378", "url": "https://ta.wikipedia.org/wiki?curid=434378", "title": "இரும்பு(III) பைரோபாசுபேட்டு", "text": "இரும்பு(III) பைரோபாசுபேட்டு\n\nஇரும்பு(III) பைரோபாசுபேட்டு (\"Iron(III) pyrophosphate\") என்பது Fe(PO) என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். \n\nSection::::தயாரிப்பு.\nஇரும்பு(III) மெட்டாபாசுபேட்டையும் இரும்பு(III) பாசுபேட்டையும் 1:3 என்ற விகிதவியல் அளவுகளில் ஆக்சிசன் முன்னிலையில் சூடுபடுத்தும் போது நீரற்ற இரும்பு(III) பைரோபாசுபேட்டு உருவாகிறது. இரும்பு(III) நைட்ரேட்டு நோனா ஐதரேட்டுடன் பாசுபாரிக் அமிலத்தைச் சேர்த்து வினைபுரியச் செய்து வினைபடு பொருள்களை தயாரித்துக் கொள்ள முடியும் . \nகீழ்கண்ட வினையின் வழியாகவும் இரும்பு(III) பைரோபாசுபேட்டைத் தயாரிக்க முடியும் :\n"}
{"id": "434379", "url": "https://ta.wikipedia.org/wiki?curid=434379", "title": "மனதிலே ஒரு பாட்டு", "text": "மனதிலே ஒரு பாட்டு\n\nமனதிலே ஒரு பாட்டு (English : A song in heart) என்பது 1995 தமிழ் காதல் திரைப்படம் ஆகும். ஞானமொழி இதனை இயக்கியுள்ளார். விக்னேஷ், சாரதா ப்ரீத்தா, சுக்ரன் ஆகியோர் முக்கிய கதாபாத்திரங்களில் நடித்திருக்கின்றனர். ரகுவரன், வினு சக்ரவர்த்தி, வெண்ணிற ஆடை மூர்த்தி, சின்னி ஜெயந்த், சங்கீதா போன்றோர் நடித்துள்ளனர். 3 மார்ச் 1995 இல் வெளிவந்தது. இத்திரைப்படத்திற்கு இளையகங்கை இசையமைத்துள்ளார்.\nSection::::நடிகர்கள்.\nவிக்னேஷ், சாரதா ப்ரீத்தா, சுக்ரன், ரகுவரன், வினு சக்ரவர்த்தி, வெண்ணிறாடை மூர்த்தி, சின்னி ஜெயந்த், சங்கீதா, என்னத்த கன்னையா, ஆஷா, சுஜாதா, மயில்சாமி, குமரேசன், ராஜேஷ், விஸ்வநாத் , விஜய், ஜெமினி ஸ்ரீதர், ஈரோடு சுரேஷ், பழனி, பீட்டர் ஹெய்ன்\n\nSection::::கதைச்சுருக்கம்.\nகல்லூரியில் பயிலும் மாணவன் ஆனந்த் (விக்னேஷ்), தன் நண்பன் அக்பருடன் விடுதி ஒன்றில் வசித்து வருகிறான். ஆனந்திற்கு குடும்பம் இல்லாத காரணத்தினால், தன் படிப்பு செலவிற்கு பகுதி நேர வேலை செய்கிறான் ஆனந்த். கல்லூரியில், ஜோதி மற்றும் சுக்ரனை சந்திக்க நேரிடுகிறது. பணக்காரக் குடும்பத்தை சேர்ந்த ஜோதி, தன் தாய் (சங்கீதா) மற்றும் அசோக் மாமாவுடன் வாழ்ந்து வருகிறாள். பகலில் பெண்களை கேலி செய்தும், இரவில் மது குடித்தும் நாட்களை கழிக்கிறான் சுக்ரன். ஜோதியும் ஆனந்தும் விரும்பினாலும் காதலை வெளிப்படுத்தவில்லை. சுக்ரனும் ஜோதியை விரும்பினான். ஆனந்தின் படிப்பு செலவிற்கு உதவிய ஜோதியை கண்டு கோபம் கொண்டு ஆனந்துடன் சண்டை இடுகிறான் சுக்ரன். சண்டையை தடுத்தி நிறுத்தி, ஆனந்திடம் ஜோதி காதலை வெளிப்படுத்த, அதை தங்க முடியாமல் ஜோதி வீட்டில் அந்த காதல் விஷயத்தை சொல்லிவிடுகிறேன் சுக்ரன். ஜோதியின் வீட்டில் அந்த காதலை ஏற்கவில்லை. படிப்பை நிறுத்தி வீட்டில் அடைத்து, ஆனந்தை மறக்க சொல்கிறாள் ஜோதியின் தாய். இந்நிலையில், மாமா அசோக் ஜோதியை திருமணம் செய்ய முடிவு செய்கிறார். இறுதியில், ஜோதியை யார் திருமணம் செய்தார் எனபதே மீதிக் கதையாகும்.\n\nSection::::ஒலிப்பதிவு.\nஇப்படத்தின் இசை அமைப்பாளர் இளையகங்கை ஆவார். கலைவாணன் கண்ணதாசன், செம்பையா, மணிமுடி, ஞானமொழி ஆகியோர் பாடல் ஆசிரியர்கள் ஆவர். 5 பாடல்களை கொண்ட தொகுப்பு 1995 ஆம் ஆண்டு வெளியானது.\n"}
{"id": "434383", "url": "https://ta.wikipedia.org/wiki?curid=434383", "title": "செங்கோட்டை (திரைப்படம்)", "text": "செங்கோட்டை (திரைப்படம்)\n\nசெங்கோட்டை (senkottai) 1996 ஆம் ஆண்டு அர்ஜுன், மீனா மற்றும் ரம்பா நடிப்பில், ஆர். பி. சௌத்ரி தயாரிப்பில், வித்தியாசாகர் இசையில், சி. வி. சசிகுமார் இயக்கத்தில் வெளியான தமிழ்த் திரைப்படம். இப்படம் தெலுங்கில் \"எர்ரகோட்டா\" என்ற பெயரில் மொழிமாற்றம் செய்யப்பட்டது.\n\nSection::::கதைச்சுருக்கம்.\nஅமைச்சராக இருக்கும் திருமூர்த்தி (ராசன் பி. தேவ்) பிரதமராக ஆசைப்பட்டு அதற்காக அப்போது பிரதமராக இருப்பவரைக் கொல்லத் திட்டமிடுகிறான். சேகர் (அர்ஜுன்) காவல்துறை அதிகாரி. சேகரின் காதலி யமுனா (ரம்பா) சேகரின் எதிரிகளால் கொல்லப்படுகிறாள். சேகரின் தந்தை (விஜயகுமார்) தன் நண்பர் நீலகண்டனின் (டெல்லி கணேஷ்) மகள் மீனாவை (மீனா) சேகருக்குத் திருமணம் செய்ய முடிவுசெய்கிறார்.\n\nமீனாவின் வீட்டில் வசிக்கும் பிரான்ஸ் நாட்டைச் சேர்ந்த தோழி ஃபிராங்கா. அவள் ஒருநாள் காணாமல் போகவே அவளைக் கண்டுபிடிக்கும் பொறுப்பு சேகருக்குத் தரப்படுகிறது. ஃபிராங்காவைக் கொலை செய்ததாகக் குற்றம் சாட்டப்பட்டு மீனா சிறையில் அடைக்கப்படுகிறாள். காந்தி ஜெயந்தி அன்று சிறைக்கு வரும் திருமூர்த்தியைக் கோபத்தில் தாக்குகிறாள் மீனா. சேகர் யமுனாவிடம் அவள் அப்படி நடந்துகொண்டதற்கான காரணத்தைக் கேட்கிறான். மீனா நடந்த உண்மைகளைக் கூறுகிறாள்.\n\nஃபிராங்காவின் கைப்பை திருடுபோனதால் காவல் நிலையத்தில் புகாரளிக்கச் செல்லும்போது, திருமூர்த்தியால் கொல்லப்படுகிறாள். காவல் அதிகாரி தங்கமணி (ஆனந்தராஜ்) அந்தப் பழியை மீனாவின் மீது சுமதி அவளைக் கைதுசெய்கிறான். அவமானம் தாங்காமல் மீனாவின் குடும்பத்தினர் தற்கொலை செய்துகொள்கின்றனர். நடந்த உண்மைகளை தெரிந்துகொள்ளும் சேகர் மீனாவை தன் தந்தை விருப்பப்படி சிறையிலேயே திருமணம் செய்து அவளைப் பிணையில் வெளியே கொண்டுவருகிறான். சேகரிடம் உண்மைகளை ஒத்துக்கொள்ளும் தங்கமணியை திருமூர்த்தியின் ஆட்கள் கொன்று சேகரைக் கடத்துகிறார்கள். சேகர் பிரதமரைக் கொல்லாவிட்டால் தான் கடத்திவைத்துள்ள அவன் தந்தை மற்றும் மனைவி மீனாவைக் கொன்றுவிடுவதாக மிரட்டுகிறான் திருமூர்த்தி. அவனிடமிருந்து தப்பிக்கும் சேகர் தன் தந்தை மற்றும் மனைவியை மீட்கிறான். திருமூர்த்தியைக் கொன்று பிரதமரைக் காப்பாற்றுகிறான்.\n\n\nSection::::இசை.\nபடத்தின் இசையமைப்பாளர் வித்தியாசாகர். பாடலாசிரியர்கள் வாலி, வைரமுத்து, முத்துலிங்கம் மற்றும் பழனிபாரதி.\n"}
{"id": "434384", "url": "https://ta.wikipedia.org/wiki?curid=434384", "title": "உசிங்கைட்டு", "text": "உசிங்கைட்டு\n\nஉசிங்கைட்டு (\"Ussingite\") என்பது NaAlSiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும் . சிலிக்கேட்டு கனிமம் என்று இது வகைப்படுத்தப்படுகிறது.\nடென்மார்க் நாட்டைச் சேர்ந்த பேராசிரியர் நீல்சு விக்கோ உசிங்கு (1864-1911) கண்டுபிடித்த காரணத்தால் கனிமத்திற்கு இப்பெயர் சூட்டப்பட்டது. \n"}
{"id": "434385", "url": "https://ta.wikipedia.org/wiki?curid=434385", "title": "சாரதா பிரீதா", "text": "சாரதா பிரீதா\n\nசாரதா பிரீதா என்பவர் இந்திய திரைப்பட நடிகை ஆவார். தமிழ், மலையாள திரைப்படங்களில் நடித்துள்ளார்.\n"}
{"id": "434388", "url": "https://ta.wikipedia.org/wiki?curid=434388", "title": "எக்சாகந்தகம்", "text": "எக்சாகந்தகம்\n\nஎக்சாகந்தகம் (\"Hexasulfur\") என்பது S6 என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். வேதியியல் முறைப்படி இச்சேர்மம் எக்சா தயேன் என்றும் வளைய-எக்சாகந்தகம் என்றும் பெயரிடப்படுகிறது. ஆறு கந்தக அணுக்கள் ஒரு வளையம் போல கட்டமைந்து இச்சேர்மம் உருவாவதால் இதை அறுகந்தகம் என்றும் அழைக்கலாம். ஓர் எளிய வளையசல்பேனாகவும் மற்றும் கந்தகத்தின் ஒரு புறவேற்றுமை வடிவம் என்றும் இது கருதப்படுகிறது. தயேன் பல்லினவரிசைச் சேர்மங்களில் இதுவே கடைசி உறுப்பினர் ஆகும். ஏனெனில் இதில் ஒவ்வொரு கார்பனும் கந்தக அணுவால் பதிலீடு செய்யப்பட்டுள்ளது. \n\nSection::::பெயரிடுதல்.\nஐயுபிஏசி முறையிலும், சேர்மம் உருவாதலுக்குக் காரணமான பகுதிக்கூறுகள் அடிப்படையிலும் இச்சேர்மத்திற்கு எக்சாகந்தகம் என்ற பெயர் சூட்டப்பட்டுள்ளது. பதிலீட்டு முறை வேதிப்பெயரான எக்சா தயேன் என்ற பெயரையும் ஐயுபிஏசி பரிந்துரைக்கிறது. கூட்டுசேர் பொருள் அடிப்படையிலான பெயரான வளைய- எக்சா கந்தகம் என்ற பெயரும் இதற்கு பொருந்துகிறது.\n"}
{"id": "434389", "url": "https://ta.wikipedia.org/wiki?curid=434389", "title": "சுரேசு குமார் மிசுரா", "text": "சுரேசு குமார் மிசுரா\n\nசுரேசு குமார் மிசுரா (\"Suresh Kumar Mishra\") இந்திய கைப்பந்து அணியின் முன்னாள் தலைவர் ஆவார். 1978 ஆம் ஆண்டு பாங்காக்கில் நடைபெற்ற ஆசிய விளையாட்டுப் போட்டிகளில் இவர் இந்திய கைப்பந்து அணிக்குத் தலைவராகத் தேர்ந்தெடுக்கப்பட்டிருந்தார். இராசத்தான் மாநிலத்தின் சிகார் மாவட்டத்திலுள்ள லட்சுமண்கார் நகரம் இவருடைய சொந்த ஊராகும். 1953 ஆம் ஆண்டு செப்டம்பர் மாதம் 25 ஆம் நாள் சொந்த ஊரில் இவர் பிறந்தார். 1979 ஆம் ஆண்டு இவருடைய சாதனைகளைப் பாராட்டி இந்திய அரசாங்கம் இவருக்கு அருச்சுனா விருது வழங்கி சிறப்பித்த்து. இவ்விருதுக்குப் பின்னர் 1980 முதல் 1995 ஆம் ஆண்டு வரை அபுதாபி காவல்துறையின் கைப்பந்து அணிக்கு பயிற்சியாளராக இவர் பணிபுரிந்தார்.\n"}
{"id": "434391", "url": "https://ta.wikipedia.org/wiki?curid=434391", "title": "வாம்பெனைட்டு", "text": "வாம்பெனைட்டு\n\nவாம்பெனைட்டு (\"Wampenite\") என்பது CH என்ற மூலக்கூற்று வாய்ப்பாட்டால் விவரிக்கப்படும் ஓர் அரிய கரிமக் கனிமமாகும். செருமனி நாட்டின் பவேரியா மாநிலத்தின் வாம்பென் நகரத்திர்கு அருகிலுள்ள பிச்டெல்கெபிர்க்கு மலையில் காணப்பட்டது.\n\nSection::::ஒத்த உதாரணங்கள்.\nஇக்கனிமத்தின் கட்டமைப்பு தனித்துவமானது. பிச்டெலைட்டு, கிராட்டோச்விலைட்டு,ரேவடைட்டு, சிலோன்னெல்லைட்டு போன்ற கனிமங்களின் வேதிப்பண்புகளை வாம்பெனைட்டு கனிமத்தின் வேதிப்பண்புகளும் ஒத்துள்ளன\n"}
{"id": "434396", "url": "https://ta.wikipedia.org/wiki?curid=434396", "title": "பென்டகோனைட்டு", "text": "பென்டகோனைட்டு\n\nபென்டகோனைட்டு (\"Pentagonite\") என்பது Ca(VO)Si4O10•4(H2O) என்ற மூலக்கூற்று வாய்ப்பாடு கொண்ட ஓர் அரிய சிலிக்கேட்டு வகை கனிமமாகும். வழக்கத்திற்கு மாறான இரட்டைப் படிக ஐந்து மடிப்பு சமச்சீர் தோற்றத்தில் இருப்பதால் இதற்கு பென்டகோனைட்டு என்ற பெயர் சூட்டப்பட்டது. கேவன்சைட்டு கனிமத்தினுடைய மறு உருவமாக இது கருதப்படுகிறது . \n1973 ஆம் ஆண்டு முதன் முதலில் பென்டகோனைட்டு அமெரிக்காவின் ஓரிகன் மாநிலம், மால்கியுவர் மாகாணத்திலுள்ள ஓவிகி மாநில ஏரிப் பூங்காவில் கண்டறியப்பட்டது . இந்தியாவின் பூனா மாவட்டத்திலும் கூட கிடைப்பதாக கூறப்படுகிறது. கேவன்சைட்டு, இயுலான்டைட்டு, சிடில்பைட்டு, அனால்சைம், அப்போபைலைட்டு, கால்சைட்டு போன்ற கனிமங்களுடன் சேர்ந்து பசால்ட்டு போன்ற சில பாறை வகைகளின் பள்ள நிரப்பியாக இயற்கையில் இது கிடைக்கிறது . \n"}
{"id": "434397", "url": "https://ta.wikipedia.org/wiki?curid=434397", "title": "நீல்சு விக்கோ உசிங்கு", "text": "நீல்சு விக்கோ உசிங்கு\n\nநீல்சு விக்கோ உசிங்கு (\"Niels Viggo Ussing\") என்பவர் உசிங்கைட்டு என்ற கனிமத்தைக் கண்டறிந்த பேராசிரியர் ஆவார். இவருடைய காலம் 14 சூன் 1864 முதல் 23 சூலை 1911 வரையாகும். டென்மார்க் நாட்டின் கோபனேகன் பல்கலைக் கழகத்தில் கனிமவியல் பேராசிரியராக இவர் பணியாற்றினார்.\n\n"}
{"id": "434399", "url": "https://ta.wikipedia.org/wiki?curid=434399", "title": "ஆயிரம் பூக்கள் மலரட்டும்", "text": "ஆயிரம் பூக்கள் மலரட்டும்\n\nஆயிரம் பூக்கள் மலரட்டும் () என்பது 1986 இல் வெளிவந்த தமிழ் திரைப்படம் ஆகும். இதனை ஈ. ராமதாஸ் இயக்கியுள்ளார். கே. மோகன் துரை தயாரித்துள்ளார்.\n\nஇப்படத்தில் மோகன், சீதா, இரஞ்சினி மற்றும் கவுண்டமணி போன்றோர் முக்கிய கதாப்பாத்திரத்தில் நடித்திருந்தனர்.\n"}
{"id": "434401", "url": "https://ta.wikipedia.org/wiki?curid=434401", "title": "கடோஃபோவெசெட்டு", "text": "கடோஃபோவெசெட்டு\n\nகடோஃபோவெசெட்டு (\"Gadofosveset\") என்பது C33H40GdN3Na3O15P என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். வேசோவிசுட்டு, அப்லாவேர் என்ற வணிகப் பெயர்களாலும் இது அழைக்கப்படுகிறது. கடோலினியம்-அடிப்படை காந்த ஒத்ததிர்வு வரைவு கருவியில் மாறுபடுத்திக் காட்டும் முகவராக இச்சேர்மம் பயன்படுகிறது. டிரை சோடியம் உப்பு ஒற்றை நீரேற்று வடிவில் கடோபோவெசெட்டு பயன்படுத்தப்படுகிறது . மனித ஆல்புமின் சீரத்தை பிணைத்து ஒரு இரத்தக் குள முகவராக இது செயல்படுகிறது. லாந்தியசு நிறுவனம் 2017 ஆம் ஆண்டு கடோபோவெசெட்டு உற்பத்தியை விற்பனை குறைவு காரணமாக நிறுத்தி விட்டது . \n"}
{"id": "434402", "url": "https://ta.wikipedia.org/wiki?curid=434402", "title": "முதுமொழி வெண்பா", "text": "முதுமொழி வெண்பா\n\nமுதுமொழி வெண்பாக்கள் சிற்றிலக்கிய வகையைச் சேர்ந்தவை. இவ்வகையில் பதினாறு நூல்கள் இதுவரை அடையாளம் காணப்பட்டுள்ளன. பெரும்பாலும் இவை நேரிசை வெண்பாக்களால் ஆனவை. வெண்பாவின் பின் இரு வரிகள் திருக்குறளாக அமைய, முதல் இரு வரிகளில் எடுத்துக்கொண்ட திருக்குறளை விளக்கும் கருத்துகள் அல்லது கதைகள் இடம் பெறும். திருக்குறளைத் தவிர திருவருட்பயன், ஆத்திசூடி நூல்களையும் விளக்கும் முதுமொழி வெண்பாக்கள் கிடைத்துள்ளன. இவ்வகையின் முதல் நூலாக தினகர வெண்பாவை அடையாளம் காட்டுகிறார் மு. அருணாசலம். சைவ மடங்கள் இவ்விலக்கிய வகையின் வளர்ச்சிக்குப் பெருந்தொண்டு ஆற்றியுள்ளன. குளத்தூர் சோமேசர் முதுமொழி வெண்பா, சிவ சிவ வெண்பா, திருப்புல்லாணி மாலை போன்றவை குறிப்பிடத்தக்க நூல்களாகும். அண்மையில் சமண சமயத்தைச் சேர்ந்த இவ்வகை நூல்கள் கிடைத்துள்ளன.\n"}
{"id": "434403", "url": "https://ta.wikipedia.org/wiki?curid=434403", "title": "சியாமந்தக மணி", "text": "சியாமந்தக மணி\n\nசியாமந்தக மணி (Syamantaka mani) (சமஸ்கிருதம்: श्यामन्तक मणि) இந்து தொன்மவியலில் மிக உயர்ந்த சக்தி மிக்க இரத்தினமாகக் கருதப்படும் அதிசய அணிகலன் ஆகும். சூரியன் கழுத்தில் இருப்பது இந்த சியாமந்தகமணி. சியாமந்தகமணியை கழுத்தில் அணிந்திருப்பவரின் நாட்டில் பஞ்சம், வறட்சி, நிலநடுக்கம் போன்ற பேரழிவுகள் ஏற்படாது, எப்போதும் செழிப்பும், சுறுசுறுப்பும் உண்டாகும். இம்மணி நாள் ஒன்றுக்கு 170 பவுண்டு தங்கம் உற்பத்தி செய்யும். சூரிய தேவனின் திகைப்பூட்டும் தோற்றத்தின் மூலமும் இதுதான்.\n\nSection::::தோற்றம்.\nசியாமந்தக மணி குறித்தான செய்திகள் பாகவதம், அரி வம்சம் மற்றும் விஷ்ணு புராணங்களில் உள்ளது. துவாரகையில், யாதவ குல பிரபு, சத்திரஜித்து என்பவன் இருந்தான். அவன் கடற்கரையில் நின்று கொண்டு மிக்க பத்தியோடு சூரியனை வழிபட்டுத் துதித்தான். சத்திரஜித்தின் பக்தியை பாரட்டும் விதமாக சூரிய பகவான் அவனுக்கு எதிரே வந்து காட்சி அளித்தான். ஒளி வடிவமாக வந்த அந்தத் தெய்வத்தை சத்திரஜித் வணங்கினான். தன்னிடம் உனக்கு என்ன கேட்டார் சூரிய தேவன். சூரிய தேவன் கழுத்தில் அணிந்து கொண்டிருந்த ஒளிமிக்க சியாமந்தகமணியைத் தனக்குத் தரும்படி கேட்டான். சூரிய தேவனும் அவ்வாறே சியாமந்தக மணியை சத்திரஜித்திற்கு வழங்கிச் சென்றார். சத்திரஜித், ஒளிமிக்க சியாமந்தக மணியைத் தன் மார்பில் பதக்கமாகத் தொங்கவிட்டுக் கொண்டான். \n\nசத்திரஜித் சியாமந்தக மணியை கழுத்தில் அணிந்து துவாரகை நகரத்திற்கு வருகையில், சூரிய தேவனே நேரில் வருகிறார் என பொதுமக்கள் வியந்தனர். சியாமந்தமணியை யாதவத் தலைவரான துவாரகை மன்னர் உக்கிரசேனருக்கு வழங்கிட கிருஷ்ணன், சத்தியஜித்திற்கு ஆலோசனை கூறினார். ஆனால் சத்தியஜித் அவ்வாலோசனையை மறுத்துவிட்டார்.\n\nSection::::சியாமந்தக மணி திருட்டும், மீட்பும்.\nஒருநாள் சத்திரஜித், சியாமந்த மணியை தனது இளைய சகோதரரான பிரசேனருக்கு அணிந்து கொள்ள வழங்கினார். பிரசேனன் சியாமந்தகமணியை அணிந்து கொண்டு காட்டிற்கு வேட்டையாடச் சென்றான். காட்டில் ஒரு சிங்கம் பிரசேனனை தாக்கி, சியாமந்தமணியுடன் புதருக்குள் இழுத்துச் சென்றது. அவ்வழியே வந்த கரடிகளின் அரசன் ஜாம்பவான், சிங்கத்தைக் கொன்று, சியாமந்தமணியை தன் மகளான ஜாம்பவதியிடம் தருகிறார். \n\nஇதனிடையே சியாமந்தக மணியுடன் காணாமல் போன தனது தம்பி பிரசேனரை, கிருஷ்ணனே கொன்று, சியாமந்தகமணியை தக்க வைத்துக் கொண்டார் என சத்திரஜித் குற்றம் சாட்டினார். தன் மீதான குற்றசாட்டை நீங்கும் பொருட்டு, பிரசேனர் மற்றும் சியாமந்தமணியுடன் வருவதாக கிருஷ்ணர் சூளுரைத்தார்.\nகாட்டில் பிரசேனரின் இறந்த உடலும், அங்கேயே நின்றிருக்கும் அவனது குதிரையையும் கிருஷ்ணர் கண்டுபிடித்தார். பின்னர் சியாமந்தமணியை கண்டுபிடிக்க, அருகில் உள்ள இடங்களில் தேடும் போது, ஒரு குகையில் ஜாம்பவதி சியாந்தக மணியுடன் அமர்ந்திருப்பதை கண்டு விவரம் அறிந்தார். ஜாம்பவதியின் தந்தையான சாம்பவானுடன் கிருஷ்ணர் 28 நாள் போரிட்டார். களைப்படைந்த ஜாம்பவான் போரில் தான் தோற்றதை ஒத்துக் கொண்டு, சியாமந்தக மணியுடன், தனது மகளை கிருஷ்ணருக்கு மணமுடித்து வைத்தார். \n\nகிருஷ்ணர் சியாமந்தக மணியை அதன் உரிமையாளரான சத்திரஜித்திடம் ஒப்படைத்தார். கிருஷ்ணரின் செயலைப் பாரட்டும் விதமாக, தன் மகள் ச‌‌த்‌யபாமா‌, கிருஷ்ணருக்கு மணமுடித்து வைத்தார். \n\nSection::::சத்திரஜித் மற்றும் சத்தன்வா இறப்புகள்.\nசில காலம் கழித்து கிருஷ்ணரும், பலராமரும் பாண்டவர்களைக் காண அத்தினாபுரத்திற்கு சென்றிருக்கையில், கிருதவர்மன், அக்ரூரர் மற்றும் சத்தன்வா ஆகியோர் சத்திரஜித்தின் சியாமந்தகமணியை அடைய ஆசை கொண்டனர். சத்தன்வா முந்திக்கொண்டு, ஒரு இரவில் வீட்டில் படுத்துக்கொண்டிருந்த சத்திரஜித்தைக் கொன்று, சியாமந்தகமணியை திருடிக் கொண்டான். இச்செயலை அறிந்த சத்தியபாமா, நடந்த நிகழ்வுகளை, அத்தினாபுரத்தில் இருக்கும் கிருஷ்ணருக்கு தூதர் மூலம் ஓலை அனுப்பித் தெரியப்படுத்தினாள்.\n\nகிருஷ்ணரும், பலராமரும் தன்னை பிடிக்க வருகிறார்கள் என்பதை அறிந்த சத்தன்வா, சியாமந்தக மணியை அக்ரூரிடம் கொடுத்து விட்டு, ஒரு குதிரையில் ஏறி பாய்ந்து சென்றுவிட்டார். சத்தன்வாவை பின் தொடர்ந்து சென்ற கிருஷ்ணர் மற்றும் பலராமர் சத்தன்வாவை இடைமறித்துக் கொன்றனர். பின்னர் அக்ரூரிடமிருந்த சியாமந்தக மணியை துவாரகை நலனை முன்னிட்டு அரண்மனையில் பாதுகாப்பாக வைத்தனர்.\n\n \n"}
{"id": "434408", "url": "https://ta.wikipedia.org/wiki?curid=434408", "title": "செல்லக்கண்ணு", "text": "செல்லக்கண்ணு\n\nசெல்லக்கண்ணு (sellakkannu) 1995 ஆம் ஆண்டு விக்னேஷ் மற்றும் யுவராணி நடிப்பில், தேவாவின் இசையில், என். ரத்னம் இயக்கத்தில் வெளியான தமிழ் காதல் திரைப்படம்.\n\nSection::::கதைச்சுருக்கம்.\nஉறவினர்களான செல்லக்கண்ணு (விக்னேஷ்) மற்றும் சந்திரா (யுவராணி) இருவரும் சிறுவயது முதல் ஒருவரையொருவர் விரும்புகின்றனர். வெளியூரில் படித்துவிட்டு ஊருக்குத் திரும்பிவரும் சந்திராவும் செல்லக்கண்ணுவும் காதலிப்பது அவர்களது பெற்றோர்களுக்குத் தெரியவருகிறது. செல்லக்கண்ணுவின் தந்தை தண்டபாணியும் (ராதாரவி) சந்திராவின் தந்தை தங்கவேலுவும் (லிவிங்ஸ்டன்) அவர்களுக்குத் திருமணம் செய்ய முடிவுசெய்கின்றனர்.\n\nஅதே ஊரைச் சேர்ந்த கைலாசத்தின் (விஜய் கிருஷ்ணா) மகன் ராஜவேல் (பிருத்விராஜ்) செய்த தவறுக்காக கிராமத் தலைவரான தண்டபாணி அவனைத் தண்டிக்கிறார். இதற்கு பழிவாங்க எண்ணும் கைலாசம் மற்றும் ராஜவேல் இருவரும் தண்டபாணிக்கும் தங்கவேலுவிற்கும் பகையை உருவாக்கத் திட்டமிடுகின்றனர். அவர்கள் திட்டப்படி தங்கவேலுவை ஒரு பிரச்சனையில் சிக்கவைக்கின்றனர். தான் நிரபராதி என்று தங்கவேலு சொல்வதை நம்பாமல் தங்கவேலுவிற்கு பஞ்சாயத்தில் தண்டனை வழங்குகிறார் தண்டபாணி. இதனால் இருவருக்கும் பிரச்சனை ஏற்பட்டு திருமணம் நிறுத்தப்படுகிறது.\n\nஇதையடுத்து நடைபெறும் உள்ளாட்சித் தேர்தலில் அந்த ஊரின் ஊராட்சித் தலைவர் பதவிக்கு தண்டபாணியை எதிர்த்துப் போட்டியிடும் தங்கவேல் தோற்றுவிடுகிறார். இதனால் அவர்களுக்கிடையிலான பிரிவு இன்னும் அதிகரிக்கிறது. மேலும் கோபமடையும் தங்கவேல் தன் மகள் சந்திராவை ராஜவேலுவிற்குத் திருமணம் செய்ய முடிவுசெய்கிறார். இறுதியில் ராஜவேலுவின் மோசமான நடவடிக்கைகளைப் பற்றி தங்கவேலுவிற்குத் தெரியவருகிறது. இதை அறிந்து மனம் மாறும் தங்கவேலு, தண்டபாணியின் உதவியுடன் அந்த திருமணத்தை நிறுத்துகிறார். அதன் பின் செல்லக்கண்ணுவிற்கும் சந்திராவிற்கும் திருமணம் நடந்ததா என்பது முடிவு.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர் புலமைப்பித்தன்.\n"}
{"id": "434410", "url": "https://ta.wikipedia.org/wiki?curid=434410", "title": "காமெடி ஜங்ஷன்", "text": "காமெடி ஜங்ஷன்\n\nகாமெடி ஜங்ஷன் () என்பது 2016-2017 இல் வெளிவந்த தமிழ் தொலைக்காட்சி தொடராகும். 2016 ஆகஸ்டு 1 இலிருந்து 2017 செப்டம்பர் 24 இலிருந்து இத்தொடர் நடக்கிறது. இத்தொடர் சன் தொலைக்காட்சியில் வெளிவந்தது.\n\n\n\n\nSection::::வெளி இணைப்புகள்.\n[[பகுப்பு:சன் தொலைக்காட்சி நாடகங்கள்]]\n[[பகுப்பு:தமிழகத்தின் தொலைக்காட்சி நிகழ்ச்சிகள்]]\n[[பகுப்பு:2010ஆம் ஆண்டுகளில் தமிழ்த் தொலைக்காட்சி நிகழ்ச்சிகள்]]\n[[பகுப்பு:2016 இல் தொடங்கிய தமிழ்த் தொலைக்காட்சி நிகழ்ச்சிகள்]]\n[[பகுப்பு:தமிழ் நகைச்சுவைத் தொலைக்காட்சி நிகழ்ச்சிகள்]]\n[[பகுப்பு:தமிழ் உண்மைநிலை தொலைக்காட்சி நிகழ்ச்சிகள்]]\n[[பகுப்பு:தமிழ்த் தொலைக்காட்சி நிகழ்ச்சிகள்]]\n[[பகுப்பு:2017 இல் நிறைவடைந்த தமிழ்த் தொலைக்காட்சி நிகழ்ச்சிகள்]]"}
{"id": "434419", "url": "https://ta.wikipedia.org/wiki?curid=434419", "title": "ஆத்மா (தொலைக்காட்சித் தொடர்)", "text": "ஆத்மா (தொலைக்காட்சித் தொடர்)\n\nஆத்மா என்பது ஜீ தமிழ் தொலைகாட்சியில் பெப்ரவரி 18, 2019 முதல் தினமும் இரவு 10:30 மணிக்கு ஒளிபரப்பான உண்மை சம்பவங்களை மையமாக வைத்து எடுக்கப்பட்ட திகில் தொலைக்காட்சி தொடர் ஆகும்ஆகும். இந்த தொடரில் ஒவ்வொரு வாரமும் ஒவ்வொரு உண்மை சம்பவத்தை தொடர் கதை வடிவில் ஒளிபரப்பாகின்றது.\n\n"}
{"id": "434425", "url": "https://ta.wikipedia.org/wiki?curid=434425", "title": "கெகெலைட்டு", "text": "கெகெலைட்டு\n\nகெகெலைட்டு (\"Kegelite\") என்பது PbAlSiO(SO)(CO)(OH). என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். அணைவு சிலிக்கேட்டு கனிமமாக இது வகைப்படுத்தப்படுகிறது. \nநமீபியா நாட்டிலுள்ள திசுமெப் சுரங்கத்தில் 1975 ஆம் ஆண்டு முதன்முதலில் இக்கனிமம் கண்டறியப்பட்டது. திசுமெப் சுரங்கத்தின் இயக்குனராக இருந்த பிரெடரிக் வில்லெம் கெகெல் கண்டுபிடித்த காரணத்தால் கனிமத்திற்கு இப்பெயர் சூட்டப்பட்டது. ஆக்சிசனேற்றம் பெற்ற பல்லுலோகப் படிவுகள் கொண்ட திசுமெப் சுரங்கத்தில் குவார்ட்சு, கலீனா, மிமெடைட்டு, ஏமடைட்டு, லெட்டில்லைட்டு, ஆங்கிலசைட்டு, பிளெய்செரைட்டு, மெலனோடிகைட்டு, அலாமோசைட்டு போன்ற கனிமங்களுடன் சேர்ந்து இக்கனிமம் காணப்படுகிறது. தாசுமேனியாவின் சீகான் மாவட்டத்திலும், நார்வே நாட்டின் துனே நகராட்சியிலும் கெகிலைட்டு கிடைப்பதாகக் கூறப்படுகிறது. \n"}
{"id": "434426", "url": "https://ta.wikipedia.org/wiki?curid=434426", "title": "கெரோலைட்டு", "text": "கெரோலைட்டு\n\nகெரோலைட்டு (\"Kerolite\") என்பது (Mg,Ni)3Si4O10(OH)2•H2O என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். செரோலைட்டு என்ற பெயராலும் இது அழைக்கப்படுகிறது. நிக்கல் தனிமத்தைக் கொண்டுள்ள மென்மையும் வழவழப்புமான தாதுப்பொருள் டால்க் வகை பைல்லோசிலிக்கேட்டு வகை கனிமமாக இது வகைப்படுத்தப்படுகிறது. செர்பன்டைன், சேப்போனைட்டு கனிமங்களுடன் சேர்ந்து கெரோலைட்டு கனிமமும் காணப்படுகிறது. இக்கனிமம் 1979 ஆம் ஆண்டில் மதிப்பிழந்தது.\n"}
{"id": "434435", "url": "https://ta.wikipedia.org/wiki?curid=434435", "title": "கர்நாடக கும்ப மேளா", "text": "கர்நாடக கும்ப மேளா\n\nகர்நாடக கும்ப மேளா கர்நாடகத்தில் மைசூர் மாவட்டத்தில் டி.நரசிப்புரா வட்டத்தில் உள்ள திருமகூடலு என்ற கிராமத்தில் நடைபெறுகின்ற விழாவாகும். \n\nSection::::திரிவேணி சங்கமம்.\nதிருமகூடலு கிராமத்தில் கீழ்க்கண்ட மூன்று ஆறுகளும் ஒன்றுசேரும் இடம் திருமகூடலு திரிவேணி சங்கமம் என அழைக்கப்படுகிறது. \n\nSection::::1989.\nவட மாநிலங்களில் உள்ள திரிவேணி சங்கமங்களில் மகா கும்பமேளா நடைபெறுகிறது. அவ்விழாவிற்குச் செல்ல முடியாத தென்இந்திய மக்களுக்காக திருமகூடலு திரிவேணி சங்கமத்தில் 1989இல் முதன்முறையாக கும்ப மேளா நடத்தப்பட்டது. அதன்பின்னர் 10 முறை திருமகூடலுவில் கும்பமேளா நடந்துள்ளது. இதற்கு முன்பாக 2016இல் நடைபெற்றது. மாநில அரசு அறிவித்ததைத் தொடர்ந்து, இவ்வாண்டு அவ்விழா பிப்ரவரி 17 முதல் பிப்ரவரி 19 வரை நடைபெற்றது. பிரயாக்ராஜ், உஜ்ஜயினி, நாசிக், அரித்வார் ஆகிய இடங்களில் 12 ஆண்டுகளுக்கொரு முறை சுழற்சி முறையில் நடைபெறுவதைப் போல மூன்று ஆண்டுகளுக்கொரு முறை இவ்விழா நடத்தப்பெறுகிறது. \n\nSection::::ஏற்பாடுகள்.\nவிழாவிற்கான ஏற்பாடுகளை மைசூரு மாவட்ட நிர்வாகம் செய்தது. விழாவையொட்டி நேற்று காலை முதலே பக்தர்கள் வருகை தர ஆரம்பித்து, திரிவேணி சங்கமத்தில் புனித நீராடினர். பக்தர்களின் வசதிக்காக தடுப்பு வேலிகளும், தற்காலிக பாலங்களும் அமைக்கப்பட்டிருந்தன. பக்தர்கள் உடைமாற்றும் அறை, தங்குமிடம், தற்காலிக கழிவறை வசதியும் செய்து தரப்பட்டிருந்தது.\n\n"}
{"id": "434442", "url": "https://ta.wikipedia.org/wiki?curid=434442", "title": "பிள்ளாரி அக்ரஹாரம்", "text": "பிள்ளாரி அக்ரஹாரம்\n\nபிள்ளாரி அக்ரஹாரம் (Pillari Agraharam ) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும். இந்த ஊரை பிள்ளையார் அக்ரகாரம் என்றும் அழைக்கின்றனர். ஒசூர் - இராயக்கோட்டை சாலையில் அமைந்துள்ள, இந்த ஊரானது பிள்ளாரிஅக்ரஹாரம் ஊராட்சிக்கு உட்பட்டது.\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 35 கிலோமீட்டர் தொலைவிலும், வட்டத் தலைநகரான தேன்கனிக்கோட்டையில் இருந்து 37 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1,607 வீடுகள் உள்ளன. கிராமத்தின் மொத்த மக்கள் தொகையானது 6,718 ஆகும். இதில் ஆண்கள் எண்ணிக்கை 3,504, பெண்களின் எண்ணிக்கை 3,214 என உள்ளது.\n"}
{"id": "434467", "url": "https://ta.wikipedia.org/wiki?curid=434467", "title": "மனசுக்குள் மத்தாப்பூ", "text": "மனசுக்குள் மத்தாப்பூ\n\nமனசுக்குள் மத்தாப்பூ (Manasukkul Mathappu) 1988இல் தக்காளி ஸ்ரீனிவாசனின் தயாரிப்பில் ராபேர்ட் மற்றும் ராஜசேகர் ஆகியோர் இணைந்து இயக்கி வெளிவந்துள்ள தமிழ்த் திரைபப்டமாகும். இதில் பிரபு, சரண்யா பொன்வண்ணன் மற்றும் சரத் பாபு ஆகியோர் நடித்திருந்தனர். 1986இல் வெளிவந்த தலாவட்டம் என்ற மலையாளத் திரைப்படத்தின் மறு ஆக்கமாகும், இதுவும் \"ஒன் புலோ ஓவர் த குகூஸ் நெஸ்ட்\" என்ற ஆங்கில புதினத்தை தழுவியது.\n\nSection::::கதை.\nதனது காதலி அனிதா (லிஸ்சி) ஒரு மின்சார விபத்து காரணமாக இறந்த பிறகு சேகருக்கு (பிரபு) மனநிலை பாதிக்கப்படுகிறது. சேகர் நாகராஜால் ( செந்தாமரை) நிர்வகிக்கப்படும் ஒரு இல்லத்தில் சேர்க்கப்படுகிறார். அங்கே நாகராஜின் மகளான இளம் மருத்துவர் கீதா (சரண்யா பொன்வண்ணன்), மற்றும் அவரது நண்பர் ராஜா (சரத் பாபு), இருவரும் சேகருக்கு உதவுகிறார்கள். சேகர் மெதுவாக தனது பழைய நினைவுகளை மீண்டும் பெறுகிறார். சேகர் மற்றும் கீதா இருவருக்கிடையே காதல் ஏற்படுகிறது. ஆனால் நாகராஜ் ஏற்கனவே வேறொருவருடன் கீதாவின் திருமணத்தை ஏற்பாடு செய்திருக்கிறார், அதனால் அவர்களின் காதலுக்கு எதிர்ப்பு தெரிவிக்கிறார். கீதா மற்றும் சேகர் பிடிவாதமாக இருப்பதை நாகராஜ் கண்டு, அவர் சேகருக்கு மூளையின் செயற் திறனை மாற்ற செய்யும் அறுவை சிகிச்சையினை (லோபோட்டோமி) மேற்கொள்கிறார் அது அவர் நினைவிழப்பு (கோமா) நிலையில் செல்கிறார். ஒரு நோயாளியாக அதே இல்லத்தில் மீண்டும் அனுமதிக்கப்படுகிறார்.\n\n\nSection::::தயாரிப்பு.\nமனசுக்குள் மத்தாப்பூ 1986 இல் வெளியான மலையாள \"தலாவட்டம்\" (1986) என்ற திரைப்படத்திலிருந்து மறு ஆக்கம் செய்யப்பட்டது. இதுவும் \"ஒன் புலோ ஓவர் த குகூஸ் நெஸ்ட்\" என்ற ஆங்கில புதினத்தை தழுவியது.\n\nSection::::ஒலித்தொகுப்பு.\nஇப்படத்தின் இசையமைப்பு எஸ். ஏ. ராஜ்குமார்.\n\nSection::::வரவேற்பு.\n1988 ஜூலை 1 அன்று , \"இந்தியன் எக்சுபிரசு\" நேர்மறையான விமர்சனத்தை எழுதியது. பாடல்களும், காட்சிகளும் நன்கு படமாக்கப்பட்டுள்ளதாக விமர்சனம் செய்தது.\n"}
{"id": "434468", "url": "https://ta.wikipedia.org/wiki?curid=434468", "title": "முருகேஷ் - திரைப்பட இயக்குனர்", "text": "முருகேஷ் - திரைப்பட இயக்குனர்\n\nமுருகேஷ் தமிழ்த் திரைப்பட இயக்குனர் ஆவார். இவர் 2019 இல் வெளியான \"சகா\" என்ற திரைப்படத்தை இயக்கியுள்ளார். இவர் புதுக்கோட்டை மாவட்டம் கந்தர்வகோட்டை அருகில் உள்ள சுந்தம்பட்டி எனும் கிராமத்தில் பிறந்தார். கந்தர்வகோட்டையில் பள்ளி படிப்பை தொடங்கிய இவர் சிறுவயது முதலே தமிழ் திரைப்படங்களில் ஆர்வம் கொண்டவர். அவர் தனது பேட்டியில் இந்தியன், பம்பாய் போன்ற தமிழ் திரைப்படங்களே என்னை திரைப்பட இயக்குனராக வேண்டும் என்ற ஆர்வத்தை தூண்டியதாகக் கூறியுள்ளார்.\n\nஇவரின் முதல் படைப்பான சகா திரைப்படம் இளைஞர்கள் மத்தியில் ஒரு நல்ல வரவேற்பை பெற்றுள்ளது. இத்திரைப்படம் நட்பை பறைசாற்றும் விதத்தில் அமைந்துள்ளதே இதற்கு காரணம். இத்திரைப்படம் செல்வகுமார் மற்றும் ராம்பிரசாத் ஆகியோரால் தயாரிக்கப்பட்டு சபீரின் இசையமைப்பில், சரண் மற்றும் கோலிசோடா நாயகர்களின் நடிப்பில் வெளிவந்தது. \n"}
{"id": "434478", "url": "https://ta.wikipedia.org/wiki?curid=434478", "title": "கிருஷ்ணாவதி ஆறு", "text": "கிருஷ்ணாவதி ஆறு\n\nகிருஷ்ணாவதி ஆறு அல்லது கசௌந்தி ஆறு (Krishnavati river) ( - ), இந்தியாவின் இராஜஸ்தான் மாநிலத்தின் ராஜ்சமந்து பகுதியின், மேற்கு ஆரவல்லி மலைத்தொடரில் உற்பத்தியாகியாகும் மழைக்கால ஆறாகும். கிருஷ்ணாவதி ஆறு, இராஜஸ்தானின் தௌசா மாவட்டம், அல்வர் மாவட்டம் மற்றும் சீகர் மாவட்டம் மற்றும் அரியானாவின் ரேவாரி மாவட்டம் வழியாக 30 கிமீ தொலைவிற்கு பாய்ந்து இறுதியில் மகேந்திரகர் மாவட்டத்தில் பாயும் சகிபு ஆற்றுடன் கலக்கிறது. சகிபு ஆறு பின்னர் யமுனை ஆற்றில் கலக்கிறது. \n\nபிற்கால அரப்பா பண்பாட்டுக் களங்களான காவி நிற மட்பாண்ட தொல்லியல் களங்கள், கிருஷ்ணாவதி ஆறு, சகிபு ஆறு மற்றும் சோட்டா ஆறு, தோகன் ஆற்றின் கரைகளில் கண்டெடுக்கப்பட்டுள்ளது. \n\n"}
{"id": "434488", "url": "https://ta.wikipedia.org/wiki?curid=434488", "title": "திருக்குறள் வெண்பா", "text": "திருக்குறள் வெண்பா\n\nஇந்நூல் முதுமொழி வெண்பா என்னும் சிற்றிலக்கிய வகையைச் சார்ந்தது. நூலாசிரியர் தச்சாம்பாடி ஜெ.சின்னசாமி நயினார் அவர்கள். நூலின் பதிப்பாசிரியர்கள் திருக்குறள் மாமணி புலவர் ஆணை.நரசிங்கப்பெருமாள் எம்.ஏ., பேரா.சிரே .தன்யகுமார். தியாகராய நகரிலுள்ள ஜைன இளைஞர் மன்றம் இந்நூலை வெளியிட்டுள்ளது. (மன்ற வெளியீடு 86 - 2012 ஆமாண்டு ). புத்தகத்தின் நூலடைவு பகுதியில் ஆங்கிலத்தில் \"Author added two lines to Thirukkural Verses which blends naturally making it a venba metre. This venba explains the theme of Devar the author of Thirukkural. J.Chinnasamy Nainar had written a lucid commentry with exhaustive explanations from different sources. The manuscript of Rural Tamil Jain genius is published after four decades. A novel and rare presentation of Thirukkural\" என்று காணப்படுகிறது. நூலாசிரியர் இதனை 1970க்கு முன்னர் எழுதியுள்ளார் என்பதனை நூலின் பதிப்புரை தெரிவிக்கிறது. தேர்ந்த புலமையாளரும் வர்தமான் பதிப்பகத்தின் ஆசிரியருமான ஜைன அறிஞர் திரு.ஜெயச்சந்திரன் அவர்களின் உறவினரான Dr.கனக.அஜித்தாஸ் அவர்களிடமிருந்து இந்நூல் எனக்குக்  கிடைத்தது. நூலில் 1330 குறள்பாக்களுக்கும் ஜைன சமய விளக்கங்கள் வெண்பாக்களாக இடம் பெற்றுள்ளன. நூலாசிரியரின் உரையுடன் நூல் பதிப்பிக்கப் பெற்றுள்ளது. திருக்குறளுக்கு ஜைன சமயம் சார்ந்த உரைகள் பல எழுதப்பட்டுள்ளன. உ.வே.சா அவர்கள் எவ்வளவோ தேடியும் சினேந்திர வெண்பா நூல் கிடைக்கவில்லை என்று சிவசிவ வெண்பாவின் முன்னுரையில் குறிப்பிடுகிறார். திருக்குறள் வெண்பா என்ற இந்த நூல் எளிய செய்யுள் நடையில்  சிறந்த உரையுடன்  அமைந்துள்ளது. பண்டித ஜெகவீர பாண்டியரின் திருக்குறள் குமரேச வெண்பாவிற்குப் பிறகு திருக்குறள் முழுமைக்குமான செய்யுள் விளக்கமாக அமைந்திருக்கும் நூல் இது ஒன்றே ஆகும்.\n"}
{"id": "434491", "url": "https://ta.wikipedia.org/wiki?curid=434491", "title": "சுப்ரியா பதக்", "text": "சுப்ரியா பதக்\n\nசுப்ரியா பதக் கபூர் (Supriya Pathak Kapur) 1961 ஜனவரி 7 அன்று பிறந்த இவர் திரைப்படம், தொலைக்காட்சி மற்றும் நாட்கத்தில் நடித்து வரும் ஒரு இந்திய நடிகையாவார். கிக்டியில் ஹன்சா பரேக், சஞ்சய் லீலா பன்சாலியின் \"தன்கோர் பா\" , கோலியான் கி ராஸ்லீலா ராம்-லீலா, மற்றும் மற்றும் அமராவதியில் வைபவ் போன்ற கதாபாத்திரத்தில் நடித்ததற்காக இவர் பிரபலமாக உள்ளார்\n\nSection::::ஆரம்ப வாழ்க்கை.\nசுப்ரியா பதக் குசராத்தி நாடகத்திற்காகவே பிறந்த ஒரு கலைஞர் மற்றும் மூத்த நடிகர் ஆவார், தாயார் தினா பதக் மற்றும் கத்தியவாடி குஜராத்தியான தந்தை, பல்தேவ் பதக் .இவரது தந்தை நடிகர்கள் ராஜேஷ் கன்னா மற்றும் திலிப் குமார் ஆகியோருக்கு ஆடை வடிவமைப்பாளராக பணி புரிந்தார் . அவருக்கு ரத்னா பதக் என்ற இளைய சகோதரி இருக்கிறார். அவரும் ஒரு நாடக கலைஞர் மற்றும் நடிகர் ஆவார். சுப்ரியா மும்பையின் தாதர் பகுதியில் பார்சி காலனியில் வளர்ந்தார் , ஆரம்பக்கல்வியை ஜே. பி. வச்சா பள்ளியில் பயின்ற இவர், நுண்கலையில் இளநிலைப் பட்டம் பெற்றுள்ளார். மும்பை பல்கலைக்கழகத்தின் நலாந்தா நடன ஆராய்ச்சி மையத்தில் பரதநாட்டியம் கற்றார்.\n\nSection::::தொழில்.\nபதக்கின் முதல் நடிப்பு \"மைனா கர்ஜாரி\" என்ற நாடகத்தின் மூலம் தற்செயலாக தனது தாயின் வழிகாட்டுதலின் கீழ் தினேஷ் தாக்கூருடன் ஆரம்பம் ஆனது. இது பிரஞ்சு நாடக ஆசிரியரான மோலியர்என்பாரது \"பிவியோன் கா மதெர்ஸ\" என்ற நாடகத்தை அடிப்படையாகக் கொண்டு பிரமிட் தியேட்டரில் நடத்தப்பட்டது. சசி கபூரின் மனைவியாகப் போகும் ஜெனிபர் கெண்டால் என்பவர் சியாம் பெனகலிடம் இவரை தனது சொந்தத் தயாரிப்பான மகாபாரதத்தின் தழுவலான கல்யுக் (1981) என்றத் திரைப்படத்தில் சுபத்திரை வேடத்திற்கு அறிமுகப்படுத்தினார். இவரது நடிப்பிற்காக சிறந்த துணை நடிகைக்கான ஃபிலிம்பேர் விருது பெற்றுள்ளார்.\n\n\"விஜேதா\" (1982), \"பஸார்\" (1982), \"மசூம்\" (1983) மற்றும் \"மிர்ச் மசாலா\" (1985) போன்ற படங்களில் அவர் சிறந்த நடிப்பை வழங்கினார். மேலும், 1982 இல் காந்தி (1982) திரைப்படத்தில் ஒரு சிறிய பாத்திரத்தில் நடித்தார் மற்றும் 1988 இல் சினிமா ஆஃப் பிரான்ஸ் என்ற பிரஞ்சு திரைப்படத்திலும், \"பெங்காலி நைட்\" மற்றும் \"ராக்\" (1989) ஆகிய படங்களிலும் நடித்துள்ளார். அவர் சிறிய திரையில் \"இதார் உதார்\" , \"ஏக் மஹால் ஹோ சப்னோ கா\" , \"கிக்டி\" , \"பா பஹோ அவுர் பேபி\" மற்றும் \"சஞ்சான்\" போன்ற அவரது பாத்திரங்களால் அறியப்படுகிறார்\n\n1994 இல், தனது கணவர் பங்கஜ் கபூருடன் சேர்ந்து தங்களது சொந்த தொலைக்காட்சி தயாரிப்பு நிறுவனமான \"கிராஸ் கம்பெனி\" ஐத் தொடங்கினார். \"மோகன்தாஸ் பி.ஏ.எல்.எல்.பி\" என்ற முதல் தொடர் இவர்களது தயாரிக்கப்பட்டது. 11 ஆண்டு இடைவெளிக்குப் பிறகு, அவர் 2005 இல் \"சர்கார்\" திரைப்படத்தில் நடித்தார், அதன் தொடர்ச்சியாக 2008 இல் \"சர்கார் ராஜ்\" என்றத் திரைப்படத்தில் நடித்தார். \"வேக் அப் சித்\" (2009) என்ற படத்தில் தனது மகனுடன் தலைமுறை இடைவெளியை நிரப்ப கடினமாக முயற்சி செய்கின்ற ஒரு தாயாக நடித்ததற்காக இவர் பாராட்டப்பட்டார். 2013இல் \"டாங்கர் பா\" , \"கோலியோன் கி ராஸ்லீலா ராம்-லீலா\" ஆகியவை அவரது தொழில் வாழ்க்கையின் நீரோட்டமாக கௌரவமான நடிப்பை தந்துள்ளார் என ஃபிலிம்பேர் பத்திரிகை வெளியிட்டது.\n2016 \"கேரி ஆன் கேசர்\" என்ற தனது குஜராத்தி படத்தில் நடித்துள்ளார்.\n\nSection::::தனிப்பட்ட வாழ்க்கை.\n22 வயதில், பதக் தனது தாயின் நண்பர்களில் ஒருவரின் மகனை மணந்தார். எனினும், ஒரு வருடத்திற்குள் அவர்கள் பிரிந்தனர். 1986 ஆம் ஆண்டில், சாகர் சர்ஹாடியின் \"ஆக்லா மாஸ்ஸம்\" படத்தின் போது தற்போதைய கணவர் பங்கஜ் கபூரைச் சந்தித்தார், ஆனால் அத்திரைப்படம் வெளியிடப்படவில்லை. அதற்கு முன்னர் கதக் நடனக் கலைஞரும், நடிகருமான நீலிமா அஸீம் என்பவரை திருமணம் செய்து கொண்டார்,நடிகர் ஷாஹித் கபூர் அவர்களது மகன் ஆவார். ரத்னா பதக் , நசிருதீன் ஷா , ஷாஹித் கபூர் , இமாத் ஷா மற்றும் விவான் ஷா ஆகியோர் இவரது உறவினர்கள் ஆவர்.\n"}
{"id": "434504", "url": "https://ta.wikipedia.org/wiki?curid=434504", "title": "ஐயாம் தாரானே, 15", "text": "ஐயாம் தாரானே, 15\n\nஐயாம் தாரானே, 15 (I'm Taraneh, 15) என்பது 2002 ஆம் ஆண்டு ராசூல் சதார் அமெலி (Rasul Sadr Ameli) இயக்கத்தில் பாரசீக மொழியில் வெளிவந்த \nஈரானிய நாட்டு திரைப்படம் ஆகும். 75வது திரைப்படவிழாவில் சிறந்த வெளிநாட்டு மொழிப்படத்திற்காக நுழைந்த முதல் ஈரானிய திரைப்படம் ஆகும்.\n\nSection::::கதை.\nதாய் இல்லாத, தன் தந்தை சிறை வாசம் அனுபவிக்கும் நிலையில் உள்ள இவர்களின் மகளான தாரானே என்பவளுக்கு தற்போது 15 வயதுதான் நடக்கிறது. இவளை ஒரு கம்பளி வியாபாரியான அமீர் என்பவன் மணமுடிக்கிறான். இருவருக்குமிடையில் எந்த பொருத்தமும் இல்லாததால் நான்கே மாதங்களில் பிரிந்துவிடுகின்றனர். அமீர் தொழில் செய்வதற்காக செர்மனிக்கு சென்றுவிடுகிறான். அத்தருவாயில் தான் கருவுற்றிருப்பது கண்டு அதிர்ச்சி அடைந்தாலும், தன் குழந்தையை பெற்றுவளர்க்க முடிவுசெய்கிறாள். அதன்பின் அவள் படும் துன்பங்கள்தான் மீதிக் கதை.\n\n"}
{"id": "434509", "url": "https://ta.wikipedia.org/wiki?curid=434509", "title": "கால்குளோசைட்டு", "text": "கால்குளோசைட்டு\n\nகால்குளோசைட்டு (\"Calclacite\") என்பது CHCOO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மம் மற்றும் ஒரு கனிமம் ஆகும். கால்சியம் (Ca2+), குளோரின் (Cl−), அசிட்டேட்டு (CH3COO2−) என்ற சொற்களின் முதல் சில எழுத்துகளைச் சேர்த்து இக்கனிமத்தின் பெயர் உருவாக்கப்பட்டுள்ளது. \n\nSection::::பண்புகள்.\nபட்டு முடிகள் பூப்பது போல 4 செ.மீ நீளத்திற்கு ஒற்றைச்சரிவச்சுப் படிகங்களாக கால்குளோசைட்டு படிகமாகிறது. கால்குளோசைட்டு கனிமம் ஒரு கரிம அமில உப்பு என்று நிக்கல் சிடரன்சு வகைப்பாடு கூறுகிறது. பார்மிகெய்ட்டு, அசிட்டமைடு, தாசுகோவைட்டு, பேய்சைட்டு, ஓகானைட்டு ஆகிய கனிமங்களுடன் சேர்ந்து இயற்கையில் தோன்றுகிறது.. மோவின் அளவு கோலில் வெண்மை நிறமுடைய இக்கனிமத்தின் கடினத்தன்மை மதிப்பு 1.5 ஆகும். \n\nSection::::தோற்றம்.\nபாறைகள், புதை படிவுகள், பீங்கான் துண்டுகள் ஆகியவற்றின் மீது கால்குளோசைட்டு தோன்றுகிறது. அலமாரிகளின் ஓக் மரத் துண்டுகள் உற்பத்தி செய்யும் அசிட்டிக் அமிலாத்தின் செயல்பாட்டால் இம்மாற்றம் நிகழ்கிறது.\n"}
{"id": "434513", "url": "https://ta.wikipedia.org/wiki?curid=434513", "title": "ஈழவாணி", "text": "ஈழவாணி\n\n= ஈழவாணி =\nஈழவாணி ஈழத்தில் வவுனியாவில் பிறந்தவர். ஆரம்பக் கல்வியை வவுனியா றம்பைக்குளம் தேசிய மகளீர் கல்லுரியிலும், கொழும்பு பல்கலைக்கழகத்திலும், அழகப்பா பல்கலைக் கழகத்திலும் உயர்கல்வி பயின்றவர்.\n\nசிறுவயது முதலே கலை, இலக்கிய படைப்பாக்கங்கள் மீது ஆர்வங்கொண்டு செயற்பட்டுவருபவர். தற்போது கவிஞராக, எழுத்தாளராக, நாவலாசிரியராக, பேச்சாளராக எனப் பன்முக ஆளுமையாகத் திகழ்கிறார். மட்டுமல்லாமல் பூவரசி அறக்கட்டளையின் ஊடாகப் பல சமுகசேவைத்திட்டங்களையும் ஆற்றிவருகிறார். குறிப்பாக பாதிக்கப்பட்ட சிறுவர் பெண்களுக்கான உளவள சேவை, ஆதரவற்ற கைவிடப்பட்ட பெண்களுக்கான வேலைவாப்பு உதவித்திட்டங்களைப் பெற்றுக்கொடுத்தல், நலிந்த படைப்பாளர்களுக்கு ஊக்குவிப்பளித்து புதிய வாய்ப்புகளைப் பெற்றுத் தருதல் பேன்ற செயற்திட்டங்களை நடைமுறைப்படுத்தல்.\n\n= நிறுவனர் =\nபூவரசி மீடியா, பூவரசி பதிப்பகம், பூவரசி அறக்கட்டளை போன்ற நிறுவனங்களின் நிர்வாக இயக்குனராகத் தற்போது இருக்கிறார். .பூவரசி திங்களிதழின் பிரதம ஆசிரியராகவும் இருக்கிறார்.\n\n= வெளிவந்த நூல்கள் =\n\nSection::::கவிதை நூல்கள்.\n1. மூக்குத்திப் பூ        (பூவரசி- 2016)\n\n2, விலக்கப்பட்ட தாள்கள். (மித்ர-பூவரசி -2014)\n\n3, ஒரு மழைநாளும் நிசிதாண்டிய ராத்திரியும்.   (உயிர்மை, 2014)\n\n4, தலைப்பு இழந்தவை. (தகிதா,2009)\n\n5, சிதறல்.          (சூரியன் வெளியீடு,2004)\n\nSection::::சிறுகதை நூல்கள்:.\n6, 27 யாழ்தேவி(பூவரசி- 2017)\n\n7, நிர்வாணமுத்தி.    (மித்ர,2013)\n\n8, நிறங்கள்.    (சூரியன் வெளியீடு,2004)\n\nSection::::ஆய்வு நூல்:.\n9,நூட்டார் வழக்காற்றியலும் நாட்டுப்புறப் பாடல்களும் (பூவரசி -2017)\n\n10,ஈழத்து நாட்டார் பாடல்கள் (உயிர்மை, 2011)\n\n11,நெஞ்சோடு கொஞ்சும் நாட்டுப்புறப் பாடல்கள்.\n\nகட்டுரை நூல்\n\n12, எழும்பறை (பூவரசி -2019)\n\n13  காப்பு- இலங்கை எழுத்தாளர்களின் சிறுகதை அடங்கிய தொகுப்பு .(2019)\n\nSection::::ஆவணப்படங்கள்:.\n     வரலாற்றில் வாழ்கிறார் எஸ்.பொ\n\n     தன்னானே - கே.ஏ. குணசேகரன்\n\n     பெண்வீசு;சு நா.பாலேஸ்வரி\n\n     ஈழநாட்டியம்\n\n      புலம்பெயர்ந்த புலம்பல்கள்."}
{"id": "434515", "url": "https://ta.wikipedia.org/wiki?curid=434515", "title": "தர்மதுரை (1991 திரைப்படம்)", "text": "தர்மதுரை (1991 திரைப்படம்)\n\nதர்மதுரை (Tharmadurai) 1991 ஆம் ஆண்டு ரசினிகாந்த் மற்றும் கௌதமி நடிப்பில் ராஜசேகர் இயக்கத்தில், இளையராஜா இசையில் வெளியான தமிழ்த் திரைப்படம். இப்படம் 1989 ஆம் ஆண்டு விஷ்ணுவர்தன் நடிப்பில் வெளியான \"தேவா என்ற\" கன்னட திரைப்படத்தின் மறு ஆக்கம் ஆகும். இப்படம் தெலுங்கில் \"கைதி அன்னய்யா\" என்று மொழிமாற்றம் செய்யப்பட்டு வெளியானது. இந்தியில் \"தியாகி\" என்ற பெயரில் ரஜினிகாந்த் நடிக்க மறு ஆக்கம் செய்யப்பட்டது. திரையரங்குகளில் 175 நாட்கள் வெற்றிகரமாக ஓடிய வெற்றித் திரைப்படம்.\n\nSection::::கதைச்சுருக்கம்.\nபாலுவும் ஐஸ்வர்யாவும் வீட்டைவிட்டு வெளியேறிய காதலர்கள். அவர்களைத் தேடிவரும் ஐஸ்வர்யாவின் தந்தை ராஜதுரையும் (சரண்ராஜ்) அவனது சகோதரன் ராமதுரையும் (நிழல்கள் ரவி) காதலர்கள் மறைந்துள்ள இடத்தைக் கண்டுபிடித்து பாலுவை அடிக்கும்பொழுது அங்குவரும் தர்மதுரையைப் (ரஜினிகாந்த்) பார்த்ததும் ராஜதுரை, ராமதுரை இருவரும் அங்கிருந்து ஓடிவிடுகின்றனர். இதைக்கண்டு வியக்கும் காதலர்கள் தர்மதுரையின் வீட்டிற்குச் சென்றதும் அவர் மனைவி பார்வதியிடம் (கெளதமி) அதற்கானக் காரணத்தைக் கேட்கின்றனர். பார்வதி கடந்தகாலக் கதையைக் கூறுகிறாள்.\n\nதர்மதுரையின் உடன்பிறந்த தம்பிகள் ராஜதுரை மற்றும் ராமதுரை. தன் தம்பிகளின் மீது அதிக பாசம் கொண்ட தர்மதுரை அவர்களை அதிக செலவு செய்து படிக்கவைக்கிறான். ஆனால் அவர்களோ அப்பாவியான அண்ணனை ஏமாற்றி பணத்தை வாங்கி வீண்செலவு செய்கின்றனர். தொழில் செய்வதாக பொய் சொல்லி தர்மதுரையிடம் 6 லட்ச ரூபாய் பணம் வாங்கிக்கொண்டு சென்னை செல்லும் ராஜதுரை மற்றும் ராமதுரை அங்கு சட்டத்திற்குப் புறம்பான தொழில்கள் செய்து விரைவில் பணக்காரர்கள் ஆகின்றனர். தர்மதுரைக்கும் பார்வதிக்கும் திருமணம் நடக்கிறது. தன் தம்பிகளைப் பார்ப்பதற்கு சென்னை வரும் தர்மதுரை அவர்கள் வீட்டில் தங்குகிறான். ராமதுரை செய்யும் கொலையை தான் செய்ததாக பழியேற்று சிறைக்குச் செல்கிறான் தர்மதுரை.\n\nதங்களுடைய பணத்தேவைக்காக கிராமத்து வீட்டை விற்க முயலும் ராஜதுரை மற்றும் ராமதுரையை அவர்களது தந்தை தடுக்கிறார். இருவரும் அவரைக் கொலை செய்கின்றனர். அந்தக் கொலையைக் கண்ட சாட்சியான தர்மதுரையின் மகனையும் கொன்றுவிடுகின்றனர். அவர்களிடமிருந்து தப்பிக்கும் பார்வதி சென்னைக்கு வந்து வீட்டுவேலை செய்து பிழைக்கிறாள். சிறையிலிருந்து விடுதலையாகி வரும் தர்மதுரை, பார்வதியின் மூலம் உண்மைகளை அறிந்து, கோபமாக தம்பிகளின் வீட்டுக்குச் சென்று அவர்களைக் கொல்ல எத்தனிக்கும்போது அவர்களுடைய மனைவிகளின் வேண்டுகோளுக்காக மன்னித்தாலும், அவர்கள் இருவரையும் வெறுத்து ஒதுக்கிவிடுகிறார். பின்பு இந்தக் காட்டிலுள்ள வீட்டில் வசித்துவருவதாக சொல்லி முடிக்கிறார் பார்வதி.\n\nஇதன் பின் ராஜதுரையும் ராமதுரையும் எதிரிகளிடம் சிக்கிக்கொள்ள அவர்களை தர்மதுரை காப்பாற்றினாரா? மன்னித்து அவர்களை ஏற்றுக்கொண்டாரா? என்பதே முடிவு\n\n\nSection::::தயாரிப்பு.\n\"காலம் மாறிப்போச்சு\" என்ற பெயரில் ரஜினிகாந்த், மஞ்சுளா, ரமேஷ் அரவிந்த் மற்றும் செந்தில் நடிப்பில் வேறு ஒரு கதையை படமாக்கத் துவங்கிய நிறுவனம் பிறகு அதைக் கைவிட்டு கன்னடத் திரைப்படமான \"தேவா\"வை மறு ஆக்கம் செய்தனர். படவெளியீட்டில் தாமதம் ஏற்படும் சூழலில் ரஜினியின் தனிப்பட்ட வேண்டுகோளுக்கிணங்க, இயக்குனர் ராஜசேகரின் விடாமுயற்சி மற்றும் கடின உழைப்பால் மட்டுமே இப்படம் சரியான நேரத்தில் வெளியானது.\n\nSection::::படவெளியீடு.\n1991 ஆம் ஆண்டு பொங்கல் நாளன்று வெளியான படங்களில் பெரும் வெற்றி பெற்ற திரைப்படம் தர்மதுரை. இப்படம் வெளியாகி 100வது நாளில் இயக்குனர் ராஜசேகர் வாகன விபத்தில் மரணமடைந்தார்.\n\nSection::::இசை.\nபடத்தின் இசையமைப்பாளர் இளையராஜா. பஞ்சு அருணாச்சலம் பாடல்களை எழுதியுள்ளார். 'ஆணென்ன பெண்ணென்ன' பாடலை மட்டும் கங்கை அமரன் எழுதியுள்ளார். இளையராஜா \"மாசி மாசம்\" பாடலின் இசையை \"தர்மக்ஷேத்ரம்\" என்ற தெலுங்குப் படத்தில் இடம்பெற்ற பாடலான \" என்னோ ராத்திரி\"யில் பயன்படுத்தி உள்ளார். இதே பாடல் 2008 ஆம் ஆண்டு தமிழில் வெளியான பாண்டி திரைப்படத்தில் சிறீகாந்த் தேவா இசையில் மறு ஆக்கம் செய்யப்பட்டது.\n\n"}
{"id": "434517", "url": "https://ta.wikipedia.org/wiki?curid=434517", "title": "மாசுகாக்னைட்டு", "text": "மாசுகாக்னைட்டு\n\nமாசுகாக்னைட்டு (\"Mascagnite\") என்பது (NH)SO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். இதுவோர் அரிய அமோனியம் சல்பேட்டு கனிமமாகும். நேர்சாய்சதுரத் திட்டத்தில் இக்கனிமம் படிகமாகிறது. தொங்கு ஊசிப்பாறைகள் போல தோன்றும் இக்கனிம படிகங்கள் சரியான படிகப்பிளவை வெளிப்படுத்துகின்றன. மோவின் அளவுகோல் மதிப்பின் படி இதன்கடினத்தன்மை 2.5 மதிப்பைக் காட்டிலும் குறைவாகும். எனவே மொத்தத்தில் இது ஒரு மென்மையான கனிமம் ஆகும். நிறமற்று காணப்படும் மாசுகாக்னைட்டு நீரில் கரையும். இதன் ஒளியியல் பண்புகள் மாறுபடுகின்றன. தூய்மையான நிலையில் இப்படிகங்களில் ஒளிபுகும். சாம்பல் அல்லது மஞ்சள் நிற ஒளிபுகா படிகங்களும் அறியப்படுகின்றன. \n\nவிசுவியசு மலையின் நீராவித்துளைகளில். சுரங்கத் தீ சுவாலைகளுடன் சேர்ந்து மாசுகாக்னைட்டு காணப்பட்டது. இத்தாலிய உடற்கூறு வல்லுநர் பாலோவ் மாசுகாக்னி (1752-1815) முதன் முதலில் இதைக் கண்டறிந்த காரணத்தால் அவர் பெயர் கனிமத்திற்கு வைக்கப்பட்டுள்ளது. \n= மேற்கோள்கள் ==\n"}
{"id": "434519", "url": "https://ta.wikipedia.org/wiki?curid=434519", "title": "தெ கலர் ஆப் பாரடைஷ் (திரைப்படம்)", "text": "தெ கலர் ஆப் பாரடைஷ் (திரைப்படம்)\n\nதெ கலர் ஆப் பாரடைஷ் (The Color of Paradise) என்பது 1999 ஆம் ஆண்டு மசித் மசிதி இயக்கத்தில் பாரசீக மொழியில் வெளிவந்த \nஈரானிய நாட்டு திரைப்படம் ஆகும். 75வது திரைப்படவிழாவில் சிறந்த வெளிநாட்டு மொழிப்படத்திற்காக நுழைந்த முதல் ஈரானிய திரைப்படம் ஆகும்.\n\nSection::::கதை.\nஇப்படத்தின் கதை கண்பார்வையற்ற முகமது என்ற பையனைப் பற்றியதாகும். டெகரானில் பார்வையற்றவர் பள்ளியில் படிக்கும் முகமதுவை அவரின் அப்பா கோடை விடுமுறை முடிந்தும் கூட கூப்பிட வராமல் தவிர்க்கிறார். ஏனெனில் இவனின் அம்மா இறந்துவிட்டதால் இவனின் அப்பா வேரொரு பெண்ணை மணமுடிக்க நினைக்கிறார். அவருக்கு கண்பார்வையற்ற குழந்தை இருப்பது தெரிந்தால் இவருக்கு பெண்கொடுக்க மாட்டார்கள் என்று நினைக்கிறார். பின்னர் பள்ளியில் தலைமை ஆசிரியரின் கட்டாயத்தால் இவனை அழைத்துச்செல்கிறார். அக்கிராமம் ஒரு அழகிய மலைகள் நிறந்த இடமாக உள்ளது. அங்கு அவன் அனைத்துவிதமான பறவைகளின், மிருகங்களின் ஒலிகளை துள்ளியமாக கேட்டு உணர்கிறான். மேலும் அனைவரும் வியக்கும் வண்ணம் பிரெயில் எழுத்து முறையில் புத்தகங்களைத் தொட்டு உணர்ந்து படிப்பதுக் காட்டுகிறான். \nபடத்தின் கடைசிப்பாகம் காஷ்பியன் கடல் கரையில் நடப்பதாகக் காட்டப்படுகிறது. ஆனால் காடைசியில் சோகத்தில் முடிகிறது.\n\n"}
{"id": "434524", "url": "https://ta.wikipedia.org/wiki?curid=434524", "title": "ஹபீப்ஹஞ்ச் தொடருந்து நிலையம்", "text": "ஹபீப்ஹஞ்ச் தொடருந்து நிலையம்\n\nஹபீப்கஞ்ச் ரயில் நிலையம் (நிலையம் குறியீடு: HBJ) மேற்கு மத்திய ரயில்வேயினைச் சார்ந்த போபால் நகரத்தில் அமைந்துள்ளது. இது புதிய போபாலிலுள்ள ஹபிப்ஹஞ்ச் பகுதியில் அமைந்துள்ளது. இது இந்தியாவின் முதல் ISO சான்றிதழ் பெற்ற தனியார் ரயில் நிலையம்.\n\nSection::::இருப்பிடம்.\nஹபிப்ஹஞ்ச் ரயில் நிலையம் அமைவிடம் :\n\nஹபீப்கஞ்ச் தொடருந்து நிலையம் ஜான்சி - போபால் - இட்டார்சி வழித்தடத்தில் அமைந்துள்ளது.\n\nSection::::கட்டமைப்பு மற்றும் வசதிகள்.\nஇந்த தொடருந்து நிலையம் 5 நடைமேடைகளை கொண்டுள்ளது.\n\n"}
{"id": "434525", "url": "https://ta.wikipedia.org/wiki?curid=434525", "title": "அல்கினைட்டு", "text": "அல்கினைட்டு\n\nஅல்கினைட்டு (\"Alginite\") என்பது படிக உருவமற்ற கரிமப் பொருட்களுடன் சேர்ந்து காணப்படும் ஒரு வகையான கெரோகெனின் பகுதிக்கூறு ஆகும். கரிம வேதிப்பொருள் சுவர்களாலான நுண்தொல்லுயிர் எச்சங்கள் அல்கினைட்டுடன் கலந்துள்ளன. இவை சிலிக்கா போன்ற கனிம சுவர் நுண்தொல்லுயிர் எச்சங்களில் இருந்து மாறுபடுகின்றன . \nஅல்கினைட்டு என்பது ஆல்கா அடிப்படையிலான உயிரியக்க புதை படிமத்தின் சிக்கலான மண் கலவையாகும், களிமண்ணாக மாறிய எரிமலை சாம்பல் மற்றும் கால்சியம் கார்பனேட்டு ஆகியவற்றால் இக்கனிமம் ஆகியுள்ளது. கடந்த காலத்தில் மண் கடுமையாக சீரழிந்த பிரதேசங்களில் நிலங்கள் வளம் மிக்க மண்ணாக மீண்டும் மாறுவதற்கு உதவும் கனிமங்கள் நூண்ணிய மற்றும் பெரிய உயினங்களின் ஒரு முழுமையான தொகுதியாக நிறமாலை இது உள்ளது.\nகுறைந்தபட்சம் இரண்டு வகையான அல்கினைட்டுகளையாவது வேறுபடுத்திக் காட்ட இயலும். டெலால்கினைட்டு எனப்படும் அல்கினைட்டு ஏ, லெமால்கினைட்டு எனப்படும் அல்கினைட்டு பி என்பவை அவையிரண்டாகும் . ஏ வகை அல்கினைட்டுகளில் உருவத்தால் வேறுபடக்கூடிய நுண்படிமங்களும், பி வகையில் படிக வடிவமற்ற மற்றும் படலம் போன்ற தொல்லுயிர் படிமங்களும் சேர்ந்துள்ளன. \n= மேற்கோள்கள் ==\n"}
{"id": "434527", "url": "https://ta.wikipedia.org/wiki?curid=434527", "title": "வள்ளுவன் வாசுகி", "text": "வள்ளுவன் வாசுகி\n\nவள்ளுவன் வாசுகி என்பது 2008 தமிழ்த் திரைப்படமாகும். இதனை மறுமலர்ச்சி பாரதி இயக்கியுள்ளார். \nசத்யா, குயிலி, சீதா போன்றோர் முக்கிய கதாப்பாத்திரத்தில் நடித்திருந்தனர்.\n\nபடம் வணிக ரீதியாக தோல்வியடைந்தது.\n\n"}
{"id": "434530", "url": "https://ta.wikipedia.org/wiki?curid=434530", "title": "பிராம்பிள் கே எலி", "text": "பிராம்பிள் கே எலி\n\nபிராம்பிள் கே எலி என்பது ஆத்திரேலியாவின் வட கோடியில் உள்ள பிராம்பிள் கே என்னும் முனைப்பகுதியில் வாழ்ந்து வந்த எலியாகும். இது பெருந்தட்பவெப்ப மாற்றத்தால் அண்மையில் முற்றாய் அற்றுப்போன முதல் உயிரினம். இதன் உயிரியல் பெயர் \"மெலோமிசு உரூபிக்கோல\" ((\"Melomys rubicola\") என்பதாகும். இந்த கொறிணி மற்ற வகையான எலிகள் அடங்கிய முரிடீ (Muridae) என்னும் குடும்பத்தில், முரினீ (Murinae) என்னும் உட்குடும்பத்தில் உள்ள ஓர் உயிரினம். இந்த பிராம்பிள் எலியானது யார்க்கு முனை எலி (Cape York melomys) என்னும் எலி இனத்துக்கு நெருக்கமானது எனினும், இதன் புரதப்பொருள் சற்று வேறானதும் இதன் வால் செதில்கள் துருத்திக்கொண்டிருப்பதால் சற்று சொரசொரப்பு கூடுதலானதும் ஆகும். வயலில் வளை உருவாக்கி வாழ்ந்து வந்தன. \n\nஆத்திரேலியாவில் மிகவும் தனித்துவாழ்ந்த பாலூட்டி இனம் இந்த பிராம்பிள் எலி ஆகும். பிராம்பிள் கே என்னும் இடத்தில் சிறு பகுதியில் () சிறு எண்ணிக்கையில் மட்டுமே வாழ்ந்து வந்த இனம். \"கே\" என்னும் ஆங்கிலச் சொல் தாழ்ந்த மட்டத்தில் உள்ள சிறு தீவுக்கான பெயர். இப்பெயர் அமெரிக்கப் பழங்குடி மொழிகளுன் ஒன்றான தையினோ என்னும் மொழிவழி எசுப்பானிய மொழிவழியாக ஆங்கிலத்தில் நுழைந்த சொல். இந்த எலி உயிரியலாளர்கள் தேடியும் 2007 முதல் காணப்படவில்லை. இது முற்றாக அற்றுப்போயிருக்கலாம் என்று கருதினர்\n\n2016 இல குயின்சுலாந்து அரசின் சூழலியன் ஆய்வாளர்கள் இந்த எலி இனம் முற்றாய் அற்றுப்போய்விட்டது என்று அறிக்கை விடுத்தனர்.குறிப்பாக இதுவே மாந்தர்களின் செயற்பாடுகளால் ஏற்பட்ட பெருந்தட்பவெப்ப மாற்றத்தால் நிகழ்ந்த முதல் உயிரினம் அற்றுப்போகல் நிகழ்ச்சி என்றும் கூறினர். எனினும் இது உயிரோடிருக்க சிறு வாப்புள்ளதாகச் சிலர் கருதினர். அழிந்துபோயிருக்கும் வாய்ப்புள்ள பட்டியலில் (IUCN Red listing) சேர்த்திருந்தனர் \"\n\nபிப்பிரவரி 18, 2019 இல் ஆத்திரேலிய அரசு, இந்த பிராம்பிள் எலியானது முற்றாக அற்றுப்போன உயிரினம் என்று அறிவித்துள்ளது.\n"}
{"id": "434531", "url": "https://ta.wikipedia.org/wiki?curid=434531", "title": "கிருஷ்ணா கிருஷ்ணா", "text": "கிருஷ்ணா கிருஷ்ணா\n\nகிருஷ்ணா கிருஷ்ணா (Krishna Krishna) ஒரு 2001 தமிழ் நகைச்சுவைத் திரைப்படம். இதை இயக்கியவர் எஸ். வி. சேகர். இதில் எஸ். வி. சேகர் மற்றும் சுகன்யா முக்கிய கதாபாத்திரத்திலும், வெண்ணிற ஆடை மூர்த்தி, சிறீமன், சின்னி ஜெயந்த், தியாகு, ரமேஷ் கண்ணா, மனோரமா மற்றும் கோவை சரளா துணை கதாபாத்திரத்திலும் நடித்துள்ளனர். இதற்கு இசை அமைத்தவர் எஸ். ஏ. ராஜ்குமார். இது சூன் 8, 2001இல் வெளியிடப்பட்டது. இப் படத்தின் கதை எஸ். வி. சேகரின் \"அதிர்ஷ்டக்காரன்\" மேடை நாடகத்தை தழுவி எடுக்கப்பட்டது.\n\nSection::::கதை.\nஇளைஞன் கோபாலகிருஷ்ணன் (எஸ். வி. சேகர்), விரைவில் திருமணம் செய்துகொள்ள விரும்புகிறான். ஆனால் அவன்து தாய் 'புல்லட்' புஷ்பா (மனோரமா) தனக்கு பணக்கார மருமகள் தான் வரவேண்டும் என்று திருமணத்திற்காக வந்த வரன்களை நிராகரிக்கிறாள். இதற்கிடையில் பாமா (சுகன்யா) தன் திருமணத்திற்காக தந்தை (வெண்ணிற ஆடை மூர்த்தி) கொண்டுவரும் பணக்கார வரன்களை வெறுக்கிறாள். \nஒரு நாள், பாமா, கோபாலகிருஷ்ணனை பேருந்து நிறுத்தத்தில் சந்திக்கிறாள். முதல் பார்வையிலேயே காதல் வயப்படுகிறாள். முடிவில், இருவரும் ஒருவரையொருவர் காதலிக்கின்றனர். மேலும், பெற்றோருக்குத் தெரியாமல் காவல் நிலையத்தில் திருமணம் செய்து கொள்கின்றனர். திருமணத்திற்குப் பின்னர், 'புல்லட்' புஷ்பாவுக்கும், பாமாவிற்கும் அடிக்கடி சண்டை வருகிறது. பாமாவிற்கு 'பொய்' சொன்னால் பிடிப்பதில்லை. ஒரே நபர் நான்கு முறைக்கு மேல் அவளிடம் பொய் சொன்னால், பாமா அந்த நபரை மதிப்பதில்லை. விரைவில், அப்பாவியான கோபாலகிருஷ்ணன் கெட்ட பழக்கங்களைக் கொண்டுள்ளான் என பாமா சந்தேகிக்கிறாள். அதனால் அவனை விவாகரத்து செய்ய வேண்டும் என முடிவெடுக்கிறாள். பின்னர் நடக்கும் காட்சிகள் கதையின் முடிவாக அமைகிறது. \n\nSection::::பாடல்கள்.\nஇப் படத்திற்கு இசை அமைத்தவர் இசை அமைப்பாளர் எஸ். ஏ. ராஜ்குமார். இந்த படத்தின் 5 பாடல்களை பிறைசூடன், காளிதாசன், கீர்த்தையா, கோவி கோவன் மற்றும் இயக்குநர் எஸ். வி. சேகர்.\n"}
{"id": "434543", "url": "https://ta.wikipedia.org/wiki?curid=434543", "title": "சத்யம் (2008 திரைப்படம்)", "text": "சத்யம் (2008 திரைப்படம்)\n\nசத்யம் 2008 ஆம் ஆண்டு விஷால், உபேந்திரா மற்றும் நயன்தாரா நடிப்பில், ஹாரிஸ் ஜெயராஜ் இசையில், அறிமுக இயக்குனர் ஏ. ராஜசேகர் இயக்கத்தில் தமிழ் மற்றும் தெலுங்கு என இரு மொழிகளில் வெளியானத் திரைப்படம். விஷால் முதன் முதலில் காவல்துறை அதிகாரியாக நடித்த திரைப்படம். 2008 ஆகத்து 15 சுதந்திர நாளில் இப்படம் வெளியானது. விஷாலின் சகோதரர் விக்ரம் கிருஷ்ணா இப்படத்தைத் தயாரித்தார். இப்படம் 27 கோடி பொருட்செலவில் தயாரிக்கப்பட்டது.\n\nSection::::கதைச்சுருக்கம்.\n\"குற்றங்களைத் தடுப்பதுதான் காவல்துறையின் கடமை. குற்றவாளிகளைக் கொல்வதல்ல!\" என்ற வசனத்தோடு அறிமுகமாகும் நேர்மையான காவல்துறை அதிகாரி சத்யம் (விஷால்). மூன்று அமைச்சர்கள் கொலைசெய்யப்பட்ட வழக்கைப் புலனாய்வு செய்யும் சத்யம், அந்த கொலைகளைச் செய்தது குற்றவாளி மாணிக்கவேல் (உபேந்திரா) என்று அறிந்ததும் அதிர்ச்சியடைகிறார். காரணம் குற்றவாளி மாணிக்கவேல் முன்னாள் காவல்துறை அதிகாரி மட்டுமல்ல, சத்யம் காவல்துறையில் சேர்வதற்குத் தூண்டுதலாக இருந்தவர்.\n\nகாவல்துறையில் நேர்மையாகக் கடமையை செய்யமுடியாததால் தான் வேலையைவிட்டு வெளியேறி தவறு செய்தவர்களைத் தானே தண்டித்ததாகக் கூறுகிறார் மாணிக்கவேல். அதை மறுக்கும் சத்யம் சட்டப்படி குற்றவாளிகளுக்குத் தான் தண்டனை பெற்றுத்தருவதாக சவால் விடுகிறான்.\n\nதொலைக்காட்சி நிருபரான தெய்வநாயகியும் (நயன்தாரா) சத்யமும் காதலிக்கின்றனர்.\n\nமுதலமைச்சர் பதவிக்கு ஆசைப்படும் உள்துறை அமைச்சர் கொண்டல் தாசனின் (கோட்டா சீனிவாச ராவ்) குற்றங்களை சட்டப்படி நிரூபிக்க முயற்சி செய்யும் சத்யம் பல இன்னல்களுக்கு ஆளாகிறான். அவனது தாய் கொல்லப்படுகிறாள். அமைச்சரின் சதியால் கொலைக் குற்றம் சாட்டப்பட்டு சிறையில் அடைக்கப்படுகிறான் சத்யம். தன்னை நிரபராதி என்று நிரூபித்து விடுதலை பெற்றானா? மாணிக்கவேலிடம் சவால் விட்டதுபோல் சட்டப்படி அமைச்சரின் குற்றத்தை நிரூபித்தானா? என்பது முடிவு.\n\n\nSection::::இசை.\nபடத்தின் இசையமைப்பாளர் ஹாரிஸ் ஜெயராஜ். இப்படம் அவரது 25 வது படமாகும். பாடலாசிரியர்கள் பா. விஜய், யுகபாரதி மற்றும் கபிலன்.\n"}
{"id": "434554", "url": "https://ta.wikipedia.org/wiki?curid=434554", "title": "ஆணழகன் (திரைப்படம்)", "text": "ஆணழகன் (திரைப்படம்)\n\nஆணழகன் \"(Aanazhagan)\" 1995 ஆம் வெளிவந்த தமிழ் மொழித் திரைப்படமாகும். தியாகராஜன் இயக்க, பிரசாந்த், சுநேஹா, மணிவண்ணன், கே.ஆர். விஜயா, வடிவேலு மற்றும் பலர் நடித்துள்ளனர். \"சித்ரம் பலேரே விசித்ரம்\" என்ற தெலுங்குத் திரைப்படத்தைத் தழுவி எடுக்கப்பட்ட படமாகும்.\n\nஇந்த படம் பாக்ஸ் ஆபிஸில் ஒரு சூப்பர் ஹிட் படமாக அமைந்தது.\n\nSection::::கதைச்சுருக்கம்.\nராஜா ( பிரசாந்த் ), சுதாகர் ( சார்லி ), ராகவா ( சின்னி ஜெயந்த் ), மருது ( வடிவேலு ) ஆகிய நால்வரும் நல்ல நண்பர்கள். இவர்கள் குடியிருக்கும் வீட்டிலிருந்து துரத்தப்படுவதால், வாடகைக்கு புதிய வீடு தேடி அலைகிறார்கள். இவர்கள் பிரம்மச்சாரிகள் என்பதால், வாடகைக்கு வீடு கொடுக்க அனைவரும் தயங்கினர். கே. ஆர். விஜயா வீட்டில் வாடகைக்கு இடம் இருப்பது தெரியவந்தது. ஆனால் அவர் ஒரு குடும்பத்திற்கு மாட்டும் தான் வாடகைக்கு வீடு கொடுப்பார் என்பதால், இந்த நான்கு நண்பர்களும் ஒரே குடும்பத்தை தேர்ந்த நபர்கள் போல் வேடம் பூணுகிறார்கள். அதில் ராஜா, லட்சுமி என்ற பெயருடன் பெண் வேடமிட்டு சார்லியின் மனைவியை போல் நடிக்கிறான். அந்த வீட்டு எஜமானியின் மகளான ப்ரியாவை ராஜா விரும்புகிறான். அவ்வாறாக ஒரு சமயத்தில், லட்சுமி கர்ப்பமாக இருப்பதாக அந்த எஜமானியிடம் பொய் சொல்கிறார்கள். அதனால், பெண் வேடத்தில் இருக்கும் லட்சுமிக்கு வளைகாப்பு விழாவை நடத்துகிறார் அந்த எஜமானி. பின்னர், கர்ப்பமாக இருக்கும் லட்சுமி, மருத்துவ பரிசோதனைக்கு அழைத்துச் செல்லப்படுகிறாள். ராஜாவின் ஆள் மாறாட்டம் என்னவானது? எஜமானி கண்டுபிடித்தாரா? ராஜா ப்ரியாவை திருமணம் செய்தானா? போன்ற கேள்விகளுக்கு விடை காணுதலே மீதிக் கதையாகும்.\n\n\nSection::::தயாரிப்பு.\nநடிகர் பிரசாந்த் இந்த படத்தின் தயாரிப்பிலும் ஈடுபட்டிருந்தார் என்பது குறிப்பிடத்தக்கது.\n\n1995 இல் புதிதாக உருவாக்கப்பட்ட ஜே.ஜே. ஸ்டுடியோஸில் உருவாக்கப்பட்ட முதல் படம் ஆணழகன் ஆகும்.\n\nSection::::இசை / பாடல்கள்.\nஇப்படத்திற்கு இளையராஜா இசை அமைத்தார். இதில் உள்ள 8 பாடல்களுக்கும் வாலி வரிகள் எழுதினார். \n"}
{"id": "434563", "url": "https://ta.wikipedia.org/wiki?curid=434563", "title": "ஸ்வேதா பாண்டேகர்", "text": "ஸ்வேதா பாண்டேகர்\n\nசுவேதா என்பவர் இந்திய திரைப்பட நடிகை ஆவார். இவர் தமிழ், தெலுங்கு திரைப்படங்களில் நடித்துள்ளார். இவர் \"ஆழ்வார் (திரைப்படம்) , வள்ளுவன் வாசுகி போன்ற திரைப்படங்களில் நடித்துள்ளார். மேலும் சன் தொலைக்காட்சியில் சந்திரலேகா போன்ற தொடர்களில் நடித்துள்ளார்.\n\nசென்னைமில் பிஎம்ஆர் கல்லூரியில் பி.டெக் படித்தார். மற்றும் எம்பிஏ.\n\nமுதன் முதலில் ஆழ்வார் திரைப்படத்தில் அஜித் குமாரின் தங்கையாக நடித்தார். அதன் பிறகு ஐந்து திரைப்படங்களில் நடித்துள்ளார். சன் தொலைக்காட்சி மகள் தொடரில் நடித்துள்ளார். அத்தொடர் 1000 அத்தியாயங்கள் ஒளிபரப்பப்பட்டது.\n"}
{"id": "434566", "url": "https://ta.wikipedia.org/wiki?curid=434566", "title": "இதயம் திரையரங்கம்", "text": "இதயம் திரையரங்கம்\n\nஇதயம் திரையரங்கம் என்பது 2012 தமிழ் காதல் திரைப்படமாகும். ராம்கி ராமகிருஷ்ணன் இதனை இயக்கியுள்ளார். அசோக் ஜி லோதா தயாரித்துள்ளார் ‌.\n\n"}
{"id": "434570", "url": "https://ta.wikipedia.org/wiki?curid=434570", "title": "வாசு விக்ரம்", "text": "வாசு விக்ரம்\n\nவாசு விக்ரம் என்பவர் இந்தியா திரைப்பட நடிகர் ஆவார். இவர் தமிழ் திரைப்படங்களில், தொலைக்காட்சி தொடர்களில் நடித்துள்ளார்.\n\nஇவர் எம். ஆர். ராதாவின் பேரனும், எம். ஆர். ஆர். வாசுவின் மகனும் ஆவார். 1998 இல் பாலைவனத்தில் பட்டாம்பூச்சி என்ற படத்தில் முதன் முதலாக நடித்தார். குணச்சித்திர வேடங்களிலும், நகைச்சுவை நாயகனாக, எதிர் நாயகனாகவும் நடித்துள்ளார்.\n\nசன் தொலைக்காட்சியில் \"சித்தி\" தொடரில் நடித்துள்ளார்.\n\n"}
{"id": "434576", "url": "https://ta.wikipedia.org/wiki?curid=434576", "title": "விளக்கப்படம்", "text": "விளக்கப்படம்\n\nவிளக்கப்படம் (\"chart\") என்பது ஒரு தரவின் வரைபட வடிவமாகும். ஒரு தரவின் விளக்கப்படமானது அத்தரவின் தன்மையைப் பொறுத்து அட்டவணை, வடிவவியல் வடிவங்கள், கணித வரைபடங்கள், நில வரைபடங்கள் ஆகியவற்றைக் கொண்டிருக்கும். எண் தரவுகளில் அட்டவணைகளாக, சார்பு வடிவத் தரவுகளில் அச்சார்புகளின் வரைபடங்களாக அல்லது சிலவகை பண்புசார் அமைப்புகளாக விளக்கப்படங்கள் உள்ளன. \n\nஒரு தரவிலுள்ள மிகப்பெரிய அளவிலான அல்லது எண்ணிக்கையிலான கணியங்களை எளிதில் புரிந்து கொள்வதற்கும், தரவின் உட்பகுதிகளுக்கு இடைப்பட்ட தொடர்பை ஒப்பீடு செய்வதற்கும் அத்தரவின் விளக்கப்படங்கள் உதவுகின்றன. தரவின் உண்மையான வடிவில் அதனைப் படித்தறிந்து கொள்வதைவிட, தரவின் விளக்கப்படம் மூலமாக குறைந்த நேரத்தில் படித்துப் புரிந்து கொள்ளலாம்.\nவிளக்கப்படங்கள் மூலமாக ஒரு தரவின் விவரங்கள், குறியீடுகளைக் கொண்டு விளக்கப்படுகிறது. பட்டை விளக்கப்படங்களில் பட்டைகளைக் கொண்டும், கோட்டு விளக்கப்படங்களில் கோடுகளைக் கொண்டும், வட்ட விளக்கப்படங்களில் வட்டங்களைக் கொண்டும் அந்தந்தத் தரவின் விவரங்கள் விளக்கப்படுகின்றன. \n\nஎண்சார் அல்லது பண்புசார் தரவினை ஒழுங்குபடுத்திக் காட்டும் தரவு விளக்கப்படங்கள்;\nவிவரணங்கள் கொண்ட நிலப்படங்கள்; கப்பல்/வானூர்தி பயண வரைபடங்கள்;\nஇசைக்குறிப்புகளடங்கிய விளக்கப்படங்கள் என விளக்கப்படங்கள் பல துறைகளிலும் பயன்பாடு கொண்டுள்ளன. பல்வேறு தரப்பட்ட துறைகளில் பயன்படுத்தப்படும் இந்த விளக்கப்படங்களைக் கட்டத்தாள்களில் கைகளால் வரையலாம் அல்லது கணினியைப் பயன்படுத்தியும் வரையலாம். \n\nதரவுகளின் தன்மையைப் பொறுத்து விளக்கப்படங்களில் சில வகைகள் பிறவற்றைவிட பயன்பாட்டிற்கும் புரிதலுக்கும் எளிதானவையாக இருக்கும். எடுத்துக்காட்டாக, விழுக்காடுகளை வட்ட விளக்கப்படம், பட்டை விளக்கப்படம் இரண்டிலும் வரைந்தால் வட்டவிளக்கப்படத்தைவிட, பட்டை விளக்கப்படம் எளிதாகப் புரிந்து கொள்ளும் விதத்தில் அமைந்திருக்கும். மாறாக, ஒரு குறிப்பிட்ட கால அளவிற்காக ஆண்டு வருமானத்தை வரைபடங்களில் வரையும்போது கோட்டு வரைபடங்கள் பொருத்தமானதாக அமையும்.\n\nசில இடங்களில் விளக்கப்படங்கள், வரைபடங்கள் (\"graphs\") என்றும் அழைக்கப்படுகின்றன.\n\nSection::::விளக்கப்படங்களின் வகைகள்.\nSection::::சாதாரணப் பயன்பாட்டு விளக்கப்படங்கள்.\nசாதாரணப் பயன்பாட்டு விளக்கப்படங்களில் முக்கியமான நான்கு:\n\nநிகழ்வெண் செவ்வகப்படம், அட்டவணைப்படுத்தப்பட்ட நிகழ்வெண்களைக் காட்டும் அடுத்தடுத்து ஒட்டியவாறு அமைந்த செவ்வகங்களை கொண்டிருக்கும். இச்செவ்வகங்கள் தனித்த இடைவெளிகளின் மேல் வரையப்பட்டிருக்கும். ஒவ்வொரு செவ்வகத்தின் பரப்பளவும் அந்தந்த இடைவெளியில் அமைந்த நிகழ்வெண்களைக் குறிக்கும். நிகழ்வெண் செவ்வகப்படங்கள் கணிதவியலாளர் கார்ல் பியர்சனால் அறிமுகப்படுத்தப்பட்டது.\n\nபட்டை விளக்கப்படங்கள் செவ்வகப்பட்டைகளைக் கொண்டிருக்கும். ஒவ்வொரு செவ்வகப்பட்டையின் நீளமும் அப்பட்டைக் குறிப்பிடும் மதிப்பின் விகிதத்தில் இருக்கும். செவ்வகப்பட்டைகள் செங்குத்தாகவோ அல்லது கிடைமட்டமாகவோ வரையப்பட்டிருக்கும். முதன்முதலாக அறியப்பட்ட செவ்வகப்பட்டைகள் நிக்கொலெ ஓர்சம், ஜோசப் பிரீஸ்ட்லி, வில்லியம் பிளேபேர் ஆகிய கணிதவியலாளர்களுக்கு உரியதாகக் கருதப்படுகிறது.\n\nவட்ட விளக்கப்படமானது விழுக்காடு மதிப்புகளை ஒரு வட்டத்தின் பகுதிகளாகக் காட்டுகிறது. வட்ட விளக்கப்படத்தை அறிமுகப்படுத்தியவர் கணிதவியலாளர் வில்லியம் பிளேபேர் ஆவார்.\n\nகோட்டு விளக்கப்படம் வரிசைப்படுத்தப்பட்ட கண்டறியப்பட்ட விவரங்களின் இருபரிமாண சிதறல் படமாகும். பிரான்சிஸ் கௌக்சிபீ, நிக்கோலஸ் சாமுவேல் க்ருகுயுயசு, ஜோகன் கெயின்ரிச் லம்பெர்ட், வில்லியம் பிளேபேர் ஆகிய கணிதவியலாளர்களால் முதன்முதலில் கோட்டு விளக்கப்படம் பயன்படுத்தப்பட்டது.\n"}
{"id": "434592", "url": "https://ta.wikipedia.org/wiki?curid=434592", "title": "பறவைக்கு வளையமிடல்", "text": "பறவைக்கு வளையமிடல்\n\nபறவைக்கு வளையமிடல் என்பது பறவைகளின் காலிலோ இறக்கையிலோ எடை குறைந்த சிறிய எண்களைப் பொறித்த வளையங்களை இடுதலைக் குறிக்கும். இவை பறவைகளை தனித்து அடையாளம் காண உதவுகின்றன. இந்த வளையங்கள் உலோகத்தினாலோ நெகிழியினாலோ செய்யப்பட்டிருக்கும். இவை பறவை ஆய்வாளர்களால் பறவைகளின் வாழிடம், வலசை போகும் பகுதிகள், உணவுப் பழக்கம், வாழ்நாள் போன்றவற்றை அறிந்து கொள்ள உதவுகின்றன.\n\nSection::::இறக்கைப் பட்டை.\nகழுகுகள் போன்ற பெரிய பறவைகளில் இறக்கைப் பட்டை பொருத்தப்படுகின்றது. இதனால் பறவை நோக்கர்களோ ஆய்வாளர்களோ தொலைவில் இருந்தே இரு கண்ணோக்கி மூலம் அடையாளம் காண இயலும்.\n"}
{"id": "434597", "url": "https://ta.wikipedia.org/wiki?curid=434597", "title": "மைத்ரி விக்ரமசிங்க", "text": "மைத்ரி விக்ரமசிங்க\n\nமைத்ரி விக்ரமசிங்க (பிறப்பு 11 ஆகஸ்ட் 1964) இலங்கை கல்வியாளரும் , களனி பல்கலைக்கழகத்தின் ஆங்கிலப் பேராசிரியரும் ஆவார். களனி பல்கலைக்கழகத்தின் பாலின ஆய்வு மையத்தின் நிறுவனர் ஆவார். சர்வதேச அளவில் பாலின ஆய்வுகள் தொடர்பான எழுத்தாளராகவும், பேச்சாளராகவும் அறியப்படுகின்றார். கொழும்பு பல்கலைக்கழகம் மற்றும் சசக்ஸ் பல்கலைக்கழகம் உள்ளிட்ட ஏனைய கல்வி நிறுவனங்களில் பாலின மற்றும் பெண்கள் ஆய்வுகள் தொடர்பான பேராசிரியராகப் பணிபுரிகின்றார்.\n\nமைத்ரி விக்ரமசிங்க அமெரிக்கா, ஸ்பெயின், கென்யா, இந்தியா, பாகிஸ்தான், தென்கொரியா ஆகிய நாடுகளிலும் கல்வி மற்றும் தொழில்முறை தொடர்பாக சிறப்புரையாற்றியுள்ளார். இவர் பாலினச் சமநிலை மற்றும் சமத்துவ கொள்கைகள் பற்றிய இருபத்தைந்து வருட கால அனுபவம் உடையவர். பெண்கள் மற்றும் பாலினச் சமநிலை தொடர்புடைய மதிப்பீடு மற்றும் பயிற்சி முகாங்களை உள்ளூர் மற்றும் சர்வதேச அமைப்புகளில் நடத்தி வருகின்றார்.\n\nSection::::குடும்பமும், கல்வியும்.\nமைத்ரி விக்ரமசிங்க 1964 ஆம் ஆண்டு ஆகஸ்ட் 11 பிறந்தார். காலஞ் சென்ற செனவி பி.விக்ரமசிங்க மற்றும் சிரானி விக்ரமசிங்க (நீ பண்டாரதிலக்க) ஆகியோரின் ஒரே புதல்வியாவார். நாவல, கொஸ்வத்தயில் பிறந்தார். இவர் மூசெஸ் கல்லூரியின் பழைய மாணவியாவார். இலண்டன் கிங்ஸ் கல்லூரியில் ஆங்கிலத்தில் இளங்கலை பட்டம் பெற்றார். கொழும்பு பல்கலைக்கழகத்தில் பெண்ணிய ஆய்வுகளில் முதுகலைப் பட்டமும் பெற்றார். இலண்டன் பல்கலைக்கழகத்தில் பெண்ணிய ஆராய்ச்சியில் முனைவர் பட்டம் பெற்றார். இவர் பாலின ஆய்வுகள் பற்றிய புத்தகங்களை வெளியிட்டுள்ளார். 1994ஆம் ஆண்டு இலங்கைப் பிரதமர் ரணில் விக்ரமசிங்கவைத் திருமணம் முடித்தார்.\n\n"}
{"id": "434601", "url": "https://ta.wikipedia.org/wiki?curid=434601", "title": "அபர்னா போப்பட்", "text": "அபர்னா போப்பட்\n\nSection::::ஆரம்ப வாழ்க்கை.\nஅபர்ணா போப்பட் 1978 ஜனவரி 18இல் மகாராஷ்டிராவின் மும்பையில் குஜராத்தியான லால்ஜி போப்பட் மற்றும் ஹீனா போப்பட் ஆகியோருக்கு மகளாக பிறந்தார். அவர் மும்பையிலுள்ள ஜே. பி. பெட்டிட் உயர்நிலைப் பள்ளியில் படித்தார். பின்னர், பெங்களூர் மவுண்ட் கார்மெல் கல்லூரியில் பயின்றார் , மும்பை பல்கலைக் கழகத்தில் அபர்ணா வர்த்தக துறையில் இளங்கலை பட்டம் பெற்றார்.\n\nSection::::பயிற்சி பின்னணி.\n1986 ஆம் ஆண்டில் மும்பையிலிருந்து அபர்ணா இறகுப்பந்தாட்டத்தைத் தொடங்கினார். அவரது 8 வயதில் அனில் பிராதனிடம் பயிற்சிக்கு சென்றபோது இவரிடமிருந்த தீப்பொறியைக் கண்டார். அவளுடைய பெற்றோரிடம் \"இந்த பெண்ணை என்னிடம் தாருங்கள், நான் அவரை இந்திய இறகுப்பந்தாட்டத்தின் வரைபடத்தில் ஏற்றுவேன்\" என்றார். ஒரு தேசிய போட்டியாளராக மாற வேண்டுமென்ற காரணத்தால், விளையாட்டின் பல சவால்களை எதிர்கொள்ள தேவையான திறமைகளை அவர் உருவாக்கினார்.\n1994 ஆம் ஆண்டில், தனது திறமைகளை விரிவாக்குவதற்காக பெங்களூரில் உள்ள புகழ்பெற்ற பிரகாஷ் பதுகோனே இறகுப்பந்தாட்ட பயிற்சி நிலையத்திற்கு அவர் மாறினார். அவர் தனது உடற்பயிற்சி மற்றும் கற்றல் நுட்பங்களை சர்வதேச அளவில் அதிக போட்டிகளில் பங்கு கொள்வதற்கு ஏற்றவாறு தன்னை கட்டியெழுப்பினார்.\nமேலும், தனது கற்றலை விரிவுபடுத்துவதற்காக 2002 ஆம் ஆண்டில், பெங்களூரில் உள்ள கெங்கேரி நகரின் விளையாட்டு ஆணையத்தின் பயிற்சி மையத்திற்கு அவர் மாறினார், அங்கு பயிற்சியாளர் கங்குல பிரசாத்திடம் பயிற்சி பெற்றார்.\nSection::::தொழில் சிறப்பம்சங்கள்.\n1997 ல் ஹைதராபாத்தில் தனது முதல் மூத்த தேசிய பட்டத்தை அபர்னா கைப்பற்றினார். 2006 வரை அவர் மூத்த தேசிய பட்டத்தை வென்றார், அதன்மூலம் ஒன்பது தொடர்ச்சியான தேசிய ஒற்றையர் பட்டங்களை வென்ற பிரகாஷ் படுகோனின் சாதனையை சமன் செய்தார். 2006 ஆம் ஆண்டு ஜனவரி மாதம் பெங்களூரில் 15 வயதான சாய்னா நேவலை தோற்கடித்த பின்னர், 27 வயதில் அவர் கடைசியாக ஒன்பது மூத்த தேசிய பட்டத்தை வென்றார். சர்வதேச ஒலிம்பிக் விளையாட்டுப் போட்டிகளில் 2 ஒலிம்பிக் விளையாட்டுக்கள், ஒரு ஆசிய விளையாட்டு, 1996 ல் உலக ஜூனியர் சாம்பியன்ஷிப் போட்டிகளில் வெள்ளி பதக்கம் மற்றும் 3 காமன்வெல்த் போட்டிகளில் 4 பதக்கங்கள் இவர் வென்றுள்ளார். உலக அளவில் 16 வது தரத்தை அடைந்தார்.\n\nSection::::ஓய்வு.\n17 வருட தொழில்முறை இறகுப்பந்தாட்ட போட்டிகளுக்கு பிறகு, 2006 ஆம் ஆண்டில் இவர் ஓய்வு பெற்றார், மணிக்கட்டு காயத்தால் பாதிக்கப்பட்ட இவர் தேசிய போட்டியில் தோல்வி அடைந்தார். தற்போது அவர் மும்பையில் உள்ள இந்தியன் ஆயில் கார்ப்பரேஷன் நிறுவனத்தில் பணி புரிகிறார்.\n\nSection::::பயிற்சியாளர்.\nஇந்திய இறகுப்பந்தாட்ட தொடரில் மும்பை மாஸ்டர்ஸ் சங்கத்தின் பயிற்சிப் பொறுப்பை அபர்ணா போப்பட் எடுத்துக் கொண்டார்.\n\nSection::::விருதுகள் மற்றும் சாதனைகள்.\nஅவர் 2005 ஆம் ஆண்டில் இந்திய அரசாங்கத்தால் வழங்கப்படும் மிக உயர்ந்த விளையாட்டு விருதுகளில் ஒன்றான அர்ஜுனா விருதை பெற்றார். மற்றும் அமெரிக்க வெளியுறவு செயலாளர் ஹிலாரி கிளின்டனால் ஊக்குவிக்கப்பட்ட ஒரு முயற்சியான உலகளாவிய விளையாட்டு வழிகாட்டல் திட்டத்திற்காக உலகெங்கிலும் இருந்து தேர்ந்தெடுக்கப்பட்ட 17 பங்கேற்பாளர்களில் தேர்வு செய்யப்பட்ட ஒரே இந்தியர் ஆவார், இந்த மதிப்புமிக்க திட்டம் பெண்கள் மற்றும் பெண்கள் விளையாட்டு மூலம் மேம்படுத்துவதை நோக்கமாகக் கொண்டது. இந்த நேரத்தில், தனது காயத்தையும் பொருட்படுத்தாமல் விளையாடி மூத்த தேசிய போட்டிகளில் விளையாடி வென்று அவரது 9 வது தொடர் வெற்றியை பெற்றார்.\nஅதன் பிறகு ஜெய்ப்பூரில் உள்ள ஊபெர் கோப்பையில் இந்தியாவை பிரதிநிதித்துவப்படுத்தினார். அவர் ஆஸ்திரேலியாவின் மெல்பேர் நகரில் நட்ந்த 3 வது காமன்வெல்த் போட்டிகளில் கடைசி சர்வதேச போட்டியில் கலந்து கொண்டார். மகளிர் ஒற்றையர் பிரிவில் காலிறுதிக்கு முன்னேறி ஒரு வெண்கலப் பதக்கம் வென்றார். மணிக்கட்டு காயம் அவரை விளையாட்டிலிருந்து ஓய்வு பெறும்படி கட்டாயப்படுத்தியது. நாட்டில் முதல் வீரரான அவர் விளையாட்டின் உச்சியில் இருக்கும்போதே ஓய்வு பெற்றார்.\n"}
{"id": "434606", "url": "https://ta.wikipedia.org/wiki?curid=434606", "title": "இறகுசேரி மும்முடிநாதர் கோயில்", "text": "இறகுசேரி மும்முடிநாதர் கோயில்\n\nஇறகுசேரி மும்முடிநாதர் கோயில் சிவகங்கை மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதேவக்கோடடைக்கு ஒரு கிமீ தொலைவில் உள்ளது. இவ்வூர் இரவிசேரி என்றும் இறையான்சேரி என்றும் அழைக்கப்படுகிறது. \n\nSection::::இறைவன்,இறைவி.\nஇங்குள்ள இறைவன் மும்முடிநாதர் ஆவார். இறைவி சௌந்தரநாயகி ஆவார். \n\nSection::::அமைப்பு.\nஏழுநிலை ராஜகோபுரம், நடராஜ சபை, இறைவி சன்னதி, நால்வர், சூரியன் சன்னதிகள் உள்ளன. கோஷ்டத்தில் நர்த்தன விநாயகர், தட்சிணாமூர்த்தி, லிங்கோத்பவர், பிரம்மா, துர்க்கை ஆகியோர் உள்ளனர். \n"}
{"id": "434623", "url": "https://ta.wikipedia.org/wiki?curid=434623", "title": "தலைநகரம் (திரைப்படம்)", "text": "தலைநகரம் (திரைப்படம்)\n\nதலைநகரம் 2006 ஆம் ஆண்டு சுந்தர் சி., ஜோதிமயி மற்றும் வடிவேலு நடிப்பில், சுராஜ் இயக்கத்தில், டி. இமான் இசையில் வெளியான தமிழ் திரைப்படம். இது வணிகரீதியில் வெற்றி பெற்ற திரைப்படம். இப்படம் பிரியதர்சன் இயக்கத்தில் மோகன்லால் நடிப்பில் மலையாளத்தில் வெளியான அபிமன்யுவின் மறுஆக்கம் ஆகும். இத்திரைப்படம் கன்னடத்தில் \"தேவ்ரு\" என்று மறுஆக்கம் செய்யப்பட்டது.\n\nSection::::கதைச்சுருக்கம்.\nசென்னையில் தாதாவான காசிம் பாய் (ஜூடோ கே. கே. ரத்னம்) மற்றும் ரவுடி ரைட் என்ற சுப்ரமணியன் (சுந்தர் சி.) இருவருக்கும் நடக்கும் பிரச்னையில் ரைட்டின் நண்பன் பாலு (போஸ் வெங்கட்) கொல்லப்படுகிறான். இதனால் வன்முறையைக் கைவிட்டு ஒழுங்காக வாழ முடிவெடுக்கிறான் ரைட். அவனைக் காதலிப்பவள் திவ்யா (ஜோதிமயி). தன் ஊரிலிருந்து நடிகை திரிசாவைத் திருமணம் செய்யும் லட்சியத்தோடு சென்னை வரும் நாய் சேகர் (வடிவேலு) திவ்யாவைக் காதலிப்பதாக சொல்லி அவர்களுடன் தங்குகிறான். புதிதாக பணிமாற்றம் பெற்றுவரும் காவல் ஆய்வாளர் (பிரகாஷ் ராஜ்) திருந்தி வாழும் ரைட்டை மீண்டும் ரவுடியாக மாற்ற முயல்கிறார். ரைட் மீண்டும் ரவுடியாக மாறினானா? காசிம் பாய் - ரைட் மோதல் என்னவானது? என்பது மீதிக்கதை.\n\n\nSection::::பட வசூல்.\nஇப்படம் ரூ. 4 முதல் 5 கோடி வசூல் செய்தது.\n\nSection::::வடிவேலுவின் வசனங்கள்.\nஇப்படத்தில் வடிவேலு பேசிய நகைச்சுவை வசனமான \"த்ரிஷா இல்லன்னா திவ்யா\" என்பது 2005 ஆம் ஆண்டு ஆதிக் ரவிச்சந்திரன் இயக்கத்தில் ஜி. வி. பிரகாஷ்குமார் நடிப்பில் வெளியான திரிஷா இல்லனா நயன்தாரா என்ற படத்தின் தலைப்பிற்குக் காரணமாக அமைந்தது.\n\nவடிவேலுவின் மற்றொரு வசனமான நானும் ரவுடிதான் என்பதும் விக்னேஷ் சிவன் இயக்கத்தில் விஜய் சேதுபதி நடிப்பில் வெளியான திரைப்படத்தின் பெயராக அமைந்தது.\n\n\"ஏய்! என்னைய வச்சி காமெடி கீமடி பண்ணலயே!\" என்ற வடிவேலுவின் நகைச்சுவை வசனமும் புகழ்பெற்றது.\n\n"}
{"id": "434625", "url": "https://ta.wikipedia.org/wiki?curid=434625", "title": "பிறகு (திரைப்படம்)", "text": "பிறகு (திரைப்படம்)\n\nபிறகு (Piragu) என். ஜீவா இயக்கத்தில் 2007இல் வெளிவந்த குற்ற பின்புலம் சார்ந்த தமிழ் திரைப்படமாகும். இதில் ஹம்சவர்தன், கீர்த்தி சாவ்லா மற்றும் சுனிதா வர்மா ஆகியோர் முக்கிய பாத்திரத்தில் நடித்திருந்தனர், இவர்களுடன் வடிவேலு, தண்டபாணி, மலேசியா வாசுதேவன், சபிதா ஆனந்த் மற்றும் எமே போன்றவர்களும் நடித்திருந்தனர். ஆர். சரவணா மற்றும் எஸ். கே. சந்திரசேகர் இப்படத்தைத் தயரித்திருந்தனர். சிறீகாந்து தேவா இசையில் 2007 செப்டம்பர் 21 அன்று வெளிவந்தது.\n\nSection::::கதை.\nசத்யா (ஹம்சவர்தன்) தனது கிராமத்தில் வசித்து வரும் நாடக இயக்குனர் ஆவான், மரியாதைக்குரிய கூத்துக் கலைஞரான இவரது தந்தை ராமையா (மலேசியா வாசுதேவன்), மற்றும் அவரது தாயாருடன் வாழ்ந்து வருகிறான். கிராமத்தில் உள்ள அழகான பெண்ணான துளசி (கீர்த்தி சாவ்லா), சத்யாவின் உறவினர், அவளுடைய சிறு வயதிலிருந்தே சத்யாவின் மீது காதல் உள்ளது. சினிமா இயக்குனர் ஆகவேண்டும் என்பதற்காக சத்யா சென்னைக்கு வருகிறான். அங்கே உடைமைகளை இழந்து விடுகிறான். தற்போது அவனிடம் பணம் ஏதுமில்லை, சிறு விசையுந்து பழுது நீக்கும் கடை உரிமையாளரான சோபியா (சுனிதா வர்மா) அவனுக்கு உணவளித்து அங்கேயே தங்க வைக்கிறாள். இதையொட்டி, சத்யா ஒரு திரைப்படத் தயாரிப்பாளரைத் தேடுவதைத் தவிர்த்து சோபியாவிற்கு உதவுகிறான். பின்னர், சோபியா சத்யாவைக் காதலிக்கிறாள். கடைசியாக, சத்யாவின் கதையால் ஈர்க்கப்பட்ட ஒரு திரைப்படத் தயாரிப்பாளர் அவனது கதையைத் திரைப்படமாக எடுக்க நினைக்கிறார். அதே நாளில், உள்ளூர் போக்கிரி கும்பலால் தாக்கப்படும் டேவிட்டை (கராத்தே ராஜா) சத்யா காப்பாற்றுகிறான். அக்கும்பலின் தலைவனான அந்தோணி (தண்டபாணி) சத்யாவை எதிரிக் கும்பலிடமிருந்து தனது சகோதரனை காப்பாற்ற வேண்டுகிறான். அந்தோனியின் திட்டத்தை சத்யா நிராகரித்து அவனது நடவடிக்கைகளைத் தவறாகப் பேசுகிறார். அதன்பிறகு, சத்யனின் பெற்றோரும் துளசியும் சென்னைக்கு வருகிறார்கள்; அவர்கள் சோபியாவின் வீட்டில் தங்குகின்றனர். இதற்கிடையில், அந்தோணி தனது எதிரி கும்பல் தலைவன் அன்னபூரணியுடன் (ஈமே) சமாதானம் செய்து கொண்டு சத்யாவை கொல்ல விரும்புகிறான்.. அடுத்து என்ன நடக்கிறது என்பதை மீதிக்கதை சொல்கிறது.\nSection::::தயாரிப்பு.\nகதைக்காகச் சில தியாகங்களைச் செய்ய ஒப்புக்கொண்டு தனது தலையை மொட்டை அடித்து நடித்ததாகவும், இறுதியில் படம் நன்றாக வர வேண்டும் விரும்பியதாகவும் நடிகர் ஹம்சவர்தன் கூறினார்.\n\nSection::::ஒலித்தொகுப்பு.\nஇப்படத்தின் ஒலிப்பதிவை சிறீகாந்து தேவா மேற்கொண்டார். ஆறு பாடல்கள் கொண்ட இப்படத்தின் ஒலித்தொகுப்பு 2007இல் வெளி வந்தது. பாடல்களை நா. முத்துக்குமார், பிறைசூடன், தேவகுமார், முத்துமகன் மற்றும் கானா பாலா ஆகியோர் எழுதியிருந்தனர். நடிகர் கானா பாலா இப்படத்தில் அனாதை பாலாவாக அறிமுகமாகி \"பதினோறு பேர் ஆட்டம்\" என்ற பாடலை எழுதி அவரே பாடி நடித்துள்ளார்.\n\nSection::::வரவேற்பு.\nதிரைப்பட விமர்சகர் மாலினி மன்நாத் எழுதியது: வலுவில்லாத திரைக்கதை மற்றும் கதை சொல்வதில் தடுமாற்றம் ஆகியவை இயக்குநரால் தனது கருத்துக்களை திரைக்கு கொண்டு வர முடியவில்லை\", மற்றும் நடிகர் ஹம்ஸவர்தன் திரைக்கதையின் அனைத்து குறைபாடுகளையும் மற்றும் அவரது நலிவுற்ற பாத்திரத்தையும் தனது நடிப்பின் தைரியமாக முன்னேற்றி செல்கிறார்.\n"}
{"id": "434635", "url": "https://ta.wikipedia.org/wiki?curid=434635", "title": "ரெண்டு", "text": "ரெண்டு\n\nரெண்டு 2006 ஆம் ஆண்டு மாதவன், ரீமாசென், அனுஷ்கா மற்றும் வடிவேலு நடிப்பில், சுந்தர் சி. இயக்கத்தில், குஷ்பூ தயாரிப்பில், டி. இமான் இசையில் வெளியான தமிழ் நகைச்சுவை அதிரடித் திரைப்படம். மாதவன் இரு வேடங்களில் நடித்த திரைப்படம் ஆகும்.\n\nSection::::கதைச்சுருக்கம்.\nசென்னைக்கு வேலை தேடி வரும் சக்தி (மாதவன்) பொருட்காட்சியில் மாயவித்தை தொழில் செய்துவரும் தன் மாமா கிரிகாலனுடன் (வடிவேலு) தங்குகிறான். அதே பொருட்காட்சியில் அவர்களுக்குப் போட்டியாக கடற்கன்னியாக வேடமிட்டு தொழில் செய்துவருபவள் வள்ளி (ரீமாசென்). சக்தியும் வள்ளியும் ஒருவரையொருவர் விரும்புகின்றனர்.\n\nஇதே சமயம் வெவ்வேறு இடங்களில் நடக்கும் கொலைகளைப் புலனாய்வு செய்யும் காவல் அதிகாரிக்கு (பாக்கியராஜ்) அந்தக் கொலையாளியின் புகைப்படம் கிடைக்கிறது. அந்தப் புகைப்படத்தில் இருக்கும் கொலையாளியின் உருவம் சக்தியைப் போல இருப்பதால் நிரபராதியான சக்தி கைது செய்யப்படுகிறான். தான் செய்த கொலைகளுக்கு ஒரு நிரபராதி கைது செய்யப்பட்டதை அறியும் கண்ணன், (மாதவன் 2) கிரிகாலன் மற்றும் வள்ளியின் உதவியுடன் சக்தியைக் காப்பாற்றுகிறான். தான் அந்த கொலைகளைச் செய்ததற்கான காரணத்தைக் கூறுகிறான்.\n\nகண்ணனின் குடும்பத்தினர் அனைவரும் அவன் காதலி ஜோதி (அனுஷ்கா) உட்பட ஒரு திருமண மண்டபத்தில் நடைபெறும் தீவிபத்தில் இறக்கின்றனர். அந்த விபத்திலிருந்து தப்பிக்கும் கண்ணன் தன் பார்வையை இழக்கிறான். ஆனால் நடந்தது விபத்தல்ல தங்களின் எதிரிகள் திட்டமிட்டு செய்த கொலை என்று அறியும் கண்ணன் அதற்குக் காரணமானவர்களைக் கொன்று பழிதீர்க்கிறான்.\n\nகண்ணன் செய்வது சட்டப்படி தவறாக இருந்தாலும் அவன் பக்கம் இருக்கும் நியாயத்தை உணரும் சக்தி அவனுக்கு உதவ முடிவுசெய்கிறான். இருவரும் சேர்ந்து எதிரிகளை அழித்தார்களா? என்பதே முடிவு.\n\n\nSection::::தயாரிப்பு.\nஅனுஷ்கா இப்படத்தின் மூலம் தமிழில் அறிமுகமானார்.\n\n1993 இல் ரசினிகாந்த் தயாரிப்பு மற்றும் நடிப்பில் வெளியான வள்ளி திரைப்படத்தின் கதாநாயகன் ஹரிராஜ் இப்படத்தில் வில்லனாக நடித்தார்.\n\nSection::::இசை.\nபடத்தின் இசையமைப்பாளர் டி. இமான். பாடலாசிரியர்கள் பா. விஜய் மற்றும் தபுசங்கர்.\n\n"}
{"id": "434641", "url": "https://ta.wikipedia.org/wiki?curid=434641", "title": "முடிவில்லா ஆரம்பம் (தொலைக்காட்சி தொடர்)", "text": "முடிவில்லா ஆரம்பம் (தொலைக்காட்சி தொடர்)\n\nமுடிவில்லா ஆரம்பம் () என்பது 2014-2014 காதல் திர்லர் தமிழ் தொலைக்காட்சி தொடராகும். இது வேந்தர் தொலைக்காட்சிமில் ஒளிபரப்பப்பட்டது. \n\nஇந்திய சீர் நேரம் 8.00 மணி இரவில் ஒளிபரப்பப்பட்டது. \nஇதனை நவீன் கிருஷ்ணன் மற்றும் கே. ரங்கராஜ் இயக்கியுள்ளனர்.\n\n"}
{"id": "434644", "url": "https://ta.wikipedia.org/wiki?curid=434644", "title": "விக்னேஷ்வர்", "text": "விக்னேஷ்வர்\n\nவிக்னேஷ்வர் என்பது 1991 இல் வெளிவந்த இந்திய தமிழ் திரைப்படம் ஆகும். ஆர். ரகு இயக்கியுள்ளார். கார்த்திக், குஷ்பூ மற்றும் ராதாரவி ஆகியோர் முக்கிய கதாபாத்திரங்களில் நடித்திருக்கின்றனர்.\n\n1991 இல் வெளிவந்த தமிழ் பாடல்களுக்கு சங்கீத ராஜன் இசையமைத்துள்ளார் .\n\n\nSection::::இசை.\nஇத்திரைப்படத்திற்கு சங்கீதராஜன் இசையமைத்துள்ளார்.\n"}
{"id": "434646", "url": "https://ta.wikipedia.org/wiki?curid=434646", "title": "தங்கக்கிளி", "text": "தங்கக்கிளி\n\nதங்கக்கிளி (\"Golden Parrot\") என்பது 1993 இல் வெளிவந்த இந்திய தமிழ் திரைப்படம் ஆகும். இதனை இராஜவர்மன் இயக்கியுள்ளார். இதனை ஜி. சுப்பிரமணியன் தயாரித்துள்ளார்.\n\nமுரளி, சுதாராணி , விஜயகுமார் மற்றும் சனகராஜ் போன்றோர் நடித்துள்ளனர்.\n\nஇளையராஜா இசையமைத்துள்ளார்.\n\n"}
{"id": "434648", "url": "https://ta.wikipedia.org/wiki?curid=434648", "title": "ஈசனூர் பிரம்மபுரீசுவரர் கோயில்", "text": "ஈசனூர் பிரம்மபுரீசுவரர் கோயில்\n\nஈசனூர் பிரம்மபுரீசுவரர் கோயில் நாகப்பட்டினம் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nநாகப்பட்டினம்-திருத்துறைப்பூண்டி சாலையில் கீழையூரை அடுத்துள்ள மேலை ஈசனூரில் கோயில் உள்ளது. \n\nSection::::இறைவன்,இறைவி.\nஇங்குள்ள இறைவன் பிரம்மபுரீசுவரர் ஆவார். இறைவி சுகந்த குந்தளாம்பிகை ஆவார். \n\nSection::::அமைப்பு.\nசிறிய கோயில். இறைவனும் இறைவியும் பக்கத்தில் ஒருசேர காணப்படுகின்றனர். \n"}
{"id": "434649", "url": "https://ta.wikipedia.org/wiki?curid=434649", "title": "சுதாராணி", "text": "சுதாராணி\n\nஜெயசிறீ (பிறப்பு 14 ஆகஸ்டு 1973)என்பவர் இந்திய திரைப்பட நடிகையாவார். இவரை சுதாராணி என அறிவோர்.\n\nதமிழ், கன்னட, தெலுங்கு திரைப்படங்களில் நடித்துள்ளார்.\n\nஇவர் மூன்று வயதில் பிஸ்கட் நிறுவனத்திற்கு குழந்தை நட்சத்திரமாக அறிமுகமானார். அதன் பின் 1978 இல் கில்லாடி கிட்டு திரைப்படத்தில் நடித்தார்.\n"}
{"id": "434658", "url": "https://ta.wikipedia.org/wiki?curid=434658", "title": "இவானின் காணாமல்போன நூலகம்", "text": "இவானின் காணாமல்போன நூலகம்\n\nமாஸ்கோவின் காலாணமல்போன நூலகம் அல்லது தங்க நூலகம் (The Lost Library of the Moscow Tsars also known as the \"Golden Library,\") என்பது பதினாறாம் நூற்றாண்டில் உருசியாவின் மன்னரான மூன்றாம் இவனால் உருவாக்கப்பட்ட ஒரு நூலகம் ஆகும். இது நான்கானம் இவான் நூலகம் என்றும் அழைக்கப்படுகிறது. இந்த அரிய நூலகமானது கான்ஸ்டன்டிநோபிள் மற்றும் அலெக்சாந்திரியாவின் நூலகங்களில் இருந்த அரிய கிரேக்க, இலத்தீன், மற்றும் எகிப்திய படைப்புகளையும், இரண்டாம் நூற்றாண்டைச் சேர்ந்த சீன நூல்கள் மற்றும் நான்காம் இவானின் கையெழுத்துப்பிரதிகள் போன்றவற்றைக் கொண்டிருந்ததாக கருதப்படுகிறது. இந்த நூலகமானது வரலாற்று சிறப்புமிக்க கிரெம்லின் அரண்மனையின் நிலவறையில் பெட்டகங்களில் வைக்கப்பட்டிருந்தது. இதை புதையல் வேட்டைக்காரர்கள், உருசியாவின் முதலாம் பேதுரு , பிரான்சின் முதலாம் நெப்போலியன். போன்றவர்கள் ஆர்வமாக தேடியதற்கு சான்றுகள் உள்ளன. உருசிய மன்னர் நான்காம் இவான் காலத்தில் இந்த நூலகம் குறித்த செவிவழிக் கதைகள் வளர்ந்தன. மறைவிடத்தில் இருந்த இந்த நூலகத்தைக் எதிரிகள் யாராவது கண்டுபிடித்து நெருங்கினால் அவர்களது கண் பார்வை பறிபோய்விடும்படி நான்காம் இவான் ஏற்பாடு செய்திருந்தார் என்றும், நூலகத்தில் இருந்த பழங்காலத்தைய பல்வேறு மொழி நூல்களை, அதில் உள்ளதாக கருதப்பட்ட கண்கட்டு வித்தைகளை அறிவதற்காக அறிஞர்களைக் கொண்டு உருசிய மொழியில் மொழிமாற்றம் செய்யும் பணியையும் இவான் மேற்கொண்டார் என்பது போன்ற கதைகள் நிலவின.\n\nSection::::வரலாறு.\nஇந்த நூலகம் குறித்த பழைய குறிப்பானது 1518 ஆண்டைச் சேர்ந்த \"The Tale of Maxim the Philosopher\" என்ற நூலில் உள்ள குறிப்பு ஆகும். மாக்சிமஸ் தி கிரீக் என்று பரவலாக அறியப்பட்ட கிரேக்கத் துறவியான மைக்கேல் திரிப்பொலிஸ் மிக்கிமஸ் என்பவர் உருசியாவுக்கு அனுப்பப்பட்டார். திரிப்போலிஸ் ஒரு நற்பெயருள்ள, அறிஞர் மற்றும் மொழிபெயர்பாளர் ஆவார். இவர் தாவீதின் தோத்திரப்பாடல் திரட்டு ( Psalter) போன்றவற்றை உருசிய மொழியில் மொழிபெயர்த்தவர். இவர் அப்போது உருசிய மன்னரான மூன்றாம் இவானின் மகனான் இளவரசன் மூன்றாம் வாசிலியை சந்தித்தார்.   இவர்களின் சந்திப்பின்போது \"எண்ணற்ற பல கிரேக்க புத்தகங்களை\" மூன்றாம் வாசிலி திரிப்போலிசுக்கு காட்டினார். திருப்போலிசின் சமகாலத்தவரான உருசியர் மைக்கேல் என்பவர் திருப்போலிஸ் வரலாறு குறித்து \"The Tale of Maxim the Philosopher\" என்ற நூலை எழுதினார். இந்த நூலில் மூன்றாம் வாசிலி மற்றும் திருப்போலிசுக்கு இடையில் நடந்த சந்திப்பு குறித்து விவரித்துள்ளார். அச்சந்திப்பின்போது கிரேக்கத்தில் காணாத அளவு கிரேக்க நூல்களை திருப்போலிசுக்கு அங்கு கண்டதாக குறிப்பிட்டுள்ளார்.\n\nதிருப்போலிஸ் வாழ்கை வரலாற்று நூல் எழுதப்பட்டு என்பது ஆண்டுகள் கழித்து இந்த நூலகம் குறித்த அடுத்த குறிப்பு கிடைக்கிறது. ஜெர்மானிய சீர்திருத்தத் திருச்சபை அமைச்சரான ஜொஹான்னெஸ் வெட்டர்மனைப் பற்றி லிவோனிய எழுத்தாளர் ஃப்ரான்ஸ் நியூன்ஸ்டாட் என்பவர் எழுதியுள்ளார். அதில் உருசியாவில் ஒரு தேவாலயத்தை நிறுவி, உருசிய மன்னரான நான்காம் இவானை வெட்டர்மன் சந்தித்ததைப்பற்றி எழுதியுள்ளார். கிரெம்ளின் மாளிகையின் அடியில் நான்காம் இவன் பலவேறு ஆயுதங்களை மறைத்து வைத்திருந்ததாக கூறப்படுகிறது. 1978 ஆம் ஆண்டில் சோவியத் கட்டுமான தொழிலாளர்கள் சுரங்கப்பாதை பணியில் ஈடுபட்டபோது இவற்றில் சில ஆயுதங்களைக் கண்டறிந்தனர். நான்காம் இவானை சந்திக்க வெட்டர்மன் அழைக்கப்பட்டார். அச்சந்திப்பிப்போது அங்கு வெட்டர்மன் அங்கு எந்த ஆயுதக் குவியலையும் பார்க்கவில்லை. ஆனால் நூறு ஆண்டுக்கு மேலாக கிரெம்ளின் அரண்மனையின் உள்ளே எங்கோ ஒரு இடத்தில் உள்ள அறையில் பூட்டி பாதுகாக்கப்பட்ட பண்டைய நூல்களைப் பார்த்தார். அப்போது வெட்டர்மனுக்கு ஒரு நூலை ஆய்வுசெய்து மொழிபெயர்க்க வாய்ப்பு வழங்கப்பட்டது. ஆனால் இந்தப்பணியானது மாஸ்கோவில் நீண்டகாலம் தங்கி, கடுமையாக பணியாற்ற வேண்டிவரும் என அதை ஏற்கத் தயங்கினார். இதன்பிறகு இந்த நூல்களை தீயில் இருந்து பாதுகாக்க மீண்டும் பாதுகாப்பு பெட்டகங்களில் வைத்து பூட்டினர்.\nSection::::நூலகத்தைத் தேடுதல்.\nபத்தொன்பதாம் நூற்றாண்டின் துவக்கத்தில் எஸ்டோனியாவின் டோர்பட் பல்கலைக்கழகத்தைச் சேர்ந்த பேராசிரியர் டேப்லோவ் என்பவர், பார்னு நகரத்தின் ஆவணக் காப்பகத்தில் ‘Manuscripts Held by the Tsar’ என்ற ஆவணத்தைக் கண்டெடுத்தார். அதாவது உருசிய மன்னர்கள் அந்த நூலகத்தில் வைத்திருந்த புத்தகங்களின் பட்டியலைச் சொல்லும் ஆவணம் அது. அதை அங்கேயே பத்திரமாக வைத்த டேப்லோவ், வெளியே சென்று வேறு சில ஆய்வாளர்களை அழைத்து வந்தார். மீண்டும் வந்து பார்த்தபோது அந்த ஆவணம் மர்மமாகக் காணாமல் போயிருந்தது. திரும்பக் கிடைக்கவே இல்லை. முதல் முறை அந்த ஆவணத்தைப் பார்த்தபோது, டேப்லோவ் அதிலிருந்து எடுத்த சில குறிப்புகள் மட்டுமே அந்த நூலகம் இருந்ததற்கான ஒரே சான்று. இந்த குறிப்புகளின்படி அங்கு இருந்த சுமார் 800 கையெழுத்துப் பிரதிகளைப் பற்றிய தகவலைக் கொண்டிருந்தது என்பதோடு இவற்றில் சிலவானது அறியப்படாத பைசாந்திய பேரரசரால் உருசியாவிற்கு பரிசாக வழங்கப்பட்டது என அறியப்பட்டது.\n\n1834 ஆம் ஆண்டில், நிக்கோலாய் கரம்சினின் படைப்பான \"உருசிய அரசின் வரலாறு\" ஆகியவை உட்பட உருசிய வரலாறு குறித்த ஒரு தொகுப்பொன்றை பேராசிரியர் கொல்சியஸ் எழுதினார். அதில் உள்ள கரம்சினியின் கட்டுரையில் நான்காம் இவான் மற்றும் சீர்திருத்த திருச்சபை அமைச்சர் ஜொஹான்னெஸ் வெட்டர்மன் இடையிலான சந்திப்பை குறிப்பிடுகிறார்.   பேராசிரியர் கொல்சியஸ் தன் கட்டுரையில், இந்த நூலகமானது பதினேழாம் நூற்றாண்டில் போலந்தின் படையெடுப்பின் போது தீயினால் அழிந்ததாக கருதுவதாக குறிப்பிட்டார்.\n\n1890களில், ஸ்ட்ராஸ்பர்க் பல்கலைக் கழகப் பேராசிரியரான திரேமர் ஹோமரின் பாடல்கள் கொண்ட கையெழுத்துப் பிரதி ஒன்றைக் கண்டுபிடித்தார். இது உருசிய மன்னர் மூன்றாம் இவனை பைசாந்திய இளவரசி சோபிஃயா பாலோயோலினா திருமணம் செய்துகொண்டபிறகு அவர் மாஸ்கோவுக்கு கொண்டு வந்த கையெழுத்துப் பிரதிகளின் ஒரு பகுதியாக இது இருக்கலாம் எனக் கருதினார். சோஃபியாவை, ரஷ்யப் பேரரசரான மூன்றாம் இவான் 1472இல் திருமணம் செய்துகொண்டார். அவரது திருமணச் சீர் பொருட்களில் கான்சாண்டின்நோபில் நூலகம் மற்றும் அலெக்சாந்திரியா நூலகம் போன்றவற்றின் அரிய நூல்களும் இருந்தன. 1891 இல் பேராசிரியர் திரமோர் மாஸ்கோவில் பல மாதங்கள் தங்கி இருந்து இந்த நூலகத்தை கண்டுபிடிப்பதற்கான முயற்சியில் ஈடுபட்டார். கிரெம்ளின் மாளிகைக்கு அடியில் உள்ள நிலவறைகளில் இந்த நூலகம் இருக்கலாம் என்று இவர் கருதினார். 1893 இல் பேராசிரியர் ஐ. இ. ஜாபிலின் \"மாஸ்கோ கிரெம்ளின்\" இன் த அண்டர்கிரவுண்டு சேம்பர்ஸ் ஆஃப் த மாஸ்கோ கிரெம்ளின்\" என்ற ஒரு கட்டுரையை எழுதினார், அதில் நூலகம் இருந்ததாகவும், அது பதினேழாம் நூற்றாண்டில் அழிக்கப்பட்டது என்று முடிவு செய்தார். இந்தக் காலகட்டத்தில் கிரெம்ளின் மாளிகையின் அடியில் சில அகழ்வாய்வு முயற்சிகள் மேற்கொள்ளப்பட்டன.   அகழ்வாய்வில் மாளிகைக்கு அடியில் பல நிலவறைகளும், சுரங்கங்களும் இருந்தன. என்றாலும் அவை அனைத்தும் காலியாகவே இருந்தன. இதே காலத்தைச் சேர்ந்த பல உருசிய அறிஞர்கள் இப்படி ஒரு நிலவறை நூலகம் இருந்ததற்கு சான்று இல்லை என்று மறுத்தனர். \n\n"}
{"id": "434664", "url": "https://ta.wikipedia.org/wiki?curid=434664", "title": "ஏய் (திரைப்படம்)", "text": "ஏய் (திரைப்படம்)\n\nஏய் 2004 ஆம் ஆண்டு சரத்குமார், நமீதா மற்றும் வடிவேலு நடிப்பில், ஏ. வெங்கடேஷ் இயக்கத்தில் வெளியான தமிழ் திரைப்படம்.\n\nSection::::கதைச்சுருக்கம்.\nவேலு (சரத்குமார்) பழனியில் தன் தங்கையோடு மகிழ்ச்சியாக வசித்துவருகிறார். அவனது நண்பன் பழனி (வடிவேலு). வேலுவின் காதலி அஞ்சலி (நமிதா). அதே ஊரைச் சேர்ந்த ரவுடி ராகவன் (வின்சென்ட் அசோகன்), வேலுவின் தங்கைக்கு இடையூறு தருகிறான். அவனை வேலு அடித்து விடுகிறான். வேலு யார்? வேலுவின் தங்கையாக இருப்பது யார்? அவர்களின் பின்னணி என்ன? என்ற கேள்விகளோடு கடந்தகாலக் கதை காட்சிகளாக விரிகிறது.\n\nராணுவத்திலிருந்து திரும்பும் வேலு சென்னையில் காவல்துறையில் பணிபுரியும் அவனது நண்பன் முருகனின் (கலாபவன் மணி) வீட்டுக்கு வருகிறான். வேலுவின் தங்கையாக இருப்பது முருகனின் உடன்பிறந்த தங்கையாவாள். பெற்றோர்கள் இல்லாத தன் தங்கையை மிகுந்த அன்போடு வளர்த்துவருபவன் முருகன். ராணுவத்திலிருந்து திரும்பிய வேலு சில காவல் அதிகாரிகளால் அவமானப்படுத்தப்படுகிறான். எனவே தங்களைச் சுற்றி நடக்கும் குற்றங்களுக்குக் காரணமானவர்களை அவர்கள் காவல்துறையினராக இருந்தாலும் மாறுவேடத்தில் சென்று வேலுவும், முருகனும் தண்டிக்கின்றனர். இந்த ரகசியத்தைக் கண்டுபிடிக்கும் அவர்களால் பாதிக்கப்பட்ட நாச்சியார் (கோட்டா சீனிவாச ராவ்) முருகனைக் கொன்றுவிடுகிறான். முருகனின் தங்கையைத் தன் தங்கையாக ஏற்றுக்கொண்டு நாச்சியாரிடமிருந்து தப்பி தலைமறைவாக பழனியில் இருவரும் வசித்துவருகின்றனர். அவர்கள் இருக்கும் இடத்தைக் கண்டறியும் அவர்களது எதிரிகள் பழனிக்கு வருகின்றனர்.\n\nஇறுதியில் வென்றது வேலுவா? அவன் எதிரிகளா? என்பதே முடிவு.\n\n\nSection::::இசை.\nபடத்தின் இசையமைப்பாளர் சிறீகாந்த் தேவா. பாடல் வெளியீடு டிவோ.\n\nSection::::வெளியீடு.\nதயாரிப்பாளரின் நிதி நெருக்கடி காரணமாக 4 மாதங்கள் தாமதமாக படம் வெளியானது.\n"}
{"id": "434670", "url": "https://ta.wikipedia.org/wiki?curid=434670", "title": "முதலாம் செர்கஸ்", "text": "முதலாம் செர்கஸ்\n\nமுதலாம் செர்கஸ் (பிறப்பு:கிமு 519 – இறப்பு: கிமு 465) (Xerxes I) மகா செர்கஸ் என்றும் அழைக்கப்படும் இவர் முதலாம் டேரியசின் மகன் ஆவார். அகாமனிசிய பேரரசின் ஐந்தாம் பேரரசர் ஆவார். இவர் அகாமனிசியப் பேரரசை கிமு 486 முதல் கிமு 465 வரை ஆண்டார். இவரது தலைநகரம் பெர்சப்பொலிஸ் ஆகும். யூதர்களின் பழைய எற்பாட்டின் எஸ்தர் நூலில் இப்பேரரசரை \"அகாசுரர்ஸ்\" எனக்குறிப்பிட்டுள்ளது. மேலும் இவரது யூத மனைவி எஸ்தர் ஆவார். ஒரு பாரசீகப் படைத்தலைவரிடமிருந்து, யூத மக்களை காப்பாற்றிய பெருமை எஸ்தரை சாரும்.\n\nஅகாமனிசியப் பேரரசுக்கு எதிராக கிரேக்கர்கள், பண்டைய எகிப்து மற்றும் பபிலோனியா பகுதிகளில் நடைபெற்ற கலவரங்களை பேரரசர் செர்கஸ் ஒடுக்கினார். இவரது ஆட்சியில் சூசா மற்றும் பெர்சப்பொலிஸ் நகரங்கள் கட்டி முடிக்கப்பட்டது. இவரது ஆட்சிக்கு பின் படிப்படியாக அகாமனிசியப் பேரரசு வீழ்ச்சியடைத் துவங்கியது.\n\n\n\n\n"}
{"id": "434672", "url": "https://ta.wikipedia.org/wiki?curid=434672", "title": "ருமானா அகமது", "text": "ருமானா அகமது\n\nருமானா அகமது (Rumana Ahmed) 1991 மே 29 அன்று வங்காளதேசத்தின் குல்னா என்ற இடத்தில் பிறந்த துடுப்பாட்ட வீராங்கனை ஆவார். வங்காளதேச தேசிய பெண்கள் அணிக்காக தேசிய ஆட்டங்களில் ஆடி வருகிறார். இவர் ஒரு அவர் ஒரு வலது கை பந்து வீச்சாளர் மற்றும் அவர் ஒரு வலது கை மட்டையாளர் ஆவார்\n\nSection::::ஆரம்ப வாழ்க்கை மற்றும் பின்னணி.\n1991 மே 29 அன்று வங்காளதேசத்தின் குல்னா என்ற இடத்தில் பிறந்தார்\n\nSection::::தொழில்.\nSection::::ஒரு நாள் சர்வதேச விளையாட்டு.\nஅயர்லாந்து பெண்கள் துடுப்பாட்ட அணிக்கு எதிராக 2011 ஆம் ஆண்டு நவம்பர் மாதம் 26 ஆம் தேதி அகமது தன்னுடைய முதல் ஒருநாள் சர்வதேசப் போட்டியில் விளையாடினார். இந்தியாவிற்கு எதிராக 20 ஓட்டங்கள் அளித்து 4 விக்கெட்டுகளை வீழ்த்தியது இவரது சாதனையாகும்.\n\nSection::::டி 20 சர்வதேச விளையாட்டு.\nஅயர்லாந்து பெண்கள் துடுப்பாட்ட அணிக்கு எதிராக 2011 ஆம் ஆண்டு ஆகஸ்ட் மாதம் 28 ஆம் தேதி அகமது தன்னுடைய முதல் டி20 சர்வதேசப் போட்டியில் விளையாடினார். 2018 ம் ஆண்டு, வங்காளதேச அணியின் வீரராக, பெண்கள் டி20 ஆசியா கோப்பை போட்டியில் பங்கு கொண்டார். இப் போட்டியில் வங்காளதேசம் முதல் முறையாக ஆசியா மகளிர் கோப்பையை வென்றது. அதே மாதத்தில், 2018 பன்னாட்டுத் துடுப்பாட்ட அவை மகளிர் உலக டி20 தகுதி போட்டியில் விளையாட வங்காளதேச அணியில் அகமது இடம் பெற்றார்.. இந்த போட்டியில் வங்காளதேச அணியின் முன்னணி விக்கெட் வீரராக திகழ்ந்தார், ஐந்து போட்டிகளில் பத்து பேரை வெளியேற்றினார்.\n\n2018 அக்டோபரில், வெஸ்ட் இண்டீஸில் நடைபெற்ற பன்னாட்டுத் துடுப்பாட்ட அவை மகளிர் டி20 உலகக் போட்டியில் விளையாட வங்காளதேச அணியில் அவர் இடம் பெற்றார்... இப்போட்டிக்கு முன்னர் வங்காள தேச அணியின் நட்சத்திர வீரராக விளங்கினார். மேலும் இவரது விளையாட்டை அனைவரும் கவனிக்க வைத்தார்..\n\nSection::::ஆசிய போட்டிகள்.\nஅகமது சீனாவின் குவாங்சௌ நகரில் நடைபெற்ற ஆசிய விளையாட்டு போட்டிகளில் , சீனா தேசிய பெண்கள் மட்டையாட்ட அணிக்கெதிரான போட்டிகளில் வெள்ளி பதக்கம் வென்ற அணியில் உறுப்பினராக இருந்தார். ருமானா அகமது பந்து வீச்சு மற்றும் மட்டையாட்டத்தில் நன்றாக விளையாடினார்.\n\n"}
{"id": "434684", "url": "https://ta.wikipedia.org/wiki?curid=434684", "title": "பரூக் இசுப்பினோசா", "text": "பரூக் இசுப்பினோசா\n\nபரூக் இசுப்பினோசா (\"Baruch Spinoza\" ; அல்லது \"பெனடிட்டோ டி எசுப்பினோசா (Benedito de Espinosa\"; பின்னர் பெனடிக்டு டி எசுப்பினோசா (\"Benedict de Spinoza\"; 24 நவம்பர் 1632 – 21 பெப்ரவரி 1677) என்பவர் போர்த்துக்கீச செப்பார்தி இனத்தைச் சேர்ந்த ஒரு இடச்சு மெய்யியலாளர் ஆவார். அறிவொளிக் காலத்தின் ஆரம்பகால சிந்தனையாளர்களில் ஒருவராகவும், நவீன விவிலியத் திறனாய்வாளராகவும், 17-ஆம் நூற்றாண்டின் மிகச்சிறந்த பகுத்தறிவாளராகவும் கருதப்படுகிறார். சுயம் மற்றும் பிரபஞ்சத்திற்கான நவீன கருத்தாக்கங்களை உருவாக்கித் தந்த இசுபைனோசா, இரெனே தேக்கார்ட்டுடன் இடாய்ச்சிய தங்க காலம் உருவாக்கிய மிக முக்கிய மெய்யியலாளர்களில் ஒருவராக உணரப்படுகிறார்.\n\n"}
{"id": "434686", "url": "https://ta.wikipedia.org/wiki?curid=434686", "title": "பூவரசன்", "text": "பூவரசன்\n\nபூவரசன் 1996 ஆம் ஆண்டு கார்த்திக் மற்றும் ரச்சநா பானர்ஜி நடிப்பில், இளையராஜா இசையில், எம். கபார் தயாரிப்பில், கோகுல கிருஷ்ணன் இயக்கத்தில் வெளியான தமிழ் திரைப்படம்.\n\nSection::::கதைச்சுருக்கம்.\nஉக்கிரபாண்டியின் (விஜயகுமார்) மனைவிக்கு (சுஜாதா) குழந்தை பிறக்கிறது. அந்தக் குழந்தையால் தன் மனைவிக்கு ஆபத்து என்ற ஆரூடத்தை நம்பி அந்தக் குழந்தையை தன் மைத்துனர் கோவிந்திடம் (கவுண்டமணி) கொன்றுவிடுமாறு கொடுக்கிறார். கோவிந்த் குழந்தையைக் கொல்லச்சொல்லி சுடலையிடம் (சந்திரசேகர்) கொடுக்கிறார்.\n\n25 வருடங்கள் கழித்து பூவரசன் (கார்த்திக்) கோவிந்த் மூலமாக உக்கிரபாண்டி வீட்டில் வேலைக்குச் சேர்கிறான். பூவரசனும் காவேரியும் (ரச்சநா பானர்ஜி) ஒருவரையொருவர் விரும்புகின்றனர். ஒருநாள் சேனாதிபதியின் (ராதாரவி) உயிரைக் காப்பாற்றும் பூவரசன் அவரின் அன்புக்குரியவனாகிறான்.\n\nசேனாதிபதியின் மகன் சின்ராசுவும், உக்கிரபாண்டியின் மகள் சுந்தரியும் காதலிக்கிறார்கள்.பெற்றவர்கள் அவர்களுக்குத் திருமணம் செய்து வைக்க சம்மதித்தாலும், சேனாதிபதி தான் உக்கிரபாண்டியால் முன்பு அவமானப்படுத்தப்பட்டதற்குப் பழி வாங்க இந்த சந்தர்ப்பத்தைப் பயன்படுத்துகிறார். அதை உக்கிரபாண்டி மறுக்க திருமணம் நின்றுவிடுகிறது. அவர்களுடைய திருமணத்தை பூவரசன் நடத்தி வைக்கிறான்.\n\nஇதைக் குற்றமாகக் கருதும் கிராமத்துப் பெரியவர்கள் பூவரசன் \"பூமி பூஜை\" எனும் அக்கிராமத்தில் கொடுக்கப்படும் தண்டனைச் சடங்கிற்கு உட்பட உத்தரவிடுகின்றனர். அதே சமயம் சுடலையை சந்திக்கும் கோவிந்த், சுடலை தான் கொடுத்தக் குழந்தையைக் கொல்லவில்லை என்பதையும் அந்த குழந்தைதான் பூவரசன் என்ற உண்மையையும் அறிந்துகொள்கிறான். உக்கிரபாண்டியைக் கொல்ல சேனாதிபதி அனுப்பும் ஆட்களிடமிருந்து அவர்களைக் காப்பாற்றும் பூவரசன் இறுதியில் துப்பாக்கிக்குண்டுக்குப் பலியாகிறான்.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர் வாலி.\n"}
{"id": "434715", "url": "https://ta.wikipedia.org/wiki?curid=434715", "title": "கார்டு லைன், தமிழ்நாடு", "text": "கார்டு லைன், தமிழ்நாடு\n\nகார்டு லைன் அல்லது நேர்வழியானது தமிழ்நாட்டின் விழுப்புரம் சந்திப்பு மற்றும் திருச்சி சந்திப்பு இரண்டையும் இணைக்கிறது. இது சென்னை எழும்பூர் மற்றும் திருச்சியை இணைக்கும் குறுகிய பாதை ஆகும். இந்த ரயில் பாதை முதன்மை வழித்தடத்தினை விட 40 கி. மீ., குறைவானது.\n\nSection::::வரலாறு.\n1927 வரை, விழுப்புரம் சந்திப்பு மற்றும் திருச்சி சந்திப்பு ஆனது முதன்மை வழித்தடம் மூலமே இணைக்கப்பட்டிருந்தன, மேலும் இது கும்பகோணம் மற்றும் மாயவரம் வழியே தொலைவு கடந்து சென்றது. எனவே, குறுகிய பாதையின் தேவை எழுந்தது, அதனால் 22 ஆகஸ்ட் 1927ல், ஒரு புதிய ரயில் பாதை கட்டுமானமானது விருத்தாசலம் சந்திப்பு வழியாக பகுதி பகுதியாக ஆரம்பிக்கப்பட்டது. ஆரம்பத்தில், இந்த நீட்டிப்பு விழுப்புரம் சந்திப்பு மற்றும் விருத்தாசலம் இடையே நிறைவுசெய்யப்பட்டு, 1 டிசம்பர் 1927ல் திறக்கப்பட்டன, ஸ்ரீரங்கம் - கோல்டன் ராக் நீட்டிப்பு 22 ஆகஸ்ட் 1927முதல், பிச்சையாண்டார்கோவில் - ஸ்ரீரங்கம் நீட்டிப்பு 12 டிசம்பர் 1927 முதல் திறக்கப்பட்டன. மேலும் முழுப்பாதையும் 1 பிப்ரவரி 1929முதல் செயற்படத் தொடங்கியது. இந்த வழித்தடம் மூலம் சென்னை - கொழும்பு பயணக் கால அளவை சுமார் நான்கு மணி நேரம் படிப்படியாக குறைக்கப்பட்டது.\n\nSection::::பாதை மாற்றங்கள்.\nமீட்டர் கேஜ் பாதை முதல் அகலப்பாதை மாற்றம் 1992-93ல் ஆரம்பிக்கப்பட்டு, செப்டம்பர் 1998ல் நிறைவுப்பெற்றது.\n\nSection::::மின்மயமாக்கல்.\n2010ல் மின்மயமாக்கல் நிறைவுபெற்றது.\n\nஇந்த வழித்தடம் மிகஅதிகமான போக்குவரத்தினை கொண்டுள்ளது மேலும் இது சுமார் 30 பயணிகள் மற்றும் 56 எக்ஸ்பிரஸ் ரயில்கள்களை, குறிப்பாக இரவின்பொழுது கூடுதலாக சரக்கு ரயில்களையும் தினமும் கையாளுகிறது.\n\nதென் தமிழ்நாடு செல்லும் பல ரயில்கள் கார்டு வழித்தடம் வழியே சென்றபோதும், திருச்சி மற்றும் விழுப்புரம் இடையே 'A' தர நிலையங்கள் கிடையாது.\n\nSection::::சரக்கு சேவைகள்.\nஇந்த வழித்தடத்தில் எண்ணற்ற தொழில் நிறுவனங்கள் உள்ளன. அவை மத்திய பட்டறை (Golden Rock), திருச்சி, பெரம்பலூர் மற்றும் அரியலூரிலுள்ள சிமெண்ட் மற்றும் ஜிப்சம் தொழிற்சாலைகள், மற்றும் விழுப்புரம் மற்றும் விருதாச்சலத்திலுள்ள சர்க்கரை தொழிற்சாலைகள். இவையாவும் தங்கள்அருகிலுள்ள ரயில் நிலையங்கள், தளவாடங்கள் மற்றும் போக்குவரத்தினை பயன்படுத்துகின்றன.\n\n"}
{"id": "434729", "url": "https://ta.wikipedia.org/wiki?curid=434729", "title": "டிராவிட் அங்கில்", "text": "டிராவிட் அங்கில்\n\nடிராவிட் அங்கில் என்பது 1992 இல் வெளிவந்த தமிழ் திரைப்படம் ஆகும்.‌ எல். வாசு இப்படத்தை இயக்கியுள்ளார். ஆதித்தியன் இப்படத்தில் இசை அமைத்துள்ளார்.\n\nஆனந்த் ராஜ் (நடிகர்), சிவா, சிவரஞ்சனி, ரேகா மற்றும் ஸ்ரீதேவி விஜயகுமார் போன்றோர் முக்கிய கதாப்பாத்திரத்தில் நடித்திருந்தனர்.\n\n"}
{"id": "434737", "url": "https://ta.wikipedia.org/wiki?curid=434737", "title": "டமால் டுமீல்", "text": "டமால் டுமீல்\n\nடமால் டுமீல் (Damaal Dumeel) 2014இல் வெளிவந்த தமிழ் திரைப்படம். இதை இயக்கியவர் சிறீ. இப் படம் சி. ஜெ. ஜெயக்குமாரால் தயாரிக்கப்பட்டது. இதில் வைபவ் மற்றும் ரம்யா நம்பீசன் முக்கிய கதாபாத்திரத்திலும், சாயாஜி சிண்டே மற்றும் கோட்டா சீனிவாச ராவ் துணை கதாபாத்திரத்திலும் நடித்துள்ளனர். இத் திரைப்படம் ஏப்ரல் 18, 2014இல் வெளியிடப்பட்டு மக்களிடையே நேர்மறையான வரவேற்பை பெற்றது. இப் படம் \"தனா தன்\" என்கிற பெயரில் தெலுங்கு மொழியில் டப்பிங் செய்யப்பட்டு 2016இல் வெளிவந்தது.\n\nSection::::கதை.\nமணிகண்டன் (வைபவ்) தகவல் தொழில்நுட்பத் துறையில் பணி புரியும் ஒரு இளைஞன். பணம் அவனது வாழ்க்கையில் மிக முக்கியமானதொன்றாக இருக்கிறது. தனது சகோதரியின் திருமணம் மற்றும் தன் தாயை மகிழ்ச்சியுடன் வைத்துக்கொள்வதே அவனது கனவாக இருக்கின்றது. அவனுக்கு மீரா (ரம்யா நம்பீசன்), என்கிற காதலி இருக்கிறாள். இவர்களுடன் தனது வாழ்க்கை மிகவும் சிறப்பாக இருக்கும் என எண்ணுகிறான். திடீரென்று, மணிகண்டனுக்கு வேலை பறிபோனதால் அவனது வாழ்க்கை தலைகீழாக மாறியது. ஒரு நாள், தவறுதலாக ரூபாய் 5 கோடி அடங்கிய பணப்பெட்டி மணிகண்டன் வீட்டிற்கு வந்தது. இது இளவரசு (கோட்டா சீனிவாச ராவ்) மற்றும் காமாட்சி சுந்தரத்திற்கும் (சாயாஜி சிண்டே) \nஇடையே நடந்த பங்குப்பிரிவில் கிடைத்த பணத்தின் ஒரு பகுதியாகும். மணிகண்டன் பணத்தை எடுத்துக்கொண்டு வெளிநாட்டிற்கு தப்பிச்சென்று புது வாழ்க்கையை தொடர எண்ணினான். ஆனால் புலியின் வாலை பிடித்த மாதிரி தான் வசமாக கயவர்களிடம் அகப்பட்டுக் கொண்டதை அறிந்தான். பிறகு நடக்கும் சம்பவங்கள் கதையின் முடிவாகிறது.\n\n\nSection::::வெளியீடு.\nஇத் திரைப்படம் ஏப்ரல் 18, 2014இல் வெளியிடப்பட்டது. சிபி தனது விமர்சனத்தில் \"டமால் டுமீல்\" சிறந்த பொழுதுபோக்கு திரைப்படம் என்றும் அறிமுக இயக்குநர் சிறீ விறுவிறுப்பான காட்சிகளை திறம்பட செய்திருக்கலாம் என்றும் எழுதியுள்ளார். M Suganth of \"தி டைம்ஸ் ஆஃப் இந்தியா\"வின் நிருபரான எம். சுகந்த் இப்ப்டத்திற்கு 5க்கு 3 மதிப்பெண்கள் வழங்கியதோடு அறிமுக இயக்குநரின் நல்ல முயற்சி என்று குறிப்பிட்டுள்ளார். மேலும் \"இந்தோ - ஆசியன் நியூஸ் சர்வீஸ்\" இப் படத்திற்கு 5க்கு 3 என்கிற தகுதியும் பொழுதுபோக்கு நிறைந்த மசாலா திரைப்படம் என்று கூறியுள்ளது.\n\nSection::::இசை.\nஇப் படத்திற்கு இசை அமைத்தவர் தமன் (இசையமைப்பாளர்).\n"}
{"id": "434739", "url": "https://ta.wikipedia.org/wiki?curid=434739", "title": "பினகோல் இணைப்பு வினை", "text": "பினகோல் இணைப்பு வினை\n\nSection::::வினை வழிமுறை.\nஇந்த வினையின் முதல் படியானது, ஒரு கார்போனைல் தொகுதியானது மக்னீசியம் போன்ற ஒடுக்கும் வினைக்காரணியினால் ஒரு எலக்ட்ரான் ஒடுக்கத்திற்குட்பட்டு கீட்டைல் தனி உறுப்பு எதிரயனித் தொகுதியாக மாற்றப்படுவதாகும். இரண்டு கீட்டைல் தொகுதிகள் ஒரு பிணைப்பு வினையில் ஈடுபட்டு அருகருகாமையில் உள்ள டையாலைத் (இரண்டு ஐதராக்சில் தொகுதிகளும் புரோட்டான் நீக்கம் செய்யப்பட்டவை) தருகின்றன. நீர் அல்லது மற்றொரு புரோட்டான் ஈனியைச் சேர்ப்பது டையாலைத் தருகிறது. மக்னீசியத்தை இலத்திரன் ஈனியாகக் கொண்டிருக்கும் வினையில் தொடக்க விளைபொருளாளது 5-உறுப்பு வளைய சேர்மமாகும். இச்சேர்மத்தில் இரண்டு ஆக்சிசன் அணுக்களுகம் ஆக்சிசனேற்றம் செய்யப்பட்ட Mg அயனியோடு ஈந்திணைப்பிணைப்பில் உள்ளன. இந்த அணைவுச் சேர்மமும், நீரினால் சிதைந்து மெக்னீசியம் ஐதராக்சைடை உருவாக்குவதில் முடிவடைகிறது. பினகோல் இணைப்பு வினையானது பினகோல் மறுஒழுங்காக்கும் வினையால் பின்தொடரப்படுகிறது. இதை ஒத்த வினையான மெக்முர்ரே வினையானது, டைட்டானியம்(III) குளோரைடு அல்லது டைட்டானியம்(IV) குளோரைடு ஆகியவை ஒரு ஒடுக்கியின் உடன் வினைப்பட்டு உலோக-டையால் அணைவுச்சேர்மத்தை உருவாக்கும் வினையை பயன்படுத்திக் கொள்கிறது. இந்த வினையானது கூடுதலாக, ஒரு ஆல்க்கீனைத் தரும் பொருட்டு ஆக்சிசன் நீக்க வினைப்படி ஒன்றையும் கொண்டுள்ளது.\nSection::::வாய்ப்பளவு.\nபென்சால்டிகைடானது பினகோல் இணைப்பில் ஒளிவேதியியல் வினை மூலமாகவோ அல்லது வனேடியம்(III) குளோரைடு அல்லது அலுமினிய உலோகத்தை ஒடுக்கியாப் பயன்படுத்துவதன் மூலமாகவோ ஈடுபடுகிறது. நீரில், அறை வெப்பநிலையில் நடைபெறக்கூடிய இந்த பலபடித்தான வினையானது, மூன்று நாட்களுக்குப் பிறகு வேற்றொளிமாற்றிய சேர்மம் (dl) மற்றும் உடனிசைவு மாற்றிய சேர்மம் (meso) ஆகியவை 56:44 என்ற இயைபில் 72% அளவிற்கு விளைபொருட்கள் கிடைக்கிறது.\n"}
{"id": "434750", "url": "https://ta.wikipedia.org/wiki?curid=434750", "title": "சூசி பேட்ஸ்", "text": "சூசி பேட்ஸ்\n\nசுசானா வில்சன் பேட்ஸ் (Suzannah Wilson Bates) 1987 செப்டம்பர் 16 அன்று (துனெடின்) நகரில் பிறந்தார். இவர் நியூசிலாந்து தேசிய மகளிர் மட்டையாட்ட அணியின் முன்னாள் தலைவராக இருந்தார். ஒட்டாகா ஸ்பார்க்ஸ் அணிக்காக மாநில அளவிலான போட்டிகளிலும், சதர்ன் வைப்பர்ஸ் மகளிர் மட்டையாட்ட போட்டிகளிலும், மற்றும் தேசிய அணிக்காகவும் விளையாடினார். தற்போது நியூசிலாந்து மகளிர் மட்டையாட்ட அணிக்கு அதிகபட்ச ஓட்டங்கள் மற்றும் மிக உயர்ந்த மட்டையாட்ட சராசரியைக் கொண்டுள்ளார். 2013 ஆம் ஆண்டு பன்னாட்டுத் துடுப்பாட்ட அவை மகளிர் சர்வதேச ஒருநாள் மட்டையாட்ட வீரர் விருதை வென்றார். 2015இல் பேட்ஸ் மீண்டும் பன்னாட்டுத் துடுப்பாட்ட அவை மகளிர் ஒரு நாள் சர்வதேச போட்டி மற்றும் டி 20 போட்டிகளில் விருதினை வென்றார்.\n\nSection::::கூடைப்பந்து.\nகோடைக்கால ஒலிம்பிக் விளையாட்டுப் போட்டிகளில் நியூசிலாந்து மகளிர் கூடைப்பந்து போட்டியில் பங்கேற்றார். சூசி பேட்ஸ் ஆஸ்திரேலியாவின் மகளிர் கூடைப்பந்து போட்டிகளில் 2007 முதல் 2008 வரை 24 போட்டிகளில் தொழில்முறை விளையாட்டு வீரராக விளையாடினார். \nSection::::மட்டையாட்டம்.\nநியூசிலாந்து தேசிய மகளிர் துடுப்பாட்ட அணியில் விளையாடி 2018 ஜூன் 8 அன்று சர்வதேச ஒருநாள் போட்டிகளில் அயர்லாந்து அணிக்கு எதிராக 151 ஓட்டங்கள் எடுத்ததன் மூலம் நூறு ஓட்டங்களை 10 வது தடவையாக கடந்தார். அதே போட்டியில், நியூசிலாந்து மகளிர் ஒரு நாள் மட்டையாட்ட போட்டிகளில் அதிக ஓட்டங்கள் எடுத்த வீரராக ஆனார், டெப்பி ஹாக்லே எடுத்திருந்த மொத்தம் ஓட்டங்களான 4,064 ஓட்டங்களை கடந்தார். 2018 ஆம் ஆண்டு ஜூன் மாதம் 20 ஆம் தேதி, தென்னாப்பிரிக்காவுக்கு எதிரான இங்கிலாந்து பெண்கள் முத்தரப்பு டி20 போட்டியில் பாட்ஸ் முதல் சதத்தை அடித்தார். அதே போட்டியில் சார்லட் எட்வர்ட்சு' என்பவரது சாதனையான 2,605 ஓட்டங்களை கடந்து அதிக ஓட்டங்களை எடுத்த வீரராக விளங்கினார். இதே தொடரின் ஆறாவது போட்டியில் விளையாடியதற்குப் பின்னர், ஜென்னி கன் என்பவரின் சாதனைக்குப் பிறகு நூறு போட்டிகளைக் கடந்த இரண்டாவது வீரராக திகழ்கிறார்.\n\nஆகஸ்ட் 2018, இவர் நியூசிலாந்து பெண்கள் மட்டையாட்ட அணியில் அயர்லாந்து மற்றும் இங்கிலாந்திற்கு சுற்றுப்பயணம் செய்தார். 2018 செப்டம்பரில், நியூசிலாந்து மட்டையாட்ட நிர்வாகம் இவருக்கு பதிலாக ஆமி சாட்டர்வொயிட்டை அணித்தலைவராக நியமித்தது. 2018 அக்டோபரில், மேற்கிந்திய தீவுகளில் நடைபெற்ற பன்னாட்டுத் துடுப்பாட்ட அவை மகளிர் உலக டி20 போட்டியில் நியூசிலாந்தின் அணியில் அவர் இடம் பெற்றார். இந்தப் போட்டிகளில் அனைவராலும் கவனிக்கப்படும் ஒரு வீரராக இருந்தார். இந்த போட்டிகளுக்கிடையே சர்வதேச டி 20 துடுப்பாட்டத்தில் 3000 ஓட்டங்களை கடந்த முதல் வீர்ராக இருந்தார். இப்ப்போட்டிகளில் நியூலாந்து அணியில் விளையாடிய வீரர்களில் அதிகபட்ச ஓட்டங்களை இவர் எடுத்திருந்தார். இவர் நான்கு போட்டிகளின் மூலம் 161 ஓட்டங்கள் எடுத்து இதைச் சாதித்தார். போட்டி முடிவடையும் போது பன்னாட்டுத் துடுப்பாட்ட அவையினால் ஒரு சிறந்த வீரராக அங்கீகரிக்கப்பட்டார். 2018 நவம்பரில், அடிலெய்ட் ஸ்டிரைக்கர்ஸ் அணியில் இடம் பெற்றார்.\n\n\n"}
{"id": "434752", "url": "https://ta.wikipedia.org/wiki?curid=434752", "title": "அதிதி (திரைப்படம்)", "text": "அதிதி (திரைப்படம்)\n\nஅதிதி (Athithi) 2014இல் பரதன் இயக்கத்தில் 2014இல் வெளிவந்த அதிரடித் தமிழ் திரைப்படம ஆகும் இதில் நிகேஷ் ராம், நந்தா, மற்றும் அனன்யா ஆகியோர் முன்னணி பாத்திரத்தில் நடித்திருந்தனர். இவர்களுடன் தம்பி ராமையா, வி. வி. பிரசன்னா, வர்ஷா மற்றும் சென்றாயன் போன்றோரும் நடித்திருந்தனர். இப்படம் 2010இல் அனூப் மேனன் இணைந்து எழுதி மலையாளத்தில் வெளிவந்த \"காக்டெயில்\" என்ற படத்தின் மறு ஆக்கமாகும். இதுவும் \"பட்டர்பிளை ஆன் எ வீல்\" என்றத் திரைப்படத்தின் மறு ஆக்கமாகும். இத்திரைப்படம் 2014 ஜூன் 27 அன்று வெளிவந்தது. இன்றைய உலகின் அவசியங்களின் பட்டியலில் திருப்திகரமான ஒரு வேலையில் தொடங்கி, மேலும் கை நிறைய பணம் சேர்த்து வைப்பதில் முடிவடைகிறது. ஆடம்பரமான வாழ்க்கையை வாழும் ஒரு மகிழ்ச்சியான குடும்பம் , அது முடிந்தவுடன், சாதராண ஒரு நாளானது எவ்வாறு கிடைக்கும்? அனைத்தையும் இழந்து விட்ட பிறகு? அத்தி அவ்வாறாக வெற்றிகரமான மற்றும் உறுதியான இளைஞனின் வாழ்க்கையில் ஏற்படும் மாற்றங்களை சொல்லும் படமாகும். \"கில்லி\" , \"தில்\" மற்றும் \"தூள் போன்ற வெற்றிகரமான படங்களின் கதைகளை அளித்த பரதனின் இரன்டாவது முயற்சியாகும், \"அத்தி\" ஒரு எளிய மனிதன் வாழ்க்கையில் ஏற்படும் அதிரடித் திருப்பத்தைத் சொல்கிறது.\n\nSection::::கதை.\nமதியழகன் (நந்தா) ஒரு முன்னணி சொத்து விளம்பர நிறுவனத்தில் மிகவும் வெற்றிகரமான மேலாளராக பணியாற்றுகிறார். வாசுகியை (அனன்யா) திருமணம் செய்து கொண்டு பவி என்ற ஐந்து வயது மகளுடன் மகிழ்ச்சியாக வாழ்ந்து வருகிறான். ஆடம்பரமான ஒரு வீடு, நல்ல ஊதியம் , ஆதரவான முதலாளி மற்றும் மகிழ்ச்சியான குடும்பம் மகிழ்ச்சியான வாழ்க்கை இந்த சகாப்தத்தில் பெரும்பாலான மக்களுக்கு மிக அதிகமான கனவு இதுதான். ஆனால் ஒரு நாள் மாறும் போது?. மதியழகன் மற்றும் வாசுகி இருவரும் ஒரு வார இறுதியை மகிழ்வுடன் கொண்டாடி வருகின்றனர். அப்போது மர்மமான அந்நியன் அவர்களது குழந்தை பவியை துப்பாக்கி முனையில் பிணைக் கைதியாக வைத்து தனது விருப்பத்திற்கு அடிபணிய அவர்களை அச்சுறுத்த தொடங்குகிறான் அவர்களிடமுள்ள பணத்தை அடைய நினைக்கிறான். மதியழகன் தன்னிடம் உள்ள அனைத்தையும் அவனிடம் இழக்கிறான். அடுத்து, அவன் தனது நிறுவனத்தின் உயர்மட்ட இரகசியங்களை போட்டியாளருக்கு தெரிவிப்பதன் மூலம் தனது வாழ்க்கையையும் இழக்கிறான். தம்பதிகள் தங்கள் சிறிய மகளின் வாழ்க்கைக்காக எல்லாவற்றையும் இழக்க முனைகிறார்கள். அதே காரணத்திற்காக, அவர்கள் காவல் துறையில் புகார் செய்யாமல் இருக்கிறார்கள் அவர்கள் தங்கள் இலக்கிலிருந்து மிகவும் விலகி போகின்றனர். இந்தப் பிரச்சனையிலிருந்து அவர்கள் எவ்வாறு வெளியில் வருகிறார்கள் என்பதை எதிர்பாராத பல அதிரடித் திருப்பங்களுடன் கதை கொண்டு செல்கிறது.\n\nSection::::தயாரிப்பு.\nஸ்பெல்பவுன்ட் பிலிம்ஸ் 2013 செப்டம்பரில் இதை தயாரிப்பதாக அறிவித்தது, இப்படத்தில் அனன்யா நாயகியாகவும் பரதன் இயக்குனராகவும் ஒப்பந்தம் மேற்கொள்ளப்பட்டது. சிறிய வேடங்களில் நடித்து வரும் நடிகர் சீனு முதலில் நடிப்பதாக இருந்தது, இருப்பினும், தயாரிப்பு தொடங்குவதற்கு முன், நந்தா சீனுவிற்கு பதிலாக நடித்திருந்தார். The film began shoot in November 2013. \"அழகிய தமிழ்மகன்\" (2007) படத்திற்குப் பின்னர் பரதன் இயக்கிய இரண்டாவது படமாகும்.\n\nSection::::விமர்சனம்.\nதி இந்து நாளிதழ் ஒரு எதிர்மறையான விமர்சனத்தையே வைத்தது. தி டைம்ஸ் ஆஃப் இந்தியா ஐந்துக்கு மூன்று மதிப்பெண் வழங்கியது . தி டெக்கன் குரோனிக்கள் படம் சராசரிக்கு மேல் என்று எழுதுகிறது .\n"}
{"id": "434760", "url": "https://ta.wikipedia.org/wiki?curid=434760", "title": "நீதி நூல்-வேதநாயகம் பிள்ளை", "text": "நீதி நூல்-வேதநாயகம் பிள்ளை\n\nநீதி நூல்\n\n     கி. பி. 19ம் நூற்றாண்டில் வேதநாயகம் பிள்ளை அவர்களால் இயற்றப்பட்டது நீதி நூல் ஆகும். ஐரோப்பியர் காலத்தில் மேலைநாட்டுத் தாக்கம் அதிகாpத்த போது, தமிழ் மக்களைப் பண்பாட்டுச் சிதைவிலிருந்து காக்கவும் நெறிப்படுத்தவும் நீதிக் கருத்துக்கள் உள்ளடங்கிய இந்நூலை இயற்றினார். செறிவான நீதிக்கருத்துக்களை உள்ளடக்கிய இந்நூல் நாற்பத்தைந்து அதிகாரமும் நானூறு செய்யுட்களையும் கொண்டு 1859-ல் வெளியானது. பின்னர் 1860-ல் வெளியானப் பதிப்பில் மேலும் இருநூறு பாடல்களுடன் வெளிவந்தது.\n\n     இந்நூல் மனிதனது வாழ்வியலை மூன்று கோணங்களில் கண்டு அதற்கு ஏற்ற வாழ்வியல் கருத்துக்களை இயம்புகின்றது. தனிமனிதன், குடும்பம், சமுதாயம் என்ற மூன்று கோணங்களில் அறங்கள் சொல்லப்பட்டாலும், சமுதாயம் பற்றிய சிந்தனையே அதிகம் காணப்படுகின்றது.\n\n     எச்செயலையும் செய்வதற்கு பழக்கம் தேவை. பழக்கம் இல்லாமல் எதனையும் எளிதில் செய்ய இயலாது. அறம் செய்வதற்கும் பழக்கம் அவசியம். அவ்வாறில்லாது இறக்கின்ற காலத்தில் அக்குணம் வாய்க்காது என்பதை,\n\n“எத்தொழிலு முற்பழக்க மின்றியெய்தா\n\nதறமென்னு மிணையொன் றில்லா\n\nஅத்தொழின்முற் பழக்கமின்றிச் சாங்காலத்\n\nதமையுமோ …………………………….” (பா. எ )\n\nஎன்ற வாpகளில் விளக்குகின்றார் ஆசிhpயர்."}
{"id": "434775", "url": "https://ta.wikipedia.org/wiki?curid=434775", "title": "கூட்டன்பர்கு விவிலியம்", "text": "கூட்டன்பர்கு விவிலியம்\n\nகூட்டன்பர்கு விவிலியம் (\"Gutenberg Bible\") என்பது ஐரோப்பாவில் நகரும் உலோக அச்சு மூலம் அச்சிடப்பட்ட ஆரம்பகால நூல்களில் ஒன்றாகும். இந்நூல் வெளியீடு \"கூட்டன்பர்கு புரட்சி\"யின் ஆரம்பமாகவும், மேற்குலகின் அச்சு நூல்களின் ஆரம்ப காலம் எனவும் எனக் கருதப்படுகிறது. இந்நூல் அதன் உயர்ந்த அழகியல் மற்றும் கலை அம்சங்களுக்காகப் பரவலாக பாராட்டப்பட்டது. இந்நூல் 1450களில் யோகான்னசு கூட்டன்பர்கு என்பவரால் மைன்சு நகரில் (இன்றைய செருமனியில்) இலத்தீன் மொழியில் அச்சிடப்பட்டது. இந்நூலின் 49 பிரதிகள் மட்டுமே எஞ்சியுள்ளன. இந்நுல்கள் உலகின் மிகவும் பெறுமதியான நூல்களில் ஒன்றாகக் கருதப்பட்டிருந்தாலும், 1978 இற்குப் பின்னர் இதன் முழுமையான பிரதி எதுவும் விற்பனை செய்யப்படவில்லை 1455 ஆம் ஆண்டு மார்ச்சில், பின்னாளைய திருத்தந்தை இரண்டாம் பயசு பிராங்க்ஃபுர்ட்டில் காட்சிக்கு வைக்கப்பட்டிருந்த நூலின் பக்கங்களைத் தாம் கண்டதாக எழுதியிருந்தார். இதன் எத்தனை பிரதிகள் அச்சிடப்பட்டன எனபது குறித்த தகவல்கள் இதுவரை அறியப்படவில்லை. 1455 இல் வெளியான தகவல்களின் படி, 158 முதல் 180 பிரதிகள் வெளியிடப்பட்டிருக்கலாம் என அறியப்படுகிறது.\n\n"}
{"id": "434793", "url": "https://ta.wikipedia.org/wiki?curid=434793", "title": "லக்ஷ்மி (2018 திரைப்படம்)", "text": "லக்ஷ்மி (2018 திரைப்படம்)\n\nSection::::கதை.\nலக்ஷ்மி தாயுடன் வசிக்கும் நடனத்தை உயர் மூச்சாக கொண்ட பத்து வயது சிறுமி. லக்ஷ்மியின தாய் நந்தனி (ஐஸ்வர்யா ராஜேஸ்) நடனத்தை வெறுப்பவர். லக்ஷ்மி பாடசாலைக்கு அருகில் கஃபேயில் உள்ள விஜய கிருஷ்ணா (விகே- பிரபுதேவா) உடன் நட்பாகின்றார. லக்ஷ்மியின் நடனத் திறமை விகே கவரப்படுகின்றார். விகேயின் அன்பையும் அனுதாபத்தையும் லக்ஷ்மி பெறுகின்றார். பிரய்ட் ஒப் லைப் இந்தியா நடன நிகழ்ச்சியில் வெற்றி பெறுவதே லக்ஷ்மியின் இலட்சியம். சென்னை நடன அகாதமியில் நந்தனிக்கு தெரியாமல் விகேயை தந்தை என கூறி விகேயின் உதவியுடன் இணைகின்றார். ஒரு கட்டத்தில் விகேயிற்கு அவரது முன்னாள் காதலி நந்தனியின் மகள் லக்ஷ்மி என்பது தெரிய வருகின்றது. விகே 2005 இல் பிரய்ட் ஒப் லைப் இந்தியா நடன நிகழ்ச்சியின் இறுதிப் போட்டியாளர் என்பதும் விபத்தால் இறுதி போட்டியில் கலந்து கொள்ள முடியாமல் போகின்றது. லக்ஷ்மி மற்றும் விகேயின் கனவு எவ்வாறு தடைகளை கடந்து நிறைவேறுகின்றதே படத்தின் மீதிக்கதை.\n\n\nSection::::தயாரிப்பு.\n2017 ஆம் ஆண்டு செப்டம்பரில் ஏ. எல் விஜய் மற்றும் பிரபு தேவா புதிய திரைப்படத்தில் இணைவதாக தகவல் வெளியானது. இத்திரைப்படம் தேவி (2016) திரைப்படத்தின் தொடர்ச்சியில்லை என மறுத்து அறிக்கைகள் வெளியாகின. 22 செப்டம்பர் 2017 திரைப்பட பணிகள் ஆரம்பித்தன. ஐஸ்வர்யா ராஜேஸ் முக்கிய கதா பாத்திரத்தில் நடிப்பதற்கும், நிரவ் சா ஒளிப்பதிவாளராகவும், சாம் சி. எஸ் மற்றும் அந்தோனி முறையே இசையமைப்பாளராகவும், படத்தொகுப்பாளராகவும் ஒப்பந்தமானார்கள். டரென்ட் ஆர்ட்ஸ் ஆர். ரவீந்திரனினதும், பிரமொத் பிலிம்ஸ் சுருதி நல்லப்பாவினதும் தயாரிப்பில் வெளிவந்தது.\n\nஇத்திரைப்படத்தில் குழந்தை நட்சத்திரமாக தீத்யா பாண்டே முன்னணி பாத்திரமேற்றுள்ளார். இவர் இந்தி தொலைக்காட்சி நடன நிகழ்ச்சியான சூப்பர் டான்ஸ் நிகழ்ச்சியின் வாகையாளர் ஆவார். மேலும் அக்சத் சிங், ஜீத் தாஸ் ஆகிய சிறுவர்களும் நடித்துள்ளனர்.\n\nஇத்திரைப்பட பணிகள் 2018 பெப்ரவரி 6 பூர்த்தியாகின. திரைப்படத்தின் தயாரிப்பாளர்கள் பிரபு தேவாவின் ஓவியத்தை அவருக்கு பரிசளித்தனர்.\n\nSection::::வெளியீடு.\n12 கோடி ரூபாய் செலவில் இத்திரைப்படம் தயாரிக்கப்பட்டது. 24 ஆகத்து 2018 இல் இத்திரைப்படம் வெளியானது.\n\nSection::::ஒலிப்பதிவு.\nவிக்ரம் வேதா திரைப்படத்திற்கு இசையமைத்த சாம் சி. எஸ் இத்திரைப்படத்திற்கு இசையமைத்துள்ளார். மதன் கார்க்கியின் ஏழு பாடல்களுக்கும் பாடலாசிரியராக பணி புரிந்திருக்கின்றார்.\n"}
{"id": "434797", "url": "https://ta.wikipedia.org/wiki?curid=434797", "title": "காதல் பள்ளி", "text": "காதல் பள்ளி\n\nகாதல் பள்ளி 1997 ஆம் ஆண்டு விக்னேஷ் மற்றும் சுவலட்சுமி நடிப்பில் பவித்ரன் இயக்கத்தில், தேவா இசையில், என். ஆர். தனபாலன் தயாரிப்பில் வெளியான தமிழ் நகைச்சுவைத் திரைப்படம்.\n\nSection::::கதைச்சுருக்கம்.\nபாலு (விக்னேஷ்), பல்லி (வையாபுரி), கோல்ட் (சுக்ரன்) மற்றும் கந்தன் (ஜவஹர்) ஆகிய நண்பர்கள் ஊட்டியில் வசிக்கின்றனர். பகலில் சுற்றுலா வழிகாட்டிகளாக பணியாற்றிக்கொண்டு இரவில் சிறு திருட்டுகளில் ஈடுபடுகின்றனர். அவர்களுக்கு பணமும் உணவும் கொடுத்து உதவி செய்பவள் மைனா(விசித்ரா). ஒரு நாள் அந்த ஊருக்கு வரும் சரக்குந்தில் வரும் இளம்பெண் உமாவை (சுவலட்சுமி) பாலு பார்க்கிறான். அவள் அந்த ஊருக்குப் புதியவள். அந்த ஊரில் உள்ள உணவகத்திற்கு அழைத்துச் செல்லுமாறு பாலுவிடம் சொல்கிறாள். பிறகு தங்கும் விடுதிக்குச் சென்று தங்குகிறார்கள். அவர்களைப் பின்தொடர்ந்து வரும் மற்ற மூன்று நண்பர்கள் இவர்களைக் கண்காணிக்கின்றனர். விடுதிக்கு செலுத்த யாரிடமும் பணம் இல்லாததால் அங்கிருந்து தப்பித்து ஒரு கல்யாணத்தில் சாப்பிட்டு வீதியில் படுத்து உறங்குகின்றனர். அவர்கள் நால்வரும் தன்னை விரும்புவதை அறியும் உமா, தானும் அவர்களை விரும்புவதாகவும், அவர்களையே திருமணம் செய்துகொள்வதாகவும் தனித்தனியே உறுதியளிக்கிறார். அவர்கள் ஐவரும் ஒரே அறையில் சேர்ந்தே தங்குகின்றனர். அதே சமயத்தில் உமா காவல் துறையால் தேடப்படுகிறாள்.\n\nஒரு நாள் உமா மயங்கிவிழுகிறாள். அவளை மருத்துவரிடம் அழைத்துச் செல்கிறார்கள். அவள் கர்ப்பமாக இருப்பதாக மருத்துவர் தெரிவிக்கிறார். உமாவின் பின்னணி என்ன? அவள் கர்ப்பத்திற்கு யார் காரணம்? என்பது மீதிக்கதை.\n\n\nSection::::தயாரிப்பு.\nமுதலில் லைலாவை ஒப்பந்தம் செய்து பிறகு அவருக்குப் பதிலாக சுவலட்சுமி மாற்றப்பட்டார்.\n\nSection::::இசை.\nபடத்தின் இசையமைப்பாளர் தேவா. பாடலாசிரியர்கள் வைரமுத்து மற்றும் வாசன்.\n\nSection::::வரவேற்பு.\nஇப்படம் வணிகரீதியாக தோல்வியடைந்தது. இயக்குனர் பவித்ரன் \"தயாரிப்பாளருக்கு சிறிதாவது லாபதைக் கொடுக்க வேண்டும் என்று எண்ணினேன். ஆனால் இப்படம் தயாரிப்பாளருக்கும் என் ரசிகர்களுக்கும் ஏமாற்றத்தையே தந்தது.\"\n"}
{"id": "434809", "url": "https://ta.wikipedia.org/wiki?curid=434809", "title": "அபிராமி (திரைப்படம்)", "text": "அபிராமி (திரைப்படம்)\n\nஅபிராமி 1992 ஆம் ஆண்டு சரவணன், சுஜாதா மற்றும் கஸ்தூரி நடிப்பில் ஆர். பி. சௌத்ரி தயாரிப்பில் வெளியான தமிழ் திரைப்படம். திலிப் குமார் இயக்குனராக அறிமுகமானார். இசையமைப்பாளராக மனோரஞ்சன் அறிமுகமானார்.\n\nSection::::கதைச்சுருக்கம்.\nஅபிராமியின் (சுஜாதா) ஐந்து மகள்கள் தனம் (கஸ்தூரி), ராஜேஸ்வரி (அஞ்சு), மகேஸ்வரி (வினோதினி) மற்றும் இரு சிறுமிகள். பிறரிடம் அன்பாகப் பேசும் இயல்புடைய தனம் தட்டச்சராக வேலை பார்க்கிறாள்.\n\nவேலை தேடும் இளைஞனான சரவணன் (சரவணன்) ஓர் அனாதை. தனத்தை சரவணன் ஒரு தலையாகக் காதலிக்கிறான். அவனது நண்பன் ராம்காந்துடன் (செந்தில்) ஒரு விடுதியில் தங்கியுள்ளான். ஒரு துணிக்கடையில் சரவணனுக்கு வேலை கிடைக்கிறது. தனம் வீட்டின் அருகிலுள்ள வீட்டிற்கு தன் நண்பனுடன் வாடகைக்குக் குடியேறுகிறான். அபிராமி குடும்பத்தோடு நெருங்கிப் பழகுவதால் அவர்கள் குடும்பத்தில் ஒருவனாகவே சரவணனை நினைக்கிறார்கள்.\n\nதனத்திற்கு வேறு ஒருவருடன் திருமணம் நிச்சயிக்கப்படுவதை அறியும் சரவணன் மனமுடைந்து, தன் காதலை தனத்திடம் சொல்லாமலே வேறு வீட்டிற்கு மாறுகிறான். தனத்தின் திருமண நாளன்று விபத்தில் சிக்கும் அபிராமியிடமிருந்த திருமணத்திற்குத் தேவையான நகைகள் திருடு போகின்றன. அபிராமியை மருத்துவமனையில் சேர்க்கும் சரவணன், கைம்பெண்ணான அவனது முதலாளியின் மகள் வசந்தியிடமிருந்து (ரோகிணி) நகைகளைப் பெற்றுத் தனத்தின் திருமணத்தை நடத்தி முடிக்கிறான். மருத்துவமனைக்கு செல்லும் வழியில் அபிராமி இறந்த உண்மையைக் கூறினால் திருமணம் நின்றுபோகும் என்று அதுவரை மறைத்திருந்த செய்தியைக் கூறுகிறான். அனைவரும் அதிர்ச்சியடைந்து அழுகின்றனர்.\n\nஆதரவற்ற தனத்தின் நான்கு தங்கைகளுக்கு சகோதரனாக இருந்து அவர்களுக்குத் திருமணத்தை நடத்திவைக்கவும், வசந்தியைத் திருமணம் செய்யவும் முடிவெடுக்கிறான் சரவணன்.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர்கள் வைரமுத்து, காளிதாசன் மற்றும் திலீப் குமார் (இயக்குனர்).\n"}
{"id": "434811", "url": "https://ta.wikipedia.org/wiki?curid=434811", "title": "கண்ணே கலைமானே", "text": "கண்ணே கலைமானே\n\nகண்ணே கலைமானே (Kanne Kalaimaane) ஒரு இந்திய தமிழ்த் திரைப்படம் ஆகும். இத்திரைப்படத்தினை சீனு இராமசாமி எழுதி இயக்கியுள்ளார். உதயநிதி ஸ்டாலின் மற்றும் தமன்னா முன்னணிக் கதாபாத்திரங்களில் நடித்துள்ளனர். இத்திரைப்படம் உதயநிதி ஸ்டாலினின் தயாரிப்பு நிறுவனமான ரெட் ஜியண்ட் மூவீஸ் நிறுவனத்தால் தயாரிக்கப்பட்டது. இத்திரைப்படத்திற்கான பாடல்களை வைரமுத்து எழுதியுள்ளார். இப்படத்திற்கு யுவன் சங்கர் ராஜா இசையமைத்துள்ளார். இத்திரைப்படத்தின் படப்பிடிப்பு 2018 ஆம் ஆண்டின் மத்தியில் தொடங்கப்பட்டு 45 நாட்களில் படப்பிடிப்பு ஒரே கட்டமாக நடந்து முடிந்துள்ளது. இத்திரைப்படம் தமன்னாவின் ஒட்டுமொத்த 50 ஆம் திரைப்படமும், தமிழில் முன்னணி கதாபாத்திரத்தில் நடித்த 23 ஆவது திரைப்படமும் ஆகும். இத்திரைப்படம் பொதுவாக நேர்மறையான விமர்சனங்களைப் பெற்றுள்ளது.\n\n\nSection::::தயாரிப்பு.\nசீனு ராமசாமியின் இயக்கத்தில் விஜய் சேதுபதியின் நடிப்பில் உருவான தர்ம துரை வணிகரீதியான வெற்றியைத் தொடர்ந்து விஜய் சேதுபதி கண்ணே கலைமானே என்ற பெயரை அறிவிக்க உதயநிதி ஸ்டாலின் கதாநாயகனாகவும், தயாரிப்பாளராகவும் இணைய, தர்மதுரையின் கதாநாயகியான தமன்னா இத்திரைப்படத்திலும் கதாநாயகியாக இணைய திரைப்படத்தின் பணிகள் தொடங்கின. இயக்குநர் மற்றும் ஒளிப்பதிவாளர் பாலு மகேந்திராவின் முன்னாள் மாணவரான ஜலந்தர் வாசன் ஒளிப்பதிவாளராக ஒப்பந்தமானார். இத்திரைப்படத்தின் படத்தொகுப்பினை மேற்கொள்ள காசி விஸ்வநாதன் ஒப்பந்தமானார். மதுரைக்கு அருகில் உள்ள பசுமையான கிராமங்களில் இத்திரைப்படத்தின் படப்பிடிப்பு ஜனவரி 2018 இல் தொடங்கியது. திரைப்படத்தின் படப்பிடிப்பு ஒரே கட்டமாக நடந்து மார்ச் 14, 2018 இல் நிறைவடைந்தது.\n\nபடத்தின் தலைப்பான ‘கண்ணே கலைமானே’ என்ற வார்த்தைகள் 1982 ஆம் ஆண்டில் கமல்ஹாசன், ஸ்ரீதேவி ஆகியோர் நடித்து பாலுமகேந்திரா இயக்கத்தில் உருவான மூன்றாம் பிறை திரைப்படத்தில் இளையராஜாவின் இசையில், கவிஞர் கண்ணதாசனால் எழுதப்பெற்ற பாடலின் முதல் வார்த்தைகள் ஆகும்.\n"}
{"id": "434813", "url": "https://ta.wikipedia.org/wiki?curid=434813", "title": "எனது பர்மா வழி நடைப் பயணம்", "text": "எனது பர்மா வழி நடைப் பயணம்\n\nஎனது பர்மா வழி நடைப் பயணம் என்பது வெ. சாமிநாத சர்மா எழுதிய ஒரு நூலாகும். இது பயண இலக்கியம், தன் வரலாறு, சமகால வரலாறு என்று குறிக்கத்தக்க ஒரு நூல். இது இரண்டாம் உலகப் போரின்போது, பர்மாவை சப்பான் கைப்பற்றியபோது அங்கு வாழ்ந்துவந்த வெ. சாமிநாத சர்மா அகதியாக பல இன்னல்களுக்கு ஆளாகி கால்நடையாகவும், வாகனங்கள் வழியாகவும் சென்னை வந்துசேர்ந்தார். அவர் இந்த நூலில் பர்மாவின் ரங்கூனில் இருந்தது புறப்படவேண்டிய சூழ்நிலை ஏற்பட்டது முதல் அதன்பிறகு 1942 பெப்ரவரியில் பயணத்தைத் தொடங்கி பலவகையில் பயணம்செய்து 1942 மே 14 அன்று சென்னை வந்து சேர்ந்ததுவரையிலான நிகழ்வுகளைப் பற்றி இதில் எழுதியுள்ளார்.\n\nSection::::வரலாறு.\nவெ. சாமிநாதசர்மா தன் பயண அனுபவங்களை எழுதிவைத்த நாட்குறிப்புகளின் அடிப்படையில் இப்பயண நூலை எழுதியுள்ளார். தன் இறுதி காலத்தில் இந்த நூலை வெளியிட இவர் ஆர்வத்துடன் இருந்துள்ளார். கையெழுத்துப் பிரதியில் இருந்த இந்த நூலை அமுதசுரபி இதழில் தொடராக வெளியிட அதன் ஆசிரியர் விக்ரமன் முடிவு செய்தார். 1978 ஆம் ஆண்டு இதழில் முதல் அத்தியாயம் வெளிவந்தது. ஆனால் அந்த இதழை சாமிநாத சர்மாவுக்கு காட்டும் முன்பே அவர் இறந்துவிட்டார். அதன்பிறகு அமுதசுரபி இதழில் இரண்டு ஆண்டுகள் இது தொடராக வெளிவந்தது. பின்னர் நூலாக வெளிவந்தது.\nSection::::அத்தியாயங்கள்.\nஇந்த நூலானது 1. ஜப்பானியர் தந்த கிருஸ்துமஸ் பரிசு, 2. அடுத்தடுத்து விமானத் தாக்குதல், 3.விதியின் வழியில்..., 4. நன்றிக்குரிய நண்பர்கள், 5. பரிவுகாட்டிய உறவினர்கள், 6. புறப்பாடு, 7. புரோம் நகரத்தில், 8. பர்மிய உழவர்களின் உதவி, 9. உண்டி கொடுத்து உயிர் கொடுத்தவர், 10. மாந்தளை சேர்தல், 11. மாந்தளை வாசம், 12. ரங்கூன் நிலைமை, 13. இந்தியர்கள் அவதி, 14. விமானத்திலும் கால்நடையாகவும், 15. அதிகாரிகள் அளித்த ஆறுதல், 16. அமைதி தந்த நூல்கள், 17. நடுவில் வந்த யோசனை, 18. காலத்தில் கிடைத்த உதவி, 19. நகர்ந்து சென்ற ரெயில்..., 20. மொனீவாவில்..., 21. நீராவிப் படகுகள், 22. கலேவாவுக்கு..., 23. கூலியாட்களின் உபசரணை, 24. 'ஹிட்லர்' மூலம் அறிமுகம், 25. டாமுக்குத் திறந்த லாரியில்..., 26. தபால் நிலையத்தில் வாசகம், 27. டாமு முகாம் அளித்த காட்சி, 28. கறுப்பு - வெளுப்பு வழிகள், 29. காட்டுத்தீ அனுபவம், 30. நாகர்களும் மணிப்பூரிகளும், 31. டோலிகள் கிடைத்தன, 32. கடைசி யாத்திரைக்கு ஒத்திகையா, 33. ஒன்று படுத்திய இராம காதை, 34. ஏணையில் அமர்ந்து வருகை, 35. ஒரு சட்டைக்குள் இருவர், 36. இயற்கைக் காட்சிகள், 37. வறுத்த கேழ்வரகு கொடுத்த வேதனை 38. மணிப்பூரிகளின் கலையுணர்ச்சி, 39. அன்பின் பிணைப்பு, 40. மேலதிகாரிகளின் மேலோட்டமான பண்பு, 41. இம்பால் முகாமில், 42. இலவச சவாரி, 43. லாரியில் நாற்காலி தண்டனை, 44. தாய்நாட்டு மண்ணிலே, 45. டிமாபூர் முகாமில், 46. கல்கத்தா நோக்கி, 47. கடைசியில் சென்னைக்கு... போன்ற அதிகாரங்களைக் கொண்டுக்கொண்டுள்ளது.\n"}
{"id": "434815", "url": "https://ta.wikipedia.org/wiki?curid=434815", "title": "ஆடுகளம் திரைப்படம் பெற்ற விருதுகளின் பட்டியல்", "text": "ஆடுகளம் திரைப்படம் பெற்ற விருதுகளின் பட்டியல்\n\nஆடுகளம் திரைப்படம் பெற்ற விருதுகளின் பட்டியல் இங்கே தரப்பட்டுள்ளன.\n\n\n"}
{"id": "434817", "url": "https://ta.wikipedia.org/wiki?curid=434817", "title": "ஜோதி (இதழ்)", "text": "ஜோதி (இதழ்)\n\nஜோதி என்பது ஒரு தமிழ் இதழாகும். இது பர்மாவின் தலைநகரான ரங்கூனில் இருந்து வெளிவந்தது. இந்த இதழானது 1934ஆம் ஆண்டு ஆகத்து மாதம் தொடங்கி 1942 பெப்ரவரி மாதம்வரை வெளிவந்தது. இந்த இதழின் நிர்வாக ஆசிரியராக வெ. சாமிநாத சர்மா இருந்தார். இந்த இதழானது இலக்கியம், அரசியல், பொருளாதாரம், அறிவியல் போன்ற துறைகளுக்கு முக்கியத்துவம் கொடுத்து வெளிவந்தது. இரண்டாம் உலகப் போரின்போது, பர்மாவை சப்பான் கைப்பற்றியதையடுத்து செய்பட இயலாமல் இந்த இதழ் நின்றுபோனது. \n"}
{"id": "434820", "url": "https://ta.wikipedia.org/wiki?curid=434820", "title": "கத்திக்கட்டு சேவல் சண்டை", "text": "கத்திக்கட்டு சேவல் சண்டை\n\nகத்திக்கட்டு சேவல் சண்டை என்பது சேவல் சண்டை வகைகளில் ஒன்றாகும். இதனை கத்திக் கால் சேவல் சண்டை, கத்திக்கட்டு என்றும் அழைப்பர். இந்த சண்டைக்காக அசில் எனப்படும் பெறுவிடை கோழி ரகங்களில் கத்திக்கால் கோழிகள் என்றொரு தனி வகை உள்ளது. இந்தக் கோழிகள் பொதுவாக அதிக உயரம் பறக்கும் திறன் கொண்டவையாக உள்ளன. \n\nSection::::பெயர்க்காரணம்.\nஇந்த முறையில் சண்டையிட்டுக் கொள்ளும் சேவல்களின் கால்களில் இதற்கென தயாரிக்கப்பட்ட கத்திகள் கட்டப்படுகின்றன. சேவல்கள் சண்டையிட்டுக் கொள்ளும் போது கத்தி கட்டப்படுவதால் \"கத்திக்கட்டு\" என்று அழைக்கப்படுகிறது. இதனை \"சேவற்கட்டு\" என்றும் அழைப்பார்கள். \n\nSection::::சேவல் வகைகள்.\nகத்திக்கட்டு சேவல்களின் பெயர்கள், சேவல்களின் உடலிலுள்ள பொங்கு என்று அழைக்கப்படும் இறகுகளின் நிறத்தினைக் கொண்டு அறியப்படுகின்றன. பொதுவாக பஞ்சபட்சி சாஸ்திரத்தில் குறிப்பிடப்படுகின்றன ஐந்து பறவைகளின் பெயர்கள் சேவல்களுக்கு வழங்கப்படுகின்றன. அவையாவன.\n\nஇவையின்றி கீரி, பேடு, சித்திரப்புள்ளி போன்ற பெயர்களில் அழைக்கப்படுகின்றன. \n\nSection::::நிறங்களின் அடிப்படையில்.\nபட்சிகளின் அடிப்படையில் பெயர்கள் அழைக்கப்படுவதோடு, நிறங்களைக் கொண்டும் மேலும் வகைப்படுத்தப்படுகின்றன.\n\nSection::::தயார் செய்தல்.\nசண்டைக்காக சேவல் குஞ்சுகள் வர்க்கம், வளர்ப்பு ஆகிய முறைகளில் தேர்வு செய்யப்படுகின்றன. சேவல் சண்டையில் வென்ற சேவல்களின் குஞ்சுகளில் வளர்க்கப்படுகின்றன. ஒரு வயதுடைய சேவல்களை பட்டா என அழைக்கின்றனர். அவைகள் தரம் பார்க்கப்பட்டு கட்டுத்தரை எனப்படும் இடத்தில் கட்டப்படுகின்றன. இவ்வாறு கட்டி வளர்க்கப்படுகின்றன சேவல் \"கட்டுசேவல்\" எனப்படுகின்றன. \n\nசோளம், கம்பு போன்ற தானியங்கள் கொடுத்து வளர்க்கப்படுகின்றன. சேவலின் உடலை உறுதி செய்ய நடைபயிற்சி, நீச்சல் போன்ற உடற்பயிற்சிகள் அளிக்கப்படுகின்றன.\n\n\n\n\nSection::::இலக்கியங்களில் கத்திக்கட்டு.\n\"கற்பனை சேவல்\" எனும் சிறுகதை எழுத்தாளர் எஸ். இராமகிருஷ்ணன் அவர்களால் எழுதப்பட்டுள்ளது. இக்கதையில் கத்திக்கட்டு சேவலை வளர்க்கும் நபருக்கும் சேவலுக்குமான உறவும், குடும்பத்தில் ஏற்படுகின்ற சச்சரவுகளும் இடம்பெற்றுள்ளன.\n\nSection::::விமர்சனங்கள்.\nகத்திக்கட்டு சண்டையின் போது சேவல்களின் காலில் கத்தி கட்டப்படுவதால் சேவல்கள் காயப்படுவதும், இறப்பதும் நடைபெறுகிறது. இதனால் விலங்கு நல ஆர்வலர்கள் கத்திக்கொண்டு சேவல் சண்டைக்கு எதிர்ப்பு தெரிவிக்கின்றனர்.\n"}
{"id": "434821", "url": "https://ta.wikipedia.org/wiki?curid=434821", "title": "பாஸ்கர் ஒரு ராஸ்கல்", "text": "பாஸ்கர் ஒரு ராஸ்கல்\n\nபாஸ்கர் ஒரு ராஸ்கல் (\"Bhaskar Oru Rascal\") 2018 ஆம் ஆண்டு வெளியான இந்தியத் தமிழ்த் திரைப்படமாகும். எழுத்து மற்றும் இயக்கம் சித்திக். மலயாளத்தில் 2015 ஆம் ஆண்டு சித்திக் இயக்கத்தில் வெளிவந்தது. மலையாளத்தில் மம்மூட்டி, நயன்தாரா நடித்த '\"பாஸ்கர் தி ராஸ்கல்\"' படம் தமிழில் '\"பாஸ்கர் ஒரு ராஸ்கல்\"' என்ற பெயரில் மறுஆக்கம் ஆகியுள்ளது. இப்படத்தில் அரவிந்த்சாமி மற்றும் அமலா பால் முன்னணி நட்சத்திரங்களாக நடித்துள்ளனர். படத்தயாரிப்பு பிப்ரவரி 2017 யில் துவங்கியது. இந்தத் திரைப்படம் 17 மே 2018 ஆம் தேதி வெளியானது.\n\n\nSection::::படக்குழுவினர்.\nஇயக்கம் - சித்திக்\n\nஇசை - அம்ரேஷ் கணேஷ்\n\nதயாரிப்பு - ஹர்ஷினி மூவீஸ்\n\nஒளிப்பதிவு - விஜய் உலகநாத்\n\nதொகுப்பு - கே.ஆர். கௌரிஷங்கர்\n\nவசனம் - சித்திக், ரமேஷ் கண்ணா\n\nSection::::கதைச்சுருக்கம்.\nபாஸ்கர் (அரவிந்த்சாமி) மனைவியை இழந்த வணீக வியாபாரி. தந்தை(நாசர்) மற்றும் மகன் ஆகாஸூடன்(மாஸ்டர் ராகவன்) வழ்ந்து வருகிறார். அவர் நடந்துகொள்ளும் விதத்தால் ராஸ்க்ல் என்று அழைக்கப்படுகிறார். அனு(அமலா பால்) கணவனை இழந்து மகள் ஸ்வானியுடன்(பேபி நைநிகா) வாழ்கிறார். இருவரின் குழந்தைகளும் ஒரே பள்ளியில் படித்து நண்பர்களாகின்றனர். தன் தகப்பன் இல்லையே என்ற ஏக்கத்தில் இருக்கும் நைனிகா, ஒருநாள் கராத்தே வகுப்பில் நடக்கும் பிரச்சனையின் போது பாஸ்கரின் சண்டையை பார்த்து வியக்கிறார். மேலும், எதிலும் தைரியமாக இருக்கும் பாஸ்கரை அப்பா எனஅழைக்க ஆரம்பிக்கிறார். அதேபோல எந்த ஒரு விஷயத்தையும் பொறுமையுடன் செய்வதால் அனுவை ஆகாஷுக்கு பிடிக்கிறது. அது முதல் அனுவை அம்மா என்றே அழைக்கிறான். பாஸ்கர், அனு இருவரையும் சேர்த்து வைத்தால் அனைவரும் ஒரே வீட்டில் மகிழ்ச்சியாக வசிக்கலாம் என முடிவெடுக்கிறார்கள். இருவரும் அதற்கு சம்மதிக்கும் நிலையில் இறந்துவிட்டதாக நினைத்த அனுவின் கணவர் உயிருடன் வந்து நிற்கிறார். அனுவிடம் அவருக்கு தேவைப்படும் ஒரு ரகசிய பொருள் உள்ளது. அதை தீவிரவாதிகளிடம் கொடுக்கவே அவர் வந்திருக்கிறார் என்பது தெரிகிறது. அதன்பிறகு பிரச்சனைகளை சமாளித்து இருவரும் சேர்கின்றனர்.\n\nSection::::இசை.\nபா. விஜய், கருணாகரன், விவேகா மற்றும் மதன் கார்க்கி எழுதிய பாடல்களுக்கு அம்ரேஷ் கணேஷ் இசை அமைத்துள்ளார். இப்பாடத்ததில் மொத்தம் 5 பாடல்கள் உள்ளன. இந்தத் திரைப்படத்தின் பின்னணி இசை நேர்மறையான விமர்சனத்தைப் பெற்றது.\nSection::::வெளியீடு.\nஜனவரி 14, ஏப்ரல் 27, மே 11 ஆகிய தேதிகளில் வெளியாகி இருக்கவேண்டிய இப்படம், இறுதியாக மே 18 ஆம் தேதி வெளியானது.\n\nSection::::விமர்சனம்.\nதினமலர்:பாஸ்கர் ஒரு ராஸ்கல் - ஜஸ்ட் பாஸ்.\n\nசமயம்:'கோடை விடுமுறையில் சிறுவர்களை சிரிக்க ,சிலிர்க்க வைக்கிறார்!\n\n"}
{"id": "434826", "url": "https://ta.wikipedia.org/wiki?curid=434826", "title": "எல்லாமே என் ராசாதான்", "text": "எல்லாமே என் ராசாதான்\n\nஎல்லாமே என் ராசாதான் 1995 ஆம் ஆண்டு ராஜ்கிரண் இயக்கி, தயாரித்து மற்றும் நடித்து வெளியான தமிழ் திரைப்படம். இளையராஜாவின் இசையில் வெளியான இப்படம் வணிகரீதியில் வெற்றி பெற்ற திரைப்படம். இப்படம் 1996 ஆம் ஆண்டு தெலுங்கில் \"சொக்கடி பெல்லம்\" என்ற பெயரில் மோகன் பாபு, ரம்யா கிருஷ்ணன் மற்றும் மோனிகா பேடி நடிப்பில் மறுஆக்கம் செய்யப்பட்டது.\n\nSection::::கதைச்சுருக்கம்.\nசிங்கராசு (ராஜ்கிரண்) சிறுமியான தன் மகளுடன் தன் மனைவியைக் கொன்ற மூக்கையனைத் (சூரியன்) தேடி ஒரு கிராமத்திற்கு வருகிறான். அவனது மகள்தான் அந்தக் கொலையைக் கண்ணால் கண்ட சாட்சி. எனவே அந்த சிறுமியைக் கொல்ல அவர்களைப் பின்தொடர்ந்து வருகிறான் மூக்கையன். அந்தக் கிராமத்தின் தலைவர் மகள் சின்னராணி (ரூபா ஸ்ரீ) சிங்கராசுவை விரும்புகிறாள்.\n\nசிங்கராசுவின் கடந்தகாலம்: சிங்கராசு அவன் சொந்த கிராமத்தின் தலைவர். நல்லவனாக இருந்தாலும் பொறுப்பற்றவனாக இருக்கிறான். அருகிலுள்ள கிராமத்தைச் சேர்ந்த பெண் சிசுக்கொலையை செய்யத் தூண்டும் மூக்கையனால் புதிதாகப் பிறந்த பெண் குழந்தை கொல்லப்படுகிறது. இதற்கு ஆதரவாக இருக்கும் அருகிலுள்ள கிராமத்துத் தலைவர் அய்யாவைத் (விட்டல் ராவ்) தண்டிக்க அவள் மகள் ராணியைக் (சங்கீதா) கடத்திவந்து தன் வீட்டில் தங்க வைக்கிறான் சிங்கராசு. இதன்பிறகு அய்யா காவல் நிலையத்தில் புகாரளிப்பதால் மூக்கையன் கைது செய்யப்படுகிறான். சிங்கராசுவின் நற்குணத்தைப் புரிந்துகொண்டு அவனை காதலிக்கத் தொடங்கும் ராணி தன் வீட்டுக்குப் போக மறுக்கிறாள். ராணியைத் திருமணம் செய்துகொள்ளும் சின்ராசு பொறுப்பானவனாக மாறுகிறான். சிறையிலிருந்து விடுதலையாகி வரும் மூக்கையன் சிங்கராசுவைப் பழிவாங்க ராணியைக் கொல்கிறான்.\n\nஇதன்பின் சிங்கராசு மூக்கையனைத் தண்டித்தானா? சின்ன ராணியைத் திருமணம் செய்தானா? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் வாலி, புலமைப்பித்தன் மற்றும் பொன்னடியான்.\n"}
{"id": "434829", "url": "https://ta.wikipedia.org/wiki?curid=434829", "title": "வலசை வரும் உள்ளான்", "text": "வலசை வரும் உள்ளான்\n\nவலசை வரும் உள்ளான்கள் பொதுவாக கரையோரங்கள், ஈரத்தரைகள் ஆகியவற்றில் காணப்படும். இவ்வகைப்பறவைகள் சிரமப்பட்டு சேறு மற்றும் மணல்நிலங்களில் தனது உணவை( பூச்சிகள், ஓட்டுமீன்கள்) பெற்றுக்கொள்ளும். வட அமெரிக்காவில் இப்பறவைகள் கரையோரப்பறவைகள் என அழைக்கப்படும்.\n\nவலசை வரும் உள்ளான்களில் 210 இனங்கள் உண்டு. இப்பறவைகள் பெரும்பாலும் ஈரநிலங்கள் மற்றும் கரையோரச்சூழலில் வாழும். ஆர்டிக் மற்றும் வெப்பபகுதிகளிலும் வாழும் இப் பறவையினங்களில் பெரும்பாலானவை குறிப்பிட்ட காலங்களில் இடம்பெயர்கின்றனவையாகும். வெப்ப மண்டல பிரதேசங்களில் வாழும் சில பறவையினங்கள் அப்பகுதியில் நிரந்தரமாக வாழ்பவையாகவும் அல்லது மழைவீழ்ச்சிக்கு ஏற்றாற்போல இடம்பெயர்பவையாகவோ இருக்கலாம். \nஆர்ட்டிக் பிரதேசத்தில் வாழும் இப்பறவையின் சில இனங்கள் அதிக தூரத்திற்கு குடிபெயர்வையாகவும், இவைகள் தெற்கு அரைக்கோளத்தில் தனது இனப்பெருக்கமற்ற காலத்தை களிப்பதற்றனகாக குடிபெயரும்.\n\nSection::::இயல்புகள்.\nஇப்பறவைகள் நீர்ப்பறவைகள் என அழைக்கப்படுவதற்கான காரணம் இப்பறவையின் பல இனங்கள் நீர் நிலைகளை அண்மித்த பிரதேசங்களில் வாழும். இப்பறவைகள் நீர் நிலைகளில் நடப்பதற்கு ஏதுவாற் போல இவற்றின் கால்கள் மிக நீளமானதாக அமைந்து காணப்படும். சில இனங்களுக்கு சேறு மற்றும் பாறைகளின் அமைவிடம் தெரிந்து காணப்படும். இனப்பெருக்க காலத்திற்கு முன் குடிபெயரும். மேலும் இவ்வினப்பறவைகள் நீளமான இறக்கைகளை கொண்டு காணப்படும். மேலும் இப்பறவைகள் குடிபெயர்வதற்கு தேவையான சக்தியை பெறுவதற்கு போதுமான அநுசேபத்தையும் கொண்டு காணப்படும்.\n\nஇப்பறவைகளில் பெரும்பாலான பறவைகள் முள்ளந்தண்டிலிகளை மணலில் இருந்தோ அல்லது சேற்றில் இருந்தோ பிடித்து உண்ணும். இப்பறவைகளின்  பெரும்பாலானவற்றின் அலகு முடிவிடங்கள் அதிகளவு நரம்பு இணைப்புகளை கொண்டிருக்கும். இதனால் இவை இலகுவாக உணவுகளை சேற்றில் இருந்து கண்டுபிடித்து உண்ணும். எனினும் பெரும்பாலான பறவையினங்கள் பூச்சிகள் மற்றும் சிறிய ஊர்வனவற்றை உணவாக உட்கொள்ளும்.\n"}
{"id": "434834", "url": "https://ta.wikipedia.org/wiki?curid=434834", "title": "எல். கே. ஜி (திரைப்படம்)", "text": "எல். கே. ஜி (திரைப்படம்)\n\nஎல். கே. ஜி (L.K.G) ஒரு இந்தியத் தமிழ்த் திரைப்படம் ஆகும். இத்திரைப்படத்தில் ஆர். ஜே. பாலாஜி, ப்ரியா ஆனந்த் ஆகியோர் முன்னணி கதாபாத்திரங்களில் நடித்துள்ளனர். இத்திரைப்படம் 22 பெப்ரவரி 2019 அன்று திரைக்கு வந்தது. இத்திரைப்படத்தை லியோன் ஜேம்ஸ் இயக்கியுள்ளார். இத்திரைப்படத்தை வேல் பிலிம்ஸ் இன்டர்நேஷனல் தயாரித்துள்ளனர். இத்திரைப்படத்தில் நாஞ்சில் சம்பத், ஆர். கே. ரித்திஷ், மயில்சாமி ஆகியோரும் நடித்துள்ளனர். லால்குடி கருப்பையா காந்தி என்பதன் சுருக்கமே எல். கே. ஜி என்பதாகக் கூறப்படுகிறது. திரைப்படம் முழுவதும் சமகால அரசியல் சூழலை பகடி செய்யும் விதத்தில் அமைந்துள்ளதாகவும், அதே நேரத்தில் அரசியல் விழிப்புணர்வை ஏற்படுத்தும் நகைச்சுவைத் திரைப்படமாகவும் வந்துள்ளதாக விமர்சனங்கள் தெரிவிக்கின்றன.\n\n\nSection::::கதை.\nலால்குடியில் கவுன்சிலராக இருக்கும் ஆர். ஜே. பாலாஜி தன் அரசியல் வாழ்வு அத்தோடு நின்று விடாமல், சட்டமன்ற உறுப்பினர், பாராளுமன்ற உறுப்பினர், முதலமைச்சர் என்று வர வேண்டும் என்று நினைக்கிறார். இதற்காகத் தனது தொகுதியில் இருக்கும் ஒவ்வொரு வாக்கினையும் பெறுவதற்காக முயற்சி செய்கிறார். தமிழக முதல்வர் அந்நேரத்தில் உடல்நிலை சரியில்லாமல் மருத்துவமனையில் அனுமதிக்கப்படுகிறார். இந்த நேரத்தில் அரசியல்வாதிகளை வியாபார ரீதியாக உயர்த்தும் முயற்சிக்கு உறுதுணையாக இருப்பதாகக் கூறி ஒரு தனியார் நிறுவனத்தின் முகவராக பிரியா ஆனந்த் ஆர். ஜே. பாலாஜியோடு இணைகிறார். பிரியா ஆனந்தின் உதவியால் இந்தியா முழுக்க அறிந்த நபராக பாலாஜி மாறுகிறார். ஒரு கட்டத்தில் முதல்வர் இறந்த பின்னர் இடைத்தேர்தல் வாய்ப்பு ஆர். ஜே. பாலாஜிக்கு வர அதே கட்சியில் பெரிய அரசியல்வாதியாக இருக்கும் ஜே. கே. ரித்திஷ் பாலாஜிக்குப் போட்டியாக வருகிறார். இறுதியில் என்ன நடந்தது என்பதே திரைப்படத்தின் இறுதிக்காட்சியாகும்.\n\nSection::::தயாரிப்பு.\nஇந்தத் திரைப்பட த்தின் அறிவிப்பு பிப்ரவரி 2018 இன் போது வெளியானது. இதனை அறிமுக இயக்குனர் பிரபு இயக்கவிருப்பதாகவும் இவர் இதற்கு முன்னர் பிரபு தேவாவின் உதவியாளராக பணியாற்றியுள்ளார். இப்படத்தில் லால்குடி கருப்பையா காந்தியாக முக்கிய கதாபாத்திரத்தில் நடிக்க ஆர்.ஜே.பாலாஜியை திரைப்பட தயாரிப்பாளர்கள் தீர்மானித்தனர், ஒரு படத்தில் முக்கிய கதாபாத்திரத்தில் இவர் நடிப்பது இதுவே முதல்முறையாகும். ஆர்.ஜே.பாலாஜியே கதை மற்றும் திரைக்கதையை எழுதியுள்ளார், அதே நேரத்தில் இரண்டு தொழில்நுட்ப எழுத்தாளர்களான எரா முருகன் மற்றும் பிரதீப் ரங்கநந்தன் ஆகியோர் வசனங்களை எழுதினர்.\n\nSection::::ஒலிப்பதிவு.\nஒலிப்பதிவினை லியோன் ஜேம்ஸ் மேர்கொண்டார். இந்தத் திரைப்படத்தில் ஆறு பாடல்கள் உள்ளன, அதில் ஐந்து பாடல்களை பா. விஜய் எழுதியுள்ளர், ஒரு பாடல் விக்னேஷ் சிவனால் எழுதப்பட்டது. ஆடியோ உரிமைகளை திங்க் மியூசிக் வாங்கியது. அனைத்து பாடல்களும் ஒவ்வொன்றாக வெளியிடப்பட்டன. மலைக்கள்ளான் திரைப்படத்தில் வந்த எத்தனை காலம் தான் ஏம்மற்றுவார் எனும் பாடலின் மீளுருவாக்கத்தினை லியோ ஜேம்ஸ் இதில் இடம்பெறச் செய்தார். இந்தப் பதிப்பை சீன் ரோல்டன் பாடினார். விக்னேஷ் சிவன் எழுதிய இரண்டாவது தனிப்பாடலான \"திமிரு கட்டாதா டி\" 2019 பிப்ரவரி 8 அன்று வெளியிடப்பட்டது. மூன்றாவது தனிப்பாடலான \"தப்பாவா கிஜிச்சான்\" ஸ்ருதி ஹாசன் பாடியது. இந்தப் பாடல் பா. விஜய் எழுதப்பட்டு, பிப்ரவரி 10, 2019 அன்று, இந்தியாவுக்கும் நியூசிலாந்திற்கும் இடையிலான இறுதி டி 20 போட்டியின் போது வெளியிடப்பட்டது, இது ஸ்டார் ஸ்போர்ட்ஸ் தமிழால் ஒளிபரப்பப்பட்டது. நான்காவது தனிப்பாடலான \"தமிழ் ஆன்தம்\" பாடலானது உலக தாய் தாய் நாள் அன்று 20 பிப்ரவரி 2019 அன்று வெளியிடப்பட்டது. இந்த பாடலை பா. விஜய் எழுதி சித் ஸ்ரீராம் மற்றும் சின்மாய் ஆகியோரால் பாடப்பட்டது, மூத்த கலைஞர்களான பி. சுஷீலா, எல்.ஆர் ஈஸ்வரி மற்றும் வாணி ஜெயராம் ஆகியோர் மற்ற இரண்டு பாடல்களான \"இனி ஓரு விதி செய்வோம்\" மற்றும் \"தமிழ் தாய் வாழ்த்து\" ஆகிய பாடல்கள் வெளியாகின. இந்தப் பாடல்கள் இயங்குதளங்களில் பிப்ரவரி 21, 2019 அன்று வெளியிடப்பட்டது.\n\nSection::::வெளியீடு.\nSection::::சந்தைப்படுத்துதல்.\nஆர்.ஜே.பாலாஜி அரசியலில் நுழைவதைக் கூறி தெருச் சுவர் ஓவியங்கள் வரையப்பட்டது. இது சில சலசலப்புகளை ஏற்படுத்தியது.அதன் பிறகு இந்த படத்தின் அறிவிப்பு ஸ்டார் ஸ்போர்ட்ஸ் தமிழில் அதிகாரப்பூர்வ அறிவிப்பு வெளியானது. ஒரு பிரத்யேக குழு துவக்க கட்டத்திலிருந்து வெளியீடு வரை படத்தின் சந்தைப்படுத்தல் மற்றும் விளம்பரங்களில் பணியாற்றியது. இப்படத்தின் அதிகாரப்பூர்வ முன்னோட்டமானது பிப்ரவரி 2, 2019 அன்று இளையராஜா 75 வாழ்த்து நிகழ்ச்சியில் வெளியிடப்பட்டது, மேலும் 1 மணி நேரத்திற்குள் 1 மில்லியன் காட்சிகளைக் கடந்துவிட்டது (தற்போது 5.1 மில்லியன் காட்சிகளாக உள்ளன). தமிழ் பதிப்பில் படத்தின் வெளியீட்டு உரிமைகள் சக்தி திரைப்பட தொழிற்சாலைக்கு விற்கப்பட்டன. படத்தின் செயற்கைக்கோள் உரிமைகள் சன் டிவியில் விற்கப்பட்டன. இப்படம் அதன் தொலைக்காட்சியில் 14 ஏப்ரல் 2019 அன்று, தமிழ் புத்தாண்டு தினத்துடன் காலை 11:00 மணிக்கு வெளியானது.\n"}
{"id": "434839", "url": "https://ta.wikipedia.org/wiki?curid=434839", "title": "டெம்பிள் கிராண்டின்", "text": "டெம்பிள் கிராண்டின்\n\nமேரி டெம்பிள் கிராண்டின் (Mary Temple Grandin, ஆகஸ்ட் 29, 1947 ); ஒரு அமெரிக்கரும், கொலராடோ மாகாண பல்கலைக்கழகத்தில் கால்நடை அறிவியல் துறை பேராசிரியரும் ஆவார். கால்நடைகளின் நடத்தை குறித்த கால்நடைத் துறையின் ஆலோசகரும், மன இறுக்கம் குறித்த பேச்சாளரும் ஆவார். மன இறுக்கக் குறைபாடு குறித்த தன் சொந்த அனுபவத்தை வெளிப்படையாகப் பகிர்ந்து கொள்ளும் நபர்களில் முதலாமவர்களில் ஒருவர் ஆவார். மன இறுக்கக் குறைபாடுள்ளவர்களை அமைதியாக வைத்திருக்க \" கட்டிப்பிடிப்புப் பெட்டி \" என்ற சாதனத்தை அவர் கண்டுபிடித்தார். 2010 \"டைம் 100\" ல், உலகின் 100 மிக செல்வாக்குள்ள மக்கள் பட்டியலில், \"ஹீரோஸ்\" பிரிவில் இவரது பெயர் இடம்பெற்றுள்ளது. எம்மி மற்றும் கோல்டன் குளோப் விருதுகளை வென்ற படமான \"டெம்பிள் கிராண்டின்\" இவரது வாழ்க்கையைப் பற்றிய படமாகும்.\"\n\nSection::::இளமையும் கல்வியும்.\nமேரி டெம்பிள் கிராண்டின் மாசசூசெட்ஸ்சில் உள்ள பாஸ்டனில் மிகப்பெரிய பணக்காரக் குடும்பத்தில் பிறந்தார். குடும்பத்திற்காகப் பாடுபட்ட அயர்லாந்துப் பெண்மணியான மேரி என்பவர் நினைவாக இவருக்கு அப்பெயர் வைக்கப்பட்டது. குழப்பம் வராமலிருக்க இவருடைய பெயருடன் டெம்பிள் என்பது இணைக்கப்பட்டது.\n\nஇவரது தாயார் அன்னா யூஸ்டாசியா புர்வஸ் (தற்பொழுதைய பெயர் கட்லர்) ஹார்வர்ட் பல்கலைக் கழகத்திலிருந்து ஆங்கிலத்தில் பட்டம் பெற்றவர் அவர் ஒரு பாடகரும் நடிகையும் ஆவார். மேலும் தானியங்கி விமானப் போக்குவரத்தை இணைந்து கண்டறிந்தவர்களுள் ஒருவரான ஜான் கோல்மன் புர்வெஸ் என்பவரின் பேத்தி ஆவார். அவரது தந்தை ரிச்சர்ட் மெக்கர்டி கிராண்டின், வீடு, மனை, வாங்கி விற்பனை செய்யும் முகவராகவும், அந்த காலத்திலேயே அமெரிக்காவின் மிகப்பெரிய பெருநிறுவன கோதுமைப் பண்ணை வணிகத்தை நடத்தி வந்தார். அவரது நிறுவனத்தின் பெயர் கிராண்டின் ஃபார்ம்ஸ் ஆகும். டெம்பிள் மேரிக்கு 15 வயதாகும் போது அவரது பெற்றோர் விவாகரத்துப் பெற்று பிரிந்தனர் அவரது தாயார் 1965 இல் நியூயார்க்கின் புகழ்பெற்ற சாக்ஸஃபோன் கலைஞராக பென் கட்லர் என்பவரைத் திருமணம் செய்து கொண்டார். டெம்பிள் கிராண்டிற்கு 18 வயதாக இருக்கும் போது, 1993 இல் கலிபோர்னியாவில் அவரது தந்தை ரிச்சர்ட் காலமானார். கிராண்டின் நான்கு குழந்தைகளில் மூத்தவர். இவருக்கு மூன்று இளம் உடன்பிறந்தவர் இருந்தனர். இரண்டு சகோதரிகள் மற்றும் ஒரு சகோதரர் ஆவர். கிராண்டின் தன் சகோதரிகளில் ஒருவருக்கு டிஸ்லெக்ஸியா எனப்படும் எழுத்து மயக்க நோய் இருப்பது குறித்து விவரித்துள்ளார். அவரது இளைய சகோதரி ஒரு ஓவியர் ஆவார். அவரது மற்றொரு சகோதரி ஒரு சிற்பி ஆவார். அவரது சகோதரர் வங்கியாளர் ஆவார்.\n\nடெம்பிளின் பெற்றோர் வழி தாத்தாவாட ஜான் லிவிங்ஸ்டன் கிராண்டின் மற்றும் அவரது சகோதரர் வில்லியம் ஜேம்ஸ் கிராண்டின் ஆகியோர், பிரெஞ்சு ஹூகுநொட்ஸ் வம்சாவ்ழியினர் ஆவார். இவர்கள் ஜான் டி. ராக்பெல்லருடன் எண்ணைக் கிணறு தோண்டுவதற்கான ஒரு ஒப்பந்தம் செய்துகொண்டனர். ஆனால் ராக்பெல்லர் வருவதற்கு மிக நீண்ட காலம் ஆனதால் அவர்கள் வங்கித்தொழிலுக்குத் திரும்பினர். ஜே குக் 'என்பவரது நிறுவனம் சரிந்த பொழுது வடக்கு டகோட்டாவிலிருந்த அவரது முழு வளர்ச்சி அடையாத நிலத்தின் ஆயிரக்கணக்கான ஏக்கர்களை இவர்கள் தன்னுடன் இணைத்துக் கொண்டனர் ரெட் ஆற்றின் பள்ளத்தாக்கில் கோதுமை பண்ணை அமைத்து அந்நிறுவனத்தில் வேலை செய்பவர்களுக்காக அந்நிலத்தில் தங்குமிடங்களை அமைத்தனர். வடக்கு டகோட்டாவின் கிராண்டின் நகரம் ஜான் லிவிங்ஸ்டன் கிராண்டின் என்பவரது நினைவாக அவர் இறப்பிற்குப் பின் பெயரிடப்பட்டது. ஆங்கிலிக கிறித்துவ அடிப்படை கோண்ட ம் எபிஸ்கோபல் மதம் சார்ந்து வளர்க்கப்பட்டாலும், டெம்பிள் கிராண்டின் தனிப்பட்ட கடவுள் வழிபாட்டை விடகடவுள் பற்றிய அறிவியல் சிந்தனைகளில் நம்பிக்கை கொண்டிருந்தார்.\n"}
{"id": "434840", "url": "https://ta.wikipedia.org/wiki?curid=434840", "title": "சின்ன பசங்க நாங்க", "text": "சின்ன பசங்க நாங்க\n\nசின்ன பசங்க நாங்க 1992 ஆம் ஆண்டு முரளி மற்றும் ரேவதி நடிப்பில், இளையராஜா இசையில், ராஜ்கபூர் இயக்கத்தில், ஏ. ஜி. சுப்ரமணியன் தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nமுத்துக்காளை (முரளி) நகரத்தில் படிப்பை முடித்து தன் கிராமத்திற்கு வருகிறான். அம்பலம் (ஆர். பி. விஸ்வம்) அந்த கிராமத்தின் தலைவர். பூச்செண்டு (சாரதா பிரீதா) முத்துக்காளையை விரும்புகிறாள். முத்துக்காளையின் முறைப்பெண்ணான மரிக்கொழுந்தும் (ரேவதி) அவனை திருமணம் செய்து கொள்ள விரும்புகிறாள்.\n\nஒருநாள் வீசும் புயல் காற்றின் காரணமாக அந்த ஊர் கடுமையாக பாதிக்கப்படுகிறது. அந்த ஊரிலுள்ள வீடுகள் இடிந்து ஏழை மக்கள் வசிப்பதற்கு இடம் இல்லாமல் தவிக்கின்றனர். புயல் காற்று ஓய்ந்து இயல்புநிலை திரும்பும் வரை அந்த கிராமத்துக் கோயிலில் தங்கிக்கொள்ள அம்பலத்திடம் அனுமதி கேட்கின்றனர். அம்பலம் அவர்கள் கோவிலுக்குள் செல்ல அனுமதி மறுக்கிறான். பூச்செண்டுவின் தாய் அந்தக் கோயிலின் பூட்டை உடைத்து மக்களை கோயிலுக்குள் தங்க வைக்கிறாள். தான் சொன்னதை மீறி அனைவரையும் கோவிலுக்குள் அழைத்துப் போனதால் ஆத்திரப்படும் அம்பலம் பஞ்சாயத்தைக் கூட்டுகிறான். அதில் பூச்செண்டுவின் தாய்க்கு அவள் தலையை மொட்டையடிக்கும் தண்டனையை வழங்குகிறான். மேலும் பூச்செண்டு அந்தக் கோயிலில் தேவதாசியாக உத்தரவிடுகிறான்.\n\nஇந்த அநீதியான தண்டனையைக் கண்டு கோபப்படும் முத்துக்காளை பூச்செண்டுவை அந்த தண்டனையிலிருந்து காப்பாற்ற அவளைத் திருமணம் செய்கிறான். அதன்பின் என்ன நடந்தது என்பது மீதிக்கதை.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் வாலி மற்றும் கங்கை அமரன்.\n\nSection::::வரவேற்பு.\nஇப்படம் திரையரங்குகளில் 100 நாட்கள் ஓடிய வெற்றித் திரைப்படம்.\n"}
{"id": "434859", "url": "https://ta.wikipedia.org/wiki?curid=434859", "title": "பாரதி கண்ணம்மா (தொலைக்காட்சித் தொடர்)", "text": "பாரதி கண்ணம்மா (தொலைக்காட்சித் தொடர்)\n\nபாரதி கண்ணம்மா என்பது விஜய் தொலைக்காட்சியில் பெப்ரவரி 25, 2019 முதல் திங்கள் முதல் வெள்ளி வரை இரவு 8:30 மணிக்கு ஒளிபரப்பாகும் காதல், பாசம், குடும்பம் கலந்த தொலைக்காட்சி தொடர் ஆகும். இந்த தொடர் மலையாளம் மொழித் தொடரான 'கருத்தமுத்து' என்ற தொடரின் தமிழ் மறு தயாரிப்பாகும். \n\nஇந்த தொடரில் பாரதியாக மேயாத மான் என்ற படத்தில் நடித்த அருண் பிரசாத் நடிக்கிறார். இவருக்கு ஜோடிகளாக புதுமுக நடிகை ரோஷினி ஹரிப்ரியன் கண்ணமாகவும் மற்றும் அஞ்சலியாக சுவீட்டி நடிக்கிறார்.\n\nSection::::கதைச்சுருக்கம்.\nகண்ணம்மாவும் மற்றும் அஞ்சலி இருவரும் மாற்றாந்தாய் சகோதரிகள். கண்ணம்மா கருத்த நிறம் கொண்டவள் அஞ்சலி வெள்ளை நிறம் கொண்டவள். \n\nகண்ணம்மாவுக்கு நல்ல உள்ளம் கொண்ட பாரதி என்ற ஒரு மாப்பிள்ளை அமைகிறது. அதன் பின் அவள் வாழ்க்கையும் பாரதி என்ற கணவனின் வாழ்க்கையும் எவ்வாறு பயணிக்கிறது இவர்களின் வாழ்வில் அஞ்சலியால் வரவிருக்கும் பிரச்சனைகளை மையமாக வைத்து இந்த கதை நகர்கின்றது.\n\n\n\n\n\n\n"}
{"id": "434860", "url": "https://ta.wikipedia.org/wiki?curid=434860", "title": "பத்தினி தெய்வம்", "text": "பத்தினி தெய்வம்\n\nபத்தினி தெய்வம் (Pathini Deivam) 1957 ஆம் ஆண்டு வெளிவந்த இந்தியத் தமிழ் மொழித் திரைப்படமாகும். நாராயணமூர்த்தி இப்படத்தை இயக்கினார். ஜெமினி கணேசன், சாவித்திரி, எம்.என். நம்பியார், எஸ்.வி. ரங்காராவ், பி.எஸ்.வீரப்பா, ஜே.பி. சந்திரபாபு, ஜி. வரலக்ஷ்மி மற்றும் பலர் நடித்துள்ளனர்.\n\n\nSection::::கதைச்சுருக்கம்.\nமருதநாட்டு அரசன் மஹேந்திரனும், குறிஞ்சிநாட்டு அரசன் குலசேகரனும் நண்பர்கள். மஹேந்திரனை சந்திக்க குலசேகரன் வருகிறான். அப்போது மகேந்திரனின் மனைவி சிவகாமியும், மகன் மணிசேகரனும் குலசேகரனை வரவேற்று சில நாட்கள் அவர்களுடன் தங்க வேண்டுகிறார்கள். குலசேகரனை தன் சகோதரனை போலவே நடத்துகிறாள் சிவகாமி. ஆனால், அவர்களின் உறவில் களங்கம் இருப்பதாக அனுமானிக்கிறான் மஹேந்திரன். சிவகாமியை கொல்ல தனது மந்திரி மதியுகியை அனுப்புகிறான் மஹேந்திரன். சிவகாமியை கொல்லாமல், குலசேகரனிடம் உண்மையைச் சொல்லி, குறிஞ்சிநாட்டிற்குச் செல்ல உதவுகிறான் அந்த மந்திரி. சிவகாமி தான் குலசேகரனை தப்பிக்கவைத்தாள் என்று சந்தேகிக்கிறான் மஹேந்திரன்.\n\nகர்பிணி என்றும் பாராமல், சிவகாமியை சிறையில் இடுகிறான். குழந்தை பிறந்த பிறகு, சிவகாமியின் தலையை கொய்ய ஆணை இடுகிறான் மஹேந்திரன். அவளுக்கு பெண் குழந்தை பிறக்கிறது. உடனே, சிவகாமியை காட்டிற்கு அழைத்துச் சென்று, கொல்ல மணமில்லாத மருதநாட்டு வீரர்கள், குழந்தையை ஆற்றிலும், சிவகாமியை காட்டிலும் விட்டுவிடுகிறார்கள். ஒரு வேடன் சிவகாமியை காப்பாற்றுகிறான். வேடனின் மனைவி அவனை சந்தேகப்படுகிறாள். அதனால், வேடர்களின் தலைவன் சிவகாமியை மலை மீதிருந்து வீச ஆணையிடுகிறான்.\n\nஆற்றில் கிடைத்த பெண் குழந்தை, பொன்னி என்ற பெயரில் வளர்ந்து வருகிறாள். குலசேகரனின் மகன் ராஜேந்திரன் தற்செயலாக பொன்னியை சந்திக்க நேரிடுகிறது. அவளை காதல் செய்கிறான். அதே நேரம், மஹேந்திரனின் மந்திரி மார்த்தாண்டன் அரசாங்கத்தை கைப்பற்ற முயற்சித்தான். சிவகாமிக்கு என்னவானது? மார்த்தாண்டன் வெற்றிபெற்றானா? காதல் ஜோடிகள் இணைந்தனவா? போன்ற கேள்விகளுக்கு விடை காணுதலே மீதிக் கதையாகும்.\n\nSection::::ஒலிப்பதிவு.\nதஞ்சை இராமையாதாஸ் எழுதிய பாடல் வரிகளுக்கு விஸ்வநாதன்-ராமமூர்த்தி இசை அமைத்தனர்.\n"}
{"id": "434870", "url": "https://ta.wikipedia.org/wiki?curid=434870", "title": "உலக ஆசிரியர் பரிசு", "text": "உலக ஆசிரியர் பரிசு\n\nஉலக ஆசிரியர் பரிசு (\"Global Teacher Prize\") என்பது ஐக்கிய இராச்சியத்தின் வார்க்கி அறக்கட்டளையினால் ஆசிரிய சேவையில் சிறந்த பங்களிப்பை வழங்கிய ஆசிரியர் ஒருவருக்கு வழங்கப்படும் ஆன்டுதோறும் வழங்கப்படும் ஓர் உயர் விருது ஆகும். இவ்விருதின் மதிப்பு ஒரு மில்லியன் அமெரிக்க டாலர்கள் ஆகும். இப்பரிசை ஊடகவியலாளர்கள் ஆசிரியர்களுக்கான நோபல் பரிசு எனப் பெரும்பாலும் வர்ணிப்பார்கள். குறிப்பிட்ட தகைமைகளைக் கொண்டிருக்கும் ஆசிரியர்கள் குறித்து உலகளாவிய அளவில் பொதுமக்கள் எவரும் இவ்விருதுக்குப் பரிந்துரைக்கலாம். அத்துடன் இவ்வாறான தகமைகளைக் கொண்டிருக்கும் ஆசிரியர்களும், தம்மைத் தாமே இவ்விருதுக்கு விண்ணப்பிக்கலாம். உலகளாவிய அளவில் தலைமை ஆசிரியர்கள், கல்வி வல்லுநர்கள், வர்ணனையாளர்கள், பத்திரிகையாளர்கள், பொது அதிகாரிகள், தொழில்நுட்ப தொழில்முனைவோர், நிறுவன இயக்குநர்கள் மற்றும் அறிவியலாளர்களைக் கொண்ட உலக ஆசிரியர் பரிசுக்கான கழகம் நடுவராக இருந்து இப்பரிசுக்குரியவரைத் தேர்ந்தெடுக்கிறது. \n\n2014 மார்ச் மாதத்தில் நடைபெற்ற உலகளாவிய கல்வி மற்றும் திறன் மன்றத்தின் கூட்டத்தில் இப்பரிசு ஆண்டுதோறும் வழங்கப்படவிருப்பதாக அறிவிக்கப்பட்டது. இதன்படி 127 நாடுகளில் இருந்து 5,000 ஆசிரியர்களுக்கான விண்ணப்பங்கள் கிடைக்கப்பெற்றன.\n\nSection::::வரலாறு.\n2015 ஆம் ஆண்டில் முதலாவது உலக ஆசிரியர் பரிசு அமெரிக்காவைச் சேர்ந்த மேய்ன் மாநிலத்தைச் சேர்ந்த ஆங்கில மொழி ஆசிரியை நான்சி அட்வெல் என்பவருக்குக் கிடைத்தது. அட்வெல் கற்பித்தல் தொடர்பாக ஒன்பது நூல்களை எழுதியுள்ளார். இவரது நூல் ஒன்று அரை மில்லியன் பிரதிகள் விற்கப்பட்டுள்ளன. இவர் தனது பரிசுத் தொகை முழுவதையும் தனது பாடசாலைக்கு வழங்கினார்.\n\n2016 ஆம் ஆண்டுக்கான பரிசு பாலத்தீனத்தைச் சேர்ந்த ஆசிரியர் அனான் அல் உர்ருப் என்பவருக்கு வழங்கப்பட்டது. \n\n2017 ஆம் ஆண்டுக்கான விருது கனடா, கியூபெக்கைச் சேர்ந்த இனுவிட்டுப் பழங்குடி ஆசிரியையான மாகி மெக்டொன்னெல் என்பருக்கு வழங்கப்பட்டது.\n\n2018 ஆம் ஆண்டுக்கான பரிசு இலண்டனைச் சேர்ந்த கலை மற்றும் நெசவு ஆசிரியையான ஆண்ட்ரியா சஃபிரக்கொவ் என்பவருக்கு வழங்கப்பட்டது.\n"}
{"id": "434875", "url": "https://ta.wikipedia.org/wiki?curid=434875", "title": "பென்சைல் சாலிசிலேட்டு", "text": "பென்சைல் சாலிசிலேட்டு\n\nபென்சைல் சாலிசிலேட்டு (\"Benzyl salicylate\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஒரு சாலிசிலிக் அமில பென்சைல் எசுத்தர் என்று இச்சேர்மம் வகைப்படுத்தப்படுகிறது. பெரும்பாலும் ஒரு நறுமண சேர்க்கைப் பொருளாக அல்லது புற ஊதா ஒளி உறிஞ்சி ஒப்பனைப் பொருளாக இவ்வேதிச் சேர்மம் பயன்படுத்தப்படுகிறது. கிட்டத்தட்ட நிறமற்ற திரவமாகவும் தோற்றமளிக்கிறது. சற்றே பிசின் போன்ற மிகவும் மெல்லிய இனிப்பு-மலரின் வாசனை கொண்டது என்றும் பென்சைல் சாலிசிலேட்டு விவரிக்கப்படுகிறது, சுவடு அளவுக்கு இச்சேர்மத்துடன் கலந்துள்ள மாசுக்களினால் மட்டுமே இவ்வாசன ஏற்படுகிறது ஆனால் இச்சேர்மத்திற்கென தனிப்பட்ட வாசனை கிடையாது என்றும் கூறப்படுகிறது It occurs naturally in a variety of plants and plant extracts and is widely used in blends of fragrance materials.. பெரும்பாலான தாவரங்களின் சாறிலிருந்து இயற்கையிலே இது தோன்றுகிறது.\n\nஇந்த வேதிப்பொருளால் மக்களுக்கு தீங்கு ஏற்படக்கூடும் என்பதற்கான சில சான்றுகள் உணரப்பட்டுள்ளன . இதன் விளைவாக அனைத்துலக நறுமண சங்க அமைப்பு நறுமண திரவியமாக இந்தப் பொருளை பயன்படுத்த தடை விதித்துள்ளது . \n\nசில செயற்கைப் படிகங்களின் கரைப்பானாகவும் கார்னேசன், மல்லிகை போன்ற வெண்மலர்கள், இளஞ்சிவப்பு நிற மலர்கள் போன்ற மலர் வாசனை திரவியங்களில் சமநிலைப்படுத்தியாகவும் பயன்படுத்தப்படுகிறது . \n"}
{"id": "434886", "url": "https://ta.wikipedia.org/wiki?curid=434886", "title": "திண்ம எரிபொருள்", "text": "திண்ம எரிபொருள்\n\nதிண்ம எரிபொருள்(Solid fuel) என்பது ஆற்றலைப் பெறுவதற்காக எரிக்கப்படும் திட நிலையிலுள்ள பல்வேறு பொருட்களைக் குறிக்கிறது. இத்தகைய பொருட்கள் எரிதல் என்ற செயல்முறையின் மூலம் வெப்பத்தையும், ஒளியையும் தருவனவாக உள்ளன. திண்ம எரிபொருட்களை திரவ மற்றும் வாயு எரிபொருட்களிலிருந்து வேறுபடுத்த முடியும். திண்ம எரிபொருட்களுக்கான பொதுவான உதாரணங்கள் மரம், கரி, நிலக்கரி, எக்சமீன் எரிபொருள் வில்லைகள், மரத்தூள் வில்லைகள், சோளம், கோதுமை, புல்லரிசி மற்றும் இதர தானியங்களின் உமி மற்றும் தவிடு போன்றவை அவற்றில் சில. திண்ம எரிபொருட்கள் ஏவூர்திகளில் திண்ம ஏவுபொருளாக அதிகளவில் பயன்படுத்தப்படுகின்றன. மனித வரலாறு முழுவதிலுமே திண்ம எரிபொருளானது தீயை உருவாக்குவதற்குப் பயன்படுத்தப்பட்டு வந்துள்ளது. தற்போதைய நாட்களில் கூட திண்ம எரிபொருளானது உலகெங்கிலும் பரந்த அளவில் பயன்பாட்டில் உள்ளது.\n\nSection::::திண்ம எரிபொருட்களின் வகைகள்.\nSection::::மரம்.\nமரத்திலிருந்து பெறப்படும் எரிபொருள் என்பது விறகுக்கட்டை, அடுப்புக்கரி, \"மரத்துண்டுத் தாள்கள்\", மரத்தூள் வில்லைகள், மற்றும் மரத்தூள் ஆகியவற்றைக் குறிக்கும். ஒரு குறிப்பிட்ட திண்ம எரிபொருள் அவற்றின் மூலம், அளவு, தரம் மற்றும் பயன்பாடு ஆகியவற்றின் அடிப்படையில் தேர்ந்தெடுக்கப்படுகின்றன. பல பகுதிகளில், மரம் தான் மிக எளிதாகக் கிடைக்கக்கூடிய எரிபொருளாக இருக்கிறது. பட்டுப்போன மரங்களை சேகரிப்பதற்கு சில கருவிகள் மட்டுமே தேவைப்படுகின்றன அல்லது சில சமயம் கருவிகள் ஏதும் தேவையேயில்லை. இன்று உயிர்ப்பொருட்களிலிருந்து கிடைக்கக்கூிய மரமே மிகப்பெரிய எரிபொருளாக விளங்குகிறது. மர எரிபொருளானது சமையலுக்கும், வெப்பத்தை உண்டாக்குவதற்கும், வெகு சில நேரங்களில் நீராவி இயந்திரத்திற்கும் மற்றும் மின்சக்தி உற்பத்திக்காக நீராவியால் இயங்கும் சுழலிகளைச் சுழற்றுவதற்கும் பயன்படுகிறது. மரங்கள் உலைகள் மற்றும் அடுப்புகளில் மூடப்பட்ட சூழலில் எரிக்கப்படுகின்றன. எப்படியாயிலும் மரத்தினை எரிக்கும் போது வெப்பம் மற்றும் நீராவியைத் தவிர்த்து ஏராளமான உபயோகமற்ற, தீய விளைவுகளை ஏற்படுத்தக்கூடிய உபபொருட்கள் கிடைக்கின்றன.\n\nSection::::உயிரியப்பொருட்கள்.\nமரமும் கூட உயிரியப்பொருட்களின் விளைபொருளாகக் கிடைக்கும் எரிபொருளாக இருந்தாலும் கூட, இச்சொல் பெரும்பாலும் இயற்கையான தாவரங்களிலிருந்து அல்லது விலங்குகளிலிருந்து கிடைக்கக்கூடிய எரிபொருட்கள் அல்லது அவற்றை நுண்உயிரிகள் சிதைத்து தரக்கூடிய எரிபொருட்கள் ஆகியவற்றையே குறிக்கிறது. நிலக்கடலை, முந்திரி போன்றவற்றின் கூடுகள், வைக்கோல், வீணான கோதுமை போன்ற தானியக்கழிவுகள் ஆகியவையே பொதுவான உயிரிய எரிபொருட்கள் வகைப்பாட்டில் வருகின்றன.\n\nSection::::முற்றா நிலக்கரி.\nமுற்றா நிலக்கரி என்பது பகுதியளவு சிதைவடைந்த தாவரப் பொருள் அல்லது திசுக்கூழ் ஆகும். இத்தகைய கரியானது நன்கு உலர்த்தப்பட்ட பிறகே எரிக்கப்பட முடியும்.\n\nSection::::நிலக்கரி.\nநிலக்கரி என்பது தொல்லுயிர் எச்சங்களில் இருந்து உருவாகும் திண்ம எரிபொருள் ஆகும். இது தரைப்பரப்பின் கீழே தோண்டப்படும் சுரங்கங்கள் அல்லது குழிகள் போன்றவற்றின் வாயிலாக வெளிக்கொணரப்படுகிறது. பெரும்பாலும் கரி மற்றும் ஐதரோகார்பன்களால் ஆன நிலக்கரி கந்தகம் உட்பட்ட பல இதர வேதிப் பொருட்களையும் கொண்டிருக்கும். பன்னெடுங்காலமாகவே நிலக்கரியானது வெப்பத்தை உருவாக்கவும், மின்சாரம் தயாரிக்கவும், தொழிற்துறைப் பயன்பாடுகளிலும், உலோகங்கள் சுத்திகரிப்பிலும் அதிகமாகப் பயன்படுத்தப்பட்டு வந்துள்ளது. அதே போல், மனித நடவடிக்கைகளால் வெளிவிடப்படும் கார்பனீராக்சைடின் மிகப்பெரும் மூலமாகவும் நிலக்கரி எரித்தல் இருந்து வருகிறது.\n\nSection::::கற்கரி.\nகற்கரி நிலக்கரியை விட எடை குறைந்ததும், குறைந்த மாசுக்களும், அதிக எரிதிறனும் கொண்ட இயற்கை எரிபொருளாகும். கற்கரி வகை நிலக்கரி, இயற்கையாகவே நிலத்தடியில் கிடைக்கிறது. நிலக்கரியிலிருந்து செயற்கையாக உற்பத்தி செய்யப்படும் கற்கரியைை பெட்ரோலிய கற்கரி என்பர்.\n"}
{"id": "434890", "url": "https://ta.wikipedia.org/wiki?curid=434890", "title": "கித்தாப்", "text": "கித்தாப்\n\nஇந்த நாடகம் எழுத்தாளர் மற்றும் இயக்குனருமான ரபீக் மங்கலாச்சேரியால் எழுதப்பட்டது. 2018 நவம்பர் மாதம் இந்தியாவின் கேரள மாநிலத்தில் வெளிவந்தது. பெண்களின் உரிமைகள் இயக்கம் முன்னெடுத்துச் சென்ற சபரிமலை கோவிலில் வழிபாடு செய்யும் உரிமையை பெண்களுக்கும் வழங்க வேண்டும் என்பதையும், இஸ்லாமிய பெண்கள் உரிமையான தங்கள் மத சடங்குகளில் பெண்கள் பங்கேற்கவும், மதச்சார்பான இடங்களில் பாலினச் சமனிலையை நிலைநாட்டவும், இஸ்லாமிய பெண்கள் இமாமாக நியமனம் செய்வது உட்பட, மேலும், மசூதிகளில் பிரார்த்தனைகளில் கலந்துகொண்டு வழிபாடு நடத்தும் உரிமையையும் வலியுறுத்துகிறது..\n\nSection::::அகத் தூண்டுதல்.\nரபீக் மங்கலாசேரி தனது நாடகமான \"கிதாப்\" நேரடியாக \"வாங்கு\" என்ற கதையை அடிப்படையாகக் கொண்டிருக்கவில்லை என்கிறார், ஆனால் \"உண்ணி. ஆர்\" கதையான '\"வாங்கு\"விலிருந்து தூண்டப்பட்ட ஒரு சுயாதீனமான தழுவலாகும். \"உண்ணி. ஆர்\" மங்கலாச்சேரியின் நாடகத்தில் இருந்து தன்னை விலக்கிக் கொண்டார், அது அவரது கருத்துக்களுக்கு இசைவாக இல்லை என்றும், ஆன்மீக மதிப்பும் குறைவாகவுள்ளது என்றும் கூறியுள்ளார். மலையாள இயக்குநர் வி. கே. பிரகாஷிற்கு உண்ணியின் கதையான வாங்குவை திரைப்படமாக எடுக்கும் திட்டம் இருந்தது.\n\nSection::::கதை.\nஒரு முஸ்லிம் பெண் தனது தந்தையை போல ஒரு மூஸென் ஆக விரும்புகிறாள், மேலும் பாங்கு அழைக்கவும் விரும்புகிறாள். அவள் வீட்டிலுள்ள ஆண்களுக்கு சமைக்கப்படும் வறுத்த மீன்களை அவள் திருடுகிறாள், ஆனால் அவ்வாறு செய்வது தவறல்ல என்று தன்னைப் படைத்த கடவுளுக்குத் தெரியுமென்று நம்புகிறாள். மேலும், பெண்களுக்கு போதுமான உணவை வழங்குவதில்லை என்பதை புரிந்துகொள்வார் என்றும் நினைக்கிறாள். இதற்காக அவளுடைய தந்தை அவளைக் குறை கூறுகிறார், பெண்களுக்கு ஆண்களுக்கான அனைத்திலிருந்தும் பாதியளவு மட்டுமே கிடைக்கும் என்று அவளிடம் கூறுகிறார். இதற்கு அவள், பெண்கள் ஏன் ஆண்கள் அணியும் ஆடையில் பாதியளவு அணியக்கூடாது என்று கேட்கிறாள்\n\nஇந்த போராட்டத்தின்போது, அவள் பாங்கு அழைக்கும் செயலை விரும்புவதாக தந்தையிடம் தெரிவிக்கிறாள். அவளது தந்தை \"கித்தாப்\" என்ற பெரிய புத்தகத்திலுள்ள குறிப்புகளின் மூலம் அவளது கேள்விகளுக்கு பதிலளிக்கிறார், அவர் அவளை ஒரு அறையினுள் வைத்து பூட்டிவிட்டு சென்று விடுகிறார். மேலும், அவளது தந்தை அவள் இது போன்ற காரியங்களில் தொடர்ந்து ஈடுபடுவதன் மூலம் சொர்கத்தை அடைந்துவிட மாட்டாய் என்று அவளிடம் கூறுகிறார்.\n\n\"நான் பாடுவதும், நடனமாடுவதும் சொர்க்கத்திற்குள் நுழைவதற்கு தடையாக இருந்தால், அந்த சொர்க்கத்தை நான் விரும்பவில்லை,\" என அவள் கூறுகிறாள். பள்ளியில் அவள் விருப்பத்திற்கு நடனமாடினால் அவளது தந்தை தனது பெண்ணை கொலை செய்யவும் தயாராக இருக்கிறார். அவளது தாயார் அவரிடம் அவர் மூஸின் மட்டுமல்ல, ஒரு மகளுக்குத் தந்தையாகவும் இருப்பதை நினைவுபடுத்துகிறாள், பின்னர் அவர் அந்த பெண்ணை பாங்கு அழைக்க அனுமதிக்கிறார். அந்த முஸ்லிம் பெண் பாங்கு அழைப்பதும் அவர்கள் வழிபடுவதுமாக நாடகம் முடிகிறது.\n\nSection::::சர்ச்சை.\nகோழிக்கோடு மேமுன்டா மேல்நிலைப் பள்ளி வடகரையில் பள்ளிகளுக்கிடையே நடைபெற்ற போட்டிகளில் இந்த நாடகத்தை அரங்கேற்றியது. இது மாவட்ட அளவிலான சிறந்த நாடகத்திற்கும் சிறந்த நடிப்பிற்குமான பரிசுகளை வென்றது, மேலும் கேரளா மாநில அளவிலான பள்ளிகளுக்கிடையே நடைபெறவுள்ள போட்டிகளுக்கு தொடர்ந்து செல்ல வேண்டியிருந்தது. \"கிதாப்\"' பாரம்பரிய முஸ்லீம் குடும்பத்தின் பெண்களுக்கு எதிராக ஏற்படும் பல்வேறு பிரச்சினைகளை பேசியது. வீட்டில் உணவு வழங்கல், கல்வி வழங்குவதில் பாகுபாடு போன்றவையும் அடங்கும், மேலும் அவர்களிடையே நிலவும் பலதார திருமணத்தைப் பற்றியும் பேசியது. \n\nஇஸ்லாமிய சூழலில் மத-அரசியல் , மரபுவழி மற்றும் பழமைவாதிகளின் நம்பிக்கை போன்றவற்றால் இந்நாடகமானது எதிர்க்கப்பட்டது, இருப்பினும் மேமுன்டா மேல்நிலைப் பள்ளியினால் இது வெற்றிகரமாக நடத்தப்பட்டது. பாலினச் சமனிலை மற்றும் மத சகிப்புத்தன்மையையும் இந்நாடகம் பேசியது. பின்னர் ஒரு நாளில் நாடகம் தனியாகவும் நிகழ்த்தப்பட்டது.\n\nவாஹாபிஸம், \"கித்தாபிலே கூரா\" போன்ற கருத்துகளிலும், மத சுதந்திரத்தைப் பெற விரும்பும் பெண்களைப் பற்றியும் மலையாள நாடங்கங்கள் அடிக்கடி நடத்தப்படுகின்றன . மலையாள சினிமா ஆர்வலர்களில் ஒருவரான அப்பாஸ் கலத்தோட் முஸ்லிம் சமுதாயத்தில் அண்மையில் ஏற்பட்டுள்ள மாற்றங்களைக் கருத்தில் கொள்ளாததற்காக, மங்கலாச்சேரியின் \"கிதாப்\"பை விமர்சித்தார். \" சமூகத்திற்கு எதிராக மூக்ரியை சித்தரிக்கும் குறைபாடு இந்நடகத்தில் உள்ளது, ஏனென்றால் மற்ற எதிரிகளும் முஸ்லிம்களிடையே தோன்றியிருக்கின்றனர்,\" என்று அவர் கூறினார். மங்கலாச்சேரி இதை மறுத்து, முஸ்லிம் சமூகம் சமூக வாழ்வில் நிலையான முன்னேற்றத்தை பதிவு செய்துள்ளது என்று சொல்வது சரியல்ல என்று பதிலளித்தார். \n\nமற்ற சமூகங்களால் முஸ்லிம்களிடையே மாற்றங்கள் ஏற்படலாம். ஆனால் முஸ்லீம் பிற்போக்கு சக்திகள் ஆதிக்கம் செலுத்தி வருகின்றன. பர்தா, இது கேரளாவில் புறக்கணிக்கத்தக்க சிறுபான்மையாக ஆனது. இது தற்போதைய முஸ்லிம் பெண்களின் அடையாளம் ஆகும் முஸ்லிம் மசூதியில் ஒரு ஊழியராக மட்டுமே இருப்பார் என்று எனக்கு தெரியும், ஆனால் அவர் முஸ்லிம்களையும்,அவர்களாது குருமார்களையும் பிரதிநிதித்துவப்படுத்துகிறார். இந்நாடகம் முஸ்லிம் சமூகத்திற்கான புதிய காட்சிகளைத் திறந்து விடுகிறது.\" இங்கே கதையின் பின்னணி ஒரு முஸ்லீம் குடும்பம், எனவே அது முஸ்லீம் வாழ்க்கையைச் சொல்கிறது. எந்த குறிப்பிட்ட மதத்தையும் அவமானப்படுத்த எந்த முயற்சியும் எடுக்கவில்லை என மங்கலாச்சேரி கூறுகிறார். \n\nசமூக ஆர்வலர்கள் மற்றும் எழுத்தாளர்கள் கே. சச்சிதானந்தன் மற்றும் ஹரீஷ் போன்றோர் கேரள மாநிலத் திருவிழாவில் \"கிதாப்\"பின் விலக்கலுக்கெதிராக குரல் எழுப்பினர். அவர்கள், இது கருத்து வெளிப்பாட்டுச் சுதந்திரத்திற்கு எதிரானது இருவரும் இணைந்து கண்டனம் செய்தனர். ஒளிப்பதிவாளர் பிரதாப் ஜோசப் ஒரு சமூக ஊடக பிரச்சாரத்தை நடத்தி, அதில் நாடகத்தை திரும்பப் பெறுதல் என்பது \"மறுமலர்ச்சி மற்றும் கருத்து வெளிப்பாட்டு சுதந்திரம் ஆகியவற்றிற்கு அச்சுறுத்தல்\" என்று கூறினார்.\n\nநாடக ஆசிரியரான சாந்த குமார், \"நாடகத்தை திரும்பப் பெறுதல் என்பது மதத் தலைவர்களின் கட்டளைகளுக்கு அப்பள்ளி சரணடைவதை உறுதி செய்கிறது\" என்கிறார். மேலும், நாடக ஆசிரியரான \"ரபீக் மங்கலாச்சேரியை தனிமைப்படுத்தியதாக அவர் புகார் கூறுகிறார், மேலும், \"மறுமலர்ச்சி மதிப்புகள்\" பற்றி பேசுகிறவர்கள் ஏன் \"சிறுபான்மை அடிப்படைவாதத்தின் கைகளால் மங்கலாச்சேரியை தனிமைப்படுத்தும்போது மௌனமாக இருந்தனர்\" என்று கேட்கிறார்.\n\nSection::::ரபீக் மங்கலாசேரி.\nரபீக் மங்கலாசேரி இந்தியாவிலுள்ள கேரளாவின் மலப்புறம் பகுதியைச் சேர்ந்த செட்டிப்பாடி என்ற ஊரைச் சார்ந்த மலையாள எழுத்தாளர் மற்றும் இயக்குனர் ஆவார். இவரது நாடகமான \"அன்னபூர்ணா\" உணவுப்பொருட்களை வீணடிப்பதால், பலர் பசியால் வாடுவதை சித்தரிகின்றது. \"கோட்டம் கரீம்\" என்ற நாடத்தையும் இயக்கியுள்ளார்.\n\n2013இல் \"ஜின்னு கிருஷ்ணன்\" நாடகத்திற்காக கேரள சாஹித்ய அகாடமி விருதினைப் பெற்றார்; மற்றும் \"இரட்ட ஜீவிதங்களிலூடே\" என்ற நாடகத்திற்கு கேரள சங்கீத நாடக அகாடமி விருதினையும் பெற்றார் அவர் குழந்தைகளுக்கான நாடக அரங்கில் ஒரு முக்கிய நபராக உள்ளார்.\n"}
{"id": "434905", "url": "https://ta.wikipedia.org/wiki?curid=434905", "title": "கோரி புக்கர்", "text": "கோரி புக்கர்\n\nகோரி அந்தோனி புக்கர் ஒரு ஐக்கிய அமெரிக்கா அரசியல்வாதி, புதிய ஜெர்சி இன் செனட்டராக உள்ளார். அவர் மக்களாட்சிக் கட்சி (ஐக்கிய அமெரிக்கா) இன் உறுப்பினராக உள்ளார்\n"}
{"id": "434910", "url": "https://ta.wikipedia.org/wiki?curid=434910", "title": "நெய்தவாசல் முனிவாசக சுவாமி கோயில்", "text": "நெய்தவாசல் முனிவாசக சுவாமி கோயில்\n\nநெய்தவாசல் முனிவாசக சுவாமி கோயில் நாகப்பட்டினம் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருவெண்காட்டிலிருந்து இடது புறம் அதே சாலையில் 3 கிமீ தொலைவில் இக்கோயில் உள்ளது. \n\nSection::::இறைவன்,இறைவி.\nஇங்குள்ள இறைவன் முனிவாசகசுவாமி ஆவார். இவர் கைலசநாதர் என்றும் அழைக்கப்பட்டுள்ளார். இறைவி மதுரபாஷிணி ஆவார். \n\nSection::::அமைப்பு.\nகருவறையில் நீண்டு உயர்ந்த பாணத்தோடு மூலவர் உள்ளார். திருச்சுற்றில் செல்வ விநாயகர், சுப்பிரமணியர், பைரவர், சனீசுவரர் ஆகியோரின் சன்னதிகள் உள்ளன. \n"}
{"id": "434912", "url": "https://ta.wikipedia.org/wiki?curid=434912", "title": "பெரம்பூர் பிரமபுரீசுவரர் கோயில்", "text": "பெரம்பூர் பிரமபுரீசுவரர் கோயில்\n\nபெரம்பூர் பிரமபுரீசுவரர் கோயில் நாகப்பட்டினம் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதரங்கம்பாடி வட்டம் பெரம்பூரில் இக்கோயில் உள்ளது. இவ்வூர் பிரம்பில் என்றும் அழைக்கப்படுகிறது. \n\nSection::::இறைவன்,இறைவி.\nஇங்குள்ள இறைவன் பிரமபுரீசுவரர் ஆவார். இறைவி ஆனந்தவல்லி ஆவார். முன்பு இக்கோயில் பின்புறம் இருந்ததாகவும், நாளடைவில் சிதலமாகிய நிலையில் இறைவனையும், இறைவியையும் எடுத்துவந்து சுப்பிரமணியர் கோயிலில் வைத்துவிட்டதாகவும் கூறுகின்றனர். \n\nSection::::அமைப்பு.\nமூலவராக சுப்பிரமணியர் உள்ளார். வெளிச்சுற்றில் விநாயகர், கந்தபுரீசுவரர், லடசுமி நாராயணப்பெருமாள் உள்ளனர். அடுத்து பிரமபுரீசுவரர், ஆனந்தவல்லி திருமேனிகள் உள்ளன. \n"}
{"id": "434926", "url": "https://ta.wikipedia.org/wiki?curid=434926", "title": "தபூக் போர்", "text": "தபூக் போர்\n\nஇது முஹம்மது ரசூலுல்லாஹ் (ஸல்) காலத்தில் நடைபெற்ற ஒரு போர் ஆகும்.\n\nஇதற்கு முன் நிகழ்ந்த மக்கா போர் சத்தியம் எது? அசத்தியம் எது? என்பதைப் பிரித்தறிவித்து விட்டது. முஹம்மது (ஸல்) அல்லாஹ்வின் தூதர்தான் என்பதில் எவ்வித சந்தேகமும் இல்லை என்பதைப் புரிய வைத்துவிட்டது. எனவே, காலநிலை முற்றிலும் மாறி மக்கள் கூட்டம் கூட்டமாக இஸ்லாமில் வரத் தொடங்கினர் என்பதை இதற்குப் பின் “குழுக்கள்” என்ற தலைப்பில் வரும் விவரங்களிலிருந்தும், நபி (ஸல்) அவர்களின் இறுதி ஹஜ்ஜில் கலந்து கொண்ட முஸ்லிம்களின் எண்ணிக்கையிலிருந்தும் இதை நன்கு அறிந்து கொள்ளலாம். ஆக, மக்கா வெற்றி கொள்ளப்பட்ட பின் முஸ்லிம்களின் உள்நாட்டுப் பிரச்சனைகளும் சிரமங்களும் முற்றிலுமாக முடிவுற்றது. அல்லாஹ்வின் மார்க்கச் சட்டங்களைக் கற்றுக் கொள்வதற்கும், கற்றுக் கொடுப்பதற்கும் இஸ்லாமிய மார்க்கத்தின் பக்கம் மக்களை அழைப்பதற்கும் முஸ்லிம்களுக்கு முழுமையான அவகாசம் கிடைத்தது\n\nபோருக்கான காரணம்\n\nஎனினும், ஒரே ஒரு சக்தி மட்டும் எவ்விதக் காரணமுமின்றி முஸ்லிம்களுக்குத் தொந்தரவு கொடுத்து வந்தது. அதுதான் ரோமானியப் பேரரசு. ரோமர்கள் அக்காலத்தில் உலகத்தில் மிகப் பெரிய வல்லரசாகத் திகழ்ந்தார்கள். இதற்கு முன் ஒரு சம்பவத்தை நாம் பார்த்திருக்கிறோம். நபி (ஸல்) அவர்கள் புஸ்ரா மன்னருக்கு அனுப்பிய கடிதத்தை எடுத்துச் சென்றிருந்த ‘ஹாரிஸ் இப்னு உமைர் அஸ்தி’ என்ற தூதரைப் புஸ்ராவின் கவர்னராக இருந்த ‘ஷுரஹ்பீல் இப்னு அம்ர் கஸ்ஸானி’ என்பவன் வழிமறித்துக் கொன்று விட்டான். அதற்குப் பழிவாங்குவதற்காக நபி (ஸல்) ஜைது இப்னு ஹாஸாவின் தலைமையில் படை ஒன்றை அனுப்பினார்கள். இவர்கள் ‘முஃதா’ என்ற இடத்தில் ரோமர்களுடன் கடுமையாகச் சண்டையிட்டனர். முழுமையாக அந்த அநியாயக்காரர்களைப் பழிவாங்க முடியவில்லை. இருப்பினும் முஸ்லிம்களின் ஒரு சிறு படை ஒரு மாபெரும் வல்லரசை எதிர்த்துச் சண்டையிட்டது. அரபியர்களின் உள்ளத்தில் முஸ்லிம்களைப் பற்றிய பெரும் அச்சத்தை ஏற்படுத்தியது. முஃதாவின் அருகிலுள்ள அரபியர்களுக்கு மட்டுமல்லாமல் வெகு தொலைவில் உள்ளவர்களுக்கும் கூட முஸ்லிம்களைப் பற்றிய அதே பாதிப்பை இது ஏற்படுத்தியது.\n\nமுஸ்லிம்களுக்கு ஏற்பட்ட நன்மையையும் இதற்குப் பின் தன் கட்டுப்பாட்டுக்குள் இருந்த அரபுக் கோத்திரங்கள், தன் கட்டுப்பாட்டை விட்டு விலகி, முஸ்லிம்களுடன் சேர்ந்து கொள்வதையும் கைஸர் மன்னனால் பொறுத்துக் கொள்ள முடியவில்லை. இதைத் தனது எல்லையை நெருங்கி வரும் ஆபத்தாக உணர்ந்தான். அரபியர்களுக்கு அருகிலிருக்கும் தனது ஷாம் நாட்டுக் கோட்டைகளை ஆட்டம் காண வைக்கும் ஒரு செயலாகக் கருதினான். முஸ்லிம்களின் இந்த எழுச்சி அழிக்க முடியாத அளவுக்கு வலிமைப் பெறுவதற்கு முன்னதாகவே அடக்கி அழித்துவிட வேண்டும் ரோம் நாட்டை சுற்றியிருக்கும் அரபு பகுதிகளில் முஸ்லிம்கள் கிளர்ச்சியை உண்டாக்குவதற்கு முன்னதாகவே அவர்களை ஒன்றுமில்லாமல் செய்துவிட வேண்டும் என அவன் எண்ணினான்.\n\nமுஃதா போர் முடிந்து ஒரு வருடம் ஆவதற்குள் தனது இந்த வஞ்சத்தைத் தீர்த்துக் கொள்வதற்காக பெரும் படையொன்றைத் திரட்டி, அதில் ரோமர்களையும் ரோமர்களின் ஆதிக்கத்தில் இருந்த கஸ்ஸான் கிளையைச் சேர்ந்த அரபியர்களையும் சேர்த்துக் கொண்டு தீர்க்கமான ஒரு போருக்குத் தயாரானான்.\n\nமற்றொருபுறம் நபி (ஸல்) படையெடுத்துப் போருக்கு ஆயத்தமாக வந்து விட்டார்கள் என்ற செய்தியை ரோமர்களும் அவர்களது நண்பர்களும் கேட்டவுடன் திடுக்கமடைந்தார்கள். அவர்கள் தங்களது பயணத்தைத் தொடர்வதற்கும் இஸ்லாமியப் படையைச் சந்திப்பதற்கும் துணிவின்றி தங்களது நாட்டுக்குள் பல திசைகளிலும் சிதறி ஓடிவிட்டனர். இஸ்லாமியப் படைக்கு அஞ்சி ரோமர்கள் ஓடிவிட்ட செய்தி முஸ்லிம்களுக்கு மேன்மேலும் புகழ் சேர்த்தது, அரபியத் தீபகற்பத்திலும், அதைச் சுற்றியுள்ள பகுதிகளிலும் முஸ்லிம்களின் ராணுவ வலிமையை உயர்த்தியது. இதனால் அரசியல் ரீதியாக முஸ்லிம்களுக்குப் பெரும் பயன்களும் கிடைத்தன. ஒருக்கால் ரோமர்கள் வந்து போர் நடந்திருந்தால் கூட, இந்தளவு நன்மைகள் கிடைத்திருக்குமா? என்று சொல்ல முடியாது.\n\nதபூக்கிற்கு அருகிலிருந்த அய்லா பகுதியின் தலைவர் யுஹன்னா இப்னு ரூஃபா தானாக முன்வந்து ஒப்பந்தம் செய்து கொடுத்ததுடன் ஜிஸ்யாவையும் நிறைவேற்றினார். மேலும், ‘ஜர்பா’ பகுதியினரும் ‘அத்ருஹ்’ பகுதியினரும் ஒப்பந்தம் செய்து ஜிஸ்யாவையும் வழங்கினர். நபி (ஸல்) ஒப்பந்தப் பத்திரத்தை அவர்களுக்கு எழுதிக் கொடுத்தார்கள். இவ்வாறே மீனா பகுதி மக்களும் தங்கள் பகுதியில் விளையும் கனிவர்க்கங்களில் 1/4 பங்கை வழங்கி விடுவதாக சமாதான ஒப்பந்தம் செய்து கொண்டனர்.\n\nஅய்லாவின் தலைவருக்கு நபி (ஸல்) எழுதிக் கொடுத்த ஒப்பந்தமாவது:\n\nஅளவற்ற அருளாளனும், நிகரற்ற அன்புடையோனுமாகிய அல்லாஹ்வின் பெயரால்... அல்லாஹ்வின் புறத்திலிருந்தும் அல்லாஹ்வின் தூதர் முஹம்மதின் புறத்திலிருந்தும் யுஹன்னா இப்னு ருஃபாவுக்கும் அய்லாவாசிகளுக்கும் வழங்கும் பாதுகாப்பு ஒப்பந்தமாகும் இது. கடலில் செல்லும் இவர்களது கப்பல்களுக்கும், பூமியில் செல்லும் இவர்களது பயணக் கூட்டங்களுக்கும் அல்லாஹ்வுடைய பாதுகாப்பும் முஹம்மதுடைய பாதுகாப்பும் உண்டு. மேலும், ஷாம் நாட்டிலும் இவர்களது கடல் பகுதியை சுற்றி வாழும் மக்களுக்கும் இந்தப் பாதுகாப்பு உண்டு. ஆனால், இவர்களில் யாராவது குழப்பம், கலகம் செய்தால் அவரது உயிர், பொருள் பாதுகாக்கப்படாது. அவரை அடக்குபவருக்கு அவரது பொருள் சொந்தமாகிவிடும். இவர்கள் தண்ணீருக்காக செல்லும் போது யாரும் தடுக்கக் கூடாது கடலிலோ தரையிலோ பயணிக்கும் போது யாரும் குறுக்கிடக் கூடாது.”\n\nஅடுத்து, இருபத்து நான்கு குதிரை வீரர்களுடன் தூமதுல் ஜந்தலின் தலைவர் உகைதிர் என்பவரை பிடித்து வருவதற்காக காலித் பின் வலீதை நபி (ஸல்) அனுப்பினார்கள். மேலும், “நீ அவரை சந்திக்கும் போது அவர் ஒரு மாட்டை வேட்டையாடிக் கொண்டிருப்பார்” என்றும் நபி (ஸல்) காலிதிடம் கூறினார்கள். காலித் (ரழி) உகைதின் கோட்டைக்கு அருகில் சென்று தாமதித்தார். அப்போது ஒரு மாடு பக்கத்திலிருந்த காட்டிலிருந்து வெளியேறி உகைதின் கோட்டைக் கதவை கொம்புகளால் உராய்ந்து கொண்டிருந்தது. உகைதிர் அதை வேட்டையாடி பிடிப்பதற்காகக் கோட்டைக்கு வெளியே வந்தார். அன்று பௌர்ணமி இரவாக இருந்தது. காலித் தனது படையுடன் சென்று உகைதிரை பிடித்து வந்து நபி (ஸல்) அவர்களிடம் ஒப்படைத்தார். உகைதிர் தனது உயிரைப் பாதுகாப்பதற்காக இரண்டாயிரம் ஒட்டகங்கள், நானூறு கவச ஆடைகள், நானூறு ஈட்டிகள், எண்ணூறு அடிமைகள் தருவதாக ஒப்பந்தம் செய்து கொண்டார். மேலும், ஒவ்வோர் ஆண்டும் ஜிஸ்யா தருவதாகவும் ஒப்புக் கொண்டார். முன் சென்றவர்களுடன் ஒப்பந்தம் செய்தது போன்று நபி (ஸல்) இவருடனும் செய்து கொண்டார்கள்.\n\nரோமர்களை நம்பி வாழ்ந்த கோத்திரங்கள் எல்லாம் “இனி நம்முடைய பழைய தலைவர்களை நம்புவதில் பலனில்லை அந்தக் காலம் மலையேறி விட்டது இனி முஸ்லிம்களுக்குத்தான் நாம் பணிய நேரிடும்” என நன்கு புரிந்திருந்தனர். இவ்வாறே இஸ்லாம் நாளுக்கு நாள் வளர்ந்து விரிவாகி ரோம ராஜ்ஜியத்தைத் தொட்டது. பெரும்பாலான அரபு பகுதியிலுள்ள ரோம ஆளுநர்களின் ஆட்சி அதிகாரம் முடிவுக்கு வந்தது.\n\nமுஸ்லிம்கள் இனி நயவஞ்சகர்கள் நளினமாகவும் மிருதுவாகவும் இருக்க வேண்டுமென்ற தேவை இல்லாது போனது. அல்லாஹ்வும் இந்த நயவஞ்சகர்களுடன் கடுமையாக நடந்து கொள்ள வேண்டுமென சட்டங்களை இறக்கி வைத்தான். இவர்களின் தர்மங்களை ஏற்பதோ, இவர்களுக்காக ஜனாஸா தொழுவதோ, அல்லாஹ்விடம் பாவமன்னிப்புக் கோருவதோ, இவர்களின் அடக்கத்தலங்களுக்குச் செல்வதோ கூடாது என தடை செய்து விட்டான். பள்ளி என்ற பெயரில் சூழ்ச்சிகள் செய்யவும், அதனைச் செயல்படுத்தவும் அவர்கள் பயன்படுத்திய இடங்களைத் தகர்த்தெரியுமாறு கட்டளையிட்டான். மேலும், அவர்களின் தீய பண்புகளை விவரித்து பல வசனங்களையும் இறக்கி வைத்த காரணத்தால் அவர்கள் மிகுந்த இழிவுக்குள்ளானார்கள். இந்த வசனங்கள் நயவஞ்சகர்கள் யார் எனத் தெளிவாக மதீனாவாசிகளுக்குச் சுட்டிக்காட்டுவது போல அமைந்திருந்தது. முதலாவதாக. ஹுதைபிய்யா உடன்படிக்கைக்குப் பின் இஸ்லாமை ஏற்கவும் அறியவும் மக்கள் அலை அலையாய் மதீனா நோக்கி வந்தனர். இரண்டாம் கட்டமான மக்கா வெற்றிக்குப் பின்போ இது பன்மடங்காகப் பெருகியது. மூன்றாம் கட்டமான தபூக் போருக்குப் பின் இவற்றையெல்லாம் மிகைக்கும் வகையில் எண்ணிலடங்கா மக்கள் கூட்டங்கூட்டமாக மதீனா வந்தனர்.\n\nகுறிப்பு:\n\nஇந்த தொகுப்பில் ஏதேனும் சிறு மாறுதல்கள் மார்க்க விளக்க அறிஞர்களால் அறியப்பட்டால் (அல்லாஹ்விற்காக என்னை மன்னித்து) அந்த மாறுதல்களை தெளிவான விளக்கங்களுடன் மாற்றம் செய்து கொள்ளுங்கள் தோழர்களே."}
{"id": "434928", "url": "https://ta.wikipedia.org/wiki?curid=434928", "title": "நல்லதே நடக்கும்", "text": "நல்லதே நடக்கும்\n\nநல்லதே நடக்கும் 1993 ஆம் ஆண்டு சரவணன், காவேரி மற்றும் ரோகிணி ஆகியோர் நடிப்பில், கே. சங்கர் இயக்கத்தில், எம். ஜி. விகாஷ் மற்றும் எம். ஜி. வினோத் தயாரிப்பில், தேவா இசையில் வெளியான தமிழ் திரைப்படம்.\n\nSection::::கதைச்சுருக்கம்.\nவழக்கறிஞரான பிரகாஷ் (சரவணன்) தன் தாயுடன் வசிக்கிறான். செய்யாத குற்றத்திற்குக் கொடுக்கப்பட்ட மரண தண்டனையால் நிரபராதியான அவன் தந்தை இறந்ததால், தன் உதவியை நாடிவரும் அப்பாவி மக்களுக்கு வழக்கறிஞராகத் தன்னால் இயன்ற வழக்கு தொடர்பான உதவிகளை செய்கிறான்.\n\nதிருவிழாவில் கிராமத்தின் தலைவர் மேகநாதனைக் (சாத்தப்பன் நந்தகுமார்) கொலை செய்ததாக செங்கோடன் குற்றம் சாட்டப்படுகிறான். நீதிமன்றத்தில் வழக்கு விசாரணையின் முதல் நாள் அன்று செங்கோடன் தான் நிரபராதி என்று அனைவர் முன்னிலையிலும் மன்றாடுகிறான். செங்கோடன்தான் குற்றவாளி என்று பிரகாஷ் முதலில் எண்ணினாலும், செங்கோடனின் தங்கையும் பிரகாஷின் காதலியுமான ஜீவா (காவேரி) பிரகாஷை சந்தித்து அவளது அண்ணன் நிரபராதி என்று புரியவைக்கிறாள். செங்கோடனைக் காப்பாற்றும் பொறுப்பை ஏற்றுக்கொள்ளும் பிரகாஷ் அதற்காக பல முயற்சிகள் செய்தாலும் இறுதியில் தோல்வி அடைகிறான். செங்கோடனுக்கு மரண தண்டனை விதிக்கப்படுகிறது.\n\nசெங்கோடனைத் தண்டனையிலிருந்து காப்பாற்ற ஆதாரங்களைத் தேடி செங்கோடனின் கிராமத்திற்குச் செல்கிறான். அவன் காதலி ஜீவா தற்கொலை செய்துகொண்டதை அறிந்து அதிர்ச்சியடைகிறான். அங்கு வள்ளியம்மாள் (மனோரமா) வீட்டில் தங்குகிறான். வள்ளியம்மாள் மகள் ஜெயா (ரோகிணி) அவனை விரும்புகிறாள். மேகநாதனின் சகோதரன் விக்ரமன் (நெப்போலியன்) மற்றும் மேகநாதனின் மனைவி ரமாதேவி (சில்க் ஸ்மிதா) ஆகியோர் மீது சந்தேகப்படுகிறான். செங்கோடன் காப்பாற்றப்பட்டானா? பிரகாஷ் வழக்கில் வெற்றி பெற்றானா? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர் வாலி.\n"}
{"id": "434930", "url": "https://ta.wikipedia.org/wiki?curid=434930", "title": "கொடுங்கல்லூர் சிவன் கோயில்", "text": "கொடுங்கல்லூர் சிவன் கோயில்\n\nகொடுங்கல்லூர் சிவன் கோயில் கேரள மாநிலத்திலுள்ள தேவார வைப்புத்தலமாகும். \n\nSection::::அமைவிடம்.\nதிருச்சூரிலிருந்து 40 கிமீ தொலைவில் இக்கோயில் உள்ளது. \n\nSection::::இறைவன், இறைவி.\nஇங்குள்ள இறைவன் மகோதை மகாதேவர் என்றழைக்கப்படுகிறார். \n\nSection::::பிற சிறப்புகள்.\nஇங்கு இறைவியின் சன்னதியின் கிழக்கில் செங்குட்டுவன் எடுத்த கண்ணகி கோயில் உள்ளது.\n\n"}
{"id": "434931", "url": "https://ta.wikipedia.org/wiki?curid=434931", "title": "பால்க்பீர் எதிர்பலியாட்டம்", "text": "பால்க்பீர் எதிர்பலியாட்டம்\n\nபால்க்பீர் எதிர்பலியாட்டம் (\"Falkbeer Countergambit\") என்பது கீழ்கண்ட நகர்வுகளுடன் தொடங்கும் சதுரங்கத் திறப்பாட்டத்தைக் குறிக்கும். ராசாவின் பலியாட்டம் என்ற சதுரங்கத் திறப்பாட்டத்தின் ஒரு மாறுபாடு பால்க்பீர் எதிர்பலியாட்டம் என்று அழைக்கப்படுகிறது.\n\nகருப்பு இந்த ஆக்ரோசமான எதிர்பலி ஆட்டத்தில் வெள்ளை கொடுத்த பலியை அலட்சியப்படுத்துகிறது. மாறாக வெள்ளை ராசாவின் பக்கத்தில் ஏற்பட்டுள்ள பலவீனத்தைப் பயன்படுத்திக் கொள்வதற்காக மையத்தை திறக்கிறது. 3.exd5, என்ற வெள்ளையின் வழக்கமான அடித்தல் நகர்வுக்குப் பின்னர் கருப்பும் 3...exf4, என்று அடித்து விளையாடுகிறது. இதனால் ஆட்டம் ராசாவின் பலியை ஏற்றுக் கொள்ளும் 3...e4 அல்லது தற்கால நவீனப் பார்வை நகர்வான 3...c6. திறப்புக்கு ஆட்டம் திரும்புகிறது. \n\nவெள்ளை 3.fxe5??, என்று விளையாடுவது நன்கு அறியப்பட்ட ஒரு தவறான நகர்வாகும். பின்னர் கருப்பு 3...Qh4+ என விளையாடி கூடுதலாக ஒரு சிப்பாயை எடுத்துக் கொள்ளமுடியும். 4.g3 என்று விளையாடினால் Qxe4+ என விளையாடி ஒரே நேரத்தில் வெள்ளை ராசா மற்றும் யானைக்கு இரட்டைத் தாக்குதல் கொடுக்கலாம். 4.g3 நகர்வுக்குப் பதிலாக வெள்ளை 4.Ke2 என்று நகர்த்தினால் கருப்பு 4….Qxe4+ 5.Kf2 Bc5+ என்று விளையாடி வெள்ளைக்கு தொடர் தாக்குதல் கொடுக்க ஆரம்பிக்கும் வாய்ப்பு கிடைக்கும். \n\nஇத்திறப்பை ஆத்திரிய சதுரங்க மாசுட்டர் எர்னசுட்டு பால்க்பீர், 1851 ஆம் ஆண்டு அடோல்ப் ஆண்டர்சனுக்கு எதிரான ஆட்டத்தில் விளையாடினார்.முதன்முதலில் விளையாடியவரின் பெயராலேயே இத்திறப்பு பால்க்பீர் திறப்பு என்று அழைக்கப்படுகிறது. சதுரங்கத் திறப்புகளுக்கான கலைக்களஞ்சியம் சி31 மற்றும் சி32 என்ற குறியீடுகளால் இத்திறப்பை அடையாளப்படுத்துகிறது. \n\nSection::::3…e4 நகர்வு வரிசை.\nஇழக்கப்படும் சிப்பாய்க்குப் பதிலாக இத்திறப்பில் கருப்புக்கு வேகமாக காய்களை முன்னேற்றும் வாய்ப்பு அமைகிறது. விரைவாகவே வெளிப்படும் வெள்ளை ராசாவை நோக்கி ஆட்டத்தை அழைத்துச் செல்ல கருப்புக்கு வாய்ப்பு கிடைக்கிறது. 4.d3 Nf6 5.dxe4 Nxe4 6.Nf3 Bc5, பலவீனமான f2 சதுரத்தை உருவாக்க கருப்பு முயல்கிறது. 1923 ஆம் ஆண்டு மேயிரிச்சு ஒசுட்ரௌ நகரத்தில் நடைபெற்ற மேயிரிச்சு சதுரங்கப் போட்டியின் ருடோல்ப்பு சிபீல்மான் எதிர் சீக்பெர்ட் தாரச்சு ஆட்டத்தில் மேற்கண்ட நகர்வின் தொடர்ச்சி இவ்வாறு அமைந்தது: 7.Qe2 Bf5 (1917 புடாபெசுட்டு போட்டியில் ரீட்டி-பிரேயர் ஆட்டத்தில் கருப்பு 7...f5 8.Nfd2 Bf2+ 9.Kd1 Qxd5 10.Nc3 என்று விளையாடினார்.) 8.g4?! ( 8.Nc3 ஆடலாம் என புரூடண்ட்டு பின்னர் தெரிவித்தார்) 8...0-0! 9.gxf5 Re8 என்ற நகர்வுகளால் கருப்புக்கு நல்ல ஆட்டம் அமைகிறது. \n\nஇரண்டாம் உலகப்போருக்குப் பின்னர் இவ்வரிசையில் அமையும் ஆட்டங்கள் குறைந்து போயின. கருப்பு ஆட்டக்காரருக்கும் சிக்கல்கள் உருவாகத் தொடங்கின, விர்ர்கள் அடுத்த யுக்திக்கு திரும்பினர்.\n\nSection::::3…c6 நிம்சோவிச்சு எதிர்பலியாட்டம்.\n3.exd5 என்று வெள்ளை வழக்கமான அடித்தல் நகர்வை ஆடியவுடன் 3…c6 என்று நகர்த்தி விளையாடுவது இப்போது ஒரு பொதுவான நகர்வாக மாறிப்போனது என்று யான் நன் குறிப்பிடுகிறார். 1906 ஆம் ஆண்டு மூனிச்சில் நடைபெற்ற ஆரோன் நிம்சோவிச்சு இந்த நகர்வை விளையாடுவதை தொடங்கி வைத்தார். சிபீல்மான் எதிர் நிம்சோவிச்சு ஆட்டத்தில் இந்த நகர்வு விளையாடப்பட்டது. ஆனால் 1905 ஆம் ஆண்டிலேயே பிராங்க் மார்சல் இந்த நகர்வின் மூலம் விளையாடி 34 நகர்வுகளில் ரிச்சர்டு டெய்ச்சுமானை தோற்கடித்திருந்தார். 1914 ஆம் ஆண்டு மார்சல் தன்னுடைய புத்தகம் ஒன்றில் 3...c6 நகர்வு ஒரு புதிய கண்டுபிடிப்பு எனக் குறிப்பிட்டுள்ளார் கருப்புநிற காய்களுடன் விளையாடிய மேற்குறிப்பிட்ட இருவரும் அந்த ஆட்டங்களை வென்றார்கள் என்றாலும் 3 ... c6 என்ற நகர்வு பல ஆண்டுகளுக்கு முதிர்ச்சியடையாமல் இருந்தது. \n4.Qe2 என்று நகர்த்தி வெள்ளை இந்த எதிர்பலி ஆட்டத்தை எதிர்கொள்ள முடியும். 1911 இல் அலெக்சாண்டர் அலெக்கின் மற்றும் பால்யானர் ஆட்டத்தில் வெள்ளைக்கு வெற்றியும் கிட்டியது. இருப்பினும் 4.Nc3 exf4 பொதுவான நகர்த்தல்கள் என்ற நிலையை அடைந்தன. உருவாகும் காய்களின் நிலை ராசாவின் பலியாட்ட ஏற்பை எதிர்கொள்ளும் நவீனவகை தடுப்பாட்டத்தில் தோன்றும் நிலையை ஒத்ததாக அமைகிறது. 4-2 சிப்பாய் என்ற ராணியின் பக்க பெரும்பான்மையை பயன்படுத்திக் கொள்ள, தனது ராசாவுக்கு எதிராக கருப்பு காய்களின் நடவடிக்கைகளை மேற்கோள்வதற்காக உருவாக்கப்பட்ட f4 சிப்பாயின் செயலிழப்புடன் வெள்ளை பாடுபடுகிறது. இக்கோட்பாடு ஒரு உறுதியான முடிவைத் தரவில்லை என்றாலும் இதன் விளைவாக அமையும் நிலைகள் 3 ... e4 விட என விளையாடுவதை விட 3…c6 என நகர்த்துவது இன்னும் சிறப்பான ஆட்டம் அமையும் வாய்ப்புகளைக் கொடுக்கும் என்று நம்பப்படுகிறது.\n"}
{"id": "434934", "url": "https://ta.wikipedia.org/wiki?curid=434934", "title": "மொக்கணீசுவரம் மொக்கணீசுவரர் கோயில்", "text": "மொக்கணீசுவரம் மொக்கணீசுவரர் கோயில்\n\nமொக்கணீசுவரம் மொக்கணீசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். \n\nSection::::அமைவிடம்.\nஅவிநாசி-அந்தியூர் சாலையில், சேவூரை அடுத்து 1 கிமீ தொலைவில் குட்டகம் என்னுமிடத்தில் பிரியும் இடப்புறச் சாலையில் 6ஆவது கிமீ தொலைவில் இக்கோயில் உள்ளது.\n\nSection::::இறைவன், இறைவி.\nஇக்கோயிலின் மூலவராக மொக்கணீசுவரர் உள்ளார். \n\nSection::::அமைப்பு.\nசிறிய கோயிலாக உள்ளது. கோலில் நவக்கிரகம், பைரவர், தட்சிணாமூர்த்தி சன்னதிகள் உள்ளன. \n"}
{"id": "434937", "url": "https://ta.wikipedia.org/wiki?curid=434937", "title": "காரைதீவு (யாழ்ப்பாணம்)", "text": "காரைதீவு (யாழ்ப்பாணம்)\n\nகாரைதீவு (\"Karaitivu\") யாழ்ப்பாணத்தின் வடகிழக்குப் பகுதியில் சுமார் 15 கிலோமீட்டர் (9 மைல்) தொலைவில் உள்ள வடக்கு இலங்கையின் யாழ்ப்பாணக் குடாநாட்டின் கரையோரத்தில் அமைந்துள்ள ஒரு தீவு ஆகும். காரைதீவு தமிழ் மொழி்யில் காரை புதர்ச்செடிகள் நிறைந்த தீவு என்று பொருள்படுகிறது. இது தமிழ் வார்த்தையான காரை என்னும் (ரூபியேசியே குடும்பத்தைச் சேர்ந்த வேபரா டெட்ராண்ட்ரா என்னும் முட்கள் நிறைந்த செடியாகும்).\n\nஇடச்சுகாலனித்துவ ஆட்சிக் காலத்தில் ஆம்ஸ்டர்டாம் என அறியப்பட்ட இந்த தீவு 22.95 சதுர கிலோமீட்டர் (8.86 சதுர மைல்) பரப்பளவில் உள்ளது. இந்த தீவு ஒன்பது கிராம சேவையாளர் பிரிவுகளாக பிரிக்கப்பட்டுள்ளது, அதன் மொத்த மக்கள் தொகையில் 9,576 பேர் 2012 கணக்கெடுப்புகளில் இருந்தனர். \n\nகாரைதீவு யாழ்ப்பாணக் குடாநாட்டிற்கு ஒரு தரைப்பாலம் வழியாக இணைக்கப்பட்டுள்ளதுடன், அண்டைப் பிரதேசமான வேலணை தீவில் உள்ள ஊர்காவற்துறைக்குப் படகுச் சேவையைக் கொண்டுள்ளது. தீவின் முக்கிய நகரம் காரைநகர் ஆகும். பிரபலமான \n\nகாசுவரினாகடற்கரை () இந்தத் தீவில் அமைந்துள்ளது.\n"}
{"id": "434941", "url": "https://ta.wikipedia.org/wiki?curid=434941", "title": "புதுக்குடித்தனம்", "text": "புதுக்குடித்தனம்\n\nபுதுக்குடித்தனம் 1999 ஆம் ஆண்டு விக்னேஷ் மற்றும் ராசி(மந்த்ரா) நடிப்பில், தேவா இசையில், ஆர். ரகுவாசன் இயக்கத்தில், பி. என். வி. திருவேங்கடம் தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nசீதாலட்சுமி (லதா) துணி விற்பனை செய்யும் நிறுவனத்தின் உரிமையாளர். அனைவரிடமும் கடுமையாகவும் அதிகாரத்தோடும் நடப்பவர். கோகுலகிருஷ்ணன் (மணிவண்ணன்) தன் மனைவி சீதாலெட்சுமியின் சொல்லை மீறாத கணவர். இவர்களது மகன் அசோக் (விக்னேஷ்) வேறொரு நிறுவனத்தில் பணிபுரிகிறார். இவரும் தன் தாய்க்கு அடங்கிய பிள்ளை.\n\nதன் மகனுக்கு மணப்பெண் தேடும் சீதாலட்சுமி தன் சொல்லுக்குக் கட்டுப்படும் பெண்ணே தனக்கு மருமகளாக வேண்டும் என்று எண்ணுகிறார். ஆனால் கோகுலகிருஷ்ணனோ தன் மகன் விரும்பும் பெண்ணையே அவன் காதலித்துத் திருமணம் செய்ய வேண்டுமென்று விரும்புகிறார். அவரது விருப்பப்படியே அசோக், நிலாவைக் (ராசி) காதலிக்கிறான். நிலா சீதாலெட்சுமியின் நிறுவனத்தில் வேலை செய்பவள். அவளும் அசோக்கின் குடும்பப்பின்னணி தெரியாமல் அவனைக் காதலிக்கிறாள். பெற்றோர்கள் இல்லாததால் தன் பாட்டி வீட்டில் வளர்கிறாள் நிலா. சீதாலெட்சுமிக்குத் தெரியாமல் இவர்களுக்குத் திருமணம் செய்துவைக்கிறார் கோகுலகிருஷ்ணன். இருவரும் தனி வீட்டில் தம்பதிகளாகக் குடியேறுகிறார்கள். ஆனாலும் இரவில் மட்டும் மனைவியுடன் தங்குகிறான் அசோக். தன் நிறுவனத்தில் வேலைசெய்யும் நிலா தன் மருமகள் என்று தெரியாமல் அவளுடன் பழகும் சீதாலட்சுமிக்கு உண்மை தெரியவரும்போது என்ன நடந்தது? நிலாவை மருமகளாக ஏற்றுக்கொண்டாளா? என்பதே மீதிக்கதை.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர்கள் அறிவுமதி, பழனிபாரதி, பொன்னியின் செல்வன், தாமரை மற்றும் ஆர். ரகுவாசன் (இயக்குனர்).\n"}
{"id": "434942", "url": "https://ta.wikipedia.org/wiki?curid=434942", "title": "சாரா மெக்லசன்", "text": "சாரா மெக்லசன்\n\nசாரா ஜேட் மெக்லசான் (New Zealand, 1982 ஆம் ஆண்டு மார்ச் 28 இல் பிறந்தவர்) ஒரு நியூசிலாந்தின் கிரிக்கெட் வீரர் ஆவார். அவர் இரண்டு டெஸ்ட் போட்டிகளில் விளையாடியுள்ளார், 80 பெண்கள் ஒரு நாள் சர்வதேச மற்றும் நியூசிலாந்துக்கு 16 ட்வெண்டி 20 போட்டிகளில் \nவிளையாடியுள்ளார். அவர் பீட்டர் மெக்லாசனின் சகோதரியும் ஆவார். அவர் மாநில லீகின் மத்திய மாவட்டங்களில் விளையாடுகிறார்.நிகோலா பிரவுன் மற்றும் மக் க்ளாஷான் ஆகியோர் மகளிர் உலகக் கோப்பை வரலாற்றில் (139 *) 6 வது விக்கெட் கூட்டுத்தொகையை அமைத்தனர். 2016 ஆம் ஆண்டில், சீசனைத் தொடங்குவதற்கு ஒரு வரிசையில் ஆறு ஆட்டங்களை இழந்த போதிலும், சிட்னி சிக்சர்ஸ் அணிக்காக சண்டையிடும் இறுதிப் போட்டியில் அவர் வெற்றி பெற்றார். \n\nசாரா மெக்லாசன்\n\nசாரா மெக்லாசன் 2.jpg\n\nதனிப்பட்ட தகவல்\n\nமுழு பெயர்\n\nசாரா ஜேட் மெக்லாசன்\n\nபிறப்பு\n\n28 மார்ச் 1982 (வயது 36)\n\nநேப்பியர், ஹாக்'ஸ் பே\n\nபேட்டிங்\n\nவலது கை பழக்கம்\n\nபந்துவீச்சு\n\nபொ / இ\n\nபங்கு\n\nவிக்கெட்-கீப்பர்\n\nஉறவுகள்\n\nபீட்டர் மெக்லாசன் (சகோதரர்)\n\nராபின் ஸ்கோஃபீல்ட் (தாத்தா)\n\nசர்வதேச தகவல்கள்\n\nதேசிய பகுதி\n\nநியூசிலாந்து\n\nஉள்நாட்டு குழு தகவல்\n\nவருடங்கள்\n\nஅணி\n\n1998 / 99-2012 / 13\n\nமத்திய மாவட்ட இந்துக்கள்\n\n2013-தற்போது\n\nஆக்லாண்ட் ஹார்ட்ஸ்\n\n2014-தற்போது\n\nACT விண்கற்கள்\n\n2015-தற்போது\n\nசிட்னி சிக்சர்ஸ் (WBBL)\n\nமூல: கிரிங்க்ஃபோ, 10 மே 2016\n\n2018-19 ஆம் ஆண்டு மகளிர் பிக் பாஷ் லீக் பருவத்திற்கான சிட்னி சிக்சர்ஸ் அணியில் 2018 நவம்பரில் அவர் பெயரிடப்பட்டார். \nசாரா மெக்லசான், கிரிக்கெட் ஆர்கிவ், 27 ஜூலை 2009 அன்று பெறப்பட்டது. கிரிக்கெட் ரெக்கார்ட்ஸ் | பெண்கள் & உலகின் உலகக் கோப்பை | ரெக்கார்ட்ஸ் | விக்கெட் மூலம் அதிக பங்காற்றுகிறது | ESPN கிரிக்இன்போ & quot;. கிரிக்இன்போ. ^ & Quot; சிறப்பம்சங்கள்: Sixers புத்தகம் WBBL இறுதிப் பெர்த்திற்கும் bigbash.com. அனைத்து வழிகளையும் அறிய வழிகாட்டி கிரிக்கெட் ஆஸ்திரேலியா. 30 நவம்பர் 2018 அன்று பெறப்பட்டது. தி முழு படைகள் கிரிக்இன்போ. 30 நவம்பர் 2018 இல் பெறப்பட்டது\n1980 களில் பிறந்த நியூசிலாந்து கிரிக்கெட் நபருடன் தொடர்புடைய இந்த வாழ்க்கை வரலாறு ஒரு முத்திரை. இது விக்கிபீடியாவை விரிவாக்க உதவுகிறது.\n"}
{"id": "434955", "url": "https://ta.wikipedia.org/wiki?curid=434955", "title": "ஆரியா (திரைப்படம்)", "text": "ஆரியா (திரைப்படம்)\n\nஆரியா 2007 ஆம் ஆண்டு மாதவன் மற்றும் பாவனா நடிப்பில், மனோஜ் குமார் தயாரிப்பில், பாலசேகரன் இயக்கத்தில், மணிசர்மா இசையில் வெளியான தமிழ் திரைப்படம்.\n\nSection::::கதைச்சுருக்கம்.\nதாதாவான காசியின் (பிரகாஷ் ராஜ்) தங்கை தீபிகா (பாவனா) பிடிவாத குணமுள்ள, பணக்காரப் பெண். தன் தங்கை மீது மிகுந்த அன்பு வைத்துள்ள காசி அவள் கேட்பதையெல்லாம் செய்து தருகிறான். அதுவே அவளை மிகுந்த பிடிவாதமுள்ளவளாக மாற்றிவிடுகிறது. சென்னையிலுள்ள மருத்துவக் கல்லூரியில் மாணவியான அவளின் கட்டளைப்படியே அந்தக் கல்லூரியில் அனைத்தும் நடக்கிறது. சக மாணவர்கள், பேராசிரியர்கள் மற்றும் அந்தக் கல்லூரியின் முதல்வர் உட்பட அனைவரும் காசிக்குப் பயந்து தீபிகாவின் உத்தரவுப்படி நடக்கின்றனர்.\n\nகோயமுத்தூரிலிருந்து தீபிகா படிக்கும் சென்னை மருத்துவக் கல்லூரிக்கு மாறுதலாகி வரும் இறுதியாண்டு மாணவன் ஆரியா (மாதவன்). மற்றவர்களைப் போல தீபிகாவிற்கு அடிபணிய மறுக்கும் ஆரியா அவளிடம் மோதல் போக்கைக் கடைபிடிக்கிறான். இதனால் அவனது தங்கையைக் கடத்தி அவனை மிரட்டும் தீபிகாவை தைரியமாக எதிர்கொண்டு தன் தங்கையை மீட்கிறான். ஆரியாவின் துணிச்சலான குணத்தை ரசிக்கும் தீபிகா அவனை காதலிக்கத் தொடங்குகிறாள். ஆனால் தீபிகாவின் காதலை ஏற்க ஆரியா மறுக்கிறான். காசியும் தன் தங்கையைத் திருமணம் செய்துகொள்ள ஆரியாவை மிரட்டுகிறான். இறுதியில் வென்றது யார்? என்பதே மீதிக்கதை.\n\nபிச்சைக்காரனாக இருந்து திடீரென கிடைத்த வாய்ப்பில் மாநகராட்சி உறுப்பினராகும் ஸ்நேக் பாபு (வடிவேலு) வரும் காட்சிகள் நகைச்சுவைக்காக அமைக்கப்பட்டிருக்கின்றன.\n\n\nSection::::இசை.\nபடத்தின் இசையமைப்பாளர் மணிசர்மா. பாடலாசிரியர் பா. விஜய்.\n\n\nSection::::வெளியீடு.\nஇப்படம் தெலுங்கில் \"ஆரியா எம். பி. பி. எஸ்.\" என்றும், இந்தியில் \"மை டியர் பிக் பி\" என்றும் மொழிமாற்றப்பட்டு வெளியானது.\n\nஇப்படத்தில் வடிவேலு பேசும் பிரபல நகைச்சுவை வசனமான \"\"வெள்ளையா இருக்கிறவன் பொய் சொல்ல மாட்டான்\"\" என்பதைத் தலைப்பாகக் கொண்டு 2015 இல் தமிழ் திரைப்படம் ஒன்று வெளியானது.\n"}
{"id": "434959", "url": "https://ta.wikipedia.org/wiki?curid=434959", "title": "லியோனார்டைட்டு", "text": "லியோனார்டைட்டு\n\nலியோனார்ட்டைட்டு (\"Leonardite\") என்பது மென்மையான மெழுகுத்தன்மை கொண்ட கருப்பு அல்லது பழுப்பு நிறத்தில் பளபளப்பாக கண்ணாடி போலக் காணப்படும் ஒரு கனிமம் போன்ற ஒரு பொருளாகும். காரக் கரைசல்களில் இது நன்றாகக் கரையும். லிக்னைட்டு கனிமம் ஆக்சிசனேற்றம் அடைவதால், லிக்னைட்டு சுரங்கங்களின் மேற்பரப்புக்கு அருகில் இது உருவாகிறது. இயுமிக் அமிலத்திற்கு லியோனார்ட்டைட்டே முக்கியமான ஆதார மூலமாகும். 90% இயுமிக் அமிலம் இதிலிருந்தே கிடைக்கிறது. மண் வளத்தைப் பெருக்க மண்ணுடன் இவ்வமிலம் கட்டுப்படுத்தியாகச் சேர்க்கப்படுகிறது. நீர் தூய்மைப்படுத்தும் செயல்முறையில் அயனிப் பரிமாற்ற பிசின்களை நிலைநிறுத்தவும் இது பயன்படுகிறது. மாசுபடுத்தப்பட்ட சூழல்களைச் சரிசெய்தல் மற்றும் தோண்டுதல் கூட்டுசேர் பொருளாக பயன்படுதல் போன்றவையும் இதன் பயன்பாடுகளில் அடங்கும். அமெரிக்காவைச் சேர்ந்த ஆர்த்தர் கிரே லியோனார்டு இக்கனிமப் பொருளைக் கண்டுபிடித்த காரணத்தால் இப்பெயர் வைக்கப்பட்டது. வடக்கு தக்கோட்டா நிலவியல் அளவை நிறுவனத்தின் முதலாவது இயக்குநராக இவர் பணிபுரிந்தார். லியோனார்ட்டைட்டு படிவுகள் குறித்து அதிக அளவில் ஆய்வுகளையும் மேற்கொண்டார். \nSection::::உருவாக்கம்.\nலியோனார்டைட்டு கனிமம் லிக்னைட்டு படிவுகளுக்கு அருகாமையில் அதனுடன் சேர்ந்து காணப்படுகிறது. லியோனார்டைட்டின் வேதியியல் பகுப்பாய்வுகள் தரும் விளக்கம் அதை லிக்னைட்டுடன் ஒப்பிட்டுப் பார்க்க உதவுகின்றன. லிக்னைட்டு ஆக்சிசனேற்றம் அடைவதால் லியோனார்டைட்டு உருவாவதாகவும் கருதப்படுகிறது. \nSection::::தோற்றம்.\nலியோனார்ட்டைட்டு முதன் முதலில் வடக்கு தக்கோட்டாவில் கண்டறியப்பட்டது. மற்றும் அம்மாநிலத்தில் இருந்த அனைத்து லிக்னைட்டு படிவுகளுடனும் இது தொடர்புடையதாக இருந்தது. மேலும் உலகம் முழுவதுமுள்ள லிக்னைட்டு அல்லது துணை புகைமிகு நிலக்கரி படிவுகளுக்கு அருகில் காணப்பட்டதாகவும் அறியப்படுகிறது. கனடாவின் ஆல்பெர்ட்டா, பல்கேரியாவின் அச்லடா மற்றும் செலி, துருக்கி, ஆத்திரேலியாவின் பச்சசு மார்சு போன்றவை அதற்கு சில உதாரணங்களாகும்.\nSection::::பயன்கள்.\nSection::::மண் கட்டுபடுத்தி.\nநிலத்து மண்ணில் நேரடியாகச் சேர்த்து பயன்படுத்த அல்லது இயுமிக் அமிலத்தின் மூலமாக செயல்படுவது அல்லது பொட்டாசியம் இயுமேட்டாக மண்ணுக்கு வளம் சேர்ப்பது போன்ற செயல்பாடுகளுக்காக இது பயன்படுத்தப்படுகிறது. கார்பனை மண்ணில் நிலைநிறுத்தவும் பழுப்பு நிலக்கரியை கரிம உரமாகப் பயன்படுத்தவும் ஆராயப்படுகிறது. \nSection::::மாசடைந்த மண்ணை வளமாக்க.\nலியோனார்டைட்டைக் கலப்பு உரங்களுடன் கலந்து பயன்படுத்தும்போது அது தாவரங்கள் மாசடைந்த நிலத்திலிருந்து உலோகங்களை நேரடியாக எடுத்துக் கொள்வதை குறைக்க உதவுகிறது. \nSection::::துளையிடும் சேர்க்கைப் பொருளாக.\nபுவியில் கிணறுகள் தோண்டி ஐதரோகார்பன் எடுப்பதற்கான துளையிடும் பாய்மங்களாக லியோனார்டைட்டைடு பயன்படுகிறது. இரண்டாம் உலகப்போர் காலத்தில் சில மரங்களை அப்புறப்படுத்த இதைப் பயன்படுத்தினார்கள். \n"}
{"id": "434968", "url": "https://ta.wikipedia.org/wiki?curid=434968", "title": "தோடி கோடலு", "text": "தோடி கோடலு\n\nதோடி கோடலு (Thodi Kodallu) அன்னபூர்ணா பிக்சர்ஸ் சார்பில் டி. மதுசூதன ராவ் தயாரிக்க அட்ருத்தி சுப்பா ராவ் இயக்கத்தில் 1957இல் வெளிவந்த தெலுங்குத் திரைப்படமாகும். இப்படத்தில் அக்கினேனி நாகேஸ்வர ராவ், சாவித்திரி ஆகிய இருவரும் முன்னணி கதாபாத்திரங்களில் நடித்திருந்தனர். இப்படத்தின் இசை மாஸ்டர் வேணு. சரத் சந்திர சாட்டர்ஜி பெங்காலி மொழியில் எழுதிய \"நிக்ஸ்ருதி\" என்ற புதினத்தின் தழுவலாகும் . இதே சமயத்தில் தமிழிலும் \"எங்கள் வீட்டு மகாலட்சுமி\" (1957) என்ற பெயரில் வெளியிடப்பட்டது. இத்திரைப்படம் தெலுங்குத் திரைப்படத்திற்கான தேசிய விருதினைப் பெற்றது.\n\nSection::::கதை.\nஇந்த படம் ஒரு கூட்டுக் குடும்பத்தில் ஏற்படும் பல பிரச்சினைகள் மற்றும் நன்மைகள், ஆகியவற்றை சித்தரிக்கிறது. குடும்பத்தில் குழப்பத்தை உருவாக்க சிலர் எப்படி நிலைமையைப் பயன்படுத்துகிறார்கள் என்பதை வெளிப்படையாகக் காட்டுகிறார்கள். எனினும், ஒற்றுமை என்பது குடும்பத்தின் உயிர் மூச்சாகும் என்பதையும் காடுகிறார்கள்.. வழக்கறிஞர் குட்டும்ப ராவ் (எஸ்.வி.ரங்கா ராவ்) மற்றும் அவரது மனைவி அன்னபூர்ணா (கண்ணாம்பா) ஆகிய இருவரும் குடும்பத்தின் மூத்தவர்கள், அவரது சகோதரர் ரமனையா (ரெலங்கி) மற்றும் அவரது மனைவி அனுசுயா (சூர்யகாந்தம்) ஆகியோர் ஒன்றாக ஒரு கிராமத்தில் வசிக்கின்றனர். சத்யத்தை (அக்னிநெனி நாகேஸ்வரா ராவ்), இருவரும் தங்களுடைய உறவினர்களாக கருதுகின்றனர். அன்னபூர்ணா ஒரு தீவிர நோயாளியாக இருப்பதால் சத்யத்தின் மனைவி சுசீலா குடும்பத்தை கவனித்து வருகிறாள். அன்னபூர்ணா மற்றும் சுசீலா ஆகியோரிடையே பொறாமையை ஏற்படுத்தி அனுசுயா அவர்களுக்கு இடையே பிளவை உருவாக்குகிறாள். இதனால் குடும்பத்தை விட்டு சத்யம் மற்றும் அவனது மனைவி ஆகிய இருவரும் கிராமத்திற்கு செல்கின்றனர் சத்யம் விவசாயம் செய்து முன்னேறி வருகிறான், அரிசி ஆலையின் மேலாளர் வைகுந்தம் ( ஜக்கையா) மற்றும் அவர்களின் தொலைதூர உறவினர் இருவரும் இக்குடும்பத்தின் மீது வீண் வதந்திகளை பரப்பி, ரமனையாவை மோசமாக சித்தரிக்க முயல்கிறார்கள். இது அனசுயா மனந்திரும்ப வழிவகுக்கிறது. சத்யம் குடும்பத்திற்காக போராட முடிவெடுத்து வைகுந்தத்தின் தீய செயல்களை குட்டும்ப ராவின் கவனத்திற்கு கொண்டு செல்கிறார். பின்னர், சத்யம் மற்றும் சுசீலா ஆகிய இருவரும் கூட்டு குடும்பத்திற்கு திரும்பி மகிழ்ச்சியாக வாழ்கின்றனர்.\n\n\n\nSection::::ஒலித்தொகுப்பு.\nஇப்படத்தின் இசையமைப்பு மாஸ்டர் வேணு. அனைத்துப் பாடல்களும் பெரிய வெற்றியை பெற்றது ஆடியோ கம்பெனி இதை வெளியிட்டது.\n\n\n"}
{"id": "434971", "url": "https://ta.wikipedia.org/wiki?curid=434971", "title": "மணிக்குயில்", "text": "மணிக்குயில்\n\nமணிக்குயில் 1993 ஆம் ஆண்டு முரளி மற்றும் சாரதா பிரீதா நடிப்பில், இளையராஜா இசையில், ராஜவர்மன் இயக்கத்தில், ஆர். தனபாலன் தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nமுத்துவேலு (முரளி) அவன் தாய் தெய்வானை (கோகிலா) மற்றும் தாத்தாவுடன் (ஏ. கே. வீராசாமி) மலைப்பிரதேச கிராமத்தில் வசிக்கிறான். படித்தவனான முத்துவேலு மலைப்பிரதேச மக்களின் தொழிலான தேன் சேகரித்தலை செய்துவருகிறான். வன அதிகாரி சுந்தரம் (சரண்ராஜ்) முத்துவேலுவுடன் அடிக்கடி சண்டையிடுகிறான். நகரத்திலிருந்து வரும் பெண்ணான காவேரி (சாரதா பிரீதா) முத்துவேலு பாடும் பாடலைக் கேட்கிறாள். அதை ஒளிப்பதிவு செய்து ஒரு தொலைக்காட்சி ஒளிபரப்பு நிறுவனத்திற்கு அனுப்புகிறாள். முத்துவேலு பாடும் பாடல் தொலைக்காட்சியில் ஒளிபரப்பான பிறகு அனைவரும் அறிந்த பாடகனாக புகழடைகிறான். சுந்தரம் முத்துவேலுவுடன் வீண் சண்டையிடுவதால் பணிநீக்கம் செய்யப்படுகிறான்.\n\nமுத்துவேலுவும் காவேரியும் காதலிக்கிறார்கள். அவர்கள் திருமணம் செய்ய காவேரியின் தந்தை ராமசாமி (சண்முகசுந்தரம்) சம்மதிக்கிறார். இதை அறிந்த சுந்தரம் திருமணத்தை நிறுத்தும் வஞ்சக எண்ணத்துடன் ராமசாமியை சந்தித்து தானே முத்துவேலுவின் தந்தை என்று கூறுகிறான். சுந்தரம் தனது கணவன் இல்லையென்று மறுக்கும் தெய்வானையிடம் அவள் கணவன் யார் என்று ராமசாமி கேட்கிறார். அந்த கேள்விக்கு தகுந்த பதில் சொல்ல மறுக்கிறாள் தெய்வானை. இதனால் திருமணத்தை நிறுத்திவிடும் ராமசாமி, சுந்தரத்தை தன் தொழிற்சாலையில் வேலைக்கு அமர்த்துகிறார்.\n\nவீட்டிற்குத் திரும்பியதும் முத்துவேலு தன் தந்தையைப் பற்றி தெய்வானையிடம் கேட்கிறான். தெய்வானை நடந்த உண்மைகளை முத்துவேலுவிடம் கூறுகிறாள். யாருமற்ற அனாதையான தெய்வானை பணக்காரனான ரத்னசபாபதியை விரும்புகிறாள். அவளைத் திருமணம் செய்துகொள்வதாக உறுதியளிக்கும் ரத்னசபாபதியால் அவள் கர்ப்பமாகிறாள். இதையறிந்த ரத்னசபாபதி உறவினர்கள் அவளைக் கொன்றுவிடுவதாக மிரட்டுவதால் வேறுவழியின்றி அவ்வூரிலிருந்து வெளியேறுகிறாள். இம்மலைப்பிரதேசத்திற்கு வரும் அவளுக்கு இரக்க மனம் படைத்த முத்துவேலுவின் தாத்தா அடைக்கலம் தந்து அவருடைய மகளைப் போல கவனித்துக் கொண்டதாக சொல்லி முடிக்கிறாள்.\n\nதன் தந்தையைப் பற்றி அறியும் முத்துவேலு அவரைத் தேடிச் செல்கிறான். அவருக்குத் திருமணமாகி மூன்று மகன்கள் இருப்பதை அறியும் முத்துவேலு அதன்பின் என்ன செய்தான்? என்பதே மீதிக்கதை.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் வாலி மற்றும் பொன்னடியான்.\n"}
{"id": "434978", "url": "https://ta.wikipedia.org/wiki?curid=434978", "title": "சங்ககிரி கருஞ்சதை கோழி", "text": "சங்ககிரி கருஞ்சதை கோழி\n\nசங்ககிரி கருஞ்சதை கோழி என்பது தமிழ்நாட்டினை பூர்விகமாகக் கொண்ட கோழி வகையாகும். இந்தக் கோழியானது கருஞ்சதை நாட்டுக் கோழி என்றும், சங்ககிரி சண்டைக் கோழி என்றும் அழைக்கப்படுகிறது. இந்தக் கோழியானது கத்திக்கட்டு என்ற ரகத்தினைச் சேர்ந்ததாகும். அதனால் கத்திக் கால் சண்டைக்காக பயன்படுத்தப்படுகின்றன. \n\nSection::::தோற்றம்.\nதமிழ்நாட்டில் சேலம் மாவட்டத்தில் உள்ள சங்ககிரி என்ற ஊரினை பூர்விகமாகக் கொண்டது. இந்த வகையான கோழிகள் கருங்கண், கருங்கால், கருந்தோல் போன்றவைகளைக் கொண்டது. \n\nசங்ககிரி கருஞ்சதை சேவல் மத்துக் கொண்டை, கத்திக் கொண்டை போன்ற கொண்டைகளைக் கொண்டிருக்கலாம். பொதுவாக சேவல்கள் 3 முதல் 5 கிலோ எடை வரையும், கோழிகள் 2 முதல் 3 கிலோ வரையும் எடையைக் கொண்டிருக்கும். இந்தக் கோழிகளின் முட்டை மற்ற நாட்டுக் கோழிகளைப் போன்று வெள்ளை மற்றும் பழுப்பு நிறத்தினைக் கொண்டவையாக உள்ளன. \n\nSection::::நாட்டு மருத்துவம்.\nகருங்கோழியானது மருத்துவக் குணம் கொண்டதாக நம்பப்படுகிறது.இவை குட்டம், காணாக்கடி, சிரங்கு, விரணங்கள், வாத நோய் போன்ற நோய்களுக்கு மருந்தாகவும், ஆண்மை பலத்திற்கான மருந்தாகவும் நம்பப்படுகிறது. \n\nSection::::இந்து சமயத்தில்.\nநாட்டார் தெய்வங்களை வழிபடும் போது முப்பலி பூசை என்ற சடங்கு நடத்தப்படுகிறது. இதில் கருங்கோழி, கருப்பாடு, கரும்பன்றி பலியிடும் வழக்கம் இருந்துள்ளது. \n"}
{"id": "434982", "url": "https://ta.wikipedia.org/wiki?curid=434982", "title": "டோலி", "text": "டோலி\n\nடோலி (doli) என்பது பல்லக்கைப் போன்ற மனிதர்களின் துணையோடு பயணிக்கும் ஓர் இருக்கை அமைப்பு ஆகும். சாலைப் போக்குவரத்து வசதியற்ற மலைப்பாங்கான பகுதிகளில் நடக்க இயலாதவர்களும், வயதானவர்களும் பயணிக்க இதைப் பயன்படுத்துகின்றனர். இந்த டோலியானது இரு மூங்கில் கழிகளை முதன்மையாக கொண்டு குறைந்த எடையில் அமைக்கப்படுகிறது. இதில் பயணிப்பவர் அமர இதில் இருக்கைவசதி இருக்கும். என்றாலும் இதில் சிவிகை போன்று மேற்கூரையோடு வசதியாக இருக்காது. இதில் பயணிப்பவர் மேட்டில் செல்லும்போது முன்புறம் சாய்த்தும், இறக்கத்தில் இறங்கும்போது பின்பக்கம் சாய்ந்தும் சுமப்பவர்களுக்கு ஒத்துழைப்பு அளிப்பர். இதை நான்குபேர் சுமந்து செல்வர். இந்த டோலி பயணமானது சபரிமலை அய்யப்பன் கோயிலுக்கு செல்ல பலர் பயன்படுத்துகின்றனர். \n"}
{"id": "434986", "url": "https://ta.wikipedia.org/wiki?curid=434986", "title": "பாலிகிரேசு", "text": "பாலிகிரேசு\n\nபாலிகிரேசு (\"Polycrase\") என்பது கருப்பு அல்லது பழுப்பு நிறத்திலுள்ள உலோக அணைவு யுரேனியம் இட்ரியம் ஆக்சைடு கனிமம் ஆகும். பாலிகிரேசு-(Y) என்றும் இது அழைக்கப்படுகிறது. (Y,Ca,Ce,U,Th)(Ti,Nb,Ta)2O6 என்பது இக்கனிமத்தின் மூலக்கூற்று வாய்ப்பாடாகும்.. படிக உருவமற்ற இக்கனிமத்தின் கடினத்தன்மை மதிப்பு 5 முதல் 6 என மோவின் அளவுகோல் தெரிவிக்கிறது. மேலும் பாலிகிரேசு கனிமத்தின் ஒப்படர்த்தி 5 ஆகும். கனிமத்தில் கிட்டத்தட்ட 6% அளவுக்கு யுரேனியம் ஒரு பகுதிப் பொருளாக இருப்பதால் கனிமம் கதிரியக்கப் பண்பைக் கொண்டுள்ளது. பளிங்குக் கல் பெக்மாடைட்டு எனப்படும் தீப்பாறை வகைகளில் பாலிகிரேசு காணப்படுகிறது. \n\nநையோபியம் மிகு அருமண் ஆக்சைடு இயுக்செனைட்டுடன் பாலிகிரேசு தொடர் வரிசையாக உருவாகிறது.\nநோர்வே நாட்டின் பிளெக்கிப்யார்டு நகராட்சிக்கு அருகிலுள்ள இத்ரா தீவிலுள்ள ஒரு மீன்பிடி கிராமத்தில் 1870 ஆம் ஆண்டு முதன் முதலில் பாலிகிரேசு கண்டுபிடிக்கப்பட்டது.\n\n"}
{"id": "434987", "url": "https://ta.wikipedia.org/wiki?curid=434987", "title": "எல்லென் சுவாலோவ் ரிச்சர்ட்ஸ்", "text": "எல்லென் சுவாலோவ் ரிச்சர்ட்ஸ்\n\nஎல்லென் ஹென்ரியெட்டா சுலோவ் ரிச்சர்ட்ஸ் (Ellen Swallow Richards, டிசம்பர் 3, 1842 – மார்ச் 30, 1911) 19 ஆம் நூற்றாண்டில் அமெரிக்காவின் தொழில்துறை மற்றும் பாதுகாப்பு பொறியியலாளர் ஆவார். இவர் சுற்றுச்சூழல் வேதியியலாளராகவும். ஐக்கிய அமெரிக்காவின் பல்கலைக்கழக ஆசிரிய உறுப்பினராகவும் இருந்தார். சுகாதாரப் பொறியியல் துறையில் முன்னோடிப் பணியாற்றியவர், உள்நாட்டு அறிவியல் துறையில் பல பரிசோதனை ஆய்வுகளைச் செய்தவர்; புதிய மனையியலுக்கான அடித்தளத்தை அமைத்தவர்ர். வீடுகளில் அறிவியலைப் பயன்படுத்துதலை வகைப்படுத்தும் மனைப் பொருளாதர இயக்கத்தினை நிறுவியவர்ர் ஆவார். மேலும் ஊட்டச்சத்து ஆய்வுகளுக்கு வேதியலைப் பயன்படுத்திய முதல் நபரும் ஆவார்.\n\nரிச்சர்ட்ஸ் 1862 ஆம் ஆண்டில் வெஸ்ட்போர்டு அகாடமியில் (மாசச்சூசெட்ஸின் இரண்டாவது பழமையானமேல்நிலைப் பள்ளி) பட்டம் பெற்றார். இவர் மாசாச்சூசெட்சு தொழில்நுட்பக் கழகத்தில் அனுமதிக்கப்பட்ட முதல் பெண்மணி ஆவார் . இங்கு 1873 இல் பட்டம் பெற்றார், பின்னர் அதன் முதல் பெண் பயிற்றுவிப்பாளர் ஆனார். திருமதி. ரிச்சர்ட்ஸ் அமெரிக்காவில் அறிவியல் மற்றும் தொழில்நுட்பக் கல்லூரியில் ஏற்றுக்கொள்ளப்பட்ட முதல் பெண் ஆவார். மேலும் 870 ஆம் ஆண்டு வாசர் கல்லூரியில் சேர்ந்து வேதியியலில் பட்டம் பெற முதல் அமெரிக்க பெண் என்ற பெருமையைப் பெற்றவர்.\n\nரிச்சர்ட்ஸ் ஒரு நடைமுறைவாதப் பெண்ணியவாதி , அத்துடன் ஒரு பெண்ணிய அணுகுமுறைச் சூழலியல் நிறுவனர் ஆவார். வீட்டிற்குள் பணியாற்றும் பெண்களின் வேலைகள் பொருளாதாரத்தின்ஒரு முக்கியமான அம்சமாகும் என்று நம்பியவர்.\n\nSection::::வரலாறு.\nSection::::இளமை.\nரிச்சர்ட்ஸ் மாசச்சூசெட்ஸில் உள்ள டன்ஸ்டபில் என்ற இடத்தில் பிறந்தார். பீட்டர் ஸ்வாலோவின் ஒரே மகளாவார். இவரது தாயார் ஃபென்னி கோல்ட் டெய்லர் ஆவார்.\n\nSection::::ஆரம்ப வாழ்க்கை மற்றும் கல்வி.\nசுவாலோ தொடக்கக் காலத்தில் அவரது வீட்டிலேயே கல்வி கற்றார். 1859 இல் அவரது குடும்பம் வெஸ்ட்போர்டுக்கு குடிபெயர்ந்தது. அங்கு அவர் வெஸ்ட்ஃபோர்ட் அகாடமியில் இணைந்து கல்வி கற்றார் அக்காலத்தின் புதிய இங்கிலாந்து கல்விக்கூடங்களைப் போலவே அதேக் கல்விமுறையைப் பின்பற்றிய வெஸ்ட்ஃபோர்ட் அகாடமியில் கணிதம், இசை மற்ரும் இலத்தீன் ஆகியவற்றைக் கற்றார். சுவாலோவின் லத்தீன் கற்ற அனுபவம் நியூயார்க்கின் வடக்கே ஒரு அரிய மொழியாக பிரெஞ்சு மற்றும் ஜெர்மன் மொழியைப் படிக்க அனுமதித்தது. அவளது மொழி திறமை காரணமாக, இவரது மொழி ஆசிரியப் பணிக்கு தேவை அதிகமிருந்தது. மேலும் இதில் ஈட்டிய வருமானம் சுவாலோவ் தனது மேற்படிப்பைத் தொடர சாத்தியமானது. \n\nமார்ச் 1862 ல், அவர் அகாதமியை விட்டு விலகினார். அதற்குப் பின்னர் இரண்டு மாதங்களுக்குப் பிறகு, மே மாதம், அவர் தீவிர தட்டம்மை நோய்க்கு ஆளானார். இதனால் உடல்ரீதியாகவும், மனரீதியாகவும் கற்பித்தல் பணிக்கான அவரது தயாரிப்பு ஏற்பாடுகளுக்குத் தடையாக இருந்தது. \n\n1863 ஆம் ஆண்டு வசந்த காலத்தில், குடும்பம் , மாசசூசெட்சில் லிட்டில்டன் நகருக்குக் குடிபெயர்ந்தது. அங்கு 1864 ஆம் ஆண்டு ஜூன் மாதம், இவரது தந்தை திரு. சுவாலோவ் ஒரு பெரிய கடையை வாங்கி, தனது வியாபாரத்தை விரிவாக்கினார். அங்கு சுவாலோவ் தனது இருபத்டோராம் வயதில் கற்பித்தல் பணியில் ஈடுபட்டார்.\n\n1865-ல் அவர் மறுபடியும் கற்பிக்கவில்லை, ஆனால் அந்த ஆண்டு முழுவதும் அந்தக் குடும்பத்தின் சொந்தக் கடையையும், அவருடைய உடல்நலக்குறைவுற்ற தாயைக் கவனித்தும் கொண்டார். 1865-66 சுலோவ் வர்செஸ்டரில் இணைந்து படித்தார். \n"}
{"id": "434988", "url": "https://ta.wikipedia.org/wiki?curid=434988", "title": "நிக்கோபாரி", "text": "நிக்கோபாரி\n\nநிக்கோபாரி என்பது இந்திய நாட்டுக்கோழி இனங்களில் ஒன்றாகும். இந்தக் கோழிகள் நிக்கோபார், அந்தமான் தீவினை பூர்வீகத்தினை கொண்டதாகும். இந்தக் கோழிகள் கடக்நாத் போல கருமையான இறகுகளை உடையன. எனினும் முகம் சிவந்தும், சதை நாட்டுக் கோழிகளைப் போலவும் இருக்கின்றன. \n\nஇந்த நிக்கோபாரி இனங்கள் அதிக முட்டை இடுகின்ற திறனைக் கொண்டதாகும். இவை ஏறக்குறைய 140 முதல் 160 முட்டைகள் இடும் என்று கூறப்படுகின்றன. இதனால் நாட்டுக் கோழி இனங்களிலேயே அதிக முட்டை இடுகின்ற கோழியாக கோழி வளர்ப்பாளர்களால் கருதப்படுகிறது. \n"}
{"id": "434989", "url": "https://ta.wikipedia.org/wiki?curid=434989", "title": "ஹோமோ டியூஸ்: நாளையைப் பற்றிய ஒரு வரலாற்றுச் சுருக்கம்", "text": "ஹோமோ டியூஸ்: நாளையைப் பற்றிய ஒரு வரலாற்றுச் சுருக்கம்\n\nஹோமோ டியூஸ்:நாளையைப் பற்றிய ஒரு வரலாற்றுச் சுருக்கம் (Homo Deus: A Brief History of Tomorrow) (எபிரேயம்: ההיסטוריה של המחר) என்பது எருசேலம் எபிரேயப் பல்கலைக்கழகத்தின் பேராசிரியர் மற்றும் இசுரேலைச் சார்ந்த வரலாற்று ஆசிரியரான யூவால் நுவா அராரி எழுதிய ஒரு புத்தகம். இந்த புத்தகம் முதலில் எபிரேய மொழியில் 2015 ஆம் ஆண்டில் வெளியிடப்பட்டது. பின்னர் ஆங்கில மொழி பதிப்பு செப்டம்பர் 2016 இல் ஐக்கிய இராச்சியத்திலும் பிப்ரவரி 2017 இல் அமெரிக்காவிலும் வெளியிடப்பட்டது.\n"}
{"id": "434990", "url": "https://ta.wikipedia.org/wiki?curid=434990", "title": "பொன் விலங்கு (திரைப்படம்)", "text": "பொன் விலங்கு (திரைப்படம்)\n\nபொன் விலங்கு 1993 ஆம் ஆண்டு ரகுமான், ரஞ்சித், ரம்யா கிருஷ்ணன் மற்றும் சிவரஞ்சனி ஆகியோர் நடிப்பில், இளையராஜா இசையில், அறிமுக இயக்குனர் கே. எஸ். ராஜ்குமார் இயக்கத்தில், கே. ராஜரத்தினம் தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nமுத்து (ரஞ்சித்) தன் சகோதரி மல்லிகாவுக்காக (சிவரஞ்சனி) வாழ்பவன். முன்கோபக்காரனான முத்து தவறு செய்தவர்களை அடித்துவிடுவான். மேலும் காவலர்களைக் கண்டாலே வெறுப்பவன். முத்துவை நேசிக்கும் ராணி (ரம்யா கிருஷ்ணன்) முத்துவைக் கவர பல வழிகளில் முயற்சித்துக் கொண்டே இருப்பவள்.\n\nநேர்மையான காவல் ஆய்வாளர் ரகு (ரகுமான்) மீது மல்லிகா காதல் கொள்கிறாள். இருவரும் காதலிப்பதை அறியும் முத்து தன் தங்கையை அடித்துவிடுகிறான். ராணி குறுக்கே வந்து முத்துவைத் தடுத்து அழைத்துச் செல்கிறாள். அவளிடம் தான் காவலர்களை வெறுப்பதற்கான காரணத்தைச் சொல்கிறான்.\n\nமுத்து சிறுவனாக இருந்தபோது ஏழையான அவன் அப்பா தொழில் செய்வதற்காக ஒரு மிதிவண்டியை முன்பின் அறிமுகமில்லாத ஒருவரிடம் குறைவான விலையில் வாங்கி வீட்டுக்குக் கொண்டுவருகிறார். அடுத்த நாள் அவர்கள் வீட்டுக்கு வரும் காவலர்கள் மாவட்ட ஆட்சியர் வீட்டிலிருந்து மிதிவண்டியைத் திருடிவந்து வைத்திருப்பதாக முத்துவின் தந்தையைக் கைது செய்து காவல் நிலையத்திற்கு அழைத்துச் செல்கின்றனர். தன் கணவனைப் பார்க்கவரும் முத்துவின் தாயை காவலர்கள் கற்பழித்துக் கொன்றுவிடுகின்றனர். அவமானம் தாங்காமல் அவன் தந்தை தற்கொலை செய்து கொள்கிறார். இதன் காரணமாக முத்து அப்போது முதல் காவலர்களை வெறுக்கிறான். இந்த விபரங்களை அறியாத கைகுழந்தையாக இருந்த மல்லிகாவை அதன்பின் முத்துவே கஷ்டப்பட்டு வளர்த்து வந்துள்ளான்.\n\nமுத்துவைப் புரிந்துகொள்ளும் மல்லிகா தான் ரகுவை மறந்துவிடுவதாக உறுதியளிக்கிறாள். ராணியின் வேண்டுகோளுக்கிணங்க ரகு-மல்லிகா திருமணத்திற்கு சம்மதிக்கும் முத்து அதற்கு ஒரு நிபந்தனை விதிக்கிறான். திருமணத்திற்கு முன் ரகு வேலையை விட்டு விலக வேண்டும். இதற்கு ரகு சம்மதித்தானா? திருமணம் நடந்ததா? என்பதே முடிவு.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் வாலி, முத்துலிங்கம் மற்றும் காமகோடியன்.\n"}
{"id": "434996", "url": "https://ta.wikipedia.org/wiki?curid=434996", "title": "ஹெலன் மர்ரே ஃபிரீ", "text": "ஹெலன் மர்ரே ஃபிரீ\n\nஹெலன் மர்ரே ஃப்ரீ (Helen Murray Free, பிப்ரவரி 20, 1923, பிட்ஸ்பர்க்) ஒரு ஓய்வுபெற்ற அமெரிக்க வேதியியலாளரும் கல்வியாளரும் ஆவார். தற்பொழுது அசென்சியா நீரிழிவு பராமரிப்பு மையம் என்றறியப்படும் மைல்ஸ் ஆய்வகத்தில் பணிபுரியும் போது நீரிழிவு நோய்க்கான பல சுய-பரிசோதனை முறைகளை உருவாக்கியதற்காக அவர் மிகவும் அறியப்பட்டவர். ஹெலன் 1944 இல் ஊஸ்டர் கல்லூரியில் வேதியியலில் இளங்கலைப் பட்டமும், 1978 ஆம் ஆண்டு மிச்சிகன் மத்தியப் பல்கலைக்கழகத்திலிருந்து நிர்வாகத்தில் முதுகலைப் பட்டமும் பெற்றார்.1947 ஆம் ஆண்டில் அவர் சிறுநீரக ஆராய்ச்சியாளரான ஆல்ஃப்ரெட் ஃப்ரீ என்பவரைத் திருமணம் செய்து கொண்டார்.அவர் தற்போது சவுத் பெண்ட் எனுமிடத்தில் உள்ள இந்தியானா பல்கலைக்கழகத்தில் நிர்வாகத்தின் துணைப் பேராசிரியராகவும், பேயர் ஏஜிஎன்ற மருந்தியல் நிறுவனத்தின் ஆலோசகராகவும் உள்ளார். \nSection::::இளமை.\nஹெலன் முர்ரே பிப்ரவரி 20, 1923 அன்று பிறந்தார். அவரது தந்தை ஜேம்ஸ் எஸ். முர்ரே, ஒரு நிலக்கரி நிறுவன விற்பனையாளர் ஆவார். ஹெலனுக்கு ஆறு வயதாய் இருக்கும் பொழுது, அவரது தாயார் டெய்ஸி பைபர் முர்ரே இன்புளூயன்சா நோய்த்தொற்றின் காரணமாக இறந்தார் \n\nSection::::கல்வி.\nஹெலன் அமெரிக்காவின் ஒகையோ மாகாணத்தில் உள்ள ஒரு பள்ளியில் தனது தொடக்கக்கல்வியைப் பயின்றார். மேலும் 1941 இல் போலந்தின் செமினரி உயர்நிலை பள்ளியின் சொற்பொழிவாளர் பட்டம் பெற்றார் . ஊஸ்டர் கல்லூரியில் ஒரு கோடைகால முகாமுக்கு வந்தபோது, அங்கு பயில வேண்டும் என்று பெருவிருப்பம் கொண்டார். உயர்நிலைப்பள்ளி பயிலும் போதுஅவரது ஆங்கில ஆசிரியர் ஆங்கில மொழியின் மீது தாக்கத்தை ஏற்படுத்தினார்., ஆரம்பத்தில் ஆங்கிலோ மற்றும் லத்தீன் மொழியில் ஆசிரியராகவேண்டும் என விருப்பம் கொண்டார்; எனினும், இந்தத் திட்டங்கள் விரைவில் மாறிவிட்டன. 1941 ஆம் ஆண்டு டிசம்பர் மாதம் பேர்ள் துறைமுகத் தாக்குதல் சமயத்தில் பல இளைஞர்கள் இராணுவத்தில் சேர்க்கப்பட்டனர் அல்லது கட்டாயமாக அழைத்துச் செல்லப்பட்டனர், இதன் காரணமாக, அறிவியலில் தொழில்வாய்ப்பு பெறுவதற்காகப் பெண்கள் ஊக்கப்படுத்தப்பட்டனர். எனவே ஹெலன் தன்னுடைய முதன்மை விருப்பமான மொழிக்கற்றலில் இருந்து வேதியியல் கற்றார். 1944 ல் இளங்கலை அறிவியல் பட்டம் பெற்றார். அவர் வேதியியல் துறைக்கு மாறியது பற்றி, “ தனக்கு நிகழ்ந்த எப்பொழுதும் ஒரு மிகப் பயங்கர நிகழ்வாகக்’’ குறிப்பிடுகிறார். \n"}
{"id": "435000", "url": "https://ta.wikipedia.org/wiki?curid=435000", "title": "ஆலிஸ் கேத்தரின் எவன்ஸ்", "text": "ஆலிஸ் கேத்தரின் எவன்ஸ்\n\nஆலிஸ் கேத்தரின் எவன்ஸ் (Alice Catherine Evans, ஜனவரி 29, 1881 - செப்டம்பர் 5, 1975) ஒரு முன்னோடி அமெரிக்க நுண்ணுயிரியலாளர் ஆவார். ஐக்கிய அமெரிக்க வேளாண்மைத் துறையில் ஒரு ஆய்வளராகவும் இருந்தவர். அங்கு பால் மற்றும் பாலடைக்கட்டியில் உள்ள நுண்ணுயிரிகளை ஆய்வு செய்தார்.. புரூசெல்லோசிஸ் எனப்படும் கருச்சிதைவு நோயானது (கால்நடையியல் காய்ச்சல் அல்லது மால்டா காய்ச்சல்) ஆகிய இரண்டும் கால்நடைகள் மற்றும் மனிதர்களுக்கும் ஏற்படும் என்று நிரூபித்தார்.\n\nSection::::இளமையும் கல்வியும்.\nஎவான்ஸ், பென்சில்வேனியாவில் பிராட்போர்ட் கவுண்டி என்ற இடத்தில் ஒரு பண்ணையில் பிறந்தார். இவரது தந்தை வில்லியம் ஹோவெல் ஒரு விவசாயியாகவும் நில அளவையாளராகவும் இருந்தார். இவரது தாயார் ஆனி பி எவான்ஸ் ஒரு ஆசிரியர் ஆவார். எவான்ஸ் ஐந்து , ஆறு வயது இருந்தபோது, அவரது பெற்றோர்களால் வீட்டில் கற்பிக்கப்பட்டு, பின்னர் நேதாமில் இருந்த ஓரறைப் பள்ளி ஒன்றில் கல்வி கற்றார். அங்கு கல்வியில் மிகச்சிறப்பான நிலை பெற்றார்.\n\n1886 இல், ஈவான்ஸ் தனது சகோதரர் மோர்கன் போலவே, ஸ்கார்லெட் காய்ச்சலில் இருந்து தப்பிப்பிழைத்தவர் ஆவார்.\n\nஅவர் துவாண்டாவிலுள்ள சூசகஹன்னா காலேஜியேட் நிறுவனத்தில் சேர்ந்தார். அங்கு பெண்கள் கூடைப்பந்து அணியில் விளையாடினார். பின்னாளில் ஒரு ஆசிரியராகவும் ஆனார். அவரது நினைவாற்றல்களில், அவர் ஒரு ஆசிரியரானார் என்று எழுதுகிறார். ஏனெனில் அது பெண்களுக்காக திறந்திருந்த ஒரே தொழிலாக இருந்தது, ஆனால் அப்பணி அவருக்குச் சலிப்பை ஏற்படுத்தியது. நான்கு ஆண்டுகளுக்குப் பிறகு, அவர் கார்னெல் பல்கலைக்கழகத்தில் கிராமப்புற ஆசிரியர்களுக்கு வழங்கப்பட்ட இலவச வகுப்புகள் எடுக்கும் வாய்ப்பைப் பெற்றார். 1909 ஆம் ஆண்டு கார்னெல் பல்கலைக்கழகத்தில் உதவித்தொகை பெற்று பாக்டீரியாவியலில் இளங்கலை அறிவியல் பட்டம் பெற்றார். விஸ்கான்சின்-மாடிசன் பல்கலைக் கழகத்திலிருந்து உதவித் தொகை பெற்று முதுகலை அறிவியல் பட்டம் பெற்றார். மேலும் விஸ்கான்சின்-மாடிசன் பல்கலைக் கழகத்திலிருந்து உதவித் தொகை பெற்ற முதல் பெண்மணி எவான்ஸ் ஆவார்.\n"}
{"id": "435010", "url": "https://ta.wikipedia.org/wiki?curid=435010", "title": "தோரியம் மோனாக்சைடு", "text": "தோரியம் மோனாக்சைடு\n\nதோரியம் மோனாக்சைடு (\"Thorium monoxide\") என்பது ThO என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். தோரியத்தின் இருநிலை ஆக்சைடான இச்சேர்மம் தோரியம்(II) ஆக்சைடு என்றும் அழைக்கப்படுகிறது. இந்த ஈரணு மூலக்கூறிலுள்ள சகப்பிணைப்பு உயர் முனைவுத்திறன் கொண்டதாக உள்ளது. இரண்டு அணுக்களுக்கிடையிலுள்ள மின்புலம் ஒரு சென்டிமீட்டருக்கு 88 கிகாவோட்டுகள் என கணக்கிடப்பட்டுள்ளது. அறியப்பட்டுள்ள அணுக்களுக்கு இடையிலான அதிக அகமின்புலங்களில் இதுவும் ஒன்றாகும் . \n\nசாதாரணமாக தோரியம் காற்றில் எரிந்து தோரியம் டையாக்சைடைக் கொடுக்கிறது. தோரியத்தின் மீது ஆக்சிசன் முன்னிலையில் லேசர் கற்றையைச் செலுத்தி கதிர்வீச்சுத் தாக்கம் செய்யும்போது தோரியம் மோனாக்சைடு உருவாகிறது . தோரிய மென் படலத்தின் மீது குறைவழுத்த ஆக்சிசனை மிதமான வெப்பநிலையில் செலுத்தும் போதும் அதிக நிலைப்புத்தன்மை கொண்ட டையாக்சைடு மேற்பூச்சின் மீது தோரியம் மோனாக்சைடு அடுக்கு விரைவாக வளர்கிறது .\n\n1580° செல்சியசுக்கும் அதிகமான உயர் வெப்பநிலைகளில் தோரியம் டையாக்சைடை விகிதச்சமமில்லா வினையின் மூலம் தோரியம் மோனாக்சைடாக மாற்ற இயலும். (நீர்ம தோரியம் உலோகத்துடன் வேதிச்சமநிலை) அல்லது 2230° செல்சியசு வெப்பநிலையில் எளிய ஆக்சிசன் பிரிகை வினையின் வழியாகவும் மாற்றலாம் . \n"}
{"id": "435015", "url": "https://ta.wikipedia.org/wiki?curid=435015", "title": "கடல் ஒளிர்வி", "text": "கடல் ஒளிர்வி\n\nகடல் ஒளிர்வி(\"Noctiluca scintillans\") என்பது ஒளிரும் தன்மையுள்ள கடல்வாழ் உயிரினமாகும். இவை தூண்டப்படும் போது உயிரொளிர்வை வெளியிடுகின்றன. \n"}
{"id": "435017", "url": "https://ta.wikipedia.org/wiki?curid=435017", "title": "செவ்வக விளக்கப்படம்", "text": "செவ்வக விளக்கப்படம்\n\nசெவ்வக விளக்கப்படம் அல்லது பட்டை விளக்கப்படம் (\"bar chart\" or \"bar graph\") என்பது ஒரு தெளிவான தரவின் விவரங்களை செவ்வகங்களைக் கொண்டு காட்டும் விளக்கப்பட வடிவமாகும். செவ்வக விளக்கப்படத்திலுள்ள செவ்வகங்களின் நீளங்கள் (உயரங்கள்), அவைக் குறிக்கும் மதிப்புகளின் விகிதத்தில் இருக்கும். இந்த விளக்கப்படங்களில் காணப்படும் செவ்வகங்கள் செங்குத்தாகவோ அல்லது கிடைமட்டமாகவோ அமையலாம்.\n\nஒரு தரவிலுள்ள விவரங்களை எளிய முறையில் ஒப்பீடு செய்ய செவ்வக விளக்கப்படங்கள் உதவுகின்றன. செவ்வக விளக்கப்படத்தின் ஒரு அச்சு ஒப்பீடு செய்யப்படும் வகையினங்களையும் மற்றொரு அச்சு அவ்வகையினங்களின் மதிப்புகளையும் குறிக்கும்.\n\nSection::::வரலாறு.\nவில்லியம் பிளேபேர் (1759-1824) என்பவரே முதன்முதலாகச் செவ்வக விளக்கப்படத்தைக் கண்டறிந்தவராகப் பல ஆதாரங்கள் கூறுகின்றன. தி கமர்சியல் அன்டு பொலிட்டிகல் அட்லசு என்ற அவரது படைப்பில் காணப்படும் வரைபடமே (\"Exports and Imports of Scotland to and from different parts for one Year from Christmas 1780 to Christmas 1781\") வரலாற்றின் முதல் செவ்வக விளக்கப்படமாகக் கருதப்படுகிறது. எனினும் இதற்கும் 300 ஆண்டுகளுக்கு முன்னராகத் \"தி லேட்டியூடு ஆப் பார்ம்சு\" இல் வெளியிடப்பட்ட, \"மாறாத முடுக்கத்தில் நகரும் பொருளின் திசைவேகத்திற்கான வரைபடங்களை\" செவ்வக விளக்கப்படங்களின் முன்னோடியாகக் கொள்ளலாம் (இவ்வரைபடங்களை உருவாக்கியவர்களாக ஜேக்கோபசு டி சான்க்டோ மார்ட்டினோ அல்லது சிலவேளைகளில் நிக்கோலசு ஓர்ஸ்மெ என்ற கருத்து நிலவுகிறது).\n\nSection::::அமைப்பு.\nசெவ்வக விளக்கப்படங்களின் ஆட்களங்கள் தனித்த வகைமானங்களாக இருக்கும். ஒரு தரவிற்கு செவ்வக விளக்கப்படம் வரையும்போது முழுத்தரவும் ஒரே வரைபடத்தில் அடங்கும்விதத்தில் அளவுதிட்டம் எடுத்துக்கொள்ளப்படும். ஒரு தரவில் ஒப்பீடு செய்யப்படும் வகைமானங்கள் இயல்பாகவே வரிசைப்படுத்தப்பட்டவையாக இல்லாதபட்சத்தில், அத்தரவிற்கான செவ்வக விளக்கப்படத்தில் செவ்வகங்கள் எந்தவொரு வரிசைப்படியும் இருக்கலாம். செவ்வக விளக்கப்படங்கள், வகைமானப்படுத்தப்பட்ட தரவின் காட்சி உருவகிப்பாகும்.\n\n"}
{"id": "435019", "url": "https://ta.wikipedia.org/wiki?curid=435019", "title": "பிளாவ்னாயிட்டு", "text": "பிளாவ்னாயிட்டு\n\nபிளாவ்னாயிட்டு (\"Plavnoite\") என்பது KMn[(UO)O(SO)]•3.5HO என்ற வேதி வாய்ப்பாட்டால் விவரிக்கப்படும் ஒரு கனிமம் ஆகும். அரியவகை யுரேனியம் சல்பேட்டு அணைவுக் கனிமம் என்றும் இரண்டாம் நிலை யுரேனியக் கனிமம் என்றும் இது வகைப்படுத்தப்படுகிறது. பிளாவ்னாயிட்டில் யுரேனைல் குழுக்கள் இடம்பெற்றுள்ளன. செக்குடியரசில் உள்ள யாச்சிமோவ் நகரத்தின் பிளாவ்னோ சுரங்கத்தில் இக்கனிமம் கண்டறியப்பட்டது . இச்சுரங்கம் பல அரிய கனிமங்களுக்கும் தனித்தன்மையான சில கனிமங்களுக்கும் பிறப்பிடமாக கருதப்படுகிறது . \n\nசிப்பெய்ட்டு கனிமத்துடன் தொடர்புடையதாக இருந்தாலும் பிளாவ்னாயிட்டு தனித்தன்மை மிக்கதொரு கனிமமாகும் . \n"}
{"id": "435024", "url": "https://ta.wikipedia.org/wiki?curid=435024", "title": "பாசுப்யுரேனைலைட்டு", "text": "பாசுப்யுரேனைலைட்டு\n\nபாசுப்யுரேனைலைட்டு (\"Phosphuranylite\") என்பது KCa(HO)(UO)(PO)O•8(HO) என்ற வேதி வாய்ப்பாட்டால் விவரிக்கப்படும் ஒரு கனிமம் ஆகும். யுரேனைல் பாசுபேட்டு கனிமம் என்று இது வகைப்படுத்தப்படுகிறது .\n\nஅமெரிக்காவின் வடக்கு கரோலினா மாநிலத்தில் உள்ள மிட்செல் மாகாணத்தில் பெக்மாடைட்டு வகை தட்டைப் பாறைகளில் பாசுப்யுரேனைலைட்டு காணப்பட்டதென 1879 ஆம் ஆண்டு பிரெடரிக் அகத்தசு கெந்து முதன் முதலில் விவரித்தார். \n"}
{"id": "435025", "url": "https://ta.wikipedia.org/wiki?curid=435025", "title": "மிகப் பெரிய தம்மஸேதி மணி", "text": "மிகப் பெரிய தம்மஸேதி மணி\n\nமிகப் பெரிய தம்மஸேதி  மணி ( Great Bell of Dhammazedi (Burmese: ဓမ္မစေတီခေါင်းလောင်းကြီး [dəma̰zèdì kʰáʊɴláʊɴ dʑí]) என்பது ஒரு வெண்கல மணி ஆகும். இது மிகப் பெரிய வார்ப்பு மணியாக கருதப்படுகிறது. 1484 பெப்ரவரி 5 அன்று இந்த மணியை மியான்மரின் டாகோன் நகரத்தில் உள்ள சவோடகன் தூபிக்கு அன்பளிப்பாக வழங்க பர்மாவின் ஹந்தவாடி ராஜ்யத்தின் அரசரான ஹந்தவாடி உத்தரவிட்டார்.\n\nSection::::விளக்கம்.\nகி.பி. 1484இல் இந்த மணியை நிர்மாணிப்பதற்கான தேதி குறிக்கப்பட்டது. சோதிடர் ஒருவர், \"இப்போது காலம் சரியில்லை. இந்த மணியிலிருந்து ஓசை வராது\" என்றார். அந்த ஆண்டிலேயே தம்மஸேதி மணி அங்கே நிர்மாணம் செய்யப்பட்டது. மணியை அடித்தார்கள். ஆனால், அதிலிருந்து வந்த ஒலி இனிமையாக இல்லை.\n\nஅக்காலத்திய குறிப்புகளின்படி இந்த மணியானது சுமார் 294 டன் அளவில் செம்பு, வெள்ளி, தங்கம், தகரம் போன்ற உலோகங்களை சேர்த்து உருவாக்கப்பட்டது. இந்த மணியானது 12 முழ உயரம், 8 முழ அகலத்துடன் பிரம்மாண்டமாகச் செய்யப்பட்டிருந்தது.\n\nகி.பி. 1583இல் சவேடகான் ஸ்தூபியைக் காண காஸ்பரோ பால்பி என்ற வெனிசைச் சேர்ந்த வணிகர் ஒருவர் வந்தார். அவர் தனது பயணக்குறிப்பில், தம்மஸேதி மணியைக் கண்டதாகக் குறிப்பிட்டிருக்கிறார். ‘நான் அங்கே மிகப்பெரிய அறை ஒன்றில் பிரம்மாண்டமான மணியைக் கண்டேன். அந்த மணியில் ஒன்றை ஒன்று ஒட்டினாற்போல பெரிய எழுத்துகள் மேலிருந்து கீழ் நோக்கிப் பொறிக்கப்பட்டிருந்தன. அதைப் புரிந்துகொள்ள முடியவில்லை என தன் குறிப்பில் குறிப்பிட்டுள்ளார்.\n\nSection::::சவேடகன் தூபியிலிருந்து திருட்டு.\n16 ஆம் நூற்றாண்டின் துவக்கத்தில் ஐரோப்பிய பயணிகள் மற்றும் வணிகர்கள் பர்மாவுடன் தொடர்பு கொள்ளத் தொடங்கினர். ஃபிலிப் டி பிரிட்டோ இ நிகோட் என்ற போர்த்துக்கீசிய தளபதி. கி.பி. 1590களில் மியான்மரின் சில பகுதிகள் மீது படையெடுத்தார்.  அந்த நேரத்தில், சிரியாமானது (இப்போது தன்லினைன் என அறியப்படுகிறது) பர்மாவின் டூவாங்கூ இராச்சியத்தில் மிக முக்கியமான துறைமுகமாக இருந்தது.\n\nகி.பி 1599இல் போருத்கிய தளபதி ஃபிலிப் டி பிரிட்டோ இ நிகோட் மியான்மரின் சில பகுதிகளை வென்றார். பர்மிய மன்னர்கள் சிலரைத் தோற்கடித்தார். மியான்மரில் போர்த்துக்கீசிய ராஜ்யம் அமைந்ததாக அறிவித்தார். போர்த்துகீசிய இந்தியாவின் வைஸ்ராயான ஏரிஸ் டி சல்டானாவின் கீழ் போர்த்துகேய இந்தியா ஆட்சி பர்மியப் பிரதேசத்தில் நிறுவப்பட்டது.\n\nகி.பி. 1608-ல் ஃபிலிப் டி பிரிட்டோ சவேடகன் அடுக்குத் தூபியில் இருந்து தம்மஸேதி மணியைக் கழற்றினர். அதை உருக்கி பீரங்கி போன்ற ஆயுதங்களைத் தயாரிக்கும் நோக்கில் அதை சிங்கட்டாரா மலைக்குன்றிலிருந்து, உருட்டிக் கீழே கொண்டுவந்தனர். பின்னர் யானைகள் கட்டி இழுக்கும் மரத்தாலான வாகனம் ஒன்றில் மணி ஏற்றி, பாகோ நதியை நோக்கி அதை இழுத்துச் சென்றனர். பாகோ நதியில் ஃபிலிப் டி பிரிட்டோவின் பெரிய படகு காத்திருந்தது. அதனுடன் மிகப்பெரிய மிதக்கும் மரக்கலன் ஒன்று இணைக்கப்பட்டிருந்தது. அதில் மணியை ஏற்றினார்கள். படகு கிளம்பியது. பாகோ நதியும், யாங்கோன் நதியும் சங்கமித்து ஓடும் நீர்ப்பரப்பில் படகு தடுமாறியது. அதிக எடையைத் தாங்க இயலாது மரக்கலன் சரிந்தது. அதனுடன் படகும் கவிழ்ந்தது. இதனால் ஆற்றின் நீருக்குள் மணி மூழ்கிப் போனது.\n\nஅடுத்த சில ஆண்டுகளிலேயே பர்மிய அரசரான அனாவுக்பெட்லுன்  தலையெடுத்தார். ஃபிலிப் டி பிரிட்டோவைப் போரில் வீழ்த்தி அவர்களை கழுவேற்றினார்.\n\nSection::::தற்போதைய நிலை.\nஅவராலும், அவருக்குப்பின் வந்தவர்களாலும் மணியை ஆற்றுக்குள்ளிலிருந்து மீட்க இயலவில்லை. மணி மூழ்கி நானூறு ஆண்டுகள் கடந்த நிலையிலும், தற்போதுவரை யாராலும் அதை மீட்டெடுக்க முடியவில்லை. அது எங்கே விழுந்து காணாமல் போனது என்ற இடத்தைக்கூட சரியாக கண்டுபிடிக்க முடியவில்லை.\n\n"}
{"id": "435038", "url": "https://ta.wikipedia.org/wiki?curid=435038", "title": "ஜூலி பெயெட்", "text": "ஜூலி பெயெட்\n\nஜூலி பெயெட் (Julie Payette, பிறப்பு: அக்டோபர் 20, 1963) தற்போதைய கனடாவின் கவர்னர் ஜெனரலாவார். இவர் கனடியன் கூட்டமைப்பின் 29 வது ஆளுநர் ஜெனரல் ஆவார்.. ஜூலை 13, 2017 அன்று, பிரதம மந்திரி ஜஸ்டின் துரூடோ, இராணி ஐக்கிய இராச்சியத்தின் இரண்டாம் எலிசபெத் கனடாவின் அடுத்த கவர்னர் ஜெனரலாக பெயெட்டை நியமித்துள்ளதாக அறிவித்தார். 2017, அக்டோபர் 2 ஆம் நாள் பெயெட் கனடாவின் ஆளுநராகப் பதவியேற்றார். ஜூலி பெயெட், இப்பதவி வகிக்கும் நான்காவது பெண் மற்றும் ஆறாவது பிரெஞ்சு மொழிபேசும் பிராங்கோபோன் ஆவார்.\n\nபெயெட் ஒரு பொறியியலாளரும், வணிகரும், கனடிய வின்வெளி வீரரும் கனடிய வின்வெளி நிறுவனத்தின் முன்னாள் உறுப்பினராகவும் உள்ளார். எஸ்.டி.எஸ் -96 மற்றும் எஸ்.டி.எஸ்-127 ஆகிய இரண்டு விண்வெளி விமானங்களிலும் பெயெட் 25 நாட்களுக்கு மேலாக தங்கியிருந்துள்ளார். அவர் கனடிய விண்வெளி நிறுவனத்தின் (CSA) தலைமை விண்வெளி வீரராக பணியாற்றியுள்ளார், மேலும் ஹூஸ்டனில் உள்ள நாசாவின் குழுக் கட்டுப்பாட்டு மையத்தில் விமானக் கட்டுப்பாட்டாளராகவும் பணியாற்றியுள்ளார்.\n\n2013, ஜூலை மாதம் மொண்ட்ரியால் அறிவியல் மையத்திற்கு தலைமை நிர்வாக அதிகாரியாக பெயெட் நியமிக்கப்பட்டார்.ஏப்ரல் 2014 இல், அவர் கனடா தேசிய வங்கியின் இயக்குநர்கள் குழுவில் ஒருவராக நியமிக்கப்பட்டார்.\n\nSection::::கல்வியும் தொடக்க காலப் பணிகளும்.\n1963 ஆம் ஆண்டு அக்டோபர் மாதம் 20 ஆம் தேதி , கியூபெக்கில் உள்ள மொண்ட்ரியால் எனுமிடத்தில் பெயெட் பிறந்தார். அன்குன்சிக் , மவுண்ட்-செயிண்ட்-லூயிஸ் கல்லூரியிலும், ரெஜினா அசூம்ப்டா கல்லூரியிலும் தனது உயர்கல்வியைப் பெற்றார். 1982 ஆம் ஆண்டில் அவர் பிரித்தானியாவின் சவுத் வேல்சில் உள்ள அட்லாண்டிக் கல்லூரியில் சர்வதேச இளங்கலைப் பட்டயப் படிப்பை முடித்தார்.\n\nதனது இளங்கலைக் கல்விக்காக மக்கில் பல்கலைக் கழகத்தில் பெயெட் சேர்ந்தார். அங்கு 1986 ஆம் ஆண்டில் அவர் மின்னணுப் பொறியியலில் இளங்கலைப் பொறியியல் பட்டம்பெற்றார். 1990 ஆம் ஆண்டு டொராண்டோ பல்கலைக்கழகத்தில் கணினி பொறியியல் துறையில் பயன்பாட்டு அறிவியலில் முதுகலைப் பட்டம் பெற்றார். அவரது ஆய்வானது, மொழியியல் நுண்ணறிவு, செயற்கை நுண்ணறிவு ஆகிய துறையில் கவனம் செலுத்தியது. அவர் 55,000 உறுப்பினர்கள் கொண்ட கியூபெக் பொறியாளர் அமைப்பின் உறுப்பினராக உள்ளார் \n"}
{"id": "435042", "url": "https://ta.wikipedia.org/wiki?curid=435042", "title": "மரிஜா ஜிம்புடாஸ்", "text": "மரிஜா ஜிம்புடாஸ்\n\nமரிஜா ஜிம்புடாஸ் (லிதுவேனியர்:\"Marija Gimbutienė\"; ஜனவரி 23, 1921 - பிப்ரவரி 2, 1994) ஒரு \"லிதுவேனிய-அமெரிக்க தொல்பொருள் அறிவியலாளர்\" மற்றும் மானிடவியலாளர் ஆவார். முந்தைய இந்தோ-ஐரோப்பியத் தாயகத்தின் பாண்டிக் ஸ்டெப்பி புல்வெளிப் பிரதேசங்களில், இவரது புதிய கற்கால, வெண்கலக்கால, பழைய ஐரோப்பியக் கலாச்சாரங்கள் மற்றும் குர்கன் கருதுகோள் பற்றிய ஆய்வுகள் ஆகியவற்றால் அறியப்பட்டார். \nSection::::சுயசரிதை.\nமத்திய லிதுவேனியா குடியரசின் தலைநகரான வில்னியஸ் எனுமிடத்தில் மரிஜா பிருட்டே அல்சிகாயிட் பிறந்தார். தந்தை வெரோனிகா ஜனுலாயிடைடே-அல்சீக்கேன், தாயார் டானியெலியூஸ் அல்சீகா ஆகியோர் ஆவர். அவரது பெற்றோர்கள் லித்துவேனிய அறிவாளர்கள் அவையின் உறுப்பினர்கள் ஆவார்கள்.\n\nஅவரது தாயார் 1908 ஆம் ஆண்டிலேயே பெர்லினின் பல்கலைக்கழகத்தில் கண் மருத்துவத்தில் முனைவர் பட்டம் பெற்றவரும், லித்துவேனியாவின் முதல் பெண் மருத்துவரும் ஆவார் அதே நேரத்தில் அவரது தந்தை 1910 ஆம் ஆண்டில் தார்ட்டு பல்கலைக்கழகத்தில் மருத்துவ பட்டம் பெற்றார். 1917 ரஷ்யப் புரட்சிக்குப் பிறகு, மரிஜாவின் பெற்றோர் தலைநகரில் முதல் லிதுவேனியன் மருத்துவமனையை நிறுவினர். இந்த காலகட்டத்தில், அவரின் தந்தையும் \"வில்னியஸ் சோடிஸ்\" என்ற செய்தித்தாளையும் கலாச்சார இதழான \"வில்னியஸ் ஸ்வீசா\" என்ற இதழையும் வெளியிட்டு வந்தார். போலிஸ் லிதுவேனியப் போரின் போது லிதுவேனிய சுதந்திரத்தின் வெளிப்படையானஆதரவாளராகவும் இருந்தார்.\n\nமரிஜாவின் பெற்றோர்கள் பாரம்பரிய லிதுவேனிய நாட்டுப்புற கலைஞர்களாக இருந்தனர், அடிக்கடி இசைக்கலைஞர்கள், எழுத்தாளர்கள் மற்றும் ஆசிரியர்களைத் தங்கள் வீட்டிற்கு அழைக்கப்பட்டனர், இதில் வைடுனாஸ் , ஜுஜாஸ் டூமாஸ்-வைசகண்டாஸ் , மற்றும் ஜோனஸ் பசனாவாசியஸ் ஆகியோர் அடங்குவர். இவ்வாறு வலுவான கலாச்சாரப் பின்னணியுடன் வளர்ந்ததாக மரிஜா குறிப்பிடுகிறார. எழுத்தாளர்கள் மற்றும் கலைஞர்களான வைடுனாஸ், டுமாஸ்-வைசகண்டாஸ், பசனாவாசியஸ் ஆகியோருடன் பழகுவதற்கு எனக்கு வாய்ப்பு கிடைத்தது. நான் நான்கு அல்லது ஐந்து வயது இருக்கும்போது, நான் பசானவச்சியஸின் நாற்காலியில் எளிதாக உட்கார்ந்து கொள்வோன். அச்சமயத்தில் என்னை நான் நன்றாக உணருவேன். பின்னர், என்னுடைய முழு வாழ்வு முழுவதும், பசனாவசியசின் சேகரிக்கப்பட்ட நாட்டுப்புறக் கலை எனக்கு மிகவும் அசாதாரணமாக இருந்தது. 1931 ஆம் ஆண்டில், லிபியாவின் தற்காலிக தலைநகரமான கவுனஸில் தனது பெற்றோருடன் மரிஜா குடியேறினார், அங்கு அவர் படிப்பை தொடர்ந்தார். அவரது பெற்றோர்கள் பிரிந்த பிறகு, அவரது தாய் மற்றும் சகோதரர் வைட்டோவாஸுடன் கவுனாஸ் என்ற இடத்தில் வாழ்ந்தார். ஐந்து ஆண்டுகளுக்கு பின்னர், அவரது தந்தை திடீரென்று இறந்தார். தனது தந்தையின் மரணத்தில், தான் ஒரு அறிஞராகப் படித்து உயர்வதாக உறுதியளித்தார்: \" நான் என்னவாக இருக்க வேண்டும் திடீரென்று நான் நினைத்தேன், என் வாழ்க்கையில் நான் என்னவாகவேண்டும் என நினைத்தேனோ, அதைச் செய்தேன். பனிச்சறுக்கு, மிதிவண்டி சவாரி, நீச்சல் ஆகியவற்றிற்கான விளையாட்டுகளில் நான் மிகவும் பொறுப்பற்றவளாக இருந்தேன். பின் நான் முற்றிலும் மாறினேன், படிக்கத் தொடங்கினேன்.\" என்று அவர் இதனைக் குறிப்பிடுகிறார்.\n\n1941 இல், அவர் கட்டிடக் கலைஞரான ஜூர்கிஸ் ஜிம்புடாஸ் என்பவரை மணந்தார். இரண்டாம் உலகப் போரின்போது , 1940-41 மற்றும் 1941-43 ஆகிய ஆண்டுகளில் சோவியத் மற்றும் ஜெர்மனிய ஆக்கிரமிப்புகளின் கீழ் மரிஜா ஜிம்புடாஸ் வாழ்ந்தார். \n"}
{"id": "435047", "url": "https://ta.wikipedia.org/wiki?curid=435047", "title": "பார்சன்சைட்டு", "text": "பார்சன்சைட்டு\n\nபார்சன்சைட்டு (\"Parsonsite\") என்பது Pb(UO)(PO)•2HO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ஈய யுரேனியம் பாசுபேட்டு கனிமம் என்று இதை வகைப்படுத்துகிறார்கள். 45% ஈயமும் 25% யுரேனியமும் சேர்ந்து இக்கனிமம் உருவாகியுள்ளது. நீட்சியான மரச்சட்டம் போன்ற போலி ஒற்றைச் சாய்வு படிகங்களாகவும், பல்மைய ஆரப்படிகங்களாகவும், தகடுகளாகவும், தூள் பொதிவுகளாகவும் இது உருவாகிறது. இள மஞ்சள் நிறத்தில் காணப்படும் இக்கனிமத்தின் கடினத் தன்மை மதிப்பு 2.5 முதல் 3 வரை என மோவின் அளவுகோல் தெரிவிக்கிறது. மேலும் பார்சன்சைட்டின் ஒப்படர்த்தி 5.72 முதல் 6.29 வரையாகும்.\n\nகாங்கோ நாட்டின் கட்டாங்கா மாகணத்திலுள்ள சிங்கோலோப்வே சுரங்கத்தில் முதன்முதலாக 1923 ஆம் ஆண்டு பார்சன்சைட்டு கனிமம் கண்டறியப்பட்டது. கனடாவின் டொரண்டோ பல்கலைக்கழக கனிமவியலாளர் ஆர்த்தர் லியோனார்டு பார்சன்சு கண்டுபிடித்த காரணத்தால் கனிமத்திற்கு பார்சன்சைட்டு என்ற பெயர் வைக்கப்பட்டது \n"}
{"id": "435051", "url": "https://ta.wikipedia.org/wiki?curid=435051", "title": "மூன்டைட்டு", "text": "மூன்டைட்டு\n\nமூன்டைட்டு (\"Mundite\") என்பது Al(UO)(PO)(OH)·5(HO) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். யுரேனியம் பாசுபேட்டு கனிமம் என்று இதை வகைப்படுத்துகிறார்கள். இக்கனிமத்தில் அலுமினியம் கலந்து மஞ்சள் நிறத்துடன் காணப்படுகிறது. பொதுவாக சுண்ணாம்புக் கல் அல்லது மணற்கற்களின் மீது இக்கனிமம் காணப்படுகிறது. \n"}
{"id": "435057", "url": "https://ta.wikipedia.org/wiki?curid=435057", "title": "மத்தேசியுயசைட்டு", "text": "மத்தேசியுயசைட்டு\n\nமத்தேசியுயசைட்டு (\"Mathesiusite\") என்பது K(UO)(SO)(VO)•4(HO) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். சல்பேட்டுக் கனிமம் என்று இதை வகைப்படுத்துகிறார்கள். இக்கனிமத்தில் பொட்டாசியம், வனேடியம், யுரேனியம் ஆகிய தனிமங்கள் கலந்துள்ளன. சுரங்கம் வெட்டி முடிக்கப்பட்ட பின்னர் தோன்றும் இரண்டாம் நிலை கனிமமாக இது தோன்றுகிறது. \nசெக் குடியரசின் யாச்சிமோவ் சுரங்க மாவட்டத்தில் இக்கனிமம் கண்டறியப்பட்டது. 2013 ஆம் ஆண்டில் பொகிமியாவில் கனிமவியல் ஆய்வுகளை மேகொண்டு வந்த யோகான்னசு மத்தேசியசு .(1504-1565) அவர்கள் பெயர் இக்கனிமத்திற்கு வைக்கப்பட்டது. \n"}
{"id": "435062", "url": "https://ta.wikipedia.org/wiki?curid=435062", "title": "சண்டமாருதம்", "text": "சண்டமாருதம்\n\nசண்டமாருதம் (\"Sandamarutham\") என்பது 2015 இல் வெளிவந்த தமிழ்த் திரைப்படமாகும்.இது அதிரடி திரைப்படம் வகையைச் சார்ந்ததாகும். 2014 ஆம் ஆண்டு மே மாதத்தில் படத்திற்கான பூசை போடப்பட்டு படப்பிடிப்பு ஆரம்பிக்கப்பட்டது. 2015 ஆம் ஆண்டு எஸ். வெங்கடேஷ் அவர்கள் இயக்கியத்தில் சரத்குமார் நடிப்பில் வெளிவந்த திரைப்படம் சண்டமாருதம். சண்டை காட்சிகள் மற்றும் திகில் (அல்லது) சுவாரசியம் நிறைந்த படமாக அமைந்தது மேலும் இப்படத்தில் சரத்குமார் இரட்டை வேடத்தில் நடித்துள்ளார்.\n\n\nSection::::தயாரிப்பு.\nஇந்த படத்தின் படப்பிடிப்பு 14 மே 2014 அன்று தொடங்கியது. படத்தின் முன்னணி நடிகையாக லட்சுமி ராய் இருப்பதாக சில அறிக்கைகள் முதலில் தெரிவித்தனர் பின்பு (2013)இல் வெளியான நான் ராஜாவாக போகிறேன் என்ற திரைப்படத்தில் நடித்து வந்த மலையாள நடிகை சரயு மற்றும் அவானி மோடியை இறுதியாக படக்குழுவினர் தெர்வுசெய்தனர். இருவரும் நடிகைகளாக இருந்தனர் ஆனால் பின்னர் ஓவிய மற்றும் மீரா நந்தன் ஆகியோர்கள் மாற்றப்பட்டனர். கன்னட நடிகர் அருண் சாகர் இந்தப் படத்தில் எதிர்மறையான கதாபாத்திரங்களில் தனது நடிப்பை வெளிப்படுத்தியுள்ளார் மேலும் இந்தப் படத்தின் மூலமாக அருண் சாகர் தமிழில் அறிமுகமானார்.\n\nSection::::ஒலிப்பதிவாளர் குழு.\nபடத்தின் ஒலிப்பதிவு [[ஜேம்ஸ் வசந்தன்|ஜேம்ஸ் வசந்தனால் இயற்றப்பட்டது. படத்தின் இசை வெளியீட்டு விழா சென்னை 14 டிச 2014 அன்று நடைபெற்றது. நமிதா, தனுஷ், விக்ரம் பிரபு, விமல், கே.எஸ்.ரவிகுமார், ராதா ரவி, விஜயகுமார், ஏ வெங்கடேஷ், அபிராமி ராமநாதன், எ.எல் அழகப்பன், ஜி சிவா, மதன் கர்கி, ஸ்ரீபிரியா, லிசி பிரியதர்ஷன், சாந்தான பாரதி, மெயில்சாமி, ஜேம்ஸ் வசந்தன், எ.எல் விஜய், நிரோவ் ஷா, கலிபுலி எஸ் தனு, மோகன் ராமன், லக்ஷ்மி ராமகிருஷ்ணன், ஆர்.கே. செல்வமணி, பாரத், வி. சேகர், கே. ராஜன், ஆர்.பீ. சௌதிரி, ராம்கி, நிரோஷா, பாபி சிம்ஹா, மனோபாலா, லிஸ்டின் ஸ்டீபன், சுசீந்திரன், மோகன், நரேன் போன்ற பல பிரபலங்கள் இப்படத்தின் இசை வெளியீடு நிகழ்வில் கலந்து கொண்டார்கள்.\n\n\nSection::::வெளியீட்டு உரிமம்.\nபடத்தின் செயற்கைக்கோள் உரிமைகள் சன் தொலைக்காட்சியில் விற்கப்பட்டன.\n\nSection::::புற இணைப்புகள்.\n[[பகுப்பு:2015 தமிழ்த் திரைப்படங்கள்]]\n[[பகுப்பு:இந்தியத் தமிழ் திரைப்படங்கள்]]"}
{"id": "435064", "url": "https://ta.wikipedia.org/wiki?curid=435064", "title": "விர்ஜீனியா ஆப்கர்", "text": "விர்ஜீனியா ஆப்கர்\n\nவிர்ஜீனியா ஆப்கர் (Virginia Apgar, ஜூன் 7, 1909 ஆகஸ்டு 7, 1974) ஓர் அமெரிக்க மகப்பேறியல் உணர்வகற்றியல் வல்லுநராவர் என்பது அப்கார் எண்ணிக்கை என்பதன் கண்டுபிடிப்பாளராகவும் அறியப்படுகிறார். அப்கார் எண்ணிக்கை என்பது பிறந்தவுடனே உடனடியாக ஒரு குழந்தையின் ஆரோக்கியத்தை விரைவாக மதிப்பிட்டுவதற்கான வழியாகும். இதனால் அதனை உயிர்ப்பிக்கும் நடவடிக்கைகளை உடனடியாக எடுக்கமுடியும். அவர் உணர்வகற்றியல் மற்றும் டெரட்டாலஜி துறைகளில் ஒரு தலைவராக இருந்தார், மேலும் குழவி ஆய்வியல் (நியோனாட்டாலஜி ) துறையில் நிறுவப்பட்ட அறிவார்ந்த கருத்துக்களை அறிமுகப்படுத்தினார்.\n\nSection::::இளமையும் கல்வியும்.\nநியூ ஜெர்சியில் வெஸ்ட்பீல்ட் என்ற இடத்தில் குடும்பத்தின் மூன்று குழந்தைகளில் இளையோராக ஆப்கர் பிறந்தார். இவரது குடும்பம் ஓர் இசைக் குடும்பமாகும். இவரது பெற்றோர் ஹெலன் மே (கிளார்க்) மற்றும் சார்லஸ் எமரி ஆப்கர் ஆகியோராவர். அவரது தந்தை ஒரு காப்பீட்டு நிர்வாகியாகவும், ஒரு தன்னார்வ கண்டுபிடிப்பாளர் மற்றும் வானியலாளராகவும் இருந்தார். அவரது மூத்த சகோதரர் மிகச்சிறு வயதிலேயே காசநோய் காரணமாக இறந்தார். அவரது மற்றொரு சகோதரருக்கு நாள்பட்ட நோய் இருந்தது. அவர் 1925 இல் வெஸ்ட்ஃபீல்ட் உயர்நிலைப் பள்ளியில் பட்டம் பெற்றார், அவர் ஒரு மருத்துவராக வேண்டும் என விரும்பினார்.\n\n1929 ஆம் ஆண்டில் மவுண்ட் ஹோலிகோக் கல்லூரியில் பட்டம் பெற்றார், அங்கு அவர் உடற்கூறியல் மற்றும் வேதியியல் ஆகியவற்றில் சிறார்களுக்கான உயிரியல் ஆய்வுகளை மேற்கொண்டார். 1933 ஆம் ஆண்டில், மருத்துவ மற்றும் அறுவை சிகிச்சைக்கான கொலம்பியா பல்கலைக்கழகத்தில் வகுப்பிலேயே நான்காவதாகத் தேர்ச்சி பெற்று பட்டம் பெற்றார். மேலும் 1937 இல் அறுவை சிகிச்சைக்கான தங்குமிடப் பயிற்சியையும் முடித்தார்.\n\nகொலம்பியா-பிரஸ்பைடிரியன் மருத்துவ மையத்தில் அறுவை சிகிச்சையின் தலைவரான டாக்டர் ஆலன் விப்பிள் வழிகாட்டுதலில் பணியாற்றினார். அறுவை சிகிச்சை வல்லுநராகத் தொடர்ந்து பணியாற்றிய காலத்தில் உடனிருந்த பல பெண்மருத்துவர்கள் வெற்றிகரமாகஅறுவைசிகிச்சை செய்ய முயற்சித்தனர். ஆனால் அவர்களால் அறுவை சிகிச்சையைத் தொடரவில்லை என்பதால், பல பெண்கள் , இறுதியில் தோல்வி அடைந்திருப்பதைக் கண்டறிந்தார். அதற்கு பதிலாக அவர் மயக்க மருந்து பயிற்சி செய்ய ஊக்கப்படுத்தினார். ஏனெனில், சில அறுவை சிகிச்சைகளை முன்னெடுக்க, மயக்க மருந்து தேவை என்றும் , அத்துறையில் குறிப்பிட்ட பங்களிப்பை வழங்க ஆற்றலும் திறனும் தேவை என்பதையும் உணர்ந்தார். உணர்வகற்றியல் துறையில் தனது தொழிலை தொடர முடிவெடுத்து, அவர் விஸ்கான்சின்-மாடிசன் பல்கலைக்கழகத்தில் டாக்டர் ரால்ப் வாட்டரின் கீழ் ஆறு மாதங்களுக்கு பயிற்சி பெற்றார். அவர் அங்கு அமெரிக்காவின் முதல் மயக்கவியல் துறையை நிறுவியிருந்தார். பின்னர் அவர் பெல்ல்வியூ மருத்துவமனையில் நியூயார்க்கில் டாக்டர் எர்னெஸ்ட் ரெவென்ஸ்டெயின் கீழ் ஆறு மாதங்களுக்குப் படித்தார். அவர் 1937 ஆம் ஆண்டில் உணர்வகற்றியல் பிரிவில் சான்றிதழ் பெற்றார். 1938 இல் மருத்துவ மற்றும் அறுவை சிகிச்சைக்கான கொலம்பியா பல்கலைக்கழம் திரும்பினார். அங்கு உணர்வகற்றியல் துறையில் புதிதாக அமைக்கப்பட்ட பிரிவின் இயக்குனராக நியமிக்கப்பட்டார் . ஜான்ஸ் ஹாப்கின்ஸ் ஸ்கூல் ஆப் ஹைஜீன் அண்ட் பப்ளிக் ஹெல்த் கல்லூரியில் 1959 இல் பொது சுகாதாரத்தில் முதுகலைப் பட்டம் பெற்றார். \n\n"}
{"id": "435071", "url": "https://ta.wikipedia.org/wiki?curid=435071", "title": "ரூத் பெனடிக்ட்", "text": "ரூத் பெனடிக்ட்\n\nரூத் ஃபுல்டன் பெனடிக்ட் (ஜூன் 5, 1887 செப்டம்பர் 17, 1948) ஒரு அமெரிக்க மானிடவியலாளர் மற்றும் நாட்டுப்புறவியலாளர் ஆவார் .\n\nSection::::இளமையும் கல்வியும்.\nஅவர் நியூ யார்க் நகரத்தில் பிறந்தார். 1909 இல் வஸார் கல்லூரியில் சேர்ந்து பட்டம் பெற்றார். புதிய சமூகப் பள்ளி என்ற பள்லியில் எல்ஸி க்ளீஸ் பார்சன்ஸ் என்பவரின் கீழ் மானுடவியல் படிப்பைப் படித்த பிறகு, அவர் 1921 ஆம் ஆண்டில் கொலம்பியா பல்கலைக்கழகத்தில் பட்டப்படிப்பு படிப்புகளை மேற்கொண்டார், அங்கே அவர் பிரான்சு போஸ் என்பவரின் கீழ் படித்தார். அவர் தனது முனைவர் பட்டத்தைப் பெற்று 1923 ஆம் ஆண்டில் கொலம்பியா பல்கலைக்கழகத்தில் கற்பித்தல் பணியில் சேர்ந்தார். அங்கு சக ஊழியராக மார்கரெட் மீட்( இவருடன் தன்னுடைய காதல் நினைவுகளைப் பெனடிக்ட் பகிர்ந்து கொண்டார்). தனது மாணவரும் சக ஆசிரியருமான மார்வின் ஒப்ளர் ஆகியோருடன் இணைந்து பணியாற்றினார்..\n\nஅமெரிக்க மானுடவியலின் தந்தை என அழைக்கப்படும் பிரான்சு போஸ் இவரது ஆசிரியர் மற்றும் வழிகாட்டி ஆவார். அவரது போதனைகள் மற்றும் கண்ணோட்டத்தை பெனடிக்ட் படைப்பில் தெளிவாக வெளிப்படுத்தியுள்ளார்.\n\nபெனடிக்ட் அமெரிக்க மானுடவியல் சங்கத்தின் தலைவராகப் பதவி வகித்தார், மேலும் அமெரிக்கநாட்டுப்புறவியல் சங்கத்தின் முக்கிய உறுப்பினராகவும் இருந்தார். கற்ற கல்வியின் மூலம் முக்கியத் தலைவராக அங்கீகரிக்கப்பட்ட முதல் பெண்மணி பெனடிக்ட் ஆவார். இவருடைய துறையில் இவர் மாறுபட்ட கண்ணோட்டங்களைக் கொண்டு தனித்து விளங்கினார். ஆளுமை, கலை, மொழி மற்றும் கலாச்சாரம் ஆகியவற்றுக்கிடையே இருக்கும் தொடர்புகளை இவர் ஆய்வு செய்தார். 1934 இல் தனது கலாச்சார வடிவங்கள் என்ற தான் பறைசாற்றிய கோட்பாடுகளைக் கொண்ட நூலில், தனிமை அல்லது தன்னிறைவு என்பதை வெளிப்படுத்தும் எந்தவொரு பண்பும் இல்லை என இவர் வலியுறுத்தினார்.\n"}
{"id": "435072", "url": "https://ta.wikipedia.org/wiki?curid=435072", "title": "நாலு பேருக்கு நல்லதுன்னா எதுவும் தப்பில்ல", "text": "நாலு பேருக்கு நல்லதுன்னா எதுவும் தப்பில்ல\n\nSection::::கதை.\nநாலு பேருக்கு நல்லதுன்னா எதுவும் தப்பில்ல என்ற தலைப்பு \"நாயகன்\" படத்தில் வரும் பிரபலமான வசனமாகும். ஆனால் அதிலிருந்து ஒரு சிறு திருப்பம் இதில் உண்டு. மணி ரத்னம் படத்தில், இவ்வசனமானது ஏராளமான பொருள்களைக் கொண்டிருந்தது. ஆரம்பத்தில் பிரபுவிடம் (ஷாரியா) அவரது நண்பர் சரியானதை செய்ய முடியவில்லை என்றால் எதுவும் பயனில்லை எனறு சொல்கிறார். பொன்விநாயகம் (அருள்ஜோதி) என்பவர் உலத்திலேயே ஒரு நேர்மையான ஓய்வு பெற்ற காவலர் .அவர், ஒரு தொழிலதிபருக்கு தனது பணத்தைக் கொண்டு உதவி அவரைக் காப்பாற்றுகிறார்.\n\nஆனால், இந்த சமயத்தில் பிரபுவிற்கு ஐந்து லட்ச ரூபாய் தேவைப்படுகிறது , அவனுக்கு வேறு வழியில்லை, அவனது மனம் விதிகளை மீறச் சொல்கிறது ஆனால் தைரியம் இல்லை. காவலரை கண்டவுடன் அவனது கைகள் பயத்தில் நடுங்க ஆரம்பிக்கின்றன. அவரது கூட்டாளிகளால் அச்சுறுத்தப்பட்டபோது அவர் பயந்து நடுங்குகிறான். அவனால் இது போன்ற ஒரு பெரிய காரியத்தை செய்யமுடியுமா? தனது தேவைக்காக பிரபு ஒரு உணவக உரிமையாளரிடம் திருட முயற்சிக்கும் போது, அவனுடைய அப்பா அங்கே பாதுகாப்புப் பணியாளராக பணியாற்றுகிறார் என்று கண்டுபிடித்து விடுகிறான். அவர் இவனுக்கு அறிவுரைக் கூறி நல்ல மனிதனாக மாற்றுகிறார்.\n\n\nSection::::தயாரிப்பு.\n2013இல் வெளிவந்த \"ஆபீஸ்\" என்ற தொலைக்காட்சித் தொடரில் தோன்றிய கார்த்திக் ராஜ் இதில் நடித்திருந்தார். இப்படம் கூட்டு நிதிநல்கைத் திட்டத்தில் ஆல்ஃபா ஸ்டிடுயோஸ் தயாரித்து வினியோகம் செய்திருந்தது. இப்படத்தில் கார்த்திக் ராஜுடன், ஜெகதீஷ் கண்ணா, ஷாரியா, இவான் ஸ்ரீ மற்றும் பலரும் நடித்திருந்தனர் , இசை நவீன் மற்றும் ஜான் சுரோ. இப்படத்தை தயாரிக்க கூட்டு நிதிநல்கைத் திட்டத்தில் 75 நபர்கள் வங்கியில் பணம் செலுத்தியிருந்தனர். இப்படத்தின் இயக்குனர் தினேஷ் பாபு செல்வராஜ், இயக்குனர் மணிரத்தினத்தின் அலைபாயுதே முதல் கடல் படம் வரை உதவி இயக்குனராக பணி புரிந்துள்ளார். இந்த திரைப்படம் ஆரம்பத்தில் \"பூமராங்\" எனப் பெயரிடப்பட்டது. பூமராங் என்பது \"கர்மா விசித்திரமான வழிகளில் உங்களைத் திருப்பித் தாக்கும்\" என்பதை இது குறிக்கும். தினேஷ் இவ்வாறு கூறுகிறார். பட விளம்பரத்திற்காக பயன்படுத்த அனிருத் ரவிச்சந்தர் ஒரு பாடலைப் பாடினார். 2015 ஆம் ஆண்டின் மத்தியில் படப்பிடிப்பு முடிவடைந்தது.\n\nSection::::விமர்சனம்.\nஃபிலிம் கம்பானியன் என்பதில் பரத்வாஜ் ரங்கன் \"ஒரு சிறிய கயிரைக் கொண்டு பெரிய ஒன்றை இழுக்கும் முயற்சி இது \" என்று எழுதினார்.\n"}
{"id": "435081", "url": "https://ta.wikipedia.org/wiki?curid=435081", "title": "ரூத் பாட்ரிக்", "text": "ரூத் பாட்ரிக்\n\nரூத் மிர்ட்லி பாட்ரிக் (Ruth Myrtle Patrick,நவம்பர் 26, 1907 - செப்டம்பர் 23, 2013) ஒரு அமெரிக்கத் தாவரவியலாளர் மற்றும் நன்னீரியலாளரும் நன்னீர் சூழலியல் மண்டல ஆய்வாளரும் ஆவார். குறிப்பாக நுண்பாசிகளின் சூழியலமைப்புக்கள் ஆகியவை பற்றிய ஆய்வுகளை மேற்கொண்டார்.இதற்கான ஆய்வு வசதிகள் பலவற்றை நிறுவினார்.\n\nSection::::ஆரம்ப வாழ்க்கை மற்றும் கல்வி.\nரூத் பாட்ரிக் ஒரு வங்கியாளர் மற்றும் வழக்கறிஞரான பிராங்க் பேட்ரிக் என்பவரின் மகளாவார். பிராங்க் நியு யார்க்கின் இத்காவில் உள்ள கார்னெல் பல்கலைக்கழகத்திலிருந்து தாவரவியல் துறையில் ஒரு பட்டம் பெற்றவர். மேலும் ஒரு ஆர்வமுள்ள விஞ்ஞானியும் ஆவார். அவர் பெரும்பாலான நேரங்ங்களில் ரூத் மற்றும் அவளுடைய சகோதரியை அழைத்துக் கொண்டு, ஞாயிற்றுக்கிழமைகளில் நீரோடைகளில் கிடைக்கும் நுண்பாசிகளின் மாதிரிகள் சேகரித்து வந்தார். இது நுண்பாசிகளின் மீதும் சுற்றுச்சூழலிலும் வாழ்நாள் முழுவதும் ஆர்வம் ஏற்படக் காரணமாக இருந்தது. ரூத் பாட்ரிக் இது குறித்து கீழ்க்கண்டவாறு நினைவுபடுத்துகிறார். \"\"எல்லாவற்றையும் சேகரித்தேன்: புழுக்கள், காளான்கள், செடிகள், பாறைகள்.\" என அனைத்தையும் சேகரித்தேன். எனக்கு நன்றாக நினைவில் இருக்கிறது , \"என் தந்தை நூலகத்தில் தனது பெரிய மேசை யின் மேற்புறத்தை இழுத்து , அதிலிருந்த நுண்ணோக்கியை இழுத்து மேசையில் வைத்தபொழுது எனக்கு கிடைத்த உணர்வை நான் நினைவில் வைத்துக் கொள்கிறேன் ... இது அற்புதமானது, முழு உலகத்தையும் ஒரு சாளரத்தின் வழியே பார்க்கும். உணர்வு அது\"\" ரூத், மிசௌரியில், கன்சாஸ் நகரில் உள்ள சன்செட் மலை பள்ளியில் பயின்றார். 1925 இல் பட்டம் பெற்றார். பாட்ரிக் தென் கரோலினாவின் , ஹார்ட்ஸ்வில்லில் இருந்த பெண்கள் கல்லூரியில் இணைய விரும்பினார் ஆனால் அவரது தாயார் கோக்கர் கல்லூரியில் இணையச் சொல்லி வலியுறுத்தினார், ஆனால் கோக்கர் கல்லூரியில் திருப்திகரமான கல்வியை வழங்குவதில்லை என்ற கோபத்தில், அவளுடைய தந்தை கோடைக்காலப் படிப்புகளுக்கு ஏற்பாடு செய்தார். அவர் 1929 இல் வர்ஜீனியா பல்கலைக்கழகத்தில் சேர்ந்தார், 1931 இல் முதுகலைப் பட்டம் பெற்றார். அதன் பின் 1934 இல் முனைவர் பட்டத்தைப் பெற்றார்.\n"}
{"id": "435084", "url": "https://ta.wikipedia.org/wiki?curid=435084", "title": "தங்க மனசுக்காரன்", "text": "தங்க மனசுக்காரன்\n\nதங்க மனசுக்காரன் (Thanga manasukkaaran) 1992 ஆம் ஆண்டு முரளி மற்றும் சிவரஞ்சனி நடிப்பில், இளையராஜா இசையில், ராஜவர்மன் இயக்கத்தில், ஆர். தனபாலன் தயாரிப்பில் வெளியான தமிழ்த் திரைப்படம் ஆகும்.\n\nSection::::கதைச் சுருக்கம்.\nபாடாகரான முருகேஷ் என்கிற முருகன் (முரளி) தன் இசைக்குழுவுடன் ஒரு கிராமத்திற்கு வருகிறான். அந்தக் கிராமத்தைச் சேர்ந்த செல்லக்கிளி (சிவரஞ்சனி) பல வருடங்களுக்கு முன் சிறுவயதில் காணாமல்போன தன் காதலன் முருகனுக்காகக் காத்திருக்கிறாள். அவளது உறவினரான துரைப்பாண்டி (ஜி. எம். சுந்தர்) அவளைத் திருமணம் செய்ய விரும்புகிறான். செல்லக்கிளி யாருக்காக காத்திருக்கிறாளோ தொலைந்துபோன அவளின் காதலன் தான்தான் என்று அவளுக்குப் புரியவைக்கிறான் முருகேஷ். மேலும் தான் ஊரைவிட்டுச் சென்றதற்கானக் காரணத்தையும் அவளிடம் கூறுகிறான்.\n\nகடந்தகால கதை: செல்லக்கிளியின் தந்தை (விஜயகுமார்) அவளை ஆதரவற்ற அனாதையாக இருந்தாலும் நல்லவனான முருகனுக்குத் திருமணம் செய்ய விரும்புகிறார். செல்லக்கிளியின் அத்தை யசோதை (சி. ஆர். சரஸ்வதி) தன் மகன் துரைப்பாண்டிக்கு செல்லக்கிளியைத் திருமணம் செய்ய விரும்புகிறாள். எனவே சிறுவயதிலேயே முருகனை மிரட்டி ஊரைவிட்டுத் துரத்துகிறாள். ஊரை விட்டு போன முருகன் பாடகனாகிறான். தன் காதலி செல்லக்கிளியை மறக்க முடியாததால் அவளைத் தேடிவருகிறான்.\n\nமுருகன் திரும்பிவந்ததை அறியும் துரைப்பாண்டி மற்றும் யசோதை இருவரும் செல்லக்கிளியின் தந்தையிடம் முருகன் யார் என்பதை மறைத்து, எங்கிருந்தோ வந்த அவனை செல்லக்கிளி காதலிக்கிறாள் என்று பொய்யுரைக்கின்றனர். இதையறிந்த அவள் தந்தை முருகனைப் பற்றிய உண்மையறியாமல் அவர்கள் காதலை எதிர்க்கிறார். இறுதியில் முருகேஷ் - செல்லக்கிளி திருமணம் நடந்ததா? என்பதே முடிவு.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் கங்கைஅமரன், காமகோடியன் மற்றும் பிறைசூடன்.\n"}
{"id": "435085", "url": "https://ta.wikipedia.org/wiki?curid=435085", "title": "ஆனந்த விகடன் சினிமா விருதுகள்", "text": "ஆனந்த விகடன் சினிமா விருதுகள்\n\nஆனந்த விகடன் சினிமா விருதுகள் என்பது ஆனந்த் விகடன் இதழ் சார்பாக தமிழக திரைத்துறையினருக்கு வருடாந்திர விருது வழங்கும் விழாவாகும். 2008 இல் இந்த விருது முதன்முதலாக அறிமுகம் செய்யப்பட்டது. இந்த நிகழ்ச்சி சன் தொலைக்காட்சியில் ஒளிபரப்பானது.\n\n"}
{"id": "435086", "url": "https://ta.wikipedia.org/wiki?curid=435086", "title": "லகாசு", "text": "லகாசு\n\nலகாசு (Lagash) சுமேரியம் or [ŠIR.BUR].LA, \"storehouse;\" அக்காதியம்அ: \"Nakamtu\";\n\nபண்டைய மெசொப்பொத்தேமியாவின் தற்கால ஈராக் நாட்டின் திகார் மாகாணாத்தில் உள்ள \"டெல் அல் ஹிபா\" நகரத்தில், பண்டைய லகாஸ் நகரத்தின் தொல்லியல் களம் உள்ளது. பண்டைய லகாஸ் நகரம் புறாத்து ஆறு - டைகிரிஸ் ஆறு கலக்குமிடத்திலிருந்து வடமேற்கே, பண்டைய உரூக் நகரத்திற்கு கிழக்கே 22 கிமீ தொலைவில் உள்ளது. பண்டைய லகாஸ் நகரத்தின் தற்கால பெயர் \"அல் ஹிபா\" ஆகும். கிமு 2500 ஆண்டுகள் பழையான இந்நகரம் பண்டைய அண்மை கிழக்கின் நகரங்களில் ஒன்றாகும். மேலும் இந்நகரம் லகாஸ் இராச்சியத்தின் தலைநகராக விளங்கியது.\n\nலகாஸ் நகர இராச்சியத்தை முதலாம் லகாஸ் வம்ச மன்னர்களும், இரண்டாம் லகாஸ் வம்ச மன்னர்கள் கிமு 2500 முதல் கிமு 2110 வரை ஆண்டனர்.\n\nSection::::தொல்லியல்.\nலகாஸ் தொல்லியல் களம் 400 முதல் 600 ஹெக்டேர் (990 - 1,480 ஏக்கர்) பரப்பளவு கொண்டது. லகாஸ் தொல்லியல் களத்தை முதன் முதலில் 1887-இல் அகழ்வாய்வு செய்தவர் இராபர்ட் கோல்டுவே ஆவார். லகாஸ் தொல்லியல் களத்தை 1953-இல் மீண்டும் தொர்கில்டு மற்றும் ஜேக்கப்சன் ஆய்வு செய்தனர். இறுதியாக 1990-இல் லாகஸ் தொல்லியல் களத்தை 12 ஆண்டுகள் ஆய்வு செய்து ஒரு கோயிலை கண்டுபிடித்தனர். \n\n\n"}
{"id": "435090", "url": "https://ta.wikipedia.org/wiki?curid=435090", "title": "நாட்டுப்புற நாயகன்", "text": "நாட்டுப்புற நாயகன்\n\nநாட்டுப்புற நாயகன் (Nattupura Nayagan), ராம நாராயணன் இயக்கி, 1997 ஆம் ஆண்டு வெளிவந்த இந்தியத் தமிழ்த் திரைப்படமாகும். செல்வா, ஸ்வாதி மற்றும் பலர் நடித்துள்ளனர். எஸ். ஏ. ராஜ்குமார் இசையமைத்த இப்படம், 4 ஜூலை 1997 ஆம் தேதி வெளிவந்தது.\n\n\nSection::::கதைச்சுருக்கம்.\nகிராமத்தை சார்ந்த கரகாட்ட குழுவின் முக்கிய வித்வான் அல்லிமுத்து (செல்வா). லண்டனில் படித்த ரஞ்சனி (ஸ்வாதி) தனது கிராமத்திற்கு திரும்புகிறாள். அவள் பணக்கார பண்ணையாரின் மகளாவாள். அதிக வேறுபாடுகள் இருந்தாலும், அல்லிமுத்துவும் ரஞ்சனியும் காதலில் விழிக்கிறார்கள்.\n\nஅவ்வாறாக ஒரு முறை, டெல்லியில் வாசிக்கும் பொழுது பிரிட்டிஷ் பெண் ஒருத்தியை சந்திக்கிறான் அல்லிமுத்து. ரஞ்சனியை புறக்கணித்து, அந்த பிரிட்டிஷ் பெண்ணுடன் அதிக நேரம் அல்லிமுத்து செலவிடுவதால், மனமுடைந்து போகிறாள் ரஞ்சனி. மேலும் அல்லிமுத்து ரஞ்சனியை காதல் செய்யவில்லை என்று கூறி ரத்த வாந்தி எடுத்து மயங்கி விழுகிறான் அல்லிமுத்து. டெல்லியில் நடந்தது என்னவென்று அந்த பிரிட்டிஷ் பெண் ரஞ்சனியிடம் கூறுகிறாள்.\n\nடெல்லியில் கரகாட்டம் சொல்லிக்கொடுக்கும் பொழுது ரத்தத்துடன் இருமிய அல்லிமுத்துவை மருத்துவர்கள் சோதனை செய்து, ரத்தப் புற்றுநோய் இருப்பதாக தெரிவித்தனர். அதை ரஞ்சனியிடமிருந்து மறைக்க முடிவு செய்து, ரஞ்சனி வெறுக்கும் வண்ணம் நடந்து கொண்டான் அல்லிமுத்து.\n\nபின்னர், லண்டனில் இருந்து மருத்துவர்கள் வரவழைக்கப்பட்டு, புற்றுநோய்க்கு சிகிச்சை அளிக்கப்பட்டு, அல்லிமுத்து குணமடைந்தானா என்பதே மீதிக் கதையாகும்.\n\nSection::::இசை.\nகங்கை அமரன், ஆர். சுந்தர்ராஜன், கஸ்தூரி ராஜா, அகத்தியன், இ.எஸ். மூர்த்தி, ராமா நாராயணன் எழுதிய பாடல்களுக்கு, எஸ். ஏ. ராஜ்குமார் இசை அமைத்தார்.\n\n\nSection::::படக்குழுவினர்.\nஇயக்கம்/திரைக்கதை - ராம நாராயணன்\n\nதயாரிப்பு - ராம சுப்பையா, கருமாரி கந்தசாமி, ஜே. துரை\n\nவசனம் - புகழ்மணி\n\nஒளிப்பதிவு - பேபி பிலிப்ஸ்\n\nதொகுப்பு - பாபு ராஜ்\n"}
{"id": "435094", "url": "https://ta.wikipedia.org/wiki?curid=435094", "title": "2-மெத்தில்தயோபீன்", "text": "2-மெத்தில்தயோபீன்\n\n2-மெத்தில்தயோபீன் (\"2-Methylthiophene\") என்பது CH3C4H3S. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். கரிமக் கந்தகச் சேர்மம் என்று இது வகைபடுத்தப்படுகிறது. நிறமற்ற 2-மெத்தில்தயோபீன் தீப்பற்றி எரியக்கூடிய ஒரு நீர்மமாகும். தயோபீன்-2-கார்பாக்சால்டிகைடை உல்ப் கிசுனர் ஒடுக்க வினைக்கு உட்படுத்தி 2-மெத்தில்தயோபீன் உற்பத்தி செய்யப்படுகிறது. \n"}
{"id": "435095", "url": "https://ta.wikipedia.org/wiki?curid=435095", "title": "துலுஸ் மற்றும் மொன்ட்டோபான் துப்பாக்கிச் சூட்டு சம்பவங்கள்", "text": "துலுஸ் மற்றும் மொன்ட்டோபான் துப்பாக்கிச் சூட்டு சம்பவங்கள்\n\nதுலுஸ் மற்றும் மொன்ட்டோபான் துப்பாக்கிச்சூட்டு சம்பவங்கள் என்பது 2012 மார்ச் 11 முதல் 19 வரை பிரான்சின் துலுஸ் மற்றும் மொன்ட்டோபான் ஆகிய நகரங்களில் தனி ஒரு நபர் நடத்திய துப்பாக்கிச் சூட்டு சம்பவங்கள் ஆகும். இத்துப்பாக்கிச்சூடுகள் முதலில் பிரான்சிய இராணுவ வீரர்களின் மீதும் அதன்பின் துலுஸ் நகரத்தில் உள்ள யூத பாடசாலை ஒன்றின் மாணவர்கள் மற்றும் ஆசிரியர் ஒருவர் மீதும் மொகம்மது மெரா என்பவரால் மேற்கொள்ளப்பட்டது. இச்சம்பவங்களிில் ஏழு பேர் கொல்லப்பட்டனர். மேலும் படுகாயமடைந்த நான்கு பேருடன் சேர்த்து மொத்தமாக ஐவர் காயமடைந்திருந்திருந்தனர்.\n\nமுதல் துப்பாக்கிச் சூடு மார்ச் 11 அன்று துலுஸ் நகரில் இராணுவ வான்குடைப் பதாதி ஒருவர் மீது மேற்கொள்ளப்பட்டது. இதில் அவ் வான்குடைப் பதாதி உயிரிழந்தார். மார்ச் 15 அன்று மொண்ட்டோபானிலுள்ள வணிக வளாகத்தில் நடைபெற்ற இரண்டாம் தாக்குதலில் சீருடையிலிருந்த பிரான்சிய இராணுவ வீரர்கள் இருவர் கொல்லப்பட்டதுடன் மேலும் ஒரு இராணுவ வீரர் படுகாயமடைந்தார். உயிரிழந்த மூன்று இராணுவ வீரர்களும் துப்பாக்கிதாரி மொகம்மது மெராவைப் போல வட ஆப்பிரிக்கப் பின்புலம் கொண்ட பிரான்சிய குடும்பத்தைச் சேர்ந்தவர்கள் ஆவர். மார்ச் 19 துலுஸ் நகரில் நடந்த மற்றுமொரு துப்பாக்கிச் சூட்டு நிகழ்வில் ஓசர் ஹத்தோரா யூத பாடசாலையைச் சேர்ந்த மூன்று சிறார்கள் உட்பட நால்வர் கொல்லப்பட்டனர்; நால்வர் காயமடைந்தனர்.\n\nஇத்துப்பாக்கிச்சூட்டு சம்பவங்களையடுத்து பிரான்சின் துலுஸ், மொண்ட்டோபான் நகரங்களை உள்ளடக்கிய மிடி பிரெனி நிர்வாக மண்டலம் மற்றும் அதை அண்டிய நிர்வாக பிரிவுகளில் அதி உச்ச பயஙகரவாத எச்சரிக்கை அமைப்பு முறை செயற்படுத்தப்பட்டது. இத்தாக்குதலை ஐக்கிய நாடுகள் சபை, உட்பட பல உலக நாடுகளும், பிரான்ஸ் இஸ்லாமிய நம்பிக்கைகள் அமைப்பும் கண்டனம் தெரிவித்தன.\n\nஇத்தாக்குதல்களை நடத்தியவர் அல்ஜீரிய குடும்ப பின்னணியைக் கொண்டவரும் துலுஸ் நகரில் பிறந்து வளர்ந்தவருமான மொகம்மது மெரா (23 வயது) எனக் காவல்துறை அடையாளம் கண்டது. இவர் பல சிறு குற்றச் செயல்களுடன் தொடர்புடையவர் எனவும் காவல்துறை தெரிவித்தது. இவரைப் பிடிக்க இவர் வாழும் வாடகைக் குடியிருப்பை காவல்துறை முற்றுகையிட்டது. 30 மணித்தியாலங்கள் நீடித்த இம்முற்றுகையின் இறுதியில் மொகம்மது மெரா பயங்கரவாதத்துக்கெதிரான விசேட காவல் துறையினரால் சுட்டுக் கொல்லப்பட்டார். மேலும் இந்நிகழ்வில் ஆறு காவலதிகாரிகளும் காயமடைந்தனர். ஆப்கானிஸ்தானில் அல் காயிதா அமைப்புக்கெதிராக பிரான்சிய இராணுவம் முன்னெடுத்த நடவடிக்கைகளைக் காரணம் காட்டியே மெரா இராணுவ வீரர்களைச் சுட்டார் எனக் கூறப்படுகிறது. மேலும் சிறார்களைக் கொன்றது யூத எதிர்ப்புக் கொள்கையினால்தான் என முற்றுகையின் போது மெரா ஒப்புக் கொண்டார். இது பற்றி அவர் மேலும் குறிப்பிடுகையில் பாலஸ்த்தீனத்தில் இருக்கும் என் சகோதர, சகோதரிகளை யூதர்கள் கொல்வதால் நான் யூத சிறுவர்களைக் கொன்றேன் எனவும் கூறியிருந்தார்.\n\nSection::::ஆயுததாரியின் பின்னணி.\nமெராவின் சகோதரர்களில் ஒருவரிடமிருந்து கிடைத்த தகவல்களின்படி மெராவும் அவரது சகோதரர்களும் தீவிர இஸ்லாமிய அடிப்படைவாத, இனவாதச் சூழலில் வளர்ந்தனர். மெராவின் தந்தை மெராவின் சிறுவயதிலே குடும்பத்தை விட்டு நீங்கினார். தந்தை இல்லாத குடும்பத்தை மெராவின் தாயார் தலைமையேற்றார். அவர்கள் துலுஸ் நகரின் ஏழ்மையான பகுதியில் வசித்து வந்தனர். மெரா சிறு குற்றங்களுக்காகச் சிறைவாசம் அனுபவித்த பின் சலாபியத்துக்கு மாறியிருக்கலாம் என பிரான்சிய குற்றப் புலனாய்வாளர்கள் நம்புகின்றனர். அத்தோடு மெராவின் ஆப்கானிஸ்தான் மற்றும் பாக்கிஸ்தான் விஜயம் அவரின் போக்கை மாற்றியிருக்கலாம் எனவும் நம்பப்படுகிறது.\n\nமெரா பிரான்சிய இராணுவத்தில் சேர முயற்சிகள் மேற்கொண்டார். எனினும் அவர் பல குற்றச் செயல்களில் ஈடுபட்டிருந்ததால் இராணுவத்தில் சேர அனுமதி மறுக்கப்பட்டது. அல்காயிதா அமைப்பைச் சேர்ந்த ஒருவருடன் மெராவின் குடும்பம் தொடர்புபட்டிருந்ததாகச் சிலத் தகவல்கள் கிடைக்கப்பெற்றன. மேலும் துப்பாக்கிச்சூட்டுக்கு மெராவின் உளவியல் சீர்கேடும் ஒரு காரணம் எனக் கருதப்படுகிறது.\n\nமெரா தன்னைக் கடவுள் வழியில் போராடும் அல்காயிதா அங்கத்தவன் எனக் கூறினாலும் அதற்கான தகுந்த ஆதாரங்கள் இல்லாத காரணத்தினால் பிரான்சிய காவல்துறை அதிகாரிகள் அக்கூற்றை நிராகரித்தார்கள்.\n\nஜனாதிபதி நிக்கோலா சர்கோசி இத்தாக்குதலை தனிமையான தாக்குதல் என விவரித்தார். காவல்துறை புலனாய்வில் மெரா 20 நாடுகளைச் சேர்ந்த 180 தொலைபேசி எண்களுக்கு 1,800 அழைப்புகளை மேற்கொண்டது தெரிய வந்தது. மேலும் மத்திய கிழக்கு நாடுகள் மற்றும் ஆப்கானிஸ்தானுக்கு சென்ற மெரா அங்கு சிலரைச் சந்தித்து தனது தாக்குதல்களுக்கான திட்டங்களை தீட்டியிருக்கலாம் எனவும் தெரிவிக்கப்பட்டது.\n\nSection::::தாக்குதல்கள்.\nகாவல்துறையினர் இத்தாக்குதல்களை நடத்தியவர் மெரா என்பதையும் தாக்குதலுக்கு 45 பிஸ்டல் ரகத்துப்பாக்கி பயன்படுத்தப்பட்டது என்பதையும் கண்டுபிடித்தார்கள். இச்சம்பவங்களை நேரில் கண்டவர்களின் கூற்றுப்படி மூன்று சம்பவங்களிலும் ஆயுததாரி தலைக்கவசமணிந்து உந்துருளியில் வந்து தாக்குதல் நடத்திச் சென்றார் எனத் தெரியவருகிறது.\n\nSection::::மார்ச் 11: துலுஸ் வான்குடைப் பதாதி.\nமார்ச் 11 அன்று துலுஸ் நகருக்கு வெளியில் பிரான்சிய வான்குடை படையணி உயரதிகாரியான 30 வயதுடைய இமாட் இப்னு சையடன் தலையில் சுடப்பட்டார். உந்துருளி ஒன்றை இமாட்டிடமிருந்து கொள்வனவு செய்ய ஒருவர் தொலைபேசியில் தொடர்பு கொண்டதையடுத்து அவரை சந்திப்பதற்காக காத்திருந்த நேரமே இமாட் இவ்வாறு சுடப்பட்டார். காவல்துறை மெராவே இச்சந்திப்பை ஒழுங்கு செய்தார் எனச் சந்தேகிக்கிறது. தாக்குதல் நடத்தியவர் தலைக்கவசமணிந்து உந்துருளியில் வந்தார் எனத் தெரியவந்தது.\n\nஇப்னு சையடன் குடும்பத்தார் அவரின் உடலை தங்கள் பூர்வீக ஊரான மொரோக்கோவிலுள்ள மெடிக்கில் புதைத்தனர்.\n\nSection::::மார்ச் 15: மொன்ட்டோபானில் மூன்று வான்குடைப் பதாதிகள்.\nமார்ச் 15 வியாழக்கிழமை அன்று பிற்பகல் இரண்டு மணியளவில் துலுஸ் நகருக்கு வடக்கே 50 கிலோமீட்டர்கள் தொலைவிலிள்ள மொன்ட்டோபான் நகரத்திலுருக்கும் வணிக வளாகத்தினருகில் இடம்பெற்ற துப்பாக்கிச் சூட்டில் இரு படைவீரர்கள் இறந்ததுடன் ஒருவர் படு மோசமாகக் காயமடைந்தார். வணிக வளாகத்தினருகிலுருந்த தன்னியக்க வங்கி இயந்திரத்தில் பணம் எடுத்துக் கொண்டிருந்த போதே படைவீரர்கள் மூவர் மீதும் துப்பாக்கிச் சூடு மேற்கொள்ளப்பட்டது. மூன்று படைவீரர்களும் 17வது வான்குடைப் பொறியியல் படையணியைச் சேர்ந்தவர்கள். அத்தோடு அவர்களின் முகாம் நகருக்கு அண்மையிலேயே இருந்தது. இத்தாக்குதலில் 24 வயதுடைய கத்தோலிக்க பின்னணியைக் கொண்ட வான்குடைப்படை அதிகாரி அபெல் ஷெனூ மற்றும் 23 வயதுடைய வட ஆபிரிக்க இஸ்லாமிய பின்னணியைக் கொண்ட வான்குடைப்பதாதி மொகம்மது பரா ஆகியோர் கொல்லப்பட்டனர். மற்றொரு வான்குடைப்படை அதிகாரியான 28 வயதுடைய லொய்க் லிபர் படுகாயமடைந்து ஆழ்மயக்க நிலையை அடைந்தார். கண்காணிப்பு சலனப் பட கருவியில் கருப்புத் தலைக்கவசம் அணிந்து உந்துருளியில் கொலையாளி வருவதும் படைவீரர்களைக் குறிவைக்கையில் தன்னியக்க வங்கி இயந்திரத்தில் பணமெடுப்பதற்காக வரிசையில் நின்று கொண்டிருந்த மூதாட்டியைத் தள்ளி விடுவதும் பதிவாகியது.\n\nSection::::மார்ச் 19: துலுஸ் ஓசர் அத்தோரா பாடசாலை.\nதுலுஸ் நகரிலுள்ள ஓசர் அத்தோரா பாடசாலை, பிரான்ஸ் நாட்டிலிருக்கும் ஏறத்தாழ 20 யூத பாடசாலைகளில் ஒன்றாகும். இப்பாடசாலைகளில் எசுப்பானிய, மத்திய கிழக்கு, வட ஆபிரிக்க நாடுகளைப் பூர்வீகமாகக் கொண்ட பிரான்சிய யூத மாணவர்கள் கல்வி பயிலுகின்றனர். இப்பாடசாலை ஒரு உயர்நிலைப் பாடசாலை ஆகையால் இதில் 11 வயது முதல் 17 வயது வரையான மாணவர்கள் கல்வி கற்கின்றனர். ஏனைய பாடசாலைகளுக்கு செல்வதற்கான போக்குவரத்து வசதிகளை இப்பாடசாலை செய்து கொடுப்பதால் இது ஒரு ஒன்று கூடல் இடமாகவும் செயற்படுகிறது. அனேகமான பெற்றோர் ஏனைய பிரதேசத்திலுள்ள பாடசாலைகளுக்கு தங்கள் பிள்ளைகளை அனுப்ப இப்பாடசாலையில் ஒன்று கூடுவார்கள்.\n\nமார்ச் 19 அன்று எட்டு மணியளவில் ஒசர் அத்தோரா பாடசாலைக்கு யமஹா டிமெக்ஸ் ரக உந்துருளியில் வந்த கொலையாளி வாகனத்திலிருந்து இறங்கி பாடசலை முன் வளாகத்தை நோக்கி துப்பாக்கியால் சுட ஆரம்பித்தார். முதலில் பலியானவர் அப்பாடசாலையைச் சேர்ந்த ஒரு யூத ஆசிரியர் ஆவார். யூத மதகுருவாகவுமிருந்த இவ்வாசிரியர் துப்பாக்கிச்சூட்டிலிருந்து தனது இரு மகன்களைக் காக்கும் முயற்சியின் போதே பாடசாலை வாயிலின் அருகில் வைத்து சுடப்பட்டு இறந்தார். அதன்பின் அவ்வாசிரியரின் இரு மகன்களையும் சுட்டுக் கொன்றுவிட்டு பாடசாலை வளாகத்தினுள் நுழைந்த கொலையாளி தப்பிப்பதற்காக பாடசாலை கட்டிடத்தை நோக்கி ஓடிய ஆட்களைத் துரத்தினார்.\n\nகட்டிடத்தினுள் நுழைந்த கொலையாளி அங்கிருந்த ஆசிரியர்கள், மாணவர்கள், பெற்றோர், ஊழியர் ஆகியோரை நோக்கிச் சுட்டார். தப்பியோடிய ஒரு சிறுமியைத் துரத்தி அச்சிறுமியின் கூந்தலைப் பற்றியிழுத்து துப்பாக்கியால் சுட முயன்றார். எனினும் துப்பாக்கி பழுதடையவே வேறொரு துப்பாக்கியை எடுத்து சிறுமியின் தலை ஓரத்தில் சுட்டார். பின்னர் கொலையாளி தனது உந்துருளியை எடுத்துக் கொண்டு அங்கிருந்து சென்றார்.\n\nஇத்துப்பாக்கிச் சூட்டின் பின் அரசாங்கம் மிடி பிரெனி நிர்வாக பகுதியில் உடனடியாக அமுலுக்கு வரும் வகையில் பயங்கரவாத எச்சரிக்கை அமைப்பு முறை அதி உச்ச நிலைக்கு உயர்த்தப்பட்டது. சனாதிபதி தேர்தலை சந்திப்பதற்கான ஆயத்தங்களை மேற்கொண்டிருந்த ஜனாதிபதி நிகோலா சர்கோசி உடனடியாக அவற்றை நிறுத்தி விட்டு துப்பாக்கிச் சூடு நடைபெற்ற பாடசாலைக்கு சென்றார். மறுநாள் அனைத்து பாடசாலைகளிலும் ஒரு நிமிடம் மௌன அஞ்சலி செலுத்துமாறு சர்கோசி அழைப்பு விடுத்தார்.\n\nமார்ச் 23 அன்று சனாதிபதி சர்கோசியின் ஆலோசகர் ஆஞ்ச் மன்சினி இத்தாக்குதலைப் பற்றிக் குறிப்பிடும் பொழுது மெரா மேலுமொரு இராணுவ வீரரைக் கொல்லும் பொருட்டே அங்கு வந்தார் எனினும் அந்நேரத்தில் அது முடியாமல் போகவே அருகிலிருந்த யூத பாடசாலையைத் தாக்கினார் என்றார்.\n\nSection::::பலியானவர்கள்.\nநான்கு பேர் இப்பாடசாலைத் தாக்குதலில் இறந்தார்கள். 30 வயது யூத ஆசிரியர் யோனத்தன் சான்ட்லர், அவரின் முதல் இரு மகன்களான ஆறு வயது ஆயே மற்றும் மூன்று வயது கேப்ரியேல்,மற்றும் தலைமை ஆசிரியரின் எட்டு வயது மகள் மிரியம் மொன்சொனெகோ ஆகியோரே கொல்லப்பட்டவர்கள். இவர்களுடன் 17 வயதான பிரையன் எனும் சிறுவன் துப்பாக்கிச் சூடு பட்டு பலத்த காயங்களுக்கு உள்ளானார். இச்சம்பவம் பிரான்சில் நிகழ்ந்த பாடசாலைத் துப்பாக்கிச் சூட்டு சம்பவங்களில் மிக மோசமான சம்பவமாகப் பதிவாகியது.\n\nகொல்லப்பட்ட நான்கு பேரின் உடல்களும் மார்ச் 20 அன்று பிரான்ஸ் வெளியுறவுத்துறை அமைச்சரின் தலைமையில் இசுரேல் கொண்டு செல்லப்பட்டு அங்கு யெருசலேமில் ஹார் ஹமனியுகாட் மயானத்தில் புதைக்கப்பட்டது. இறந்த யூத ஆசிரியர் உட்பட அவரின் குடும்ப அங்கத்தவர்கள் பிரான்ஸ் மற்றும் இசுரேல் ஆகிய நாடுகளின் குடியுரிமையைக் கொண்டிருந்தனர்.\n\nSection::::மார்ச் 19-மார்ச் 22: மனித வேட்டை.\nகாவல்துறையினர் பிரான்ஸ் வரலாற்றின் மிகப் பெரிய மனித வேட்டைகளில் ஒன்றை முன்னெடுத்தனர். துலுஸ் நகரில் பாதைத்தடுப்பை அமைத்ததோடு மட்டுமல்லாமல் காவல்துறையினர் யூத மற்றும் இஸ்லாமிய பாடசாலைகளுக்கு மேலதிக பாதுகாப்பை வழங்கினர். இதற்கு காரணம் கொல்லப்பட்டவர்களின் இன அடையாளங்கள் யூத, வட ஆபிரிக்க கறுப்பினத்தவராக இருந்தமையால் இது நாசிசவாதிகளின் வேலையாக இருக்கலாம் என காவல்துறை சந்தேகித்தது. சிறு குற்றங்களுக்காகவே கைது செய்யப்பட்டிருந்தமையால் மெரா காவல்துறையினரின் கவனத்தை ஆரம்பத்தில் ஈர்க்கவில்லை. தனது கைவிரல் அடையாளத்தை வைத்து தன்னைப் பிடித்து விடக் கூடாது என்பதற்காக துப்பாக்கிச் சூடுகளுக்குப் பின் வெடித்த தோட்டா உறைகளை மெரா அப்புறப்படுத்தியிருந்தார்.\n\nவான்குடைப் படையணி அதிகாரியான இப்னு சையடெனின் உந்துருளி கொள்வனவாளரைத் கண்டுபிடிக்கும் முயற்சியில் காவல்துறையினர் இறங்கினர். அத்தேடுதல் மெராவின் கணினிக்கு இட்டுச் சென்றது. தீவிர ஆராய்ச்சியின் பின் அக்கணினியின் இணைய நெறிமுறை முகவரி துலுசில் வசிக்கும் ஒரு பெண்ணினுடையது எனக் கண்டறியப்பட்டது. அப்பெண்ணின் இரு மகன்களும் பயங்கரவாத எதிர்ப்பு அணியின் கவனிப்புப் பட்டியலில் இருந்தனர். மெரா ஒரு உந்துருளி இயந்திர வல்லுனரிடம் பாதுகாப்புக்காக வாகனத்தில் பொருத்தப்பட்டுள்ள புவியிடங்காட்டி அமைப்பை நீக்குவது எவ்வாறு என்பது பற்றி கேட்டிருந்தார். சந்தேகப்பட்ட வாகன வல்லுனர் மெராவின் நடவடிக்கைகளைப் பற்றி காவல்துறையினருக்கு செய்தி வழங்கினார்.\n\nSection::::மார்ச் 22: முற்றுகையும் கொலையாளியின் இறப்பும்.\nகாவல்துறை மெராவின் குடியுருப்பை முற்றுகையிடுவதற்கு முன் மெரா பிரான்சிய தொலைக்காட்சி அலைவரிசையான பிரான்ஸ் 24க்கு தொலைபேசி அழைப்பொன்றை மேற்கொண்டார். மறுமுனையில் அழைப்பை ஏற்ற அத்தொலைக்காட்சி அலைவரிசை தொகுப்பாளரிடமிருந்து பெற்ற அறிக்கையின் படி தொலைக்காட்சி அலைவரிசையோடு தொடர்பு கொண்ட மெரா தனது செய்கை இஸ்லாமின் மேன்மையை உயர்த்தும் என்று குறிப்பிட்டதோடு தான் அல்காயிதா அமைப்புடன் தொடர்பிலிருப்பதாகவும் பிரான்சின் முகத்திரை தடை மற்றும் ஆப்கானிஸ்தானில் பிரான்சிய படை நடவடிக்கை ஆகியவற்றை எதிர்ப்பதாகவும் தெரிவித்திருந்தார்.\n\nஉள்ளூர் நேரப்படி அதிகாலை மூன்று மணிக்கு பிரான்சிய காவதுறையினர் சார்ஜன் வாங்னே தெருவிலிருந்த மெராவின் குடியிருப்பு பகுதிக்கு மெராவைக் கைது செய்யும் நோக்குடன் விரைந்தார்கள். காவல்துறையினரின் வருகையை கண்ட மெரா குடியிருப்பின் வாசல் வழியாக காவைதுறையினரை நோக்கி துப்பாகியால் சுட்டதில் மூன்று அதிகாரிகள் காயமடைந்தனர்.\n\nஅதன் பின் உடனடியாக பயங்கரவாத எதிர்ப்பு படையணி 1960 களில் கட்டப்பட்ட அவ்வடுக்குமாடி குடியிருப்பைச் சுற்றி வளைத்தது. மெரா ஏகே-47, ஸ்டென், வின்செஸ்டர், கோல்ட்.45, கோல்ட் பைத்தன், ஊசி, குளோக் போன்ற துப்பாக்கி வகைகளை வைத்திருப்பதை காவல்துறை கண்டுபிடித்தது. மேலும் ஆயுதங்கள் அடுக்குமாடிக் குடியிருப்பின் அருகில் நிறுத்தி வைக்கப்பட்டிருந்த ரெனோல்ட் வகை மகிழுந்தில் கண்டெடுக்கப்பட்டது. அதிகாரிகள் அவ்வடுக்குமாடிக் குடியிருப்பிலும் அதனைச் சூழவுள்ள கட்டிடங்களிலுமிருந்த மக்களை அங்கிருந்து வெளியேற்றி காவல்துறையின் நடவடிக்கைகளை மெராவால் பார்க்க முடியாத வண்ணம் சக்திவாய்ந்த செறிகற்றை விளக்கொளியை மெராவின் கட்டிடத்தை நோக்கிப் பாய்ச்சினர். அத்தோடு அப்பகுதியில் மினசாரமும் துண்டிக்கப்பட்டது.\n\nபின்பு காவலதிகாரிகள் மெராவிடம் நடைபேசி ஒன்றைக் கொடுத்தார்கள். அதன் மூலம் மெரா தன் தாக்குதல்களைப் படம்பிடிக்க பயன்படுத்திய படக்கரு இருக்குமிடத்தைக் கூறினார். மெராவின் சகோதரனும் காவல்துறையால் கைது செய்யப்பட்டார். அச்சகோதரனின் மகிழுந்தில் ஆயுதங்களையும் வெடிபொருட்களையும் காவலர்கள் கண்டுபிடித்தனர். மெராவுடனான பேச்சுவார்த்தைக்கு உதவும் முகமாக மெராவின் தாயார் அங்கு கொண்டுவரப்பட்டார். எனினும் அவர் மெராவுடன் கதைக்க விரும்பவில்லை.\n\nமாலை 10.45 மணியளிவில் தான் சரணடவதாகத் தெரிவித்த மெரா மேலும் சண்டையிடாமல் தான் சரணடைய மாட்டேன் எனவும் காவல்துறையினருக்குத் தெரிவித்தார். மார்ச் 21 அன்று குடியிருப்புப் பகுதியில் வெடிச் சத்தங்கள் கேட்டது. மெராவை அச்சுறுத்தி வெளியேற்றுவதற்காக காவல்துறை இதனை மேற்கொண்டது. இரண்டு முறை துப்பாக்கிச் சத்தம் கேட்டவுடன் காவலதிகாரிகள் கைக்குண்டு ஒன்றை வீசி மெராவின் குடியிருப்பு ஜன்னலை தகர்த்தார்கள். எனினும் மெராவிடமிருந்து எவ்விதமான பதில் தாக்குதலும் மறுநாள் காலை 11 மணிவரை வரவில்லை. மெரா உயிருடன் உள்ளாரா இல்லையா என காவல்துறையினரால் அறிய முடியாததால் சீரான இடைவேளையில் காவலர்கள் கைக்குண்டுத் தாக்குதல் நடத்தினர்.\n\nமார்ச் 22 காலை 10.30 மணிக்கு காவல்துறையினர் மெராவைக் கைது செயவதென முடிவெடுத்தார்கள். கைக்குண்டு ஒன்றை கட்டிடத்தினுள் காவலர் வீசினர். எனினும் எவ்வித பதிலுமில்லை. 15 பேர் கொண்ட விசேட படை ஒன்றைக் குடியிருப்பின் உள்ளே அனுப்பி சோதனை செய்வதென தீர்மானிக்கப்பட்டது. அதன் பிரகாரம் வாசல் மற்றும் ஜன்னல் வழியாக உள்ளே நுழைந்த விசேட படை நவீன கருவிகள் மற்றும் படப்பிடிப்பு கருவிகளைக் கொண்டு குடியிருப்பு வீட்டை சோதனை செய்தது. குளியலறை வரை எவ்வித அசைவும் அவ்வீட்டினுள் தென்படவில்லை. குளியலறையினுள் கருவிகளைக் கொண்டு செல்லும் முன் அதனுள்ளிருந்து வெளிப்பட்ட மெரா தொடர்ச்சியான துப்பாக்கித் தாக்குதலை படையினரை நோக்கி மேற்கொண்டார். பதில் தாக்குதல் தொடுத்தவிசேட படையினரை சமாளிக்க முடியாமல் மெரா ஜன்னல் வழியாகத் துப்பாக்கியால் சுட்டுக் கொண்டே பாய்ந்தார். அப்போது குறிசுடுனர் மேற்கொண்ட தாக்குதலில் மெரா தலையில் குண்டு பாய்ந்து இறந்து தரையில் வீழ்ந்தார்.\n\nஇச்சம்பவம் நடந்து ஒரு மணிக்கும் குறைவான நேரத்தில் மெராவின் இறப்பை துலுசிலிருந்த ஊடகங்களுக்குத் தெரிவிக்கப்பட்டது. சனாதிபதி நிக்கொலா சர்கோசியும் மெரா இறந்ததை உறுதிபடுத்தினார்.\n\nகாவல்துறையுடனான பேச்சுவார்த்தையில் தான் மேலும் தாக்குதல்கள் பல நடத்தவிருப்பதாகவும் தனக்கு அல்காயிதா அமைப்புடன் தொடர்பு இருப்பதாகவும் மெரா கூறியிருந்தார். எனினும் காவலதிகாரிகளுக்கு இக்கூற்றுக்கான ஆதாரங்கள் எதுவும் கிடைக்கவில்லை.\n\nSection::::கொலையாளி.\nமொகம்மது மெரா (10 அக்டோபர் 988 - 22 மார்ச் 2012) அல்ஜீரிய பூர்வீகம் கொண்ட பிரான்சிய குடும்பத்தில் பிறந்தார்.\n\nSection::::ஆரம்ப வாழ்கை.\nமெராவின் ஐந்து வயதில் அவரின் பெற்றோர் விவாகரத்து செய்து கொண்டனர். இரு சகோதரர் மற்றும் சகோதரிகளைக் கொண்ட குடும்பத்தை மெராவின் தாயார் தனியாகப் பொறுப்பேற்றார். அவர்கள் துலுஸ் நகரின் ஏழ்மையான பகுதியில் வசித்து வந்தனர். சிறுவயது முதலே வன்முறை மிகுந்தவராக மெரா வளர்ந்தார்.\n\nமெரா வழிப்பறி போன்ற திருட்டுக் குற்றங்களுக்காக குறிப்பிடத்தகுந்த தடவைகள் சிறைக்குச் சென்றுள்ளர். 2005ம் ஆண்டு முதல் தடவையாகக் கைது செய்யப்பட்டு சிறைக்குச் செண்றார். அதன்பின் 2009 இலும் சிறுகுற்றங்களுக்காகச் சிறைக்குச் சென்றுள்ளார். அவரின் நண்பர்களிடமிருந்து கிடைத்த தகவலின் படி மெரா ஒருபோதும் பள்ளிவாசலுக்குச் செல்வதில்லை. மேலும் இவர் ஆப்கானிஸ்தான் மற்றும் பாகிஸ்தானுக்கு அடிக்கடி பயணம் செய்வதால் பிரான்சிய பாதுகாப்பு அதிகாரிகளின் கவனத்தை ஈர்த்திருந்தார்.\n\nடிசம்பர் 25 2008 அன்று மெரா தற்கொலை முயற்சி மேற்கொண்டார். இதைப் பற்றி உளவியலாளர் ஒருவர் குறிப்பிடும் போது மெராவின் உளநிலை சீராகவே உள்ளது எனினும் சில நிகழ்வுகளால் அவர் மனம் சிறிது சலனத்திற்கு உள்ளாகியதெனத் தெரிவித்தார்.\n\nSection::::காணொளிப்பதிவு.\nமெரா தான் மேற்கொண்ட அனைத்து கொலைகளையும் படம் பிடித்தார். படம் பிடித்த காணொளிகளை குரான் வசனங்கள் மற்றும் பின்னணி இசையோடு தொகுத்து வைத்திருந்தார். அக்காணொளிகளை அல்ஜசீரா செய்தி நிறுவனத்திற்கு மெரா அனுப்பியிருந்தார். எனினும் பிரான்சிய அதிபரின் வேண்டுகோளுக்கிணங்கி அல்ஜசீரா நிறுவனம் அக்காணொளிகளை ஒளிபரப்பாமல் விட்டது. ஒரு காணொளியில் மெரா இரண்டு இஸ்லாமிய படைவீரர்களைச் சுடுவதும் அல்லாஹு அக்பர் எனக் கத்துவதும் பதிவாகியிருந்தது.\n\nSection::::சவ அடக்கம்.\nமெராவின் மூத்த சகோதரரின் கூற்றுப்படி வீட்டிற்கு கொண்டு வரப்பட்ட மெராவின் உடலைப் பார்வையிட உள்ளூர் இசுலாமிய அங்கத்தவர்கள் வந்திருந்ததோடு அவரின் செய்கைகளைப் பாராட்டிப் பேசியிருந்தார்கள். அவர்களின் ஒரே வருத்தம் மெரா மேலும் அதிகமான யூதர்களைக் கொல்லாமல் விட்டதே எனவும் அவர் குறிப்பிட்டார். மார்ச் 29 2012 அன்று மெராவின் உடல் துலுஸ் நகரின் அருகிலிருந்த இசுலாமிய மயானத்தில் அடக்கம் செய்யப்பட்டது. அவ்விறுதிச் சடங்கில் இசுலாமிய மதபோதகர் உட்பட 50 பேர் கலந்து கொண்டிருந்தனர்.\n\nSection::::எதிர்வினைகள்.\nஐக்கிய நாடுகள் உட்பட பல உலக நாடுகள் இத்தாக்குதலை வன்மையாகக் கண்டித்தன. அவற்றோடு பிரான்ஸ் இஸ்லாமிய நம்பிக்கைகள் அமைப்பும் இத்தாக்குதல்களுக்கு தனது கண்டனத்தை தெரிவித்திருந்தது.\n"}
{"id": "435096", "url": "https://ta.wikipedia.org/wiki?curid=435096", "title": "லீஸ் மெயிட்னர்", "text": "லீஸ் மெயிட்னர்\n\nலீஸ் மெயிட்னர் ( Lise meitner ; 7 நவம்பர் 1878 - 27 அக்டோபர் 1968) ஒரு ஆஸ்திரிய-சுவீடிய இயற்பியலாளர் ஆவார். கதிரியக்கம் மற்றும் அணு இயற்பியலில் ஆய்வுகள் செய்தவர். மெயிட்னர், ஓட்டோ ஹான் மற்றும் ஓட்டோ ராபர்ட் ஃப்ரிச் ஆகிய விஞ்ஞானிகள் தலைமையிலான சிறிய குழு, யுரேனியம் அணுக்கருவைப் பிளக்கும் போது அது கூடுதலாக நியூட்ரான்களை உறிஞ்சிக்கொள்கிறது என்ற ஆய்வு முடிவை 1939 ஆம் ஆண்டின் முற்பகுதியில் வெளியிட்டனர். யுரேனியம் அணுவை இரண்டு சிறிய அணுக்கருவாக பிளக்கும் பொழுது கூடவே, நிறைந்த ஆற்றலையும் வெளிப்படுத்த வேண்டும் என்ற செயல்முறைகளை மெயிட்னர், ஓட்டோ ஹான் மற்றும் ஓட்டோ ராபர்ட் ஃப்ரிச் ஆகிய விஞ்ஞானிகள் புரிந்து கொண்டனர். அணு உமிழ்வு மூலம் அணு உலைகளால் வெப்பம் மற்றும் மின்சாரம் உற்பத்தி செய்யப்படுகிறது. இரண்டாம் உலகப் போரின்போது அமெரிக்காவில் உருவாக்கப்பட்டு, 1945 ல் ஜப்பானுக்கு எதிராக பயன்படுத்தப்பட்ட அணு ஆயுதங்களின் அடிப்படைகளில் இதுவும் ஒன்று.\n\nமெயிட்னர் பெரும்பாலான நேரங்களை ஜெர்மனியின் பெர்லினில் தனது அறிவியல் அனுபவத்தைப் பெறுவதற்காகச் செலவழித்தார், அங்கு அவர் இயற்பியல் பேராசிரியராகவும், கைசர் வில்ஹெல்ம் இன்ஸ்டிடியூட்டில் இயற்பியல் துறைத் தலைவராகவும் இருந்தார்; ஜெர்மனியில் இயற்பியல் முழுநேரப் பேராசிரியராகப் பணியாற்றிய முதல் பெண்மணி மெயிட்னர் ஆவார். நாஜி ஜேர்மனியின் யூத-எதிர்ப்பு நியூரம்பெர்க் சட்டங்கள் காரணமாக 1930 களில் இந்த பதவிகளை அவர் இழந்தார். 1938 இல் அவர் சுவீடன் சென்று அங்கு அவர் பல ஆண்டுகளாக வாழ்ந்து, இறுதியில் ஸ்வீடிஷ் குடியுரிமையைப் பெற்றார்.\n\nமெயிட்னர் அவரது வாழ்வில் தாமதமாகத்தான் பல விருதுகளையும் கௌரவங்களையும் பெற்றார். 1944 இல் ஓட்டோ ஹான் வேதியலுக்கான நோபல் பரிசைப் பெற்றார். ஆனால் மெயிட்னருடன் ஓட்டோ ஹான் இவ்விருதைப் பகிர்ந்து கொள்ளவில்லை . இது வேதியல் அணுகுமுறையில் மெயிட்னருடைய நீண்ட கால கூட்டுப் பணியாளர் ஓட்டோ ஹானுக்கு தனிப்பட்ட முறையில் வழங்கப்பட்டது. 1990 களில், ஓட்டோஹானுக்கு நோபல் பரிசைத் தீர்மானித்த அக்குழுவின் கோப்புகள் மீண்டும் பார்வையிடப்பட்டன. அந்தத் தகவல்களின் அடிப்படையில் பல அறிவியலாளர்களும் பத்திரிகையாளர்களும் நோபல் பரிசுக்கான மெயிட்னரின் விலக்கு \"அநீதி\" என்று குறிப்பிட்டனர். இறப்புக்குப் பின்னர் மெயிட்னருக்கு பல்வேறு விருதுகளும் கௌரவங்களும் வழங்கப்பட்டது. 1992 ஆம் ஆண்டில் ஒரு வேதியல் தனிமத்திற்கு 109 மெய்ட்னீரியம் என இவரது நினைவாகப் பெயரிடப்பட்டது . நோபல் பரிசு வழங்கப்படாத போதிலும், 1962 ஆம் ஆண்டில் லிண்டாவ் நோபல் பரிசு பெற்றோர் கூட்டத்தில் கலந்துகொள்ள லீஸ் மீட்னர் அழைக்கப்பட்டார்.\n"}
{"id": "435100", "url": "https://ta.wikipedia.org/wiki?curid=435100", "title": "3-மெத்தில்தயோபீன்", "text": "3-மெத்தில்தயோபீன்\n\n3-மெத்தில்தயோபீன் (\"3-Methylthiophene\") என்பது CHCHS. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். கரிமக் கந்தகச் சேர்மம் என்று இது வகைபடுத்தப்படுகிறது. நிறமற்ற 3-மெத்தில்தயோபீன் தீப்பற்றி எரியக்கூடிய ஒரு நீர்மமாகும். 2-மெத்தில்சக்சினேட்டை சல்பைடேற்ற வினைக்கு உட்படுத்தி 3-மெத்தில்தயோபீன் உற்பத்தி செய்யப்படுகிறது. \n"}
