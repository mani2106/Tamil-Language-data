{"id": "435105", "url": "https://ta.wikipedia.org/wiki?curid=435105", "title": "முதல்வர் மகாத்மா", "text": "முதல்வர் மகாத்மா\n\nமுதல்வர் மகாத்மா (\"Mudhalvar Mahatma\" (இப்படம் \"Welcome Back Gandhi\" என்றும் அறியப்படுகிறது) என்பது ஏ. பாலகிருஷ்ணன் இயக்கிய, 2012 ஆண்டு வெளியான ஒரு தமிழ்த் திரைப்படமாகும். இப்படமானது 2014 சனவரி 30 அன்று ஆண்டு வெல்கம் பேக் காந்தி என்ற பெயரில் இந்தியில் வெளியானது. இப்படத்தில் மகாத்மா காந்தியாக எஸ். காமராஜ் நடித்துள்ளார். இப்படத்தில் பாடல் வரிகளை பரத் ஆச்சார்யா எழுத, இளையராஜா இசையமைத்துள்ளார். காந்தி இன்னும் உயிருடன் இருந்திருந்தால் அல்லது நவீன இந்தியாவுக்கு மீண்டும் வந்தால் எப்படி நடந்துகொள்வார் என்பதாக இத்திரைப்படத்தின் கதை உள்ளது. பட வெளியீட்டுக்குப் பிறகு படத்தின் எட்டு பாடல்கள் வெளியிடப்பட்டன.\n\nமுதல்வர் மகாத்மா படத்தின் படப்பிடிப்பானது 2012இல் சென்னையில் 40 நாட்கள் நடந்தன. படமானது மூன்று கோடி செலவில் தயாரிக்கப்பட்டது.\n\nSection::::கதை.\n60 ஆண்டு காலத்திற்கு பிறகு, காந்தி (எஸ் கனகராஜ்) தனது சத்தியாக்கிரக இயக்கத்தை மீண்டும் தொடர இந்தியாவுக்கு திரும்புவதும், அதனால் ஏற்படும் நிகழ்வுகளுமே கதை.\n\n\nSection::::வரவேற்பு.\n\"தி இந்து\" பத்திரிக்கையானது முதல்வர் மகாத்மா படத்துக்கு நேர்மறையான விமர்சனத்தை அளித்தது. \"இப்படம் உன்னதமான, துணிச்சலான முயற்சி, இதுபோன்ற ஒரு நேர்மையான திரைப்படத்தில் முதலீடு செய்த திரைப்பட தயாரிப்பாளரை பாராட்ட வேண்டும்\" என்றது.\n"}
{"id": "435110", "url": "https://ta.wikipedia.org/wiki?curid=435110", "title": "தயோபீன்-2-கார்பாக்சால்டிகைடு", "text": "தயோபீன்-2-கார்பாக்சால்டிகைடு\n\nதயோபீன்-2-கார்பாக்சால்டிகைடு (\"Thiophene-2-carboxaldehyde\") என்பது CHSCHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். கரிமக் கந்தகச் சேர்மம் என்று இது வகைபடுத்தப்படுகிறது. நிறமற்ற இச்சேர்மம் சேமித்து வைக்கப்பட்டால் பெரும்பாலும் பிசின் போல மாறுகிறது. எப்ரோசார்ட்டன், அசோசெமைடு, தெனிபோசைடு போன்ற பல்வேறு வகையான மருந்துகள் தயாரிப்பில் தயோபீன்-2-கார்பாக்சால்டிகைடு ஒரு முன்னோடிச் சேர்மமாகப் பயன்படுகிறது.\n\nSection::::தயாரிப்பு.\nதயோபீனை வில்சுமேயர் வினைக்கு உட்படுத்தி தயோபீன்-2-கார்பாக்சால்டிகைடு தயாரிக்கப்படுகிறது. தயோபீனை குளோரோமெத்திலேற்றம் செய்தும் இதைத் தயாரிக்கலாம்.. \n"}
{"id": "435111", "url": "https://ta.wikipedia.org/wiki?curid=435111", "title": "மதுரை மீனாட்சி (திரைப்படம்)", "text": "மதுரை மீனாட்சி (திரைப்படம்)\n\nமதுரை மீனாட்சி (Madurai meenatchi) 1993 ஆம் ஆண்டு செல்வா மற்றும் ரஞ்சிதா நடிப்பில், மு. கருணாநிதியின்திரைக்கதை மற்றும் வசனத்தில், தேவா இசையில், பி. அமிர்தம் இயக்கத்தில், ஏ. குணநிதி தயாரிப்பில் வெளியான தமிழ்த் திரைப்படம் ஆகும்.\n\nSection::::கதைச்சுருக்கம்.\nமதுரை (செல்வா) போக்குவரத்துக்கு காவலராக பணிபுரிகிறார். காவல் ஆய்வாளராக பதவி உயர்வு பெறுவதே அவர் லட்சியம். அவர் தன் தாய் மரகதத்தோடு (சுஜாதா) வசிக்கிறார். அவருக்கும் உள்துறை அமைச்சர் உலகநாதனின் (கேப்டன் ராஜு) மகள் மீனாட்சிக்கும் (ரஞ்சிதா) மோதல் ஏற்படுகிறது. மீனாட்சி தன் தந்தையின் அதிகாரத்தைப் பயன்படுத்தி மதுரையை பணிமாற்றம் செய்து தன் வீட்டின் பாதுகாவலராக மாற்றுகிறாள். தன் வீட்டுவேலைகளை செய்யச்சொல்லி மதுரையை அவமானப்படுத்துகிறாள்.\n\nகுமாரசாமி (விஜயகுமார்) அவரின் சகோதரன் குலசேகரன் (நாசர்) மற்றும் குலசேகரன் மனைவி கோமதி (சபிதா ஆனந்த்) ஆகியோர் பார்வையற்றவர்களுக்கான சிறப்புப் பள்ளியை தங்களுக்குச் சொந்தமான கட்டிடத்தில் நடத்தி வருகின்றனர். பிரதம அமைச்சர் அந்தக் கட்டிடத்தை வாங்க உலகநாதன் மூலம் முயற்சிக்கிறார். அவர்கள் அதை கொடுப்பதற்கு மறுப்புத் தெரிவிக்கவே தனது அடியாட்கள் மூலம் குமாரசாமியைக் கொலை செய்கிறார் உலகநாதன்.\n\nதன் வீட்டுப் பாதுகாவலில் இருக்கும் மதுரையை மீனாட்சி காதலிக்கிறாள். மதுரையும் அவளைக் காதலிக்கிறான். இதை அறியும் உலகநாதன் மதுரையை உடனே பணிமாற்றம் செய்கிறான். உலகநாதன் மற்றும் காவல் ஆய்வாளர் ருத்ரா (பிரதீப் சக்தி) இருவரும் சேர்ந்து குலசேகரனின் சொத்தை அபகரிக்கவும், மதுரையின் மீது பழி சுமத்தி சிறைக்கு அனுப்பவும் திட்டமிடுகின்றனர். அவர்கள் திட்டம் நிறைவேறியதா? அல்லது மதுரை அவர்கள் திட்டத்தை முறியடித்து மீனாட்சியைக் கரம் பிடித்தானா? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர்கள் மு. கருணாநிதி மற்றும் வைரமுத்து.\n\nSection::::சர்ச்சை.\nஅரசியல்வாதிகளை இப்படத்தில் அவதூறு செய்திருப்பதாக உச்ச நீதி மன்றத்தில் இப்படத்திற்கு எதிராக வழக்கு தொடரப்பட்டது. அதை உச்சநீதிமன்றம் தள்ளுபடி செய்தது.\n"}
{"id": "435114", "url": "https://ta.wikipedia.org/wiki?curid=435114", "title": "புளோரன்ஸ் ஆர். சபின்", "text": "புளோரன்ஸ் ஆர். சபின்\n\nபுளோரன்ஸ் ரேனா சபின் (Florence Rena Sabin நவம்பர் 9, 1871 – அக்டோபர் 3, 1953) ஒரு அமெரிக்க மருத்துவ விஞ்ஞானி ஆவார். இவர் அறிவியல் துறையில் பெண்களுக்கு ஒரு முன்னோடியாக இருந்தார்; ஜான்ஸ் ஹாப்கின்ஸ் மருத்துவக் கல்லூரியில் முழுநேரப் பேராசிரியராகப் பணியாற்றிய முதல் பெண்மணியும், தேசிய அறிவியல் அகாடமியில் தேர்ந்தெடுக்கப்பட்ட முதல் பெண்மணியும் ஆவார். மருத்துவ ஆய்வுகளுக்கான ராக்பெல்லர் மருத்துவ நிறுவனத்தின் துறைத் தலைவராகவும் விளங்கினார். தனது ஓய்வு காலத்திற்குப் பின்பும், கொலராடோவில் ஒரு பொது சுகாதார ஆர்வலராக தொழிலைத் தொடர்ந்தார், மேலும் 1951 இல் இப்பணிகளுகாக லாஸ்கர் விருது பெற்றார்.\n\nSection::::ஆரம்ப வாழ்க்கை.\nகொலராடோவில் செண்ட்ரல் சிட்டி எனுமிடத்தில் செரெனா சபின் என்பவருக்கு நவம்பர் 9, 1871 இல் இளைய மகளாக புளோரன்ஸ் ரானா சாபின் பிறந்தார். புளோரன்சின் தாயார் ஓர் பள்ளி ஆசிரியராக இருந்தார். பின்னர் 1878 ஆம் ஆண்டில் பிரசவத்துக்குப் பிந்தையத் தொற்றுக் காய்ச்சல் (செப்சிஸ்) காரணமாக அவர் இறந்து போனார். அவரது தந்தை ஜார்ஜ் கே. சபின் ஒரு சுரங்க பொறியாளர் ஆவார். அச்சுரங்கத்தில் குடும்பத்தாரோடு வசித்துக் கொண்டு அங்கு வேலையும் செய்து வந்தார். அவரது தாயின் மரணத்திற்குப் பின் புளோரன்சும் அவரது சகோதரி மேரியும் சிகாகோவில் தனது மாமா ஆல்பர்ட் என்பவரின் வீட்டில் வசித்து வந்தனர். அதன் பின்னர் தங்கள் தந்தை வழி தாத்தா பாட்டிகள் வசித்து வந்த வெர்மாண்ட் என்ற இடத்திற்கு இடம் பெயர்ந்தனர்.\n\nஅவரது குழந்தை பருவத்தில் சபின் ஒரு பியானோ கலைஞராக வேண்டும் என்று விருப்பம் கொண்டிருந்தார், இருப்பினும் இவர் இசைத் திறமையுடையவராக எப்பொழுதும் இருந்ததில்லை, உயர்நிலை பள்ளியில் படித்த பொழுது, அறிவியலில் கொண்ட கவனமானது, அவரது எதிர்காலத்தை மாற்றுவதற்குக் காரணமாயிற்று. \n"}
{"id": "435116", "url": "https://ta.wikipedia.org/wiki?curid=435116", "title": "வட்ட விளக்கப்படம்", "text": "வட்ட விளக்கப்படம்\n\nவட்ட விளக்கப்படம் அல்லது பை விளக்கப்படம் (\"pie chart\" , \"circle chart\") என்பது பல பாகங்களாகப் பிரிக்கப்பட்ட வட்டத்தைக் கொண்ட புள்ளியியல் விளக்கப்படமாகும். வட்ட விளக்கப்படத்திலுள்ள வட்டத்தின் பிரிக்கப்பட்ட பாகங்களான வட்டக்கோணப்பகுதிகளின் மையக்கோணம், பரப்பளவு, வில்லின் நீளம் ஆகியவை அப்பாகங்கள் குறிக்கும் கணியங்களின் அளவுகளின் விகிதங்களாக இருக்கும். \"பை\" என்றழைக்கப்படும் உணவின் துண்டாக்கப்பட்ட வடிவை ஒத்துள்ளதால் இவ்விளக்கப்படம் \"பை விளக்கப்படம்\" என்றும் அழைக்கப்படுகிறது. வில்லியம் பிளேபேரின் \"ஸ்டேட்டிஸ்டிக்கல் ப்ரெவியரி\" (1801) இன் வட்ட விளக்கப்படமே காலத்தால் முந்திய வட்ட விளக்கப்படமாகக் கருதப்படுகிறது.\n\nவட்ட விளக்கப்படங்கள் வணிக உலகிலும் மக்கள் ஊடகங்களிலும் பரவலாகப் பயன்படுத்தப்படுகின்றன. எனினும் அவை பலரால் விமர்சிக்கப்பட்டுள்ளன. வட்ட விளக்கப்படங்களாகக் காட்சிப்படுத்தப்படும்போது, ஒரே விளக்கப்படத்தின் வட்டப்பாகங்களை அல்லது வெவ்வேறு விளக்கப்படங்களின் தரவுகளை ஒப்பீடு செய்வது எளியதாக இல்லை எனக்கூறி பல நிபுணர்கள் இந்த விளக்கப்படத்தைப் பயன்படுத்த வேண்டாம் எனவும் பரிந்துரைக்கின்றனர். வட்ட விளக்கப்படங்களுக்குப் பதிலாக செவ்வக விளக்கப்படங்கள், புள்ளிப் படங்கள் போன்றவற்றைப் பயன்படுத்தலாம்.\n\nSection::::வரலாறு.\nவில்லியம் பிளேபேரின் \"ஸ்டேட்டிஸ்டிக்கல் பிரெவியரி\" (1801) இல் காணப்படும் இரு பை விளக்கப்படங்கள் காலத்தால் முந்தையதாகக் கருதப்படுகிறது. வில்லியம் பிளேபேர் வெளியிட்ட விளக்கப்படத் தொடர்களில் ஒன்று 1789 க்கு முன்னர் ஆசியா, ஐரோப்பா மற்றும் ஆப்பிரிக்காவில் துருக்கியப் பேரரசு பரவியிருந்த பகுதிகளைக் காட்டுகிறது. இவரது இக்கண்டுபிடிப்பானது முதலில் அதிகம் பயன்படுத்தப்படவில்லை.\n\nபிரெஞ்சு பொறியியலாளர் சார்லசு ஜோசப் மினார்டு, முதன்முதலில் பை விளக்கப்படங்களைப் பயன்படுத்தியவர்களுள் ஒருவராவார். இவர் இந்த விளக்கப்படங்களை நிலப்படங்களில் பயன்படுத்தினார். மினார்டின் வரைபடத்தில் (1858), பிரான்சைச் சுற்றியுள்ள அனைத்துப் பகுதிகளிலிருந்தும் பாரிசுக்கு நுகர்பொருளாக அனுப்பி வைக்கப்பட்ட கால்நடைகளின் விவரங்கள் பை விளக்கப்படமாகக் காட்சிப்படுத்தப்பட்டுள்ளது.\n\nகூடுதல் விவரங்களைச் சேர்ப்பதற்குப் பை விளக்கப்படத்தில் மூன்றாவது பரிமாணம் தேவையென வில்லியம் பிளேபேர் எண்ணினார் புளோரன்ஸ் நைட்டிங்கேல் இதனைக் கண்டுபிடித்ததாகக் கருதப்பட்டது; ஆனால் அவர் இதன் பயன்பாட்டினைப் பிரபலப்படுத்தியவராவார். பின்னர் வில்லியம் பிளேபேரின் உருவாக்கத்தில் இருந்த தெளிவற்ற நிலையால், நைட்டிங்கேல் இதனை உருவாக்கியதாக அனுமானிக்கப்பட்டது.\n\nSection::::எடுத்துக்காட்டு.\nகீழ்வரும் அட்டவணை ஐரோப்பிய நாடாளுமன்றத் தேர்தல், 2004 இன் முதற்கட்ட கருத்துக் கணிப்பின் முடிவுகளைக் காட்டுகிறது. ஒவ்வொரு கட்சிக்கும் ஒதுக்கப்பட்ட தொகுதிகளும் அவற்றில் அவை வெற்றிபெறக்கூடிய சாத்தியமுடைய தொகுதிகளின் எண்ணிக்கையின் விழுக்காடும், அந்த விழுக்காடுகளுக்குரிய வட்டப்பகுதிகளின் மையக்கோண அளவுகளும் (விழுக்காட்டினை 360° ஆல் பெருக்கிப் பெறப்பட்டது) தரப்பட்டுள்ளன.\n<nowiki>*</nowiki>ஒரு தசம இலக்கத்திற்குத் திருத்தப்பட்டதால் விழுக்காடுகளின் கூடுதல் 100 ஆகவும் மையக்கோணங்களின் கூடுதல் 360 ஆகவும் இல்லை.\n\nஒவ்வொரு மையக்கோணத்தின் அளவும் அந்தந்த வட்டப்பகுதிக்குரிய தொகுதிகளின் எண்ணிக்கையின் விகிதத்தில் இருக்கும். மையக்கோணங்களின் கூடுதல் 360° என்பதால் ஒரு குறிப்பிட்ட வட்டப்பகுதியின் மையக்கோணமானது அதற்குரிய விழுக்காட்டினை 360 ஆல் பெருக்கிப் பெறப்படுகிறது.\n\nஎகா:\nEPP கட்சிக்குரிய வட்டப்பகுதியின் மையக்கோண அளவு = 37.7% x 360 = (37.7/100) x 360 = 0.377 x 360 = 135.7° (ஒரு தசம இலக்கத் திருத்தமாக)\n\nSection::::பயன்பாடும் செயற்திறனும்.\nகாட்சிப்படுத்த வேண்டிய வகைமானங்களின் எண்ணிக்கை அதிகமானால் பை விளக்கப்படம் திறம்பட அமையாது. வட்டப்பகுதிகளின் எண்ணிக்கை அதிகரித்து அவற்றின் பரப்பளவு மிகச் சிறியதாகச் சுருங்கிவிடும் நிலை ஏற்படும். அதனால் படிப்போருக்கு வட்டப்பகுதிகளைப் பகுத்துக்காட்ட வண்ணங்கள் பயன்படுத்த வேண்டியிருக்கும். இதனால் அதிகளவு வகைமானம் கொண்ட தரவுகளைக் காட்சிப்படுத்துவதற்கு பை விளக்கப்படங்கள் பொருத்தமானவை அல்ல. செவ்வகப் படங்களைவிட பை படங்களுக்கு அதிகளவு இடம் தேவைப்படும்; மேலும் பை விளக்கப்படம் போன்றல்லாமல், ஒரே செவ்வகப்படத்தில் மேலதிக விவரங்களையும் காட்சிப்படுத்த இயலும்.\n\nபொதுவாகப் புள்ளியியலாளர்கள் தரவின் விவரங்களைக் காட்சிப்படுத்த பை விளக்கப்படங்களை ஒரு திறனற்ற வழியாகக் கருதுகின்றனர். நீளங்களைக் கொண்டு மதிப்புகளை ஒப்பீடு செய்வது எளிதானது; ஆனால் வெவ்வேறு பொருட்கள் வெவ்வேறு வடிவில் உள்ளபோது அவற்றின் பரப்பளவைக் கொண்டு அம்மதிப்புகளை ஒப்பீடு செய்வது கடினம் என்பதும் புள்ளியியலாளர்கள் பை விளக்கப்படத்தின் பயன்பாட்டை விலக்குவதற்கான காரணங்களுள் ஒன்றாகும்.\nபெல் ஆய்வுக்கூடத்தில் மேற்கொள்ளப்பட்ட ஆய்வில், கோணங்களைக் கொண்டு ஒப்பீடு செய்வதைவிட நீளங்களைக் கொண்டு எளிதாக ஒப்பீடு செய்யலாமெனக் கண்டறியப்பட்டது. இங்கு வலப்பக்கம் தரப்பட்டுள்ள பட எடுத்துக்காட்டில், மூன்று தரவுகளுக்கு பை விளக்கப்படங்களும் செவ்வக விளக்கப்படங்களும் வரையப்பட்டுள்ளன. ஒரு பை விளக்கப்படத்தின் வட்டத்துண்டுகளை அளவுவாரியாக வரிசைப்படுத்துவது சற்றுக் கடினமாகவும் செவ்வக விளக்கப்படத்தின் செவ்வகங்களை நீளவளவு வாரியாக வரிசைப்படுத்தல் எளிதாகவும் இருக்கும் என்பதால் மேற்காணும் எடுத்துக்காட்டில் பை விளக்கப்படத்தைவிடச் செவ்வக விளக்கப்படம் மூலம் ஒப்பிடலே எளிதாக இருப்பதைக் காணலாம்.\n\nஇதேபோல இரண்டுக்கு மேற்பட்ட தரவுகளை ஒப்பீடு செய்வதற்கும் செவ்வக விளக்கப்படமே உகந்ததாக இருக்கும். எனினும் ஒரே படத்தில் தரவின் குறிப்பிட்டதொரு வகைமானத்தை முழுத்தரவுடன் ஒப்பீடு செய்யவேண்டியநிலையில், வகைமானத்தின் மதிப்பு 25 அல்லது 50 விழுக்காட்டிற்கு அருகில் அமைந்திருந்தால் பை விளக்கப்படமானது செவ்வகப்படத்தை விடப் பொருத்தமானதாக இருக்கும்.\nஇடப்பக்க படம், 18 வகைகள் கொண்ட ஒரு தரவின் வட்ட விளக்கப்படமாகும். வகைகளின் எண்ணிக்கை அதிகமாக இருப்பதால் அவற்றை வேறுபடுத்திக் காட்டுவதற்காக அவற்றுக்கான வட்டப்பகுதிகள் வண்ணமிடப்பட்டுள்ளன. தெளிவான வேறுபாடு கொண்ட வண்ணங்கள் அதிகளவில் இல்லாமையால் 18 இல் சில பகுதிகள் ஒரே வண்ணத்தில் உள்ளன. இதனால் இந்த விளக்கப்படம் மூலம் விவரங்களை அறிந்து கொள்வது எளிதானதாக இல்லை.\n\nஐரோப்பிய காட்சிப்படுத்தல் மாநாட்டில் (\"European Visualization Conference\") மேற்கொள்ளப்பட்ட வெவ்வேறு வடிவ விளக்கப்படங்களின் மூலம் தரவுகளை அறிந்துகொள்ளும் துல்லியம் குறித்த ஆய்வுகளில் பை வடிவ மற்றும் டோநட் வடிவ விளக்கப்படங்களை விட செவ்வக வடிவ விளக்கப்படங்களே துல்லியமாக இருப்பது கண்டறியப்பட்டது.\n"}
{"id": "435118", "url": "https://ta.wikipedia.org/wiki?curid=435118", "title": "முப்புளோரமீன் ஆக்சைடு", "text": "முப்புளோரமீன் ஆக்சைடு\n\nமுப்புளோரமீன் ஆக்சைடு (Trifluoramine oxide or Nitrogen oxide trifluoride) என்பது (FNO) என்ற மூலக்கூற்று வாய்ப்பாட்டை உடைய வலிமையான புளோரினேற்ற திறன் கொண்ட கனிமச் சேர்மம் ஆகும். \nSection::::தயாரிப்பு.\nமுப்புளோரமீன் ஆக்சைடானது 1966 ஆம் ஆண்டில் இரண்டு வெவ்வெறு குழுக்களால் கண்டறியப்பட்டது. நைட்ரசன் முப்புளோரைடுடன் ஆக்சிசன் சேர்ந்த கலவையில் மின்னிறக்கம் செய்யும் போது தயாரிக்கப்படுவது ஒரு முறையாகும். குறைவான அளவில் விளைபொருட்களைத் தரும் மற்றொரு முறையானது உயர் உலோகங்களின் புளோரைடுகளோடு (IrF அல்லது PtF) நைட்ரிக் ஆக்சைடை வினைப்படுத்துவதன் மூலம் தயாரிக்கப்படும் முறையாகும். இச்சேர்மமானது வாலைவடித்தல் மூலம் பிரித்தெடுக்கப்பட்டு பொட்டாசியம் ஐதராக்சைடு கரைசல் மூலமாக தூய்மைப்படுத்தப்படுகிறது.\n\nஇச்சேர்மத்தைத் தயாரிப்பதற்கான மாற்று முறையானது புளோரினில் நைட்ரிக் அமிலத்தை எரிக்கச் செய்து பின்னர் உடனடியாகக் குளிர்வித்தல் ஆகும். மற்றுமொரு தயாரிப்புமுறையானது புளோரின் மற்றும் நைட்ரோசைல் புளோரைடினை ஒளிவேதிய வினைக்கு உட்படுத்துவதாகும்.\n\nஇந்த வினையானது, இந்த வினையினை வெப்பப்படுத்துவதன் மூலமும் நிகழ்த்த முடியும். ஆனால், புளோரினை அதைக் கொண்டிருக்கும் கொள்கலனுடன் வினைபுரியாமல் வைத்திருப்பது மிகவும் கடினமான காரியம் ஆகும். மற்றுமொரு தயாரிப்பு வழிமுறையானது நைட்ரோசைல்எக்சாபுளோராநிக்கலேட்டினை வெப்பத்தின் மூலமாகச் சிதைவடையச் செய்யும் முறையாகும்.\n\nSection::::பண்புகள்.\nஇச்சேர்மம் சாதாரண திட்ட நிலைகளில் ஒரு நிறமற்ற வாயுவாகும். இதன் நிலைமாறு வெப்பநிலையானது 29.5° செல்சியசாகும். இந்த வெப்பநிலையில் இச்சேர்மத்தின் அடர்த்தியானது 0.593 கி/செமீ. இதன் நிலைமாறு அழுத்தமானது சற்றேறக்குறைய 64 வளிமண்டல அழுத்தமாகும்.\n\nமுப்புளோரமீன் ஆக்சைடு டிரெளடன் மாறிலியின் மதிப்பு 20.7 ஆகும். கொதிநிலையில் ஆவியாதலின் உள்ளுறை வெப்பமானது 3.85 கிலோகலோரி/மோல் ஆகும்.\n\nFNO மூலக்கூறானது C அனைத்து N-F பிணைப்புகளும் சமானத்தன்மையைுடன் சீர்மையைக் கொண்டுள்ளது. N-O பிணைப்புகள் இயல்பாக N-F பிணைப்புகளை ஒத்ததாக இருப்பதால் இதன் வடிவம் கிட்டத்தட்ட நான்முகி வடிவத்தைக் கொண்டுள்ளது. அணுக்கருக் காந்த ஒத்ததிர்வு நிறமாலையின்படி F இன் −363 இவொப என்ற இடத்தில் மும்மைக் கோடுகள் காணப்படுகின்றன. J இன் மதிப்பானது 136 எர்ட்சு ஆக இருக்கிறது \nஅகச்சிவப்புக்கதிர் நிறமாலையின்படி 1687 செமீ இடத்தில் ஒரு நீட்சி காணப்படுகிறது. N-F பிணைப்பானது 743 செமீஎன்ற அளவில் ஒரு நீட்சியையும், சீர்மையற்ற N-F பிணைப்பின் நீட்சியானது 887 செமீ ஆகவும் ∠ONF பிணைப்பு வளைவானது 528 செமீ ஆகவும், இதர பிணைப்புகளின் நீட்சிகள் 558, 528, 801, 929, 1055, 1410, 1622, 1772, 2435 மற்றும் 3345 செமீஆகவும் காணப்படுகிறது.. இச்சேர்மத்தின் இருமுனை திருப்புத்திறனானது 0.0390 டிபை ஆக உள்ளது. \n\nஇச்சேர்மத்தில் N-O பிணைப்பு 75% இரட்டைப் பிணைப்பு தன்மையைக் கொண்டுள்ளது. இச்சேர்மம் ஒரு நேர்மின்சுமையையும், அதிக காரத்தன்மையும் கொண்ட அமீன் ஆக்சைடுகளில் காணப்படும் அமீன்களிலிருந்து முற்றிலும் வேறுபட்டுள்ளது.\n\nN-O பிணைப்பு நீளமானது 1.158 Å ஆகும்; N–F பிணைப்பு நீளமானது 1.431 Å ஆகும்; ∠FNF பிணைப்புக் கோணங்கள் 101° ஆகும்; மூன்று பிணைப்புக் கோணங்களும் ∠ONF = 117 ஆகும். \n\nமுப்புளோரமீன் ஆக்சைடானது நச்சுத்தன்மை வாய்ந்தது. இது 200 முதல் 500 வரை உள்ள இவொப செறிவளவுகளில் எலிகளைக் கொல்லும் தன்மை கொண்டதாகும்.\n\nSection::::வினைகள்.\nஇச்சேர்மத்தைக் கொண்டு மற்ற சேர்மங்கள் புளோரினேற்றம் செய்யப்படும் போது நைட்ரோசைல் புளோரைடு (NOF) உருவாகிறது \nமுப்புளோரமீன் ஆக்சைடானது நீர், கண்ணாடி மற்றும் நிக்கல் ஆகியவற்றுடன் வினைபுரிவதில்லை. இதன் காரணமாக இச்சேர்மத்தைக் கையாள்வது எளிதாகிறது.\nபென்டாபுளோரைடுகளுடன் உருவாகும் \"சேர்க்கைப்பொருட்கள்\", உண்மையில் FNO அயனியைக் கொண்டுள்ள எக்சாபுளோரைடு உப்புகளாகும்.\n\nமுப்புளோரமீன் ஆக்சைடானது பாதரசத்துடன் மெதுவாக வினைபுரிந்து, பாதரச புளோரைடுகள் மற்றும் நைட்ரசன் ஆக்சைடுகளைத் தருகிறது. முப்புளோரமீன் ஆக்சைடானது 300° செல்சியசு வரை வெப்பப்படுத்தும் போது நிலையாக இருக்கிறது. ஆனால், மெதுவாக புளேராரின், NOF, NOF, NO மற்றும் NO ஆக சிதைவடைகிறது. சிதைவின் போதும் ஆக்சிசனானது நைட்ரசனோடு இணைந்தே காணப்படுகிறது.\n"}
{"id": "435120", "url": "https://ta.wikipedia.org/wiki?curid=435120", "title": "புளோரன்ஸ் பி. சீபர்ட்", "text": "புளோரன்ஸ் பி. சீபர்ட்\n\nபுளோரன்ஸ் பார்பரா சீபர்ட் (Florence Barbara Seibert, அக்டோபர் 6, 1897 - ஆகஸ்ட் 23, 1991) ஒரு அமெரிக்க உயிர் வேதியியலாளர் ஆவார். ஆன்டிஜென்களில் புரதம் போலவே தூய்மைப்படுத்தப்பட்ட புரத வகைக் கெழுவை அடையாளம் காணுதல் மற்றும் தனிமைப்படுத்தவும் நம்பகமான காசநோய்ப் பரிசோதனையின் வளர்ச்சியைப் பயன்படுதியதுமான ஆய்வுகளால் இவர் அறியப்படுகிறார். புளோரிடாவின் தேசியப் பெண்கள் அவையிலும், மற்றும் அமெரிக்க தேசிய மகளிர் அவையிலும் இடம் பெற்றுள்ளவர் ஆவார்.\n\nSection::::இளமையும் கல்வியும்.\nசீபர்ட், அக்டோபர் 6, 1897 அன்று, பென்சில்வேனியாவில் , ஜார்ஜ் பீட்டர் சீபீர்ட் மற்றும் பார்பரா (மெமர்மெட்) சீபர்ட் ஆகியோருக்கு மகளாகப் பிறந்தார். மூன்று வயதில், புளோரன்ஸ் இளம்பிள்ளை வாத நோயால் பாதிக்கப்பட்டார். அதனால் அவர் கால்களில் ப்ரேஸ் அணிந்திருந்தார் அவரது வாழ்நாள் முழுவதிலும் நொண்டியபடியே நடக்க வேண்டியிருந்தது. சீபர்ட் தனது இளம் வயதில் புகழ்பெற்ற, பல விஞ்ஞானிகளின் வரலாறுகளைப் படித்திருந்தார். இது அவரது அறிவியல் ஆர்வத்தை ஊக்கப்படுத்துவதாக இருந்தது.\n\nசீபெர்ட், பால்டிமோரில் உள்ள கௌச்சர் கல்லூரியில் தனது இளங்கலை பட்டம் பெற்றார். 1918-ல் கலை மற்றும் அறிவியல் கல்விகளில் உயர் இடம்பெற்றிருந்த மதிப்பு மிகு கல்வியான பை பேட்டா கப்பா என்ற கல்வியை முடித்தார். சீபர்ட்டும் அவரது வேதியியல் ஆசிரியர்களில் ஒருவரான ஜெஸி ஈ. மைனர் என்பவரும், நியூ ஜெர்ஸியிலுள்ள கார்பீல்ட் என்ற இடத்தில் உள்ள ஹேமர்ஸ்லி பேப்பர் மில் என்ற வேதியியல் ஆய்வுக்கூடத்தில் போர்-நேர வேலை செய்தனர்.\n\n1923 இல் உயிர் வேதியியல் துறையில், சீபர்ட் தனது முனைவர் பட்டத்தை யேல் பல்கலைக்கழகத்தில் பெற்றார். யேலில் அவர் லபயெட் மெண்டல் என்பவரின் கீழ் பால் புரதங்களின் நரம்பு ஊசி பற்றிய ஆய்வு மேற்கொண்டார். இந்த புரதங்களை பாக்டீரியா மாசுபட்டிருப்பதிலிருந்து தடுக்க ஒரு முறையை அவர் உருவாக்கியிருந்தார். 1921 - 1922 களில் யேல் பல்கலைக்கழகத்தில் வான் மீட்டர் உதவித் தொகையும்,1922 - 1923 ஆம் ஆண்டுகளில் ஒரு அமெரிக்கன் உடற்கூற்றியல் சங்கத்தின் போர்டர் உதவித்தொகையும் பெற்றார். \n"}
{"id": "435130", "url": "https://ta.wikipedia.org/wiki?curid=435130", "title": "வைதேகி கல்யாணம்", "text": "வைதேகி கல்யாணம்\n\nவைதேகி கல்யாணம் (Vaitheki kalyanam) 1991 ஆம் ஆண்டு சரத்குமார் மற்றும் ரேகா நடிப்பில், மணிவாசகம் இயக்கத்தில், தேவா இசையில் வெளியான தமிழ்த் திரைப்படம் ஆகும்.\n\nSection::::கதைச்சுருக்கம்.\nராஜமாணிக்கம் (சரத்குமார்) கிராமத்தின் தலைவர். அவர் அந்தக் கிராம மக்களின் மரியாதைக்குரியவராக இருக்கிறார். அவருக்கு கௌரி மற்றும் வைதேகி என்ற இரு மகள்கள். கௌரியின் கணவன் மது அருந்துபவனாகவும் தன் மனைவியை அடித்துத் துன்புறுத்துபவனாகவும் இருக்கிறான். எனவே இளைய மகள் வைதேகிக்கு நல்ல மாப்பிள்ளையாகப் பார்த்துத் திருமணம் செய்துவைக்க எண்ணுகிறார் ராஜமாணிக்கம். வைதேகி கல்லூரியில் படிக்கிறாள். கல்யாணமும் (ராமர்ஜூன்) வைதேகியும் காதலர்கள். ராஜமாணிக்கத்திடம் வேலை செய்யும் சின்னசாமியின் (டெல்லி கணேஷ்) மகன்தான் கல்யாணம் . அந்தக் கிராமத்திற்கு புதிதாக வரும் மருத்துவர் கிருஷ்ணமூர்த்திக்கு (இளவரசன்) மருத்துவமனை அமைத்துக்கொள்ள இடம் தருகிறார் ராஜமாணிக்கம். வைதேகியோடு ஊரைவிட்டுச் சென்று திருமணம் செய்ய நினைக்கிறான் கல்யாணம். கணவனை இழந்து தன் மகனுடன் வசிக்கும் பள்ளி ஆசிரியை வசந்தி (ரேகா) கல்யாணத்திடம் வைதேகியை ராஜமாணிக்கத்தின் சம்மதத்தோடு திருமணம் செய்துகொள்ளுமாறு அறிவுரை கூறுகிறாள்.\n\nகடந்த காலக் கதை: ராஜமாணிக்கம் ஒரு நிறுவனத்தில் மேலாளாராக பணிபுரிகிறார். திருமணமான ராஜமாணிக்கத்தை வசந்தி நேசிக்கிறாள். அவள் காதலை ஏற்கமறுக்கும் ராஜமாணிக்கத்திடம் அவரையே திருமணம் செய்துகாட்டுவதாக சவால் விடுகிறாள். ஒருநாள் விபத்தில் சிக்கும் வசந்தியை மருத்துவமனையில் சேர்த்துக் காப்பாற்றுகிறார் ராஜமாணிக்கம். அவரின் நல்லகுணத்தைப் புரிந்துகொள்கிறாள் வசந்தி. வைதேகிக்கு அவளே ஆசிரியையாக இருந்து கற்பிக்கிறாள்.\nராஜமாணிக்கம் தன் மகள் வைதேகிக்கும் மருத்துவர் கிருஷ்ணமூர்த்திக்கும் திருமணம் செய்ய முடிவெடுக்கிறார். கிருஷ்ணமூர்த்தி பெண்களிடம் தவறாக நடக்கக்கூடியவன். வைதேகி யாரைத் திருமணம் செய்தாள்? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர் காளிதாசன்.\n"}
{"id": "435131", "url": "https://ta.wikipedia.org/wiki?curid=435131", "title": "தோரதி ஹேன்சின் ஆன்டர்சன்", "text": "தோரதி ஹேன்சின் ஆன்டர்சன்\n\nதோரதி ஹேன்சின் ஆன்டர்சன் (Dorothy Hansine Andersen, மே 15, 1901 - மார்ச் 3, 1963) ஓர் அமெரிக்க நோயியல் வல்லுநர் மற்றும் குழந்தை மருத்துவர் ஆவார். நீர்மத் திசுவழற்சி நோயை அடையாளம் கண்டறிந்து அதனைப் பற்றி விவரித்த முதல் அமெரிக்க மருத்துவர் ஆவார். 2001 ஆம் ஆண்டில் அவர் தேசிய மகளிர் மன்றத்தில் உறுப்பினராகச் சேர்க்கப் பெற்றார் .\n\nSection::::இளமை.\nதோரதி ஹேன்சின் ஆன்டர்சன் மே 15, 1901 இல் வட கரோலினாவின் ஆஷெவில்லெவில் பிறாந்தார். 1914 ஆம் ஆண்டில் அவரது தந்தை ஹான்ஸ் பீட்டர் ஆண்டர்சன் மரணம் அடைந்தார். அவர் நலக்குறைவான தாயைப் பராமரிக்கும் முழு பொறுப்பையும் பெற்றார். 1920 ஆம் ஆண்டில் ஆண்டெர்சனின் தாயாரும் இறந்தார். பின்னர் அவர்கள் வெர்மான்ட்டில் செயிண்ட் ஜான்ஸ்பரி நகருக்கு இடம்பெயர்ந்தனர். 1922 ஆம் ஆண்டில் ஆண்டர்சன் மௌண்ட் ஹோலியோக் கல்லூரியில் இருந்து விலங்கியல் மற்றும் வேதியியல் கலைகளில் பட்டம் பெற்றார். பின்னர், அவர் மருத்துவத்திற்கான ஜான் ஹாப்கின்ஸ் கல்லூரியில் சேர்ந்தார். அங்கு அவர் புளோரன்ஸ் ஆர். சபினின் கீழ் ஆய்வு செய்யத் தொடங்கினார். ஆண்டர்சனின் முதல் இரண்டு ஆய்வுத் தாள்கள் பெண் பன்றிகளின் இனப்பெருக்க உறுப்புகளில் நிணநீர் மற்றும் இரத்த நாளங்ள் பற்றியதாக இருந்தன. இந்த இரண்டு ஆவணங்களும் ”முளையவியல் பங்களிப்புகள்” என்ற ஆய்விதழில் வெளியிடப்பட்டன.\n\nஜான்ஸ் ஹாப்கின்ஸிலிருந்து பட்டம் பெற்ற பின்னர் ஆண்டெர்சன் இரோசெச்டர் பல்கலைக்கழகமருத்துவக் கல்லூரியில் உடற்கூறியல் துறையில் உதவி ஆசிரியராகப் பணியாற்றினார். ஒரு வருடம் கழித்து அவர் நியூயார்க்கில் உள்ள ரோச்செஸ்டர் நகரில் உள்ள ஸ்டிராங்க் நினைவு மருத்துவமனையில் அறுவை சிகிச்சைக்காக ஒரு பயிற்சி பெற்றார்.\n\nஆஸ்பெர்சன் மருத்துவமனையில் அவரது வேலைவாய்ப்புப் பயிற்சியில் ஓராண்டினை முடித்தபின் அம்மருத்துவமனையானது, ஒரு பெண்ணாக இருந்த காரணத்தால் இவருக்கு உறைவிட அறுவை சிகிச்சையாளராகப் பணியாற்றும் வாய்ப்பினை மறுத்தது. இது 1929 இல் ஆண்டர்சன் தனது ஆய்வினைத் தொடரக் காரணமாக இருந்தது. அதே ஆண்டில் கொலம்பியா பல்கலைக்கழக மருத்துவம் மற்றும் அறுவை சிகிச்சைத் துறையில் நோயியல் உதவியாளராக பணியாற்றத் தொடங்கினார். கொலம்பியா மருத்துவக்கல்லூரியில் பயிற்றுவிப்பாளராகப் பணியாற்ற அழைக்கப்பட்டார். கொலம்பியா பல்கலைக் கழகத்தில் மருத்துவ அறிவியலில், உட்சுரப்பியல் பற்றிய ஆய்வுகளில் முனைவர் பட்டம் பெற்றார்.\n\nகுறிப்பாக, தொடக்கத்தில் எலிகளின் பாலியல் முதிர்ச்சி மற்றும் விகிதத்தில் நாளமில்லா சுரப்பிகளின் தாக்கங்களைப் பற்றிய ஆய்வுகளைச் செய்தார். 1935 ஆம் ஆண்டில் கொலம்பியா பல்கலைக்கழகத்தில் முனைவர் பட்டம் பெற்றார். கொலம்பியா பிரஸ்பைடிரியன் மருத்துவ மையத்தில் பேபிஸ் மருத்துவமனையில் மரணத்தினைக் கண்டறியும் நிபுணராகப் பணியாற்றினார். ஆண்டர்சன் தனது மருத்துவப் பணியை இறுதிவரை இங்கு தொடர்ந்தார். 1945 ஆம் ஆண்டில், ஆண்டர்ஸ்ஸன் பேபிஸ் மருத்துவமனையில் துணை குழந்தைகள் மருத்துவர் என்ற சிறப்புப் பட்டத்தைப் பெற்றார். உடற்கூறியலில் இவரின் நிபுணத்துவம் காரணமாக, இரண்டாம் உலகப் போரின் போது ஆயுதப் படை நோயியல் நிறுவனத்திற்கு ஆலோசகராக அழைக்கப்பட்டார். 1952 ஆம் ஆண்டில், பேபிஸ் மருத்துவமனையின் நோயியல் நிபுணர் ஆனார். அந்த ஆண்டின் பிற்பகுதியில், டோரதி ஹேன்சின் ஆண்டெர்சன் எலிசபெத் பிளாக்வெல் விருதினைப் பெற்றார்.\n"}
{"id": "435164", "url": "https://ta.wikipedia.org/wiki?curid=435164", "title": "சுஜாதா சிவக்குமார்", "text": "சுஜாதா சிவக்குமார்\n\nசுஜாதா பாலகிருஷ்ணன் என்பவர் தமிழக நடிகை ஆவார். இவர் தமிழ் திரைப்படங்களில் துணை நடிகையாக நடிக்கிறார். அமீர் இயக்கத்தில் 2007 ஆம் ஆண்டு வெளிவந்த \"பருத்திவீரன்\" திரைப்படத்தில் நடித்து புகழ் பெற்றார்.‌ அதன்பின் கதாநாயகன், நாயகியின் அம்மா வேடங்களில் நடித்துள்ளார்.\n\nகமல்ஹாசன் நடிப்பில் வெளிவந்த \"விருமாண்டி\" (2004) திரைப்படத்தில் துணை கதாபாத்திரத்தில் நடித்தார். எனினும் அவர் கவனிக்கப்படவில்லை. அமீர் இயக்கத்தில் 2007 ஆம் ஆண்டு வெளிவந்த \"பருத்திவீரன்\" திரைப்படத்தில் நடித்து புகழ் பெற்றார்.‌ இவரை பருத்திவீரன் சுஜாதா ஏன் அழைத்தனர்.\n\nசிறந்த துணை நடிகைக்கான பிலிம்பேர் விருது – தமிழ், விஜய் விருதுகள் (சிறந்த துணை நடிகை) போன்றவற்றை பெற்றுள்ளார். பாண்டிராஜ் இயக்கத்தில் \"பசங்க (திரைப்படம்)\" (2009) மற்றும் \"கேடி பில்லா கில்லாடி ரங்கா\" (2013) போன்றவை கவனிக்கதக்கதாக இருந்தன.\n\nவிஜய் மில்டன் இயக்கத்தில் \"கோலி சோடா\" (2014) என்ற திரைப்படத்தில் கோயம்பேடு சந்தையில் உணவகம் நடத்துபவராக நடித்தார். அத்திரைப்படத்தில் நாயகர்களுக்கு இணையான கதாப்பாத்திரமாக நடித்துள்ளார்.\n"}
{"id": "435171", "url": "https://ta.wikipedia.org/wiki?curid=435171", "title": "சோயா அக்தர்", "text": "சோயா அக்தர்\n\nசோயா அக்தர் (Zoya Akhtar) (பிறப்பு அக்டோபர் 14, 1972) இந்திய திரைப்பட இயக்குநர் மற்றும் திரைக்கதை எழுத்தாளராவார். இவர் நியூயார்க் பல்கலைக்கழகத்தின் (NYU) திரைப்படத்துறையில் 'டிப்ளமோ' பட்டம் பெற்ற பின்னர், மீரா நாயர், டோனி கெர்பர் மற்றும் தேவ் பெனகல் போன்றோரிடம் துணை இயக்குநராகப் பணிபுரிந்தார்.\n\nஇவர் \"லக் பை சான்ஸ்\" (2009), ஜிந்தகி நா மிலேகி டொபாரா\" (2011), மற்றும் \"ஷீலா கி ஜவானி\"(2013) போன்ற படங்களை இயக்கியுள்ளார். \"டலாஷ்\" (2012) திரைப்படத்திற்கு ரீமா கங்டிலுடன் இணைந்து திரைக்கதை எழுதியுள்ளார். பின்னர், \"தில் தடக்னெ டொ\" (2015) என்கிற பஞ்சாபி குடும்ப பின்னணியைக் கொண்ட திரைப்படத்தை இயக்கினார். \nSection::::சொந்த வாழ்க்கை.\nசோயா அக்தர், கவிஞர், பாடலாசிரியர் மற்றும் திரைக்கதை எழுத்தாளரான ஜாவேத் அக்தர் மற்றும் திரைக்கதை எழுத்தாளரான ஹனி இரானிக்கும் மகளாகப் பிறந்தார். சோயாவின் மாற்றாந்தாய் சபனா ஆசுமி. இவருடைய இளைய சகோதரர் பர்கான் அக்தார் நடிகர் மற்றும் இயக்குநராக உள்ளார். இவர் மும்பையிலுள்ள மேனேக்ஜி கூப்பர் நிறுவனத்தில் கலந்துகொண்டார். செயிண்ட் சேவியர் கல்லூரியில் பயின்று பி. ஏ. பட்டம் பெற்றார். பின்னர், படத் தயாரிப்பு பற்றிய துறையில் படிப்பதற்காக, 'நியூயார்க் பல்கலைக்கழக திரைப்பட பள்ளியில்' சேர்ந்தார்.\n\nஇவர் உருதுக் கவிஞர் முஜ்தார் கைராபடியின் கொள்ளுப்பேத்தி மற்றும் ஜான் நிசார் அக்தரின் பேத்தியாவார்.\n\nஎவருமே கடவுளை முழுமையாகப் புரிந்து கொள்ள முடியாது என்று நம்பும் தந்தை மற்றும் சகோதரனுடன் வளர்ந்ததால், இவருக்கு எந்த மதத்தின் மீதும் நம்பிக்கை இல்லை.\n\nSection::::தொழில் வாழ்க்கை.\nபென்டகிராம் நிறுவனத்திற்கு \"ப்ரைஸ் ஆஃப் புல்லட்ஸ்\" என்கிற பெயரில் வெளிவந்த இசை காணொளிக்கு உதவி இயக்குநராகத் தனது தொழில் வாழ்க்கையை ஆரம்பித்தார். பின்னர், \"தில் சாத்தா ஹை\", \"ஸ்பிலிட் வைட் ஓப்பன்\" மற்றும் பர்கான் அக்தாரின் \"லக்சயா\" போன்ற படங்களில் துணை இயக்குநராக பணிபுரிந்தார். ரீமா கங்டிலின் \"ஹனிமூன் டிராவல்ஸ் பிரைவேட் லிமிடெட்\"ற்கு நிர்வாகத் தயாரிப்பாளராக இருந்தார். மேலும் \"எக்சல் என்டெர்டெயிண்மென்ட்\" தயாரிப்பையும் ஏற்றார்.\nபர்கான் அக்தர் மற்றும் கொங்கனா சென் சர்மா நடித்துள்ள \"லக் பை சான்ஸ்\"(2009) படத்தின் மூலம் சோயா அக்தர் இயக்குநராக அறிமுகமானார். இது தொழில்வர்ககத்தை முறியடிக்கும் போராளி நடிகனைப் பற்றிய கதையாகும். இப் படம் அதிக வசூலைப் பெறவில்லை என்றாலும் கூட விமரிசகர்களால் அதிகம் விமர்சிக்கப்பட்டது.\n\n2011 இல், \"ஜிந்தகி நா மிலேகி டொபாரா\" படத்தை இயக்கினார். இதில், கிருத்திக் ரோஷன், அபய் தியோல், பர்கான் அக்தார், கத்ரீனா கைஃப் மற்றும் கல்கி கோய்ச்லின் நடித்துள்ளனர். இத் திரைப்படம் வசூலில் சாதனை புரிந்து நல்ல வரவேற்பை பெற்றதுடன் சிறந்த இயக்குநருக்கான பிலிம்பேர் விருதினைப் பெற்றுத் தந்தது.\n\n2013 ல் அக்தர், பம்பாய் டாக்கீஸ் திரைப்படத்திற்காக அனுராக் காஷ்யப், திபக்கர் பானர்ஜி மற்றும் கரண் ஜோஹர் உடன் இணைந்தார். இது 100 வருட இந்திய திரைப்படங்களின் கொண்டாட்டமாகும்.\n\nபின்னர் இவர் 2015இல் \"தில் தடக்னெ டொ\" படத்தை இயக்கினார். இதில் அனில் கபூர்,ஷெபாலி ஷா, பிரியங்கா சோப்ரா, ரன்வீர் சிங், அனுஷ்கா சர்மா மற்றும் பர்கான் அக்தார் நடித்துள்ளனர்.\n\n'தில் தடக்னெ டொ' படத்திற்குப் பின்னர், ரன்வீர் சிங் மற்றும் அலீயா பட். நடித்துள்ள \"குல்லி பாய்\" திரைப்படத்தை இயக்கினார்.,\n\nSection::::பிற தோற்றங்கள்.\nஇவர் பிப்ரவரி 14, 2007இல் நடைபெற்ற \"கோன் பனேகா குரோர்பதி\" தொலைக்காட்சி நிகழ்ச்சியில் தனது சகோதரர் பர்கான் அக்தாருடன் கலந்துகொண்டார். மேலும், 'காம சூத்ரா' திரைப்படத்தில் மிகக் குறுகிய கதாபாத்திரத்தில் நடித்துள்ளார்.\n"}
{"id": "435175", "url": "https://ta.wikipedia.org/wiki?curid=435175", "title": "சங்கீதா வீரரத்ன", "text": "சங்கீதா வீரரத்ன\n\nதியன் ஹேமமாலி சங்கீதா வீரரத்ன (Sangeetha weeraratne) பிறப்பு 13 திசம்பர் 1973) இலங்கையைச் சேர்ந்த திரைப்பட நடிகை ஆவார். இவர் தனது பதினாறாவது வயதில் பிரபல இயக்குனர் ரோய டி சில்வா இயக்கத்தில் கமல் அதராராய்சி உடன்  இணைந்து \"இட்ஸ் அ மெட்டர் ஒப் டைம்\" திரைப்படத்தில் அறிமுகமானார். இத் திரைப்படம் 1990 இல் வெளியானது. எச். டி. பிரேம ரத்ன இயக்கத்தில் வெளியான சப்த கன்யா திரைப்படத்தில் நடித்தமையால் பிரபலமானார். இத்திரைப்படத்தில் நடித்தமைக்காக சிறந்த புதுமுக நடிகைக்கான விருதைப் பெற்றுக் கொண்டார். 50 இற்கும் மேற்பட்ட திரைப்படங்களில் நடித்துள்ளார். இலங்கை திரைத்துறையில் வெற்றி நட்சத்திரமாக திகழ்கின்றார்.\n\nSection::::தனிப்பட்ட வாழ்க்கை.\nஇலங்கை திரைத்துறையில் வெற்றி நட்சத்திரமாக திகழ்கின்றார். சங்கீதா வீரரத்ன  ஒளிப்பதிவாளர் திமோதி வீரரத்ன, டெய்சி வீரரத்ன ஆகியோரின் இரண்டாவது புதல்வியாவார். சங்கீதா தனது ஆரம்ப கல்வியை பாணதுறையில் சென்ட் ஜோன்ஸ் கல்லூரியில் கற்றார். கொழும்பு மெதோடிஸ்ட் கல்லூரியில் மேல் நிலை கல்வியை கற்றார்.\n\nஇவரது மூத்த சகோதரி நயனதாரா வீரரத்ன ஆத்திரேலியாவில் வசிக்கின்றார். சங்கீதா தொழிலதிபர் ரொசாந்த காரியப்பெரும என்பவரை 2002 இல் திருமணம் முடித்தார்.\n\nSection::::பணி.\nசங்கீதா வெள்ளித்திரையில் நன்கு அறியப்பட்ட இயக்குனரான ரோய் டி சில்வாவின் இட்ஸ் அ மெட்டர் ஓப் டைம்ஸ் திரைப்படத்தில் அறிமுகமானார். அக்கால புகழ்பெற்ற நட்சத்திரங்களான மாலினி பொன்சேகா, விஜய குமாரதுங்க, காமினி பொன்சேகா ஆகியோருடன் இணைந்து பணியாற்றியுள்ளார்.\n\nசங்கீதா பதின்ம வயதினராக இருந்தபோது திரைப்பட துறைக்குள் நுழைந்தார். ரோய் டி சில்வா இவரது திறமையை பாராட்டி ஊக்குவித்தார்.\n\n2001 ஆம் ஆண்டு அஸ்வசும என்ற திரைப்படத்திற்காக சரசவிய சிறந்த நடிகை விருதைப் பெற்றார். சரசவிய மிக பிரபல நடிகையாக 2001-2003 மூன்றாண்டுகள் வாகையாளராக இருந்துள்ளார்.\n\nபல்வேறு பாத்திரங்களை ஏற்று நடித்துள்ளார். சில நகைச்சுவை வெற்றிப்படங்களிலும் நடித்துள்ளார்.\n\n2006 ஆம் ஆண்டு வசந்தி ஒபயசேகர இயக்கிய செவ்வந்தி திரைப்படத்தைத் தயாரித்தார்.\n\nSection::::விருதுகள்.\nபல பிரிவுகளில் பல முறை பல மாநில விருதுகளை பெற்றுள்ளார்.\n\n"}
{"id": "435182", "url": "https://ta.wikipedia.org/wiki?curid=435182", "title": "கடல் ஓங்கில்", "text": "கடல் ஓங்கில்\n\nகடல் ஓங்கில் (\"Delphinidae\") என்பது கடலில் வாழும் ஓங்கில் குடும்பம் ஆகும். இதில் மொத்தம் 20 வாழும் இனங்கள் உள்ளன. இவை சராசரியாக 1.7 மீட்டர் நீளமும் 50 கிலோ எடையும் கொண்டவை. இக்குடும்பத்தைச் சேர்ந்த கொலைகாரத் திமிங்கிலம் என்ற இனம் இதுவரை அறியபட்ட ஓங்கில்களிலேயே மிகப் பெரியது ஆகும். \n\nகடல் ஓங்கில்கள் பொதுவாக மீன் மற்றும் கணவாய் போன்ற உயிரினங்களை உண்டு வாழ்கின்றன. எனினும் கொலைகாரத் திமிங்கிலம் போன்ற மிகப்பெரிய கடல் ஓங்கில்களானது கடல் நாய் போன்ற கடற்பாலூட்டிகளையும் உண்டு வாழ்கின்றன. பெரும்பாலும் பெண் ஓங்கில்களை விட ஆண் ஓங்கில்களே உருவில் பெரியதாக இருக்கும். எனவே அவை பால் ஈருருமை பண்பை வெளிப்படுத்துகின்றன.\n"}
{"id": "435184", "url": "https://ta.wikipedia.org/wiki?curid=435184", "title": "லதிகா குமாரி", "text": "லதிகா குமாரி\n\nலதிகா குமாரி (\"Latika Kumari\")(பிறப்பு: 5 ஜனவரி 1992) ஓர் இந்திய கிரிக்கெட் வீராங்கனை ஆவார். ஒரு வலது கை பெண் துடுப்பாட்டக்காரர் மற்றும் அவரது பந்துவீச்சு பாணி வலது-கை நடுத்தரம். டெல்லி மகளிர், இந்தியா பி மகளிர், இந்தியா ப்ளூ மகளிர், இந்தியா மகளிர் போன்ற பெரிய அணிகளில் பங்கேற்றுள்ள ஒருவராவார். குமாரி ஜூன் 20, 2009 அன்று டவுன்டனில்நடைபெற்ற டி20ல், இங்கிலாந்து மகளிருக்கு எதிரான இந்திய மகளிர் அணியில் அறிமுகமானார். அவரது கடைசி டி20 ஜூலை 15, 2015 அன்று பெங்களூரில் நியூசிலாந்து மகளிருக்கு எதிரான இந்திய மகளிர் அணி.\n\n2009 ஆம் ஆண்டில், குமாரி பதினைந்து பேர் கொண்ட (இரண்டு புதிய ஆட்டக்கார்ர்கள்- பாபிதா மான்லிக் மற்றும் சுழற்பந்து வீச்சாளர் டயானா டேவிட்) அணியில் சேர்க்கப்பட்டார்.\n"}
{"id": "435197", "url": "https://ta.wikipedia.org/wiki?curid=435197", "title": "சாலிவாரம்", "text": "சாலிவாரம்\n\nசாலிவாரம் ( \"Salivaram\" ) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது சாலிவரம் ஊராட்சிக்கு உட்பட்டது.\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 57 கிலோமீட்டர் தொலைவிலும், தளியில் இருந்து 19 கிலோமீட்டர் தொலைவிலும், மாநிலத் தலைநகரான சென்னையில் இருந்து 324 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 817 வீடுகள் உள்ளன. கிராமத்தின் மொத்த மக்கள் தொகையானது 3292 ஆகும். இதில் ஆண்கள் எண்ணிக்கை 1620, பெண்களின் எண்ணிக்கை 1672 என உள்ளது. மக்களின் கல்வியறிவு விகிதமானது 52.0% என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "435200", "url": "https://ta.wikipedia.org/wiki?curid=435200", "title": "தமிழ்நாடு கட்டிட வாடகை முறைப்படுத்துதல் சட்டம், 2017", "text": "தமிழ்நாடு கட்டிட வாடகை முறைப்படுத்துதல் சட்டம், 2017\n\nதமிழ்நாடு சொத்து உரிமையாளர் மற்றும் வாடகைதாரர்களின் உரிமைகள் மற்றும் பொறுப்புகள் முறைப்படுத்துதல் சட்டம் 2017 (Tamil Nadu Regulation of Rights and Responsibilities of Landlord and Tenants Act, 2017) வாடகை ஒப்பந்த நிபந்தனைகள், விதிகளின்படி வாடகையை முறைப்படுத்துதல், சொத்து உரிமையாளர் மற்றும் வாடகைதாரர்களின் உரிமைகள் மற்றும் பொறுப்புகளை நேர் செய்தலே இந்த சட்டத்தின் முக்கிய நோக்கமாகும். இச்சட்டத்திற்கான விதிகள் 22 பிப்ரவரி 2019 வரையறை செய்யப்பட்டது. \nசொத்து உரிமையாளர்கள் மற்றும் வாடகைதாரர்கள் இடையிலான சிக்கல்களை தீர்க்கும் வகையில் 2018-இல் கொண்டுவரப்பட்ட சட்டம் மற்றும் 2019-இல் இயற்றப்பட்ட விதிகள், 22 பிப்ரவரி, 2019 முதல் தமிழகத்தில் நடைமுறைக்கு வந்துள்ளது. \nஇந்த சட்ட விதிகள் குறித்து அறிந்து கொள்வதற்கு தமிழ்நாடு அரசு புதிய இணையதளம் தொடங்கியுள்ளது. இப்புதுச் சட்டத்தின் வருகையால் முன்னிருந்த தமிழ்நாடு கட்டிடங்கள் மற்றும் வாடகை கட்டுப்பாடு சட்டம், 1960 நீக்கப்பட்டுவிட்டது.\n\nSection::::வரலாறு.\nஇந்திய நடுவண் அரசு அனைவருக்கும் வீட்டுவசதி திட்டத்தின் கீழ் புரிந்துணர்வு ஒப்பந்தம் செய்தபோது, 1960-ஆம் ஆண்டின் வாடகை கட்டுப்பாட்டு சட்டத்தை நீக்க பரிந்துரைத்தது. இதை ஏற்று, முந்தைய வாடகை கட்டுப்பாட்டு சட்டத்தை நீக்கும் வகையில், தமிழ்நாடு சொத்து உரிமையாளர்கள் மற்றும் வாடகைதாரர்களின் உரிமைகள் மற்றும் பொறுப்புகள் முறைப்படுத்துதல் சட்டத்தை, தமிழகச் சட்டப்பேரவையில் கொண்டுவரப்பட்டு, 2017-ல் ஒப்புதல் பெறப்பட்டது. தற்போது இந்த சட்டம் மற்றும் அதற்கான விதிகள், தமிழக அரசு அரசிதழில் அறிவிக்கை செய்யப்பட்டு, நடைமுறைக்கு வந்துள்ளது. இச்சட்டத்தை நடைமுறைப்படுத்தவும், பொதுமக்கள் எளிதாக பின்பற்றுவதற்காகவும் தமிழ்நாடு அரசு ஒரு இணையதளம் நிறுவியுள்ளது.\n\nSection::::வாடகை ஒப்பந்தங்களை இ - சேவை மையத்தில் பதிவு செய்தல்.\nசொத்து உரிமையாளர்கள், வாடகைதாரர்களின் வாடகை அல்லது குத்தகை ஒப்பந்த விண்ணப்பங்களை இ-சேவை மையம் மூலம் பதிவுசெய்ய வழி ஏற்படுத்தப் பட்டுள்ளது. விண்ணப்பங்கள் ஏற்கப்பட்ட நிலையில், வாடகை அதிகார அமைப்பின் மூலம் வாடகை ஒப்பந்த பதிவு எண் வழங்கப்படும். இதன்மூலம் சொத்து உரிமையாளர் மற்றும் வாடகைதாரர்கள் இடையே ஏற்படும் பிணக்குகளை களைய வழி ஏற்படுத்தப்பட்டுள்ளது.\n\nSection::::பிணக்குகளை தீர்க்கும் அமைப்புகள்.\nசொத்து உரிமையாளர்கள், வாடகைதாரர்களிடையே ஏற்படும் பிரச்சினைகளுக்கு தீர்வு காண, வருவாய் கோட்டாட்சியர் அளவில், வாடகை அதிகார அமைப்பு ஏற்படுத்தி அதனை செயல்படுத்த துணை ஆட்சியர் தகுதிக்கு குறையாத அலுவலர், அரசின் முன் அனுமதி பெற்று மாவட்ட ஆட்சியர்களால் நியமிக்கப்படுவார். இப்புதிய சட்டத்தின்படி, ஒருமித்த கருத்தின் மூலமே அனைத்து வாடகை ஒப்பந்தங்களையும் ஏற்படுத்த முடியும். குத்தகை விடுபவர் 3 மாத வாடகையை முன்பணமாக பெறமுடியும். புதிய சட்டத்தில் உரிமைதாரர் மற்றும் குத்தகைதாரர் இணைந்து வாடகை ஒப்பந்தத்தில் உள்ளபடி வளாகத்தை நல்ல நிலையில் வைத்துக் கொள்ள வரையறுக்கப்பட்டுள்ளது.\n\nSection::::கட்டிட வாடகை ஒப்பந்த விதிமுறைகள் & தீர்ப்பாயங்கள்.\nவாடகை, குத்தகைக்கான உடன் படிக்கைகளை மேற்கொள்ளுதல், அதில் இடம்பெற வேண்டிய விஷயங்கள், உள்வாடகைக்கு விடுவதில் உள்ள கட்டுப்பாடுகள், செலுத்தப்பட வேண்டிய வாடகை, அதை மாற்றி அமைப்பதற்கான விதிமுறைகள், வாடகைதாரருக்கு மூல உடன்படிக்கைக்கான பிரதி வழங்கப்படுதல், சொத்து மேலாளர் யார், அவர் குறித்த தகவல் அளித்தல், நில உரிமையாளர் முன்பணம்செலுத்தும் நடைமுறை உள்ளிட்டபல்வேறு நிகழ்வுகளுக்கான விதி முறைகள் வகுக்கப்பட்டுள்ளன.\nமேலும் வாடகை வழக்கு நீதிமன்றம் அமைத்தல், மேல்முறையீடு செய்தல், வாடகை தீர்ப்பாயம், தீர்ப்பாயத்துக்கு மேல்முறையீடு அமைத்தல், தீர்ப்பாயத்தால் வாடகை நிர்ணயிக்கப்படுதல் உள்ளிட்ட பல்வேறு விஷயங்கள் குறித்தும் விவரிக்கப்பட்டுள்ளது. மேலும், நீதிமன்றம், தீர்ப்பாயம் இவற்றுக்கான வழிமுறைகளும் வகுக்கப்பட்டுள்ளன.\n\n"}
{"id": "435202", "url": "https://ta.wikipedia.org/wiki?curid=435202", "title": "நள தமயந்தி (1959 திரைப்படம்)", "text": "நள தமயந்தி (1959 திரைப்படம்)\n\nநள தமயந்தி (Nala Damayanthi) 1959இல் வெளிவந்த தமிழ்த் திரைப்படமாகும். கெம்பராஜ் இப்படத்தை இயக்கி தயாரித்திருந்தார். இப்படத்தில் கெம்பராஜ் பானுமதி ராமகிருஷ்ணா ஆகிய இருவரும் முன்னணி பாத்திரத்தில் நடித்திருந்தனர்.. இந்தத் திரைப்படம் தெலுங்கு மொழியில் இதே பெயரில் 1957 இல் வெளியிடப்பட்டது.\n\nSection::::கதை.\nமகாபாரதத்தில் வரும் வன பருவத்தில் உள்ள ஒரு கதையை அடிப்படையாகக் கொண்டது. தமயந்தி விதர்ப்ப நாட்டு இளவரசியாவார். நளன் நிசாத தேசத்தின் அரசனாவார். இவர் சிறந்த சமையல் கலைஞருமாவார். அவர்கள் இருவரும் ஒருவருக்கொருவர் நேசித்து, திருமணம் செய்துகொண்டு இரு பிள்ளைகளை வளர்க்கிறார்கள். விரைவில் நளன் பகடைப் போட்டியில் தனது இராச்சியத்தை இழந்ததால் அவர்கள் கஷ்டங்களை அனுபவித்து வருகின்றனர். இதனால் அவர்கள் பிரிந்து செல்ல நேரிடுகிறது. தமயந்தி தனது இரண்டு குழந்தைகளுடன் தனது தந்தையை வந்தடைகிறாள். நளனை பாம்பு ஒன்று கடித்ததால் அவன் குள்ளமாகி விடுகிறான். தன் கணவனைக் கண்டுபிடிக்க ஒரு போலி சுயம்வரதிற்கு தமயந்தி ஏற்பாடு செய்கிறாள். நளன் தனது குள்ள உருவத்துடனே , அவ்விழாவில் கலந்து கொள்கிறான். தமயந்திக்கு அவனால் தயாரிக்கப்பட்ட உணவை வைத்து நளனை அடையாளம் காண்கிறாள். நளன் தனது முன்னாள் உருவத்தை அடைய அந்த இணை மீண்டும் ஒன்றுபடுகிறது.\n\n\n\nSection::::ஒலித்தொகுப்பு.\nஇப்படத்தின் இசை பி. கோபாலம், பாடல்களை பாபநாசம் சிவன், பாபநாசம் சிவன், குயிலன், புரட்சிதாசன், எம். சுந்தரன் போன்றோர் எழுதியிருந்தனர். பானுமதி ராமகிருஷ்ணா. பின்னணிப் பாடகர் டி. வி. ரத்தினம், ஏ. பி. கோமளா, கே. ராணி, எஸ். ஜானகி, பி. பி. ஸ்ரீனிவாஸ், பி.கோமளம் மற்றும் சீர்காழி கோவிந்தராஜன் ஆகியோர் பாடல்களை பாடியிருந்தனர்.\n"}
{"id": "435207", "url": "https://ta.wikipedia.org/wiki?curid=435207", "title": "நிகோலா பிரவுன்", "text": "நிகோலா பிரவுன்\n\nநிக்கோலா ஜேன் பிரவுன் (\"Nicola Jane Browne\", மடமாடாவில், பிறப்பு: செப்டம்பர் 14 1983); நியூசிலாந்தைச் சேர்ந்த துடுப்பாட்ட வீராங்கனை ஆவார்.\n\nநியூசிலாந்தில் ஒருநாள் சர்வதேசப் போட்டிகளில் பங்கேற்றுள்ளார். 2005 மற்றும் 2009 ஆம் ஆண்டு பெண்கள் உலகக் கோப்பை போட்டிகளில் பங்கேற்றார் மற்றும் 2010 ஐசிசி மகளிர் உலக டி 20 போட்டித் தொடரின் ஒரு வீராங்கனையாக இருந்தார். சாரா சுகிகாவாவுடன் நிக்கோலா பிரவுன் மகளிர் ஒருநாள் சர்வதேச போட்டிகள் வரலாற்றில் அதிகபட்சம் 7 வது விக்கெட் கூட்டணியை அமைத்தார் (104 *) மகளிர் உலகக் கோப்பையின் வரலாற்றில் (139 *) அதிகமான சாதனையை சாரா மெக்லாசானுடன் 6 வது விக்கெட் கூட்டணியில் நிகழ்த்தினார். 2015 ஆம் ஆண்டு ஜனவரியில், நிகோலா அனைத்து வகையான கிரிக்கெட்டிலிருந்தும் தனது ஓய்வை அறிவித்தார்.\n\n"}
{"id": "435220", "url": "https://ta.wikipedia.org/wiki?curid=435220", "title": "கோட்டு விளக்கப்படம்", "text": "கோட்டு விளக்கப்படம்\n\nகோட்டு விளக்கப்படம் அல்லது \"கோட்டு வரைபடம்\" (\"line chart\" ,\"line graph\") என்பது விளக்கப்படங்களுள் ஒரு வகையாகும். இவ்விளக்கப்படம் தகவல்களை, \"அடையாளம் காட்டிகள்\" எனப்படும் தரவு புள்ளிகளின் தொடரை நேர் கோட்டுத்துண்டுகளால் இணைத்து காட்சிப்படுத்துகிறது. பலதுறைகளில் பரவலாகப் பயன்படுத்தப்படும் அடிப்படை வகை விளக்கப்படமாக இது உள்ளது. தரவு புள்ளிகள் வரிசைப்படுத்தப்பட்டும் (புள்ளிகளின் x-அச்சு மதிப்புகளைக் கொண்டு), கோட்டுத்துண்டுகளால் இணைக்கப்பட்டும் இருப்பதைத் தவிர கோட்டு விளக்கப்படமானது சிதறல் படத்தை ஒத்திருக்கும். பெரும்பாலும் கோட்டு விளக்கப்படங்கள், கால இடைவெளிகளில் தரவின் போக்கைக் காட்சிப்படுத்துவதற்குப் பயன்படுத்தப்படுகின்றன. இத்தகைய கோட்டுப்படங்கள் ஓட்ட விளக்கப்படங்களென அழைக்கப்படுகின்றன.\n\nSection::::வரலாறு.\nகணிதவியலாளர்கள் பிரான்சிஸ் காக்சுபீ, நிக்கோலசு சாமுவேல் குருக்குயிசு, யோகான் என்றிச் இலாம்பெர்ட் மற்றும் வில்லியம் பிளேபேர் ஆகியோர் பயன்படுத்திய கோட்டு விளக்கப்படங்களே காலத்தால் முந்தியவையாகக் கருதப்படுகின்றன.\n\nSection::::எடுத்துக்காட்டு.\nஅறிவியல் சோதனைகளில் கண்டறியப்பட்ட விவரங்கள் பெரும்பாலும் வரைபடம் மூலம் காட்சிப்படுத்தப்படுகிறது. எடுத்துக்காட்டாக, குறிப்பிட்ட காலங்களில் ஒரு பொருளின் வேகத்தைத் தரும் விவரங்கள் பின்வருமாறு வரிசைப் பட்டியலிட்டு அதற்கான கோட்டு விளக்கப்படம் காட்டப்பட்டுள்ளது:\n"}
{"id": "435221", "url": "https://ta.wikipedia.org/wiki?curid=435221", "title": "டியர் ஃபிரண்ட் இட்லர்", "text": "டியர் ஃபிரண்ட் இட்லர்\n\nடியர் ஃபிரண்ட் இட்லர் (Dear Friend Hitler (), இந்தியாவில் காந்தி டூ இட்லர் என்ற பெயரில் வெளியன திரைப்படமானது, ஜெர்மானிய சர்வாதிகாரி அடால்ஃப் ஹிட்லருக்கு காந்தி எழுதிய கடிதங்களின் அடிப்படையில் எடுக்கப்பட்ட ஒரு பன்மொழித் திரைப்படமாகும். இப்படத்தில், ரோகிபிர் யாதவ் அடோல்ப் ஹிட்லராகவும் நேஹா துபியா இவா பிரானாக நடித்துள்ளார். ராகேஷ் ரஞ்சன் குமார் இயக்கியுள்ள இப்படத்தை, அனில் குமார்சர்மாரின் அமர்ராளி மீடியா விசன் தயாரித்துள்ளது.   பெர்லின் சர்வதேச திரைப்பட விழாவில் இது எதிர்மறையான விமர்சனங்களை பெற்றது. இத்திரைப்படம் குறித்து பிசினஸ் ஆசியாவானது   \"ஆத்திரமூட்டும் பெயரைக் கொண்டிருந்தபோதிலும், இந்த படம் கொலைகார பியூரருக்கு புகழுரை அல்ல\" எனக் குறிப்பிட்டது. இது இந்தியாவில் 2011 சூலை 29 அன்று வெளியானது.\n\nSection::::கதை.\nஇப்படமானது இரண்டாம் உலகப் போர் காலகட்டத்தில் நடப்பதாக உள்ளது. மோகன்தாஸ் கரம்சந்த் காந்தியால் (அவிஜித் தத்) அட்ல்ஃப் இட்லருக்கு (ரகுபிர் யாதவ்) எழுதப்பட்ட கடிதங்களை அடிப்படையாக கொண்டும், இட்லரின் நீண்ட கால காதலியான ஈவா பிரவுன் (நேஹா துபியா) உடனான இட்லரின் உறவைச் சுற்றியும், அவர்கள் இறப்பதற்கு முன்னதாக பியூரர் பதுங்கு அறையில் திருமணம் செய்துகொண்டதைப் பற்றியதாகவும் உள்ளது. இதில்   காந்தி மற்றும் இட்லரின் கருத்தியல்களுக்கு இடையிலான வித்தியாசம் குறித்தும், நாசிசத்தைவிட காந்தியத்தின் மேன்மை குறித்தும் சித்தரித்து கூறப்பட்டுள்ளது.\n\n\nSection::::தயாரிப்பு.\nஇட்லர் பாத்திரத்தில் நடிக்க முதலில் அனுபம் கெர் ஒப்புக்கொண்டார், ஆனால் பல இலட்சக் கணக்கான யூதர்களை பெரும் இன அழிப்பு செய்த இட்லர் பாத்திரத்தில் நடிப்பதற்காக, இந்தியாவில் உள்ள யூத அமைப்புக்களால் அவருக்கு எழுந்த கண்டனங்களையடுத்து அவர் பின்வாங்கினார்.\n\nSection::::வரவேற்பு.\nஇப்படமானது எதிர்மறையான விமர்சனங்களைப் பெற்றது. இந்தியர் அல்லாத அனைத்துப் பாத்திரங்களிலும் நடிக்க இந்திய நடிகர்களையே பயன்படுத்தியுள்ளதாக இப்படத்தை என்டிடிவி விமர்சித்தது. கோயோமி படத்துக்கு 0.5 / 5 மதிப்பெண் வழங்கியது; இட்லராக நடித்த யாதவின் நடிப்பை பாராட்டிய போதிலும், படத்தின் திரைக்கதை, இயக்கம், தொழில்நுட்பம், ஒலிப்பதிவு மற்றும் பிற நடிகர்களின் நடிப்பு போன்றவற்றை விமர்சித்தது.\n\n"}
{"id": "435222", "url": "https://ta.wikipedia.org/wiki?curid=435222", "title": "மஜ்லிண்டா கெல்மெண்டி", "text": "மஜ்லிண்டா கெல்மெண்டி\n\nமஜ்லிண்டா இஸ்மெட் கெல்மெண்டி (\"Majlinda Ismet Kelmendi\") பிறப்பு 9 மே 1991) கொசோவோ அல்பேனியன் நாட்டை சேர்ந்த ஜூடோ விளையாட்டு வீரர். ஐம்பத்து இரண்டு கிலோ எடை பிரிவில் இவர் போட்டியிடுகிறார் .இவர் இரண்டு உலக சாம்பியன் விருதைப் பெற்றுள்ளார்.\n\n\nSection::::வெற்றிகளின் பாதைகள்.\n1999 ஆம் ஆண்டு முதல் தான் பிறந்த பெச் என்ற நகரில் ஜூடோ பயின்று வந்தார். \nஇப்போதைய பயிற்சியாளர் ட்ரிடொன் குகா. 2009 இல் பாரிஸ் நகரில் நடந்த உலக \nஜூனியர் சாம்பியன்சிப் போட்டியில் கெல்மண்டி தங்கப்பதக்கம் வாங்கினார். 2010 \nஇல் மொரோக்கோ ஜூனியர் ஷாம்பியன்சிப் போட்டியில் ஐந்தாவது இடத்திற்கு \nவந்தார். 2010 தோக்கியோ, ஜப்பானில் நடந்த உலக ஜூடோ சாம்பியன்சிப் 52 கிலோ \nபிரிவில் ஒன்பது இடத்திற்கு வந்தார். 2012 கோடைக்கால ஒலிம்பிக் போட்டியில் 52 \nகிலோ மகளிர் பிரிவில் முதல் சுற்றில் ஜான சந்தர்பக் என்பவரை வென்றார் ஆனால் \nகிறிஸ்டியானே லிஜென்டி என்பவரிடம் இரண்டாம் சுற்றில் தோல்வி அடைந்தார். 2013 \nஉலக ஜூடோ சாம்பியன்சிப் போட்டியில் 52 கிலோ மகளிர் பிரிவில் பிரேசில் நாட்டு \nஎரிகா மிராண்டாவை வென்று முதன்முதலாக தங்கம் வென்றார். கொசோவா நாடு சுதந்திரம் \nபெற்ற பின் முதன்முதலாக ஜூடோவில் தங்கம் வாங்கியவர் இவர்.\n2016 கோடைக்கால ஒலிம்பிக் விளையாட்டுப் போட்டிகள் நடந்த போது \nதடகளப்போட்டியில் முதல் கொசோவா நாட்டுக்கு சார்பாக தங்கப்பதக்கம் வாங்கினார். \nஆனால் ஊக்கம் மருத்து உண்டதாக சர்ச்சை எழுந்தது.\n\nSection::::கோடைக்கால ஒலிம்பிக் போட்டிகள்.\nபன்னாட்டு ஒலிம்பிக் குழு மற்றும் ஐக்கிய நாடுகள் அவை எதிர்ப்பதால் \nகெல்மண்டியால் லண்டனில் நடந்த 2012 கோடைக்கால ஒலிம்பிக் விளையாட்டுப் போட்டிகளில் நாட்டின் \nசார்பாக விளையாட முடியவில்லை. அதனால் அல்பேனிய அணியில் கலந்துகொண்டார். 2014 \nஅக்டோபரில் பன்னாட்டு ஒலிம்பிக் குழு கொசோவா ஒலிம்பிக் குழுவை \nஅங்கீகரித்தது அதனால் இரியோ டி செனீரோ, பிரேசில் நடந்த 2016 கோடைக்கால ஒலிம்பிக் \nவிளையாட்டுப் போட்டிகளில் முதன்முதலாக கொசோவா கலந்து கொண்டது அதன் சார்பாக \nகெல்ம்ர்ண்டி கலந்து கொண்டார். தொடக்க நாளில் கொசோவா நாட்டு கொடியேந்தி \nஅணிவகுப்பில் சென்றார்\n\nSection::::பதக்கங்கள்.\nSource:\n"}
{"id": "435226", "url": "https://ta.wikipedia.org/wiki?curid=435226", "title": "ஆணை (திரைப்படம்)", "text": "ஆணை (திரைப்படம்)\n\nஆணை (\"Aanai\") 2005 இல் வெளியான தமிழ் அதிரடித் திரைப்படம் ஆகும். இதனை இயக்குநர் செல்வா அவர்கள் எழுதி இயக்கியிருந்தார். இத் திரைப்படத்தில் அர்ஜுன், நமீதா மற்றும் கீர்த்தி சாவ்லா ஆகியோர் முன்னணி பாத்திரங்களிலும் வடிவேலு, சங்கவி மற்றும் மனோஜ் கே ஜெயன் ஆகியோர் துணை கதாபாத்திரங்களிலும் நடித்ததிருந்தனர். டி.இமான் இசையமைக்க, சிவாவின் ஒளிப்பதிவில் உருவான இத்திரைப்படம் 2005 டிசம்பரில் வெளியாகியது.[https://www.youtube.com/watch?v=G7EWxZaKS9c ] \nஇது 2004 இல் வெளியான \"மேன் ஆஃப் ஃபயர்\" என்ற திரைப்படத்தின் மரு உருவாக்கம் ஆகும். மேலும் \"ஏக் அஜ்னபீ\" எனும் பெயரில் இந்தி மொழியில் வெளியானது\n\n<nowiki></nowiki>\n\n\nSection::::தயாரிப்பு.\nஆரம்பத்தில் அர்ஜுனை வைத்து கர்ணா (1995) இயக்கிய இயக்குனர் செல்வா, நீண்ட இடைவெளியின் பின்னர் அர்ஜுனுடன் இணைந்தார். கிரி திரைப்படத்தினைத் தொடர்ந்து அர்ஜுன் இப்படத்தில் இணைகிறார்[http://www.hindu.com/thehindu/fr/2005/03/11/stories/2005031100230200.htm .]\n2005 ஹைதராபாத்தில் முன்னணி ஹீரோயின்களான நமீதா மற்றும் சங்கவியுடன் 15 நாட்கள் படப்பிடிப்பு நடந்தது. அர்ஜுன், நமீதா ஜோடி பாடல் மூன்று லண்டனில் படம்பிடிக்கப்பட்டது.[http://www.hindu.com/fr/2005/11/18/stories/2005111800100400.htm .]\n\nSection::::வெளியீடு.\nஇத் திரைப்படம் வெளீயீடு செய்யும் போது சற்று கால தாமதம் ஏற்பட்டது. இத் திரைப்படத்தில் வடிவேலுவின் நகைச்சுவைக் காட்சிகள் மிகவும் பிரபல்யமடைந்தமை குறிப்பிடத்தக்கது. பார்வையாளர்களை சீட் நுனிக்கு வர வைக்கும் த்ரில்லர் காட்சிகளுடன் நகரும் இப்படம் இறுதியில் சாதாரண மசாலா திரைப்படம் போல் முடிவடைவது ஏமாற்றத்தை அளித்ததாக சிஃபி வலைத்தளம் கூறியது.\n\nSection::::பாடல்கள்.\nடி. இமான் இசையமைத்திருந்தார்.\n"}
{"id": "435228", "url": "https://ta.wikipedia.org/wiki?curid=435228", "title": "கியுரிமைட்டு", "text": "கியுரிமைட்டு\n\nகியுரிமைட்டு (\"Gurimite\") என்பது Ba(VO). என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். அரியவகை கனிமமாகக் கருதப்படும் இக்கனிமம் அறியப்பட்டுள்ள பேரியம் கனிமங்களில் ஓர் எளிய பேரியம் வனேடேட்டு என்றும் எளிய பேரியக் கனிமம் என்றும் கருதப்படுகிறது இசுரேல் நாட்டின் கியுரிம் மேல்வளைவில் கண்டறியப்பட்டதால் கனிமத்திற்கு இப்பெயர் சூட்டப்பட்டது. ஏட்ரூரிம் உருவாக்கப் பாறைகளில் ஒரு கனிமமாக இது தோன்றுகிறது. பிர்னெய்ட்டு, சூடோலையோன்சைட்டு போன்ற தாமிரவனேடேட்டுகளின் விகிதவியல் இயைபைப் போலவே கியுரிமைட்டு கனிமத்தின் இயைபும் உள்ளது. பேரியவனேடேட்டு வகை கனிமத்திற்கு டோக்கியோயைட்டு கனிமம் மேலும் ஒர் உதாரணமாகும் .\n"}
{"id": "435229", "url": "https://ta.wikipedia.org/wiki?curid=435229", "title": "புள்ளி விளக்கப்படம் (புள்ளியியல்)", "text": "புள்ளி விளக்கப்படம் (புள்ளியியல்)\n\nபுள்ளி விளக்கப்படம் அல்லது புள்ளிப் படம் (\"dot chart\", \"dot plot\") என்பது ஒரு புள்ளியியல் விளக்கப்படம் ஆகும். இந்த விளக்கப்படத்தில் தரவுப் புள்ளிகள் எளிய அளவீடு கொண்டு நிறைவட்டங்களால் (filled in circles) குறிக்கப்பட்டிருக்கும். பயன்பாட்டில் இருவகையான புள்ளிப்படங்கள் உள்ளன. ஒன்று கணினி காலத்திற்கு முன்னர் 1884 ஆம் ஆண்டுதொட்டு கையால் வரையப்பட்டவை; மற்றொன்று வில்லியம் எஸ். கிளீவ்லேன்டால் செவ்வகப் படத்திற்குப் பதிலாக அறிமுகப்படுத்தப்பட்ட புள்ளிப்படம். இதில் வகையின மாறிகளுடன் இணைப்பான எண்சார் மதிப்புகள் புள்ளிகள் பயன்படுத்தப்படுகிறது.\nஒரு பரவலின் உருவகிப்பாக புள்ளிப்படமானது எளிய அளவீடு கொண்டு குறிக்கப்பட்டப் புள்ளிகளைக் கொண்டிருக்கும். தொடர்ச்சியான, அளவுசார்ந்த, ஓருறுப்புமாறி தரவுகளுக்கு புள்ளிப்படம் வரையப்படுகிறது. தரவுப் புள்ளிகளின் எண்ணிக்கை குறைந்தளவில் இருந்தால், அப்புள்ளிகளுக்கு பெயரிடலாம். சிறியது முதல் அளவான தரவுகளுக்குப் பொருத்தமான விளக்கப்படங்களுள் புள்ளிப்படமும் ஒன்றாகும்.\n"}
{"id": "435231", "url": "https://ta.wikipedia.org/wiki?curid=435231", "title": "மாளவிகா நாயர் (இந்திய நடிகை)", "text": "மாளவிகா நாயர் (இந்திய நடிகை)\n\nமாளவிகா நாயர் என்பவர் இந்திய நடிகை ஆவார். மலையாளம், தெலுங்கு மற்றும் தமிழ் போன்ற மொழிகளில் நடித்துள்ளார். குழந்தை நட்சத்திரமாக அறிமுகமானார். பின்பு 2012 இல் மலையாள திரைப்படங்களில் முக்கிய கதாபாத்திரங்களில் நடித்திருக்கின்றனர். 2013 இல் பிளாக் பெரிய திரைப்படத்தில் நடித்தார். தமிழில் \"குக்கூ\" (2014) திரைப்படத்தில் கண்தெரியாதவராக நடித்து புகழ்பெற்றார். அந்த திரைப்படத்தில் நடித்தமையால் பிலிம்பேர் விருது, விஜய் விருது ஆகியவற்றைப் பெற்றுள்ளார்.\n\n"}
{"id": "435232", "url": "https://ta.wikipedia.org/wiki?curid=435232", "title": "காந்தி, மை ஃபாதர்", "text": "காந்தி, மை ஃபாதர்\n\nகாந்தி, மை ஃபாதர் (Gandhi, My Father) என்பது 2007 ஆண்டைய இந்திய வாழ்கை வரலாற்று நாடகத் திரைப்படமாகும். இப்படத்தை ஃபெரோஸ் அப்பாஸ் கான் ( நடிகர் பெரோஸ் கானுடன் குழப்பிக் கொள்ள வேண்டாம்) எழுதி இயக்கியுள்ளார். இப்படத்தை பாலிவுட் நடிகர் அனில் கபூர், தயாரித்துள்ளார். இப்படம் 2007 ஆகத்து 3 அன்று வெளியானது.\n\nஇப்படமானது மகாத்மா காந்திக்கும் அவருடைய மூத்த மகன் ஹரிலால் காந்திக்கும் இடையிலான பிணக்குகள் நிறைந்த உறவை விவரித்துள்ளது.\n\nSection::::பின்னணி.\nசந்துலால் பாகுபாய் தலால் என்பவர் ஹரிலால் காந்தியின் வாழ்க்கை வரலாற்றை, \"ஹரிலால் காந்தி:\" என்ற பெயரில் எழுதிய நூலை அடிப்படையாக கொண்டு இப்படமானது எடுக்கப்பட்டுள்ளது. கானின் நாடகமான, \"மகாத்மா விசஸ். காந்தி \", என்ற நாடகத்தில் இருந்து இப்படம் மாறுபட்டது. குஜராத்தி எழுத்தாளரான திங்கர் ஜோஷி எழுதிய ஒரு புதினமும் இதேபோன்ற ஒரு கருவை கொண்டிருந்தது. இப்படமானது தென்னாப்பிரிக்கா மற்றும் இந்தியாவின் மும்பை, அகமதாபாத் போன்ற நகரங்களிலும் படமாக்கப்பட்டது.\n\nSection::::கதை.\nஇப்படத்தில் தந்தையான மோகன்தாஸ் காந்திக்கும் அவருடைய மூத்த மகனான ஹரிலால் காந்திக்கும் இடையிலான பிணக்குகள் நிறைந்த உறவு விவரிக்கப்பட்டுள்ளது. துவக்கத்தில் இந்த இருவருக்குமான கனவுகள் எதிர் எதிர் திசைகளில் இருந்தன. ஹரிலாலின் இலச்சியமானது வெளிநாடு சென்று தன் தந்தையைப்போல வழக்கறிஞராக கல்வி பெற விரும்புகிறார், ஆனால் காந்தியோ தன்மகன் ஹரிலால் இந்தியாவில் இருந்து தன் இலட்சியங்கள், கொள்கைகள் போன்றவற்றிற்காக போராடுவார் என நம்புகிறார். ஹரிலால் வெளிநாடு சென்று படிக்கும் வாய்ப்பை காந்தி வழங்காதது, ​​ ஹரிலலுக்கு ஒரு அடியாகிறது. இதனால் அவர் தனது தந்தையின் நோக்கத்தை கைவிட்டு, தன மனைவி குலாப் (பூமிகா சாவ்லா) மற்றும் குழந்தைகளுடன் தென் ஆப்பிரிக்காவில் இருந்து இந்தியாவிற்கு வருகிறார்.\n\nகல்வியில் பட்டயத்தை பெற வந்த அவர், அதில் தொடர்ச்சியாக தோல்வியடைகிறார். அது பண முடையை உண்டாக்குகிறது. பணத்தை சம்பாத்திக்க அவர் மேற்கொள்ளும் பல திட்டங்களும் தோல்வியடைந்து, குடும்பம் வறுமையில் விழுகிறது. இதனால் வேறுவழியின்றி குலாப் குழந்தைகளுடன் தன் பெற்றோரின் வீட்டிற்குத் திரும்பினார், அங்கு அவர் இறுதியில் காய்ச்சல் நோயினால் இறந்துவிடுகிறார். குடும்ப உறவுகளைத் துறந்த ஹரிலால் குடிகாரனாக மாறுகிறார். இஸ்லாம் சமயத்திற்கு மாறித் தன் பெயரை அப்துல்லா காந்தி என்று பெயரை மாற்றிக்கொள்கிறார். பின்னர் பலரின் வற்புறுத்தலால் மீண்டும் தாய் சமயமான இந்து சமயத்திற்கே திரும்பகிறார். இருவரும் இடையில் சமரசம் ஏற்படும் முன்னர் காந்தி படுகொலை செய்யப்படுகிறார். ஹரிலால் தனது தந்தையின் இறுதி ஊர்வலத்தை கிட்டத்தட்ட அன்னியராகவே பார்க்கிறார், அவரைச் சுற்றி உள்ளவர்களும் கிட்டத்தட்ட இவரைத் தெரியாதவர்களாகவே உள்ளனர்.   சிறிது காலத்திற்குப் பிறகு, தனிமையிலும், வறுமையிலும், தன் சொந்த அடையாளத்தைக் கண்டுபிடிக்க இயலாமலும் இறந்துபோகிறார்.\n\n\n\n\n\n"}
{"id": "435233", "url": "https://ta.wikipedia.org/wiki?curid=435233", "title": "ஹான்ஸ் பிஷ்ஷர்", "text": "ஹான்ஸ் பிஷ்ஷர்\n\nஹான்ஸ் பிஷ்ஷர் (Hans fischer (27 ஜூலை 1881 - 31 மார்ச் 1945) ஒரு ஜெர்மன் கரிம வேதியியலாளர், \"ஹெமின் மற்றும் குளோரோபல் கலவையை கண்டறிந்தற்காகவும், குறிப்பாக ஹெமின் கலவையை உருவாக்கிய அவரது ஆராய்ச்சிக்காகவும் \"1930\" ஆம் ஆண்டுக்கான வேதியியல் நோபல் பரிசை பெற்றார்.\n\nSection::::சுயசரிதை.\nSection::::ஆரம்ப ஆண்டுகள்.\nபிஷ்ஷர், ஹோச்ஸ்ட் ஆன் மென் இல் பிறந்தார், தற்போது இது பிராங்பேர்ட்டின் நகரத்தின் மாவட்டம் ஆகும். இவரது பெற்றோர் டாக்டர் யூஜென் பிஷ்ஷர், வைஸ்பேடனில் உள்ள கல்லெ & கோ நிறுவனத்தின் இயக்குனர், மற்றும் ஸ்டுட்கார்ட் தொழில்நுட்ப உயர்நிலை மற்றும் அண்ணா ஹெர்டெகன் பள்ளிகளில் விரிவுரையாளராகவும் பணிபுரிந்தார். இவர் ஸ்டூட்கார்ட்டில் ஆரம்ப பள்ளிக்குச் சென்றார். பின்னர் 1899 ஆம் ஆண்டில் வைஸ் பேடனில் \"ஹுமனிஸ்டிஸ்செஸ் ஜிம்னாசியம்\" இல் மெட்ரிகுலேசன் பள்ளியில் பயின்றார். முதலில் இவர் லோசான் பல்கலைக்கழகத்தில் வேதியியல் மற்றும் மருந்துவம் படித்து, பின்னர் மார்பர்க்கில் படித்தார். இவர் 1904 இல் பட்டம் பெற்றார், 1908 ஆம் ஆண்டில் இவர் எம்.டி. படிப்பிற்காக தகுதிபெற்றார்.\n\nSection::::தொழில் வாழ்க்கை.\nமுதன்முதலில் மூனிச்சில் உள்ள மருத்துவ நிலையத்திலும், பின்னர் எமில் ஃபிஷ்ஷரின் கீழ் \"பர்ஸ்ட் பெர்லின் கெமிக்கல் இன்ஸ்டிடியூட்டிலும்\" பணிபுரிந்தார். இவர் 1911 இல் முனிச் திரும்பினார் மற்றும் ஒரு வருடத்திற்கு பின் அக மருத்துவவியல் பிரிவில் விரிவுரையாளராகத் தேர்வானார். 1913 ஆம் ஆண்டில் முனிச்சில் உள்ள உடலியல் கல்விநிறுவனத்தில் உடலியல் பிரிவில் விரிவுரையாளராக ஆனார். 1916 ஆம் ஆண்டில் இன்ஸ்பெர்க் பல்கலைக்கழகத்தில் மருத்துவ வேதியியல் பேராசிரியராக ஆனார். அங்கிருந்து இவர் 1918 இல் வியன்னா பல்கலைக் கழகத்தில் பணியாற்றினார்.\n\n1921 ஆம் ஆண்டு முதல் முனிக்கின் தொழில்நுட்ப பல்கலைக்கழகத்தில் கரிம வேதியியல் பேராசிரியராக இருந்தார்.\n\nபிஷ்ஷரின் விஞ்ஞானப் பணிகள் பெரும்பாலும் இரத்த, பித்த நீர், மற்றும் இலைகளின் குளோரோபில் நிறமிகள் ஆகியவற்றை ஆய்வு செய்வதோடு, இந்த நிறமிகளை உருவாக்கும் பைரொல்லின் வேதியியலுடன் தொடர்புடையவையாக இருந்தன. இவரது பிலிரூபின் மற்றும் ஹெமின் உருவாக்கம் முக்கியத்துவம் வாய்ந்தது. 1930 ல் நோபல் பரிசு பெற்றார். 1976 ஆம் ஆண்டில் இவரின் நினைவாக ஃபிஷர் நிலவுக் குழிகள் என நிலவுக் குழிக்கு பெயரிடப்பட்டது.\n\nSection::::தனிப்பட்ட வாழ்க்கை.\nபிஷ்ஷர் 1935 இல் வில்ட்ரூட் ஹூப்பை திருமணம் செய்து கொண்டார். இரண்டாம் உலகப் போரின் கடைசி நாட்களில் இவர் தனது நிறுவனம் மற்றும் தனது உழைப்பு அழிக்கப்பட்டதால் ஏற்பட்ட விரக்தியால் முனிச் நகரில் தற்கொலை செய்துகொண்டார்.\n\n\n\n"}
{"id": "435236", "url": "https://ta.wikipedia.org/wiki?curid=435236", "title": "உமா ரியாஸ்கான்", "text": "உமா ரியாஸ்கான்\n\nஉமா ரியாஸ்கான் என்பது இந்தியா நடிகை. தமிழ் திரைப்பட நடிகை மற்றும் தொலைக்காட்சி நடிகை ஆவார்.\n\nஇவரது தந்தை காமேஷ் இசை அமைப்பாளர். தாயார் கமலா காமேஷ் புகழ்பெற்ற நடிகை. இவருடைய தந்தை ஒன்பது வயதில் மரணமடைந்தார். பின்பு அம்மா இவரை வளர்த்து வந்தார்.\n\nரியாஸ் கான் என்பவரை திருமணம் செய்து கொண்டார். இத்தம்பதிகளுக்கு சாரிக் ஹாசன், சமந்த் என இரு குழந்தைகள். \"பென்சில்\" திரைப்படத்தில் சாரிக் நடித்துள்ளார்.\n\n\n\n"}
{"id": "435248", "url": "https://ta.wikipedia.org/wiki?curid=435248", "title": "கேள்வியும் நானே பதிலும் நானே", "text": "கேள்வியும் நானே பதிலும் நானே\n\nகேள்வியும் நானே பதிலும் நானே (\"Kelviyum Naane Pathilum Naane\") என். முருகேஷ் இயக்கி 1982 ஆம் ஆண்டு வெளிவந்த இந்தியத் தமிழ்த் திரைப்படமாகும். கார்த்திக், அருணா மற்றும் பலர் நடித்துள்ளனர். ஆர். ராதா மற்றும் எம். எஸ். அக்பர் தயாரித்தனர். 7 மே 1982 அன்று வெளிவந்த இப்படத்திற்கு இளையராஜா இசை அமைத்தார்.\n\n\nSection::::கதைச்சுருக்கம்.\nநிர்மல் (கார்த்திக்) உஷாவிற்கு (பூர்ணிமா தேவி) பியானோ கற்றுக்கொடுக்கிறான். ஜானகி (அருணா) எனும் பெண்ணை அடிக்கடி நிர்மல் சந்திக்க நேரிடுகிறது. பின்னர், நிர்மலும் ஜானகியும் காதல் செய்கிறார்கள். மாணவி உஷா தன் காதலை நிர்மலிடம் சொல்ல, நிர்மல் நிராகரிக்கிறேன். மனமுடைந்த உஷா, தற்கொலை செய்து கொள்கிறாள்.\n\nபின்னர், நிர்மலை பாபு என்று நினைத்து பலர் நிர்மலை அணுகினர். நிர்மலின் திருமணத்தின் பொழுது, சத்யவதி (ஸ்ரீவித்யா) நிர்மலை தன் மகன் பாபு என்று நினைத்து திருமணத்தை நிறுத்த முயல்கிறார். அது பாபு இல்லை நிர்மல் என்று அவருக்கு புரிய வருகிறது. திருமணமான சில நாட்களுக்கு பிறகு, நிர்மல் ஒரு வாகன விபத்தில் சிக்கி, அவனது வாகனம் தீப்பிடித்து எரிந்து விடுகிறது. நிர்மல் இறந்ததாக போலீஸ் அறிக்கை அளித்தனர்.\n\nஉண்மையில், உஷாவின் தாய் தான் சத்தியவதி. பாபு எனும் காதாபாத்திரத்தை உருவாக்கினார் சத்யவதி. நிர்மல் ஜானகியிடம் உண்மையை சொன்னபொழுது, அது நிர்மல் இல்லை பாபு என்று நினைக்கிறாள் ஜானகி. ஜானகி சத்யவதியின் மகள் என்று ஜானகியின் தந்தை கூறுகிறார். அதைக்கேட்டு, நிர்மலை சத்யவதி மன்னிக்கிறார். நிர்மலை கொலைசெய்த குற்றத்திற்காக பாபு சிறை செல்கிறான். நிர்மலை காப்பாற்ற, ராஜகோபால் (ஜெய்கணேஷ்) எனும் வழக்கறிஞரை நியமனம் செய்தார் சத்தியவதி. இறுதியாக, நிர்மலுக்கு விடுதலை கிடைத்ததா? சத்யவதி என்னவானார்? போன்ற கேள்விகளுக்கு விடை காணுதலே மீதிக் கதையாகும்.\n\nSection::::ஒலிப்பதிவு.\nவாலி எழுதிய பாடல்களுக்கு, இளையராஜா இசையமைத்தார்.\n\n"}
{"id": "435250", "url": "https://ta.wikipedia.org/wiki?curid=435250", "title": "ஆக்சாசோலம்", "text": "ஆக்சாசோலம்\n\nஆக்சாசோலம் (\"Oxazolam\") என்பது பென்சோடையசாசெபின் வழிப்பெறுதியாக உருவாகும் ஒரு மருந்தாகும். மனக்கலக்கம், வலிப்பு ஆகியனவற்றுக்கு எதிரான மருந்தாகவும், மயக்க மருந்தாகவும், எலும்புக்கூடு தசை தளர்த்தியாகவும் இம்மருந்து பயன்படுத்தப்படுகிறது. டெசுமெத்தில்டையாசெபாம் மருந்துக்கு முன்மருந்தாக இதைப் பயன்படுத்துகிறார்கள். \n"}
{"id": "435252", "url": "https://ta.wikipedia.org/wiki?curid=435252", "title": "பாலிகுளோரினேற்ற டெர்பீனைல்கள்", "text": "பாலிகுளோரினேற்ற டெர்பீனைல்கள்\n\nபாலிகுளோரினேற்ற டெர்பீனைல்கள் (\"Polychlorinated terphenyls\") என்பவை டெர்பீனைல்களின் குளோரினேற்ற வழிப்பெறுதிகளாக உருவாகும் ஒரு குழுவைச் சேர்ந்த சேர்மங்களாகும். பல்குளோரினேற்ற டெர்பீனைல்கள் என்றும் இவற்றை அழைக்கலாம். இவை வேதியியல் முறையில் பாலிகுளோரினேற்ற பைபீனைல்களுடன் தொடர்பு கொண்ட சேர்மங்களாகும். இவ்விரு குழுக்களின் வேதிப்பண்புகளும் ஒரே மாதிரியாக உள்ளன. குறைவான மின் கடத்து திறன், உயர் வெப்பநிலைப்புத் திறன், வலிமையான காரங்கள் மற்றும் அமிலங்களால் பாதிக்கப்படாமை போன்றன இவற்றின் பண்புகளாகும் . தண்ணீரில் இவை கரைவதில்லை மற்றும் தீப்பிடித்து எரிவதுமில்லை.\nகுறிப்பிடத்தக்க அளவுகளில் வெவ்வேறு வகையான குளோரினேற்ற சேர்மங்கள் உற்பத்தி செய்யப்பட்டு அவை கலவையாகப் பயன்படுத்தப்படுகின்றன. ஒரு காலத்தில் மின்மாற்றிகளில் வெப்ப மாற்று முகவர்களாக, நெகிழியாக்கிகளாக, உயவு எண்ணெய்களாக, தீத்தடுப்பிகளாக பாலிகுளோரினேற்ற டெர்பீனைல்கள் பயன்படுத்தப்பட்டன . சுற்றுச்சூழல் மற்றும் பாதுகாப்பு காரணங்களுக்காக இச்சேர்மங்களின் உற்பத்தியும் பயன்பாடும் கிட்டத்தட்ட நிறுத்தப்பட்டுவிட்டன. \n\nபாலிகுளோரினேற்ற டெர்பீனைல்களின் அனைத்துலக வர்த்தகம் ராட்டர்டேம் மாநாட்டில் முறைப்படுத்தப்பட்டது. \n"}
{"id": "435253", "url": "https://ta.wikipedia.org/wiki?curid=435253", "title": "சாம்பல்", "text": "சாம்பல்\n\nசாம்பல் (\"Ash\") என்பது நெருப்பின் திட எஞ்சல்கள் ஆகும். குறிப்பாக, இது ஒரு பொருள் எரிக்கப்பட்ட பின் உண்டாகும் அனைத்து நீர்மமற்ற, வாயுவல்லாத எச்சங்கள் எனக் குறிக்கப்படுகிறது. பகுப்பாய்வு வேதியியல் படி, இரசாயன மாதிரிகளின் கனிம மற்றும் உலோக உள்ளடக்கத்தை ஆய்வு செய்யய் பயன்படும் சாம்பல் முழுமையான எரிப்பு பிறகு உண்டாகும் வாயு அல்லாத, திரவம் அல்லாத எச்சம்.\n\nமுழுமையற்ற எரிதலின் இறுதி பொருளாக உள்ள சாம்பல் பெரும்பாலும் கனிமமாக இருக்கும், ஆனால் வழக்கமாக எரியக்கூடிய கரிமம்அல்லது வேறு [[ஆக்சிஜனேற்றம்|ஆக்சிஜனேற்ற\\\\ எச்சங்களைக் கொண்டிருக்கும். முகாம்களில் ஏற்படுத்தும் [[நெருப்பு]], விறகுகளை எரித்தல் மேலும் பல காரணங்களால் ஏற்படும் மரச் சாம்பல் நன்கு அறியப்பட்ட சாம்பல் வகையாகும். அதிக அடர் நிறத்தில் உள்ள மரச் சாம்பல், முழுமையாக எரியப்படாத, அதிக கரியளவு கொண்டுள்ளது என்பதைக் குறிக்கும்.\n\nசோப்பு போன்று, சாம்பல் ஒரு கிருமி நீக்கம் செய்யும் முகவர் (அல்கலைன்). உலக சுகாதார நிறுவனம் சோப்பிற்கு மாற்றாக (சோப்பு கிடைக்காத போது) சாம்பல் அல்லது மணலை பரிந்துரைக்கிறது.\n\n\n\nSection::::மேற்கோள்.\n[[பகுப்பு:வேதியியல்]]\n[[பகுப்பு:சாம்பல்]]"}
{"id": "435259", "url": "https://ta.wikipedia.org/wiki?curid=435259", "title": "எகிப்தின் மம்லுக் சுல்தானகம்", "text": "எகிப்தின் மம்லுக் சுல்தானகம்\n\nமம்லுக் சுல்தானகம் (Mamluk Sultanate ( \"Salṭanat al-Mamālīk\") மத்தியகால எகிப்து, லெவண்ட் மற்றும் ஹெஜாஸ் பகுதிகளை ஆண்ட இசுலாமிய அடிமைப் போர் வீரர்கள் ஆவார். \nமம்லுக் சுல்தானகத்தை, துருக்கியர்களின் ஒட்டமான் பேரரசினர் கைப்பற்றும் வரை, கிபி 1250 முதல் கிபி 1517 முடிய 267 ஆண்டுகள் ஆண்டனர்.\n\nSection::::வரலாறு.\nஅரேபிய மொழியில் மம்லுக் என்பதற்கு அடிமை என்று பொருள். அயூப்பிய பேரரசில் படைத்தலைவர்களாக இருந்த அடிமை வீரர்கள், பின்னர் எகிப்தில் மம்லுக் சுல்தானகத்தையும் மற்றும் இந்தியாவில் இசுலாமிய அடிமை வம்ச ஆட்சியை நிறுவினர். \n\n"}
{"id": "435262", "url": "https://ta.wikipedia.org/wiki?curid=435262", "title": "அண்ணன் (திரைப்படம்)", "text": "அண்ணன் (திரைப்படம்)\n\nஅண்ணன் 1999 ஆம் ஆண்டு ராமராஜன் மற்றும் சுவாதி நடிப்பில், இளையராஜா இசையில், அனு மோகன் இயக்கத்தில், டி. சீனிவாசன் தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nவேலன் (ராமராஜன்) கிராமத்திலுள்ள சந்தையை நிர்வகிப்பவன். அவனது தங்கை லட்சுமியின் (அபூர்வா) மீது மிகுந்த பாசம் உடையவன். லட்சுமி பள்ளியில் ஆசிரியையாக பணிசெய்கிறாள். சுந்தரி (சுவாதி) அவள் தந்தையோடு (ஆர். சுந்தர்ராஜன்) அந்தக் கிராமத்திற்கு வருகிறாள். வேலனும் சுந்தரியும் காதலர்கள். லட்சுமியும் அந்த கிராமத்தில் பணியாற்றும் கிராம வளர்ச்சி அலுவலரான செல்வமும் (வாசன்) காதலர்கள். வேலன் தன் தங்கைக்கும் கிராமத்தின் தலைவர் ராசப்பன் (மணிவண்ணன்) மகன் மாணிக்கத்திற்கும் (பொன்வண்ணன்) திருமணம் செய்ய முடிவுசெய்கிறான். மாணிக்கம் மோசமான நடத்தையுள்ளவன்.\n\nகிராமத்து வழக்கத்தை மீறி செல்வம் நடந்துகொண்டதால் அவன் பஞ்சாயத்தில் தண்டிக்கப்படுகிறான். தான் செல்வம் மீது வைத்துள்ள காதலை அனைவர் முன்னிலையிலும் வெளிப்படுத்தி அவனைத் திருமணம் செய்கிறாள் லட்சுமி. அதற்கு பிறகு செல்வத்தைப் பற்றிய உண்மை தெரியவருகிறது. செல்வம் கிராம வளர்ச்சி அலுவலர் இல்லை. அவன் ஒரு காவல் அதிகாரி. அவன் வேலனைக் கைதுசெய்யும் திட்டத்தோடு அந்தக் கிராமத்திற்கு வந்துள்ளான். ஏனென்றால் செல்வத்தின் தந்தைக்கும் வேலனுக்கும் ஏற்பட்ட பிரச்சனையில் அவரைக் கொலை செய்த குற்றத்திற்காக வேலனைக் கைது செய்கிறான். வேலன் சிறைக்குச் சென்றதும் கிராமத்தின் சந்தையை நிர்வகிக்கும் பொறுப்பு மாணிக்கத்திடம் வருகிறது. போதுமான ஆதாரங்கள் இல்லாததால் நீதிமன்றம் வேலனை வழக்கிலிருந்து விடுதலை செய்கிறது. வேலன் தன் கிராமத்திற்கு வருகிறான். அவனது தங்கை வாழ்வு என்னவானது? அவனுக்கும் சுந்தரிக்கும் திருமணம் நடந்ததா என்பது மீதிக்கதை.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் கங்கை அமரன், முகமது மேத்தா, காமகோடியன் மற்றும் அறிவுமதி.\n"}
{"id": "435267", "url": "https://ta.wikipedia.org/wiki?curid=435267", "title": "மாங்கனீசு பென்டாகார்பனைல் புரோமைடு", "text": "மாங்கனீசு பென்டாகார்பனைல் புரோமைடு\n\nமாங்கனீசு பென்டாகார்பனைல் புரோமைடு (Manganese pentacarbonyl bromide) என்பது BrMn(CO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். கரிம மாங்கனீசு வகைச் சேர்மமான இது பிரகாசமான ஆரஞ்சு நிறத்தில் உள்ளது. மங்கனீசின் பிற அணைவுச் சேர்மங்களைத் தயாரிப்பதற்குரிய முன்னோடிச் சேர்மமாக இச்சேர்மம் கருதப்படுகிறது. டைமாங்கனீசு டெக்காகார்பனைலுடன் புரோமின் சேர்த்து சூடுபடுத்தினால் மாங்கனீசு பென்டாகார்பனைல் புரோமைடு உருவாகிறது :\n\nபல்வேறு வகையான வழங்கி ஈந்தணைவிகளால் (L) மாங்கனீசு பென்டாகார்பனைல் புரோமைடு பதிலீட்டு வினைக்கு உள்ளாகி BrMn(CO)L. போன்ற வழிப்பெறுதிகளைத் தருகிறது. \n\nஎண்முக ஒருங்கிணைவு வடிவத்த்தில் இச்சேர்மம் படிகமாகிறது . \n"}
{"id": "435270", "url": "https://ta.wikipedia.org/wiki?curid=435270", "title": "பாராகோமினாசு சுரங்கம்", "text": "பாராகோமினாசு சுரங்கம்\n\nபாராகோமினாசு சுரங்கம் (\"Paragominas mine\") என்பது பிரேசில் நாட்டின் பாரா மாநிலத்தின் வடக்கு பகுதியில் அமைந்துள்ள பெரிய பாக்சைட்டு கனிமச் சுரங்கமாகும். பாராகோமினாசு சுரங்கம் பிரேசிலில் காணப்படும் மிகப்பெரிய பாக்சைட்டு இருப்புச் சுரங்கமாகவும், தென் அமெரிக்காவின் மிகப்பெரிய சுரங்க நிறுவனமாகவும் விளங்குகிறது, இங்கு 1 பில்லியன் டன் பாக்சைட்டு கனிமம் இருக்கலாம் என மதிப்பிடப்பட்டுள்ளது. \n"}
{"id": "435281", "url": "https://ta.wikipedia.org/wiki?curid=435281", "title": "இன்னீரம்", "text": "இன்னீரம்\n\nஇன்னீரம் (\"Melon\") என்பது சுரைக்காய் வகையி குடும்பத்தைச் சேர்ந்த அனைத்து இனங்களையும் குறிக்கும் பொதுப்பெயர் ஆகும். மாந்தர் உண்ணக்கூடிய இதன் இனிப்பு நிறைந்த பழங்கள் சதைப்பற்றுடன் இருக்கும்.\n\nSection::::இனங்கள்.\nBenincasa\n\nCitrullus\n\nCucumis\n"}
{"id": "435304", "url": "https://ta.wikipedia.org/wiki?curid=435304", "title": "2019 பாலாகோட் வான் தாக்குதல்", "text": "2019 பாலாகோட் வான் தாக்குதல்\n\n2019 ஆம் ஆண்டு பெப்ரவரி 26 ஆம் தேதி, ஊடக அறிக்கையின்படி, இந்திய விமானப்படைக் குழுவின் பன்னிரண்டு மிரேஜ் 2000 விமானங்கள் கட்டுப்பாட்டுக் கோட்டினைக் கடந்து பாலகாட்டில் உள்ள பயங்கரவாத முகாம்களை தாக்கி அழித்தது. இந்தத் தாக்குதலை இந்திய ராணுவம் 2019ல் புல்வாமாவில் நடைபெற்ற பயங்கரவாத தாக்குதலுக்கு பதிலடியாகவும், பயங்கரவாதத்தை ஒடுக்கவும் நடத்தியது.\nSection::::புல்வாமா தாக்குதல்.\nஇந்தியாவின், சம்மு காசுமீர், புல்வாமா மாவட்ட அவந்திபோரா பகுதியில் ஸ்ரீநகர் ஜம்மு தேசிய நெடுஞ்சாலையில், மத்திய சேமக் காவல் படையினர் சென்று கொண்டிருந்த வாகனங்கள் மீது 2019 பிப்ரவரி 14 ஆம் நாள் நடந்த தற்கொலைத் தாக்குதலில் ] 40 பாதுகாப்புப் படையினரும், தற்கொலை தீவிரவாதி ஒருவரும் உயிரிழந்தனர். இத்தாக்குதலுக்கு ஜெய்சு-இ-முகமது என்ற தீவிரவாதக் குழு பொறுப்பேற்றது.\nSection::::இந்தியாவின் பதிலடி.\nஇத்தாக்குதலுக்கு பதிலடியாக 26 பெப்ரவரி 2019 அன்று இந்திய இராணுவம் பயங்கரவாத அமைப்பான ஜெய்சு-இ-முகமதுவின் முகாம்களின் மீது தாக்குதல் நடத்தியது.இந்திய விமானப்படைக் குழுவின் பன்னிரண்டு மிரேஜ் 2000 விமானங்கள் கட்டுப்பாட்டுக் கோட்டினைக் கடந்து பாலகாட்டில் உள்ள பயங்கரவாத முகாம்களை தாக்கி அழித்தது. இதில் 200-300 தீவிரவாதிகள் கொல்லப்பட்டதாக இந்திய ஊடகங்களில் தகவல் வெளிவந்துள்ளது.\n"}
{"id": "435328", "url": "https://ta.wikipedia.org/wiki?curid=435328", "title": "காற்றுக்கென்ன வேலி", "text": "காற்றுக்கென்ன வேலி\n\nகாற்றுக்கென்ன வேலி (Kaatrukkenna Veli), புகழேந்தி தங்கராஜ் இயக்கத்தில் வெளிவந்த தமிழ் திரைப்படம். இதில் \nசுஜிதா மற்றும் சிறீமன் முக்கிய கதாபாத்திரத்திலும், குஷ்பூ, அருண் பாண்டியன், சந்திரசேகர், சுதாங்கன், சக்தி குமார், அருள்மணி, கலைராணி (நடிகை), டயானா மற்றும் பிரேமி துணை கதாபாத்திரத்திலும் நடித்துள்ளனர். இப் படத்தை தி. வெள்ளையன் தயாரித்துள்ளார். இளையராஜாவின் இசை அமைப்பில் இத் திரைப்படம் ஏப்ரல் 27, 2001இல் வெளியானது.\n\nSection::::கதை.\nஇளம்பெண்ணான மணிமேகலை (சுஜிதா) ஒரு தமிழீழ விடுதலைப் புலிகள் போராளி. இலங்கையின் வடகிழக்கு கடற்கரையில் உள்ள வல்வெட்டித்துறையில் நடந்த யுத்தத்தில் காலில் அடிபட்டு மிக மோசமான நிலையில் இருக்கிறாள். அங்கிருந்த போராளிகள் ஒன்று சேர்ந்து அவளை படகில் ஏற்றி இந்தியாவிற்கு வந்தனர். அவர்கள் கோடியக்கரை (இந்தியா) வந்து அங்குள்ள தமிழர்களின் உதவியால் நாகப்பட்டினத்திலுள்ள மருத்துவமனைக்குச் சென்றனர். .\n\nமருத்துவர் சுபாஷ் சந்திர போஸ் என்கிற சுபாஷ் (சிறீமன்), மணிமேகலைக்கு மருத்துவம் செய்வது சட்ட விரோத செயலாதலால் முதலில் ஒத்துக்கொள்ளவில்லை. பின்னர், அவளின் காயத்தைக் கண்டு அறுவைசிகிச்சை செய்ய முன்வருகிறார்.\nஆனால் மணிமேகலை தன் கால்களை இழக்கத் தயாராக இல்லை. அதனால் மருத்துவர்கள் ஒன்று கூடி தற்காலிகமாக அவளது காலை சரி செய்தனர். எந்த நேரத்திலும் சிகிச்சை பலனின்றி அவள் இறக்க நேரிடும். கால்களை எடுத்தால் உயிர் வாழலாம் என்கிற நிலையிலும் கூட தன் கால்களை இழக்காமல் இருக்கும் மணிமேகலை ஏன் அவ்வாறு நடந்து கொள்கிறாள் என்று மருத்துவருக்குப் புரியவில்லை. அவள் சுபாஷிடம் தன் முன்கதையை கூறுகிறாள்.\n\nஅவளது சோகமான முன்கதையை கேட்டதும் சுபாஷ், ஒரு மாதம் மருத்துவமனையில் தங்க அனுமதித்தான். இதற்கிடையில் இலங்கை அரசிடமிருந்து தமிழ்நாடு காவல்துறைக்கு போராளிகள் மருத்துவமனையில் தங்கியிருப்பதாக தகவல் வருகிறது. பின்னர் நடக்கும் சம்பவங்கள் கதையின் முடிவாக அமைகிறது.\n\nSection::::பாடல்கள்.\nஇப் படத்திற்கு இசை அமைத்தவர் இசைஞானி இளையராஜா; பாடல்களை எழுதியவர் சுப்பிரமணிய பாரதி.\n"}
{"id": "435338", "url": "https://ta.wikipedia.org/wiki?curid=435338", "title": "அஞ்சல", "text": "அஞ்சல\n\nஅஞ்சல (Anjala) தங்கம் சரவணன் இயக்கத்தில் 2016இல் வெளிவந்த தமிழ் நகைச்சுவைத் திரைப்படமாகும். திலிப் சுப்பராயன் படத்தை தயாரித்திருந்தார். இப்படத்தில் விமல் மற்றும் நந்திதா ஆகிய இருவரும் முக்கிய பாத்திரங்களில் நடித்திருந்தனர் கோபி சுந்தர் இப்படத்திற்கு இசையமைத்திருந்தார்.\n\nபாடல் காட்சியில் சிறப்புத் தோற்றத்தில் நடித்தவர்கள் : \n\nSection::::தயாரிப்பு.\nவிமல், நந்திதா மற்றும் பசுபதி நடித்திருக்கும் \"அஞ்சல\" படத்தின் தயாரிப்பு வேலைகள் திசம்பர் 2013இல் ஆரம்பிக்கப்பட்டது. இதை திலீப் சுப்பராயன் தயாரித்துள்ளார். இப் படத்தின் ஒளிப்பதிவை ரவி கண்ணனும், படத்தொகுப்பை பிரவீண் ஸ்ரீகாந்த்தும் செய்துள்ளனர். இதற்கு இசை அமைத்தவர் கோபி சுந்தர். திலீப்பின் தந்தை சூப்பர் சுப்பராயன் இப் படத்தின் சண்டை காட்சிகளை அமைத்துள்ளார்.\n\nSection::::பாடல்கள்.\nஇப் படத்திற்கு இசை அமைத்தவர் கோபி சுந்தர். இப் படத்தின் பாடல்களை நா. முத்துக்குமார், யோகபாரதி, கங்கை அமரன், ஏகாதசி மற்றும் லலிதானந்த் எழுதியுள்ளனர். 'பிகைண்ட்வுட்ஸ்' இணையதளம் இப்படத்தின் பாடல்களுக்கு 5க்கு 2.75 புள்ளிகள் கொடுத்துள்ளது.\n\nSection::::வரவேற்பு.\n\"டைம்ஸ் ஆஃப் இந்தியா\" இத் திரைப்படத்திற்கு 5க்கு 3 புள்ளிகளை வழங்கியது. மேலும், இப் படம் சீராக எடுக்கப்படவில்லை எஅனவும், திரைக்கதையில் கூடுதல் கவனம் செலுத்தியிருக்கலாம் எனவும் விமர்சித்தது. \"தி இந்து\" பத்திரிகை, 'அஞ்சல' படத்தின் ஆரம்பக் காட்சிகள் மிகவும் அருமையாக உள்ளது எனவும், திரைக்கதையை கொண்டு சென்ற பாங்கு சரியில்லை எனவும் விமர்சித்தது. 'அஞ்சல' படத்தின் கருப்பொருள் தனித்தன்மையாக இருந்தாலும், அதன் திரைக்கதை மற்றும் கையாண்ட முறை விரும்பத்தக்கதாக இல்லை என \"இந்துஸ்தான் டைம்ஸ்\" விமர்சித்தது. \"மூவி குரோ\" தனது விமர்சனத்தில் 'அஞ்சல' ஒரு சிறந்த முயற்சி எனக் குறிப்பிட்டுள்ளது.\n"}
{"id": "435341", "url": "https://ta.wikipedia.org/wiki?curid=435341", "title": "அடாவடி", "text": "அடாவடி\n\nஅடாவடி (Adavadi) வி. எஸ். பரத் ஹன்னா இயக்கத்தில் 2007 ஆண்டு வெளிவந்த இந்தியத் தமிழ்த் திரைப்படமாகும். சத்யராஜ், ராதா மற்றும் பலர் நடித்திருந்தனர். ஜி. சரவணா மற்றும் ஆர். சேகர் தயாரித்து, தேவா இசை அமைத்த இப்படம், 30 மார்ச் 2007 அன்று வெளியிடப்பட்டது. \"\"ஏ\"\" என்ற கன்னட படத்தின் மறு ஆக்கமாகும்.\n\n\nSection::::கதைச்சுருக்கம்.\nபரத் (சத்யராஜ்) ஒரு கைதேர்ந்த, நேர்த்தியான பட இயக்குனர் ஆவார். முன் கோவ சுபாவம் கொண்டதால், தன்னை சுற்றி இருப்பவர்களை மரியாதை குறைவாகவும், அகந்தையுடனும் நடத்துவார் பரத். அவர் இயக்கும் திரைப்படம் ஒன்றில், சாந்தினி (ராதா) எனும் புதுமுக நடிகை அறிமுகமானார். நாளடைவில், சாந்தினி பரத்தை காதல் செய்தார். அனைவரின் முன்னிலையிலும், தன் காதலை பரத்திடம் வெளிப்படுத்தினாள். அது சற்றும் பிடிக்காத பரத், கோபம் கொண்டு, அனைவரின் முன்னிலையிலும் அவளை கன்னத்தில் அடித்து அவமான படுத்துகிறார். அதில் விரக்தி அடைந்த சாந்தினி, பரத்தை விட்டு விலகி வாழ்ந்து வருகிறார். சாந்தினியை மறக்க முடியாத பரத், குடி போதைக்கு அடிமையாகிறார். பரத்தும் சாந்தினியும் ஒன்று சேர்ந்தார்களா? என்ற கேள்விக்கு விடைகாணுதலே மீதிக் கதையாகும்.\n\nSection::::தயாரிப்பு.\nஅடிதடி எனும் வெற்றிப்படத்தை தொடர்ந்து, சத்யராஜுடன் அணி சேர்ந்தார், இயக்குனர் பரத் ஹன்னா. சுந்தரா டிராவல்ஸ் எனும் படத்தில் நடித்த ராதா, இப்படத்தில் கதாநாயகியாக நடிக்க தேர்வு செய்யப்பட்டார். தேவா இசை அமைக்க ஒப்பந்தமானார் \n\nSection::::ஒலிப்பதிவு.\nஸ்நேஹன், பிறைசூடன், செந்தில்குமார் எழுதிய பாடல் வரிகளுக்கு தேவா இசை அமைத்தார். \nSection::::வரவேற்பு.\nஇந்த படம் பெரும்பாலும் எதிர்மறையான விமர்சனங்களைப் பெற்றது.\n"}
{"id": "435347", "url": "https://ta.wikipedia.org/wiki?curid=435347", "title": "திருட்டுப்பயலே 2", "text": "திருட்டுப்பயலே 2\n\nதிருட்டுப்பயலே 2 (\"Thiruttu Payale 2\") (2017) படம் இயக்குனர் சுசி கணேசன் இயக்கத்தில் 10 வருடங்களுக்கு பிறகு உருவாகும் இரண்டாம் பாகம். இத்திரைப்படத்திலும் பாபிசிம்ஹா, விவேக், அமலா பால், பிரசன்னா மற்றும் பலர் நடித்திருக்கும் திரைப்படம். ஆனால் இரண்டு கதைக்கும் தொடர்பு இல்லை.தகவல் தொழில்நுட்ப வளர்ச்சியின் எதிர்மறை பாதிப்புகள்தான் இந்தக் கதைக்கு அடித்தளம். இன்றைய தலைமுறைகள் சந்திக்கும் பிரச்சனை புரியும் படி திரைக்கதை அமைந்து உள்ளது.\n\nஇயக்கம்:சுசி கணேசன்\n\nதயாரிப்பு:கல்ப்பாத்தி எஸ்.அகோரம்\n\nநடிகர்கள்:பாபி சம்ஹா,அமலா பால், பிரசன்னா\n\nஇசை : வித்யாசாகர்\n\nகதை களம்:\n\nநேர்மையான போலீஸ் அதிகாரி செல்வம்(பாபி சிம்ஹா). அவர் வசிக்கும் விட்டின் கீழ் வசிக்கும் அகல்யாவை(அமலா பால்) காதல் திருமணம் செய்கிறார். பிரபலங்களின் போன் கால்களை ஒட்டுக்கேட்பது அவருக்கு இடப்பட்ட உத்தரவு. நேர்மையாகப் பணிபுரிந்தால் விரைவாக பணம் சேமிக்க இயலாது என்பதனைப் புரிந்து நேர்மையற்ற வழிகளில் பணம் பெற என்னுகிறார். ஒரு நாள் அமைச்சரின் போன்காலை ஒட்டுக் கேட்கும் செல்வம், அவரின் பணத்தை எடுத்து விடுகிறார். இந்த வேலையைத் தொடர ஆரம்பிக்கிறார். பாபியின் காதல் மனைவி அகல்யா ஃபேஸ்புக்லேயே கிடப்பவர். அகல்யா பிறந்தநாளுக்கு தனது நண்பர்களை விருந்துக்கு அழைக்கிறார். அந்த நண்பர்களின் போன் கால்கள் மற்றும் அகல்யாவின் போன் நம்பரையும் ஒட்டுக் கேட்கிறார் செல்வம். இதில் திருமணமான பெண்களிடம் மோசமாக பேசி வலைவிரிக்கும் பாலகிருஷ்ணன்(பிரசன்னாவை) பால்க்கி என்று அழைக்கப்படுபவரை கண்டு பிடிக்கிறார். ஒரு நாள் பால்க்கி , அகல்யாவிடம் பேசுவதையும் கேட்டு அதிர்ச்சியடையும் செல்வம் அவரை போலீஸ் வைத்து அடிக்கிறார். செல்வம் செய்யும் வேலைகள் பற்றிய தகவல்களை சேகரித்து அவரை பழிவாங்க முயற்சிக்கிறார் பால்க்கி. இன்னொரு பக்கம் அகல்யாவை அடையவும் முயற்சிக்கிறார். பிறகு வருவது க்ளைமேக்ஸ். வித்யாசாகர் நீண்ட இடைவேளைக்கு பிறகு கலக்கியுள்ளார், அதிலும் பின்னணி இசையில் ஒலிக்கும் அந்த திருட்டு பயலே பாடல் ரசிக்க வைக்கின்றது, செல்லத்துரை ஒளிப்பதிவும் சிறப்பு.ன்னணி கதாபாத்திரங்களாக நடித்திருந்த, எம்.எஸ்.பாஸ்கர், `பினாமி சேட்ஜி' பிரதீப் கே விஜயன், முத்துராமன் மூவருடைய நடிப்பும் நன்றாக இருந்தது.விவேக் மற்றும் ரோபோசங்கரும் இத்திரைப்படத்தில் நடித்துள்ளனர்.\n"}
{"id": "435348", "url": "https://ta.wikipedia.org/wiki?curid=435348", "title": "பாலாகோட்", "text": "பாலாகோட்\n\nபாலகோட் (Balakot) () பாகிஸ்தான் நாட்டின் கைபர் பக்துன்வா மாகாணத்தின், மன்செரா மாவட்டத்தில், இந்தியா-பாகிஸ்தான் எல்லையை ஒட்டி, குன்கார் ஆற்றின் கரையில் அமைந்த நகரம் ஆகும். இமயமலைத் தொடர்களில் அமைந்த இந்நகரம், கோடைக்கால வாழிடம் ஆகும். \n\nபாலகோட் நகரம், தேசியத் தலைநகரம் இஸ்லாமாபாத்திற்கு வடக்கே 160 கிமீ தொலைவிலும், முசாஃபராபாத் நகரத்திற்கு மேற்கே 50 கிமீ தொலைவிலும் உள்ளது. இந்நகரம் உயர்ந்த மலைகளைக் கொண்டதால், கோடைக்கால வாழிடமாக உள்ளது. \n\n2005 காஷ்மீர் நிலநடுக்கத்தின் போது 40 ஆயிரம் மக்கள் பாதிக்கப்பட்டனர். மேலும் பாலகோட் நகரம் முற்றிலும் அழிந்தது. \nபின்னர் இந்நகரத்தை, சவூதி அரேபியாவின் நிதியுதவியுடன் மீண்டும் மறுசீரமைக்கப்பட்டது. \n\nஇந்நகரத்தின் எல்லைப்புறப் பகுதிகள், தலிபான் மற்றும் ஜெய்ஸ்-இ-முகமது போன்ற திவீரவாத இயக்கங்களின் முகாம்கள் செயல்படுகிறது. \n\nSection::::இனக்குழுக்கள்.\nகால்நடைகளை மேய்க்கும், குஜ்ஜாரி மொழி பேசும் குஜ்ஜர்கள் சுவாதிகள், துருக், மொகல், சையத் இன மக்கள் இந்நகரத்தில் அதிகம் வாழ்கின்றனர்.\n\nSection::::வரலாறு.\nமௌரியப் பேரரசு, குப்தப் பேரரசு, குசான் பேரரசு, இந்தோ கிரேக்கம், காபூல் சாகி, சீக்கியப் பேரரசு, முகலாயப் பேரரசு, பிரித்தானிய இந்தியாவில் பாலகோட் நகரம் இருந்தது. \n\nSection::::இந்தியப் போர் விமானத் தாக்குதல்கள்.\nஇந்தியாவின் ஜம்மு காஷ்மீர் மாநிலத்தின் புல்வாமா மாவட்டத்தில், இந்திய மத்திய சேமப்படை அணியைச் சேர்ந்த 40 வீரர்கள், ஜெய்ஸ்-இ-முகமது இயக்க தீவிரவாதியின் கார் வெடிகுண்டுத் தாக்குதலுக்கு பலியானதை அடுத்து, இந்திய போர் விமானங்கள், பாலகோட் நகரம் மற்றும் அதனைச் சுற்றியுள்ள \"ஜப்பா\", \"கார்ஹி ஹபிபுல்லா\" போன்ற நகரங்களில் இயங்கும் ஜெய்ஷ் இ முகமது தீவிரவாத இயக்கத்தின் முகாம்களை, 26 பிப்ரவரி 2019 அன்று அதிகாலையில் தகர்த்து அழித்தது. \n\n"}
{"id": "435356", "url": "https://ta.wikipedia.org/wiki?curid=435356", "title": "விஸ்வநாத் (1996 திரைப்படம்)", "text": "விஸ்வநாத் (1996 திரைப்படம்)\n\nவிஸ்வநாத் 1996 ஆம் ஆண்டு சரவணன் மற்றும் சுவாதி நடிப்பில், தேவா இசையில், கே. கௌதம் இயக்கத்தில், பி. வீரமுத்து தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nவிஸ்வநாத் (சரவணன்) சிறையிலிருந்து தப்பிக்கிறான். அவன் புகைப்படத்தை செய்தித்தாள்களில் வெளியிட்டு மாநிலம் முழுவதும் காவல்துறை தேடுகிறது. ஒரு நாள் தன் வீட்டருகே விஸ்வநாத்தை பார்க்கும் சுவாதி (சுவாதி) அவனைக் கண்டு அஞ்சி ஓடுகிறாள். சுவாதி தன் சகோதரி சிந்துவுடன் (சிந்து) தங்கியிருக்கிறாள். சிந்து ஒரு நாள் மயக்கமடைந்து விழ, அவளுக்கு விஸ்வநாத் சிகிச்சையளிக்கிறான். அவன் ஒரு மருத்துவர் என்று அறிந்துகொள்ளும் சுவாதி அவன் சிறைக்கைதியான காரணத்தைக் கேட்க விஸ்வநாத் அவன் சோகக்கதையைக் கூறுகிறான்.\n\nமைக்கேலுக்குச் (பிரகாஷ் ராஜ்) சொந்தமான மருத்துவமனையில் பணிபுரியும் மருத்துவர் விஸ்வநாத். பணம் மட்டுமே மைக்கேலின் குறிக்கோள். விஸ்வநாத் நோயாளிகளின் நலனில் அக்கறை செலுத்துபவன். இவர்களுக்கிடையே அடிக்கடி வாக்குவாதங்கள் நிகழ்கிறது. எனவே அந்த மருத்துவமனையை விட்டு வெளியேறி வேறொரு மருத்துவமனையில் பணிபுரிகிறான். விஸ்வநாத் விலகியதால் நோயாளிகள் வருவது குறைந்து மைக்கேல் நட்டமடைகிறான். விஸ்வநாத் பணிபுரியும் மருத்துவமனை லாபகரமாக இயங்குகிறது. பணத்திற்கு ஆசைப்பட்டு சட்டவிரோதமாக தீவிரவாதிகளுக்கு சிகிச்சையளிக்கிறான் மைக்கேல். அவர்களிடம் உள்ள ஆயுதங்களை விஸ்வநாத்தின் மருத்துவமனையில் பதுக்கிவைத்து காவல்துறைக்கு தகவல் தெரிவிக்கின்றனர். மருத்துவமனையை சோதனையிடும் காவல்துறை விஸ்வநாத்தை கைது செய்கிறது. தன் சட்டவிரோத நடவடிக்கைகள் பற்றி அறிந்த அவன் மருத்துவமனையில் பணிபுரியும் மருத்துவர் ஜெனிபரை (மோகினி) கொன்றுவிடுகிறான் மைக்கேல்.\n\nதப்பியோடிய விஸ்வநாத்தைக் கைது செய்யும் பொறுப்பு காவல் அதிகாரி ராஜ்குமாரிடம் (ராதாரவி) ஒப்படைக்கப்படுகிறது. சுவாதி விஸ்வநாத்தை காதலிக்கிறாள். விஸ்வநாத் தான் நிரபராதி என்று நிரூபித்து தண்டனையிலிருந்து தப்பினானா? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர் வாலி.\n"}
{"id": "435362", "url": "https://ta.wikipedia.org/wiki?curid=435362", "title": "கடற்பேரோந்தி", "text": "கடற்பேரோந்தி\n\nகடற்பேரோந்தி (\"marine iguana\") என்பது பேரோந்தி வகையைச் சேர்ந்த கடல்வாழ் உயிரினம் ஆகும். இது எக்குவடோர் நாட்டில் உள்ள கலாபகசுத் தீவுகளில் மட்டுமே காணப்படுகிறது. பல்லியோந்திகள் வரிசையில் கடற்பேரோந்திகள் மட்டுமே நீந்தும் திறன் பெற்றுள்ளன. இதில் மொத்தம் 7 அல்லது 8 துணையினங்கள் உள்ளன.\n"}
{"id": "435367", "url": "https://ta.wikipedia.org/wiki?curid=435367", "title": "மகாத்மா: லைஃப் ஆஃப் காந்தி, 1869–1948", "text": "மகாத்மா: லைஃப் ஆஃப் காந்தி, 1869–1948\n\nமகாத்மா: லைஃப் ஆஃப் காந்தி, 1869–1948 (Mahatma: Life of Gandhi, 1869–1948 ) என்பது மகாத்மா காந்தியின் வாழ்க்கை வரலாற்றை விவரிக்கும் 1968 ஆண்டைய விபரணப்படமாகும். இந்தப் படமானது இந்திய அரசின் திரைப்படப் பிரிவின் ஒத்துழைப்போடு, காந்தி தேசிய நினைவு நிதியில் தயாரிக்கப்படது. இப்படத்தை திரைக்கதை எழுதி இயக்கியவர் வித்தல்பாய் ஜவேரி ஆவார். மேலும் இப்படத்தில் இடம்பெற்ற வர்ணனையானது ஜவேரியால் செய்யப்பட்டது. கருப்பு, வெள்ளையில் எடுக்கப்பட்ட இப்படமானது, 33 சுருள்களோடு (14 அத்தியாயங்கள்), 330 நிமிட கால அளவைக் கொண்டுள்ளது.\n\nஇப்படமானது காந்தியின் வாழ்க்கை வரலாற்றையும், சத்தியத்திற்கான அவரது இடைவிடாத தேடலைக் காட்டும் விதமாகவும் தயாரிக்கப்பட்டுள்ளது. இந்தப் படத்தில் இயங்குபடம், அசல் ஒளிப்படங்கள், பழைய அச்சுப் பிரதிகள் போன்றவற்றை உள்ளடக்கி காந்தியின் வாழ்க்கையைக் காட்டுகிறது.   இந்த கதையானது பெரும்பாலும் காந்தியின் சொந்த சொற்களைப் பயன்படுத்தி விவரிக்கப்பட்டுள்ளது.\n\nஇப்படமானது பல பதிப்புகளைக் கொண்டதாக உள்ளது. ஆங்கிலத்தில் 5 மணிநேரம் கொண்ட விரிவான பதிப்பும், 2 மணி 16 நிமிடங்கள் கொண்ட இடைநிலைப் பதிப்பும், ஒரு மணிநேரம் கொண்ட சிறு பதிப்புகளாகவும் உள்ளது. இதன் இந்தி பதிப்பானது 2 மணி 20 நிமிடங்களிலும், ஜேர்மன் பதிப்பானது1 மணி 44 நிமிடங்களுடன் உள்ளது.\n\n\n"}
{"id": "435368", "url": "https://ta.wikipedia.org/wiki?curid=435368", "title": "மச்சி (திரைப்படம்)", "text": "மச்சி (திரைப்படம்)\n\nமச்சி 2004 ஆம் ஆண்டு துஷ்யந்த் மற்றும் சுபா பூஞ்சா நடிப்பில், அறிமுக இயக்குனர் கே. எஸ். வசந்தகுமார் இயக்கத்தில், ஏ. ஆர். ரைஹானா இசையில், எஸ். கே. கிருஷ்ணகாந்த் தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nமும்பையில் வளரும் பணக்காரனான கார்த்திக் (துஷ்யந்த்) இளம்வயதிலேயே பல்வேறு தீய பழக்கங்களுக்கு அடிமையானவனாக இருப்பதால் அவன் தந்தை மோகன்ராம் (பானுச்சந்தர்) அவனை நினைத்து வருத்தப்படுகிறார். அவனைக் கட்டாயப்படுத்தி கோயமுத்தூரில் உள்ள மருத்துவக்கல்லூரியில் சேர்க்கிறார். கல்லூரியில் அவன் வகுப்புத் தோழர்கள் பாண்டி (எஸ். ஆர். பிரகாஷ்), பாபு (சதிஷ்), வாசு (ரஞ்சன்) மற்றும் மோசஸ் (வி. சங்கர்) ஆகியோர். நடுத்தரக் குடும்பத்தைச் சேர்ந்த இவர்களின் குடும்பச்சூழலை சுட்டிக்காட்டி கேலிசெய்கிறான் கார்த்திக். ஆனால் அவர்கள் கார்த்திக்கை தங்கள் நண்பனாகவே எண்ணி பழகுகின்றனர்.\n\nஒரு நாள் விபத்தில் சிக்கும் கார்த்திக்கை அந்த நால்வரும் மருத்துவமனையில் சேர்த்துக் காப்பாற்றுகின்றனர். அவர்களின் நல்ல குணத்தை அறிந்துகொள்ளும் கார்த்திக் தன் தீய குணங்களை விட்டு அவர்களோடு நண்பனாகிறான். ரக்சிதாவைக் காதலிக்கிறான் கார்த்திக். கோவிந்த் (கூல் சுரேஷ்) என்பவனுக்கும் கார்த்திக் மற்றும் அவனது நண்பர்களுக்கும் ஏற்படும் சண்டையில் கோவிந்த் முகத்தின் மீது அமிலம் பட்டு படுகாயமடைகிறான்.\n\nகோவிந்த் அரசியல்வாதி நாராயணனின் (பசுபதி) ஒரே மகன். தன் மகன் படுகாயமுற்றதை அறியும் நாராயணன் அதற்குக் காரணமான கார்த்திக் மற்றும் அவனது நான்கு நண்பர்களைக் கொன்று பழிதீர்க்க முடிவுசெய்கிறான். அவனிடமிருந்து கார்த்திக்கும் மற்றவர்களும் தப்பினார்களா? என்பது மீதிக்கதை.\n\n\nSection::::தயாரிப்பு.\nபடத்தின் நாயகன் துஷ்யந்த், நடிகர் சிவாஜி கணேசன் அவர்களின் பேரன் ஆவார். 2003 இல் அவர் நாயகனாக நடித்து வெளியான \"சக்ஸஸ்\" படத்தை அடுத்து இப்படம் இரண்டாவதாக வெளியானது.\n\nஇசையமைப்பாளர் ஏ. ஆர். ரகுமானின் சகோதரி ஏ. ஆர். ரைஹானா இப்படத்தில் இசையமைப்பாளராக அறிமுகமானார்.\n\nபடத்தின் நாயகி சுபா பூஞ்சா இப்படத்தின் மூலம் கதாநாயகியாக அறிமுகமானார்.\n\nபடத்தில் நடித்த அனைவரும் 45 நாட்கள் ஒத்திகை எடுத்துக்கொண்டது தமிழ் திரையுலகில் இப்படத்திற்கே முதல் முறை.\n\nSection::::இசை.\nபடத்தின் இசையமைப்பாளர் ஏ. ஆர். ரைஹானா. பாடலாசிரியர்கள் கலைக்குமார், கபிலன் மற்றும் அண்ணாமலை.\n"}
{"id": "435370", "url": "https://ta.wikipedia.org/wiki?curid=435370", "title": "மகாத்மா காந்தி: 20யத் செஞ்சுரி புரொபெட்", "text": "மகாத்மா காந்தி: 20யத் செஞ்சுரி புரொபெட்\n\nமகாத்மா காந்தி: 20யத் செஞ்சுரி புரொபெட் (Mahatma Gandhi: 20th Century Prophet) என்பது 1953 ஆண்டைய அமெரிக்க விபரணத் திரைப்படம் ஆகும். இப்படத்தை குவென்டின் ரெனால்ட்ஸ் எழுத, ஸ்டான்லி நீல் இயக்கியுள்ளார். இந்த விபரணத் திரைப்படமானது மகாத்மா காந்தியின் வாழ்க்கை வரலாற்றைக் காட்டுவதாக உள்ளது. இப்படமானது 1953 ஏப்ரல் 28 அன்று ஐக்கிய கலைஞர்களால் வெளியிடப்பட்டது.\n"}
{"id": "435371", "url": "https://ta.wikipedia.org/wiki?curid=435371", "title": "காந்திகிரி", "text": "காந்திகிரி\n\nகாந்திகிரி (Gandhigiri (இந்தி: गांधीगीरी) என்பது 2016 ஆண்டைய பாலிவுட் திரைப்படமாகும். இப்படத்தில் ஓம் பூரி, சஞ்சை மிஸ்ரா, பிஜேஷ் கர்னிவால், அனும் ஷ்யாம், முகேஷ் திவாரி, டோலி சாவ்லா, மேகனா ஹால்டர், ரிஷி பூட்டானி, ரவி சிங், ராம் சுஜான் சிங் ஆகியோர் நடித்துள்ளனர். படத்தை சனோஜ் மிஸ்ரா இயக்க, சுதிர் ஜெயின் மற்றும் பிரதாப் சிங் யாதவ் ஆகியோர் தங்கள் ஆகாமன் பிலிம்ஸ் பிரைவேட் லிமிடெட் பதாகையின்கீழ் தயாரித்துள்ளனர்.\n\nSection::::தயாரிப்பு.\nஇப்படத்தின் படப்பிடிப்பானது இலக்னோ மற்றும் ரேபரேலியில் துவங்கியது. அதையடுத்த வந்த மாதங்களில் உத்திரப்பிரதேசத்தில் நீண்டகாலம் படப்பிடிப்பு நடத்தப்பட்டது.\n\nSection::::குழுவினர்.\nகாந்திகிரி படமானது ஆக்மன் பிலிம்ஸ் பிரைவேட். லிமிடெட்டால் தயாரிக்கப்பட்டது. படத்தை  சனோஜ் மிஸ்ரா இயக்க, படல்களை  அன்கிட் திவாரி, சுனிதா சௌஹான், முகம்மது இர்ஃபான், சுஜதா மஜும்தார், மஷா ஆகியோர் பாடியுள்ளனர். படத்தொகுப்பை   ஆர்சிட் டி ரஸ்டோகி மேற்கொண்டார். ஒலிப்பதிவை   சுபாஷ் சஹூ மேற்கொள்ள, பின்னணி இசையை   சலில் அம்ருத் மேற்கொண்டார். படத்தின் இணை இயக்குநராக - விகாஸ் குமார் சிங் பணியாற்றியுள்ளார்.\n\nSection::::கதைச்சுருக்கம்.\nஇன்றைய ஊழல் நிறைந்த உலகில் காந்தியின் நடத்தை முறைகளின் முக்கியத்துவம் என்ன? எவராவது இந்த நடத்தை முறைகளை கொண்டுள்ளார்களா? அன்றாட வாழ்க்கையில் அந்த நடத்தை முறைகளை செயல்படுத்துபவர் அமைதியான வாழ்க்கையை வாழ முடியுமா? இது போன்ற கேள்விகளுக்கு காந்திகிரியில் பதில்களைக் காணலாம். வெளிநாட்டில் இருந்து இந்தியாவுக்கு திரும்புவரான ராய் சாஹேப் காந்தியின் கொள்கைகளை உறுதியாக நம்புகிறார். அவரது தந்தை தீவிர சுதந்திர போராட்ட வீரராவார். அவருடன் இவர் நெருக்கமாக பிணைப்பைக் கொண்டிருந்தார். இந்தியாவுக்குத் திரும்பிய பின்னர், ராய் சாஹெப் தவறான பாதையில் நடக்கும் வெவ்வேறு நபர்களை சந்திக்கிறார். இன்றைய காலகட்டத்தில் காந்தியின் நடத்தை முறைகளின் முக்கியத்துவத்தை அவர்களுக்கு உணர்த்த ராய் சாஹேப் மேற்கொண்ட முயற்சிகளை இப்படம் அழகாக காட்சிப்படுத்தியுள்ளது.\n\n\n"}
{"id": "435373", "url": "https://ta.wikipedia.org/wiki?curid=435373", "title": "அகுசன் ஆறு", "text": "அகுசன் ஆறு\n\nஅகுசன் ஆறு (Agusan River) பிலிப்பீன்சு நாட்டிலுள்ள ஒரு முக்கியமான ஆறு ஆகும். இது பிலிப்பீன்சு நாட்டின் மிண்டனாவோ தீவின் வடகிழக்கு பகுதியில் உள்ளது. இதன் நீளம் 390 கிலோமீட்டராகும்.இதன் தொடக்கம் தாவோ ஒரியண்டல் மற்றும் தாகூம் நகரத்திற்கு மத்தியில் உள்ள கம்போஸ்டலா பள்ளதாக்கில் உள்ள மலைகளில் ஆரம்பிக்கிறது.\n"}
{"id": "435375", "url": "https://ta.wikipedia.org/wiki?curid=435375", "title": "பாராகேட்டு சுரங்கம்", "text": "பாராகேட்டு சுரங்கம்\n\nபாராகேட்டு சுரங்கம் (\"Paracatu mine\") என்பது பிரேசில் நாட்டின் வடமேற்கு மண்டலத்திலுள்ள மினாசு கெரைசு மாநிலத்தில் இச்சுரங்கம் அமைந்துள்ளது. இச்சுரங்கம் பிரேசிலில் உள்ள மேற்பரப்பு சுரங்க வகையில் பெரிய தங்கச் சுரங்கமாகும். உலக அளவில் கூட இதை மிகப்பெரியச் சுரங்கமாக கருதலாம்.\n\nஇச்சுரங்கத்தின் உரிமையாளாராக கனடா நாட்டைச் சேர்ந்த கின்ரோசு தங்கச் சுரங்க நிறுவனம் செயல்பட்டு இயக்கி வருகிறது.\n\n17.5 மில்லியன் அவுன்சு அளவுக்கு தங்கம் இச்சுரங்கத்தின் இருப்பில் உள்ளதாக மதிப்பிடப்பட்டுள்ளது. \n"}
{"id": "435378", "url": "https://ta.wikipedia.org/wiki?curid=435378", "title": "த மேக்கிங் ஆஃப் த மகாத்மா", "text": "த மேக்கிங் ஆஃப் த மகாத்மா\n\nத மேக்கிங் ஆஃப் த மகாத்மா (The Making of the Mahatma) என்பது 1996 ஆண்டைய இந்தோ - தென்னாப்பிரிக்க கூட்டுத் தயாரிப்பில் வெளிவந்த திரைப்படமாகும். இப்படத்தை சியாம் பெனகல் இயக்கியுள்ளார். மகாத்மா என்று போற்றப்படும் அளவுக்கு மோகன்தாஸ் கரம்சந்த் காந்தி செதுக்கப்பட்ட காலமான தென்னாப்பிரிக்காவில் அவர் வாழ்ந்த 21 ஆண்டு வாழ்கைப் பற்றிய திரைப்படமாக இது உள்ளது. இப்படமானது ஃபாத்திமா மிர் எழுதிய ‘The Apprenticeship of a Mahatma’ என்ற நூலை அடிப்படையாகக் கொண்டு எழுதப்பட்டுள்ளது (இவரே திரைக்கதையையும் எழுதியுள்ளார்).\n\n\n"}
{"id": "435385", "url": "https://ta.wikipedia.org/wiki?curid=435385", "title": "பேரோந்தி", "text": "பேரோந்தி\n\nபேரோந்தி (Iguana) என்பது வெப்ப மண்டலத்தில் வாழும் முதுகெலும்புள்ள ஊர்வன வகையைச் சேர்ந்த ஒரு பல்லி ஆகும். இது நடு அமெரிக்காவிலும் தென் அமெரிக்காவின் வட பகுதியிலும் கரிபியத் தீவுகளிலும் இயற்கையாகக் காணப்படுகின்றது. அதிக அளவாக ஏறத்தாழ இரண்டு மீட்டர் நீளத்திற்கு வளரக்கூடியது. ஆறு கிலோகிராம் வரை எடை இருக்ககூடியது. பரவலாக அறியப்படும் பச்சைப் பேரோந்திகளில் பெண் பேரோந்திகள் ஆண் எடையில் பாதிதான் இருக்கும். அறிவியல் கண்ணோட்டத்தில் இவ்வினத்தை 1768 இல் சோசப்பசு நிக்கோலாசு லாரெண்ட்டி (Josephus Nicolaus Laurenti) என்பவர் \"\"Specimen Medicum, Exhibens Synopsin Reptilium Emendatam cum Experimentis circa Venena\" என்னும் தலைப்பிட்ட நூலில் விளக்கினார். \"பேரோந்திவகையி\" என்னும் குடும்பத்தில் எட்டு பேரினங்களும் 30 தனி இனங்களும் உள்ளன. ஆனால் அவற்றில் இரண்டு பேரினத்தில் உள்ளவை பரவலாக அறியப்படுவன: \"இகுவானா இகுவானா\" (iguana iguaana) என்னும் அறிவியற் பெயர் கொண்ட பச்சைப் பேரோந்தி, மஞ்சள் பேரோந்தி. இவை தவிர புதிதாக மிக அண்மையில் (சனவரி 2009 இல்) இளஞ்சிவப்புப் பேரோந்தி ஒன்று புது இனமாக கலாப்பகசுத் தீவுகளில் உள்ள இசபெல்லாத் தீவில் \"வல்க்கன் வுல்ஃவு\" (Volcan Wolf) என்னும் பகுதியில் கண்டுபிடிக்கப்பட்டுள்ளது. கூர்ந்து நோக்கும் டார்வின் இந்தப் பேரோந்தி இனத்தைக் கண்டுபிடிக்கத் தவறினார் என்று கூறுகிறார்கள்.\n\nபேரோந்தியை ஆங்கிலத்தில் \"இகுவானா\" (iguana) என்று அழைக்கிறார்கள், ஆனால் அது எசுப்பானிய மொழியில் இருந்து பெற்ற சொல். தென் அமெரிக்காவின் பழங்குடிகளாகிய \"தைனோ\" (Taino) என்பவர் மொழியில் \"இவானா\" (\"Iwana\") என்னும் சொல்லில் இருந்து எசுப்பானிய மொழி இச்சொல்லைப் பெற்றது\". இச்சொல் 16 ஆவது நூற்றாண்டில்தான் ஆங்கிலத்தில் வழங்கத்துவங்கியது.\n\nSection::::உணவும் வாழ்வும்.\nபேரோந்தியின் உணவு பெரும்பாலும் இலைகளும், மலர் மொட்டுகளும், இலைகளும், அத்தி மரம் மற்றும் பிற மரங்களின் பழங்களும் ஆகும் மற்ற பல்லி-ஓந்தி இனங்களைப் போல் அல்லாமல் இந்தப் பேரோந்தியின் உடலில் இலை-தழை உணவுகளைச் செரிக்க உதவும் நுண்ணுயிரிகள் உண்டு. ஒரோவொருக்கால் சிறு பறவைகளையும் இளமைப்பருவத்தில் உள்ள பிற முதுகெலும்பில்லா உயிரினக்களையும் உண்ணும்.\n\nமழைக் காலங்களில் இப் பேரோந்தி இனப்பெருக்கம் செய்கின்றது. இக்காலங்களில் ஆண்கள் \"கட்சி\" எனப்படும் தன்னுடைய ஆட்சிப்பகுதியை வரையறை செய்து, மீறி தன் கட்சிக்கு வரும் பிற ஆண் பேரோந்திகளுடன் சண்டையிட்டுத் துரத்தும். மழைக்காலம் முடியும் தருவாயில் பெட்டை ஓந்திகள் 30-50 கருவுற்ற முட்டைகளை மண்ணில் இடும். இவை 70-105 நாட்களில் பொரித்து பேரோந்திப் பார்ப்புகள் (ஊர்வனக்குஞ்சுகள்) வெளிவரும். இவை 7-8 செ.மீ அளவே இருக்கும்.\n\nSection::::உடலமைப்பும் உடலியக்கமும்.\nபேரோந்திகள் இரண்டு மீட்டர் நீளம் வரை வளரக்கூடிய, முதுகெலும்புள்ள ஊர்வன விலங்கு. இதன் தாடைக்கருகே சதையும் தோலும் மடிப்பு கொண்டிருக்கும், முதுகில் வரிசையாக முட்கள் போன்ற அமைப்பு வால் வரை இருக்கும். இதன் தலையில் இதற்கு மூன்றாவது கண் ஒன்று உண்டு. இந்தக் கண் பார்ப்பதற்கு உடலின் மேல்தோல் மெலிதாக மூடி இருப்பது போல் தோற்றம் அளிக்கும்.\n\nSection::::மாந்தனும் பேரோந்தியும்.\nமாந்தர்கள் வளர்ந்த பேரோந்தியை உணவாக ஆயிரக்கனக்கான ஆண்டுகளாக உண்டு வந்திருக்கின்றனர். இது நிரைய புரதச் சத்து உள்ள உணவாகக் கருதப்படுகின்றது.\n\n"}
{"id": "435386", "url": "https://ta.wikipedia.org/wiki?curid=435386", "title": "2005 காஷ்மீர் நிலநடுக்கம்", "text": "2005 காஷ்மீர் நிலநடுக்கம்\n\n2005 காஷ்மீர் நிலநடுக்கம் (2005 Kashmir earthquake) 8 அக்டோபர் 2005 அன்று பாகிஸ்தான் நேரப்படி காலை 8:50:39 மணிக்கு, 7.6 ரிக்டர் அளவில் நிலநடுக்கம் ஏற்பட்டது. நிலநடுக்க மையமாக, பாகிஸ்தான் ஆக்கிரமிப்பு காஷ்மிரின் தலைமையிடமான முசாஃபராபாத் இருந்தது. இந்நிலநடுக்கத்தால் முசாஃபராபாத், பாலகோட் நகரங்கள் 70% அளவிற்கு பலத்த சேதமுற்றது. மேலும் இந்தியாவின் ஜம்மு காஷ்மீர் மற்றும் பாகிஸ்தானின் கைபர் பக்துன்வா மாகாணத்தின் மூன்று மாவட்டப் பகுதிகள் பலத்த சேதமடைந்தது. பாகிஸ்தானின் மலைப்பாங்கான பகுதிகளில் ஏற்பட்ட இந்நிலநடுக்கத்தால் நிலச்சரிவாலும், கட்டிட இடிபாடுகளாலும், மக்கள் இறப்பு எண்ணிக்கை 86,000 –87,351 அளவிலும்; காயமடைந்தோர் எண்ணிக்கை 69,000 – 75,266 அளவிலும் இருந்தது. மேலும் 2.8 மில்லியன் மக்கள் இடம் பெயர்ந்தனர். ஆப்கானிஸ்தான் மற்றும் திபெத் பகுதிகளிலும் இந்நிலநடுக்கத்தின் தாக்கங்கள் உணரப்பட்டது.\n\n\n"}
{"id": "435390", "url": "https://ta.wikipedia.org/wiki?curid=435390", "title": "ஃபரீடா ஜலால்", "text": "ஃபரீடா ஜலால்\n\nபரீடா ஜலால் (\"Farida Jalal\") (பிறப்பு மார்ச் 14, 1949) ஒரு இந்திய நடிகை ஆவார். கிட்டத்தட்ட ஐம்பது வருடங்கள் திரைப்பட வாழ்க்கையில் பனியாற்றியுள்ளார், மேலும் இந்தி, தெலுங்கு மற்றும் தமிழ் போன்ற பல மொழிகளில் 200 க்கும் மேற்பட்ட படங்களில் நடித்துள்ளார். சினிமாவில் தனக்கென்று கதாபாத்திரம் தேர்வு செய்து அதில் சிறப்பாக நடிப்பார், மற்றும் பாலிவுட் தயாரிப்பாளர் பொறுப்பிலும் சிறந்து விளங்கினார். இவர் நான்கு பிலிம்பேர் விருதுகள் மற்றும் இரண்டு பெங்கால் திரைப்பட பத்திரிகையாளர்கள் சங்க விருதுகள் போன்ற பாராட்டுக்களைப் பெற்றார்.\n\nஜகால் தனது தொழில் வாழ்க்கையை Taqdeer உடன் தொடங்கினார் (1967). 1970 கள் மற்றும் 80 களின் முற்பகுதியில் பல முன்னணி திரைப்படங்களில் அவர் முன்னணி மற்றும் துணைப் பாத்திரங்களை நடிக்கத் தொடங்கினார். பரஸ் (1971), ஹென்னா (1991) மற்றும் தில்வாலே துல்ஹனியா லே ஜாயேங்கே (1995) ஆகியவற்றில் அவரது பாத்திரங்களுக்கு பரவலாக நினைவுபடுத்தப்பட்டார், இவை அனைத்தும் சிறந்த துணை நடிகைக்கான பிலிம்பேர் விருது பெற்றன. 1990 களில் மற்றும் 2000 களின் இவர் நடித்த தாய்மைப் பாத்திரங்கள் மற்றும் வலுவான பெண் கதாபாத்திரங்கள் ரசிகர்கள் அனைவரிடமும் சிறந்த பெயர் பெற்றுத்தந்தது. மம்மோவில் (1994) தனது பாத்திரத்திற்காகவும், சிறந்த நடிப்பிற்காக ஃபிலிம்ஃபேர் கிரிடிக்ஸ் விருது வென்றார். 2012 ஆண்டின் ஹார்லெம் இன்டர்நேஷனல் ஃபிலிம் ஃபெஸ்டிவலில் அவரது கிரான் பிளான் (2012) படத்தில் சிறந்த நடிகைக்கான விருதை வென்றார்.\n\nஅவர் திரைப்படங்களில் தனது வேலைகளுடன் சேர்ந்து இந்திய தொலைக்காட்சியில் பல நிகழ்ச்சிகளை வெற்றிகரமாக மாற்றினார். அவரது குறிப்பிடத்தக்க படைப்புகளில் சில சிம்மைக் யே ஜோ ஹாய் ஜிந்தகி, தேக் பாய் தேக், ஷராட் மற்றும் அம்மஜி கி காலீ ஆகியவை. கோமி வத்சல் ஏ.கே.ஆர் டாடி மா பாத்திரத்தை சித்தரிக்கும் ஸீ தொலைக்காட்சியில் சோப் ஓபரா சத்ரங்கி சசுரலில் அவர் நடித்தார்.\n\nSection::::வாழ்க்கை முறை.\n1949 ஆம் ஆண்டு மார்ச் 14 ஆம் தேதி புது தில்லி, இந்தியாவில் பிறந்த ஃபரீடா ஜலால், 1965 இல் ஃபிலிம்ஃபேர் வழங்கிய யுனைடெட் ஃபிலிம் தயாரிப்பாளர் டேலண்ட் ஹன்ட் திரைப்படத்தை வென்றார். ராஜேஷ் கன்னாவுடன் சேர்ந்து ஃபிலிம்ஃபேர் விருதுகள் விழாவில் வென்றவர்களாக இவரும் மேடைக்கு அழைக்கப்பட்டார். பார்வையாளர்களாக இருந்த தாராசண்ட் பார்ஜாட்டியாவிலிருந்து தக்கீரின் முதல் திரைப்பட வாய்ப்பை இவர் பெற்றார். [2014] இல் ஒரு நேர்காணலில், அவர் தனது வாழ்க்கையின் தொடக்க பகுதி பற்றி அவரிடம் கேட்டபோது, \"நான் என் பாடசாலையைத் தொடங்கினேன், பாங்கனியில் உள்ள ஸ்டா ஜோசப் கான்வென்ட், டக்டெர் என்ற படத்தில் நான் ஒரு திறமையான போட்டியில் பங்கேற்றேன், அதி வென்றேன் காகா (ராஜேஷ் கன்னா) மற்றும் நான் இறுதிவாதிகள் நான் விரைவில் அவருடன் ஒரு படத்தில் ஆராத்யாவைப் பாடுவேன் என்று எனக்குத் தெரியுமா? \".\n\nSection::::ஆரம்ப காலகட்டம்.\nஇவர் வழக்கமாக கதாநாயகியாக மட்டும் இல்லாமல் கதாநாயகியின் சகோதரியாகவும், கதாநாயகனின் மனைவியாகவும் பல வேடங்களில் தனது நடிப்பை வெளிகாட்டியுள்ளார். அவரது மிகவும் விமர்சன ரீதியாக பாராட்டப்பட்ட பாத்திரங்களில் ஒன்று பாபி என்பதாகும், இதில் ரிஷி கபூரின் மனநலம் பாதிக்கப்பட்ட மனைவியாக நடித்துள்ளார். 1980 களின் போது, அத்தை, தாய், பாட்டிக்கு சகோதரி மற்றும் காதலி போன்ற கதாப்பாத்தில் இருந்து நடிகையாக முன்னேறினார். ராஜேஷ் கன்னாவின் காதலியான \"பாகன் என்னை பஹார் ஹாய், கலியோன் பே நிக்கார் ஹாய்\" என்ற பாடலை பாடிக்கொண்டிருக்கும் ஆராதனாவில் அவரது பங்கிற்காகவும் நினைவுபடுத்தப்படுகிறார்.\n\nSection::::சகோதரி கதாப்பாத்திரம் உருவாக்கம்.\nஹீரோவின் சகோதரியாக எப்படி நடிக்க ஆரம்பித்தீர்கள் என்று கேட்டபோது: அவர் ஒரு நேர்காணலை மேற்கோள் காட்டினார்: \"இது எல்லாவற்றையும் கோபியுடன் ஆரம்பித்தேன், அங்கு பெரிய நடிகரான திலீப் குமாரின் சகோதரியின் பாத்திரத்தை என்னை நடிக்குமாறு கேட்டார்கள், எல்லாம் மறந்துவிட்டு, நான் போய் அதை நடித்துக் கொடுக்க முடிவு செய்தேன் அவரை சந்திப்பதற்கான வாய்ப்பும் எனக்கு இருந்தது மகச் சிறந்த மனிதர் ஆவார். அந்த நாட்களில் ஒவ்வொரு நடிகர்களும் திலீந்திரா, ஜெயேந்திரா மற்றும் மனோஜ் குமார் போன்ற பலரும் திலீப் சாபியை போல நடிக்க ஆசைப்பட்டார்கள். திலீப் சாப்பின் சகோதரியாக நான் நடித்ததில் மிகவும் பெருமிதம் அடைகிறேன். ஒவ்வொரு நடிகரும் அவரது சகோதரி கதாப்பாத்திரத்தை நானே நடிக்க வேண்டும் என்று விரும்பினார்கள்.\n\nசில நேரங்களில் சகோதரி கதாப்பாத்திரம் அந்த படத்தின் முக்கிய பங்கு வகிக்கும். அதிகாரபூர்வமாக நியமிக்கப்பட்ட கதாநாயகிகள் அவர்களது பாடல் காட்சிகளுக்கு மட்டுமே வருவார்கள், அதேசமயத்தில் எனக்கு அனைத்து நாடக காட்சிகளும் இருந்தன. எனக்கு என்னுடைய அங்கீகாரம் மற்றும் விருதுகள் கிடைத்தன. பராஸ் என்ற படத்தில் சஞ்சீவ் குமாருக்கு சகோதரி வேடத்தில் நடித்திருந்தேன். ஆனால் கதாநாயகியாக நடித்த ராகீ-டிவை விட அதிகம் முக்கியதுவம் நிறைந்த காட்சிகள் எனக்கு நிறைய இருந்தது. இதனால் எனக்கு முதல் விருது கிடைத்தது. பின்னர் நான் நடித்த மஜ்போர் படத்திற்கு என் இரண்டாவது விருது கிடைத்தது, சில்ம்பாய் மற்றும் ஜாவேத்பாயால் எழுதப்பட்ட ஒரு திரைப்படம், அதில் பச்சன் சாப் என் சகோதரராக நடித்தார். அது மிகவும் மகிழ்ச்சியாக இருந்தது. நான் சகோதரியைப் போல் வலுவான கதாப்பாத்திரம் கிடைக்கும் போது நான் ஏன் கதாநாயகியாக இருக்க வேண்டும்? \" என்று கூறியுள்ளார்.\n\nSection::::குறிப்பிட்ட சில படங்கள்.\nஅவர் பெங்களூரில் குடியேறியபோது, 1983 மற்றும் 1990 ஆம் ஆண்டுகளில் ஒரு இடைவெளி எடுத்துக் கொண்டார். 1990 களில், ஜலால் இந்தியாவில் பல பெரிய வெற்றிகளில் பங்கு பெற்றார், மேலும் இவர் நடித்த இராஜா ஹிந்துஸ்தானி, குச் குச் ஹோட்டா ஹாய், தில் டோ பாகல் ஹை, கஹோ நா ... பியார் ஹை, கபி குஷி கபி கம் ... மற்றும் தில்வாலே துல்ஹனியா லே ஜாயெங்கே போன்றவை மாபெறும் வெற்றிப் படங்களாகும். 1995 இல் அவர் சிறந்த துணை நடிகைக்கான பிலிம்பேர் விருதை வென்றார். மர்மோ படத்தில் முன்னணி நடிகயாக நடித்துள்ளார் மேலும் இந்தி திரைப்படத்தில் சிறந்த திரைப்படத்திற்கான தேசிய திரைப்பட விருதை வென்றது. ஜலாலின் சிறந்த நடிப்பிற்காக பிலிம்பேர் க்ரிடிக்ஸ் விருதை வென்றார். அவர் பல தொலைக்காட்சி தொடர்களில் நடித்தார், ஹிட் சிட்காம் டெக் பாஹி தேக் போன்றவை.\n\n1994ஆம் ஆண்டு வெளிவந்த திரைப்படமான மம்மோவில் அவரது கதாபாத்திரத்திற்காக அதிகம் பாராட்டப்பட்டார், அதில் பிலிம்ஃபேர் சிறந்த நடிப்பு விருது பெற்றார். முன்னதாக, அமிதாப் பச்சன்-பர்வீன் பாபி-ப்ரான் நடிகரான மஜ்பூருக்கு 'சிறந்த துணை நடிகைக்கான விருது' அவருக்கு பல முறை பரிந்துரைக்கப்பட்டது, அதில் இவர் அமிதாபின் ஊனமுற்ற சகோதரியாக நடித்தார். ஜலால் ஷாராராட்டில் நடித்தார் (தோடா ஜுடு, தோடி நாசகாத்), இதில் அவர் ஒரு முன்னணி பாத்திரம் வகித்தார். நகைச்சுவை தற்போது டிஸ்னி சேனலில் ஒளிபரப்பப்படுகிறது. 2005 ஆம் ஆண்டில், அவர் சைஃப் அலி கான் மற்றும் சோனாலி பெண்ட்ரி ஆகியோருடன் இணைந்து 50 வது பிலிம்பேர் விருதுகளை மும்பையில் வழங்கினார். 2008 ஆம் ஆண்டில், அவர் பஞ்சாபி திரைப்படமான யாரியானில் ஒரு சிறப்பு தோற்றத்தை வெளிப்படுத்தினார்.\n\nSection::::ஜலால் சுய வாழ்க்கை.\nஜலால் அவர்கள் நடிகர் தாபிரேஸ் பர்மாவாரை திருமணம் செய்துகொண்டார், இவர் கர்நாடக மாநிலத்தில் உள்ள பஹட்கலில் 2003 செப்டம்பரில் இறந்தார்; அவர்களுக்கு யாசீன் என்ற மகன் இருக்கிறார். 'ஜீவன் ரேகா' படபிடிப்பின் போழுது அவரது கணவரை சந்தித்தார் பின்பு காதலில் விழுந்து நவம்பர் 1978 இல் திருமணம் செய்து கொண்டார். திருமணத்திற்குப் பிறகு பல படங்களில் நடிக்கவில்லை என்பதால், அவர்கள் பெங்களூருவுக்கு குடிபெயர்ந்தார்கள், அங்கு அவருடைய கணவர் ஒரு சோப்பு தொழிற்சாலை வியாபாரத்தை கொண்டிருந்தார். அவரது மகன் யாசீன் நடிப்புக்கு வர முயற்சிக்கவில்லை.\n\n"}
{"id": "435391", "url": "https://ta.wikipedia.org/wiki?curid=435391", "title": "த காந்தி மர்டர்", "text": "த காந்தி மர்டர்\n\nத காந்தி மர்டர் (The Gandhi Murder, முன்னர் Solar Eclipse: Depth of Darkness) என்பது 2018 ஆண்டைய பிரித்தானிய- இந்திய வரலாற்று அரசியில் திரில்லர் திரைப்படமாகும். இப்படத்தை கரீம் ட்ராடியா மற்றும் பங்கஜ் செகால் ஆகியோர் இயக்கியுள்ளனர்.   இப்படமானது மகாத்மா காந்தியை படுகொலைக்கு இட்டுச் சென்ற நிகழ்வுகளை ஆராய்கிறது. இப்படத்தில் ஸ்டீபன் லாங், லூக்கா பாஸ்குவலின், ஓம் பூரி மற்றும் வின்னி ஜோன்ஸ் ஆகியோர் நடித்துள்ளனர்.\n\nSection::::கதை.\nகாந்தியின் படுகொலைக்கு பிரித்தானிய ஆட்சியானது உதவியாகவும், உடந்தையகவும் இருந்தது என்றும், இந்தியாவின் பொலிஸ் மற்றும் பாதுகாப்பு சேவைகளின் பலவீனங்களால் ஏற்படும் இந்நிகழ்வை   மூன்று இந்திய போலீஸ் அதிகாரிகள் (லாங், பாஸ்குவலினோ மற்றும் பூரி) நிறுத்த முயற்சி செய்கிறார்கள்.\n\n\n"}
{"id": "435392", "url": "https://ta.wikipedia.org/wiki?curid=435392", "title": "சிறிய அண்டிலியப் பேரோந்தி", "text": "சிறிய அண்டிலியப் பேரோந்தி\n\nசிறிய அண்டிலியப் பேரோந்தி என்பது சிறிய அண்டிலிசு பகுதியில் மட்டுமே காணப்படும் பேரோந்தி இனம் ஆகும்.\n"}
{"id": "435396", "url": "https://ta.wikipedia.org/wiki?curid=435396", "title": "பாலகோட் வான் தாக்குதல், 2019", "text": "பாலகோட் வான் தாக்குதல், 2019\n\n2019 பாலகோட் வான் தாக்குதல் (2019 Balakot airstrike) பாகிஸ்தானை தலைமையிடமாகக் கொண்டு செயல்படும் ஜெய்ஸ்-இ-முகமது இயக்கத் தீவிரவாதிகளால், புல்வாமா தாக்குதலில், 14 பிப்ரவரி 2019 அன்று 40 மத்திய சேமக் காவல் படையினர் உயிர் நீத்தனர். எனவே பாகிஸ்தானை தலைமையிடமாகக் கொண்டு, இந்தியா மீது அடிக்கடி தாக்குதல் நடத்தும் தீவிரவாத இயக்க முகாம்களை அழிக்கும் நோக்கத்துடன், 26 பிப்ரவரி 2019 அன்று அதிகாலை 3.30 மணி அளவில் இந்திய விமானப் படையின் 12 மிராஜ் 2000 போர் விமானங்கள், காஷ்மீரில் உள்ள கட்டுப்பாட்டு கோட்டைத் தாண்டி, கைபர் பக்துன்வா மாகாணத்தின் பாலகோட் மற்றும் முசாஃபராபாத் நகரங்களில் செயல்படும் தீவிரவாத முகாம்கள் மீது குண்டுகள் வீசித் தாக்கி அழித்தனர்.\n\nஇத்தாக்குதலில் பாலகோட் நகரத்தில் செயல்பட்டுக் கொண்டிருந்த ஜெய்ஸ் இ முகமது இயக்கத்தின் தீவிரவாதிகள் 200 முதல் 300 பேர் வரை பலியாகியுள்ளதாக ஊடகங்கள் கூறுகிறது. \n\nபாகிஸ்தானின் அறிக்கைகளின் படி, இந்தியாவின் போர் விமானங்கள் கண்டுபிடிக்கப்பட்டு, விரட்டியடிக்கப்பட்டது எனக் கூறுகிறது. இந்தியப் போர் விமானாங்களின் தாக்குதல்களால் தங்களுக்கு இழப்பு ஏதும் இல்லை என்றும் கூறுகிறது.\n\n\n"}
{"id": "435399", "url": "https://ta.wikipedia.org/wiki?curid=435399", "title": "மரிக்கொழுந்து (திரைப்படம்)", "text": "மரிக்கொழுந்து (திரைப்படம்)\n\nமரிக்கொழுந்து 1991 ஆம் ஆண்டு ரமேஷ் அரவிந்த் மற்றும் ஐசுவரியா ஆகியோர் நடிப்பில், புதியவன் இயக்கத்தில், தேவா இசையில், பி. மகேந்திரன் மற்றும் டி. எம். என் கருணாநிதி தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nசீனுவும் (ரமேஷ் அரவிந்த்) அவரின் இளவயது மகள் சித்ராவும் (ஐசுவரியா 2) மரிக்கொழுந்துபட்டி எனும் கிராமத்திற்கு வருகின்றனர். அந்த கிராமத்தினர் அவர்களுக்கு சிறப்பான வரவேற்பு தருகின்றனர். சித்ராவிற்கு அவளின் தாய் மரிக்கொழுந்து (ஐசுவரியா) பற்றி அது வரை சொல்லாத ரகசியத்தைச் சொல்கிறார் சீனு.\n\nமரிக்கொழுந்து தன் பாட்டியுடன் வசிக்கிறாள். அவள் நல்ல மனம் படைத்தவளாக இருந்தாலும், அவளின் உடல் நிறம் குறித்து தாழ்வுமனப்பான்மை கொண்டவளாக இருக்கிறாள். விரைவில் திருமணம் செய்துகொள்ள வேண்டும் என்பது அவள் விருப்பம். நகரத்தில் பாட்டியுடன் (மனோரமா) வசிக்கும் கல்லூரி மாணவன் சீனு விடுமுறையில் கிராமத்திலுள்ள தன் தந்தை (வினு சக்கரவர்த்தி) வீட்டுக்கு வருகிறான். அங்கு மரிக்கொழுந்திடம் அவன் நட்போடு பழகுகிறான். அதை காதலென நினைக்கும் மரிக்கொழுந்து அவனுடன் உறவு கொள்கிறாள். இது ஊரில் உள்ள மற்றவர்களுக்கு தெரியவர இருவரின் திருமணத்திற்கும் ஏற்பாடு செய்கின்றனர். ஆனால் மரிக்கொழுந்தை திருமணம் செய்ய சீனுவிற்கு விருப்பமில்லை. எனவே அந்த திருமணத்தை நிறுத்துகிறான். அவன் உமாவை திருமணம் செய்ய விரும்புகிறான். அவன் தந்தை அவனுக்கு உமாவை மணம் செய்துவைக்க விரும்புகிறார். அனால் அவன் தாயோ மரிக்கொழுந்தையே அவன் மணம் செய்ய வேண்டும் என்கிறார். கர்ப்பிணியான மரிக்கொழுந்தின் பாட்டி இக்கவலையிலேயே இறக்கிறார்.\n\nமரிக்கொழுந்து பெண் குழந்தையை ஈன்றெடுக்கிறாள். சீனுவின் தந்தை அவளைக் குழந்தையுடன் ஊரைவிட்டுச் சென்றுவிடும்படி மன்றாடுகிறார். அவளும் ஊரைவிட்டுச் செல்ல முடிவுசெய்து அவள் போகிறவழியில், அந்த ஊரில் உள்ள தொழிற்சாலை உரிமையாளர் அவரது தொழிற்சாலையிலிருந்து வெளியேறும் பாதரசக்கழிவு அந்த ஊரிலுள்ள நீர்நிலையில் கலப்பதால் அந்த நீர் நஞ்சாக மாறிவிட்டதையும் அந்த நீரை குடிப்பவர்கள் இறந்துவிடுவார்கள் என்றும் சொல்வதைக் கேட்டு அதிர்ச்சியடைகிறாள். அந்த நீரை யாரும் குடித்துவிடாமல் தடுக்கச் செல்கிறாள். அவள் கூறும் உண்மையை அந்தக்கிராமத்தினர் யாரும் நம்பாததால் தானே அந்த நீரைப் பருகுகிறாள். அந்த நீரின் நச்சுத்தன்மையால் அவள் உடல்நிலை பாதிப்படைகிறது. அவள் இறக்கும் முன் சீனு அவளுக்கு தாலி அணிவித்து மனைவியாக ஏற்றுக்கொள்கிறான்.\n\nதன் தாயின் கதையைக் கேட்டு பெருமை கொள்ளும் சித்ரா கண்ணீர் சிந்துகிறாள்.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர்கள் வாலி மற்றும் காமகோடியன்.\n"}
{"id": "435402", "url": "https://ta.wikipedia.org/wiki?curid=435402", "title": "ராபர்ட் ராபின்சன் (வேதியலாளர்)", "text": "ராபர்ட் ராபின்சன் (வேதியலாளர்)\n\nசர் ராபர்ட் ராபின்சன் OM PRS FRSE (13 செப்டம்பர் 1886 – 8 பெப்ரவரி 1975) ஒரு பிரிட்டிஷ் கரிம வேதியியயலாளர் மற்றும் நோபல் பரிசு பெற்றவர். தாவர சாயப் பொருட்களான (ஆந்தோசயனிங்கள்) மற்றும் (ஆல்களாய்டுகள்) பற்றிய ஆராய்ச்சிக்காக 1947 இல் நோபல் பரிசு பெற்றார். மேலும் 1947 ஆம் ஆண்டில், அவர் சுதந்திர பதக்கம், வெள்ளி பனை பெற்றார்.\n\nSection::::வாழ்க்கை வரலாறு.\nSection::::ஆரம்ப வாழ்க்கை.\nஅவர் செஸ்டர்பீல்ட், டெர்பிஷையர் அருகிலுள்ள ரஃபொர்ட் பண்ணை வீட்டில் பிறந்தார். தந்தை ஜேம்ஸ் பிராட்புரி ராபின்சன், அறுவை சிகிச்சை சுத்திகரிப்பு பொருட்கள் தயாரிப்பவர், தாய், ஜேன் டேவன்போர்ட்.\n\nராபின்சன் செஸ்டர்பீல்ட் இலக்கணப் பள்ளி மற்றும் ஃபல்னெக் தனியார் பள்ளியில் ஆரம்ப கல்வி பயின்றார். பின்னர் அவர் மான்செஸ்டர் பல்கலைக்கழகத்தில் வேதியியல் பட்டம் பெற்றார், 1905 இல் BSc பட்டம் பெற்றார். 1907 இல் 1851 ஆராய்ச்சியாளர் பட்டம் ராயல் கமிஷன் கண்காட்சி 1851 இடம் பெற்றார். தனது ஆராய்ச்சியை மான்செஸ்டர் பல்கலைக்கழகத்தில் தொடர்ந்தார்.\n\nஅவர் தூய மற்றும் பயன்படுத்தப்படும் கரிம வேதியியல் பிரிவின் முதல் பேராசிரியராக சிட்னி பல்கலைக்கழகத்தில் உள்ள வேதியியல் பள்ளியில் 1912 இல் நியமிக்கப்பட்டார். அவர் பின்னர் செயின்ட் ஆண்ட்ரூஸ் பல்கலைக்கழகத்தில் (1920-22) இல் பணியாற்றினார். பின்னர் மான்செஸ்டர் பல்கலைக்கழக கரிம வேதியியல் துறையில் தலைமை பொறுப்பேற்றார்.. 1928 இல் லண்டன் பல்கலைக்கழக கல்லூரியில் பேராசிரியராக இரண்டு ஆண்டுகள் பணியாற்றினார். 1930 இல் இருந்து அவர் ஆக்ஸ்போர்டு பல்கலைக்கழகத்தில் வேதியியல் பேராசிரியராகவும், மக்டாலின் கல்லூரி, ஆக்ஸ்போர்டில் ஆராய்ச்சி மாணவராகவும் திகழ்ந்தார்.\n\nஆக்ஸ்போர்டில் உள்ள அறிவியல் பகுதிக்கு ராபின்சன் பெயர் சூட்டப் ப்ட்டுள்ளது,\n\nராபின்சன் ஒருசதுரங்க வீரர்.\n\nSection::::ஆராய்ச்சி.\nஅவரது ட்ரோபினோனின் தயாரிப்பு கோக்கைனுக்கு ஒரு முன்னோடியாகும்.1917 இல் ஆல்கலாய்டு வேதியியலைக் கண்டறிந்ததோடு, ஓருலைத் தொகுப்புமுறையில் அடுக்கை விளைவு வாயிலாக பைசைக்ளிக் மூலக்கூறுகள் உருவாக்கும் திறனையும் கண்டறிந்தார்.\n1923 ஆம் ஆண்டில் புனித ஆண்ட்ரூஸ் பல்கலைக்கழகத்தில் பணிபுரியும் வேளையில் பென்ஸினில் நடுவில் ஒரு வட்டம் இருப்பதை அவர் கண்டுபிடித்தார். எலக்ட்ரான் இயக்கத்தைக் குறிக்கும் சுருள் அம்புப் பயன்பாட்டைக் கண்டறிந்தார். மேலும், அவர் மார்ஃபீன் மற்றும் பென்சிலின் மூலக்கூறு அமைப்புகளைக் கண்டுபிடித்துள்ளார். ராபின்சன் அன்னுலேசன் ஸ்டெராய்டுகளின் உற்பத்தியில் பயன்படுகிறது.\n\n1957 இல் ராபின்சன் டெட்ராஹெட்ரான் இதழை நிறுவினார்.\n\n\nSection::::குடும்பம்.\nஅவர் இரண்டு முறை திருமணம் செய்துகொண்டார். 1912 ஆம் ஆண்டில், ஜெர்டுடு மௌத் வால்ஷை மணந்தார். 1954 இல் அவரது மரணத்தைத் தொடர்ந்து, 1957-ல் திருமதி ஸ்டெர்ன் சில்வியா ஹில்ஸ்ட்ரோம் (நீ ஹெர்ஷே). என்ற விதவையைத் திருமணம் செய்தார்.\n\n"}
{"id": "435404", "url": "https://ta.wikipedia.org/wiki?curid=435404", "title": "அதே நேரம் அதே இடம்", "text": "அதே நேரம் அதே இடம்\n\nஅதே நேரம் அதே இடம் (Adhe Neram Adhe Idam) எம். பிரபு இயக்கத்தில், 2009 ஆம் ஆண்டு வெளிவந்த இந்தியத் தமிழ்த் திரைப்படமாகும். ஜெய் மற்றும் விஜயலட்சுமி இப்படத்தில் முக்கிய கதாபாத்திரங்களில் நடித்துள்ளனர். 6 நவம்பர் 2009 அன்று இப்படம் வெளியானது.\n\n\nSection::::கதைச்சுருக்கம்.\nகார்த்திக்கும் (ஜெய்) ஜனனியும் (விஜயலக்ஷ்மி) காதல் செய்கிறார்கள். துவக்கத்தில் காதலிக்க தயங்கினாலும், கார்த்திக்கின் காதலை ஏற்கிறாள் ஜனனி. தனது படிப்பை முடிக்க, ஜனனியின் ஒப்புதலுடன் ஆஸ்திரேலியா செல்கிறான் கார்த்திக். கார்த்திக் ஊரில் இல்லா சமயத்தில், ஜனனிக்கு சிவா எனும் புது வரன் பார்க்கின்றனர் அவளது பெற்றோர். சிவா கார்த்திக்கை விட அழகிலும் பணத்திலும் உயர்ந்திருந்ததால், சிவாவை திருமணம் செய்ய ஒப்புக்கொள்கிறாள் ஜனனி.\n\nபடிப்பு முடிந்த பிறகு ஆஸ்திரேலியாவில் இருந்து ஊர் திரும்புகிறான் கார்த்திக். அவனுக்கு ஒரு புது மனிதரின் அறிமுகம் கிடைக்கிறது. அவர் தன் காதல் தோல்வி கதையை கார்த்திக்கிடம் சொல்கிறார். காதலில் ஏமாற்றும் பெண்களுக்கு, அவர்களது வாழ்க்கையை சீரழிப்பது தான் சரி என்ற அந்த புதிய மனிதரின் பேச்சைக் கேட்டு, ஜனனியை பல வழிகளில் துன்புறுத்துகிறான் கார்த்திக்.\n\nஅந்த புதிய மனிதர் தான் சிவா என்று தெரிய வந்து மனமுடைந்து போகிறான் கார்த்திக். சிவாவை பிடிக்காத ஜனனி கார்த்திக்கை நாடி வருகிறாள். ஜனனியின் காதலை கார்த்திக் எண்டுகொண்டானா? இறுதியில் சிவாவிற்கு என்னவானது? போன்ற கேள்விகளுக்கு விடை காணுதலே மீதிக் கதையாகும்.\n\nSection::::ஒலிப்பதிவு.\nலலிதா ஆனந்த் எழுதிய பாடல் வரிகளுக்கு, பிரேம்ஜி அமரன் இசை அமைத்தார்.\n\n\nSection::::வரவேற்பு.\nஇந்தத் திரைப்படம் எதிர்மறையான விமர்சனங்களை பெற்றது.\n"}
{"id": "435416", "url": "https://ta.wikipedia.org/wiki?curid=435416", "title": "மெலனி ஜாய்", "text": "மெலனி ஜாய்\n\nமெலனி ஜாய் (Melanie Joy, பிறப்பு 2 செப்டம்பர் 1966) ஒரு அமெரிக்க சமூக உளவியலாளர் மற்றும் எழுத்தாளர் ஆவார். இவர் 2010 ஆம் ஆண்டில் கார்னிச விழிப்புணர்வு மற்றும் செயலமைப்பு (CAAN) என்றழைக்கப்பட்ட ‘’பியாண்ட் கார்னிசம்’’ என்ற ஒரு இலாப நோக்கமற்ற ஒரு அமைப்பை நிறுவியவர் ஆவார். இவர் மாசசூசெட்ஸ் பல்கலைக்கழகம் பாஸ்டன் முன்னாள் பேராசிரியராகவும் இருந்தார். விலங்குகளுக்கான துயர் நடவடிக்கை, நாம் ஏன் நாய்களை விரும்புகிறோம், பன்றியை உண், பசுவை அணிந்துகொள், நம்பிக்கைக்கு அப்பால் ஆகிய நூல்களை வெளியிட்டுள்ளார்.\n\nமெலனி ஜாய், கல்வியியலுக்கான ஹார்வர்ட் பட்டயக் கல்லூரியில் தனது முதுகலைக் கல்வியியல் பட்டம் பெற்றார். சேபுரூக் பட்டயக் கல்லூரியில் உளவியலில் முனைவர் பட்டம் பெற்றார். தனது 23 ஆம் வயதில் ஹார்வார்ட் கல்லூரியின் மாணவியாக இருந்த போது கெட்டுப்போன பன்றிக்கறியால் செய்த ஹம்பர்க்கர் என்ற உணவினைச் சாப்பிட்டதனால் உணவு மூலம் பரவும் ஒருவித நோயினால் பபாதிக்கப்பட்டு மருத்துவ மனையில் அனுமதிக்கப்பட்டார். அது அவரை தாவர உணவு உண்பவராக மாற வழிவகுத்தது. இந்திய அமைச்சர் மானேகா காந்தி அவர்களால் வழங்கப்பட்ட ஒரு உரையில், ஜாய் அறநெறியற்ற முறையில் விலங்குகளை நடத்தியதை மாற்றி தனது உணவு முறையையும் மாற்றியதைக் குறிப்பிடுகிறார்.\n\nஒரு 2013 நேர்காணலில், தொடக்கத்தில் தனது முனைவர் பட்ட ஆய்வில் வன்முறை மற்றும் பாகுபாடு குறித்த சமூக உளவியலில் கவனம் செலுத்தினார் என்று குறிப்பிடுகிறார். ஆனால் பின்னர் இறைச்சி உண்னும் உளவியல் பற்றிய ஆய்வில் கவனம் மாற்றப்பட்டது. இந்த ஆய்வுக்கான நேர்காணல் நிகழ்வுகளில் ஆய்வுக்குட்படுத்தப் பட்டவர்களின் முரண்பாடான, மற்றும் ஒவ்வாத சிந்தனையின் ஒரு வடிவத்தை அறிந்துகொள்கிறார். இந்த ஆய்வினால் பெற்ற அனுபவங்கள் அவர் இறைச்சியைப் பற்றிய ஒரு கோட்பாட்டினைப் பெற வழிவகுத்தது. இந்த சிந்தனைகள் அவரது பிற்காலப் பணிகளுக்கு அடிப்படையாக அமைந்தது.\n"}
{"id": "435422", "url": "https://ta.wikipedia.org/wiki?curid=435422", "title": "திருப்பாவை 1 (மார்கழித் திங்கள்)", "text": "திருப்பாவை 1 (மார்கழித் திங்கள்)\n\nமார்கழி மாதம் முழுவதும் கடைபிடிக்கும் விரதத்தின் ஒரு பகுதியாக ஆண்டாள் எழுதிய திருப்பாவையின் முதல் பாசுரம் (பாடல்) \"மார்கழி திங்கள்...\" ஆகும்.\n\nSection::::பாடல்.\n<poem>\n</poem>\n\nSection::::அருஞ்சொற்பொருள்.\nநேர் இழையீர் - அழகிய ஆபரணங்களை அணிந்துள்ளவர்களே, பறை - விருப்பம், ஏல் - கேள், ஓர் - இதை நினைப்பாயாக, ஏலோர் - பாதத்தை நிறைத்து கிடக்கும் சொல், எம்பாவாய் - எம்முடைய பாவையே - காமன்(மன்மதன்) மனைவி ரதி என்றும் கொள்ளலாம். \"மேல் காமனை நோற்கையாலே அவன் மனைவியான ரதியை சொல்லியதாகவும் ஆகும்\"\n\nSection::::பொருள்.\nஅழகிய அணிகலன்களை அணிந்த கன்னியரே! சிறப்பு மிக்க ஆயர்பாடியில் வசிக்கும் செல்வவளமிக்க சிறுமிகளே! மார்கழியில் முழுநிலா ஒளி வீசும் நல்ல நாள் இது. இன்று நாம் நீராடக் கிளம்புவோம். கூர்மையான வேலுடன் நம்மைப் பாதுகாத்து வரும் அரிய தொழிலைச் செய்யும் நந்தகோபன், அழகிய கண்களையுடைய யசோதாபிராட்டி ஆகியோரின் சிங்கம் போன்ற மகனும், கரிய நிறத்தவனும், சிவந்த கண்களை உடையவனும், சூரியனைப் போல் பிரகாசமான முகத்தையுடையவனும், நாராயணனின் அம்சமுமான கண்ணபிரான் நமக்கு அருள் தர காத்திருக்கிறான். அவனை நாம் பாடிப் புகழ்ந்தால் இந்த உலகமே நம்மை வாழ்த்தும்.\n\nSection::::விளக்கம்.\nஇந்த பாசுரத்தை ஆண்டாள் வைகுண்டத்தை மனதில் கொண்டு பாடுகிறாள். அதனால் தான் \"நாராயணனே பறை தருவான் என்கிறாள். 108 திருப்பதிகளில் 106ஐ பூமியில் காணலாம். 108வது திருப்பதியான வைகுண்டத்தில் தான் நாராயணன் வசிக்கிறார். நாம் செய்யும் புண்ணியத்தைப் பொறுத்தே இந்த திருப்பதியை அடைய முடியும். இந்தப் பாடலைப் பக்தியுடன் படித்து, தர்ம செயல்களை மட்டுமே செய்து வந்தால் நாமும் வைகுண்டத்தை அடைந்து பரந்தாமனுடன் கலந்து விடுவோம்.\n\n"}
{"id": "435437", "url": "https://ta.wikipedia.org/wiki?curid=435437", "title": "காத்திருக்க நேரமில்லை", "text": "காத்திருக்க நேரமில்லை\n\nகாத்திருக்க நேரமில்லை 1993 ஆம் ஆண்டு கார்த்திக், சிவரஞ்சனி மற்றும் குஷ்பூ ஆகியோர் நடிப்பில், இளையராஜா இசையில், குலோத்துங்கன் இயக்கத்தில் வெளியான தமிழ் திரைப்படம். கார்த்திக் இரு வேடங்களில் நடித்த திரைப்படம்.\n\nSection::::கதைச்சுருக்கம்.\nராஜு (கார்த்திக்) மற்றும் அவனது நண்பர்கள் மூவரும் (சின்னி ஜெயந்த், வடிவேலு, தியாகு) அனாதைக் குழந்தைகளுக்கு உதவுவதற்காக பணக்காரர்களிடமுள்ள சட்டத்திற்குப் புறம்பான கருப்புப் பணத்தைத் திருடுபவர்கள். இந்த நால்வரும் குற்றவாளிகள் என்று டி. ஐ. ஜி. மோகன்ராஜிற்கு (ராஜேஷ்) தெரிந்தாலும் போதுமான ஆதாரங்கள் இல்லாததால் அவர்களைக் கைது செய்ய இயலாத கையறு நிலையில் இருக்கிறார். மோகன் ராஜின் மகள் ராதிகா (சிவரஞ்சனி) ராஜூவை காதலிக்கிறாள். அவர்களின் காதலை ஏற்க மறுக்கும் மோகன்ராஜ், ராதிகாவை காவல்துறை அதிகாரியான அஜித்திற்கு (உதய் பிரகாஷ்) மணம் முடிக்க ஏற்பாடு செய்கிறார். ஒருநாள் ராஜு அஜித்தைக் கொன்றுவிடுகிறான். அங்கேவரும் மோகன்ராஜ் கொலை நடந்த இடத்தில் ராஜூவைப் பார்க்கிறார்.\n\nகடந்தகாலம் : கொலை செய்தவன் ராஜு இல்லை. ராஜூவைப் போல முகத்தோற்றம் கொண்ட சோமசேகர். அவனும் பவானியும் (குஷ்பூ) காதலித்துத் திருமணம் செய்கின்றனர். சட்டர்ஜி (நாசர்) சட்டத்திற்குப் புறம்பான வேலைகளை செய்பவன். சட்டர்ஜி சோமசேகருக்குச் சொந்தமான சொத்துக்களை வாங்க முயற்சிக்கிறான். அவனுடைய தவறான தொழில்களைப் பற்றி அறியும் சோமசேகர் அவனுக்குத் தன் சொத்துக்களை விற்க மறுக்கிறான். இதனால் ஆத்திரம் கொள்ளும் சட்டர்ஜி அவனது ஆட்கள் மூலம் பவானியைக் கொல்கிறான். அந்தத் தாக்குதலில் பலத்தக் காயமடையும் சோமசேகர் தன் பெண் குழந்தையுடன் தப்பிக்கிறான். சில வருடங்கள் கழித்து அவனது பெண் குழந்தையை அஜித் கடத்துகிறான்.\n\nதன் கதையை சொல்லிமுடிக்கும் சோமசேகர் தான் இன்னும் 2 பேரைக் கொல்லப்போவதாகக் கூறுகிறான். சோமசேகருக்கு உதவ முடிவு செய்கிறான் ராஜு. கடத்தப்பட்ட சோமசேகரின் குழந்தையைக் கண்டுபிடிக்கிறார்கள். தன்னுடைய பெண் குழந்தையை வளர்க்கும் பொறுப்பையும், தன் சொத்துக்களையும் ராஜூ வசம் ஒப்படைக்கிறான் சோமசேகர். சட்டர்ஜியைக் கொன்று அவனும் இறக்கிறான்.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் வாலி மற்றும் புலமைப்பித்தன்.\n"}
{"id": "435440", "url": "https://ta.wikipedia.org/wiki?curid=435440", "title": "அபிமன்யு (1997 திரைப்படம்)", "text": "அபிமன்யு (1997 திரைப்படம்)\n\nஅபிமன்யு 1997 ஆம் ஆண்டு பார்த்திபன் மற்றும் ரவளி நடிப்பில், கே. சுபாஷ் இயக்கத்தில், சி. சிரஞ்சீவி தயாரிப்பில், தேவா இசையில் வெளியான தமிழ் திரைப்படம்.\n\nSection::::கதைச்சுருக்கம்.\nமாசிலாமணி (ரகுவரன்) சட்ட விரோதமான செயல்களை செய்வபவன். காவல்துறை அதிகாரி அபிமன்யுவிற்கு (பார்த்திபன்) மாசிலாமணியைக் கைது செய்யும் பொறுப்பு வழங்கப்படுகிறது. அபிமன்யு நேர்மையான மற்றும் கண்டிப்பான துணை காவல் ஆணையர். அவரின் நேர்மையான பணிக்காகப் பலமுறை தண்டனைக்குள்ளானவர்.\n\nமஞ்சு (ரவளி) அபிமன்யுவை காதலிக்கிறாள். மாசிலாமணியின் சட்டவிரோதத் தொழில்களை தடுக்கிறார் அபிமன்யு. இதனால் அபிமன்யுவை தன் முதல் எதிரியாக நினைக்கிறான் மாசிலாமணி. ஆனால் காவல்துறையின் உயர்பொறுப்பில் உள்ளதால் அவரைக் கொல்ல அஞ்சுகிறான். கல்லூரியில் கலவரத்தை உருவாக்கி அதன்மூலம் அபிமன்யுவைக் கொல்ல திட்டமிடுகிறான். அத்திட்டத்தை சாதுர்யமாக முறியடிக்கிறார் அபிமன்யு. மாசிலாமணியிடம் வேலை செய்த சோமு காவல்துறையிடம் சரணடைந்து மாசிலாமணிக்கு எதிராக சாட்சி சொல்ல ஒப்புக்கொள்கிறான். ஆனால் நீதிமன்றத்தில் இருக்கும்போதே சோமுவும், காவல் அதிகாரி திரவியமும் (சந்திரசேகர்) கொல்லப்படுகின்றனர். ஆத்திரத்தில் மாசிலாமணியைத் தண்டிக்க அவன் வீட்டுக்குச் செல்லும் அபிமன்யு அங்கு அவன் மனைவி ரஞ்சிதாவைப் (கீதா) பார்த்து அதிர்ச்சியடைகிறான்.\n\nஅபிமன்யுவின் தந்தை (ஆனந்தராஜ்) காவல் ஆய்வாளராக பணிபுரிந்தவர். அவருடைய மோசமான நடவடிக்கைகளால் கர்ப்பிணியான அபிமன்யுவின் தாய் கௌசல்யா (கீதா) அவரைக் கொன்றுவிட்டு சிறைக்குச் செல்கிறார். அபிமன்யுவின் அக்கா அனாதை இல்லத்தில் சேர்க்கப்படுகிறாள். கர்ப்பிணியான கௌசல்யா சிறையில் பெற்றெடுக்கும் குழந்தைதான் அபிமன்யு. தன் தாய் இறந்துபோக அனாதையான அபிமன்யு அதன் பின் தன்னுடைய முயற்சியால் படித்துக் காவல் துறையில் வேலைக்குச் சேர்கிறான். அபிமன்யு மாசிலாமணியின் வீட்டில் சந்தித்த ரஞ்சிதா என்ற பெண்தான் தன் சகோதரி என்று தெரிந்துகொள்கிறான். அவள் மாசிலாமணியின் மனைவி என்று அறிந்து அதிர்ச்சியடைகிறான்.\n\nஅவன் தன் கடமையை நேர்மையாக செய்தானா? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர்கள் காளிதாசன், பொன்னியின் செல்வன், மயில் மற்றும் வாசன்.\n"}
{"id": "435443", "url": "https://ta.wikipedia.org/wiki?curid=435443", "title": "பறக்கும் பல்லி", "text": "பறக்கும் பல்லி\n\nபறக்கும் பல்லி (\"Draco\") என்பது ஓந்திவகையி குடும்பத்தைச் சேர்ந்த பேரினம் ஆகும். இதில் மொத்தம் 42 இனங்கள் உள்ளன. இவற்றின் விலா எலும்புகள் மற்றும் அவற்றின் இணைப்பு சவ்வு நீண்டு இறக்கைகளாக மாறி பறக்க உதவுகின்றன. இவற்றின் பின்னங்கால்கள் தட்டையாகவும் குறுக்கு வெட்டுத்தோற்றத்தில் இறக்கை போன்றும் உள்ளன. மேலும் கழுத்தில் உள்ள மடல் போன்ற உறுப்பு கிடைமட்ட நிலைப்படுத்தியாக உதவுகிறது. பறக்கும் பல்லிகள் அனைத்தும் மரத்தில் வாழும் பூச்சியுண்ணிகள் ஆகும். \n"}
{"id": "435454", "url": "https://ta.wikipedia.org/wiki?curid=435454", "title": "காட்டு நாகம்", "text": "காட்டு நாகம்\n\nகாட்டு நாகம் (\"forest cobra\", \"black cobra\" அல்லது \"black and white-lipped cobra\"; அறிவியல் பெயர்: \"Naja melanoleuca\") என்பது நாக வகையைச் சேர்ந்த நஞ்சுள்ள பாம்பினம் ஆகும். இது ஆப்பிரிக்கா கண்டத்தின் மத்திய மற்றும் மேற்குப் பகுதிகளில் உள்ள வெப்பவலய மற்றும் மிதவெப்பவலயக் காடுகளில் காணப்படுகின்றது. சுமார் 10 அடி நீளம் வரை வளரும் இதுவே நாக இனங்களில் மிகப்பெரிய அளவுடையது ஆகும். இது நீரிலும் நன்றாக நீந்தவல்லது. \n\nSection::::சொற்தோற்றம்.\nகாட்டு நாகத்தின் அறிவியல் பெயர் \"Naja melanoleuca\". இதில் \"Naja\" என்ற லத்தீன் சொல்லானது நாகம் என்ற வடமொழிச் சொல்லில் இருந்து பெறப்பட்டதாகும். \"melanoleuca\" என்றால் பண்டைய கிரேக்க மொழியில் கருப்பு (melano) வெள்ளை (leuca) என்று பொருள். இந்த இனம் \"கருநாகம்\" மற்றும் \"கருப்பு வெள்ளை உதட்டுடைய நாகம்\" ஆகிய பெயர்களாலும் அழைக்கப்படுகின்றது.\n"}
{"id": "435462", "url": "https://ta.wikipedia.org/wiki?curid=435462", "title": "கிரேசி சிங்", "text": "கிரேசி சிங்\n\nகிரேசி சிங் (Gracy Singh) (பிறப்பு சூலை 20, 1980) ஒரு இந்திய நடிகை. இவர் \"லகான்\" இந்தி மொழித் திரைப்படத்தின் மூலம் அறியப்படுகிறார். மேலும், இவர் பரதநாட்டியம் மற்றும் ஒடிசி நடனத்தில் தேர்ச்சி பெற்றவர்.\n\nSection::::தொழில்.\nதில்லியில் பிறந்த சிங், \"த பிளானட்ஸ்\" என்கிற நடனக் குழு மூலமாக தனது தொழில் வாழ்க்கையை ஆரம்பித்தார். இவர் முதலில் 'அமனத்' என்கிற தொலைக்காட்சித் தொடரில் நடித்துள்ளார். பின்னர் ஆமிர் கான் நடித்துள்ள ஆஷுடொஷ் கோவாரிகரின் \"லகான்\" திரைப்படத்தில் கிராமத்துப் பெண்ணாக நடித்துள்ளார். இப் படத்தின் சிறந்த அறிமுக நடிகையாக பிலிம்பேர் விருதுக்குப் பரிந்துரைக்கப்பட்டார். இவர் சிறந்த அறிமுக நடிகைக்கான திரை விருதினைப் பெற்றுள்ளார்.\n\n'லகான்' படத்தைத் தொடர்ந்து சில இந்தி (முன்னா பாய் எம்.பி.பி.எஸ்.; உள்பட) மற்றும் தெலுங்குத் திரைப்படங்களில் [(சந்தோஷம் (2002)] நடித்துள்ளார். மேலும், பஞ்சாபி மொழியில் \"லாக் பரதேசி ஹோயி\" படத்திலும், ஜெயராஜ் இயக்கத்தில் வெளியான \"லவுட் ஸ்பீக்கர்\" என்கிற மலையாள மொழிப் படத்திலும் நடித்துள்ளார்.\n\n2015இல் மீண்டும் தொலைக்காட்சித் தொடரான \"சந்தோஷி மாதா\"வில் நடித்துள்ளார்.\n\nSection::::விருதுகள்.\nஇவர் 2002இல்\"லகான்\" திரைப்படத்தில் நடித்ததற்காக, ஐ ஐ எஃப் ஏ வின் சிறந்த அறிமுக நடிகை விருது, அறிமுக நடிகைக்கான திரை விருது மற்றும் சிறந்த அறிமுக நடிகைக்கான ஜீ திரைப்பட விருதுகளைப் பெற்றார். மேலும், இந்தியில் 'லகான்' மற்றும் தெலுங்கில் 'சந்தோஷம்' திரைப்படங்களில் நடித்ததற்காக 2002இல் பிலிம்பேர் விருதுக்குப் பரிந்துரை செய்யப்பட்டார்.\n\n"}
{"id": "435471", "url": "https://ta.wikipedia.org/wiki?curid=435471", "title": "பூவராகசாமி படையாச்சி", "text": "பூவராகசாமி படையாச்சி\n\n\"பூவராகசாமி படையாச்சி \" (11 செப்டம்பர் 1919) ஒரு இந்திய அரசியல்வாதி, அவர் தமிழ்நாடு உழைப்பாளார் கட்சியின் சார்பில் பெரம்பலூர் தொகுதியில் 1951 ஆம் ஆண்டு போட்டியிட்டு மக்களவைக்கு தேர்ந்தெடுக்கப்பட்டவராவார்.\n\nSection::::பிறப்பு.\nவைத்தியலிங்க படையாச்சிக்கு மகனாக 11 செப்டம்பர் 1919 ஆம் ஆண்டு தற்போதைய அரியலூர் மாவட்டம் உடையார் பாளையம் தாலுக்கா மதனத்தூரில் பிறந்தார்.\n\nSection::::கல்வி.\nதா.பழுரில் ஆரம்ப கல்வியையும், தொடர்ந்து கும்பகோணத்திலும் கல்வி பயின்றார்.\n"}
{"id": "435475", "url": "https://ta.wikipedia.org/wiki?curid=435475", "title": "வாலிப ராஜா", "text": "வாலிப ராஜா\n\nSection::::தயாரிப்பு.\n2013இல் வெளியான சாய் கோகுல் ராம்நாத் இயக்கிய மற்றொரு நகைச்சுவைத் திரைப்படமான \"கண்ணா லட்டு தின்ன ஆசையா\" என்ற படத்தில் பணியாற்றிய பல கலைஞர்கள் இப்படத்தில் பணியாற்றுவதாக ஜூன் 2013இல் தகவல்கள் வெளியானது சாய் கோகுல் ராம்நாத் இயக்கிய \"ஷிவானி\" என்ற மற்றொருத் திரைப்படம் வெளியாகவில்லை.இப்படத்தில் சேது, விசாகா சிங் மற்றும் நுஷ்ராத் பரூச்சா போன்றோர் முக்கிய பாத்திரங்களில் நடித்திருந்தனர். இவர்களுடன் சந்தானம் மனநல மருத்துவர் பாத்திரத்தில் நடித்திருந்தார் 2013 ஆம் ஆண்டின் பிற்பகுதியில் இந்தப் படம் தொடங்கியது, இந்தி நடிகை நுஷ்ராத் பரூச்சா 2013 ஆம் ஆண்டின் மத்தியில் படத்தில் மற்றொரு கதாநாயகியாக நடிக்க ஆரம்பித்தார். 2014 ஆம் ஆண்டின் முற்பகுதியில் படப்பிடிப்பு முடிவடைந்தது, தயாரிப்பாளர்கள் மே 2014 இல் திரைப்படத்தை வெளியிடும் நோக்கத்தை வெளிப்படுத்தினர், ஆனால் அந்த வெளியீடு பின்னர் தள்ளி வைக்கப்பட்டது.\n\nSection::::ஒலித்தொகுப்பு.\nஒலித்தொகுப்பை ராதன் மேற்கொண்டுள்ளார். நடிகர் கமல்ஹாசன் தலைமையில் ஜுன் 2014 அன்று பாடல்கள் வெளியிடப்பட்டது. ஒலிப்பதிவு கலவையான விமர்சனங்களைப் பெற்றது.\n\n\nSection::::வெளியீடு.\n2014 ஆம் ஆண்டின் முற்பகுதியில்படப்பிடிப்பு முடிவடைந்தாலும், தயாரிப்பாளர்கள் 2015 ஆம் ஆண்டின் பிற்பகுதியில் வரை பொருத்தமான நேரத்தில் வெளியிடப்படாதது, பல தேதிகள் அறிவிக்கப்பட்டு, இறுதியாக அது நவம்பர் 27, 2015 இல் வெளியிடப்பட்டது. ஜனவரி 1, 2016 இல் இந்த திரைப்படத்திற்கான முன்பதிவு ஆரம்பிக்கப்பட்டது, ஆனால் மீண்டும் தள்ளி வைக்கப்பட்டது. இறுதியில் மார்ச் 25, 2016 அன்று இந்த திரைப்படம் வெளியிடப்பட்டது, இதனால் 3 ஆண்டுகளாக தாமதமானது. இப்படத்தின் தொலைக்காட்சி ஒளிபரப்பு உரிமையை சன் தொலைக்காட்சி நிறுவனம் பெற்றது.\n"}
{"id": "435479", "url": "https://ta.wikipedia.org/wiki?curid=435479", "title": "ஹன்னா நியூமன்", "text": "ஹன்னா நியூமன்\n\nஜோஹன்னா (ஹன்னா) நியூமன் (Hanna Neumann) (நீ வொன் கெம்மெரர்) (பிப்ரவரி 12, 1914 – நவம்பர் 14, 1971), ஜெர்மனியைச் சேர்ந்த கணிதவியலாளர். இவர் கணிதத்தில் குலக் கோட்பாடு பிரிவில் பணிபுரிந்தமையால் அறியப்படுகிறார்.\n\nSection::::சுயசரிதை.\nநியூமன் பெர்லினிலுள்ள லேங்க்விட்ஸ், ஸ்டெக்லிட்ஸ்- செலென்டார்ஃப் என்னுமிடத்தில் பிப்ரவரி 12, 1914இல் பிறந்தார். இவர், ஹீமான் மற்றும் கதாரினா வொன் கெம்மெரரின் மூன்றாவது குழந்தையாவார். முதலாம் உலகப் போர் நடைபெற்ற சமயத்தில் இவரது தந்தை இறந்ததினாலும், குடும்ப வருமானம் மிகவும் குறைவாக இருந்ததாலும் தன் 13வது வயதில் பள்ளிக் குழந்தைகளுக்குப் பாடம் சொல்லிக் கொடுத்து பொருளீட்டினார்.\n\nஇரண்டு வருடம் தனியார் பள்ளியில் படித்த பின்னர், 'அகஸ்டே-விக்டோரியா-பெண்கள் பள்ளியில் 1922ம் ஆண்டு சேர்ந்தார். இவர் 1932இல் இளங்கலை பட்டப்படிப்பை முடித்தார். பின்னர் பெர்லின் பல்கலைக்கழகத்தில் சேர்ந்து கணிதவியலுடன், பௌதிகம், உளவியல், இலக்கியம் மற்றும் சட்டம் ஆகியவற்றை கற்றுத் தேர்ந்தார். பல்கலைக் கழகத்தில் முதல் வருட படிப்பை முடித்தவுடன் இவருக்கு கணித நிறுவன நூலகத்தில் பகுதி நேர உதவியாளராக வேலை கிடைத்தது.\n\n1933, சனவரியில் பெர்ன்ஹார்ட் நியூமனுடன் ஹன்னாவுக்கு நட்பு ஏற்பட்டது. மார்ச்சு 1933இல் நாசிசம் ஆட்சிக்கு வந்தது. அதனால் யூதரான பெர்ன்ஹார்டு ஆகஸ்டு 1933இல் இங்கிலாந்திலுள்ள கேம்பிரிட்ச்சிற்குச் சென்றார். ஹன்னா, 1934இல் இலண்டன் சென்று பெர்ன்ஹார்டை ரகசியத் திருமணம் செய்து கொண்டார். பின்னர் ஜெர்மனி திரும்பி தன் படிப்பைத் தொடர்ந்தார். \nஇவர் 1936இல் கணிதம் மற்றும் இயற்பியலில் முதல் வகுப்பில் தேர்ச்சிபெற்று பட்டம் பெற்றார். 1937இல் முனைவர் பட்டத்திற்காக, காட்டிங்கென் பல்கலைக்கழகத்தில் சேர்ந்து படித்தார்.\n\nஇந்த சமயத்தில், ஹன்னா மற்றும் பெர்ன்ஹார்டு நண்பர்கள் மூலம் தகவல்களைப் பறிமாறிக் கொண்டனர். 1936இல் \nபெர்ன்கார்டு ஒசுலோவில் நடந்த அனைத்துலகக் கணித அறிஞர் பேரவையில் கலந்து கொண்டார். அப்போது ஹன்னாவும், பெர்ன்ஹார்டும் சந்தித்துக் கொண்டனர். பின்னர் 1938இல் ஹன்னா இங்கிலாந்து சென்றார். அங்கு \nகார்டிஃப் என்னுமிடத்தில் 1938, திசம்பரில் பெர்ன்ஹார்டை மணந்து கொண்டார். இவர்களுக்கு 5 குழந்தைகள் உள்ளனர். 1940இல் நியூமன்ஸ் குடும்பம் ஆக்சுபோர்டு சென்றது.1944இல் ஹன்னா நியூமன் டி.பில். பட்டம் பெற்றார்.\n\nSection::::ஆய்வு மற்றும் வெளியீடு.\nஇவர் 'குலங்களின் வகைகள்' பற்றி ஆய்வு மேற்கொண்டு பல கட்டுரைகள் எழுதியுள்ளார். இவை 1967இல் வெளியிடப்பட்டன. மேலும், இவை ருஷ்ய மொழியில் மொழிபெயர்க்கப்பட்டன. இவர் எழுதிய 34 கட்டுரைகளும் சர்வதேச பத்திரிகைகளில் வெளிவந்துள்ளன.\n\nSection::::போதனை மற்றும் மேற்பார்வை.\nஆஸ்திரேலியன் பல்கலைக்கழகம், கணிதத்திற்கான 'ஹானர்ஸ்' பட்டப்படிப்பை அற்முகப்படுத்தியது. இதற்கான சிறந்த கணிதவியலாளரை தேர்வு செய்யும் போது அந்த வாய்ப்பு ஹன்னாவிற்கு கிடைத்தது. போதிய எடுத்துக்காட்டுகளுடன் கூடிய பயிற்சியை மாணவர்களுக்கு போதித்தார். \nஹன்னா 10 மாணவர்களுக்கு முனைவர் பட்டம் பெற மேற்பார்வை செய்துள்ளார். மேலும், இவரின் வழித்தோன்றலாக 51 பேர் உள்ளனர்.\nSection::::அங்கீகாரம்.\nஇவர் 1969 இல் ஆஸ்திரேலியன் அகாதமி ஆஃப் சயின்ஸ் இன் பெல்லோஷிப் விருதிற்கும், 1970இல் ஆஸ்திரேலியன் கல்வியியல் கல்லூரியின் பெல்லோஷிப் விருதிற்கும் தேர்ந்தெடுக்கப்பட்டார்.\n\n"}
{"id": "435485", "url": "https://ta.wikipedia.org/wiki?curid=435485", "title": "2016 ஊரித் தாக்குதல்", "text": "2016 ஊரித் தாக்குதல்\n\n2016 ஊரித் தாக்குதல் ( 2016 Uri attack) இந்தியாவின் ஜம்மு காஷ்மீர் மாநிலத்தின் பாரமுல்லா மாவட்டத்தில் இந்திய-பாகிஸ்தான் எல்லையை ஒட்டி அமைந்த, யூரி நகரத்தின் அருகே, 4 பாகிஸ்தானிய இசுலாமிய தீவிரவாதிகளால், 18 செப்டம் 2016 அன்று இந்திய எல்லைப் பாதுகாப்பு படை முகாம்கள் மீது நடத்தப்பட்ட தாக்குதல்கள் ஆகும்.. ஊரித் தாக்குதலில் இந்தியாவின் 19 இந்திய எல்லைப் பாதுகாப்புப்படை வீரர்களும்; 4 பாகிஸ்தான் இசுலாமியத் தீவிரவாதிகளும் கொல்லப்பட்டனர். இத்தாக்குதலில் பாகிஸ்தானில் செயல்படும் தீவிரவாத இயக்கங்களான ஜெய்ஸ்-இ-முகமது மற்றும் லஷ்கர்-ஏ-தொய்பா ஆகியவைகளுக்கு தொடர்பு இருக்கலாம் என கருதப்படுகிறது. இத்தாக்குதலுக்குப் பின் காஷ்மீர் பள்ளத்தாக்கு முழுவது மிகவும் பதட்டமான சூழ்நிலை நிலவியது.\n\nSection::::தீவிரவாத முகாம்கள் அழிப்பு.\nபாகிஸ்தான் தீவிரவாதிகள் நடத்தி ஊரித் தாக்குதலுக்கு பதிலடியாக, இந்திய இராணுவம், பாகிஸ்தான் ஆக்கிரமிப்பு காஷ்மீரில் இயங்கும் தீவிரவாதிகளின் முகாம்களை துல்லியத் தாக்குதல் நடவடிக்கை மூலம், 28 செப்டம்பர் 2016 அன்று குண்டுகள் வீசி தாக்கி அழித்தது.\n\n"}
{"id": "435490", "url": "https://ta.wikipedia.org/wiki?curid=435490", "title": "செக்காரக்குடி", "text": "செக்காரக்குடி\n\nசெக்காரக்குடி, (Sekkarakkudi) தமிழ்நாட்டின் தூத்துக்குடி மாவட்டம், ஸ்ரீவைகுண்டம் வட்டம், கருங்குளம் ஊராட்சி ஒன்றியம், செக்காரகுடி ஊராட்சியில் அமைந்த கிராமம் ஆகும். இக்கிராமம் \"மேல செக்காரக்குடி\" , \"கீழ செக்காரக்குடி\" மற்றும் \"நடு செக்காரக்குடி\" எனும் மூன்று கிராமப் பகுதிகளைக் கொண்டது. 2011-ஆம் ஆண்டின் மக்கள்தொகை கணக்கெடுப்பின் படி இக்கிராமத்தின் மக்கள்தொகை 6,352 ஆகும். இக்கிராமம் ஓட்டப்பிடாரம் (சட்டமன்றத் தொகுதி)க்கும், தூத்துக்குடி மக்களவைத் தொகுதிக்கும் உட்பட்டது. \n\nSection::::கிராமத்தின் சிறப்பு.\nதூத்துக்குடி நகரத்திலிருந்து 26 கிமீ தொலைவில் அமைந்த செக்காரக்குடி சிற்றூர் 5000 குடும்பங்கள் கொண்டது. செக்காரக்குடியின் 2000க்கும் மேற்பட்டோர் இராணுவம், துணை இராணுவப் படைகள் மற்றும் தமிழ்நாடு காவல்துறை ஆகியவற்றில் பணியாற்றி வருகின்றனர். மேலும் இவ்வூரின் 3,000க்கும் மேற்பட்டவர்கள் முன்னாள் படைவீரர்கள் ஆவார். வேளாண்மை செழிக்காத, கரிசல் காட்டுப் பகுதியில் வாழும் இவ்வூர் இளைஞர்களுக்கு, இராணுவம் மற்றும் காவல் துறையில் சேர்வதற்கு தேவையான உடற்பயிற்சிகள் இவ்வூரிலேயே வழங்கப்படுகிறது.\n\n"}
{"id": "435492", "url": "https://ta.wikipedia.org/wiki?curid=435492", "title": "கருநாகம்", "text": "கருநாகம்\n\nகருநாகம் என்று அழைக்கப்படும் பாம்பு இனங்கள்:\n"}
{"id": "435500", "url": "https://ta.wikipedia.org/wiki?curid=435500", "title": "பொய்க்கால் குதிரை (திரைப்படம்)", "text": "பொய்க்கால் குதிரை (திரைப்படம்)\n\nபொய்க்கால் குதிரை (Poikkal Kudhirai) 1983இல் கைலாசம் பாலசந்தர் இயக்கத்தில் 1983 இந்தியத் தமிழ் மொழியில் வெளிவந்த நகைச்சுவைத் திரைப்படம் . தயாரிப்பு கலைவாணி. இப்படத்தில் நடிகை விஜி ,ரவீந்திரன் ஆகியோருடன் நடிகர் ராமகிருஷ்ணா, கவிஞர் வாலி அறிமுக நடிகர்களாக நடித்திருந்தனர். நடிகர் கமல்ஹாசன் இதில் சிறப்புத் தோற்றத்தில் நடித்துள்ளார். \"பொய்க்கால் குதிரை\" என்ற இந்தப் படம் கிரேசி மோகன்' எழுதிய \"மேரேஜ் மேட் இன் சலூன்\" என்ற நாடகத்தை அடிப்படையாக கொண்டு தமிழில் எடுக்கப்பட்டது.\n\nSection::::கதை.\n\"பொய்க்கால் குதிரை\" என்பது சம்பந்தம் (வாலி) எந்தவொரு சிறு காரியத்திற்கும் அடுத்தவரிடம் பந்தயம் கட்டி அதில் வெற்றியும் பெறுகிறார். முத்துவிற்கு சொந்தமான( ரவீந்திரன்) சலூனிற்கு வந்த இந்து (ராமகிருஷ்ணன்) அவருடன் பந்தயத்தில் ஈடுபடுகிறான். இந்து, சம்பந்தத்தின் மகள் ஜானகியை (விஜி) காதலித்து திருமணம் செய்து கொள்ள வேண்டும். இதில் இந்து ஜானகியின் மனதை வென்று அவளைத் திருமணம் செய்து கொண்டால், சம்பந்தம் தனது ஒரு பக்க மீசையை எடுத்துக் கொண்டு அவர்களது திருமணத்திற்கு வரவேண்டும். அவ்வாறாக இல்லாமல் சம்பந்தம் வெற்றி பெற்றால் இந்து தனது தலையை மொட்டை அடித்துக் கொள்ள வேண்டும் என்பதே பந்தயம். பந்தயத்தில் யார் வெற்றி பெற்றனர் என்பது படத்தின் மீதிக் கதைச் சொல்கிறது.\n\nSection::::நடிகர்கள்.\nராமகிருஷ்ணன் - இந்து\nவிஜி - ஜானகி\nரவீந்திரன் - முத்து\nவாலி - சம்பந்தம்\nசார்லி - பரமசிவம்\nராதாரவி - நாயர்\nபவித்ரா - ஸ்டெல்லா\nகமல்ஹாசன் - புகைப்பட சட்டத்தில் தோன்றும் பாத்திரம் (சிறப்புத் தோற்றம்)\nசுஹாசினி - (கௌரவத் தோற்றம்)\nவனிதா -(கௌரவத் தோற்றம்)\nகுயிலி \nகவிதாலயா கிருஷ்ணன் - முனுசாமி\nபூவிலங்கு மோகன் - மோகன்\nஒரு விரல் கிருஷ்ணா ராவ் - மருத்துவர்\n\nSection::::மறு ஆக்கம்.\n\"மேரேஜ் தாக்க அலியா \" என்ற பெயரில் கன்னட மொழியில் மறு ஆக்கம் செய்யப்பட்டது.\n\nSection::::தயாரிப்பு.\n\"பொய்க்கால் குதிரை\" கிரேசி மோகன்' எழுதிய \"மேரேஜ் மேட் இன் சலூன்\" என்ற நாடகத்தை அடிப்படையாக கொண்டு எடுக்கப்பட்டது. கன்னட நடிகர் ராமகிருஷ்ணன் கவிஞர் வாலி இருவருக்கும் இப்படத்தின் மூலம் தமிழில் அறிமுகமாகி நடித்திருந்தனர்.\n\nSection::::ஒலித்தொகுப்பு.\nஇத்திரைப்படத்திற்கு ஒலித்தொகுப்பு மற்றும் இசையமைப்பு ம. சு. விசுவநாதன் , பாடல்களை கவிஞர் வாலி எழுதியுள்ளார். இத்திரைப்படத்தின் ஒலித்தொகுப்பினை \"சரிகம\" என்ற இசைத்தட்டு நிறுவனம் வெளியிட்டது.\n"}
{"id": "435503", "url": "https://ta.wikipedia.org/wiki?curid=435503", "title": "ஆத்தா உன் கோயிலிலே", "text": "ஆத்தா உன் கோயிலிலே\n\nஆத்தா உன் கோயிலிலே 1991 ஆம் ஆண்டு செல்வா மற்றும் கஸ்தூரி நடிப்பில், கஸ்தூரி ராஜா இயக்கத்தில், தேவா இசையில் கே. பிரபாகரன் தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nபணக்காரரான அழகர்சாமியின் (கே. பிரபாகரன்) மகன் பாண்டி (ரவி ராகுல்). பாண்டி ஏழைப்பெண்ணான ஈஸ்வரியைக் (வினோதினி) காதலிக்கிறான். மருதுவிற்கு (செல்வா) பாண்டியின் காதல் பற்றி தெரியவருகிறது. அழகர்சாமிக்கு இந்த காதல் பற்றி தெரிந்தால் அது மோசமான விளைவுகளை ஏற்படுத்தும் என்று பாண்டியிடம் எச்சரிக்கிறான் மருது.\n\nகடந்தகால நிகழ்வு: கஸ்தூரி (கஸ்தூரி) தன் பெற்றோர்கள் (எம். என். ராஜம் மற்றும் டி. கே. எஸ். சந்திரன்) மற்றும் ராமையா (வினு சக்ரவர்த்தி) ஆகியோரோடு வசிக்கிறாள். அவள் வீட்டில் வேலை செய்பவன் மருது. கஸ்தூரியை மணக்கும் விருப்பத்துடன் அங்கு வரும் துரைராசுவால் (கே. எஸ். செல்வராஜ்) பிரச்சனை துவங்குகிறது. துரைராசுவின் மோசமான நடத்தையைப் பற்றி அறிந்திருந்தும் கஸ்தூரியின் தந்தை வேறுவழியின்றி அந்தத் திருமணத்திற்கு ஒத்துக்கொள்கிறார். கஸ்தூரி தனக்கு அந்தத் திருமணத்தில் விருப்பமில்லை என்றும் மருதுவை சாதி மறுப்புத் திருமணம் செய்யவே விரும்புவதாகவும் கூறுகிறாள். கஸ்தூரி குடும்பத்தினர் சம்மதத்தோடு மருது-கஸ்தூரி திருமணம் நடக்கிறது. இந்தத் திருமணத்தை ஏற்றுக்கொள்ள மறுக்கும் பஞ்சாயத்துத் தலைவர் அழகர்சாமி, கிராமத்தின் கவுரவத்தைக் காக்க கஸ்தூரியைக் கொன்றுவிடுமாறு (ஆணவக்கொலை) அவள் தந்தையைக் கட்டாயப்படுத்துகிறார். வேறுவழியின்றி அதற்கு ஒத்துக்கொள்ளும் கஸ்தூரியின் தந்தை இரவு உணவில் நஞ்சு கலந்து கஸ்தூரிக்குக் கொடுக்கிறார். அதைத் தடுத்து கஸ்தூரியைக் காப்பாற்ற முயலும் மருதுவை துரைராசுவும் அவனது ஆட்களும் தடுக்கிறார்கள். கஸ்தூரி, மருதுவின் மடியிலேயே இறக்கிறாள்.\n\nதன் தந்தை பற்றி அறிந்துகொண்ட பாண்டி, ஈஸ்வரியைத் திருமணம் செய்ய தன் தந்தை ஒத்துக்கொள்ளமாட்டார் என்பதால் இருவரும் தற்கொலை செய்துகொள்ள முடிவெடுக்கின்றனர். அவர்கள் தற்கொலையைத் தடுப்பதற்காக அவர்கள் திருமணத்திற்கு சம்மதிப்பதாக பொய் கூறுகிறார் அழகர்சாமி. ஈஸ்வரியின் தந்தையிடம் அவளைக் கொன்றுவிடுமாறு கட்டயப்படுத்துகிறார். சரியான நேரத்தில் வரும் மருது ஈஸ்வரியைக் காப்பாற்றுகிறான். அழகர்சாமியை அழிக்க அனைவரும் ஒன்றுசேர கோருகிறான். அனைவரும் பாண்டி மற்றும் ஈஸ்வரிக்குத் திருமணத்தை நடத்திவைக்கின்றனர். அதன்பிறகு மருது, ராமையா, காளியப்பன் மற்றும் கஸ்தூரியின் தந்தை அனைவரும் கட்டாயப்படுத்தி அழகர்சாமியை விசத்தைக் குடிக்கச் செய்கின்றனர்.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர் காளிதாசன்.\n"}
{"id": "435510", "url": "https://ta.wikipedia.org/wiki?curid=435510", "title": "பொன்மனம்", "text": "பொன்மனம்\n\nபொன்மனம் 1998 ஆம் ஆண்டு பிரபு, சுவலட்சுமி மற்றும் பிரியாராமன் நடிப்பில், எஸ். பி. ராஜ்குமார் இயக்கத்தில், பிரமீட் நடராஜன் தயாரிப்பில், எஸ். ஏ. ராஜ்குமார் இசையில் தைப் பொங்கல் அன்று வெளியான தமிழ் திரைப்படம்.\n\nSection::::கதைச்சுருக்கம்.\nபாடகரான ஆனந்தன் (பிரபு) தன் மனைவி மகேஸ்வரி (சுவலட்சுமி) மற்றும் மகனுடன் வசிக்கிறான். அவன் வசிக்கும் வீட்டின் உரிமையாளர் நாயுடு (மணிவண்ணன்). வங்கியில் பனி செய்யும் குமார் (கரண்) அவர்கள் வீட்டருகே குடிவருகிறான். பூர்ணிமாவிற்கும் (பிரியா ராமன்) ஆனந்தனுக்கும் அவர்கள் சந்திக்கும்போதெல்லாம் சண்டை ஏற்படுகிறது.\n\nஒரு நாள் பூர்ணிமா ஆனந்தனிடம் தன் சோகக்கதையைக் கூறுகிறாள். பூர்ணிமாவின் குடும்பம் இலங்கையில் வசித்தபோது நடந்த குண்டுவெடிப்பில் அவளது தாயை இழந்தவள். ஒரு தங்கையின் கால்கள் ஊனமாகிறது. மற்றொரு தங்கையின் கண்பார்வை பறிபோகிறது. அவளின் குடும்பத்திற்காக இப்போது பூர்ணிமா கஷ்டப்பட்டு பணிசெய்கிறாள். அதைக் கேட்ட ஆனந்தன் அப்போது முதல் அவளின் நண்பனாகிறான். பூர்ணிமாவோ ஆனந்தனை விரும்பத் தொடங்குகிறாள்.\n\nமகேஸ்வரி உண்மையில் தன் மனைவி அல்ல என்ற உண்மையை தன் நண்பனாக நினைக்கும் குமாரிடம் ஆனந்தன் கூறுகிறார். இதனால் மகேஸ்வரியிடம் தன் காதலைச் சொல்கிறான் குமார்.\n\nஆனந்தனின் கடந்தகாலம் : ஏழைக்குடும்பத்தைச் சேர்ந்த ஆனந்தனின் சகோதரி தன் காதலனைத் திருமணம் செய்வதற்காக வீட்டைவிட்டு வெளியேறுகிறாள். இதனால் அவனது பெற்றோர் தற்கொலை செய்துகொள்கின்றனர். தானும் தற்கொலை செய்துகொள்ள செல்லும் ஆனந்தன், அங்கு ஆபத்திலிருக்கும் மகேஸ்வரியையும் அவளது அக்காவின் குழந்தையையும் காப்பற்றுகிறான். மகேஸ்வரியின் அக்கா கணவர் அவளது அக்காவைக் கொன்றுவிடுகிறார். அங்கிருந்து குழந்தையுடன் தப்பிவந்தவள்தான் மகேஸ்வரி என்று அறிந்துகொள்கிறான். தன் தற்கொலை எண்ணத்தை மாற்றிக்கொண்டு இருவரும் திருமணம் செய்துகொள்ளாமல் நண்பர்களாகவே ஒன்றாக ஒரே வீட்டில் தங்க முடிவுசெய்கின்றனர். மற்றவர்கள் தவறாக எண்ணாமல் இருக்க தாங்கள் திருமணம் செய்துகொண்டதாக பொய்யுரைக்கின்றனர்.\n\nபூர்ணிமாவின் முதலாளி (நிழல்கள் ரவி) அவளைத் திருமணம் செய்துகொள்ள விரும்புகிறார். பூர்ணிமாவின் தந்தை வேண்டிக் கேட்டுக்கொள்வதால், ஆனந்தன் பூர்ணிமாவிடம் அவளை விரும்பவில்லை என்று பொய் சொல்லுகிறான். பூர்ணிமா அவள் முதலாளியைத் திருமணம் செய்கிறாள். மகேஸ்வரி குமாரைத் திருமணம் செய்துகொள்கிறாள். மகேஸ்வரியின் அக்கா குழந்தையை வளர்க்கும் பொறுப்பை ஆனந்தன் ஏற்றுக்கொள்கிறான்.\n\n\nSection::::இசை.\nபடத்தின் இசையமைப்பாளர் எஸ். ஏ. ராஜ்குமார். பாடலாசிரியர்கள் காமகோடியன், இளவேந்தன், அறிவுமதி மற்றும் பழனிபாரதி.\n"}
{"id": "435514", "url": "https://ta.wikipedia.org/wiki?curid=435514", "title": "நில ஆமை", "text": "நில ஆமை\n\nநில ஆமை (\"Tortoise\") என்பது ஆமை வரிசையைச் சேர்ந்த விலங்குக் குடும்பம் ஆகும். இதுவே உலகில் நீண்ட காலம் வாழும் நில விலங்கு ஆகும். பெரும்பாலான நில ஆமை இனங்கள் சராசரியாக 80 முதல் 100 ஆண்டுகள் வரை வாழ்கின்றன. \n\nSection::::வாழ்க்கை சுழற்சி.\nபெரும்பாலான நில ஆமை இனங்கள் 1 முதல் 2 முட்டைகள் வரை மட்டுமே இடுகின்றன. எனினும் சில அரிய நேரங்களில் 20 முட்டைகளும் மேல் இடுகின்றன. பெரும்பாலான இனங்கள் நீண்ட காலம் முட்டைகளை அடைகாக்கின்றன. அவற்றின் சராசரியான அடைக்காக்கும் காலம் 100 முதல் 160 நாட்கள் வரை இருக்கும். இரவுப் பொழுதில் முட்டையிட்ட பிறகு பெண் ஆமைகள் அவற்றை மணல், மண் மற்றும் கரிமப் பொருள் ஆகியவற்றைக் கொண்டு மூடிவிடுகின்றன. முட்டைகளுக்கு எந்த பாதிப்பும் ஏற்படாத நிலையில், அதன் இனத்தைப் பொறுத்து, குஞ்சு பொரிக்க 60 முதல் 120 நாட்கள் வரை ஆகும். அடைக்காக்கும் காலம் முடிவுற்ற பிறகு முழுமையாக வளர்ச்சியடைந்த ஆமைக்குஞ்சுகள் தங்கள் பற்களை பயன்படுத்தி முட்டையை உடைத்துக்கொண்டு வெளிவரும். பிறகு அவை தனியாக வாழப் பழகத் தொடங்கும். முதல் மூன்று முதல் ஏழு நாட்கள் வரை பனிக்குடப்பையில் இருந்து பெற்ற சத்துக்கள் ஆமைக்குஞ்சுக்களுக்கு உயிர்வாழ உதவுகின்றன. அவை உணவு தேடி செல்வதற்கான வலிமை மற்றும் நகரும் தன்மை ஆகியவற்றைப் பெற்ற பிறகு உணவு தேடிச் செல்கின்றன. தனக்கு தேவையான ஊட்டச்சத்துக்களைப் பெறுவதற்காக புழுக்கள் மட்டும் பூச்சி குடம்பிகள் ஆகியவற்றை உண்கின்றன. \n\nநில ஆமைகள் உலகின் அதிக ஆயுட்காலம் கொண்ட விலங்கினம் ஆகும். இவற்றில் சில ஆமைகள் 150 வயது வரை வாழ்பவையாக கருதப்படுகின்றன. இதன் காரணமாக சீனா போன்ற நாடுகளில் இவை ஆயுளைக் குறிக்கும் சின்னமாகக் கருதப்படுகின்றது. இதுவரை பதிவு செய்யப்பட்டவைகளில் மிகப் பழமையான விலங்கான து'இ மலிலா என்ற நில ஆமை, 1777ஆம் ஆண்டு பிறந்தவுடன் ஜேம்ஸ் குக் என்ற பயணி ஒருவரால் தொங்கா அரச குடும்பத்திற்கு பரிசாக வழங்கப்பட்டது. அந்த ஆமை மே 19, 1965ஆம் ஆண்டு தன் 188 வயதில் இயற்கைக் காரணங்களால் உயிரிழந்தது. எனவே இது 226 ஆண்டுகள் வாழ்ந்த அனாகோ என்ற கொய் மீனுக்கு அடுத்தபடியாக உலகில் நீண்ட காலம் வாழ்ந்த முதுகெலும்பி ஆகும்.\n"}
{"id": "435516", "url": "https://ta.wikipedia.org/wiki?curid=435516", "title": "அஞ்சலி (தொலைக்காட்சித் தொடர்)", "text": "அஞ்சலி (தொலைக்காட்சித் தொடர்)\n\nஅஞ்சலி என்பது விஜய் தொலைக்காட்சியில் பெப்ரவரி 25, 2019 முதல் திங்கள் முதல் சனிக்கிழமை வரை மதியம் 1 மணிக்கு ஒளிபரப்பான ஒளிபரப்பாகும் குடும்ப பிண்ணனியை கலந்த தொலைக்காட்சி தொடர் ஆகும். இந்த தொடர் கல்யாணமாம் கல்யாணம் என்ற தொடரின் 2ஆம் பாகம், முதலாம் பாகத்தை இயக்கிய இயக்குனர் பிரம்மா இத் தொடரையும் இயக்கியுள்ளார்.\n\nநந்தினி தொடர் புகழ் அதித்ரி இந்த தொடரில் அஞ்சலி கதாபாத்திரத்தில் நடித்துள்ளார், இவரின் இரட்டை சகோதரனாக அஸ்வின் நடிக்க, புதுமுக நடிகை பிராக்யா நாகரா கமலி என்ற கதாபாத்திரத்திலும் தெய்வமகள் தொடரில் நடித்த சுப்ரமணியன் கோபாலகிருஷ்ணன் சூர்யா என்ற கதாபாத்திரத்திலும் நடித்துள்ளார்கள். இந்த தொடர் காது மற்றும் வாய் பேச முடியாத அஞ்சலி என்ற சிறுமியை பற்றிய தொடர் ஆகும்.\n\nSection::::கதைச்சுருக்கம்.\nகமலி மற்றும் சூர்யாவுக்கு இரட்டை குழந்தை பிறக்கின்றது. மகன் கார்த்திக் மற்றும் மகள் அஞ்சலி, அஞ்சலி பிறக்கும் பொது காது மற்றும் வாய் பேச முடியாதவள் அதனால் காமலிக்கு தெரியாமல் சூர்யா அஞ்சலியை குறைபாடுகள் உள்ள குழந்தைகள் காப்பகத்தில் வைத்து தனியாக வளர்த்து வருகின்றார். சூர்யா எதற்காக அஞ்சலியை தனியாக வளர்த்து வருகின்றான், தனக்கு இன்னொரு குழந்தை இருப்பது தெரிய வந்தாள் கமலி என்ன செய்யபோகிண்டாள் போன்ற பல கேள்விகளுக்கு விடை சொல்லும் கதையாய் இந்த தொடர் அமைந்துள்ளது.\n\n\n\n"}
{"id": "435520", "url": "https://ta.wikipedia.org/wiki?curid=435520", "title": "புதிய ராகம்", "text": "புதிய ராகம்\n\nபுதிய ராகம் 1991 ஆம் ஆண்டு ஜெயசித்ரா எழுதி, இயக்கி, தயாரித்து, நடித்து வெளியான திரைப்படம். நடிகையான ஜெயசித்ரா இப்படத்தில் இயக்குனராக அறிமுகமானார். ரகுமான், ரகுவரன் மற்றும் ரூபிணி ஆகியோர் முக்கிய கதாப்பாத்திரங்களில் நடித்தனர். குழந்தை நட்சத்திரமாக ஜெயசித்ராவின் மகன் அம்ரிஷ் கணேஷ் இப்படத்தில் அறிமுகமானார். இப்படத்தின் இசையமைப்பாளர் இளையராஜா. வணிகரீதியில் வெற்றி பெற்ற திரைப்படம்.\n\nSection::::கதைச்சுருக்கம்.\nபாடகி அனுராதாவிற்கும் (ஜெயசித்ரா) ரகுராமனிற்கும் (ரகுவரன்) திருமணமாகி நான்கு வருடங்களாகியும் குழந்தை இல்லாததால் மகிழ்ச்சியின்றி வாழ்கின்றனர். அனுராதா ஒரு பிரபல பாடகி. ரகுராமனோ கடின உழைப்பின்றி எளிமையாக பணம் சேர்க்க வேண்டும் என்ற எண்ணம் கொண்டவன். அவனுடைய சகோதரி திருமணத்திற்காக தன் மனைவி அனுராதாவின் பணத்தையும், நகையையும் அவளுக்குத் தெரியாமல் திருடுகிறான். அவனது மோசமான குணத்தைப் பற்றி அறிந்திருந்தாலும் அவளால் அவனை எதிர்த்து எதுவும் செய்ய இயலவில்லை. அனுராதா அவளுடைய முன்னாள் காதலன் ராஜாவை (ரகுமான்) சந்திக்கிறாள். அவனுக்குத் திருமணம் ஆகி ஒரு மகன் உள்ளான். அவன் மகனின் பெயர் அனு மோகன் (அம்ரிஷ் கணேஷ்).\n\nகடந்த காலம்: அனுராதாவின் உதவியால் பிரபலமான பாடகனாகிறான் ராஜா. அவள் மீது காதல் கொள்கிறான். ராஜாவின் உறவுப்பெண் ஷீலா (ரூபிணி) அவனைத் திருமணம் செய்துகொள்ள விரும்புகிறாள். ராஜா தன்னைத் திருமணம் செய்ய மறுப்பதால் தற்கொலைக்கு முயல்கிறாள் ஷீலா. இதனால் மற்றவர்களின் கட்டாயத்தின் பேரில் விருப்பமின்றி ஷீலாவைத் திருமணம் செய்துகொள்கிறான் ராஜா.\n\nஅனுராதாவின் சகோதரன் கோபிக்கும் (வருண் ராஜ்) ரகுராமனுக்கும் பிரச்சனை ஏற்படுகிறது. அப்போது நடைபெறும் வாக்குவாதத்தில் ரகுராமனுக்கு வேறொரு பெண்ணுடன் தொடர்பு உள்ளதைக் கூறிவிடுகிறான் கோபி. அதிர்ச்சிக்குள்ளாகிறாள் அனுராதா. ரகுராமன் அவன் செய்த தவறுக்காக கைது செய்யப்படுகிறான். அப்போதும் தன் கணவனை வெறுக்காமல் அவனுக்குத் துணையாக இருக்கிறாள். ராஜாவின் மகனோடு விளையாடும் சமயங்களில் அவள் மகிழ்ச்சியாக உணர்கிறாள். ராஜாவின் மனைவி ஷீலா இறந்துவிட்டாள் என்ற உண்மை அனுராதாவிற்குத் தெரியவருகிறது. அதன்பின் என்ன நடந்தது என்பது மீதிக்கதை.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர் வாலி மற்றும் கண்மணி சுப்பு.\n"}
{"id": "435522", "url": "https://ta.wikipedia.org/wiki?curid=435522", "title": "மாசுயைட்டு", "text": "மாசுயைட்டு\n\nமாசுயைட்டு (\"Masuyite\") என்பது Pb[(UO)O(OH)]•3HO. என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். யுரேனியம்/ஈய ஆக்சைடு கனிமம் என்று இக்கனிமம் வகைப்படுத்தப்படுகிறது. \n1947 ஆம் ஆண்டு காங்கோ மக்களாட்சிக் குடியரசில் உள்ள கட்டாங்கா மாகாணத்தில் முதன்முதலில் மாசுயைட்டு கனிமம் கண்டறியப்பட்டது. பெல்சிய நாட்டு கனிமவியலாளர் குசுதாவா மாசுய்யை (1905-1945) கௌரவிக்கும் விதமாக கனிமத்திற்கு அவர் பெயர் சூட்டப்பட்ட்து. \n"}
{"id": "435523", "url": "https://ta.wikipedia.org/wiki?curid=435523", "title": "காந்தி ஆசிரம அறக்கட்டளை", "text": "காந்தி ஆசிரம அறக்கட்டளை\n\nகாந்தி ஆசிரம அறக்கட்டளை அல்லது அம்பிகா காளிகங்கா தொண்டு அறக்கட்டளை ( Gandhi Ashram Trust (GAT), also called the Ambika-Kaliganga Charitable Trust) என்பது 1946 முதல் நவகாளியில் கிராமப்புற வளர்ச்சிக்காக காந்திய தத்துவத்துடன் செயலாற்றிவரும் ஒரு அமைப்பு ஆகும்.\n\n1947இல் நவகாளிக்கு காந்தி வந்தார். இதனால் அப்பகுதியின் கிராமப்புற வளர்ச்சி மற்றும் அமைதியை குறிப்பாக சமூக நல்லிணக்கம், பெண்கள் முன்னேற்றம் போன்றவற்றை காந்திய வழியில் ஏற்படுத்த இந்த அறக்கட்டளை உருவாக்கப்பட்டது.\n\nநவகாளியில் 1946இல் இந்து- முஸ்லிம் கலவரம் வெடித்தது. அங்கு பாதிக்கப்பட்ட மக்களுக்காக காந்தியவழியில் பணியாற்ற ஹேமந்த் குமார் என்பவர் தனது சொத்துகளை எழுதிவைத்தார். அதை வைத்து ஜயாக் கிராமத்தில் \"அம்பிகா காளிகங்கா தொண்டு அறக்கட்டளை\" நிறுவப்பட்டது. பிரிவினைக்குப் பிறகு ஏற்பட்ட பாக்கித்தானிய அரசாங்கத்தின் கொள்கைகள் காரணமாக அறக்கட்டளை தன் செயல்பாடுகளை தொடர இயலாத நிலை ஏற்பட்டது.\n\n1971இல் வங்காளதேசம் விடுதலை பெற்று தனிநாடான பிறகு, புத்துயுர்பெற்ற அறக்கட்டளையானது 1975இல் காந்தி ஆசிரம அறக்கட்டளை என்று பெயர் மாற்றப்பட்டது. அதன் பிறகு அங்கு அமைதி, கிராம முன்னேற்றம், சமூக ஒற்றுமை ஆகியவற்றுக்காக இந்த ஆசிரமம் பணியாற்றிவருகிறது.\n\nஇது வங்காளதேசத்தின் தென்பகுதியில் உள்ள ஐந்து மாவட்டங்களில் செயல்பட்டு வருகிறது. அமைதியை வளர்த்தல், மனித வளர்ச்சி, மனித உரிமைகள், நல்லாட்சி, கைவினைப் பணி ஊக்குவிப்பு, கல்வி போன்றவை இந்த அமைப்பின் முதன்மை செயல்பாடுகளாக உள்ளன.\n"}
{"id": "435528", "url": "https://ta.wikipedia.org/wiki?curid=435528", "title": "பாரதிதாசன் கலை அறிவியல் கல்லூரி", "text": "பாரதிதாசன் கலை அறிவியல் கல்லூரி\n\nபாரதிதாசன் கலை அறிவியல் கல்லூரி , என்பது ஈரோடு மாவட்டம், எல்லீஸ்பேட்டையில் அமைந்துள்ள ஒரு கலை அறிவியல் கல்லூரி ஆகும். இது பாரதியார் பல்கலைக்கழகத்தின் இணைவுப்பெற்ற கல்லூரிகளில் ஒன்றாகும். இக்கல்லூரி 1995இல் தொடங்கப்பட்டது.\nSection::::அறிமுகம்.\nஇக்கல்லூரி ஈரோடு மாவட்டம் எல்லீஸ்பேட்டையில் அமைந்துள்ளது. இக்கல்லூரி விவேகானந்தர் கல்வி அறக்கட்டளை மூலம் நடத்தப்படுகிறது. 2019 ஆண்டு காலகட்டத்தில் இக்கல்லூரியில் 15 இளநிலைப் படிப்புகளும், 7 முதுநிலைப் பாடப் பிரிவுகளும் 7 ஆராய்ச்சிப் படிப்புகளும் வழங்கப்பட்டுவருகின்றது.\n\nSection::::வெளி இணைப்புகள்.\nகல்லூரி இணையப் பக்கம்\n"}
{"id": "435532", "url": "https://ta.wikipedia.org/wiki?curid=435532", "title": "எப்டாசார்ட்டோரைட்டு", "text": "எப்டாசார்ட்டோரைட்டு\n\nஎப்டாசார்ட்டோரைட்டு (\"Heptasartorite\") என்பது TlPbAsS என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். அரிய வகைக் கனிமமான இது சார்டோரைட்டு ஓரின வரிசைத் தொடர் கனிமங்களில் ஒன்றாக வகைப்படுத்தப்படுகிறது. சமீபத்தில் அங்கீகரிக்கப்பட்ட கனிமங்களான என்னியசார்ட்டோரைட்டு மற்றும் என்டெகாசார்ட்டோரைட்டுடன் எப்டாசார்ட்டோரைட்டு தொடர்பு கொண்ட கனிமமாக விளங்குகிறது. இம்மூன்று கனிமங்களுமே சுவிட்சர்லாந்தைச் சேர்ந்த லெங்கென்பேச்சு கல் சுரங்கத்திலிருந்து கிடைக்கின்றன. இச்சுரங்கத்தில் தாலியம் கனிமங்கள் அதிக அளவில் கிடைக்கின்றன. ஈடனார்டெரைட்டு கனிமமும் அட்சின்சோனைட்டு கனிமமும் எப்டாசார்ட்டோரைட்டின் வேதிப்பண்புகளை ஒத்திருக்கின்றன.\n"}
{"id": "435534", "url": "https://ta.wikipedia.org/wiki?curid=435534", "title": "நைஸ் டா சில்வேரா", "text": "நைஸ் டா சில்வேரா\n\nநைஸ் டா சில்வேரா ( Nise da Silveira, பிப்ரவரி 15, 1905 - அக்டோபர் 30, 1999) ஒரு பிரேசிலிய மனநல மருத்துவரும், கார்ல் யுங்கு என்ற புகழ் பெற்ற உளவியலாளரின் மாணவரும் ஆவார். \nSection::::இளமை.\nசில்வேரா 1905 இல் பிரேசிலில் உள்ள அலாகோஸ் மாகாணத்தில் மாசியோ என்ற இடத்தில் பிறந்தார். 1926 ஆம் ஆண்டில் பாஹியாவின் மருத்துவப் பள்ளியில் 157 ஆண்களூல் ஒரே பெண்ணாகச் சேர்ந்து பட்டம் பெற்றார் அதன் பின்னர் உளவியலுக்காகத் தனது வாழ்க்கையை அர்ப்பணித்திருந்தார். தேசிய மனநல மருத்துவமனைகளில் மின்சிகிச்சை, இன்சுலின் சிகிச்சை மற்றும் லோபோட்டமி எனப்படும் மூளையின் செயற் திறனை மாற்ற செய்யும் அறுவை சிகிச்சை ஆகிய கொடுமையான உளவியல் சிகிச்சை முறைகளை இவர் ஒருபொழுதும் ஏற்றுக் கொண்டதில்லை. \nSection::::பணிகள்.\n1952 ஆம் ஆண்டில் அவர் ’’சுயநினைவிலி’’ என்ற பெயரில் ரியோ டி ஜெனிரோவில் ஒரு அருங்காட்சியகத்தை] நிறுவினார. இது ஓவியம் மற்றும் மாடலிங் ஸ்டூடியோவில் தயாரிக்கப்பட்ட படைப்புகளை சேகரிக்கும் ஆய்வு மற்றும் ஆராய்ச்சி மையம் ஆகும். இங்கு 1940 முதல் இன்றுவரை 3,50,000 படைப்புகளுக்கு மேல் இடம் பெற்றுள்ளது. பிரேஸிலில் அவரது பணி மூலம், நைஸ் டா சில்வேரா கார்ல் யுங்குவின் உளவியலை அறிமுகப்படுத்தினார்.\n\nஒரு சில ஆண்டுகள் கழித்து, 1956 இல், நைஸ் டா சில்வேரா தனது புரட்சிகரமான மற்றொரு திட்டத்தை உருவாக்கினார். \"காசா டாஸ் பால்மேராஸ்’’ (Casa das Palmeiras\" -பாம்ஸ் ஹவுஸ்), என்ற மனநல நிறுவனங்களின் முன்னாள் நோயாளிகளுக்கான ஒரு மருத்துவமனை ஒன்றை நிறுவினார். அங்கு மனநோயாளிகள் தினசரி அடிப்படையில் வெளிநோயாளிகளாக கருதப்பட்டு அவர்களுடைய கலைகளை சுதந்திரமாக வெளிப்படுத்த வாய்ப்பிருந்தது அவர் சி. ஜி. யுங்கு ஆய்வுக்குழு என்ற ஒரு குழுவை உருவாக்கி, 1968 வரை அதன் தலைமை தாங்கினார்.  \n\nதொழில் நுட்ப சிகிச்சையின் மீதான அவரது ஆராய்ச்சியும், அன்கான்சியஸ் அருங்காட்சியகத்தின் படங்கள் மற்றும் ஆண்டுகள், கண்காட்சிகள், திரைப்படங்கள், ஆவணப்படங்கள், காட்சிக்கேள்விக் கருவிகள், பாடநெறிகள், சிம்போமிம்கள், வெளியீடுகள் மற்றும் மாநாடுகள் ஆகியவற்றின் வழியான இவரது ஆய்வு தொழில் சிகிச்சை மற்றும் உளவியல் செயல்முறை பற்றிய புரிதலை ஏற்படுத்தியது. நோயாளிகளுக்கும் விலங்குகளுக்கும் இடையில் உணர்ச்சி ரீதியான உறவுகளை ஆராய்வதில் அவர் ஒரு முன்னோடியாகவும் இருந்தார். அவைகளை இவர் சக சிகிச்சையாளர்கள் என அழைத்தார்.\n\nSection::::சிறப்புகள்.\nஅவரது பணி அங்கீகரிக்கும் வகையில் இவருக்கு பல்வேறு அறிவுசார் புலங்களில் பரிசுகளும் பட்டங்களும் வழங்கப்பட்டது பிரான்ஸ், பாரிசைத் தலைமையிடமாகக் கொண்ட உளவியல் வெளிப்பாடுகளுக்கான பன்னாட்டுச் சங்கத்தின் நிறுவன உறுப்பினராக இருந்தார். அவரது வேலை மற்றும் கருத்துக்கள் பிரேசில் மற்றும் வெளிநாடுகளில் அருங்காட்சியகங்கள், கலாச்சார மையங்கள் மற்றும் சிகிச்சை நிறுவனங்கள் ஆகியவற்றை உருவாக்க ஊக்கமளித்தது.   \nSection::::இறப்பு.\nநைஸ் அக்டோபர் 30, 1999 அன்று ரியோ டி ஜெனிரோவில் இறந்தார். \nSection::::ஊடகம்.\nஅவரது வாழ்க்கை மற்றும் பணிகள் \"நைஸ்: தி ஹார்ட் ஆஃப் மேட்னஸ் என்ற பெயரில் 2015 பிரேசிலிய திரைப்படமாக வெளிவந்துள்ளது இப்படத்தை\" ராபர்ட் பெர்லிங்கர் இயக்கியுள்ளார்.\n"}
{"id": "435536", "url": "https://ta.wikipedia.org/wiki?curid=435536", "title": "என்னியசார்ட்டோரைட்டு", "text": "என்னியசார்ட்டோரைட்டு\n\nஎன்னியசார்ட்டோரைட்டு (\"Enneasartorite\") என்பது TlPbAsS என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். மிகவும் அரிய வகைக் கனிமமான இது சார்டோரைட்டு ஓரின வரிசைத் தொடர் கனிமங்களில் ஒன்றாக வகைப்படுத்தப்படுகிறது. சமீபத்தில் அங்கீகரிக்கப்பட்ட கனிமங்களான என்டெக்காசார்ட்டோரைட்டு மற்றும் எப்டாசார்ட்டோரைட்டு கனிமங்களுடன் என்னியசார்ட்டோரைட்டு கனிமம் தொடர்பு கொண்ட கனிமமாக விளங்குகிறது. இம்மூன்று கனிமங்களுமே சுவிட்சர்லாந்தைச் சேர்ந்த லெங்கென்பேச்சு கல் சுரங்கத்திலிருந்து கிடைக்கின்றன. இச்சுரங்கத்தில் தாலியம் சல்போவுப்புக் கனிமங்கள் அதிக அளவில் கிடைக்கின்றன. ஈடனார்டெரைட்டு கனிமமும் அட்சின்சோனைட்டு கனிமமும் என்னியசார்ட்டோரைட்டு வேதிப்பண்புகளை ஒத்திருக்கின்றன.\n"}
{"id": "435537", "url": "https://ta.wikipedia.org/wiki?curid=435537", "title": "தொண்டன் (1995 திரைப்படம்)", "text": "தொண்டன் (1995 திரைப்படம்)\n\nதொண்டன் 1995 ஆம் ஆண்டு முரளி, ரோகிணி மற்றும் ச. ராமதாசு நடிப்பில், கார்வண்ணன் இயக்கத்தில், ஆர். கே. பிலிம் மேக்கர் சர்க்யூட் தயாரிப்பில், ராஜன் சர்மா இசையில் வெளியான தமிழ் திரைப்படம்.\n\nSection::::கதைச்சுருக்கம்.\nகோபக்கார இளைஞரான ஜீவா (முரளி) ஒரு ஆட்டோ ஓட்டுநர். அவன் தந்தை அவனை சிறுவயதில் பள்ளிக்கு அனுப்பாமல் வேலைக்கு அனுப்பியதால் அவன் படிக்கவில்லை. தான் படிக்கவில்லை என்பதை அவன் தாழ்வு மனப்பான்மையாக எண்ணி வருந்தினான். எனவே குழந்தைகள் வேலை செய்வதைக் கண்டால் அவன் அவர்களைப் பள்ளியில் சேர்த்து படிக்கவைத்தான். ஜீவாவின் பால்ய நண்பனான இளவேனில் (ஆனந்தராஜ்) நன்கு படித்து காவல் துறை அதிகாரியாகிறான்.\n\nபெரியநாயகம் (ஞானவேல்) தன் நிறுவனத்தில் குழந்தைத் தொழிலாளர்களை பணிக்கு அமர்த்தி சட்ட விரோத தொழில்களைச் செய்துவருகிறான். அவனுக்கு அமைச்சரின் (மணிவண்ணன்) ஆதரவு இருப்பதால் இளவேனிலால் அவனைக் கைது செய்ய முடியவில்லை.\n\nமருத்துவரான சஞ்சீவி ராமன் (ச. ராமதாசு) குழந்தைத் தொழிலாளர்களை பணியமர்த்தக்கூடாது என்பதற்காக போராடிவருபவர். அவர் தொடுத்த வழக்கின் காரணமாக குழந்தைத் தொழிலாளர்களை எந்த நிறுவனமும் பணியமர்த்தக் கூடாதென்று நீதிமன்றம் உத்தரவிடுகிறது. தங்கள் தொழில் பாதிக்கக் காரணமான சஞ்சீவி ராமனைக் கொல்ல பெரியநாயகமும் மற்ற நிறுவன உரிமையாளர்களும் திட்டமிடுகின்றனர். இவர்கள் திட்டமிடுவதைப் பார்த்துவிடும் செல்வியை (வினோதினி) அங்கேயே கொல்கின்றனர். அந்தக் கொலையைக் கண்ட நூலகர் சுபாவைக் (ரோகிணி) கொல்ல துரத்துகிறார்கள். அங்குவரும் ஜீவா அவளைக் காப்பாற்றுகிறான். அதன்பின் என்ன நடந்தது என்பது மீதிக்கதை.\n\n\nSection::::இசை.\nபடத்தின் இசையமைப்பாளர் மற்றும் பாடலாசிரியர் ராஜன் சர்மா .\n"}
{"id": "435539", "url": "https://ta.wikipedia.org/wiki?curid=435539", "title": "என்டெக்காசார்ட்டோரைட்டு", "text": "என்டெக்காசார்ட்டோரைட்டு\n\nஎன்டெக்காசார்ட்டோரைட்டு (\"Hendekasartorite\") என்பது TlPbAsS. என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். மிகவும் அரிய வகைக் கனிமமான இது சார்டோரைட்டு ஓரின வரிசைத் தொடர் கனிமங்களில் ஒன்றாக வகைப்படுத்தப்படுகிறது. சமீபத்தில் அங்கீகரிக்கப்பட்ட கனிமங்களான என்னியசார்ட்டோரைட்டு மற்றும் எப்டாசார்ட்டோரைட்டு கனிமங்களுடன் என்டெக்காசார்ட்டோரைட்டு கனிமம் தொடர்பு கொண்ட கனிமமாக விளங்குகிறது. இம்மூன்று கனிமங்களுமே சுவிட்சர்லாந்தைச் சேர்ந்த லெங்கென்பேச்சு கல் சுரங்கத்திலிருந்து கிடைக்கின்றன. இச்சுரங்கத்தில் தாலியம் சல்போவுப்புக் கனிமங்கள் அதிக அளவில் கிடைக்கின்றன. ஈடனார்டெரைட்டு கனிமமும் அட்சின்சோனைட்டு கனிமமும் என்டெக்காசார்ட்டோரைட்டு வேதிப்பண்புகளை ஒத்திருக்கின்றன.\n"}
{"id": "435542", "url": "https://ta.wikipedia.org/wiki?curid=435542", "title": "சஃபி கோல்ட்வாசர்", "text": "சஃபி கோல்ட்வாசர்\n\nசஃப்ரிரா \"சஃபி\" கோல்ட்வாசர் (Shafi Goldwasser, ) ஒரு அமெரிக்க - இஸ்ரேலிய கணினிஅறிவியலாளர் மற்றும் 2012 இல் டூரிங் விருது பெற்றவர். அவர் எம்ஐடியின் மின் பொறியியல் மற்றும் கணினி அறிவியலின் RSA பேராசிரியர் ஆவார். இஸ்ரேலில் உள்ள வேய்ஸ்மன் அறிவியல் நிறுவனம், கணித அறிவியல் பேராசிரியரும், துயலிட்டி டெக்னாலஜிஸ் என்ற நிறுவனத்தின் இணை நிறுவனர் மற்றும் தலைமை விஞ்ஞானியும், பெர்க்லியில் உள்ள கணிதக் கோட்பாடுகளுக்கான சைமன்ஸ் நிறுவனத்தின் இயக்குநரும் ஆவார்.\n\nSection::::சுயசரிதை.\nசஃபி 1958 இல் நியூயார்க் நகரத்தில் பிறந்தார். கோல்ட்வாஸர் அவளை பெற்று (1979) கார்னகி மெலன் பல்கலைக்கழகத்தில் 1979 ஆம் ஆண்டு இருந்து கணிதம் மற்றும் அறிவியலில் இளங்கலை அறிவியல் பட்டம் பெற்றார். பின்னர் கலிபோர்னியா பல்கலைக்கழகம், பெர்க்லியில் 1981 ஆண்டு கணினி அறிவியல் துறையில் முதுகலை அறிவியல் பட்டமும் 1984 இல் கணினி அறிவியல் துறையில் ஆய்வாளர்களுக்கான சிறந்த ஆலோசனை வழங்குவதில் நன்கறியப்பட்ட மானுவல் புளூம் என்பவரின் மேற்பார்வையில் முனைவர் பட்டமும் பெற்றார். சஃபி 1983 இல் எம்ஐடியில் சேர்ந்தார். 1997 இல் பன்னாட்டுப் பிராந்திய அறிவியல் சங்கத்தின் (RSA) முதலாவது பேராசிரியர் என்ற நிலையை அடைந்தார். அவர் 1993 ஆம் ஆண்டில் எம்ஐடியின் பேராசிரியராகவும், வேய்ஸ்மன் அறிவியல் நிறுவனத்தின் பேராசிரியராகவும் பணியாற்றினார். அவர் எம்ஐடி கணினி அறிவ்யல் மற்றும் செயற்கை நுண்ணறிவு ஆய்வகத்தில் கணக்கீட்டு குழுவில் உறுப்பினராக உள்ளார். கோல்ட்வேசர் 2012 இல் டூரிங் விருதினை இணைந்து பெற்றார். ஜனவரி 1, 2018 இல், பெர்க்லீயிலுள்ள கலிஃபோர்னியா பல்கலைக் கழகத்தில் கணக்கீட்டுக் கோட்பாட்டிற்கான சைமன்ஸ் நிறுவனத்தின் இயக்குநராக ஆனார்.\n\nநவம்பர் 2016 முதல், கோல்ட்வாசர் துயலிட்டி தொழில்நுட்ப நிறுவனத்தின் முதன்மை விஞ்ஞானி மற்றும் இணை நிறுவனர் ஆவார், இது இஸ்ரேலிய-அமெரிக்க நிறுவனமாகும். இந்நிறுவனம் மேம்பட்ட குறியாக்க நுட்பங்களைப் பயன்படுத்தி பாதுகாப்பான தரவு பகுப்பாய்வுகளைக் வழங்குகிறது. அவர் QED- it, தனிச்சிறப்பாக ஜீரோ நாலெட்ஜ் பிளாக்செயின் , மற்றும் அலோகாரண்ட், ப்ரூஃப்-ஆஃப்- ஸ்டேக் பிளாக்செயின் ஆகியவை அடங்கிய பாதுகாப்பு குறித்த பல தொழில்நுட்பத் துவக்கங்களுக்கான விஞ்ஞான ஆலோசகராக உள்ளார்.\n"}
{"id": "435552", "url": "https://ta.wikipedia.org/wiki?curid=435552", "title": "சளி", "text": "சளி\n\nசளி ( \n\nSection::::சுவாச அமைப்பு.\nமனித சுவாச தொகுதியில் , சுவாசவழி மேற்பரப்பு திரவம் (ASL) என்றும் அழைக்கப்படும் சளி, நுரையீரலின் பாதுகாப்பிற்கு உதவுகிறது. சாதாரண சுவாசத்தின் போது மூக்கு வழியாகச் செல்லும் வெளிப்புற துகள்கள் நுரையீரலை அடையாமல் பாதுகாக்கின்றன.\n\nSection::::செரிமான அமைப்பு.\nமனித செரிமான அமைப்பில், சளி சுரப்பு, உணவு உணவுக்குழாய் வழியாக கடந்து செல்ல உதவுகிறது.\n"}
{"id": "435554", "url": "https://ta.wikipedia.org/wiki?curid=435554", "title": "ரசிக்கும் சீமானே", "text": "ரசிக்கும் சீமானே\n\nரசிக்கும் சீமானே 2010 ஆம் ஆண்டு ஸ்ரீகாந்த், அரவிந்த் ஆகாஷ் மற்றும் நவ்யா நாயர் நடிப்பில், ஆர். கே. வித்யாதரன் இயக்கத்தில், திருமலை தயாரிப்பில், விஜய் ஆன்டனி இசையில் வெளியான தமிழ் திரைப்படம்.\n\nSection::::கதைச்சுருக்கம்.\nநந்து (ஸ்ரீகாந்த்) மற்றும் அரவிந்த் (அரவிந்த் ஆகாஷ்) இருவரும் ஏழாம் வகுப்புப் படிக்கும்போது அவர்களின் பள்ளியில் படிக்கும் காயத்ரி (நவ்யா நாயர்) என்ற பெண்ணுக்கு தங்கள் இருவரில் யார் மீது அன்பு அதிகம் என்று சண்டையிட்டுக் கொள்கின்றனர். அதை அவளிடம் சென்று கேட்கின்றனர். அவளோ நாம் அனைவரும் இப்போது சிறுபிள்ளைகள். நாம் வளர்ந்து பெரியவர்களாகும் போது உங்களில் யார் மருத்துவர் பணிக்குச் செல்கிறீர்களா அவர்களையே காதலிப்பேன் என்று கூறுகிறாள். அதன்பின் காயத்ரியின் தந்தைக்கு பணிமாறுதல் கிடைப்பதால் அவர்கள் வேறு ஊருக்கு சென்றுவிடுகிறார்கள். நந்துவின் தந்தை அவனது தாயைக் கொன்றுவிட்டுத் தானும் தற்கொலை செய்துகொள்கிறார். அனாதையாகும் நந்து அவன் தந்தையின் நண்பர் (ஆர். கே. வித்யாதரன்) பாதுகாப்பில் வளர்கிறான். அவர் நந்துவை மருத்துவருக்கு படிக்க வைக்க விரும்பவில்லை. மாறாக பிறரை மிரட்டி அவர்களிடமிருந்து பணம் பறிக்கும் திருடனாக மாற்றுகிறார். அதுவே அவன் தொழிலாகிறது.\n\nஇந்நிகழ்வுகளுக்குப் பின் பல வருடங்கள் கழித்து நந்து தன் குரு மற்றும் உதவியாளர் (சத்யன்) துணையுடன் பிறரிடம் மிரட்டி பணம் பறிப்பதை தொழிலாக செய்துவருகிறான். அவனது சிறுவயது தோழியான காயத்ரியை மீண்டும் சந்திக்கிறான். காயத்ரி அவனை சந்திக்கும் முன்பே மருத்துவரான அரவிந்தை சந்தித்திருக்கிறாள். அவள் சிறு வயதில் கூறியபடி இப்போது மருத்துவராக பணிபுரியும் அரவிந்தை காதலிக்கத் தொடுங்கிவிடுவாளோ என்று கலக்கமடைகிறான் நந்து. அவர்கள் ஒருவரையொருவர் காதலிக்காமல் இருக்க பல தடைகளை ஏற்படுத்துகிறான். இறுதியில் காயத்ரியை மணந்தது யார்? என்பதே முடிவு.\n\n\nSection::::தயாரிப்பு.\nஇந்தப் படத்துக்கு முதலில் வைத்த பெயர் எட்டப்பன். கதையின் நாயகன் அடுத்தவரை ஏமாற்றி வாழ்க்கையில் முன்னேறுகிறவன் என்பதால் இந்தப் பெயரை தேர்வு செய்திருந்தனர். இதற்கு எட்டப்பனின் வா‌ரிசுகள் எதிர்ப்பு தெ‌ரிவித்ததோடு, வழக்கும் தொடர்ந்தனர். இதன் காரணமாக படத்தின் பெயர் ரசிக்கும் சீமானே என்று மாற்றப்பட்டது.\n\nபராசக்தி திரைப்படத்தில் இடம்பெற்ற \"ஓ ரசிக்கும் சீமானே\" என்ற பாடல் வரியை இப்படத்தின் தலைப்பாக பயன்படுத்தினர்.\n\nSection::::இசை.\nபடத்தின் இசையமைப்பாளர் விஜய் ஆண்டனி.\n"}
{"id": "435559", "url": "https://ta.wikipedia.org/wiki?curid=435559", "title": "நண்டுண்ணிக் கீரிப்பிள்ளை", "text": "நண்டுண்ணிக் கீரிப்பிள்ளை\n\nநண்டுண்ணிக் கீரிப்பிள்ளை \"(Herpestes urva)\" ஒரு கீரிப்பிள்ளை இனமாகும். வடகிழக்கு இந்தியத் துணைக்கண்டம், தென்கிழக்கு ஆசியா தெற்கு சீனா, தைவான் வரை இந்த இனம் பரவியுள்ளது . ஐ.யூ.சி.என் பன்னாட்டு இயற்கைப் பாதுகாப்புச் சங்கத்தின் சிவப்புப் பட்டியலில் தீவாய்ப்புக் கவலை குறைந்த இனமாக இது பட்டியலிடப்பட்டுள்ளது.\n\n1836 இல் பிரையன் ஹாட்டன் ஹோட்சொன் முதன்முதலில் இந்த வகையைப் பற்றி விவரித்தார். மத்திய நேபால் பகுதியில் இது ஊர்வா என்று அழைக்கப்படுகிறது.\n\nSection::::பண்புகள்.\nபக்கங்களில் சாம்பல் நிறத்துடனும், கழுத்து, மார்பு, வயிறு, கால்கள் என்பன பழுப்பு நிறத்துடனும் உள்ளன. கன்னத்தில் இருந்து தோட்பட்டை வரை கழுத்தின் பக்கங்களில் ஒரு பரந்த வெள்ளை நிறக் கோடு உள்ளது. இதன் தலையின் மேற்புறத்தில் வெள்ளைப் புள்ளிகள் கொண்டது, அதன் கன்னம் வெண்மையாகவும் தொண்டை சாம்பல் நிறத்திலும் உள்ளது. கருவிழி மஞ்சள் நிறமாகும். குட்டையான வட்டமான காதுகள். தலையில் இருந்து உடல் நீளம் நீண்ட புதர் வால் நீளம் . எடை .\n\nSection::::பரம்பலும் வாழிடமும்.\nநண்டுண்ணிக் கீரிப்பிள்ளை வடகிழக்கு இந்தியா , வட மியான்மார் , தாய்லாந்து , மலேசியத் தீபகற்பம் , லாவோஸ் , கம்போடியா மற்றும் வியட்நாம் ஆகிய இடங்களில் காணப்படுகிறது. வங்கதேசத்தில் அரிதாகக் காணப்படுகிறது. கடல் மட்டத்திலிருந்து உயரத்தில் உள்ளது.\n\nSection::::சூழலும் நடத்தையும்.\nநண்டுண்ணிக் கீரிப்பிள்ளைகள் நான்கு விலங்குகள் வரை உள்ள குழுக்களாக காணப்படுகின்றன. காலையிலும் மாலை வேளைகளிலும் சுறுசுறுப்பாக இயங்கும். நீச்சல், ஆற்றங்கரையோர வேட்டையில் சிறப்பாகச் செயற்படுகின்றன.\n\nநண்டுண்ணிக் கீரிப்பிள்ளை என்ற பொதுப் பெயரைக் கொண்டிருப்பினும், அவை உணவாக நண்டுகளை மட்டுமே உண்பதில்லை, அதனுடன் மீன், நத்தைகள், தவளைகள், கொறிணிகள், பறவைகள், ஊர்வன, பூச்சிகள் போன்றவற்றைக் கூட உண்கின்றன.\n\nSection::::பாதுகாப்பு.\n\"Herpestes urva\" CITES பின் இணைப்பு III இல் பட்டியலிடப்பட்டுள்ளது .\n\n"}
{"id": "435563", "url": "https://ta.wikipedia.org/wiki?curid=435563", "title": "ஞான பறவை", "text": "ஞான பறவை\n\nஞான பறவை (Gnana Paravai) வியட்நாம் வீடு சுந்தரம் இயக்கத்தில், 1991 ஆம் ஆண்டு வெளிவந்த இந்தியத் தமிழ்த் திரைப்படமாகும். சிவாஜி கணேசன், ஹரிஷ் குமார், சசிகலா, மனோரமா மற்றும் பலர் நடித்திருந்தனர். ஆர். தனபாலன் தயாரிக்க, எம். எஸ். விஸ்வநாதன் இசை அமைக்க, 11 ஜனவரி 1991 ஆம் தேதி இந்தத் திரைப்படம் வெளியானது.\n\nSection::::நடிகர்கள்.\nசிவாஜி கணேசன், ஹரிஷ் குமார், சசிகலா, மனோரமா, ராஜசேகர், வி. கே. ராமசாமி, காந்திமதி, ராஜிவ், சின்னி ஜெயந்த், சார்லீ, கே. எஸ். ரகுராம், சுதா, ப்ரியா, சுதா, தில்லை ராஜன், குமரன், சக்தி தாமு, முத்துக்குமார், டாக்டர் ராஜேந்திரன், எம். எஸ். பாஸ்கர், பிரகாசம், மாஸ்டர் சரண்.\n\nSection::::கதைச்சுருக்கம்.\nதான் பார்க்கும் நபர்களின் கண்களை வைத்து அவர்களின் சுபாவத்தையும், எதிர் காலத்தையும் கணிக்கத் தெரிந்த முதியவர் சிவாஜி (சிவாஜி கணேசன்) ஆவர். பணக்கார வீட்டைச் சேர்ந்த மாணவனான கிரி (ஹரிஷ் குமார்) தன் நண்பர்களுடன் அதிக பணம் செலவு செய்வதை வழக்கமாக கொண்டவன். சிவாஜியின் மகள் அருணாவை கிரி விரும்புகிறான். ஆனால், கிரியின் காதலை நிராகரித்து அவமானப்படுத்துகிறாள் அருணா. ஆனாலும் அருணாவை விட கிரிக்கு மனமில்லை. பின்னர், அருணாவும் அவளது தோழி ராஜேஸ்வரியும் நண்பர்களுடன் சுற்றுலா செல்கிறார்கள். கிரி அருணாவை பார்த்துவிட்டால், தன் நண்பர்களுடன் பணம் செலவு செய்ய மாட்டான் என்று அவனது நண்பன் ஆண்டவர் பயந்தான். பின்னர், கிரியும் ஆணடவரும் சேர்ந்து அருணாவை அவமானப்படுத்த திட்டம் தீட்டினர். கட்டுப்பாடு இல்லாத பெண் அருணா என்று கூற, அந்த அவப்பெயரை தாங்கமுடியாத அவள், உண்மையை நிலைநாட்ட தற்கொலை செய்துகொள்கிறாள். கிரிக்கும் ராஜேஸ்வரிக்கும் வெறுப்பு அதிகமானது.\n\nஇந்நிலையில், ராஜேஸ்வரியின் உறவினர் தினேஷ் (ராஜசேகர்) ராஜேஸ்வரியின் தங்கையை எரித்து விடுகிறான். ராஜேஸ்வரியை திருமணம் செய்ய தினேஷ் விரும்புகிறான். இறுதியில், சிவாஜியும் கிரியும் ராஜேஸ்வரிக்கு உதவ வருகிறார்கள். ராஜேஸ்வரிக்கு என்னவானது என்பதே மீதிக் கதை ஆகும்.\n\nSection::::ஒலிப்பதிவு.\n5 பாடல்களை கொண்ட ஒலித்தொகுப்பு 1991 ஆம் ஆண்டு வெளியானது. வாலி, வலம்புரி ஜான், காமகோடியன் எழுதிய பாடல் வரிகளுக்கு, ம. சு. விசுவநாதன் இசை அமைத்திருந்தார்.\n\n\n"}
{"id": "435564", "url": "https://ta.wikipedia.org/wiki?curid=435564", "title": "சிவப்பு நிலா (1998 திரைப்படம்)", "text": "சிவப்பு நிலா (1998 திரைப்படம்)\n\nசிவப்பு நிலா (\"Sivappu Nila\") 1998 ஆம் ஆண்டு வெளிவந்த இந்தியத் தமிழ் அதிரடித் திரைப்படமாகும். ஜே. ஜார்ஜ் பிரசாத் தயாரித்து, இயக்கியிருந்தார். ராஜா, வினிதா, வினு சக்ரவர்த்தி, வெண்ணிற ஆடை மூர்த்தி, டெல்லி கணேஷ், சின்னி ஜெயந்த், அலெக்ஸ் மற்றும் பலர் நடித்திருந்தனர். தேவா இசை அமைத்த இத்திரைப்படம், 25 டிசம்பர் 1998 ஆம் தேதி வெளியானது.\n\nSection::::நடிகர்கள்.\nராஜா, வினிதா, வினு சக்ரவர்த்தி, வெண்ணிற ஆடை மூர்த்தி, டெல்லி கணேஷ், சின்னி ஜெயந்த், அலெக்ஸ், பேனெர்ஜீ, லூசே மோகன், ஓமக்குச்சி நரசிம்மன், வாஹினி, இளவரசி, அனுஜா, ஜூனியர் ரதி, துர்கா, மஹேந்திரன், மாஸ்டர் அஜாருத்தீன், ராஜ்காந்த், பீமேஸ்வர ராவ், வி. சத்ய நாராயணா, ஜூடோ ரமேஷ்.\n\nSection::::கதைச்சுருக்கம்.\nகடத்தல்காரன் துரையின் கொலை வழக்கை விசாரிக்கிறார் போலீஸ் அதிகாரி ராஜா (ராஜா). முகமூடியும், கருப்பு கோட்டும் அணிந்து, வெள்ளை குதிரையில் வந்து கொலை செய்தான் என்ற துப்பைத் தவிர வேறுதுவும் ராஜாவிற்கு கிடைக்கவில்லை. அந்நிலையில், ராணி (வினிதா) எனும் கல்லூரி மாணவியை விரும்புகிறார் ராஜா. ராணி போலவே முக ஜாடை கொண்ட ஜான்சியை சந்திக்கிறார் ராஜா. ராணியின் சகோதரி ஜான்சி என்று பொய் சொல்கிறாள். கொள்ளைக்காரன் மருது (அலெக்ஸ்) அதே நபரால் கொல்லப்படுகிறான். ராணி தான் கொலையாளி என்று ராஜா கண்டு பிடிக்க, தனது கடந்த காலத்து உண்மையை கூறினாள் ராணி.\n\nகடந்த காலத்தில், லட்சுமி (வாஹினி) ராணி மற்றும் அவர்களது தந்தை மாஜி போலீஸ் அதிகாரி ராமச்சந்திரன் (டெல்லி கணேஷ்) ஆகியோர் ஆனந்தமாக வாழ்ந்து வந்தனர். அவ்வாறாக ஒரு நாள், ரவுடி மாணிக்கத்தை லட்சுமி அடித்து விடுகிறாள். கோபமடைந்த மாணிக்கம் அவனது நண்பர்கள் மருது மற்றும் துரையுடன் சேர்ந்து, லட்சுமியை மானபங்க படுத்தினர். புகார் பதிவு செய்தும், சரியான ஆதாரம் இல்லாதால், மூவரையும் நீதிமன்றம் விடுதலை செய்தது. நீதி கிடைக்காத லட்சுமி தற்கொலை செய்ததால், மூவரையும் பழிவாங்க ராணியும் ராமச்சந்திரனும் முடிவு செய்தனர்.\n\nஅனைத்தையும் கேட்ட ராஜா, ராணியை சரணடைய கேட்டுக்கொண்டார். ராஜாவின் பேச்சைக் கேளாமல், மாணிக்கத்தை கொள்கிறாள் ராணி. போதிய ஆதாரம் இல்லாததால், நீதிமன்றம் ராணியை விடுதலை செய்தது.\n\nSection::::ஒலிப்பதிவு.\n5 பாடல்களைக் கொண்ட இசைத்தொகுப்பு 1998 ஆம் ஆண்டு வெளியானது. பொன்னியின் செல்வன் எழுதிய பாடல் வரிகளுக்கு தேவா இசை அமைத்திருந்தார்.\n\n"}
{"id": "435575", "url": "https://ta.wikipedia.org/wiki?curid=435575", "title": "ஒலிவ நிறச் சிற்றாமை", "text": "ஒலிவ நிறச் சிற்றாமை\n\nஓலிவ நிறச் சிற்றாமை (\"Olive ridley turtle\") என்பது இந்தியப் பெருங்கடல், பசிபிக் பெருங்கடல், அட்லாண்டிக் பெருங்கடல் ஆகிய பகுதிகளில் காணப்படும் கடல் ஆமை வகையாகும். இந்த ஆமைகள் இதய வடிவம் கொண்டு ஒலிவ பச்சை நிறத்தில் இருப்பதால் ஒலிவ நிறச் சிற்றாமை என்று பெயர் பெற்றன.\n\nபெண் ஆமைகளை \"இடுலி\" என்பர். நவம்பர் - ஏப்ரல் இவை முட்டையிட ஏற்ற காலமாகும். சிற்றாமைகள் அதிக அளவில் கடற்கரைகளில் முட்டையிடும். இவை, இந்திய கிழக்குக் கடற்கரை பகுதியான ஒரிசாவின் கஹிர்மாதா, ருசிகுல்யா, தேவி ஆற்று முகத்துவாரத்தில் பெரிய எண்ணிக்கையில் முட்டையிடுகின்றன. இதற்காக ஆண்டுக்கு ஆறு லட்சம் சிற்றாமைகள் தமிழகம், புதுச்சேரி, ஆந்திர கடலோரப் பகுதியைக் கடந்து செல்கின்றன. ஒவ்வொரு பெண் ஆமையும் ஆண்டுக்கு இரண்டு முறை முட்டை இடும். ஒரு முறைக்கு 50 முதல் 190 முட்டைகள்வரை இடலாம். முட்டையிட்ட 45 முதல் 60 நாட்களுக்குள் குஞ்சு பொரிந்துவிடும். முட்டைகள் பெரும்பாலும் இரவிலேயே பொரிகின்றன. பொரிந்ததும் வெளிவரும் பார்ப்புகள் தன்னியல்பாகவே கடல் நீரில் பட்டுத் தெறிக்கும் நிலவொளியை நோக்கி நகர்கின்றன. இப்போது கடற்கரைகளில் மின்விளக்குகள் மிகுந்துள்ளதால் குழம்பிவிடுகின்றன. பல நூற்றாண்டுகளாகச் சென்னைக் கடற்கரையில் பங்குனித் திங்களின்போது ஆயிரக்கணக்கில் இவ்வாமைகள் முட்டையிடுகின்றன. அதனால் இவ்வாமையை பங்குனி ஆமை என்று அழைக்கின்றனர். பெண் ஆமைக் குஞ்சுகள் எந்தக் கடற்கரையில் பிறந்தனவோ, அதே கடற்கரைக்கு வளர்ந்து கருத்தரித்த பிறகு மீண்டும் முட்டையிட வருகின்றன. இவை பிறந்து சுமார் 20-25 ஆண்டுகள் கடந்த பின்னர் கருத்தரிக்கும் பெண் ஆமைகள் இவை பிறந்த இடத்தின்கே மீண்டும் முட்டையிட வருவது மிகுந்த ஆச்சர்யமான ஒன்றாக கருதப்படுகிறது. இந்த ஆமைகளின் உடலில் மாக்னெட்டைட் (Fe3O4) எனும் இரும்புத்தாது உள்ளது என்றும், சிற்றாமைக்குள் இருக்கும் இந்த உயிரி காந்த முள் அவற்றுக்கு வழித்தடம் காட்டும் செயலியாகச் செயல்படுகிறது என்று கால்டெக் பல்கலைக்கழகத்தைச் சேர்ந்த ஆய்வாளர்கள் கண்டுபிடித்துள்ளனர். இவற்றால் இடப்படும் 1,000 முட்டைகளில், ஒன்று மட்டும் வளர்ந்த ஆமைப் பருவத்தை அடைகிறது என்பது குறிப்பிடத்தக்கது.\nSection::::ஆமைகளின் தற்போதைய நிலை.\n15 ஆம் நூற்றாண்டில் 10 லட்சம் ஆமைகள் பூமியில் வாழ்ந்துள்ளன. இன்றைக்கு அவற்றில் 90 சதவீதம் அழிந்துவிட்டன. அதனால் பங்குனி ஆமைகளை அழித்துவரும் உயிரினமாகச் பன்னாட்டு இயற்கை பாதுகாப்பு சங்கம் வகைப்படுத்தியுள்ளது. பங்குனி ஆமைகளின் வாழ்க்கையை அச்சுருத்தும் முக்கிய விஷயங்கள் என்றால் அவற்றில் முதலாவதாக இருப்பது மீன்பிடி கருவிகள் ஆகும். இவ்வாமைகளை விற்பனைக்குப் பயன்படுத்தப்படுவதில்லை என்றாலும், இவை மீன்பிடி வலைகளில் சிக்குகின்றன அல்லது மீன்பிடி படகுகளின் முன் சுழல்விசிறிகளில் சிக்கிக் காயமடைந்து இறக்கின்றன. இரண்டாவது, கடற்கரை ஓரங்களில் எரியும் மின்விளக்குகள், கடற்கரையில் திரியும் நாய்கள், காகங்கள், முட்டைகளைத் திருடும் மனிதர்கள் ஆகியவற்றாலும் இந்த இனம் அழியும் நிலை ஏற்பட்டுள்ளது. தட்பவெப்ப நிலையே கடல் ஆமைகளின் முட்டைகளில் பொரியும் ஆமைகளின் பாலினத்தை நிர்ணயிக்கிறது. இயல்பாக வெப்பமான சூழலில் பெண் ஆமைக் குஞ்சுகளும், வெப்பம் குறைந்த சூழலில் ஆண் ஆமைக் குஞ்சுகளும் உருவாகின்றன. புவி வெப்பமயமாவதால் ஆண் ஆமைகளின் எண்ணிக்கை குறைந்து, இதனால் பாலினச் சமநிலை குலைந்தும் இந்த அரிய இனம் அழிந்துபோகும் ஆபத்து ஏற்பட்டுள்ளது.\n\nSection::::ஆமை பற்றிய சங்கநூல் செய்திகள்.\nஆமை முட்டை கோடு போட்டு ஆடும் வட்டு விளையாட்டு வட்டினைப் போல் உருண்டையாக இருக்கும். சினையுற்ற பெண் ஆமை முட்டையை மணலில் இட்டுப் புதைத்துவிட்டுச் செல்லும். அந்த முட்டைகளை அந்தப் பெண் ஆமையின் கணவனாகிய ஆண் ஆமை முடை குஞ்சாகும் வரையில் பாதுகாக்கும். முட்டையிட்ட ஆமை தன் குஞ்சுகளைப் பேணும். ஆமைக் குஞ்சு ஒன்றொன்றாகத் தனித்தனியே ஓடிவிடும். ஆமைக் குஞ்சுகளும் நண்டு போல் வளையில் பதுங்கிக்கொள்ளும். ஆமை முட்டை சேற்றில் கிடக்கும். நன்செய் வயலில் உழும்போது ஆமை புரளும் \n\nஆமை தன் கால் 4, தலை 1, ஆகிய ஐந்தையும் தன் வலிமையான ஓட்டுக்குள் அடக்கிக்கொள்ளும். ஆமை தடாரிப் பறை போலவும், கிணை பறை போலவும் இருக்கும். அதன் வயிறு கொக்கைப் பிளந்து வைத்தாற்போல வெண்மையாக இருக்கும். ஆமையின் கால்கள் வளைந்திருக்கும். அது பொய்கையில் விழுந்த மாம்பழத்தைத் தன் குட்டிகளோடு சேர்ந்து உண்ணும். \"ஆமை வள்ளைக்கொடி படர்ந்த புதரிலும், ஆம்பல் பூத்த குளத்திலும் வாழும்\". பனைமரத்துக் கள்ளைக் குடித்துவிட்டுத் தள்ளாடுபவன் போல மெல்ல மெல்ல ஆடி ஆடி நடக்கும். வெயில் தாங்கமாட்டாத ஆமை குளத்தை நாடும்.\n\nஆமையை நீரில் போட்டுக் கொதிக்க வைத்துச் சமைப்பர். ஆமையை “நீராடிவிட்டு வா” என்று குளத்தில் விட்டால் திரும்ப வருமா? நெல் அறுக்கும் உழவர் தன் அறுவாளை ஆமை முதுகில் தீட்டிக்கொள்வர். ஆமை முதுகில் நந்துச் சிப்பிகளை உடைத்து உழவர் உண்பர்.\nகுறளன் ஒருவன் ஆமையைத் தூக்கி நிறுத்தினாற்போல இருந்தானாம். கலித்தொகை 94-31\n"}
{"id": "435576", "url": "https://ta.wikipedia.org/wiki?curid=435576", "title": "மகாராஜா (2011 திரைப்படம்)", "text": "மகாராஜா (2011 திரைப்படம்)\n\nமகாராஜா 2011 ஆம் ஆண்டு சத்யா, அஞ்சலி மற்றும் நாசர் நடிப்பில், மனோகரன் இயக்கத்தில், டி. இமான் இசையில், ஜே. ரவி தயாரிப்பில், வி. லட்சுமிபதி ஒளிப்பதிவில் மற்றும் பி. சாய் சுரேஷின் படத்தொகுப்பில் வெளியான தமிழ் திரைப்படம்.\n\nSection::::கதைச்சுருக்கம்.\nமகாதேவன் (நாசர்) நடுத்தர வயதுள்ள அரசு ஊழியர். அவருடைய மனைவி, மகன், தந்தை ஆகியோருடன் சராசரி வாழ்க்கையை வாழ்ந்து வாழ்பவர். நடுத்தரக் குடும்பங்களுக்கே உரித்தான பொருளாதாரத் திட்டமிடல், எளிமையான வாழ்க்கை முறை, ஆடம்பரமில்லாத உடைகள், வாகனம் மற்றும் வீடு என்ற ஒரு வழமையான, இறுக்கமான வாழ்க்கைமுறை அவருடையது. தனது இந்த ஒரே மாதிரியான வாழ்க்கைமுறையில் சலிப்படையும் அவர் இந்த நெருக்கடியான வாழ்க்கைமுறையை விட்டு, மகிழ்ச்சியானதொரு நவநாகரிக வாழ்க்கை வாழவேண்டும் என்று விரும்புகிறார். அவரது இளவயதில் இருந்ததைப் போன்று தற்போது தனது வாழ்க்கை மாற வேண்டும் என்று உள்ளூர விரும்புகிறார். மேற்கத்திய நாகரிக முறையின் வளர்ச்சியால் இப்போதைய இளைய தலைமுறை அவரது தலைமுறையை விட்டு வெகுதூரம் விலகிநிற்பதாக அவருக்குத் தோன்றுகிறது.\n\nஅரவிந்த் (சத்யா) அமெரிக்காவிலிருந்து வரும் நவநாகரிக இளைஞன். அவனுக்கு சென்னையிலுள்ள கணினி மென்பொருள் நிறுவனத்தில் பணி கிடைக்கிறது. அரவிந்தை சந்திக்கும் மகாதேவன் அவன் உறவுமுறையில் தனக்கு மருமகன் என்று அறிகிறார். இருவரும் நண்பர்களைப் போல பழகுகிறார்கள். இளைஞர்களைப் போல நவநாகரிக வாழ்க்கை வாழ வேண்டும் என்ற மகாதேவனின் ஆசையை அரவிந்த் நிறைவேற்றுகிறான். அரவிந்திடம் பழகும் மகாதேவனிடம் ஏற்படும் திடீர் மாற்றத்தால் அவர் குடும்பத்தில் குழப்பங்கள் உருவாகிறது.\n\nபிரியாவை (அஞ்சலி) சந்திக்கும் அரவிந்த் அவளைக் காதலிக்கிறான். அவளைக் காதலிப்பதால் அவளுக்காக தன்னை மாற்றிக்கொள்ள துவங்குகிறான். சராசரி மனிதர்களின் வாழ்க்கை முறை வழமையான ஒன்றாக இருந்தாலும் அந்த வாழ்க்கையே நிரந்தரமான மகிழ்ச்சியைத் தரும் என்பதைப் புரிந்துகொள்கிறான். தன்னால் மகாதேவனின் குடும்பத்திற்குள் ஏற்பட்ட பிரச்சனைகளை தானே சரிசெய்ய முடிவுசெய்கிறான். அதன்பின் என்ன நடக்கிறது என்பது மீதிக்கதை.\n\n\nSection::::தயாரிப்பு.\nநடிகர் அர்ஜுனிடம் உதவி இயக்குநராகப் பணியாற்றிய மனோகரன் கதை, திரைக்கதை, வசனம் எழுதி இப்படத்தை இயக்குகிறார்.\n\nSection::::இசை.\nபடத்தின் இசையமைப்பாளர் டி. இமான். பாடலாசிரியர்கள் நா. முத்துக்குமார், பா. விஜய், சினேகன், கிருதியா, யுகபாரதி மற்றும் விவேகா.\n"}
{"id": "435600", "url": "https://ta.wikipedia.org/wiki?curid=435600", "title": "கமலா காமேஷ்", "text": "கமலா காமேஷ்\n\nகமலா கமலேஷ் என்பவர் இந்தியா திரைப்பட நடிகை ஆவார். இவர் தமிழ் ஒரு, மலையாளம் திரைப்படங்களில் நடித்துள்ளார்..இவர் 480 க்கும் மேற்பட்ட திரைப்படங்களில் நடித்துள்ளார்\n\n1974 இல் இவர் கமலேஷ் என்பவரை திருமணம் செய்து கொண்டார். அவர் தமிழ் திரைப்பட இசையமைப்பாளர் ஆவார். 1975 இல் இவர்களுக்கு உமா என்பவர் பிறந்தார்.\n\nகாமேஷ் 1984 இல் இறந்தார். உமா, ரியாஸ் கான் என்ற திரைப்பட நடிகரை திருமணம் செய்து கொண்டார்.\n\n\n"}
{"id": "435607", "url": "https://ta.wikipedia.org/wiki?curid=435607", "title": "சத்தியமங்கலம் வேணுகோபலசுவாமி வகையறா கோயில்", "text": "சத்தியமங்கலம் வேணுகோபலசுவாமி வகையறா கோயில்\n\nசத்தியமங்கலம் வேணுகோபலசுவாமி வகையறா கோயில் தமிழ்நாட்டில் ஈரோடு மாவட்டம், சத்தியமங்கலம் என்னும் ஊரில் அமைந்துள்ள விஷ்ணு கோயிலாகும்.\n\nSection::::வரலாறு.\nஇக்கோயில் பதிமூன்றாம் நூற்றாண்டைச் சேர்ந்தது.\n\nSection::::கோயில் அமைப்பு.\n30 அடி கொடி மரம் உள்ளது. 108 தூண்கள் கொண்ட மண்டபம் உள்ளது. இக்கோயில் தொகுப்புக் கோயில் என்ற வகைப்பாட்டில் இந்து அறநிலையத்துறையின் கட்டுப்பாட்டில் உள்ளது. பரம்பரை அல்லாத அறங்காவலர் அமைப்பால் நிர்வகிக்கப்படுகிறது.\n"}
{"id": "435608", "url": "https://ta.wikipedia.org/wiki?curid=435608", "title": "வாசுகி (திருவள்ளுவர் மனைவி)", "text": "வாசுகி (திருவள்ளுவர் மனைவி)\n\nவாசுகி () என்பவர் இந்திய தமிழ் புலவரான திருவள்ளுவர் என்பவரின் மனைவி ஆவார். இவர் சங்ககாலத்தை சேர்ந்தவர். வள்ளுவர், வாசுகி குறித்தான எண்ணற்ற தொன்மக் கதைகள் வழக்கில் கூறப்படுகின்றன. \n\nவாசுகி, திருவள்ளூர் தம்பதிகளுக்கு மர்கசியன் என்ற மகன் இருந்துள்ளார். இவர் வேளாண் தொழிலை செய்துவந்தார். இவர்கள் காவேரிப்பாக்கம் தில் வசித்து வந்துள்ளனர். \n\n\n\n"}
{"id": "435624", "url": "https://ta.wikipedia.org/wiki?curid=435624", "title": "சம் டைம்ஸ் (தமிழ்த் திரைப்படம்)", "text": "சம் டைம்ஸ் (தமிழ்த் திரைப்படம்)\n\nசம் டைம்ஸ் (Sometimes) 2018இல் தமிழ் மொழியில் வெளிவந்தத் திரைப்படமாகும். இப்படத்தை எழுதி இயக்கியவர் பிரியதர்சன். தயாரிப்பு ,ஐசரி கே. கணேஷ் , பிரபுதேவா, மற்றும் ஏ. எல். விஜய், இத்திரைப்படத்தில் பிரகாஷ் ராஜ், சிரேயா ரெட்டி, மற்றும் அசோக் செல்வன் ஆகியோர் முக்கிய பாத்திரத்தில் தோன்றியிருந்தனர். இப்படத்திற்கு இளையராஜா இசையமைத்திருந்தார். ஒளிப்பதிவு சமீர் தாஹீர்.\n\nஇந்தப் படம் நெற்ஃபிளிக்சில் 2018 மே 1 அன்று வெளியிடப்பட்டது. 74 வது கோல்டன் குளோப் விருதுகளுக்காக தேர்ந்தெடுக்கப்பட்ட முதல் பத்து திரைப்படங்களில் இதுவும் ஒன்றாகும், ஆனால் விருதிற்கு பரிந்துரைக்கப்படவில்லை.\n\n\nSection::::தயாரிப்பு.\n\"தீ தனா தன்\" படம் வெளியான 2009 டிசம்பருக்குப் பின் இயக்குநர் பிரியதர்சன் எயிட்சு என்றப் படத்தில் இந்தி நடிகர் ஆமிர் கானுடன் பணியாற்றப் போவதாக அறிவித்தார். இந்த இணை கதையை பற்றி விவாதித்து திட்டத்தை மேற்கொள்ளத் தீர்மானித்தது ,இயக்குநர் பிரியதர்சன் 2011 பிப்ரவரியில் தான் இன்னும் கதையை விரிவாக்கிக் கொண்டிருப்பதாகத் தெரிவித்தார். இருப்பினும், இயக்குனர் கதை விவாதத்தை முழுமையாக முடிக்க முடியாததால் மே 2012 ல், ஆமீர் கான் மற்றும் பிரியதர்ஷன் ஆகியோர் இந்த திட்டத்தை கைவிட்டனர். இயக்குநர் இந்தி நடிகர் அக்‌ஷய் குமாரை முன்னணி கதாபாத்திரத்தில் நடிக்க வைக்க மறுபரிசீலனை செய்ய நினைத்தார், ஆனால் அந்த திட்டம் நிறைவேறவில்லை.\n\n2015 ஜூலையில் , பிரியதர்ஷன், அதற்கு பதிலாக தமிழ் திரைப்படத்தில் பிரகாஷ் ராஜ் மற்றும் சிரேயா ரெட்டி ஆகியோர் முன்னணி பாத்திரங்களில் நடிப்பார்கள் என்று அறிவித்தார். சந்தோஷ் சிவன் இத்திரைப்படத்தின் ஒளிப்பதிவாளராக தேர்ந்தெடுக்கப்பட்டார், பீனா பால் மற்றும் சாபு சிரில் ஆகியோர் முறையே படத்தொகுப்பு மற்றும் கலை இயக்குனராக தேர்வு செய்யப்பட்டனர். தனது முன்னாள் உதவியாளரான இயக்குனர் ஏ. எல். விஜயின் \"தி பிக் ஸ்டுடியோஸ்\" 2 கோடி ரூபாய்க்கு இந்தத் திரைப்படத்தை எடுத்துத் தருவதாக ஒப்பந்தம் செய்தார். நடிகர்கள் மற்றும் படக்குழுவினர் தாங்கள் பெற்றுவரும் ஊதியத்தை விடக் குறைவாகவே பெறுவார்கள் என்வும் அறிவிக்கப்பட்டது. பிரபுதேவா பின்னர் நடிகை அமலா பாலுடன் இணைந்து இப்ப்டத்தை தயாரிப்பதாக அறிவித்தார். \"திங் பிக் ஸ்டுடியோஸ்\" படத்தின் முக்கிய தயாரிப்பாளராக நியமிக்கப்பட்டார்கள். இப்படத்திற்கு இசையமைப்பாளர் இளையராஜா பின்னணி இசையை மேற்கொண்டார். இந்த படத்தில் பாடல்கள் இல்லை தமிழ் சினிமாவுக்கு இது குறிப்பிடத்தக்க அரிதானதாகும்.\n\nஆகஸ்ட் 2015 ல் பிரகாஷ் ராஜ் படத்தில் நடிக்க \"சில நேரங்களில்\" என்ற தலைப்பில் வெளியிடப்பட்டது. இருபத்தி ஐந்து நாட்களுக்குள் படப்பிடிப்பு முடிவடைந்தது. தயாரிப்பு முடிவடைந்த பிறகு, \"சில சமயங்களில்\" என்ற பெயரில் இந்தப் படம் மீண்டும் பெயர் மாற்றப்பட்டதாக அமலா பால் அறிவித்தார். சர்வதேச பார்வையாளர்களுக்காக, இந்த திரைப்படம் \"சம் டைம்ஸ்\" என்ற தலைப்பில் இருந்தது.\nSection::::வெளியீடு.\n\"சம் டைம்ஸ்\" நெற்ஃபிளிக்சில் 2018 மே 1 அன்று வெளியானது. இத்திரைப்படம் திரையரங்கில் வெளியிடப்படவில்லை.\n"}
{"id": "435626", "url": "https://ta.wikipedia.org/wiki?curid=435626", "title": "சீப்பு இழுது", "text": "சீப்பு இழுது\n\nசீப்பு இழுது (\"Ctenophora\") என்பது கடலில் வாழும் முதுகெலும்பிலிகளை உள்ளடக்கிய ஒரு தொகுதி ஆகும். இதுவே தன் உடல் மயிர்களின் உதவியால் நீந்தும் விலங்கினங்களில் மிகப்பெரிய அளவுடையது ஆகும். இதில் மொத்தம் 100 முதல் 150 இனங்கள் வரை உள்ளன. \n"}
{"id": "435630", "url": "https://ta.wikipedia.org/wiki?curid=435630", "title": "மூன்றெழுத்தில் என் மூச்சிருக்கும்", "text": "மூன்றெழுத்தில் என் மூச்சிருக்கும்\n\nமூன்றெழுத்தில் என் மூச்சிருக்கும் 1991 ஆம் ஆண்டு விஜயகாந்த் மற்றும் ரூபிணி நடிப்பில், மனோபாலா இயக்கத்தில், வி. என். செல்வராஜ் மற்றும் கே. கே. பாலசுப்ரமணியம் தயாரிப்பில், இளையகங்கை இசையில் வெளியான தமிழ் திரைப்படம்.\n\nSection::::கதைச்சுருக்கம்.\nஆதரவற்ற அனாதைக் குழந்தையை ஒரு ஏழைத்தம்பதி தெருவில் கண்டெடுக்கிறார்கள். அக்குழந்தைக்கு ராபர்ட் (விஜயகாந்த்) என்று பெயரிட்டு வளர்க்கிறார்கள். சிறு வயதிலேயே தன் வளர்ப்புத் தந்தையின் தச்சுத் தொழிலைக் கற்றுக்கொள்கிறான் ராபர்ட். வளர்ந்து பெரியவனானதும் நாகர்கோயிலில் தன் தொழிலை செய்துவருகிறான். அவன் தம்பி பீட்டர் (ஸ்ரீனிவாஸ் வர்மா) சென்னையில் படிக்கிறான். ராபர்ட் தன் வளர்ப்புத் தாய் மேரியுடன் (ஜெயபாரதி) வசித்துவருகிறான்.\n\nபடிப்பு முடித்து ஊர் திரும்பும் பீட்டர், அவனுடன் சென்னையில் படித்த ஸ்டெல்லாவை (கீதா விஜயன்) காதலிக்கிறான். ஸ்டெல்லாவின் அண்ணன் அமிர்தராஜா (ஆனந்தராஜ்) தன் எதிரிகளைக் கொலை செய்யவும் துணிந்தவன். தன் தங்கையின் காதலைப் பற்றி அறியும் அமிர்தராஜா தன் ஆட்களை வைத்து அவனை அடித்துவிடுகிறான். தன் தம்பியின் காதலை ஆதரிக்கும் ராபர்ட் அவர்கள் திருமணத்தை நடத்திவைப்பதாக அமிர்தராஜாவிடம் சவால்விடுகிறான். தன் செல்வாக்கைப் பயன்படுத்தி ராபர்ட்டிற்கு பல தொல்லைகளைத் தருகிறான். ராபர்ட் தன் காதல் கதையை பீட்டரிடம் கூறுகிறான்.\n\nராபர்ட், பார்வதி நம்பூதிரியைக் (ரூபிணி) காதலிக்கிறான். பார்வதியின் தந்தை (திலகன்) அவர்கள் காதலை எதிர்க்கிறார். அவர் சொல்லை மீறும் பார்வதியை அவரே கொல்கிறார். தன் காதலியை இழந்தது தவிக்கும் நிலை தன் தம்பிக்கு வரக்கூடாது என்பதால் அவனுடைய திருமணத்தை நடத்திவைப்பதாக உறுதிகூறுகிறான். அதன்பின் நடந்தது மீதிக்கதை.\n\n\nSection::::இசை.\nபடத்தின் இசையமைப்பாளர் இளையகங்கை. பாடலாசிரியர் காளிதாசன்.\n"}
{"id": "435633", "url": "https://ta.wikipedia.org/wiki?curid=435633", "title": "பவர் ஆப் உமன்", "text": "பவர் ஆப் உமன்\n\nபவர் ஆப் உமன் (Power of Women) 2005 தமிழ்த் திரைப்படம், இதை எழுதி இயக்கியவர் ஜெயதேவி. இப்படத்தில் குஷ்பூ, ஹரிஹரன் மற்றும் ரியாஸ் கான் போன்றோர் முக்கிய வேடங்களில் நடித்திருந்தனர். இசையமைப்பு வித்தியாசாகர் 2005 மே 27 அன்று வெளியாகி கலவையான விமர்சனத்தைப் பெற்றது.\n\nSection::::கதை.\nஆத்மா (ஹரிஹரன்) ஒரு சர்வதேச அளவில் புகழ் பெற்ற பாடகர் மற்றும் சமூக ஆர்வலர். அவர் தான் சந்திக்கும் பெண்கள் குறித்து மரண சாசனம் என்கிற புத்தகத்தில் எழுதுகிறார். அவர் எழுதிய புத்தகம் சர்ச்சைக்குள்ளானதால் வீட்டுச் சிறையில் வைக்கப்படுகிறார். அவரைப் பார்க்க வரும் மாணவர்களிடம், கிராமத்துப் பெண் ஜோதியின் (குஷ்பூ) கதையைக் கூறுகிறான். அவள் சிறு வயதிலேயே திருமணமாகி விதவையானதால் அவளது படிப்பு தடைப்படுகிறது. பின்னர், வெளிநாடு வாழ் இந்தியரான ஷியாமை (ரியாஸ் கான்) மணந்து கொண்டு கனடாவிற்குச் செல்கிறாள்.\n\nஅங்கு தனது வாழ்க்கை முறையை மாற்றிக்கொண்டு கணவருடன் நன்றாக வாழ்கிறாள். அவளுக்கு தன் கணவன் சட்ட விரோதச் செயலில் ஈடுபடுவது தெரிகிறது. அதனால் கணவனுக்கு எதிராகப் போராடுகிறாள். ஆத்மா அவளை காதலிக்கிறான், அவளுக்கு ஆறுதலையும் கொடுக்கிறார், அதன்பிறகு, ஷியாம் தனது மனைவி மற்றும் ஆத்மாவை சந்தேகிக்கிறார். கனடாவின் சிஎன் கோபுரத்தை அவளது கணவர் வெடிக்க வைக்கப்போகிறார் என்று ஜோதி கேள்விப்பட்டு, காவல் துறைக்கு தகவல் அளிக்கிறாள். அந்த வெடி விபத்தில் ஷியாம் கொல்லப்படுகிறான். இந்தப் படம் பல்வேறு மதங்களின் புனித நூல்களில் பல்வேறு நிகழ்வுகளை வெளிப்படுத்தும் வகையில் உள்ளது.\nSection::::நடிகர்கள்.\nகுஷ்பூ - ஜோதி\nஹரிஹரன் - ஆத்மா\nரியாஸ் கான் - ஷ்யாம்\nஅமந்தா பிரசாவ்\n\nSection::::தயாரிப்பு.\nபாடகர் ஹரிஹரன் இதில் அறிமுகமானார். கனடாவின் தொராண்டோ நகரில் ஹரிஹரன் மற்றும் குஷ்பு நடிக்க இதன் படப்பிடிப்பு 2002 வாக்கில் தொடங்கியது . \nSection::::வெளியீடு.\n2005இல் வெளியான இப்படம் பல கலவையான விமர்சனத்தைப் பெற்றது.. ஜெயதேவியின் கதை ஆரம்பத்தில் வலுவானது என்று குறிப்பிட்டு, சராசரிக்கும் குறைவானது என்ற விமர்சனத்தைப் பெற்றது, ஆனால் \"கடைசி சில காட்சிகள் அசாதாரணமாகவும், திறமையுடனும் இருக்கின்றன என்ற விமர்சனத்தையும் பெற்றது\n\nSection::::இசையமைப்பு.\nபடத்தின் இசை வித்தியாசாகர்.\nமரகத மழைத்துளி நியே - ஹரிஹரன் மற்றும் சாதனா சர்கம்\nமலரே நீ வாழ்க - ஹரிஹரன்\n"}
{"id": "435636", "url": "https://ta.wikipedia.org/wiki?curid=435636", "title": "கற்பகம் வந்தாச்சு", "text": "கற்பகம் வந்தாச்சு\n\nகற்பகம் வந்தாச்சு 1993 ஆம் ஆண்டு அர்ஜுன் மற்றும் ராதிகா நடிப்பில், சங்கர் கணேஷ் இசையில், ஆர். கிருஷ்ணமூர்த்தி இயக்கத்தில், மேஜர் சுந்தர்ராஜன் மனைவி எஸ். சியாமளா தயாரிப்பில் வெளியான தமிழ் திரைப்படம். இப்படம் கோமல் சுவாமிநாதன் எழுதிய மேடை நாடகமான \"டெல்லி மாமியார்\" என்பதன் தழுவல் ஆகும். இப்படம் தெலுங்கில் \"பெஜவாடா ரௌடி\" என்று மொழிமாற்றப்பட்டு வெளியானது.\n\nSection::::கதைச்சுருக்கம்.\nசக்திவேல் (அர்ஜுன்) ஒரு ஆதரவற்ற ஏழை. ரிக்சா ஓட்டும் தொழில் செய்து பிழைக்கிறான். தன்னைச் சுற்றி நடக்கும் அநியாயங்களைக் கண்டு கோபப்பட்டு சண்டை போடும் குணமுடையவன். கற்பகமும் (ராதிகா) அவனும் காதலர்கள்.\n\nராஜா (கவுதம் சுந்தர்ராஜன்) மற்றும் சாரதி (ஒய். ஜி. மகேந்திரன்) இருவரும் சகோதரர்கள். சாரதி தன் மனைவி சரசுவின் (சூர்யா) சொல்லைத் தட்டாதவன். ராஜா திருமணமாகாத பிரம்மச்சாரி.\n\nராஜாவும் ராதாவும் (வித்யாஸ்ரீ) காதலர்கள். ராதா ஏழை வீட்டுப்பெண். ஆனால் தைரியமானவள். அவளுடைய தந்தையும் அண்ணனும் பொறுப்பற்றவர்கள். இவர்களின் திருமணத்திற்கு சாரதி சம்மதிக்கிறான். ஆனால் சரசுவின் சம்மதத்தைப் பெற சரசுவிடம் ராதாவை பயந்த சுபாவம் கொண்ட பெண்ணாக நடிக்கச் சொல்கிறார்கள். சரசு திருமணத்திற்கு சம்மதிக்கிறாள். ராஜா-ராதா திருமணம் நடக்கிறது.\n\nதிருமணத்திற்குப் பிறகு சரசுவிற்கும் ராதாவிற்கு அடிக்கடி சண்டை நடக்கிறது. டெல்லியிலிருந்து அவர்கள் வீட்டிற்கு வரும் உறவினர் மயில்சாமி (எஸ். எஸ். சந்திரன்) இவர்களுக்கு புத்திபுகட்ட ஒரு திட்டம் தீட்டுகிறார். கற்பகத்தை தன் மனைவியாக நடிக்கச்சொல்லி வீட்டுக்கு அழைத்துவருகிறார். கற்பகத்தின் சகோதரனாக சக்திவேலும் வருகிறான். ராதா - சரசு இருவரையும் கற்பகம் எப்படித் திருத்தினாள் என்பது மீதிக்கதை.\n\n\nSection::::இசை.\nபடத்தின் இசையமைப்பாளர் சங்கர் கணேஷ். பாடலாசிரியர்கள் வாலி, முத்துலிங்கம், நா. காமராசன் மற்றும் வெங்கடேஷ்.\n"}
{"id": "435641", "url": "https://ta.wikipedia.org/wiki?curid=435641", "title": "ஜேக்கப் வைரம்", "text": "ஜேக்கப் வைரம்\n\nஜேக்கப் வைரம் (Jacob Diamond) (முன்னர் இம்பீரியல் அல்லது கிரேட் ஒயிட் டயமண்ட் என அறியப்பட்டது) என்பது ஒரு பெரிய வைரம் ஆகும். இது உலகின் ஐந்தாவது பெரிய வைரம் என்ற இடம் பெற்றுள்ளது. முன்பு இது ஐதராபாத் நிசாமுக்கு சொந்தமான விக்டோரியா வைரம் என நம்பப்பட்டது, தற்போது இதன் உரிமையாளராக இந்திய அரசு உள்ளது.\n\nஇந்த வைரமானது செவ்வக மெத்தை வடிவில் வெட்டப்பட்டு, 58 பட்டைகள் கொண்டது ஆகும். மேலும் இது 39.5 மிமீ நீளம், 29.25 மிமீ அகலம் கொண்டதாக, 22.5 மிமீ தடிமன் கொண்டதாக 184.75 காரட் (36.90 கி) எடைகொண்டது ஆகும்.\n\nபுகழ்பெற்ற கோஹினூர் வைரத்தைப் போலன்றி, ஜேக்கப் வைரமானது வன்முறையால் கிடைத்த வைரமில்லை எனலாம். இதன் வரலாற்றில் இது இரு முறை கை மாறியுள்ளது. என்றாலும் இறுதியில் இந்திய ஒன்றியத்துடன் ஐதராபாத் இராச்சியம் இணைக்கப்பட்ட பிறகு இந்திய அரசின் உடைமையாக மாறியது.\n\nSection::::வரலாறு.\nஇந்த வைரக் கல்லானது வெட்டப்படுவதற்காக ஐரோப்பாவிற்கு அனுப்பப்படுவதற்கு முன்பு, சுமார் 400 காரட் (80கி) எடையில் இருந்தததாக கருதப்படுகிறது.\n\nஇந்த வைரத்தை விற்பனை செய்ய 1891 ஆம் ஆண்டில் அலெக்ஸாண்டர் மால்கம் ஜேக்கப் என்பவர் ஐதராபாத் வந்தார்.   ஐதராபாத்தின் ஆறாவது நிசாமான மெஹபூப் அலிகானிடம் வைரத்தின் மாதிரியைக் காட்டி அதை விற்பது குறித்து பேசினார். வைரத்தின் விலை ரூ. 46 லட்சம் எனவும், அதை வாங்க சம்மதித்தால் பாதிபணத்தை முன்பணமாக செலுத்தவேண்டும் என்றார். அ்வாறானால் வைரத்தை தருவிப்பதாக கூறினார். இதற்கு அசல் வைரக்கல்லைக் கொண்டுவந்தால் அதை பார்த்துவிட்டு, பணம் கொடுப்பதாக நிசாம் கூறினார். இதையடுத்து நிசாமின் சொல்லை நம்பி வைரக்கல்லை ஜோக்கப் வரவழைத்தார். அதற்காகத் தன்னுடைய பணத்திலிருந்து ரூ. 23 லட்சத்தை இங்கிலாந்து வியாபாரியின் கணக்கில் கட்டியிருந்தார். அசல் வைரம் வந்ததும் அதை நிசாமிடம் கொடுத்தர். அதில் அவ்வளவாக ஆர்வம் காட்டாத நிசாம் தான் எதிர்பார்த்த‍து போல் வைரம் இல்லை என்று வைரத்தை திருப்பி கொடுத்துவிட்டார். வேறு வழியில்லாமல் ஜேக்கப் இங்கிலாந்து வணிகரிடம் வைரத்தைத் திருப்பி அனுப்புவதாகவும், தான் செலுத்திய பணத்தைத் திரும்பத் தரும்படியும் கேட்டுக்கொண்டார். இதற்கு ஒப்புக்கொள்ளாத இங்கிலாந்து வணிகர், ஜேக்கப், தன்னை ஏமாற்ற நினைப்பதாகப் புகார் கொடுத்தார். இதையடுத்து ஜேக்கப் கைது செய்யப்பட்டு, அவர்மீது மோசடி வழக்குகள் பதிவு செய்யப்பட்டு, அந்த வைரம் பறிமுதல் செய்யப்பட்டது. ஜோக்கப் வழக்கில் இருந்து விடுதலையானார், என்றாலும் அவர் வைரத்துக்கு செலுத்திய பணம் திரும்பக் கிடைக்கவில்லை. இறுதியில் வைரத்தின் விலையில் மீதி பாதியான ரூ. 23 லட்சத்தை, நிசாமிடம் வாங்கிக் கொண்ட இங்கிலாந்து வியாபாரி வைரத்தை நிசாமிடமே அளித்துவிட்டார். ஆக வைரமானது பாதி விலைக்கு நிசாமிடம் வந்து சேர்ந்தது. \n\nகடைசி நிசாமான உஸ்மான் அலிகான் தன் தந்தை காலமான பல ஆண்டுகளுக்குப் பிறகு, சௌமகல்லா அரண்மனையில் உஸ்மானின் தந்தையும், முன்னாள் நிஜாமுமான மெஹபூப் அலிகானின் பழைய காலணிக்குள் இருந்து இந்த வைரக்கல்லை எடுத்தார்.   அவர் வைரத்தின் உண்மையான மதிப்பை உணராமல் அதை ஒரு சாதாரணக் கல் என்று கருதி, நீண்டகாலம் அதை தன் மேசையில் தாள்கள் பறக்காமலிருக்க வைத்திருந்தார். பின்னர் இது நிசாமின் பொக்கித்தை வந்தடைந்தது.\n\nநிசாம் சொத்துகள் தொடர்பான வழக்குகளுக்குப் பிறகு இந்த வைரமானது நிசாமின் இதர நகைகளுடன் சேர்த்து 1995 ஆம் ஆண்டு 13 மில்லியன் டாலர் விலையில் நிசாமின் அறக்கட்டளையிடமிருந்து இந்திய அரசால் வாங்கப்பட்டு,   மும்பையில் உள்ள இந்திய ரிசர்வ் வங்கியின் பெட்டகத்தில் வைக்கப்பட்டது. [citation needed]\n\n2001 மற்றும் 2007 ஆம் ஆண்டுகளில் ஐதராபாத் சலார் ஜங் அருங்காட்சியகத்தில் நடந்த நிசாமின் நகை கண்காட்சியின் ஒரு முக்கிய அம்சமாக ஜேக்கப் வைரம் காட்சிப்படுத்தப்பட்டது.\n"}
{"id": "435644", "url": "https://ta.wikipedia.org/wiki?curid=435644", "title": "சேவா கிராமம்", "text": "சேவா கிராமம்\n\nசேவா கிராமம் (Sevagram) என்பது இந்தியாவின் மகாராட்டிர மாநிலத்தில் உள்ள ஒரு கிராமம் ஆகும். இது மோகன்தாஸ் கரம்சந்த் காந்தியின் ஆசிரமம் அமைந்த இடமாக, 1936 இல் இருந்து 1948 இல் அவரது இறப்பு வரை இருந்தது.\nSection::::கண்ணோட்டம்.\nவர்தாவிலிருந்து சுமார் 8 கி.மீ தூரத்தில் உள்ள இந்த புறநகரில் மகாத்மா காந்தி தனது சேவா கிராமம ஆசிரமத்தை அமைத்தார். அப்போது அங்குள்ள கிராமத்தில் ஆயிரம் பேர் வழ்ந்துவந்தனர். மகாத்மா காந்தியின் ஒரு சீடனான வார்தாவின் ஜம்னாலால் பஜாஜ் என்பவர் கொடையாக அளித்த 300 ஏக்கர் நிலப்பகுதியில் இது உருவாக்கப்பட்டது. ஆசிரமத்திற்கு அருகில் இந்திய சுதந்திரப் போராட்டக்கால கலைப்பொருட்கள் பாதுகாக்கப்படும் ஒரு அருங்காட்சியகம் உள்ளது.\nSection::::வரலாறு.\n1930இல் உப்பு சத்தியாகிரகத்துக்காக சபர்மதி ஆசிரமத்தில் இருந்து தண்டிக்கு நடைப்பயணம் சென்ற காந்தி, அதன் பிறகு இந்தியாவுக்குச் சுதந்திரம் கிடைக்கும்வரை மீண்டும் சபர்மதி ஆசிரமத்துக்குத் திரும்புவதில்லை என்று முடிவெடுத்தார். இரண்டு ஆண்டுகளுக்கும் மேலாக சிறையில் கழித்தார். விடுதலைக்குப் பிறகு இந்தியா முழுவதும் சுற்றுப்பயணம் மேற்கொண்டார். அதன் பிறகு இந்தியாவின் மையப் பகுதியில் இருந்தபடி இயங்க விரும்பினார். 1934இல் ஜம்னாலால் பஜாஜ்ஜின் அழைப்பின் பெயரில் மகாராஷ்டிரத்தில் இருந்த வர்தா நகரத்துக்குச் சென்றார். அங்கு பஜாஜின் பங்ககளாவின் ஒரு அறையில் தங்கினார்.\n\nவராதாவின் பறநகரப் பகுதியான ஷேகான் என்ற கிராமத்தில் 1936 ஏப்ரலில் காந்தி தனது ஆசிரமத்தை நிறுவினார். ஷேகான் கிராமத்துக்கு ‘சேவா கிராமம்’ என்று பெயர் மாற்றப்பட்டது. சேவாகிராமம் வந்தபோது காந்தி 67 வயதானவராக இருந்தார். இந்த ஆசிரமத்தில் காந்தி மற்றும் கஸ்தூர்பாய் ஆகியோருக்கும், அவரது ஆதரவாளர்களும் கிராமப்புற வீடுகளை ஒத்த சிறுவீடுகள் கட்டப்பட்டன. சாதி வேறுபாட்டை ஒழிக்கும் விதமாக ஆசிரமத்தில் இருந்த பொது சமையலறையில் சில அரிசனர்கள் பயன்படுத்தப்பட்டனர். டாம் ஆற்றின் கரையில் இருந்த வினோபா பாவேவின் பரம் தம் ஆசிரமமானது இதற்கு அருகிலேயே இருந்த‍து. தேசியம் சார்ந்த பல முக்கியமான விஷயங்கள் மற்றும் இயக்கம் பற்றிய பல முடிவுகள் சேவாகிராமில் எடுக்கப்பட்டன. நாட்டின் உள்ளார்ந்த வலிமைக்காக காந்தி உருவாக்கிய தேசிய கட்டுமானப் பணிகளுக்கான பல நிறுவனங்களின் மையமாக இது இருந்த‍து.\n\nசேவாகிராம‍மானது வார்தாவிலிருந்து 8 கி.மீ, மற்றும் நாக்பூரிலிருந்து 75 கி.மீ தொலைவில் உள்ளது. பல நடைமுறை சிக்கல்கள் இருந்தபோதிலும், இங்கே குடியேற காந்தி முடிவு செய்தார். அவரது மனைவி கஸ்தூரிபாயைத் தவிர வேறு யாரையும் அவர் உடன் வைத்துக்கொள்ள விரும்பவில்லை என்றாலும், சேவாக்கிராம் ஆசிரமம் ஒரு முழுமையான நிறுவனமாக ஆகும் வரை அவருடன் பலர் பணியாற்றினர். சேவா கிராமத்தில் அப்போது ஒரு வசதியும் இல்லை, ஒரு தபால் தந்தி அலுவலகம்கூட இல்லை. கடிதங்கள் வர்தாவில் இருந்து கொண்டவரப்பட்டன. புனிதரான கஜானான் மஹாராஜ் என்பவரின் வசிப்பிடமான ஷாகோ என்ற பெயருடைய மற்றொரு பிரபல கிராமம்மும் அப்பகுதியில் இருந்த‍து. இதனால் காந்திக்கு வரும் கடிதங்கள் தவறாக அங்கு கொண்டுசெல்லப்பட்டன. எனவே, 1940 ஆம் ஆண்டில் இந்த கிராமத்தின் பெயரை சேவா கிராமம் என பெயர் மாற்ற முடிவு செய்யப்பட்டது.\n\nSection::::போக்குவரத்து.\nசேவா கிராம‍மானது தொடருந்து மற்றும் பேருந்து மூலம் நன்கு இணைக்கப்பட்டுள்ளது. சேவாகிராம தொடருந்து நிலையமானது பிரதான கிராமத்திலிருந்து 6 கி.மீ தொலைவில் உள்ளது. முன்னர் இந்த நிலையமானது வார்தா கிழக்கு தொடருந்து நிலையம் என்ற பெயரோடு இருந்த‍து. இந்த நிலையமானது ஹௌரா-நாக்பூர்-மும்பை வழித்தடத்தில் உள்ளது. வடக்கிலிருந்து தெற்காகவும், கிழக்கிலிருந்து மேற்காகவும், இந்தப் பாதையில் பெரும்பாலான தொடருந்துகள் செல்கின்றன. அருகில் உள்ள வானூர்தி நிலையம் 55 கி.மீ தொலைவில் நாக்பூரில் உள்ளது.\n\nSection::::கல்வி.\nஇந்தியாவில் முதல் கிராமப்புற மருத்துவக் கல்லூரியான, மகாத்மா காந்தி இன்ஸ்டிடியூட் ஆப் மெடிக்கல் சயின்சஸ் மற்றும் ஒரு பொறியியல் கல்லூரியான, பபுரா தேஷ்முக் காலேஜ் ஆப் இன்ஜினியரிங் ஆகியவை சேவாகிராமத்தில் உள்ளன, இவை கிராமப்புற அறக்கட்டளையால் நடத்தப்படுகின்றன.\n"}
{"id": "435645", "url": "https://ta.wikipedia.org/wiki?curid=435645", "title": "எலிசபெத் லாப்டஸ்", "text": "எலிசபெத் லாப்டஸ்\n\nஎலிசபெத் எஃப். லாப்டஸ் (Elizabeth Loftus இயற்பெயர்:எலிசபெத் பிஷ்மேன், அக்டோபர் 16, 1944) ஒரு அமெரிக்க அறிவாற்றல் உளவியலாளர் மற்றும் மனித நினைவாற்றல் நிபுணர் ஆவார். லாப்டஸ் தவறான் தகவல்களின் விளைவுகள் மற்றும் நேரில் கண்ட சாட்சிகளின் நினைவுகள், நினைவுருவாக்கம், குழந்தைப்பருவத்தில் நடந்த பாலியல் வன்கொடுமை உள்ளிட்ட இயற்கைக்கு மாறான தவறான நினைவுகளின் இயல்புகள் ஆகியவற்றை மீட்டுக் கொணரும் உளவியல் முறைகளில் சிறந்த அவரது முன்னோடிப் பணிகளுக்காகப் பெரிதும் அறியப்பட்டவர், ஆவார். அவர் மனித நினைவகத்தின் தன்மை பற்றிய விரிவான ஆராய்ச்சியை மேற்கொண்டவர். நாம் சொல்லும் விடயங்கள் மூலம் நினைவுகள் எவ்வாறு மாற்றப்படலாம் என்பதை அவனுடைய சோதனைகள் வெளிப்படுத்துகின்றன.\n\nஆய்வகத்திற்குள்ளே அரும்பணிகளைச் செய்த அதே நேரத்தில், லாப்டஸ் தனது ஆய்வுகளைச் சட்ட அமைப்புகளுக்குப் பயன்படுத்துவதில் பெரிதும் ஈடுபட்டிருந்தார்; அவர் நூற்றுக்கணக்கான வழக்குகளுக்கு ஆலோசனைகள் அல்லது நிபுண சாட்சியாக சாட்சியம் வழங்கினார் லாப்டஸ் தனது பணிகளுக்காக உலகம் முழுவதும் அங்கீகாரம் பெற்றார், பல்வேறு விருதுகள் மற்றும் மதிப்புறு பட்டங்களைப் பெற்றார். 2002 ஆம் ஆண்டில், \"ரிவ்யூ ஆஃப் ஜெனரல் சைக்காலஜி\" என்ற இதழ் வெளியிட்ட, இருபதாம் நூற்றாண்டின் செல்வாக்குள்ள 100 உளவியல் ஆய்வாளர்களின் பட்டியலில் லாப்டஸ் 58 ஆவது இடம் பெற்றார். மேலும் பட்டியலில் அதிக மதிப்பெண் பெற்ற பெண்மணியாகவும் இடம் பிடித்தார்.\n\nSection::::வரலாறு.\nஎலிசபெத் லாப்டஸ் 1944 ஆம் ஆண்டு அக்டோபர் 16 ஆம் நாள் கலிபோர்னியாவின் லாஸ் ஏஞ்சல்ஸ் நகரில் பிறந்தார். பெல் ஏர் நகரில் வளர்ந்த லாப்டஸ், அவருடைய தந்தை சிட்னி ஒரு மருத்துவர் ஆவார். தாய் ரெபெக்கா பிஷ்மேன் ஒரு நூலகர் ஆவார். லாப்டசுக்கு 14 வயதாகும் பொழுது அவரது தாயார் ஒரு விபத்தில் நீரில் மூழ்கி இறந்தார்.\n\n1966 ஆம் ஆண்டில் லாஸ் ஏஞ்சல்ஸ் நகரில் கலிபோர்னியா பல்கலைக்கழகத்தில், கணிதம் மற்றும் உளவியலில் இளங்கலை பட்டம் பெற்றார். 1967 ஆம் ஆண்டில் அவர் ஸ்டான்போர்ட் பல்கலைக்கழகத்தில் பட்டப்படிப்புப் பள்ளியில் தனது முதுகலைப் பட்டத்தையும், 1970 இல், கணித உளவியலில் இரண்டிலும் முனைவர் பட்டம் பெற்றார். தனது குடும்பத்தில் இரண்டிலும் முனைவர் பட்டம் பெற்ற ஒரே பெண்மணி இவராவார். 1968 ஆம் ஆண்டில், உளவியலாளர் ஜெஃப்ரி லாப்டஸ் என்பவரை மணந்தார்,; 1991 இல் விவாகரத்து பெற்றார். ஆனால் நண்பர்களாக வாழ்ந்து வருகின்றனர். லாப்டசுக்குக் குழந்தைகள் கிடையாது. \n\n"}
{"id": "435647", "url": "https://ta.wikipedia.org/wiki?curid=435647", "title": "கண்ணாத்தாள்", "text": "கண்ணாத்தாள்\n\nகண்ணாத்தாள் 1998 ஆம் ஆண்டு கரண் மற்றும் நீனா நடிப்பில், இளையராஜா இசையில், பாரதி கண்ணன் இயக்கத்தில், ஆர். பி. செளத்ரி தயாரிப்பில் வெளியான தமிழ் திரைப்படம்\n\nSection::::கதைச்சுருக்கம்.\nகண்ணாத்தாள் (நீனா) தெய்வபக்தி நிறைந்தவள். அந்த கிராமத்து மக்கள் அவளை தெய்வமாகவே போற்றுகின்றனர். நாதஸ்வரக் கலைஞரான அவளது தந்தை சண்முகம் பிள்ளை (டெல்லி கணேஷ்), தாய் (பாத்திமா பாபு) மற்றும் நான்கு சகோதரிகளுடன் வசிக்கிறாள்.\n\nஜமீன்தார் மோகனசுந்தரத்தின் (மணிவண்ணன்) மனைவி ரங்கநாயகி (வடிவுக்கரசி). இவர்களின் மகன் சின்னதுரை (கரண்). பல தீய பழக்கங்களுக்கு அடிமையானவன் சின்னதுரை. கோயில் திருவிழாவில் கண்ணாத்தாவைக் காணும் அவன் அவளைத் திருமணம் செய்ய விருப்பப்படுகிறான். சண்முகம் பிள்ளையின் சம்மதத்தோடு அவர்கள் திருமணம் நடைபெறுகிறது.\n\nதிருமணத்திற்குப் பிறகு அப்பாவியான கண்ணாத்தாளைக் கொடுமைப்படுத்துகிறான் சின்னதுரை. தன் மகளைக் காண வரும் சண்முகம் பிள்ளை, கண்ணாத்தாள் படும் சிரமங்களைக் கண்டு மனவேதனை அடைகிறார். அந்தக் கவலையிலேயே மாரடைப்பு வந்து இறக்கிறார். ஆதரவற்ற தன் தாயையும் சகோதரிகளையும் தன் வீட்டில் தங்கவைக்கிறாள் கண்ணாத்தாள். சின்னதுரையின் தாயும் தந்தையும் அவர்களை அவமானப்படுத்தி வீட்டைவிட்டு வெளியேற்றுகின்றனர். இவர்களின் கொடுமை தாளாமல் கண்ணாத்தாளின் தாயும், சகோதரிகளும் தற்கொலை செய்துகொள்கின்றனர்.\n\nசின்னதுரையும் அவன் தாய், தந்தையும் சேர்ந்து கர்ப்பிணியான கண்ணத்தாளைக் கொடுமைப்படுத்திக் கொலை செய்துவிட்டு அதை விபத்தாக சித்தரிக்கின்றனர். அதன் பிறகு சின்னதுரை, சீதாலட்சுமியை (இந்து) திருமணம் செய்கிறான். கண்ணாத்தாள் தெய்வமாக வந்து சின்னதுரை மற்றும் அவன் தாய், தந்தையை பழிதீர்க்கிறாள்.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் காமகோடியன், பொன்னடியான், அறிவுமதி, இளையராஜா மற்றும் பாரதிகண்ணன்.\n"}
{"id": "435649", "url": "https://ta.wikipedia.org/wiki?curid=435649", "title": "ரஜாங் ஆறு", "text": "ரஜாங் ஆறு\n\nராஜாங்கு ஆறு (Rajang River) போர்னியோ தீவிலுள்ள கிழக்கு மலேசியாவின் சரவாக் மாநிலத்தில் உள்ள முக்கியமான ஆறு ஆகும். இது மலேசியாவின் பெரிய ஆறு ஆகும் \nஇது இரான் மலையில் உற்பத்தியாகி தென் சீனகடலில் கலக்கிறது.\n\nமலேசியாவின் மிக பெரிய மற்றும் உயரமான (160மீ) ஹைட்ரோ எலெக்ட்ரிக் திட்டம் (பகுன் ஹைட்ரோ எலெக்ட்ரிக் அணை திட்டம் ராஜாங்க் ஆற்றின் கிளை ஆறான பாலுய் நதியில் உள்ளது.\n\nSection::::கிளைஆறுகள்.\nபாலுய் நதி , கடீபாஸ் நதி , நேமெமா ஆறு , ஈரானிய ஆறு , பிலா நதி' , பலேஹ் நதி , பன்கிட் நதி மற்றும் கொனோவித் ஆறு'\n"}
{"id": "435658", "url": "https://ta.wikipedia.org/wiki?curid=435658", "title": "இராபர்டா பாண்டர்", "text": "இராபர்டா பாண்டர்\n\nஇராபர்டா பாண்டர் (Roberta Bondar,சிசி OOnt FRCPC FRSC ( / ஆ ɒ N ஈ ər / ; டிசம்பர் 4, 1945 ) கனடாவின் முதல் பெண் விண்வெளி வீரர் மற்றும் முதல் விண்வெளி நரம்பியலாளர் ஆவார். நாசாவின் விண்வெளி மருத்துவத்தின் தலைவராக பத்தாண்டுகளுக்கு மேலாக தொடர்ந்து பணியாற்றுபவர், மேலும் வர்த்தக, விஞ்ஞான, மருத்துவ சமூகங்களில் இவர் ஒரு ஆலோசகர் மற்றும் பேச்சாளர் ஆவார்.கனடாவின் ஆர்டர் ஆஃப் கனடா, ஆர்டர் ஆஃப் ஒண்டாரியா, நாசா விண்வெளிப் பதக்கம் உள்ளிட்ட இருபத்தி இரண்டு மதிப்புறு பட்டங்களைப் பாண்டர் பெற்றுள்ளார். மேலும் கனடியன் மருத்துவப் புகழ் மன்றத்தின் உறுப்பினரும் ஆவார்.\n\nSection::::இளமையும் கல்வியும்.\nஇராபர்டா பாண்டர் ஒன்றாரியோவின் மாரியில் சால்ட் ஸ்டே என்னுமிடத்தில் டிசம்பர் 4, 1945 இல் பிறந்தார். அவரது தந்தை உக்ரைனிய வம்சாவளியைச் சேர்ந்தவர். அவரது தாய் ஆங்கில வம்சாவளியைச் சேர்ந்தவர். பாண்டர் குழந்தைப்பருவம் முதலே அறிவியல் ஆர்வத்துடன் வளர்ந்தார். தனது வகுப்புகளில் ஆண்டுதோறும் நடத்தப்படும் அறிவியல் விழா மற்றும் அறிவியல் கண்காட்சிகளை நேசித்தார், மேலும் அவரது தந்தை இவர் அடிக்கடி அறிவியல் பரிசோதனைகளை நடத்திய தனது வீட்டின் அடித்தளத்தில் ஒரு ஆய்வகத்தைக் கட்டினார்.\n\nபாண்டர், சால்ட்ஸ்டேயில் உள்ள சர் ஜேம்ஸ் டன் உயர்நிலைப் பள்ளியில் பட்டம் பெற்றார். 1968 இஒல் குயெல்ஃபு பல்கலைக்கழகத்தில், விலங்கியல் மற்றும் வேளாண்மையில் இளங்கலை அறிவியல் பட்டம் பெற்றார். 1971 ஆம் ஆண்டு மேற்கு ஒன்டாரியோ பல்கலைக்கழகத்தில் பரிசோதனை நோயியல் துறையில் முதுகலை அறிவியல் பட்டம் பெற்றார் 1974 இல் டொராண்டோ பல்கலைக்கழகத்தில் நரம்பணுவியல் துறையில் முனைவர் பட்டமும், 1977 இல் மெக்மாஸ்டர் பல்கலைக்கழகத்தில் மருந்தியல் முனைவர் பட்டம் பெற்றார்.\n"}
{"id": "435662", "url": "https://ta.wikipedia.org/wiki?curid=435662", "title": "மறவன் (திரைப்படம்)", "text": "மறவன் (திரைப்படம்)\n\nமறவன் 1993 ஆம் ஆண்டு பிரபு மற்றும் குஷ்பூ நடிப்பில், மனோஜ் குமார் இயக்கத்தில், தேவா இசையில், மோகன் நடராஜன் மற்றும் தரங்கை வி. சண்முகம் தயாரிப்பில் வெளியான தமிழ் திரைப்படம்.\n\nSection::::கதைச்சுருக்கம்.\nசேதுபதி (பிரபு) தன் தந்தை மாணிக்கம் (விஜயகுமார்), தாய் மீனாட்சி (சுமித்ரா) மற்றும் தங்கை லட்சுமி (தாட்சியினி) ஆகியோரோடு நகரத்தில் வசிக்கிறான். நேர்மையான காவல்துறை அதிகாரியான மாணிக்கம் தன் மகனும் காவல்துறை அதிகாரியாக வேண்டும் என்று விரும்புகிறார். சேதுபதி இந்தியக் காவல் பணித் தேர்வில் தேர்ச்சிபெற்று காவல்துறை அதிகாரியாகிறான். சோலையூர் என்ற கிராமத்தில் அவன் பணியில் சேர்கிறான்.\n\nஅந்த கிராமத்திற்குச் செல்லும் சேதுபதி அங்கு நடக்கும் கொடுமைகளைக் கண்டு அதிர்ச்சியடைகிறான். கிராமத்தின் தலைவர் ராஜதுரை (ஆர். பி. விஸ்வம்) மற்றும் அவரது மகனும் அரசியல்வாதியுமான சங்கரபாண்டியன் (நெப்போலியன்) இருவரின் கட்டுப்பாட்டில்தான் அந்த கிராமம் இருக்கிறது. அங்குள்ள மக்கள் அவர்களால் பல்வேறு இன்னல்களுக்கு ஆளாகின்றனர்.\n\nசேதுபதி முதலில் அந்தக் காவல் நிலையத்தில் உள்ள மற்ற காவலர்களை (சந்திரசேகர், தியாகு மற்றும் வடிவேலு) நல்வழிப்படுத்துகிறான். அந்தக் கிராமத்தைச் சேர்ந்த தங்கத்தாயும் (குஷ்பூ) சேதுபதியும் காதல்வயப்படுகின்றனர். ஒருநாள் கிராமத்தினர் முன்னிலையில் ராஜதுரையை அடித்து, கைது செய்து சிறையிலடைக்கிறான் சேதுபதி. சங்கரபாண்டி தன் அரசியல் செல்வாக்கைப் பயன்படுத்தி ராஜதுரையை ஒரு மணி நேரத்திற்குள் விடுதலை செய்யவைக்கிறான். அடுத்த நாள் காவல் நிலையத்தில் சேதுபதி இல்லாதபோது அங்கு தன் ஆட்களுடன் வரும் சங்கரபாண்டி மற்றும் ராஜதுரை அந்த காவல் நிலையத்தில் சேதுபதிக்கு ஆதரவாக பணிபுரியும் காவலர்களை அடித்துக் காயப்படுத்துகிறார்கள். அவர்கள் சென்ற பிறகு அங்குவரும் சேதுபதி இதனைக் கண்டு ஆத்திரம் கொள்கிறான். அதன் பின் நடந்தது மீதிக்கதை.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர் வாலி.\n"}
{"id": "435666", "url": "https://ta.wikipedia.org/wiki?curid=435666", "title": "மார்கரெட் ஹாமில்டன்", "text": "மார்கரெட் ஹாமில்டன்\n\n-மார்கரெட் ஹெபீல்ட் ஹாமில்டன் (Margaret Hamilton (scientist), ஆகஸ்ட் 17, 1936 பிறந்தார்) ஒரு அமெரிக்கன் கணினி அறிவியலாளரும் , கணினி பொறியாளர் மற்றும் வணிக உரிமையாளரும் ஆவார். \" மென்பொருள் பொறியியல் \" என்ற சொல் இவரால் உருவக்கப்பட்டதாகும். ஹாமில்டன் மாசாச்சூசெட்சு தொழில்நுட்பக் கழகத்தில் டிராப்பர் ஆய்வகத்தில் மென்பொருள் பொறியியல் பிரிவின் இன் இயக்குநராக இருந்தார் இந்நிறுவனம் அப்போலோ விண்வெளித் திட்டத்தில் பயணித்த விமானத்திற்கான மென்பொருளை உருவாக்கிய நிறுவனமாகும். 1986 இல், இவர் கேம்பிரிட்ஜ், மாசசூசெட்ஸில் உள்ள ஹாமில்டன் டெக்னாலஜிஸ். ஐ என் சி. ஐ, டாட். இன். என்ற நிறுவனத்தை உருவாக்கி அதன் முதன்மை செயல் அலுவலராகவும் ஆனார் இந்த நிறுவனம் யுனிவர்சல் சிஸ்டம்ஸ் லாங்குவேஜ் என்ற மென்பொருள் வடிவமைப்பை விரிவாக்கம் செய்வதை அடிப்படையாகக் கொண்டது.\n\nஹாமில்டன், அவர் ஈடுபட்டுப் பங்காற்றிய 130 க்கும் மேற்பட்ட ஆவணங்கள், 60 செயல் திட்டங்கள் மற்றும் ஆறு முக்கிய நிகழ்ச்சிகளைப் பற்றிய அறிக்கைகள் ஆகியவற்றை வெளியிட்டுள்ளார்\n\n2016 ஆம் ஆண்டு நவம்பர் 22, அன்று, நாசாவின் அப்பல்லோ மூன் பயணங்கள் பற்றிய விமானப்பயண மென்பொருள் வளர்ச்சியை முன்னெடுத்துச் சென்றமைக்காக, அமெரிக்க ஜனாதிபதி பாரக் ஒபாமாவின் சுதந்திரத்திற்கான ஜனாதிபதி பதக்கம் அவருக்கு வழங்கப்பட்டது.\n\nSection::::இளமையும் கல்வியும்.\nமார்கரெட் ஹீபீல்ட், 1936, ஆகஸ்ட் 17 ஆம் நாள் இந்தியானாவின் பியோலியில் , கேனெத் ஹீபீல்ட் மற்றும் ரூத் எஸ்தர் ஹீபீல்ட் (என் பிரிடிங்டன்) ஆகியோருக்கு மகளாகப் பிறந்தார். 1954 இல் ஹான்காக் உயர்நிலைப் பள்ளியில் பட்டம் பெற்ற பிறகு, 1955 இல் மிச்சிகன் பல்கலைக் கழகத்தில் கணிதமும், 1958 இல் எர்ல்ஹாம் கல்லூரியில் சிறிய தத்துவத்தில் இளங்கலைப் பட்டமும் பெற்றார். அவர் ஹார்வர்டில் தனது இளங்கலை பட்டப்படிப்பை படித்துக்கொண்டிருக்கும் பொழுதே தனது கணவரின் உதவியுடன் , பட்டம் பெறும் இறுதி இலக்குடன், உயர்நிலைப் பள்ளி கணிதத்தையும் பிரெஞ்சு மொழியையும் சுருக்கமாகக் கற்றுக் கொண்டார். பிராண்டேஸ் பல்கலைக்கழகத்தில் சுருக்க கணிதத்தில் பட்டப்படிப்பு படிப்பை மேற்கொள்வதற்கான நோக்கத்துடன் , மாசசூசெட்சின் பாஸ்டனுக்குச் சென்றார்.\n\nசுருக்க கணிதத்தை தொடர விரும்பும் மார்கரெட்டுக்கு ஒரு பெண் கணிதப் பேராசிரியர் மாதிரியாக விளங்குவதாகச் சுட்டிக்காட்டுகிறார்.மார்கரட்டின் தந்தை ஒரு தத்துவஞானியும் கவிஞரும் ஆவார். மேலும் அவரது தாத்தா, குவாக்கர் மினிஸ்டர் பள்ளியின் பள்ளி தலைமை ஆசிரியர் ஆவார். இவர்கள் உட்பட தொழில்நுட்ப உலகிற்கு வெளியே மார்கரெட்டிற்கு பல ஊக்குவிப்பாளர்கள் இருந்தனர். இவர்களே இவர் தத்துவம் பயிலக் காரணமாக இருந்ததாகக் குறிப்பிடுகிறார்.\n"}
{"id": "435668", "url": "https://ta.wikipedia.org/wiki?curid=435668", "title": "முகப்பேர் மார்கண்டேசுவரர் கோயில்", "text": "முகப்பேர் மார்கண்டேசுவரர் கோயில்\n\nமார்கண்டேசுவரர் திருக்கோயில் என்பது சென்னையில் உள்ள சிவன் கோயிலாகும். இது சென்னை மேற்கு முகப்பேரில் மங்கலேரி அருகேயுள்ள பாரதிதாசன் இரண்டாவது தெருவில் அமைந்துள்ளது \n\nSection::::வரலாறு.\nகாஞ்சியைத் தலைநகராகக்கொண்டு தொண்டை மண்டலத்தை ஆண்ட சம்புவராயன் என்ற அரசன் தனக்கு வாரிசின்றி வருந்தினான். இக்குறையைத் தீர்க்கவேண்டி சிவனை வழிப்ட்டுவந்தான். ஒருநாள் ஈசன் அரசனின் கனவில் தோன்றி, “ஷீர (பாலாறு) நதிக்கரையில் மகாலட்சுமியும் சப்த மகரிசிகளும் மார்க்கண்டேய முனிவரும் பூசித்த லிங்கம் உள்ளது. அங்கு சிவ விஷ்ணு கோயில் அமைத்து வழிபடு, மழலைச் செல்வம் பெறுவாய்” என்று கூறினார். அதன்படி அந்த நதிக்கரைக்கு வந்த சம்புவராயன் அங்கு சிவலிங்கத்தைக் கண்டறிந்து நான்கு ஏக்கர் நிலப்பரப்பில், நான்கு ராஜகோபுரங்களுடன் கோயில் கட்டினான். \n\nஈசனின் கருணையால் சம்புவராயருக்குப் பிள்ளைப்பேறு வாய்த்தது. இதனால் மகிழ்ந்த மன்னன் தனக்கு பிள்ளைப்பேறை அளித்த இத்தலத்துக்கு சந்தானமங்கலம் என்று பெயரிட்டார். மேலும் இந்த ஈசனை சித்தேஸ்வர், சிதானந்தேஸ்வரர் என்றும், அம்பிகையை மரகதவல்லி, சந்தான கௌரி என்றும் அழைத்தான்.\n\nSection::::கோயில் அமைப்பு.\nஇக்கோயிலானது தொண்டை மண்டல பாணியில் கஜப்பிருஷ்டக் கருவறை அமைப்பு கொண்டதாக, கிழக்கு நோக்கி அமைந்துள்ளது. தாமரை வடிவ ஆவுடையார் பீடத்தில் மார்க்கண்டேஸ்வரர் எழுந்தருளியுள்ளார். இங்குள்ள இறைவி மரகதவல்லி என்ற பெயருடன் நின்ற திருக்கோலத்தில் தெற்கு நோக்கி வீற்றிருக்கிறார். இக்கோயிலில் வில்வ மரத்தடியில் ஏழடி உயரத்தில், நின்ற திருக்கோலத்தில் மகாலட்சுமித் தாயார் எழுந்தருளியுள்ளார். காஞ்சிபுரத்துக்கு அடுத்தபடியாக இங்கு சித்திர குப்தர் தனிச் சன்னிதியில் இரண்ட்டி உயரத்தில் நின்ற கோலத்தில் உள்ளார்.\n"}
{"id": "435677", "url": "https://ta.wikipedia.org/wiki?curid=435677", "title": "ஆயுத பூஜை (திரைப்படம்)", "text": "ஆயுத பூஜை (திரைப்படம்)\n\nஆயுத பூஜை 1995 ஆம் ஆண்டு அர்ஜுன், ஊர்வசி மற்றும் ரோஜா நடிப்பில், சி. சிவகுமார் இயக்கத்தில், என். பழனிச்சாமி தயாரிப்பில், வித்தியாசாகர் இசையில் வெளியான தமிழ் திரைப்படம்.\n\nSection::::கதைச்சுருக்கம்.\nகிருஷ்ணசாமியும் (அர்ஜுன்) சாமியப்பனும் (திலகன்) எதிரிகள். கிருஷ்ணசாமியின் மகள் அமுதா (நிகிதா) தன் தந்தை ஒரு கொலைகாரன் என்றெண்ணி அவரை வெறுக்கிறாள்.\n\nகிருஷ்ணசாமியின் கடந்த காலம்: கிருஷ்ணசாமி தன் நண்பன் கந்தசாமியுடன் தேநீர் கடை நடத்துகிறான். கிருஷ்ணசாமி காதலிக்கும் பெண்ணான சிந்தாமணியுடன் (ரோஜா) நடக்கவிருந்த நிச்சயதார்த்தை தடுக்கிறான் சாமியப்பன். சிந்தாமணியின் தந்தை சாமியப்பனின் மகனுக்கு (ராஜா) திருமணம் செய்து கொடுப்பதாக வாக்கு கொடுத்ததாகக் கூறுகிறான் சாமியப்பன். கிருஷ்ணசாமி ஒரு அரசியல் நிகழ்ச்சியில் சாமியப்பனை அவமானப்படுத்துகிறான். ஆத்திரம் கொள்ளும் சாமியப்பன், கிருஷ்ணசாமியின் சகோதரனைக் கொல்கிறான். இதற்கு பழிவாங்க சாமியப்பனின் வீட்டுக்குச் செல்லும் கிருஷ்ணசாமியைக் கைது செய்து அவன் கொலை செய்யாமல் தடுக்கும் காவல்துறை அதிகாரி (நாகேஷ்) அவனுக்கு சாமியப்பனின் சட்டவிரோத நடவடிக்கைகளைத் தடுக்கும் பொறுப்பைத் தருகிறார்.\n\nசாமியப்பன் சட்டவிரோதமாக வைத்துள்ள பணத்தைக் கைப்பற்றும் கிருஷ்ணசாமி பணக்காரனாக மாறுகிறான். காவல் அதிகாரியை அடிக்கும் சாமியப்பனின் வலது கையை வெட்டுகிறான். சிந்தாமணிக்கும் சாமியப்பனின் மகனுக்கும் திருமணம் நடக்கிறது. வசந்தா (ஊர்வசி) கிருஷ்ணசாமியைக் காதலிக்கிறாள். முதலில் திருமணத்திற்கு மறுக்கும் கிருஷ்ணசாமி, அவன் தாயின் வற்புறுத்தலால் அவளைத் திருமணம் செய்கிறான். கிருஷ்ணசாமியின் வன்முறை நடவடிக்கைகள் பிடிக்காமல் கர்ப்பிணியான வசந்தா வீட்டை விட்டு வெளியேறுகிறாள்.\n\nஇறுதியில் கிருஷ்ணசாமி - சாமியப்பன் இருவரில் வெற்றி பெற்றது யார்? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் வித்தியாசாகர். பாடலாசிரியர்கள் வாலி மற்றும் இலக்கியன்.\n"}
{"id": "435679", "url": "https://ta.wikipedia.org/wiki?curid=435679", "title": "மூன்றாவது கண்", "text": "மூன்றாவது கண்\n\nமூன்றாவது கண்(Moonravathu Kann) 1993 தமிழ் மொழியில் வெளிவந்த திகில்த் திரைப்படமாகும் . இதன் இயக்கம் மணிவண்ணன். இப்படத்தில் சரத்குமார், நிழல்கள் ரவி, ராஜா மற்றும் மோனிஷா ஆகியோர் நடித்திருந்தனர். தயாரிப்பு எம். ராஜரத்தினம் இசை தேவா 1993 செப்டம்பர் 18 அன்று வெளியானது. இந்தத் திரைப்படம் தெலுங்கு மொழியில் \"சீக்ரட்ஸ் கில்லர்ஸ்\" என்ற பெயரில் வெளியானது.\n\nSection::::கதை.\nபிரியா (மோனிஷா) ஒரு பெரிய செல்வந்தர், அவள் ஏழையான சுந்தரை (ராஜா) காதலிகிறாள். பிரியா சுந்தருடன் ஓடிப்போகும் முயற்சியில் தோல்வியடைகிறாள் .அவளது பெற்றோர் (வினு சக்ரவர்த்தி மற்றும் ஸ்ரீவித்யா) ஒரு அறையில் வைத்து பூட்டி விடுகின்றனர். அந்த இரவில் எதிர் வீட்டிலிருக்கும் சபாபதி (நிழல்கள் ரவி) தனது மனைவி சாந்தியை(யுவஸ்ரீ) கொலை செய்வதை பிரியா புகைப்படம் எடுக்கிறாள், இதை சபாபதி பார்த்துவிடுகிறான் ,பிரியா சப்தமிடுகிறாள். அவளது பெற்றோர் அவள் அறையில் பூட்டப்பட்டிருப்பதால் கத்திக் கொண்டிருக்கிறாள் என்று நினைத்து, அவளது பெற்றோர்கள் அவளை புறக்கணிக்கிறார்கள்\n\nஅடுத்த நாள், சாந்தி மரணத்திற்கு அனைத்து நண்பர்களும் உறவினர்களும் வருகிறார்கள். சாந்தியின் பெற்றோர்கள் வந்து அவளுக்கு என்ன நடந்தது என்பது பற்றி சபாபதியிடன் கேட்கிறார்கள். அவன் சாந்திக்கு மார்பு வலி வந்தது, மருத்துவர் வரவழைக்கப்படுவதற்கு முன்பு இறந்து விட்டார் என பொய் கூறுகிறான். கோபி (கணேஷ்கர்), சாந்தியின் சகோதரர், அவருக்கு சபாபதி நீண்ட காலமாக அவரது சகோதரியை துன்புறுத்தி வந்துள்ளார் என்பது மட்டும் தெரிகிறது பொது இடத்தில் மிகவும் அன்பானவனாகவும், வீட்டினுள் மிக மோசமாகவும் நடந்து கொள்வதாக ஏற்கனவே சாந்தி தனது சகோதரனிடம் கூறியிருக்கிறாள். இதை நினைவில் கொண்டு, சபாபதி தன் சகோதரியை கொன்றுவிட்டார் என முடிவிற்கு வந்து நேர்மையான காவல் அதிகாரியான சரத்(சரத்குமாரிடம்) புகார் அளிக்கிறார். சரத் கொலையை கண்டுபிடித்து சபாபதியை தண்டிக்கிறாரா என்பதும் பிரியா தனது காதலில் வெற்றி பெற்றாரா என்பதும் மீதிக் கதை சொல்கிறது.\n\nSection::::நடிகர்கள்.\nசரத் குமார் - காவல் அதிகாரி சரத்\nநிழல்கள் ரவி - சபாபதி\nராஜா - சுந்தர்\nமோனிஷா - பிரியா\nமன்சூர் அலி கான் - சுப்பராயன்\nவினு சக்ரவர்த்தி - பிரியாவின் தந்தை\nஸ்ரீவித்யா பிரியாவின் தாயார்\nசுதங்கன் - புகைப்படம் எடுப்ப்வர்\nஎஸ். என். வசந்த்\nசில்க் ஸ்மிதா - குத்தாட்டப் பாடல் ஆடுபவர்\nபசி சத்யா\nயுவஸ்ரீ - சாந்தி\nஷர்மிலி\nவாசு - துலுக்கானம்\nகணேஷ்கர் - கோபி\nசௌந்தர்\nவீரராகவன் - சாந்தியின் தந்தை\nவெள்ளை சுப்பையா\nகருப்பு சுப்பையா\nதிடீர் கன்னையா\nSection::::இசை.\nஇசையமைப்பு தேவா. ஒலிப்பதிவு 1993 இல் வெளியானது, இதன் இரண்டு பாடல்களை காளிதாசன் எழுதியிருந்தார்.\n\nSection::::வரவேற்பு.\nஇப்ப்டம் வெற்றிகரமாக ஓடியது\n"}
{"id": "435680", "url": "https://ta.wikipedia.org/wiki?curid=435680", "title": "நந்தவன தேரு", "text": "நந்தவன தேரு\n\nநந்தவன தேரு (Nandhavana Theru) 1995இல் வெளிவந்த 1995 தமிழ்த் திரைப்படமாகும். இதனை இயக்கியவர் ஆர். வி. உதயகுமார். இப்படத்தில் கார்த்திக் மற்றும் அறிமுக நாயகி ஸ்ரீநிதி ஆகியோர் முக்கிய பாத்திரத்தில் நடித்திருந்தனர். டி. சிவா மற்றும் ஏ. செல்வராஜ் ஆகியோர் இதனைத் தயாரித்திருந்தனர். இசை இளையராஜா 1995 மே 11 அன்று இப்படம் வெளி வந்தது. இப்படம் சரியான வரவேற்பை பெறவில்லை \n\nSection::::கதை.\nசீனு (கார்த்திக்) அவன் ஒரு அனாதை மற்றும் ஒரு முழுநேர திருடன் . சிறைக்கு வெளியே தங்கள் பிரச்சினைகளை தீர்ப்பதற்கு அவன் சிறைக் கைதிகளுக்கு உதவுகிறான். ஒரு நாள், கைதி ஒருவன் சோகமாக இருக்கிறான். சீனு அவனது பிரச்சனையைப் பற்றி அவனிடம் கேட்கிறான். காயத்ரி (ஸ்ரீநிதி) என்ற ஒரு பாடகியின் தாய்வழி மாமா ஆதிசேஷன் (தேவன்) அவர் பெரிய செல்வந்தர், காயத்ரியின் மாமா ராஜசேகரன் (ஆனந்த் ராஜ்) மற்றும் அவரது மகன் குணசேகரன் ஆகியோரால் ஆதிசேஷன் தான் செய்யாத ஒரு குற்றத்திற்காக சிறையில் அடைக்கப்படுகிறார். ஆதிசேஷனுக்கு எதிராக காயத்ரியின் மனதில் விஷத்தை தூவுகிறார்கள்.\n\nகாயத்ரி வாழ்க்கை பெரும் அபாயகரமானதாக இருப்பதாக ஆதிசேஷன் நம்புகிறார், இதற்காக, சீனுவை காயத்திரியை காப்பாற்றக் கோருகிறார். சீனு அவரது பிரச்சனையை தீர்த்து வைப்பதாக வாக்களிக்கிறான். ஆரம்பத்தில், காயத்ரி சீனுவைத் தவிர்க்கிறார், ஆனால் விரைவில் ராஜசேகரின் உண்மையான முகத்தை அவள் புரிந்துகொள்கிறாள், அவள் சீனுவின் நண்பராகிறாள். பின்னர் காயத்திரியின் வாழ்க்கையில் என்னவாயிற்று?. ஆதிசேஷன் சிறையிலிருந்து மீண்டாரா? ராஜசேகரன் மற்றும் அவரது மகன் குணசேகரன் ஆகிய இருவரும் தண்டிக்கப்படனரா? என்பது படத்தின் மீதிக்கதைச் சொல்கிறது. \n\nSection::::ஒலித்தொகுப்பு.\nஇசையமைப்பாளர் இளையராஜா இசைமைத்திருந்தார். 8 பாடல்கள் கொண்ட படத்தின் பாடல்கள் 1995இல் வெளி வந்தது, ஆர். வி. உதயகுமார் அனைத்து பாடல்களையும் எழுதியுள்ளார்.\n"}
{"id": "435683", "url": "https://ta.wikipedia.org/wiki?curid=435683", "title": "வில்லுப்பாட்டுக்காரன்", "text": "வில்லுப்பாட்டுக்காரன்\n\nவில்லுப்பாட்டுக்காரன் 1992 ஆம் ஆண்டு ராமராஜன் மற்றும் ராணி நடிப்பில், கங்கை அமரன் இயக்கத்தில், கருமாரி கந்தசாமி மற்றும் ஜே. துரை தயாரிப்பில், இளையராஜா இசையில் வெளியான தமிழ் திரைப்படம்.\n\nSection::::கதைச்சுருக்கம்.\nவில்லுப்பாட்டு கலையில் சிறந்து விளங்கும் கலைஞன் காளிமுத்து (ராமராஜன்). அந்த கிராமத்தின் தலைவர் (சண்முகசுந்தரம்) அங்குள்ள கோயிலைப் புதுப்பித்துக்கட்ட முடிவுசெய்கிறார். அதற்கான நிதி வசூலிக்கும் பொறுப்பை காளிமுத்து வசம் ஒப்படைக்கிறார். அந்தக் கோயிலை புனரமைப்பதற்கான நிதி கேட்டு இசையமைப்பாளர் இளையராஜாவைச் சந்திக்கின்றனர். அவரும் கோயில் கட்டுவதற்கான நிதிஉதவி செய்கிறார்.\n\nபோதுமான நிதி கிடைத்த பிறகு கோயில் கட்டுவதற்கு சிற்பியாக அருகிலுள்ள ஊரின் சிற்பியை (எம். என். நம்பியார்) ஒப்பந்தம் செய்கிறார்கள். சிற்பியின் மகள் அபிராமி (ராணி). சிற்பியும் அவரது மகள் ராணியும் கோயில் கட்டுவதற்காக அந்த ஊருக்கு வருகின்றனர். கோவில் கட்டுமானப்பணிகள் துவங்குகிறது. அபிராமியும் காளிமுத்துவும் ஒருவரை ஒருவர் காதலிக்கின்றனர். அபிராமியின் தந்தைக்கு அவளுடைய முறை மாமனான ராஜசேகரனுக்கு (சந்திரசேகர்) திருமணம் செய்துவைக்க விருப்பம். அந்த கிராமத்துத் தலைவரின் மகன் செல்லதுரையும் (விகாஷ் ரிஷி) ராணியை அடைய எண்ணுகிறான்.\n\nகோயில் வேலைமுடிந்து குடமுழுகிற்குத் தயாராகிறது. அதேநேரம் ராஜசேகரனுக்கும் அபிராமிக்கும் திருமணம் நிச்சயிக்கப்படுகிறது. கோயில் குடமுழுக்கில் தடங்கல் ஏற்படுத்த செல்லதுரை சதிசெய்கிறான். அவனுடைய சதியை முறியடித்து குடமுழுக்கை வெற்றிகரமாக நடத்துகிறான் காளிமுத்து. இறுதியில் ராஜசேகரனின் சம்மதத்துடன் காளிமுத்து - அபிராமி திருமணம் நடக்கிறது.\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் கங்கை அமரன் மற்றும் வாலி.\n\nSection::::விமர்சனம்.\nதி நியூ இந்தியன் எக்ஸ்பிரஸ்: படத்தின் கதை பலவீனமாக உள்ளது. ஆனால் பாடல்கள் அனைத்தும் சிறப்பாக அமைந்துள்ளது.\n"}
{"id": "435687", "url": "https://ta.wikipedia.org/wiki?curid=435687", "title": "கிழக்கும் மேற்கும்", "text": "கிழக்கும் மேற்கும்\n\nகிழக்கும் மேற்கும் 1998 ஆம் ஆண்டு நெப்போலியன், நாசர், தேவயானி மற்றும் கீதா நடிப்பில், களஞ்சியம் இயக்கத்தில், இளையராஜா இசையில் வெளியான தமிழ் திரைப்படம்.\n\nSection::::கதைச்சுருக்கம்.\nசூர்யமூர்த்தியின் (நெப்போலியன்) சகோதரி தில்லை (கீதா). அவர்களது தந்தையின் இரண்டாவது மனைவி சின்னம்மா (தேனி குஞ்சரம்மாள்) சிறுவயதிலேயே அவர்களை வீட்டைவிட்டு துரத்திவிடுகிறார். இருவரும் சிரமப்பட்டு முன்னேறுகின்றனர்.\n\nகீதாவிற்கு மாப்பிள்ளை பார்க்கிறான் சூர்யமூர்த்தி. பக்கத்து கிராமத்தைச் சேர்ந்த காத்தலிங்கம் (நாசர்) என்பவனுக்குத் திருமணம் செய்ய விரும்பி அவனைப்பற்றி விசாரிக்கும்போது அனைவரும் அவனை நல்லவன் என்று பொய் சொல்கின்றனர். அதை நம்பி கீதாவைக் காத்தலிங்கத்திற்கே மணம் முடிக்கிறான் சூர்யமூர்த்தி. திருமணத்திற்கு பிறகு காத்தலிங்கம் மது அருந்துபவன் என்பதும், அக்கிராமத்திலுள்ள வள்ளி (விசித்திரா) என்ற பெண்ணுடன் அவனுக்குள்ள தொடர்பும் தெரிகிறது.\n\nகாத்தலிங்கத்தின் தங்கை மல்லிகாவும் (தேவயானி) சூர்யமூர்த்தியும் காதலிக்கின்றனர். தில்லை இதனால் பிரச்சனை உருவாகும் என்று சூர்யமூர்த்தியை எச்சரிக்கிறாள். ஒரு இக்கட்டான சூழலில் சூர்யமூர்த்தியைத் தவறாகப் புரிந்துகொள்ளும் மல்லிகா அவனை வெறுக்கிறாள். காத்தலிங்கம், மல்லிகாவிற்கு வேறொரு மாப்பிளையுடன் ஏற்பாடு செய்த திருமணம் நின்றுபோகிறது. அதற்கு மல்லிகா- சூர்யமூர்த்தியின் காதல்தான் காரணம் என்று மாப்பிள்ளைவீட்டார் குற்றம்சாட்டுகின்றனர். இதனால் ஆத்திரப்படும் காத்தலிங்கம், சூர்யமூர்த்தியின் முன் தில்லையை அடிக்கிறான். இதைத் தடுக்க முயலும் சூர்யமூர்த்தி ஒரு கட்டத்தில் காத்தலிங்கத்தை அடித்து விடுகிறான். காத்தலிங்கம் தில்லையை விட்டு வள்ளியுடன் வாழ முடிவுசெய்கிறான். அதன்பின் நடந்தது என்னவென்பது மீதிக்கதை.\n\n\nSection::::விருதுகள்.\n1998 தமிழக அரசு திரைப்பட விருதுகள்\n\n\nSection::::இசை.\nபடத்தின் இசையமைப்பாளர் இளையராஜா. பாடலாசிரியர்கள் அறிவுமதி, பழனிபாரதி மற்றும் வாசன்.\n"}
{"id": "435698", "url": "https://ta.wikipedia.org/wiki?curid=435698", "title": "மாலிப்டோசீன் டையைதரைடு", "text": "மாலிப்டோசீன் டையைதரைடு\n\nமாலிப்டோசீன் டையைதரைடு (\"Molybdocene dihydride\") என்பது (η5-C5H5)2MoH2. என்ற வேதி வாய்ப்பாட்டால் விவரிக்கப்படும் ஒரு கரிம மாலிப்டினம் சேர்மமாகும். பொதுவாக Cp2MoH2 என்ற சுருக்க வாய்ப்பாட்டால் அடையாளப்படுத்துவார்கள். மஞ்சள் நிறத்தில் காற்று உணரியாகவும் ஒரு திண்மமாகவும் காணப்படும் இச்சேர்மம் சில கரிமக் கரைப்பான்களில் கரைகிறது. \n\nமாலிப்டினம் பென்டாகுளோரைடு, சோடியம் சைக்ளோபென்டாடையீனைடு மற்றும் சோடியம் போரோ ஐதரைடு ஆகிய சேர்மங்களை ஒன்றாகச் சேர்த்து வினைபுரியச் செய்து மாலிப்டோசீன் டையைதரைடு தயாரிக்கப்படுகிறது . இந்த டையைதரைடை குளோரோபார்முடன் சேர்த்து சூடுபடுத்தினால் மாலிப்டோசீன் டைகுளோரைடு உருவாகிறது.\n\nமாலிப்டோசீன் டையைதரைடு சேர்மம் கிளிஞ்சல்கூடு கட்டமைப்பை ஏற்கிறது. இக்கட்டமைப்பில் வளையப்பென்டாடையீனைல் வளையங்கள் இணையாக இருக்காது .\n"}
{"id": "435702", "url": "https://ta.wikipedia.org/wiki?curid=435702", "title": "உலங்காரை", "text": "உலங்காரை\n\nஉலங்காரை (ஈழ வழக்கு: வெரலிக்காய், அறிவியல் பெயர்: \"Elaeocarpus serratus\") என்பது இந்தியத் துணைக்கண்டம் மற்றும் தென்கிழக்கு ஆசியா போன்ற வெப்பவலயப் பகுதிகளில் காணப்படும் ஒரு பழம் தரும் மரம் ஆகும். இதன் தாயகம் இலங்கை. இதன் பழங்கள் சத்துக்களும் மருத்துவ குணங்களும் நிறைந்தவை. \n"}
{"id": "435706", "url": "https://ta.wikipedia.org/wiki?curid=435706", "title": "சட்டம் ஒரு விளையாட்டு", "text": "சட்டம் ஒரு விளையாட்டு\n\nசட்டம் ஒரு விளையாட்டு (English: \"Law is a game\") என்பது 1987 தமிழ் அதிரடித் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். ஷோபா சந்திரசேகர் தயாரித்திருந்தார். இப்படத்தில் விஜயகாந்த் மற்றும் ராதா முக்கிய கதாபாத்திரங்களில் நடித்திருக்கின்றனர்.\n\nஎம்.எஸ்.வி என்று அழைக்கப்படும் ம. சு. விசுவநாதன் இசை அமைத்துள்ளார்.\n\n"}
{"id": "435716", "url": "https://ta.wikipedia.org/wiki?curid=435716", "title": "அன்வேஷனா", "text": "அன்வேஷனா\n\nஅன்வேஷனா (Anveshana) இயக்குனர் வம்சியின் இயக்கத்தில் 1985இல் வெளிவந்த தெலுங்கு மொழித் திரைப்படமாகும். இப்படத்தில் கார்த்திக், பானுப்பிரியா, சத்யநாராயணா , சரத் பாபு போன்றோர் முக்கிய கதாபாத்திரத்தில் நடித்திருந்தனர் \"சித்தாரா\" , \" ஆலாபனா\" படத்திற்கு பிறகு இயக்குனர் வம்சியின் மூன்றாவது படமாகும். தமிழில் \"பாடும் பறவைகள்\" என்ற பெயரில் வெளிவந்தது.\nபறவையியல் ஆர்வம் கொண்ட காவல் அதிகாரி ஒருவன் ,ஒரு மனிதன் புலியால் கொலை செய்யப்பட , அதன் பின்னர் நடக்கும் தொடர் கொலைகளின் மர்மத்தை தீர்க்க முயற்சிக்க காட்டிற்கு வருகிறான். இந்த தொடர் கொலைகளை செய்வது யார் என்பதை கண்டுபிடிப்பதே படத்தின் இறுதியாகும்.\n\nSection::::கதை.\nதிரு. ராவ் (சத்யநாராயணா) அவர்களுக்கு பறவைகளின் ஒலிகளிலிருந்து இசையின் தோற்றம் பற்றிய ஒரு புத்தகத்தை வெளியிடும் கனவு இருக்கிறது. பாண்டு (ராலபள்ளி) அவரிடம் வண்டியோட்டியாக இருக்கிறார். இதற்காக அவர்கள் காட்டினுள் தங்கி ஆராய்ச்சி மேற்கொள்ள முடிவெடுக்கிறார்கள். அருகிலிருக்கும் நகரத்தைச் சேர்ந்த ஹேமாவை (பானுப்பிரியா) புத்தகத்தை எழுதுவதற்கு நியமிக்கிறார். ஜேம்ஸ் (சரத் பாபு) அந்தப் பிரதேசத்தில் ஒரு மனிதன் புலியால் கொல்லப்பட்ட வழக்கு விசாரணைக்கு வருகிறார். ராவின் மேலாளராக அமர் (கார்த்திக்) நியமிக்கப்படுகிறார். காட்டில் தொடர்ச்சியாக கொலைகள் நடைபெறுகிறது. இது அனைத்தும் புலியால் ஏற்பட்டதென என்று கூறப்படுகிறது. உண்மைக் கொலையாளி யார்? , புலிதான் இக்கொலைகளைச் செய்கிறதா? அமர் யார்? அவர் காட்டிற்கு ஏன் வருகிறார் என்பதெல்லாம் மீதிக் கதை கொண்டு செல்கிறது.\n\nSection::::தயாரிப்பு.\n1984இல் வெளிவந்த \"சித்தாரா\" பட இயக்கத்திற்குப் பிறகு, தயாரிப்பாளரான காமினேனி பிரசாத், இயக்குனர் வம்சியை தனது அடுத்தப் படத்திற்காக அணுகினார். இயக்குனர் வம்சி, காட்டில் நடக்கும் சம்பவங்களைக் கொண்டு ஒரு திகில் கதையை படமாக எடுக்க வேண்டும் என விரும்பினார். அதனால் அவரே ஒரு புதினத்தை இந்திராகாந்தி படுகொலை நடந்த சமயத்தில் எழுதி முடித்தார். தயாரிப்பாளருக்கும் இந்தக் கதை பிடித்திருந்ததால் படவேலைகள் நடந்தேறின.\n\nகலை இயக்குனர் தோட்டா தரணி, திருப்பதி அருகில் உள்ள தலக்கோனா காட்டில் இப் படத்திற்கான கதைக் களத்தை வடிவமைத்தார். படக் குழுவினர் காட்டின் அருகாமையிலுள்ள 'நெரபாயிலு' கிராமத்தில் தங்கியிருந்தனர்.\n\n\n\n\nSection::::இசை அமைப்பு.\nஇளையராஜா இப்படத்திற்கு இசையைமைத்திருந்தார். பாடல் வரிகளை வெட்டூரி சுந்தரமூர்த்தி எழுதியுள்ளார்.\n"}
{"id": "435717", "url": "https://ta.wikipedia.org/wiki?curid=435717", "title": "இடலை", "text": "இடலை\n\nஇடலை (\"Olea\") என்பது இடலைவகையி குடும்பத்தைச் சேர்ந்த பேரினம் ஆகும். இதில் மொத்தம் சுமார் 40 இனங்கள் உள்ளன. இவை மத்திய கிழக்கு, தென் ஐரோப்பா, ஆப்பிரிக்கா, தென் ஆசியா மற்றும் ஆஸ்திரலேசியா போன்ற பகுதிகளில் காணப்படுகின்றன. இவற்றில் ஐரோப்பிய இடலை என்ற இனம் குறிப்பிடத்தக்க இனம் ஆகும். \n"}
{"id": "435719", "url": "https://ta.wikipedia.org/wiki?curid=435719", "title": "சங்கீதா அக்ரஹாரம்", "text": "சங்கீதா அக்ரஹாரம்\n\nசங்கீதா அக்ரஹாரம் (Sangita Agraharam) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும்.\nSection::::மக்கள் வகைப்பாடு.\nஇந்த ஊரானது தேன்கனிக்கோட்டையில் இருந்து 12 கிலோமீட்டர் தொலைவிலும், மாவட்த் தலைநகரான கிருஷ்ணகிரியில் இருந்து 78 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தின் மொத்த மக்கள் தொகையானது 3,435 ஆகும். இதில் ஆண்கள் எண்ணிக்கை 1,787, பெண்களின் எண்ணிக்கை 1,648 என உள்ளது. மக்களின் கல்வியறிவு விகிதமானது 54.24% என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "435728", "url": "https://ta.wikipedia.org/wiki?curid=435728", "title": "கிருஷ்ணா உதயசங்கர்", "text": "கிருஷ்ணா உதயசங்கர்\n\nகிருஷ்ணா உதயசங்கர் (Krishna Udayasankar) என்பவர் சிங்கப்பூரில் வசிக்கும் இந்திய எழுத்தாளர் ஆவார். இவர் மகாபாரதத்தை பின்னணியாகக் கொண்டு, நவீன முறையில் எழுதிய புதினங்களான \"கோவிந்தா\", \"கௌரவா\" மற்றும் \"குருஷேத்ரா\" போன்றவற்றின் மூலம் அறியப்படுகிறார். இந்த மூன்று புத்தகங்களையும் \" த ஆரியவர்த்த குரோனிக்கிள்\" என்ற இணையதளம் வெளியிட்டது. இவரின் முதல் புதினம் \"கோவிந்தா\" அதிகளவில் விற்பனையானது. இது மகாபாரதக் கதையை அடிப்படையாகக் கொண்டு எழுதப்பட்டது. மகாபாரதம் ஒரு பெருங்கடல், அது எப்போதும் விரிவடைந்து கொண்டிருக்கிறது, கிருஷ்ண உதயசங்கர் இந்த கதையின் சிக்கலான தன்மையை எடுத்துக்கொண்டு அதற்கு பெருமை சேர்த்தார். மேலும் சிங்கப்பூரைச் சுற்றியுள்ள தொன்மங்கள் மற்றும் புராணங்களை அடிப்படையாகக் கொண்ட \" 3\" என்ற புதினத்தை எழுதியவர். அவரது சமீபத்திய புத்தகம் \"இம்மார்டல்\" ஒரு நவீன கால கற்பனை மற்றும் சாகச புதினம், இது அமெரிக்க கடவுள்களின் ஒரு பகுதியாகவும், இந்தியானா ஜோன்ஸின் ஒரு பகுதியாகும் உள்ளது \n\nSection::::சொந்த வாழ்க்கை மற்றும் கல்வி.\nகிருஷ்ணா உதயசங்கர், பெங்களூரில் உள்ள ஒரு தமிழ்க் குடும்பத்தில் பிறந்தார். குழந்தை பருவத்தில் அவர் இந்தியா முழுவதும் பல நகரங்களில் மற்றும் ஆப்பிரிக்கா மற்றும் ஆஸ்திரேலியா போன்ற பல்வேறு கண்டங்களில் வாழ்ந்துள்ளார். இவர் பெங்களூரில் உள்ள நேஷனல் லா ஸ்கூல் ஆஃப் இந்திய பல்கலைக்கழகத்தில் பட்டப்படிப்பை முடித்தார். பின்னர் சிங்கப்பூரில் உள்ள \"நன்யங் பிஸினஸ் ஸ்கூலில்\" மூலோபாய மேலாண்மையில் டாக்டர் பட்டம் பெற்றார். தற்போது அதே இடத்தில் விரிவுரையாளராகப் பணியாற்றுகிறார். மேலும் அவர் ஒரு சர்வதேச வர்த்தக பாடநூல் இணை ஆசிரியர் ஆவார் இவர் சிங்கப்பூரில் தன் கணவர் மற்றும் இரண்டு வளர்ப்பு நாய்களுடன் வசித்து வருகிறார்.\n\n\n"}
{"id": "435735", "url": "https://ta.wikipedia.org/wiki?curid=435735", "title": "முற்றுப் புள்ளியா..?", "text": "முற்றுப் புள்ளியா..?\n\nஒரு சிலர் தங்கள் துன்பத்தை இப்படத்தின் மூலம் பகிர்ந்து கொள்ள வாய்ப்பு பெறுகிறார்கள். தங்கள் பட்ட காயங்கள், துயரங்கள் மற்றும் வருத்தங்கள் ஆகியவற்றைக் தவிர்ப்பதற்கு தங்களுக்கு ஏற்பட்ட இழப்பினை ஈடு செய்யமுடியாதவர்கள் ஆகியவற்றைப் பற்றி இப்படம் பேசுகிறது. தயாரிப்பு நிறுவனம் இந்த விடயங்களை எதிர்கொள்வதில் உள்ள அபாயங்கள் காரணமாக தாங்கள் கைது செய்யப்படும் அபாயத்தை தவிர்க்க தங்களின் உண்மையை அடையாளத்தை மறைத்து ரகசியமாக படப்பிடிப்பு நடத்தினர். யாழ்ப்பாண திரைப்பட விழாவில் திரையிடப்பட்டது.\n\nSection::::தணிக்கை.\nஇலங்கையின் பொது செயல்திறன் வாரியத்தால் அங்கீகரிக்கப்பட்டு திரையிடப்பட அனுமதிக்கப்பட்டது. இந்தத் திரைப்படம் இந்தியத் தணிக்கை வாரியத்தால் தடை செய்யப்பட்டது. பின்னர் படத்தின் தடை தடை செய்யப்பட்டது. பின்னர் மேல்முறையீட்டு நீதிமன்றத்தால் ஒரு சில நிபந்தனைகளின் பேரில் எல்.டி.டி.ஈ கொடிகள் மற்றும் அதன் தலைவர்களின் புகைப்படங்களை நீக்க வேண்டியிருந்தது.\n\n"}
{"id": "435736", "url": "https://ta.wikipedia.org/wiki?curid=435736", "title": "மோ", "text": "மோ\n\nமோ (Mo) 2016இல் வெளி வந்த திழ் நகைச்சுவைத் திரைப்படம். புவன் ஆர். நுல்லான் இதனை எழுதி இயக்கியுள்ளார். இப்படத்தில் சுரேஷ் ரவி, ஐஸ்வர்யா ராஜேஷ், ரமேஷ் திலக், மற்றும் தர்புகா சிவா ஆகியோர் முன்னணி பாத்திரத்தில் நடித்திருந்தனர். இவர்களுடன் நடிகர் முனீஷ்காந்த் ராமதாஸ், பூஜா தேவரையா, செல்வா, மற்றும் மீம் கோபி ஆகியோரும் நடித்திருந்தனர். படத்தொகுப்பு கோபிநாத், இசை சந்தோஷ் தயாநிதி. ஒரு புதிய தொழில்நுட்ப குழுவைக் கொண்ட இந்த படம், 2015 இல் தயாரிக்கத் தொடங்கி 2016 டிசம்பர் 30 அன்று வெளியிடப்பட்டது.\n\nSection::::கதை.\nவெற்றி (செல்வா), ஒரு ரியல் எஸ்டேட் தொழிலதிபர், புதிய உல்லாசப்போக்கிடம் நிறுவ பாண்டிச்சேரி அருகே ஒரு பழைய பள்ளியின் இடத்தை வாங்க நினைக்கிறான். மற்றொரு தொழிலதிபர் செந்தில் நாதன் (மீம் கோபி) அந்த இடத்தை வாங்குவதற்கான வாய்ப்பும் அதிகமாக உள்ளது. செந்திலின் ஜாதகத்தில் பேய் குடியிருக்கும் சொத்தை சொந்தமாக்கிக் கொள்ளக்கூடாது என்று இருக்கிறது, மேலும் அவர் பேய்களுக்கு பயப்படுகிறார். தேவ் (சுரேஷ் ரவி), சதீஷ் (ரமேஷ் திலக்), மற்றும் குமார் (தர்புகா சிவா) ஆகிய மூவரும் குழந்தை பருவத்திலிருந்தே பணத்தை ஏமாற்றுவதில் ஈடுபட்டுள்ள சிறு வயது நண்பர்கள். அவர்கள் பேய் பயத்தை பயன்படுத்தி மக்களை ஏமாற்ற ஒரு புதிய யோசனை கண்டறிகிறார்கள்.\n\nஒப்பனைக் கலைஞர் ஜோசப் செல்லப்பா (முனீஷ்காந்த் ராமதாஸ்), மற்றும் சினிமாவில் நடிக்க கனவு காணும் இளைய சினிமா கலைஞர் பிரியா (ஐஸ்வர்யா ராஜேஷ்), ஆகிய இருவரும் அந்த மூவருடன் இணைகிறார்கள். ஜோசப்பின் ஒப்பனையில் பிரியா பேய் வேடம் போடுகிறார். ஒரு நாள் வெற்றியை ஏமாற்ற இந்த ஐவரும் போடும் திட்டம் தோல்வியில் முடிவடைகிறது. செந்தில் சொத்துக்களை வாங்காமல் இருப்பதற்காக இவர்களிடமே பேய் நாடகத்தை பாண்டிச்சேரி பள்ளியில் நடத்த அவர்களிடம் கேட்டுக் கொள்கிறார். இவர்களும் இதை ஏற்று அங்கு செல்கின்றனர். இவர்களின் அமானுஷ்ய நடவடிக்கையினால் செந்திலின் ஆட்கள் அப்பள்ளியில் பேய் இருப்பதாக நம்புகிறார்கள். பின்னர் நடைபெறும் பல திருப்பங்களுடன் வெற்றிவெற்றிகரமாக அந்த பள்ளியை வாங்குவதாக இந்தப் படம் முடிவடைகிறது, பிரியா ஒரு பேய் படத்தின் கதாநாயகியாக மாறுகிறார், மற்றும் ஜோசப் அவரது ஒப்பனையாளராக இருக்கிறார். இருப்பினும், தேவ், சதீஷ் மற்றும் குமார் மக்களை ஏமாற்றுவதை தொடர்கின்றனர்.\n\n\nSection::::தயாரிப்பு.\n2015 ஆம் ஆண்டின் துவக்கத்தில் புவன் நுல்லான் இந்தப் படத்தைத் தொடங்கினார் மற்றும் முன்னணி பாத்திரங்களில் நடிப்பதற்கு சுரேஷ் ரவி மற்றும் ஐஸ்வர்யா ராஜேஷ் ஒப்பந்தத்தில் கையெழுத்திட்டனர். சென்னையிலுள்ள புறநகர்ப்பகுதிகளில் இந்த திரைப்படம் பரவலாக படமாக்கப்பட்டு 2016 ஜனவரியில் முடிவடைந்தது.\n\nSection::::வெளியீடு.\n2016 டிசம்பர் 30 அன்று \" மோ\" வெளியானது.\n\nSection::::ஒலித்தொகுப்பு.\nஒரே ஒரு பாடல் கொண்ட இப்படத்தின் ஒலிப்பதிவை சந்தோஷ் தயாநிதி மேற்கொண்டார். இவர் , முன்னதாக சந்தானம் நடித்த \"இனிமே இப்படித்தான்\" என்ற படத்திற்கு இசையமைத்திருந்தார்.\n"}
{"id": "435738", "url": "https://ta.wikipedia.org/wiki?curid=435738", "title": "சொன்னால் தான் காதலா", "text": "சொன்னால் தான் காதலா\n\nசொன்னால் தான் காதலா (Sonnal Thaan Kathala) 2001 ஆம் ஆண்டு வெளிவந்த இந்தியத் தமிழ்த் திரைப்படமாகும். டி. ராஜேந்தர், முரளி, ரோஜா, கரன், லிவிங்ஸ்டன், வடிவேலு மற்றும் பலர் நடித்திருந்தனர். சிலம்பரசன் ராஜேந்தர் இப்படத்தில் சிறப்பு தோற்றத்தில் நடித்திருந்தார். டி. ராஜேந்தர் இப்படத்தை எழுதி, இயக்கி, இசை அமைத்து, தாயாரித்திருந்தார் என்பது குறிப்பிடத்தக்கது.\n\nSection::::நடிகர்கள்.\nடி. ராஜேந்தர், முரளி, ரோஜா, கரன், வடிக்கரசி, மணிவண்ணன், வடிவேலு, குறளரசன், கோவை சரளா, ராஜஸ்ரீ, லிவிங்ஸ்டன், குஷ்பூ, எம். என். நம்பியார், ஸ்வாதி, விஜயா, வெண்ணிறாடை மூர்த்தி, புவனேஸ்வரி, ராஜீவ், பாண்டு, இடிச்சப்புளி செல்வராஜ், மும்தாஜ், சார்லீ, மதன் பாப், அணு மோகன், தாமு, வி. கே. ராமசாமி, வையாபுரி, சிம்பு.\n\nSection::::கதைச்சுருக்கம்.\nரோஜா (ரோஜா செல்வமணி) ஒரு முன்னணி பாடகி ஆவார். குடி பழக்கத்திற்கு அடிமையான தந்தை (மணிவண்ணன்), மூன்று தங்கைகள், தாய், தம்பி ஆகியோருடன் பெரிய குடும்பமாக வாழ்ந்து வரும் ரோஜா, ஒரு நிதி நிறுவனத்தில் வேலை செய்து வருகிறார். ரோஜா சம்மந்தப்பட்டிருக்கும் வழக்கு ஒன்றை விசாரிக்கிறார் டி.ஆர். (டி. ராஜேந்தர்). ரோஜாவுடன் வேலை செய்யும் முரளி (முரளி (தமிழ் நடிகர்)) அவளை விரும்புகிறான். தனக்கு கிடைக்கும் அனைத்து வாய்ப்புகளையும் பயன்படுத்தி காதலை வெளிப்படுத்துகிறான். ஆனால், முரளியின் காதலை உதாசீணப்படுத்துகிறாள்..\n\nடி. ஆருக்கு சரோ (ஸ்வாதி) எனும் ஒரு தங்கை இருக்கிறாள். சரோவின் கணவர், இன்பராஜ் (கரன்) ஒரு ஊழல் காவல் அதிகாரி. இன்பராஜின் ஊழலைப் பற்றி ஊடகங்களில் டி. ஆர் அம்பலப்படுத்தியதால் கோபம் கொண்ட இன்பராஜ், டி. ஆரின் தங்கையை தன் தாயுடன் சேர்ந்து கொண்டு துன்புறுத்துகிறான்.\n\nதன் பெரிய குடும்பத்தை காப்பாற்றுவதற்கு மிகவும் கடினப்படுகிறாள் ரோஜா. அந்நிலையில், முரளியின் காதலை ஒப்புக்கொள்ளுமாறு ரோஜாவிற்கு அறிவுறுத்துகிறார் டி. ஆர். இறுதியில், முரளியின் காதல் என்னவானது? ரோஜாவின் வழக்கு என்னவானது? போன்ற கேள்விகளுக்கு விடை காணுதலே மீதிக் கதையாகும்.\n\nSection::::ஒலிப்பதிவு.\n2001 ஆம் ஆண்டு வெளியான 8 பாடல்களை கொண்ட ஒலித்தொகுப்பை டி. ராஜேந்தர் இசையமைத்திருந்தார்.\n\nSection::::வரவேற்பு.\nபாக்ஸ் ஆபீசில் பெரிய வெற்றி இல்லையென்றாலும், பாடல்கள் ஓரளவிற்கு வெற்றி பெற்றன. 2002 ஆம் ஆண்டில், தமிழ் நாடு மாநிலத் திரைப்பட விருது மற்றும் பிலிம்பேர் விருது ஆகிய இரு விருதுகளை இப்படம் வென்றது.\n"}
{"id": "435751", "url": "https://ta.wikipedia.org/wiki?curid=435751", "title": "சட்டம் ஒரு இருட்டறை (2012 திரைப்படம்)", "text": "சட்டம் ஒரு இருட்டறை (2012 திரைப்படம்)\n\nசட்டம் ஒரு இருட்டறை (Sattam Oru Iruttarai) 2012இல் வெளிவந்த தமிழ்த் திரைப்படமாகும். இயக்கம் சினேகா பிரிட்டோ, இப்படம் 1981இல் எஸ். ஏ. சந்திரசேகர் இயக்கத்தில் 'சட்டம் ஒரு இருட்டறை\" என்ற இதே பெயரில் வெளிவந்த படத்தின் மறு ஆக்கமாகும். இப்படத்தில் தமன் குமார், பிந்து மாதவி ரீமா சென் , பியா பஜ்பை மற்றும் பலரும் நடித்திருந்தனர். 2017 இல் தெலுங்கு மொழியில் மொழி மாற்றம் செய்யப்பட்டு \"லவ்வர்ஸ் கோ பெட்டுக்கோவடு\" என்ற பெயரில் வெளியிடப்பட்டது.\n\nSection::::நடிகர்கள்.\nதமன் குமார் - விஜய்\nபிந்து மாதவி - தியா\nபியா பஜ்பை - ஜெஸ்மைன் / ஜெஸ்\nரீமா சென் - கௌசல்யா ராமன்\nசுரேஷ்\nராதாரவி\nசம்பத் ராம் - ஆன்ந்த்\nபேபி ரக்‌ஷ்னா\nகிருஷ்ணமூர்தி\nஎஸ். ஏ. சந்திரசேகர் (சிறப்புத் தோற்றம்)\n\nSection::::தயாரிப்பு.\n2012 பிப்ரவரியில், விஜய் அவரது தந்தை எஸ். ஏ. சந்திரசேகர் இயக்கத்தில் 1981இல் வெளியான \"சட்டம் ஒரு இருட்டறை\" படத்தை திரும்பவும் படமாக்கப் போவதாகத் தெரிவித்தார். நடிகர் பிரபுவின் மகன் விக்ரம் பிரபு இப்படத்தில் நடிக்க ஒப்பந்தம் செய்யப்பட்டார். கே. வி. ஆனந்த் இயக்கத்தில் வெளியான 'கோ திரைப்படத்தில் நடித்த கார்த்திகா நாயர் மற்றும் பியா பஜ்பை, ஆகிய இருவரும் இப்படத்தில் நடிக்க ஒப்பந்தம் மேற்கொள்ளப்பட்டது. மேலும் புது வரவான சினேகா இப்படத்தின் மூலம் அறிமுகமானார். மீனா நடிப்பதாக ஒப்பந்தம் செய்யப்பட்டார். சி.ஜே. ராஜ்குமார் மற்றும் விஜய் ஆண்டனி ஆகியோர் முறையே இத்திரைப்படத்தில் ஒளிப்பதிவாளர் மற்றும் இசையமைப்பாளராக அறிவிக்கப்பட்டனர். 2012 இல் இப்படத்தின் படப்பிடிப்பு பாண்டிச்சேரியில் நடைபெற்றது. 2012 ஆம் ஆண்டு ஜூன் மாதம் விக்ரம் பிரபு, தனது முந்தைய படமான கும்கி படத்தின் இறுதிக் காட்சி படமாகுவதில் சிக்கல் இருப்பதாக தெரிவித்தார். அக்டோபர் 2012 இல் ஒரு புதிய நடிகரைக் கண்டறிய் வேண்டியிருந்தது. சந்திரசேகர் விக்ரம் பிரபுவிற்கு மாற்றாக நடிகர் ஆதி, அருண் விஜய் அல்லது விஷ்ணு ஆகியோரை தேர்ந்தெடுக்க யோசனைக் கூறினார். 2012 ஜூன் வாக்கில் விக்ரம் பிரபு மற்றும் கார்த்திகா நாயர் இருவரும் இப்படத்திலிருந்து முற்றிலுமாக விலகினர். பின்னர் புது வரவான நடிகர் அர்ஜுனும் ,2009இல் வெளிவந்த \"குங்குமப்பூவும் கொஞ்சும் புறாவும்\" என்ற படத்தில் நடித்திருந்த நடிகை தனன்யாவும் நடிக்க இருப்பதாக தெரிவிக்கப்பட்டது. கடைசியாக நடிகர் தமன் குமார் மற்றும் பிந்து மாதவி ஆகியோர் நடித்து இப்படம் வெளி வந்தது.\n\n2012 ஜூலைக்கு பிறகு இப்படத்தின் படப்பிடிப்பு மீண்டும் ஆரம்பமாகும் போது \" தோழன் \" என்று பெயரிடப்பட்டது. மேலும் நடிகர் ராதாரவி மற்றும் சுரேஷ் ஆகியோரும் இப்படத்தில் இணைந்தனர்.t. 2012 டிசம்பரில் மீண்டும் இப்படத்திற்கு \"சட்டம் ஒரு இருட்டறை\" என்ற பெயரே வைக்கப்பட்டது.\n\nSection::::ஒலித்தொகுப்பு.\nபடத்தின் இசை இசையமைப்பாளர் விஜய் ஆன்டனி\n\nஉயிரே உயிரே - தீபக் , வந்தனா\nநிமிர்ந்து நில் - சந்தோஷ் , அஜீஸ் \nஆதாம் ஏவாள் - நரேஷ் ஐய்யர், ஹரிணி\nபூச்சாண்டி பார்வையில் - விஜய் ஆன்டனி, ஸ்ரீலேகா பார்த்தசாரதி\nதிரும்ப திரும்ப - ஹரிசரண், ஆண்ட்ரியா ஜெரெமையா\n\nSection::::விமர்சனம்.\nபிகைன் வுட்: 2012இல் வெளியான \"சட்டம் ஒரு இருட்டறை\" படம் ஏற்கனவே வெளியான படத்தின் சாரத்தை கொண்டுள்ளது என எழுதியது..\nதமன் குமார் நம்பிக்கையின் அறிகுறிகளைக் காட்டினார், ஆனால் திருப்திகரமான செயல்திறனை வழங்குவதற்காக ஒட்டுமொத்தமாக போராடினார் என சி.என்.என்-ஐ.பி.எம் எழுதியது.\n"}
{"id": "435759", "url": "https://ta.wikipedia.org/wiki?curid=435759", "title": "ரேனிகுண்டா (திரைப்படம்)", "text": "ரேனிகுண்டா (திரைப்படம்)\n\nரேனிகுண்டா (Renigunta) 2009இல் தமிழ் மொழியில் வெளிவந்த அதிரடித் திரைப்படம் ஆகும். இதை எழுதி இயக்கியவர் ஆர். பன்னீர்செல்வம், இப்படத்தில் ஜானி, சனுஷா, மற்றும் நிஷாந்த் ஆகியோர் நடித்துள்ளனர். இளம் குற்றவாளிகள், குற்றங்களை செய்ய தூண்டிய காரணங்களை பற்றிய படமாகும். ஆந்திரப் பிரதேசத்திலுள்ள ரேணிகுண்டா என்ற நகரத்தின் பெயரைக் கொண்டது, அங்கு நடக்கும் நடவடிக்கையின் ஒரு பகுதியை பிரதிபலிக்கிறது. 2012இல் இப்படம் தெலுங்கு மொழியில் மாற்றம் செய்து ஆந்திரப் பிரதேசத்தில் வெளியிடப்பட்டது. 2016இல் \"மாண்டியா டு மும்பை\" என்ற பெயரில் கன்னட மொழியில் வெளியிடப்பட்டது.\n\nSection::::கதை.\nஇப்படத்தின் கதை தமிழ்நாட்டின் மதுரையில் தொடங்குகிறது, சக்தி (ஜானி), தனது பெற்றோருடன் மகிழ்ச்சியான வாழ்க்கை நடத்துகிறான். ஒரு அதிர்ச்சி சம்பவம் அவனது வாழ்க்கையை மாற்றுகிறது, அவனது பெற்றோர்கள் சமூக விரோத சக்திகளால் படுகொலை செய்யப்படுகின்ற்னர். அதற்கு சக்தி பழிவாங்க முற்படும்போது, அவன் கைது செய்யப்பட்டு சிறைக்கு அனுப்பப்படுகிறான், அங்கே காவலாளிகளால் கடுமையாக தாக்கப்படுகிறான். சிறையில் இருக்கும்போது, அவன் நான்கு இளம் குற்றவாளிகளான பாண்டுரங்கன் என்கிற பாண்டு (நிஷாந்த்), பிரேம் குமார் என்கிற தாபா (தீபெட்டி கணேசன்), மாரி (தமிழ்) மற்றும் மைக்கேல் (சந்தீப்) ஆகியோருடன் நட்புடன் இருக்கிறான். சிறைச்சாலைகளில் இருந்த குற்றவாளிகள் சிறைக்கதவுகளை உடைத்து வெளியேறும் போது , சக்தியும் அவனது நண்பர்களும் அவர்களைப் பின்தொடர்ந்து தப்பிக்கிறார்கள், மேலும் சக்தி தனது பெற்றோரின் கொலையாளிகளுக்கு பழிவாங்குவதற்கு முயல்கிறான். பின்னர், அவர்கள் மும்பைக்கு செல்ல நினைக்கிறார்கள்.. அவர்கள் ரேனிகுண்டாவில் இறங்க வேண்டி வருகிறது, அவர்கள் கொலையாளிகளுக்கும் வாடிக்கையாளர்களுக்கும் இடையில் மத்தியஸ்தராக செயல்படும் பங்கர் என்பவனிடம் போய் சேர்கிறார்கள். பிறகு அவர்களின் நடக்கும் மாற்றங்களே மீதிக்கதையாகும்.\n\n\nSection::::ஒலித்தொகுப்பு.\nபடத்திற்கு கணேஷ் ராகவேந்திரா இசையமைத்திருந்தார் மற்றும் பாடல்களை பிறைசூடன், யுகபாரதி மற்றும் நா. முத்துக்குமார் ஆகியோர் எழுதியிருந்தனர்.\nSection::::வரவேற்பு.\n\"ரேனிகுண்டா\" மிகப் பெரிய வெற்றியைப் பெற்றது., 2005 ஆம் ஆண்டின் சிறந்த இலாபகரமான தமிழ் திரைப்படமாக, 0.65 கோடி லாபம் ஈட்டியது.\n"}
{"id": "435761", "url": "https://ta.wikipedia.org/wiki?curid=435761", "title": "எம். மணிகண்டன் (இயக்குநர்)", "text": "எம். மணிகண்டன் (இயக்குநர்)\n\nஎம். மணிகண்டன் (M. Manikandan என்பவர் ஒரு ஒளிப்பதிவாளர், எழுத்தாளர் மற்றும் இயக்குனர் ஆவார். இவர் தமிழகத் திரைப்படத்துறையில் பணியாற்றிவருகிறார். இவர் தமிழ் திரைப்படங்களில் உதவி ஒளிப்பதிவாளராக தனது வாழ்க்கையைத் தொடங்கினார். இவர் முதலில் \"விண்ட்\" (2010) என்ற குறுப்படத்தை இயக்கினார். இவர் இயக்கிய \"காக்கா முட்டை\" திரைப்படமானது இவருக்கு திருப்புமுனையாக அமைந்தது. இது 2015 இல் சிறந்த குழந்தைகள் திரைப்படத்திற்கான தேசிய விருதை வென்றது.\n\nSection::::வாழ்கை.\nமணிகண்டன் மதுரை மாவட்டம், உசிலம்பட்டிக்கு அருகிலுள்ள விளாம்பட்டி கிராமத்தைச் சேர்ந்தவர். தலைமைக் காவலரான தந்தையின் பணி நிமித்தம் பல ஊர்களுக்கு இடம்பெயரும் வாய்ப்பு அவருக்குக் கிடைத்தது. தனது பள்ளிப் படிப்பை முடித்தபின், வாகன பொறியியலில் பட்டயப் படிப்பை மேற்கொண்டார். தொடக்கத்தில், திருமண ஒளிப்படக் கலைஞராக அவர் பணியாற்றினார். மேலும் பள்ளி மற்றும் கல்லூரி மாணவர்களுக்கான அடையாள அட்டைகளை வடிவமைத்தல் போன்ற வேலைகளையும் செய்தார். திரைப்படத்தில் முயற்சி செய்யலாமென சென்னைக்கு வந்தார். அவரது ஒளிப்படங்களைப் பார்த்த ஒருவர், ‘ஸ்டில் ஃபோட்டோகிராபியில் படைப்பாற்றலுக்குப் பெரிய இடமிருக்காது, எனவே, ஒளிப்பதிவுக்கு முயற்சி செய்யுங்கள்’ என ஆலோசனை வழங்கினார். எண்ணியல் தொழில்நுட்பத்தில் நிபுணத்துவம் பெறுவதற்காக, ராஜிவ் மேனனால் நிர்வகிக்கப்படும் திரைப்படக் கல்லூரியில் சேர்ந்து படித்தார்.\n\n2000களின் நடுவில், தமிழ் திரைப்படங்களில் உதவி ஒளிப்பதிவாளராக தனது வாழ்க்கையைத் தொடங்கினார். இந்த நேரத்தில், இவர் குறும்படங்களுக்காக பல திரைக்கதைகளை எழுதினார். விஜய் சேதுபதி நடிப்பில் \"விண்ட்\" (2010) என்ற குறும்படத்தை இயக்கினார். இப்படம் விமர்சனரீதியாக புகழப்பட்டு, பல திரைப்பட விழாக்களில் திரையிடப்பட்டது. இந்தப்படமானது தமிழ் திரைப்பட இயக்குனரான வெற்றிமாறனின் கவனத்தை ஈர்த்தது. அவர் இவரது முதல் திரைப்படமான \"காக்கா முட்டை\" படத்தைத் தயாரித்து உதவினார். இந்த திரைப்படமானது சேரியில் வாழும் இரண்டு சிறுவர்கள் பீத்சாவை உண்ண ஆசைப்படும் என்ற நிகழ்வை மையமாக கொண்டு எடுக்கப்பட்டது. இப்படம் 2014 டொரொண்டோ சர்வதேச திரைப்பட விழாவில் திரையிடப்பட்டது. பின்னர் 2015 சூனில் திரையரங்குகளில் திரையிடப்பட்டது.   62 வது தேசிய திரைப்பட விருதுகள் விழாவில், சிறந்த குழந்தைகளுக்கான திரைப்படமும் சிறந்த குழந்தை நட்சத்திரத்திற்கான விருது என இரண்டு விருதுகளை வென்றது. லாஸ் ஏஞ்சல்சின் 13 வது இந்திய திரைப்பட விழாவில் சிறந்த திரைப்படத்திற்கான பார்வையாளர் விருதை வென்றது.\n\nSection::::திரைப்படங்கள்.\nகுறும்படம்\n\n"}
{"id": "435762", "url": "https://ta.wikipedia.org/wiki?curid=435762", "title": "நாட்டுப்புறப் பாட்டு", "text": "நாட்டுப்புறப் பாட்டு\n\nநாட்டுப்புறப் பாட்டு (Naattupura Paattu) 1996 ஆம் ஆண்டு வெளிவந்த இந்தியத் தமிழ்த் திரைப்படமாகும். இப்படத்தை கஸ்தூரி ராஜா எழுதி இயக்கியிருந்தார். சிவகுமார், குஷ்பூ, மணிவண்ணன், கவுண்டமணி, செந்தில், குமரிமுத்து, வினு சக்ரவர்த்தி, பிரேம், அனுஷா மற்றும் பலர் நடித்திருந்தனர். விஜயலட்சுமி கஸ்தூரி ராஜா தயாரிப்பில் , இளையராஜா இசை அமைத்த இப்படம், 9 பிப்ரவரி 1996 ஆம் தேதி வெளியானது.\n\nSection::::நடிகர்கள்.\nசெல்வா, சிவகுமார், குஷ்பூ, மணிவண்ணன், கவுண்டமணி, செந்தில், குமரிமுத்து, வினு சக்ரவர்த்தி, பிரேம், அனுஷா, அபிராமி, சார்லீ, ஜெய்கணேஷ், சண்முகசுந்தரம், ஜான் பாபு, அன்வர் அலி, தாஜ் கான், வெங்கட், இடிச்சபுளி செல்வராஜ், கருப்பு சுப்பையா, பெரிய கருப்பு தேவர்.\n\nSection::::கதைச்சுருக்கம்.\nபாரிஜாதம் (குஷ்பூ) ஒரு பிரபல கரகாட்டம் ஆடும் கலைஞர். திருமணத்திற்கு பிறகு ஆட அனுமத்திக்கும் மாப்பிள்ளை தான் வேண்டும் என்று பாரிஜாதத்தின் தாய் பட்டம்மா எதிர்பார்த்தார். அதன் படியே, மற்றோரு கரகாட்ட கலைஞரான பழனிசாமியை (சிவகுமார்) மணந்தாள் பாரிஜாதம். பொறுப்பில்லாமல் இருக்கும் பழனிசாமியின் தம்பி கோட்டைசாமியை, பாரிஜாதம் நல்வழிப்படுத்துகிறாள். கோட்டைசாமிக்கும் மாலாவிற்கும் திருமணம் ஆனது. பணக்கார நாயக்கருக்கு (வினு சக்ரவர்த்தி) பாரிஜாதத்திற்கும் தவறான தொடர்பு இருப்பதாக பரவிய வதந்தியை தாங்க முடியாமல், பாரிஜாதத்தைப் பிரிந்து வாழ்கிறான் பழனிசாமி.\n\nபிறகு ஒரு நாள், காட்டமுத்துவின் தங்கை மானபங்கப்படுத்தப்பட்டதால், அவள் தற்கொலை செய்துகொள்கிறாள். அதற்கு காரணமானவர்களை கோட்டைசாமி தட்டிக்கேட்டதால், திருவிழாவில் ஆடும் வாய்ப்பு தட்டிப்போனது. அதனால், கோட்டைசாமியும் மாலாவும் துயரத்திற்கு உள்ளானார்கள். அவ்வாறாக ஒரு சமயம், ஆட்டத்தின் பொழுதே மாலா இறந்து விடுவதால், அவளின் இழப்பை தாங்காமல் கோட்டைசாமி மதுவிற்கு அடிமையாகிறான். பழனிசாமி தன் குழந்தையை தனியே வளர்த்துவர, பாரிஜாதம் கரகாட்டம் ஆடுவதை நிறுத்த நேரிடுகிறது.\n\nபல ஆண்டுகளுக்கு பிறகு, பழனிசாமியின் மகன் வேல்பாண்டி (பிரேம்) அமராவதியை (அனுஷா) காதலிக்கிறான். கோட்டைசாமி தன் எதிரிகளை பழிவாங்கினானா? பாரிஜாதமும் பழனிசாமியும் இணைந்தனரா? போன்ற கேள்விகளுக்கு விடை காணுதலே மீதிக் கதையாகும்.\n\nSection::::ஒலிப்பதிவு.\nகஸ்தூரி ராஜா எழுதிய பாடல் வரிகளுக்கு இளையராஜா இசை அமைத்திருந்தார். \"ஒத்த ரூபா\" என்ற பாடல் மிகவும் பிரபலமானது என்பது குறிப்பிடத்தக்கது.\n"}
{"id": "435767", "url": "https://ta.wikipedia.org/wiki?curid=435767", "title": "எனக்கொரு மகன் பிறப்பான் (1996 திரைப்படம்)", "text": "எனக்கொரு மகன் பிறப்பான் (1996 திரைப்படம்)\n\nஎனக்கொரு மகன் பிறப்பான் (Enakkoru Magan Pirappan) கேயார் இயக்கத்தில் 1996 ஆம் ஆண்டு வெளிவந்த இந்தியத் தமிழ் நகைச்சுவைத் திரைப்படமாகும். ராம்கி, குஷ்பூ, விவேக், அஞ்சு அரவிந்த், வடிவுக்கரசி மற்றும் பலர் நடித்திருந்தனர். வி. நடராசன் தயாரிப்பில், கார்த்திக் ராஜா இசை அமைத்த இப்படம் 15 ஆகஸ்ட் 1996 ஆம் தேதி வெளியானது. ஆடியதே கண்மணி என்ற மலையாளப் படத்தின் மறு ஆக்கமாகும்.\n\nSection::::நடிகர்கள்.\nராம்கி, குஷ்பூ, விவேக், அஞ்சு அரவிந்த், வடிவுக்கரசி, ஆர். சுந்தரராஜன், செந்தில், வெண்ணிறாடை மூர்த்தி, வினு சக்ரவர்த்தி, சின்னி ஜெயந்த், பாண்டு, தியாகு.\n\nSection::::கதைச்சுருக்கம்.\nபணக்கார ரங்கநாயகிக்கு (வடிவுக்கரசி), கோபி (பாண்டு), மது (சின்னி ஜெயந்த்), பாலு (ராம்கி) என்று மூன்று மகன்கள். தனக்கு பேரன் பிறந்தால், அவனுக்கு தன் சொத்து முழுவதையும் எழுதிவைப்பதாக கூறியிருந்தார் ரங்கநாயகி. மூத்த மகன்களான கோபி மற்றும் மதுவிற்கு திருமணமாகி பெண் குழந்தைகள் இருந்தன. கடைசி மகனான பாலுவிற்கு திருமணம் ஆகவில்லை.\n\nதிருமண விழாக்களில் பாடகராக பணி புரியும் பாலு, நடுத்தர வர்க்கத்தை சேர்ந்த ஸ்வாதியை (குஷ்பூ) காதலிக்கிறார். பின்னர் அவ்விருவருக்கும் திருமணமாகி, ஸ்வாதி கற்பமாகிறாள். அதே சமயம், பாலுவின் தோழன் ராஜாவிற்கும் திருமணமாகி, அவனின் மனைவி சாந்தியும் (அஞ்சு அரவிந்த்) கர்ப்பமாக இருந்தாள். ஸ்வாதிக்கும் சாந்திக்கும் ஒரே நாளில் குழந்தை பிறக்கிறது. பாலுவிற்கு பெண் குழந்தையும், ராஜாவிற்கு ஆண் குழந்தையும் பிறக்கின்றன.\n\nஅந்நிலையில், ரங்கநாயகிக்கு மாரடைப்பு ஏற்பட்டதால், பெண் குழந்தை பிறந்த அதிர்ச்சியான செய்தியை அவரிடம் மறைக்க வேண்டுகிறார் மருத்துவர். ராஜாவின் குழந்தையை பாலுவின் குழந்தையை காட்ட, குணமாகிறார் ரங்கநாயகி. தன் தாயின் உயிரைக் காப்பாற்ற அந்த பொய்யை நீடிக்கிறான் பாலு. ரங்கநாயகிக்கு உண்மை தெரிய வந்ததா? பாலுவிற்கு சொத்து கிடைத்ததா? போன்ற கேள்விகளுக்கு விடை காணுதலே மீதிக் கதையாகும்.\n\nSection::::ஒலிப்பதிவு.\nஅருண்மொழி, இளந்தேவன் எழுதிய பாடல் வரிகளுக்கு, கார்த்திக் ராஜா இசை அமைத்திருந்தார்.\n\nSection::::தயாரிப்பு.\nதுவக்கத்தில், அஞ்சு அரவிந்திற்கு ஜோடியாக ரமேஷ் அரவிந்த் நடிப்பார் என்று எதிர்பார்க்கப்பட்டது. ஆனால் இறுதியில், அந்த கதாப்பாத்திரத்தில் விவேக் நடித்தார்.\n\n"}
{"id": "435770", "url": "https://ta.wikipedia.org/wiki?curid=435770", "title": "பி. எஸ். ஏ. கலை அறிவியல் கல்லூரி", "text": "பி. எஸ். ஏ. கலை அறிவியல் கல்லூரி\n\nபி. எஸ். ஏ. கலை அறிவியல் கல்லூரி பெரியார் பல்கலைக்கழகத்தின் இணைவு பெற்ற கல்லூரிகளில் ஒன்றாகும். இக்கல்லூரி தமிழ்நாட்டில் தருமபுரி மாவட்டம், சோலக்கொட்டாய் என்ற இடத்தில் உள்ளது. இக்கல்லூரியானது பி. எஸ். ஏ. கல்வி அறக்கட்டளையின் மூலமாக சண்முக வடிவேல் என்பவரால் 2015ஆம் ஆண்டு தொடங்கப்பட்டது.\n\nSection::::வெளி இணைப்புகள்.\nகல்லூரியின் முகநூல் பக்கம்\n"}
{"id": "435772", "url": "https://ta.wikipedia.org/wiki?curid=435772", "title": "பி. எஸ். ஏ. கல்வியியல் கல்லூரி", "text": "பி. எஸ். ஏ. கல்வியியல் கல்லூரி\n\nபி. எஸ். ஏ. கல்வியியல் கல்லூரி என்பது தமிழ்நாட்டில் தருமபுரி மாவட்டம், சோலக்கொட்டாய் என்ற இடத்தில் உள்ள ஒரு கல்வியியல் கல்லூரி ஆகும். இக்கல்லூரியானது பி. எஸ். ஏ. கல்வி அறக்கட்டளையின் மூலமாக சண்முக வடிவேல் என்பவரால் 2016ஆம் ஆண்டு தொடங்கப்பட்டது.\n\nSection::::வெளி இணைப்புகள்.\nகல்லூரியின் முகநூல் பக்கம்\n"}
{"id": "435776", "url": "https://ta.wikipedia.org/wiki?curid=435776", "title": "கோவேறு கழுதை மான்", "text": "கோவேறு கழுதை மான்\n\nகோவேறு கழுதை மான் (\"Odocoileus hemionus\") என்பது வட அமெரிக்காவின் மேற்குப் பகுதியை தாயகமாகக் கொண்ட ஒரு மான் இனம் ஆகும். இவற்றின் காதுகள் கோவேறு கழுதையை ஒத்திருப்பதால் இப்பெயர் பெற்றது. இதில் கருவால் மான் உள்ளிட்ட பல்வேறு துணையினங்கள் உள்ளன.\n"}
{"id": "435778", "url": "https://ta.wikipedia.org/wiki?curid=435778", "title": "கோ 2", "text": "கோ 2\n\nகோ 2 ( KO 2) 2016ம் ஆண்டு வெளிவந்த தமிழ் அரசியல் திரில்லர் திரைப்படம். அரசியலைத் தவறாகப் பயன்படுத்தும் ஒருவரை ஊடகத்தில் உள்ள ஒருவர் தண்டிப்பது இதன் மையக் கரு. இப்படத்தில் பாபி சிம்ஹா, பிரகாஷ் ராஜ், நிக்கி கல்ராணி ஆகியோர் நடித்துள்ளனர்.\n\n\n\nSection::::கதைச்சுருக்கம்:.\nசாமானிய மனிதனான குமரன்(பாபி சிம்ஹா) தமிழ்நாட்டின் முதலமைச்சரான யோகேஸ்வரனை(பிரகாஷ்ராஜ்) கடத்திவிடுகின்றார். இதனை விசாரிக்க உள்துறை அமைச்சரான தில்லைநாயகம்(இளவரசு) ஆய்வாளர் சந்தனபாண்டியனை(ஜான் விஜய்) நியமிக்கின்றார். சமூக சேவகரான குமாரசாமி(நாசர்), மற்றும் அவரது மகனையும் தன் அரசியல் சுயலாபத்திற்காக கொலை செய்த தில்லைநாயகத்தை பலிவாங்க முதலமைச்சரைக் கடத்துகிறார். மந்திரி மகன் பாலா(பாலசரவணன்) உதவியுடன் தமிழக முதல்வர் பிரகாஷ்ராஜை கடத்தி வைத்துக் கொண்டு , தன் கோரிக்கைகளை காவல் அதிகாரிகளிடம் வைக்கிறார். முதல்வரை மீட்கும் பொறுப்பு போலீஸிடமிருந்து என்.எஸ்.ஜி. கைக்கு மாறுகிறது. பின் இவரது கோரிக்கைகள் நிறைவேறியதா என்பது மீதிக் கதை.\n\n\n"}
{"id": "435780", "url": "https://ta.wikipedia.org/wiki?curid=435780", "title": "ஓப் ஆறு", "text": "ஓப் ஆறு\n\nஓப் ஆறு (\"Ob river\") உருசியா>வின் சைபீரியா பகுதியில் உள்ள முக்கியமான ஆறு ஆகும். இது உலகின் ஏழாவது நீளமான ஆறு ஆகும். இதன் நீளம் 3,650 கி.மீ. இது பியா மற்றும் கட்டுன் ஆறுகள் ஆகியவற்றின் சங்கமமாக அமைகிறது, அவை ஆல்டே மலைகளில் தங்கள் தோற்றத்தை கொண்டுள்ளன.\n\nஇது சைபீரியாவின் மேற்கு பகுதியில் உள்ள பெரிய ஆறு. ஓப் வளைகுடாவே உலகின் நீளமான நதி முகத்துவாரமாகும்.\n"}
{"id": "435782", "url": "https://ta.wikipedia.org/wiki?curid=435782", "title": "காங்கோ தமிழ்ப்பள்ளி", "text": "காங்கோ தமிழ்ப்பள்ளி\n\nகாங்கோ தமிழ்ப்பள்ளி காங்கோ மக்களாட்சிக் குடியரசு நாட்டின் தலைநகர் கின்சாசாவில் காங்கோ தமிழ் இளைஞர் பண்பாட்டு மன்றத்தினரால் நடத்தப்படும் தன்னார்வாலர் தமிழ்ப்பள்ளி ஆகும். கின்சாசாவில் வாழும் தமிழ்க் குடும்பங்களைச் சார்ந்த குழந்தைகளுக்கு தமிழைக் கற்பிக்கும் நோக்கத்தில் கடந்த 2013 ஆண்டு மார்ச் மாதம் முதல் தொடங்கித் தொய்வில்லாமல் நடத்தப்பட்டு வருகிறது. ஒவ்வொரு வாரமும் சனி மற்றும் ஞாயிற்றுக் கிழமைகளில் இரண்டு அமர்வுகளாக நடைபெறும் இப்பள்ளியில் மொத்தம் இருபத்து ஏழு குழந்தைகளுக்கு தமிழ் எழுத, படிக்க, பேச கற்றுக் கொடுக்கப்படுகிறது. பதினொன்று தன்னார்வலர் ஆசிரியர்களைக் கொண்டு நடைபெற்று வருகிறது. தலைநகர் கின்சாசாவில் அமைந்துள்ள இங்கிலீசு இன்டர்நேசனல் பள்ளி (English International School of Kinshasa) பள்ளியின் தாளாளர்கள் திரு. கண்ணன் மற்றும் திருமதி. கிரிசா கண்ணன் இவர்களின் ஓத்துழைப்பினால், அப்பள்ளி வளாக வகுப்பறையில் வாரத்திற்கு இரண்டு நாட்கள் பள்ளி சிறப்பாக நடைபெற்று வருகிறது. வேலை, தொழில் என்று கடல் கடந்து வந்தாலும் தாய்த்தமிழை இளந்தலைமுறையினருக்கு கற்பிப்பதன் மூலம் நம் தமிழ் இனத்தின் வரலாறு,கலைப் பண்பாட்டுக் கூறுகளை தலைமுறைகள் தாண்டியும் தழைக்க வைக்க முடியும் என்ற நம்பிக்கையில் காங்கோ தமிழ்ப்பள்ளி இயங்குகிறது.\n"}
{"id": "435789", "url": "https://ta.wikipedia.org/wiki?curid=435789", "title": "இலையுதிர்", "text": "இலையுதிர்\n\nதோட்டக்கலை மற்றும் தாவரவியல் துறைகளின் கூற்றுப்படி, டெசிடுயஸ் (\"deciduous\") (/dɪˈsɪdʒuəs/) \"முதிர்ச்சியின் முடிவில் விழுதல்\" மற்றும் \"விழுந்துவிடும் தன்மை\", எனப் பொருள்படுகிறது. பொதுவாக மரங்கள் மற்றும் புதர் தாவரங்கள் இலையுதிர்காலத்தில் இலைகளை உதிர்க்கும். மலர்ந்த பிறகு இதழ்களை உதிர்க்கும் மற்றும் பழுத்த பின் பழங்களை உதிர்ப்பதனை இதற்கு சான்ருகளாகக் கூறலாம்.\n\nஇலையுதிர் மரங்களின் கட்டைகள் தொழிற்சாலைகளில் பலவிதங்களில் பயன்படுகின்றன. மரச்சாமான்கள் தயாரிக்க, கட்டுமானத்திற்கு, தளங்கள் அமைக்க, அழகுக் கலைப் பொருட்களை உருவாக்க, பேஸ்பால் மட்டைகள் தயாரிக்க, நீள் பலகைகளாகச் செதுக்க என பலவிதங்களில் பயன்படுத்தப்படுகின்றன.\n\nSection::::தாவரவியல்.\nதாவரவியல் மற்றும் தோட்டக்கலையில் உள்ள இலையுதிர் தாவரங்கள் குறிப்பாக மரங்கள்,  புதர்கள் போன்றவை ஆண்டின் சில காலங்களில் தங்கள் இலைகள் முழுவதையும் உதிர்கின்றன . இந்த முறைக்கு வெட்டி நீக்கல் (abscission)  என்று பெயர் . மிதவெப்ப அல்லது துருவ காலநிலைகளில் இலை இழப்பு குளிர்காலத்துடன் தொடர்புடையதாக உள்ளது .ஆனால் சில சமயங்களில் வெப்பமண்டல மற்றும் மிதவெப்பமண்டல வறண்ட பகுதிகளில் தாவரங்கள் மழை அளவு குறைபாடு வறட்சி ஆகியவற்றால் இலைகளை இழக்கின்றன.\n\nSection::::செயல்பாடு.\nபசுமை தாவரங்களுடன் ஒப்பிடும்போது இலையுதிர் தாவரங்களில் சில நன்மை தீமைகள் உள்ளன. இலையுதிர் தாவரங்கள் நீரிழப்பை குறைப்பதற்காகவும், பனிக்காலத்தில் தன்னை தகவமைத்துக் கொள்வதற்காகவும், வரக்கூடிய பருவங்களில் புதிய இலைகளை உருவாக்கத் தேவையான வளங்களைப் பாதுகாத்துக் கொள்கின்றன . இலைகள் உதிர்ந்த இடத்தில்சிறு பள்ளங்கள் ஏற்படுகின்றன.\n\nஇலையுதிர்ப்பின் மூலமாக தாவரங்களில் ஏற்படும் காழ்க்கலன் மூலக பாதிப்பினை குறைக்க இயலும். இதன்மூலம் இலையுதிர் தாவரங்களில் காழ்க்கலன் மூலகங்கள் அதிக அளவிலான விட்டங்களைப் பெறுவதற்கு இது உதவுகிறது.மேலும் கோடைகாலங்களில் அதிக அளவிலான ஆவியுயிர்ப்பிற்கு இது உதவுகிறது.\nSection::::பகுதிகள்.\nவளரும் பருவத்தின் இறுதியில் தங்கள் இலைகளை இழக்கும் தன்மையுடைய மரங்களை அதிகமாகக் கொண்ட காடுகள் இலையுதிர் காடுகள் என்று அழைக்கப்படுகின்றன.\n\nமிதவெப்ப மண்டல இலையுதிர் காடுகள் தென் அமெரிக்கா, ஆசியா, இமய மலையின் தென் சரிவு, ஐரோப்பா, ஒசீனியாவின் சாகுபடி பகுதிகளில் காணப்படுகின்றன\n\n"}
{"id": "435799", "url": "https://ta.wikipedia.org/wiki?curid=435799", "title": "பெருநாள் தொழுகை", "text": "பெருநாள் தொழுகை\n\nபெருநாள் தொழுகைகள் ஸலாத்துல் ஈத் () மற்றும் Șālat al-’Īdayn ( \"இரு பெருநாட்களின் தொழுகை\") என்றும் அறியப்படுவது, இஸ்லாமிய இரண்டு பெருநாள் தினங்களிலும் பாரம்பரியமாக திறந்த வெளியில் அல்லது தொழுகை நடைபெறும் இடங்களில் நடத்தப்படும் சிறப்புத் தொழுகைகளாகும். இரண்டு பெருநாள் தினங்களிலும் நடைபெறும் சிறப்புத் தொழுகைகளாவன:\n\n\n"}
{"id": "435803", "url": "https://ta.wikipedia.org/wiki?curid=435803", "title": "கடல்சார் உயிரியல்", "text": "கடல்சார் உயிரியல்\n\nகடல் உயிரியல் (\"Marine biology\") என்பது கடல் மற்றும் கடலில் வாழும் உயிரினங்களைப் பற்றிய அறிவியல் துறையாகும். கடல் உயிரிகள் வகைப்பாடு சுற்றுச்சூழலை அடிப்படையாகக் கொண்டு வகைப்படுத்தப்பட்டுள்ளது.\n\nபூமியில் உள்ள உயிரினத் தொகுதியில் பெரும் பகுதி கடலில் வாழ்கின்றன. இந்த மிகப் பெரிய அளவு இன்னும் முழுமையாக அறியப்படாத பல சிற்றினங்களைக் கொண்டதாக உள்ளது. கடலானது ஒரு சிக்கலான முப்பரிமாண உலகம் ஆகும். இது புவியின் மேற்பரப்பில் சுமார் 71% சதவீதமாக உள்ளது. கடல் உயிரினங்களின் வாழ்விடங்கள் மேற்பரப்பு நீரில் இருந்து 10 ஆயிரம் மீட்டர் அல்லது அதற்கு மேலான கடல் ஆழம் வரை பரவி இருக்கின்றன. முக்கியமான வாழ்விடங்கள் பவளப்பாறைகள், கல்ப் கார்டுகள், கடல் புல்வெளிகள் ஆகும். கடல் குன்றுகள், வெப்பக் துவாரங்கள், அலைக் குளங்கள், சேற்று மணல், பாறைகள் நிறைந்த அடிப்பரப்பு, திறந்த கடல் மண்டலம் (திடப்பொருட்கள் காணப்படாத பார்வை எல்லை முழுவதும் நீரால் சூழப்பட்ட பகுதி) ஆகியவற்றால் சூழப்பட்டதாகும்.\n\nஇதில் நுண்ணோக்கி மூலம் காணக்கூடிய   பைட்டோபிளாங்டன் மற்றும் மிகப்பெரிய பாலூட்டிகள் நீலத் திமிங்கிலங்கள் (நீளம் 25- 32 மீட்டர் அல்லது 82 -105 அடிகள்). கடல் சூழலியல் என்பது கடல் உயிரினங்கள் எவ்வாறு கடல் சுற்றுச்சூழலுடன் தொடர்பு கொள்கின்றன என்பதை பற்றி அறிவதாகும்.\n\nகடல் உயிரினங்கள் உணவு பொருள், மருத்துவம், பொன்றவற்றிற்கான மூலப்பொருட்களாக பயன்படும் பல வகையான வளங்களைக் கொண்டது. பொழுதுபோக்கு மற்றும் சுற்றுலாத்துறைக்கும் பயன்படுகிறது. நம் பூமியின் இயல்பை தீர்மானிப்பதில் பெரும் பங்காற்றுகின்றன. ஆக்சிஜன் சுழற்சியில் கணிசமான பங்களிப்பை செய்கின்றன. கடற்கரைகள் சில வகை கடல் உயிரினங்களாலேயே உருவாக்கப்பட்டு பாதுகாக்கப்படுகின்றன.\n\nபல இனங்கள் மனிதர்களுக்கு பொருளாதாரரீதியாக முக்கியத்துவம் வாய்ந்தவையாக உள்ளன. கடல் மற்றும் கடல் சார்ந்த முக்கியமான சுழற்சிகள் பற்றிய ஆய்வுகள் அதிகரித்த வண்ணம் உள்ளன. இது புவியின் சுவாசம் போன்றது. பெருங்கடலுக்கு கடலுக்கு அடியில் இருக்கும் பெரிய பகுதிகள் இன்னும் அறியப்படாதவையாக உள்ளன.\n\nSection::::கடல் சார் வாழ்க்கை.\nSection::::தாவரங்கள் மற்றும் பாசிகள்.\nமைக்ரோஸ்கோபிக் ஆல்கா மற்றும் தாவரங்கள் உயிரினங்களுக்கு தேவையான வாழ்விடங்களை வழங்குகின்றன. சில நேரங்களில் பெரிய மீன்களின் லார்வாக்களுக்கு மறைவிடங்களாக உள்ளன.\n\nSection::::முதுகெலும்பில்லாதவை.\nஜெல்லி மீன் மற்றும் கடல் சாமந்தி ,நிடெரியா, கடல் புழுக்கள், நெமர்டியா , வளையப்புழுக்கள் , சிபுன்குலா ,மெல்லுடலிகள், நட்சத்திர மீன் உள்ளிட்ட முட்தோலி ; மற்றும் கடல் குடுவை போன்ற முதுகெலும்பில்லாத ஒரு மில்லியன் இனங்கள் உள்ளன.\n\nSection::::பூஞ்சை.\n1500 க்கும் மேற்பட்ட பூஞ்சை இனங்கள் கடல் சூழல்களில் இருந்து அறியப்படுகின்றன. இதனை ஒட்டுண்ணிகள். கடல் பாசி, விலங்குகள், பவளப்பாறைகள், புரோட்டோசோன் நீர்க்கட்டிகள், கடல் புற்கள், மரம் மற்றும் கடல்நுரை போன்றவற்றிலும் இவைகளைக் காணலாம் . அசாதாரண இரண்டாம் நிலை வளர்சிதை மாற்றப் பொருட்கள் கடல் பூஞ்சைகளால் தயாரிக்கப்படுகின்றன.\n\nSection::::முள்ளந்தண்டுள்ளவை.\nSection::::மீன்.\n2016 ஆம் ஆண்டில் மொத்தம் 33,400 மீன் வகைகள் இருந்ததாக அறியபட்டது சுமார் 60% மீன் வகைகள் உப்பு நீரில் வாழ்கிறன.\n\nSection::::பவள திட்டுகள்.\nஉலகிலேயே பளப்பாறைகள் தான் மிக அடர்ந்த, மிகவும் வேறுபட்ட வாழ்விடங்கள் கொண்டதாகும். பவளப்பாறைகள் குளிர்ந்த நீரிலும் உள்ளன. பவளப்பாறைகள், பவளம் மற்றும் பிற கால்சியத்தால் ஆன விலங்குகளால் கட்டமைக்கப்படுகின்றன.\n\nகடல் உயிரியலில் பவள திட்டுகள் மற்றும் எல் நினோ வானிலை நிகழ்வுகளின் மீது அதிக கவனம் செலுத்தப்படுகிறது. 1998 ஆம் ஆண்டில், பவள திட்டுகள் மிகவும் கடுமையான அழிவை சந்தித்தன. கடல் மேற்பரப்பு வெப்பநிலை உயர்ந்ததால் இந்த அழிவு ஏற்பட்டுள்ளது. சில திட்டுகள் மீட்கப்பட்டுள்ளன, உலகின் 50% -70% பவள திட்டுகள்புவி வெப்பமயமாதலால் ஆபத்தில் உள்ளது. இந்த நிலை மேலும் மோசமடையக்கூடும் என ஆராய்ச்சியாளர்கள் கணித்துள்ளனர்.\n\n\n"}
{"id": "435811", "url": "https://ta.wikipedia.org/wiki?curid=435811", "title": "அபிநந்தன்", "text": "அபிநந்தன்\n\nஅபிநந்தன் வர்த்தமான் (Abinandan Varthaman) இந்திய விமானப்படையில் வானூர்திச் சீறகத் தலைவர் ஆவார். இவர் 2019 ஆம் ஆண்டில் பெப்ரவரி 27 அன்று பாகிஸ்தானிய இராணுவத்தால் சிறைபிடிக்கப்பட்டார். சிறைபிடிக்கப்படுவதற்கு முன்பாக அவரது விமானம் சுட்டு வீழ்த்தப்பட்டதையடுத்து வான்குடை மூலம் தரையிறங்கிய இவர் அங்கிருந்த பாகிஸ்தான் மக்களால் தாக்கப்பட்டார். இந்த காட்சிகள் காணொலிகளாக இணையத்தில் பரவிய போது நடந்து கொண்ட விதம், இவர் வெளிப்படுத்திய தேசப்பற்று இவற்றுக்காக உலகம் முழுவதும் உள்ள இந்தியர்களிடையே பெரும் அங்கீகாரம் கிடைத்தது. சிறைப்பிடிக்கப்பட்ட இந்திய விமானி பாதுகாப்பாகவும், நலமுடனும் மீட்கப்பட வேண்டும் என்ற கோரிக்கைகள் நாடு முழுவதும் எழுந்தது.\n\nSection::::பிறப்பு மற்றும் தொடக்க கால வாழ்க்கை.\nஅபிநந்தன் இந்தியாவில் தமிழ்நாட்டில் சென்னையில் 1983 ஆம் ஆண்டு சூன் 23 ஆம் நாள் பிறந்தார். இவரது தந்தையார் சிம்மகுட்டி வர்த்தமான் ஆவார். அவரும் இந்திய விமானப்படையில் பணியாற்றியவர் ஆவார். இவரது தாயார் மருத்துவர் ஆவார். இவர் 2004 ஆம் ஆண்டு இந்திய விமானப்படையில் விமானியாக பணியமர்த்தப்பட்டார்.\n\nSection::::சிறைப்பிடிப்பின் பின்னணி.\n2019 புல்வாமா தாக்குதலுக்கு பதிலடி கொடுக்கும் வகையில் இந்திய மிராஜ் 2000 போர் விமானங்கள் பாகிஸ்தானின் ஆக்கிரமிப்பு காஷ்மீரில் உள்ள தீவிரவாத முகாம்கள் மீது தாக்குதல் நடத்தி அழித்ததாக இந்திய இராணுவம் தெரிவித்தது. இதைத் தொடர்ந்து பாக்கித்தான் விமானம் இந்திய எல்லைக்குள் அத்துமீறி நுழைந்தது. அப்போது அந்த விமானம் சுட்டு வீழ்த்தப்பட்டது. இந்தியாவும் பாகிஸ்தானும் பிரச்சனைக்குரிய காஷ்மீர் பகுதி மற்றும் கட்டுப்பாட்டுக் கோட்டுப் பகுதிகளில் வான்வழித் தாக்குதல்களில் ஈடுபட்டன.\n\nSection::::சிறைப்பிடிப்பு.\nஅபிநந்தன் 2019 ஆம் ஆண்டு பெப்ரவரி 27 அன்று மிக்-21 இரக விமானத்தில் பறந்து கொண்டிருந்த போது பாகிஸ்தான் எல்லைக்குள் நுழைந்து விட்டார். அப்போது அவரது விமானம் சுட்டு வீழ்த்தப்பட்டது. அதிலிருந்து தப்பிக்கும் பொருட்டு வான்குடை ஒன்றின் மூலம் பறந்து தரை இறங்கினார். அவர் தான் இறங்கிய இடம் குறித்து அறிந்து கொள்ளும் பொருட்டு நான் இந்தியாவில் இருக்கிறேனா? என்று கேள்வி எழுப்பி உள்ளார். அப்போது ஆம் என்று அங்கு நின்றோர் பதிலளிக்க இந்தியாவை வாழ்த்தும் விதமான முழக்கங்களை எழுப்பியுள்ளார் அபிநந்தன். அப்போது அங்கிருந்தோர் பாகித்தானுக்கு ஆதரவான முழக்கங்களை எழுப்பி அபிநந்தனைப் பிடிக்க சூழ்ந்துள்ளனர். அபிநந்தன் தன்னிடமிருந்த துப்பாக்கியால் வானை நோக்கிச் சுட்டுக்கொண்டே சென்று அருகில் இருந்த ஒரு குட்டையில் இறங்கி தன்னிடமிருந்த ஆவணங்களை அவர்களிடமிருந்து காக்கும் பொருட்டு அழிக்க முயன்றுள்ளார். கூட்டத்தில் இருந்தவர்கள் அபிநந்தனைத் தாக்கினர். பாகிஸ்தான் இராணுவம் வந்த பிறகு அவர்கள் அருகாமையில் உள்ள இராணுவ முகாமிற்கு விசாரணைக்காக அழைத்துச் செல்லப்பட்டார். அவர் தாக்கப்பட்ட காணொலிகள் இணையத்தில் வெளியிடப்பட்டன. அபிநந்தனை மீட்க வேண்டும் என இந்திய அரசு முயற்சி செய்தது. இந்தியா பல்வேறு நாடுகளிடமும் இது குறித்து அழுத்தம் கொடுத்தது. அமெரிக்கா, ஆஸ்திரேலியா, பிரான்சு, பிரித்தானியா, யப்பான் உள்ளிட்ட நாடுகள் சமரச முயற்சியில் ஈடுபட்டன.\n\nSection::::மீட்பு.\n2019 பெப்ரவரி 28 அன்று பாகிஸ்தான் அரசு அமைதிப்பேச்சுக்கான ஒரு அறிகுறியாக அபிநந்தனை 2019 மார்ச் 1 அன்று வாகா எல்லையில் விடுவிப்பதாக அறிவித்தது. அபிநந்தனின் விடுதலையைத் தடுத்து நிறுத்த இசுலாமாபாத் உயர்நீதிமன்றத்தில் மனு ஒன்று தாக்கல் செய்யப்பட்டது. இருப்பினும் நீதிமன்றம் அந்த மனுவை தாக்கல் செய்யப்பட்ட அன்றே தள்ளுபடி செய்தது. 2019 மார்ச் 1 ஆம் நாள் இரவு 9.23 மணியளவில் இந்திய எல்லைக்குள் நுழைந்தார்.\n\nஇந்தியப் பிரதமர் நரேந்திர மோடி அபிநந்தனின் விடுதலையை வரவேற்றுள்ளார். அவரைக் குறித்து தேசமே பெருமைப்படுவதாகவும் குறிப்பிட்டுள்ளார்.\n\nSection::::வீர் சக்ரா விருதுக்கு பரிந்துரை.\nமருத்துவப் பரிசோதனைகளுக்குப் பிறகு அபிநந்தனுக்குத் தொடர் சிகிச்சை அளிக்கப்பட்டது. பின்னர் பணியில் சேர்க்கப்பபட்டார். பாதுகாப்பு பிரச்சனை ஏற்பட வாய்ப்புள்ளதாக விமானப்படை கருதியதால் மேற்கு மண்டலத்திற்குப் பணியிட மாறுதல் செய்யப்பட்டார். வீர தீரச் செயல்களுக்கான வீர் சக்ரா விருதிற்கு அபிநந்தனின் பெயரை இந்திய விமானப்படை பரிந்துரை செய்துள்ளது.\n"}
{"id": "435827", "url": "https://ta.wikipedia.org/wiki?curid=435827", "title": "பர்வீன் பாபி", "text": "பர்வீன் பாபி\n\nபர்வீன் பாபி (Parveen Babi) (4 ஏப்ரல் 1949 – 20 ஜனவரி 2005) ஒரு இந்தியத் திரைப்பட நடிகை, வடிவழகி மற்றும் உட்புற வடிவமைப்பாளர் ஆவார். இவரின் திரைபடங்கள் வணிகரீதியில் வெற்றி பெற்றுள்ளனர்.\n\n1970 களின் ஆரம்பத்திலும் 1980 ஆம் ஆண்டுகளின் தொடக்கத்திலும், \"தீவார்\", \"அமர் அக்பர் அந்தோணி\" , \"நாமக் ஹலால்\" , \"சுஹாக்\" மற்றும் \"ஷான்\" போன்ற பிரபலமான படங்களில் அவரது நடித்த்தன் மூலம் பரவலாக அரியப்படுகிறார். இந்தி சினிமா வரலாற்றில் மிகவும் கவர்ச்சியான நடிகைகளில் ஒன்றாக கருதப்பட்டவர், பர்வீன் பாபி அவரின் காலத்தில் அதிக சம்பளம் பெறுபவராக இருந்தார். 1973-1990 க்கு இடையில் அவர் தீவிரமாக திரையில் தோன்றினார். இரண்டு தசாப்தங்களாக வாழ்ந்த ஒரு வாழ்க்கையில், பாபி பல்வேறு வகையான 50 க்கும் மேற்பட்ட இந்தி படங்களில் தோன்றினார். பர்வீன் பாபி 1973 ஆம் ஆண்டில் \"சரித்திரா\" படத்தில் அறிமுகமாகி , விரைவில் ஒரு வெற்றிகரமான நடிகையாக , அவரது சமகாலத்திய நடிகையான சீனத் அமான் போலவே புகழ் பெற்றார். \"டைம்\" பத்திரிகையின் அட்டையில் தோன்றிய முதல் இந்தியர் பர்வீன் பாபி ஆவார். இவர் நடித்திருந்த மொத்த படங்களில் நடிகர் அமிதாப் பச்சனுடன் 12 படங்களில் தோன்றியுள்ளார்.\n\nஅவரது கடைசி படம் \"இராடாக்குப்\" பிறகு, பர்வீன் பாபி நடிப்பதில் இருந்து ஓய்வு பெற்ற பின் அமெரிக்க குடியுரிமை பெற்றார். இவர் திருமணம் செய்து கொள்ளவில்லை என்றாலும், கபீர் பேடி, அமிதாப் பச்சன், டேனி டென்சோங்கா மற்றும் மகேசு பட் போன்ற பல நடிகர்களுடன் அவர் தொடர்பிலிருந்தார். அவருக்கு நீரிழிவு நோய் ஏற்பட்டதனல், பல உறுப்புகள் செயலிழப்பு ஏற்பட்டு 20 ஜனவரி 2005 அன்று இறந்தார்.\n\nSection::::தனிப்பட்ட வாழ்க்கை மற்றும் கல்வி.\nபர்வீன் பாபி குஜராத்தில் நீண்ட காலமாக குடியேறியிருந்த பஷ்தூன் மக்கள் என்ற பழங்குடியினரான பத்தான்கள் என்று அழைக்கப்படும் குடும்பத்தில் குசராத்து மாநிலத்தின் ஜூனாகத் என்ற இடத்தில் பிறந்தார். அவர் ஆரம்பக் கல்வியை அகமதாபாத்தில் தொடங்கி, பின்னர் அவர் அகமதாபாத் சேவியர் கல்லூரியில் ஆங்கில இலக்கியத்தில். பட்டம் பெற்றார். அவரது தந்தை வலி முகம்மது கான் பாபி (1959 இல் இறந்தார்) ஜுனகத்தின் நவாப் மற்றும் ஜமால் பாக்தே பாபி ஆகியோருடன் (2001 இல் இறந்தார்) ஒரு நிர்வாகியாக பணியாற்றினார். தனது பெற்றோருக்கு பதினான்கு ஆண்டுகளுக்குப் பிறகு பிறந்தார், அவர்களது ஒரே குழந்தையான பர்வீன் தனது பத்து வயதில் தந்தையை இழந்தார்.\n\nபர்வீன் திருமணம் செய்து கொள்ளவில்லை, ஆனால் ஊடகங்களால் அவர் இயக்குனரான மகேசு பட் மற்றும் நடிகர்களான கபீர் பேடி, டேனி டென்சோங்கோ மற்றும் அமிதாப் பச்சன் போன்ற திரைப்படத் தொழில்களிலிருந்த ஆண்கள் தொடர்பில் இருந்திருக்கலாம் என்று ஊகிக்கப்பட்டது.\n\nSection::::இறப்பு.\n2005 ஆம் ஆண்டு ஜனவரி மாதம் 22 ஆம் தேதி அவர் வீட்டினுள் இறந்து கிடந்தார். மூன்று நாட்களாக அவரது வீட்டு வாசலில் இருந்து பால் மற்றும் பத்திரிகைகள் அப்படியே கிடந்த காரணத்தால் அவரது செயலாளர் காவலர்களை அழைத்து இவர் இறந்ததை உறுதி செய்தார். பர்வீன் பாபி தனது வாழ்நாளின் கடைசி ஆண்டுகளில் கிறித்துவத்திற்கு மாறியதாக, ஒரு நேர்காணலில் அவர் குறிப்பிட்டார், தான் கிறிஸ்தவ முறைப்படி தான் புதைக்கப்பட வேண்டுமென்ற தனது விருப்பத்தை வெளிப்படுத்தினார், ஆனால் அவரது உறவினர்கள் அவரது மரணத்திற்குப் பிறகு அவரது அவரை இஸ்லாம் முறைப்படி அடக்கம் செய்தனர். மகாராட்டிரம் மாநிலம் மும்பையின் ஜூஹு கடற்கரையில் உள்ள சாண்டாக்ரூஸ் முஸ்லீம் கல்லறையில் அடக்கம் செய்யப்பட்டார்.\n"}
{"id": "435832", "url": "https://ta.wikipedia.org/wiki?curid=435832", "title": "தீபா மேத்தா", "text": "தீபா மேத்தா\n\nதீபா மேத்தா (Deepa Mehta), ஜனவரி 1, 1950 இல் பிறந்தவர். இந்திய-கனடியன் திரைப்பட இயக்குனர் மற்றும் திரைக்கதை எழுத்தாளர். இவரது \"பூதங்களின் முவ்வரிசை\" \"ஃபயர்\" (1996), \"எர்த் (1998), மற்றும் வாட்டர்(2005) போன்றப் படங்களின் மூலம் அறியப்படுகிறார்.\"\n\nஆஸ்கார் விருதிற்குப் பரிந்துரைக்கப்பட்ட இந்தியத் திரைப்படங்கள் வரிசையில் சிறந்த வெளிநாட்டு படத்திற்காக இவரது \"எர்த்\" படம் அதிகாரபூர்வமாக நுழைந்தது. சிறந்த வெளிநாட்டு படத்திற்காக இவரது \"வாட்டர்\" திரைப்படத்திற்காக கனடாவில் விருதிற்காக அதிகாரபூர்வமாக நுழைந்தது. \"எர்த்\" ஆஸ்கார் விருதுக்கு பரிந்துரைக்கப்பட்ட முதல் படமாகும்\n\nஅவர் 1996 ஆம் ஆண்டில் தனது கணவர் மற்றும் தயாரிப்பாளர் டேவிட் ஹாமில்டனுடன் (கனடிய தயாரிப்பாளர்) இணைந்து ஹாமில்டன்-மேத்தா புரொடக்சன்ஸ் என்பதை துவக்கினார். இவருக்கு 2003 இல் \"பாலிவுட் / ஹாலிவுட்\" திரைக்கதைகளுக்காக \"ஜீனி\" விருது வழங்கப்பட்டது. மே 2012 இல், மேத்தா கனடாவின் மிக உயர்ந்த கௌரவமான வாழ்நாள் கலைத்துவ சாதனைக்கான கவர்னர் ஜெனரல் பெர்பார்மிங் ஆர்ட்ஸ் விருதைப் பெற்றார்.\n\nSection::::ஆரம்ப வாழ்க்கை.\nமேத்தா பஞ்சாபிலுள்ள அமிருதசரசு என்ற நகரத்தில் பிறந்தார் , இவரது தந்தை திரைப்பட விநியோகஸ்தராக பணிபுரிந்த காரணத்த,இமயமலையின் அடிவாரத்தில் உள்ள தேராதூனிலுள்ள வெல்ஹாம் மகளிர் உயர் நிலைப் பள்ளியில் தனது படிப்பினைத் தொடர்ந்தார் தில்லி பல்கலைக்கழகத்தின் லேடி ஸ்ரீராம் மகளிர் கல்லூரியில் மெய்யியல் பட்டம் பெற்றார்.\n\nSection::::தொழில்.\nமேத்தா பட்டம் பெற்ற பிறகு, இந்திய அரசாங்கத்திற்காக கல்வி சார்பான ஆவணப்படங்களை உருவாக்கும் ஒரு தயாரிப்பு நிறுவனத்திற்காக வேலை செய்யத் தொடங்கினார்.. ஒரு குழந்தை மணமகனின் வாழ்க்கையைப் பற்றிய தனது முதல் நீள ஆவணப்படம் தயாரிப்பதில் ஈடுபட்டார். அவர் கனடிய ஆவணப்பட இயக்குநரான பால் சால்ட்மேன் என்பவரைச் சந்தித்து திருமணம் செய்துகொண்டார். 1973 ல் கணவனுடன் வாழ டோரண்டோவுக்கு குடிபெயர்ந்தார். கனடாவில் பல ஆங்கில மொழி திரைப்படங்களை மேத்தா இயக்கினார். மேத்தா 2008இல் தனது சகோதரன் திலீப் இயக்கிய \"த பர்காட்டன் உமன்\" என்ற ஆவணப்படத்தை தயாரித்துள்ளார். 2015 ஆம் ஆண்டில் இவர் இயக்கி, ரண்தீப் ஹோடா நடித்த பீபா பாய்ஸ், 2015 டொராண்டோ சர்வதேச திரைப்பட விழாவில் திரையிடப்பட்டது.\n\n\n"}
{"id": "435834", "url": "https://ta.wikipedia.org/wiki?curid=435834", "title": "நக்‌ஷபந்திய்யா", "text": "நக்‌ஷபந்திய்யா\n\nநக்‌ஷபந்திய்யா என்பது ஒரு உலகளாவிய ஸுபி தரீக்கா ஆகும். இதனது ஸ்தாபகத் தலைவர் ஸெய்யித் பகாவுத்தீன் நக்‌ஷபந்தி அவர்களாவர். இதனது சில்சிலா எனப்படும் சங்கிலித் தொடர் அபூ பக்கர் (ரலியல்லாஹு அன்ஹு) அவர்கள் மூலம் முஹம்மத் நபி (ஸல்லல்லாஹு அலைஹி வஸல்லம்) அவர்களிடத்தில் சென்றடையும்.[http://www.mailofislam.com/tariqa_tamil.html ]\n\nஸுபித்துவத்தில் இஸ்லாமிய சட்டக் கலையான பிக்ஹ், குர்ஆனிய ஓதல் முறையான தஜ்வீத் மற்றும் ஹதீஸ் உடன் ஒரு முரீத் (சீடர்) இற்கு ஒரு வழிகாட்டி (ஷெய்க்) இருப்பார். அந்த ஷெய்க் முரீதிற்கு கற்பிப்பதுடன், அந்த ஷெய்க் தனது அறிவை இன்னுமொரு ஷெய்க் இடம் இருந்து பெற்றிருப்பார். இவ்வாறு அந்த சங்கிலித் தொடர் இறுதியில் முஹம்மத் நபி (ஸல்லல்லாஹு அலைஹி வஸல்லம்) இடம் சென்றடையும். அதுவே சில்சிலா எனப்படுகிறது.\n\nஅமெரிக்காவின் நோர்த் கரொலினா பல்கலைக்கழக பேராசிரியர் கார்ல் டப்ளியூ எர்ன்ஸ்ட் அவர்கள் கூறும் போது, \"ஸுபி பாரம்பரியத்தில் கட்டளைகள் உடனடியாக ஷெய்க் வரிசை மற்றும் முரீத் இனை உடனடியாக ஆரம்பிக்கவில்லை. எடுத்துக்காட்டாக 11 ஆம் நூற்றாண்டுக்கு முற்பட்ட முழுமையான வரிசை முஹம்மத் நபி (ஸல்லல்லாஹு அலைஹி வஸல்லம்) அவர்களிடம் சென்றடைகிறது. இந்த வரிசைகளின் அடையாள முக்கியத்துவம் மகத்தானது. இதன் மூலம் முரீதுகளுக்கு அதிகாரம் வழங்கப்பட்டது. சங்கிலித் தொடர் மூலம் வந்த ஷெய்குமார்கள் மூலம் ஆன்மீக ஆற்றலும் வாழ்த்துக்களும் பொதுவான மற்றும் விஷேட முரீதீன்களுக்கு வந்தடைந்தன.\"\n\nசில்சிலா எனப்படும் சங்கிலித் தொடரான ஷெய்க் நியமனம் ஒரு நாடு, குடும்பம் அல்லது அரசியல் நியமனம் சார்ந்து வழங்கப்படுவதில்லை. அது உள்ளத்தில் இருந்து உள்ளத்திற்கு வழங்கப்படுவதாகும். \n\n\n\n"}
{"id": "435837", "url": "https://ta.wikipedia.org/wiki?curid=435837", "title": "3-புரோமோதயோபீன்", "text": "3-புரோமோதயோபீன்\n\n3-புரோமோதயோபீன் (3-Bromothiophene) என்பது C4H3BrS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற நீர்மமாகக் காணப்படும் இச்சேர்மம் கரிமகந்தகச் சேர்மம் என்று வகைப்படுத்தப் படுத்தப்படுகிறது. 3-புரோமோதயோபீன் சேர்மம் எதிர் உயிரியான டிமென்டின் மற்றும் இரத்தநாள விரிவூக்கியான சிட்டீதில் சேர்மங்களைத் தயாரிப்பதற்கான முன்னோடிச் சேர்மமாகக் கருதப்படுகிறது\nSection::::தயாரிப்பு.\nதயோபீனிலிருந்து நேரடியாக 2-புரோமோதயோபீன் தயாரிப்பது போல 3-புரோமோதயோபீன் மாற்றியனை தயாரிக்க இயலாது. 2,3,5-டிரைபுரோமோதயோபீனை புரோமின் நீக்கம் செய்து 3-புரோமோதயோபீன் தயாரிக்கப்படுகிறது:. மேலும் தயோபீனை புரோமினேற்றம் செய்தும் இதைத் தயாரிக்கலாம்.\n"}
{"id": "435842", "url": "https://ta.wikipedia.org/wiki?curid=435842", "title": "ஜெமினிகணேசனும் சுருளிராஜனும்", "text": "ஜெமினிகணேசனும் சுருளிராஜனும்\n\nஜெமினி கணேசனும் சுருளிராஜனும் (Gemini Ganeshanum Suruli Raajanum) 2017 இல் வெளிவந்த தமிழ் மொழியில் வெளிவந்த காதல் திரைப்படம். இதனை இயக்கியவர் ஓடம் இளவரசு, தயாரிப்பு டி.சிவா. இந்தப் படத்தில் அதர்வா மற்றும் சூரி படத்தின் தலைப்பில் உள்ள பெயரில் நடித்திருந்தனர். இவர்களுடன் ரெஜினா கசான்ட்ரா பிரணிதா, ஐஸ்வர்யா ராஜேஷ் மற்றும் அதிதி போங்கர் ஆகியோரும் நடித்திருந்தனர். தனது திருமண அழைப்பிதழை தனது கல்லூரி காலத்துப் பெண் தோழிக்கு தருவதிலிருந்து கதை ஆரம்பமாகிறது. 2017 ஜுலை 14 அன்று வெளியானது.\n\nSection::::தயாரிப்பு.\n2015 வாக்கில் கலையரசன் மற்றும் சூரி ஆகிய இருவரும் முன்னணி வேடங்களில் நடிக்க ஓடம் இளவரசுவை இயக்குனராக அறிமுகப்படுத்துவதாக தயாரிப்பாளர் டி. சிவா ஒப்பந்தம் செய்து கொண்டார் ஜெமினி கணேசனும் சுருளிராஜனும் என்ற பெயருடன் நான்கு நடிகைகளைக் கொண்டு அதிரடி மற்றும் நகைச்சுவைப் படத்தை தயாரிக்க உள்ளதாக தெரிவித்தார். ஆயினும், இதன் படப்பிடிப்பு காலவரையற்று தள்ளிப் போயிற்று. பின்னர் கிடப்பில் போடப்பட்டது\n\nபின்னர் 2016 ஜுன் வாக்கில் அதர்வா முக்கியப் பாத்திரத்திலும் இவருடன் ரெஜினா நடிப்பதாகவும் முடிவு செய்து ஜுன் மாதத்தின் இறுதியில் மதுரையில் இதன் படப்பிடிப்பு தொடங்கியது. பின்னர் இப்படத்தின் மூன்றாம் கட்ட படப்பிடிப்பு பிரணிதா, ஐஸ்வர்யா ராஜேஷ் மற்றும்ஆனந்தி ஆகியோர் இணைந்து நடிக்க செப்டம்பரில் ஊட்டியில்தொடங்கியது. நடிகை ஐஸ்வர்யாவின் வேடத்திற்கு முதலில் பிரணிதாவை நடிக்க வைக்கத் திட்டமிட்ட இயக்குநர் பின்னர், மனதை மாற்றிக்கொன்டார் ஊட்டியில் படப்பிடிப்பை முடித்துக் கொண்டு சென்னை திரும்பிய படக்குழு 2016 டிசம்பரில் வெளியிடுவதாக அறிவித்தது. ஆனந்தி மற்ற நடிகைகளைப் போல படத்தில் தனது கதாபாத்திரம் முக்கியமில்லாத காரணத்தால் படத்திலிருந்து விலகினார். பின்னர் அவருக்கு பதிலாக இந்தி நடிகை அதிதி போங்கர் அந்த வேடத்தில் நடித்தார்.\n\nSection::::ஒலித் தொகுப்பு.\nடி. இமான் இப்படத்திற்கு இசையமைத்திருந்தார். ஐந்து பாடல்களைக் கொண்ட இதன் இசை 2017 ஜூன் 23 அன்று வெளியிடப்பட்டது.\n\nSection::::வெளியீடு.\n\"பண்டிகை\", \"ரூபாய்\" மற்றும் \"திரி\" போன்ற படங்கள் வெளிவந்த 2017 ஜுலை 14 அன்று வெளிவந்து, கலவையான விமர்சனத்தைப் பெற்றது.தி இந்து நாளிதழ் தனது விமர்சனத்தில் \"காதலும் நகைச்சுவையும் சிரிப்பை வரவழைக்கத் தவறிவிட்டது \" என எழுதியது.\n"}
{"id": "435846", "url": "https://ta.wikipedia.org/wiki?curid=435846", "title": "ஒட்டகப் பால்", "text": "ஒட்டகப் பால்\n\nஒட்டகப் பால் பாலைவன நாடோடி பழங்குடியினரின் பிரதான உணவுகளில் ஒன்று. ஒரு நாடோடி கிட்டத்தட்ட ஒரு மாதம் ஒட்டக பால் மட்டுமே குடித்து வாழ முடியும் ஒட்டக பாலில் வைட்டமின்கள், தாதுக்கள், புரதங்கள், மற்றும் இம்யுனோக்ளோபுலின்ஸ் அதிகமாக உள்ளது. மேலும் பசுவின் பாலுடன் ஒப்பிடும்போது, கொழுப்பு மற்றும் லாக்டோஸ் குறைந்த அளவும் பொட்டாசியம், இரும்பு, மற்றும் வைட்டமின் சி அதிகமாகவும் உள்ளது.\n\nஒட்டகப்பால் பண்ணைகள் உலகின் வறட்சியான பகுதிகளில் மாட்டுப்பண்ணைகளுக்கு மாற்றாக உள்ளன. வறண்ட பகுதிகளில் மாடுகளுக்குத் தேவையான நீரையும் வெப்பநிலையைக் குறைப்பதற்கான மின்சாரச் செலவுகளும் கூடுதலாக ஆகும் என்பதால் ஒட்டகப் பால் பண்ணைகள் இப்பகுதிகளில் முக்கியத்துவம் பெறுகின்றன.\n\nஐக்கிய இராச்சியம், ஐக்கிய அரபு எமிரேட்டுகள், சோமாலியா முதலான நாடுகளில் ஒட்டகப்பால் பேரங்காடிகளில் கிடைக்கிறது. பல நாடுகளில் ஊட்டச்சத்து குறைவான குழந்தைகளுக்கும் ஒட்டகப்பால் கொடுக்கப்படுகின்றது.\n\nSection::::உற்பத்தி.\nஒட்டகப்பால் பண்ணைத் தொழில் ஒரு வளர்ந்து வரும் துறை.\n\nSection::::இந்தியா.\nஇந்தியாவின் வறண்ட பகுதிகளில் இராய்க்கா முதலான இனங்கள் ஒட்டகப்பாலை பயன்படுத்துகின்றனர். மேலும் ஆயுர்வேத மருத்துவமுறையிலும் ஒட்டகப்பால் பற்றிய குறிப்புகள் இருப்பதாகக் கூறப்படுகிறது. இராசத்தானின் பிகானேரில் உள்ள தேசிய ஒட்டக ஆராய்ச்சி நிலையத்தில் ஒட்டகப்பாலின் மருத்துவப் பயன்கள் உள்ள பல்வேறு பயன்கள் பற்றிய ஆய்வுகள் நடைபெறுகின்றது.\n"}
{"id": "435847", "url": "https://ta.wikipedia.org/wiki?curid=435847", "title": "அக்குள் தமனி", "text": "அக்குள் தமனி\n\nஅக்குள் தமனி மனித உடலில் உள்ள பெரிய தமனிகளில் ஒன்றாகும். இது கீழ்காறை தமனின் தொடர்ச்சியாகும். மேலும் இது புய தமனியாக தொடர்கிறது.\n\nSection::::அமைப்பு.\nஅக்குள் தமனி மூன்று பகுதியாக பிரிக்கப்படுகிறது. முதல் பகுதி மார்பக தசைக்கு மேலுள்ள பகுதி. இரண்டாவது பகுதி மார்பக தசைக்கு பின்புறம் உள்ள பகுதி. மூன்றாவது பகுதி மார்பக தசைக்கு கீழ் உள்ள பகுதி.\n"}
{"id": "435849", "url": "https://ta.wikipedia.org/wiki?curid=435849", "title": "என்றி லாரன்சு தீவு", "text": "என்றி லாரன்சு தீவு\n\nஎன்றி லாரன்சு தீவு (Henry Lawrence Island) என்பது அந்தமான் தீவுக்கூட்டத்தில் உள்ள ஒரு தீவாகும். இத்தீவு இந்தியாவின் யூனியன் பிரதேசமான அந்தமான் நிக்கோபார் தீவுகளுக்குட்பட்ட தெற்கு அந்தமான் மாவட்டத்தைச் சார்ந்ததாகும். இத்தீவு போர்ட் பிளேர் துறைமுகத்திலிருந்து வடகிழக்கில் 60 கிலோமீட்டர் (37 மைல்கள்) தொலைவில் அமைந்துள்ளது.\n\nSection::::பெயர்க்காரணம்.\nசர் என்றி மாண்ட்கோமெரி லாரன்சு என்ற படைப்பிரிவுத் தளபதியாரின் பெயரால் அழைக்கப்படுகிறது.\n\nSection::::நிர்வாகம்.\nஅரசியல்ரீதியாக, என்றி லாரன்சு தீவானது போர்ட் பிளேர் வருவாய் வட்டத்தின் கீழ் வருகிறது.\n"}
{"id": "435855", "url": "https://ta.wikipedia.org/wiki?curid=435855", "title": "அக்குள் சிரை", "text": "அக்குள் சிரை\n\nஅக்குள் சிரை (ஆங்கிலம்:Axillary vein) என்பது மனித உடலில் உள்ள பெரிய சிரைகளில் ஒன்றாகும் பக்கத்திற்கு ஒன்று என அக்குள் பகுதியில் உள்ளது.\n\nSection::::அமைப்பு.\nஅக்குள் சிரை கரியமிலவாயு கொண்ட இரத்தத்தைப் புஜத்தில் இருந்து கீழ்காறை சிரை மூலம் இருதயத்திற்குக் கொண்டு செல்கிறது.\n"}
{"id": "435858", "url": "https://ta.wikipedia.org/wiki?curid=435858", "title": "கீழ்காறை சிரை", "text": "கீழ்காறை சிரை\n\nகீழ்காறை சிரை (\"Subclavian vein\") மனித உடலில் உள்ள பெரிய சிரைகளில் ஒன்றாகும்.\n\nSection::::அமைப்பு.\nபக்கத்திற்கு ஒன்றாக இடது, வலது கீழ்காறை சிரைகள் உள்ளது. இவைகள் கைகளிலிருந்து இதயத்திற்கு இரத்தத்தைக் கொண்டுசெல்கிறது. அக்குள் சிரையின் தொடர்ச்சியாகக் கீழ்காறை சிரை உள்ளது. இடது கீழ்காறை சிரையுடன் நெஞ்சு குழாய் நிணநீர் வந்து சேர்க்கிறது. \n"}
{"id": "435859", "url": "https://ta.wikipedia.org/wiki?curid=435859", "title": "பார்டர் காலி நாய்", "text": "பார்டர் காலி நாய்\n\nபார்டர் காலி நாய் (Border Collie) என்பது இசுக்கொட்லாந்து நாட்டின் எல்லைப்பகுதியில் கால்நடை வளர்ப்பிற்கான தொழிலில் முக்கியமாக செம்மறியாடுகள் வளர்ப்பிற்கும், அதனைப் பாதுகாப்பதற்கும் உதவும் மேய்ப்பு நாயாகப் பயன்படுகிறது. \n"}
{"id": "435862", "url": "https://ta.wikipedia.org/wiki?curid=435862", "title": "நீது சிங்", "text": "நீது சிங்\n\nSection::::ஆரம்ப வாழ்க்கை.\nநீது சிங் தில்லியில் ஒரு சீக்கிய குடும்பத்தில் பிறந்தார்.\n\nSection::::தொழில்.\nநீது சிங் 1966இல் குழந்தை நட்சத்திரமாக \"சுராஜ்\" என்ற படத்தின் மூலம் அறிமுகமானார். இப்படத்தில் முன்னணி ஜோடிகளான ராஜேந்திர குமார் மற்றும் வைஜெயந்திமாலா ஆகியோருடன் நடித்திருந்தார். நடிகை வைஜெயந்திமாலாவின் நடனப் பள்ளியில் காணப்பட்ட இவரை, தத்தினேனி பிரகாஷ் ராவ் என்பவரிடம் அறிமுகப்படுத்தப் பட்டார். \"சூராஜ்\" படத்தில் சிறிய அளவிலான ஒரு அசத்தலான பாத்திரத்திற்காக நீத்து தேர்ந்தெடுக்கப்பட்டார். \"தஸ் லக்\" , \"வாரிஸ்\"(1969), \"பவித்ரா பாப்பி\" மற்றும் \"கர் கர் கி கஹானி\" போன்ற திரைப்படங்களில் குழந்தை நட்சத்திரமாக நடித்தார். குழந்தையும் தெய்வமும் என்றத் தமிழ்ப் படத்தில் குட்டி பத்மினியின் பாத்திரத்தில் \" தோ காலியன்\" என்ற பெயரில் மறுபதிப்பு செய்த படத்தில் தோன்றினார்.\n\nஇரண்டு வருடங்களுக்குப் பிறகு 1973இல் இராம. வீரப்பன் அவர்களின் சத்யா மூவீஸ் தயாரிப்பில் தமிழில் வந்த மிகப் பெரிய வெற்றிப்படமான ரிக்சாக்காரன் என்ற படத்தை இந்தி மொழியில் \"ரிக்சாவாலா\" என்ற பெயரில் எடுக்கத் திட்டமிட்டார். தமிழில் ம. கோ. இராமச்சந்திரன் நடிப்பிற்காக தேசிய விருது பெற்றிருந்தார். எம். ஜி. ஆரின் நண்பர் கே. சங்கர் நடிகர் ரன்தீர் கபூர் மற்றும் ,நீது சிங் ஆகிய இருவரையும் வைத்து இப்படத்தை இயக்கினார். தமிழில் மஞ்சுளா விஜயகுமார் ஏற்று நடித்த வேடத்தில் நீது நடித்தார். இதில் நீது சிங் 15 வயதில் அறிமுகமானார். எனினும், மறு ஆக்கம் ஒரு தோல்வியாக இருந்தது.\n\n\"யாதோங்க் பாரத்\"(1973) என்ற படத்தில் ஒரு சிறிய வேடத்தில் நடனமாடுபவராக தோன்றினார். \" லேகர் ஹம்\" என்ற அந்தப் பாடல் மிகப்பெரிய வெற்றியைப் பெற்றதும், இவருக்கு மீண்டும் முக்கிய வேடங்கள் கிடைக்க ஆரம்பித்தன. பல படங்களில் இவருக்கு வேடிக்கையான அன்பான மகள், அல்லது நம்பிக்கையான் உயிரோட்டமுள்ள காதலி பாத்திரங்கள் கிடைத்தன. நடிகர் ரிசி கபூருடன் 12 படங்களில் நடித்துள்ள இவர் பின்னர் தனது 21வது வயதில் 1980இல் அவரையே மணந்தார். அப்போது அவர் நடிப்பின் உச்சத்தில் இருந்தார். \"காலா பத்தார்\" படத்திற்காக \"சிறந்த துணை நடிகைக்கான பிலிம்பேர் விருததிற்கு பரிந்துரைக்கப்பட்டார். ஆனாலும் இவர் திரை வாழ்க்கையிலிருந்து ஒதுங்கினார்.\n\nSection::::சொந்த வாழ்க்கை.\n திரையில் நடித்த வந்த நீது மற்றும் ரிசி கபூர் ஆகிய இருவரும் காதலில் விழுந்தனர். 1980 ஜனவர் 22 அன்று இருவருக்கும் திருமணம் நடைபெற்றது. இவர்களுக்கு ரித்திமா கபூர் சாஹ்னி மற்றும் ரன்பீர் கபூர் என்ற குழந்தைகள் உண்டு. ஆடை வடிவமைப்பாளராக உள்ள ரித்திமா கபூர் டெல்லியைச் சேர்ந்த தொழிலதிபர் பரத் சாஹ்னி என்பவரை 2006 இல் மணந்து கொண்டார். இவர்களுக்கு சமாரா என்ற ஒரு மகளுண்டு. ரன்பீர் கபூர் ஒரு நடிகராக இந்தி பட உலகில் தன்னை நிலை நிறுத்திக்கொண்டார்.\n\nSection::::மரியாதை.\nமும்பையிலுள்ள பாந்த்ரா பாண்ட்ஸ்டான்டில் இவரது கை அச்சிடப்பட்டது. மேலும் \"\"வாக் ஆப் த ஸ்டார்\"\" என்ற பட்டமும் கிடைத்தது.\n"}
{"id": "435866", "url": "https://ta.wikipedia.org/wiki?curid=435866", "title": "2-புரோமோதயோபீன்", "text": "2-புரோமோதயோபீன்\n\n2-புரோமோதயோபீன் (\"2-Bromothiophene\") என்பது C4H3BrS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற நீர்மமாகக் காணப்படும் இச்சேர்மம் கரிமகந்தகச் சேர்மம் என்று வகைப்படுத்தப் படுத்தப்படுகிறது. 3-புரோமோதயோபீன் சேர்மத்தை புரோமின் நீக்கம் செய்து தயாரிப்பது போல அல்லாமல் 2-புரோமோதயோபீன் சேர்மத்தை தயோபீனை பகுதியாக புரோமினேற்றம் செய்து தயாரிக்கலாம். டிப்பிபிடீன், டிக்லோபிடீன், குளோப்பிடோகிரெல் உள்ளிட்ட பல்வேறு மருந்துகளைத் தயாரிக்க உதவும் முன்னோடிச் சேர்மமாக 2-புரோமோதயோபீன் பயன்படுகிறது\nSection::::முன்பாதுகாப்பு.\nஎலிகளுக்கு வாய் வழியாகக் கொடுக்கும்போது 2-புரோமோதயோபீன் சேர்மத்தின் உயிர் கொல்லும் அளவு 200 – 250 மி.கி/கி.கி என்று கணக்கிடப்பட்டுள்ளது. \n"}
{"id": "435867", "url": "https://ta.wikipedia.org/wiki?curid=435867", "title": "இமாலய மேய்ப்பு நாய்", "text": "இமாலய மேய்ப்பு நாய்\n\nஇமாலய மேய்ப்பு நாய் (Himalayan sheep Dog) இது ஒரு மலைப்பகுதியில் வாழும் மேய்ப்பு வகையைச் சார்ந்த நாயாகும். இவை இந்தியாவை ஒட்டியுள்ள திபெத் நாட்டின் ஆடுமேய்க்கும் நாடோடிகளால் பழக்கப்பட்டு ஆடுகளைப் பாதுகாக்க வளர்க்கப்படுகிறது.மேலும் இந்தியா பகுதியில் ஆடுகளை மேய்க்கும் தொழிலில் ஈடுபட்டுள்ள குர்சார் இன மக்களும் இவ்வகையான நாய்களை வளர்க்கிறார்கள். இவ்வகை நாய்கள் அரியவகை நாய் இனத்தைச் சார்ந்ததாகும். \n"}
{"id": "435870", "url": "https://ta.wikipedia.org/wiki?curid=435870", "title": "ஆஸ்திரேலிய மேய்ச்சல் நாய்", "text": "ஆஸ்திரேலிய மேய்ச்சல் நாய்\n\nஆஸ்திரேலிய மேய்ச்சல் நாய் (ஆங்கிலம்:Australian Cattle Dog) இவ்வகை நாய்கள் ஆடுகளை ஊனுண்ணி விலங்குகளிடமிருந்து பாதுகாக்கவும், ஆடுகள் அதன் மந்தையைவிட்டுத் தவறிவிடாமல் இருக்கவும் இவ்வகை நாய்கள் மேய்ப்பு நாய்களாகப் பயன்படுத்தப்படுகின்றன. இவை ஆத்திரேலியாவின் மேய்ச்சல் நிலப்பகுதியில் வாழும் மக்கள் அதிகமாக வளர்க்கிறார்கள். மனிதர்களிடம் பழகுவதில் சிறப்பான இடத்தில் இருப்பதால் இவ்வகை நாய்களை அங்கு அதிகமாக வளர்க்க விரும்புகிறார்கள். \n"}
{"id": "435871", "url": "https://ta.wikipedia.org/wiki?curid=435871", "title": "சுசித்ரா கிருஷ்ணமூர்த்தி", "text": "சுசித்ரா கிருஷ்ணமூர்த்தி\n\nசுசித்ரா கிருஷ்ணமூர்த்தி (Suchitra Krishnamoorthi) ஒரு இந்திய நடிகை, எழுத்தாளர், ஓவியர் மற்றும் பாடகர்.\n\nSection::::தொழில்.\n1987-88இல் பள்ளியில் படிக்கும்போதே \"சுனாதி\" என்கிற தொலைக்காட்சித் தொடரில் நடித்தார். இவர் \"(த பீனட்ஸ்: த மியூசிகல்)\" தயாரிப்பில் வெளிவந்த 'பீனட்ஸ்' நகைச்சுவை இசை தொகுப்பில் 'லூசி' கதாபாத்திரத்தில் நடித்துள்ளார். 90'களில் பல விளம்பர நிறுவனங்களுக்கு, குறிப்பாக பாமோலிவ் சோப், சன்ரைஸ் காபி, லிம்கா மற்றும் கோல்கேட் பற்பசை போன்றவற்றிற்கு விளம்பர மாதிரியாக நடித்துள்ளார். 1994இல் சாருக் கான் நடித்துள்ள \"கபி ஹான் கபி நா\" இந்தி படத்தில் நடித்துள்ளார். இப் படம் வியாபார ரீதியில் வெற்றி பெற்றது. ஜெயராம் நடித்துள்ள \"கிலுக்கம்பட்டி\" என்கிற மலையாள மொழிப் படத்திலும் நடித்துள்ளார்.\n\n1990களின் பிற்பகுதியில், நடித்துக் கொண்டிருக்கும் போதே தனது பாப் இசை தொகுப்பான \"டோல் டோலே\", \"டம் டாரா\", \"ஆஹா\", மற்றும் \"ஜிந்தகி\"யை வெளியிட்டார். இவற்றை முறையே ஆன்டிரூ லாயிட் வெப்பர் மற்றும் ஹிமேஷ் ரேஷாமியா இசை அமைத்திருந்தனர். திருமணத்திற்காக படவுலகை விட்டு விலகியிருந்த சுசித்ரா, பத்து வருடங்கள் கழித்து மீண்டும் \"மை வைஃப் மர்டர்\" (2005) படத்தில் அனில் கபூருடன் நடித்தார். இப்படம் இவருக்கு நல்ல வரவேற்பை அளித்தது. மேலும் இவர் \"கர்மா, கன்ஃபெஷன்ஸ் மற்றும் ஹோலி\" (2009) திரைப்படங்களில் நடித்துள்ளார். ஹோலி திரைப்படம், இந்தோ அமெரிக்க தயாரிப்பில், நயோமி காம்ப்பெல், சுஷ்மிதா சென், மற்றும் வின்சென்ட் குரடோலா நடிப்பில் வெளிவந்த படமாகும். இப் படம் வணிக ரீதியாக வெற்றி பெறவில்லை.\n\n2010இல் ராம் கோபால் வர்மா இயக்கத்தில், அமிதாப் பச்சன், கன்னட திரைப்பட நடிகர் சுதீப் மற்றும் ரித்தேஷ் தேஷ்முக் ஆகியோர் நடித்த, இந்திய ஊடகம் பற்றிய \"ரான்\" படத்தில் நடித்தார். இதில் சுசித்ரா, நளினி காஷ்யப் என்கிற கதாபாத்திரத்தில் நடித்தார்.\nசுசித்ரா, இந்திய பாரம்பரிய இசை, (குவாலியர் கரானா) பாணியில் பயிற்சி பெற்ற பாடகியாவார். பத்தாண்டுகளுக்கும் மேலாக ஓவியம் பயின்றார்.\n\nசுசித்ரா, இந்தியா, இலண்டன் மற்றும் நியூயார்க்கில் பயிற்சி பெற்ற கவிஞர் மற்றும் ஓவியர். இவர் தனது படைப்புகளை இந்தியா மற்றும் உலக அரங்குகளில் காட்சிப்படுத்தியுள்ளார். இவர் கடவுளின் பிள்ளையார் ஆசீர்வாதாத்தினால் இக்கலை தனக்கு கைவரப்பெற்றது எனக் கூறியுள்ளார். 2004, செப்டம்பர் 27இல் தனக்குத் தெரிந்தவரின் மூலமாக ஓவியத்தைப் பழகியதாகக் கூறியுள்ளார். சுசித்ரா ஒரு எழுத்தாளர். இவரது கருத்துக்கள் வலைப்பதிவின் மூலம் கவனிக்கப்பட்டன. இவரது பல வலைத்தளத்தில், முதலில் 'இன்டெண்ட்ப்ளாக்.காம்'. இதில் இவர் தீபக் சோப்ராவை தன் கருத்துக்களை பகிர்ந்து கொள்ள அழைத்துள்ளார். மேலும், 'ஆர்ட் இன் எ பாடி பார்ட்', 'கிவ் மி அனெதர் பிரேக்' மற்றும் சொந்த வலைதளத்தில் எழுதிய கருத்துக்கள் சர்ச்சைக்குள்ளாயின.\n\nசுசித்ராவின் முதல் நாவலான \"த சம்மர் ஆஃப் கூல்\" ஐ பெங்குயின் இந்தியா, சனவரி 2009இல் வெளியிட்டது. இது பெரும் வரவேற்பைப் பெற்றது. இது \"சுவப்னலோக் சொசைட்டி\" தொடரின் முதல் பகுதியாகும். இது நான்கு பகுதிகளைக் கொண்டுள்ளது. \n\nSection::::சொந்த வாழ்க்கை.\nசுசித்ரா மகாராட்டிர மாநிலத்திலுள்ள மும்பையில் தெலுங்கு மொழி பேசும் குடும்பத்தில் பிறந்துள்ளார். திரைப்படத் தயாரிப்பாளர் சேகர் கபூரைத் திருமணம் செய்து கொண்டார். தற்போது இருவரும் விவாகரத்து பெற்று பிரிந்து வாழ்கின்றனர். இவர்களுக்கு காவேரி கபூர் என்ற மகள் உண்டு. சுசித்ரா தொண்டு வேலைகளில் தீவிரமாக ஈடுபட்டுள்ளார். மேலும் ஒரு சில அரசு சாரா நிறுவனங்களுடன் தொடர்புடையவர் ஆவார்.\n\n"}
{"id": "435872", "url": "https://ta.wikipedia.org/wiki?curid=435872", "title": "தாமிரம்(I) தயோபீன்-2-கார்பாக்சிலேட்டு", "text": "தாமிரம்(I) தயோபீன்-2-கார்பாக்சிலேட்டு\n\nதாமிரம்(I) தயோபீன்-2-கார்பாக்சிலேட்டு (Copper(I) thiophene-2-carboxylate) என்பது C5H3CuO2S என்ற மூலக்கூற்று வாய்ப்பாட்டால் விவரிக்கப்படும் கரிம வேதியியல் சேர்மமாகும். ஒரு தயோபீனாகவும் கரிம வேதியியல் வினையாக்கியாகவும் இச்சேர்மம் வகைப்படுத்தப்படுகிறது. குறிப்பாக அரைல் ஆலைடுகளுக்கிடையிலான உலிமான் வினையில் வினைப்பொருளாக இச்சேர்மம் பயன்படுத்தப்படுகிறது.\n"}
{"id": "435883", "url": "https://ta.wikipedia.org/wiki?curid=435883", "title": "ரக்அத்", "text": "ரக்அத்\n\nரகஅத்து, அல்லது rak'ah ( \"\" ) என்பது இஸ்லாமிய தொழுகைகளின் ஒரே ஒரு பிரிவை குறிக்கிறது. \nSection::::பரிந்துரைக்கப்படும் மறுசெய்கையின்.\nதினமொன்றின் தொழுகைகளின் ரக்அத்துக்கள் வித்தியாசமான உள்ளன. கடமையான ரக்அத்துக்கள் \n\n"}
{"id": "435884", "url": "https://ta.wikipedia.org/wiki?curid=435884", "title": "டூரிங் டாக்கீஸ்", "text": "டூரிங் டாக்கீஸ்\n\nடூரிங் டாக்கீஸ் என்பது 2015 இல் வெளிவந்த தமிழ்த் திரைப்படமாகும். இதனை எஸ். ஏ. சந்திரசேகர் எழுதி இயக்கி நடித்தும் இருக்கிறார். கோகிலா, அபிசரவணன் மற்றும் மனோபாலா போன்றோர் நடித்திருந்தனர்.இளையராஜா இசையில் பாடல்கள் 26 ஜனவரி 2015 இல் வெளிவந்தது. திரைப்படம் 30 ஜனவரி 2015 இல் வெளியானது.\n\nSection::::இரு தனி கதைகள்.\nஇத்திரைப்படத்தில் இடைவெளைக்கு முன்பு 75 என்ற கதையும், அதன் பின்பு செல்வி 5 ஆம் வகுப்பு என்ற கதையும் ஒரே படத்தில் இடம் பெற்றுள்ளன.\n\nSection::::75 கதை.\n75 வயதான முதியவரின் காதலியை தேடிய பயணம் திரைப்படம் ஆக்கப்பட்டுள்ளது.\n\nSection::::செல்வி 5 ஆம் வகுப்பு.\nஇதில் செல்வி என்ற தாழ்ப்பட்ட சாதி சிறுமியை கல்வி கற்க முடியாமல் செய்யும் ஆதிக்க சாதியினரின் வன்மம் திரைப்படம் ஆகியுள்ளது.\n\n"}
{"id": "435885", "url": "https://ta.wikipedia.org/wiki?curid=435885", "title": "கிஷன்கர்ட்", "text": "கிஷன்கர்ட்\n\nகிஷன்கர்ட் (Kishangarh) இது இந்திய நாட்டில் ராஜஸ்தான் மாநிலத்தில் அஜ்மீர் மாவட்டத்தில் உள்ள மாநகராட்சிப் பகுதியாகும். இந்நகரம் அஜ்மீரிலிருந்து 18 மைல் தூரத்திலும், ஜெய்ப்பூரிலிருந்து 90 கிமீ தூரத்திலும் அமைந்துள்ளது. இந்நகரத்தில் மார்பிள் கல் விற்கும் சந்தை அதிக அளவு உள்ளது. \n\n"}
{"id": "435891", "url": "https://ta.wikipedia.org/wiki?curid=435891", "title": "வைகறை தொழுகை", "text": "வைகறை தொழுகை\n\nவைகறை தொழுகை ( ') ( ஃபஜ்ர் /சுபஹ் தொழுகையென பரவலாக அறியப்படுகிறது) என்பது முஸ்லிம்களது நாளாந்த ஐவேளை தொழுகைகளில் ஒன்றாகும். இது இரண்டு ரக்அத்துக்களைக் கொண்டது. அரபு மொழியில் பஜ்ர் என்பது விடியலைக் குறிக்கிறது. ஐவேளை தொழுயானது இஸ்லாமிய மார்க்க கடமைகள் ஐந்தில் இரண்டாவதாகும்.\n\nவயது வந்த எல்லா முஸ்லிம்களும் தினமும் ஐந்து வேளை அல்லாஹ்வைத் தொழ வேண்டும். இஸ்லாத்தின் முக்கிய கடமைகளுள் தொழுகை ஒன்றென்பதால் மிகச் சில சந்தர்ப்பங்களிலேயே இதற்கு விலக்களிக்கப்படுகிறது. தொழுகையின் முக்கிய நோக்கம் இறைவனை நினைவு கூறுவதாகும்.\n\nபுனித ரமழான் மாதத்தில் முஸ்லிங்கள் பஜ்ர் அதானைத் தொடர்ந்து நோன்பினை கடைபிடிப்பார்கள். குர்ஆனில் சூரா 24 (அன்-நூர்) சூராவில் ஃபஜ்ர் தொழுகை குறிப்பிடப்பட்டுள்ளது. அல் பஜ்ர் என்ற பெயரில் குர்ஆன் சூரா ஒன்றும் காணப்படுகிறது.\n\nதொழுகையில் வைகறை தொழுகை அதிகாலை சூரியன் உதிப்பதற்கு முன்னும், ளுஹர் என்பது மதியம் சூரியன் உச்சி சாய்ந்ததும், அஸர் என்பது மாலை நிழல் இரு மடங்காக உயரும் போதும், மஃரிப் என்பது சூரியன் அஸ்தமனம் ஆன உடனும், இஷா என்பது இரவு ஆரம்பமானதும் நடைபெறுவதாகும். ஐவேளை தொழுகைக்கான அழைப்பான அதான்(தொழுகைக்கான அழைப்பு) பள்ளிவசலால் நியமக்கப்பட்டிருக்கும் முஅத்தின் என்பவரால் சொல்லப்படும். \n\nவைகறை தொழுகை பர்ளான இரண்டு ரக்அத்களை கொண்டது. சுபஹ் தொழுகைக்கான அதான் ஏனைய நான்கு நேரங்களிலும் சொல்லப்படும் அதானில் தூக்கத்தை விட தொழுகை மேலானது என்ற சொற்தொடர் சொல்லப்படுகிறது. மேலும், வழமையாக சுபஹ் தொழுகையில் குனூத் ஓதப்படும்.\nSection::::வைகறை தொழுகை பற்றிய ஹதீஸ்கள்.\nநபி முகம்மது(ஸல்) அவர்கள் அறிவித்தார். ‘சூரியன் உதிப்பதற்கு முன் ஸுப்ஹுடைய ஒரு ரக்அத்தை அடைந்து கொள்பவர் ஸுப்ஹை அடைந்து கொள்கிறார். சூரியன் மறைவதற்கு முன் அஸருடைய ஒரு ரக்அத்தை அடைந்து கொள்பவர் அஸர் தொழுகையை அடைந்து கொள்கிறார்.' என அபூ ஹுரைரா(ரலி) அறிவித்தார்.\n\nஆயிஷா(ரலி) அறிவித்தார். இரண்டு தொழுகைகளை இரகசியமாகவோ பகிரங்கமாகவோ நபி(ஸல்) அவர்கள் விட்டதேயில்லை. அவை ஸுப்ஹுத் தொழுகைக்கு முன் இரண்டு ரக்அத்கள், அஸர் தொழுகைக்குப் பின் இரண்டு ரக்அத்கள். \n\nநபி முகமது (ஸல்) அவர்கள் கூறினார்கள்: 'இரவு நேரத்து வானவர்களும் பகல் நேரத்து வானவர்களும் தொடர்ந்து உங்களிடம் ஒருவர் பின் ஒருவராக வந்து கொண்டிருப்பார்கள். பஜ்ருத் தொழுகையிலும் அஸர் தொழுகையிலும் இரண்டு சாராரும் சந்திக்கின்றனர். பின்னர் உங்களுடன் இரவு தங்கியவர்கள் மேலேறிச் செல்கின்றனர். 'என் அடியார்களை எந்த நிலையில்விட்டு வந்தீர்கள்?' என்று அவர்களிடம் இறைவன் இது பற்றி தெரிந்து கொண்டே விசாரிப்பான். 'அவர்கள் தொழுது கொண்டிருக்கும் போதே அவர்களிடம் சென்றோம். அவர்கள் தொழுது கொண்டிருக்கும் போதே அவர்களைவிட்டுவிட்டு வருகிறோம்' என்று அவர்கள் விடையளிப்பார்கள். என அபூ ஹுரைரா(ரலி) அறிவித்தார்.\n\n"}
{"id": "435893", "url": "https://ta.wikipedia.org/wiki?curid=435893", "title": "பேயர் நிறுவனம்", "text": "பேயர் நிறுவனம்\n\nவரையறுக்கப்பட்ட பேயர் கூட்டு நிறுவனம் ஜெர்மனியைத் தளமாகக் கொண்டு இயங்கும் மருந்தாக்கல், உயிரியல் விஞ்ஞான பன்னாட்டு வணிக நிறுவனம் ஆகும். உலகின் பாரிய மருந்தாக்கல் நிறுவனங்களில் ஒன்றான இந்நிறுவனத்தின் தலைமையகம் ஜெர்மனியில் உள்ள லெவர்குசன் எனுமிடத்தில் அமைந்துள்ளது. இந்நிறுவனம் மனித மற்றும் மிருகங்களுக்குத் தேவையான மருந்துகள், வாடிக்கையாளர் சுகாதார பொருட்கள், விவசாய இரசாயன பொருட்கள், உயிரித் தொழில்நுட்ப உற்பத்திகள், மற்றும் உயர்தர பலபடி ஆகியவற்றைத் தயாரிக்கிறது. இந்நிறுவனம் யூரோ ஸ்டொக்ஸ் 50 எனும் பங்குச்சந்தை சுட்டெண்ணில் அங்கம் வகிக்கிறது. வெர்னர் போமான் இதன் தலைமை நிர்வாகியாக 2016ம் ஆண்டு முதல் செயற்பட்டு வருகிறார்.\n\n1863ம் ஆண்டு பார்மன் நகரில் சாயத் தொழிற்சாலையாக ஆரம்பிக்கப்பட்ட இந்நிறுவனத்தின் முதல் மற்றும் பிரபலமான மருந்து ஆஸ்பிரின் ஆகும். 1898ல் டையசெட்டல்மோர்பின் மருந்தை ஹெராயின் என வணிக சின்னமாக்கிய இந்நிறுவனம் அம்மருந்தை இருமல் நிவாரணியாக, மோர்பின் மருந்துக்கு மாற்றாக 1910ம் ஆண்டு வரை சந்தைப்படுத்தியது. மேலும்  பினோபார்பிட்டல், முதல் நுண்ணுயிர்க்கொல்லியாக பரவலாகப்  பயன்படுத்தப்பட்ட மற்றும் 1939 நோபல் பரிசின் மருத்துவத்துறை பேசு பொருளான புரொண்ட்டோசில், நுண்ணுயிக்கொல்லி சிப்ரோ (சிப்ரோபுளொக்சாசின்), கருத்தடை மாத்திரை யாஸ் (ட்ரொஸ்பிரெனொன்) ஆகிய மருந்துகளையும் அறிமுகப்படுத்தியது.\n\n1925ம் ஆண்டில் பேயர் நிறுவனமும் மேலும் ஐந்து இரசாயன உற்பத்தி நிறுவனங்களும் இணைந்து இகே பார்பன் எனும் உலகின் மிகப் பெரிய மருந்தாக்கல் மற்றும் இரசாயன உற்பத்தி நிறுவனத்தை உருவாக்கின. எனினும் இந்நிறுவனத்தின் நாசிச செயற்பாடுகள், யூதப் படுகொலைகளில் பங்கு வகித்தமை, நாசி அரசியல் கைதிகளை அடிமைத் தொழிலாளிகளாகப் பாவித்தமை போன்ற செயற்பாடுகளின் காரணத்தால் இரண்டாம் உலகப் போரின் பின் இந்நிறுவனத்தை நேச நாடுகள் குழு கைப்பற்றியது. 1951ம் ஆண்டு இகே பார்பன் நிறுவனம் அதன் ஆரம்ப ஆறு நிறுவனங்களாகப் பிரிந்து பின் மூன்று நிறுவனங்கள் ஆகியது. பாஸ்ப், பேயர், ஹோச்சஸ்ட் ஆகிய நிறுவனங்களே அவை.\n\nஇரண்டாம் உலகப்போரின் பின் குறுகிய காலத்தில் உலகின் மிகப்பெரிய மருந்தாக்கல் மற்றும் இரசாயன உற்பத்தி நிறுவனங்களில் ஒன்றாக மாறியதன் மூலம் பேயர் நிறுவனம் மேற்கு ஜெர்மனியின் யுத்தத்தின் பின்னான அதிவேக பொருளாதர வளர்ச்சியில் ஒரு முக்கிய பங்கு வகித்தது. இந்நிறுவனம் 2016ம் ஆண்டில் சேரிங் நிறுவனத்தையும் 2014ல் மெர்க் அண்ட் கோ நிறுவனத்தை கிளார்ட்டின், கொப்பர்ட்டோன், போன்ற அதன் வகைக் குறிகளோடும், 2018ல் 63 பில்லியன் அமெரிக்க டாலர்கள் வழங்கி மரபணு மாற்றுப்பயிர்த் தொழிலில் முன்னணி வகிக்கும் மொன்சண்ட்டோ நிறுவனத்தையும் தன்னோடு இணைத்தது. பேயரின் ஒரு பகுதியான பேயர் குரொப் சயன்ஸ் நிறுவனம் மரபணு மாற்று பயிர்களையும் தீங்குயிர்கொல்லிகளையும் தயாரிக்கிறது.\n\nSection::::தொடக்க வரலாறு.\nSection::::ஆரம்பம்.\nபேயர் வணிக நிறுவனம் 1863ம் ஆண்டு ஜெர்மனியின் பார்மன் எனுமிடத்தில் பிரெட்ரிக் பேயர் மற்றும் சாய விற்பன்னர் பிரெட்ரிக் விஸ்கொட் ஆகியோரால் சாயத் தொழிற்சாலையாக முதன்முதலில் ஆரம்பிக்கப்பட்டது. இவ்விரு பங்குதாரர்களில் பிரெட்ரிக் பேயர் வணிக செயற்பாடுகளை கவனித்தார். அனிலின் மற்றும் பியூசின் ஆகிய இரசாயனங்கள் இத்தொழிற்சாலையின் முக்கிய உற்பத்திப் பொருட்களாக இருந்தன.\n\n1866ல் இத்தொழிற்சாலையின் பெரும்பகுதி  மற்றும் தலைமையகம் பார்மன்னிலிருந்து எல்பர்பெல்ட் எனும் இடத்திற்கு மாற்றப்பட்டது. இத்தொழிலை ஆரம்பித்தவர்களில் ஒருவரான பிரெட்ரிக் பேயரின் மகனும் வேதியியலாளருமான பிரெட்ரிக் பேயர் ஜூனியர் (1851-1920) 1873ம் ஆண்டு நிறுவனத்தில் இணைந்தார்.  இவரின் தந்தை 1880ல் இறந்த பின் பங்குச் சந்தையில் இணைந்த இந்நிறுவனம் பார்பென்பப்ரிக்கன் வோர்ம்.பிரீடர்.பேயர் & கோ. வாக பெயர் மாற்றம் பெற்றது.\n\nஎல்பர்பெல்ட் நகரில் நிறுவனத்தின் மேலதிக விரிவாக்கல் அசாத்தியமாகவிருந்ததால் ரீன் நதியருகே அமைந்திருந்த வீஸ்டோப் கிராமத்தில் அலிசரின் இரசாயனத் தயாரிப்பாளர்களான லெவர்குஸ் மற்றும் அவரின் மகன்களுக்கு சொந்தமான பகுதிக்கு இந்நிறுவனம் மாற்றப்பட்டது. 1930ம் ஆண்டில் அப்பகுதியில் லெவர்குசன் எனும் நகரம் உருவாக்கப்பட்டதால் பேயர் தலைமையகத்தின் மூல தளமாக அந்நகரம் ஆகியது. பேயரின் சின்னமான பேயர் சிலுவை 1904ம் ஆண்டில் அறிமுகப்படுத்தப்பட்டது. பேயர் எனும் சொல்லின் ஆங்கில ஐந்தெழுத்து வரி வடிவத்தை (BAYER) எழுத்து Yஐ மையமாகக் கொண்டு மேலிருந்து கீழாகவும் இடமிருந்து வலமாகவும் சிலுவை வடிவத்தில் ஒரு வட்டத்தினுள் வைத்து வரையப்பட்டதே அச்சின்னம் ஆகும். ஒளிரும் பேயர் சிலுவை சின்னம் லெவர்குசனில் ஒரு நில அடையாளமாக உள்ளது.\n\nSection::::ஆஸ்பிரின்.\nபேயரின் முதல் பெரிய பிரபலமான தயாரிப்பு அசிட்டல்சலிசிலிக் அமிலமாகும். முதன்முதலில் பிரான்சிய வேதியியலாளர் சார்லே பிரெட்ரிக் ஜெராட்டினால் விவரிக்கப்பட்ட இவ்வமிலம் பாரம்பரிய மருத்துவத்திற்கு பயன்படும் வில்லோ மரப்பட்டையிலிருந்து எடுத்த சலிசிலிக் அமிலத்தின் திரிபு ஆகும். ஆஸ்பிரின் எனும் பெயரை இவ்வமிலத்தின் வணிகக்குறியீடாக்கி பேயர் நிறுவனம் 1899ம் ஆண்டு வரை உலகலாவிய ரீதியில் பதிவு செய்து வைத்திருந்தது. எனினும் முதலாம் உலகப் போரின்போது பேயர் நிறுவனத்தின் ஐக்கிய அமெரிக்க நாட்டு சொத்துகளை அந்நாட்டு அரசு கைப்பற்றியதாலும் இவ்வமிலத்தின் உலகலாவிய பயன்பாட்டாலும் பிரான்சு, ஐக்கிய இராச்சியம், ஐக்கிய அமெரிக்கா ஆகிய நாடுகளில் ஆஸ்பிரின் எனும்  வணிககுறியீட்டை பேயர் நிறுவனம் இழந்தது.\n\nஐக்கிய அமெரிக்கா, பிரான்ஸ், ஐக்கிய இராச்சியம் ஆகிய நாடுகளில் ஆஸ்பிரின் எனும் வணிகக்குறியீடு  அனைத்து நிறுவனத் தயாரிப்புக்கும் பயன்படுத்தப்பட்டாலும் ஜெர்மனி, சுவிட்சர்லாந்து, மெக்சிகோ, கனடா உட்பட 80 க்கும் அதிகமான நாடுகளில் ஆஸ்பிரின் எனும் பெயரைத் தனது வணிக்க் குறியீடாக பேயர் நிறுவனம் பதிவு செய்துள்ள்து. 2011ம் ஆண்டு வரை ஆண்டொன்றுக்கு ஏறத்தாழ 40,000 தொன் ஆஸ்பிரின் உற்பத்தி செய்யப்பட்டதுடன் ஐக்கிய அமெரிக்காவில் மட்டும் 10-20 பில்லியன் மாத்திரைகள்இதய நோய் மருந்தாக நுகரப்பட்டது. இம்மருந்து உலக சுகாதார அமைப்பினால் முக்கிய மருந்துகளில் ஒன்றாகப் பட்டியலிடப்பட்டது.\n\nஇம்மருந்தின் சூத்திர வளராக்கம் தொடர்பாக பேயர்  விஞ்ஞானிகளிடையேயான சர்ச்சை முடிவின்றி தொடர்கிறது. பேயர் வேதியியலாளர் ஆர்தர் ஈக்கெங்குருன் பக்க விளைவுகள் ஏற்படுத்தாத ஆஸ்பிரின் மருந்தின் சூத்திரத்தை தானே முதலில் கண்டுபிடித்ததாகவும் ஆஸ்பிரின் எனும் சொல்லை உருவாக்கி அம்மருந்தை முதலில் பரிசோதித்ததாகவும் கூறினார். எனினும் பேயர் அதை மறுத்து மூட்டழற்சி நோயுடைய தன் தந்தைக்கு உதவவே பீலிக்ஸ் ஹோப்மான் இம்மருந்தைக் கண்டுபிடித்ததாக கூறினார். இரு தரப்பிலும் இவ்வாதங்களுக்கான ஆதாரங்கள் உள்ளன. அநேக வரலாற்றாசிரியர்கள் ஆஸ்பிரினைக் கண்டுபிடித்தவரைப் பற்றி கூறும் போது ஹோப்மான், ஈக்கெங்குருன் இருவரையும் குறிப்பிடுகின்றனர்.\n\nSection::::ஹெரோயின்.\nதற்போது சட்டத்தால் தடை செய்யப்பட்ட, அடிமைப்படுத்தும் மருந்தான ஹெரோயினை (டையசெட்டைல்மோர்பின்) மோர்பினுக்கு மாற்றாக, அடிமையாக்கா இருமல் நிவாரண மருந்து என்றே பேயர் நிறுவனம் 1898க்கும் 1910க்குமிடையில் வணிகக்குறியீடாக்கி சந்தைப்படுத்தியது. பேயர் நிறுவன விஞ்ஞானிகள் ஹெரோயினை முதன்முதலில் தயாரிக்காவிட்டாலும் அம்மருந்தை சந்தைப்படுத்துவதில் பேயர் நிறுவனம் பெருவெற்றி கண்டது. முதலாம் உலகப்போர் வரை ஹெரோயின் எனும் பெயர் பேயர் நிறுவனத்தின் வணிக குறியீடாக இருந்தது.\n\nSection::::பீனோபார்பிட்டல்.\n1903ம் ஆண்டில் பேயர் நிறுவனம் தூக்க மருந்தான டையர்தில்பார்பிட்டியூரி அமிலத்தைப் பயன்படுத்தும் உரிமையை அதன் கண்டுபிடிப்பாளர்களான எமில் பிஷர் மற்றும் ஜோசப் வொன் மெரின் ஆகியோரிடமிருந்து பெற்றது. 1904 ம் ஆண்டு தொடக்கம் அம்மருந்தை வெரோனல் எனும் பெயரில் தூக்க மருந்தாக பேயர் சந்தைப்படுத்தியது. பேயர் விஞ்ஞானிகளின் தீவிர ஆராய்ச்சியினால் 1911ம் ஆண்டு பீனோபார்பிட்டலும் 1912ம் ஆண்டு அதற்கு எதிர்மருந்தும் கண்டுபிடிக்கப்பட்டது. 1970களில் பீனோபார்பிட்டல் மருந்து வலிப்பு நோய்களுக்கு நிவாரணியாக பரவலாகப் பயன்படுத்தப்பட்டது. 2014 வரை இம்மருந்து உலக சுகாதார அமைப்பின் அடிப்படை மருந்துகள் பட்டியலில் இருந்தது.\n\nSection::::முதலாம் உலகப் போர்.\nமுதலாம் உலகப் போர் நடந்து கொண்டிருந்த (1914-1918) காலகட்டத்தின் போது ஐக்கிய அமெரிக்கா, கனடா போன்ற நாடுகளிலிருந்த பேயரின் சின்னம், வணிகக்குறியீடுகள் உட்பட அதன் சொத்துக்கள் அனைத்தையும் அவ்வரசாங்கங்கள் பறிமுதல் செய்தன. கனடா மற்றும் ஐக்கிய அமெரிக்காவில் இருந்த ஸ்ட்டேர்லிங் ட்ரக்ஸ் நிறுவனம் பேயரின் சின்னம், வணிககுறியீடு மற்றும் அதன் சொத்துக்களை கையகப்படுத்தியது. 1994ம் ஆண்டு வரை இவை திருப்பிப் பெறப்படவில்லை.\n\n1916ம் ஆண்டில் பேயர் விஞ்ஞானிகளிகள் ஒட்டுண்ணிகளுக்கெதிராக செயற்படும் சுரமின் எனும் மருந்தைக் கண்டுபிடித்தார்கள். ஜெர்மானின் எனப் பெயரிடப்பட்ட இம்மருந்து இன்றும் விற்பனையாகிறது. வணிகக் காரணங்களுக்காக இதன் செய்முறையை பேயர் நிறுவனம் இரகசியமாக வைத்திருந்தது. எனினும் 1924ல் இச்செய்முறையை பாஸ்ட்டோர் அமைப்பைச் சேர்ந்த எர்னஸ்ட் பூனே வெளியிட்டார். இம்மருந்தும் உலக சுகாதார அமைப்பின் அடிப்படை மருந்துகள் பட்டியலில் இடம்பெற்றுள்ளது\n\nSection::::இகே பார்பன்.\nSection::::ஆராய்ச்சி.\n1925ல் ஆரம்பிக்கப்பட்ட இகே பார்பன் எனும் நிறுவனத்தில் பேயர் நிறுவனம் ஆறு பங்கு நிறுவனங்களில் ஒன்றாகவிருந்தது. பாஸ்ப், பேயர், ஹோச்சஸ்ட், அக்பா, கெமிகே பப்ரிக் கிரிஷெய்ம் இலெக்ட்ட்ரோன், கெமிகே பப்ரிக் வோர்ம் வீலர் டர் மியர் ஆகியனவே அந்நிறுவனங்கள் ஆகும். 1930களில் பேயர் நிறுவன நோயியல் மற்றும் நுண்ணங்கியியல் பிரிவின் நிர்வாகி ஜெராட் டொமாக் வேதியியலாளர் பிரிட்ஸ் மிட்ச் மற்றும் ஜோசப் கிளாரர் ஆகியோருடன் இணைந்து முதல் சந்தையில் கிடைக்கக்கூடிய பக்டீரியா எதிர்ப்பு மருந்தான புரொண்ட்டோசில்லைக் கண்டுபிடித்தார். இக்கண்டுபிடிப்பு மருத்துவத்துறையில் ஒரு புதிய சகாப்தத்திற்கு வழிவகுத்தது. இதற்காக ஜெராட் டொமாக்குக்கு 1939ல் மருத்துவத்துறைக்கான நோபல் பரிசை வென்றார். ஜெர்மனியின் நாசிக் கட்சி ஆட்சி காலத்தில் நோபல் பரிசு வாங்க ஜெர்மானியர்களுக்குத் தடை விதிக்கப்பட்டிருந்ததால் ஜெராட் தனது நோபல் பரிசை மீளக் கையளிக்குமாறு நாசிக் கட்சியால் வற்புறுத்தப்பட்டார்.\n\nSection::::இரண்டாம் உலகப் போரும் யூதப் படுகொலைகளும்.\nபேயர் நிறுவனத்தின் முன்னால் தலைமை நிர்வாகி ஹெல்க் வேர்மியர் 1995ம் ஆண்டில் இரண்டாம் உலக யுத்தத்தில் யூதர்களின் படுகொலையில் பேயர் நிறுவனம் சம்பந்தப்பட்டமைக்காக யூத எழுத்தாளர், அரசியல்வாதி மற்றும் யூதப் படுகொலைகளிலிருந்து தப்பியவருமான எலி வீசிலிடம் பகிரங்க மன்னிப்பு கேட்டார். பேயர் நிறுவனத்தின் தாய் நிறுவனமான இகே பார்பன் தனது தொழிற்சாலைகளில் வேலை புரிய  அடிமைத் தொழிலாளிகளை வேலைக்கு அமர்த்தியது. 1943ம் ஆண்டு வரை இகே பார்பன் தொழிற்சாலைகளில் வேலை செய்த 33000 பேரில் பாதியளவானவர்கள் அடிமைத் தொழிலாளர் ஆவர். இவர்களில் 30000 ஆஷ்விட்ஸ் கைதிகளும் அடங்கியிருந்தனர்.\n\nபேயர் நிறுவன உறுப்பினர், மருத்துவர், மற்றும் எஸ்.எஸ்.பிரிவு தலைவரான எல்முத் வெட்டர் ஆஷ்விட்ஸ், மோத்தசென் முகாம் கைதிகள் மீது ஒரு மருத்துவ ஆராய்ச்சியை மேற்கொண்டார். ஒரு உணர்வு நீக்கி மருந்துக்கான ஆராய்ச்சிக்கு 150 பெண் ஆஷ்விட்ஸ் கைதிகள் தலைக்கு 170 ஜெர்மானிய பணம் கொடுத்து அழைத்து வரப்பட்டார்கள். ஒரு பேயர் நிறுவன ஊழியர் ஆஷ்விட்ஸ் அதிகாரி ருடோல்ப் ஹொஸ்சிடம் \"நீங்கள் அனுப்பிய 150 பெண்களும் நல்ல நிலையில் வந்து சேர்ந்தனர். எனினும் ஆராய்ச்சியின் போது பலர் இறந்து விட்டபடியால் எம்மால் ஆராய்ச்சியை மேற்கொளவதில் தடங்கல் ஏற்பட்டுள்ளது. எனவே மற்றுமொரு 150 பெண்கள் கொண்ட குழுவை அதே விலைக்கு அனுப்புமாறு கேட்கிறேன்.\" என எழுதியிருந்தார்.\n\nஇரண்டாம் உலகப்போர் முடிவடைந்த பின் இகே பார்பன் நிறுவனத்தை நேச நாடுகள் குழு கைப்பற்றியது. இந்நிறுவனம் 1951ல் ஆறாகப் பிரிந்து பின் மூன்றாகப் பிரிந்தது. அக்காலகட்டத்தில் பார்பென் பெப்ரிக்கன் பேயர் என்றிருந்த இந்நிறுவனம் 1972ல் பேயர் கூட்டு நிறுவனம் என பெயர் மாற்றப்பட்டது.\n\nSection::::தயாரிப்புகள்.\nSection::::கண்ணோட்டம்.\nபேயர் நிருவனம் முதல் உளப்பிணி பண்பு மாற்ற மருந்தை 1953ம் ஆண்டு ஜேர்மானிய சந்தையில் அறிமுகப்படுத்தியது. 1960களில் கருப்பச் சோதனை மருந்தான பிரிமோடசை அறிமுகப்படுத்தியது. எனினும் இமருந்தினால் குறைபாடுடைய குழந்தைகள் பிறப்பதாக எழுந்த சர்ச்சைகளையடுத்து 1970களின் நடுப்பகுதியில் இம்மருந்து சந்தையிலிருந்து மீளப்பெறப்பட்டது. 1980ல் இம்மருந்து மீதான வழக்கு தீர்ப்பளிக்கப்படாமல்  நிறைவடைந்தது. மருந்துகள் மற்றும் சுகாதாரப் பொருட்கள் கட்டுப்பாட்டு நிலையம் இச்சர்சை தொடர்பாக  2014ல் ஆராய்ந்தது.\n\nபேயர் நிறுவனம் 1978ல் மைல்ஸ் லேபோரட்டரி நிறுவனத்தை அதன் துணை நிறுவனங்களான மைல்ஸ் கனடா, கட்டர் லேபோரட்டரி ஆகியவற்றோடு வாங்கியது. இதன்மூலம் மைல்ஸ் நிறுவனத்தின் தயாரிப்புகளான அல்கா செல்ட்சர், பிளிண்ட்ஸ்ட்டோன் விட்டமின், கட்டர் பூச்சி விரட்டி ஆகியவற்றை கைப்பற்றியது.\n\n1990களின் இறுதியில் மேலும் சில சர்ச்சைகளில் பேயர் நிறுவனம் சிக்கியது. இக்காலகட்டத்தில் பேயர் அறிமுகப்படுத்திய பேகொல் எனும் மருந்தின் பக்கவிளைவால் 52 பேர் உயிரிழந்ததால் 2001ல் அமருந்தை நிறுத்தியது. முக்கியமான அறுவை சிகிச்சைகளில் இரத்தப்போக்கைக் கட்டுப்படுத்த உபயோகிக்கப்படும் டிரேசிலொல் எனும் இன்னொரு தயாரிப்பு அதிக உயிரிழப்புகளால் 2007ல் நிறுத்தப்பட்டது. எவ்வாறாயினும் மீண்டும் ஐக்கிய அமெரிக்கா தவிர்த்து ஐரோப்பாவில் இம்மருந்து விற்பனை செய்யப்பட்டது.\n\nSection::::அதிகம் விற்பனையாகும் மருத்துவப் பொருட்கள்.\nபேயரின் 2014 மொத்த வருமானம் 40.15 பில்லியன் யூரோக்களில் 12.05 பில்லியன் யூரோக்கள் மருத்துவப் பொருட்கள் விற்பனை மூலம் கிடைக்கப்பெற்றது. அதிகம் விற்பனையாகும் தயாரிப்புகள் சில:\n\n\nSection::::வேளாண்மை.\nபேயர் பல்வேறு வகையான பூஞ்சணக் கொல்லி, பூச்சிகொல்லி, களைக்கொல்லி, ஆகியவற்றோடு சில பயிர் வகைகளையும் தயாரிக்கிறது.\n\nSection::::நிதி.\nபேயர் நிறுவனம் 2017 நிதியாண்டில் மொத்த வருவாயாக 35 பில்லியன் யூரோக்களை உழைத்தது. இதனுள் 7.3 பில்லியன் யூரோக்கள் நிகர வருவாயும் அடங்கும். இது கடந்த நிதியாண்டை விட 25.1% அதிகமாகும். பேயரின் பங்கொன்று 69 யூரோக்கள் பங்குச்சந்தை பெறுமதியாக விர்பனை செய்யப்பட்டது. 2018 நவம்பரில் பேயர் நிறுவனம் 65.4 பில்லியன் யூரோக்களை முதலாக்கம் செய்துள்ளது.\nSection::::பேயர் 04 லெவர்குசன் விளையாட்டு கழகம்.\nபேயர் நிறுவனம் தனது விளையாட்டுக் கழகத்தை 1904ம் ஆண்டில் தொடங்கியது. இக்கழகம் முதலில் TuS 04 என்றும் பின் SV பேயர் 04 என்றும் இறுதியாக 1984ல் TSV பேயர் 04 லெவர்குசன் என்றும் பெயரிடப்பட்டது. இக்கழகத்தின் கால்பந்தாட்ட அணி மிகவும் பிரசித்தி பெற்றது. கால்பந்தாட்டம் மட்டுமல்லாது வாள்வீச்சு, மெய்வல்லுனர் விளையாட்டுகள், கரப்பந்தாட்டம், குத்துச்சண்டை, கூடைப்பந்தாட்டம் போன்ற வேறு பல விளையாட்டுகளிலும் தனது பங்களிப்பைச் செலுத்தியுள்ளது. இக்கழகம் ஜெர்மனியிலுள்ள பெரிய விளையாட்டுக் கழகங்களில் ஒன்றாகும்.\n\nSection::::அங்கீகாரம் மற்றும் விருதுகள்.\nஅக்டோபர் 2008ல் கனேடிய பேயர் பிரிவு மீடியாகுரொப் கனடா நிறுவனத்தாலும் டொரன்ட்டோ ஸ்டார் செய்தி பத்திரிகையாலும் 'கனடாவின் 100 சிறந்த பணி தருநர்களில்' ஒருவராக தெரிவு செய்யப்பட்டது. 2011ல் அமெரிக்க பேயர் நிறுவனத்திற்கு மனித உரிமை பிரச்சார பரப்புரை இயக்கம் ஓரினச்சேர்க்கையாளர்களை சமமாக நடத்தியமைக்காக தனது கூட்டு நிறுவன சமத்துவ சுட்டெண்ணில் 85% மதிப்பெண் வழங்கியது.\n"}
{"id": "435897", "url": "https://ta.wikipedia.org/wiki?curid=435897", "title": "மேய்ப்பு நாய்", "text": "மேய்ப்பு நாய்\n\nமந்தை நாய் அல்லது மேய்ப்பு நாய் (\"herding dog\", \"stock dog\" \"working dog\") என்பது கால்நடைகளை மேய்க்கும் நாய் வகைகளைக் குறிப்பது ஆகும். இவை மந்தைகளை அல்லது கால்நடைகளை மேய்க்கப் பயிற்றுவிக்கப்பட்டவை ஆகும்.\n\nSection::::மந்தை நாய் நடத்தை.\nஅனைத்து மந்தை நாய்களும் வேட்டை நாய்களில் இருந்து உருவாக்கப்பட்டவை ஆகும்.   இந்த நாய்களானது தேர்ந்தெடுக்கப்பட்ட இனப்பெருக்க முறை மூலமாக உருவாக்கப்பட்டவை. இந்த நாய்கள் மற்றும் செம்மறி ஆடுகளுக்கு இடையிலான இயற்கை சாயல் வேறுபாட்டைக் குறைத்து இவை உருவாக்கப்பட்டன. அதே சமயம் நாயின் வேட்டைத் திறன்களைப் பராமரித்து, பயனுள்ள வேலைக்கார நாய் வகையாக உருவாக்கப்பட்டன.\n\nபிற விலங்குகளைப் பராமரிப்பதில் நாய்கள் பல வழிகளில் ஈடுபடுகின்றன. ஆத்திரேலிய கால்நடை நாய் போன்ற சில இன நாய் வகைகள், பொதுவாக (ஆடுகளை பட்டியில் அடைப்பதற்காக அவற்றை பட்டியினுள் விரட்ட) விலங்குகளின் குதிகால் பகுதியில் கௌவுகின்றன.\n\nமற்ற இனங்கள் குறிப்பாக பார்டர் காலி நாயினமானது செம்மறி ஆடுகளின் முன்பக்கமாக வந்து அவற்றை மடக்கி, ஓட்டிவந்து பட்டிகளில் அடைக்கிறது. ஹீல்ஸ் அல்லது விரட்டு நாய்கள் மாட்டு மந்தைகளை முன்னோக்கி விரட்டுகின்றன. பொதுவாக, இவை மந்தைக்குப் பின்னால் இருந்து இப்பணியைச் செய்கின்றன. ஆஸ்திரேலிய கெல்பி மற்றும் ஆஸ்திரேலிய கூலி இன நாய்கள் இந்த இரண்டு வழிமுறைகளையும் பின்பற்றுகின்றன. மேலும் இவை செம்மறிகள் வேறு திசையில் சென்றால் அடுத்த முனைவரை, ஆடுகளின் முதுகுகள் மீதே ஓடிச் சென்று சென்று அவற்றைப் பின்னோக்கி விரட்டுகின்றன. நியூசிலாந்து ஹன்டேவே நாயினமானது சத்தமாகக் குரலெழுப்பி ஆட்டு மந்தையைக் கட்டுப்படுத்துகிறது. பெல்ஜியன் மேய்ப்பன், ஜெர்மானிய மேய்ப்பன் நாய், பிரையார்ட்ஸ் போன்றவை வரலாற்று ரீதியாக மந்தை நாய்களாக இருந்து வந்துள்ளன, அவை ஆடுகளுக்கு \"உயிர் வேலி\" யாகச் செயற்பட்டு வந்துள்ளன. மேலும் ஆடுகள் பயிர்களை மேயாமலும், சாலைகளின் குறுக்கே வராமலும் தடுத்து மந்தையை வழிநடத்துபவையாகப் பயன்பட்டன.\n"}
{"id": "435898", "url": "https://ta.wikipedia.org/wiki?curid=435898", "title": "வி. ஐ. எஸ். ஜெயபாலன்", "text": "வி. ஐ. எஸ். ஜெயபாலன்\n\nவி. ஐ. எஸ். ஜெயபாலன் என்பவர் இலங்கையைச் சேர்ந்த எழுத்தாளர் ஆவார். இவர் வெற்றிமாறன் இயக்கத்தில் \"ஆடுகளம்\" (2011) திரைப்படத்தில் முதன் முதலில் நடித்தார். அதில் நடித்தமைக்காக தேசிய விருது பெற்றார்.\n\nஜெயபாலன் இலங்கையில் யாழ்ப்பாணம் மாகாணம் உடுவில் கிராமத்தில் பிறந்தார். 1970களில் யாழ்ப்பாணப் பல்கலைக்கழகத்தில் படித்தார். படிக்கும் காலத்தில் மாணவர்கள் இயக்கத்தில் முன்னணி பொறுப்பு வகித்தார்.\n\n12 கவிதை தொகுப்புகள் சிறுகதைகள் எழுதியுள்ளார்.\n\nபாலு மகேந்திராவின் நட்பின் காரணமாக இயக்குனர் வெற்றிமாறன் இயக்கத்தில் \"ஆடுகளம்\" (2011) திரைப்படத்தில் நடித்தார்.\n\n"}
{"id": "435899", "url": "https://ta.wikipedia.org/wiki?curid=435899", "title": "ழுஹர் தொழுகை", "text": "ழுஹர் தொழுகை\n\nழுஹர் தொழுகை (, \"\") நண்பகலுக்கு பின்னரான தொழுகையாகும்(அஸ்ர் அதான் சொல்ல முன்னர்) ழுஹர் தொழுகை முஸ்லிம்களது நாளாந்த ஐவேளை தொழுகைகளில் ஒரு நேர தொழுகையாகும். ஐவேளை தொழுயானது இஸ்லாமிய மார்க்க கடமைகள் ஐந்தில் இரண்டாவதாகும். இது நான்கு ரக்அத்துக்களைக் கொண்டது. எனினும், பிரயாணங்களின் போது விதிமுறைகலுக்கு இரண்டு ரக்அத்தாக சுருக்கி அஸ்ர் தொழுகையுடம் சேர்த்து தொழ முடியும்.\n\nவயது வந்த எல்லா முஸ்லிம்களும் தினமும் ஐந்து வேளை அல்லாஹ்வைத் தொழ வேண்டும். இஸ்லாத்தின் முக்கிய கடமைகளுள் தொழுகை ஒன்றென்பதால் மிகச் சில சந்தர்ப்பங்களிலேயே இதற்கு விலக்களிக்கப்படுகிறது. தொழுகையின் முக்கிய நோக்கம் இறைவனை நினைவு கூறுவதாகும்\n\nவெள்ளிக் கிழமையன்று ழுஹர் தொழுகைக்கு பதிலாக ஜும்ஆ தொழுகை தொழப்படும்.\n\nதொழுகையில் பஜ்ர் அதிகாலை சூரியன் உதிப்பதற்கு முன்னும், ளுஹர் என்பது மதியம் சூரியன் உச்சி சாய்ந்ததும், அஸர் என்பது மாலை நிழல் இரு மடங்காக உயரும் போதும், மஃரிப் என்பது சூரியன் அஸ்தமனம் ஆன உடனும், இஷா என்பது இரவு ஆரம்பமானதும் நடைபெறுவதாகும். ஐவேளை தொழுகைக்கான அழைப்பான அதான்(தொழுகைக்கான அழைப்பு) பள்ளிவசலால்நியமக்கப்பட்டிருக்கும் முஅத்தின் என்பவரால் சொல்லப்படும். அதற்காக பள்ளிவாயல்களில் மினாராக்கள் அமைக்கப்படுகின்றன. எனினும் ஒலிபெருக்கிகள் பயன்பாட்டுக்கு வந்த பின்னர், நேரடியாக மினார்மீது ஏறித் தொழுகைக்கு அழைப்பதில்லை. ஒலிபெருக்கிகள் மட்டுமே மினார்கள் மீது பொருத்தப்படுகின்றன. இதனால் இன்றைய மினார்கள் செயற்பாட்டுத் தேவைகளுக்காகவன்றி, ஒரு மரபுவழி அடையாளமாகவும், அழகியல் அம்சமாகவுமே பயன்படுகின்றன.\n\n\n"}
{"id": "435904", "url": "https://ta.wikipedia.org/wiki?curid=435904", "title": "மயிம் பியாலிக்", "text": "மயிம் பியாலிக்\n\nமயிம் சாயா பியாலிக் ( Mayim Bialik, டிசம்பர் 12, 1975 ) ஒரு அமெரிக்க நடிகையும், எழுத்தாளரும், நரம்பியல் அறிவியலாளரும் ஆவார் 1991 முதல் 1995 வரை அவர் என்.பி.சி சிட்காமின் பிளாசம் தொலைக்காட்சித் தொடரில் முதன்மைக் கதைமாந்தராக நடித்தார். 2010 ஆம் ஆண்டில்சி.பி. எஸ் சிட்காமின் \"தி பிக் பேங் தியரி\" தொடரில் ஆமி பாராஹ் ஃபோவ்லர் என்ற பெயரில் ஒரு நரம்பியல் விஞ்ஞானியாக நடித்தார். இதற்காக நகைச்சுவைத் தொடரில் சிறந்த துணை நடிகைக்கான பிரைம்டைம் எம்மி விருதுக்கு நான்கு முறை பரிந்துரைக்கப்பட்டுள்ளார் 2015 மற்றும் 2016 இல் ஒரு நகைச்சுவைத் தொடரில் சிறந்த துணை நடிகைக்கான கிரிடிக்ஸ் சாய்ஸ் தொலைக்காட்சி விருது பெற்றார்.\n\nமயிம் பியாலிக் சான் டியாகோ, கலிஃபோர்னியாவில் 1975 ஆம் ஆண்டு டிசம்பர் 12 ஆம் நாள் பிறந்தார். இவரது தந்தை பேரி, தாயார் பிவெர்லி பியாலிக் ஆவார். இவரது குடும்பத்தினர் தி நியூயார்க் நகரத்தில் பிரான்க்சு எனுமிடத்தில் வசித்து வந்த யூதக் குடியேறிகள் ஆவர். மயிம் பியாலிக்கின் நான்கு தாத்தா பாட்டிகளில் மூவர் போலந்து, செக்கோஸ்லோவாக்கியா மற்றும் ஹங்கேரி ஆகிய இடங்களிலிருந்து குடிபெயர்ந்த யூத குடியேறியாவார்கள். பியாலிக் ஒரு சீர்திருத்த யூதராக வளர்க்கப்பட்டார், ஆனால் இப்போது தன்னை நவீன தற்கால மரபுவழி யூதராகக் கருதுகிறார். தன்னை அவர் ஒரு \"உறுதியான சியோனிஸ்ட் \" என்று விவரிக்கிறார். அவரது பெயரான மயிம் என்பதற்கு ஹீப்ரு மொழியில் நீர் என்பது பொருளாகும். இது அவருடடைய கொள்ளுப்பாட்டியின் பெயரான மிரியம் எனத் தவறாக உச்சரிக்கப்படுகிறது. புகழ்பெற்ற எபிரேயக் கவிஞரான ஹயிம் நஹ்மான் பியாலிக் இவரது பாட்டன்மார் வழி உறவினர் ஆவார்.\n\nபியாலிக் வால்டர் ரீட் ஜூனியர் உயர்நிலைப் பள்ளியில் (தற்போது வால்டர் ரீட் நடுநிலைப்பள்ளி ) தனது படித்தார். 1993 ஆம் ஆண்டில் வட ஹாலிவுட் , கலிஃபோர்னியாவின் நார்த் ஹாலிவுட் உயர்நிலைப் பள்ளியில் பட்டம் பெற்றார். அவரது நடிப்புக் கடமைகளை ஒப்புக் கொள்ளுகையில், அவருக்கு கலிபோர்னியா பல்கலைக்கழகம் (லாஸ் ஏஞ்சலஸ்) கலந்து கொள்வதற்காக நடிப்பு ஒத்திவைக்கப்பட்ட ஒப்புதல் வழங்கப்பட்டது. பியாலிக் எப்பொழுதும் பெற்றோருடன் நெருக்கமாக இருக்க விரும்பியதாகவும் ஐக்கிய அமெரிக்காவின் கிழக்கு கடற்கரைக்குச் செல்ல விரும்பவில்லை என்று அவர் குறிப்பிடுகிறார்.\n\nபிஹெலிக், நரம்பியல் விஞ்ஞானத்தில் இளங்கலை அறிவியல் பட்டமும் உடன் ஹீப்ரு மற்றும் யூத ஆய்வுகளிலும் பட்டம் பெற்றார். நரம்பியல் விஞ்ஞானத்தில் முனைவர் கல்வி பயிலச் சென்றார். ஆனால் 2005 ஆம் ஆண்டில் நடிப்புக்குத் திரும்பியதால், இவரது கல்வி தடைபட்டது. பின்னர் மீண்டும் கலிபோர்னியா பல்கலைக்கழகம் (லாஸ் ஏஞ்சலஸ்) இல் சேர்ந்து நரம்பியல் விஞ்ஞானத்தில் தனது முனைவர் பட்டத்தை 2007 ஆம் ஆண்டு பெற்றார். இவரது ஆய்வுத்தலைப்பு பிராடர் – வில்லி கூட்டறிகுறி உள்ள நோயாளிகளுக்கு ஐப்போதாலமசு செயற்பாடு பற்றியதாகும்.\"\n"}
{"id": "435916", "url": "https://ta.wikipedia.org/wiki?curid=435916", "title": "பீட்சா II: வில்லா", "text": "பீட்சா II: வில்லா\n\nபீட்சா II: வில்லா (Pizza II: Villa) அறிமுக இயக்குனர் தீபன் சக்கரவர்த்தி இயக்கத்தில் 2013 ஆம் ஆண்டு வெளிவந்த இந்தியத் தமிழ்த் திகில் திரைப்படமாகும். அசோக் செல்வன், சஞ்சிதா ஷெட்டி, நாசர், வீகன் ராஜேஷ் மற்றும் பலர் நடித்துள்ளார். சி.வி. குமார் தயாரிப்பில், சந்தோஷ் நாராயணன் இசை அமைப்பில், 2013 நவம்பர் மாதம் வெளியானது. 2012யில் வெளியான பீட்சா என்ற திரைப்படத்தின் இரண்டாம் பாகமாகும். நல்ல விமர்சனத்தை பெற்ற இப்படம், இதே பெயரில் தெலுங்கு மொழியில் டப்பிங் செய்யப்பட்டு வெளியானது.\n\nSection::::நடிகர்கள்.\nஅசோக் செல்வன், சஞ்சிதா ஷெட்டி, நாசர், எஸ். ஜே. சூர்யா, காளி வெங்கட், அஞ்சலி ராவ், ராமதாஸ், ஜெயக்குமார், வீகன் ராஜேஷ்.\n\nSection::::கதைச்சுருக்கம்.\nஜெபின் எம். ஜோஸ் ஓர் அறிமுக நாவலாசிரியர் ஆவார். தன் தந்தையின் மறைவிற்கு பின் அவரது புதுச்சேரி வீட்டிற்கு வருகிறான். ஜோஸிற்கு இருக்கும் கடனை அடைக்க அந்த வீட்டை விற்க முடிவு செய்கிறான். அந்த வீட்டையும் வீட்டில் உள்ள மர்ம ஓவியங்களையும் பார்த்த ஜோஸின் காதலி ஆர்த்தி, அந்த வீட்டை விற்க வேண்டாம் என்று கேட்டுக்கொள்கிறாள்.\n\nசில நாட்களிலேயே, அவனது முதல் நாவலிற்கு பெரிய சன்மானம் கிடைக்கிறது. அந்த நற்செயல் நடந்தமைக்கு அந்த வீடு தான் காரணம் என்று நினைத்த ஜோஸ், தனது அடுத்த நாவலை அங்கேயே தங்கி எழுத முடிவு செய்கிறான். அதே நேரம், தன் தந்தையிடம் திருமணத்திற்கு அனுமதி வாங்க, ஜோஸை அந்த வீட்டிலே தனியே விட்டுச் செல்கிறாள் ஆர்த்தி.\n\nஅவ்வாறாக ஓர் இரவு, அந்த வீட்டில் உள்ள பியானோவை ஜோஸ் வாசிக்க அதில் ஒரு சாவி கிடைக்கிறது. அந்த ஓவியங்களில் ஒன்று பார்ப்பதற்கு வரைபடம் போல் ஜோஸிற்கு தோன்றியது. அதை வைத்து வீட்டை நோட்டம்விட்ட பொழுது, ஒரு ரகசிய கதவை கண்டுபிடித்த ஜோஸ், கிடைத்த சாவியை வைத்து கதவை திறக்கிறான். பிறகு என்னவானது என்பது தான் மீதிக்கதை.\n\nSection::::ஒலிப்பதிவு.\nகணேஷ் குமார். பி மற்றும் அருண் ராஜா எழுதிய பாடல் வரிகளுக்கு சந்தோஷ் நாராயணன் இசை அமைத்திருந்தார். நடிகர் பிரசாந்தின் முன்னிலையில், 2 செப்டம்பர் 2013 அன்று ஒலித்தொகுப்பு வெளியானது. ஒலித்தொகுப்பின் உரிமத்தை திங்க் மியூசிக் வாங்கியது.\n\n"}
{"id": "435925", "url": "https://ta.wikipedia.org/wiki?curid=435925", "title": "ஃபராஹ் கான்", "text": "ஃபராஹ் கான்\n\nஃபராஹ் கான் (Farah Khan பிறப்பு: சனவரி 9, 1965) குந்தர் என்றும் அறியப்படும் இவர் ஒரு திரைப்பட நடிகை ,தாயாரிப்பாளர் , இயக்குனர் மற்றும் நடன இயக்குனர் ஆவார். பாலிவுட் திரைப்படங்களில் பல படங்களில் நடன இயக்குனராக பணியாற்றியுள்ளார். 80 க்கும் மேற்பட்ட பாலிவுட் திரைப்படங்களில் நூறு பாடல்களுக்கு நடன இயக்குனராக பணியாற்றியுள்ளார். சிறந்த நடன இயக்குனருக்கான ஆறு பிலிம்பேர் விருதினையும் தேசிய விருதினையும் பெற்றுள்ளார். மேலும் வெளிநாட்டுப் படங்களான \"மேரி கோல்டு: அன் அட்வென்சர் இன் இந்திய\" ,\"மேன்சூன் வெட்டிங்\" , \"பாம்பே ட்ரீம்ஸ்\" மற்றும் சீனத் திரைப்படங்களான பெர்காப்ஸ் இன் லவ்: மற்றும் குங்பூ யோகா\" என்ற படங்களிலும் பங்காற்றியதற்காக டோனி விருது மற்றும் கோல்டன் ஹார்ஸ் விருதிற்காக பரிந்துரைக்கப்பட்டார். பின்னர் அவர் ஒரு இயக்குனராக அறிமுகமான \"மேயின் ஹூன் நா\" திரைப்படத்திற்காக பிலிம்பேர் சிறந்த இயக்குநருக்கான விருதுக்கு பரிந்துரைக்கப்பட்டார்.\n\nSection::::ஆரம்ப வாழ்க்கை.\nஃபராஹ் கான் 1965 ஜனவர் 9 அன்று பிறந்துள்ளார். இவருடைய தந்தை கம்ரான் கான் ஒரு திரைப்பட சண்டைக் கலைஞர் மற்றும் தயாரிப்பாளர் ஆவார், இவருடைய தாயார் மேனாகா இரானி முன்னாள் குழந்தை நட்சத்திரங்களான ஹனி இரானி மற்றும் டெய்சி இரானி ஆகியோரின் சகோதரியாவார். ஹனி இரானியின் குழந்தைகள் திரை பிரபலங்களான பர்கான் அக்தார் மற்றும் சோயா அக்தர் ஆகியோருக்கும் இவர் உறவினர் ஆவார். திரைப்பட இயக்குனரும், நகைச்சுவை நடிகருமான சஜித் கான் இவருடைய சகோதரர் ஆவார்.\n\nஇவருடைய தந்தை ஒரு முஸ்லீம் மதத்தைச் சார்ந்தவர், இவரது தாயார் சொராட்டிரியர் ஆவார். இவர்கள் ஈரானைச் சேர்ந்த பார்சி சமூகத்தைச் சார்ந்தவர்கள் ஆவர். ஃபராஹ் கானின் சிறு வயதிலேயே அவரது பெற்றோரின் திருமணம் முறிந்தது. இதற்கு மதம் ஒரு காரணம் ; மற்றொன்று பணம் பற்றாக்குறையாக இருந்தது. கம்ரான் கான் ஆரம்பகாலங்களில் மிகவும் வெற்றிகரமானவராகவும், செல்வந்தராகவும் இருந்தார். இவரின் சிறு வயதில் சில காலங்கள் மட்டுமே தனது தந்தையிடம் வளர்ந்து வந்தார்.\n\n2004 டிசம்பர் 9 அன்று மேயின் ஹூன் நா என்ற படத்தின் படத்தொகுப்பாளர் சிரீஷ் குந்தரை திருமணம் செய்து கொண்டார். \"ஜான்-ஈ-மன்\" , \"ஓம் சாந்தி ஓம்\" மற்றும் \"தீஸ் மார் கான்\" போன்ற படங்களில் இவர்கள் இருவரும் இணைந்து பணியாற்றினார்கள். கான் 2008 ல் ஒரு மகன் மற்றும் இரண்டு மகள்களை ஒரே பிரசவத்தில் மூன்று குழந்தைகளை பெற்றார். \nSection::::தொழில்.\nஃபராஹ் கான் மும்பை, செயிண்ட். சேவியர் கல்லூரியில் சமூகவியல் படித்துவரும் போது மைக்கல் ஜாக்சனின் \"திரில்லர்\" நடனம் நடத்தப்பட்டது. அதில் அவர் மிகவும் ஆர்வமானார், அதற்கு முன் அவர் நடனமாடவில்லை என்றாலும், விரைவில் அது அவரது தொழிலாக ஆனது. அவர் தான் சொந்தமாக நடனமாட கற்றுக் கொண்டு ஒரு நடன குழுவினை அமைத்தார். நடன இயக்குனர் சரோஜ் கான் \"ஜோ ஜோத்தா வோஹி சிக்கந்தர்\" என்றத் திரைப்படத்திலிருந்து வெளியேறியபோது, கான் அந்த வாய்ப்பைப் பெற்றார். இதை தொடர்ந்து பல பாடல்கள் இவருக்கு கிடைத்தது.. \"கபீ ஹான் கபி நா\" என்ற படத்தில் நடிகர் சாருக் கானைச் சந்தித்தார். இருவரும் நல்ல நண்பர்களாகி, ஒன்றாக பணி செய்து வந்தனர்.\n\n"}
{"id": "435933", "url": "https://ta.wikipedia.org/wiki?curid=435933", "title": "நீனா குப்தா", "text": "நீனா குப்தா\n\nநீனா குப்தா (Neena Gupta) 1959 ஜூலை 4இல் பிறந்த இந்திய வணிக சினிமா மற்றும் தொலைக்காட்சி இயக்குனர் ஆவார். கலைப்பட இயக்குனர்களான அரவிந்தன் (இயக்குனர்) மற்றும் சியாம் பெனகல் ஆகியோருடன் பணியாற்றியதால் பெருமளவில் புகழ்பெற்ற நடிகையாக அவருக்கு அங்கீகாரம் கிடைத்தது. நீனா 1994இல் \"வோ சோக்கிரி\" படத்திற்காக துணை நடிகைக்கான தேசியத் திரைப்பட விருது வென்றார். ஸ்ரீமான் ஸ்ரீமதி என்ற தொலைக்காட்சி தொடரில் அவர் ஒரு கௌரவ தோற்றமளித்தார். மேலும், \"காம்சோர் காடி கவுன்\" என்றழைக்கப்படும் தொலைக்காட்சி வினாடி நிகழ்ச்சியான \"தி வீகஸ்ட் லிங்க்\" இன் இந்திய பதிப்பை அவர் வழங்கினார்.\n\nSection::::ஆரம்ப வாழ்க்கை மற்றும் கல்வி.\nபுது தில்லியில் பிறந்த இவர் சானவாரிலுள்ள ஆர். என். குப்தா மற்றும் லாரனஸ் பள்ளியில் கல்வி கற்றார். குப்தா சமஸ்கிருதத்தில் முதுகலை மற்றும் முனைவர் பட்டத்தினை பெற்றுள்ளார். புது தில்லியிலுள்ள ஒரு தேசிய நாடக பாடசாலையில் 1980 களில் பயின்ற ஒரு முன்னாள் மாணவர் ஆவார்.\n\nSection::::தொழில்.\nSection::::திரை வாழ்க்கை.\n\"காந்தி\" (1982) போன்ற பல சர்வதேச படங்களில் குப்தா தோன்றியுள்ளார், அத்திரைப்படத்தில் காந்திக்கு மகளாக நடித்துள்ளார் , மேலும், \"த டிசீவர்ஸ்\" (1988), \"மிர்ஸா காலிப்\"(1989) \"இன் கஸ்டடி\" மற்றும் \"காட்டன் மேரி\" (1999), போன்ற படங்களிலும் நடித்துள்ளார்.\nஇந்தி திரைப்படங்களில் அவரது தோற்றம், குறிப்பாக பங்கஜ் கபூரின் \"ஜானே பி தோ யாரோ\" என்றப்படத்தில் இவர் நடித்த பாத்திரத்தின் மூலம் பரவலாக அறியப்படுகிறார். மாதுரி தீட்சிதுடன் \"கல்நாயக்\" (1993) என்ற படத்தில் அவர் இணைந்து நடித்தார். இந்த படத்தில் பிரபலமான \"சோலி கே பீச்சே\" பாடலில் அவர் இடம்பெற்றிருந்தார். இவர் பங்காற்றிய \"லஜ்வந்தி\" மற்றும் \"பசார் சீதாரம்\" என்ற படதிற்கு 1993 ஆண்டிற்கான ஒரு சிறந்த இயக்குனருக்கான் தேசிய திரைப்பட விருதை வென்றார். சமீப காலங்களில் \"பதாஉ ஹோ\" படத்தில் நடித்ததற்காக அவர் மிகவும் பரவலாக அறியப்பட்டார். மேலும் அவர் பல விருதுகளை வென்றுள்ளார். சோனம் கபூர், பிபாசா பாசு, ஆயுஷ்மன் குர்ரனா மற்றும் பலர் போன்ற நட்சத்திரங்களுக்கான தாயாக நடித்துள்ளார்.\n\nSection::::தொலைக்காட்சி வாழ்க்கை.\nதொலைக்காட்சியில் அவரது பெரிய வெற்றியானது 1985 ஆம் ஆண்டில் \"காந்தன்\"(1986), குல்சாருடன் \"மிர்ஸா காளீப்\" (1987), (ஒரு தொலைக்காட்சி குறுந்தொடர்), பின்னர் சியாம் பெனகலுடன் \"பாரத் ஏக் கோஜ்\" (1988) மற்றும் \"டார்ட்\" (1994 தூர்தர்ஷன் மெட்ரோ), \"குமுரா\" (1995 தூர்தர்ஷன் மெட்ரோ) , \"ஸ்ரீமான் ஸ்ரீமதி\" (1995 தூர்தர்ஷன் மெட்ரோ), \"சான்ஸ்\" (ஸ்டார் பிளஸ்), \"சாட் பியர்: சலோனி கா சஃபர்\" (2005), \"சித்தி\" (2003), போன்றவற்றில் அடங்கும். மேலும், இவர் \"புனியாத்\" என்ற புகழ்பெற்ற தொலைக்காட்சி தொடர் ஒன்றில் நடித்துள்ளார். \"சான்ஸ்\" (1999), \"சிஸ்கி\" (2000) மற்றும் \"க்யூன் ஹோடா ஹாய் பியார்\" போன்ற வெற்றிகரமான தொலைக்காட்சி தொடர்களை இயக்கியுள்ளார்.\n\nSection::::குடும்ப வாழ்க்கை.\nமேற்கிந்தியத் தீவுகள் துடுப்பாட்ட அணியின் விவியன் ரிச்சர்ட்ஸ் உடன் தொடர்பிலிருந்த இவருக்கு அவரால் மசாபா குப்தா என்ற மகளுண்டு. அவர் ஆடை வடிவமைப்பாளாராக உள்ளார்.\n"}
{"id": "435945", "url": "https://ta.wikipedia.org/wiki?curid=435945", "title": "சுனு லட்சுமி", "text": "சுனு லட்சுமி\n\nசுனு லட்சுமி (27 அக்டோபர் 1991–தற்போது) என்பவர் இந்திய திரைப்பட நடிகையாவார்.\n\nஏழாம் நாள் வருகை சபை என்ற பள்ளியில் படித்தார். அண்ணாமலை பல்கலைக்கழகத்தில் பட்டையம் படித்தார்.\n\nSection::::திரைப்படங்கள்.\nபிஜூ சந்திரன் இயக்கத்தில் தொலைக் காட்சி படமான சகுணம் என்பதில் முதன் முதலில் நடித்தார். செங்காத்து பூமியிலே திரைப்படத்தில் அறிமுகமானார்.\n\n"}
{"id": "435956", "url": "https://ta.wikipedia.org/wiki?curid=435956", "title": "மாலா சின்ஹா", "text": "மாலா சின்ஹா\n\nமாலா சின்ஹா (Mala Sinha) அல்டா சின்ஹா என்ற இயற்பெயருடன் 1936 நவம்பர் 11 அன்று பிறந்துள்ளார். ஒரு முன்னாள் பாலிவுட் நடிகையான் இவர் இந்தி, பெங்காலி மற்றும் நேபாளி திரைப்படங்களில் நடித்துள்ளார். அவரது திறமை மற்றும் அழகுக்காக, பாலிவுட்டின் ஒரு முன்னணி நடிகையாக ஆனார் 1950 கள், 1960 கள் மற்றும் 1970 களின் முற்பகுதியில். சின்ஹா நூறு திரைப்பட தயாரிப்புகளில் நடித்தார் , குறிப்பாக \"பியாசா\" (1957), \"அன்பத்\" (1962), தில் தேரா தீவானா\" (1962), \"கும்ராஹ்\" (1963), \"பஹ்ரானி\" (1963), கேரா தாஹ்\", அப்னே ஹுயா பராயே\" , \"ஜகன் ஆரா\", \"ஹிமாலயா கி காட் மேயின்\" (1965), \" நை ரோஷினி\" (1967) , \"ஆங்கென்\" (1968), \"மர்யாதா\" (1971) மற்றும் \"பாபு\" (1985) போன்றப் படங்களில் நடித்துள்ளார். .\n\nநடிகர் தர்மேந்திரா, ராஜ்குமார், ராஜேந்திர குமார், பிஸ்வாஜித், கிஷோர் குமார், மனோஜ் குமார் மற்றும் ராஜேஷ் கன்னா ஆகியோருடன் தொடர்ந்து நடித்து வந்தார். 1958-65 ஆம் ஆண்டுகளில் வைஜெயந்திமாலாவிற்கு அடுத்த மிக அதிக சம்பளம் பெற்ற நடிகை ஆவார். பின்னர் 1968-1971 ஆம் ஆண்டுகளில் ஷர்மிளா தாகூருடன் இரண்டாம் இடத்தைப் பகிர்ந்தும் 1972-73 இல் சாதனா மற்றும் நந்தாவுடன் மூன்றாவது இடம் பெற்றும் இருந்துள்ளார்.\n\nSection::::ஆரம்ப வாழ்க்கை.\nமாலா சின்ஹா நேபாளி குடும்பத்தில் பிறந்தார். அவரது தந்தை பெயர் ஆல்பர்ட் சின்ஹா மற்றும் அவர் ஒரு நேபாள கிறிஸ்தவர். மால்காவின் முதல் பெயர் ஆல்டா என்பதாகும். கல்கத்தாவில் (இப்போது கொல்கத்தாவில்) பள்ளியில் பயிலும்போது அவரது நண்பர்கள் அவரை \"டால்டா\" (காய்கறி எண்ணெய்) என அழைத்துள்ளனர். குழந்தைப் பருவக் கலைஞராக தனது பெயரை பேபி நாஸ்மா என மாற்றிக்கொண்டார். பின்னர், வயது வந்த நடிகை என்ற முறையில், மாலா சின்ஹா என்ற பெயரை மாற்றிக் கொண்டார். ஒரு குழந்தையாக, அவர் நடனம் மற்றும் பாடல்களை பாடினார். வானொலியில் ஒரு அங்கீகரிக்கப்பட்ட பாடகியாக இருந்த போதிலும், அவர் திரைப்படங்களில் பின்னணிப்பாடல்களைப் பாடியதில்லை. ஒரு பாடகியாக, 1947 முதல் 1975 வரை அவர் பல மொழிகளில் மேடை நிகழ்ச்சிகளை செய்துள்ளார்.\n\nSection::::தொழில்.\nமலா சின்ஹா பெங்காலி திரைப்படங்களில் குழந்தைக் கலைஞராக தனது வாழ்க்கையைத் தொடங்கினார் – :ஜெய் வைஷ்னோ தேவி\" ,அதன் பிறகு \"ஸ்ரீகிருஷ்ண லீலா\" , \"ஜோக் பியோக்\" மற்றும் \"தோலி\" போன்ற படங்களில் நடித்துள்ளார். ககுறிப்பிடத்தக்க பெங்காலி இயக்குனர் அர்தெந்து போஸ் ஒரு பள்ளி நாடகத்தில் இவரது நடிப்பைக் கண்டார், அவரது தந்தையின் அனுமதி பெற்று, அவரது பெங்காளி திரைப்படமான \"ரோசனாரா\" (1952), படத்தில் அறிமுக கதாநாயகியாக நடிக்கவைத்தார்.\n\nSection::::குடும்ப வாழ்க்கை.\nமாலா சின்ஹா நேபாளி பெற்றோருக்கு மகளாக பிறந்துள்ளார். இவர் பிறந்த பின்னர் அங்கிருந்து மேற்கு வங்காளம் புலம் பெயர்ந்தனர். சின்ஹா நேபாளி நடிகர் சிதம்பர் பிரசாத் லோஹானியை திருமணம் செய்து கொண்டார். லோஹனி ஒரு எஸ்டேட் நிறுவன வியாபாரத்தை கொண்டிருந்தார் . சின்ஹா தனது திருமணத்திற்குப் பிறகு, நடிப்பதற்காக மும்பை வந்து தங்கினார். அவரது கணவர் நேபாளத்தில் தனது வர்த்தகத்தைத் தொடர்ந்தார். இவருக்கு பிரதிபா சின்ஹா என்ற ஒரு மகளுண்டு. இவரும் ஒரு முன்னாள் பாலிவுட் நடிகையாவார். 1990 களின் பிற்பகுதியிலிருந்து, இந்த இணை மற்றும் அவர்களின் மகள் ஆகிய மூவரும் மும்பை, பாந்த்ராவில் ஒரு பங்களாவில் வசிக்க ஆரம்பித்தனர். ஏப்ரல் 2017 ல் மாலா இறக்கும் வரை அவரது வீட்டில் பிரதிபா சின்ஹா வசித்து வந்தார். பின்னர் மாலா சின்ஹா வீட்டிலிருந்தே நாய்களை கவனித்துக்கொள்கிறார்.\n\n"}
{"id": "435963", "url": "https://ta.wikipedia.org/wiki?curid=435963", "title": "மகாலட்சுமி ஐயர்", "text": "மகாலட்சுமி ஐயர்\n\nமகாலட்சுமி ஐயர் (Mahalakshmi Iyer) இந்தி மற்றும் தமிழ் பாடல்கள் பாடும் ஒரு இந்திய பின்னணி பாடகர் ஆவார். தெலுங்கு, மராத்தி, பெங்காலி, ஒடியா, குஜராத்தி, அசாமி மற்றும் கன்னடம் போன்ற பல இந்திய மொழிகளிலும் அவர் பாடியுள்ளார்.\n\nSection::::தொழில்.\nமகாலட்சுமி 1996 இல் சங்கர்-எஸ்ஸான்-லாய் இசை இயக்குநராக அறிமுகமான \"தஸ்\" (1997) என்ற படத்தில் அறிமுகமானார் படத்தின் இயக்குனர் திடீரென காலமானதால் படம் முடிவடையவில்லை. இருப்பினும் படத்தின் பாடல்கள் ஆல்பம் 1999 ஆம் ஆண்டில் வெளியிடப்பட்டது. அதே வாரம் அவர் உதித் நாராயணுடன் \"தஸ்\" படத்திலும், மணிரத்னம், ஏ. ஆர். ரகுமான் கூட்டணியில் வெளியான தில் சே படத்தில் \"ஏ அஜநபீ\" என்ற பாடலை பாடினார். இது பின்னணி பாடகியாக அவரது முதல் வெளியீடாக இருந்தது. மகாலஷ்மி ஷங்கர்-எஷான்-லோய் மற்றும் ஏ. ஆர். ரகுமான் ஆகியோரது தொடர்ந்து வந்த பல படங்களில் பல பாடல்களை பாடியுள்ளர்.\n\nபின்னர் அவர் பல ஜிங்கில்கள் மற்றும் அசல் ஆல்பங்களை பாடியுள்ளார் . \"மிஷன் காஷ்மீர்\" , \"யாதீன்\"(2001) மற்றும் \"சாத்தியா\" போன்ற பல வெற்றிகரமான பாடல்களில் பாடினார், மற்றும் ஏ. ஆர். ரகுமான், ஷங்கர்-எஷான்-லோய், விஷால்-சேகர், ஜடின்-லலித் மற்றும் பல மிகப்பெரிய இசையமைப்பாளர்களின் இசையில் பாடியுள்ளார். பல \"யாஷ் ராஜ் பிலிம்ஸ்\" தயாரிப்பில், தூம் 2, \"பன்டி அவுர் பாபி\" , \"சலாம் நமஸ்தே\", \"ஃபனா\", \"த ரா ரம் பம்\" மற்றும் \"ஜூம் பராபர் ஜூம்\" போன்ற பல படங்களில் பாடல்களை பாடியுள்ளார்..\n\"சூர் - தி மெலடி ஆஃப் லைஃப்\" (2002), \"கபி சாம் தாலே\" \"ஹார் தராப்\" (ரிஸ்தே) (2002) , \"சுப் சுப் கே\" (பன்டி அவு பாப்லி) (2005), ஆஜ் கி ராத்\" (டான்: த சேஸ் பிகன்ஸ் அகெய்ன்)(2006) மற்றும் \" போல் நா ஹல்கே ஹல்கே\" ( ஜூம் பார்பர் ஜூம்) போன்ற படங்களில் அவரது பாடல்கள் குறிப்பிடத்தக்கதாக அறியப்பட்டது.\nஏ. ஆர். ரகுமான் இசையில் வெளியான சிலம்டாக் மில்லியனயர் படத்தில் இடம் பெற்று சிறந்த பாடலுக்கான அகாடமி விருது பெற்ற \"ஜெய் ஹோ\" என்ற பாடலை பாடினார். குறிப்பாக, பாட்டு மற்றும் வசனங்களைக் கொண்ட ஹிந்திபகுதியைப் பாடினார். (அவற்றில் பெரும்பாலானவை சுக்விந்தர் சிங் பாடியது).\nSection::::சொந்த வாழ்க்கை.\nமகாலட்சுமி ஒரு தமிழ் இசைக் குடும்பத்தில் இருந்து வந்தார். அவரது தாயார் பாரம்பரிய கர்னாடிக் இசைப் பாடகர் ஆவார். அவருக்கு மூன்று சகோதரிகள் கல்பனா, பத்மினி மற்றும் ஷோபா ஆகியோரும் இவரைப் போலவே சிறு வயதில் ஹிந்துஸ்தானி இசை கற்றுக் கொண்டனர். இவர் மும்பையின் செம்பூர் பகுதியில் வளர்ந்தார். மும்பை ஆர். ஏ. போடர் கல்லூரியில் பொருளாதாரம் பட்டம் பெற்றவர் ஆவார்.\n\n"}
{"id": "435965", "url": "https://ta.wikipedia.org/wiki?curid=435965", "title": "வால்", "text": "வால்\n\nவால் என்பது குறிப்பிட்ட சில வகை விலங்குகளின் உடலில் அவற்றின் முதுகுப் பக்கத்தின் தொடர்ச்சியாக இருக்கும் வளையும் தன்மையுடைய உறுப்பினைக் குறிக்கும். வால் என்பது பெரும்பாலும் முதுகெலும்புள்ள விலங்குகளான பாலூட்டிகள், பறவைகள் போன்றவற்றில் காணப்பட்டாலும் முதுகெலும்பில்லாத தேள் போன்ற சில உயிரினங்களுக்கும் வால் உண்டு.\n\nSection::::செயல்பாடு.\nவிலங்குகளின் வால்கள் பல்வேறு விதங்களில் பயன்படுகின்றன. மீன் முதலான நீரில் வாழும் சில உயிரினங்கள் வாலினை நீந்துவதற்குப் பயன்படுத்துகின்றன. மாடு போன்ற விலங்குகளில் அவற்றின் உடலில் அமர்ந்திருக்கும் பூச்சிகளை விரட்ட வால் உதவுகின்றது. பூனை, கங்காரு போன்ற விலங்குகளில் வால் அவ்விலங்குகள் நடக்கையில் விழாமல் இருக்க ஏதுவாக உடல் எடையை நடுநிலையாக வைக்க உதவுகிறது. குரங்குகள் போன்ற விலங்குகள் ஒரு மரத்தில் இருந்து இன்னொரு மரத்திற்குத் தாவும் போது கிளைகளைப் பற்றிக்கொள்ள வால் பயன்படுகிறது.\n\nவால்கள் விலங்குக் கூட்டங்களில் சில குறியீடுகளைக் (signal) காட்டவும் உதவுகின்றன. மான்கள் அவற்றின் வாலின் வெண்ணிறமான உட்புறத்தைக் காட்டுவதன் மூலம் மற்ற மான்களுக்கு ஆபத்தினைத் தெரியப்படுத்துகின்றன. நாய்கள் தங்கள் உணர்ச்சிகளை வாலின் மூலமாக வெளிப்படுத்துகின்றன. தேளானது தனது வாலில் நஞ்சினைக் கொண்டுள்ளது.\n\nபறவைகள் பறக்கும் போது திசையை மாற்ற வால்கள் பயன்படுகின்றன. சந்திரவாசி என்றழைக்கப்படும் அழகான வாலினைக் கொண்ட பறவைகள் தங்கள் இணையைத் தேட வால் உதவுகிறது. குதிரை போன்ற மேயும் விலங்குகளின் வால் அவற்றைக் கடிக்கும் பூச்சிகளை விரட்டவும் அவற்றின் உணர்ச்சியினை வெளிப்படுத்தவும் உதவுகிறது.\n\nபல்லி போன்றன தற்காப்புக்காக வாலை தன்னிச்சையாக இழந்து (சுய ஊனம்) எதிரியைத் திசைதிருப்புகின்றன.\n"}
{"id": "435973", "url": "https://ta.wikipedia.org/wiki?curid=435973", "title": "அன்ஸ்ராஜ் வர்மா குழு", "text": "அன்ஸ்ராஜ் வர்மா குழு\n\nஅன்ஸ்ராஜ் வர்மா குழு, பட்டியல் சாதிப் பிரிவில் உள்ள குடும்பன், பண்ணாடி, காலாடி, கடையன், தேவேந்திர குலத்தான், பள்ளன் போன்ற 6 உட்பிரிவுகளை ஒன்றாக இணைத்து தேவேந்திர குல வேளாளர் என்று பெயர் மாற்றம் செய்ய தமிழக அரசு குழு அமைத்து உத்தரவிட்டுள்ளது.\n\nSection::::பின்னணி.\nஆதி திராவிட சமூகத்தில் உள்ள பள்ளர் உள்ளிட்ட ஆறு உட்பிரிவுகளையும் ஒன்றாக இணைத்து \"தேவேந்திர குல வேளாளர்\" என்று ஒரே பெயரில் அழைக்கவேண்டும் என்றும், மேலும் தேவேந்திர குலத்தினரை தாழ்த்தப்பட்டோர் பட்டியலிருந்து நீக்கி, இதர பிற்படுத்தப்பட்டோர் பட்டியலில் சேர்க்க வேண்டும் என்ற கோரிக்கையை, புதிய தமிழகம் அரசியல் கட்சித் தலைவர் கிருஷ்ணசாமி, தமிழ்நாடு அரசிடம் முன் வைத்தார். \n\nSection::::குழுவின் அமைப்பும் செயல்பாடுகளும்.\nஇக்கோரிக்கையை பரிசீலிப்பது தொடர்பாக தமிழ்நாட்டு அரசின் இந்திய ஆட்சிப் பணி அலுவலரும், தமிழ்நாடு ஊரக வளர்ச்சி மற்றும் ஊராட்சித் துறையின் கூடுதல் செயலர், \"ஹன்ஸ்ராஜ் வர்மா\" தலைமையில் குழு அமைக்கப்பட்டுள்ளது. இக்குழுவில் ஆதி திராவிடர் மற்றும் பழங்குடியினர் நலத்துறையின் கூடுதல் தலைமைச் செயலாளர், சட்டத்துறை செயலாளர் ஆகியோர் உறுப்பினர்களாகவும், ஆதி திராவிடர் நல இயக்குநர் உறுப்பினர் & செயலராகவும் இடம் பெற்றுள்ளனர். இக்குழு சம்பந்தப்பட்ட இன மக்களிடம் ஆலோசனை நடத்தியும், பழங்கால வரலாறு குறித்த ஆவணங்களை ஆய்வு செய்தும், இந்தக் கோரிக்கைகளை ஏற்பது குறித்து தமிழக அரசுக்கு அறிக்கை அளிக்கும். \n\nSection::::பிணக்குகள்.\nஇந்த ஆறு பிரிவினர்களை ஒடுக்கப்பட்டோர் பட்டியலிருந்து நீக்கப்பட்டால், வருங்காலத்தில் இக்குல சமுதாயத்தினர் கல்வி, வேலைவாய்ப்புகளில் பின்தங்கிவிடுவர் என ஒரு பிரிவினர் கருதி, கிருஷ்ணசாமியின் கோரிக்கைக்கு எதிர்ப்பு தெரிவித்து வருகின்றனர்.\n\n"}
{"id": "435975", "url": "https://ta.wikipedia.org/wiki?curid=435975", "title": "ரோஜாவை கிள்ளாதே", "text": "ரோஜாவை கிள்ளாதே\n\nரோஜாவை கிள்ளாதே (Rojavai Killathe) சுரேஸ் கிருஷ்ணா இயக்கத்தில் 1993 ஆம் ஆண்டு வெளிவந்த இந்தியத் தமிழ்த் திரைப்படமாகும். அர்ஜுன், குஷ்பூ, ராதாரவி, கவுண்டமணி, செந்தில், வடிவேலு (நடிகர்), சரத் பாபு, வெண்ணிற ஆடை மூர்த்தி மற்றும் பலர் நடித்துள்ளனர். கே. சுகுமார் தயாரிப்பில், தேவா இசை அமைப்பில் 3 டிசம்பர் 1993 ஆம் தேதி வெளியானது. பின்னர் 2006 ஆம் ஆண்டு, ஹிந்தி மொழியில் ஜல்லாட் என்ற பெயரில் டப்பிங் செய்யப்பட்டு வெளிவந்தது\n\nSection::::நடிகர்கள்.\nஅர்ஜுன், குஷ்பூ, ராதா ரவி, கவுண்டமணி, செந்தில், வடிவேலு, சரத் பாபு, வெண்ணிறாடை மூர்த்தி, அருண்குமார், ஒரு விரல் கிருஷ்ணா ராவ், ரா. சங்கரன், ஷர்மிலி, சூர்யகலா, நரசிம்மன், நளினி காந்த், மாஸ்டர் ராபர்ட்.\n\nSection::::கதைச்சுருக்கம்.\nபீட்டர் (பிரபாகரன்) என்ற கடத்தல்காரனிடம் அலெக்சாண்டர் (அர்ஜுன்) அடியாளாக பணி ஆற்றிவருகிறான். பீட்டரிடம் இருக்கும் அடியாட்களில், அலெக்சாண்டர் மிகவும் விசுவாசம் கொண்ட அடியாளாக இருக்கிறான். அய்யனார் என்பவருடன் பீட்டருக்கு அடிக்கடி மோதல் ஏற்படுகிறது. எப்படியாது அய்யனாரை வீழ்த்த வேண்டும் என்ற எண்ணம் பீட்டரிடம் ஆழமாக இருந்தது.\n\nஅய்யனாரிடம் அனு (குஷ்பூ) என்ற பெண் வேலை பார்த்து வந்தாள். அவளை மேடையில் ஆடச் செய்து மிகவும் தரக் குறைவாக நடத்தினான் பீட்டர். அதே நேரம், அனு தான் அய்யனாரின் பலவீனம் என்று கண்டறிந்த பீட்டர், அனுவை கொல்ல அலெக்சாண்டரை ஏவுகிறான். அனுவை கொல்ல மனம் இல்லாத அலெக்சாண்டர், அவளின் தோளில் சுடுகிறான். காயமடைந்த அனுவை, மருத்துவமனையிலும் சேர்கிறான். பின்னர், பீட்டரிடமிருந்தும் அய்யனாரிடமிருந்தும் அனுவை காப்பாற்ற முடிவு செய்கிறான் அலெக்சாண்டர். இறுதியில், அனுவை காப்பாற்றப்பட்டாளா என்பதே மீதிக் கதையாகும்.\n\nSection::::ஒலித்தொகுப்பு.\nவைரமுத்து எழுதிய பாடல் வரிகளுக்கு இசை அமைத்தார் தேவா. ஐந்து பாடல்கள் கொண்ட ஒலித்தொகுப்பு 1993 ஆம் ஆண்டு வெளியானது.\n\n\nSection::::வரவேற்பு.\nஇயக்கமும் ஒளிப்பதிவும் நன்றாக அமைந்திருந்தது என்ற விமர்சனத்தைப் இப்படம் பெற்றது.\n"}
{"id": "435976", "url": "https://ta.wikipedia.org/wiki?curid=435976", "title": "ஜெனிபர் வின்ஜெட்", "text": "ஜெனிபர் வின்ஜெட்\n\nஜெனிபர் வின்ஜேட் (பிறப்பு 30 மே 1985) இந்திய நடிகை ஆவார். பின்வரும் தொலைக்காட்சி நாடகங்களில் பரவலாக அறியப்படுகின்றார். \"காசுதி சின்தகி\"யில் சிநேகா ஆகவும், டாக்டர் ரதீமாவாக \"தில் மில் கயா\"விலும், \"குமுது தேசாய்\" ஆக \"சரஸ்வதிசந்திரா\"விலும், மாயா மல்கோத்ராவாக \"பேயாத்\" இலும், \"பேபனாஹ்\" வில் சோயா சித்திக் ஆகவும் பாத்திரங்களை ஏற்று நடித்துள்ளார்.\n\nSection::::தனிப்பட்ட வாழ்க்கை.\nவின்ஜேன்டின் தந்தை மகாராஷ்டிராவை சேர்ந்த கிறிஸ்தவர். தாய் பஞ்சாபை சேர்ந்தவர்.\nவின்ஜேன்ட் கரன் சிங் குரோவர் என்பவரை 9 ஏப்ரல் 2012 இல் திருமணம் முடித்தார். 2014 நவம்பர் இல் இருவரும் தனித்து வாழ்வதாக வின்ஜேட் அறிவித்தார்.\n\nSection::::பணி.\nஜெனிபர் தனது பன்னிரண்டாவது வயதில் திரையுலக வாழ்க்கையை துவக்கினார். \"ராஜா கோ ராணி சி பியார் ஹோ கயா\" திரைப்படத்தில் குழந்தை நட்சத்திரமாக அறிமுகமானார். பின் பதினான்காவது வயதில் \"குச் நா கஹோ\" திரைப்படத்தில் குழந்தை நட்சத்திரமாக தோன்றினார்.\n\n\"சரஸ்வதி சந்திரா\" தொலைக்காட்சி தொடரில் நடித்தமைக்காக இந்திய தொலைக்காட்சி அகாதமியால் சிறந்த நடிகைக்கான விருதை வென்றார். 2016 ஆம் ஆண்டு சோனி தொலைக்காட்சி அலைவரிசையின் \"பேயாத்\" நாடகத்தில் மாயா மல்கோத்ராவாக நடித்தார். 2018 இல் கலர்ஸ் தொலைக்காட்சி அலைவரிசையில் \"பேபனாஹ்\" தொலைக்காட்சி நாடகத்தில் நடித்தார். வின்ஜேன்ட் இந்திய தொலைக்காட்சி நடிகைகளில் அதிக ஊதியம் பெறும் நடிகைகளில் ஒருவராவார்.\n\nSection::::ஊடகங்களில் பிரபலம்.\nஐக்கிய இராச்சியத்தை மையமாக கொண்டு இயங்கும் ஈஸ்டர்ன் ஐ பத்திரிகையில் 2012 ஆம் ஆண்டு ஆசியாவின் கவர்ச்சியான பெண்களில் 50 இற்குள் இடம் பிடித்தார். 2013 ஆம் ஆண்டு ஆசியாவின் கவர்ச்சியான பெண்களில் 15 ஆவது இடத்தை பெற்றார். 2017 ஆம் ஆண்டு டைம்ஸ் ஒப் இந்தியா நடத்திய கணிப்பில் மிக விரும்பத்தக்க இந்திய தொலைக்காட்சி நடிகைகளில் முதலிடத்தை பெற்றுக் கொண்டார். 2018 ஆம் ஆண்டு ஈஸ்டர்ன் ஐ யின் கவர்ச்சியான ஆசிய நடிகைகளின் பட்டியலில் பதிமூன்றாவது இடத்தை பிடித்தார்.\n\nடைம்ஸ் ஒப் இந்தியாவின் பிரபலமான திரை ஜோடி விருதை \"பேபனாஹ்\" இல் நடித்தமைக்காக வின்ஜெட் மற்றும் ஹர்சாத் சோப்ரா பெற்றுக் கொண்டனர். 2018 இல் பிஸ் ஆசியாவின் சிறந்த தொலைக்காட்சி ஆளுமைகளில் பதினான்காவது இடத்தை பிடித்தார்.\n"}
{"id": "435981", "url": "https://ta.wikipedia.org/wiki?curid=435981", "title": "பெபியாலோ ஜியானாட்டி", "text": "பெபியாலோ ஜியானாட்டி\n\nபெபியோலா கியானோட்டி (Fabiola Gianotti, இத்தாலியன்;அக்டோபர் 29, 1960) ஒரு இத்தாலிய துகள் இயற்பியலாளரும், ஐரோப்பிய அணு ஆராய்ச்சி நிறுவனத்தின் தலைமை இயக்குனரும் ஆவார்.மேலும் இந்தப் பதவியில் அமர்ந்த முதல் பெண் இவராவார். இந்த ஆணையம், 2016, ஜனவரி 1 ஆம் தேதி முதல் ஐந்தாண்டு காலத்திற்கு இவருடைய தலைமையில் இயங்கும்.\n\nSection::::ஆரம்ப வாழ்க்கை மற்றும் கல்வி.\nஇளம் வயதிலிருந்தே, ஜியோனி தன்னைச் சுற்றியுள்ள உலகின் மீதும் இயற்கையின் மீது ஆர்வம் காட்டினார். அவரது தந்தை, புகழ்பெற்ற புவியியலாளர் ஆவார். அதனால் அவர் இயற்கையைக் கற்க ஊக்குவித்தார். \" இயற்கையின் மீதான எனது அன்பும் பேரார்வவும் எனது தந்தையிடமிருந்து விதைக்கப்பட்டது தான் \" என்று அவர் அறிவியல் ஒரு நேர்க்காணலில் கூறியுய்ள்ளார்.\n\nஜியோனிட்டி. முதலில் அவர் இசை, மனிதநேயம், தத்துவம் ஆகியவற்றின் மீது தனது கவனத்தைச் செலுத்தி ஆய்வு செய்தார். பின்னர் விஞ்ஞானி மேரி கியூரி பற்றிய ஒரு சுயசரிதைப் படித்த பிறகு, அறிவியல் ஆய்வின்மீது ஆர்வம் கொண்டார்.1989 இல் மிலன் பல்கலைக் கழகத்தில் துகள் இயற்பியலில் முனைவர் பட்டம் பெற்றார்.\n\nSection::::தொழில் மற்றும் ஆராய்ச்சி.\nஐரோப்பிய அணு ஆராய்ச்சி நிறுவனம் உள்ளிட்ட பல்வேறு பிந்தைய முதுகலை முனைவர் பதவிகளுக்குப் பின்னர், ஆகஸ்ட் 2013 இல் அவர் ஐரோப்பிய அணு ஆராய்ச்சி நிறுவனத்தின் இயற்பியல் துறையில் ஆய்வியல் வல்லுநராக ஆனார்., அணு ஆராய்ச்சிக்கான ஐரோப்பிய அமைப்பு, மற்றும் ஆகஸ்ட் 2013 இல் எடின்பர்க் பல்கலைக்கழகத்தின் கௌரவ பேராசிரியராகவும் இருந்தார். இவர் யுனைட்டெட் தேசிய அறிவியல் அகாடமியின் வெளிநாட்டு இணை உறுப்பினராகவும், இத்தாலிய அறிவியல் அகாடமியின் உறுப்பினராகவும் பிரஞ்சு அறிவியல் அகாடமியின் வெளிநாட்டு இணை உறுப்பினராகவும் உள்ளார்.\n"}
{"id": "435989", "url": "https://ta.wikipedia.org/wiki?curid=435989", "title": "என்லில்", "text": "என்லில்\n\nஎன்லில் (Enlil) பண்டைய சுமேரியாவின் நிப்பூர் போன்ற பண்டைய அண்மை கிழக்கு நகர மக்களால் வழிபட்ட காற்றின் கடவுள் ஆவார். என்லில் கடவுள் காற்று, பூமி மற்றும் சூறாவளிக்கு அதிபதி ஆவார். சுமேரியக் கடவுள்களில், என்லில் கடவுள் தலைமைக் கடவுளாக இருந்தவர். என்லில் கடவுளை அக்காதியர்கள், பாபிலோனியர்கள, அசிரியர்கள், ஹுரியத் மக்கள் வழிபட்டனர். \n\nஎன்லில் கடவுளின் முதன்மை வழிப்பாட்டுத் தலம் நிப்பூரில் இருந்தது. கிமு 24-வது நூற்றாண்டில் கடவுள் என்லில், அனைத்து சுமேரியக் கடவுள்களுக்கு தலைமைக் கடவுளாக வணங்கப்பட்டார். என்லில் கடவுள், வானத்திலிருந்து பூமியை பிரித்தன் மூலம் உலகம் தனியாக இயங்கத் துவங்கியதாக சுமேரியர்கள் கருதினர்\n\nகிமு 1230-இல் ஈலாம் நாட்டினர் மெசொப்பொத்தேமியாவைக் கைப்பற்றிய போது, என்லில் கடவுளின் வழிபாடும், முக்கியத்துவமும் பின்னுக்குத் தள்ளப்பட்டது.\n\nSection::::பெயர்க் காரணம்.\nபணடைய சுமேரிய மொழியில் என் (EN) என்பதற்கு கடவுள் என்றும், லில் (LÍL) என்பதற்கு காற்று எனப் பொருளாகும். \n\n\n"}
{"id": "435993", "url": "https://ta.wikipedia.org/wiki?curid=435993", "title": "இசுரேலிய நகரங்களின் பட்டியல்", "text": "இசுரேலிய நகரங்களின் பட்டியல்\n\nஇப்பட்டியல் இசுரேல் நாட்டின் உள்துறை அமைச்சு அங்கீகரித்த நகரங்களை உள்ளடக்கியுள்ளது. இசுரேல் மத்திய புள்ளிவிவரவியல் திணைக்களத்தினால் வெளியிடப்பட்ட தகவல்களை இப்பட்டியல் அடிப்படையாகக் கொண்டுள்ளது. சனத்தொகை 20000க்கு அதிகமாகவுள்ள பகுதிகளை இசுரேல் அரசு நகரங்களாகப் பிரகடனப்படுத்தியுள்ளது.\n\nSection::::பட்டியல்.\nஇசுரேல் டெல் அவிவ், ஜெருசலேம் உட்பட 100000க்கும் அதிகமான சனத்தொகைக் கொண்ட நகரங்கள் பதினைந்தைக் கொண்டுள்ளது. \n\nபின்வரும் பட்டியல் இசுரேலிய மத்திய புள்ளிவிவரவியல் திணைக்களத்திலிருந்து எடுக்கப்பட்டது. நகரங்களின் பெயர்கள் ஆங்கில அகரவரிசைப்படி பட்டியலிடப்பட்டுள்ளன.\n"}
{"id": "435994", "url": "https://ta.wikipedia.org/wiki?curid=435994", "title": "மணிமேகலை (1959 திரைப்படம்)", "text": "மணிமேகலை (1959 திரைப்படம்)\n\nமணிமேகலை (Manimekalai) வி. எஸ். ராகவன் இயக்கத்தில் 1959 ஆம் ஆண்டு வெளிவந்த இந்தியத் தமிழ்த் திரைப்படமாகும். டி. ஆர். மகாலிங்கம், பானுமதி மற்றும் பலர் நடித்துள்ளனர். வி. எஸ். நாராயணன் தயாரிப்பில், ஜி. ராமநாதன் இசை அமைப்பில், 9 ஏப்ரல் 1959 ஆம் தேதி வெளியானது.\n\nSection::::நடிகர்கள்.\nடி. ஆர். மகாலிங்கம், பி. பானுமதி, என். எஸ். கிருஷ்ணன், டி. ஏ. மதுரம், காக்கா ராதாகிருஷ்ணன், செருகளத்தூர் சாமா, தேவர், சி. எஸ். பாண்டியன், சந்தியா, டி. வி. குமுதினி\n\nSection::::கதைச் சுருக்கம்.\nகோவலன், மாதவி தம்பதியினரின் மகள் மணிமேகலை (பி. பானுமதி) ஆவாள். மணிமேகலை இசையையும் ஆட்டத்தையும் கற்றவள். கோவலனின் மறைவிற்கு பின்னர், ஆன்மிகம் நிறைந்த சூழ்நிலையில் மணிமேகலையை வளர்த்தாள் மாதவி.\n\nமணிமேகலையின் அழகில் மயங்கி, அவள் வசம் காதல் கொள்கிறான் இளவரன் உதய குமரன் (தெ. இரா. மகாலிங்கம்). ஆனால், காவேரிப்பூம்பட்டினத்திலிருந்து, நாக நாட்டின் தெந்தீவான மணிபல்லவத்திற்கு கடல் தேவதையால் அழைத்துச் செல்லப்படுகிறாள் மணிமேகலை. அந்தத் தீவில், முன் பிறப்பைப் பற்றி அறிந்து கொள்ளும் தர்ம அமர்வின் மூலமாக, தன் முன் பிறப்பைப் பற்றி அறிகிறாள் மணிமேகலை. அவள் புத்தரால் ஆசீர்வதிக்கப்பட்டவள் என்றும், உதய குமரன் தான் தன் கடந்த பிறவியின் கணவன் என்றும் அவளுக்கு தெரியவருகிறது. மேலும், உருமாறும் கலையையும் கற்கிறாள் மணிமேகலை.\n\nபுத்த மதத்தின் கோட்பாடுகளை தீவதிலகையின் மூலமாக கற்கிறாள் மணிமேகலை. பின்னர், அங்கே இருக்கும் ஒரு குளத்திரலிருந்து ஒரு கிண்ணம் அவளுக்கு கிடைக்கிறது. அது தான் அமுதசுரபி - உலகத்தின் பசியை போக்கும் வல்லமைக் கொண்டது. பின்னர், கடல் தேவதையின் உதவியுடன், மீண்டும் காவேரிப்பூம்பட்டினத்திற்கு திரும்பும் மணிமேகலை, தனக்கு நடந்த சம்பவங்களை தன் தாய் மாதிவிக்கு விளக்குகிறாள்.\n\nஅமுதசுரபியின் வரலாற்றையும் மகிமையையும் தெரிந்துகொண்ட மணிமேகலை, ஏழைகளின் பசையைப் போக்க அமுதசுரபி கிண்ணத்தை பயப்படுத்துகிறாள். இளவரசன் உதய குமரன் தொடர்ந்து மணிமேகலையை அடைய முயற்சி செய்கிறான். பின்னர் என்னவானது என்பது தான் மீதிக் கதையாகும்.\n\nSection::::ஒலிப்பதிவு.\nஜி. ராமநாதன் இப்படத்திற்கு இசை அமைத்திருந்தார். தஞ்சை. என். ராமையா தாஸ், ஏ. மருதகாசி, கம்பதாசன், கண்ணதாசன் ஆகியோர் இப்படத்தின் பாடலாசிரியர்கள் ஆவர்.\n\nSection::::தயாரிப்பு.\nஐம்பெரும் காப்பியங்களில் ஒன்றான மணிமேகலை என்ற காப்பியத்தைத் தழுவி எடுக்கப்பட்ட படமாகும்.\n\n"}
{"id": "436002", "url": "https://ta.wikipedia.org/wiki?curid=436002", "title": "கருங்கழுகு", "text": "கருங்கழுகு\n\nகருங்கழுகு என்பது ஒரு வகைக் கழுகு இனப் பறவை ஆகும். இப்பறவை இந்தியாவிலும் இலங்கையிலும் வாழ்கின்றது. பெரும்பாலும் மலைப்பாங்கான இடங்களில் குச்சியால் கூடு கட்டி ஓரிரு முட்டையிட்டு இனப்பெருக்கம் செய்கின்றன. இப்பறவையின் உடல் பார்க்க கறுப்பாகவும், அலகு மஞ்சளாகவும் இருக்கும்.\n"}
{"id": "436003", "url": "https://ta.wikipedia.org/wiki?curid=436003", "title": "நவீன்", "text": "நவீன்\n\nநவீன் (Naveen) என்பவர் இந்திய திரை எழுத்தாளர், திரைப்பட இயக்குநர், தயாரிப்பாளர், நடிகர் ஆவார். இவர் தமிழ் திரைப்பட துறையில் இயங்கிவருகிறார். 2013 இல் விமர்சன ரீதியாக பாராட்டப்பட்ட மூடர் கூடம் திரைப்படத்தின் மூலம் இயக்குனராக இவர் அறிமுகமானார். இப்படத்தை இவரது தயாரிப்பு நிறுவனமான ஒயிட் ஷாடோஸ் புரொடக்சன்ஸ் நிறுவம் தயாரித்தது.\n\nSection::::முன்வாழ்கை.\nநவீன் ஈரோடு அருகே உள்ள கவுந்தப்பாடியில் பிறந்தவர். ஒரு பொறியாளராக தனது பணியைத் தொடங்கிய இவர், ஈ.ஐ.டி பாரி மற்றும் கிளாக்கோ ஸ்மித்க்லைன் நிறுவனத்தில் தில்லியில் பணிபுரிந்தார். திரைப்படத்தில் உள்ள ஆர்வத்தினால் இயக்குநர் சிம்புதேவனிடம் உதவி இயக்குநராகச் சேர்ந்து இம்சை அரசன் 23ம் புலிகேசி படத்தில் பணியாற்றினார். அந்த அனுபவத்தில் இயக்குநர் பாண்டிராஜிடம் தேசிய விருதுபெற்ற படமான பசங்க படத்தில் பணியாற்றினார்.\n\nSection::::தொழில்.\nநவீன் தனது திரைப்பட வாழ்க்கையை எழுத்தாளர், இயக்குநர், தயாரிப்பாளராக தனது முதல் படமான மூடர் கூடம் மூலம் தொடங்கினார். இவர் தனது மூடர் கூடம் திரைக்கதையைப் பல தயாரிப்பாளர்களிடம் சொல்லி, நிறையப் பேர் ஏற்காத நிலையிலும் நிறைய மாற்றங்களைப் பரிந்துரைத்தனர். இதனால் தானே தயாரிக்க முடிவுசெய்து தனது ஒயிட் ஷாடோஸ் புரொடக்சன்ஸ் நிறுவனத்தால், படத்தைத் தயாரித்தார். இப்படமானது இயக்குனர் பண்டிராஜின் (பசங்க திரைப்பட புகழ்) நிறுவனத்தின் மூலமாக விநியோகிக்கப்பட்டது. மூடர் கூடமானது விமர்சன ரீதியாக நல்ல பாராட்டைப் பெற்றது. இந்தப்படத்தில் இவரது திரைக்கதை, இயக்கம், உரையாடல் போன்றவற்றிற்காக பாராட்டப்பட்டார். 8 வது ஆண்டு விஜய் டிவி விருதுகளில் சிறந்த உரையாடலுக்கான விருதை இப்படத்துக்காக நவீன் வென்றார். நவீன் தற்போது கொளஞ்சி என்ற படத்தை தயாரித்துவருகிறார். கொளஞ்சி படமானது பல நடிகர்கள் நடிக்கும் படமாக உள்ளது. இப்படத்தில் சமுத்திரக்கனி மற்றும் சங்கவி ஆகியோர் நடிக்கின்றனர்.\n\n\n"}
{"id": "436021", "url": "https://ta.wikipedia.org/wiki?curid=436021", "title": "ஆஷா பரேக்", "text": "ஆஷா பரேக்\n\nஆஷா பரேக் (Asha Parekh) 1942 அக்டோபர் 2 அன்று பிறந்த இந்தியத் திரைப்பட நடிகை ,இயக்குனர் மற்றும் தயாரிப்பாளர் ஆவார். 1960 களில் வணிகரீதியாக வெற்றிபெற்ற பல படங்களில் தோன்றியுள்ளார் 1959 முதல் 1973 வரை இந்தி சினிமாவில் சிறந்த நடிகைகளில் ஒருவராக இருந்தார். 1992 இல், இந்திய அரசின் பத்மஸ்ரீ விருது அளிக்கப்பட்டு கௌரவிக்கப்பட்டார். திரைப்படத் துறையில் அவரது வெற்றிகரமான வாழ்க்கை காரணமாக அவர் பாலிவுட்டின் ”ஹிட் கேர்ள்” எனக் கருதப்படுகிறார். எல்லா நேரத்திலும் மிகவும் வெற்றிகரமான மற்றும் செல்வாக்குமிக்க இந்தி திரைப்பட நடிகர்களில் ஒருவராக பரேக் கருதப்படுகிறார்.\n\nSection::::சுயசரிதை.\nஆஷா பரேக் குஜராத்தி பகுதியைச் சார்ந்தவர் ஆவார். 1942 அக்டோபர் 2 அன்று பிரந்துள்ளார். போக்ரி முஸ்லீமான சுதா என்கிற சல்மா பரேக்கிற்கும், குஜராத்தியான பச்சுபாய் பரேக்கிற்கும் பிறந்தவர் ஆவார். இவரது தாயார் சிறு வயதிலேயே இந்திய பாரம்பரிய நடன வகுப்புகளில் சேர்த்தார், பண்டிட் பன்சிலால் பாரதி உட்பட பல ஆசிரியர்களிடமிருந்து நடனம் கற்றுக்கொண்டார்.\n\nSection::::தொழில்.\nபேபி ஆஷா பரேக் என்ற பெயரில் குழந்தை நட்சத்திரமாக தனது திரை வாழ்க்கையைத் தொடங்கினார் பரேக் . பின்னர், இவரது 10வது வயதில் புகழ் பெற்ற இயக்குனர் பிமல் ராய் ஒரு நடன நிகழ்ச்சியில் இவரைக் கண்டு தனது \"மா\" (1952) திரைப்படத்திலும் அதன் பின்னர் \"பாப் பேட்டி\" (1954)படத்திலும் இவரை நடிக்க வைத்தார். பிந்தைய திரைப்படத்தின் தோல்வி அவருக்கு ஏமாற்றம் அளித்தது, மேலும் சில குழந்தைப் பாத்திரங்களை செய்திருந்தாலும், அவர் தனது படிப்பினை மீண்டும் தொடர்ந்தார். பதினாறு வயதில் மீண்டும் நடிக்க முயற்சி செய்து கதாநாயகியாக அறிமுகமானார், ஆனால் நடிகை அமீட்டாவிற்கு ஆதரவாக இயக்குனர் விஜய் பட் படமான \"கோன்ஜ் உதி ஷெனாய்\" என்பதிலிருந்து நிராகரிக்கப்பட்டார்.\n\nதிரைப்பட தயாரிப்பாளர் அவருக்கு நட்சத்திர அந்தஸ்து இல்லை என்ற கூறினார். எட்டு நாட்கள் கழித்து, திரைப்பட தயாரிப்பாளர் சுபோத் முகர்ஜி , எழுத்தாளர் மற்றும் இயக்குனரான நாசிர் ஹுசைன் ஆகிய இருவரது \"தில் தேக்கே தேகோ\" (1959) படத்தில் சம்மி கபூருக்கு கதாநாயகியாக நடித்தார். இது அவருக்கு மிகப்பெரிய நட்சத்திர அந்தஸ்தை அளித்தது. இந்த படம் ஹுசைனுடன் ஒரு நீண்ட மற்றும் பலமான உறவை ஏற்படுத்தியது. அவரது படங்களில் ஆறு கதாநாயகியாக பரேக் நடித்தார். மேலும் 21 படங்களின் விநியோகத்தில் ஹுசைன் ஈடுபட்டார்.\n\nபரேக் ஆரம்பத்தில் அவரது பெரும்பாலான படங்களில் ஒரு கவர்ச்சி பெண்ணாக, சிறந்த நடன கலைஞராக மற்றும் முரட்டுத் தனமான நாயகியாகவே அறியப்பட்டார், இயக்குனர் ராஜ் கோஸ்லா \" தோ பதான்\"(1969) படத்தின் மூலம் அதை உடைத்தார். பின்னர் அவர் சிறந்த நடிகைக்கான பிலிம்பேர் விருது பெற்றார். பல முக்கிய இயக்குநர்களின் பல திரைப்படங்களில் தொடர்ந்து பலமுறை நடித்தார், அதில் விஜய் ஆனந்த் மற்றும் மோகன் செகல் ஆகியோர் அடங்குவர். இந்தி திரைப்படங்களில் அவரது புகழ் உச்சத்தில் இருந்தபோது அவர் மூன்று குஜராத்தி திரைப்படங்களில் நடித்தார். ஒரு சில பஞ்சாபி மற்றும் கன்னடத் திரைப்படங்களிலும் இவர் நடித்துள்ளார்.\n\nசில் நாட்களில் இவரை பாபி (அண்ணி) மற்றும் அம்மா பாத்திரங்களில் நடிக்க அழைத்தனர், ஆனால் இது அவரது தொழில் வாழ்க்கையின் \"மோசமான நிலை\" என்று அவர் நினைத்தார். எனவே அவர் படங்களில் நடிப்பதை நிறுத்திவிட்டார், அவளுடைய நண்பர்கள் ஒரு தொலைக்காட்சி இயக்குனராவதற்கு பரிந்துரை செய்தனர். அவர்களின் ஆலோசனையை ஏற்றுகொண்ட இவர் \"ஆக்ருதி\" என்ற தயாரிப்பு நிறுவனத்தைத் தொடங்கி \"பாலாஷ் கே பூல்\" , \"பாஜே பாயல்\\\", \"கோரா ககாஸ்\" போன்ற தொலைக்காட்சித் தொடர்களை தயாரித்துள்ளார்.\n\n1994 முதல் 2000 ஆம் ஆண்டு வரை நடிகர் சங்கத்தின் தலைவராக இருந்தார். இந்தியத் திரைப்படத் தணிக்கை குழுவின் முதல் பெண் தலைவராகவும் இருந்தார்.. 1998 முதல் 2001 வரை அவர் அப்பதவி வகித்தார், அதில் எந்த ஊதியமும் கிடைக்கவில்லை, ஆனால் எலிசபெத் (1998) திரைப்படத்திற்கு தணிக்கைச் சான்று வழங்குவதில் அதிகமான சர்ச்சைகள் ஏற்பட்டதையடுத்து , அதிலிருந்து விலகி பின்னர், திரைப்பட மற்றும் தொலைக்காட்சி கலைஞர்களின் சங்கத்தின் பொருளாளராகப் பணியாற்றினார், பின்னர் அதன் அலுவலக பொறுப்பாளர்களில் ஒருவராக தேர்ந்தெடுக்கப்பட்டார். ஆஷா 1995 இல் நடிப்பதைத் தடுத்து நிறுத்தி தொலைக்காட்சித் தொடர்களைத் தயாரித்தார். 2002 இல் பிலிம்பேர் வாழ்நாள் சாதனையாளர் விருது பெற்றார்.\n\nSection::::சொந்த வாழ்க்கை.\nபரேக் திருமணம் செய்து கொள்ளவில்லை. அவர் ஏற்கனவே திருமணமான இயக்குனர் நாசீர் ஹுசைன் உடன் காதல் கொண்டிருந்தார், ஆனால் இருவரது குடுமபமும் இதை ஏற்காததால் அவர்கள் திருமணம் செய்துகொள்ள முடியவில்லை. முன்னதாக, பரேக் தான் ஒரு நீண்டகால காதலைக் கொண்டிருப்பதாக மட்டுமே கூறினார், ஆனால் உறவு பற்றி விரிவாகக் கூற மறுத்துவிட்டார், \"அது நீடித்திருக்கும் போது நன்றாக இருந்தது\" என்றார். நாசீர் ஹுசைனின் வாழ்நாளின் கடைசி வருடத்தில் அவரது மனைவியின் மரணத்தின் காரணமாக அவர் தனிமையில் இருந்ததனால் அவரை தான் சந்திக்கவில்லை என்று கூறினார். ஆனால் 2002 ல் அவர் இறக்கும் முன் அவர் அவரிடம் பேசினார்\n\nஇன்று, பரேக் தனது நடன அகாடமி \"காரா பவன்\" மற்றும் மும்பை , சாண்டா க்ரூஸ் ஆஷா பரேக் மருத்துவமனை ஆகியவற்றில் கவனம் செலுத்துகிறார்.\n\n"}
{"id": "436030", "url": "https://ta.wikipedia.org/wiki?curid=436030", "title": "மனிதனின் மறுபக்கம்", "text": "மனிதனின் மறுபக்கம்\n\nமனிதனின் மறுபக்கம் (Manithanin Marupakkam) கே. ரங்கராஜ் இயக்கத்தில், 1986 ஆம் ஆண்டு வெளிவந்த இந்தியத் தமிழ்த் திரையப்படமாகும். சிவகுமார், ராதா, ஜெயஸ்ரீ, ஜெய் ஜெகதீஷ் மற்றும் பலர் நடித்துள்ளனர். ஜி. தியாகராஜன் மற்றும் ஜி. சரவணன் தயாரிப்பில், இளையராஜா இசை அமைப்பில், 25 ஜூலை 1986 ஆம் தேதி இப்படம் வெளிவந்தது.\n\nSection::::நடிகர்கள்.\nசிவகுமார், ராதா, ஜெயஸ்ரீ, ஜெய் ஜெகதீஷ், ராஜ்ய லட்சுமி, வி. கே. ராமசாமி, வெண்ணிற ஆடை மூர்த்தி, டெல்லி கணேஷ், ஏ. ஆர். எஸ்., சேது விநாயகம்.\n\nSection::::கதைச்சுருக்கம்.\nதினக்குரல் எனும் இதழில் நிருபராக சேருகிறாள் சுஜாதா (ஜெயஸ்ரீ). தன் தோழி மருத்துவர். சாரதாவுடன் தங்குகிறாள் சுஜாதா. சுஜாதாவின் சகோதரி கலா கொல்லப்படுகிறாள். ரவி வர்மா தன் மனைவி கலாவை (ராதா) கொன்ற குற்றத்திற்காக மரண தண்டனை அனுபவிக்கும் ஒரு கைதி ஆவான். அவனை சுஜாதா பேட்டி கண்டு, கட்டுரை வடிவில் தினக்குரல் இதழில் வெளியானது. அந்தக் கட்டுரை பெரிய அளவில் பிரபிலமாகி, அவளுக்கும் அவள் பணிபுரியும் தினக்குரலுக்கும் நற்பெயர் சம்பாதித்துத் தந்தது.\n\nகடந்த காலத்தில், ரவி ஒரு விளம்பர நிறுவனத்தின் முதலாளி. தன்னுடன் பணிபுரியும் கலா என்ற பெண்ணை காதலித்து திருமணம் செய்கிறான். விளம்பரத்தின் பொழுது அரைகுறையாக துணி அணிய மறுத்த கலாவுடன் ரவிக்கு கருத்து வேறுபாடு ஏற்பட்டு கலாவின் கர்ப்பத்தை சந்தேகித்ததால், அவளை விவாகரத்து செய்ய முடிவுசெய்கிறான் ரவி. கலாவிற்கு சாதகமாக தீர்ப்பு வந்ததால் கோபம் கொண்ட ரவி, கலாவை கொன்றுவிடுகிறான். அதனால் அவனுக்கு தூக்கு தண்டனை வழங்கப்படுகிறது.\n\nதண்டனைக்கு ஒரு நாள் முன்பு, சிறையிலிருந்து தப்பித்த ரவி, சுஜாதாவை சந்திக்க நேரிடுகிறது. தான் கலாவை கொல்லவில்லை என்றும், தனது நிறுவனத்தில் வேலை செய்யும் அர்ஜுன் தான் கொன்றான் என்றும், கொலை நடந்த இடத்தில் தான் இருந்ததால் குற்றம் சாற்றப்பட்டதாகவும் சுஜாதாவிடம் அனைத்து உண்மைகளையும் கூறுகிறான் ரவி வர்மா. அர்ஜுனை பழிவாங்கவே சிறையில் இருந்து தப்பித்தாக கூறும் ரவி, இறுதியில் அர்ஜுனை பழிவாங்கினானா என்பதே மீதிக் கதையாகும்.\n\nSection::::ஒலித்தொகுப்பு.\nஇப்படத்தின் இசை அமைப்பாளர் இளையராஜா ஆவார். வைரமுத்து, புலமைப்பித்தன், என். காமராசன் ஆகியோர் பாடல் ஆசிரியர்கள் ஆவர். 5 பாடல்களை கொண்ட இசைத்தொகுப்பு 1986 ஆம் ஆண்டு வெளியானது.\n\n\n"}
{"id": "436034", "url": "https://ta.wikipedia.org/wiki?curid=436034", "title": "இன்சுவான்", "text": "இன்சுவான்\n\nஇன்சுவான் (Yinchuan) எனப்படும் இந்நகரம் சீனாவின் நின்ஷியா தன்னாட்சிப் பகுதியின் தலைநகரம். கிழக்குப் பகுதியில் மஞ்சள் ஆற்றைப் பார்த்தவாறு அமைந்துள்ள, இது அழகான இயற்கைக் காட்சிகள் அமைந்த நகரம். இதன் சூழ்நிலை விவசாயத்திற்கு ஏற்றதாக உள்ளது. இது \"வடமேற்கிலுள்ள ஆற்றங்கரை நகரம்\" மற்றும் \"மீன்கள் மற்றும் அரிசியின் வீடு\" ஆகிய பெயர்களை பெற்றுள்ளது. சீனா மற்றும் அரபு நாடுகளுக்கு இடையிலான கலாச்சார மற்றும் பொருளாதார பரிமாற்றங்களுக்கான சர்வதேச தளமாக இந்நகரம் அமைந்துள்ளது.\n\nSection::::மக்கள் தொகை.\nமுஸ்லிம் ஹுயி மக்களின் மையமாக இன்சுவான் உள்ளது. அவர்கள் இந்நகரத்தில் மூன்றில் ஒரு பங்கு மக்களாக உள்ளனர். நகர கட்டட அமைப்பு, அரபு-சீன சாலை அடையாளங்கள் மற்றும் உணவு ஆகியவற்றில் அவர்களது தாக்கத்தை இந்நகரத்தில் எளிதாக காணமுடியும். வேறுபட்ட அமைப்பு மற்றும் அளவுகளில் சுமார் 500 மசூதிகளை இன்சுவான் நகரத்தில் காணலாம்.\n\nSection::::வரலாறு.\nஇன்சுவான் என்பது உண்மையில் கிமு ஒன்றாம் நூற்றாண்டில் \"ஃபுபிங்\" என்ற பெயரில் ஒரு பகுதியாக இருந்தது; இதன் பெயர் கிபி ஆறாம் நூற்றாண்டில் \"ஹுவாயியுவான்\" என்று மாற்றப்பட்டது. 907 இல் தாங் அரசமரபின் வீழ்ச்சிக்கு பிறகு இப்பகுதி தாங்குடுகள் அமைத்த மேற்கு சியா அரசால் ஆளப்பட்டது. அப்பேரரசுக்கு தலைநகராக ஆனது. பூர்விக சீன மக்கள் இந்நகருக்கு அதிக அளவில் குடிபெயர்ந்தனர். 1227 இல் மங்கோலியர்களால் சி-சியா அரசமரபு அழிக்கப்பட்டபோது இன்சுவான் இரக்கமற்ற முறையில் சூறையாடப்பட்டது. அனைத்து மக்களும் கொல்லப்பட்டனர். மங்கோலியர்கள் இந்த நகரத்தை இர்யாய் என்று அழைத்தனர்.\n"}
{"id": "436035", "url": "https://ta.wikipedia.org/wiki?curid=436035", "title": "குஸ்தி (2006 திரைப்படம்)", "text": "குஸ்தி (2006 திரைப்படம்)\n\nகுஸ்தி (Kusthi) ராஜ் கபூர் இயக்கத்தில், 2006 ஆம் ஆண்டு வெளிவந்த இந்தியத் தமிழ் நகைச்சுவைத் திரைப்படமாகும். பிரபு, கார்த்திக், வடிவேலு, புளோரா, விஜயகுமார், ராதாரவி மற்றும் பலர் நடித்துள்ளனர். எம். ஞானசுந்தரி தயாரிப்பில், டி. இமான் இசை அமைப்பில், 23 ஜூன் 2006 ஆம் தேதி இப்படம் வெளியானது. இப்படம் ஒரு சராசரி வெற்றிப் படமாக அமைந்தது.\n\nSection::::நடிகர்கள்.\nபிரபு, கார்த்திக், வடிவேலு, புளோரா, விஜயகுமார், ராதாரவி, ஒய். ஜி. மகேந்திரன், இளவரசு, ராஜ் கபூர், சித்ரா லக்ஷ்மணன், மனோபாலா, டி. பி. கஜேந்திரன், மதன் பாப், சிட்டி பாபு, பாலு ஆனந்த், லதா, சபிதா ஆனந்த், ஆர்த்தி, விஜயன், பெசன்ட் ரவி, தளபதி தினேஷ், கிரேன் மனோகர்.\n\nSection::::கதைச்சுருக்கம்.\nநாட்டாமையின் (ராதாரவி) மகளை திருமணம் செய்ய பயந்து, ஊரை விட்டு சென்னைக்கு ஓடும் ஜீவா (பிரபு), தன் நண்பன் வேலுவுடன் (வடிவேலு) இணைகிறான். அந்நிலையில், சில உள்ளூர் அடியாட்களிடமிருந்து ஒரு நபரை (மகாநதி ஷங்கர்) காப்பாற்றுகிறான் ஜீவா. அந்த காப்பாற்றப்பட்ட நபர், ரவுடி சிங்கத்திற்கு (கார்த்திக்) மிகவும் வேண்டப்பட்ட ஆள். பின்னர், சிங்கத்தை அபியும், ஜீவாவை திவ்யாவும் காதல் செய்கிறார்கள். சிங்கத்திற்கு மற்றொரு ரவுடிக்கும் (ராஜ் கபூர்) பணப் பிரச்சனை இருக்கிறது.\n\nஅதே சமயம், ஜீவாவை தேடி சென்னைக்கு ஆட்களுடன் வருகிறார் நாட்டாமை. மருத்துவமனையில், ஜீவாவை காணாமல்போன பேரன் என்று தவறாக அடையாளம் காணுகிறார் லட்சுமியின் (லதா) தந்தை (விஜயகுமார்). நாட்டாமையிடம் இருந்து தப்பிக்க, லதாவுடன் ஊட்டிக்குச் செல்கிறான் ஜீவா.\n\nஅபி மற்றும் திவ்யாவின் தாத்தா திவ்யா-ஜீவா அபி-சிங்கம் ஆகிய இரு ஜோடிகளுக்கும் திருமணம் செய்ய முடிவு செய்கிறார். ஆனால், அதை தடுத்து நிறுத்த ராஜ் கபூரும், நாட்டாமையும் வந்துவிடுகிறார்கள். அவர்களை சமாளித்து எவ்வாறு திருமணம் நடந்தது என்பதே மீதிக் கதையாகும்.\n\nSection::::ஒலிப்பதிவு.\nடி. இமான் இப்படத்தின் இசை அமைப்பாளர் ஆவார். பா. விஜய் , ஸ்நேஹன், பழனிபாரதி ஆகியோர் இப்படத்தின் பாடல் ஆசிரியர்கள் ஆவர்.\n\nSection::::வரவேற்பு.\nகதாபாத்திரங்கள் நீளமான வசனங்களை பேசியதாகவும், இசையும் இயக்கமும் பெரியதாக எடுபடவில்லை என்றும், முன்பாதி ஒரு மலையாள படம் போலவும், பின்பாதி ஒரு தெலுங்கு படம் போலவும் இருப்பதாகவும் விமர்சனம் செய்யப்பட்டது.\n\n"}
{"id": "436039", "url": "https://ta.wikipedia.org/wiki?curid=436039", "title": "மனதை திருடிவிட்டாய்", "text": "மனதை திருடிவிட்டாய்\n\nமனதை திருடிவிட்டாய் (Manadhai Thirudivittai) அறிமுக இயக்குனர் ஆர். டி. நாராயணமூர்த்தி எழுதி இயக்கி, 2001 ஆம் ஆண்டு வெளிவந்த இந்தியத் தமிழ்த் திரைப்படமாகும். பிரபுதேவா, கௌசல்யா, காயத்ரி ஜெயராம், விவேக், வடிவேலு, ஸ்ரீமன் மற்றும் பலர் நடித்துள்ளனர். கே. ஆர். ஜி தயாரிப்பில், யுவன் சங்கர் ராஜா இசையில், 14 நவம்பர் 2001 தேதி வெளியானது. பாக்ஸ் ஆபீசில் ஒரு சராசரி வெற்றியை அடைந்து இப்படம்.\n\nSection::::நடிகர்கள்.\nபிரபுதேவா, கௌசல்யா, காயத்ரி ஜெயராம், விவேக், வடிவேலு, ஸ்ரீமன், ஷாந்தி வில்லியம்ஸ், ரஞ்சித், பாத்திமா பாபு, ராஜீவ், காக்கா ராதாகிருஷ்ணன், பாண்டு, பயில்வான் ரங்கநாதன், பி. சுஷீலா, சிவா.\n\nSection::::கதைச்சுருக்கம்.\nதேவாவும் ஸ்ருதியும் ஒரே கல்லூரியில் படித்து வரும் காதலர்கள். அவ்வாறாக ஒரு நாள், தேவா தன் நண்பன் அசோக் வீட்டில் இந்துவை சந்திக்க நேரிடுகிறது. தன் குழுவில் பாட வாய்ப்பளிக்கும் தேவாவை போலீசில் தன்னை கேலி செய்ததாக கூறி புகார் தருகிறாள் இந்து. அதனால் கோபம் கொண்ட ஸ்ருதி, இந்துவை திட்டி கோபித்துக்கொள்கிறாள். சமாதானம் செய்ய வந்த அசோக், இந்துவின் கடந்த காலம் பற்றி விளக்குகிறான்.\n\nஇந்துவை ஊக்குவிக்கும் விதமாக அவளுக்கு மிகவும் பிடித்த பாடகி பி. சுஷீலாவை அறிமுக படுத்துகிறான் தேவா. அப்பொழுதிலிருந்து, தேவாவிற்கும், இந்துவுக்கும் நல்லிணக்கம் ஏற்படுகிறது.\n\nதேவா-ஸ்ருதி திருமண விழாவில், கடந்த காலத்தில் இந்துவை பாலியல் வன்கொடுமை செய்தது தேவா என்று தெரிய வருகிறது. அதனால், திருமணம் தடைபடுகிறது. பின்னர், அந்த பிரச்சனையிலிருந்து சமாளித்து தேவா யாரை திருமணம் செய்தான் என்பது தான் மீதிக்கு கதையாகும்.\n\nSection::::ஒலிப்பதிவு.\nயுவன் ஷங்கர் ராஜா இப்படத்தின் இசை அமைப்பாளர் ஆவார். பா. விஜய் மற்றும் கலை குமார் பாடல் ஆசிரியர்கள் ஆவர். \"மஞ்சக்காட்டு மைனா\" என்ற பாடல் மிகவும் பிரபலமான பாடலாகும்.\n\nSection::::வரவேற்பு.\nஇந்தத் திரைப்படம் கலந்த விமர்சனங்களைப் பெற்றது.\n\n"}
{"id": "436043", "url": "https://ta.wikipedia.org/wiki?curid=436043", "title": "கடங்கநேரி", "text": "கடங்கநேரி\n\nகடங்கநேரி (\"Kadanganeri\") என்கிற கிராமம் திருநெல்வேலி மாவட்டம் ஆலங்குளம் வட்டாரத்தில் உள்ளது.\n\nSection::::பெயர்க் காரணம்.\nகிடங்கு எனும் சொல்லை அடிப்படையாகக் கொண்டு தொடக்கத்தில் கிடங்கனேரி என்றே இவ்வூர் அழைக்கப்பட்டு வந்ததாகவும், இதுவே காலப்போக்கில் மருவிக் கடங்கநேரி ஆனதாகவும் ஊர் மக்கள் வாய்மொழியாக வழங்கி வருகின்றனர். இதற்கேற்றாற் போல் இந்த ஊர் சற்றுத் தாழ்வான பூமியாக உள்ளது. அஞ்சல் அலுவலகத்தில் கூட இன்னும் ‘கிடங்கனேரி’ எனும் பெயரே காணப்படுகிறது.\n\nSection::::வழிபாடு.\n\"தென்புலத்தார் தெய்வம் விருந்தொக்கல் தானென்றாங்கு ஐம்புலத்தாறு ஓம்பல் தலை\" என்ற வள்ளுவன் வாக்கிற்கேற்ப தமிழ்ப் பண்பாட்டுக்கே உரிய வழிபாட்டு முறைகள் இங்கு உள்ளது.\n\nSection::::கன்னியம்மை மடம்.\nகடங்கனேரியில் ஐந்து சகோதரர்களும் சகோதரியும் குடியேறிய பின்னர், கோடையில் கிராமம் முழுவதும் பாதிப்பை ஏற்படுத்திய அம்மை நோய் அவர்களின் ஒரே தங்கையையும் காவு வாங்கியது. அம்மை நோயால் பாதிக்கப்பட்டு, அதுவும் திருமணமாகாத இளம்பெண்ணாக இறந்ததால், தங்கள் தங்கையைக் கன்னித் தெய்வமாக பாவித்து நடுகல் ஒன்றை இவர்கள் நிறுவி உள்ளனர். அதுவே பின்னாளில் இவர்களின் குலதெய்வமாக மாறியுள்ளது. இக்கன்னி குடி கொண்ட இடமே கன்னியம்மை மடம் என்றழைக்கப்படுகிறது. முதலில் ஊன்றிய நடுகல், பின்னாளில் சுதையால் (மண்ணால்) அமைக்கப்பட்டு, பின்னர் ‘மருந்துச் சாந்துப்’ பூச்சுக் கொண்ட சிலையாக மாறியுள்ளது. மண்ணில் தெய்வ உருவங்கள் செய்யும் வேளாளர்களே இக்கோயில் பூசாரிகளாக உள்ளனர்.\n\nSection::::இயக்கி அம்மன்.\nஒரு பனையை மட்டுமே மூலப்பொருளாக கொண்டு உருவாக்கப்பட்ட இயக்கி அம்மன் மக்களின் பேராதரவைப் பெற்றவள். இசக்கி என்ற சொல்லானது இயக்கி என்ற சொல்லின் மருவிய வடிவமாகும். சென்னை உட்பட பல நகரங்களில் இருந்து மக்கள் வந்து செல்லும் முதன்மையான தலமாகும்.\n"}
{"id": "436048", "url": "https://ta.wikipedia.org/wiki?curid=436048", "title": "டிரையும்பீன்", "text": "டிரையும்பீன்\n\nடிரையும்பீன் (\"Triumphene\") என்பது புளோரினேற்றமும் பீனைலேற்றமும் செய்யப்பட்ட புல்லரீன் வழிப்பெறுதி சேர்மமாகும். அறை வெப்பநிலையில் பென்சீன்- பெரிக் குளோரைடு (FeCl3) கரைசலில் C60F18 சேர்மத்தை இரண்டு வாரங்களுக்கு வினைபுரியச் செய்து டிரையும்பீன் தயாரிக்கபடுகிறது. போல்டாலினா, சிடிரீட் மற்றும் டெய்லர் ஆகியோர் 1998 ஆம் ஆண்டு இதை மேற்கண்ட முறையில் தயாரித்தனர். இச்சேர்மமே முதலாவது மூவிதழ்தகடு வடிவ பீனைலேற்ற[60]புலரின் ஆகும். சாத்தியமான திறனுள்ள பயன்பாட்டிற்கு ஒரு தனித்தன்மையான சாரத்தை வழங்கி உதவும் மீநுண்ணளவு படமாக்கும் முகவராக டிரையும்பீன் கருதப்படுகிறது.\n"}
{"id": "436060", "url": "https://ta.wikipedia.org/wiki?curid=436060", "title": "வேலய்யர்", "text": "வேலய்யர்\n\nவேலய்யர் (Velaiyar), \"வேலய்ய சுவாமிகள்\" எனவும் அழைக்கப்படுகிறார். இவர் 17ம் நூற்றாண்டைச் சேர்ந்த ஆன்மீக எழுத்தாளர். இவர் தமிழ்நாட்டிலுள்ள காஞ்சிபுரத்தில், தமிழ் பேசும் தேசிகர் குடும்பத்தில் பிறந்தார். இவர் ஏழு நூல்களுக்கு மேல் தொகுத்துள்ளார்.\n\nSection::::குடும்ப பின்னணி.\nவேலய்யர் தென்னிந்தியாவில் தமிழ்நாட்டில் உள்ள காஞ்சிபுரம் என்கிற தொண்டை மண்டலத்தில் 17 ஆம் நூற்றாண்டின் மத்தியில் ஒரு மரபுவழி சைவ தமிழ் தேசிகர் குடும்பத்தில் பிறந்துள்ளார் , வேலய்யரின் தந்தை குமாரசாமி தேசிகர், ஒரு அர்ச்சகர் மற்றும் தீக்‌ஷிதர் ஆவார். அவரது குடும்பம், இலக்கிய, இறையியல் மற்றும் இசை பங்களிப்புகளுக்காக அறியப்பட்டது. இளம் வயதில், அவரது தந்தை தனது குடும்பத்தை விட்டுவிட்டு திருவண்ணாமலைக்கு தனது சீடர்களுடன் சென்றார், அங்கு அவர் ஒரு துறவியாக எண்ணினார். எனினும், அவர் திருமணம் செய்துகொண்டு, மூன்று மகன்கள் மற்றும் ஒரு மகளைப் பெற்றார். வேலய்யர் தன் பெற்றோருக்கு மூன்றாவதாகப் பிறந்தார். அவருடன் பிறந்தவர்கள் முறையே சிவப்பிரகாசர், கருணை பிரகாசர் மற்றும் ஞானாம்பிகை அம்மாள் ஆவர்.\n\nசிவப்பிரகாசர் அனைவராலும் நன்கு அறியப்பட்ட கவிஞர் ஆவார். அவருக்கு \"சிவானுபூதிச்செல்வர்\" என்கிற பெயரும் உண்டு. அவர் தமிழறிஞர்களால் \"கற்பனைக் களஞ்சியம்\" என அழைக்கப்பட்டார். அவர் \"நீரோட்ட யமக அந்தாதி\" என்னும் நூலை தொகுத்தார். அதிலுள்ள வரிகளை படிக்கும்போது படிப்பவரின் உதடுகள் ஒட்டாது. மேலும், அவர் \"இயேசு மத நிராகரணம்\" என்னும் நூலை எழுதினார். தனது 32வது வயதில் பாண்டிச்சேரி அருகிலுள்ள நல்லாத்தூரில் இறந்தார்.\n\nஇவருடைய சகோதரி ஞானாம்பிகை சாந்தலிங்க சுவாமிகளை மணந்தார். அவர்களுக்கு குழந்தைகள் இல்லை. அவரது கணவர் துறவியானதால் ஞானாம்பிகை அம்மாள் தனது சகோதரர் வேலய்யருடன் தங்கினார். அவருடைய வாழ்க்கை பொம்மாபுரம் மடத்தில் கடவுளுக்குத் தொண்டு செய்வதில் கழிந்தது. கருணா பிரகாசர் திருமணம் செய்து கொண்டு, தமிழ் மொழியில் சீகலாதி சருக்கம், இஷ்டலிங்க அகவல் போன்ற ஐந்து புத்தகங்களை எழுதினார். அவருக்கும் குழந்தைகளும் இல்லை. அவர் திருவெங்கையில் இறந்தார்.\n\nவேலய்யர் மீனாட்சி அம்மாளை திருமணம் செய்துகொண்டு, பொம்மாபுர ஆதீன மடத்திற்கு அருகிலுள்ள மயிலம் முருகன் கோயிலில் தங்கினார். அவருக்கு சுந்தரேசனார் என்கிற மகன் இருந்தார். வேலய்யர் தனது 72வது வயதில் பெருமாத்தூரில் இறந்தார். வேலய்யரின் மகன் சுந்தரேசனார் கற்பகம்மாளை மணந்தார். அவர்கள் மயிலம் அருகே உள்ள வளவனூரில் வசித்தனர். அவர்களுடைய மகன் சுவாமிநாத தேசிகர் கிறிஸ்துவ மதத்திற்கு மாறி, தன்னுடைய பெயரை சூசை என்கிற சுவாமிநாத தேசிகர் என்று மாற்றிக்கொண்டார். மற்றும் ஞானசௌந்தரியை திருமணம் செய்தார்.\n\nSection::::இளமைப்பருவம்.\nவேலைய்யர் தனது சகோதரர் சிவப்பிரகாச சுவாமிகளுடன் தமிழ்நாடு முழுவதும் பயணித்து, திருவண்ணாமலை, திருச்செந்தூர், மயிலம் முருகன் கோயில். போன்ற திருத்தலங்களுக்குச் சென்று வழிபட்டார். அவ்வாறு பயணம் செய்து, வேலய்யர், சிவப்பிரகாச சுவாமிகள் மற்றும் கருணைப்பிரகாசர் ஆகிய மூவரும் திருநெல்வேலியை அடைந்தனர். அங்குள்ள பண்டிதர் \"வள்ளியூர் தம்பிரானிடம்\" பாடம் கற்றுக்கொள்ள விரும்பினர். வள்ளியூர் தம்பிரான் தமிழ் இலக்கணத்தில் வல்லவர். அவர் இம்மூவரையும் மாணாக்கர்களாகச் சேர்த்துக் கொண்டார். வேலய்யரும் அவரது சகோதரர்களும் வள்ளியூர் தம்பிரானிடம் தமிழ் இலக்கணம் பயின்றனர்.\n\n"}
{"id": "436076", "url": "https://ta.wikipedia.org/wiki?curid=436076", "title": "ஆஷா நேகி", "text": "ஆஷா நேகி\n\nஆஷா நேகி (Asha Negi) ஒரு இந்திய தொலைக்காட்சி நடிகை ஆவார். \"பவித்ர ரிஷ்த்தா\" என்ற தொடரில் \"பூர்வி\" பாத்திரத்தில் நடித்ததற்காக அங்கீகரிக்கப்பட்டுள்ளார் மேலும் \"ஏக் மத்தி ஆஸ்மான்\" கல்பனா என்ற வேடம், \"குச் தோ ஹை தேரே தர்மியான்\" கோயல் என்ற வேடம் போன்ற தொலைக்காட்சித் தொடர்களில் நடித்துள்ளார். 2014 ஆம் ஆண்டில் இவரது துணைவரான ரித்விக் தஞ்சனியுடன் இணைந்து \"நாக் பாலியே 6\" என்ற இந்திய நடன நிகழ்ச்சி நிகழ்ச்சியில் வெற்றி பெற்றார்.\n\nSection::::வாழ்க்கை மற்றும் தொழில்.\nSection::::ஆரம்பகால வாழ்க்கை & அறிமுக நிகழ்ச்சி.\nநேகி, உத்திராகான்ட் மாநிலத்தின் தேராதூனில் பிறந்து வளர்ந்தார். 2009 ஆம் ஆண்டில், அவர் \"மிஸ் உத்தரகாண்ட்\"டாக முடிசூட்டப்பட்டார். இறுதியில் நடிப்புத் தொழிலைத் தொடர மும்பைக்கு சென்றார். நேகி 2009இல் விளம்பர நடிகையாக தனது வாழ்க்கையைத் தொடங்கினார், பின்னர், தன்னுடைய கல்லூரி நாட்களிலேயே \"மிஸ் உத்தரகாண்ட்\" பட்டம் பெற்றார்.\n\nஅவர் பல்வேறு நிறுவனங்களின் விளம்பரங்களில் தோன்றினார், பின்னர் அவர் 2010 ஆம் ஆண்டில் ஸ்டார் பிளஸ் தொலைக்காட்சியில் பிரபலமான நிகழ்ச்சியான \"சாப்பான் சே பஹார் நைனா\" என்ற தொடரில் \"மதுரா\" என்ற வேடத்தில் தனது முதல் தொலைக்காட்சி நிகழ்ச்சியினை நடித்தார். 2011 இல் ஆஷா தனது அடுத்த தொடரான ஏக்தா கபூரின் பாலாஜி டெலிபிலிம்ஸாரின் பிரபல நிகழ்ச்சியான \"படே அச்சே லாகே ஹெயின்\" என்பதில் தனது உயிரியல் சகோதரியான அபேஷ்கா மல்ஹோத்ராவின் எதிர்மறை பாத்திரத்தில் நடித்தார், அந்த நிகழ்ச்சியை ஒரு பெரிய அனுபவமாக கொண்டதுடன், முன்னணி நடிகயான \"சாக்‌ஷி தன்வர்\" தனக்கு உத்வேகம் அறித்ததாக கூறுயிள்ளார்.\n\nSection::::திருப்பம் மற்றும் வெற்றி (2011-2014).\nஜீ தொலைக்காட்சியின் \"பவித்ரா ரிஷ்தா\" என்ற தொடரில் அர்ச்சனா தேஷ்முகின் மகளான \"புருஷி தேஷ்முக்\" பாத்திரத்தில் ஒரு அறிவார்ந்த, அழகான மற்றும் உறுதியான புதிய தலைமுறை கொண்டாடுபராக நடித்திருந்தார். அத்தொடரில் அவரது பாத்திரம் பரவலாக பாராட்டப்பட்டது, மற்றும் அர்ஜுன் (ரித்விக் தஞ்சனி) உடன் திரை நடிப்பிற்கான பெரும் ரசிகர்களை பெற்றார்.\n\nஅந்த ஆண்டின் நட்சத்திர நடிகருக்கான கோல்ட் விருது வென்றார், மேலும் ரித்விக்குடன் ஜீ ரிஷ்தே விருது பெற்றார். ஆஷா, புதுமுகத்திற்கான இந்திய டெலி விருதினயும் வென்றார். 2014 ஆம் ஆண்டில் இவரது துணைவரான ரித்விக் தஞ்சனியுடன் இணைந்து \"நாக் பாலியே 6\" என்ற இந்திய நடன நிகழ்ச்சி நிகழ்ச்சியில் வெற்றி பெற்றார்.\nஆகஸ்ட் 2014 இல், நேகி ஜீ தொலைக்காட்சியின் பிரபலமான நிகழ்ச்சியான \"ஏக் முத்தி ஆஸ்மான்\" தொடரில் நடித்துள்ளார். ஆஷிஷ் சௌத்ரியுடன் கல்பன ராகவ் சின்கானியா என்ற பாத்திரத்தில் நடித்தார். \"கில்லர் கரோக்கி ஆட்கா தோ லட்காஹ்\" என்ற நிகழ்ச்சியில் ஒரு சிறியத் தோற்றாத்தில் வந்தார்.\n\nSection::::சொந்த வாழ்க்கை.\n2011 இல், அவர் ரித்விக் தஞ்சனி \"பவித்ரா ரிஷ்தா\" நிகழ்ச்சியில், பின்னர் ஒருவருக்கொருவர் டேட்டிங் செய்துகொண்டனர். நேகி, தஞ்சனி ஆகிய இருவருமே தொடர்பில் இருக்கின்றனர்.\n"}
{"id": "436077", "url": "https://ta.wikipedia.org/wiki?curid=436077", "title": "மேக்பை", "text": "மேக்பை\n\nமேக்பை (\"Magpie\") என்பது காகக் குடும்பத்தைச் சேர்ந்த சில இனங்களைக் குறிக்கும் பொதுப்பெயர் ஆகும். இதில் ஐரோவாசிய மேக்பை என்ற பறவை உலகின் அதிக நுண்ணறிவுள்ள விலங்குகளில் ஒன்றாகவும் கண்ணாடி முன்பு நிற்கும் போது தன்னை உணர்ந்து கொள்ளும் திறன் பெற்றுள்ள மிகச்சில விலங்குகளில் ஒன்றாகவும் உள்ளது.\n\nசீனா மற்றும் கொரியா ஆகிய நாடுகளில் மேக்பை பறவையானது நற்பேற்றின் அடையாளமாகக் கருதப்படுகின்றது.\n\nSection::::பண்புகள்.\nமேக்பைகள் பொதுவாக கருப்பு மற்றும் வெள்ளை நிறங்கள் கலந்த உடலும் கருமையான அலகும் நீளமான வாலும் கொண்டவை. எனினும் இனங்களைப் பொறுத்து இவற்றின் நிறங்கள் வேறுபடுகின்றன. இவற்றின் சராசரி ஆயுட்காலம் 8 முதல் 15 ஆண்டுகள் ஆகும். பெரிய இறகுகள் கொண்டிருப்பினும் இவற்றால் வெகுதூரம் பறக்க இயலாது.\n\nSection::::இனப்பெருக்கம்.\nமேக்பைகள் வாழ்நாள் முழுவதும் இனப்பெருக்கம் செய்பவை ஆகும். இனப்பெருக்கம் செய்யும் இணைகள், தங்கள் வாழ்நாள் முழுவதும் ஒன்றாக சேர்ந்து வாழ்கின்றன. மேக்பைகள் வசந்த காலத்தில் இனப்பெருக்கம் செய்கின்றன. அவை மரத்தில் பெரிய கூடு கட்டி முட்டையிடுகின்றன. பெண் மேக்பைகள் சராசரியாக ஒரு முறைக்கு 5 முட்டைகள் வரை இடுகின்றன. 3 வார அடைகாக்கும் காலம் முடிந்த பிறகு முட்டைகள் பொரிந்து மேக்பை குஞ்சுகள் வெளிவருகின்றன.\n\nஇளம் மேக்பை குஞ்சுகள் தங்ஙள் பெற்றோர் தேடிக் கொண்டு வரும் உணவை உண்டு வாழ்கின்றன. அவை பிறந்து 3 முதல் 4 வாரங்களான பிறகு பறக்கும் திறன் பெறுகின்றன. பிறகு தங்கள் பெற்றோர்களை விட்டு பிரிந்து சென்று தனியாக வாழத் தொடங்குகின்றன.\n\nSection::::உணவுப்பழக்கம்.\nமேக்பைகள் அனைத்துண்ணி உணவுப் பழக்கத்தைக் கொண்டுள்ளன. இவை பழங்கள், பூச்சிகள், முட்டைகள் மற்றும் மற்றும் இறந்த விலங்குகளின் அழுகிய பிணங்கள் ஆகியவற்றை உண்டு வாழ்கின்றன.\n\n\n\n\n"}
{"id": "436084", "url": "https://ta.wikipedia.org/wiki?curid=436084", "title": "பந்தயம் (2008 திரைப்படம்)", "text": "பந்தயம் (2008 திரைப்படம்)\n\nபந்தயம் என்பது 2008 இல் வெளிவந்த தமிழ்த் திரைப்படமாகும். எஸ். ஏ. சந்திரசேகர் இப்படத்தை இயக்கியுள்ளார்.இதில் நிதின் சத்யா மற்றும் சிந்து துலானி ஆகியோர் முக்கிய கதாபாத்திரங்களில் நடித்திருக்கின்றனர். பிரகாஷ் ராஜ், ராதிகா சரத்குமார் மற்றும் கணேஷ்கர் போன்றோர் நடித்துள்ளனர்.\n\nநடிகர் விஜய் கௌரவத் தோற்றத்தில் நடித்துள்ளார். விஜய் ஆண்டனி இசை அமைத்துள்ளார். இப்படம் 19 செப்டம்பர் 2008 இல் வெளியானது.\n\n"}
{"id": "436085", "url": "https://ta.wikipedia.org/wiki?curid=436085", "title": "இதயம் பேசுகிறது (திரைப்படம்)", "text": "இதயம் பேசுகிறது (திரைப்படம்)\n\nஇதயம் பேசுகிறது என்பது 1981 இல் வெளிவந்த இந்திய தமிழ் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். சியாம் இசையமைத்துள்ளார்.\n"}
{"id": "436086", "url": "https://ta.wikipedia.org/wiki?curid=436086", "title": "சந்தனப்பள்ளி", "text": "சந்தனப்பள்ளி\n\nசந்தனப்பள்ளி (Santhanapalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது சந்தனப்பள்ளி ஊராட்சிக்கு உட்பட்டது.\n\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 51 கிலோமீட்டர் தொலைவிலும், மாநிலத் தலைநகரான சென்னையில் இருந்து 317 கிலோமீட்டர் தொலைவிலும், கெலமங்கலத்தில் இருந்து 15கிலோமீட்டர் தொலைவில் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1433 வீடுகள் உள்ளன. கிராமத்தின் மொத்த மக்கள் தொகையானது 6545 ஆகும். இதில் ஆண்கள் எண்ணிக்கை 3417, பெண்களின் எண்ணிக்கை 3128 என உள்ளது. மக்களின் கல்வியறிவு விகிதமானது 51.9 % என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "436095", "url": "https://ta.wikipedia.org/wiki?curid=436095", "title": "கனிகா கபூர்", "text": "கனிகா கபூர்\n\nகனிகா கபூர் (Kanika Kapoor) 1978 ஆகஸ்ட் 21 அன்று பிறந்துள்ள இந்தியப் பின்னணிப் பாடகர் ஆவார். அவரது வெற்றிகரமான பாடல் வாழ்க்கை மூலம் ஒரு முறை பிலிம்பேர் விருது பெற்றார். இலக்னோவில் கபூர் பிறந்து வளர்ந்தார், எப்போதும் பாடல்களைப் பாடுவதில் ஆர்வம் கொண்டவர், ஆனால் அவர் 1997 ஆம் ஆண்டு தொழிலதிபர் ராஜ் சந்தோக்கை திருமணம் செய்து கொண்டு இலண்டன் சென்றார், அங்கு அவர் மூன்று குழந்தைகளை பெற்றெடுத்தார்.\n\n2012 ல் ராஜுவுடன் விவாகரத்து பெற்ற பிறகு, அவர் மீண்டும் மும்பை வந்து பாடகியாக மாறினார். ஒரு பாடகியாக, கபூரின் முதல் பாடல் \"ஜுக்னி ஜி\" (2012) என்ற இசை காணொளி ஒரு பெரிய வணிக வெற்றியாக மாறியது . 2014 ஆம் ஆண்டில் \"ராகினி எம்.எம்.எஸ் 2\" படத்திற்காக பேபி டால் என்ற பாடல் இந்தி பாடலை பாடியுள்ளார். அதன் வெளியீட்டில், \"பேபி டால்\" ரசிகர்களிடையே மிகுந்த வரவேற்பைப் பெற்று முதலிடம் பிடித்தது, கபூர் பரபரப்பான ஒரு பாராட்டைப் பெற்றார் மற்றும் அவரது பாடும் பாணியில் புகழ்பெற்றார், இதற்காக சிறந்த பின்னணி பாடகிக்கான பிலிம்பேர் விருது பெற்றார்.\n\nகபூர் தொடர்ந்து இந்தி சினிமாவின் சிறந்த பாடல்களைப் பாடுவதற்கான பரவலான அங்கீகாரத்தையும் வெற்றியையும் பெற்றார், \"ஹாப்பி நியூ இயர்\" (2014), படத்தின் \"லவ்லி\" மற்றும் \"காம்லீ\" என்ற பாடல்கள் , \"ராய்\" (2015) படத்தில் \"சிட்டியான் காலையான்\", \"ஏக் பெஹ்லி லீலா\" படத்தில் \"தேசி லுக்\" (2015) போன்ற புகழ் பெற்ற பாடல்களை இவர் பாடியுள்ளார்.\n\nSection::::ஆரம்ப மற்றும் தனிப்பட்ட வாழ்க்கை.\nகபூர் உத்தரப் பிரதேச மாநிலத்தின் இலக்னோ நகரில் 1978 ஆகஸ்ட் 21 அன்று பிறந்துள்ளார். இவரது தந்தை ராஜீவ் கபூர் ஒரு ஒரு தொழிலதிபர் மற்றும் அவரது தாயார் சோனம் கபூர் ஒரு \"பூட்டிக்\" உரிமையாளர். இவர் உத்தரப் பிரதேசத்தின் இலக்னோவில் கத்ரி குடும்பத்தில் பிறந்துள்ளார். இலக்னோவில் அவர் இசை பயின்றார் தனது 12 வயதில், கபூர் , வாரனாசியைச் சேர்ந்த இசைக் கலைஞரான பண்டிட் கணேஷ் பிரசாத் மிஸ்ராவின் பாடலின் கீழ் பாரம்பரிய இசையைப் படிக்கத் தொடங்கினார், மேலும் அவர் இந்தியா முழுவதும் நடத்திய பாரம்பரிய இசை நிகழ்ச்சிகளில் அவருடன் சேர்ந்து பாடி வந்தார். கபூர் தனது குழந்தை பருவத்தில் பல இசை போட்டிகளில் பங்கு பெற்றார். 15 வயதில், அனைத்திந்திய வானொலியின் இசைத்தொகுப்பாளராகவும், பாடகர் அனூப் ஜலோட்டா பஜனைகள் நிகழ்ச்சியிலும் கலந்து கொண்டுள்ளார். லக்னோ, பாட்காண்டே மியூசிக் இன்ஸ்டிடியூட் மூலம் இவர் இளங்கலைப் பட்டம் மற்றும் இசையில் முதுகலைப் பட்டமும் பெற்றுள்ளார். பின்னர் அவர் தனது இசை வாழ்க்கையைத் தொடர மும்பை சென்றார்.\n\nவெளிநாடு வாழ் தொழிலதிபரான ராஜ் சந்தோக்கை 1997இல் திருமணம் செய்து கொண்டு அவரது கணவருடன் இலண்டன் மாநகரம் சென்றார். அவருக்கு மூன்று குழந்தைகள் இருந்தனர். கபூர் 2012 ல் தனது கணவரைப் பிரிந்து, லக்னோ திரும்பி தனது பெற்றோருடன் இணைந்தார். இவர்கள் 2012இல் விவாகரத்துப் பெற்றனர்.\n\nSection::::தொழில்.\n2012 இல் கபூர் டாக்டர் ஜீயஸைக் கொண்ட \"ஜூகினி ஜி\" இசை கானொளியை வெளியிட்டார் \"ஜூகினி ஜி\" 2012 ஆம் ஆண்டின் மிகப்பெரிய தனிப்பாடல்களில் ஒன்றாக ஆனது. மேலும், சிறந்த தனிப்பாடலுக்கான \"கிளாசிக் பிரிட்\" அமைப்பின் \"ஆசியா டிவி மியூசிக் விருது\" பெற்றது.\nஅதே ஆண்டில், \"ஸ்லாம் த டூர்\" என்ற தலைப்பில் சாருக் கான் மற்றும் தீபிகா படுகோண் ஆகியோருடன் வட அமெரிக்கா முழுவதும் சுற்றுப்பயணம் மேற்கொண்டார்.\n\n"}
{"id": "436098", "url": "https://ta.wikipedia.org/wiki?curid=436098", "title": "அனு", "text": "அனு\n\nஅனு (Anu) சுமேரியக் கடவுள்களில் தலைமையானவர். இவர் வானம், சொர்க்கம் மற்றும் விண்மீன்களுக்கு அதிபதி ஆவார். அனு தெய்வம் பிற கடவுள்கள், தேவதைகள் மற்றும் அசுர தேவதைகளின் உற்பத்திக்கும் காரணமானவர். எனவே அனைத்து கடவுள்களுக்கும் இவரே தலைமைக் கடவுளர் ஆவார். இவருடன் என்லில் மற்றும் ஈஅ கடவுள்கள் சேர்த்து திருமூர்த்தி தெய்வங்கள் எனப்போற்றப்படுகின்றனர்.\n\nமெசொப்பொத்தேமியாவின் உரூக் நகரத்தில், கிமு 2334 - கிமு 2154 வரையிலான அக்காடியப் பேரரசு ஆட்சியின் போது அனுக் கடவுளின் மனைவியான, சொர்க்கத்தின் இராணியான இஷ்தர் எனும் பெண் கடவுளின் வழிபாடு சிறப்புடன் விளங்கியது. \n\nகிமு மூவாயிரம் ஆண்டின் சுமேரியர்களின் சாத்திரக் குறிப்புகளின் படி, அனு கடவுள் அனைத்து சுமேரியக் கடவுள்களுக்கு தந்தை ஆவார். அனு கடவுளின் மனைவியாக \"ஊராஸ்\" தேவதை இருந்தது.\n, பிந்தைய சுமேரியக் குறிப்புகளின் படி, அனு கடவுளின் துணைவியாக \"கீ\" தேவதையைக் குறிப்பிட்டுள்ளது. \n\n\n"}
{"id": "436109", "url": "https://ta.wikipedia.org/wiki?curid=436109", "title": "வீர சிவாஜி (திரைப்படம்)", "text": "வீர சிவாஜி (திரைப்படம்)\n\nவீர சிவாஜி (Veera Sivaji) 2016இல் வெளியான தமிழ் அதிரடி மற்றும் நகைச்சுவைத் திரைப்படம். இயக்கம் கணேஷ் வினாயக், இப்படத்தில் விக்ரம் பிரபு மற்றும் ஷாம்லி ஆகிய இருவரும் முன்னணி பாத்திரத்தில் நடித்திருந்தனர். இப்படத்தின் படப்பிடிப்பு ஜுலை 2015ல் தொடங்கியது. உலகளவில் 2016 டிசம்பரில் வெளிவந்தது. பெருமளவில் எதிர்மறையான விமர்சனத்தையே எதிர்கொண்டது. படம் தோல்வி கண்டது.\n\nSection::::கதை.\nசிவாஜி வாடகை வண்டி ஓட்டி வருபவன். தனது மருமகளின் அறுவைச் சிகிச்சைக்காக பணம் சேர்த்து வருகிறான். அதற்கான முயற்சி கோணலாக போகி அவன் மிக மோசமான ஒரு வலையில் சிக்கிக் கொள்கிறான். அதிலிருந்து எவ்வாறு மீள்கிறான் என்பது மீதிக் கதை யாரும்.\n\nSection::::நடிகர்கள்.\nவிக்ரம் பிரபு]] - சிவாஜி\nஷாம்லி - அஞ்சலி\nமனிஷா ஸ்ரீ - அஞ்சலியின் தோழி\nஜி. மாரிமுத்து - அஞ்சலியின் தந்தை\nஇராசேந்திரன் - சி.பி.ஐ அதிகாரி\nவிடிவி கணேஷ் - பாதுகாவல் அலுவலர்\nயோகி பாபு - ரமேஷ்\nரோபோ சங்கர் - சுரேஷ்\nஆன்டிரன்னே நூரிகாட் - வெளிநாட்டுப் பெண்\nமகாநதி சங்கர் - சிறைக் கைதி\nஜான் விஜய்\nமன்சூர் அலி கான்\nரியோ ராஜ்\nகாவ்யாஜா - சொப்பன சுந்தரி (பாடலுக்கு நடனம்)\nSection::::தயாரிப்பு.\nதகராறு படத்தை இயக்கிய கணேஷ் வினாயக்கை வைத்து விக்ரம் பிரபு நடிக்க இத்திரைப்படத்தை தயாரிக்க இருப்பதாக 2015 ஜுலையில் தயாரிப்பாளர் நந்தகோபால் அறிவித்தார். 2009 ஆம் ஆண்டு திரைப்படங்களில் ஒரு சிறிய வெற்றிக்குப் பின்னர் ஓய்வு பெற்றிருந்த முன்னாள் குழந்தை நடிகை ஷாம்லி இதில் மீண்டும் நடித்தார்.. இராசேந்திரன், ஜான் விஜய் மற்றும் ரோபோ சங்கர் போன்ற நடிகர்கள் அடங்கிய இப்படக்ககுழு புதுச்சேரியில் 2015 செப்டம்பரில் தனது முதற்கட்டப் படப்பிடிப்பபை நடத்தியது. நடன இயக்குனர் தினேஷ் இயக்கிய ஒரு பாடல் அந்த மாதத்தின் பிற்பகுதியில், நகரின் கடற்கரையில் படம்பிடிக்கப்பட்டது. விக்ரம் பிரபுவின் பாத்திரம் மற்றும் குழந்தைக்கு இடையிலான உறவு குறித்து கவனம் செலுத்தும் என தயாரிப்பாளர்கள் வெளிப்படையாக தெரிவித்தனர். 2015 நவம்பர் இரண்டாவது வாரத்திலிருந்து சென்னையில் படத்தின் இரண்டாவது கட்டம் படமாக்கப்பட்டது.\n\nSection::::இசை.\nஇசையமைப்பாளர் டி. இமான் இப்ப்டதிற்கு இசையமைத்திருந்தார். இதில் தீம் இசை உட்பட இந்த படத்தில் மொத்தமாக 6 பாடல்கள் உள்ளன.\n"}
{"id": "436116", "url": "https://ta.wikipedia.org/wiki?curid=436116", "title": "ஸ்ரீபெரும்புதூர் பூதபுரிசுவரர் கோயில்", "text": "ஸ்ரீபெரும்புதூர் பூதபுரிசுவரர் கோயில்\n\nபூதபுரிசுவரர் கோயில் (Bhutapureeswarar Temple) என்பது தமிழ்நாட்டில், காஞ்சிபுரம் மாவட்டம், ஸ்ரீபெரும்புதூரில் உள்ள சிவன் கோயிலாகும். இக்கோயில் காஞ்சீபுரம் மாவட்டத்தில் ஸ்ரீபெரும்புதூரில் பேருந்து நிலையத்துக்கு அருகில் அமைந்துள்ளது. இக்கோயிலுக்குச் செல்ல சென்னை தேசிய நெடுஞ்சாலையில் இருந்தும் பாதை உள்ளது. \nSection::::தொன்மம்.\nஇக்கோயில் குறித்து நிலவும் தொன்மத்தின்படி, சிவனினது ஆனந்த தாண்டவத்தின்போது அவரது ஆடைகள் நெகிழ்ந்ததாக் கண்டு பூத கணங்கள் சிரித்தன. இதனால் சினம் கொண்ட உருத்ரன் கைலாயத்தை விட்டு அவற்றை அகலுமாறு ஆணைப் பிறப்பித்தார். தங்கள் தவறை உணர்ந்த பூதகணங்கள் பெருமாளை நோக்கி கடும் தவம் புரிந்தன. அவர்களின் முன் தோன்றிய பெருமாளிடம் தங்கள் தவறுக்கு பிராயச்சித்தத்தை வேண்டினர். அவரும் பூதகணங்கள் ஆதிஷேஷ தீர்த்தத்தில் நீராடி சிவபெருமானை வழிபடச் சொன்னார். இவ்வாறு பூசித்த பூதகணங்களுக்கு சிவன் காட்சி கொடுத்து அவர்களின் தவறை மன்னின்னித்தார். சிவபெருமானிடம் பூதகணங்கள் தங்களுக்கு உதவிய பெருமாளுக்கு கோவில் கட்ட விருப்பம் தெரிவித்தன. அதற்கு சிவனும் அனுமதியளித்தார். கட்டுமானம் தடைப்பட அதற்கு பரிகாரமாக ஜெயபூத விநாயகர் ஆலயம் கட்டினார்கள். மகிழமரத்தடியில் சிவபெருமானுக்கு கோவில் கட்டினர் (பூதபுரீச்வரர் கோவில்). அதன் பின்னர் பெருமாளுக்கு கோவில் கட்டினர். பூதங்களால் உருவாக்கப் பட்டதால் இது பூதபுரி என்றுபம், பஞ்ச பூதங்கள் வழிபடுவதால் பூதூர் என்றும், ஊர் பெரியதாகையால் பெரும்பூதூர் என்றும், மங்களமாக இருக்க ஸ்ரீ சேர்த்து ஸ்ரீபெரும்புதூர் என்று பெயர்பெற்றது எனப்படுகிறது.\n\nSection::::அமைப்பு.\nஇக்கோயிலானது ஊரின் கிழக்கில் மேற்கு நுழைவாயிலைக் கொண்டுள்ளது. இக்கோயிலின் மூலவராக பூதபுரிசுவரரர் உள்ளார். இங்குள்ள இறைவி சௌந்திர நாயகி தனிக் கோயிலில் உள்ளார். இக்கோயில் வளாகத்தில் இராச கணபதி, வள்ளி தெய்வானை முருகர, அனுமான் ஆகியோருக்கு சிற்றாலயங்கள் உள்ளன. கோட்ட தெய்வங்களாக துர்கை, பிரம்மன், விஷ்ணு, தட்சிணாமூர்த்தி சண்டிகேஸ்வரர் ஆகியோர் உள்ளனர். கோயில் தலமரம் மகிழமரம், தீர்த்தம் பூதபுஷ்கரணி. இக்கோயில் மிகப்பழமையான கோயிலாகும் கோயில் சுவற்களில் பல கல்வெட்டுகள் உள்ளன. \nSection::::விழாக்கள்.\nஇக்கோயிலில் ஆண்டுதோறும் பங்குனி உத்தரத்தின்போது திருக்கல்யாண உற்சவமும் தேர்த் திருவிழாவும் நடக்கிறது.\n\n"}
{"id": "436125", "url": "https://ta.wikipedia.org/wiki?curid=436125", "title": "1-புரோப்பைல் அயோடைடு", "text": "1-புரோப்பைல் அயோடைடு\n\n1-புரோப்பைல் அயோடைடு (\"1-propyl iodide\") என்பது CHI என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மத்தை என்-புரோப்பைல் அயோடைடு மற்றும் 1-அயோடோபுரோப்பேன் என்ற பெயர்களாலும் அழைக்கலாம். நிறமற்ற இச்சேர்மம் எளிதில் தீப்பிடித்து எரியக் கூடியதாகும். என்-புரோப்பைல் ஆல்ககாலுடன் அயோடின் மற்றும் பாசுபரசு சேர்த்து வினைபுரியச் செய்வதால் 1-புரோப்பைல் அயோடைடு உருவாகிறது. \n"}
{"id": "436129", "url": "https://ta.wikipedia.org/wiki?curid=436129", "title": "கட்டப்பாவ காணோம்", "text": "கட்டப்பாவ காணோம்\n\nகட்டப்பாவ காணோம் (Kattappava Kanom) 2017 ஆம் ஆண்டு வெளிவந்த இந்தியத் தமிழ் நகைச்சுவைத் திரைப்படமாகும். மணி செயோன் இப்படத்தை எழுதி இயக்கி இருந்தார். சிபிராஜ், ஐஸ்வர்யா ராஜேஷ், காளி வெங்கட், யோகி பாபு, மைம் கோபி, லிவிங்ஸ்டன் மற்றும் பலர் நடித்திருந்தனர். விண்டுசைம்ஸ் மீடியா என்டர்டைன்மெண்ஸ் தயாரிப்பில், சந்தோஷ் தயாநிதி இசையில் 17 மார்ச் 2017 ஆம் தேதி வெளியானது.\n\nSection::::நடிகர்கள்.\nசிபி, ஐஸ்வர்யா ராஜேஷ், காளி வெங்கட், யோகி பாபு, மைம் கோபி, லிவிங்ஸ்டன், திருமுருகன், நலன் குமாரசாமி, சித்ரா லக்ஷ்மணன், தமிழ்ச்செல்வி, திண்டுக்கல் சரவணான், ஜெயக்குமார், டி. ரவி, மிமிகிரி சேது, சாந்தினி தமிழரசன்.\n\nSection::::கதைச்சுருக்கம்.\nரவுடி வஞ்சரம் (மைம் கோபி) கட்டப்பா என்ற பெயர் கொண்ட மீன் ஒன்றை வளர்த்து வருகிறான். அந்த மீன் அவனுக்கு அதிர்ஷ்டத்தை தருவதாக நம்பினான். ஓர் இரவில், அந்த மீன் திருடப்பட்டு, பல நிகழ்வுகளைத் தாண்டி பாண்டியனின் (சிபி) வீட்டை அடைந்தது. பல தொழில்களில் பாண்டியன் தோல்வி அடைந்திருந்ததால், அவன் ஒரு துரதிஷ்டம் என்று அவனது தந்தை கருதினார். இந்த நிலையில், மீனாவை (ஐஸ்வர்யா ராஜேஷ்) காதல் செய்து, திருமணமும் செய்கிறான் பாண்டியன். புது வீட்டில் குடி போகும் அந்த ஜோடிக்கு கயல் என்ற சிறுமியுடன் நட்பு ஏற்படுகிறது. தாயை இழந்த சிறுமி கயலின் ஆசைகளை நிறைவேற்ற பாண்டியன் விரும்புகிறான். கட்டப்பா மீன் உண்மையில் அதிர்ஷ்டத்தை தரும் மீன் என்று பாண்டியனும், மீனாவும் கண்டு பிடிக்கிறார்கள். கட்டப்பாவை தேடி அலைகிறான் வஞ்சரம். பின்னர், கட்டப்பாவை யார் வைத்துக் கொண்டனர்? என்பது தான் மீதிக் கதையாகும்.\n\nSection::::ஒலிப்பதிவு.\nஉமா தேவி, முத்தமிழ் ஆகியோரின் பாடல் வரிகளுக்கு சந்தோஷ் தயாநிதி இசை அமைத்திருந்தார். 3 பாடல்களை கொண்ட ஒலித்தொகுப்பு 21 அக்டோபர் 2016 அன்று வெளியானது.\n\nSection::::வரவேற்பு.\n17 மார்ச் 2017 அன்று வெளியான இந்தத் திரைப்படம் பெரும்பாலும் எதிர்மறையான விமர்சனங்களைப் பெற்றது.\n\n"}
{"id": "436130", "url": "https://ta.wikipedia.org/wiki?curid=436130", "title": "மார்தா சேஸ்", "text": "மார்தா சேஸ்\n\nமார்தா கோவ்ஸ் சேஸ் (நவம்பர் 30, 1927 - ஆகஸ்ட் 8, 2003) மார்தா சி. எப்ஸ்டீன் எனவும் அறியப்படுகின்றார். இவர் அமெரிக்காவைச் சேர்ந்த மரபியலாளர். 1952 இல் ஆல்பிரட் ஹெர்சே உடன் இணைந்து உயிரணுக்களின் மரபணுப்பொருள் புரதமல்ல, டி.என்.ஏ என்பதை நிரூபிக்க உதவினார்.\n\nSection::::ஆரம்ப வாழ்க்கை மற்றும் கல்லூரி கல்வி.\nசேஸ் 1927 ஆம் ஆண்டு கிளீவ்லேண்ட் ஓஹியோவில் பிறந்தார். இவரது சகோதரர் ரூத் சாஸ் (தற்போது ரூத் டாஸியல்) ஆவார். 1950 ஆம் ஆண்டு சேஸ் வூஸ்டர் கல்லூரியில் இளங்கலைப் பட்டம் பெற்றார். பின்பு 1959 இல் ஆராய்ச்சி உதவியாளராகப் பணி புரிந்தார். 1964 ஆம் ஆண்டு தென் கலிபோர்னியாப் பல்கலைக்கழகத்தில் நுண்ணுயிரியலில் முனைவர் பட்டம் பெற்றார்.  \n\nSection::::ஆராய்ச்சி மற்றும் வாழ்க்கை.\n1950 ஆம் ஆண்டு நுண்ணுயிரியலாளரும் மரபியலாளருமான ஆல்பிரட் ஹெர்சேயின் கோல்ட் ஸ்பிரிங் ஹார்பர் ஆய்வுக்கூடத்தில் ஆராய்ச்சி உதவியாளராகப் பணி புரிந்தார். 1952 ஆம் ஆண்டு ஹெர்சே-சேஸ் பரிசோதனையில் மரபணுத் தகவல்கள் புரதத்தினால் அல்ல டி.என்.ஏ வினால் பரவுகின்றன என்பதை உறுதிப்படுத்தினார். கதிரியக்க பாஸ்பரசு மூலம் பெயரிடப்பட்ட நியுக்கிளிக் அமிலம் அல்லது புரதம் ஏதாவது ஒன்று தயாரிக்கப்பட்டு பாக்டிரியாபேஜ் டி2 (பாக்டிரியாவைப் பாதிக்கும் வைரசு) எசுரிச்சியா கோலை பக்டிரியாவில் செலுத்தப்பட்டு கண்காணிக்கப்பட்டது. இப்பரிசோதனை முடிவில் நியுக்கிளிக் அமிலங்கள் பரவியதையடுத்து மரபணு தகவல்கள் டி.என்.ஏ வினால் பரவப்படுகின்றன என்பது உறுதிப்படுத்தப்பட்டது. ஹெர்சே-சேஸ் பரிசோதனையில் பாரம்பரியத் தகவல்கள் குறித்த சர்ச்சைகள் முடிவுக்கு வந்தன. ஹெர்சே 1969 இல் மருத்துவம் அல்லது [[உடலியல்|உடலியல்லுக்கான [[நோபல் பரிசு|நோபல்]] பரிசை வென்றார். இப்பரிசுக்கு மார்தா சேஸ் பெயர் சேர்க்கப்படவில்லை.\n\n1953 ஆம் ஆண்டு கோல்ட் ஸ்பிரிங் ஹார்பர் ஆய்வகத்தில் இருந்து விலகி டென்னசியில் ஓக் பிரிட்ஜ் தேசிய ஆய்வகத்தில் குஸ் டொரர்மேன் உடன் பணிபுரிந்தார். 1950 களில் அவர் பேஜ்குழு உயிரியியலாளர்களின் சந்திப்புக்களில் பங்கேற்க கொல்ட் ஸ்பிரிங் ஹார்பருக்கு ஆண்டுதோறும் திரும்பினார். 1959 இல் தெற்கு [[கலிபோர்னியா]] பல்கலைக்கழகத்தில் கியூசெப் பெர்டானின் ஆய்வுகூடத்தில் ஆய்வுகளில் ஈடுபட்டார்.  1964 இல் பெர்டானின் சுவீடனுக்கு குடிபெயர்ந்த பின் மார்கரட் லீப் உடன் தமது ஆய்வுகளை நிறைவு செய்தார்.\n\n1950களின் பிற்பகுதியில் கலிபோர்னியாவில் சக விஞ்ஞானி ரிச்சர்ட் எப்ஸ்டின் என்பவரை மணமுடித்து மார்தா சி. எப்ஸ்டின் என்று பெயரை மாற்றினார். இத்தம்பதியினர் குறுகிய காலத்தில் விவாகரத்து பெற்றனர். 1960களில் தனிப்பட்ட காரணங்களால் தனது விஞ்ஞானப் பணிகளை முடித்துக் கொண்டார். பின்பு ஒஹியோ சென்று குடும்பத்தினருடன் வாழ்ந்தார். 2003 ஆம் ஆண்டு ஆகஸ்ட் 8 இல் [[நிமோனியா]]வால் பாதிக்கப்பட்டு இறந்தார்.\n\nSection::::குறிப்புகள்.\n[[பகுப்பு:பெண் மரபியலாளர்கள்]]\n[[பகுப்பு:அமெரிக்க மரபியலாளர்கள்]]\n[[பகுப்பு:பெண் உயிர்வேதியியலாளர்கள்]]\n[[பகுப்பு:அமெரிக்கப் பெண் அறிவியலாளர்கள்]]\n[[பகுப்பு:அமெரிக்க உயிர்வேதியியலாளர்கள்]]\n[[பகுப்பு:2003 இறப்புகள்]]\n[[பகுப்பு:1927 பிறப்புகள்]]"}
{"id": "436131", "url": "https://ta.wikipedia.org/wiki?curid=436131", "title": "டுமாஸ் கடற்கரை", "text": "டுமாஸ் கடற்கரை\n\nடுமாஸ் கடற்கரை (Dumas Beach) என்பது அரபிக் கடலோரம் உள்ள ஒரு கடற்கரையாகும். இது குசராத் மாநிலத்தின் சூரத் நகரத்தின் தென்மேற்கில் 21 கிலோமீட்டர் (13 மைல்) தொலைவில் அமைந்துள்ளது. இது தென் குசராத்தின் ஒரு சுற்றுலா தலமாக உள்ளது. டூமாஸ் கடற்கரையானது இந்தியாவில் அமானுசிய இடங்களாக கருதப்படும் இடங்களில் இது 35வது இடத்தை வகிக்கிறது.\nSection::::கவரும் அம்சங்கள்.\nடுமாஸ் கடற்கரைக்கு அருகில் தர்யா கணேசர் கோவில் உள்ளது. இங்கு உள்ள கடைகளில் பஜ்சி, பாவ் பாச்சி, சுட்ட இனிப்புச் சோளம், போன்ற இந்திய தின்பண்டங்களுடன், சீன உணவுகள் விற்பனை செய்யப்படுகின்றன. சைவ உணவை விரும்புபவர்களுக்கும் சீன, இந்திய உணவுகள் இங்கு கிடைக்கின்றன. மொராஜி தேசாய் சாலை சந்திப்பில் கழிப்பறை வசதிகள் உள்ளன. அண்மையில் இந்தியப் பிரதமரான நரேந்திர மோடியால் \"மொராரி தேசாய்\" பெயரிலான சூரத் சர்வதேச விமான நிலையம் திறந்து வைக்கப்பட்டது. சூரத்தின் வரலாற்று சிறப்புமிக்க இடங்களை இங்கிருந்து விரைவில் கண்டுவர இயலும். \nSection::::கடற்கரையின் வினோதங்கள்.\nஇந்த கடற்கரை மணலில் இரும்புத் தாது அதிகமாக உள்ளதால் கடற்கரை மணலும், கரைக்கு அருகில் உள்ள கடல் நீரும் கருப்பு நிறம் கொண்டதாக காட்சியளிக்கின்றன. இந்த கடற்கரையில் இரவு நேரத்தில் பேய்கள் நடமாடுவதாகவும், விநோதமான குரல்கள் கேட்பதாகவும், இரவில் கடற்கரைக்குவரும் மனிதர்கள் மாயமாகிவிடுவதாகவும் பெரும்பாலான மக்கள் நம்புகின்றனர். இந்தக் கடற்கரையானது ஒரு காலத்தில் இடுகாடாக இருந்ததாக கருதப்படுகிறது.\n"}
{"id": "436133", "url": "https://ta.wikipedia.org/wiki?curid=436133", "title": "1-புரோப்பைல் குளோரைடு", "text": "1-புரோப்பைல் குளோரைடு\n\n1-புரோப்பைல் குளோரைடு (\"1-propyl chloride\") என்பது CHCl என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மத்தை என்-புரோப்பைல் குளோரைடு மற்றும் 1-குளோரோபுரோப்பேன் என்ற பெயர்களாலும் அழைக்கலாம். நிறமற்ற இச்சேர்மம் எளிதில் தீப்பிடித்து எரியக் கூடியதாகும். துத்தநாகக் குளோரைடு வினையூக்கி முன்னிலையில் என்-புரோப்பைல் ஆல்ககாலுடன் பாசுபரசு டிரை குளோரைடைச் சேர்த்து வினைபுரியச் செய்வதால் 1-புரோப்பைல் குளோரைடு உருவாகிறது .\n"}
{"id": "436134", "url": "https://ta.wikipedia.org/wiki?curid=436134", "title": "பானாசூரன்", "text": "பானாசூரன்\n\nபானாசூரன் (Bana or Banasura), பாகவத புராணம் கூறும் ஒரு கதை மாந்தர் ஆவார்.\nவாமன அவதாரத்தின் போது, வாமனரால் பாதளத்திற்கு தள்ளப்பட்ட அசுரரான மகாபலி சக்கரவர்த்தியின் மகன் பானாசூரன் ஆவான். பானாசூரன் ஆயிரம் கைகள் கொண்டவன். எவரால் கொல்லப்படாத சிரஞ்சீவி வரம் பெற்றவர். பானாசூரன், கிருஷ்ணாவதராத்தின் போது, கிருஷ்ணரால் வெல்லப்பட்டவர். பானாசூரன் பண்டைய பரத கண்டத்தின் தற்கால மத்திய அசாம் பகுதிகளை, சோனிதபுரத்தை தலைமையிடமாகக் கொண்டு ஆண்டவர். புராணங்களில் பானாசூரன் வேட்டுவ இன மன்னராக கூறுகிறது. \n\nSection::::கதை.\nபானாசூரன், அசுரரான மகாபலி சக்கரவர்த்தியின் மகன். பெரும் வல்லமையும், சிவபக்தரான பானாசூரன், தேவதச்சனான விஸ்வகர்மாவால் நிறுவப்பட்ட சிவபெருமானின் ரசலிங்கத்தை வழிபாடு செய்வர். தேவர்களையும் ஆட்டுவிக்கும் வலுமிக்க இந்த அசுர மன்னர் பெரும் இராச்சியத்தை ஆண்டவர். சிவ தாண்டவத்தின் போது, தனது ஆயிரம் கைகளால் மிருதங்கத்தை இசைத்து வரம் பெற்றவர். இவர் சிவ கணங்களில் ஒருவரானர்.\n\nபானாசூரனின் மகள் உஷஸ் ஆவார். உஷஸ் தன் கனவில் தோன்றிய கிருஷ்ணரின் அழகிய பேரனான அனிருத்திரனை, மாயமந்திரத்தால், துவாரகையிலிருந்து, தன் ஊருக்கு வரவழைத்துக் கொள்கிறாள். தன் பேரனை காணாத கிருஷ்ணர், பின்னர் நடந்தவற்றை அறிந்து, பானாசூரனிடம் தன் பேரனை விடுவிக்கக் கோரினார். அதனை மறுத்த பானாசூரனிடம் போரிட்டு, அவனது ஆயிரம் கைகளில் இரண்டைத் தவிர மற்றவைகளை கிருஷ்ணர் வெட்டி விடுகிறார். சிவபெருமான் வேண்டுதலால், பானாசூரனை கிருஷ்ணர் மன்னித்து விடுகிறார். பின்னர் பானாசூரனின் மகள் உஷஸ் - அனிருத்தன் திருமணம் நடைபெறுகிறது. \n\n"}
{"id": "436141", "url": "https://ta.wikipedia.org/wiki?curid=436141", "title": "பென்டாகுளோரோயீத்தேன்", "text": "பென்டாகுளோரோயீத்தேன்\n\nபென்டாகுளோரோயீத்தேன் (\"Pentachloroethane\") என்பது CHCl என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். குளோரின், கார்பன், ஐதரசன் ஆகிய சேர்மங்கள் சேர்ந்து இச்சேர்மம் உருவாகிறது. இது எளிதில் தீப்பிடிக்காத ஆனால் நச்சுத்தன்மை மிகுந்த ஒரு வேதிப்பொருளாகும். எண்ணெய், கிரீசு எனப்படும் உயவு எண்ணெய் ஆகியனவற்றை கரைக்கவும் உலோகத் தூய்மையாக்கலில் கரைப்பானாகவும், மாசுக்களிலிருந்து நிலக்கரியைப் பிரித்தெடுக்கவும் பென்டாகுளோரோயீத்தேன் பயன்படுத்தப்படுகிறது. \n\n"}
{"id": "436147", "url": "https://ta.wikipedia.org/wiki?curid=436147", "title": "ஈட்டி (2015 திரைப்படம்)", "text": "ஈட்டி (2015 திரைப்படம்)\n\nஈட்டி 2015 ஆம் ஆண்டு அதர்வா மற்றும் ஸ்ரீ திவ்யா நடிப்பில், ரவி அரசு இயக்கத்தில், ஜி. வி. பிரகாஷ்குமார் இசையில், எஸ். மைக்கேல் ராயப்பன் தயாரிப்பில் வெளியான தமிழ் திரைப்படம். இப்படம் அனைவரின் பாராட்டுக்களைப் பெற்றதுடன் வணிகரீதியில் வெற்றி பெற்றது.\n\nSection::::கதைச்சுருக்கம்.\nபுகழ் (அதர்வா) ஒரு தடகள வீரர். தடை தாண்டும் ஓட்டத்தில் பல வெற்றிகளையும், பதக்கங்களையும் பெற்றவர். உள்ளூரில் நடைபெற்ற தடை தாண்டும் ஓட்டப் போட்டியில் தேசிய அளவிலான சாதனையை முறியடித்தவர். அவரது பயிற்சியாளர் தேவராஜ் (ஆடுகளம் நரேன்) தேசிய அளவிலான போட்டியில் கலந்துகொள்ளச் செய்வதற்காக அவனுக்கு பயிற்சியளிக்கிறார்.\n\nபுகழ் தன் குடும்பத்துடன் தஞ்சாவூரில் வசிக்கிறார். அவரது தந்தை சுப்ரமணியன் (ஜெயப்ரகாஷ்) காவலராகப் பணிபுரிகிறார். தன் மகன் தடகளத்தில் பல சாதனைகள் செய்ய வேண்டும் என்று விரும்பி, அவனை ஊக்கப்படுத்துகிறார். புகழுக்கு உடலில் சிறு காயம்பட்டால் கூட இரத்தம் உறையாமல் தொடர்ந்து வெளியேறும் பாதிப்பு உள்ளது. இதனால் அவன் இறக்கவும் நேரலாம்.\n\nசென்னையிலுள்ள கல்லூரி மாணவியான காயத்ரிக்கும் (ஸ்ரீ திவ்யா) புகழுக்கும் அலைபேசியில் பேசிக்கொள்வதன் மூலம் பழக்கம் ஏற்பட்டு பின் காதலிக்கத் தொடங்குகின்றனர். இருவரும் ஒருவரையொருவர் பார்த்தது இல்லை. சென்னையில் நடைபெறும் போட்டியில் கலந்துகொள்ள வரும் புகழ் அதைக் காரணமாக் கொண்டு காயத்ரியை சந்திக்கத் திட்டமிடுகின்றான். பயிற்சியாளருக்குத் தெரியாமல் காயத்ரியை சந்திக்கச் செல்லும் புகழ் அங்கு எதிர்பாராவிதமாக காயத்ரியின் அண்ணன் தினேஷால் (திருமுருகன்) ஏகா என்பவனுடன் மோதல் ஏற்படுகிறது. அப்போது நடக்கும் சண்டையில் தன் மீது காயம்படாமல் சாதுர்யமாக சண்டையிடுகிறான். ஆனால் அங்கு அவனை முதன்முதலாக நேரில் பார்க்கும் காயத்ரி அவனைப் பற்றி தவறாக எண்ணுகிறாள்.\n\nகாயத்ரியின் பிறந்தநாள் அன்று புகழை சந்திக்கும் தினேஷ் வீட்டுக்கு அழைத்துவருகிறான். வீட்டில் அனைவரிடமும் தன் உயிரைக் காப்பாற்றியவன் என்று புகழை அறிமுகப்படுத்துகிறான். இதனால் குழப்பம் நீங்கும் காயத்ரி, புகழைக் காதலிக்கத் தொடங்குகிறாள். சில நாட்களில் தினேஷ் அவனது எதிரி ஏகாவால் கொல்லப்படுகிறான். புகழின் பயிற்சியாளர் தேவராஜை தாக்குவதால் அவர் படுகாயம் அடைகிறார். இறுதியில் புகழைக் கொல்ல வரும் ஏகா மற்றும் அவனது ஆட்களை காவல் இணை ஆணையர் (செல்வா) புகழின் பாதுகாப்புக்காகக் கொடுத்த அவருடைய துப்பாக்கியினால் சுட்டுக் கொல்கிறான். மறுநாள் நடைபெறும் தடகளப் போட்டியில் கலந்துகொள்ளும் முன் புகழை ஒருவன் காயப்படுத்துகிறான். இரத்தம் தொடர்ந்து வெளியேறும் நிலையிலும் போட்டியில் கலந்துகொண்டு வெற்றிபெறுகிறான். அவனுக்கும் காயத்ரிக்கும் திருமணம் நடைபெறுகிறது. இறுதியில் காவல் துணை கண்காணிப்பாளராக தஞ்சாவூரில் பதவியேற்கிறான் புகழ்.\n\n\nSection::::தயாரிப்பு.\nபடத்தின் முதல்கட்ட படப்பிடிப்பு 29 நவம்பர் 2013 இல், அதர்வா தடகள வீரராக இருக்கும் சுவரொட்டி வடிவமைப்பு வெளியிடப்பட்டு துவங்கியது.\n\nSection::::இசை.\nபடத்தின் இசையமைப்பாளர் ஜி. வி. பிரகாஷ் குமார். பாடல் வெளியீடு சோனி மியூசிக் இந்தியா.\n\nSection::::படவெளியீடு.\nஈட்டி படத்தின் திரை முன்னோட்டம் வெளியீடு.\n\n300 திரையரங்குகளில் ஈட்டி திரைப்படம் வெளியானது.\n\nபடத்தின் தொலைக்காட்சி ஒளிபரப்பு உரிமத்தை சன் தொலைக்காட்சி பெற்றது.\n\nபடத்தின் பாடல் வெளியீடு\n\nSection::::விமர்சனம்.\nதி இந்து தமிழ் திசை: விறுவிறுப்பான திரைக் கதையாலும் காட்சிப்படுத்திய விதத்தினாலும் ‘ஈட்டி’ தன் இலக்கை எட்டிவிடுகிறது.\n\nஇந்தியா க்ளிட்ஸ்: மொத்தத்தில் 'ஈட்டி' கூர்மையானதுதான்\n\nநம்ம தமிழ் சினிமா: படத்தில் நிஜ தடை ஓட்ட வீரனின் உடல் மொழிகளை நூறு சதவீதம் கைக் கொண்டிருக்கிறார் அதர்வா .\n\nமாலைமலர்: விளையாட்டை மையப்படுத்தி பல படங்கள் வெளியாகியிருந்தாலும், இந்த படத்தை சற்று வித்தியாசமான கோணத்தில் இயக்கி பாராட்டைப் பெற்றிருக்கிறார் இயக்குனர் ரவி அரசு.\n\nதமிழ் வெப்டுனியா: ரவி அரசு தெளிவான திரைக்கதையால் படத்தை வெற்றி பாதைக்கு அழைத்துச் சென்றுள்ளார்.\n\nதமிழ்.சமயம்.காம்: தஞ்சை கோபுர காட்சிகளில் சரவணன் அபிமன்யுவின் ஒளிப்பதிவு உள்ளிட்டவை 'ஈட்டி 'படத்தின் பெரும் பலங்கள்!\n"}
{"id": "436149", "url": "https://ta.wikipedia.org/wiki?curid=436149", "title": "மிஹ்ராப்", "text": "மிஹ்ராப்\n\nமிஹ்ராப் ( '. ') அல்லது திசை மாடங்கள் என்பது கிப்லாவைக் குறிப்பதற்காக பள்ளிவாசல் சுவரில் கட்டப்பட்டிருக்கும் ஒரு அமைப்பாகும். இது முஸ்லிம்கள் தொழும் திசையான மக்காவிலுள்ள கஃபாவை நோக்கியதாக அமைந்திருக்கும்.\n\nமிஹ்ராப் ஐ மிம்பர் உடன் குழப்பிக்கொள்ள வேண்டாம். மிம்பரானது இமாம் (தொழுகை நடத்துபவர்) பிரசங்கம் செய்வதற்காக கட்டப்பட்டிருக்கும். மிஹ்ராப் மிம்பருக்கு இடது பக்கத்தில் அமைந்திருக்கும்.\n"}
{"id": "436150", "url": "https://ta.wikipedia.org/wiki?curid=436150", "title": "தா. கு. சுப்பிரமணியன்", "text": "தா. கு. சுப்பிரமணியன்\n\nதா. கு. சுப்பிரமணியன், சிறந்த நூலாசிரியருக்கான பிரிவில், 2013-ஆம் ஆண்டுக்கான கலைமாமணி விருது, 28 பிப்ரவரி 2019 அன்று தமிழ்நாடு அரசு வழங்கியுள்ளது. இவர் மதுரைக் கல்லூரியில் தமிழ்த் துறை பேரராசிரியராக பணியாற்றி ஓய்வு பெற்றவர். நடனகோபாலநாயகி சுவாமிகள் இயற்றிய சௌராட்டிர மொழி கீர்த்தனங்கள் குறித்து ஆய்வு செய்து, மதுரை காமராசர் பல்கலைக்கழகத்தில் முனைவர் பட்டம் பெற்றவர். இவர் பட்டிமன்ற பேச்சாளரும் ஆவார். இவர் 2019 ஏப்ரல் 20 ஆம் நாள் இரவு காலமானார்.\n"}
{"id": "436151", "url": "https://ta.wikipedia.org/wiki?curid=436151", "title": "புரோஜெஸ்டிரோன்", "text": "புரோஜெஸ்டிரோன்\n\nபுரோஜெஸ்டிரோன் ஒரு பாலியல் ஹார்மோன், ஒரு ஸ்டீரோய்டு. மாதவிடாய் சுழற்சி, மார்பக வளர்ச்சி ஆகியவைக்கு புரோஜெஸ்டிரோன் காரணமாக இருக்கிறது. கார்பஸ் லியூட்டியத்தினால் புரொஜெஸ்டிரோன் ஹார்மோன் சுரக்கப்படுகி்றது.  இத்தயாரிப்பு பிட்யூட்டரின் FSH, LH கட்டுப்பாட்டில் உள்ளது. இது கர்ப்பபையில் கருவுற்ற முட்டையைப் பதிய வைத்தல், நஞ்சுக்கொடி (Placenta) உருவாதல் மற்றும் கர்ப்பத்தினைப்  பராமரித்தல் போன்ற வேலைகளை செய்கி்றது.\n\nஇது கர்ப்பக்காலத்தில் கருப்பை சுருங்குவதை குறைத்து, பால் சுரப்பியின் வளர்ச்சி மற்றும் பால் உற்பத்தியைத் தூண்டுகிறது. கருப்பையில் உருவாகும் முன்மாதவிடாய் மாற்றங்களுக்கும், தாய் சேய் இணைப்பு திசு உருவாக்கத்திற்கும் காரணமாக உள்ளது.\n\nஅண்டகங்கள் பெண் இனப்பெருக்க சுரப்பிகள் ஆகும். இதிலிருந்து பெண் பாலின உயிரணு (கருமுட்டை அல்லது அண்டம் ) மற்றும் பெண் பாலின ஹார்மோன்கள் (ஈஸ்ட்ரோஜன் மற்றும் புரோஜெஸ்டிரோன்) உற்பத்தி செய்யப்படுகின்றன. ஒரு முதிர்ந்த அண்டகத்தில் பல்வேறு நிலைகளில் வளர்ச்சியடைந்துள்ள அதிகப்படியான அண்டங்கள் / கரு முட்டைகள் காணப்படுகின்றன. ஒவ்வொரு மாதமும் ஒரே ஒரு கருமுட்டையானது முதிரச்சியடைகி்றது. ஒரு முதிரந்த கருமுட்டை ஏதாவது ஒரு அண்டகத்திலிருந்து ஒவ்வொரு 28 நாட்கள் இடைவெளியில் (மாதவி்டாய் சுழற்சி) வெளியி்டப்படுகி்றது. இவ்வோறு கருமுட்டையானது அண்டகத்திலிருநது வெளியேறும் செயல் கருமுட்டை வெளிப்படு்தல் (Ovulation) என்று அழைக்கப்படுகி்றது. இதற்கு புரோஜெஸ்டிரோன் காரணம்.\nSection::::புரோஜெஸ்டிரோன் மாத்திரைகள்.\nபின்வரும் நோய்களின் நிலை மற்றும் அறிகுறிகளில், சிகிச்சை, கட்டுப்படுத்தல், தடுப்பு மற்றும் முன்னேற்றம் ஆகியவற்றுக்கு பயன்படுத்தப்படுகிறது:\n\n\nகர்ப்ப காலத்தில் கருப்பையை உறுதியாக வைக்க உதவுகிறது.\n\nஹார்மோன் பயன்பாட்டிற்கென மாத்திரைகளை, ஊசி மருந்துப் பொருட்கள், கருப்பை மருந்துகள் ஆகியவை உண்டு. சில மருந்துப் பொருட்கள் அண்ட அனு வெளியேற்றத்தைத் தடுக்கும். அண்டநாளத்தின் வழியே அண்ட அணு இறங்குதலும் நிறுத்தப்படும். இவை எண்டோமெட்ரியம் எனும் கருப்பை உட்சுவரைத் தடிக்கச் செய்கிறது.\n\nSection::::புரோஜெஸ்டிரோன் உயிரியல்தொகுப்பு:.\nகொழுப்பில் இருந்து உருவாக்கப்படுகிறது.\n\n\n"}
{"id": "436156", "url": "https://ta.wikipedia.org/wiki?curid=436156", "title": "நம்மின பந்து (1960 தெலுங்கு திரைப்படம்)", "text": "நம்மின பந்து (1960 தெலுங்கு திரைப்படம்)\n\nநம்மின பந்து (Nammina Bantu) அதுர்த்தி சுப்பாராவ் இயக்கத்தில், 1960 ஆண்டு வெளிவந்த இந்தியத் தெலுங்குத் திரைப்படமாகும். அக்கினேனி நாகேஸ்வர ராவ், சாவித்ரி மற்றும் பலர் நடித்துள்ளனர். யர்லகட்ட வெங்கண்ணா சௌத்திரி தயாரிப்பில், எஸ். ராஜேஸ்வர ராவ் மற்றும் மாஸ்டர் வேணு இசை அமைப்பில், 7 ஜனவரி 1960 ஆம் தேதி வெளிவந்தது. இப்படம் தமிழில் \"பாட்டாளியின் வெற்றி\" என்ற பெயரில் மறுஆக்கம் செய்யப்பட்டது. சிறந்த தெலுங்கு படத்திற்கான தேசிய விருதை இப்படம் பெற்றது குறிப்பிடத்தக்கது.\n\nSection::::நடிகர்கள்.\nஅக்கினேனி நாகேஸ்வர ராவ், சாவித்ரி, எஸ். வி. ரங்கா ராவ், கும்மடி, ரேலங்கி, சடலவட, ஹேமலதா, கிரிஜா, இ. வி. சரோஜா.\n\nSection::::கதைச்சுருக்கம்.\nஎஜமானர் புஜங்கராவ் (கும்மடி), மாந்தோப்பில் நன்கு சாகுபடி செய்தால் விளைநிலம் தருவதாக வாக்களித்து சந்திரைய்யாவை (எஸ்.வி.ரங்காராவ்) வேலைக்கு அமர்த்துகிறார். வேலை முடிந்த உடன், விளைநிலத்திற்கு பதிலாக தரிசு நிலம் ஒன்றை தருகிறார் புஜங்கராவ். மாட்டுவண்டி போட்டியில், புஜங்கராவ்வின் மாடுகளை ஒட்டிய பிரசாத்தை (அக்கினேனி நாகேஸ்வர ராவ்) வெல்கிறாள் சந்திரைய்யாவின் மகள் லட்சுமி (சாவித்ரி). அந்த போட்டியில் வென்ற பணத்தை வைத்து கிணறு வெட்டுகிறார்கள். அது பிடிக்காத புஜங்கராவ், போட்டியில் வென்ற இரு மாடுகளுக்கும் (ராமுடு மற்றும் லட்சுமணடு) நஞ்சு வைக்க பிரசாத்தை ஏவுகிறார். நஞ்சு வைக்கும் வேலையை செய்ய மறுத்து, சந்திரைய்யாவுடன் இணைந்து, தரிசு நிலத்தில் உதவுகிறான் பிரசாத். புஜங்கராவ்வின் மகளும் உறவினர்களும் சந்திரைய்யாவிற்கு துணையாக நின்றனர். ஆனாலும் சந்திரைய்யாவை வீழ்த்த பல திட்டங்கள் வகுத்தார் புஜங்கராவ். இறுதியில், புஜங்கராவ்விற்கு வெற்றி கிட்டியதா என்பதே மீதிக் கதையாகும்.\n\nSection::::ஒலிப்பதிவு.\nஎஸ். ராஜேஸ்வர ராவ் மற்றும் மாஸ்டர் வேணு இசை அமைத்தனர். கோசராஜு பாடல் வரிகளை எழுதினார்.\n\n\n"}
{"id": "436167", "url": "https://ta.wikipedia.org/wiki?curid=436167", "title": "பொருளாதாரக் குமிழ்", "text": "பொருளாதாரக் குமிழ்\n\nஒரு பொருளின் உண்மை விலையை விட அதிகமான விலையை ஏற்றி மதிப்பிடும் போது பொருளாதாரக் குமிழ் (\"Economic bubble\") தோன்றுகிறது.\nபொருளாதாரக் குமிழ் என்னும் நிகழ்வு கி.பி 1600 -இலிருந்து இன்று வரை நடந்து கொண்டு இருக்கின்றது. வரலாற்றின் படி, கி.பி 1630-இல் ஆலந்து நாட்டில் ஏற்பட்ட குமிழில், துலிப் மலர்கள் மிக அதிக விலைக்கு விற்கப் பட்டன. ஒரு மலரின் விலை 3000 முதல் 4200 டச்சு கில்டர் வரை விற்றது. (ஒரு தொழிலாளியின் ஆண்டு வருமானம் 300 கில்டர்கள் மட்டுமே என்பது கவனிக்கத் தக்கது.) இதுவே ஐரோப்பாவில் ஏற்பட்ட முதல் குமிழ் என்று கருதப்படுகின்றது.\n\nSection::::குமிழினால் வரும் பின் விளைவுகள்.\nகுமிழ் \"வெடிக்கும்\" போது, பொருள் வளம் பெருஞ் சேதமடையும். குமிழ் உருவாகப் போவதை முன் கூட்டியே அறிய இயலாது எனப் பெரும்பாலான வல்லுநர்கள் கருதுகின்றனர். குமிழை அழிக்க வைக்கும் முயற்சிகள் பெரும் பிரச்சினைகளில் கொண்டு விட்டு விடும்; அதனால், பொறுமையோடு காத்திருந்து, குமிழ் வெடித்த பிறகு, பொருளாதார சட்ட முறைகளைக் (policy) கொண்டு விளைவுகளைச் சரி செய்ய முடியுமா என்று பார்க்க வேண்டும் என்றும் கருதுகின்றனர்.\n\nSection::::பணம் செலவிடுதலில் உண்டாகும் விளைவுகள்.\nகுமிழ் தோன்றும் போது, சொத்துக்கள் விலை அளவுக்கு மீறி அதிகமாகும். இதனால், அதன் உரிமையாளர்கள் அதிக செல்வம் தங்களிடம் இருப்பதாக எண்ணிக் கொண்டு அதிகமாக செலவும் செய்வார்கள். ஆனால், குமிழ் வெடித்த பிறகு, தங்கள் செல்வம் மிகக் குறைந்து விட்டது போலவும் வருந்துவார்கள். இது போன்ற நிகழ்வுகள் இங்கிலாந்து, ஆஸ்திரேலியா, நியூசிலாந்து, ஸ்பெயின், அமெரிக்கா போன்ற நாடுகளில் நடந்ததை வல்லுநர்கள் சுட்டிக் காட்டுகிறார்கள்.\n\nஅமெரிக்காவில், 1970- இல், பணப் பெருக்கம் மிகுதியான போது, பொருட்களின் விலையில் குமிழ்கள் தோன்ற தொடங்கி விட்டன. இதைக் கட்டுப் படுத்த, நடுவண் வங்கி (Central Bank - Federal Reserve) வட்டியை 14%-உக்கும் மேலாக உயர்த்தியது. குமிழ்கள் வெடித்தன, பொருட்கள் விலைகள் குறைந்தன.\n\nSection::::குமிழ் தோன்ற காரணங்கள்.\nகுமிழ் தோற்றத்திற்கான சரியான காரணங்கள் இன்னும் தெளிவாகத் தெரியவில்லை.சமுதாயத்தின் கலாச்சாரம், பண்பாடு ஆகியன இதற்கு அடிப்படை காரணங்களாக இருக்கலாம் எனக் கருதப் படுகின்றது.\n"}
{"id": "436168", "url": "https://ta.wikipedia.org/wiki?curid=436168", "title": "சாக்‌ஷி தன்வர்", "text": "சாக்‌ஷி தன்வர்\n\nசாக்‌ஷி தன்வர் (Sakshi Tanwar) 1973 ஜனவர் 12 அன்று பிறந்த ஒரு நடிகர், தொலைக்காட்சி நிகழ்ச்சி வழங்குநர் ஆவார். இவர் \"\"கஹானி கர் கர் கி\"\" மற்றும் \"பேட் அச்சே லக்தே ஹெயின்\" போன்ற (2016), தொலைக்காட்சி நெடுந்தொடர்களில் நடித்ததன் மூலம் அறியப்படுகிறார். அவர் ஆமீர் கானுடன் \"தங்கல்\" என்றத் திரைப்படத்தில் நடித்துள்ளார்.\n\nSection::::இளமை வாழ்க்கை.\nஇந்தியாவிலுள்ள ராஜஸ்தான் மாநிலம் அல்வாரைச் சேர்ந்த நடுத்தர குடும்பத்தில் தன்வர் 1793 ஜனவரி 12 அன்று பிறந்துள்ளார். இவரது தந்தை ராஜேன்ந்திர சிங் தன்வர் ஓய்வு பெற்ற சிபிஐ அலுவலர் ஆவார். புது தில்லியில் உள்ள லேடி ஸ்ரீராம் கல்லூரியில் பட்டம் பெறுவதற்கு முன்னர், பல கேந்திரிய வித்யாலயா பள்ளிகளில் பயின்றுள்ளார். பள்ளிப் படிப்பை முடித்த பின்னர் , அவர் ஒரு ஐந்து நட்சத்திர விடுதிகளில் விற்பனையாளராகப் பணியாற்றினார். கல்லூரியில், அவர் நாடகத் துறையின் செயலாளர் மற்றும் தலைவர் ஆவார். பட்டப்படிப்புக்குப் பிறகு, நிர்வாக சேவைகள் மற்றும் வெகுஜன தகவல்தொடர்புகளுக்கான நுழைவு தேர்வுகளுக்குத் தயாராக இருந்தபோது, அவர் 1998 ஆம் ஆண்டில் தேசிய ஒளிபரப்பாளரான தூர்தர்ஷனின் திரைப்பட பாடல்களை அடிப்படையாகக் கொண்ட \"ஆல்பெலா சூர் மேலா\" என்ற ஒரு நிகழ்ச்சிக்கான குரல் சோதனையில் தேர்ந்தடுக்கப் பட்டார். பின்னர் , அவர் நிகழ்ச்சி வழங்குபவராக தேர்ந்தெடுக்கப்பட்டார்.\n\nSection::::தொழில்.\n1998இல் \"ஆல்பெலா சூர் மேலா\" என்ற தொலைக்காட்சி நிகழ்ச்சியில் அறிமுகமான பிறகு, \"கஹானி கர் கர் கி\" என்ற தொலைகாட்சித் தொடரில் பார்வதி அகர்வாலின் பாத்திரத்தில் நடித்ததற்காக தன்வர் புகழ் பெற்றார். 2011 மற்றும் 2014 ஆம் ஆண்டுகளுக்குப் பிறகு, அவர் ராஜ் கபூர் மற்றும் ப்ரியா கபூர் உடன் \"படே அச்சே லாகே ஹெயின்\" என்ற படத்தில் நடித்தார்.\n\nடிசம்பர் 2012 ல், அவர் \"கோன் பனேகா குரோர்பதி\" என்ற நிகழ்ச்சியில் தோற்றமளித்தார். 2016இல் சமூக முரண்பாடுகளுக்கு எதிராக உலக தரம் வாய்ந்த மல்யுத்த வீரர்களாக்க தனது மகள்களைப் பயிற்றுவிக்கும் முன்னாள் மல்யுத்த வீரர் மகாவீர் சிங் போகாட் (ஆமிர் கான் நடிக்க, தன்வர் அவரது மனைவி தயா கவுர் என்ற வேடத்தில் நடித்துள்ளார், சாக்‌ஷி தன்வர் \"டையோகர் கி தாலி\"யின் நிகழ்ச்சியில் வருகிறார். இது 2018 பிப்ரவரி 26 ஆம் தேதி அன்று \"எபிக்\" சேனலில் ஒளிபரப்பப்பட்டது .\n\nSection::::சொந்த வாழ்க்கை.\n2018இல், சாக்‌ஷி தித்யா தன்வர் என்ற ஒன்பது மாதக் குழந்தையை தத்து எடுத்துக் கொண்டுள்ளார்.\n\nSection::::மரியாதைகள்.\n2013இல் அவர் இந்தியா டுடே தொலைக்காட்சியின் மிகவும் பிரபலமான திரைக்கதை ஜோடி விருது பெற்றார். \nஏப்ரல் 2013இல் , ஆர்மேக்ஸ் மீடியா நடத்திய ஒரு கணக்கெடுப்பில், தன்வர் சிறந்த 5 நம்பகமான பிரபலங்களில் ஒருவராக இடம் பெற்றார்.\n"}
{"id": "436172", "url": "https://ta.wikipedia.org/wiki?curid=436172", "title": "டைமெத்தில் குளோரென்டேட்டு", "text": "டைமெத்தில் குளோரென்டேட்டு\n\nடைமெத்தில் குளோரென்டேட்டு (\"Dimethyl chlorendate\") என்பது CHCO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவொரு குளோரென்டிக் அமிலம் ஆகும். தீத்தடுப்பு கூட்டுசேர் பொருளாக டைமெத்தில் குளோரென்டேட்டு பயன்படுத்தப்படுகிறது. \n"}
{"id": "436175", "url": "https://ta.wikipedia.org/wiki?curid=436175", "title": "வினய் வித்தல் தியோடர்", "text": "வினய் வித்தல் தியோடர்\n\nவினய் வித்தல் தியோடர் (\"Vinay Vithal Deodhar\") என்பவர் இந்தியானா பல்கலைக்கழகத்தின் இயற்கணிதக் குழுக்கள் மற்றும் பிரதிநிதித்துவக் கோட்பாடு போன்ற கணிதப் பிரிவுகளில் பணிபுரிந்த ஓய்வுபெற்ற பேராசிரியர் ஆவார் . 1948 ஆம் ஆண்டு திசம்பர் மாதம் 3 ஆம் நாள் பிறந்த இவர் 2015 ஆம் ஆண்டு சனவரி 18 அன்று காலமானார். இந்தியாவின் மும்பை இவரது சொந்த ஊராகும் .\n\n1974 ஆம் ஆண்டு மும்பை பல்கலைக்கழகத்தில் தன்னுடைய முனைவர் பட்டத்தைப் பெற்றார். இந்தியக் கணிதவியலாளர் எம்.எசு. ரகுநாதன் மேற்பார்வையில் இயற்கணித குழுக்களின் பகுத்தறியும் புள்ளி விரிவாக்கங்கள் தொடர்பான ஆய்வு இவரது முனைவர் பட்டத்திற்கான தலைப்பாகும்.\n\n1975-1977 மற்றும் 1992-1993 ஆம் ஆண்டுகளில் இப்பல்கலைக்கழகத்தின் மேம்பட்ட ஆய்வு நிறுவனத்தில் பார்வையிடும் அறிஞராகவும் பணியாற்றியுள்ளார் .\n"}
{"id": "436177", "url": "https://ta.wikipedia.org/wiki?curid=436177", "title": "சிவ ராமச்சந்திரன் ஆத்ரேயா", "text": "சிவ ராமச்சந்திரன் ஆத்ரேயா\n\nசிவ ராமச்சந்திரன் ஆத்ரேயா (\"Siva Ramachandran Athreya\") என்பவர் புள்ளிவிவர இயற்பியல் மற்றும் இனத்தொகை உயிரியல் பிரிவுகளில் நிபுணத்துவம் கொண்ட ஒரு இந்திய நிகழ்தகவு கோட்பாட்டாளர் ஆவார். இவர் 1971 ஆம் ஆண்டு பிறந்தார். 1998 ஆம் ஆண்டில் வாசிங்டன் பல்கலைக் கழகத்திலிருந்து கிருசைசுதோப் பர்ட்சியின் மேற்பார்வையில் தனது முனைவர் பட்டத்தைப் பெற்றார். இந்தியாவில் வழங்கப்படும் அறிவியல் மற்றும் தொழில்நுட்பத்திற்கான உயர்ந்த அறிவியல் விருதான சாந்தி சுவரூப் பட்நாகர் பரிசு 2012 ஆம் ஆண்டில் கணித விஞ்ஞான பிரிவில் இவருக்கு வழங்கப்பட்டது.\n"}
{"id": "436197", "url": "https://ta.wikipedia.org/wiki?curid=436197", "title": "முற்கால மாங்குயில்", "text": "முற்கால மாங்குயில்\n\nமுற்கால மாங்குயில் (Old World oriole) பழைய உலகத்தில் இருந்த பேசரின் குடும்பத்தச் சேர்ந்த பறவையினமாகும்.\n\nSection::::வகைபிரித்தல் மற்றும் முறைமை.\nஓரியோலிடெ குடும்பத்தில், பயோபியஸ், ஃபிங்பேர்ட்ஸ், பிட்டோஹுயிஸ் மற்றும் முற்கால மாங்குயில்களும் அடங்கும். டர்னகீரிடா குடும்பத்தில் இருந்த பயோபியஸ், 2011இல் ஓரியோலிடே குடும்பத்தில் சேர்க்கப்பட்டன. பல வகை மரபணுக்கள் \" ஒரியளோஸ் \" பிரிவைப் பிரித்தெடுக்க முன்மொழியப்பட்டுள்ளன. உதாரணமாக, ஆப்பிரிக்க கறுப்பு தலைகள் கொண்ட பறவைகள் சில நேரங்களில் தனித்துவமான மரபணு கொண்ட \" பார்பியுஸ் \" குடும்பம் எனப்படும். ஓரியோலிடெ குடும்பம் நியூ வேர்ல்டு ஓரியோலுடன் தொடர்புடையதல்ல. மாறாக, அவற்றின் ஒத்த அளவு, உணவு, நடத்தை மற்றும் மாறுபட்ட தோற்ற வடிவங்கள் ஆகியவற்றைக் கொண்டிருந்தது. இந்த ஒற்றுமைகள் பரிணாம வளர்ச்சிக்கு ஒரு எடுத்துக்காட்டு ஆகும்.\n\nSection::::பரந்தவகை இனங்கள்.\n\"ஓரியோலிடெ\" குடும்பத்தில் மூன்று இனங்கள் உள்ளன.\nமரபணு \"ஃபிங்பேர்ட்ஸ்\" ( 3 இனங்கள்) \nமரபணு \"பிடோஹுயிஸ்\" - (4 இனங்கள்) \nமரபணு \"ஓரியோலஸ்\" - (29 இனங்கள்)\n\nSection::::அழிந்தவகை இனங்கள்.\n\"ஓரியோலிடெ\" குடும்பத்தில் குறைந்தபட்சம் இரண்டு வகை இனங்கள் அழிந்துள்ளன. \n\nSection::::விளக்கம்.\nமாங்குயில் மற்றும் ஃபிக்பேர்ட்ஸ் பறவையினங்கள் சுமாரான உடலமைப்பைக் கொண்டவை. இவை 20-30 செ.மீ நீளத்தில் இருக்கும். ஆண் குயில்களை விட பெண் குயில்கள் சற்றே அளவில் சிறியதாக இருக்கும். இதன் அலகு சற்றே வளைந்து, இரையைப் பிடிப்பதற்கு ஏதுவாக உள்ளது. \nஇதன் இறகுகள் பிரகாசமாகவும், பகட்டாகவும் இருக்கின்றது. ஆண் இனத்தைவிட பெண் இனத்தின் இறகுகள் மந்தமாகவே உள்ளது. ஆஸ்திரேலியன் மாங்குயில்களின் இறகுகள் பெரும்பாலும் தேன்சிட்டு மரபு வழியைச் சார்ந்த \"ஃப்ரையாபேர்ட்ஸ்\" ஐ ஒத்துள்ளன.\n\nSection::::வாழ்விடம்.\nஇவ்வகை பறவையினங்கள் ஆப்பிரிக்கா, ஐரோப்பா, ஆசியா, மற்றும் ஆஸ்திரேலியாவில் பரவலாக காணப்படுகின்றன. மேலும், தட்ப வெப்ப நிலைக்கேற்றவாறு புலம் பெயர்கின்றன.\n\nSection::::நடத்தை மற்றும் சூழலியல்.\nSection::::இனப்பெருக்கம்.\nமாங்குயில்கள் ஒருதுணை மணம் கொண்டது. பெரும்பாலும் தன் இணையுடன் சேர்ந்து இனப்பெருக்கம் செய்கின்றது. இவை தன் கூடுகளை பெரும்பாலும் 'டிராங்கோ', கீச்சான் மற்றும் \"ஃப்ரையாபேர்ட்ஸ்\" பறவைகளின் கூடுகளுக்கருகில் அமைக்கின்றன. இவ்வாறு அமைத்து தங்களை தற்காத்துக்கொள்கின்றன. இதன் கூடுகள் மரத்தின் கிளையில் ஆழமான கிண்ணம் போன்ற வடிவத்தில் தொங்கிக்கொண்டிருக்கும். இதில் இரண்டு அல்லது மூன்று முட்டைகள் இடும். ஆனால் அதிக எண்ணிக்கையாக ஆறு முட்டைகள் கணக்கிடப்பட்டிருக்கின்றது.\n\nSection::::உணவு.\nமாங்குயில்கள் திறந்த வனப்பகுதிகளில் உயிர் வாழ்கின்றன. இவற்றின் முக்கிய உணவு பழங்கள், பெர்ரி மற்றும் தேன்.\n\n"}
{"id": "436199", "url": "https://ta.wikipedia.org/wiki?curid=436199", "title": "கரிஷ்மா தன்னா", "text": "கரிஷ்மா தன்னா\n\nகரிஷ்மா தன்னா (Karishma Tanna) 1983 டிசம்பர் 21 அன்று பிறந்த ஒரு இந்திய திரைப்பட நடிகை, தொலைக்காட்சி நடிகை மற்றும் விளம்பர நடிகர் ஆவார். \"குயின்கி சாஸ் பி கபி பாகு தி\" , \"நாகர்ஜுனா - ஏக் யோதா\" மற்றும் \"கயமத் கி ராத்\" ஆகியவற்றில் நடித்ததற்காக நன்கு அறியப்பட்டவர், 2014 இல் \"பிக் பாஸ்\" நிகழ்ச்சியின் போட்டியாளராக கலந்து கொண்டு அதில் இரண்டாமிடத்திலும் வந்துள்ளார். மேலும், \"சாரா நாச்கே டிக்கா\" (2008), \"நாக் பாலியே\" (2015) மற்றும் \"ஜாலக் டிக்லா ஜா\" போன்ற நிகழ்ச்சிகளிலும் கலந்துகொண்டுள்ளார்.\n\nஇவரது பாலிவுட் அறிமுகமான \"கிராண்ட் மஸ்தி\"க்கு பிறகு, டினா & லோலோ படத்தில் நடித்துள்ளார். அத்துடன் சஞ்சய் தத்தின் வாழ்க்கைத் திரைப்படமான' \"சஞ்சூ\", என்பதில் ரன்பீர் கபூருக்கு இணையாக நடித்துள்ளார். கலர் தொலைக்காட்சியில் ஒளிபரப்பாகிய ஏக்தா கபூரின் நாகினி 3 தொடரில்\"நாகின் ரூகி\" என்ற வேடத்தில் நடித்துள்ளார். ஸ்டார் பிளஸ்ஸில் ஒளிபரப்பான \"கயாமத் கி ராத்\" என்ற தொடரில் கௌரி / வைதேகி என்ற முன்னணி வேடங்களில் நடித்துள்ளார்.\nSection::::சொந்த வாழ்க்கை.\nதன்னா குஜராத்திய குடும்பத்தில் பிறந்து வளர்ந்துள்ளார். இவரது தாயாருடன் வாழ்கிறார் இவரது தந்தை அக்டோபர் 2012 இல் இறந்தார் 2014 ஆம் ஆண்டில் நடிகர் உபேன் படேலை தன்னா \"பிக் பாஸ்\" வீட்டிற்குள் சந்தித்தார், பின்னர் அவர்களுக்குத் திருமணம் நிச்சயிக்கப்பட்டது. பிறகு, 2016 ல், அவர்கள் பிரிந்தனர்.\n\nSection::::தொழில்.\nSection::::தொலைக்காட்சி (2000 முதல் தற்போது வரை).\nபாலாஜி டெலிபிலிம்ஸாரின் நெடுந்தொடரான \"குயின்கி சாஸ் பி கபி பாகு தி\" என்ற நிகழ்ச்சியின் மூலம் தனது நடிப்புத் தொழிலை துவங்கினார். அத்தொடரில் (ஜூலை 2000 முதல் 2008 நவம்பர் வரை), இவர் இந்து என்ற கதாபாத்திரத்தில் நடித்தார். பாலாஜி டெலிபிலிம்ஸ் நாடக தயாரிப்பான \" கஹி டூ மிலேங்கே\" (நவம்பர் 2002 -2003 என்றத் தொடரிலும் நடித்துள்ளார்.. \"கோய் தில் மெயின் கே\" (டிசம்பர் 2003 - பிப்ரவரி 2005) என்றத் தொலைக்காட்சித் தொடரில் கிருத்திகா என்ற வேடத்தில் நடித்தார்.\n2010 ஆம் ஆண்டு ஜூலை மாதம் ஒளிபரப்பப்பட்ட ஒரு மாயாஜால தொலைக்காட்சி நிகழ்ச்சியான \"இந்தியாவின் மேஜிக் ஸ்டார்\" என்பதில் பங்கேற்றார். \"பால் வீர்\" என்ற குழந்தைகளுக்கான தொலைக்காட்சி நிகழ்ச்சியில் \"ராணி பாரி\" என்ற பாத்திரத்தில் தோன்றியுள்ளார். செப்டம்பர் 2014 இல் \"கலர்\" தொலைக்காட்சி நடத்திய பிரபலமான சர்ச்சைக்குரிய \"பிக்பாஸ் 8 \" நிகழ்ச்சியில் பிரபலமான போட்டியாளராகத் திகழ்ந்த தன்னா, அந்த வீட்டில் 4 மாதங்கள் கழித்து ஒரு இறுதிப் போட்டியாளராகவும் , இரண்டாவது இடத்திலும் வந்தார்.\n\nSection::::படங்களில் அறிமுகம் (2005 முதல் தற்போது வரை).\nதன்னா \"தோஸ்தி: பிரன்ட்ஸ் பாரெவெர்\" என்ற பாலிவுட் படத்தில் \"நந்தினி தப்பார் \"என்ற பாத்திரத்தில் டிசம்பர் 2005இல் அறிமுகமானார். கன்னடத் திரையுலகில் \"ஐ ஆம் சாரி மாத் பன்னி பிரீத்சோனா\" என்ற படத்தின் மூலம் \"சேத்தனா\" பெயர் கொண்ட வேடத்தில் அறிமுகமானார். இப்படம் ஜூன் 2011இல் வெளிவந்தது. செப்டம்பர் 2013 இல், \"கிராண்ட் மஸ்தி\" என்ற ஒரு பாலிவுட் பாலியல் நகைச்சுவைத் திரைப்படத்தில் நடித்துள்ளார்.. இது 2004இல் வெளிவந்த \"மஸ்தி\" படத்தின் தொடர்ச்சியாகும். மேலும், \"ஸ்டேபிரீ\", \"லைப்பாய்\" (சோப்) மற்றும் \"நிர்மா\" உட்பட பல தொலைக்காட்சி விளம்பரங்களில் தன்னா நடித்துள்ளார்.\n\n"}
{"id": "436205", "url": "https://ta.wikipedia.org/wiki?curid=436205", "title": "சரகப்பள்ளி", "text": "சரகப்பள்ளி\n\nசரகப்பள்ளி (Saragapalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது சாரகப்பள்ளி ஊராட்சிக்கு உட்டபட்டது.\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 66 கிலோமீட்டர் தொலைவிலும், மாநிலத் தலைநகரான சென்னையில் இருந்து 329 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 709 வீடுகள் உள்ளன. கிராமத்தின் மொத்த மக்கள் தொகையானது 2862 ஆகும். இதில் ஆண்கள் எண்ணிக்கை 1451, பெண்களின் எண்ணிக்கை 1411 என உள்ளது. மக்களின் கல்வியறிவு விகிதமானது 59.8 % என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "436210", "url": "https://ta.wikipedia.org/wiki?curid=436210", "title": "பிரீத்தி ஜங்யானி", "text": "பிரீத்தி ஜங்யானி\n\nபிரீத்தி ஜங்யானி (Preeti Jhangiani) 1980 ஆகஸ்ட் 18 இல் பிறந்த விளம்பர நடிகை மற்றும் திரைப்பட நடிகை ஆவார். அவர் \"மொஹப்படின்\" (2000) மற்றும் \"ஆவரா பாகல் தீவானா\" (2002) போன்ற படங்களில் தோன்றியதற்காக அறியப்படுகிறார்.\n\nSection::::சுயசரிதை.\nபிரீத்தி ஜங்யானி மும்பை சிந்தி குடும்பத்தைச் சார்ந்தவர் ஆவார்.. அவர் முதலில் ராஜ்ஸ்ரீ புரொடக்சன்ஸ் வெளியிட்ட \"யே ஹே பிரேம்\" என்ற இசைத் தொகுப்பில் நடிகர் அப்பாஸுடன் நடித்தார், இதில் கோலா கரடியின் உருவம் பயன்படுத்தப்பட்டது மிகப் பெரிய வரவேற்பைப் பெற்றது. அதன்பிறகு, அவர் நிர்மா சந்தன சோப் விளம்பரங்கள் மற்றும் பல்வேறு விளம்பரங்களிலும் தோன்றினார்.\n\nஇவரது முதல் மலையாளத் திரைப்படம் நடிகர் குஞ்சாக்கொ போபனுடன் \"மழவில்லு\" என்ற படத்தின் மூலம் அமைந்தது. மேலும் நடிகர் பவண் கல்யானுடன் \"தம்முடு\" மற்றும் நடிகர் பாலகிருஷ்ணாவுடன் \"நரசிம்மநாயுடு\" போன்ற இரு தெலுங்கு மொழிப் படங்களிலும் நடித்துள்ளார். \"மொஹப்படின்\" (2000) என்ற பாலிவுட் படத்தின் மூலம் இந்தித் திரையுலகில் அறிமுகமானார். இவரது அடுத்த இந்திப் படம் \"ஆவரா பாகல் தீவானா\" (2002) ஒரு நகைச்சுவைப் படமாகும். \"சஜ்னா வே சஜ்னா\" மற்றும் \"பிக்கர் பாய் சென்டிமென்டல்\" போன்ற பஞ்சாபித் திரைப்படங்களிலும் நடித்துள்ளார்.\nஅவரது சமீபத்திய வெளியீடான ராஜஸ்தானி திரைப்படம் \"டவ்டோ தி சன்லைட்\"டிற்காக ராஜஸ்தான் சர்வதேச திரைப்பட விழாவில் அவருக்கு சிறந்த நடிகை விருது கிடைத்தது. மற்றும் ராஜஸ்தான் திரைப்பட விழாவில் சிறந்த நடிகைக்கான சிறப்பு ஜூரி விருதை வென்றது, திரைப்படம் மிகப் பெரிய வெற்றி பெற்றது. சமீபத்தில் அவர் தி புஷ்கர் லாட்ஜில் தோன்றினார். அவர் தனது திருமணம் மற்றும் தாய்மைக்குப் பிறகு திரைப்படத் துறைக்கு மீண்டும் வருவதாக ப்ரீத்தி 2012 ல் குறிப்பிட்டார்.\n\nSection::::சொந்த வாழ்க்கை.\nஇவர் கோபிந்த் ஜங்யானி மற்றும் மேன்கா ஜங்யானி இருவருக்கும் மகளாவார். 2008 மார்ச் மாதம் 23ந்தேதி நடிகர் பர்வீன் தபாஸை திருமணம் செய்து கொண்டார். இவருக்கு 2011 ஏப்ரல் 11 அன்று ஜெய்வீர் என்ற முதல் மகன் பிறந்துள்ளான், பின்னர் , 2016 செப்டம்பர் 27 அன்று தேவ் என்ற இரண்டாவது மகன் பிறந்தான். மும்பையில் உள்ள பாந்த்ராவில் அவரது குடும்பத்தினர் வசிக்கின்றனர்.\n"}
{"id": "436215", "url": "https://ta.wikipedia.org/wiki?curid=436215", "title": "ப. சிங்காரம்", "text": "ப. சிங்காரம்\n\nப. சிங்காரம் (\"P. Singaram\"), சிவகங்கை மாவட்டத்தைச் சேர்ந்த தமிழ் எழுத்தாளர் ஆவார். இவர் தனது வாழ்வின் பெரும் பகுதியை தென் கிழக்கு ஆசிய நாடுகளான இந்தோனேசியா மற்றும் மலேசியாவில் கழித்தவர். இவர், இரண்டு புதினங்களை மட்டுமே எழுதியிருந்தாலும், மிகச் சிறந்த புதின எழுத்தாளராக அறியப்படுகிறார். இவரின் \"புயலிலே ஒரு தோணி\" புதினம் எல்லா காலத்துக்கும் ஏற்றவாறு எழுதப்பட்ட புதினம் என்று தமிழ் இலக்கிய அறிஞர்களால் குறிப்பிடப்படுகின்றது.\n\nSection::::இளமைப்பருவம்.\nசிங்காரம், தமிழ்நாட்டின் சிவகங்கை மாவட்டத்தைச் சேர்ந்த சிங்கம்புனரியில் கு. பழனிவேல் நாடார் மற்றும் உண்ணாமலை அம்மாளுக்கு, ஆகஸ்டு 12, 1920இல் மூன்றாவது மகனாகப் பிறந்தார். சுப்பிரமணியன் மற்றும் பாஸ்கரன் இவருடைய சகோதரர்கள் ஆவர். இவரது பாட்டனார் குமாரசாமி நாடாருடன் இணைந்து இவரது குடும்பத்தினர் ஆடை வியாபாரம் செய்துள்ளனர்.\n\nஇவர் தனது ஆரம்பக் கல்வியை சிங்கம்புணரி ஆரம்பப் பள்ளியில் படித்தார். மேற்படிப்பிற்காக, மதுரையிலுள்ள செயிண்ட் மேரிஸ் உயர் நிலைப் பள்ளியில் சேர்ந்து படித்தார். இவர் தனது 18வது வயதில் எஸ். கே. சின்னமுத்து பிள்ளையுடன் பணி புரிய இந்தோனேசியாவிலுள்ள மேடானுக்குச் சென்றார். அங்கு திருமணம் செய்து கொண்டார். இவரது 25வது வயதில், இவரின் மனைவி மற்றும் குழந்தை பேறுகாலத்தின் போது இறந்துவிட்டனர். இரண்டாம் உலகப் போருக்குப் பின்னர், மீண்டும் இந்தியா வந்து மதுரையில் வசித்தார்.\n\nSection::::தாக்கங்கள்.\nப. சிங்காரம் தனது 18வது வயதில் மேடானுக்குச் சென்றார். அப்போது உலகம் இரண்டாவது உலகப் போருக்கு ஆயத்தமாகிக் கொண்டிருந்தது. அதனால் கடல்வழி போக்குவரத்து சரியாக நடைபெறவில்லை. இதன் விளைவாக கப்பலில் இருந்து பெறக்கூடிய தமிழ் பத்திரிகைகள் சிங்காரத்திற்கு கிடைக்கவில்லை. பினாங்கு நூலகம் அவருக்கு ஆறுதலை அளித்து, ஹெமிங்வே, டால்ஸ்டாய், பால்க்னர், செக்கோவ் மற்றும் தஸ்தயெவ்ஸ்கியை அறிமுகம் செய்தது.\n\nஹெமிங்வேயின் தாக்கம் அவரது இரு படைப்புகளிலும் வெளிப்பட்டது. அவர் ஹெமிங்வேயின் \"எ ஃபேர்வெல் டு ஆர்ம்ஸ்\" மிகச் சிறந்த படைப்பு என்றும், \"அன்னா கரேனினா\", \"போரும் அமைதியும்\" புதினங்களை விட முக்கியமான அமெரிக்க இலக்கியம் என்று தாம் நம்புவதாக குறிப்பிட்டுள்ளார்.\n\nSection::::பணிகள்.\nசிங்காரம் இரண்டு புதினங்கள் மட்டுமே எழுதியுள்ளார், ஏனெனில் இவற்றை வெளியிடுவதற்கு மிகவும் சிரமப்பட்டார். அதனால் அவரால் மேலும் எழுத இயலவில்லை. அவர் எழுத விரும்பியபோது அவரை ஊக்கப்படுத்தவில்லை என்றும், அவர் எழுதிய 2 நாவல்களை வெளியிட்ட பிறகு அவர் ஊக்கத்தை இழந்துவிட்டதாகவும் கூறியுள்ளார். ஏர்னெஸ்ட் ஹெமிங்வேயின் தாக்கம் அவரது நூலில் வெளிப்படுகிறது. மேலும் ஹெமிங்வே தனக்கு மிகவும் பிடித்த எழுத்தாளர் என தனது படைப்புகளில் குறிப்பிட்டிருக்கிறார். \nசிங்காரம், தமிழ் இலக்கியத்தில்புதுமைப்பித்தன் மற்றும் மௌனியின் சிறுகதைகளை இந்தோனேசியா செல்வதற்கு முன்னரே படித்திருந்தார். தற்கால எழுத்தாளர்களைப் பற்றி கேள்வி எழுப்பும்போது, அவர் கருத்துக்களில் ஆழமில்லை எனக் குறிப்பிட்டுள்ளார்.\n\nSection::::கடலுக்கு அப்பால்.\nசிங்காரம், 1950இல் இந்தியா திரும்பியவுடன் \"கடலுக்கு அப்பால்\" என்கிற புதினத்தை எழுதினார். இதை வெளியிடுவதற்கு இவர் மேற்கொண்ட முயற்சிகள் வீணாயின. இவருடைய நண்பர் மூலமாக இந்தப் புதினம், கலைமகள் பதிப்பகத்திற்கு போட்டிக்காக அனுப்பப்பட்டது. போட்டியில் இந்தப் புதினம் முதல் பரிசை வென்றது. இறுதியில் கலைமகள் பதிப்பகத்தின் வழியாக 1959இல் \"கடலுக்கு அப்பால்\" புதினத்தை வெளியிட்டார்.\n\nSection::::புயலிலே ஒரு தோணி.\nபுயலிலே ஒரு தோணி புதினத்தை 1962இல் எழுதினார். நண்பரின் கடும் முயற்சியினால் 1972இல் கலைஞன் பதிப்பகம் இதை வெளியிட்டது. நவீன தமிழ் எழுத்தாளர்கள் இந்த நூற்றாண்டின் மிகச் சிறந்த இலக்கியப் படைப்பு என்று இந்தப் புதினத்தை குறிப்பிடுகிறார்கள். இரண்டாம் உலகப் போரின் பின்னணியில், சுமத்திராவில் நடக்கும் கதையை இந்தப் புதினம் எடுத்துரைக்கிறது.\n\nபல திரைப்பட தயாரிப்பாளர்கள் \"புயலிலே ஒரு தோணி\" கதையை படமாக எடுக்க விரும்பியுள்ளனர். ஆனால் புத்தகத்தில் வருவது போன்று திரையில் காட்டுவது இயலாது என்கிற காரணத்தால் அதை தவிர்ப்பதாக கூறியுள்ளனர்.\n\nSection::::இறப்பு.\nசிங்காரம் 1946இல் இந்தியா திரும்பியவுடன், மீண்டும் இந்தோனேசியா செல்ல திட்டமிட்டார். அது இயலாத காரணத்தால், மதுரையிலுள்ள 'தினத்தந்தி' நாளேடு நிறுவனத்தில் பணி புரிந்து 1987இல் விருப்ப ஓய்வு பெற்றார். அவர் யாருடனும் அதிகமாக நெருங்கிப் பழகவில்லை. 50 வருடங்களாக மதுரையிலுள்ள ஒய். எம். சி. ஏ. விடுதியில் தனியாக வாழ்ந்தார்.\n\nஎழுத்தாளர்கள் எஸ். ராமகிருஷ்ணன், கோணங்கி மற்றும் பலர் அவரைச் சந்தித்து பேசியுள்ளனர். தமிழ் இலக்கியத்தில் அவரின் பங்களிப்பு குறித்து விரிவாக எடுத்துக்கூறி மீண்டும் அவரை எழுதுமாறு கேட்டுக்கொண்டனர். ஆனால் சிங்காரம் அவர்களின் வேண்டுகோளைத் தவிர்த்து தான் எழுதப்போவதில்லை என்று கூறியுள்ளார்.\n\n1997இல், தனது வருமானங்களை சமூக நல அறக்கட்டளைக்கு வழங்கினார். அதே வருடத்தில் உடல்நிலை சரியில்லாத காரணத்தினால் திசம்பர் 30, 1997 இல் காலமானார். அவர் இறந்ததைப் பற்றி யாரிடமும் தெரிவிக்கக் கூடாது என்று அவர் கூறியுள்ளார்.\n"}
{"id": "436218", "url": "https://ta.wikipedia.org/wiki?curid=436218", "title": "நெஞ்சிருக்கும் வரை (2006 திரைப்படம்)", "text": "நெஞ்சிருக்கும் வரை (2006 திரைப்படம்)\n\nநெஞ்சிருக்கும் வரை (English: As long as we have heart) என்பது 2006 இல் வெளிவந்த தமிழ் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். இத்திரைப்படத்தில் நரேன் மற்றும் புதுமுகம் பூனம் கவுர் ஆகியோர் முக்கிய வேடங்களில் நடித்தனர். சிறீகாந்து தேவா இசையமைத்திருந்தார்.\n"}
{"id": "436220", "url": "https://ta.wikipedia.org/wiki?curid=436220", "title": "ஷில்பா ஷிண்டே", "text": "ஷில்பா ஷிண்டே\n\nஷில்பா ஷிண்டே (Shilpa Shinde) 1977 ஆகஸ்ட் 28இல் பிறந்த இவர் ஒரு இந்திய நடிகை ஆவார். ஸ்டார் பிளஸ் தொலைக்காட்சி நிகழ்ச்சியில் ஒளிபரப்பான \"பாபி\" (2002–08) நெடுந்தொடரில் நடித்ததற்காகவும் \"ஆன்கூரி பாபி\" மற்றும் \"பாபி ஜி கர் பர் ஹை\" போன்ற தொலைகாட்சித் தொடர்களில் நடித்ததற்காகவும் அறியப்படுகிறார். 2017இல், தொடங்கிய இந்திய ரியாலிட்டி தொலைக்காட்சி நிகழ்ச்சியான \"பிக் பாஸ் 11\" என்ற நிகழ்ச்சியில் வெற்றி பெற்றார். 2019 பிப்ரவரி 5 அன்று ஷிண்டே இந்திய தேசிய காங்கிரசில் சேர்ந்தார், வரவிருக்கும் மக்களவைத் தேர்தலில் மும்பையில் அவர் போட்டியிடுவார் எனத்தெரிகிறது\n\nSection::::தொழில்.\n1999 இல் ஷிண்டே தொலைக்காட்சியில் அறிமுகமானார். \"பாபி\" (2002-08) என்றத் தொடரில் அவரது பாத்திரத்திற்காக அனைவரது கவனத்தையும் ஈர்த்தார். அடுத்தடுத்து நடித்த \"கபி ஆயே நா ஜூடாய்\" (2001-03) ,பின்னர் சஞ்சிவினி என்ற தொலைக்காட்சித் தொடரில் (2002) சித்தாரா என்ற கதாபாத்திரத்தில் நடித்தார். 2002 ஆம் ஆண்டில் \"ஆம்ராபலி\" தொடரில் முன்னணி பாத்திரத்தில் நடித்தார், பின்னர், \"மிஸ் இந்தியா\" (2004) நிகழ்ச்சியில் இன்னொரு பாத்திரத்தில் நடித்தார். ஜனவரி 2004 இல், ஷிண்டே தேசிய தொலைகாட்சியான தூர்தர்ஷனில் \"மெஹர்\" நிகழ்ச்சியில் \"மெஹர்\" என்ற பாத்திரத்திலும் , கஹானி ஹக் அர் ஹக்கிகேக் கி\" என்ற தலைப்பில் 2006 ஆம் ஆண்டு ஜனவரி மாதம் முன்னணி பாத்திரத்தில் நடித்துள்ளார். ஜீ தொலைக்காட்சித் தொடரான \"ரப்பா இஸ்க் ந ஹோவ்\" என்பதில் 2006 இறுதி வரை நடித்து வந்தார். பின்னர்,ம் அவர் \"பேட்டியான் அப்னி யா பராயா தன்\" தொடரில் \"வீரா\" பாத்திரத்திலும் \" ஹரி மிர்ச்சி லால் மிர்ச்சி\" என்ற தொடரில் \"காயத்திரி\"யாகவும் தோன்றியுள்ளார். தாசரி நாராயண ராவின் \"சின்னா\" மற்றும் சுரேஷ் வர்மாவின் \"சிவானி\" ஆகிய இரண்டு தெலுங்கு படங்களில் ஷின்டே நடித்துள்ளார்.\n\nSection::::திருப்பம், வெற்றி மற்றும் இடைவெளி (2014-2016).\nசாப் தொலைகாட்சியில் கோயல் நாராயணனின் இயக்கத்தில் \"சித்தியா கர்\" என்ற தொடர் இவருக்கு மிகப் பெரிய வெற்றியை பெற்றுத் தந்தது. ஷிண்டே தனது தனிப்பட்ட வாழ்க்கையில் ஏற்பட்ட சிக்கல்களால் மார்ச் 2013 இல் இந்த நிகழ்ச்சியிலிருந்து விலகினார், அதற்கு மாற்றாக சுபாங்கி ஆத்ரே ஒரு வருடம் நடித்துள்ளார். ஷிண்டே \"நான் நிறைய விஷயங்களில் உறுதியாக இருந்தேன், அந்த பாத்திரம் ஒரு சுவாரஸ்யமானது என்று எனக்குத் தெரியும், ஆனால் தயாரிப்பாளர் தனது வாக்குறுதிகளை நிறைவேற்றத் தவறிவிட்டார், நான் என் பாதையில் மிகவும் மகிழ்ச்சியாக இல்லை என்பதால் விலகுகிறேன் எனத் தெரிவித்தார். ஜனவரி 2015 இல், ஷிண்டே \"சிட்காம்\" என்ற ஒரு புதிய தொலைக்காட்சியில் பாபி ஜி கர் பர் ஹய்\" என்ற தொடரில் முன்னணி கதாபாத்திரத்தில் நடித்திருப்பதாகக் கூறப்பட்டது.\nSection::::பிக் பாஸ்.\nஅக்டோபர் 2017 ல், ஷிண்டே தொலைக்காட்சிக்குத் திரும்பி, ரியாலிட்டி நிகழ்ச்சியான \"பிக் பாஸ் 11\" போட்டியில் பங்கேற்றார். ஷிண்டே மற்ற மூன்று போட்டியாளர்களை வென்று 2018 ஜனவரி 14 இல் \"பிக் பாஸ் 11\" போட்டியில் வெற்றி பெற்றார்.\n\nSection::::இந்தி திரைப்படங்கள் (2018-தற்போது வரை).\n2018இல் பிக் பாஸ் நிகழ்ச்சிக்குப் பிறகு, லூலியா வன்டூருடன் \"ராதா க்யான் கோரி மேயின் க்யான் காலா\" என்ற இந்தித் திரைப்படத்தில் நடித்தார்.\n\nSection::::பிற பணிகள்.\nSection::::இந்திய அரசியலில் நுழைதல் (2019-தற்போது வரை).\nபிப்ரவரி 2019 ல், ஷிண்டே இந்திய தேசிய காங்கிரஸில் சஞ்சய் நிரூபம் முன்னிலையில் சேர்ந்தார்.\n\nSection::::சொந்த வாழ்க்கை.\nஷில்பா ஷிண்டே 1977 ஆகஸ்ட் 28 அன்று மகாராஷ்டிர மத்தியதர குடும்பத்தில் பிறந்தார். அவரது தந்தை, டாக்டர் சத்யாதோ ஷிண்டே, உயர் நீதிமன்ற நீதிபதியாக இருந்தார், அதே நேரத்தில் அவரது தாயார் கீதா சத்யாதோ ஷிண்டே இல்லத்தரசியாவார். அவருக்கு இரண்டு மூத்த சகோதரிகள் மற்றும் இளைய சகோதரர் உள்ளனர். மும்பை கே.சி, கல்லூரியில் ஷிண்டே ஒரு உளவியல் மாணவராக இருந்தார் , ஆனால் அவர் இளங்கலை பட்டம் பெற தவறிவிட்டார். ஷிண்டே சட்டம் படிக்க வேண்டுமென அவரது தந்தை விரும்பினார், ஆனால் அந்த விஷயத்தில் அவருக்கு ஆர்வம் இல்லை.\n\nஷிண்டே நடிகர் ரோமிட் ராஜுவை \"மாயாக்\" என்ற தொலைக்காட்சி நிகழ்ச்சி சந்தித்துக் கொண்டார். இருவரும் விரைவில் ஒருவருக்கொருவர் பொருத்தம் வலுப்படுத்துதலில் ஈடுபட்டனர். 2009 ஆம் ஆண்டில் திருமணம் செய்து கொள்ள திட்டமிட்டனர். ஆனால் ராஜ் மற்றும் அவரது குடும்பத்தின் கோரிக்கைகளை ஷிண்டேவால் ஏற்க இயலாததால் திருமணம் நடைபெறவில்லை.\n\n2013 ஆம் ஆண்டில் ஆல்சைமர் நோய் காரணமாக அவரது தந்தை இறந்துவிட்டதால் ஷிண்டே மனச்சோர்வடைந்தார். அவருடைய தந்தை நடிப்பை ஒரு தொழிலாகக் கொண்டு இவர் செயல்படுவதை விரும்பவில்லை. ஷிண்டே, \"அவர் என்னை நடிக்க வைக்க விரும்பவில்லை, ஆனால் என்னை வலியுறுத்திக் கொண்டிருந்தபோது அவர் எனக்கு ஒரு வருடம் கொடுத்தார், நான் ஒரு நடிகையாக இருந்தேன். கடந்த இரண்டு மாதங்களில் நான் அவருடன் இரவும் பகலும் இருந்தேன், இப்போது அவர் போய்விட்டார்.”. எனக் கூறினார்.\n"}
{"id": "436231", "url": "https://ta.wikipedia.org/wiki?curid=436231", "title": "மனிதன் மாறவில்லை", "text": "மனிதன் மாறவில்லை\n\nமனிதன் மாறவில்லை (Manithan Maravillai) அலூரி சக்ரபாணி இயக்கத்தில், 1962 ஆம் ஆண்டு வெளியான இந்தியத் தமிழ் நகைச்சுவைத் திரைப்படமாகும். ஜெமினி கணேசன், சாவித்திரி, அக்கினேனி நாகேஸ்வர ராவ், ஜமுனா, எஸ். வி. ரங்கராவ் மற்றும் பலர் நடித்துள்ளனர். பி. நாகி ரெட்டி மற்றும் அலூரி சக்ரபாணி தயாரிப்பில், கண்டசாலா இசை அமைப்பில், 8 ஜூன் 1962 ஆம் தேதி வெளியான இந்தத் திரைப்படம் வியாபார ரீதியாக தோல்வி அடைந்தது.\n\nSection::::நடிகர்கள்.\nஜெமினி கணேசன், சாவித்திரி, அக்கினேனி நாகேஸ்வர ராவ், ஜமுனா, எஸ். வி. ரங்கா ராவ், சுந்தரி பாய், கே. சக்ரபாணி, எல். விஜயலட்சுமி, ராஜா, லட்சுமி பிரபா, ராஜகாந்தம், ராமச்சந்திரன், நாகேஷ், செருகளத்தூர் சாமா.\n\nSection::::கதைச்சுருக்கம்.\nகணவரை இழந்த சுப்பம்மா (சுந்தரி பாய்), தன் மகள் சரோஜா (ஜமுனா), மகன் பிரபாகர் (ராஜா) மற்றும் மூத்த தாரத்து மகள் லட்சுமி (சாவித்ரி), ஆகியோருடன் வசதியாக வாழ்ந்து வருகிறார். லட்சுமியை வேலையாள் போலவே நடத்துகிறார் சுப்பம்மா. சிதம்பரனாரின் இரு மகன்களில் ஒருவரை சரோஜாவுக்கு மணமுடிக்க விரும்புகிறார் சுப்பம்மா. அவரின் தம்பி குப்புசாமி, சிறையில் இருக்கும் தன் மகன் பூபதியுடன் சரோஜாவை மணமுடிக்க விரும்பினார்.\n\nசுப்பம்மாவிற்கு பாடம் புகட்ட முடிவுசெய்து, சிதம்பரனாரும் இருமகன்களும் சேர்ந்து நாடகமாடி, மூத்த மகன் பஞ்சாச்சரம் (ஜெமினி கணேசன்) லக்ஷ்மியை மணக்கிறான்.\n\nசரோஜாவை பிரபாகருக்கு திருமணம் செய்ய ஆசை படுகிறார் சுப்பம்மா. ஆனால் பிரபாகரன் பத்மாவை விரும்புகிறான். பின்னர், பிரபாகர் குடிக்கு அடிமையானவன் என்பது தெரியவர பிரச்சனைகள் அதிகமாயின. இறுதியில், சரோஜாவை யார் திருமணம் செய்தார்? சுப்பம்மா மனம் திருந்தினாரா? போன்ற கேள்விகளுக்கு விடை காணுதலே மீதிக் கதையாகும்.\n\nSection::::ஒலிப்பதிவு.\nஇப்படத்திற்கு கண்டசாலா இசை அமைத்தார். தஞ்சை என். ராமையா மற்றும் கண்ணதாசன் பாடல் ஆசிரியர்கள் ஆவர்.\n\nSection::::தயாரிப்பு.\nதெலுகில் என். டி. ராமராவ் நடித்த வேடத்தில், ஜெமினி கணேசன் நடித்திருந்தார். மார்கஸ் பார்ட்லேய் ஒளிப்பதிவு செய்தார்.\n\nSection::::வரவேற்பு.\nதிரைக்கதை, இயக்கம், முன்னணி நடிகர்களின் நடிப்பு ஆகியவை நன்கு பாரப்பட்டிருந்தாலும், வியாபார ரீதியாக தோல்வியை தழுவியது.\n\n"}
{"id": "436235", "url": "https://ta.wikipedia.org/wiki?curid=436235", "title": "திருமணம் (2019 திரைப்படம்)", "text": "திருமணம் (2019 திரைப்படம்)\n\nதிருமணம் சில திருந்தங்களுடன் (சுருக்கமாக திருமணம் எனவும் குறிக்கப்படுகிறது) (Thirumanam Sila Thiruthangaludan also simply known as Thirumanam) என்பது 2019 ஆண்டைய இந்திய தமிழ் குடும்ப காதல் நாடகத் திரைப்படமாகும். இப்படத்தை சேரன் எழுதி இயக்கி, முக்கிய பாத்திரத்தை ஏற்று நடித்துள்ளார். இப்படத்தின் முதன்மைப் பாத்திரங்களை உமாபதி ராமையா, காவியா சுரேஷ், சேரன் Thambi Ramaiah, M. S. Bhaskar, Sukanya , Manobala ஆகியோர் ஏற்று நடித்துள்ளனர். இப்படமானது பிரேம்நாத் சிதம்பரத்தின் தயாரிப்பு நிறுவனமான பிரனிஷ் இண்டர் நேசனல் மூலமாக தயாரித்துள்ளது. படத்துக்கு சித்தார்த் விபின் இசையமைத்துள்ளார். ஒளிப்பதிவை ராஜேஷ் யாதவ் மேற்கொண்டுள்ளார்.\n\n\nSection::::தயாரிப்பு.\nஇந்தப் படத்திற்கான அதிகாரப்பூர்வ அறிவிப்பானது இயக்குனர் சேரனால் 2018 ஆம் ஆண்டில் மணியார் குடும்பம் படத்தின் இசை வெளியீட்டு விழாவில் வெளியிடப்பட்டது. இயக்குனர், நடிகர் தம்பி ராமையாவின் மகனான உமாபதி ராமையாவை இப்படத்தில் நடிக்கவைப்பதாக தனது திட்டத்தையும் சேரன் வெளியிட்டார். \"ஜேகே எனும் நண்பனின் வாழ்க்கை\" (2015) படத்தை இயக்கியதற்குப் பின்னர் நான்கு ஆண்டுகள் இடைவெளிக்குப் பிறகு சேரனின் இயக்கத்தில் இப்படம் வெளிவந்துள்ளது. இப்படத்தின் பெயரான \"திருமணம்\" என்பதுடன் அடிச்சேர்க்கையாக \"சில திருத்தங்களுடன்\" என்ற சொல் இணைக்கப்பட்டுள்ளது. இது இளங் காதலர்களுக்கான திருமண ஏற்பாட்டில் திருமணத்திற்கு பணத்தை சிக்கனமாக செலவழிப்பது தொடர்பாக ஏற்படக்கூடிய மன வருத்தத்தால் திருமணத்தில் ஏற்படும் சிக்கலைக் குறிப்பதாக உள்ளது.\n\nSection::::இசை.\nஇப்படத்துக்கான இசையமைப்பை சித்தார்த் விபின் மேற்கொண்டுள்ளா்.\n\n\nSection::::வணிகம்.\nஇந்த படத்தின் அதிகாரப்பூர்வ டீசர் 2018 திசம்பர் 12, அன்று வெளியானது. மேலும் அதாகாரப்பூர்வ முன்னோட்டமானது 2018 சனவரி 26 அன்று வெளியானது. படத்தின் தலைப்பையும், சுவரொட்டியையும் 2018 திசம்பர் 12 அன்று நடிகர் விஜய் சேதுபதி வெளியிட்டார்.\n\nSection::::வெளியீடு மற்றும் வரவேற்பு.\n\"திருமணம்\" படத்துக்கு தணிக்கை வாரியத்தால் \"U\" சான்று வழங்கப்பட்டது.\n"}
{"id": "436238", "url": "https://ta.wikipedia.org/wiki?curid=436238", "title": "பரதன் (1992 திரைப்படம்)", "text": "பரதன் (1992 திரைப்படம்)\n\nபரதன் 1992 ஆம் ஆண்டு விஜயகாந்த் மற்றும் பானுப்ரியா நடிப்பில், இளையராஜா இசையில், சபாபதி தட்சிணாமூர்த்தி இயக்கத்தில், ஏ. எஸ். இப்ராகிம் ராவுத்தர் தயாரிப்பில் வெளியான தமிழ் திரைப்படம். இப்படம் இந்தியில் \"காயல்\" என்ற பெயரில் சன்னி தியோல் மற்றும் மீனாட்சி சேஷாத்ரி நடிப்பில் மறுஆக்கம் செய்யப்பட்டது.\n\nSection::::கதைச்சுருக்கம்.\nபரத் (விஜயகாந்த்) சிறையிலிருக்கும் மரணதண்டனைக் கைதி.\n\nபரத்தின் கடந்த காலம்: பரத் இந்துவைக் (பானுப்ரியா) காதலிக்கிறான். அவனது அண்ணன் ராம்குமார் (எஸ். பி. பாலசுப்ரமணியன்) மற்றும் அண்ணி ஜானகி (சங்கீதா). பரத் ஒரு அரசுப்பணியில் சேரவேண்டுமென்று ராம்குமார் விரும்புகிறார். ஆனால் பரத் குத்துச்சண்டை வீரராக விரும்புகிறான்.\n\nதிடீரென்று ஒருநாள் ராம்குமார் காணாமல் போகிறார். பரத் அவரை எங்கு தேடியும் கிடைக்கவில்லை. ராம்குமாருக்கு என்னவானது என ராம்குமாரின் வேலைக்காரன் (சந்திரசேகர்) பரத்திடம் கூறுகிறான். தொழிலதிபர் கங்காதரன் (ஆனந்தராஜ்) ராம்குமாருக்கு தொழில்ரீதியாக உதவுகிறான். இதனால் ராம்குமார், கங்காதரனிடம் நன்றியோடு பழகுகிறான். இதை சாதகமாக எடுத்துக்கொள்ளும் கங்காதரன், ராம்குமாரின் நிறுவனத்தை தன் சட்ட விரோத செயல்களுக்கு பயன்படுத்துகிறான். இதைக் காவல்துறைக்குத் தெரிவிக்க முயலும் ராம்குமாரை கங்காதரன் கடத்துகிறான். தன் அண்ணன் இருக்கும் இடமறிந்து அவரை மீட்கச்செல்கிறான் பரத். ஆனால் ராம்குமாரைக் கொன்று அந்தப் பழியை பரத் மீது சுமத்தி அவனை சிறைக்கு அனுப்புகிறான் கங்காதரன். பரத்தின் வழக்கறிஞரான விஸ்வநாதனும் கங்காதரனுடன் இணைந்து அவனுக்கு மரண தண்டனை பெற்றுத்தருகிறார்கள். ஜானகி தற்கொலை செய்துகொள்கிறாள்.\n\nநிகழ்காலம்: சிறையிலிருந்து தப்பிக்கும் பரத் தனக்கு துரோகம் செய்த வழக்கறிஞர் விஸ்வநாதனைக் கொல்கிறான். கங்காதரனைப் பாதுகாக்க காவல் அதிகாரி ஜான்சன் (நெப்போலியன்) நியமிக்கப்படுகிறார். பரத் நிரபராதி என்ற உண்மை தெரியவருகிறது. எனவே கங்காதரனைக் கொலைசெய்யவிடாமல் தடுத்து பரத்தை நீதிமன்றத்தில் நிரபராதி என்று நிரூபித்து விடுதலை பெற்றுத்தர எண்ணுகிறார். ஆனால் இந்துவைக் கடத்திய கங்காதரனிடமிருந்து அவளை மீட்கும் பரத், கங்காதரனைக் கொன்று பழிதீர்க்கிறான்.\n\n\nSection::::இசை.\nபடத்தின் இசையமைப்பாளர் இளையராஜா.\n"}
{"id": "436240", "url": "https://ta.wikipedia.org/wiki?curid=436240", "title": "சிம்ம கர்ஜனை", "text": "சிம்ம கர்ஜனை\n\nசிம்ம கர்ஜனை (கன்னடம்: ಸಿಂಹ ಘರ್ಜನೆ; English: Roar of the lion) என்பது 1983 இல் வெளிவந்த இந்தியாn கன்னடம் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். ஏ. ஆர். ராஜூ தயாரித்துள்ளார்.\n\nவிஷ்ணு வரதன், விஜயசாந்தி, கல்யாண் குமார் மற்றும் ஊர்வசி ஆகியோர் முக்கிய கதாபாத்திரங்களில் நடித்திருக்கின்றனர். செல்லபில்லா சத்யம் இசையமைத்துள்ளார்.\n"}
{"id": "436241", "url": "https://ta.wikipedia.org/wiki?curid=436241", "title": "நீதியின் மறுபக்கம்", "text": "நீதியின் மறுபக்கம்\n\nநீதியின் மறுபக்கம் (English: \"The other side of justice\") என்பது 1985 தமிழ் அதிரடித் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். ஷோபா சந்திரசேகர் தயாரித்துள்ளார். இத்திரைப்படத்தில் விஜயகாந்த், ராதிகா சரத்குமார், வடிவுக்கரசி மற்றும் வி. கே. ராமசாமி ஆகியோர் முக்கிய கதாபாத்திரங்களில் நடித்திருக்கின்றனர். இப்படத்திற்கு இளையராஜா இசையமைத்துள்ளார்.\n"}
{"id": "436243", "url": "https://ta.wikipedia.org/wiki?curid=436243", "title": "எனக்கு நானே நீதிபதி", "text": "எனக்கு நானே நீதிபதி\n\nஎனக்கு நானே நீதிபதி (English: I'm my own judge) என்பது 1986 தமிழ் அதிரடி திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். இதனை விஜயகாந்த், ஜீவிதா, ஜெய்சங்கர் மற்றும் லட்சுமி ஆகியோர் முக்கிய கதாபாத்திரங்களில் நடித்திருக்கின்றனர். இப்படத்திற்கு இளையராஜா இசையமைத்துள்ளார்.\n\n\n"}
{"id": "436244", "url": "https://ta.wikipedia.org/wiki?curid=436244", "title": "ராஜதுரை (திரைப்படம்)", "text": "ராஜதுரை (திரைப்படம்)\n\nராஜதுரை (Tamil: ராஜதுரை) என்பது 1993 தமிழ் அதிரடி திரைப்படம் ஆகும். எஸ். ஏ. சந்திரசேகர் இதனை இயக்கியுள்ளார்.\n\nஇத்திரைப்படத்தை விஜயகாந்த், ஜெயசுதா, சிவரஞ்சனி மற்றும் சுந்தர்ராஜன் ஆகியோர் முக்கிய கதாபாத்திரங்களில் நடித்திருக்கின்றனர். தேவா இப்படத்திற்கு இசையமைத்துள்ளார்.\n\n"}
{"id": "436245", "url": "https://ta.wikipedia.org/wiki?curid=436245", "title": "சையிது முகமது அண்ணாவியார்", "text": "சையிது முகமது அண்ணாவியார்\n\nசையிது முகமது அண்ணாவியார் என்பவர் 18ஆம் நூற்றாண்டில் வாழ்ந்த தமிழ்ப் புலவராவார். அண்ணாவியார் மதுரையில் செய்கு மீரான் லெப்பை என்வருக்கு மகனாக பிறந்தவர்.\nSection::::வரலாறு.\nசையிது முகமது தன் இளம் வயதிலேயே பெற்றோரை இழந்தார். இதனால் மதுரையை விட்டு மதுக்கூர் என்னும் ஊருக்கு வந்து சேர்ந்தார். அ்வ்வூரில் இருந்த முசுலீம்களின் ஆதரவில் திருக்குர்ஆனையும், பல சமய நூல்களையும் கற்றார். தமிழை நன்கு கற்கவேண்டி மதுக்கூரையடுத்த மூத்தக் குறிச்சி என்னும் சிற்றூரில் திண்ணைப் பள்ளிக்கூடம் வைத்திருந்த வாணிய செட்டியார் ஒருவரிடம் கல்வி கற்றார். பின்னர் நாகூர் சென்ற சையிது முகமது, அங்கு இருந்த வழுத்தூர் ஷெய்க் வகாபுத்த்தீன் சாகிபு என்பவரின் நன்பரானார். அவர் சொல்லைக் கேட்டு தனது சடாமுடியை களைந்து அவரிடம் தீட்சைப் பெற்று அவரை ஆண்ம குருவாக ஏற்றுக் கொண்டார். பின்னர ஐயம்பேட்டை வந்த சையிது முகமது அங்கு பள்ளிக்கூடம் வைத்து பல மாணவர்களுக்கு கற்பித்து அதனால் அண்ணாவியார் எனப் பெயர் பெற்றார். அதாராம்பட்டினம் முசுலீம்களின் அழைப்பை ஏற்று அங்கு சென்று வாழ்ந்தார்.\n\nSection::::இலக்கியப் பணிகள்.\nசையிது முகமது அண்ணாவியார் கி.பி. 1717இல் \"அலிநாமா\" என்ற காவியத்தை இயற்றி, அரங்கேற்றம் செய்தார். மேலும் இவர் பத்து புராணங்களை பாடியுள்ளார். இவர் பாடிய நூல்களில் குறிப்பிடத்தக்கது \"சாந்தாதியசவமகம்\" என்பதாகும். இது மகாபாரதத்து அசுவமேத பர்வதத்தைப் பொருளாகக் கொண்டது. இத நாலாயிரம் செய்யுட்களைக் கொண்டது. இவரின் இந்த நூல் உள்ள 1370 செய்யுளைக் கொண்ட முழுமையற்ற பிரதி ஒன்று உ. வே. சாமிநாதையர் நூலகத்தில் உள்ளது. அது கிடைத்த அளவிலேயே பதிப்பிக்கப்பட்டுள்ளது. மேலும் இவர் \"சுப்பிரமணியர் பிரசன்னப் பதிகம்\" என்று பதினான்கு செய்யுள்களையும் இயற்றியுள்ளார். இவர் தம் 65ஆம் வயதில் இறந்தார். இவரது உடல் அதிராம்பட்டினத்துப் பள்ளிவாசலின் வடக்குப் பக்கத்தில் அடக்கம் செய்யப்பட்டது. \n"}
{"id": "436254", "url": "https://ta.wikipedia.org/wiki?curid=436254", "title": "பிட்காயின் வரலாறு", "text": "பிட்காயின் வரலாறு\n\nபிட்காயின் (bitcoin) என்பது ஒரு குறியாக்க நாணயம் (cryptocurrency). இது பொதுவில் வழங்கும் டாலர், ரூபாய், யூரோ போன்று காகிதத்தால் செய்யப் பட்டது அல்ல; மாறாக இது கணினியில் இயங்கும் ஒரு மென்பொருள்(software). ஆயினும், வாங்குவது, விற்பது, சேமிப்பது போன்ற அனைத்து செயல்களையும், டாலர், ரூபாய் போன்றவற்றால் செய்வது போலவே, பிட்காயினை வைத்துச் செய்ய இயலும். பொதுவில் வழங்கும் பணம் ஒரு நடுவண் வங்கியால் (central bank) கட்டுப்படுத்தப் பட்டு மேலாண்மை செய்யப் படுகிறது. பிட்காயினுக்கு அது போன்ற மைய அதிகாரி (central authority) என்று ஒன்றும் கிடையாது. பிட்காயின் ஒரு கணினி வலையத்தில் (computer network) செயலாக்கப் பட்டு, அந்த வலையத்தில் உள்ளவர்களே பிட்காயினை மேலாண்மை செய்து கொள்கிறார்கள். பிட்காயினைத் தோற்றுவித்ததாகக் கூறப் படும் சத்தோசி நகமோட்டோ (Satoshi Nakamoto), சைபர்பங்க் (Cypherpunk) சமூகத்தில் நிலவியிருந்த கருத்துக்களைப் பயன் படுத்தித் தான் இந்த நாணயத்தை உருவாக்கினார் என்று கூறப் படுகின்றது. நாளடைவில் பிட்காயின் விலை பல முறை ஏறியும் இறங்கியும், இப்போது (2019) குறியாக்க நாணயங்களில் மிக இன்றியமையாத ஒன்றாகி, ஒரு சில வணிகக் கடைகளில் இதை மற்ற நாணயங்களைப் போலவே பரிமாற்றத்திற்கு ஏற்றுக்கொள்கின்றனர். \nSection::::தொடக்கம்.\nபிட்காயின் தோன்றுவதற்கு முன்பு பல மின்காசு தொழில் நுட்பங்கள் ஏற்கனவே இருந்தன: \n\nSection::::பிட்காயின் தோற்றம்.\n18 ஆகத்து 2008-இல் \"bitcoin.org\" என்ற இணையதளம் பதிவு செய்யப் பட்டது. பின் 31 அக்டோபர் 2008-இல் சத்தோசி நாகமோட்டோ எழுதிய பிட்காயின்:இணையர்-இணையர் மின்காசு அமைப்பு (Bitcoin: A Peer-to-Peer Electronic Cash System) என்ற கட்டுரைக்கான இணையத்தள இணைப்பு வெளியிடப் பட்டது. இந்த கட்டுரையில், ஒருவர் மீது எந்த நம்பிக்கையும் வைக்க வேண்டிய தேவை இல்லாமல், பணப் பரிமாற்றம் செய்வது எப்படி என்ற வழி முறை விளக்கப் பட்டிருந்தது. 3 சனவரி 2009-இல் சத்தோசி நாகமோட்டோ, பிட்காயின் கட்டச்சங்கிலியில் பிட்காயின் முதல் கட்டம் (genesis block of bitcoin) என்றழைக்கப்படும் பிட்காயின் முதல் கட்டத்தை இணைத்தார். அந்தக் கட்டத்திற்கு 50 பிட்காயின்கள் பரிசு அளிக்கப் பட்டது. இந்த பரிசு காசுதளம் (coinbase) என்ற பரிமாற்றத்தில் கீழ்க் கண்டவாறு குறிக்கப் பட்டுள்ளது:\n\n\"\"தி டைம்ஸ் 03/சனவரி/2009 வங்கிகளுக்கான இரண்டாவது பிணை விடுதலையை நிதி அமைச்சர் எந்நேரமும் வெளியிடலாம்,\" (\"The Times 03/Jan/2009 Chancellor on brink of second bailout for banks.\")\" \n\nஇந்தக் குறிப்பு தி டைம்ஸ் (The Times) என்ற நாளிதழில் 3 சனவரி 2009-இல் வந்த தலைப்புச் செய்தி ஆகும். இதற்கு இரண்டு அர்த்தங்கள் கற்பிக்கப் படுகின்றன: ஒன்று, \"பிட்காயின் கட்டச்சங்கிலியில் முதல் கட்டம் தோன்றியதற்கான காலமுத்திரை (timestamp)\" என்பது. மற்றொன்று, \"இன்றைய வங்கி முறைகளின் தரம் குறைந்த நிலைமையைப் பற்றிய ஏளனமான விமர்சனம்\" என்பது. \n\nபிட்காயினின் முதல் திறந்த மூல மென்பொருள் (open-source software) 9 சனவரி 2009-இல் சோர்சுஃபோர்கி (SourceForge) என்ற இணையதளத்தில் வெளியிடப் பட்டது. இதன் முதல் ஆதரவாளர்களில் ஆல் பின்னி (Hal Finney) என்ற பிட்காயின் ஆர்வலரும் ஒருவர். இந்த மென்பொருள் வெளியிடப்பட்ட அன்றே, செய்நிரலரான (programmer) அவர் அதைப் பதிவிறக்கம் செய்து, நாகமோட்டோவிடம் இருந்து 10 பிட்காயின்களை 12 சனவரி 2009 அன்று பரிசாகப் பெற்றார். இதுதான் உலகில் முதன்முதலில் நடந்த பிட்காயின் பணப் பரிமாற்றம். வெய் டாய் (Wei Dai), நிக் சாபோ (Nick Szabo) ஆகியோரும் பிட்காயினின் முதல் ஆதரவாளர்கள் ஆவர்.\nதொடக்க காலத்தில், நகமோட்டோ ஏறத்தாழ 1 மில்லியன் பிட்காயின்களை அகழ்ந்து (mine) எடுத்தார் என்று கூறப்படுகின்றது. பின், நகமோட்டோ, கேவின் ஆண்டர்சன் (Gavin Andresen) என்பவரிடம் எல்லா பொறுப்புக்களையும் ஒப்படைத்துவிட்டு, பிட்காயினிலிருந்து விலகி (காணாமல் போய்) விட்டார். இதன் பிறகு, மென்பொருள் உருவாக்குனரான (developer) கேவின் ஆண்டர்சன் பிட்காயின் நிறுவனம் (Bitcoin Foundation) என்ற ஒன்றை உருவாக்கி அதன் மேம்பாட்டில் கவனம் செலுத்தினார். அதன் பின், 2010-இல், லாஸ்லோ அன்யீஸ் (Laszlo Hanyecz) என்னும் நிரலர் 10,000 பிட்காயின்கள் கொடுத்து பப்பா ஜான்ஸ் பிட்சா (Papa John's Pizza) என்ற உணவகத்திலிருந்து இரண்டு பிட்சா (pizza) வாங்கினார்; இதுவே பிட்காயினைப் பயன்படுத்திய முதல் வணிகப் பரிமாற்றம் ஆகும்.\n\n6 ஆகத்து 2010-இல் பிட்காயின் கட்டச்சங்கிலியில் ஒரு பெரிய குறை கண்டுபிடிக்கப் பட்டது. அதாவது, பரிமாற்றங்களைச் சரி பார்க்கும் மென்பொருளில் தவறுகள் இருந்திருக்கின்றன. கட்டங்களைச் சரியாக சரிபார்க்காமலேயே அவை சங்கிலியில் இணைக்கப் பட்டிருந்தன. அதனால், \"எல்லையில்லாமல்\" என்று சொல்லுமளவுக்குச் சங்கிலியில் பிட்காயின்கள் சேர்ந்துவிட்டிருந்தன, 15 ஆகத்து 2010-இல் 184 மில்லியன் பிட்காயின்கள் உருவாக்கப் பட்டு, இரண்டு முகவரிகளுக்கு அனுப்பி வைக்கப் பட்டிருந்தன. உடனேயே (ஒரு சில மணி நேரங்களில்) இந்த குறைகள் நீக்கப்பட்டு, கட்டச்சங்கிலி பழைய நிலைக்குக் கொண்டுவரப் பட்டது. பிட்காயின் வரலாற்றிலேயே நிகழ்ந்த ஒரு மிகப் பெரிய குறைபாடு இது ஒன்றுதான் எனலாம்.\n\nSection::::சத்தோசி நகமோட்டோ (Satoshi Nakamoto).\n\"சத்தோசி நகமோட்டோ\" என்ற பெயர் உள்ள ஒருவர் பிட்காயின் என்ற ஒரு நாணயத்தைக் கண்டுபிடித்து, 2008-இல் அதற்கான உரைமுறைகள் (protocols) வகுத்து, 2009-இல் அதைக் கணினி வலையத்தில் செயல்படுத்தி வெளியிட்டார் என்று கூறப் படுகின்றது. அதற்குப் பிறகும் கூட, அவ்வப்போது மாற்றங்கள் செய்து பிட்காயினை மேம்படுத்தியும் வந்திருக்கின்றார். ஆனால், \"சத்தோசி நகமோட்டோ\" என்றால் யார் என்று யாரும் அறியாத புதிராகவே இன்று வரை இருந்து கொண்டு இருக்கின்றது. ஒருவேளை ஆல் பின்னி (Hal Finney), வெய் டாய் (Wei Dai), நிக் சாபோ (Nick Szabo) ஆகியோரில் யாரேனும் இருக்கக் கூடுமோ என்று ஊகங்கள் இருந்தபோது, அவற்றை இவர்கள் ஆணித்தரமாக மறுத்திருக்கின்றார்கள். \"சத்தோசி நகமோட்டோ\" என்பது ஒருவேளை ஐரோப்பிய நிதி நிறுவனங்களில் நடத்தப் படும் கணினிக் கூட்டு இயக்கமோ என்ற ஐயமும் உள்ளது. \n\nதி நியூயார்க்கர் என்ற இதழ் (The New Yorker - வார இதழ், 47 இதழ்கள் ஆண்டொன்றுக்கு), தன் ஆய்வின் முடிவில், மைக்கேல் க்ளீயர் (Michael Clear), விலி லேடன்விர்த்தா (Vili Lehdonvirta) என்ற இருவரையும் \"சத்தோசி நகமோட்டோ\" என்று முன் நிறுத்தியது. பாஸ்ட் கம்பெனி (Fast Company) என்ற மாத இதழ் 15 ஆகத்து 2008-இல் நீல் கிங் (Neal King), விளாடிமிர் ஒக்ஸ்மன் (Vladimir Oksman), சார்ல்ஸ் ப்ரை (Charles Bry) ஆகிய மூன்று பேர்களை \"சத்தோசி நகமோட்டோ\" என்று கூறியது. இதற்கு இந்த இதழ் கூறிய காரணமாவது, கணினி வலையம், குறியாக்க முறை இவற்றை வைத்துப் பார்க்கும் போது, இவர்கள் \"நகமோட்டோ\" போன்று இருக்கிறார்கள் என்பதாகும். மேலும், \"... computationally impractical to reverse\" என்று இவர்கள் பயன்படுத்திய சொல் வரிசை, \"நகமோட்டோ\" பயன்படுத்தியதைப் போல் இருக்கின்றது என்று இந்த இதழ் கூறியது. இது உண்மை இல்லையென இம் மூவரும் மறுத்து விட்டனர். \n\n2010-உக்குப் பிறகு நகமோட்டோ பிட்காயினில் எதுவும் செய்யவில்லை எனத் தெரிகிறது. ஒரு பிட்காயின் ஆர்வலரிடத்தில், \"வேறு பணிகளுக்குப் போய்விட்டேன்\" (\"moved on to other things\") என்று \"நகமோட்டோ\" கூறி இருக்கிறார். \n\nஇதற்குப் பிறகு இன்னும் பலர் \"நகமோட்டோ\" -ஆக முன் நிறுத்தப் பட்டு, இறுதியில், இன்றுவரை அவர் யார் எனத் தெரியாமலேயே இருக்கின்றது. \n\n\n\n\n\n\n\n\n\nSection::::பிட்காயின் விலையும் மதிப்பும்.\nபிட்காயின் விலை ஏறியும் இறங்கியுமாக இருந்து கொண்டு இருக்கின்றது. பிட்காயின் விலை 4 சனவரி 2017-இல் US$1,139.9 -ஆக ஏறி இருந்தது. இந்த ஏற்றத்திற்குக் காரணம் சைப்ரஸ் நிதிப் பிரச்சினை (2012–2013 Cypriot financial crisis) நேரத்தில் பின்சென் (FinCEN - Financial Crimes Enforcement Network) பிட்காயினுக்கு ஆதரவாகக் கூறிய கூற்று, ஊடகங்களின் ஆர்வம், இணையத்தளம் எல்லா இடத்திலும் பரவியமை போன்றவை காரணங்களாக இருக்கலாம் என்று கருதப் படுகிறது.\n!width=20%| நாள் \n!width=10%| 1 பிட்காயின் விலை (அமெரிக்க டாலரில்)\n! class=\"unsortable\"| குறிப்புகள் \nபிட்காயின் விலை மேலும் குறைந்தது.\n"}
{"id": "436255", "url": "https://ta.wikipedia.org/wiki?curid=436255", "title": "சிறீ கிருஷ்ணா ஆதித்யா கலை அறிவியல் கல்லூரி", "text": "சிறீ கிருஷ்ணா ஆதித்யா கலை அறிவியல் கல்லூரி\n\nசிறீ கிருஷ்ணா ஆதித்யா கலை அறிவியல் கல்லூரி (\"Sri Krishna Adithya College of Arts and Science\") என்பது தமிழ்நாட்டில் கோயம்புத்தூர் மாவட்டத்தில் செயற்பட்டுவரும் தனியார் கலை அறிவியல் கல்லூரியாகும். இக்கல்லூரி பாரதியார் பல்கலைக்கழகத்தின் இணைவு பெற்றதாகும். இக்கல்லூரியானது 2015ஆம் ஆண்டில் சிறீ கிருஷ்ணா கல்வி அறக்கட்டளையால் தொடங்கப்பட்டது. இக்கல்லூரியில் 2019 ஆண்டு காலகட்டத்தில் 3,000க்கும் மேற்பட்ட மாணவர்கள் பயின்றுவருகின்றனர்.\n\nSection::::பாடப்பிரிவுகள்.\nஇக்கல்லூரியில் 2019 ஆண்டு காலகட்டத்தில் பி. காம் உள்ளிட்ட வணிகவியல் சார்ந்த ஒன்பது பாடப்பிரவுகளும், கணினி அறிவியல் சார்ந்த நான்கு துறைகளும், இளநிலையில் உளவியல், ஆங்கில இலக்கியம், கணிதவியல் ஆகியப் பாடப்பிரிவுகள் இங்கு உள்ளன. \n\n\nSection::::வெளி இணைப்புகள்.\nகல்லூரியின் இணையப் பக்கம்\n"}
{"id": "436256", "url": "https://ta.wikipedia.org/wiki?curid=436256", "title": "அம்பேத்கர் மணிமண்டபம், சென்னை", "text": "அம்பேத்கர் மணிமண்டபம், சென்னை\n\nஅம்பேத்கர் மணிமண்டபம் (Ambedkar Manimandapam) என்பது இந்தியாவில், சென்னை நகரில் உள்ள, அடையாரில், இந்திய அரசியலமைப்பின் சிற்பி பீமாராவ் அம்பேத்கரின் நினைவாக எழுப்பப்பட்டுள்ள ஒரு நினைவகமாகும். இந்த நினைவகமானது மந்தைவெளி, கிரீன்வேஸ் சாலையில், அடையார் கயவாய் பகுதியில் அமைந்துள்ளது.\n\nSection::::வரலாறு.\n1993 ஆம் ஆண்டில் அனைத்திந்திய அண்ணா திராவிட முன்னேற்றக் கழகத்தின் ஆட்சியில், தமிழ்நாடு அரசாங்கம், அம்பேத்கருக்கு நினைவகம் கட்டுவதற்கு முடிவு செய்தது. இதற்காக சென்னை, அடையார் கயவாய் பகுதியில் 5 ஏக்கர் நிலம் அடையாளம் காணப்பட்டது. 1993 ஆம் ஆண்டில் நினைவகத்திற்கான அடிக்கல் அப்போதைய முதலமைச்சரான செல்வி ஜெ. ஜெயலலிதாவால் நடப்பட்டது. இருப்பினும், சென்னையிலுள்ள சுற்றுச்சூழல் ஆதரவு அமைப்புகள் இந்த முடிவை எதிர்த்து நீதிமன்றத்தை நாடின. 1994 ஆம் ஆண்டில், நீதியரசர் கனகராஜ் ஒரு முக்கியத்துவம் வாய்ந்த தீர்ப்பை வழங்கினார். அவரது தீர்ப்பில் கட்டுமானமானது அடையாளம் காணப்பட்ட இடத்தில் 1.5 ஏக்கர் நிலப்பகுதியை மட்டும் பயன்படுத்திக் கொள்ள வேண்டும் எனவும் கலையரங்கம் போன்ற எந்த ஒரு கட்டுமானமும் இன்றி கட்டப்பட வேண்டும் எனவும் கூறியிருந்தது. இது தொடர்பாக இன்னொரு முறை வேறு சில பிரச்சனைகளுக்காக நீதிமன்றம் சென்று வழக்கானது முடித்துவைக்கப்பட்டது. 1998 ஆம் ஆண்டு திசம்பரில் நினைவகத்திற்கு அடிக்கல் நாட்டப்பட்டது. நினைவகமானது 0.75 ஏக்கர் அளவில் கட்டப்பட்டு மீதமுள்ள இடங்கள் புல்வெளிகளுக்கும் இதர அலங்கார வேலைகளுக்கும் பயன்படுத்தப்பட்டன.\n\nபல ஆண்டுகளாக நடந்த சட்டப் போராட்டங்களுக்கு பின்பு, நினைவு மண்டபத்தின் கட்டுமானப் பணிகள் சூன் 1999 ஆம் ஆண்டு பொதுப்பணித் துறையிடம் ஒப்படைக்கப்பட்டது. இதன் ஆக்கச் செலவிற்கு 45 மில்லியன் ஒதுக்கீடு செய்யப்பட்டது. இதன் ஆரம்பத்தளம் கட்டுவதற்கு தமிழ்நாடு ஆதிதிராவிடர் வீட்டமைப்பு மற்றும் மேம்பாட்டுக் கழகம் (THADCO) மேற்கொண்டது. 2000 ஆம் ஆண்டு சூன் மாதம் 10 ஆம் தேதி, அப்போதைய முதல்வரான கருணாநிதி இந்த மணிமண்டபத்தை திறந்து வைத்தார்.\n\nSection::::நினைவகத்தின் அமைப்பு.\nஇந்த நினைவகத்தின் கட்டிடப் பரப்பானது 8,285 சதுர அடி (769.7 சதுர மீட்டர்) ஆகும். இந்த நினைவகம் 55 அடி விட்டம் கொண்ட அரைக்கோள வடிவ குவி மாடத்தை தனது உச்சியில் கொண்டுள்ளது. 1930 ஆம் ஆண்டில் இலண்டனில் நடைபெற்ற முதல் வட்ட மேசை மாநாட்டில் கலந்துகொண்ட போது எடுக்கப்பட்ட ஒளிப்படம், பெரியார் ஈ. வே. ராமசாமி உடன் எடுத்துக் கொண்ட ஒளிப்படம் உள்ளிட்ட 12 ஒளிப்படங்கள் காட்சிக்கு வைக்கப்பட்டுள்ளன.\n"}
{"id": "436257", "url": "https://ta.wikipedia.org/wiki?curid=436257", "title": "நகரம் மறுபக்கம்", "text": "நகரம் மறுபக்கம்\n\nநகரம் மறுபக்கம் (Nagaram Marupakkam) 2010 ஆம் ஆண்டு வெளிவந்த இந்தியத் தமிழ் அதிரடி திரைப்படம் ஆகும். சுந்தர்.சி., இயக்கி, தயாரித்து, கதாநாயகனாகவும் நடித்துள்ளார். அவரின் மனைவியும் (குஷ்பூ) சேர்ந்து இப்படத்தை தயாரித்தார். அனுயா, வடிவேலு, போஸ் வெங்கட், ஜார்ஜ் விஷ்ணு, பொன்னம்பலம், வி. எஸ் ராகவன் மற்றும் பலர் நடித்துள்ளனர். 150 நிமிடங்கள் நீளம் கொண்ட இந்தத் திரைப்படம், தமன் இசையில், 19 நவம்பர் 2010 ஆம் தேதி வெளியானது. வடிவேலு நடித்த \"\"ஸ்டைல் பாண்டி\"\" கதாபாத்திரம் மிகவும் பிரபிலமான ஒன்றாகும்.\n\nSection::::நடிகர்கள்.\nசுந்தர்.சி., அனுயா பகவத், வடிவேலு, போஸ் வெங்கட், ஜார்ஜ் விஷ்ணு, சுளிலே குமார், பொன்னம்பலம், விச்சு விஸ்வநாத், பெசன்ட் ரவி, விட்டால் ராவ், சித்ரா ஷெனாய், நளினி, வி. எஸ். ராகவன், ஆர். எஸ். சிவாஜி, ஹல்வா வாசு, கிரேன் மனோகர், கவுதம் சுந்தர்ராஜன், என்னத்த கன்னையா, மனோ, ஜி. ஸ்ரீநிவாசன், கௌதமி வேம்புநாதன்,பாஸ்கி, விகாஸ், ஷோபனா, கிருஷ்ணமூர்த்தி, முத்துக்காளை, பாவா லக்ஷ்மணன், வேல்முருகன், சக்திவேல், வேன்கள் ராவ், மர்யம் ஜகாரியா.\n\nSection::::கதைச்சுருக்கம்.\nகுற்றவாளி செல்வம் (சுந்தர் சி.) தண்டனை காலம் முடிய வெளியே வருகிறான். தவறுகளை தவிர்த்து நல்ல வாழ்வு வாழ வேண்டும் என்று முடிவு செய்கிறான். அந்நிலையில், ஹைதெராபாத்தில் அவனுக்கு வேலை ஒன்றுக் கிடைக்கிறது. அங்கே, நாட்டிய மங்கை பாரதியை சந்திக்கிறான். பின்னர், அவள் வசம் காதலும் கொள்கிறான். நல்லவனாக வாழ முயற்சித்தாலும், அவன் செய்த கடந்த கால தப்புகள் அவனை விடாமல் துரத்த துவங்கின. அவைகளிலிருந்து தப்பித்து சமாளித்து எவ்வாறு நல்லவனாக செல்வம் வாழ்ந்தான் என்பதே மீதிக் கதையாகும்.\n\nSection::::ஒலிப்பதிவு.\nஇந்தத் திரைப்படத்தின் இசை அமைப்பாளர் எஸ். தமன் ஆவார். ஒலித்தொகுப்பில் உள்ள ஆறு பாடல்களையும் எழுதியவர் வைரமுத்து ஆவார். பாடல்கள் யாவும் திங்க் மியூசிக் இந்தியா என்ற நிறுவனம் வாயிலாக வெளியாயின.\n\nSection::::வரவேற்பு.\nசுந்தர்.சி பாணியிலிருந்து வேறுபட்ட திரைப்படமாக அமைந்ததாகவும், பலத் திருப்பங்களை கொண்ட விறுவிறுப்பான காட்சிகளை கொண்டதாகவும், அங்கும் இங்கும் சில தவறுகள் இருந்தாலும் அருமையாக திரைப்படமாக இருந்ததாகவும் விமர்சனம் செய்யப்பட்டன.\n\n"}
{"id": "436260", "url": "https://ta.wikipedia.org/wiki?curid=436260", "title": "வெ. இலட்சுமிபாய்", "text": "வெ. இலட்சுமிபாய்\n\nவெங்கட்ராமன் இலட்சுமிபாய் (\"Venkatraman Lakshmibai\") என்பவர் ஓர் இந்தியக் கணிதவியலாளர் ஆவார். போசுட்டனிலுள்ள வடகிழக்குப் பல்கலைக் கழகத்தில் இவர் கணிதவியல் பேராசிரியராகப் பணியாற்றினார். இயற்கணிதக் குழுக்கள் மற்றும் பிரதிநிதித்துவக் கோட்பாடு குறித்த இயற்கணித வடிவியல் பிரிவில் இவர் ஆய்வுகள் மேற்கொண்டார் . குறிப்பாக இவற்றில் சுகூபெர்ட் வகைகள் மற்றும் கொடி வகைகள் உள்ளிட்டவை அடங்கும்.\n\nடாடா அடிப்படை ஆராய்ச்சி நிறுவனத்தில் இலட்சுமிபாய் 1976 ஆம் ஆண்டு சாரா பில்லேயுடன் சேர்ந்து தன்னுடைய முனைவர் பட்டத்தைப் பெற்றார் . அவர் சுகூபெர்ட் வகைகள் தனிக்கட்டுரையின் இணை ஆசிரியர் ஆவார் . மேலும், இவர் யசுட்டின் பிரௌனுடன் சேர்ந்து இரண்டு கொடி வகைகள் வகை தனிக் கட்டுரைகளுக்கு இணை ஆசிரியராக இருந்தார். வடிவியலிம் இரு திசைப்பயன் விளைவு , சேர்வியல் மற்றும் பிரதிநிதித்துவ கோட்பாடு, கிராசுமேனியன் வகை வடிவியல் மற்றும் பிரதிநிதித்துவம் –கோட்பாட்டு அம்சங்கள் என்பவை அவ்விரண்டு தனிக்கட்டுரைகளாகும் . \n2012 ஆம் ஆண்டில் அமெரிக்க கணிதவியல் சங்கத்தின் தொடக்க உறுப்பினர்களில் ஒருவராக இலட்சுமிபாய் தேர்ந்தெடுக்கப்பட்டார் .\n\n"}
{"id": "436268", "url": "https://ta.wikipedia.org/wiki?curid=436268", "title": "எக்ஸ்-மென்", "text": "எக்ஸ்-மென்\n\nஎக்ஸ்-மென் (\"X-Men\") என்பது \"மார்வெல் காமிக்ஸ்\" என்ற அமெரிக்க வரைகதை நூலில் சூப்பர் ஹீரோ வகையான ஒரு கற்பனை பாத்திரக் குழுவைக் குறிக்கும். எழுத்தாளர் ஸ்டான் லீ மற்றும் கலைஞர்/ இணை எழுத்தாளர் ஜாக் கிர்பி ஆகிய இருவரும் இதை படைத்தனர் , செப்டம்பர் 1963 வாக்கில் \"தி எக்ஸ்-மென்\" #1 கதாபாத்திரங்களை வரைய ஆரம்பித்தனர். அவர்கள் மார்வெல் காமிக்ஸின் மிகவும் அங்கீகரிக்கப்பட்ட மற்றும் வெற்றிகரமான அறிவார்ந்த பண்புகளில் ஒன்றாக உள்ளனர், பின்னர் எக்ஸ் மென் தொலைக்காட்சி நிகழ்ச்சிகள், திரைப்படம், மற்றும் எக்ஸ்-மென் வீடியோ விளையாட்டுகள் ஆகியவை வெளி வந்தன.\n\nபெரும்பாலான எக்ஸ் மென் பாத்திரங்கள் மரபு பிறழ்ந்தவர்களாகவே படைக்கப்பட்டனர். எக்ஸ் ஜீன் மூலம் செயல்படுத்தப்படும் மனிதநேய திறன்களைக் கொண்டு பிறந்த மனிதர்களின் ஒரு பாத்திரவம். மனிதர்கள் மற்றும் மரபு பிறழ்ந்தவர்களுக்கிடையிலான சமாதானத்திற்கும் சமத்துவத்துக்கும் எக்ஸ் மென் தொடுக்கும் போராட்டமே இதில் பரவலாக உள்ளது. அவர்கள் பேராசிரியர் எக்ஸ் என்றும் அறியப்படும் சார்லஸ் சேவியர் மூலம் கட்டுப்படுத்தப் படுகின்றனர். சக்தி வாய்ந்த டெலிபதியின் மூலம் அவரால் அவர்களை மனதில் கட்டுப்படுத்தவும் அவர்களின் மனதை படிக்கவும் முடியும், அவர் காந்தப்புலங்களை கையாளவும் கட்டுப்படுத்தவும் திறன் கொண்ட ஒரு சக்திவாய்ந்த கழகம் மற்றும் மரபுபிறழ்ந்த சகோதரர்களின் தலைவர் ஆவார். மரபுபிறழ்ந்தவர்களுக்கும் மனிதர்களுக்கும் இடையிலான உறவைப் பற்றிய இருவேறு கருத்துக்களையும் தத்துவங்களையும் இருவரும் எதிர்க்கின்றனர். முன்னவர்களான மரபு பிறழ்ந்தவர்களுக்கும் மனிதர்களுக்கும் இடையே சமாதானத்திற்கும் புரிந்துணர்விற்கும் எதிராக செயல்படுபவர், பிந்தையவர்கள் மனிதர்களுக்கு அச்சுறுத்தலாகக் கருதுகின்றனர் மற்றும் அவர்களுக்கு எதிராக ஒரு ஆக்ரோஷ அணுகுமுறையை எடுத்துக்கொள்வதாக நம்புகின்றனர், எக்ஸ்-மெனுடன் அவ்வப்போது பணிபுரியும் வேலையை அவர் கண்டுபிடித்தார்கள்.\n\nபேராசிரியர் எக்ஸ் என்பவர் சேவியர் பள்ளிக்கூடத்தை நிறுவியவர் என்பது குறிப்பிடத்தக்கது இது நியூயார்கிலுள்ள சேலம் வடக்கு வெஸ்ட்ஸெஸ்டர் கவுண்டி மையத்திற்கு உலகெங்கிலும் இருந்து மரபு பிறழ்ந்தவர்களைத் திரட்டுகிறது, எக்ஸ் - மேன்சன் என்பது எக்ஸ் மென் பயிற்சி எடுக்கும் தளமாக உள்ளது. செப்டம்பர் 1963 இல் தோன்றிய எக்ஸ்-மேன் நிறுவனங்களில் அப்போதிருந்து, பல நாடுகளிலிருந்து பல மாறுபட்ட மரபு பிறழ்ந்தவர்களும், மாறுபட்ட பின்னணிகள் கொண்டவர்களும் எக்ஸ்-மென் உறுப்பினர்களாக இருந்தனர்.\n\nSection::::பின்னணி மற்றும் உருவாக்கம்.\nI1963 ஆம் ஆண்டில், \"அமேசிங் பேண்டஸி\" மற்றும் சிலந்தி மனிதன் ஆகியவற்றின் வெற்றியைத் தொடர்ந்து , மேலும் த ஹல்க், தோர், அயன் மேன், மற்றும் பென்ட்டாஸ்டிக் போர் , ஸ்டான் லீ போன்ற மற்றொரு சூப்பர் ஹீரோக்களை உருவாகினாலும், அவர்கள் எப்படி தங்கள் சக்திகளை பெற்றார்கள் என்பதை விளக்கவில்லை. 2004 ஆம் ஆண்டில் லீ நினைவு கூர்ந்தார்: \"எல்லோரும் ஒரு கதிரியக்கத்தை, சிலந்தியை கவசமாக அல்லது ஒரு காமா கதிர் கொண்டு இருக்க முடியாது, நான் கோழைத்தனமான மரபு பிறழ்ந்தவர்களின் வழியை எடுத்துக் கொண்டேன். (மார்வெல் காமிக்ஸ்) \n\n"}
{"id": "436272", "url": "https://ta.wikipedia.org/wiki?curid=436272", "title": "புளியம்பட்டி, காமநாயக்கன் பாளையம்", "text": "புளியம்பட்டி, காமநாயக்கன் பாளையம்\n\nபுளியம்பட்டி ஊராட்சி தமிழ்நாட்டில் திருப்பூர் மாவட்டத்தில் காமநாயக்கன் பாளையம் தாலுகாவில் காமநாயக்கன் பாளையம் ஒன்றியத்தில் அமைந்துள்ள ஓர் ஊராட்சி ஆகும். இது கோயம்புத்தூர் பாராளுமன்ற தொகுதிக்கும் பல்லடம் சட்டமன்ற தொகுதிக்கும் உட்பட்டதாகும்.\n\nSection::::மக்கள் தொகை.\n2011ம் ஆண்டு மக்கள் தொகை கணக்கெடுப்பு படி இங்கு 1.056 பேர் வசிக்கின்றனர். இவற்றில் 53.03%பேர் ஆண்களும் 46.93% பேர் இருக்கிறார்கள்.6% பேர் 18 வயதினருக்கும் கீழ் உள்ளவர்கள் ஆவர்.\n\n\nSection::::போக்குவரத்து.\nபெரும்பாலும் போக்குவரத்து காமநாயக்கன் பாளையம் நகரை அணுக வேண்டும். இருப்பினும் புளியம்பட்டியில் இருந்து காமநாயக்கன் பாளையம்,திருப்பூர்,பல்லடம்,மல்லேகவுண்டன் பாளையம்,கரடிவாவி,காரணம் பேட்டை ஆகிய பகுதிகளுக்கு காமநாயக்கன் பாளையம் நகரில் இருந்து பேருந்து வசதி செய்யப்பட்டுள்ளது. இந்த புளியம்பட்டி காமநாயக்கன் பாளையம் காவல் நிலைய எல்லைக்குள் இருக்கிறது.\n\n\nSection::::தொடக்க வேளாண்மை கூட்டுறவு வங்கி.\nஇந்த ஊராட்சியின் தலைமையகமாக உள்ளதால் தொடக்க வேளாண்மை கூட்டுறவு வங்கி உள்ளது. இதில் சிறு குறு விவசாயிகள் பயனடைந்து வருகின்றனர். இந்த வங்கி முதலமைச்சர் செல்வி ஜெயலலிதா ஆட்சியில் கொண்டுவரப்பட்டது.\n"}
