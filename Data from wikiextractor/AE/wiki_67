{"id": "438523", "url": "https://ta.wikipedia.org/wiki?curid=438523", "title": "மதுரை மாநகராட்சி மண்டலங்களும் வட்டங்களும்", "text": "மதுரை மாநகராட்சி மண்டலங்களும் வட்டங்களும்\n\nமதுரை மாநகராட்சியின் நிர்வாக வசதிக்காக மண்டலம் எண் 1, 2, 3 மற்றும் 4 என நான்கு மண்டலங்களாகப் பிரிக்கப்பட்டுள்ளது. மதுரை மாநகராட்சியின் 100 வார்டுகள் இந்நான்கு மண்டலங்களில் பிரித்து வைக்கப்பட்டுள்ளது. மண்டல அலுவலகங்களை நிர்வகிக்க உதவி ஆணையாளர்கள் தலைமையில் அலுவலர்களும், ஊழியர்களும் உள்ளனர். \n\nSection::::மண்டலம் எண் 1 (ZONE I).\nவடக்கு மண்டலம் 35.25 சகிமீ பரப்பளவு கொண்டது. மண்டலம் எண் 1-இல் வட்ட எண் 1 முதல் 23 வரை அடங்கியுள்ளது. மண்டல எண் 1-இன் உதவி ஆணையர் அலுவலகம், இரயில்வே காலனி எதிரில், (கென்னட் மருத்துவமனை அருகில்) உள்ளது, இதன் தொலைபேசி எண் 0452 2302140 ஆகும். \n\n\nSection::::மண்டலம் எண் 2 (ZONE II).\n45.25 சகிமீ பரப்பளவு கொண்ட மண்டலம் எண் 2-இல் 26 வட்டங்கள் கொண்டது. இம்மண்டலத்தில் வார்டு எண் 24 முதல் 49 முடிய 26 வட்டங்கள் உள்ளது. இம்மண்டலத்தின் உதவி ஆனையர் அலுவலகம் கே. புதூர் தொழிற்பேட்டை அருகே உள்ளது. இதன் தொலைபேசி எண் 0452 2536048 ஆகும். \n\nSection::::மண்டலம் எண் 3 (ZONE III).\n36.66 சகிமீ பரப்பளவு கொண்ட மண்டலம் 3-இல் 25 வட்டங்களைக் கொண்டது. தெற்கு மண்டலம், வட்ட எண் 50 முதல் 74 வரை கொண்டது.இதன் உதவி ஆணையர் அலுவலகம், புது இராமநாதபுரம் சாலை - சேர்மன் முத்துராமய்யர் தெரு சந்திக்கும் இடத்தில் (பழைய தினமணி திரையரங்கம் அருகில்) உள்ளது. இதன் தொலைபேசி எண் 0452 2321121 ஆகும். \n\n\nSection::::மண்டலம் எண் 4 (Zone; 4).\n33.54 சகிமீ பரப்பளவு கொண்டது மண்டலம் எண் 4. இம்மண்டலத்தில் வட்ட எண் 75 முதல் 100 முடிய உள்ளது. இதன் உதவி ஆணையர் அலுவலகம் மேலமாரட் வீதி, (மதுரை இரயில்வே ஸ்டேசன் அருகில் (குட்செட் தெரு), 625001-இல் இயங்குகிறது. இம்மண்டலத்தின் தொலைபேசி எண் 0452 2343275 ஆகும்.\n\n\n"}
{"id": "438525", "url": "https://ta.wikipedia.org/wiki?curid=438525", "title": "ஆர். கனகராஜ்", "text": "ஆர். கனகராஜ்\n\nஆர். கனகராஜ் (\"R. Kanagaraj\", இறப்பு: 21 மார்ச் 2019) என்பவர் ஓர் இந்திய அரசியல்வாதியும், தமிழகத்தின் முன்னாள் சட்டமன்ற உறுப்பினரும் ஆவார். இவர் தமிழ்நாட்டில், கோயம்புத்தூர் மாவட்டத்தில் உள்ள பல்லடம் வட்டத்திற்கு உட்பட்ட காமநாயக்கன்பாளையத்தில் வசித்து வந்தார். இவர் 2016 ஆம் ஆண்டு நடந்த சட்டமன்றத் தேர்தலில், சூலூர் சட்டமன்றத் தொகுதியிலிருந்து, அனைத்திந்திய அண்ணா திராவிட முன்னேற்றக் கழகத்தின் சார்பில் போட்டியிட்டு, தமிழ்நாடு சட்டமன்றத்திற்குத் தேர்ந்தெடுக்கப்பட்டார். இவர் தன்னை எதிர்த்துப் போட்டியிட்ட இந்திய தேசிய காங்கிரசு கட்சியைச் சார்ந்த வேட்பாளர் வி. எம். சி. மனோகரனை விட 36, 631 வாக்குகள் அதிகம் பெற்று வெற்றி பெற்றார். இவர் மார்ச் 21, 2019 அன்று காலை 7.30 மணியளவில் மாரடைப்பு காரணமாக காலமானார்.இவரின் உடன் காமநாயக்கன் பாளையம் மயானத்தில் நல்லடக்கம் செய்யப்பட்டது. \n"}
{"id": "438531", "url": "https://ta.wikipedia.org/wiki?curid=438531", "title": "ஆடாத ஆட்டமெல்லாம்", "text": "ஆடாத ஆட்டமெல்லாம்\n\nஆடாத ஆட்டமெல்லாம் (Aadatha Aattamellam) ஏ. பி. அழகர் இயக்கத்தில், 2009 ஆம் ஆண்டு வெளிவந்த இந்தியத் தமிழ்த் திரைப்படமாகும் டி. ராதாகிருஷ்ணன் கபிலன் தயாரிப்பில், ஏ.ஆர். ரெஹனா இசை அமைப்பில், 27 மார்ச் 2009 ஆம் தேதி வெளியானது. ரவி கணேஷ், பாரதி, ஜென்னி ஜாஸ்மின் மற்றும் பலர் நடித்துள்ள இப்படத்திற்கு ஒளிப்பதிவு செய்தவர் மகி நடேஷ் ஆவார்.\n\nSection::::நடிகர்கள்.\nபாரதி, ஜென்னி ஜாஸ்மின், மன்சூர் அலி கான், தி. பி. கஜேந்திரன், ரிஷி, ஸ்ரீநாத், மனோகர், குகன் ஷண்முகம், மணிகண்டன், ஸ்ரீனிவாஸ், சித்தார்த், ஷாரி, உஷா எலிசபெத், ஷங்கர், கோபி.\n\nSection::::கதைச்சுருக்கம்.\nசுதாவும் (ஜென்னி ஜாஸ்மின்) அவளது கணவன் கண்ணனும் (ரிஷி) சேர்ந்து சுதாவின் சகோதரன் அசோக்கை (ரவி கணேஷ்) அவசரமாக மருத்துவமனையில் அனுமதிக்கும் காட்சியிலிருந்து படம் துவங்குகிறது.\n\nஆதரவில்லாத சுதாவும் அசோக்கும் உடன் பிறந்தவர்கள். அவர்களின் பெற்றோர் கடன் தொல்லையால் தற்கொலை செய்துகொள்ள, அசோக்கை தாய் போல் வளர்த்து வருகிறாள் சுதா. துவக்கத்தில் எரிபொருள் நிரப்புமிடத்தில் வேலை செய்யும் சுதா, படிப்படியாக வளர்ந்து ஒரு வங்கியில் வரவேற்பாளராக பணிபுரிகிறாள். கல்லூரியில் பயிலும் அசோக், கூடைப்பந்து விளையாட்டில் சிறந்து விளங்குகிறான். சக மாணவி திவ்யாவை அசோக் விரும்புகிறான்.\n\nதிருமணத்திற்கு பிறகும் தன் தம்பி தன்னுடன் தான் இருப்பான் என்ற நிபந்தனையுடன் கண்ணனை மணக்கிறாள் சுதா. ஆனால், திருமணம் முடிந்தவுடன் நிலைமை தலைகீழாக மாற, அசோக் கல்லூரி விடுதியில் தங்க நேரிடுகிறது. அங்கே அவன் போதை பழக்கத்திற்கு அடைமையாகி, படிப்பிலும் விளையாட்டிலும் நாட்டமில்லாமல் போக, கல்லூரியில் இருந்து வெளியேற்றப்படுகிறான். அவனது போதை பழக்கத்தால், தன் நண்பர்கள், காதலி, சகோதரி ஆகியோரால் நிராகரிக்கப்படுகிறான். அவ்வாறாக ஒரு நாள், தவறதுலாக ஒரு மாடியிலிருந்து கீழே விழுகிறான் அசோக். பின்னர் அசோக்கிற்கு என்னவானது என்பதே மீதிக் கதையாகும்.\n\nSection::::ஒலிப்பதிவு.\nஇப்படத்தின் பின்னணி மற்றும் பாடல்களின் இசையை அமைத்தவர் ஏ.ஆர். ரெஹனா ஆவார். கைலாசம் பாலசந்தர், துரை, கானா உலகநாதன், சிந்தாமணி முருகேசன், பாரதி, ஜென்னி ஜாஸ்மின் ஆகியோர் முன்னிலையில், ஐந்து பாடல்களை கொண்ட ஒலித்தொகுப்பு 2009 ஆம் ஆண்டு வெளியானது.\n\nSection::::வரவேற்பு.\nபோதை பழக்கத்தின் விளைவுகளை விளக்கும் இந்தப் படத்தின் கவனக்குறைவாக இயக்கமும், ஒளிப்பதிவும், சுமாரான நடிப்பும் வருத்தமளிப்பதாக விமர்சனம் செய்யப்பட்டது.\n"}
{"id": "438537", "url": "https://ta.wikipedia.org/wiki?curid=438537", "title": "பிச்சு சாம்பமூர்த்தி", "text": "பிச்சு சாம்பமூர்த்தி\n\nபிச்சு சாம்பமூர்த்தி (\"Pichu Sambamoorthi\") (1901-1973) ஒரு இந்திய \"மியூசிக்காலாஜிஸ்ட்\", எழுத்தாளர் மற்றும் திருப்பதி ஸ்ரீ வெங்கடேஸ்வரா பல்கலைக்கழகத்தில், இசை பற்றிய ஆய்வு பேராசிரியராகவும் பணிபுரிந்தார். \"தென்னிந்திய இசை மற்றும் இசைக்கலைஞர்கள்\", \"சிறந்த இசையமைப்பாளர்கள்\" , \"தென்னிந்திய இசை\" , \"சுருதி வாத்யங்கள்\" \"(ட்ரான்ஸ்\") மற்றும் \"லய வாத்தியங்கள்: காலம் காட்டும் கருவிகள்\" போன்ற பலத் தலைப்புகளில் இசை சம்பந்தமான நூல்களை எழுதியுள்ளார். 1972 ஆம் ஆண்டில் அவர் சென்னை இசை அகாடமியின் சங்கீத கலாநிதி விருது பெற்றார். 1971 ஆம் ஆண்டில்இந்திய அரசு அவருக்கு மூன்றாவது உயர்ந்த குடிமகனுக்கு வழங்கப்படும் கௌரவமான பத்ம பூஷன் விருது வழங்கியது. 1963 ஆம் ஆண்டு சங்கீத் நாடக அகாடமி கூட்டாளர் விருது பெற்றார்.\n\nSection::::சுயசரிதை.\n1901 பிப்ரவரி 14 அன்று சென்னை மாகணத்தில் (தற்போது ஆந்திரப் பிரதேசம், குண்டூர் மாவட்டம்), பித்ரகுன்டா என்ற சிறிய ஊரில் பிறந்தார். சாம்பமூர்த்தி பொத்து கிருஷ்ணையா, எம். துரைசாமி ஐயர், எஸ். ஏ. இராமசாமி ஐயர் மற்றும் கிருஷ்ணசாமி பாகவதர் போன்ற பல்வேறு ஆசிரியர்களின் கீழ் வாய்ப்பாட்டு மற்றும் வயலின் பயிற்சி பெற்றார். அவர் 1928 ஆம் ஆண்டில், இராணி மேரி கல்லூரியில் இசை ஆசிரியராகப் பணியாற்றினார், ஆனால் 1931 இல், ஜெர்மனிக்கு மாற்றினார், \"டச்சு அகாடமி\" மூலம் நிதி பெறப்பட்டு அகாடமியில் இசை பயிலரங்கில் ஆய்வு செய்தார். பின்னர் இந்தியாவுக்குத் திரும்பி, சென்னை பல்கலைக் கழகத்தில் ஒரு விரிவுரையாளராகவும் பின்னர், இசைப் பயிற்சியாளராகவும் பணியில் சேர்ந்தார். 1961 ஆம் ஆண்டு வரை, சென்னையில் சங்கீத வாத்யாலயாவின் இயக்குநராக சேர்ந்தார். 1964 ஆம் ஆண்டில், திருப்பதி, ஸ்ரீ வெங்கடேஸ்வர பல்கலைக்கழகத்தில் இசைப் பேராசிரியராக நியமிக்கப்பட்டார். 1966 ஆம் ஆண்டு சென்னை பல்கலைக் கழகத்திற்குத் திரும்புவதற்குப் பின், இரண்டு ஆண்டுகள் அங்கு அவர் பணிபுரிந்தார்.\n\nஆனந்தவல்லியை திருமணம் செய்த சாம்பமூர்த்தி, 72 வயதில், 1973 அக்டோபர் 23 அன்று இறந்தார். அவரது வாழ்க்கை மற்றும் தொழில் பற்றி 2001 ஆம் ஆண்டில் அவரது நூற்றாண்டு விழாவில், \"சென்னை மியூசிக் அகாடமி\" வெளியிட்ட \"ஃபுரபஷர் சாம்பமூர்த்தி த விஷனரி மியூசிக்கலாஜிஸ்ட்\" என்ற ஒரு புத்தகத்தில் ஆவணப்படுத்தப்பட்டுள்ளது\".\" \n"}
{"id": "438542", "url": "https://ta.wikipedia.org/wiki?curid=438542", "title": "காதலாகி", "text": "காதலாகி\n\nகாதலாகி (kadhalagi) 2010 ஆம் ஆண்டு கே. ஆர். விஸ்வா இயக்கத்தில், கிருஷ்ணகுமார் பாலசுப்ரமணியன், பிரகாஷ் ராஜ் மற்றும் சிருஷ்டி டங்கே நடிப்பில், பாடல்கள் ஏ. ஆர். ரெய்கானா மற்றும் பின்னணி தமன் இசையில் வெளியான தமிழ் திரைப்படம்.\n\nSection::::கதைச்சுருக்கம்.\nதொடர்வண்டியில் பயணம் செய்யும் இளைஞர்களான நான்கு நண்பர்களிடம் அனந்தகிருஷ்ணன் (பிரகாஷ் ராஜ்) இக்காலத்து இளைஞர்கள் அக்கறையும் பொறுப்பும் இல்லாமல் தான்தோன்றித்தனமாக இருப்பதாகக் கூறுகிறார். அவருடைய கூற்றை பொய் என்று நிரூபிக்க நான்கு நண்பர்களும் முடிவெடுக்கின்றனர்.\n\nநந்தினி வேலு நாச்சியார் (சிருஷ்டி டங்கே), ரேஸ்மி குமார் (அம்ரிதா சபிரியா), மகேஷ் முத்துசாமி (நதிம் கான்), முகமது அஸ்லாம் (ரோஷன் நவாஸ்) மற்றும் ஏஞ்சலினா கிறிஸ்டி (நட்சத்திரா) கட்புலத் தொடர்பாடல் பட்டப்படிப்பு படிக்கும் நண்பர்கள். மாயவித்தை நிபுணரான தியாகுவும் (கிருஷ்ணகுமார் பாலசுப்ரமணியன்) நந்தினியும் காதலர்கள். இருவரும் வெவ்வேறு சாதியை சேர்ந்தவர்கள். இதை அறியும் நந்தினியின் உறவினரான ராஜா ராஜசேகரன் (விஜய் கோபால்) நந்தினியை ஆணவக்கொலை செய்கிறான். ஆனால் அந்தக் கொலையை மறைத்து சட்டத்திடமிருந்து தப்பிக்கிறான் ராஜா. இதனால் மற்ற ஐவரும் சேர்ந்து நந்தினியின் கொலைக்கான நியாயம் வேண்டி போராட்டம் நடத்துகின்றனர். அவர்களின் போராட்டத்தை காவல்துறை அடக்குமுறையைக் கையாண்டு ஒடுக்குகிறது. தொலைக்காட்சியில் இக்கொலை பற்றிய உண்மைகளை வெளிக்கொணர ஒரு நிகழ்ச்சியைத் துவக்குகின்றனர்.\n\nஆனால் இறந்துவிட்டதாக நினைத்த நந்தினி உயிரோடு வருகிறாள். ஏன் நந்தினி இறந்துபோனதாக நாடகம் நடத்தினார்கள். அதனால் அவர்கள் சாதித்தது என்ன? என்பது மீதிக்கதை.\n\n\nSection::::இசை.\nபடத்தின் பாடல்களுக்கு இசையமைத்தவர் ஏ. ஆர். ரெய்கானா. பின்னணி இசையமைத்தவர் தமன். பாடலாசிரியர் வைரமுத்து.\n"}
{"id": "438551", "url": "https://ta.wikipedia.org/wiki?curid=438551", "title": "கடிகார மனிதர்கள்", "text": "கடிகார மனிதர்கள்\n\nகடிகார மனிதர்கள் (Kadikara Manithargal) அறிமுக இயக்குனர் வைகறை பாலன் இயக்கத்தில் 2018 ஆம் ஆண்டு வெளியான இந்தியத் தமிழ்த் திரைப்படமாகும். பிரதீப் ஜோஸ் தயாரிப்பில், சாம் சி.எஸ். இசை அமைப்பில் 3 ஆகஸ்ட் 2018 ஆம் தேதி வெளியானது. கிஷோர், லதா ராவ், கருணாகரன் (நடிகர்), பாலா சிங், வாசு விக்ரம் மற்றும் பலர் நடித்துள்ளனர். இரண்டு ஆண்டுகள் தயாரிப்பு தாமதத்திற்கு பிறகு வெளியான இப்படம், கலந்த விமர்சனத்தை பெற்றது.\n\nSection::::நடிகர்கள்.\nகிஷோர், லதா ராவ், கருணாகரன், பாலா சிங், வாசு விக்ரம், மனோகர், பிரதீப் ஜோஸ், ஷெரின் பிள்ளகள், ஷீலா, கோபி.\n\nSection::::கதைச்சுருக்கம்.\nபேக்கரி ஒன்றில் வேலை பார்க்கும் மாறன் (கிஷோர்) பற்றிய கதையாகும். அவனும் அவனது மனைவியும் (லதா ராவ்) வாடகைக்கு வீடு தேடினர். ஒரு வீட்டு தரகர் வாயிலாக மாறன் பொருளாதாரத்திற்கேற்ப வீடு ஒன்று கிடைத்தது. ஆனால் அந்த வீட்டில் குடிபுக பல கட்டளைகள் இருந்தன. அதில் 4 நபர்கள் கொண்ட குடும்பம் மட்டும் தான் குடிவர முடியும் என்ற கட்டளையும் அடக்கம். ஆனால் மாறனின் மூன்று குழந்தைகளையும் சேர்த்தால் மொத்தம் 5 நபர்கள். அந்த வீட்டில் குடிபுக தனக்கு 2 குழந்தைகள் என்று பொய் சொல்லுகிறான் மாறன். மறைத்த மூன்றாவது குழந்தையை தனது மிதிவண்டி டப்பாவில் மூடி, தினமும் பள்ளிக்கு அனுப்புகிறான். அந்த குழந்தையை மறைக்க பல வழிகளை கையாளுகிறான். பின்னர் என்னவானது என்பது தான் மீதிக் கதை.\n\nSection::::தயாரிப்பு.\nஇந்தப் படத்தின் தயாரிப்பு 2016 ஆம் ஆண்டு துவங்கப்பட்டது. சாம். சி. எஸ் படத்தின் இசை அமைப்பாளராக தேர்வு செய்யப்பட்டார். படத்தின் முன்னோட்டம் 2016 ஆம் ஆண்டு வெளியானது.\n\nSection::::ஒலிப்பதிவு.\nஇந்தத் திரைப்படத்தின் பின்னணி மற்றும் பாடல்களின் இசையை அமைத்தவர் சாம் சி. எஸ் ஆவார். 4 பாடல்களை கொண்ட ஒலித்தொகுப்பு 19 டிசம்பர் 2016 ஆம் தேதி வெளியானது. சாம் சி. எஸ்., நா. முத்துக்குமார், கார்க்கி பாவா ஆகியோர் பாடல்களின் வரிகளை எழுதினர்.\n\nSection::::வெளியீடு.\n2017 ஆம் ஆண்டு வெளியாகியிருக்க வேண்டிய \"கடிகார மனிதர்கள்\" 3 ஆகஸ்ட் 2018 ஆம் தேதி வெளியானது. அதே நாளில் மேலும் 11 மற்ற தமிழ்த் திரைப்படங்களும் வெளியாயின. தமிழ் சினிமா வரலாற்றில் முதல் முறையாக ஒரே நாளில் குறைந்தது பத்து திரைப்படங்கள் வெளியிட திட்டமிடப்பட்டதும் அன்று தான்.\n"}
{"id": "438555", "url": "https://ta.wikipedia.org/wiki?curid=438555", "title": "தோப்பூர் சேதுபதி சதாசிவன்", "text": "தோப்பூர் சேதுபதி சதாசிவன்\n\nதோப்பூர் சேதுபதி சதாசிவன் (Toppur Seethapathy Sadasivan) (1913-2001) ஒரு இந்திய தாவர நோயியல் நிபுணர், சென்னை பல்கலைக்கழகத்தின் கல்வித்துறை மற்றும் தாவரவியல் ஆய்வு மையத்தின் இயக்குனர் ஆவார். அவர் சென்னைப் பல்கலைக் கழகத்தில் தாவர நோயியல் மற்றும் அறிவியல் பிரிவை துவக்கியதற்காக மிக உயர்ந்த இந்திய விருதான, சாந்தி \"ஸ்வரூப் பட்நாகர்\" விருது பெற்றார். அவர் இந்திய தேசிய விஞ்ஞான கழகம் மற்றும் இந்திய தாவரவியல் சங்கம் மற்றும் அறிவியல் \"லியோபோல்டினா\" கழகத்தின் ஒரு தேர்ந்தெடுக்கப்பட்ட உறுப்பினர் ஆவார். 1974 ஆம் ஆண்டில், அவருக்கு அறிவியல் அறிஞர்களுக்கான இந்திய குடிமகன்களுக்கு வழங்கப்படும் மூன்றாவது உயர்ந்த கௌரவமான பத்ம பூசண் விருது வழங்கப்பட்டது.\n\nSection::::சுயசரிதை.\nதோப்பூர் சதாசிவன் 1913 மே 22 அன்று சென்னை மாகாணத்தில் சைதாப்பேட்டையில் பிறந்தார். கனகம்மாள் என்பவருக்கும்,அவரது சேதுபதி என்பருக்கும் மகனாகப் பிறந்தார். சேதுபதி \"கிங் நோய் தடுப்பு மருந்து மற்றும் ஆராய்ச்சி நிறுவனத்தின்\" முதல் இயக்குநராக பொறுப்பு வகித்தவர் ஆவார். பி.எஸ். முதுநிலை மேல்நிலைப் பள்ளியில் அவரது பள்ளிப்படிப்பு இருந்தது,1934 ஆம் ஆண்டுஅவர் பின்னர் சென்னை, பிரசிடென்சி கல்லூரியில் இளங்கலை தாவரவியல் பட்டமும் இலக்னோ பல்கலைக் கழகத்தில் முதுகலைப் பட்டமும் பெற்றார். பின்னர், இவர் பீர்பால் சகானியின் அறிவுறுத்தலின்படி \"பல்லோபொட்டானிஸ்ட்\" பயிற்சியினை படித்து, எஸ். என். தாஸ் குப்தாவின் கீழ் அவரது முனைவர் ஆராய்ச்சியை தொடங்கினார். மேலும், 1940 ஆம் ஆண்டில் எஃப். சி. பாவ்டன் மற்றும் எஸ்.டி. கெரட் ஆகியோரின் வழிகாட்டலின் கீழ் லண்டன் பல்கலைக்கழகத்தில் தனது ஆராய்ச்சியைத் தொடர்ந்தார். 1941 ஆம் ஆண்டில், ஒரு நுண்ணுயிரியலாளராக தனது தொழிலை தொடங்க \"லாய்பூர்\" (தற்போதைய வேளாண்மை பல்கலைக்கழகம், பைசலாபாத் ) பஞ்சாப் விவசாயக் கல்லூரியில் சேர்ந்தார். . பின்னர், அவர் சென்னைப் பல்கலைக் கழகத்தின் தாவரவியல் ஆய்வுக்கூடத்திற்கு மாறியதுடன், 1944 இல் அதன் இயக்குனராக இருந்த எம். ஓ. பி. ஐயங்காருக்கு அடுத்து இவர் அதன் பொறுபேற்றார்.\n"}
{"id": "438560", "url": "https://ta.wikipedia.org/wiki?curid=438560", "title": "சென்னையின் விளையாட்டுகள்", "text": "சென்னையின் விளையாட்டுகள்\n\nசென்னையின் விளையாட்டு (\"Sport in Chennai\") துடுப்பாட்டம் சென்னையின் மிகவும் பிரபலமான விளையாட்டாகும். இந்திய துடுப்பாட்ட வரலாற்றில் பல குறிப்பிடத்தக்க மைல்கற்கள் இங்கு நடைபெற்றுள்ளன. இந்தியாவின் பழமையான துடுப்பாட்ட அரங்கங்களில் \"எம்.ஏ\". சிதம்பரம் மைதானம் ஒன்றாகும். டென்னிசு, வளைதடிப் பந்தாட்டம், கால்பந்து மற்றும் \"ஃபார்முலா\" பந்தயங்கள் மற்றும் சுவர்ப்பந்து ஆகியவை மற்ற பிரபல விளையாட்டுக்களாக உள்ளன. இந்நகரம் \"ஏடிபி டென்னிஸ்\" போட்டியில் சென்னை \"ஓபன்\" பட்டத்தை வென்றுள்ளது. சென்னை சதுரங்கத்திற்கு ஒரு உயர்ந்த மரபு உள்ளது, மேலும் பல நன்கு அறியப்பட்ட சதுரங்க வீரர்களை உருவாக்கியுள்ளது, அவர்களில் மிகவும் குறிப்பிடத்தக்கவர்களான முன்னாள் உலக சதுரங்க வீராரான விஸ்வநாதன் ஆனந்த் என்பராவார்.\n\nSection::::துடுப்பாட்டம்.\nசென்னை \"எம்.ஏ\" சிதம்பரம் மைதானம் துடுப்பாட்டத்திற்கு மிகவும் பிரபலமான ஒரு இடமாகும். (இது முன்னர் சென்னை \"கிரிக்கெட் கிளப்\" மைதானம் அல்லது சேப்பாக்கம் விளையாட்டரங்கம் என அறியப்பட்டது) 1916 கட்டப்பட்டு சேப்பாக்கம் எம்.ஏ.சி என பிரபலமாக அழைக்கப்படும் இது இந்தியாவின் பழமையான துடுப்பாட்ட அரங்கங்களில் ஒன்றாகும். இது 50,000 க்கும் அதிகமான இடங்களைக் கொண்டுள்ளது. தமிழ்நாடு துடுப்பாட்டச் சங்கம் சென்னை சூப்பர் கிங்ஸ் அணியின் ஐபிஎல் உரிமையைக் கொண்டுள்ளது. 1951-52ல் இந்தியா இங்கிலாந்தை துடுப்பாட்டத்தில் தோற்கடித்ததது, 1986 ஆம் ஆண்டு இந்தியா மற்றும் ஆஸ்திரேலியா இடையே நடைபெற்ற ஒரு போட்டியில் இரு அணிகளுக்கும் வெற்றித் தோல்வி இல்லை, மற்றும் 1999 இல் முதன்முறையாக ஐந்து நாள் போட்டியில் சயீட் அன்வர் 194 ஓட்டங்கள் எடுத்த சாதனை உட்பட பதிவுகள் அதன் பட்டியலில் பிரபலமாக உள்ளது. முன்னாள் கிரிக்கெட் வீரர்கள் எஸ்.   வெங்கடராகவன், கிருஷ்ணமாச்சாரி  ஸ்ரீகாந்த் , லட்சுமண் சிவராமகிருஷ்ணன் , சடகோபன் ரமேஷ் , முரளி கார்த்திக் , லட்சுமிபதி பாலாஜி , முரளி விஜய் , ரவிச்சந்திரன் அஸ்வின் , தினேஷ் கார்த்திக் , விஜய் ஷங்கர் மற்றும் வாஷிங்டன் சுந்தர் போன்ற பலரும் இங்கிருந்து வந்தவர்கள் ஆவர். சென்னை துடுப்பாட்ட அணி நிர்வாகிகளில் முன்னாள் இந்திய துடுப்பாட்டக் கட்டுபாட்டு வாரியத் தலைவரான மு.அ. சிதம்பரம் மற்றும் அ. சி. முத்தையா ஆகியோர் அடங்குவர். சர்வதேச அளவில் புகழ்பெற்ற துடுப்பாட்ட பந்து வீச்சாளர்களுக்கான \"எம் ஆர் எஃப் பேஸ் பவுண்டேசன்\" புகழ்பெற்ற வேக பந்து வீச்சாளர் க்ளென் மெக்ராதை இயக்குநராக கொண்டதாகும்.\n\nSection::::டென்னிசு.\nசென்னையில் மற்றொரு பிரபலமான விளையாட்டு டென்னிசு. 1996ஆம் ஆண்டு முதல் 2017 வரை நுங்கம்பாக்கத்தில் உள்ள நுங்கம்பாக்கம் டென்னிசு அரங்கத்தில், நாட்டின் ஒரே டென்னிசு தொழில்முறை விளையாட்டுக்காரர்கள் சங்கம், தற்போது இயங்காத சென்னை ஓபன் போட்டியை நடத்தியது. இந்த அரங்கம் 6,000 பார்வையாளர்களைக் கொண்டுள்ளது, ஐந்து செயற்கை மேற்பரப்பு ஆடுகளங்கள் உள்ளன. டென்னிசு தொழில்முறை விளையாட்டுக்காரர்கள் சங்கத்தின் இரண்டாவது ஆண்டு விழாவில் சிறந்த புதிய போட்டிக்கான பட்டம் வழங்கப்பட்டது. இராமநாதன் கிருஷ்ணன், விஜய் அமிர்தராஜ், ரமேஷ் கிருஷ்ணன் மற்றும் மகேஷ் பூபதி ஆகியோர் சென்னை இந்திய டென்னிஸ் நட்சத்திரங்கள் ஆவர். லியாண்டர் பயஸ் சென்னையில் தனது பள்ளிப் படிப்பின் போது பயிற்சி மேற்கொண்டார். இந்தியாவின் முதல் டென்னிஸ் பயிற்சி கழகத்தில் ஒன்றான \"பிரிட்டானியா அமிர்தராஜ் டென்னிசு அகாடமி\" சென்னையில் அமைந்துள்ளது.\n\nSection::::வளைதடிப் பந்தாட்டம்.\nவளைதடிப் பந்தாட் போட்டிகளுக்கான மேயர் ராதாகிருஷ்ணன் அரங்கம், 4000 பேர் அமரக்கூடிய வகையில் உள்ளது 1996 மற்றும் 2005 ஆம் ஆண்டுகளில் உலகின் முதல் ஆறு அணிகள் இடம்பெற்ற, \"சாம்பியன்ஸ் டிராபி\" போட்டிகள் இங்கு நடைபெற்றது. \n2011 ஆம் ஆண்டு முதல் வளைதடிப் பந்தாட்ட உலகதொடரில் சென்னை சிறுத்தைகள் அணிக்கான அரங்கமாக உள்ளது. வாசுதேவன் பாஸ்கரன் , கிருஷ்ணமூர்த்தி பெருமாள், எம். ஜே. கோபாலன் மற்றும் முகம்மது ரியாஸ் ஆகியோர் குறிப்பிடத்தக்க சர்வதேச வீரர்களாக உள்ளனர்.\n\nSection::::சுவர்ப்பந்து.\nஇந்தியாவில் சுவர்ப்பந்து விளையாட்டுச் சங்கத்தின் தலைமையிடமாக சென்னை உள்ளது. 20 க்கும் மேற்பட்ட மாநில சங்கங்கள் மற்றும் அதனுடன் இணைந்த அலகுகள் உள்ளன. இந்தியாவில் முதல் இடத்தில் உள்ள பெண்கள் சுவர்ப்பந்து விளையாட்டு வீரர் தீபிகா பள்ளிக்கல் .\n"}
{"id": "438565", "url": "https://ta.wikipedia.org/wiki?curid=438565", "title": "வில்லை (கண்)", "text": "வில்லை (கண்)\n\nவில்லை (ஆங்கிலம்:Lens) என்பது உட்கண்ணில் ஒளி ஊடுருவக்கூடிய கண்ணின் பகுதியாகும்.\n\nSection::::அமைப்பு.\nகண் வில்லை இருபுற குவி அமைப்பை கொண்டது. தொலைவு மற்றும் அண்மை ஒளி மூலத்திலிருந்து வரும் ஒளி கற்றையை விழித்திரையில் விழச்செய்யும் கண்ணின் பகுதி வில்லை ஆகும். அதற்கேற்றாற்போல் தானியங்கியாக கண் வில்லை தன் குவி அமைப்பை மாற்றிக்கொள்ளும். இது கண்ணின்றன்னமைவு என அழைக்கப்படும்.\n"}
{"id": "438571", "url": "https://ta.wikipedia.org/wiki?curid=438571", "title": "சுல்தான் அகமது இஸ்மாயில்", "text": "சுல்தான் அகமது இஸ்மாயில்\n\nசுல்தான் அகமது இஸ்மாயில் (\"Sultan Ahmed Ismail\", பிறப்பு: அக்டோபர் 9, 1951) ஓர் இந்திய மண்ணியல் உயிரியலாளர் மற்றும் சுற்றுச்சூழல் அறிஞர் . ஒவ்வொரு பகுதியிலும் கிடைக்கும் மண்புழுக்களைப் பயன்படுத்தி மக்கும் கழிவுகளை மறுசுழற்சி தொழில் நுட்பங்களை மையமாகக் கொண்டு உரமாக மாற்றுவதிலும் மண் வளத்தைப் பெருக்குவதிலும் இவரது பங்களிப்பு அளவிடற்கரியது.(பயோரெமிடியேஷன் ).\n\nஇஸ்மாயில் விலங்கியல் துறையில் தாம் மேற்கொண்ட மண்ணின் சூழலியல் மற்றும் கழிவு மேலாண்மையில் மண்புழுக்களின் பங்கு பற்றிய ஆராய்ச்சிக்கு 2001 இல் சென்னை பல்கலைக்கழகத்தில் அறிவியலுக்கான முனைவர் பட்டத்தைப் பெற்றார். இவர் சென்னையில் இயங்கும் சுற்றுச் சூழலியல் ஆராய்ச்சி நிறுவனத்தின் மேலாண் இயக்குநராகவும் சிறப்பாக செயல்பட்டு வருகிறார் ,\n\nSection::::மண்புழு தொழில் நுட்பம்.\nஇஸ்மாயில் , குழந்தைகளுக்கான ஒரு நிலையான சுற்றுச்சூழல் நடைமுறைக்காக இந்திய அரசின் அறிவியல் மற்றும் தொழில்நுட்பத் துறையுடன் இணைந்து, மண்புழு உரம் தயாரித்தலுக்கான கட்டகம் ஒன்றை உருவாக்கியுள்ளார். மேலும் இவர் தமிழக அரசின் சுற்றுச்சூழல் மற்றும் வனத்துறைக்காக சென்னையிலுள்ள 50 பள்ளிகளில் மண்புழு உரம் தயாரித்தல் செயல்திட்டத்தை நடைமுறைப்படுத்தினார். இது மட்டுமின்றி, இந்தியா மற்றும் வெளிநாடுகளில் உள்ள 200 க்கும் மேற்பட்ட பள்ளிகளில் சுற்றுச்சூழல் விழிப்புணர்வு , திடக் கழிவு மேலாண்மை மற்றும் மண்புழு உரம் தயாரித்தல் சார்ந்த பல விரிவுரைகளை வழங்கியுள்ளார். தற்போது இவர் பினாங்கின் நுகர்வோர் சங்கத்துடன் (CAP) இணைந்து மலேஷியாவில் உள்ள கல்வி நிறுவனங்கள் மற்றும் கரிம வேளாண்மை செய்யும் விவசாயிகள் இடையே கரிம வேளாண்மை , உயிர் தொழில் நுட்பவியல் மற்றும் கழிவு மேலாண்மை போன்றவை குறித்த விழிப்புணர்வை ஊக்குவிக்கும் முயற்சியில் , ஈடுபட்டு வருகிறார்.\n\nமண்புழுவின் எதிர்ப்பு அழற்சி பண்புகள், பீனியல் சீட்டேவின் கட்டமைப்பு மற்றும் மின் உயிர் ஒளிர்வுத் தன்மை ஆகியவைகளிலும் இவர் ஆராய்ச்சிகளை மேற்கொண்டுள்ளார்.\n\n"}
{"id": "438578", "url": "https://ta.wikipedia.org/wiki?curid=438578", "title": "மேகா (பாடகர்)", "text": "மேகா (பாடகர்)\n\nமேகா (Megha) என்று அழைக்கப்படும் ஹரிணி ராமச்சந்திரன், மார்ச்சு 18, 1987இல் பிறந்த தமிழ் பின்னணிப் பாடகர் ஆவார். இவர், தமிழ், தெலுங்கு, மலையாளம் மற்றும் கன்னட மொழிகளில் பாடுகிறார். இவர் \"ஸ்கூல் ஆப் எக்ஸெலன்ஸின் துணை-நிறுவனர் ஆவார்.\n\nSection::::ஆரம்ப வாழ்க்கை.\nமேகா ஒரு கர்னாடக இசையமைப்பாளர் பாபநாசம் சிவனின் கொள்ளுப் பேத்தி ஆவார். இவர், சென்னையில் பிறந்து, பெங்களூருக்கு இடம் மாறியவர். இவர், பெங்களூரில் தனது பள்ளிக்கல்வியினை முடித்தார். சென்னையில் வணிகவியலில் தனது இளங்கலைப் பட்டம் பெற்றார். மேலும் 2007 ஆம் ஆண்டில் பின்னணி பாடல்களைப் பாடுபவராக தன் தொழில் வாழ்க்கையை ஆரம்பித்தார். சென்னையிலிருந்த புகழ்பெற்ற இசைக்கலைஞர் ஆகஸ்டின் பால் வழிகாட்டலின் கீழ், மேற்கத்திய இசையில் 8வது நிலைவரை லண்டன் டிரினிடி கல்லூரியில் முடித்துள்ளார்.\n\nSection::::தொழில்.\nதென் இந்திய திரைப்பட துறையில் மேகா ஒரு பின்னணி பாடகர் ஆவார். \"நான் அவனில்லை\" (2007) திரைப்படத்தில் இசை இயக்குனரான விஜய் ஆண்டனி என்பவரால் திரைப்படத் துறையில் அறிமுகப்படுத்தப்பட்டார். மேலும் இளையராஜா, ஏ.ஆர்.ரஹ்மான், ஹாரிஸ் ஜெயராஜ், தேவி ஸ்ரீ பிரசாத், விஜய் ஆண்டனி மற்றும் டி. இமான் உள்ளிட்ட இசை இயக்குனர்களுடன் பணிபுரிந்தார். பாடகராக வெற்றி கண்ட பிறகு, அவர் நரம்பியல்-மொழி நிரலாக்க நுட்பங்களை கற்றுக்கொள்வதில் ஆர்வத்தை வளர்த்துக் கொண்டார். \"என்.எல்.பி\". இன் நிறுவனர்களான \"ஜான் கிரைண்டர்\" மற்றும் \"ரிச்சர்ட் பேண்ட்லரி\"டமிருந்து அதைப் பற்றிக் கற்றுக் கொள்ள ஒரு வாய்ப்பு கிடைத்தது. மேலும் அவரது ஆர்வத்தால், 2011 இல் அவர் தனிப்பட்ட பிரச்சினைகள் மற்றும் சோர்வுகளை சமாளிக்க என்.எல்.பி. மாதிரித் திட்டங்களை வழங்குவதற்கான சிறப்பு பள்ளிக்கூடம் \"\"ஸ்கூல் ஆப் எக்ஸலன்ஸ்\"\" நிறுவப்பட்டது. தனி நபர்களுக்கான \"என்.எல்.பி\". அமர்வுகள் மற்றும் நிகழ்ச்சிகளை வெளிப்படுத்திய பின்னர், பள்ளிக் குழந்தைகள் மற்றும் சிறப்புத் திறனாளர்களுக்காக, இவர் இணை நிறுவனருடன் சேர்ந்து, நிகழ்வுகள் மற்றும் அமர்வுகளை நடத்தினர். இந்த கட்டத்தின்போது, மேகாவும் அவருடைய வணிகப் பங்குதாரரும் சேர்ந்து, தனிநபர் வளர்ச்சிக்காக \"\"எக்ஸலன்ஸ் இன்ஸ்டாலேசன் டெக்னாலஜி\"\" (இ.ஐ.டி.) என்று அழைக்கப்படும் ஒரு புதிய தொழில்நுட்பத்தை உருவாக்கி புதிய கண்டுபிடிப்புகளைத் தொடங்கினர். அவர் நாடு முழுவதும் \"இ.ஐ.டி.\" யைப் பயன்படுத்தி தனிநபர் மாற்றத்தின் மூலம் வணிக, சுகாதாரம் மற்றும் மரபுரிமை முடுக்கம் சேவைகளை வழங்குவதற்கு நன்கு பயிற்றுவிக்கப்பட்ட \"இ.ஐ.டி\".நிபுணர்களின் குழுவை உருவாக்கி வருகிறார்.\n\nSection::::நேரடி நிகழ்ச்சிகள்.\nமேகா பல்வேறு இசை நிகழ்ச்சிகள், நட்சத்திர இரவுகள் போன்றவற்றை (உலக சுற்றுப்பயணத்தில்) ஹாரிஸ் ஜெயராஜ் - \" ஹாரிஸ்: தி எட்ஜ் \". போன்ற இசை இயக்குனர்களுடன் நேரடி நிகழ்ச்சியாக நடத்தியுள்ளார்.\n\nசென்னையிலும், மெட்ராஸ் மியூசிகல் அசோசியேஷன் குழுவினருடனும் மேற்கத்திய இசை நிகழ்ச்சிகளில் அவர் தீவிரமாக ஈடுபடுகிறார்.\n"}
{"id": "438579", "url": "https://ta.wikipedia.org/wiki?curid=438579", "title": "தொகரை அக்ரஹாரம்", "text": "தொகரை அக்ரஹாரம்\n\nதொகரை அக்ரஹாரம் (Thogarai Agraharam ) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும்.\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 78 கிலோமீட்டர் தொலைவிலும், வட்டத் தலைநகரான தேன்கனிக்கோட்டையில் இருந்து 12 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 114 வீடுகள் உள்ளன. கிராமத்தின் மொத்த மக்கள் தொகையானது 484 ஆகும். இதில் ஆண்கள் எண்ணிக்கை 253, பெண்களின் எண்ணிக்கை 231 என உள்ளது.\n"}
{"id": "438589", "url": "https://ta.wikipedia.org/wiki?curid=438589", "title": "ராம்குமார் ராமநாதன்", "text": "ராம்குமார் ராமநாதன்\n\nராம்குமார் ராமநாதன் (\"Ramkumar Ramanathan\") 1994 நவம்பர் 8இல் பிறந்த ஒரு தொழில்முறை இந்திய \"டென்னிசு\" வீரர் ஆவார். \"ஏ.டி.பி.\" உலக சுற்றுப்பயணத்தில் சோம்தேவ் தேவ்வர்மனுடன் இறுதிக்குச் சென்ற முதல் இந்திய வீரர் ஆவார். அவர் 2018 ஆம் ஆண்டு ஜூலை 30 ஆம் தேதி உலகத் தர வரிசையில் 111 வது இடத்தில் இருந்தார். அவர் \"டேவிஸ்\" கோப்பையில் இந்தியாவை பிரதிநிதித்துவப் படுத்துகிறார்.\n\nSection::::தனிப்பட்ட மற்றும் ஆரம்ப வாழ்க்கை.\nஐந்தாவது வயதில் \"டென்னிசு\" விளையாடுவதை ராமநாதன் துவங்கினார். இவரது தந்தை ராமநாதன் இவ்விளையாட்டிற்கு இவரை அறிமுகப்படுத்தினார். அவரது தாயின் பெயர் அழகம்மை மற்றும் சகோதரியின் பெயர் உமா என்பதாகும். அவரது பெற்றோர் இருவரும் துணி வியாபாரத்தில் உள்ளனர். அவர் ஆங்கிலம், \"ஸ்பானிஷ்\" மற்றும் தமிழ் பேசுகிறார். அவர் \"ஸ்பெயினி\"ன் \"பார்சிலோனா\"வின் \"சான்செஸ்-காசல் அகாடமியில்\" பயிற்சி பெற்றார். இலயோலாக் கல்லூரியில் பொருளாதாரத்தில் இளங்கலை பட்டம் பெற்றுள்ளார்.\n\nSection::::தொழில்.\nSection::::2014-2016: ஆரம்பகால வாழ்க்கை.\nசென்னை \"ஓபன்\" \"டென்னிசு\" தொடரின் முதல் சுற்றில் முதல் தர இந்திய வீரர் சோம்தேவ் தேவ்வர்மனை வென்று காலிறுதிப் போட்டிக்குத் தகுதி பெற்றார். பின்னர், அவர் இரண்டாவது சுற்றில் \"மார்செல் கிரானோலஸி\"டம் தோற்றார்.\n\n2015 ஆம் ஆண்டில், ராமநாதனின் விளையாட்டு பெரும்பாலும் கடினமாகவே இருந்தது. ஏப்ரல் மாதம், அவர் சென்னை ஓபன் \"போட்டிகளில் டட்சு\"மா இடோ உடன் நேர் \"செட்\"களில் தோல்வியுற்றார். சவால் நிறைந்த துருக்கியின் \"மெர்சின்\" கோப்பை போட்டியில் தனது முதல் இரட்டையர் இறுதிப் போட்டியை அடைந்தார். \"ரிக்கார்டோ கெடின்\" உடன் இணைந்து, விளையாடிய இந்த இணை இறுதிப் போட்டியில் \"மேட் பவிக்\" மற்றும் \"மைக்கேல் வீனஸ்\" ஆகியோரிடம் தோற்றது. கோலாலம்பூரில் நடைபெற்ற மலேசிய ஓபன் தொடரில் தனது இரண்டாவது \"ஏடிபி\" உலக சுற்றுப்பயணத்தில், அங்கு அவர் முதல் சுற்றில் \"மிக்கேல் குகுஷ்கினை\" வீழ்த்தினார்.\n\nSection::::2017: சாதனை மற்றும் வெற்றிகள்.\nஏப்ரல் மாதத்தில், ராமநாதன் தனது முதல் ஒற்றையர் போட்டியின் இறுதிப் போட்டியில் தாலஹாசியை சந்தித்தார். \"ஸ்லோவேனியா\"வின் \"பிளேஸ் ரோலா\"விடம் இறுதிப் போட்டியில் \"ரன்னர்-அப்\" ஆக முடித்தார்.\n\nSection::::2018: முதல் \"ஏடிபி\" உலக சுற்றுப்பயண இறுதிப்போட்டி.\n2018இல் மகாராஷ்டிரா ஓபனில் \"வைல்டு கார்டு மூலம்\" நுழைந்தார். அதில் இரண்டாவது சுற்றுகளில் \"மாரின் கிளிக்\" என்பவரிடம் நேர் \"செட்\"களில் தோல்வியடைந்தார். பின்னர் அவர் \"ஆஸ்திரேலிய ஓபனுக்கு\" தகுதிபெற்றார், அங்கு அவர் \"வாசெக் போஸ்பிசில்\" என்பவரிடம் இறுதிப் போட்டியில் தோற்றார்.\n"}
{"id": "438591", "url": "https://ta.wikipedia.org/wiki?curid=438591", "title": "ரஞ்சித் (பாடகர்)", "text": "ரஞ்சித் (பாடகர்)\n\nகே. ஜி. ரஞ்சித்,(Ranjith (Singer)) தமிழ், தெலுங்கு, மலையாளம் மற்றும் கன்னடத் திரையுலகில் பணிபுரிந்த இந்திய பின்னணிப் பாடகர் ஆவார்.\n\nSection::::ஆரம்ப வாழ்க்கை.\nரஞ்சித் இந்தியாவிலுள்ள, சென்னையில், ஒரு மலையாள குடும்பத்தில் பிறந்தவர். அவர் பல்வேறு வகையான இசைகளைக் கேட்டு வளர்ந்தார். பல கேரள மக்கள் இருந்த இடத்தில் அவர் தங்கியிருந்ததால், அவருக்கு, உள்ளூர் நிகழ்ச்சிகளில் பங்கேற்க வாய்ப்பு கிடைத்தது. பிறகு, ஒரு குடும்ப நண்பரின் வழிகாட்டுதலில், அவர் ஹிந்துஸ்தானி இசை மற்றும் கர்நாடக இசையைக் கற்றுக்கொண்டார். வித்வான் கடலூர் சுப்பிரமணியன், கே.எஸ் கனகசிங்கம், திருச்சூர் பி. ராமன்குட்டி மற்றும் பி. எஸ். நாராயண சுவாமி ஆகியோரிடம் பயிற்சி பெற்றார். அவர் 2001 ஆம் ஆண்டில் சன் டிவி \"சப்த ஸ்வரங்கள்\" பாடல் போட்டியில் பங்கு பெற்று வென்றதினால் பிரபலமடைந்தார். இவர் பயிற்சி பெற்ற பரத நாட்டிய நடனக் கலைஞரான ரேஷ்மி மேனனை திருமணம் செய்து கொண்டார். இவர்களுக்கு ரியா என்ற மகள் உள்ளார்.\n\nSection::::தொழில்.\nமணிசர்மா, 'பாபி' (2002) என்கிற தெலுங்கு படத்திற்காக ,\"\"அடுகு அடுகு\"\" என்ற பாடலைப் பாட ரஞ்சித்திற்கு வாய்ப்பளித்தார். இப்பாடலை, இவர், திறமையான பாடகரான ஹரிஹரனுடன் . இணைந்து பாடியுள்ளார். இதன் மூலமாக பின்னணிப் பாடகராக ரஞ்சித் அறிமுகப்படுத்தப்பட்டார். ரஞ்சித் அவர்களின் முதல் தமிழ் பாடலானது, \"ஆசை ஆசையாய்\" (2002) திரைப்படத்தில் வருகின்ற \"ஹே பெண்ணே\" என்பதாகும். மேலும், இந்தப் பாடலுக்கும் மணிசர்மா இசையமைத்திருந்தார். இருப்பினும், ரஞ்சித்திற்கு புகழைப் பெற்றுத் தந்த \"\"சப்போஸ்\"\" என்று தொடங்கும் பாடல் \"சுக்ரன்\" (2005) திரைப்படத்தில் இடம்பெற்றது. 2007 ஆம் ஆண்டில் அவர் தனது தாய்மொழியான மலையாளத்தில், முதல் பாடலான \"\"இன்னொரு பாட்டொன்னு பாடான்\"\" என்கிற பாடலை \"\"கிலுக்கம் கிலுகிலுக்க்கம்\"\" திரைப்படத்திற்காக பாடினார். ரஞ்சித், 2009இல் வெளியான \"\"கம்யம்\"\" தெலுங்குப் படத்தில் பாடிய \"எந்தவரகு\" பாடலுக்காக சிறந்த ஆண் பின்னணிப் பாடகருக்கான தெலுங்குப் பிரிவில், 56வது தென்னிந்திய பிலிம்பேர் விருதிற்கு பரிந்துரை செய்யப்பட்டார்.\n\n2005 ஆம் ஆண்டில், ரஞ்சித், ஐயப்பன் நமஸ்கார ஸ்லோகங்களை இசையமைத்துப் பாடியுள்ளார். இது, \"சரணம் ஐயப்பா\" என்ற பெயரில் தொகுக்கப்பட்டது. அவர் மேலும், பஞ்சமுகி என்கிற நடனக் குழுவிற்கு இசையமைத்தார். இவர், யுவன் ஷங்கர் ராஜா , வித்யாசாகர் மற்றும் பிற இசை இயக்குனர்களுடன் இணைந்து தமிழ் படங்களில் பணியாற்றியுள்ளார்.\n"}
{"id": "438601", "url": "https://ta.wikipedia.org/wiki?curid=438601", "title": "தேவன் (நடிகர்)", "text": "தேவன் (நடிகர்)\n\nதேவன் (Devan (actor)) மே 5, 1954இல் பிறந்த ஒரு இந்திய திரைப்பட நடிகரும், தொலைக்காட்சி நடிகரும் மற்றும் அரசியல்வாதி ஆவார்.\n\nSection::::இளமைப்பருவம்.\nதேவன், மே 5, 1954 அன்று, இந்தியாவின் திரிச்சூர் மாவட்டத்தில், முக்கியத்துவம் வாய்ந்த ஒரு குடும்பத்தில் பிறந்தார். அவரது தந்தை, ஸ்ரீநிவாசன், ஒரு பொது வழக்கறிஞர் ஆவார். மற்றும் அவரது தாயார் லலிதா, வீட்டு நிர்வாகி ஆவார்.\n\nதேவன் தனது ஆரம்பக் கல்வியினை, திருச்சூரில் உள்ள அரசு மாதிரி மேல்நிலைப்பள்ளியில் நிறைவு செய்தார். அவர் திரிச்சூர் செயின்ட் தாமஸ் கல்லூரியில் பி.எஸ்.சி பட்டம் பெற்றார். பின்னர் முதுகலை வணிக மேலாண்மை படித்து பட்டம் பெற்றார்.\n\nSection::::தொழில்.\nதேவன், 1985 ஆம் ஆண்டில் மலையாள திரைப்படமான \"வெள்ளமின்\" படத்தின் தயாரிப்பாளராக தனது தொழில் வாழ்க்கையைத் துவங்கினார். ஆனால் படத் தயாரிப்புகளில் ஏற்பட்ட தோல்வியின் காரணமாக, படங்களில் நடிக்கத் தொடங்கினார்.\n\nசென்னையில் ஸ்பென்சர் பிளாசாவில் உள்ள தயாரிப்பாளரை அணுகியதன் மூலம் தேவன் துணை நடிகராக நடிக்கத் தொடங்கினார். இவர் நடித்த படங்களில், \"ஏகலைவன்\", \"பாட்ஷா\" மற்றும் \"இந்திரபிரஸ்தம்\" போன்றவை மிகவும் குறிப்பிடத்தக்க திரைப்படங்கள் ஆகும். மேலும், இவர், பல தொலைக்காட்சி தொடர்களில் நடித்தார்.\n\nஇவர் கேரள மக்கள் கட்சியின் தலைவராகவும் உள்ளார். இது இந்திய மாநிலமான கேரளாவில் உள்ள ஒரு அரசியல் கட்சியாகும்.\n\nSection::::சொந்த வாழ்க்கை.\nஇவருக்கு ஷோபா, ஷீலா மற்றும் சுரேஷ்பாபு என்கிற மூன்று உடன்பிறப்புகள் உண்டு. புகழ்பெற்ற மலையாள திரைப்பட இயக்குனர் ராமு கரியத், இவரது மாமா ஆவார். இவர், தனது மாமா கரியத்தின் மகளான சுமாவை மணந்தார். இத் தம்பதியருக்கு லக்ஷ்மி என்ற மகள் உள்ளார்.\n\n"}
{"id": "438606", "url": "https://ta.wikipedia.org/wiki?curid=438606", "title": "புரோசன் (2013 திரைப்படம்)", "text": "புரோசன் (2013 திரைப்படம்)\n\nப்ரோசன் தமிழ் : உறைபனி என்பது வால்ட் டிஸ்னி பிக்சர்ஸ் வெளியிட்ட ஒரு 2013 அமெரிக்கன் 3D அனிமேஷன் இசை கற்பனைத் திரைப்படம் ஆகும் . ஃப்ரோஸன் . 53 வது டிஸ்னி அனிமேஷன் திரைப்படம் , இன் இந்த திரைப்படம் ஹான்ஸ் கிரிஸ்துவர் ஆண்டர்சன் விசித்திர கதை \" ஸ்னோ குயின் \" என்ற கதையின் கதைக்களத்தை அடிப்படையாக கொண்டு எடுக்கப்பட்ட இந்த திரைப்படம் 2013 ல் வெளிவந்தது .\n\nSection::::கதைச்சுருக்கம்.\nஅன்டெண்டிலாவின் இளவரசி எல்ஸா பனியை கட்டுப்படுத்தும் அமானுஷ்ய சக்திகளைக் கொண்டிருக்கிறார்,\n\nஒரு கட்டத்தில்  தெரியாமல் அவருடைய சக்திகளால் சகோதரி அனா காயப்படுகிறார் . பின்னர் அரசரும் அரசியும் அவளை ட்ரோல்ஸ் எனும் சிறிய மனிதர்களிடம் அழைத்து சென்று குணமாக்குகின்றனர் .இனிமேல் எல்சா வின் சக்தி அனாவுக்கு பாதிப்பை உருவாக்க கூடாது என்று அரசரும் அரசியும் முடிவு எடுத்து இருவரையும் தனிமைப்படுத்துகின்றனர் .ஒரு கட்டத்தில் கடல்புயலால் அரசரும் அரசியும் காலமான பின்னர்\n\nஅவருடைய 21 ம் வயதில் எல்சா மகாராணியாக பதவியேற்கும்போது அனாவை ஒரு இளவரசன் நேசிப்பதை அறிந்து அவருடைய முடிசூடும் விழாவில் எதிர்பாராமல் கோபப்பட்டு சக்திகளை பயன்படுத்துகிறார். இதனால் எல்லோரும் எல்சா வின் சக்திகளை தெரிந்துகொண்டதை அடுத்து அவர் தனிமையில் சென்று பனியில் ஒரு கட்டிடத்தை அமைத்து அங்கே தங்குகிறார் .\n\nஇந்த சம்பவத்தை அடுத்து வரலாறு காணாத குளிர்காலம் உருவாகிறது . அனா எல்சாவை கண்டுபிடித்து, குளிர்காலத்தை முடிவுக்கு கொண்டு வர நினைக்கிறார் , எல்சா வை தேடும்போது கிறிஸ்டோஃப் மற்றும் அவரது வளர்ப்பு கலைமான் ஸ்வென் ஐ சந்திக்கிறார் , அவர்களின் உதவியுடன் எல்சா வை தேடும் பயணத்தில் ஆலாப் என்ற உயிருள்ள பனிமனிதனை சந்திக்கிறார் ,\n\nஇந்த நேரத்தில் அனா நேசித்த இளவரசன் சுயநலத்தால் எல்சா வை கொல்ல திட்டம் போடுகிறார் .\n\nபனிக்கட்டிடம் அடையும்போது அனா எல்சா வை சந்தித்து திரும்ப சொல்லும்போது எல்சா தற்செயலாக அனாவை பனிசக்தியால் தாக்குகிறார் , இந்த நிலையில் சுயநலமான இளவரசனின் படைகளும் அங்கு வரும்போது எல்சாவுக்கும் படையினருக்கும் உருவாகும் மோதலுக்கு பின்னால் அங்கிருந்து தப்பிச்சென்ற அனா மற்றும் கிறிஸ்டோஃப் ட்ரால்ஸிடம் உதவி கேட்கும்போது ஒரு உண்மையான அன்பின் செயல் மட்டுமே எல்சாவின் பனிசக்தி தாக்குதலில் இருந்து அனாவை காப்பாற்ற முடியும் என்று தெரிந்துகொள்கின்றனர் .\n\nஎல்சாவை இளவரசன் சிறைபிடித்து சென்றதும் அனா ஒரு கட்டத்தில் இளவரசன் மோசமானவன் என தெரிந்துகொள்கிறார் . எல்சா சிறையில் இருந்து தப்பிச்செல்லும்போது இளவரசன் பனிப்புயலில் மாட்டிக்கொண்ட எல்சாவை கத்தியால் தாக்கும்போது அனா தடுக்கிறார் , ஆனால் பனிசக்தி அவளை பனிச்சிலையாக மாற்றிவிடுகிறது . எல்சா அனாவின் தியாகத்தை எண்ணி துயரத்தில் அழும்போது அது உண்மையான அன்பின் செயலாக இருப்பதால் அனா திரும்பவும் உயிர்பெறுகிறார் . கடைசியில் இளவரசன் சிறையில் அடைக்கப்படுகிறான் .பனிக்காலம் முடிவடைகிறது , பிரிந்திருந்த சகோதரிகள் சேர்ந்து வாழ்கின்றனர் .\n\nSection::::தொழில்நுட்ப மேம்பாடு.\nகாட்சிகளில் பயன்படுத்தப்பபடும் தொழில்நுட்ப வரைகலைக்காக ஸ்டூடியோ பல புதிய கருவிகளை உருவாக்கியது, அவை யதார்த்தமான மற்றும் நம்பமுடியாத காட்சிகளை உருவாக்கின. மேலே குறிப்பிட்டபடி, பல டிஸ்னி கலைஞர்களும் சிறப்புப் பணியாளர்களும் வியோமிங்கிற்கு ஆழமான பனி வழியாக நடந்து செல்வதற்குப் பயணம் செய்தனர்.பனியில் நடந்து செல்லும் காட்சிகளுக்காக வரைபடங்களை உருவாக்க அனுபவம் கிடைக்க டிஸ்னி ஸ்டூடியோ வரைகலை கலைஞர்கள் நிஜத்திலும் பனிப்பிரதேசத்தில் நடந்து சென்றனர் கலிஃபோர்னியா இன்ஸ்டிடியூட் ஆப் டெக்னாலஜி ஒரு பேராசிரியரான டாக்டர் கென்னத் லிபிரெச்ச்ட், பனி மற்றும் பனிக்கட்டி வடிவங்கள் மற்றும் ஸ்னோஃப்ளேக்ஸ் தனித்தன்மை வாய்ந்தவை என்பதைப் பற்றிய விளைவுகளை படத்தில் பனிக்கால காட்சிகளில் சேர்க்க குழுவுக்கு வழங்குவதற்காக அழைக்கப்பட்டார். இந்த அறிவைப் பயன்படுத்தி, விளைவுகள் குழு ஒரு ஸ்னோஃபிளேக் ஜெனரேட்டரை உருவாக்கியது, அவை படத்திற்காக 2,000 தனிப்பட்ட ஸ்னோஃபிளாக் வடிவங்களை தோராயமாக உருவாக்க அனுமதித்தன.\n\nSection::::வரவேற்பு.\nSection::::வசூல்.\nவட அமெரிக்காவில் 400 மில்லியன் டாலர்கள் மற்றும் உலக அளவில் மற்ற நாடுகளில் 800 மில்லியன் டாலர்கள் வசூலை இந்த திரைப்படம் ஈட்டியது எல்லா செலவுகளையும் கணக்கிடுகையில் 2013 ஆம் ஆண்டின் மிக உயர்ந்த வசூல் நிறைந்த படம் , ஆக ப்ரோசன் திரைப்படம் இருந்தது\n"}
{"id": "438607", "url": "https://ta.wikipedia.org/wiki?curid=438607", "title": "வயசு பசங்க", "text": "வயசு பசங்க\n\nவயசு பசங்க (Vayasu Pasanga) பாரதி கண்ணன் இயக்கத்தில், 2004 ஆம் ஆண்டு வெளிவந்த இந்தியத் தமிழ்த் திரைப்படமாகும். மஹா தேவராஜ் தயாரிப்பில், ஆர். கே. சுந்தர் இசை அமைப்பில், 6 பிப்ரவரி 2004 ஆம் தேதி வெளியானது. அனுஷ், ஜெய் அரவிந்த், மாஸ்டர் மணிகண்டன், விந்தியா மற்றும் பலர் நடித்துள்ளனர்.\n\nSection::::நடிகர்கள்.\nஅனுஷ், ஜெய் அரவிந்த், மாஸ்டர் மணிகண்டன், விந்தியா, லிவிங்ஸ்டன் (நடிகர்), கமலேஷ், பாயல், பாரதி, ஆஷா, வினு சக்ரவர்த்தி, கௌசல்யா செந்தாமரை, பாலு ஆனந்த், கே.ஆர்.வத்சலா, நடராசன், அஞ்சலி தேவி, பாரதி கண்ணன், கிறேன் மனோகர், பாவா லட்சுமணன், ஸ்ரீலதா, பெஞ்சமின், ராஜன், சிவநாராயணமூர்த்தி, கணேஷ் ஆச்சார்யா, சுஸ்மிதா, அபிநயஸ்ரீ.\n\nSection::::கதைச்சுருக்கம்.\nவிக்கி, பழனி, லட்சுமிபதி ஆகிய மூன்று நண்பர்களை சுற்றி நடக்கும் கதை. பள்ளி வகுப்புகளை தவிர்த்துவிட்டு, பெண்களை நோட்டம் விடுவதே அவர்களது பிரதான வேலையாக இருந்தது. ஆனாலும் அவர்களால் எந்த பெண்ணையும் அவர்கள் வசப்படுத்த இயலவில்லை.\n\nஅந்நிலையில், வயதான கணவருடன், நந்தினி (விந்தியா) குடிவருகிறாள். நந்தினியின் அழகிலும் கவர்ச்சியிலும் மயங்கிய மூவரும் அவளுக்காக எதுவும் செய்ய தயாராக இருந்தனர். அதை தெரிந்துகொண்ட நந்தினி, தன் கணவன் தேவராஜூவை கொல்லச் சொல்கிறாள். அந்த மூவரும் பல முறை கொல்ல முயன்றும், தோல்வி தான் மிஞ்சியது. ஆனால், தேவராஜு கொல்லப்படுகிறார். அதில் எந்த தொடர்பும் இல்லையென்றாலும், கொலை பழி அந்த மூவரின்மேல் விழுந்து, சிறைசெல்ல நேரிடுகிறது. பின்னர் என்னவானது என்பதே மீதிக் கதையாகும்.\n\nSection::::தயாரிப்பு.\nஇந்தத் திரைப்படம் \"\"காதல் பண்ணும் வயசு\"\" என்று துவக்கத்தில் பெயரிடப்பட்டாலும், பின்னர், \"வயசு பசங்க\" என்று பெயர் மாற்றப்பட்டது.\n\nSection::::ஒலிப்பதிவு.\nஇந்தப் படத்தின் பின்னணி இசை மற்றும் பாடல்களின் இசையை அமைத்தவர் ஆர்.கே. சுந்தர் ஆவார். கிருதியா, கலைக்குமார், வைகை செல்வன், விவேகா, புண்ணியா ஆகியோர் பாடல் ஆசிரியர்கள் ஆவர். ஏழு பாடல்களை கொண்ட ஒலித்தொகுப்பு 2004 ஆம் ஆண்டு வெளியானது.\n\nSection::::வெளியீடு.\nஇந்திய தணிக்கை குழு இப்படத்திற்கு \"ஏ\" சான்றிதழ் வழங்கியது.\n\nSection::::விமர்சனம்.\nபடத்தின் கதை கடைசி 40 நிமிடங்களில் தான் துவங்குவதாகவும், கொச்சை நிறைந்த காட்சிகள் அதிகம் இருப்பதாகவும், எதிர்மறை விமர்சனத்தை பெற்றது.\n"}
{"id": "438611", "url": "https://ta.wikipedia.org/wiki?curid=438611", "title": "ராகுல் நம்பியார்", "text": "ராகுல் நம்பியார்\n\nராகுல் நம்பியார் (\"Rahul Nambiar\") ஒரு இந்திய பின்னணி பாடகர் மற்றும் இசை நிகழ்த்து கலை நிகழ்ச்சியாளர் ஆவார். முதுகலை வணிக மேலாண்மை மற்றும் பொருளாதாரத்தில் முதுகலை பட்டம் பெற்றவர், அவர் 2001 இல் \"சப்தஸ்வரங்கல்\" நிகழ்ச்சியை வென்றார் மற்றும் நேரடி பாடல்களை பாடத் தொடங்கினார். பின்னர் அவர் பின்னணி பாடகரானார் , பல்வேறு மொழிகளில் பல முன்னணி தென்னிந்தியத் திரைப்பட இசை நிகழ்ச்சிகளை நிகழ்த்துகிறார் மேலும் பாஸ் பிளேயர் ஆலாப் ராஜூவுடன் இணைந்து ராஹ்லாப் என்ற ஒரு இசைக்குழுவைத் தொடங்கினார் .\n\nSection::::தொழில்.\nராகுல் கேரளாவின் கண்ணூரைச், சேர்ந்தவர், டெல்லி மற்றும் சென்னை ஆகிய இடங்களில் வளர்ந்தார் அவரது முதுகலை வணிக மேலாண்மை மற்றும் </ref> பொருளாதாரத்தில் முதுகலை பட்டம் முடித்தபின், ராகுல் ஒரு வங்கியில் இரண்டு ஆண்டுகள் பணியாற்றத் தொடங்கினார், வங்கிப் பணியானது சுனிதா சாரதி உடனான ஒரு நேரடி நிகழ்ச்சிகளில் பங்கேற்பதற்கு முன், \"சலிப்பான பணி\" என அவர் உணர்ந்தார். 2001ஆம் ஆண்டில் அவர் சன் தொலைக்காட்சியின் \"சப்தஸ்வரங்கல்\" போட்டியில் 3000 போட்டியாளர்களை வென்றார், தொடர்ந்து அவர் ஒரு பாடகராக தனது தொழிலை தொடர முடிவு செய்தார் தமிழ் படமான \"டிஷ்யூம்\" படத்தில் விஜய் ஆண்டனி இசையில் ஒரு பின்னணி பாடகராக ராகுல் அறிமுகப்படுத்தப்பட்டா\n\n2009 ஆம் ஆண்டில் ராகுல் தனது நீண்டகால நண்பர் மற்றும் \"பாஸ்\" இசைக்கருவி வாசிக்கும் \"ஆலாப் ராஜு\"வுடன் சேர்ந்து \"ராஹ்லாப்\" என்ற பெயரில் ஒரு குழுவை உருவாக்கினார். இந்த இருவரும் அவர்கள் நான்கு ஆண்டுகளாக பணிபுரிந்து இந்தி மொழியை அடிப்படையாக கொண்ட \"மியூசிக் பியான்ட் ஜெனரஸ்\" என்ற ஒரு சுய-பெயரிடப்பட்ட இசைத்தொகுப்பை வெளியிட்டனர், மேற்கத்திய, கர்னாடக, \"லைட் மியூசிக்\" மற்றும் \"ஹிப்-ஹாப்\" போன்ற பல்வேறு வகைகளில் பாடியுள்ளார். ராகுல் இந்தியாவிலும் வெளிநாடுகளிலும் 400 க்கும் மேற்பட்ட நேரடி நிகழ்ச்சிகளை நிகழ்த்தியுள்ளார், மற்றும் திரைப்படங்களில் 350 க்கும் அதிகமான பாடல்களை பாடியுள்ளார். மிக முக்கியமானவர்கள் மணிசர்மாவின் \"வசந்த முல்லை\" (\"போக்கிரி\"), யுவன் ஷங்கர் ராஜாவின் \"அடடா மழடா\" (பையா) போன்ற பாடல்கலுக்கு சிறந்த ஆண் பின்னணி பாடகருக்கான \"பிலிம்ஃபேர்\" விருதுக்கு பரிந்துரையை பெற்றது. 2012 இல், \"அதிரடி வேட்டை\" திரப்படத்தில் தமன் இசையில் \"குருவரம்\" என்ற பாடலுக்கு சிறந்த ஆண் பின்னணி பாடகர் விருது பிரிவில் தனது முதல் \"ஃபிலிம்பேர்\" விருது பெற்றார். மேலும் அவர் பல விளம்பரங்களுக்கு குரல் அளித்துள்ளார்.\n"}
{"id": "438612", "url": "https://ta.wikipedia.org/wiki?curid=438612", "title": "கே. எஸ். விஜயகுமார்", "text": "கே. எஸ். விஜயகுமார்\n\nகே. எஸ். விஜயகுமார் (K. S. Vijayakumar) ஒரு தமிழக அரசியல்வாதியும், சட்டமன்ற உறுப்பினரும் ஆவார். இவர் ஊத்துக்கோட்டை வட்டம், எல்லாபுரம் ஒன்றியத்திற்குட்பட்ட மஞ்சங்கரணை கிராமத்தைச் சேர்ந்தவர் ஆவார். இவர் 2016 ஆம் ஆண்டு கும்மிடிப்பூண்டி சட்டமன்றத் தொகுதியில் அனைத்திந்திய அண்ணா திராவிட முன்னேற்றக் கழகத்தின் சார்பில் போட்டியிட்டு தமிழக சட்டப்பேரவைக்குத் தேர்ந்தெடுக்கப்பட்டார். இவர் 2001 ஆம் ஆண்டு சட்டமன்றத் தேர்தலில் அ.இ.அ.தி.மு.க சார்பில் போட்டியிட்டு வெற்றிபெற்று பிற்படுத்தப்பட்டோர் நலத்துறை அமைச்சராக இருந்த கே. சுதர்சனம் என்பவரின் மகன் ஆவார். முன்னதாக இவர் 2005 ஆம் ஆண்டு நடைபெற்ற இடைத்தேர்தலிலும், 2006 ஆம் ஆண்டு நடைபெற்ற தேர்தலிலும் வெற்றி பெற்றவர் ஆவார்.\n"}
{"id": "438614", "url": "https://ta.wikipedia.org/wiki?curid=438614", "title": "பச்சடி (ராய்தா)", "text": "பச்சடி (ராய்தா)\n\nபச்சடிஅல்லது ராய்தா (Raita) என்பது இந்திய துணை கண்டத்தில் வழங்கி வரும் பொதுவான ஒரு உணவின் பெயராகும். இது தயிருடன் சேர்த்து தயாரிக்கப்படுகிறது. பச்சடியில், பச்சைக் காய்கறிகள் அல்லது சமைத்த காய்கறிகள், மற்றும் பழங்கள் சேர்ப்பதுண்டு. தயிருடன் காரா பூந்தி சேர்த்து செய்யும் உணவிற்கு பூந்தி பச்சடி என்பது பெயராகும். காரா பூந்தி என்னும் தின்பண்டம் கடலைமாவு உபயோகித்து தயாரிக்கப்படுகிறது.\n\nமேற்கத்திய உணவு வகைகளில், பச்சடி என்பது ஒரு பக்க உணவாக இருக்கிறது. இது டிஷ் அல்லது டிப், அல்லது சமைத்த சாலட் எனப் பயன்படுத்தப்படுகிறது. இது பெரும்பாலும் உணவை ருசிக்கச் செய்யும் ஒரு பொருளாக குறிப்பிடப்படுகிறது. உப்பு, மிளகு, கடுகு, கொத்தமல்லி போன்ற பாரம்பரியமான மசாலா கலவையைப் பயன்படுத்தி சமைக்கப்படும் உணவு பதார்த்தங்கள் காரமாக இருக்கும். அதற்கு ஈடு கொடுக்க, தயிருடன் கலந்து தயாரிக்கப்படும் இந்த வகை உணவு, சாப்பிடுபவருக்கு குளிர்ந்த தன்மையைக் கொடுக்கும். சில ஆசிய இந்திய உணவு வகைகளில், குறிப்பாக ரொட்டிக்கு பக்க உணவாக பச்சடி, சட்னி மற்றும் ஊறுகாய் பரிமாறப்படுகிறது.\n\nதயிரில் கொத்தமல்லி, சீரகம் வெங்காயம், புதினா, மிளகுத்தூள் , \"சாட்\" மசாலா மற்றும் பிற மூலிகைகள் சேர்க்கப்படுகிறது.\n\nSection::::சொற்பிறப்பு.\n\"ராய்தா\" என்ற வார்த்தை 19 ஆம் நூற்றாண்டில் முதன்முதலில் அச்சிடப்பட்டிருந்தது; இது இந்தி மொழியில் இருந்து வருகிறது. பெங்காலி மொழியிலும், ஹிந்துஸ்தானியிலும் \"ராய்தா\" என்ற வார்த்தை சமஸ்கிருத வார்த்தையான \"ரஜிகா\" என்ற சொல்லிலிருந்து வந்தது. இதற்கு, கருப்பு கடுகு அல்லது கடுமையான பொருள் என்ற அர்த்தம் கொண்டது. தென்னிந்தியாவில், குறிப்பாக கேரளா மற்றும் தமிழ்நாட்டில், \"ராய்தா\" \"பச்சடி எனப்படுகிறது\" .\n\nகுறிப்பாக தென் ஆப்பிரிக்க இந்திய உணவு வகைகளில், ராய்தா சில நேரங்களில் வெறுமனே \"தஹி\" என்று அழைக்கப்படுகிறது. அல்லது அதன் முக்கிய மூலப்பொருளுக்கு பின்னர், \"சோர்மில்க்\" என அழைக்கப்படுகிறது.\n\nSection::::தயாரிப்பு.\nதுண்டு துண்டாக வெட்டிய காய்கறி அல்லது பழங்கள் ( வெள்ளரி , வெங்காயம், கேரட், தக்காளி பைனாப்பிள், பப்பாளி போன்றவை ) கலவையுடன், சீரகம் ( ஜீரா ) மற்றும் பொரித்த கருப்பு கடுகு சேர்க்கப்படுகிறது. பின்னர் தயிருடன் கலக்கப்படுகிறது.\n\nபச்சையான இஞ்சி மற்றும் பூண்டு பேஸ்ட், பச்சை மிளகாய் பேஸ்ட், மற்றும் சில நேரங்களில் கடுகு பேஸ்ட் சுவையை வளர்க்கப் பயன்படுத்தப்படுகின்றன.   \n\nஇந்தியாவின் பல பகுதிகளில், பல வகையான பச்சடிகள் தயாரிக்கப்படுகின்றன. மிகவும் குறிப்பிடத்தக்கதாக பூந்தி பச்சடி உள்ளது. மற்றும் வெங்காய பச்சடி, காய்கறி பச்சடி ஆகியவை பொதுவாக குளிர்ந்த நிலையில் பரிமாறப்படுகிறது. காரமான இந்திய உணவுகளை சாப்பிடும் போது பச்சடி என்கிற \"ராய்தா\" மிகச் சிறந்த பக்க உணவாக கருதப்படுகிறது.\n"}
{"id": "438629", "url": "https://ta.wikipedia.org/wiki?curid=438629", "title": "ஜோதிமணி", "text": "ஜோதிமணி\n\nஜோதிமணி சென்னிமலை (பிறப்பு 9 ஆகத்து 1975) என்பவர் தமிழ்நாட்டைச் சேர்ந்த இந்திய அரசியல்வாதியாவார். இவர் மிக இளவயதிலேயே அரசியலில் நுழைந்தார். இவர் சில ஆண்டுகள் இந்திய இளைஞர் காங்கிரசின் பொதுச் செயலாளராக இருந்தார். இவர் தமிழ், இந்தி, மலையாளம், ஆங்கிலம் ஆகிய மொழிகளை அறிந்தவராவார். இது இவரது அரசியல் வாழ்வில் இந்தியா மற்றும் பிற நாடுகளின் பல்வேறு பகுதிகளுக்கு செல்வதற்கு உதவியாக உள்ளது.\n\nSection::::ஆரம்ப வாழ்க்கை மற்றும் கல்வி.\nஇவர் கரூர் மாவட்டம், அரவக்குறிச்சியின், பெரிய திருமங்கலத்தில், சென்னிமலை மற்றும் முத்துலட்சுமி ஆகியோருக்கு மகளாக 1975 ஆகத்து 9 அன்று பிறந்தார். இவரது தந்தையான சென்னிமலை ஒரு விவசாயி ஆவார். ஜோதிமணி தனது குழந்தைப் பருவத்திலேயே தந்தையை இழந்தார். இவரது தாயார் முத்துலட்சுமியால் வளர்க்கப்பட்ட இவர் உடுமலைப்பேட்டை ஸ்ரீ ஜி. வி. ஜி. விசாலாட்சி மகளிர் கல்லூரியில் தன் பட்டப்படிப்பை முடித்தார். கல்லூரியில் மாணவர் சங்கத் தலைவராக தேர்ந்தெடுக்கப்பட்டார். கல்லூரியில் படிக்கும் காலத்தில் என்எஸ்எஸ் முகாம்கள் மற்றும் சமூக சேவை பணிகளில் தீவிரமாக கலந்துகொள்பவராக இருந்தார். 2006 முதல் 2009 வரை இவர் தமிழ்நாட்டு திரைப்படத் தணிக்கை குழு உறுப்பினராக இருந்தார்.\n\n\nSection::::அரசியல் வாழ்க்கை.\n22 வயதில் அரசியலில் நுழைந்த ஜோதிமணி, இந்திய இளைஞர் காங்கிரசில் தீவிரமாக பணியாற்றி, இந்திய தேசிய காங்கிரஸ் தலைவர் ராகுல் காந்திக்கு நன்கு அறிமுகமானவராக ஆனார்.\n\nஇந்திய இளைஞர் காங்கிரசின் பேராளராக 2006 ஆம் ஆண்டு அமெரிக்க ஒன்றியத்தில் நடந்த, ஆசிய இளம் தலைவர்கள் உச்சி மாநாடு மற்றும் 2009 இல் மலேசியாவில் நடைபெற்ற இளம் அரசியல் தலைவர்களுக்கான உச்சி மாநாடு போன்றவற்றில் கலந்துகொண்டுள்ளார். மேலும் 2010இல் தில்லியில் நடந்த \"இன்றியமையாத- ஆசிய பெண் தலைவர் குரல்\" என்ற தலைவர்கள் கூடலில் கலந்துகொள்ள இவர் தேர்ந்தெடுக்கப்பட்டார்.\n\nஜோதிமணி தமிழ்நாடு சட்டமன்றத் தேர்தல், 2011 மற்றும் இந்தியப் பொதுத் தேர்தல், 2014 போன்றவற்றில் போட்டியிட்டுள்ளார்.\n\nSection::::தேர்தல்கள்.\nSection::::தமிழ்நாடு சட்டமன்ற தேர்தல், 2016.\n2016ஆம் ஆண்டு தமிழ்நாடு சட்டமன்ற தேர்தலின்போது இவர் தனது தேர்தல் பரப்புரையை, 2016 சூலை மாதம், அரவக்குரிச்சி சட்டமன்றத் தொகுதியில் தொடங்கினார். இவர் களத்திலும், சமூக ஊடகங்கள் வழியாகவும் பரப்புரையை தீவிரமாக மேற்கொண்டார். மேலும் தொகுதியின் பல்வேறு பிரிவினரையும் சந்தித்தார். மேலும் இவர் தனது வேட்பாளரை ஆதரித்து \"தவறிய அழைப்பை\" அளிக்கும்படி கோரிக்கை விடுத்தார். இதை வலியுறுத்தும் துண்டுப் பிரசுரங்களை தொகுதியில் விநியோகிக்கப்பட்டன. இவரது முகநூல் மற்றும் டிவிட்டர் கணக்குகளில் ஹேஸ்டேக், 'அரவக்குறிச்சி 2016' என்ற பதிவுகளில் தொகுதி மற்றும் வாக்காளர்களுடன் இவரது தொடர்பு குறித்த படங்கள் போன்றவை நிரம்பி உள்ளன. வாக்காளர்களை அணுக இளைஞர் குழுக்களை உருவாக்கினார்.\n\nஇதற்கிடையில் தி.மு.க. மற்றும் காங்கிரசு கட்சிகளிக்கு இடையில் தொகுதிபங்கீடு ஏற்பட்டது. அதில் காங்கிரசுக்கு 41 இடங்கள் என முடிவானது. ஆனால் எந்தெந்த இடங்களில் போட்டியிடுவது என்பது குறித்த அறிவிப்பு வெளியாவதில் தாமதம் ஏற்பட்டது. பின்னர் காங்கிரசு போட்டியிடும் தொகுதிகள் வெளியானது. இந்த பட்டியலில் அரவக்குறிச்சி தொகுதி இடம்பெறவில்லை. ஆனால் ஜோதிமணி தான் சுயேச்சையாக போட்டியிட உள்ளதாக அச்சுறுத்தினார். ஆனாலும் கூட்டணிக் கட்சி தொகுதியை விட்டுத்தர மறுத்துவிட்டது. காரணம் இந்தத் தொகுதியானது அதற்கு முந்தைய தேர்தலில் தி.மு.க. வென்ற தொகுதிகளில் ஒன்றாகும். மேலும் இந்த முறை தொகுதியில் திமுக சார்பில் மீண்டும் போட்டியிடுபவராக கட்சியின் முக்கிய தலைவராக இருந்த கே. சி. பழனிசாமி இருந்தது காரணம் ஆகும். தனது ஆதரவாளர்களுடன் ஆலோசணை நடத்திய பின்னர், காங்கிரசு கட்சியின் நலனுக்காக ஆரவக்குறிச்சி தொகுதியில் சுயேட்சையாக போட்டியிடுவதில்லை என முடிவெடுத்தார். தேர்தல் 2016 மே 16 அன்று நடைபெறவிருப்பதாக அறிவித்தது. பின்னர் தேர்தல் ஆணையமானது தேர்தலை 2016 மே 23 அன்றைக்கு ஒத்திவைத்தது. அதன்பிறகு தஞ்சாவூர் சட்டமன்றத் தொகுதியுடன் தேர்தலை சேர்த்து நடத்துவதாகக் கூறி 2016 சூன் 13 ஆம் நாளுக்கு வாக்குப்பதிவை தள்ளிவைத்தது. இறுதியில், தேர்தல் ஆணையமானது அரவக்குறிச்சி மற்றும் தஞ்சாவூர் சட்டப்பேரவைத் தேர்தல்களை இரத்து செய்தது.\n\nSection::::நாடாளுமன்றத் தேர்தல் 2019.\n2019 ஆண்டு நடைபெற்ற பாராளுமன்றத் தேர்தலில், இந்திய தேசிய காங்கிரசு கட்சியின் சார்பில் கரூர் நாடாளுமன்றத் தொகுதியில் போட்டியிட்ட இவர் 4 லட்சத்து 20,546 வாக்குகள் வித்தியாசத்தில் அதிமுக வேட்பாளரான தம்பிதுரையை வென்றார்.\n\n\n\n\n\n"}
{"id": "438633", "url": "https://ta.wikipedia.org/wiki?curid=438633", "title": "என் இதயராணி", "text": "என் இதயராணி\n\nஎன் இதயராணி (En Idhaya Rani) எஸ். எஸ். விக்ரம் இயக்கத்தில், 1993 ஆம் ஆண்டு வெளியான இந்தியத் தமிழ்த் திரைப்படமாகும். சி. கட்டாணி தயாரிப்பில், எஸ். எஸ். விக்ரம் இசை அமைப்பில், 5 பிப்ரவரி 1993 ஆம் தேதி வெளியானது. ஆனந்த் பாபு, கீதாராணி, சந்திரசேகர், சார்லி, எஸ். எஸ். சந்திரன், டெல்லி கணேஷ், கோவை சரளா, எம். என். ராஜம் மற்றும் பலர் நடித்துள்ளனர்.\n\nSection::::நடிகர்கள்.\nஆனந்த் பாபு, கீதாராணி, சந்திரசேகர், விஜி, சார்லி, எஸ். எஸ். சந்திரன், டெல்லி கணேஷ், கோவை சரளா, எம். என். ராஜம், ஷர்மிலி, டைப்பிஸ்ட் கோபு\n\nSection::::கதைச்சுருக்கம்.\nமனநலம் பாதிக்கப்பட்ட பெண்கள் செல்லும் வண்டியின் சக்கரம் பழுதடைவதிலிருந்து படம் துவங்குகிறது. வன அதிகாரி சேகர் (சந்திரசேகர்) வந்து உதவி செய்கிறார். அப்போது, அந்த பெண்களில் ஒருவளான கீதா மட்டும் தனியே விடப்படுகிறாள். அவளை பார்த்துக்கொள்ள இயலாத சேகர், ஓர் ஆசிரியை வீட்டில் விடுகிறார். சில நாட்களுக்கு பிறகு, கீதா காணாமல் போன விளம்பரத்தை சேகர் காணநேரிடுகிறது. கீதாவை அவள் குடும்பத்திடம் கொண்டு சேர்கிறார் சேகர். கீதாவின் மாமியார் (எம். என். ராஜம்) அவளை மிகவும் வெறுக்கிறார். மேலும், சேகரை திருமணம் செய்யச்சொல்லி வறுபுறுத்தி, திருமணமும் செய்துவைக்கிறார். வேலை பார்க்க காட்டிற்கு சேகர் சென்ற பின்னர், கீதா விபத்து ஒன்றில் சிக்கி மீண்டும் காணாமல் போகிறாள்.\n\nஅந்த வண்டியை ஓட்டியவர் சந்திரசேகர் (டெல்லி கணேஷ்) ஒரு மருத்துவர். அவர், கீதாவிற்கு அடைக்கலம் கொடுத்து, நோயை குணப்படுத்தி நல்ல பெண்ணாக மாற்றி, தன் இறந்த மகளின் நினைவாக கீதாவுக்கு ராணி என்று பெயர் வைத்து சொந்த மகளைப்போல் பார்த்துக்கொள்கிறார். அந்நிலையில், ராஜா (ஆனந்த் பாபு) ராணியை காதல் செய்ய, இருவருக்கும் சந்திரசேகர் முன்னிலையில் திருமணம் நடக்கிறது. பின்னர் ராஜாவும் ஒரு வன அதிகாரியாகிறான். சில மாதங்களில் அவர்களுக்கு ஓர் ஆண் குழந்தை பிறக்கிறது.\n\nஎன்றாவது தன் கீதா தன்னை வந்தடைவாள் என்ற நம்பிக்கை கொண்ட சேகர், தனது பள்ளித் தோழி பானுவின் காதலை நிராகரிக்கிறான்.\n\nஒரு நாள், ராணி, அவளது குழந்தை, சந்திரசேகர் தொடர்வண்டியில் செல்லும் பொழுது, விபத்துக்குள்ளாகி பல பயணிகள் இறந்துவிடுகிறார்கள். அதில் ராணி காணாமல் போக, அவள் இறந்து விட்டதாக கருதுகிறார் சந்திரசேகர். பின்னர் என்னவானது என்பதே மீதிக் கதையாகும்.\n\nSection::::ஒலிப்பதிவு.\nஇந்தத் திரைப்படத்தின் பின்னணி மற்றும் பாடல்களின் இசையை அமைத்தவர் எஸ். எஸ். விக்ரம். மேலும் பாடல்களின் வரிகளையும் அவர் எழுதினார்.\n\n"}
{"id": "438635", "url": "https://ta.wikipedia.org/wiki?curid=438635", "title": "சரண்ராஜ்", "text": "சரண்ராஜ்\n\nசரண்ராஜ் (Charan raj) இந்தியத் திரைப்பட நடிகராவார். இவர் திரைப்படங்களில் இயக்குநர், இசையமைப்பாளர் மற்றும் தயாரிப்பாளர் என பல்வேறு துறையில் தன் பங்களிப்பை செய்துள்ளார். தமிழ் உள்ளிட்ட தென்னிந்திய மொழி திரைப்படங்களில் அனைத்திலும் பங்களிப்பு செய்துள்ளார். ஜென்டில்மேன், \"பிரதிகதனா,\" \"இந்தருடு சந்தருடு\" மற்றும் \"கர்தவ்யம்\" போன்ற திரைப்படங்கள் சரண்ராஜ் நடிப்பில் வெளியான முக்கியமான திரைப்படங்கள். இவர் நடிகர் ரஜினிகாந்த்துடன் இணைந்து நடித்த வெற்றித் திரைப்படங்களில் தர்மதுரை, பாட்ஷா, பாண்டியன் மற்றும் வீரா ஆகியவை குறிப்பிடத்தக்கன. இவர்தெலுங்கு, கன்னடம் மற்றும் மலையாள மொழித் திரைப்படங்களிலும் நடித்துள்ளார். கன்னட திரைப்படங்களில் கதாநாயகனாக நடித்துள்ளார். கன்னடத் திரைப்பட இயக்குநரான சித்தலிங்கய்யா இவரின் ஆசானாகவும் வழிகாட்டியாகவும் திகழ்ந்தார். இவரது மகன் தேஜ் சரண்ராஜ் 2017 ஆம் ஆண்டு வெளியான \"லாலி லாலி ஆராரோ\" படத்தில் கதாநாயகனாக அறிமுகமானார்.\n\nSection::::திரைப்படப் பணி.\nசரண்ராஜ் 1984 ஆம் ஆண்டு \"தாலிய பாக்யா\" என்ற படத்தில் அறிமுகமானார். இப்படத்தைத் தயாரித்த ஏ. எல். அப்பையா அவர்கள் தயாரித்த அனைத்துத் திரைப்படங்களிலும் இவர் நடித்துள்ளார். 1987 ஆம் ஆண்டு வெளியான நீதிக்குத் தண்டனை திரைப்படம் தமிழில் அவரின் முதல் திரைப்படமாகும். 1990 ஆம் ஆண்டு முதல் குணச்சித்திர வேடங்களில் நடிக்கத் துவங்கினார். அண்ணன் தங்கச்சி இவர் இயக்கிய முதல் திரைப்படமாகும். இப்படத்தை இவரே தயாரித்தார். 2005 ஆம் ஆண்டு இவர் இயக்குவதாக இருந்த \"புதுசா இருக்கு\" என்ற திரைப்படம் தயாரிப்பிலேயே நின்றுபோனது.\n\nSection::::சர்ச்சை.\n2014 ஆம் ஆண்டு சரண்ராஜ் ஆந்திர மாநிலத்திலுள்ள ஸ்ரீ வரசித்தி விநாயகர் கோயிலில் கைத்துப்பாக்கியுடன் நுழைந்ததாகக் குற்றம் சாட்டப்பட்டார்.\n\n\n\n"}
{"id": "438640", "url": "https://ta.wikipedia.org/wiki?curid=438640", "title": "நிகாப்", "text": "நிகாப்\n\nநிகாப் () என்பது சில இசுலாமிய பெண்கள் அணியும் முகத்திரைகளில் ஒன்றாகும். பெரும்பான்மையான இசுலாமிய மதபோதகர்கள் இசுலாம் சமயத்தில் முகத்திரைக் கட்டாயப்படுத்தப்படவில்லை எனத் தெரிவிக்கின்ற போதிலும் சில மதபோதகர்கள் குறிப்பாக சலாபிய நெறியைப் பின்பற்றுபவர்கள் பெண்கள் பொது இடங்களில் முகத்திரை கண்டிப்பாக அணிய வேண்டும் எனக் குறிப்பிடுகிறார்கள். முகத்திரை அணியும் இசுலாமியப் பெண்கள் தங்கள் உறவினரல்லாத வேற்று ஆடவரைச் சந்திக்கும் தருணங்களில் அல்லது பொது இடங்களில் இதை அணிகின்றனர்.\n\nமுகத்திரை அணியும் வழக்கம் இசுலாமியத் தோற்றத்தின் முன்பே அரபு கலாச்சாரத்தில் கடைபிடிக்கப்பட்டது. கலாச்சாரப்படி சவுதி அராபியாவின் நஜித் எனும் இடத்திலிருந்து பரவிய முகத்திரைக் கலாச்சாரம் சலாபிய அடிப்படைவாதத்தின் மூலம் பல இசுலாமிய நாடுகளில் பரவியது.\n\nஇன்று நிகாப் முகத்திரை அராபியத் தீபகற்பத்திலுள்ள அராபிய நாடுகளில் பரவலாகப் பயன்படுத்தப்படுகிறது. அராபிய நாடுகளல்லாத இசுலாமிய நாடுகளிலும் இக்கலாச்சாரம் மெல்ல மெல்ல பரவி வருகிறது. சோமாலியா, சிரியா, பாக்கித்தான், வங்காளதேசம் போன்ற இசுலாமிய நாடுகளில் சிறு அளவிலான இசுலாமியர்கள் நிகாப் முகத்திரை அணிகின்றனர். மேலும் இசுலாமிய சிறுபான்மையைக் கொண்ட இந்தியா, ஐரோப்பிய நாடுகள் போன்றவற்றிலும் நிகாப் முகத்திரை அணியப்படுகிறது.\n\nநிகாப் எனும் சொல்லும் புர்கா எனும் உடையின் சொல்லும் சில இடங்களில் ஒரே அர்த்தத்தை கொடுப்பதற்காக பயன்படுத்தப்படுகிறது. எனினும் நிகாபில் கண்கள் தவிர முகத்தின் ஏனைய பகுதிகள் மூடப்படுகிறது. புர்காவிலோ தலை முதல் கால் வரை உடல் முழுமையாக மூடப்பட்டு வலை போன்ற திரையினூடாக மட்டுமே பார்க்க அனுமதிக்கப்படுகிறது.\n\nSection::::இஸ்லாம் சமயத்தில் முகத்திரை.\nபல இசுலாமிய அறிஞர்கள் பெண்கள் முகத்திரை அணிவது இசுலாமிய சமயத்தில் கட்டாயப்படுத்தப்படவில்லை என்கின்றனர். எனினும் சில சலாபிய அறிஞர்கள் முகத்திரை அணிவது தீவிரமாகக் கடைபிடிக்க வேண்டிய இசுலாமிய கடமை எனக் கூறுகின்றனர்.\n\nSection::::குற்றச்சாட்டுகளும் தடைகளும்.\nநிகாப் முகத்திரை அணிதல் ஐரோப்பிய நாடுகளில் பெரும் சர்ச்சைக்கு உள்ளான விடயமாக உள்ளது. முக்கியமாக பிரான்சில் இது பெரும் விவாதத்துக்கிடமான தடையாக உள்ளது. பிரான்சில் குறிப்பாக நிகாப் முகத்திரை என்றில்லாமல் சகல மத (கிறித்தவம், யூதம், இசுலாமியம் மற்றும் ஏனைய மதங்கள்) அடையாளங்களும் பொது இடங்களில் தடை செய்யப்பட்டுள்ளன.\n\n2004ம் ஆண்டில் பிரான்சிய நாடாளுமன்றத்தில் மத சின்னங்களைப் பொது கல்வி கூடங்களில் அணிவதைக் கட்டுப்படுத்தும் சட்டம் ஒன்று நிறைவேற்றப்பட்டது. இச்சட்டம் பிரான்சின் அனைத்து கல்வி நிலையங்களிலும் மதத்தை வெளிப்படையாக பறைசாற்றும் விதத்தில் மத சின்னங்கள் அணிவதை தடை செய்தது. பிரான்சிய கல்விக் கூடங்களில் கல்வி பயிலும் பல்வேறு நாடுகளைச் சேர்ந்த இசுலாமியரல்லாத பிறர் முக்காடு அணிவதன் காரணம் அறியாமை மற்றும் அசௌகரியமாக உணர்ந்த காரணங்களாலும் அதனால் நிகழ்ந்த தகராறுகளினாலும் பிரான்சில் மத சார்பற்ற நடுநிலைமையைப் பேணும் ஸ்டேசி ஆணைக்குழு இச்சட்டத்தை பரிந்துரைத்தது.பிரான்சில் இயற்றப்பட்ட மத சின்னத் தடைச் சட்ட்ம் அனைத்து மதத்தினருக்கும் பொதுவானதாகவிருந்தாலும் அச்சட்டம் இசுலாமியர்கள் மேல் ஏற்படுத்திய தாக்கம் தொடர்பாகவே பல சர்வதேச விவாதங்கள் நடந்தன. காரணம் ஐரோப்பிய நாடுகளில் குறிப்பாக பிரன்சில் அதிகரித்து வரும் இசுலாமிய சனத்தொகை அதிகரிப்பாகும்.\n\n2010 ஜூலை மாதத்தில் பிரான்சின் சட்டப் பேரவை பொது இடங்களில் முகத்திரை அணிவதற்கான தடை சட்டத்தைக் கொண்டு வந்தது. இதன் மூலம் பொது இடங்களில் முகத்திரை அணிய முற்றாகத் தடை விதிக்கப்பட்டது. சட்டத்தை மீறுபவர்களுக்கு 150 யூரோக்கள் அபராதம் விதிக்கப்பட்டது. மேலும் எவராயினும் பெண்களைக் கட்டாயப்படுத்தி முகத்திரை அணியச் செய்தமை கண்டுபிடிக்கப்பட்டால் அவருக்கு இரண்டு வருட சிறை தண்டணையும் 60,000 யூரோக்கள் அபராதமும் விதிக்கப்படுகிறது.\n\nபிரான்சின் அப்போதைய அதிபர் நிக்கோலா சர்கோசி <nowiki>\"புர்க்கா உடை பிரான்சில் வரவேற்கப்பட மாட்டாது ஏனென்றால் அது பெண்களின் கண்ணியத்தைப் பற்றி நாங்கள் கொண்டிருக்கும் கொள்கைகளுக்கும் விழுமியங்களுக்கும் எதிரானது.\"</nowiki> என வெளிப்படையாகத் தெரிவித்தார். மேலும் சர்கோசி இச்சட்டம் இசுலாமியர்களை பிரான்சிய சமுதாயத்தில் இணைப்பதோடு பெண்களுக்கு சம உரிமையும் கொடுக்கும் எனவும் தெரிவித்தார்.\n\nஅக்டோபர் 2008ல் மனித உரிமைகளுக்கான ஐக்கிய நாடுகள் மன்றம் இத்தடை பற்றி குறிப்பிடும் போது பிரான்சின் தடை பெண்களின் மத உரிமைகளில் தலையிடுகிறது என்றும் பெண்கள் வீட்டினுள்ளேயே முடங்கிக் கிடக்கும் வழிவகைகளை இச்சட்டம் ஏற்படுத்தும் என்றும் குறிப்பிட்டது.\n\nSection::::பாணிகள்.\nஉலகெங்கிலும் பல்வேறு பாணியில் நிகாப் மற்றும் ஏனைய முகத்திரைகள் இசுலாமியப் பெண்களால் அணியப்படுகின்றன. அவற்றில் அதிகமாக அரை நிகாப் முகத்திரை மற்றும் முழு நிகாப் முகத்திரை ஆகியன அணியப்படுகின்றது.\n\nஅரை நிகாப் முகத்திரை எளிய துணியினாலான மீள் திறன் கொண்ட பட்டை அல்லது நாடாக் கொண்டிருக்கும். இது முகத்தைச் சுற்றி அணியப்படுகிறது. பொதுவாக இவ்வரை நிகாப் கண்கள் மற்றும் நெற்றியின் ஒரு பகுதி தெரியும் வகையில் தைக்கப்பட்டிருக்கிறது.\n\nமுழு நிகாப் முகத்திரை முகத்தை முழுமையாக மூடும் வகையில் அமைக்கப்பட்டருக்கும். நெற்றியைச் சுற்றி அணியும் வகையில் இழுபடும் தன்மையுடைய பட்டையுடன் நீளமான மற்றும் அகலமான துணி கண்கள் தவிர்த்து முகத்தை மறைக்கும் வகையில் அமைந்திருக்கும். அநேக முழு நிகாப் முகத்திரைகள் இழுபடும் பட்டையோடு இரண்டு அல்லது அதற்கு அதிகமான துணிகள் செங்குத்தாக இணைக்கப்பட்டிருக்கும். இது கண்களை மறைக்கும் நோக்கில் அமைக்கப்பட்டிருக்கும். அவசியமான போது கண்களை மறைத்துக் கொள்ளலாம். கண்களுக்கும் திரையிட்டு நிகாப் அணிந்திருக்கையில் ஒரு பெண்ணை பார்க்கும் ஒருவருக்கு அப்பெண்ணின் கண்கள் தெரியாது என்பதோடு அப்பெண் மெல்லிய துணியின் ஊடாகவே பார்க்கும் வகையில் முழு நிகாப் முகத்திரை அமைந்துள்ளது.\n\nஆப்கான் பாணி புர்க்கா உடை குறைவாக அணியப்பட்டாலும் குறிப்பிடத்தக்க நிகாப் வகைகளில் ஒன்றாகும். இவ்வுடை தலை முதல் கால் வரை உடலை முழுமையாக மூடும் வகையில் முகப்பகுதியில் கொக்கிப் பின்னல் கொண்டு அமைக்கப்பட்டிருக்கும். பாக் சடோர் எனும் பாகித்தானின் புதிய பாணி உடை பெரிய முக்கோண வடிவிலான கழுத்துக்குட்டையுடன் அமைந்திருக்கும்.\n\nSection::::வெவ்வேறு நாடுகளில் நிகாப்.\nSection::::எகிப்து.\nஎகிப்தில் நிகாப் முகத்திரை நீண்ட மற்றும் சிக்கலான வரலாற்றைக் கொண்டிருக்கிறது. எகிப்தின் முக்கிய இசுலாமிய பாடசாலை மற்றும் உலகின் முண்ணனி சுன்னி பிரிவு இசுலாமிய பாடசாலைகளில் ஒன்றான அல் அசாரில் வகுப்பறை மற்றும் ஓய்வறைகளில் நிகாப் முகத்திரை அணியத் தடை விதிக்கப்பட்டுள்ளது.\n\nSection::::ஈரான்.\nஇசுலாமிய சமய வருகை முதல் குவாஜர் வம்ச முடிவு வரை கலாச்சார ரீதியாகத் தென் ஈரானில் நிகாப் அணியப்பட்டு வந்துள்ளது. ஈரானின் பிரதேச வாரியாக நிகாப் முகத்திரை பல்வேறு வகைகளைக் கொண்டிருந்தது. இசுலாமிய சமய வருகைக்கு முன்பிருந்தே ஈரானியப் பெண்கள் முக்காடு அணிந்து வந்துள்ளனர்.\n\n20ம் நூற்றாண்டு ஆட்சியாளர் ரேசா ஷா தனது நவீனமயப்படுத்தல் கொள்கைக்கு தடையாகவிருப்பதாக எண்ணி 1936ல் அனைத்து வகையான முகத்திரைகளுக்கும் தடையுத்தரவு இட்டார். சட்டத்தை மீறிய பெண்களின் முகத்திரையை வலுக்கட்டாயமாக அகற்ற காவல்துறையினருக்கு உத்தரவிடப்பட்டது. இத்தடைச் சட்டம் பெண்கள் கண்டிப்பாக முகத்திரை அணிய வேண்டும் என்று நம்பிக் கொண்டிருந்த இசுலாமிய மத போதகர்களை சினம் கொள்ளச் செய்தது. இச்சட்டத்தை எதிர்த்து பல பெண்கள் மசுகத்திலுள்ள கோர்சாத் பள்ளிவாசலில் தங்கள் முகத்திற்கு திரையிட்டு ஆர்ப்பாட்டம் செய்தனர்.\n\n1941-1979 வரையிலான காலப்பகுதியில் ஈரான் அரசால் முகத்திரை அணிவது சட்டத்திற்கு புறம்பானதல்ல என்று குறிப்பிடப்பட்டாலும் அது பிற்போக்குத்தனமானது எனப் பரவலாக அரசால் கருதப்பட்டது. இதனால் இக்காலப்பகுதியில் நிகாப் முகத்திரை அணிவது பெரிதும் குறைந்ததோடு தீவிர இசுலாமிய பெண்கள் கூட முக்காடு மட்டுமே அணிந்தனர். பெரிய நட்சத்திர விடுதிகள் நிகாப் முகத்திரை அணிந்த பெண்களை உள்ளே அனுமதிக்கவில்லை. பள்ளிக் கூடங்கள் மற்றும் பல்கலை கழகங்களில் முக்காடு ஏற்றுக்கொள்ளப்பட்டாலும் நிகாப் முகத்திரை தடை செய்யப்பட்டது.\n\nஇசுலாமியக் குடியரசின் நிறுவலின் பின் நிகாப் தடை சட்டமாக்கப்படவில்லை.\n"}
{"id": "438648", "url": "https://ta.wikipedia.org/wiki?curid=438648", "title": "எல். வி. பிரசாத்", "text": "எல். வி. பிரசாத்\n\nஎல். வி. பிரசாத் (\"L. V. Prasad\") என்று பிரபலமாக அறியப்பட்ட லக்ஷ்மி வரப்பிரசாத ராவ் (17 ஜனவரி 1908 - 22 ஜூன் 1994) ஒரு இந்திய திரைப்பட தயாரிப்பாளர், நடிகர், இயக்குனர், ஒளிப்பதிவாளர் மற்றும் தொழிலதிபர் ஆவார். இவர் இந்திய சினிமாவின் முன்னோடிகளில் ஒருவராக இருந்தார். மேலும், 1980இல், இந்தியாவில் திரைப்படங்களுக்கு வழங்கப்படும் மிக உயர்ந்த விருதான தாதாசாஹேப் பால்கே விருது பெற்றவர். ஆந்திரத் திரைப்படத்துறையில் அவரது பங்களிப்பிற்காக ரகுபதி வெங்கையா விருது வழங்கப்பட்டது. இவர் பிரசாத் குழுமத்தின் நிறுவனராவார். இதில் \"பிரசாத் ஆர்ட் பிக்சர்ஸ்\" \"பிரசாத் ஸ்டுடியோஸ்\", \"பிரசாத்ஸ் ஐமேக்ஸ்\" மற்றும் எல்.வி. பிரசாத் கண் நிறுவனம் ஆகியவை இதில் அடங்கும். 1980 ல் புது தில்லியில் நடைபெற்ற 27 வது தேசிய திரைப்பட விருதுகள் தேர்வுக் குழுவின் தலைவராக \"எல்.வி. பிரசாத்\" இருந்தார்.\n\nSection::::ஆரம்ப வாழ்க்கை.\nஅக்கினேனி லட்சுமி வர பிரசாத் ராவ் 1908 ஆம் ஆண்டு ஜனவரி மாதம் 17 ஆம் தேதி ஆந்திராவில் உள்ள ஏலூரு வட்டத்தில் உள்ள சோமவாரப்பாடு என்ற ஒரு சிறிய கிராமத்தில் அக்கினேனி ஸ்ரீராமுலுக்கும் அக்கினேனி பசவம்மாவிற்கும் இரண்டாவது மகனாக பிறந்தார். இவரது குடும்பம் விவசாயத்தில் ஈடுபட்டிருந்தது, பிரசாத் மிகவும் செல்லமான வளர்க்கப்பட்டார், சிறு வயதில் புத்திசாலியாகவும், படிப்பில் ஆர்வமில்லாமலும் இருந்தார்.\n\nSection::::விருது மற்றும் அங்கீகாரம்.\n1924 ஆம் ஆண்டில் தனது 17 வது வயதில் அவர் தாய்வழி மாமாவின் மகள் சவுந்தர்யா மனோகரம்மாவை மணந்தார். அவர்களுக்கு ஒரு பெண் குழந்தை பிறந்தார். பிரசாத்தின் தந்தை பெருமளவில் கடன் வாங்கியதால், நொடித்துப் போனதாக அறிவிக்க வேண்டிய கட்டாயத்தில் இருந்தார், அந்த சமயத்தில் பிரசாத் சினிமா வாழ்க்கையை ஈடுபட்டார். அவர் 1981 ஆம் ஆண்டு முதல் 3 ஜனவரி வரை 8 வது சர்வதேச திரைப்பட விழாவில் இந்திய \"பனோரமா\" பிரிவின் அகில இந்திய தேர்வுக் குழுவின் தலைவராக இருந்தார்.\n\nபிரசாத் 1981 ஆம் ஆண்டு நவம்பர் மாதம் சென்னை சிறுவர் திரைப்பட விழாவில் சர்வதேச \"ஜூரி\"களில் தலைவராக இருந்தார். அவர் 1982-83 ஆம் ஆண்டுக்கான தென்னிந்திய திரைப்பட சம்மேளனத்தின் தலைவராக தேர்ந்தெடுக்கப்பட்டார். 1980 அக்டோபர் முதல் பிப்ரவரி 1987 வரை திரைப்படத் தணிக்கை வாரியத்தின் உறுப்பினராக இருந்தார். எல். வி. பிரசாத், திரைப்பட அரங்க உரிமையாளர்களின் தலைவராக இருந்தார். 2006 ஆம் ஆண்டில் இந்திய அரசு இவரது நினைவை போற்றும் வகையில் அஞ்சல் அட்டை முத்திரை வெளியிட்டது.\n\nSection::::தொழில்.\nஇந்தியத் திரைப்படத்துறையின் மூன்று வெவ்வேறு மொழிகளில் வெளியான முதல் பேசும் படங்களான \"ஆலம் ஆரா\" (இந்தி), \"பக்த பிரகலாதா\" (தெலுங்கு) மற்றும் \"காளிதாஸ்\" (தமிழ்) போன்ற படங்களில் பிரசாத் நடித்துள்ளார்.\n"}
{"id": "438653", "url": "https://ta.wikipedia.org/wiki?curid=438653", "title": "காதலே என் காதலே", "text": "காதலே என் காதலே\n\nகாதலே என் காதலே (Kadhale en kadhale) 2006 ஆம் ஆண்டு அறிமுக இயக்குனர் பி.சி.சேகர் இயக்கத்தில், நவீன் மற்றும் ஸ்ருதா கீர்த்தி நடிப்பில், பிரயோக் இசையில் வெளியான தமிழ் திரைப்படம். இத்திரைப்படம் 2006 ஆம் ஆண்டுக்கான பெண்களை சிறப்பாக சித்தரிக்கும் திரைப்படத்திற்கான தமிழக அரசின் திரைப்பட விருது பெற்றது.\n\nSection::::கதைச்சுருக்கம்.\nராஜிவ் (நவீன்) பணக்கார தம்பதிகளின் (ராமகிருஷ்ணா மற்றும் சித்ரா செனாய்) மகன். அங்குள்ள கல்லூரியில் சேரும் அவர்களது குடும்ப நண்பரின் மகள் கிருத்திகா (ரோமா அஸ்ராணி) ராஜீவின் வீட்டில் வந்து தங்குகிறாள். கல்லூரியில் ராஜிவ், பிரகதியைக் (ஸ்ருதா கீர்த்தி) காதலிக்கிறான். கிருத்திகா கல்லூரி விடுதியில் சென்று தங்குகிறாள். அவளுக்கு உடல்நிலை சரியில்லாதபோது அவளை அக்கறையுடன் கவனித்துக் கொள்ளும் ராஜீவைக் காதலிக்கத் தொடங்குகிறாள் கிருத்திகா. ஆனால் ராஜிவ் பிரகதியின் நட்பால் கவரப்படுகிறான். தன் காதலை பிரகதியிடம் சொல்லத் தயங்கும் ராஜிவ் அதை கிருத்திகாவிடம் மனம்விட்டுக் கூறுகிறான். இதைக்கேட்டு கிருத்திகா மனமுடைகிறாள். கல்லூரி இறுதிநாளில் ராஜிவ் பிரகதியிடம் தன் காதலைச் சொல்கிறான். ஆனால் பிரகதி அவன் காதலை ஏற்க மறுக்கிறாள்.\n\nசிங்கப்பூரில் வேலை கிடைப்பதால் அங்கு செல்கிறான் ராஜிவ். மீண்டும் இந்தியா திரும்பும் ராஜிவிற்கு அமெரிக்காவில் வேலை கிடைக்கிறது. அமெரிக்கா செல்வதற்கு முன் அவனுக்குத் திருமணம் செய்ய முடிவெடுக்கும் பெற்றோர் அவனைப் பெண் பார்க்க அழைத்துச் செல்கின்றனர். அவனது முன்னாள் காதலி பிரகதியே அந்தப் பெண். அவளைத் திருமணத்தை மறுக்கிறான் ராஜிவ். அவன் காதலை புறக்கணித்ததற்காக ராஜிவிடம் மன்னிப்பு கேட்கிறாள் பிரகதி.\n\nஇதனால் மனம் மாறும் ராஜிவ் பிரகதியைத் திருமணம் செய்ய சம்மதிக்கிறான். இருவருக்கும் நிச்சயதார்த்தம் செய்ய முடிவாகிறது. ராஜிவின் மீதான தன் காதலை தெரிவிக்காமல் கிருத்திகா, தான் மகிழ்ச்சியாக இருப்பதாகக் காட்டிக்கொள்கிறாள். கிருத்திகாவின் காதலைப் பற்றி அறியும் பிரகதி, அதைப் பற்றி ராஜிவிடம் சொல்கிறாள். ராஜிவ் - கிருத்திகா திருமணம் செய்துகொள்ள தன் காதலைத் தியாகம் செய்கிறாள்.\n\n\nSection::::இசை.\nபடத்தின் இசையமைப்பாளர் பிரயோக். பாடலாசிரியர் நா. முத்துக்குமார்.\n"}
{"id": "438660", "url": "https://ta.wikipedia.org/wiki?curid=438660", "title": "சிரேயா நாராயண்", "text": "சிரேயா நாராயண்\n\nசிரேயா நாராயண் (\"Shreya Narayan\") 1985 பிப்ரவரி 22 அன்று பிறந்த ஒரு இந்திய திரைப்பட மற்றும் தொலைக்காட்சி நடிகை, விளம்பர நடிகை, எழுத்தாளர் மற்றும் சமூகப் பணியாளர் ஆவார்.\n\nSection::::ஆரம்ப வாழ்க்கை மற்றும் கல்வி.\nசிரேயா நாராயண் பீகாரின் முசாபர்பூரில் பிறந்தார். இந்தியாவின் முதல் ஜனாதிபதியான டாக்டர் இராஜேந்திர பிரசாத்தின் மருமகளாவார்.\n\nSection::::திரைப்பட வாழ்க்கை.\n2011 இல், திக்மனசு துளியாவின் ஹிட் படமான \"சாஹப் பிவி அவுர் கேங்க்ஸ்டர்\" திரைப்படத்தில் மயூவாவின் கதாபாத்திரத்தில் நடித்ததற்காக சிரேயா பாராட்டைப் பெற்றார். \"நாக்அவுட்\", \"ராக்ஸ்டார்\", சுக்விந்தர் சிங்கின் அறிமுகப் படமான \"குச் கரியே\" மற்றும் \"சுதான்சு சேகர் ஜா\"வின் \"பிரேமாயி\" போன்ற பல இந்தி திரைப்படங்களில் நடித்துள்ளார். இந்தர் குமாரின் \"சூப்பர் நானி\" படத்தில் ஒரு முக்கிய பாத்திரத்தில் நடித்தார், இதில் நானி பாத்திரத்தில் பிரபலமான இந்தி நடிகை ரேகா நடித்தார். ராஜ்ஸ்ரீயின் \"சாம்ராட் & கோ\" என்ற படத்தில் திவ்யா என்ற ஒரு மனநிலை பாதிக்கப்பட்ட பெண்ணின் கதாபாத்திரத்தில் நடித்துள்ளார்.\n\nஅனுபவ் சின்ஹா தயாரிப்பில் \"சௌமிக் சென்\" இயக்கி நடிகை மாதுரி தீட்சித் நடித்து வெளிவந்த \"குலாம் கேங்\" என்றத் திரைப்படத்தில் இவர் \"சார்ம் லாஜ்\" என்ற பாடலை எழுதியுள்ளார். \"யாஸ்ராஜ் ஃபிலிம்ஸ்\" தயாரிப்பில் \"அடுல் சபர்வால்\" இயக்கத்தில் \"சோனி\" தொலைக்காட்சியில் வெளிவந்த \"பவுடர்\" என்ற சிறு தொடரில் ஜூலி எனற பிரபலமான கதாபாத்திரத்தில் அறிமுகமானார். இதில்ஒரு உயர் வகுப்பு பாதுகாவலர் மற்றும் காவல் துறைக்கு தகவல் வழங்குபவராக அவர் நடித்திருந்தார். \nSection::::சமூகப்பணி.\nபீகாரின் கோசி நதி வெள்ளத்தில் பாதிக்கப்பட்டவர்களுக்கு பிரகாஷ் ஜாவுடன் இணைந்து வெள்ள நிவாரண பணிகளில் ஈடுபட்டார்.\n\nSection::::பிற பணிகள்.\nஇந்திய பொருளாதார நிபுணர்களுக்கான \"ஏன் எகனாமிக் மாடல் ஆப் பாலிவுட்\" 3 பகுதிகள் கொண்ட கட்டுரையை சிரேயா எழுதியுள்ளார்.\n"}
{"id": "438664", "url": "https://ta.wikipedia.org/wiki?curid=438664", "title": "நீ நான் நிலா", "text": "நீ நான் நிலா\n\nநீ நான் நிலா (Nee naan nila) 2007 ஆம் ஆண்டு எம். பி. எஸ். சிவகுமார் இயக்கத்தில், ஆர். வி. பரதன், லண்டன் ரவி மற்றும் மேக்னா நடிப்பில், ஆர். விஸ்வநாதன் தயாரிப்பில், தினா இசையில் வெளியான தமிழ்த் திரைப்படம் ஆகும்.\n\nSection::::கதைச்சுருக்கம்.\nகல்லூரி மாணவர்களான வினோத் (ஆர்.வி. பரதன்) மற்றும் ராஜா (லண்டன் ரவி) இருவரும் ஒருவரையொருவர் வெறுக்கும் எதிரிகள். இருவரும் தங்கள் வகுப்பில் படிக்கும் நிலா என்ற பெண்ணைக் காதலிக்கின்றனர். ஓவியம் வரைவதில் திறமையான வினோத் முரட்டு சுபாவமுடையவன். நிலாவைக் காதலிப்பதற்காக தன்னை மாற்றிக்கொள்ள விரும்பாதவன் வினோத். ஆனால் நிலாவிற்காக ராஜா தன் குணத்தை மாற்றிக் கொள்கிறான். கல்லூரி சுற்றுலாவிற்காகக் கொடைக்கானல் செல்லும் இடத்தில் உடல்நிலை பாதிப்புக்குள்ளாகும் நிலாவை ராஜா கவனித்துக் கொள்கிறான். தன் காதலைத் தெரிவிக்கும் வினோத்திடம் தான் ராஜாவை காதலிப்பதாகச் சொல்கிறாள்.\n\nஒரு நாள் வாகன விபத்தில் ராஜா இறக்கிறான். இறந்தபின் ஆவியாக வருகிறான். ராஜா இறந்ததை அறிந்த நிலா தற்கொலைக்கு முயல்கிறாள். அவளை மற்றவர்கள் காப்பாற்றுகின்றனர். வினோத்தின் அறைக்குச் செல்லும் ராஜாவின் ஆவி அங்கு நிலாவை ஓவியமாக வினோத் வரைந்திருப்பதைப் பார்த்து அவன் நிலாவின் மீது வைத்துள்ள காதலைப் பற்றி அறிகிறது. வினோத்திடம் நிலாவின் மனதை மாற்ற அவளுக்குப் பிடித்தவகையில் நடந்துகொள்ளுமாறு கூறுகிறது. அதைக்கேட்டு வினோத்தும் தன்னை மாற்றிக்கொள்கிறான். ஆனாலும் நிலா வினோத்தைக் காதலிக்க பிடிவாதமாக மறுக்கிறாள். இறுதியில் நிலா என்ன முடிவெடுத்தாள் என்பது மீதிக்கதை.\n\n\nSection::::இசை.\nபடத்தின் இசையமைப்பாளர் தினா. பாடலாசிரியர்கள் பா. விஜய், நா. முத்துக்குமார் மற்றும் எம். ஜி. கண்ணப்பன். \n"}
{"id": "438677", "url": "https://ta.wikipedia.org/wiki?curid=438677", "title": "சுக்விந்தர் சிங்", "text": "சுக்விந்தர் சிங்\n\nசுக்விந்தர் சிங் (\"Sukhwinder Singh\") 1971 ஜூலை 18 அன்று பிறந்த ஒரு இந்திய \"பாலிவுட்\" பின்னணி பாடகர் ஆவார். 1998ஆம் ஆண்டு மணிரத்னத்தின் இயக்கத்தில் ஏ.ஆர்.ரஹ்மான் இசையமைத்து \"குல்சார்\" எழுதிய, தில் சே திரைப்டத்திலிருந்து \"\"சைய்யா சைய்யா\"\" என்ற பாடலுக்காக 1999 ஆம் ஆண்டு \"ஃபிலிம்ஃபேர்\" விருதுகளில் சிறந்த ஆண் பின்னணிப் பாடகருக்கான விருதை பெற்றவர். இந்த பாடலை \"சப்னா அவஸ்தி\"யுடன் இணைந்து பாடியுள்ளார். சிங் பின்னர் \"\"ஸ்லம்டாக் மில்லியனர்\"\" திரைப்படத்தில் \"\"ஜெய் ஹோ\"\" பாடலில் சர்வதேச புகழ் பெற்றார், இது சிறந்த பாடலுக்கான \"அகாடமி\" விருது மற்றும் \"மோஷன் பிக்சர்\", தொலைக்காட்சி அல்லது பிற காட்சி ஊடகத்திற்கான சிறந்த பாடலுக்கான \"கிராமி\" விருது வென்றது. 2014 ஆம் ஆண்டில் வெளியான திரைப்படமான \"ஹைடர்\" திரைப்படத்திற்கான அவரது பங்களிப்பு அவருக்கு சிறந்த ஆண் பின்னணி பாடகருக்கான தேசிய திரைப்பட விருதைப் பெற்றுத் தந்தது .\n\nSection::::தொழில் வாழ்க்கை.\nசிங் ஆரம்பத்தில் பஞ்சாப், அம்ரித்ஸரில் இருந்து வந்தார். சிங் தனது 8 ஆவது வயதில் மேடை நாடகத்தில் பாட ஆரம்பித்தார், 1970 ஆம் ஆண்டு வெளியானத் திரைப்படமான \"\"அபினேத்திரி\"\" என்ற படத்தில் இடம்பெற்ற \"கிஷோர் குமார்\" மற்றும் \"லதா மங்கேஷ்கர்\" ஆகியோர் பாடிய \"\"ச ரி க ம பா\"\" என்ற பாடலை பாடினார். அவர், டி. சிங் என்பவருடன் இணைந்து \"\"முண்டா சவுத்ஹால் டா\"\" என்று ஒரு பஞ்சாபி இசைத் தொகுப்பை வெளியிட்டார். பின்னர், லக்ஷ்மிகாந்த்-பியாரிலால் இசைக் குழுவில் சேர்ந்தார். அந்த சமயத்தில், அவர் \"ரட்சகன்\" என்ற படத்தில் பாடினார்.\n\nSection::::விருதுகள்.\nசுக்விந்தர் சிங் ஏ.ஆர்.ரஹ்மான் இசையமைத்த \"தில் சே\" படத்தின் \"சைய்யா சைய்யா\" பாடலுக்காக சிறந்த ஆண் பின்னணி பாடகருக்கான பிலிம்பேர் விருதை வென்றார், மற்றும் \"சலிம் சுலைமான்\" இசையில் \"ராப் நே பானா தி ஜோடி\" என்ற படத்தில் \"ஹாலே ஹாலே\" என்ற பாடலுக்காகவும் பிலிம்பேர் விருதை பெற்றுள்ளார்.\n\n2014 ஆம் ஆண்டு வெளியான \"ஹைதர்\" திரைப்படத்தில் \"விஷால் பரத்வாஜ்\" இசையமைப்பில் பாடியதற்காக 62 வது தேசிய திரைப்பட விருதுகளில் சிறந்த ஆண் பின்னணி பாடகருக்கான தேசிய திரைப்பட விருதினைப் பெற்றார்.\n"}
{"id": "438683", "url": "https://ta.wikipedia.org/wiki?curid=438683", "title": "மதுர் ஜாஃபரீ", "text": "மதுர் ஜாஃபரீ\n\nமதுர் ஜாஃபரீ \"(Madhur Jaffrey)\", (பிறப்பு: ஆகஸ்ட் 13, 1933) இந்தியாவில்-பிறந்த நடிகை, உணவு மற்றும் பயண எழுத்தாளர் மற்றும் தொலைக்காட்சி ஆளுமை ஆவார். இவர் எழுதிய முதல் சமையல் புத்தகமான , \"இந்தியன் க்யூசைன்\"(1973) 2006 ஆம் ஆண்டில் ஜேம்ஸ் பியர்ட் அறக்கட்டளை குக்புக் ஹால் ஆஃப் ஃபேமில் வைக்கப்பட்டது. இந்நூலின் மூலம் இந்திய உணவுமுறை அமெரிக்காவில் மிகவும் புகழ் பெற்றது. அதன்பின் பல சமையல் நூல்களை எழுதியுள்ளார். சமையல் தொடர்பான பல தொலைகாட்சி நிகழ்ச்சியில் பங்கேற்றுள்ளார். இதில் குறிப்பிடத்தக்க நிகழ்ச்சி \"இந்தியன் குக்கரி\" , இது இங்கிலாந்தில் 1982 இல் தொலைக்காட்சியில் வெளிவந்தது. நியூ யார்க் நகரத்தில் உள்ள \"தவத்\" என்ற இந்திய உணவகம் பல உணவு விமர்சகர்களால் பாராட்டப்பெற்றது. இவ்வுணவகத்திற்கு ஆலோசகராக மதுர் ஜாஃபரீ பணியாற்றுகிறார்.\n\nஇவர் \"ஷேக்ஸ்பியர் வால்லா\" (1965) போன்ற பல படங்களில் நடித்தார். இப்படத்திற்காக சிறந்த நடிகையாக 15ஆவது பெர்லின் சர்வதேச திரைப்பட விழாவில் விருது பெற்றார். ரேடியோ, மேடை மற்றும் தொலைக்காட்சியில் நாடகங்களில் அவர் தோன்றினார்.\n\nSection::::ஆரம்ப வாழ்க்கை.\nஜாஃபிரி சிவில் லைன்ஸ், தில்லியில் , ஒரு காயஸ்தா இந்து கூட்டு குடும்பத்தில் பிறந்தார் . லாலா ராஜ் பான்ஸ் பகதூர் (1899-1974) மற்றும் அவரது மனைவி காஷ்மீரன் ராணிக்கு (1903-1971) பிறந்த ஆறு குழந்தைகளில் ஐந்தாவதாகப் பிறந்தார். மதுராவின் தாத்தா, ராய் பஹதூர் ராஜ் நரேன் (1864-1950), தோட்டங்களின் மத்தியில், யமுனை ஆற்றின் கரையில் எண் 7 ராஜ் நாராயண் மார்க் என்ற பெயரில் ஒரு பரந்த வீட்டைக் கட்டினார்.\n\n"}
{"id": "438687", "url": "https://ta.wikipedia.org/wiki?curid=438687", "title": "செஃபாலீ ஷா", "text": "செஃபாலீ ஷா\n\nசெஃபாலீ ஷா (Shefali shah பிறப்பு: ஜூலை 20, 1972), இவர் இந்திய நடிகை ஆவார். இவர் பாலிவுட் திரைப்படங்களில் நடிக்கிறார். 1995 நாடகத் திரைப்படமான \"ரங்கீலாவில்\" ஒரு சிறிய பாத்திரத்தில் அறிமுகமான பிறகு, \"சத்யா\" படத்தில் ஒரு துணை பாத்திரத்தில் நடித்தார். \"சத்யா\" படத்தில் அவரது நடிப்புக்காகப் பாராட்டுக்களைப் பெற்றார். இப்படத்தில் நடித்ததற்காக சிறந்த நடிகைக்கான பிலிம்பேர் (விமர்சகர்) விருது பெற்றார். சிறந்த துணை நடிகைக்கான 44வது பிலிம்பேர் விருதுகளில் பெற்றார். குடும்ப நாடகத் திரைப்படமான \"வக்த்: த ரேஸ் அகெய்ன்ஸ்ட் டைம்\" (2005) இல் அவரது நடிப்பிற்காகச் சிறந்த துணை நடிகைக்கான பிலிம்பேர் விருதிற்கு அவர் பரிந்துரைக்கப்பட்டார்.\n\nSection::::ஆரம்ப வாழ்க்கை.\nசெஃபாலீ ஷா சூலை 1972 இல் பிறந்தார், சுதாகர் ஷெட்டி (முன்னாள் ரிசர்வ் வங்கி ஊழியர்) மற்றும் ஷோபா ஷெட்டி (குஜராத்தி குடும்பத்திலிருந்து ஒரு ஹோமியோபதி மருத்துவர்) அவர்களுக்கு பிறந்த ஒரே குழந்தை. மும்பை சாண்டா குரூஸில் ஆர்.பி.ஐ. குடியிருப்பு வளாகத்தில் தனது இளமைப் பருவத்தை இவர் கழித்தார், அங்கு அவர் ஆர்யா வித்யா மந்திர், சாண்டாக்ரூஸ் பள்ளியில் படித்தார். அவர் துளு, ஹிந்தி, ஆங்கிலம், மராத்தி மற்றும் குஜராத்தி மொழிகளை சரளமாகப் பேசக்கூடியவர்.\n\nSection::::தொழில்.\nசெஃபாலீ ஷா \"ரங்கீலா\" (1995) திரைப்படத்தில் மூலம் திரையுலகில் அறிமுகமாகி \"நடித்தார்\". இப்படத்தில் ஒரு சிறிய கதாபாத்திரத்தில் நடித்தார். \"கபீ கபீ\" என்ற தொடர் நிகழ்ச்சியின் மூலம் தொலைக்காட்சியில் நுழைந்தார்.\n\nSection::::தனிப்பட்ட வாழ்க்கை.\nசெஃபாலீ ஷா தொலைக்காட்சி நடிகர் ஹர்ஷ் சாயாவை மணந்தார். விவாகரத்து செய்த பிறகு, இயக்குனர் விபுல் அம்ருதாலால் ஷாவை மணந்தார். இவர்களுக்கு இரண்டு மகன்கள் உள்ளனர்.\n"}
{"id": "438692", "url": "https://ta.wikipedia.org/wiki?curid=438692", "title": "கமல் ரணதிவே", "text": "கமல் ரணதிவே\n\nகமல் ரணதிவே (Kamal Ranadive நவம்பர் 8 1917 - 2001) ஒரு இந்திய உயிரியல் மருத்துவ ஆராய்ச்சியாளர். புற்றுநோய் மற்றும் வைரஸ்களுக்கு இடையேயான இணைப்பைப் பற்றி ஆராய்ச்சி செய்தற்காக இவர் அறியப்படுகிறார். இவர் இந்திய மகளிர் அறிவியலாளர் சங்கத்தின் (IWSA) நிறுவன உறுப்பினர் ஆவார். \n\n1960 களில், மும்பை இந்திய புற்றுநோய் ஆராய்ச்சி மையத்தில் இந்தியாவின் முதல் திசு வளர்ப்பு ஆராய்ச்சி ஆய்வகத்தை இவர் நிறுவினார். \n\nSection::::ஆரம்ப வாழ்க்கை.\nகமல் 8 நவம்பர் 1917 அன்று புனேவில் பிறந்தார். இவரது பெற்றோர் திங்கர் தத்தாத்ரேயா சமரத் மற்றும் சாந்தபாய் டிங்கர் சமார்ட் ஆவார். இவரது தந்தை புனேயில் பெர்குசன் கல்லூரியில் பயிற்றுவித்த ஒரு உயிரியலாளர் ஆவார். இவர் பள்ளிப்படிப்பை பூனேவில் முடித்தார். இவருடைய தந்தை இவரை ஒரு மருத்துவராக்கி, ஒரு மருத்துவருக்கு மணமுடித்து வைக்க விருப்பப்பட்டார். ஆனால் இவர் வேறு விதமாக முடிவு செய்தார். ஃபெர்குஸன் கல்லூரியில் தாவரவியல் மற்றும் விலங்கியல் பாடங்களை முதன்மை பாடமாகக் கொண்டு படித்தார். 1934 ஆம் ஆண்டில் இவர் தனது இளநிலை அறிவியல் பட்டம் (B.Sc) பட்டம் பெற்றார். பின்னர் இவர் புனேயில் வேளாண்மை கல்லூரியில் இடம் பெற்றார், அங்கு இவர் 1943 ஆம் ஆண்டில் தனது முதுகலை அறிவியல் பட்டம் (எம்.எஸ்.சி.) பெற்றார். 1939 ஆம் ஆண்டு மே 13 இல் ஒரு கணிதவியலாளர் ஜே.டி.ரணதிவே என்பவரை திருமணம் செய்துகொண்டு, மும்பையில் வாழத்தொடங்கினார். இவருக்கு அனில் ஜேசிங் என்ற ஒரு மகன் உண்டு. \n\nSection::::விருதுகள்.\n1982 ஆம் ஆண்டில், மருத்துவத்திற்காக பத்ம பூசண் விருது இவருக்கு வழங்கப்பட்டது. இந்தியாவின் மருத்துவக் கவுன்சிலின் முதல் வெள்ளி விழா ஆராய்ச்சி விருது 1964 இல் வழங்கப்பட்டது. இந்த விருது ஒரு தங்கப் பதக்கம் மற்றும் 15,000 பணம் ஆகியவற்றை உள்ளடக்கியது. 1964 ஆம் ஆண்டுக்கான ஜி.ஜே. வாட்டுமுல் அறக்கட்டளை நுண்ணுயிரியலுக்கான பரிசை இவருக்கு வழங்கியது.\n"}
{"id": "438707", "url": "https://ta.wikipedia.org/wiki?curid=438707", "title": "சுரையா", "text": "சுரையா\n\nசுரையா ஜமால் ஷேக் \"(Suraiya Jamaal Sheikh)\" (15 ஜூன் 1929 - 31 ஜனவரி 2004), புகழ்பெற்ற இந்தி / இந்துசுத்தானி திரைப்பட நடிகை மற்றும் பாலிவுட்டின் பின்னணிப் பாடகர் ஆவார். 1936 முதல் 1963 வரை அவர் நடிப்புத்துறையில் இருந்தார்.\n\n1936 முதல் 1963 வரையிலான திரை வாழ்க்கையில், சூரையா 67 படங்களில் நடித்து 338 பாடல்களைப் பாடியுள்ளார். 1940 கள் மற்றும் 1950 களில் பாலிவுட்டில் முன்னணி பெண்மணி மற்றும் இந்தி சினிமாவின் மிகப்பெரிய நடிகர்களில் ஒருவராகவும் இருந்தார். பாலிவுட்டில் தனது படங்களுக்குப் பெரும்பாலும் சொந்தமாகத் தானே பாடினார். \"நய் துனியா\" (1942) படத்தில் 12 வயதிருக்கும்பொழுது அவர் தனது முதல் திரைப்பாடலைப் பாடினார்.\n\nசூரையா இந்து நடிகரான தேவ் ஆனந்த் உடன் உறவு கொண்டிருந்தார். இவர்களுடனான காதல் பொது மக்களின் கவனத்தை ஈர்த்தது. எனினும், அவரது தாய்வழி பாட்டி அவரை ஒரு இந்துவை திருமணம் செய்ய அனுமதிக்காததால் அவரைத் திருமணம் செய்து கொள்ளவில்லை. எனவே, சூரையா தனது வாழ்நாள் முழுவதும் திருமணம் செய்து கொள்ளாமல் வாழ்ந்தார், 2004 ஜனவரி 31 ஆம் தேதி 74 வயதில் மாரடைப்பு நோயால் இறந்தார்.\n\nSection::::ஆரம்ப வாழ்க்கை.\nசுரையா ஜுன் 15, 1929 அன்று லாகூரில் அஜிஸ் ஜமால் ஷேக் மற்றும் முக்தாஸ் ஷேக் ஆகியோருக்குப் பிறந்தார். இவருக்கு ஒரு வயது இருக்கும் பொழுது மும்பைக்கு (முன்னர், பாம்பே என்று அழைக்கப்பட்டது) குடியேறினார். பம்பாய் திரைப்படத் தொழிலில் பத்தொன்பது வயதில் நன்கு அறியப்பட்ட வில்லனான அவர்களது தாய்வழி மாமா எம்.ஜஹூருடன் இணைந்தனர். பாம்பே கோட்டை மாவட்டதில் , தற்போது ஜே.பி. பெட்டிட் உயர்நிலைப் பள்ளி என அறியப்படும் \"புதிய உயர்நிலைப் பள்ளி\"யில் கல்வி கற்றார். சூரையாவின் சிறுவயது நண்பர்களில் ராஜ் கபூர் மற்றும் மதன் மோகன் ஆகியோர் அடங்குவர். இவர்களுடன் குழந்தைகள் வானொலி நிகழ்ச்சிகளில் அனைத்திந்திய வானொலியில் பாடினார் சுரையா.\n\nSection::::தொழில் வாழ்க்கை.\nசுரையா 1936 ஆம் ஆண்டு \"மேடம் பேஷன்\" என்னும் படத்தில் நடிகை நர்கிசுடன் குழந்தை நட்சத்திரமாக, பேபி ராணி என்னும் கதாபாத்திரத்தில் அறிமுகமானார். இப்படத்தில் நர்கிசின் தாய் ஜட்டன் பாய் கதாநாயகியாக நடித்து, பாட்டெழுதி, இசையமத்து, பாடி, படத்தையும் இயக்கினார். \n\n"}
{"id": "438709", "url": "https://ta.wikipedia.org/wiki?curid=438709", "title": "கோடி ராமகிருஷ்ணா", "text": "கோடி ராமகிருஷ்ணா\n\nகோடி ராமகிருஷ்ணா(KodI Ramakrishna) ( ) ( ஜூலை23, 1949 - பிப்ரவரி 22, 2019) ஒரு இந்திய திரைப்பட இயக்குனர் மற்றும் எழுத்தாளர் ஆவார். இவர், ஆந்திரத் திரைப்படத்துறையிலும் , சில தமிழ், மலையாளம் மற்றும் இந்தி படங்களிலும் பணியாற்றி பிரசித்தி பெற்றவர். தெலுங்கில் பிரசித்திபெற்ற திரைப்பட இயக்குனர்களில் ஒருவரான கோடி ராமகிருஷ்ணா நாடக திரைப்படங்கள் போன்ற, பல்வேறுபட்ட திரைப்படங்களை இயக்கியுள்ளார். அவற்றுள், இண்ட்லோ \"ராமையா வீதிலோ கிருஷ்ணையா\" (1982), \"மங்கம்மா காரி மணவாடு\" (1984), \"தாலம்பரலு,\" (1986), ஆகுதி (1987), \"பரதம்லோ பால சந்துருடு\" (1988), \"ஸ்டேஷன் மாஸ்டர்\" (1988), \"முத்துல மாவையா\" (1989), \"மா ஆவிட கலெக்டர்\" (1996) , \"பெள்ளி\" (1997), மற்றும் \"தொங்காட்டா\" (1997) போன்ற படங்கள் குறிப்பிடத்தக்கவை ஆகும்.\n\nராமகிருஷ்ணாவின் பிற குறிப்பிடத்தக்க படைப்புகளில் சமூக பிரச்சனையைப் பற்றிப் பேசும் திரைப்படங்களாக, \"அனுக்‌ஷம்\" (1989), \"20வது சதாப்தம்\" (1990), \"பாரத் பந்த்\" (1991), மற்றும் \"சத்ருவு\" (1991) போன்றவை உள்ளன. \"குடாசாரி நம்பர் 1\" (1983), மற்றும் \"குடாசாரி 117\" (1989) போன்றவை அவர் இயக்கிய மசாலாத் திரைப்படங்களாகும். ராமகிருஷ்ணா \"அம்மோரு\" (1995), \"தேவி\" (1999), \"தேவுள்ளு\" (2000), \"தேவி புத்ருடு\" (2001), \"ஆஞ்சி\" (2004) மற்றும் \"அருந்ததி\" (2009) போன்ற \"சூப்பர்நேச்சுரல்\" கற்பனை திரைப்படங்களை இயக்கியுள்ளார். இவர் இயக்கிய அருந்ததி திரைப்படம், பத்து மாநில நந்தி விருதுகளையும், இரண்டு தென்னிந்திய பிலிம்பேர் விருதுகளையும் பெற்றது. மேலும், அந்த ஆண்டிற்கான இரண்டாவது மிகச் சிறந்த தெலுங்கு படம் என்ற பெயரையும் பெற்றது. 2012 ஆம் ஆண்டில், அவர் ஆந்திரத் திரைப்படத்துறையின் வெற்றிப்படங்களான \"மங்கம்மா காரி மணவாடு\" மற்றும் \"முத்துல மாவையா\" போன்ற படங்களை இயக்கினார். தெலுங்குப் படவுலகில், அவர் அளித்த பங்களிப்புக்காக மாநில ரகுபதி வெங்கையா விருது பெற்றார்.\n\nSection::::ஆரம்ப வாழ்க்கை.\nகோடி ராமகிருஷ்ணா ஆந்திரப் பிரதேசத்தின் மேற்கு கோதாவரி மாவட்டத்தில் உள்ள பாலகொல்லு என்னும் இடத்திலிருந்து வந்தவர். இந்திய திரைப்படத் தொழிலில் அவர் 30 ஆண்டுகளுக்கு மேலாகப் பணிபுரிந்துள்ளார்.\n\nSection::::விருதுகள்.\nஇவர் இயக்கிய அருந்ததி திரைப்படத்திற்கு நந்தி விருதுகள் கிடைத்துள்ளது.\n\n\nSection::::இறப்பு.\nகோடி ராமகிருஷ்ணா ஹைதராபாத்தில் 2019 ஆம் ஆண்டு பிப்ரவரி 22 அன்று இறந்தார். கடுமையான சுவாச பிரச்சனை காரணமாக, கச்சிபோலியிலுள்ள \"ஏ.ஐ.ஜி\" மருத்துவமனையில் சிகிச்சை அளிக்கப்பட்டார்.\n"}
{"id": "438712", "url": "https://ta.wikipedia.org/wiki?curid=438712", "title": "மும்பை -சென்னை இருப்புப் பாதை", "text": "மும்பை -சென்னை இருப்புப் பாதை\n\nமும்பை-சென்னை இணைப்பு (\"Mumbai–Chennai line\") சென்னை மற்றும் மும்பை தக்காண பீடபூமியின் தெற்குப் பகுதி முழுவதும் இணைக்கும் இரயில் பாதையாகும். இது 1281 கி.மீ தூரம் கொண்ட இந்த இருப்புப் பாதையானது மகாராஷ்டிரா, கர்நாடகா , தெலுங்கானா, ஆந்திரப் பிரதேசம் மற்றும் தமிழ்நாடு முழுவதும் இணக்கும் ஒரு மிகப்பெரிய வழித்டடமாகும்.\n\nSection::::பிரிவுகள்.\n1281 கி.மீ தூரம் கொண்ட பாதையானது பல பெருநகரங்களை இணைக்கும் நீண்ட மற்றும் ஓய்வில்லாத வழித்தடங்களை கொண்டுள்ளது. மேலும் சிறிய பிரிவுகளில் மேலும் விரிவாக்கப்பட்டு வருகிறது.\n\n\nSection::::வரலாறு.\nமும்பையில் உள்ள சத்ரபதி சிவாசி தொடருந்து நிலையத்திலிருந்து இருந்து \"தானே\" வரை இந்தியாவின் முதல் \"ரயில்\" 1853 ஏப்ரல் 16 அன்று \"கிரேட் இந்தியன் பெனின்சுலார் இரயில்வே\"யின் பாதை அமைக்கப்பட்டது. 1854 இல் பின்னர், இது \"கல்யாண்\" வரை நீட்டிக்கப்பட்டது. 1856 இல் பின்னர், மேற்கு தொடர்ச்சி மலை அடிவாரத்தின் தென்கிழக்கு பகுதியான \"கபோலி\" வழியாக \"பாலசாத்ரி\" ரயில் நிலையம் வரை நீட்டிக்கப்பட்டது. 1858 ஆம் ஆண்டில் \"போர் காட்\" முழுவதும் கட்டுமானப்பணி நடந்து கொண்டிருந்தபோது, \"கந்தாலா\"- \"புனே\" பாதையை பொதுமக்களின் பயன்பாட்டிற்கு திறக்கப்பட்டது. கந்தாலாவுடன் இணைக்கப்பட்ட \"பாலசாத்ரி - போர் காட்\" இருப்புப்பாதை பணி 1862 ஆம் ஆண்டில் முடிக்கப்பட்டது, இதன் மூலம் மும்பை மற்றும் \"புனே\" இடயேயான பணி முடிவுற்றது. 1871 ஆம் ஆண்டில் \"ராய்ச்சூரு\"க்கு அதன் பாதையை விரிவுபடுத்தியதுடன், சென்னை ரெயில்வேயை இணைத்தது. இதனால் மும்பை-சென்னை நேரடி இணைப்பு ஏற்பட்டது.\n\nதென்னிந்தியாவில் முதல் மற்றும் இந்தியாவில் மூன்றாவது ரயில் சேவையான சென்னை ரெயில்வே தனது சேவையை ராயபுரத்திலிருந்து வியாசர்பாடியில் ஆரம்பித்தது. பைபூர் முதல் கடலுண்டி வரை (கோழிக்கோடு அருகே) விரிவாக்கியது, மற்றும் 1861 ஆம் ஆண்டில் இப்பணியானது அரக்கோணத்தின் வடமேற்கில் இருந்து தொடங்கப்பட்டு ரேணிகுண்டாவை அடைந்தது. 1871 ஆம் ஆண்டில் மற்றொரு பாதை அரக்கோணத்திலிருந்து ராய்ச்சூரை அடைந்தது, இந்தப்பாதை \"கிரேட் இந்தியன் பெனின்சுலார் ரயில்வே\"யுடன் இணைக்கப்பட்டது.\n\nSection::::மின்மயமாக்கல்.\n1930இல் கல்யாண்-புனே இருப்புப்பாதை பிரிவு நேரடி (\"டிசி\") மின்மயமாக்கப்பட்டது. மற்றும் 2010இல் மாற்று மின்சார அமைப்பிற்கு (ஏசி) மாற்றப்பட்டது. 2012 இல் புனே-சோலாப்பூர்-வாடி வரையிலான இருப்புப்பாதைத் திட்டம் ஆசிய அபிவிருத்தி வங்கி உதவியுடன் ரூபாய் 1,500 கோடி ரூபாய் திட்டத்தில் பணி தொடங்கப்பட்டது. பின்னர், புனே-வாடி-குண்டக்கல் பிரிவில் மின்மயமாக்கும் பணிகள் நடைபெற்றது. 2012 ஏப்ரல் 1இல் முழு பாதையான 641 கி.மீ. தூரத்திற்கான பணிகள் தொடரப்பட்டது.\n\nSection::::வேக வரம்பு.\n\"கல்யாண்-புனே-டவுண்ட்-வாதி-செகந்தராபாத்-காசிபேட்\" பாதை மற்றும் \"வாடி-ராய்ச்சூர்-அதோனி\"-அரக்கோணம்-சென்னை மத்திய பாதை என வகைப்படுத்தப்படுகின்றன. மேலும், இந்தப் பாதையில் வண்டிகள் மணிக்கு 130 கிமீ வேகத்தில் செல்லலாம். மும்பை சத்ரபதி சிவாசி தொடருந்து நிலையம் மற்றும் கல்யாண் இடையேயான இருப்புப்பாதை 'குழு \"A\"' வகைகளாக வகைப்படுத்தப்பட்டுள்ளது, இதில் ரயில்கள் மணிக்கு 160 கிமீ வரை வேகப்படுத்தலாம்.\n\nSection::::பயணிகள் இயக்கம்.\n\"புனே\", \"சோலாப்பூ\"ர் மற்றும் சென்னை \"சென்ட்ரல்\" ஆகிய இடங்களில் ரயில்வேயின் முன்பதிவு நிலையங்கள் உள்ளன. மும்பை-சென்னை இணைப்பு வைர நாற்கர திட்டத்தின் ஒரு பகுதியாகும்.\n\n"}
{"id": "438724", "url": "https://ta.wikipedia.org/wiki?curid=438724", "title": "ஜெயராஜ்", "text": "ஜெயராஜ்\n\nஜெயராஜ் (Jayaraj) என்று தொழில்ரீதியாக அழைக்கப்படும் ஜெயராஜன் ராஜசேகரன் நாயர், ஒரு இந்தியத் திரைப்படத் தயாரிப்பாளர் ஆவார். மலையாளத் திரையுலகில் பணியாற்றி வரும் இவர் பறவைகள் சங்க சர்வதேச நிறுவனத்தை நிறுவியவர் ஆவார், மேலும் அவர் தொண்டு வேலைகளில் தீவிரமாக ஈடுபட்டிருக்கிறார்.\n\nSection::::ஆரம்ப வாழ்க்கை.\nஜெயராஜ் கேரளாவிலுள்ள ,கோட்டயத்தில் ஒரு நடுத்தர குடும்பத்தில் ஆகஸ்ட் 4, 1960 இல் பிறந்தார். அவரது தந்தை என். ராஜசேகரன் நாயர் மற்றும் தாய், சாவித்ரி ஆர் நாயர் ஆவார். திருவனந்தபுரம் பொறியியல் கல்லூரியில் இருந்து எலெக்ட்ரானிக்ஸ் மற்றும் கம்யூனிகேஷன் துறையில் தனது இளங்கலை தொழில்நுட்பத்தை முடித்தார். திருவனந்தபுரத்தில் தங்கியிருந்தபோது கேரளாவின் சர்வதேச திரைப்பட விழாவில் கலந்து கொண்டார். திரைப்பட விழாவில் பல உலகத் திரைப்படங்களை கவனித்தார்.குரோசவாவின் \"ரஷ்மோன்\" மற்றும் டிசிகாவின் \"பைசைக்கிள் தீவ்ஸ்\" ,போன்ற படங்கள் அவருக்கு தாக்கத்தை ஏற்படுத்தின. திருவனந்தபுரத்தில் தனது படிப்பை முடித்து, தமிழ்நாட்டிலுள்ள சென்னையில் அவரது சகோதரியின் அண்டை வீட்டாராகக் குறிப்பிடப்பட்ட இயக்குனர் பரதனை சந்தித்தார்.\n\nSection::::தொழில்.\nஜெயராஜினால் இயக்குனர் பரதன் ஈர்க்கப்பட்டார். அதனால் அவரை \"சிலம்பு\" (1986) என்கிறஅவரது படத்தில் உதவி இயக்குனராக சேர்த்துக் கொண்டார். ஜெயராஜ் பின்னர் இயக்குனர் \"பரதனுக்கு\" மேலும் ஆறு திரைப்படங்களில் உதவி இயக்குனராக பணியாற்றினார். இதில் விமர்சன ரீதியாக பாராட்டப்பட்ட \"ஓரு மின்னாமினுங்கிட்டெ நூருங்குவேத்தம்\" (1987) மற்றும் \"வைஷாலி\" (1988) ஆகியவை அடங்கும். ஜெயராஜ் \"வித்யாரம்பம்\" (1988) திரைப்படத்தின் மூலமாக இயக்குனராக அறிமுகமானார். அவரது ஆரம்ப தொழில் வாழ்க்கையில் முக்கியமாக \"ஆகாஷா கோட்டையில் சுல்தான்\" (1991), \"ஜானி வால்கர்\" (1992), \"ஹை வே\" (1995), \"தும்புலி கடப்புரம்\" (1995) மற்றும் \"அரேபியா\" (1995) போன்ற வர்த்தக ரீதி சார்ந்த திரைப்படங்களை தயாரித்தார்.\n\nஅவரது ஆரம்ப கால வாழ்க்கையில் குறிப்பிடத்தக்க படங்களாக \"குடும்பசமேதம்\" (1992) \"பைத்ருகம்\" (1993) மற்றும் \"சொப்னம்\" (1993) போன்றவை இருந்தன. \"பைத்ருகம்\" விமர்சனரீதியாக பாராட்டப்பட்டது, ஆனால் அதன் பழமைவாத, சமய தத்துவத்திற்காக விமர்சிக்கப்பட்டது. \"தேசதனம்\" (1997) திரைப்படம் அவரது வாழ்க்கையில் ஒரு மைல்கல் ஆக இருந்தது. இத் திரைப்படத்தினால், அவர் விமர்சகர்களால் தீவிரமான திரைப்படத் தயாரிப்பாளராகக் கருதப்பட்டார். அதற்குப் பிறகு மற்றொரு விமர்சன ரீதியாக பாராட்டப்பட்ட திரைப்படமான \"கலித்தியம்\"' (1997) ஷேக்ஸ்பியரின் \"ஓதெல்லோவின்\" தழுவலாகும். இது அவருக்கு சிறந்த இயக்குனருக்கான தேசிய திரைப்பட விருதை பெற்றுத் தந்தது.\n\nSection::::விருதுகள்.\nஜெயராஜ் பெர்லின் சர்வதேச திரைப்பட விழாவில் \"கிரிஸ்டல் பியர் விருது,\" இந்திய சர்வதேச திரைப்பட விழாவில் \"கோல்டன் பீகாக் விருது\", கேரள மாநில சர்வதேச திரைப்பட விழாவில் \"கோல்டன் க்ரோ பெசண்ட் விருது\" , திரைப்பட விமர்சகர்களின் சர்வதேச கூட்டமைப்பின் \"எப்.ஐ.பி.ஆர்.இ.எஸ்.சி.ஐ.\" விருது, சர்வதேச சம்மேளன சம்மேளனத்தின் சர்வதேச கூட்டமைப்பின், \"டான் குவிஜோட் விருது,\" ஆசிய சினிமா மேம்பாட்டிற்கான \"நெட்வொர்க்\" விருது மற்றும் \"கார்லோவி வேரி\" சர்வதேச திரைப்பட விழாவில் சிறப்பு குறிப்பு விருது, மற்றும் 7 முறை தேசிய திரைப்பட விருது, பலமுறை கேரள மாநில திரைப்பட விருதுகளைப் பெற்றவர் ஆவார். அவரது படங்களில் குறிப்பிடத்தக்கவையாக, \"தேசதனம்\" (1996), \"களியாட்டம்\" (1997), \"கருனம்\" (2000), \"சாந்தம்\" (2001), \"தெய்வனமதில்\" (2005), \"வெள்ளபோக்கத்தில்\" (2007), \"ஒட்டாள்\" (2015), வீரம் (2017) மற்றும் \"பயனகம்\" (2018) போன்றவை ஆகும்.\n"}
{"id": "438732", "url": "https://ta.wikipedia.org/wiki?curid=438732", "title": "தில்லுக்கு துட்டு", "text": "தில்லுக்கு துட்டு\n\nதில்லுக்கு துட்டு (Dhilluku Dhuddu) 2016 ஆம் ஆண்டு சந்தானம் மற்றும் அஞ்சல் சிங் நடிப்பில், ராம்பாலா இயக்கத்தில், ஸ்ரீ தேனாண்டாள் பிலிம்ஸ் தயாரிப்பில், தமன் இசையில் வெளியான தமிழ் திரைப்படம். இப்படத்தின் வணிகரீதியான வெற்றியைத் தொடர்ந்து இதன் இரண்டாம் பாகமான தில்லுக்கு துட்டு 2 திரைப்படம் 2019 ஆம் ஆண்டு வெளியானது.\n\nSection::::கதைச்சுருக்கம்.\nகுமார் (சந்தானம்) மற்றும் காஜல் (அஞ்சல் சிங்) பள்ளியில் ஒன்றாகப் படித்தவர்கள். காஜலின் தந்தை (சௌரப் சுக்லா) குமாரின் மாமா மோகன் (கருணாஸ்) வாங்கிய வாகனக்கடனுக்கான தவணையை செலுத்தாததால் அந்த வாகனத்தை பறிமுதல் செய்கிறார். இதனால் காஜலின் வீட்டுக்குள் திருடர்களைப் போல் நுழையும் குமார் மற்றும் மோகனைப் பிடித்துக் காவல்துறையிடம் ஒப்படைக்கிறாள் காஜல். மறுநாள் குமாரின் தந்தை (ஆனந்த்ராஜ்) காஜலின் தந்தையை மிரட்டுவதால் அவர்கள் மீது கொடுத்த புகாரைத் திரும்பப்பெறுகிறார். விடுதலையாகும் இருவரும் தங்களை சிறையிலடைக்கக் காரணமான காஜலையும் அவள் தந்தையையும் பழிவாங்க காஜலைக் கடத்துகிறார்கள். குமாரைத் தன் பள்ளித்தோழன் என்று அறிந்துகொள்ளும் காஜல் அவனைக் காதலிக்கிறாள். குமாரும் காஜலைக் காதலிக்கிறான்.\n\nஇவர்களின் காதலைப் பற்றி அறியும் காஜலின் தந்தை அவளுக்குத் திருமண ஏற்பாடு செய்கிறார். அதை தடுத்து நிறுத்துகிறான் குமார். இதனால் குமாரைக் கொல்ல ஸ்கெட்ச் மணியை (இராசேந்திரன்) ஏற்பாடு செய்கிறார். சிவன்கொண்டமலையில் உள்ள மர்மங்கள் நிறைந்த மாளிகைக்கு குமாரையும் அவர்கள் குடும்பத்தினரையும் அழைத்துச் சென்று அனைவரையும் கொன்றுவிட்டு, அவர்களை அங்குள்ள பேய் கொன்றுவிட்டதாக மற்றவர்களை எளிதாக நம்ப வைக்கலாம் என்று மணி யோசனை கூறுகிறான். அந்த யோசனையை ஏற்று குமார் - காஜல் இருவருக்கும் திருமணம் செய்துவைப்பதாக பொய் சொல்லி குமாரையும் அவன் குடும்பத்தினரையும் சிவன்கோண்டமலை மாளிகைக்கு அழைத்துச் செல்கிறார் காஜலின் தந்தை. அவர்களின் வேலைக்காரர்களாக மணியும் அவனது ஆட்களும் வருகின்றனர். தன்னைக் கொல்வதற்கு மணி மற்றும் ஆட்கள் முயற்சி செய்வதை அறிகிறான் குமார். அந்த மாளிகையில் இருக்கும் பேய் காஜலின் உடலுக்குள் நுழைகிறது. குமார் அனைத்துப் பிரச்சனைகளிலும் எப்படி வெற்றி பெற்றான் என்பது மீதிக்கதை.\n\n\nSection::::இசை.\nபடத்தின் பாடல்களுக்கு இசையமைத்தவர் தமன். பின்னணி இசையமைத்தவர் கார்த்திக் ராஜா.\n\nSection::::வசூல்.\nபடம் வெளியான முதல் நான்கு நாட்களில் ரூ. 12 கோடி வசூல் செய்தது.\n"}
{"id": "438738", "url": "https://ta.wikipedia.org/wiki?curid=438738", "title": "இனயம்", "text": "இனயம்\n\nஇனயம் (Enayam) கடற்கரை கிராமம், தமிழ்நாட்டின் கன்னியாகுமரி மாவட்டம், விளவங்கோடு வட்டம், கிள்ளியூர் ஊராட்சி ஒன்றியம், இனையம் புத்தன்துறை ஊராட்சியில், அரபுக் கடற்கரையில் அமைந்துள்ளது. இது மாவட்டத் தலைமையிடமான நாகர்கோவிலுக்கு தென்மேற்கே 32 கிமீ தொலைவில் உள்ளது. இது குளச்சல் அருகே உள்ளது.\n\nSection::::இனையம் துறைமுகத் திட்டம்.\nஅரபுக் கடற்கரை கிராமமான இனையத்தில் 500 ஏக்கர் நிலப்பரப்பரப்பில் பன்னாட்டு துறைமுகம் நிறுவ, இந்திய அரசு ரூ. 27,570 கோடி மதிப்பிலான திட்டம் தீட்டியுள்ளது. \n\nSection::::இனயம் துறைமுகம் நிறுவ எதிர்ப்புகள்.\nஇனயத்தில் துறைமுகம் நிறுவினால் தங்கள் வாழ்வாதாரம் அழியும் என உள்ளூர் மீனவ மக்கள் கருதுவதால், இனயம் துறைமுகத் திட்டத்திற்கு குமரி மாவட்டத்தில் எதிர்ப்பு வலுத்து வருகிறது. \n"}
{"id": "438741", "url": "https://ta.wikipedia.org/wiki?curid=438741", "title": "குலப் ஜாமுன்", "text": "குலப் ஜாமுன்\n\nகுலப் ஜாமுன் அல்லது குலாப் ஜாமுன் என்பது இந்தியாவின் பாலைத் திடமாக்கிச் செய்யும் இனிப்பு வகையாகும். இது இந்தியா, நேபாளம், பாகிஸ்தான், வங்காளதேசம், மியான்மர், மொரிசியஸ், பிஜி தீவுகள், தென் மற்றும் கிழக்கு ஆப்ரிக்கா, காிபிய நாடுகள், கயன்னா மற்றும் ஜமைக்காவிலும் புகழ்பெற்றதாகும். தற்காலத்தில் பால் பவுடர் பயன்படுத்தப்படுகிறது. உலர் கொட்டைகளால் சுவை ஊட்டப்படுகிறது.\n\nSection::::செய்முறை.\nபாலை மிதமான சூட்டில் நீண்ட நேரம் கொதிக்கவிட்டு, பால் சுண்ட வைக்கப்படுகிறது. இந்த திடமான பாலை கோயா என்று அழைப்பர். இதை மாவாகப் பிசைந்து மைதா மாவு சேர்த்து உருட்டி, எண்ணெயில் விட்டுப் பொரித்து எடுக்கப்படுகிறது. பின் அதைச் சர்க்கரை ஜீராவில் போட்டு வைக்கப்படுகிறது. சுவைக்கு ஏலக்காய், பன்னீர், குங்குமப் பூ போன்றவை சேர்க்கப்படுகிறது.\n\nSection::::தோற்றம்.\nமத்திய ஆசிய துருக்கிய படையெடுப்பாளர்களால் இந்தியாவிற்குக் கொண்டுவரப்பட்ட மாவிலிருந்து இடைக்காலத்தில் செய்யப்பட்டதுதான் குலப்ஜாமுன். சாஜஹானின் சமையல்காரரால் இது தயாரிக்கப்பட்டது என்றும் கூறுவர்.\n\nகுலப் என்பது 'கோல்' (ரோஜா) மற்றும் 'அப்' (நீர்) என்ற பாரசீக சொல்லிலிருந்து பிறந்தது. இதன் பொருள் பன்னீர் ஜீரா ஆகும். ஜாமுன் என்ற ஹிந்தி-உருது சொல் ப்ளம் போன்ற ஒரு பழவகையைக் குறிக்கும். ஜாமுனிற்கு ஜீராவிலிட்ட பொறித்தெடுக்கப்பட்ட உணவு என்றும் பொருள் உள்ளது. அரேபியாவின் லோக்மா என்ற உணவு வகையும் இதைப் போன்றதே ஆகும்.\n\nSection::::உண்ணும் வழக்கம்.\nகுலப் ஜாமுன் பிறந்தநாள், திருமண நாள், தீபாவளி போன்ற இந்து மற்றும் இஸ்லாமிய பண்டிகைகளிலும் உண்ணப்படுகிறது. குலப் ஜாமுனில் பல வகைகள் மற்றும் பல சுவைகள் உள்ளன.\n\nSection::::வேறுபாடுகள்.\nமாவுடன் சர்க்கரை சேர்த்து பொறித்தால், இதன் நிறம் கருப்பாக இருக்கும். இது \"கால ஜாம்\" அல்லது \"கருப்பு ஜாம்\" என்று அழைக்கப்படுகிறது.\n\nஜீராவிற்கு பதிலாக மேப்பிள் சிரப் சேர்த்தும் செய்வர்.\n\nவீட்டிலேயே செய்யப்படும் குலப் ஜாமுன் பவுடர் பால், மாவு, பேக்கிங் சோடா மற்றும் நெய் சோ்த்து பிசைந்து, மாவை சிறிதாக உருட்டி ஜீராவில் ஊர வைக்கப்படுகிறது.\n\nபண்டுவா என்பது வங்காளத்தில் செய்யப்படும் குலப் ஜாமுன் போன்ற உணவு வகை. லேடிகேனி என்பது மற்றொரு வகையாகும்.\n\nமத்திய இந்தியாவில் குலப் ஜாமுனை ரசகுலா என்றும் அழைப்பர். நாட்டு நெய்யில் பலமடங்கு பெரிதாக செய்யப்படும் ரசகுலா, ஜபல்பூர் அருகில் உள்ள காடங்கியில் 100 ஆண்டுகளாகப் புகழ் பெற்றது.\n\nராஜஸ்தானில் தக்காளி மற்றும் கொட்டைகள் சேர்த்து செய்யப்படும குலப் ஜாமுன் சப்ஜி புகழ் பெற்றது.\n"}
{"id": "438743", "url": "https://ta.wikipedia.org/wiki?curid=438743", "title": "செங்காத்து", "text": "செங்காத்து\n\nசெங்காத்து (Sengathu) 2006 ஆம் ஆண்டு நிஷாந்த் மற்றும் பயல் நடிப்பில், இந்துநாதன் இயக்கத்தில், எஸ். ஏ. ஜலால் தயாரிப்பில், அரபின் யூசுப் இசையில் வெளியான தமிழ் திரைப்படம். குறைந்த செலவில் தயாரிக்கப்பட்ட திரைப்படங்களுக்கான தமிழக அரசின் மானியம் ரூ. 7 இலட்சம் இப்படத்திற்கு வழங்கப்பட்டது.\n\nSection::::கதைச்சுருக்கம்.\nமுகில் (நிஷாந்த்) விடுமுறைக்காக ராணுவத்தில் இருந்து தன் சொந்த ஊருக்குத் திரும்புகிறான். அங்கு மனநலம் பாதிக்கப்பட்ட பெண்ணான இந்துவைச் (பயல்) சந்திக்கிறான். இந்துவை மானபங்கப்படுத்த முயற்சிப்பவர்களிடம் இருந்து அவளைக் காப்பாற்றுகிறான். இந்து மனநலம் பாதிக்கப்பட்டதாக நடிப்பதாக சந்தேகம் கொள்ளும் முகில், அதைக் கண்டறிவதற்காக அவளை முத்தமிடுகிறான். இதனால் அதிர்ச்சியடையும் இந்து கோபம் கொண்டு அவனைத் திட்டுகிறாள். அவள் நடிக்கிறாள் என்பதை உறுதிசெய்யும் முகில் தன் செயலுக்காக அவளிடம் மன்னிப்பு கேட்பதுடன் அவளைக் காதலிப்பதாகவும் கூறுகிறான். ஆனால் தொடர்ந்து மனநலம் பாதித்ததுபோல் நடிக்கும் இந்து அவன் காதலை ஏற்க மறுக்கிறாள். மறுநாள் இந்து நடிப்பதற்கானக் காரணத்தைத் தன்னிடம் தெரிவித்து தன் காதலை ஏற்காவிட்டால் தற்கொலை செய்துகொள்வதாகக் கூறுகிறான் முகில். இதனால் அவன் காதலை ஏற்கும் இந்து தான் நடிப்பதற்கானக் காரணத்தைக் கூறுகிறாள்.\n\nதேவதாசி குலத்தைச் சேர்ந்த இந்து பிறந்தவுடன் அவள் தாய் இறக்கிறாள். அக்கிராமத்தைச் சேர்ந்த பிராமணர் குடும்பத்தால் வளர்க்கப்படும் இந்து, குறிப்பிட்ட வயதில் அவள் குலவழக்கப்படி தேவதாசியாகும் சூழலுக்கு ஆளாகிறாள். அவளை வளர்த்த சீனு (ஸ்ரீனிவாச குருக்கள்) அதை தடுக்க முயல்கிறார். அவரால் அதைத் தடுக்க இயலாததால் தற்கொலை செய்துகொள்கிறார். தேவதாசியாக மாற விரும்பாத இந்து தன்னை தந்தையாக இருந்து வளர்த்தவர் இறந்ததால், அதிர்ச்சியடைந்து மனநிலை பாதிக்கப்பட்டதைப்போல் நடிக்கத் துவங்குகிறாள். அவளுடைய கிராமத்திலிருந்து இந்த கிராமத்திற்கு வருகிறாள்.\n\nஅந்த கிராமத்து மக்கள் இந்துவை அவளுடைய கிராமத்திற்கே அனுப்புகின்றனர். அங்கு செல்லும் இந்து தேவதாசியாக மாறினாளா? முகில் - இந்து காதல் நிறைவேறியதா? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் அரபின் யூசுப். பாடலாசிரியர்கள் சினேகன் மற்றும் கபிலன்.\n"}
{"id": "438745", "url": "https://ta.wikipedia.org/wiki?curid=438745", "title": "பறையிபெற்ற பந்திருகுலம்", "text": "பறையிபெற்ற பந்திருகுலம்\n\nபறையிபெற்ற பந்திருகுலம் (Parayi Petta Panthirukulam) கேரள மாநிலத்தில் கோட்டயம் மாவட்டத்தில் உள்ள கொட்டாரத்தில் என்ற ஊரில் 1855–1937 ஆம் ஆண்டு வரை வாழ்ந்த கதகளி நடன கலைஞரும், ஓட்டன் துள்ளல் என்ற நாட்டுப்புற நாடகவியலாளரும், எழுத்தாளருமான கொட்டாரத்தில் சங்குண்ணி (Kottarathil Sankunni) என்பவரால் எழுதப்பட்ட நாட்டுப்புறவியல் கதையாடல் புத்தகமாகும். கொட்டாரத்தில் சங்குன்னியால் எழுதப்பட்ட ஐதீகமாலை எனற தொகுப்பில் உள்ள புத்தகங்கங்கள் எட்டுப்பாகங்களாகப் பிரித்து மொத்தம் 126 புத்தகங்கள் தொகுக்கப்பட்டுள்ளன. மேலும் மலையாள மனோரமா புத்தகம் துவங்க காரணமாக இருந்தவரும் இவரே. \n\nSection::::கதையின் சாரம்.\nசெவி வழிக்கதையாடல் படி பொது ஊழி காலத்தில் இந்தியப்பகுதில் உஜ்ஜைனி என்ற பகுதியை ஆண்ட விக்ரமாதித்தியன் அரண்மனையில் நவரத்திணங்களாக (Navaratnas) இருந்த அமைச்சரவைப் புலவர்களில் ஒருவரான வரருசி (Vararuchi) என்பவர் தென் திசை நோக்கிவந்தபோது ஒரு மரத்தின் கீழ் விளக்கு கையிலேந்தி ஒரு பெண் நிற்பதைக்கண்டு அவளின்மேல் மோகம் கொள்கிறான். வேதங்கள் ஓதும் நம்பூதிரி இனத்தைச் சார்ந்த வரருசி தான் கண்ட தேவதை போன்ற பெண்ணான பறயி குலப்பெண்ணை மண முடிக்கிறார். இவர்கள் இருவரும் கோவில் யாத்திரை செல்லுகிறார்கள். அவர்களுக்கு பண்ணிரெண்டு குழந்தைகள் பிறக்கின்றனர். அக்குழந்தைகள் அனைவரையும் வேறுவேறு இனத்தவர்களிடம் வளர்கும்படி கட்டளையிடுகிறார். அனைத்துக் குழந்தைகளையும் ஏற்றுக்கொள்ளும் மக்கள் கடைசியாகப் பிறந்த குழந்தையை மட்டும் ஏற்றுக்கொள்ள மறுக்கிறார்கள். ஏனெனில் அக்குழந்தை பிறக்கும்போதே வாய் இல்லாமல் ஊனமாகப் பிறந்துவிடுகிறது. இவர்களின் பாதயாத்திரை அதிகமாக பாரதப்புழா (Bharathappuzha) என்ற ஆற்றங்கரையில் நடப்பதாக கதையாடல் கூறுகிறது.\n\n\n\n\n"}
{"id": "438747", "url": "https://ta.wikipedia.org/wiki?curid=438747", "title": "கிளம்பாக்கம் பேருந்து நிலையம்", "text": "கிளம்பாக்கம் பேருந்து நிலையம்\n\nகிளம்பாக்கம் பேருந்து முனையம் (\"Kilambakkam Bus Terminus\") என்பது இந்தியாவின், சென்னையில் உள்ள ஜி. எஸ். டி சாலை மீது பரப்பளவில் அமையவுள்ள பேருந்து நிலையமாகும். இது கோயம்பேடு நகரிலுள்ள சென்னை புறநகர் பேருந்து நிலையத்தின் போக்குவரத்து நெரிசலை கட்டுப்படுத்த முன்மொழியப்பட்டது. இந்த பேருந்து நிலையத்திலிருந்து, தென் தமிழ்நாட்டிற்கு குறிப்பாக திருச்சி, மதுரை, விருதுநகர், தூத்துக்குடி, திருநெல்வேலி மற்றும் கன்னியாகுமரி போன்ற நகரங்களுக்கு பேருந்துகள் இயக்கப்படவிருக்கின்றன. இது ஒருங்கிணைந்த பேருந்து நிலையம் ஆகும். இங்கிருந்து புறநகர் அரசாங்க பேருந்துகள், தனியார் பேருந்துகள் மற்றும் எம்.டி.சி பேருந்துகள் இயக்கப்படவிருக்கின்றன.\n\nSection::::காலக்கோடு.\nகோயம்பேடு பேருந்து நிறுத்தத்தின் போக்குவரத்து நெரிசலை குறைக்கும் வண்ணம் 2012 ஏப்ரல் 30 ஆம் தேதி, அன்றைய முதல்வர் ஜெயலலிதா புதிய பேருந்து நிலைய திட்டத்தை அறிவித்தார். முன்மொழியப்பட்ட பேருந்து நிலையம் வண்டலூர் மண்டலத்தில் அமையவிருக்கிறது. \n\nபேருந்து நிலையத்திற்காக தேர்ந்தெடுக்கப்பட்ட 88 ஏக்கர் நிலம், இந்தியாவின் தொல்பொருள் ஆய்வகத்தினால் பாதுகாக்கப்படும் மற்றும் தடைசெய்யப்பட்ட இடத்தின் அருகிலுள்ளது. 2010 ஆம் ஆண்டு சனவரி மாதம் பண்டைய நினைவுச்சின்னங்கள் மற்றும் தொல்பொருளியல் தளங்கள் மற்றும் அழிவுச் சட்டம் (AMASR சட்டம்) திருத்தத்தின் படி, ஏ. எஸ். ஐ.யின் பாதுகாக்கப்பட்ட பகுதிகளில் 100 மீட்டருக்குள் அனைத்து கட்டுமானங்களும் தடை செய்யப்பட்டுள்ளன. 200 மீற்றர் சுற்றளவில் எவ்விதமான கட்டுமானம் மற்றும் மறுசீரமைப்பு அல்லது பழுதுபார்க்க ஏ. எஸ். ஐயிடம் அனுமதி பெறப்படவேண்டும். >\n\nசென்னைப் பெருநகர் வளர்ச்சி குழுமம் (சிஎம்டிஏ) ரீச் ஃபவுண்டேஷனை \"பாரம்பரிய தாக்க மதிப்பீட்டை\" செய்யுமாறு கேட்டுக் கொண்டது. \n\nஐந்து நிபந்தனைகளின் கீழ் மொத்த உயரம் 34 மீட்டர் அடி உயரம் கொண்ட கிளம்பாக்கம் பேருந்து நிலையத்தினை நிர்மாணிப்பதற்கு NMA அனுமதி வழங்கியது. பசுமையைத் தவிர்த்து 100 மீட்டர் தடைசெய்யப்பட்ட பகுதிகளில் எந்தவொரு அபிவிருத்தியும் இருக்காது என்பதையும்; தளத்தின் எல்லை மற்றும் விளம்பரப் பலகை நிறுவதல் ஆகியவற்றை மாநில அரசு உறுதி செய்யவேண்டும். \n\nபுதிய பேருந்து நிலையத்திற்கு, 2019 பிப்ரவரி 22 அன்று தமிழக முதலமைச்சர் எடப்பாடி க. பழனிச்சாமி அடிக்கல் நாட்டினார். முன்மொழியப்பட்ட பேருந்து நிலையம் 394 கோடி செலவில் கட்டப்படும். இந்த திட்டத்திற்கான வடிவமைப்பு மற்றும் பொறியியல் ஆலோசனை நிறுவனம், சி.ஆர் நாராயண ராவ் (கன்சல்டன்ஸ்) பிரைவேட் லிமிடெட் ஆகும். \n\nSection::::வசதிகள்.\nஇந்த திட்டத்திற்கான நில அளவு 88.52 ஏக்கராக உள்ளது. மொத்த கட்டிட பரப்பளவு 6.4 இலட்ச சதுர அடி ஆகும். இங்கு ஒரே நேரத்தில் 215 பேருந்து நிறுத்தங்கள் அமையவுள்ளன, அதில் 130 அரசு பேருந்து, 85 தனியார் பேருந்து நிறுத்தங்களும் உள்ளடக்கமாகும். 3.99 ஏக்கர் பரப்பளவில் 300 பேருந்துகள் துணை உறைவிட நிறுத்தமிடம், 1.99 ஏக்கர் பரப்பளவில் 275 தானுந்துகள், 3582 இரு சக்கர வாகன நிறுத்தம் அமையவிருக்கின்றன. \n\n\nSection::::பேருந்து வளாகம்.\n6 பேருந்து நிறுத்து விரல் போன்ற அமைப்பின் மீது 12 தளங்கள் அமைய உள்ளன. இங்கு 14 ஏக்கர் நிலப்பரப்பில் ஒரே நேரத்தில் 130 அரசு பேருந்துகள் மற்றும் 85 தனியார் பேருந்துகள் இயங்குமாறு வடிவமைக்கப்பட்டுள்ளன. இது தமிழ்நாட்டின் தெற்குப் பகுதிகளில் உள்ள நகரங்களுக்கு இணைப்புகளை வழங்கவிருக்கின்றது. \n\nஎம்.டி.சி. பேருந்து நிலையம், ஜி.எஸ் டி சாலைக்கு அருகில் உள்ள 7.4 ஏக்கர் பரப்பளவில் கட்டத் திட்டமிடப்பட்டுள்ளது. இதில் 1,100 மீட்டர் நீளம் மற்றும் நான்கு மீட்டர் அகலமுடைய மேடை மற்றும் எட்டு மீட்டர் பரப்பளவில் மேற்கூரை அமையவுள்ளது. \n\nஇரண்டு ஏக்கர் பரப்பளவில், ஒரு பேருந்து பட்டறை அமைய இடம் ஒதுக்கப்பட்டுள்ளது. \n\n"}
{"id": "438749", "url": "https://ta.wikipedia.org/wiki?curid=438749", "title": "குர்மா", "text": "குர்மா\n\nகுர்மா என்பது காய்கள் அல்லது கறி, தயிர், தண்ணீர் மற்றும் மசாலா சேர்த்து வைக்கப்படும் ஒருவகை குழம்பு ஆகும். \n\nSection::::சொற்பிறப்பியல்.\nகுர்மா என்பது துருக்கிய வேர் கொண்ட 'கொர்மா' என்ற உருது சொல்லிலிருந்த பிறந்தது. இது சமைக்கும் வகையைக் குறிக்கும் சொல்லாகும். இந்த துருக்கிய வேர்ச் சொல்லிற்க பொறித்தெடுக்கப்பட்ட என்று பொருள். இந்தியாவில் இத்துருக்கிய சொல் வழங்கப்பட்டாலும், இது சமைக்கப்படும் முறை முற்றிலும் வேறுபட்டதாகும். \n\nSection::::வரலாறு.\nஇந்தியாவில் குர்மா முகலாய உணவு வகைகளில் ஒன்று. தாஜ்மஹால் திறக்கப்பட்ட பொழுது, வெள்ளிப் படலமிட்ட வெள்ளைக் குர்மா சாஜஹான் மற்றும் விருந்தினர்களுக்கு வழங்கப்பட்டது. \n\nபொதுவாக, குர்மா என்பது காய்கள் அல்லது கறி, தயிர், தண்ணீர் மற்றும் மசாலா சேர்த்து வைக்கப்படும் ஒருவகை குழம்பு ஆகும். இதில் பலவகை உண்டு. இதில் சீரகம், தனியா போன்ற நறுமணப் பொருட்களுடன் தயிர் மற்றும் கறிகள் சேர்த்து சமைக்கப்படும் உணவாகும். பாரம்பரியமாக, இது பானையின் மேலும் கீழும் ஆகிய இரு பக்கங்களிலும சூடு செய்யப்பட்டு சுற்றிலும் சூடேற்றி தயாரிக்கப்படுகிறது. இது செம்மறி ஆடு, வெள்ளாடு, மட்டுக்கறி சேர்த்தும் சமைக்கப்படுகிறது. சிவப்பு முள்ளங்கி மற்றும் கீரைகள் சேர்த்தும் சமைக்கப்படுகிறது. சில நேரங்களில் 'சாஹி' என்ற சொல் அதன் அரச கெளரவத்தைக் குறிக்கும் ஒருவகை குர்மாவிற்குப் பயன்படுத்தப்படுகிறது. \n\nSection::::செய்முறை.\nஎண்\n\nSection::::வேறுபாடுகள்.\nSection::::யுனைட்டட் கிங்டத்தில்.\nயுனைட்டட் கிங்டத்தில் மிதமான மசாலாவுடன் கெட்டியான குழம்பாக இது பாிமாறப்படுகிறது. இதில் முந்திாி, பாதாம், தேங்காய் அல்லது தேங்காய் எண்ணெய் சேர்க்கப்படுகிறது. 21 ஆம் நுாற்றாண்டில் இது அங்குள்ள மக்களின் பிரபலமான உணவு முறையாகிவிட்டது.\n\nSection::::நவரத்தின குர்மா.\nஒன்பது வகையான காய்கறிகளுடன் பன்னீர் மற்றும் கொட்டை பருப்புகள் சேர்த்து செய்யப்படும் குர்மா ஆகும். \n"}
{"id": "438753", "url": "https://ta.wikipedia.org/wiki?curid=438753", "title": "அகோபில மடம்", "text": "அகோபில மடம்\n\nஅகோபில மடம் (Ahobila Matha) என்பது ஆந்திரப்பிரதேசத்தின், அகோபிலம் என்னும் ஊரில் உள்ள வடகலை பாரம்பரிய ஸ்ரீ வைஷ்ணவ மடமாகும். இந்த மடமானது வேதாந்த தேசிகரின் வடகலை மரபைப் பின்பற்றி கிபி 1400 இல் ஆதிவண் சடகோப மகாதேசிகரால் நிறுவப்பட்டது. இந்த மடத்தின் முதல் ஜீயராக ஆதிவண் சடகோப மகாதேசிகர் இருந்தார் என்று கூறப்படுகிறது. \n\nவைணவத் துறவியான ஆதிவண் சடகோபர், வேதாந்த தேசிகரின் தலைசிறந்த மாணாக்கராவார் இவர் பஞ்சாத்ரா பாரம்பரியத்தை அடிப்படையாகக் கொண்டு மடத்தை நிறுவினார். \n\nஅழகியசிங்கர் மடம் எனவும் வழங்கப்படும் இந்த மடத்தின் கிளைகன் திருவரங்கம் காஞ்சிபுரம் திருவள்ளுர் போன்ற ஊர்களிலும் உள்ளன. \n\n"}
{"id": "438754", "url": "https://ta.wikipedia.org/wiki?curid=438754", "title": "அகோர முனிவர்", "text": "அகோர முனிவர்\n\nஅகோர முனிவர் அல்லது அகோரத் தம்பிரான் என்பவர் 17 ஆம் நூற்றாண்டின் முற்பகுதியில் வாழ்ந்த தமிழறிஞராவார். வடமொழி, தென்மொழி ஆகியவற்றில் வல்லவரான இவர் திருவாரூர்க் கோயிலில் அபிடேகக் கட்டளையை மேற்பார்த்தவர். இவர் கும்பகோணப் புரணம், திருக்கனப்பேர்ப் புராணம், வேதாரணிய புராணம் போன்ற நூல்களை இயற்றியுள்ளார். மேலும் இவர் இலக்கண விளக்கம் வைத்தியநாத தேசிகருக்கு ஆசிரியர் எனப்படுகிறார். \n"}
{"id": "438755", "url": "https://ta.wikipedia.org/wiki?curid=438755", "title": "கிளாடிசு பெரெசிக்லியன்", "text": "கிளாடிசு பெரெசிக்லியன்\n\nகிளாடிசு பெரெசிக்லியன் (ஆங்கிலம்:\"Gladys Berejiklian\", பிறப்பு: 22 செப்டம்பர் 1970) என்பவர் ஆஸ்திரேலிய அரசியல்வாதியும் நியூ சவுத் வேல்சின் 45வது முதல்வராக பதவியில் உள்ளவரும் ஆவார். இவர் 2003 முதல் வில்லோக்பி தொகுதியின் சட்டமன்ற உறுப்பினராக இருந்து வருகிறார். இவர் தாராளவாதக் கட்சியைச் சேர்ந்தவர்.\n"}
{"id": "438756", "url": "https://ta.wikipedia.org/wiki?curid=438756", "title": "அங்கோரா ஆடு", "text": "அங்கோரா ஆடு\n\nஅங்கோரா ஆடு (Angora goat) என்பது ஒரு ஆட்டு இனமாகும். இந்த ஆட்டிலிருந்து கிடைக்கும் மிருதுவான ரோமமானது உலகப் புகழ்பெற்ற மொகேர் என்னும் துணி நெய்ய அவசியமானதாக உள்ளது.\nSection::::வரலாறு.\nஇந்த ஆடானது நடு ஆசியாவின் மார்க்கோர் காட்டு ஆட்டின் வம்சாவழியினதாக கருதப்படுகிறது. இவை இப்பகுதியில் பல்லோலிதிக்கு அருகே இருந்து வந்தவையாகும். \n1938-1952 ஆம் ஆண்டுகளில் வெளியான துருக்கிய லிரா பணத் தாள்களில் ஆங்கொரா வெள்ளாட்டுகள் சித்தரிக்கப்பட்டன.\nSection::::விளக்கம்.\nஅங்கோரா ஆட்டின் கொம்பானது செம்மறிக் கொம்புபோல் முறுக்கிக்கொண்டிருக்கும். இதன் மயிர் பட்டுப்போல மிருதுவாகவும் வெண்மையாகவும், சுருள் சுருளாக உடலில் தொங்கும். இதன் மயிரானது ஆண்டு ஒன்றுக்கு 8-10 அங்குலம் நீளம் வளரும். சாதாரணமாக ஓர் ஆட்டில் இருந்து 2 1/2 ராத்தல் மயிர் கிடைக்கும். இந்த மயிருக்கு அரபு மொழியில் முகய்யார் என்று பெயர். அது மொகேர் என வழங்குகிறது. மொகேர் கம்பளி ஆடைகளானது காசுமீர ஆடைகள் பாேல் மிக உயர்ந்தவை. இந்த ஆடுகளை மெக்சிகோவிலும், ஐக்கிய நாடுகளிலும், பசிபிக் கடற்கரையிலும் வளர்க்கிறார்கள். \n"}
{"id": "438759", "url": "https://ta.wikipedia.org/wiki?curid=438759", "title": "டிக்டாக்", "text": "டிக்டாக்\n\nடிக்டாக் (\"TikTok\") () டூயின் என அழைக்கப்படும் இந்த சீன செயலியின் மூலம் குறு நிகழ்படங்களை உருவாக்கவும் பகிர்ந்துகொள்ளவும் இயலும். \"பைட்டேன்ஸ்\" எனும் சீன நிறுவனத்திற்குச் சொந்தமான இந்தச் செயலி செப்டம்பர், 2016 ஆம் ஆண்டில் சீனாவில் அறிமுகமானது. ஆனால் ஒரு ஆண்டிற்குப் பிறகே இது வியாபார ரீதியிலாக செயல்பாட்டிற்கு வந்தது. ஆசியா, அமெரிக்க ஐக்கிய நாடு மற்றும் உலகின் பட நாடுகளில் நிகழ்பட இயக்கு தளங்களில் அதிக அளவில் பயன்படுத்தப்படும் செயலியாகும். 2018 ஆம் ஆண்டிலிருந்து பரவலான வரவேற்பைப் பெறத் துவங்கியது. அக்டோபர் 2018 இல் அமெரிக்காவில் அதிக முறை பதிவிறக்கமான செயலிகளில் முதலிடம் பெற்றது.\n\nSection::::தமிழகத்தில் டிக் டாக்.\nடிக் டாக் செயலியின் மூலமாக ஆபாசமாக நடன அசைவுகள் இருப்பதாகவும் சமூகச் சீரழிவிற்கு வழிவகுப்பதாகவும் பலதரப்பில் இருந்து கருத்துக்கள் வந்ததன் அடிப்படையில் அதனைத் தமிழகத்தில் தடை செய்ய வேண்டும் எனவும் மத்திய அரசிற்கு கடிதம் அனுப்பப்பட்டது.\n\nSection::::இந்தியாவில் தடை.\nமதுரை உயர்நீதிமன்ற கிளையில், வழக்கறிஞர் முத்துக்குமார் என்பவர் இந்த செயலி மூலம் பகிரப்படும் வீடியோக்களால் பல்வேறு சமூகப் பிரச்னைகள் ஏற்படுவதாகக் கூறி, இதனை தடை செய்ய வேண்டும் என வழக்கு தொடர்ந்தார். இந்த வழக்கை விசாரித்த நீதிபதிகள் \"டிக்டாக்\" செயலியை தரவிறக்கம் செய்வதை தடை செய்ய நடவடிக்கை எடுக்குமாறு மத்திய அரசுக்கு உத்தரவிட்டனர். இதை எதிர்த்து டிக்டாக் நிறுவனம், தாக்கல் செய்யப்பட்ட மனுவை விசாரித்த உச்ச நீ‌திமன்றம், மதுரை உயர்நீதிமன்றம் கிளையின் உத்தரவுக்கு தடை விதிக்க மறுத்துவிட்டது. இதனைத் தொடர்ந்து டிக்டாக் செயலியை பிளேஸ்டோர் மற்றும்‌ ஆப்ஸ்டோர் தளங்களில் இருந்து நீக்குமாறு, கூகுள் மற்றும் ஆப்பிள் நிறுவனங்களுக்கு மத்திய அரசு கடிதம் ‌எழுதியுள்ளது. இதனை ஏற்று டிக் டாக்கை பதிவிறக்கம் செய்யும் வசதியை கூகுள் பிளேஸ்டோர் நீக்கியுள்ளது.\n\nSection::::தடை நீக்கம்.\nஇதைத்தொடர்ந்து டிக்டாக் நிறுவனம் உச்சநீதிமன்றத்தில் மனுத்தாக்கல் செய்தது. இந்த வழக்கை விசாரணைக்கு எடுத்துக் கொண்ட உச்சநீதிமன்றம், நிறுவனம் தொடர்ந்த வழக்கை தள்ளுபடி செய்தது. டிக்டாக் நிறுவனம் தொடர்ந்த மனுவை மதுரை உயர்நீதிமன்றம் ஏப்ரல் 22, 2019 அன்று விசாரித்து முடிவெடுக்க வேண்டுமென்றும், தவறும் பட்சத்தில் இந்த தடை தளர்ந்ததாக கருதப்படும் என உச்சநீதிமன்றம் தெரிவித்தது.\n\nஇதன்படி ஏப்ரல் 22, 2019 அன்று இந்த வழக்கை விசாரித்து மதுரை உயர்நீதிமன்றம் தீர்ப்பு வழங்கியது. அதில் ஆபாச நடன அசைவுகள், சமூக சீர்க்கேடு நடன அசைவுகள் போன்றவற்றை பதிவேற்றம் செய்யக்கூடாது என நிபந்தனையுடன் டிக்டாக் செயலிக்கான தடையை நீக்கியது.\n\nஇந்த தடை நீங்கிய பிறகு டிக்டாக் செயலியை பிளேஸ்டோர் மற்றும்‌ ஆப்ஸ்டோர் தளங்களில் பதிவிறக்கம் செய்யும் வசதி மீண்டும் கொண்டுவரப்பட்டது.\n"}
{"id": "438765", "url": "https://ta.wikipedia.org/wiki?curid=438765", "title": "உடையான் ரெகுநாத சேதுபதி", "text": "உடையான் ரெகுநாத சேதுபதி\n\nஉடையான் ரெகுநாத சேதுபதி அல்லது சடைக்கன் சேதுபதி என்பவர் இராமநாதபுரம் சமஸ்தான மன்னராவார். ஆட்சிக்காலம் 16O1 – 1622 சில வரலாற்றாசிரியர்கள் இவரது ஆட்சித் தொடக்கமாக கி.பி. 1603 என வரைந்துள்ளனர்.) என்பவர் போகலூரில் வாழ்ந்த இராமநாதபுர சமஸ்தான மன்னர்களில் முதல் மன்னராக அறிமுகமாகுபவராவர். இவரது (அல்லது) இவரின் மூதாதையரது பூர்வீகமானது \"விரையாத கண்டன்\" என தெரியவருகிறது. இந்த மன்னரது தந்தையார் பெயரோ அல்லது இவர் சேதுபதிப் பட்டத்திற்கு எந்த முறையில் தகுதி பெற்றவர் என்பதோ அறிய இயலவில்லை. இந்த மன்னர் இராமேசுவரம் திருக்கோயிலுக்கு வழங்கிய அறக்கொடைகள் பற்றிய கி.பி. 1607ஆம் ஆண்டய செப்பேட்டின்படி இவரது இயற்பெயர் திருமலை சடைக்கன் என்றும், உடையான் ரகுநாத சேதுபதி காத்தத்தேவர் என்றும் தெரியவருகிறது.\n\nஇராமநாதபுரம் நகருக்கு மேற்கே எட்டுக்கல் தொலைவில் உள்ள போகலூர் இம்மன்னரின் தலைநகராக இருந்துள்ளது. இந்த மன்னர் வழங்கிய மூன்று செப்பேடுகள் கிடைத்துள்ளன.\n"}
{"id": "438767", "url": "https://ta.wikipedia.org/wiki?curid=438767", "title": "வெற்றி படிகள்", "text": "வெற்றி படிகள்\n\nவெற்றி படிகள் (Vetri Padigal) மனோபாலா இயக்கத்தில் 1991 ஆம் ஆண்டு வெளியான இந்தியத் தமிழ்த் திரைப்படமாகும். ஜி. சரவணன், கே. கணேஷ், கே. ராமராஜா ஆகியோர் தயாரிப்பில், இளையராஜா இசையில் 15 மார்ச் 1991 ஆம் தேதி வெளியானது. ராம்கி, நிரோஷா, ஆர். சரத்குமார், ஸ்ரீவித்யா, வி. கே. ராமசாமி, ஜெய்கணேஷ், வினு சக்ரவர்த்தி மற்றும் பலர் நடித்துள்ளனர். இது ஒரு மராட்டிய படத்தின் மறுஆக்கமாகும்.\n\nSection::::நடிகர்கள்.\nராம்கி (நடிகர்), நிரோஷா, சரத்குமார், ஸ்ரீவித்யா, வி. கே. ராமசாமி, ஜெய்கணேஷ், வினு சக்ரவர்த்தி, சனகராஜ், தியாகு (நடிகர்), கிட்டி (நடிகர்), டிஸ்கோ சாந்தி, பேபி விசித்ரா, தளபதி தினேஷ், பொன்னம்பலம், ஹல்வா வாசு, ரவிசங்கர், ரவீந்திரநாத், கன்னியப்பன், பாண்டியன், சக்திவேல், வெள்ளை சுப்பையா, வரதராஜன், சின்னி ஷண்முகம்.\n\nSection::::கதைச்சுருக்கம்.\nஒரு கொள்ளை கும்பல் தமிழ் நாட்டையே மிரட்டுகிறது. அந்த கும்பலை பிடிக்க, மகேஷ் என்ற காவல் அதிகாரி நியமிக்கப்படுகிறார். கணவனை இழந்த, கண் தெரியாத தன் சகோதரி வித்யாவுடன் (ஸ்ரீவித்யா) மகேஷ் வாழ்ந்து வருகிறார் விமலாவை மகேஷ் விரும்பியதால், மகேஷ் மீது அதிகம் கோவம் கொள்கிறார் குருஜி (ஆர். சரத்குமார்).\n\nகடந்த காலத்தில், மகேஷின் இளமை காலத்தில் காவல் தொழிலை அறவே வெறுத்தான் மகேஷ். தனது மாமா காவல் அதிகாரியாக ஒரு கொள்ளை கும்பலை பிடிக்க போகும் பொழுது வெடி குண்டு வெடித்து இறக்க நேரிட்டு, அதில் மகேஷின் சகோதரி கண்களை இழக்கிறார். அதனால், தேச விரோதிகளை பழிவாங்க ஒரு காவல் அதிகாரியாகிறான் மகேஷ். பின்னர் அந்த கொள்ளை கும்பல் பிடிபட்டதா? விமலாவை யார் மணந்தார்? போன்ற கேள்விகளுக்கு விடை காணுதலே மீதிக் கதையாகும்.\n\nSection::::ஒலிப்பதிவு.\nதிரைப்படத்தின் பின்னணி மற்றும் பாடல்களின் இசையை அமைத்தவர் இளையராஜா ஆவார். வாலி மற்றும் சிவா பாடல்களின் வரிகளை எழுதினர். 4 பாடல்களை கொண்ட ஒலித்தொகுப்பு 1991 ஆம் ஆண்டு வெளியானது.\n\n"}
{"id": "438768", "url": "https://ta.wikipedia.org/wiki?curid=438768", "title": "என். மனோரஞ்சிதம்", "text": "என். மனோரஞ்சிதம்\n\nஎன். மனோரஞ்சிதம் (N. Manoranjitham) என்பவர் ஒரு இந்திய அரசியல்வாதியும், தமிழக சட்டமன்ற உறுப்பினரும் ஆவார். இவர் ஊத்தங்கரை சட்டமன்றத்தொகுதியில், 2016 ஆம் ஆண்டு சட்டமன்றத் தேர்தலில் அனைத்திந்திய அண்ணா திராவிட முன்னேற்றக் கழகத்தின் சார்பில் போட்டியிட்டு தமிழ்நாடு சட்டமன்றத்திற்குத் தேர்ந்தெடுக்கப்பட்டார்.\nஇவரது கணவர் பெயர் நாகராஜ் ஆகும். அ.இ.அ.தி.மு.க இரு அணிகளாக இருந்த போது ஓ. பன்னீர்செல்வத்திற்கு ஆதரவு தெரிவித்திருந்தார்.\n"}
{"id": "438769", "url": "https://ta.wikipedia.org/wiki?curid=438769", "title": "பனிக்காலணி முயல்", "text": "பனிக்காலணி முயல்\n\nபனிக்காலணி முயல் (ஆங்கிலப் பெயர்: \"Snowshoe hare\", உயிரியல் பெயர்: \"Lepus americanus\"), அல்லது வேறுபடும் முயல், அல்லது பனிக்காலணி குழி முயல் என்பது வட அமெரிக்காவில் காணப்படும் ஒரு முயல் வகை ஆகும். இதன் பின்னங்கால்களின் அளவு பெரியதாக இருப்பதால் இது பனிக்காலணி முயல் என்று அழைக்கப்படுகிறது. இதன் கால் குதிக்கும்போது மற்றும் நடக்கும்போது பனியில் அமுங்கி விடாமல் தடுக்கிறது. உறைய வைக்கும் வெப்ப நிலைகளிலிருந்து இதன் காலை பாதுகாப்பதற்காக இதன் உள்ளங்கால்களிலும் ரோமம் உள்ளது.\n\nஉருமறைப்பிற்காக இதன் ரோமம் குளிர் காலத்தில் வெள்ளை நிறமாகவும் மற்றும் கோடை காலத்தில் துரு போன்ற பழுப்பு நிறமாகவும் மாறுகிறது. இதன் பக்கவாட்டுப் பகுதி வருடம் முழுவதும் வெள்ளை நிறத்திலேயே இருக்கும். இதன் காதின் ஓரங்களில் கறுப்பு குடுமி போன்ற ரோமத்தை வைத்து பனிக்காலணி முயலை மற்ற முயல்களில் இருந்து வேறுபடுத்த முடியும். இதன் காதுகள் மற்ற பெரும்பாலான முயல்களின் காதுகளை விட விட சிறியதாகவே இருக்கும்.\n\nகோடைகாலத்தில் இது புற்கள், பன்னங்கள் மற்றும் இலைகள் போன்ற தாவரங்களை உண்கிறது. குளிர் காலத்தில் இது கிளைகள், மரங்களின் பட்டைகள், பூக்களின் மொட்டுகள் மற்றும் தாவரங்களை உண்கிறது. ஆர்டிக் முயலைப் போலவே இதுவும் சில நேரங்களில் இறந்த விலங்குகளை உணவாக உட்கொள்ளும் என அறியப்பட்டுள்ளது. சில நேரங்களில் சிறு குழுக்களாக இது உணவு உண்பதை நம்மால் காண முடியும். இது பெரும்பாலும் இரவு நேரத்திலேயே செயல்பாட்டுடன் இருக்கும் மற்றும் இந்த விலங்கு குளிர்கால உறக்கத்திற்கு செல்வதில்லை. இது வருடத்திற்கு நான்கு முறை குட்டி ஈனும். ஒரு முறைக்கு சராசரியாக 3 முதல் 8 குட்டிகளை ஈனும்.\n\nபனிக்காலணி முயலின் முக்கியமான எதிரி கனடா சிவிங்கி பூனை ஆகும். உரோம வேட்டையர்கள் பிடித்த விலங்குகளின் வரலாற்றுப் பதிவுகள் நமக்கு சிவிங்கி பூனை மற்றும் முயல்களின் எண்ணிக்கையின் உயர்வு மற்றும் வீழ்ச்சி ஒரு சுழற்சியாக நடைபெறுகிறது என்பதை காட்டுகிறது. இதன் காரணமாக உலகம் முழுவதிலும் உள்ள உயிரியல் மாணவர்களுக்கு கொன்றுண்ணிகளின் எண்ணிக்கை மற்றும் அவற்றின் உணவு ஆகியவற்றிற்கு இடையிலான தொடர்பு என்கிற ஒரு ஆய்வாக முயல்கள் அறியப்படுகின்றன.\n\nSection::::முக்கிய வாழ்க்கை நிகழ்வுகள்.\nபனிக்காலணி முயல்கள் மாலை முதல் இரவு முழுவதும் செயல்பாட்டுடன் இருக்கும். இவை கூச்ச சுபாவம் கொண்டவை மற்றும் ரகசியமாக வாழ்பவை ஆகும்.\n\nSection::::கொன்றுண்ணிகள்.\nபனிக்காலணி முயல்களை பல்வேறு கொன்றுண்ணிகள் உணவாக உட்கொள்கின்றன. கனடா சிவிங்கி பூனை, வீட்டு நாய், வீட்டு பூனை, ஓநாய்கள், மலை சிங்கங்கள், பெரிய கொம்பு ஆந்தை, பட்டை ஆந்தை, புள்ளி ஆந்தை, மற்ற ஆந்தைகள், சிவப்பு வால் வல்லூறுகள், வடக்கு வாத்து பாறு, மற்ற வல்லூறுகள், தங்க கழுகுகள் மற்றும் காகங்கள் ஆகிய கொன்றுண்ணிகளை குறிப்பாக கூறலாம். அமெரிக்க கருப்பு கரடிகளும் இவற்றை உண்ணுகின்றன. அமெரிக்காவின் பனிப்பாறை தேசிய பூங்காவில் உள்ள பனிக்காலணி முயல்களை வடக்கு ராக்கி மலை ஓநாய்கள் உணவாக உட்கொள்கின்றன.\n"}
{"id": "438770", "url": "https://ta.wikipedia.org/wiki?curid=438770", "title": "மாதவரம் புறநகர் பேருந்து நிலையம்", "text": "மாதவரம் புறநகர் பேருந்து நிலையம்\n\nமாதவரம் புறநகர் பேருந்து நிலையம் (\"Madhavaram Inter-city Bus Terminus\") என்பது சென்னையின் துணைப் பேருந்து நிலையமாகும். இது இந்தியாவின், சென்னையில், மாதவரத்தில் உள்ள உள் வட்டச் சாலையில் அமைந்துள்ளது. இது பரப்பளவில் அமைந்துள்ளது. இது கோயம்பேடு, நகரிலுள்ள சென்னைப் புறநகர் பேருந்து நிலையத்தின் போக்குவரத்து நெரிசலைத் தவிர்க்க கட்டப்பட்டது. இங்கிருந்து ஆந்திரா மற்றும் தெலுங்கானா பகுதிகளுக்கு, திருப்பதி, நெல்லூர், விஜயவாடா, கர்னூல், புட்டப்பர்த்தி, விசாகப்பட்டினம், பத்ராச்சலம் மற்றும் ஹைதராபாத் போன்ற நகரங்களுக்கும் பேருந்துகள் இயக்கப்படுகின்றன. 2018 ஆம் ஆண்டில், இந்த இரு மாநிலங்களுக்கும் தினசரி சராசரியாக 12,500 பயணிகள் பயணித்து வருகின்றனர். தமிழ்நாடு மற்றும் ஆந்திர அரசுகள் தினசரி 315 பேருந்து சேவைகளை இயக்குகின்றன, வார இறுதி நாட்களில் இது மேலும் அதிகரிக்கிறது. \n\nSection::::வரலாறு.\nஇந்த முனையம் 95 கோடி செலவில் 2018 இல் கட்டப்பட்டது. இது 2018 ஆம் ஆண்டு அக்டோபர் 10 ஆம் தேதி தமிழ்நாடு முதலமைச்சர் எடப்பாடி க. பழனிச்சாமியால் தொடங்கி வைக்கப்பட்டது.\n\nSection::::முனைய வசதிகள்.\nஇந்த முனையம் ஏக்கர் பரப்பளவில், இரண்டு அடுக்குகளாக கட்டப்பட்டுள்ளது. தரைத்தளத்தில் 42 பேருந்துகளுக்கும் மற்றும் மேல் தளத்தில் 50 பேருந்துகளுக்கும் இடமளிக்க முடியும். தனியே நகர பேருந்துகளுக்கு ஒன்பது இடங்கள் உள்ளன. 1,700 இரு சக்கர வாகனங்கள் மற்றும் 72 தானூந்துகள் நிறுத்துமிடம் உள்ளன. \n\nஆறு படிகட்டுக்கள், மூன்று சுமைதூக்கிகள், இரண்டு ஏடிஎம் கவுண்டர்கள், இரண்டு டிக்கெட் கவுண்டர்கள் மற்றும் தகவல் அலுவலகங்கள் உள்ளன. இதனுடன் கூடுதலாக எட்டு கடைகள், ஒரு உணவகம், ஒரு குழந்தை உணவு அறை, ஒரு குடும்பம் காத்திருக்கும் மண்டபம், குழு ஓய்வு அறை, சுகாதார மருத்துவமனை, மருந்தகம் மற்றும் தங்குமிட வசதிகள் உள்ளது. \n\nஇந்த முனையத்தில் ஒரு 40,000 லிட்டர் மேல்நிலை தொட்டி, 500,000 லிட்டர் நிலத்தடி நீர், மற்றும் 200,000 லிட்டர் கழிவுநீர் சுத்திகரிப்பு ஆலை மூலம் சேவை அளிக்கப்படுகின்றன. \n\n"}
{"id": "438771", "url": "https://ta.wikipedia.org/wiki?curid=438771", "title": "நண்பர்கள் (திரைப்படம்)", "text": "நண்பர்கள் (திரைப்படம்)\n\nநண்பர்கள் (Nanbargal) ஷோபா சந்திரசேகர் இயக்கத்தில், 1991 ஆம் ஆண்டு வெளியான இந்தியத் தமிழ்த் திரைப்படமாகும். விஜய் தயாரிப்பில், பபுள் போஸ் மற்றும் சங்கீதா ராஜன் இசை அமைப்பில், 14 பிப்ரவரி 1991 ஆம் ஆண்டு வெளியானது. நீரஜ், மம்தா குல்கர்னி, விவேக், தினேஷ், சுந்தர், ஷிலி கபூர், நாகேஷ், மனோரமா, சங்கீதா மற்றும் பலர் நடித்துள்ள இப்படத்திற்கு திரைக்கதை எழுதியவர் எஸ். ஏ. சந்திரசேகர் ஆவார். வணிக ரீதியாக வெற்றிபெற்ற இப்படத்தை, ஹிந்தி மொழியில் \"மேரா தில் தேரே லியே\" என்ற பெயரில் மறுஆக்கம் செய்யப்பட்டு வணிகரீதியாக தோல்வி அடைந்தது.\n\nSection::::நடிகர்கள்.\nநீரஜ், மம்தா குல்கர்னி, விவேக் (நகைச்சுவை நடிகர்), தினேஷ், சுந்தர், ஷிலி கபூர், நாகேஷ், மனோரமா (நடிகை), சங்கீதா, பிரதாபச்சந்திரன், வெண்ணிற ஆடை மூர்த்தி, அஜய் ரத்தினம், குமரிமுத்து.\n\nSection::::கதைச்சுருக்கம்.\nநல்ல நண்பர்களான விஜய் (நீரஜ்), கோபி (விவேக்), சலீம், பீடா, பீமா ஆகியோர் ஒரே வகுப்பில் படித்து வருகிறார்கள். பணம்படைத்த, கர்வமுள்ள பெண்ணான ப்ரியாவிற்கு, துவக்கத்தில் விஜயுடன் மோதல் ஏற்படுகிறது. ஆனால், ப்ரியாவை விஜய் விரும்பினான். அதை நிராகரித்து, விஜயை காயப்படுத்தினாள் ப்ரியா. அதனால், பிரியாவிற்கு பாடம் புகட்ட எண்ணிய விஜயின் நண்பர்களிடமிருந்து விஜய் ப்ரியாவை காப்பாற்றுகிறான். நாளடைவில், ப்ரியாவும் விஜயை விரும்பதுவங்கினாள். ஆனால், செல்வாக்குள்ள தொழிலதிபரான ப்ரியாவின் தந்தைக்கு, தன் மகளின் காதல் விவகாரம் சற்றும் பிடிக்கவில்லை.\n\nபின்னர், ப்ரியாவின் தந்தையை சமாளித்து அந்த காதலை நண்பர்கள் எவ்வாறு சேர்த்து வைத்தனர் என்பதே மீதிக் கதையாகும்.\n\nSection::::ஒலிப்பதிவு.\nஇப்படத்தின் இசையை அமைத்தவர் பபுள் போஸ் ஆவார். வைரமுத்து மற்றும் புலமைப்பித்தன் பாடல்களின் வரிகளை எழுதினர். ஏழு பாடல்களை கொண்ட ஒலித்தொகுப்பு 1991 ஆம் ஆண்டு டி-சீரிஸ் நிறுவனத்தால் வெளியிடப்பட்டது.\nSection::::வரவேற்பு.\nபடத்தின் வேகம், சில கதாபாத்திரங்கள் நல்ல விமர்சனத்தை பெற்றாலும், அறிமுக இசை அமைப்பாளரின் இசை எதிர்மறையான விமர்சனத்தை பெற்றது.\n"}
{"id": "438774", "url": "https://ta.wikipedia.org/wiki?curid=438774", "title": "அலாஸ்கா முயல்", "text": "அலாஸ்கா முயல்\n\nஅலாஸ்கா முயல் (\"Lepus othus\") அல்லது தூந்திர முயல் என்பது லெபோரிடே குடும்பத்தில் உள்ள ஒரு பாலூட்டி ஆகும். இவை வளைகளை தோண்டுவது இல்லை. மாறாக மேற்கு அலாஸ்கா மற்றும் ஐக்கிய அமெரிக்காவின் அலாஸ்கா தீபகற்பத்தில் வெட்டவெளி தூந்திரப்பகுதியில் காணப்படுகின்றன. இவை எட்டு குட்டிகள் வரை போடக் கூடியவை. கொன்றுண்ணிப் பறவைகள் மற்றும் பனிக்கரடிகள் இவற்றை உணவாக உட்கொள்கின்றன. இவை வேட்டை விளையாட்டுகளிலும் மனிதர்களால் கொல்லப்படுகின்றன.\n\nSection::::விளக்கம்.\nஅலாஸ்கா முயலானது முயல் இனங்களிலேயே ஒரு மிகப்பெரிய உயிரினம் ஆகும். இம்முயலானது சில நேரங்களில் தூந்திர முயல் என்று அழைக்கப்படுகிறது. ஐக்கிய அமெரிக்காவின் அலாஸ்கா மாநிலத்தை பூர்வீகமாக கொண்ட இரண்டு முயல் இனங்களில் இதுவும் ஒன்றாகும். மற்றொரு முயல் இனம் மிகப் பொதுவாகக் காணப்படுகிற பனிக்காலணி முயல் ஆகும். ஆண் மற்றும் பெண் முயல்கள் பொதுவாக 50 முதல் 70 சென்டி மீட்டர் நீளம் இருக்கும். இந்த நீளத்துடன் வாலின் நீளம் சுமார் 8 சென்டி மீட்டரும் இருக்கும். இவற்றின் பின்னங்கால்களின் நீளமானது 20 சென்டி மீட்டர் ஆகும். இதன் காரணமாகவே பனிபடர்ந்த சூழ்நிலைகளில் இம்முயல் எளிதாக இடம்பெயர்வதாக கருதப்படுகிறது. இம்முயல்கள் கொன்றுண்ணிகளுக்கு எதிராக ஒரு பாதுகாப்பாக தமது கால்களை பயன்படுத்துவதாக கூறப்படுகிறது. இந்த உயிரினம் 2.9 முதல் 7.2 கிலோ வரை எடை இருக்கும். சராசரியாக 4.8 கிலோ கிராம் எடை இருக்கும். இதன் காரணமாக லகோமோர்பா உயிரினங்களிலேயே இதுவும் ஒரு பெரிய உயிரினம் ஆகும். மற்ற பெரிய உயிரினங்கள் ஐரோப்பிய முயல் மற்றும் ஆர்க்டிக் முயல் ஆகும். மற்ற முயல்களுடன் ஒப்பிடும்போது அலாஸ்கா முயலின் காதுகள் குறிப்பிடத்தக்க அளவுக்கு சிறியதாகும். குளிர்கால மாதங்களில் உடல் வெப்பத்தைத் தக்கவைத்துக் கொள்வதற்காக இவற்றின் காதுகள் குட்டையாக பரிணாமம் அடைந்து உள்ளன. வெப்பநிலையைப் பராமரிப்பதில் முயலின் காதுகள் முக்கிய பங்கு வகிக்கின்றன. அலாஸ்கா முயலின் காதுகள் சிறியதாக இருப்பதால் குளிர்ந்த காலநிலைகளில் வெப்ப இழப்பு தடுக்கப்படுகிறது. கோடை காலத்தில் அலாஸ்கா முயல்கள் பழுப்பு ரோமத்துடன் இருக்கும். உடலின் கீழ்ப்பகுதியில் வெள்ளை நிறத்தை கொண்டிருக்கும். குளிர் காலத்தில் இவை வெள்ளை ரோமத்துடன் கருப்பு நிறத்தில் நனைந்த காதுகளுடன் காணப்படும். மேலும் இவை கோடைகால மேல் ரோமமான சாம்பல் பழுப்பு நிறத்தை உதிர்த்து குளிர்காலத்தில் முழுவதும் வெண்மை நிறத்திற்கு மாறுகின்றன.\n\nஅலாஸ்கா முயல்கள் பொதுவாக தனித்தே காணப்படும். இவை சாதாரணமாக ஒரு வருடத்திற்கு ஒரு முறைதான் குட்டி ஈனும். ஒருமுறைக்கு 4 முதல் 8 குட்டிகள் வரை ஈனும். குட்டி முயல்கள் ஜூன் மற்றும் ஜூலை மாதங்களில் பிறக்கின்றன. பிறந்த சிறிது நேரத்திற்குள்ளேயே குட்டிகள் இடம்பெயர கூடியவையாக உள்ளன. குட்டிகள் பிறக்கும்போது உடல் முழுவதும் ரோமத்துடன் மற்றும் திறந்த கண்களுடன் பிறக்கின்றன. இம்முயல்கள் டுலரேமியா எனும் பாக்டீரியா நோயை தரக்கூடியவையாகும். இந்நோய் மற்ற வளர்ப்பு பிராணிகள் மற்றும் மனிதர்களுக்கு பரவக்கூடியது. இந்நோய் தொற்று காயங்கள், மூட்டுகளில் வீக்கம் மற்றும் காய்ச்சல் அல்லது ஃப்ளூ காய்ச்சல் வந்தது போன்ற அறிகுறிகள் ஆகியவற்றை ஏற்படுத்தக்கூடியது \n\nSection::::வகைப்படுத்தல்.\nஇம்முயலின் நெருங்கிய உறவினர்கள் வடக்கு கனடா மற்றும் கிரீன்லாந்தின் ஆர்க்டிக் முயல் மற்றும் வடக்கு ஐரோப்பா மற்றும் ஐரோவாசியாவின் மலை முயல் ஆகியவை ஆகும். இதில் மலை முயலிடமிருந்து புவியியல் ரீதியாக அலாஸ்கா முயல் பிரிக்கப்பட்டுள்ளது.\n\nSection::::வாழ்விடம் மற்றும் உணவு பழக்கவழக்கம்.\nஇவை வளைகளில் வாழ்வது இல்லை மாறாக வெட்டவெளிகளில் கூடு கட்டுகின்றன. இவை பெரும்பாலும் உயர்நில தூந்திர அல்லது பாறை பகுதிகளில் காணப்படுகின்றன. ஏனெனில் கொன்றுண்ணிகளிடமிருந்து பாதுகாப்பு மற்றும் உருமறைப்பை அப்பகுதிகள் இவற்றிற்கு கொடுக்கின்றன. இவை வாழும் பகுதிகள் அலாஸ்கா தீபகற்பம் உட்பட மேற்கு மற்றும் தென்மேற்கு அலாஸ்கா ஆகும். இவை தாவர உண்ணிகள் ஆகும். இவை பல்வேறு தாவரங்கள் மற்றும் பழங்களை உண்கின்றன. அதிகாலை மற்றும் அந்தி மாலையில் இவை பொதுவாக உணவு தேடுகின்றன. அலாஸ்கா முயல்கள் கோடைகாலத்தில் பசுமையான தாவரங்களையும் மற்றும் குளிர் காலத்தில் கிளைகள் மற்றும் பட்டைகளையும் உணவாக உட்கொள்கின்றன. நரிகள், பனிக்கரடிகள் மற்றும் கொன்றுண்ணிப் பறவைகள் ஆகியவை இவற்றை வேட்டையாடுகின்றன. இவை பொதுவாக மனிதர்களால் உணவிற்காக வேட்டையாடப்படுவது இல்லை. ஆனால் அவற்றின் ரோமத்திற்காகவும் மற்றும் வேட்டை விளையாட்டுகளுக்காகவும் இவை பொறி வைத்து பிடிக்கப்படுகின்றன. பெரும்பாலும் இவை பொறிவைத்து பிடிக்கப்படுவது அவற்றின் ரோமத்திற்காகவே ஆகும். இவற்றின் மாமிசத்திற்காக அல்ல. இவற்றின் ரோமமானது அலாஸ்காவில் காலணிகள் மற்றும் ஆடைகளில் பயன்படுத்தப்படுகிறது.\n"}
{"id": "438792", "url": "https://ta.wikipedia.org/wiki?curid=438792", "title": "வியோரிக்கா தான்சிலா", "text": "வியோரிக்கா தான்சிலா\n\nவசிலிக்கா வியோரிக்கா தான்சிலா (ஆங்கிலம்: Vasilica Viorica Dancila; பிறப்பு 16 திசம்பர் 1963) என்பவர் உருமேனியா நாட்டைச் சேர்ந்த பெண் அரசியல்வாதியும் 29 ஜனவரி 2018 முதல் உருமேனியாவின் 40வது தலைமை அமைச்சராக பதவியில் உள்ளவரும் ஆவார். இவர் சமூக மக்களாட்சிக் கட்சியின் தலைவராக உள்ளார். இவரே உருமேனிய வரலாற்றில் தலைமை அமைச்சராக பொறுப்பேற்ற முதல் பெண் ஆவார். இவர் 2009 முதல் 2018 வரை உருமேனியா சார்பில் ஐரோப்பிய நாடாளுமன்ற உறுப்பினராக இருந்துள்ளார்.\n"}
{"id": "438793", "url": "https://ta.wikipedia.org/wiki?curid=438793", "title": "மலை முயல்", "text": "மலை முயல்\n\nமலை முயல் (\"Lepus timidus\"), அல்லது நீல முயல் அல்லது தூந்திர முயல் அல்லது வேறுபடும் முயல் அல்லது வெள்ளை முயல் மற்றும் அயர்லாந்து முயல் என்பது ஒரு ஆர்ட்டிக் சார்ந்த முயல் ஆகும். இது துருவ மற்றும் மலைசார்ந்த வாழ்விடங்களுக்கு தகவமைந்துள்ளது.\n\nSection::::பரவல்.\nஇந்த இனம் ஃபென்னோஸ்கான்டியா முதல் கிழக்கு சைபீரியா வரை பரவியுள்ளது. மேலும் பிரிக்கப்பட்ட நிலையில் இவை ஆல்ப்ஸ், அயர்லாந்து, ஸ்காட்லாந்து, பால்டிக் பகுதிகள், வடகிழக்கு போலந்து மற்றும் ஜப்பானின் ஹொக்கைடோ தீவு ஆகிய பகுதிகளில் காணப்படுகின்றன. மலை முயலானது நியூசிலாந்து, ஐஸ்லாந்து, ஷெட்லாந்து, ஒர்க்னே, ஐஸில் ஆஃப் மென், பீக் மாவட்டம், ஸ்வால்பார்ட், கெர்குவேலென் தீவுகள், க்ரோசெட் தீவுகள் மற்றும் ஃபாரோ தீவுகள் ஆகிய பகுதிகளுக்கும் அறிமுகப்படுத்தப்பட்டுள்ளது. ஆல்ப்ஸ் மலைகளில் மலை முயலானது பகுதி மற்றும் கால நிலையை பொறுத்து 700 முதல் 3800 மீட்டர் வரை உள்ள உயரங்களில் வாழ்கிறது.\n\nSection::::விளக்கம்.\nஐரோப்பிய முயலை விட சற்று சிறியதாக இருப்பினும் மலை முயலானது ஒரு பெரிய இனமாகும். இது 45 முதல் 65 சென்டிமீட்டர் நீளம் இருக்கும். இதன் வாலின் நீளம் 4 முதல் 8 சென்டி மீட்டர் நீளம் இருக்கும். இதன் எடை 2 முதல் 5.3 கிலோகிராம் இருக்கும். ஆண் முயல்களை விட பெண் முயல்கள் சற்று எடை அதிகமாக இருக்கும். கோடை காலத்தில் எல்லா மலை முயல்களும் பல்வேறு விதமான பழுப்பு நிற ரோமத்துடன் காணப்படும். குளிர்காலத்திற்கு தயாராவதற்காக இவற்றின் ரோமமானது வெள்ளை (அல்லது பெரும்பாலும் வெள்ளை) நிறத்திற்கு மாறும். வால்கள் வருடம் முழுவதும் வெள்ளையாகவே இருக்கும். ஆனால் ஐரோப்பிய முயல்களின் (\"Lepus europaeus\") வாலின் மேல் பகுதி கருப்பாக இருக்கும். இதன் மூலம் இந்த இரண்டு இனங்களையும் நம்மால் பிரித்தறிய முடியும். மலை முயலின் துணையினமான அயர்லாந்து மலை முயல் (\"Lepus timidus hibernicus\") வருடம் முழுவதும் பழுப்பு நிறமாகவே இருக்கும். அரிதாகவே சில முயல்கள் வெள்ளை நிறத்திற்கு மாறும். அயர்லாந்து முயல்கள் தங்க நிற வேறுபாட்டுடன் காணப்படலாம். முக்கியமாக ரத்லின் தீவில் காணப்படும் அயர்லாந்து முயல்கள் அத்தகைய வேறுபாட்டுடன் காணப்படலாம்.\n"}
{"id": "438794", "url": "https://ta.wikipedia.org/wiki?curid=438794", "title": "திருக்கழுக்குன்றம் வீரபத்திரர் கோயில்", "text": "திருக்கழுக்குன்றம் வீரபத்திரர் கோயில்\n\nதிருக்கழுக்குன்றம்:-#அருள்மிகு #வீரபத்திரருக்கு அமைந்துள்ள கோயில்கள்.\nவீரபத்திரர் பற்றி முதலில் அறிந்துகொள்வோம்;:-\nவீரபத்திரர் சிவபெருமானது நெற்றிக் கண்ணில் இருந்து தோற்றுவிக்கப்பட்ட கடவுளாகக் கருதப்படுகிறார்.சிவபெருமானை மருமகனாகக் கொண்ட கர்வத்தினால் தட்சண் சிவனை மதியாமலும் அவருக்கு கொடுக்க வேண்டிய அவிர்பாகத்தைக் கொடுக்காமலும் யாகத்தை நிகழ்த்தினான். நியாயம் கேட்டு நின்ற தாட்சாயணியையும் மதிக்காமல் பேசவே தாட்சாயணி யாகத்தீயில் வீழ்ந்து தன்னை மாய்த்துக் கொள்ள முனைய, ருத்திர தாண்டவடிய சிவனின் உடலெங்கும் தோன்றிய வியர்வைத் துளிகள் ஆயிரம் வீரபத்திரராகத் தோன்றி பின் அவை ஒன்றாகியதென்றும், கடுங்கோபத்துடன் யாகசாலை சென்று அங்கிருந்த தேவர், முனிவர் சகலரையும் துவம்சம் செய்தார் என்றும் ஈற்றில் தக்கனின் சிரசை தம் கைவாளினால் அறுக்க அவன் ஆட்டுக்கடா வடிவெடுத்து வீரபத்திரனிடம் மன்னிப்புக் கேட்டு நின்றான் எனவும் புராணங்கள் கூறும்.வீரபத்திரருக்கு “வீரம்” என்பதற்கு “அழகு” என்றும், “பத்திரம்” என்பதற்கு “காப்பவன்” என்றும் பொருள் கொண்டு “வீரம் காக்கும் கடவுள்” என்கின்றனர். தமிழ்நாட்டிலுள்ள பல சிவன் கோயில்களில் வீரபத்திரர் துணைத் தெய்வமாக வைக்கப்பட்டு தனிக் கோயில்களில் வழிபடப்படுகிறார்.\nதிருக்கழுக்குன்றத்தில் #வீரபத்திரர்:-திருக்கழுக்குன்றத்தில் மொத்தம் மூன்று வீரபத்திரர் கோயில்கள் உள்ளது. அவைகள் எங்கெங்குள்ளன என பார்க்கலாம்.\nதிருக்கழுக்குன்றம் அருள்மிகு பக்தவச்சலேஸ்வரர்\n\nசாந்தசொரூப #வீரபத்திரர்:-\n\nஶ்ரீஅனுக்கிரகவீரபத்திரர்:-\n\nஇந்த வீரபத்திரர் கோயிலினை யாவரும் அறிந்து இருக்கமாட்டார்கள். இது மலைவல பாதையில் நால்வர்கோயில் பேட்டையில் நால்வர்கோயில் எதிரில் (சமுதாய கூடம் பக்கத்தில்) அமைந்துள்ளது. சமீபத்தில் கட்டப்பட்ட ஆலயமாக இருக்கலாம்.\nவீரபத்திரருக்கு மூன்று ஆலயங்கள் இருப்பது திருக்கழுக்குன்றத்துக்கு பெருமை...\nநமதுஊர்..#நமதுபெருமை...\nவாழ்கவளமுடன்"}
{"id": "438798", "url": "https://ta.wikipedia.org/wiki?curid=438798", "title": "கருப்பு வால் குழிமுயல்", "text": "கருப்பு வால் குழிமுயல்\n\nகருப்பு வால் கழுதை குழிமுயல் (ஆங்கிலப்பெயர்: Black-tailed Jackrabbit, உயிரியல் பெயர்: Lepus californicus) அல்லது அமெரிக்க பாலைவன முயல் என்பது மேற்கு ஐக்கிய அமெரிக்கா மற்றும் மெக்சிகோவில் காணப்படும் ஒரு பொதுவான முயல் ஆகும். அங்கு இது கடல் மட்டத்திலிருந்து உயரம் வரை காணப்படுகின்றது. இது நீளம் வரையும் எடை வரையும் வளரக்கூடியது. வட அமெரிக்காவின் முயல்களிலேயே இதுதான் மூன்றாவது பெரிய முயல் ஆகும். இது புதர்-புல்வெளி கலந்த நிலப்பகுதிகளில் வாழ்கிறது. பிறக்கும் குட்டிகள் உடல் முழுவதும் ரோமத்துடன் கண்கள் திறந்தவாறு பிறக்கின்றன. பிறந்த உடனேயே சில நிமிடங்களிலேயே இவற்றால் ஓட முடியும். இதன் காரணமாக பெண் முயல்கள் குட்டிகளை பாதுகாக்க தேவையில்லை. உணவு ஊட்டும் நேரம் தவிர மீதி நேரங்களில் அவற்றுடன் தங்கியிருக்க கூட தேவையில்லை. சராசரியாக இவை 4 குட்டிகளை ஈனுகின்றன. ஆனால் சில நேரங்களில் மிகக் குறைவாக இரண்டு குட்டிகளை கூட ஈனும். வெப்பமான காலநிலை கொண்ட பகுதிகளில் அதிகபட்சமாக 7 குட்டிகள் வரை கூட ஈனுகின்றன.\n"}
{"id": "438801", "url": "https://ta.wikipedia.org/wiki?curid=438801", "title": "வெள்ளைக் குழிமுயல்", "text": "வெள்ளைக் குழிமுயல்\n\nவெள்ளைக் குழிமுயல் (\"Lepus callotis\") அல்லது மெக்சிகோ முயல் என்பது வட அமெரிக்காவின் குறிப்பிட்ட பகுதிகளில் காணப்படும் ஒரு குழிமுயல் ஆகும். இது தெற்கு புது மெக்சிகோவில் இருந்து வடமேற்கு மற்றும் நடு மெக்சிகோ வரை காணப்படுகிறது. புது மெக்சிகோவில் இந்த முயல் அச்சுறுத்தப்பட்ட இனமாக கருதப்படுகிறது. அங்கு இவற்றின் எண்ணிக்கை கடந்த வருடங்களில் குறைந்துள்ளது.\n"}
{"id": "438806", "url": "https://ta.wikipedia.org/wiki?curid=438806", "title": "முனை முயல்", "text": "முனை முயல்\n\nமுனை முயல் (ஆங்கிலப்பெயர்: Cape hare, உயிரியல் பெயர்: Lepus capensis), அல்லது பாலைவன முயல் என்பது ஆப்பிரிக்கா, அரேபியா மற்றும் இந்தியா வரை காணப்படும் ஒரு முயல் ஆகும்.\n\nSection::::பண்புகள்.\nமுனை முயலானது ஒரு பொதுவான முயல் ஆகும். தாவுவதற்கும் ஓடுவதற்கும் இதன் கால்கள் நன்றாக வளர்ச்சி அடைந்துள்ளன. தன் சூழ்நிலையில் ஏற்படும் ஆபத்துக்களை கண்டுகொள்வதற்காக இதற்கு பெரிய கண்கள் மற்றும் காதுகள் அமைந்துள்ளன. பொதுவாக இதன் கண்ணை சுற்றி ஒரு வெள்ளை வளையம் காணப்படுகிறது. இதற்கு ஒரு நல்ல மிருதுவான ரோமம் காணப்படுகிறது. அதன் நிறம் வெளிர் பழுப்பு முதல் சிவப்பு முதல் மணல் சாம்பல் நிறத்தில் வேறுபடுகின்றது. பாலூட்டிகளில் அசாதாரணமாக இம்முயல்களில் பெண் முயல்கள் ஆண் முயல்களை விட பெரியதாக உள்ளன.\n"}
{"id": "438807", "url": "https://ta.wikipedia.org/wiki?curid=438807", "title": "சென்னையின் தாவரங்களும் விலங்குகளும்", "text": "சென்னையின் தாவரங்களும் விலங்குகளும்\n\nஇந்தியாவின் சென்னையிலுள்ள , தாவரங்கள் மற்றும் விலங்குகள்.(flora and fauna of Chennai)\n\nSection::::கடற்கரைகள்.\n\"மெரினா\" கடற்கரை நாட்டின் மிக நீளமான நகர்ப்புற கடற்கரையாகும், அதன் 13-கிலோமீட்டர் நீளமுடையது. கடற்கரையின் (கூவம் ஆற்றின் வடக்குப்பகுதி ) வடக்குப் பகுதியிலிருந்து \"சாந்தோம் கடற்கரை வரையிலும் இதனைத் தொடர்ந்து அடையாறு ஆற்றின் முகத்துவாரம் வரையிலும்\" \"மெரினா\" என அழைக்கப்படுகிறது. இங்கே ஒரு கலங்கரை விளக்கம் மெரினா கடற்கரையில் அமைந்துள்ளது\n\nஅடையாரின் தெற்கே, முதல் பிரிவு \"எலியட்\" கடற்கரை \"அல்லது பெசன்ட் நகர் கடற்கரை\" என்று அழைக்கப்படுகிறது. மேலும் \"திருவான்மியூர் கடற்கரை,\" \"கொட்டிவாக்கம் கடற்கரை\" மற்றும் \"நீலாங்கரை கடற்கரை\" வரை இது தொடர்கிறது. கடலோர காற்று வலுவாக இருக்கும் போது மாலை நேரங்களில் பெரும்பாலான மக்கள் இங்கு கூடுவார்கள். மேலும் அதிகாலையில் பொதுமக்கள் நடைபயிற்சியும் மேற்கொள்கின்றனர்.\n\nசென்னை துறைமுகம் கட்டப்படுவதற்கு முன், மெரினா கடற்கரை மணலால் சூழப்பட்ட ஒரு இடமாக இருந்தது.\n\nSection::::தாவரங்கள் மற்றும் விலங்குகள்.\n1853 ஆம் ஆண்டு, , காடுகளின் பாதுகாப்பாளரான ஹக் கில்கார்ன் என்பவரால் எழுதப்பட்ட \"ஹார்டஸ் மெட்ராஸ்ப்பேட்டென்சிஸ்\" எனும் புத்தகத்தில் மெட்ராஸில் ஆரம்பகாலத்திலிருந்த தாவரங்களைப் பற்றிய ஆவணங்கள் பற்றிய குறிப்பிடப்பட்டுள்ளது. நகரின் பசுமைப் பகுதி 4% ஆக இருந்தது, அந்த காலத்தில் நேரத்தில் மாநிலத்தில் 19.65% காடுகள் இருந்தன.\n\nநகரின் தெற்கில் உள்ள கிண்டி தேசியப் பூங்கா நாட்டின் மிகச்சிறிய தேசிய பூங்காவாகும் , இது 2.76 கிமீ என்ற பரப்பளவில் அமைந்துள்ளது. இது ஒரு நகரத்திற்குள் அமைந்திருக்கும் ஒரு அரிய தேசிய பூங்கா ஆகும். புதர் காடுகளாய் உள்ள புள்ளிமான் மற்றும் புல்வாய், போன்ற விலங்குகள் மற்றும் பல பாம்புகள், பறவைகள் மற்றும் பூச்சிகள் போன்றவை இங்கு காணப்படும். இதன் அருகிலுள்ள இந்திய தொழில் நுட்பக் கழக வளாகத்தில் பல கருப்பு ஆண் மான்கள், புள்ளிமான்கள், குரங்குகள், புனுகுப்பூனை, கீரிப்பிள்ளை, பல வகை பறவைகள், பாம்புகள் மற்றும் பூச்சிகள் போன்றவை உள்ளன. அருகிலுள்ள அண்ணா பல்கலைகழக வளாகத்தில் ஒரு சிறிய மான் கூட்டம் வளர்கிறது. நகரின் வளிமண்டலத்தை தூய்மைப்படுத்துவதில் கின்டி தேசிய பூங்கா மற்றும் அதன் அருகில் உள்ள சென்னை, இந்திய தொழில் நுட்பக் கழக வளாகம் முக்கிய பங்கு வகிக்கின்றன. மேலும் கோடை காலத்தில் நகரத்தை விட பல வெப்பம் குறைவாக இருக்கும்.\n\nஇது அடையாறு சுற்றுச் சூழல் பூங்கா , என்றும் \"தொல்காப்பிய பூங்கா\" என்றும் அழைக்கப்படுகிறது, இது \"அடையாறு ஏரி\" மற்றும் அதனைச் சுற்றியுள்ள் சிற்றோடைகளின் பாதுகாப்பதற்காக அமைத்துள்ளது. இது சுற்றுச்சூழல் சுற்றுலாவை ஊக்குவிக்கும் படியாக உருவாக்கப்பட்டது.\n\n\"அறிஞர் அண்ணா விலங்கியல் பூங்கா\" என்று அழைக்கப்படும் \"வண்டலூர் பூங்கா\" நகரின் தென் மேற்கு பகுதியில் 5.1 கிமீ பரப்பளவில் அமைந்துள்ளது. நாட்டின் மிக பழமையான மிருகக்காட்சி சாலையான இது 1854இல் இந்த மிருகக்காட்சி சாலை \"\"மெட்ராஸ் ஜூ\"\" என்ற பெயரில் பார்க் டவுனில் அமைக்கப்பட்டது. 1980 ஆம் ஆண்டு இந்த பூங்கா தற்போதைய புறநகர் பகுதிக்கு மாற்றப்பட்டது.\n\nSection::::அரிஞார் அண்ணா விலங்கியல் பூங்கா.\n1855 ஆம் ஆண்டின் ஆரம்பத்தில் இந்தியாவில் முதல் உயிரியல் பூங்கா சென்னை ரிப்பன் கட்டிடம் அருகே மூர் மார்கெட்டில், இருந்தது. அதிகரித்து வரும் போக்குவரத்து நெரிசல் , மற்றும் மக்களின் கோரிக்கை ஆகியவற்றின் காரணமாக, 1979 ஆம் ஆண்டில் தமிழ்நாடு வனத்துறைக்குச் சொந்தமான வண்டலூர் காடுகளுக்கு மாற்றம் செய்யப்பட்டது. இந்த பூங்கா 510 ஹெக்டேர் பரப்பளவில் பரவி உள்ளது. மென்மையான ஈரமான மற்றும் உலர் பசுமையான நிலப்பரப்பு கொண்ட காடுகளில், குறிப்பாக இயற்கை சூழலை உருவகப்படுத்துவதற்காக உருவாக்கப்பட்டது.\n\nஇங்கு ஏறக்குறைய 81 வகை விலங்குகள் உள்ளன. மான் வகைகளில் குரைக்கும் மான் , கடமான் , புல்வாய் , நீலான் , சாங்காய் மான் , குரங்கு இனங்களில் நீலகிரி மந்தி , சிங்கம் வால் குரங்கு , \"பபூன்\", அனுமன் குரங்கு ,மேலும் ஓநாய் , குள்ளநரி , கழுதை புலி , பொதி ஒட்டகம் , நீநாய் , போன்ற விலங்கினக்களும் இங்கு காணப்படுகின்றன. மேலும் புலி , சிங்கம் , சிறுத்தை மற்றும் சிறுத்தைப்புலி போன்ற உயிரினங்களுக்கும், யானைகள் , ஒட்டகம் போன்ற விலங்குகளும் இங்கு வசிக்கின்றன.\n"}
{"id": "438814", "url": "https://ta.wikipedia.org/wiki?curid=438814", "title": "டெகுவான்டிபெக் குழிமுயல்", "text": "டெகுவான்டிபெக் குழிமுயல்\n\nடெகுவான்டிபெக் ஜாக் குழி முயல் (ஆங்கிலப்பெயர்: Tehuantepec jackrabbit, உயிரியல் பெயர் Lepus flavigularis) என்பது மெக்சிகோவில் காணப்படும் ஒரு வகை பாலூட்டி ஆகும். இதன் காதுகளின் அடிப்பகுதியில் இருந்து பிடரி வரை இரண்டு கருப்பு கோடுகளும் மற்றும் இதன் பக்க வாட்டில் வெள்ளை நிறமும் காணப்படும். இதன் அடிப்பகுதி வெள்ளை நிறத்திலும், மேல்பகுதி பிரகாச பழுப்பு நிறம் மற்றும் மேலோட்டமாக கருப்பு நிறத்திலும், பின்பகுதி சாம்பல் நிறத்திலும் மற்றும் வால் கருப்பு நிறத்திலும் இருக்கும். ஜாக் குழிமுயல்களிலேயே இது ஒரு பெரிய இனமாகும். இதற்கு பெரிய காதுகளும் கண்களும் உள்ளன. வயது வந்த முயல்கள் 3.5 முதல் 4 கிலோ வரை இருக்கும்.\n"}
{"id": "438818", "url": "https://ta.wikipedia.org/wiki?curid=438818", "title": "கருப்பு குழிமுயல்", "text": "கருப்பு குழிமுயல்\n\nகருப்பு கழுதை குழி முயல் (ஆங்கிலப்பெயர்: Black jackrabbit, உயிரியல் பெயர். Lepus insularis) என்பது லெபோரிடே குடும்பத்தில் உள்ள ஒரு பாலூட்டி ஆகும். மெக்சிகோவை பூர்வீகமாக கொண்ட இந்த முயல் கலிபோர்னியா வளைகுடாவின் எசுபிரிடு சான்டோ தீவில் மட்டுமே காணப்படுகிறது. சிலர் இம்முயலை கருப்பு வால் கழுதை குழிமுயலின் துணையினமாக கருதுகின்றனர்.\n"}
{"id": "438820", "url": "https://ta.wikipedia.org/wiki?curid=438820", "title": "சாஜி கைலாஸ்", "text": "சாஜி கைலாஸ்\n\nசாஜி கைலாஸ் (\"Shaji Kailas\") மலையாளத் திரப்ப்டங்களில் பணியாற்றிய ஒரு இந்திய திரைப்பட இயக்குனர் ஆவார். 1990களின் அவரது திரைப்படங்களுக்காக அவர் மிகவும் பிரபலமானவர். \"டாக்டர் பசுபதி\" (1990) என்ற நகைச்சுவைத் திரைப்படத்தில் சாஜி இயக்குநராக அறிமுகமானார். அவர் திரைக்கதை எழுத்தாளர்களான \"ரென்ஜி பணிக்கர்\" மற்றும் \"ரஞ்சித்\" உடன் இணைந்து பல படங்களில் பணியாற்றியுள்ளார். 1992இல் வெளியான அரசியல் படமான \"தலஸ்தானம்\" , \"ஸ்தலஸ்தே பிரதான பையான்ஸ்\" (1993) ஏகலைவன், \"மாஃபியா\" (1993), \"கமிசனர்\" (1994) மற்றும் \"த கிங்\" போன்ற என்ற பிரபல அரசியல் படங்களில் ரென்ஜி பணிக்கருடன், சாஜி பணியாற்றினார். மேலும் இவர் ரஞ்சித்துடன் இணைந்து \"ஆறாம் தம்புரான்\" (1997), \"நரசிம்ஹம்\" (2000) மற்றும் வாளேட்டன் (2000) போன்ற நிலப்பிரபுத்துவ பின்னணி கொண்ட படங்களில் பணியாற்றியுள்ளார்.\n\nSection::::தொழில்.\nSection::::ஆரம்ப ஆண்டுகளில்.\n1984 ஆம் ஆண்டு புகழ்பெற்ற எழுத்தாளர் \"பாலு கிளியாத்தின்\" கீழ் சாஜி கைலாஸ் உதவி இயக்குனராக தனது திரைப்பட வாழ்க்கையைத் தொடங்கினார். ஜகதீஷ் எழுதி சுரேஷ் கோபி முன்னணி பாத்திரத்தில் நடித்து 1989 இல் வெளிவந்த \"நியூஸ்\" என்ற படத்தின் மூலம் சாஜி கைலாஸ் ஒரு இயக்குனராக அறிமுகமானார். இந்த படத்தில், சாஜி திரைப்பட பார்வையாளர்களின் கவனத்தை ஈர்த்தார். ஆனால் அவரது இரண்டாவது வெளியீடு \"சன்டே 7 பி.எம்\" 1990 ல் வெளியானது, இது ஒரு பெரிய தோல்விப் படமாகும். பின்னர் அதே ஆண்டில் அவர் இயக்கிய \"டாக்டர் பசுபதி\" ஒரு அரசியல் நையாண்டி மற்றும் இன்னொசென்ட் கதாபாத்திரம் ஆகும். பின்னர் சாஜி கைலாஸ் அதிரடி திரைப்படங்களுக்கு மாறினார்.\n\nSection::::1992-2000.\n1992 ஆம் ஆண்டில் சாஜி கைலாஸ் தனது முதல் வெற்றியை ரென்ஜி பணிக்கருடன் இணைந்து \"தலாஸ்தானம் மூலம் பெற்றார்\". இதில் சுரேஷ் கோபி முன்னணி பாத்திரத்தில் நடித்திருந்தார். மாணவர் அரசியலைப் \"பற்றி இப்படம் பேசியது\" குறித்தது. படத்தின் ஒளிப்பதிவாளர் ரவி கே . சந்திரன் இந்தத் திரைப்படம் நரேந்திர பிரசாத்திற்கு திருப்பு முனையைத் தந்தது, பின்னர் இவர் மலையாள திரைப்படத்துறையில் மிகவும் பாராட்டப்பட்ட \"வில்லனா\"கவும் ஆனார்.\n\nஅண்மையில் ரஞ்சித் மற்றும் ரென்ஜி பணிக்கர் ஆகியோரின் கதையில் மோகன்லால் மற்றும் மம்மூட்டி ஆகியோரின் நடிப்பில் ஒரு படம் இயக்குவார் என அறிவிக்கப்பட்டது. ஆனால் அது பின்னர் கை விடப்பட்டது.\n\nSection::::தனிப்பட்ட வாழ்க்கை.\n1965 ஆகஸ்ட் 15 சுதந்திர தினத்தன்று, பொதுப்பணித்துறை பொறியியலாளராக பணியாற்றிய சிவராஜன் நாயருக்கு சாஜி பிறந்தார். 1996 ஜூன் 1 அன்று தனது நெருங்கிய நண்பர் இல்லத்தில் சுரேஷ் கோபி மற்றும் தனது சில நெருங்கிய நண்பர்கள் முன்னிலையில் \"ஆனி\" என்பவரைத் சாஜி கைலாஸ் திருமணம் செய்து கொண்டார். அன்னி பின்னர் சித்ரா என்ற பெயரை மாற்றிக் கொண்டார். அவர் \"ருத்ராட்சம்\" என்ற படத்தில் நடித்திருந்தார். அவர்கள் தற்போது திருவனந்தபுரத்தில் வசிக்கின்றனர், மேலும் இத்தம்பதிகள் ஜகன்னாதன், சரானா மற்றும் ரோசன் என்ற மூன்று மகன்களை கொண்டிருக்கிறார்கள்.\n\nSection::::விருதுகள்.\nபிலிம்பேர் விருது\n\n\nஆசியத் திரைப்பட விருதுகள்\n\n"}
{"id": "438827", "url": "https://ta.wikipedia.org/wiki?curid=438827", "title": "துடை முயல்", "text": "துடை முயல்\n\nபுதர் முயல் (ஆங்கிலப்பெயர்: Scrub hare, உயிரியல் பெயர்: Lepus saxatilis) என்பது நமீபியா, மொசம்பிக், தென்னாபிரிக்கா, சுவாசிலாந்து மற்றும் லெசோத்தோ ஆகிய நாடுகளில் காணப்படும் முயல்களின் இரண்டு துணையினங்களில் ஒரு துணையினம் ஆகும். இது தீவாய்ப்பு கவலை குறைந்த இனமாக பட்டியலிடப்பட்டுள்ள போதும் இதன் எண்ணிக்கை குறைந்து வருகிறது. 2104 ஆம் ஆண்டு வரை இதன் எண்ணிக்கை 20% குறையும் என கணக்கிடப்பட்டுள்ளது. இந்த உயிரினம் தெற்கு ஆப்பிரிக்காவில் மட்டுமே காணப்படுகிறது உலகின் வேறு எந்தப் பகுதியிலும் இவை காணப்படுவதில்லை.\n"}
{"id": "438829", "url": "https://ta.wikipedia.org/wiki?curid=438829", "title": "பாலைவன முயல்", "text": "பாலைவன முயல்\n\nபாலைவன முயல் (ஆங்கில பெயர்: Desert hare, உயிரியல் பெயர்: Lepus tibetanus) என்பது வடமேற்கு சீனா மற்றும் அதை ஒட்டியுள்ள நாடுகளில் காணப்படும் ஒரு முயல் வகை ஆகும். இம்முயல் பாலைவனம் மற்றும் பாலைவனம் சார்ந்த புல்வெளிகள் மற்றும் குறுங்காட்டுப்பகுதிகளில் காணப்படும் என்பதை தவிர இந்த உயிரினத்தைப் பற்றி சிறிதளவே அறியப்பட்டுள்ளது. இது தீவாய்ப்பு கவலை குறைந்த இனம் எனப் பட்டியலிடப்பட்டுள்ளது.\n"}
{"id": "438830", "url": "https://ta.wikipedia.org/wiki?curid=438830", "title": "கண்ணின்றன்னமைவு", "text": "கண்ணின்றன்னமைவு\n\nகண்ணின்றன்னமைவு என்பது கண்ணின் பார்வைத்திறன் தெளிவாக இருக்கும்படி கண் வில்லை ஒளிமூலத்தின் தொலைவிற்கு ஏற்றவாறு அதன் குவி அமைப்பை மாற்றி அமைத்துக்கொள்வதாகும்.\n\nSection::::செயலியல்.\nநமது பார்வை திறன் என்பது ஒளி மூலத்தில் இருந்து வரும் ஒளிக்கற்றைகள் கண்ணின் விழிப்படலத்தில் ஊடுருவி கண் பாவை வழியாக உட்சென்று வில்லையின் மேற்பரப்பில் பட்டு ஊடுருவி அதன் குவி அமைப்பால் விழித்திரையில் விழுவதாகும். வேறுபட்ட தொலைவுகளில் உள்ள ஒளி மூலத்தில் இருந்து வரும் ஒளி அலைகளை சரியாக விழித்திரையில் விழ வைக்க கண் வில்லைகள் அதன் குவி அமைப்பை மாற்றிக்கொள்ளும் செயல்முறை கண்ணின்றன்னமைவு எனப்படும்.\n\nகுறை கண்ணின்றன்னமைவு என்பது கண் வில்லை தன் குவி மேற்பரப்பை சுருக்கிக்கொள்ளும் இதனால் விலைக்கும் விழித்திரைக்கும் இடையே உள்ள இடைவெளி அதிகமாகும் இதனால் தொலைவாக உள்ள ஒளி மூலத்தின் ஒளி அலைகள் விழித்திரையில் சரியாக விழும். அதே போல மிகை கண்ணின்றன்னமைவு என்பது கண் வில்லை தன் குவி மேற்பரப்பை விரித்துக்கொள்ளும் இதனால் விலைக்கும் விழித்திரைக்கும் இடையே உள்ள இடைவெளி குறையும் இதனால் அண்மையில் உள்ள ஒளி மூலத்தின் ஒளி அலைகள் விழித்திரையில் சரியாக விழும். கண்ணின்றன்னமைவு செயல்முறை கண் வில்லையில் அன்னிச்சையாக நடைபெறுகிறது.\n"}
{"id": "438831", "url": "https://ta.wikipedia.org/wiki?curid=438831", "title": "டொலை முயல்", "text": "டொலை முயல்\n\nடொலை முயல் (ஆங்கிலப்பெயர்: Tolai hare, உயிரியல் பெயர்: Lepus tolai) என்பது நடு ஆசியா, மங்கோலியா, வடக்கு மற்றும் நடு சீனாவில் காணப்படும் ஒருவகை முயல் ஆகும். இது பகுதி பாலைவனம், புல்வெளிகள், பாறை வாழிடங்கள் மற்றும் காடு சார்ந்த புல்வெளிகளில் வாழ்கிறது. இது பொதுவாக மாலை மற்றும் இரவு நேரங்களில் செயல்பாட்டுடன் இருக்கும். ஆனால் பகல் நேரங்களிலும் சில சமயங்களில் செயல்பாட்டுடன் இருக்கும்.\n"}
{"id": "438832", "url": "https://ta.wikipedia.org/wiki?curid=438832", "title": "துடைப்ப முயல்", "text": "துடைப்ப முயல்\n\nதுடைப்ப முயல் (ஆங்கிலப்பெயர்: Broom hare, உயிரியல் பெயர்: Lepus castroviejoi) என்பது வடக்கு ஸ்பெயினில் காணப்படும் ஒரு வகை முயல் ஆகும். இது வடக்கு ஸ்பெயினின் செரா டோஸ் அங்கரேஸ் மற்றும் செரா டி பெனா லப்ரா பகுதிகளுக்கு இடைப்பட்ட கன்டப்ரியன் மலைகளில் மட்டுமே காணப்படுகிறது. இப்பகுதி கிழக்கிலிருந்து மேற்காக நீளமும் மற்றும் வடக்கிலிருந்து தெற்காக நீளமும் உள்ளது. இது மலைப் பகுதிகளில் கடல் மட்டத்திலிருந்து உயரம் வரை காணப்படுகின்றது. எனினும் குளிர்காலத்தில் குளிர்ந்த வெப்ப நிலை மற்றும் பனியை தவிர்ப்பதற்காக மலைப்பகுதியிலிருந்து கீழே இறங்குகிறது.\n"}
{"id": "438836", "url": "https://ta.wikipedia.org/wiki?curid=438836", "title": "விழி முன்னறை", "text": "விழி முன்னறை\n\nவிழி முன்னறை (\"Anterior chamber of eyeball\") என்பது கண்ணின் நீர்மயவுடநீர் பகுதியாகும்.\n\nSection::::அமைவிடம்.\nவிழி முன்னறை கண்ணின் கருவிழிப்படலம் மற்றும் கதிராளி தசைக்கும் இடையில் அமைந்துள்ள நீர்மயவுடநீர் பகுதி ஆகும். கண்ணில் அடிபட்டால் விழி முன்னறையில் இரத்த கசிவு ஏற்படும் இதனால் கண்ணில் வீக்கம் உண்டாகும், கண் சிவப்பாக காணப்படும். இதனால் கண்ணழுத்த நோய் ஏற்பட்டு பார்வை இழப்புக்கு வாய்ப்புண்டு. விழி முன்னறையின் சராசரி ஆழம் 3மிமீ ஆகும். முதியவர்களுக்கு இதன் ஆழம் அதிகரிக்கும். கண்ணழுத்த நோயை கண்டறிய இதம் ஆழம் அளப்பதால் கண்டுபிடிக்கலாம் \n"}
{"id": "438839", "url": "https://ta.wikipedia.org/wiki?curid=438839", "title": "ஜி. வி. ஐயர்", "text": "ஜி. வி. ஐயர்\n\nஜி. வி. ஐயர் (G. V. Iyer) என பிரபலமாக அறியப்பட்ட கணபதி வெங்கடரமண ஐயர் (3 செப்டம்பர் 1917 - 21 டிசம்பர் 2003) பிரபல இந்திய திரைப்பட இயக்குனர் மற்றும் நடிகர் ஆவார். அவர் \"கன்னட வீடுமர் (பீஷ்மர்) \" என அழக்கப்பட்டார். மற்றும் சமஸ்கிருதத்தில் திரைப்படங்களை உருவாக்கிய ஒரே நபராகவும் இருந்தார். அவரது திரைப்படம் \"ஆதி சங்கராச்சாரியார்\" (1983) சிறந்த தேசிய திரைப்பட விருது , சிறந்த திரைப்படம் , சிறந்த திரைக்கதை, சிறந்த ஒளிப்பதிவு மற்றும் சிறந்த ஒலிப்பதிவு, போன்றவற்றிற்காக விருதுகளைப் பெற்றுள்ளது. அவரது திரைப்படங்கள் ஆன்மீக கருப்பொருட்களுக்காக நன்கு அறியப்பட்டவை. அவர் தென்னிந்தியாவின் கர்நாடக மாநிலத்திலுள்ள மைசூர் மாவட்டத்தில் நஞ்சன்கூடு என்னுமிடத்தில் 1917இல் பிறந்தார். சிறந்த திரைப்படத்திற்கான தேசிய திரைப்பட விருதை வென்ற \"பகவத் கீதா\" (1993), என்கிற அவரது திரைப்படம், பொகோடா திரைப்பட விழாவில் சிறந்த திரைப்படத்திற்காக பரிந்துரைக்கப்பட்டது. மற்றும் ஸ்வாமி விவேகானந்தா (1998) திரைப்படத்தில், மிதுன் சக்ரவர்த்தி நடித்ததற்காக சிறந்த துணை நடிகர் பிரிவில், தேசிய விருதை பெற்றுள்ளார்.\n\nSection::::தொழில்.\nஅவர் எட்டு வயதில் குப்பி வீரண்ணா நாடக குழுவில் சேர்ந்து தன் திரைப்படத் தொழிலை தொடங்கினார். அவரது முதல் கதாபாத்திரம் \"ராதா ரமணா\" படத்தில் இருந்தது. இது தவிர \"மகாகவி காளிதாசா\" , \"சோதாரி\" , \"ஹேமாவதி\" , \"ஹரி\" \"பக்தா\" மற்றும் \"பேடரா கன்னப்பா\" போன்ற பல திரைப்படங்களில் நடித்துள்ளார். இரண்டு பெரிய கன்னட நடிகர்களான டாக்டர் ராஜ் குமார் மற்றும் நரசிம்ம ராஜு ஆகிய இருவருக்கும் பேடரா கண்ணப்பாவில் நடித்ததின் மூலம் திரையுலகில் திருப்பத்தை ஏற்படுத்திய பெருமையை அடைகிறார். ராஜ் குமார் முன்பு ஒரு படத்தில் ஒரு காட்சியில் நடித்து இருந்தார் என்றாலும், திரு ஐயர் அவரை கதாநாயகனாக நடிக்க வைத்த பேடரா கண்ணப்ப என்ற படத்தின் மூலமாக மக்கள் மனதில் இடம்பெற்றார். அதனால் இப்படம் ராஜ்ஜ்குமாருக்கு முதல் படமாக அமைந்தது. ஐயர் விமர்சன ரீதியாக பாராட்டப்பட்ட திரைப்படமான வம்ஷா விருக்ஷாவை தயாரித்தார். எஸ்.எல். பைரப்பாவின் புகழ்பெற்ற நாவலை அடிப்படையாகக் கொண்டு இத் திரைப்படம் எடுக்கப்பட்டது. இது பி.வி.கரந்த் மற்றும் கிரிஷ் கர்னாட் ஆகியோரால் இயக்கப்பட்டது.\n\nஅவர் விரைவில் தனது சொந்த திரைப்படங்களை இயக்கத் தொடங்கினார். டாக்டர் பாலமுரளிகிருஷ்ணா , பி.வி. காரந்த் மற்றும் டி.ஜி. லிங்கப்பா ஆகியோரின் இசையில் இவர் இயக்கிய ஹம்ஸகீதே \"திரைப்படம்\" இவருக்கு புகழைப் பெற்றுத் தந்தது. ஐயர், திரைக்கதைகள், பாடல்கள் எழுதி, பல வணிக கன்னட திரைப்படங்களை தயாரித்து இயக்கினார். ஐயரின் மிகப் பெரிய முயற்சி \"ரணதீர காந்திரவா\" திரைப்படம் ஆகும். அவர் 1970 வரை வணிக ரீதியான திரைப்படங்களைத் தொடர்ந்தார்.\n\nஅவரது இளமைப் பருவத்தில், மகாத்மா காந்தி மற்றும் அவரது கொள்கைகளை உறுதியாகப் பின்பற்றினார். அதனால், காந்தி இறந்த நாளிலிருந்து காலணிகளை அணிவதைத் தவிர்த்தார். காந்தி அறிவுறுத்தியபடி \"காதி\" என்றழைக்கப்படும் கை விரல்களால் நெய்த கதராடைகளை அணிந்தார்.\n\nகன்னட மற்றும் சமஸ்கிருதத்திலும் அவர் புலமை மிக்கவராக இருந்தார். அதனால், முதன்முதலாக தத்துவஞானி \"ஆதி சங்கராச்சாரியாரைப்\" பற்றி \"ஆதி சங்கராச்சார்யா\" என்கிற திரைப்படத்தை, 1983இல் வெளியிட்டார். இந்தத் திரைப்படம் தேசிய திரைப்பட விருதுகளை, சிறந்த திரைப்படத்திற்காக , சிறந்த திரைக்கதை , சிறந்த ஒளிப்பதிவு மற்றும் ஒலிப்பதிவு ஆகியவற்றிற்காகப் பெற்றது . இத்திரைப்படம் ஐயர் மீது பெரும் பாதிப்பை ஏற்படுத்தியது என நம்பப்படுகிறது.\n\nபின்னர் அவர் கன்னட மொழியில் மத்துவாச்சாரியா என்ற தலைப்பிலும், மற்றும் தமிழில் ராமானுஜாச்சார்யா என்றும் படத்தை தயாரித்து வெளியிட்டார். 1993 ஆம் ஆண்டின் தேசிய திரைப்பட விருதுகளில் சிறந்த திரைப்பட விருதை வென்ற அவரின் ஒரு குறிப்பிடத்தக்க சமஸ்கிருத திரைப்படமான \"பகவத் கீதையை\" (1993) தயாரித்தார். இந்தப் படம் பொகொடா திரைப்பட விழாவில் சிறந்த திரைப்படத்திற்காக பரிந்துரைக்கப்பட்டது.\n"}
{"id": "438844", "url": "https://ta.wikipedia.org/wiki?curid=438844", "title": "அன்பு சங்கிலி", "text": "அன்பு சங்கிலி\n\nஅன்பு சங்கிலி (Anbu sangili) 1991 ஆம் ஆண்டு ஆனந்த் பாபு மற்றும் பேபி ஷாமிலி நடிப்பில், பி. நித்யராஜ் இயக்கத்தில், கே.எஸ். ஸ்ரீனிவாசன் மற்றும் கே. எஸ். சிவராமன் தயாரிப்பில், இளையகங்கை இசையில் வெளியான தமிழ் திரைப்படம்.\n\nSection::::கதைச்சுருக்கம்.\nவினோத் (ஆனந்த் பாபு) தன் மனைவி மற்றும் மகள் கீதாவுடன் (பேபி ஷாமிலி) வசிக்கிறார். கீதாவை ஒரு விபத்திலிருந்து விக்டர் (உதயன்) காப்பாற்றுகிறார். விக்டர் செய்த தவறுக்காக அவர் கைதுசெய்யப்பட்டதை அறியும் வினோத் அவரைப் பார்க்கச் சிறைக்குச் செல்கிறான். விக்டர் தன் கடந்த காலத்தை வினோத்திடம் கூறுகிறார்.\n\nயாருமற்ற அனாதையான விக்டர் பாதிரியார் அடைக்கலம் (சாருஹாசன்) நடத்தும் அனாதை இல்லத்தில் வளர்ந்தவன். அநாதை இல்லத்தின் நிதிப் பிரச்சனையை சமாளிக்க ஆட்டோ ஓட்டுநராகப் பணிபுரிந்து நிதி சேர்க்கிறான். ஒரு நாள் தன் ஆட்டோவில் தேவநேசன் (ஸ்ரீகாந்த்) தவறவிட்ட பணப்பையை பத்திரமாக அவரிடமே ஒப்படைக்கிறான் விக்டர். தேவநேசன் விக்டரின் நேர்மையைப் பாராட்டி அனாதை இல்லத்திற்கு 10 இலட்ச ரூபாய் நன்கொடை தருவதாக உறுதியளிக்கிறார். திடீரென தேவநேசன் இறந்துவிட அவரது உதவியாளரான விஸ்வநாத் (உதய் பிரகாஷ்) அப்பணத்தைத் தர மறுக்கிறான். விஸ்வநாதன் சொத்துக்கு ஆசைப்பட்டு தேவநேசனைக் கொன்றதை அறிகிறான் விக்டர், தங்களுக்கு விஸ்வநாதன் தருவதாக சொன்ன பணத்தைத் திருட முடிவுசெய்யும் விக்டர் பணத்தைத் திருடிக்கொண்டு தப்பிக்கும்பொழுது, ஆபத்தில் மாட்டிக்கொண்ட கீதாவைக் காப்பாற்றச் சென்று காவலர்களிடம் சிக்குகிறான்.\n\nவினோத் விக்டருக்கு உதவுவதாக வாக்களிக்கிறான். விஸ்வநாதன் தன்னை எதிர்ப்பவர்கள் அனைவரையும் கொல்லத் திட்டமிடுகிறான். பாதிரியார் அடைக்கலம், வினோத்தின் மனைவி மற்றும் தேவநேசனின் விசுவாசமான பணியாள் தாஸ் ஆகியோரைக் கொல்கிறான். அதன்பின் வினோத்தும் விக்டரும் எப்படி விஸ்வநாதனை தண்டித்தார்கள் என்பது மீதிக்கதை.\n\n\nSection::::இசை.\nபடத்தின் இசையமைப்பாளர் இளையகங்கை. பாடாலாசிரியர்கள் வாலி, முத்துலிங்கம், செம்பையா மற்றும் எல். ஜி. ராணியின் மைந்தன்.\n"}
{"id": "438849", "url": "https://ta.wikipedia.org/wiki?curid=438849", "title": "மாலாஸ்ரீ", "text": "மாலாஸ்ரீ\n\nமாலாஸ்ரீ (\"Malashri\") என்று அழைக்கப்படும் ஸ்ரீதுர்கா ஆகஸ்ட் 10, 1973இல் பிறந்த ஒரு இந்திய திரைப்பட நடிகை ஆவார். இவர், ஆந்திரத் திரைப்படத்துறை மற்றும் தமிழகத் திரைப்படத்துறை , கூடுதலாக கன்னடத் திரையுலகில் பணியாற்றியவர். இவர் ஒரு இந்திய குடும்பப்பெண் கதாபாத்திரத்தில் நடித்துப் புகழ் பெற்றவர். ஊடகங்களில் அவர் பிரபலமாக \"கனசினா ராணி\" (\"ட்ரீம் கேர்ள்\") என்று அழைக்கப்பட்டார். 1980 மற்றும் 1990 களில் அவர் முன்னணி நடிகையாக இருந்தவர். அவர் கர்நாடகாவின் \"லேடி சூப்பர் ஸ்டார்\" என்றும் அழைக்கப்படுகிறார்.\n\nமாலாஸ்ரீ, ஒரு குழந்தை நட்சத்திரமாகத் தனது வாழ்க்கையைத் தொடங்கி, தமிழ் மற்றும் தெலுங்கு மொழியில் 34 திரைப்படங்களில் நடித்துள்ளார். கன்னடத் திரைப்படமான \"நஞ்ஜுண்டி கல்யாண\" (1989) திரைப்படத்தில் முன்னணி கதாபாத்திரத்தில் அறிமுகமானார். இத் திரைப்படம், கன்னட சினிமாவில் முதல் நடிகைகளில் ஒருவராக அவரை உயர்த்தியது. அவரது திரைப்படங்கள் வாயிலாக கன்னடப் படவுலகில் ஒரு முன்னணி நடிகையாக தன்னை நிலைநிறுத்திக் கொண்டார். \"கஜபதி கர்வபங்கா\" (1989), \"போலீசினா ஹேந்தி\" (1990), \"கிட்டூரினா ஹூலி\" (1990), ராணி மகாராணி (1990), \"ஹ்ருதய ஹெடித்து\" (1991) போன்ற படங்கள் குறிப்பிடத்தக்கவை ஆகும். \"ஹ்ருதய ஹெடித்து\" படத்திற்காக அவருக்கு சிறந்த நடிகைக்கான பிலிம்பேர் விருது கிடைத்தது. மேலும்,அவர் நடித்த கங்கா (2015) படத்திற்காக, சிறந்த நடிகைக்கான கர்நாடக மாநில திரைப்பட விருதைப் பெற்றார்.\n\nSection::::தொழில்.\nமாலாஸ்ரீ தனது தாயின் திரைப்படங்களின் இயக்குனர்களால் கவரப்பட்ட பின்னர் குழந்தை நட்சத்திரமாக தனது வாழ்க்கையைத் தொடங்கினார். அவர் ஒரு குழந்தை நடிகராக 34 திரைப்படங்களில் தோன்றினார், அதில் அவர் 26 திரைப்படங்களில் ஒரு சிறுவனின் வேடத்தில் நடித்திருந்தார்.\"மஜா டாக்கீஸ்\" என்கிற ஒரு நிகழ்ச்சியில், தான் ஒரு குழந்தையாக இருந்தபோது, நடிகர் அமிதாபச்சனின் ரசிகராக இருந்ததாகவும், மற்றும் அவரை போலவே உடுத்தி, சிறுவனைப் போல இருந்ததால், இயக்குனர்கள் தங்கள் படங்களில் நடிக்க வைத்ததாகக் கூறியுள்ளார். இவற்றில் 1979இல் வெளியான தமிழ்த் திரைப்படங்களான \"இமயம்\" மற்றும் \"நீல மலர்கள்\" ஆகியவை அடங்கும்.\n\n"}
{"id": "438851", "url": "https://ta.wikipedia.org/wiki?curid=438851", "title": "ஜெயம் (1999 திரைப்படம்)", "text": "ஜெயம் (1999 திரைப்படம்)\n\nஜெயம் (Jayam) 1999 ஆம் ஆண்டு மன்சூர் அலி கான் மற்றும் சங்கீதா நடிப்பில், அறிமுக இயக்குனர்கள் ரவி மற்றும் ராஜா இயக்கத்தில், பிரதீப் ரவி இசையில் வெளியான தமிழ் திரைப்படம்.\n\nSection::::கதைச்சுருக்கம்.\nஒரு கிராமத்தில் வசிப்பவர்களில் சிலர் மர்மமான முறையில் இறக்கிறார்கள். அதைக் கண்டறியும் வழக்கு காவலர்கள் ஆனந்த் (மன்சூர் அலி கான்) மற்றும் விஜய் (இஷாக் ஹுசைனி) வசம் ஒப்படைக்கப்படுகிறது. அந்தக் கிராமத்தின் நாட்டாமையின் (சண்முகசுந்தரம்) மகள் துர்கா (சங்கீதா). அந்தக் கிராமத்தில் நடக்கும் மர்மமான நிகழ்வுகளைப் பற்றி செய்தி சேகரிக்க வரும் நிருபர் அமுதா (விசித்ரா). துர்காவுடன் பழகி நட்பாகிறாள் அமுதா. அந்த கிராமத்திலுள்ள மிராசு நாட்டாமையின் எதிரி. அந்த கிராமத்தின் நாட்டாமையாக வர விரும்புகிறார் மிராசு.\n\nஅந்த கிராமத்தைச் சேர்ந்த டேவிட் (ராகுல்) மற்றும் மும்தாஜ் (பாவனா) இருவரும் காதலர்கள். காட்டில் இருவரும் கொல்லப்பட்டு கிடப்பதைக் கிராமத்தினர் பார்த்து அதிர்ச்சியடைகின்றனர். மிராசு அந்தக் கொலைகளைச் செய்தது துர்கா என்று குற்றம் சாட்டுகிறான். அமுதா தன் தோழி துர்காவிற்கு ஆதரவாக இருக்கிறாள். உண்மையான குற்றவாளியைக் கண்டறிவதாகக் கூறுகிறாள். அன்றிரவு காட்டுக்குள் செல்லஅமுதாவை மர்ம உருவம் ஒன்று கொல்கிறது. ஆனந்த் மற்றும் விஜய் அந்த உருவத்தைப் பிடிக்க முயல்கையில் அது விஜயைக் கொல்கிறது. இறுதியாக கோயிலில் சக்தி வாய்ந்த பூஜை செய்து அம்மனை வேண்ட, தெய்வ சக்தி துர்காவின் மூலம் அந்த மர்ம உருவத்தைக் கொன்றொழிக்கிறது.\n\n\nSection::::இசை.\nபடத்தின் இசையமைப்பாளர் பிரதீப் ரவி. பாடலாசிரியர்கள் வைரமுத்து, புலமைப்பித்தன், பரதன் மற்றும் பிரதீப் ரவி.\n"}
{"id": "438853", "url": "https://ta.wikipedia.org/wiki?curid=438853", "title": "யுன்னான் முயல்", "text": "யுன்னான் முயல்\n"}
{"id": "438857", "url": "https://ta.wikipedia.org/wiki?curid=438857", "title": "1472", "text": "1472\n\n1472 (MCDLXXII) பழைய யூலியன் நாட்காட்டியில் ஒரு புதன்கிழமையில் ஆரம்பமான ஒரு நெட்டாண்டு ஆகும்.\n\n\n"}
{"id": "438859", "url": "https://ta.wikipedia.org/wiki?curid=438859", "title": "கொரிய முயல்", "text": "கொரிய முயல்\n\nகொரிய முயல் (ஆங்கிலப்பெயர்: Korean Hare, உயிரியல் பெயர்: Lepus coreanus) என்பது கொரிய தீபகற்பம் மற்றும் அதை ஒட்டியுள்ள வடகிழக்கு சீனாவில் காணப்படும் ஒரு முயல் இனம் ஆகும். ஒரு வளர்ந்த கொரிய முயல் 2.1–2.6 கிலோகிராம் எடையும், 45–54 சென்டிமீட்டர் உடல் நீளமும் கொண்டிருக்கும். இதன் வாலின் நீளம் பொதுவாக 2–5 சென்டிமீட்டர் இருக்கும். காதுகள் 7.6–8.3 சென்டிமீட்டர் நீளம் இருக்கும். கொரிய முயல் அதன் பரவல் இடங்களில் தொலைதூர மழைக்காடுகள் முதல் பயிரிடப்படும் நிலங்கள் வரை பல்வேறு வகையான வாழ்விடங்களில் வசிக்கிறது. இதன் ரோம நிறம் ஒவ்வொரு முயலுக்கும் வேறுபடுகிறது. ஆனால் பொதுவாக ஈரல் போன்ற பழுப்பு நிறத்திலேயே இருக்கும்.\n"}
{"id": "438860", "url": "https://ta.wikipedia.org/wiki?curid=438860", "title": "கோர்சிகா முயல்", "text": "கோர்சிகா முயல்\n\nகோர்சிகா முயல் (ஆங்கிலப்பெயர்: Corsican Hare, உயிரியல் பெயர்: Lepus corsicanus) அல்லது அபென்னின் முயல் அல்லது இத்தாலிய முயல் என்பது தெற்கு மற்றும் நடு இத்தாலி மற்றும் கோர்சிகா தீவில் காணப்படும் ஒருவகை முயல் ஆகும்.\n\nSection::::விளக்கம்.\nஇது வடிவத்தில் ஐரோப்பிய முயல் போலவே இருக்கும். பெரும்பாலும் பழுப்பு மற்றும் க்ரீம் நிற வயிற்று பகுதியுடன் காணப்படும். இதன் அடிப்பகுதி ரோமம் ஐரோப்பிய முயல் போல வெள்ளை நிறமாக இல்லாமல் சாம்பல் நிறத்தில் இருக்கும். சராசரியாக இது ஐரோப்பிய முயலை விட சிறியதாக இருக்கும். தலை மற்றும் உடலின் நீளம் 44.1—61.2 சென்டி மீட்டரும், வாலின் நீளம் 6.6—11.2 சென்டி மீட்டரும் மற்றும் எடை 1.8—3.8 கிலோ கிராமும் இருக்கும். காதுகள் மற்றும் பின்னங்கால்கள் ஒப்பீட்டளவில் நீளமாக உள்ளன. அவற்றின் நீளம் முறையே 9—12.6 சென்டிமீட்டர் மற்றும் 11.4—13.5 சென்டி மீட்டர் ஆகும்.\n"}
{"id": "438862", "url": "https://ta.wikipedia.org/wiki?curid=438862", "title": "தேவாரப்பாடல் பெற்ற வட நாட்டு தலங்களின் பட்டியல்", "text": "தேவாரப்பாடல் பெற்ற வட நாட்டு தலங்களின் பட்டியல்\n\nதேவாரப்பாடல் பெற்ற வட நாட்டு தலங்களின் பட்டியல் தேவாரப் பாடல் பெற்ற, வட நாட்டில் அமைந்துள்ள சிவன் கோயில்களைக் கொண்ட பட்டியலாகும்.\n\nSection::::பாடல் பெற்ற தலங்கள்.\nதேவாரப் பாடல் பெற்ற தலங்களில் தொண்டை நாடு (32), நடு நாடு (22), காவிரியாற்றின் வட கரை (63), \nகாவிரியாற்றின் தென் கரை(128), பாண்டிய நாடு (14),கொங்கு நாடு (7), மலை நாடு (1), துளுவ நாடு (1), வட நாடு (5), ஈழ நாடு (2), புதிதாக கண்டுபிடிக்கப்பட்ட காவிரி தென்கரைத் தலமான திருவிடைவாய் மற்றும் திருக்கிளியன்னவூர் ஆகிய இடங்களில் காணப்படுகின்ற 276 சிவன் கோயில்கள் அடங்கும். \n\n\n"}
{"id": "438863", "url": "https://ta.wikipedia.org/wiki?curid=438863", "title": "ஐரோப்பிய முயல்", "text": "ஐரோப்பிய முயல்\n\nஐரோப்பிய முயல் (ஆங்கிலப்பெயர்: European Hare, உயிரியல் பெயர்: Lepus europaeus) அல்லது பழுப்பு முயல் என்பது ஐரோப்பா மற்றும் சில ஆசியப் பகுதிகளை பூர்வீகமாக கொண்ட ஒரு முயல் இனம் ஆகும். முயல் இனங்களிலேயே இது ஒரு பெரிய இனமாகும். இது மிதமான வெப்பநிலை மற்றும் திறந்த வெளிகளுக்கு ஏற்ப தகவமைந்துள்ளது. இவை தாவர உண்ணிகள் ஆகும். பொதுவாக புல் மற்றும் மூலிகைகளை உண்கின்றன. மேலும் இவை குறிப்பாக குளிர்காலத்தில் கிளைகள், மொட்டுக்கள், பட்டைகள் மற்றும் பயிர்களை உண்கின்றன. கொன்றுண்ணி பறவைகள், நாய் மற்றும் பூனை குடும்ப விலங்குகள் ஆகியவை இவற்றை வேட்டையாடுகின்றன. வேட்டை விலங்குகளிடம் இருந்து தப்பிக்க இவை வேகமாக நீண்ட தூரம் ஓடும் பண்பை நம்பியுள்ளன. இவற்றிற்கு நீளமான சக்தி வாய்ந்த காதுகள் மற்றும் பெரிய மூக்குகள் உள்ளன.\n"}
{"id": "438867", "url": "https://ta.wikipedia.org/wiki?curid=438867", "title": "கிரானடா முயல்", "text": "கிரானடா முயல்\n\nகிரானடா முயல் (ஆங்கிலப்பெயர்: Granada Hare, உயிரியல் பெயர்: Lepus granatensis), அல்லது ஐபீரிய முயல் என்பது ஐபீரிய தீபகற்பம் மற்றும் மஜோர்கா தீவில் காணப்படும் ஒருவகை முயல் இனமாகும். \n"}
{"id": "438869", "url": "https://ta.wikipedia.org/wiki?curid=438869", "title": "மஞ்சூரிய முயல்", "text": "மஞ்சூரிய முயல்\n\nமஞ்சூரிய முயல் (ஆங்கிலப்பெயர்: Manchurian Hare, உயிரியல் பெயர்: Lepus mandshuricus) என்பது வடகிழக்கு சீனா மற்றும் உருசியா, அமுர் ஆற்று வடிநிலம் மற்றும் வடக்கு கொரியாவின் உயர்ந்த மலைகள் ஆகிய பகுதிகளில் காணப்படும் ஒரு முயல் இனம் ஆகும். இது காடுகளில் வாழ்கின்றது. இது தீவாய்ப்பு கவலை குறைந்த இனம் என பட்டியலிடப்பட்டுள்ளது.\n"}
{"id": "438870", "url": "https://ta.wikipedia.org/wiki?curid=438870", "title": "தெலுங்கு இலக்கியம்", "text": "தெலுங்கு இலக்கியம்\n\nதெலுங்கு இலக்கியம் அல்லது தெலுங்கு சாஹித்தியம் (\"Telugu literature\") என்பது தெலுங்கு மொழியில் எழுதப்பட்ட படைப்புகள் ஆகும். இது கவிதைகள், நாவல்கள், சிறுகதைகள், நாடகங்கள் மற்றும் புராணங்களைக் கொண்டுள்ளது. தெலுங்கு இலக்கியம் 10 ஆம் நூற்றாண்டின் ஆரம்பத்தில் (850-1000) ஜெயின் தெலுங்கு இலக்கியத்த்தில் இதைப் பற்றிய தகவல்கள் \"பிரபந்த ரத்னாவலி என்ற நூலில் இருப்பதைப் பற்றி பேச்சுவழக்கில் கண்டுபிடிக்கப்பட்டது.\" தொடர்ந்து 11 ஆம் நூற்றாண்டு காலத்தில் \"நானைய்யா\" என்பவரால் மகாபாரதம் \"சமஸ்கிருதத்தி\"லிருந்து தெலுங்கு மொழியில் மொழி பெயர்க்கப்பட்டது. இது விஜயநகர சாம்ராஜ்யத்தின் ஆட்சியின் கீழ் தழைத்திருந்தது, அங்கு தெலுங்கு மொழி பேரரசின் அதிகாரப்பூர்வ மொழிகளில் ஒன்றாகும்.\n\n1500 முதல் 100 கிமு காலத்தில் திராவிட மொழியிலிருந்து தெலுங்கு மொழி பிரிந்திருக்கலாம். தமிழ் மொழியில் தோன்றிய இலக்கிய செயற்பாடுகள் பின்னர், தெலுங்கு மொழியில், பாரஜி, கோலமி, நாயகி மற்றும் கடாபா மொழிகள் ஆகியவற்றோடு வளர்ந்தது.\n\nSection::::ஆதாரங்கள்.\nஆரம்பகால எழுத்தாளர்கள் பற்றிய தகவல்களுக்கு பல்வேறு ஆதாரங்கள் உள்ளன. இவற்றுள் இவர்களுடைய கவிதைகள் பற்றிய முன்னுரைகள் உள்ளன. இது, வழக்காமாக சமஸ்கிருத மொழியில் இருப்பதௌ போல எழுத்தாளர், புத்தகம் அர்ப்பணிக்கப்பட்ட அரசரின் வரலாறு, இந்த அரசர் வெளியிட்ட புத்தகங்களின் காலவரிசை பட்டியல் போன்றவைகள் உள்ளது. கூடுதலாக, கல்வெட்டுகளில் காணப்படும் வரலாற்றுத் தகவல்கள் கிடைக்கின்றன. பல இலக்கண நூல்கள் மற்றும் புராணக் கதைகள் வழங்கும் விளக்கங்கள் ஆகியவை இவற்றில் உள்ளன. மேலும் கவிஞர்கள் மற்றும் அவர்களின் வாழ்க்கை முறையின் மரபுகள் ஆகிய தகவல்களும் கிடைக்கின்றன.\n\nSection::::பொருள்.\nஆரம்பகால தெலுங்கு இலக்கியம் பெரும்பாலும் சமயத்தை உள்ளடக்கியே இருந்தது. கவிஞர்களும் அறிஞர்களும் பெரும்பாலும் மொழி பெயர்ப்பினையே செய்து வந்துள்ளனர், \"ராமாயணம்\", \"மகாபாரதம்\", \"பாகவதம்\" போன்ற அனைத்து புராணங்களையும் மொழிபெயர்த்துள்ளனர், இவை அனைத்தும் இந்திய கலாச்சாரத்தின் களஞ்சியமாகக் கருதப்படுகின்றன.\n\nபதினாறாம் நூற்றாண்டு முதல்,புராணங்களில் இருந்து அரிதாக அறியப்பட்ட கதைகள் தெலுங்கு மொழி காவியங்களுக்கான அடித்தளத்தை உருவாக்கியது. பொதுவாக இலக்கியப் படைப்புகள் \"அகன்யா\" அல்லது \"கந்தா,\" சரித்ரா, \"விஜயா\", \"விலாசா\" மற்றும் \"அபியுதாயா\" என்னும் தலைப்பின் கீழ் ஒரு ஒற்றை நாயகனை பற்றியும் அவனது பராக்கிரம்ங்களைப் பற்றியும் சித்தரிக்கப்பட்டுள்ளது. இத்தகைய தலைப்புகளில் பொதுவான விஷயங்கள் கவிதை வடிவிலேயே எழுதப்பட்டிருந்தன.\n\nபதினெட்டாம் நூற்றாண்டில், \"பரிணய\", \"கல்யாண\" மற்றும் \"விவாஹா\" என்ற தலைப்பின் கீழ் கதாநாயகர்களின் திருமணங்களைப் பற்றி எழுதப்பட்டது. சமய இலக்கியங்கள் மற்றும் மத நூல்களில் மதத்தின் நிறுவனர்களின் வாழ்க்கை வரலாறுகள் மற்றும் அவர்களின் போதனைகளை உள்ளடக்கியிருந்தது. \"பிரபந்தம்\", \"சம்பூ\", \"காவியம்\", \"கவிதா\" , \"சடகம்\", \"தசகா\", \"அவதானம்\" , நாடகம் மற்றும் \"நானேலு\" போன்ற பல்வேறு வடிவிலான இலக்கியங்கள் தெலுங்கில் காணப்படுகின்றன.\n"}
{"id": "438872", "url": "https://ta.wikipedia.org/wiki?curid=438872", "title": "கம்பளி முயல்", "text": "கம்பளி முயல்\n\nகம்பளி முயல் (ஆங்கிலப்பெயர்: Woolly Hare, உயிரியல் பெயர்: Lepus oiostolus) என்பது லெபோரிடே குடும்பத்தில் உள்ள ஒரு பாலூட்டி இனம் ஆகும். இது மேற்கு மற்றும் நடு சீனா, வட இந்தியா மற்றும் நேபாளத்தில் காணப்படுகிறது. அப்பகுதிகளில் இது மலை சார்ந்த புல்வெளிகளில் வாழ்கிறது. இதன் வாழ்விடம் மிகப் பரந்து விரிந்துள்ளது. இது சில பாதுகாக்கப்பட்ட பகுதிகளில் காணப்படுகிறது. ஆனால் பொதுவாக இது அரிதான உயிரினமாகும். இது தீவாய்ப்பு கவலை குறைந்த இனம் என பட்டியலிடப்பட்டுள்ளது.\n\nSection::::விளக்கம்.\nஇதன் நீளம் 40 முதல் 58 சென்டி மீட்டர் வரை இருக்கும். இது தன் ரோமத்தை ஒரு வருடத்திற்கு ஒருமுறை மட்டுமே உதிர்க்கும்.\n\nSection::::பரவல் மற்றும் வாழ்விடம்.\nகம்பளி முயல் நடு ஆசியாவை பூர்வீகமாக கொண்டது ஆகும். இது வடக்கு நேபாளம், இந்தியாவில் ஜம்மு காஷ்மீர் மற்றும் சிக்கிம், மேற்கு மற்றும் நடு சீனாவில் காணப்படுகிறது. சீனாவில் இது கன்சு, சிங்கை, சிச்சுவான், திபெத், சின்ஜியாங் மற்றும் யுன்னான் ஆகிய மாகாணங்களில் காணப்படுகிறது. இதன் வாழ்விடமானது பொதுவாக உயரமான பகுதிகளில் உள்ள பல்வேறு வகை புல்வெளிகள் ஆகும். அவை அல்பைன் புல்வெளிகள், புதர் புல்வெளிகள் மற்றும் உயர்நில குளிர் பாலைவனங்கள் ஆகும். ஆனால் இது ஊசியிலை அல்லது கலவையான மலை சார்ந்த மர நிலப் பகுதிகளிலும் காணப்படுகிறது. இது கடல்மட்டத்தில் இருந்து 3000 முதல் 5300 மீட்டர் உயரம் வரை காணப்படுகிறது.\n\nSection::::சூழலியல்.\nகம்பளி முயலானது ஒரு கூச்ச சுபாவம் கொண்ட மற்றும் பொதுவாக தனித்து இருக்கிற விலங்கு ஆகும். பகல் நேரத்தில் செயல்பட்டாலும் இது பெரும்பாலும் ஒரு இரவாடியாகும். இது புற்கள் மட்டும் மூலிகைகளை உண்கிறது. தனித்தனி விலங்குகள் தொடர்ந்து இரவு நேரத்தில் ஒரே உணவு உண்ணும் பகுதிக்கு வரும். பகலில் சில நேரங்களில் இது சூரியன் இருக்கும்போது நிழலில் ஓய்வு எடுக்கிறது. இது வருடத்திற்கு இரண்டு முறை குட்டி ஈனும். ஒரு முறைக்கு 4 முதல் 6 குட்டிகளை ஈனும்.\n\nSection::::நிலை.\nகம்பளி முயலின் பரவலானது பூமியில் பெரும் நிலப்பரப்பை கொண்டுள்ளது. ஆனால் இது ஒரு பொதுவாக காணப்படும் உயிரினம் அல்ல. இதன் எண்ணிக்கையானது \"ஒரு சில பகுதிகளைத் தவிர மற்ற பகுதிகளில் மிகவும் குறைவு\" என்று விளக்கப்பட்டுள்ளது. இது அதன் மாமிசம் மற்றும் உரோமத்தோலுக்காக வேட்டையாடப்படுகிறது. சில பகுதிகளில் தகுந்த வாழ்விடமானது அழிக்கப்படுகிறது. இதன் காரணமாக இவற்றின் எண்ணிக்கை குறைகிறது. மேலும் தனித்தனி விலங்குகள் இடம்பெயர்வது கடினமாகிறது. நேபாளம் மற்றும் சீனாவில் இது சில பாதுகாக்கப்பட்ட பகுதிகளில் காணப்படுகிறது. பன்னாட்டு இயற்கைப் பாதுகாப்புச் சங்கம் கம்பளி முயலை தீவாய்ப்பு கவலை குறைந்த இனம் என பட்டியலிட்டுள்ளது. ஆனால் இந்தியாவில் இது அருகி வரும் இனமாக கருதப்படுகிறது.\n"}
{"id": "438875", "url": "https://ta.wikipedia.org/wiki?curid=438875", "title": "எத்தியோப்பிய உயர்நில முயல்", "text": "எத்தியோப்பிய உயர்நில முயல்\n\nஎத்தியோப்பிய உயர்நில முயல் (ஆங்கிலப்பெயர்: Ethiopian Highland Hare, உயிரியல் பெயர்: Lepus starcki) என்பது குழி முயல் மற்றும் முயல் குடும்பமான லெபோரிடேவிலுள்ள மிதமான அளவுள்ள பாலூட்டி இனம் ஆகும். இதன் முதுகுப்புற ரோமம் நரை நிறம், பழுப்பு வெள்ளை மற்றும் புள்ளிகள் மற்றும் கருப்பு கோடுகளுடன் காணப்படுகிறது. இதன் வயிற்றுப் பகுதி ரோமங்கள் சுத்த வெள்ளை நிறத்துடன் பஞ்சு போன்று காணப்படும். இது எத்தியோப்பியாவின் உயர்நில பகுதிகளில் மட்டுமே காணப்படுகிறது. சோவா, பலே மற்றும் ஆர்சி மாகாணங்களின் ஆஃப்ரோ ஆல்பைன் பகுதிகளில் இது காணப்படுகிறது. இது ஒரு தாவர உண்ணி ஆகும். இது பெரும்பாலும் முட்புதர் தரிசுநிலத்தின் புற்களை உண்கிறது. இது தீவாய்ப்பு கவலை குறைந்த இனம் என்று பட்டியலிடப்பட்டுள்ளது.\n"}
{"id": "438877", "url": "https://ta.wikipedia.org/wiki?curid=438877", "title": "தூரத்து இடிமுழக்கம்", "text": "தூரத்து இடிமுழக்கம்\n\nதூரத்து இடிமுழக்கம் (\"Doorathu Idi Muzhakkam)\" 1980 ஆம் ஆண்டு விஜயகாந்த், பீலிசிவம் மற்றும் அறிமுக நடிகை பூர்ணிமா நடிப்பில், கே. விஜயன் தயாரிப்பு மற்றும் இயக்கத்தில், சலில் சௌதுரி இசையில் வெளியான தமிழ் திரைப்படம். 1981 ஆம் ஆண்டு டெல்லியில் நடைபெற்ற அகில உலக திரைப்படவிழாவில் திரையிடத் தேர்வான திரைப்படம். இப்படத்தில் நாயகனாக நடித்ததன் மூலம் விஜயகாந்த் அனைவராலும் கவனிக்கப்பட்டார்.\n\nSection::::கதைச்சுருக்கம்.\nபெருமூப்பன் அந்த மீனவக் கிராமத்தின் தலைவர். ஒருநாள் கடலில் மிதந்துவரும் படகில் இருக்கும் குழந்தையைக் கண்டெடுத்து பொன்னன் (விஜயகாந்த்) எனப் பெயரிட்டு வளர்க்கிறார். வளர்ந்து மீனவனாகும் பொன்னனும் குயவர் சமூகத்தைச் சேர்ந்த செல்லியும் (பூர்ணிமா) காதலிக்கிறார்கள். செல்லியைத் திருமணம் செய்ய விரும்பும் அவளின் முறைமாமன் மாரிக்கு (பீலிசிவம்) இது தெரியவருகிறது. மீன் பிடிக்க கடலுக்குச் செல்லும் பொன்னன் திரும்பிவரவில்லை. அவனுடன் சென்றவர்கள் அவன் இறந்துவிட்டதாகக் கூறுகிறார்கள். இதனால் தற்கொலைக்கு முயலும் செல்லியை மாரி காப்பாற்றுகிறான். செல்லிக்கு மாறியுடன் திருமணம் நடைபெறுகிறது. இருவரும் மகிழ்ச்சியாக வாழ்கின்றனர்.\n\nஎதிர்பாராவிதமாக இறந்துவிட்டதாக நினைத்த பொன்னன் உயிரோடு வருகிறான். செல்லிக்கு மாரியுடன் திருமணம் நடந்துவிட்டதை அறியும் பொன்னன் அங்கிருக்க விரும்பாமல் வெளியேறுகிறான். அவனை வளர்த்த பெருமூப்பன் வீட்டு வாசலில் அவன் கொண்டுவந்த வலம்புரிச்சங்கை வைத்துவிட்டு வெளியேறுகிறான். மறுநாள் அதைக் காணும் பெருமூப்பன் ஏற்கனவே பம்பாதேவி கோயிலிலுள்ள வலம்புரிச்சங்கைக் கொண்டுவந்தது பொன்னன் என்பதால், இதையும் அவன்தான் கொண்டுவந்திருக்க வேண்டும் என்று அறிந்து அவன் உயிரோடிருப்பதை உணர்கிறார். ஆனால் அதுபற்றி மற்றவர்களிடம் சொல்லாமல் தவிர்க்கிறார்.\n\nமாரி - செல்விக்கு ஆண் குழந்தை பிறக்கிறது. அந்தக் கிராமத்திற்கு வரும் பில்லிகோடா எனும் மந்திரவாதி மாரியைத் தனியே சந்தித்து தன் பூஜைக்கு ஒரு குழந்தையும், பம்பா தேவி கோயிலிலுள்ள வலம்புரிச்சங்கையும் கொண்டுவந்தால், அதற்குப் பதிலாக தங்கக்கட்டிகள் தருவதாகக் கூறுகிறான். தங்கக்கட்டிகளுக்கு ஆசைப்பட்டு தன் குழந்தையையும் கோயிலிலுள்ள சங்கையும் யாருக்கும் தெரியாமல் திருடிச்சென்று பில்லிகோடாவிடம் கொடுக்கிறான். அப்போது பொன்னனின் நண்பனான நல்லான் பொன்னனை எதிர்பாராமல் ஓரிடத்தில் சந்தித்து அவனை அழைத்துக் கொண்டு பெருமூப்பனிடம் வருகிறான். தன் கணவனையும் குழந்தையையும் தேடி பம்பாதேவி கோயிலுக்குச் செல்லும் செல்லி அங்கிருந்த வலம்புரிச்சங்கையும் காணாததால் பெருமூப்பனிடம் இதைத் தெரிவிக்க வருகிறாள். செல்லி பார்க்காதவாறு மறைந்துகொள்ளும் பொன்னன் நடந்தவற்றை அறிகிறான். மாரி மற்றும் குழந்தையை மீட்கச் செல்கிறான். அப்போது நடக்கும் சண்டையில் மாரி மற்றும் பொன்னன் இறக்கிறார்கள். படகில் தப்பிக்க நினைக்கும் பில்லிகோடா இடி தாக்கி இறக்கிறான். குழந்தை மீட்கப்படுகிறது.\n\n\nSection::::தயாரிப்பு.\nஇப்படத்தில் விஜயகாந்திற்குப் பின்னணிக் குரல் கொடுக்கப்பட்டது.\n\nSection::::பட விழா திரையிடல்.\n1981 ஆம் ஆண்டு \"இந்தியன் பனோரமா\"வில் அகில உலகத் திரைப்பட விழாவில் திரையிடத் தேர்வான 21 படங்களில் இப்படமும் ஒன்று. இப்படத்துடன் தேர்வான மற்றொரு தமிழ் படம் நிழல்கள்.\n\nSection::::இசை.\nபடத்தின் இசையமைப்பாளர் சலில் சௌதுரி. பாடலாசிரியர் கு.மா.பா. இப்படம் சலில் சௌதுரி இசையமைத்த கடைசி தமிழ் திரைப்படம் ஆகும்.\n\n"}
{"id": "438879", "url": "https://ta.wikipedia.org/wiki?curid=438879", "title": "வெள்ளை வால் குழிமுயல்", "text": "வெள்ளை வால் குழிமுயல்\n\nவெள்ளை-வால் ஜாக் குழிமுயல் (ஆங்கிலப்பெயர்: White-tailed Jackrabbit, உயிரியல் பெயர்: Lepus townsendii), அல்லது புல்வெளி முயல் அல்லது வெள்ளை ஜாக் என்பது மேற்கு வட அமெரிக்காவில் காணப்படும் ஒரு முயல் இனம் ஆகும். எல்லா முயல்கள் மற்றும் குழிமுயல்கள் போலவே இதுவும் லகோமோர்பா வரிசையில் லெபோரிடே குடும்பத்தில் ஒரு உறுப்பினராகும். இது ஒரு முறைக்கு நான்கு அல்லது ஐந்து குட்டிகளை ஈனும். தாவரங்களுக்கு இடையில் மறைந்தவாறு நிலத்தின் தாழ்வான பகுதிகளில் இவை குட்டிகளை ஈனும். இந்த ஜாக் குழிமுயலில் இரண்டு துணையினங்கள் விளக்கப்பட்டுள்ளன. ஒரு துணையினம் (\"L. townsendii townsendii\") ராக்கி மலைகளுக்கு மேற்கிலும் மற்றொரு துணையினம் (\"L. townsendii campanius\") ராக்கி மலைகளுக்கு கிழக்கிலும் வாழ்கிறது.\n"}
{"id": "438880", "url": "https://ta.wikipedia.org/wiki?curid=438880", "title": "இந்திய பெருங்கடல் வர்த்தகம்", "text": "இந்திய பெருங்கடல் வர்த்தகம்\n\nஇந்திய பெருங்கடல் வர்த்தகம் (\"Indian Ocean trade\") என்பதுவரலாறு முழுவதும் கிழக்கு-மேற்கு வர்த்தக பரிமாற்றங்களில் ஒரு முக்கிய காரணியாக இருந்துள்ளது. கப்பல் மற்றும் படகுகளில் கிழக்கே, \"ஜாசான்சிபார்\" மற்றும் \"மாம்பசா\" ஆகியவற்றிற்கும்,மேற்கில் \"ஜாவா\" வரை ஒரு நீண்டிருந்தது. இது கலாச்சாரங்கள், மற்றும் நாகரிகங்கள் ஆகியவற்றை ஒருங்கிணைக்கும் மண்டலமாகவும் அமைந்துள்ளது. இந்தியப் பெருங்கடலின் விளிம்பில் உள்ள நகரங்கள் மற்றும் மாநிலங்கள் கடலிலும் நிலத்திலும் வர்த்தகத்தில் கவனம் செலுத்துகின்றன.\n\nSection::::ஆரம்ப காலம்.\nஆரம்பத்தில் (கி.மு. 2600-1900) \"ஹரப்பா\" மற்றும் மெசபட்டோமியா நாகரீக மக்கள் அவர்களுக்கிடையே ஒரு விரிவான பிணைப்புடன் தற்போதுள்ள \"பஹ்ரைன்\" மற்றும் \"ஃபயில்கா\" ( பாரசீக வளைகுடா ) வரை கடல் வழியாக வர்த்தகத்தில் ஈடுபட்டிருந்தனர்.\nSection::::ஹெலெனிக் காலம்.\nரோமானிய விரிவாக்கத்திற்கு முன்னர், துணைக் கண்டத்தின் பல்வேறு மக்கள் பல நாடுகளுடன் வலுவான கடல் வர்த்தகத்தில் ஈடுபட்டிருந்தனர். ஆரம்ப காலங்களில் கிரேக்கர்கள் மற்றும் ரோமனியர்கள்களால் அப்பகுதியின் புவியியல் அறிவை அறிந்து கொள்ள இயலவில்லை. செங்கடல் கடல் வழி அறியப்பட்ட பின்னர் இது புதிய கண்டுபிடிப்புகளுக்கு வழிவகுத்தது.. இதன் பின்னர் தெற்காசிய துறைமுகங்களில் வியக்கத்தக்க அளவில் வர்த்தகம் அதிகரித்தது.\n\nSection::::ரோமானியர்கள் காலம்.\n\"கிரீஸ்\" வர்த்தகத்திற்கு மாற்றாக ரோமானிய பேரரசால் மத்திய தரைக்கடல் பகுதியில் நேரடி கடல்வழி வாணிபம் வலுவடைந்தது. பல்வேறு நிலம் சார்ந்த வர்த்தக பாதைகளின் இடைத்தரகர்கள் அகற்றப்பட்டனர் எகிப்தின் ரோமானியப் பிணைப்பைத் தொடர்ந்து வர்த்தகம் பரந்து விரிந்தது, இது பற்றி , \"பருவமழை காலங்களை அறிந்து கொண்டு வர்த்தகம் கையாளப்பட்டது\" என \"ஸ்ட்ராபோ\" என்பவர் குறிப்பிடுகிறார்.\n\nஅகஸ்டஸின் காலத்தில் ஒவ்வொரு ஆண்டும் 120 கப்பல்கள் மியோஸ் ஹார்மோஸிலிருந்து இந்தியவிற்கு சென்று வந்தது. இந்த வர்த்தகத்தில் தங்கம் அதிகளவில் பயன்படுத்தப்பட்டது, இந்த தங்கத்தைக் கொண்டு குசான் பேரரசு (குஷான்கள்) அவர்களது சொந்த நாணயத்தை அச்சிட்டனர், இதன் மூலம் இந்தியாவில் நாணயம் அதிக அளவில் பரவியது என பிளைனி தி எல்டர் (NH VI.101) எழுதுகிறார்.\n\nSection::::ரோமானிய துறைமுகங்கள்.\nகிழக்கு பிரதேச வர்த்தகத்துடன் தொடர்புடைய \"அர்சினோ\", \"பெரெனிஸ்\" மற்றும் \"மையோஸ் ஹார்மோஸ்\" ஆகியவை மூன்று பிரதான ரோமானிய துறைமுகங்கள் ஆகும். \"அர்சினே\" ஆரம்ப வர்த்தக மையங்களில் ஒன்றாக இருந்தது, ஆனால் \"பெரெனிஸ்\" மற்றும் \"மையோஸ் ஹார்மோஸ்\" ஆகிய துறைமுகங்கள் எளிதில் அணுகக்கூடிய வகையில் இருந்ததால் \"அர்சினே\" துறைமுகம் பாதிக்கப்பட்டது.\n"}
{"id": "438881", "url": "https://ta.wikipedia.org/wiki?curid=438881", "title": "எத்தியோப்பிய முயல்", "text": "எத்தியோப்பிய முயல்\n\nஎத்தியோப்பிய முயல் (ஆங்கிலப்பெயர்: Ethiopian Hare, உயிரியல் பெயர்: Lepus fagani) என்பது லெபோரிடே குடும்பத்தில் உள்ள ஒரு பாலூட்டி ஆகும். இது முதன்முதலில் 1903 ஆம் ஆண்டு பிரித்தானிய பாலூட்டியியலாளர் ஓல்ட்ஃபீல்ட் தாமசால் விளக்கப்பட்டது. இதன் முதுகுப்புற ரோமம் பழுப்பு நிறம் மற்றும் அழகான கருப்பு நிறத்துடன் காணப்படும். இதன் கீழ்ப்புற ரோமமானது பஞ்சு போன்று வெள்ளை நிறத்தில் காணப்படும். இது ஆப்பிரிக்காவில் மட்டுமே காணப்படுகிறது. இது எத்தியோப்பியாவின் ஆப்பிரிக்க மலை சார்ந்த உயிரிப்பகுதி, மற்றும் சூடானின் சவானா உயிரிப்பகுதியின் எல்லையில் காணப்படுகிறது. இது போதிய தகவல்கள் இல்லை என்று பன்னாட்டு இயற்கை பாதுகாப்பு சங்கத்தால் தரப்படுத்தப்பட்டுள்ளது.\n"}
{"id": "438888", "url": "https://ta.wikipedia.org/wiki?curid=438888", "title": "ஆப்பிரிக்க சவானா முயல்", "text": "ஆப்பிரிக்க சவானா முயல்\n\nஆப்பிரிக்க சவானா முயல் (ஆங்கிலப்பெயர்: African Savanna Hare, உயிரியல் பெயர்: Lepus microtis) என்பது லெபோரிடே குடும்பத்தில் உள்ள ஒரு பாலூட்டி ஆகும். இது ஆப்பிரிக்காவை பூர்வீகமாகக் கொண்டது. இது சவானா புல்வெளிகள் மற்றும் சாகேல் ஆகிய ஆப்பிரிக்காவின் வேறுபட்ட பகுதிகள் மற்றும் வாழ்விடங்களை பூர்வீகமாகக் கொண்டது. இது அல்ஜீரியா, போட்ஸ்வானா, புருண்டி, சாட், காங்கோ மக்களாட்சி குடியரசு, எத்தியோப்பியா, காம்பியா, கினியா, கினி-பிசாவு, கென்யா, லிபியா, மாலி, மௌரிட்டானியா, மொராக்கோ, மொசாம்பிக், நமீபியா, நைஜர், ருவாண்டா, செனகல், சியரா லியோன், தென் ஆப்பிரிக்கா, சூடான், தான்சானியா, துனிசியா, உகாண்டா மற்றும் ஜாம்பியா ஆகிய நாடுகளில் காணப்படுகிறது. இது தீவாய்ப்பு கவலை குறைந்த இனம் என பட்டியலிடப்பட்டுள்ளது.\n"}
{"id": "438890", "url": "https://ta.wikipedia.org/wiki?curid=438890", "title": "அய்னான் முயல்", "text": "அய்னான் முயல்\n\nஅய்னான் முயல் (ஆங்கிலப்பெயர்: Hainan Hare, உயிரியல் பெயர்: Lepus hainanus) என்பது சீனாவின் அய்னான் தீவில் காணப்படும் ஒருவகை முயல் இனம் ஆகும்.\n\nSection::::விளக்கம்.\nஇது ஒரு சிறிய முயல் இனம் ஆகும். இதன் உடலின் நீளம் 40 சென்டிமீட்டருக்கும் குறைவாகவே உள்ளது. இதன் எடை வெறும் 1.5 கிலோகிராம் ஆகும். இதன் தலை சிறியதாகவும் உருண்டையாகவும் இருக்கும். இது நீளமான காதுகளை கொண்டிருக்கும். இதன் காதுகளின் நீளமானது இதன் பின்னங்கால்களின் நீளத்தை விட அதிகம். வாலின் மேல் பகுதி கருப்பு நிறத்திலும், கீழ்ப்பகுதி வெள்ளை நிறத்திலும் காணப்படும். மற்ற பெரும்பாலான முயல்களை விட இதன் ரோமமானது பல வண்ணங்களில் காணப்படும். இதன் முதுகு பழுப்பான கருப்பு மற்றும் வெள்ளை நிறத்திலும், வயிறு வெள்ளை நிறத்திலும், பக்கவாட்டு ரோமங்கள் பழுப்பான மஞ்சள் மற்றும் பழுப்பான வெள்ளை நிறங்களின் கலவையாகவும், மற்றும் இதன் கால்கள் அடர் பழுப்பு நிறத்திலும் காணப்படும்.\n"}
{"id": "438894", "url": "https://ta.wikipedia.org/wiki?curid=438894", "title": "பருமிய முயல்", "text": "பருமிய முயல்\n\nபருமிய முயல் (ஆங்கிலப்பெயர்: Burmese Hare, உயிரியல் பெயர்: Lepus peguensis) என்பது லெபோரிடே குடும்பத்தில் உள்ள ஒரு பாலூட்டி இனம் ஆகும். இது கம்போடியா, லாவோஸ், மியான்மார், தாய்லாந்து மற்றும் வியட்நாம் ஆகிய நாடுகளில் காணப்படுகிறது. இந்த இனத்தில் மூன்று துணையினங்கள் (\"L. p. peguensis\", \"L. p. siamensis\" மற்றும் \"L. p. vassali\") உள்ளன.\n"}
{"id": "438899", "url": "https://ta.wikipedia.org/wiki?curid=438899", "title": "மனசே மௌனமா", "text": "மனசே மௌனமா\n\nமனசே மௌனமா (Manase mounama) 2007 ஆம் ஆண்டு ஆர். செந்தமிழ் அரசு இயக்கத்தில், புதுமுகங்கள் ரவிகாந்த், எஸ். டி. தமிழரசன், சன்யா மற்றும் ராஜு பிரஷாந்த் நடிப்பில், நாகா இசையில் வெளியான தமிழ் திரைப்படம்.\n\nSection::::கதைச்சுருக்கம்.\nஅருண் (ரவிகாந்த்), தமிழரசன் (ராஜு பிரசாந்த்) மற்றும் கவிதா (சன்யா) ஆகியோர் மருத்துவக் கல்லூரி மாணவர்கள். அருண் நன்றாக படிக்கும் மாணவன். அரசியல்வாதி ஆதியின் (ராசன் பி. தேவ்) மகனான தமிழரசன் மற்ற மாணவர்களுக்கு இடையூறு செய்யும் மோசமான வழக்கமுடையவன். கவிதா அருணிடம் தன் காதலைச் சொல்கிறாள். தனக்கு காதல் மீது நம்பிக்கையில்லை என்று அவள் காதலை ஏற்க மறுக்கிறான் அருண்.\n\nஅந்தக் கல்லூரி மாணவர் தலைவனைத் தேர்வு செய்வதற்கான தேர்தல் அறிவிக்கப்படுகிறது. கடந்த இரண்டு வருடங்களாக மாணவர் தலைவராக இருந்த தமிழரசனை எதிர்த்து அருண் போட்டியிட்டு வெற்றி பெறுகிறான். எனவே தன் தந்தையிடம் அடியாளாக இருக்கும் தனாவின் (எஸ். டி. தமிழரசன்) மூலம் அருணைக் கொல்ல ஏற்பாடு செய்கிறான் தமிழரசன். அருணைக் கொல்லச் செல்லும்போது விபத்தில் சிக்கும் தனாவை மருத்துவமனையில் சேர்த்துக் காப்பாற்றுகிறான் அருண். அதன்பின் மனம் திருந்தி வாழ முடிவுசெய்கிறான் தனா.\n\nதனா தன்னை விட்டுச்சென்று நல்லவனாக வாழ்வதைப் பொறுக்காமல் ஆதி, தனா செய்யாத கொலைக்காக அவன்மீது குற்றம்சாட்டி சிறையிலடைக்கிறார். அருணின் உதவியால் விடுதலையாகும் தனா அருணின் குடும்பத்தில் ஒருவனாகிறான். கவிதாவின் காதலை ஏற்றுக்கொள்ளும் அருணுக்கும் கவிதாவிற்கும் திருமண ஏற்பாடு நடக்கிறது. அருணுடன் தனாவைக் காணும் கவிதாவின் சகோதரி கௌரி (தேவதர்ஷினி) தன் காதலனைக் கொன்ற தனாவின் நண்பனான அருணுக்கும் தன் தங்கைக்கும் திருமணம் நடப்பதைத் தடுக்கிறார். ஆதி அருண் மற்றும் தனாவைக் கொல்வதற்கு திட்டமிடுகிறார். அதன்பின் நடப்பது மீதிக்கதை.\n\n\nSection::::இசை.\nபடத்தின் இசையமைப்பாளர் நாகா. பாடலாசிரியர்கள் பொன்னடியான், பா. விஜய் மற்றும் கலைக்குமார்.\n"}
{"id": "438901", "url": "https://ta.wikipedia.org/wiki?curid=438901", "title": "விழி பின்னறை", "text": "விழி பின்னறை\n\nவிழி பின்னறை (ஆங்கிலம்:Posterior chamber of eyeball) என்பது கண்ணின் நீர்மயவுடநீர் பகுதி ஆகும்.\n\nSection::::அமைப்பு.\nவிழி பின்னறை ஒரு குறுகிய நீர்மயவுடநீர் பகுதியாகும். இது கண்ணின் வில்லைக்கு முன்புறம் கதிராளிக்கு உட்புறம் அமைந்துள்ளது. மற்றும் தாங்கு நாண் மற்றும் பிசிர் உடல் தசைக்கு முன்புறமாகவும் அமைந்துள்ள கண்ணின் பகுதியாகும்.\n"}
{"id": "438903", "url": "https://ta.wikipedia.org/wiki?curid=438903", "title": "நீர்மயவுடநீர்", "text": "நீர்மயவுடநீர்\n\nநீர்மயவுடநீர் (ஆங்கிலம்:Aqueous humour) என்பது கண்ணில் அமைந்த ஒளி ஊடுருவக்கூடிய தெளிந்த நீர் கொண்ட பகுதியாகும்.\n\nSection::::அமைப்பு.\nநீர்மயவுடநீர் கண்ணில் அமைந்த திரவ பிளாஸ்மாவின் வகையாகும். இதில் குறைந்தளவே புரதம் உள்ளது. இது விழி முன்னறை மற்றும் விழி பின்னறை என இரு பகுதிகளைக் கொண்டுள்ளது. இது வில்லையை தாங்குதல், உணவூட்டும் அளித்தல், கண்ணழுத்தம் சீர்செயிதல், நோய் எதிர்ப்பாற்றல் வழங்குதல் மற்றும் கருவிழி பாதாளத்திற்கு வடிவம் வழங்குதல் என்பது நீர்மயவுடநீரின் வேலைகளாகும்.\n"}
{"id": "438904", "url": "https://ta.wikipedia.org/wiki?curid=438904", "title": "சீன முயல்", "text": "சீன முயல்\n\nசீன முயல் (ஆங்கிலப்பெயர்: Chinese Hare, உயிரியல் பெயர்: Lepus sinensis) என்பது லெபோரிடே குடும்பத்தில் உள்ள ஒரு பாலூட்டி இனம் ஆகும். இது சீனா, தாய்வான் மற்றும் வியட்நாமில் காணப்படுகிறது.\n"}
{"id": "438906", "url": "https://ta.wikipedia.org/wiki?curid=438906", "title": "எர்கந்து முயல்", "text": "எர்கந்து முயல்\n\nஎர்கந்து முயல் (ஆங்கிலப்பெயர்: Yarkand Hare, உயிரியல் பெயர்: Lepus yarkandensis) என்பது லெபோரிடே குடும்பத்தில் உள்ள ஒரு பாலூட்டி இனம் ஆகும். இதன் முதுகுப்புற ரோமமானது மிருதுவாக, நேராக, மணல் போன்ற பழுப்பு நிறத்தில் சாம்பலான கருப்பு கோடுகளுடன் காணப்படும். இதன் கீழ்ப்புற ரோமமானது முழுவதுமாக வெள்ளை நிறத்தில் காணப்படும். இது சீனாவில் மட்டுமே காணப்படுகிறது. இது சீனாவின் தெற்கு சின்ஜியாங் பகுதியின் தரிம் வடிநிலத்தில் மட்டுமே காணப்படுகிறது. இது பொதுவாக ஒரு இரவாடி ஆகும். புற்கள் மற்றும் பயிர்களை உணவாக உண்கிறது. பெண் முயல் ஆண்டுக்கு இரண்டு அல்லது மூன்று முறை குட்டிகளை ஈனும். ஒரு முறைக்கு இரண்டு முதல் ஐந்து குட்டிகளை ஈனும். பன்னாட்டு இயற்கைப் பாதுகாப்புச் சங்கம் மற்றும் சீன முதுகுநாணிகளின் செம்பட்டியல் ஆகியவை இம்முயலை அச்சுறு நிலையை அண்மித்த இனம் என்று வகைப்படுத்தியுள்ளன. ஆனால் குறைவான வாழ்விடம், அந்த வாழ்விடமும் சுருங்கும் நிலை, அதிகப்படியான வேட்டையாடுதல் மற்றும் கடத்தல்காரர்கள் ஆகிய காரணங்களால் சீன அறிவியலாளர்கள் இதை அருகிய இனம் என்று கூறுகின்றனர்.\n"}
{"id": "438908", "url": "https://ta.wikipedia.org/wiki?curid=438908", "title": "தாத்தையங்கார்பேட்டை", "text": "தாத்தையங்கார்பேட்டை\n\nதாத்தையங்கார்பேட்டை, (Thathaiyangarpet) தமிழ்நாட்டின் திருச்சிராப்பள்ளி மாவட்டம், முசிறி வட்டத்தில் உள்ள பேரூராட்சி ஆகும். திருச்சிராப்பள்ளி மாவட்டத்தின் 16 பேரூராட்சிகளில் ஒன்றான தாத்தையங்கார்பேட்டை பேரூராட்சி , 2011-ஆம் ஆண்டு மக்கள் தொகை கணக்கெடுப்பின்படி 15 வார்டுகளையும், 3,522 வீடுகளையும், 12,980 மக்கள்தொகையும் கொண்டது. \n\nSection::::அமைவிடம்.\nதிருச்சிக்கு வடமேற்கே 62 கிமீ தொலைவில் முசிறி வட்டத்தில் தாத்தயங்கார்பேட்டை உள்ளது.\n"}
{"id": "438909", "url": "https://ta.wikipedia.org/wiki?curid=438909", "title": "வஞ்சகன்", "text": "வஞ்சகன்\n\nவஞ்சகன் (Vanjagan) 2006 ஆம் ஆண்டு சுஜிபாலா, பிரதாப் மற்றும் சுமன் நடிப்பில், ஏ. எம். பாஸ்கர் இயக்கத்தில், எஸ். வி. ஜெயப்ரகாஷ் ராதை தயாரிப்பில், ஜான் பீட்டர் இசையில் வெளியான தமிழ் திரைப்படம்.\n\nSection::::கதைச்சுருக்கம்.\nநிருபராகப் பணிபுரியும் ஜீவா (சுஜிபாலா) மூன்று பேரால் துரத்தப்படும் ஒருவன் அவள் வீட்டருகே ஒரு பெட்டியை வீசுவதைக் காண்கிறாள். அந்தப் பெட்டியை எடுத்து திறந்து பார்க்கிறாள். அதிலுள்ள நாட்குறிப்பேடு ஒன்றில் நகரத்தின் நான்கு முக்கியமான நபர்கள் கொல்லப்படுவார்கள் என்று எழுதியுள்ளதைக் கண்டு அதிர்ச்சியடைந்து காவல் நிலையத்தில் தெரிவிக்கிறாள். காவல் துறையினர் அதை அலட்சியப்படுத்துவதால் தன் நண்பனும் தனியார் புலனாய்வு நிறுவனம் நடத்துபவனுமான சிவாவின் (பிரதாப்) உதவியை நாடுகிறாள்.\n\nஅந்த நாட்குறிப்பில் உள்ளவாறு அருணாச்சலம் (தேவன்) மற்றும் பன்னீர்செல்வம் (சேது விநாயகம்) இருவரும் கொல்லப்பட, காவல்துறை ஜீவா மற்றும் சிவாவின் உதவியை நாடுகிறது. ஜீவா இந்த நிகழ்வுகள் குறித்து பத்திரிகையில் ஒரு புலனாய்வுக் கட்டுரை எழுதுகிறாள். இதைக் காணும் முதல் காட்சியில் வந்த மூன்று பேரும் ஜீவாவைக் கடத்த முயற்சிக்கின்றனர். அங்குவரும் ஒரு ஆட்டோ ஓட்டுநர் ஜீவாவைக் காப்பாற்றுகிறார். அந்த மூவரையும் காவல்துறை கைது செய்கிறது. பெட்டியில் பணம் வைத்திருந்ததாகக் கருதியே கட்டிங் பாஸ்கர் என்பவனைத் தாங்கள் துரத்திச் சென்றதாகவும், அதில் பணம் இல்லாததால் அவனைக் கொன்றதாகவும் கூறுகிறார்கள்.\n\nஅருணாச்சலம் மற்றும் பன்னீர்செல்வம் கொலையில் ஒரு ஒற்றுமை இருப்பதைக் கண்டறிகிறான் சிவா. அவர்கள் கொல்லப்படுவதற்கு முன் ஒரே தொலைபேசி எண்ணிலிருந்து அவர்களுக்கு அழைப்பு வந்துள்ளது. அந்த எண்ணின் முகவரியில் சென்று பார்க்கும்போது அங்கு வசித்தவர் கொல்லப்பட்டு கிடக்கிறார். இந்தக் கொலைகளைச் செய்வது யார்? அவர்களின் நோக்கம் என்ன? என்பது மீதிக்கதை.\n\n\nSection::::இசை.\nபடத்தின் இசையமைப்பாளர் ஜான் பீட்டர். பாடலாசிரியர்கள் பொன்னடியான், பா. விஜய்மற்றும் கலைக்குமார்.\n"}
{"id": "438911", "url": "https://ta.wikipedia.org/wiki?curid=438911", "title": "பொன்குன்னம் வர்கி", "text": "பொன்குன்னம் வர்கி\n\nபொன்குன்னம் வர்கி (\"Ponkunnam Varkey\") (1 ஜூலை 1910 - 2 ஜூலை 2004) கேரளாவிலிருந்து வந்த எழுத்தாளர் மற்றும் சமூக ஆர்வலர் ஆவார். இவர் 120 க்கும் மேற்பட்ட சிறுகதைகள் மற்றும் 16 நாடகங்களை எழுதியுள்ளார் மற்றும் அவரது படைப்புகளில் சமூக அக்கறையை எப்போதும் கடைபிடித்த ஒரு எழுத்தாளராக பரவலாக பாராட்டப்பட்டார். அவரது காலத்தில் சமுதாயத்தில் இருந்த பல தீமைகளுக்கு எதிராக வர்கி போராடினார். அவரது கதைகள் சுதந்திரம் மற்றும் ஜனநாயகம் ஆகியவற்றின் மதிப்பை உயர்த்தின. சமூக அநீதிக்கு எதிராக ஒரு சமரசமற்ற போராட்டத்தை நடத்த தனது இலக்கியத்தைப் பயன்படுத்தினார். கேரளாவில் இலக்கிய எழுத்தாளர்களின் முன்னோடிகளில் ஒருவராக இருந்தார். அவர் கேரள சாகித்திய அகாதமி மற்றும் \"சாகித்திய பிரவர்த்தக\" கூட்டுறவு சங்கத்தின் தலைவராக இருந்த்தார்.\n\nSection::::சுயசரிதை.\nவர்கி 1910 ஜூலை 1 அன்று ஆலப்புழை மாவட்டம் \"குட்டநாடு\" அருகில் உள்ள \"எடத்துவா\" என்ற ஊரிலுள்ள ஒரு \"சிரியன் கிரிஸ்துவர்\" குடும்பத்தில் பிறந்தார். இவரது தந்தை \"குட்டப்பன் ஜோசப் வர்கி\" தாயார் \"அன்னம்மா வர்கி\" ஆவர். அவரது தந்தையின் இறப்புக்குப் பிறகு வர்கி கோட்டயம் பொன்குன்னத்திலுள்ள தனது தாயின் வீட்டிற்கு சென்றார். வர்கி தன்னைப் பற்றி கூறும்போது, அவருடைய குழந்தை பருவம் அவ்வளவு பாதுகாப்பான ஒன்றல்ல என்றும் ஆனால் உயிர் பிழைப்பதற்காக வாழ்ந்ததாக கூறுகிறார். பள்ளியில் படிக்கும்போது, அவர் இந்திய சுதந்திர இயக்கத்தின் மேல் ஈடுபாடு கொண்டார், மேலும் அவரது ஆரம்பகால எழுத்துக்கள் இந்திய விடுதலை இயகத்தின் கருப்பொருளுடன் சம்பந்தப்பட்டிருந்தது. உயர்நிலைப் பள்ளி படிப்புகளுக்குப் பிறகு அவர் மலையாள \"வித்வான்\" தேர்வில் தேர்ச்சி பெற்றார்; மொழி ஆசிரியர்களுக்கான தகுதித் தேர்வு எழுதி பின்னர், பொன்குன்னம் அருகே ஒரு கத்தோலிக்க பள்ளியில் சேர்ந்தார். ஆனால் நிர்வாகத்துடனான அவரது உறவு சரியாக அமையவில்லை. பின்னர் அப்பள்ளியை விட்டு வெளியேறி 1942இல் \"பம்பாடி\"யிலுள்ள \"வெர்னாகுலர்\" நடுநிலைப்பள்ளியில் ஆசிரியராக சேர்ந்தார். விரைவில் அவர் இந்த வேலையையும் துறந்து சுதந்திர போராட்டத்தில் குதித்து சிறையில் அடைக்கப்பட்டார்.\n\nஅவர் பொதுவுடைமைக்கட்சியுடன் சிறிது காலம் தொடர்பு கொண்டிருந்தார், மேலும் புரோகமன கலா சாகித்திய சங்கத்தின் (முற்போக்கான எழுத்தாளர்கள் மன்றம்) ஐந்து ஆண்டுகள் செயலாளராக இருந்தார். அவர் தனது 94ஆவது பிறந்த நாளுக்கு மறுநாள், 2004 ஜூலை 2 அன்று இறந்தார். அவருடைய மனைவி \"கிளாராம்மா\" 1991 இல் இறந்தார். அவர்களுக்கு நான்கு மகன்கள் மற்றும் மூன்று மகள்கள் இருந்தனர்.\n\nSection::::இலக்கிய வாழ்க்கை.\n1939 ஆம் ஆண்டு அந்தக் காலத்திலிருந்த எழுச்சியாளர்களிடமிருந்து பரபரப்பான விமர்சனங்களைப் பெற்ற கவிதைகளான \"திருமுல்காழ்ச்சா\" என்ற எழுத்தின் மூலம் இலக்கியத் துறையில் வர்கி நுழைந்தார். இத்தொகுப்பு 1939 இல் சென்னை அரசாங்கத்தின் விருதை வென்றது. வர்கி விரைவில் அவரது பாதையை மாற்றிக்கொண்டு உரைநடையை தேர்வு செய்தார். கேரளாவின் சமூக அரங்கில் நடந்து கொண்டிருக்கும் அநீதிக்கு எதிராக ஒரு சமரசமற்ற போராட்டத்தை நடத்த தனது இலக்கியப் பணியைப் பயன்படுத்தினார். இது அவரை \"திவானு\"டனான நேரடி மோதலில் கொண்டு சேர்த்தது. \"மந்திரிக்கெட்டு\" மற்றும் \"மாடல்\" என்ற அவரது சிறுகதைகள் சுதேச அரசாங்கத்தால் 1946 ல் தடை விதிக்கப்பட்டது. திருவிதாங்கூர் அரசால் (இப்போது தெற்கு கேரளா) ராஜ துரோக குற்றம் சாட்டப்பட்டு வர்கி ஆறு மாதங்கள் சிறையில் இருந்தார். 1973 ஆம் ஆண்டில் கேரள சாகித்திய அகாடமி தலைவராக வர்கி நியமிக்கப்பட்டார். 1997 ஆம் ஆண்டில், கேரள அரசாங்கத்தின் உயர்ந்த இலக்கிய கௌரவமான \"எழுத்தசன் புரஸ்கரம்\" விருது வர்கிக்கு வழங்கப்பட்டது.\n\nSection::::திரைப்பட வாழ்க்கை.\nஅவர் பல திரைப்படங்களுக்கு திரைக்கதைகளை எழுதினார். மேலும், இரண்டு படங்களையும் தயாரித்தார். திரைப்பட துறையில் அவரது நுழைவு \"நவலோகம்\" படத்தின் மூலம் இருந்தது, அதில் அவர் கதை மற்றும் உரையாடல் எழுதியுள்ளார். படத்தின் திரைக்கதையில் தொழிலாளர் நலன் சார்ந்த உரையாடல்கள் அதிக அளவில் இருந்தது, இதனால் இந்தத் திரைப்படம் திரைப்படத் தணிக்கை வாரியத்தால் பெரும் வெட்டுக்களைப் பெற்றது. அவர் சினேகசீமா, பார்யா, விதித்தன்னா விளக்கு, ஸ்கூல் மாஸ்டர், \"ஆஷா தீபம்,\" போன்ற பல படங்களுக்கு பணிபுரிந்துள்ளார். \"மக்கம் பிரான்ன மன்கா\" மற்றும் \"சலனம்\" என்ற இரண்டு திரைப்படங்களை தயாரித்துள்ளார். மலையாளத் திரைப்பட வல்லுநர்கள சங்கத்தின் \"(MACTA)\" கௌரவ உறுப்பினர் ஆவார்.\n"}
{"id": "438914", "url": "https://ta.wikipedia.org/wiki?curid=438914", "title": "ஜப்பானிய முயல்", "text": "ஜப்பானிய முயல்\n\nஜப்பானிய முயல் (ஆங்கிலப்பெயர்: Japanese Hare, உயிரியல் பெயர்: Lepus brachyurus) என்பது ஜப்பானை பூர்வீகமாக கொண்ட ஒரு முயல் இனம் ஆகும்.\n\nSection::::விளக்கம்.\nஇது சிவந்த பழுப்பு நிறத்தில் காணப்படும். இதன் உடல் நீளம் 45 முதல் 54 சென்டி மீட்டரும், எடை 1.3 முதல் 2.5 கிலோகிராமும் இருக்கும். இதன் வால் 2 முதல் 5 சென்டி மீட்டர் நீளம் இருக்கும். இதன் முன்னங்கால்கள் 10 முதல் 15 சென்டி மீட்டர் நீளமும், பின்னங்கால்கள் 12 முதல் 15 சென்டி மீட்டர் நீளமும் இருக்கும். காதுகள் 6 முதல் 8 சென்டி மீட்டர் நீளமும், வால் 2 முதல் 5 சென்டி மீட்டர் நீளமும் இருக்கும். பனிப்பொழிவு அதிகமாக இருக்கும் வடக்கு ஜப்பான், மேற்கு கடற்கரை, சடோ தீவு ஆகியவற்றின் பகுதிகளில் ஜப்பானிய முயல் தனது நிறத்தை இலையுதிர் காலத்தில் இழக்கிறது. வசந்த காலம் வரை வெண்மையான நிறத்துடன் காணப்படும். பிறகு சிவந்த பழுப்பு நிறத்திற்கு ரோமம் மாறுகிறது.\n"}
{"id": "438919", "url": "https://ta.wikipedia.org/wiki?curid=438919", "title": "அபிசீனிய முயல்", "text": "அபிசீனிய முயல்\n\nஅபிசீனிய முயல் (ஆங்கிலப்பெயர்: Abyssinian Hare, உயிரியல் பெயர்: Lepus habessinicus) என்பது லெப்போரிடே குடும்பத்தில் உள்ள ஒரு பாலூட்டி இனம் ஆகும். இது கிழக்கு சூடானில் சில பகுதிகளில் காணப்படுகிறது. தூர வடக்கு கென்யாவில் இது காணப்படலாம். எவ்வாறாயினும் இது கிட்டத்தட்ட முழுவதுமாக ஆப்பிரிக்காவின் கொம்பு பகுதியில் உள்ள நாடுகளில் மட்டுமே காணப்படுகிறது.\n"}
{"id": "438924", "url": "https://ta.wikipedia.org/wiki?curid=438924", "title": "ஈசா (திரைப்படம்)", "text": "ஈசா (திரைப்படம்)\n\nஈசா (Eesa) 2009 ஆம் ஆண்டு விக்னேஷ் மற்றும் லக்சனா நடிப்பில், பால கணேசா இயக்கத்தில், ஜே. ஜெயகிருஷ்ணன் தயாரிப்பில், ஹரன் இசையில் வெளியான தமிழ் திரைப்படம்.\n\nSection::::கதைச்சுருக்கம்.\nசுடலீஸ்வரன் என்ற ஈசா (விக்னேஷ்) தன் மனைவி செல்வி (லட்சனா) ஒரு சிறிய குடிசையில் வசிக்கிறான். தங்கமலை அண்ணாச்சியின் (தூத்துக்குடி எம். ராஜேந்திரன்) தூத்துக்குடியில் உள்ள உப்பளத்தில் ஈசா வேலை பார்த்துக்கொண்டு தன் மனைவியுடன் அங்கு தங்கியுள்ளான். இருவரும் மகிழ்ச்சியுடன் வாழ்ந்து வருகின்றனர். ஒருநாள் அவர்கள் தங்கியுள்ள இடத்தின் அருகில் அண்ணாச்சி மற்றும் அவரது ஆட்கள் ஒரு அரசு ஊழியரையும் அவர் மனைவியையும் கொல்கின்றனர். அதைக் காணும் செல்வி அவர்களைக் கண்டிக்கிறாள். தான் கண்டதை காவல் நிலையத்தில் சென்று சொல்லப்போவதாக செல்வி கூற, அதிர்ச்சியடையும் அண்ணாச்சி அவளைக் கொல்லச் சொல்கிறார். தன் மனைவியைக் காணாமல் தேடிவரும் ஈசா அவள் இறந்துகிடப்பதைக் கண்டு கதறி அழுகிறான். இதனால் மனநிலை பாதிக்கப்படும் அவன் அவளின் உடலைத் தன் குடிசையில் வைத்து பாதுகாக்கிறான். அவள் இன்னும் உயிரோடு இருப்பதாகவே கருதிக் கொள்கிறான்.\n\nதன் மனைவியின் இறப்புக்குக் காரணமானவர்களை ஒவ்வொருவராகக் கொன்று தன் குடிசையில் புதைக்கிறான். தன் ஆட்கள் ஒவ்வொருவராக இறப்பதைக் கண்டு அதிர்ச்சியடையும் அண்ணாச்சி, அதற்குத் தன் எதிரிகள்தான் காரணம் என்று கருதி அவரின் எதிரிகளைக் கொல்கிறார். ஆனால் அந்தக் கொலைகளைச் செய்வது ஈசா என்று தெரிந்து காவல்துறையில் புகாரளிக்கிறார். அண்ணாச்சியை ஈசா எப்படி பழிதீர்த்தான் என்பது மீதிக்கதை.\n\n\nSection::::தயாரிப்பு.\nஇப்படத்தின் படப்பிடிப்பு குற்றாலம், வாசுதேவநல்லூர் மற்றும் அறந்தாங்கியில் நடைபெற்றது.\n\nSection::::இசை.\nபடத்தின் இசையமைப்பாளர் ஹரன். பாடலாசிரியர்கள் நா. முத்துக்குமார், யுகபாரதி மற்றும் மதுரகவி. இப்படத்தின் பாடல் வெளியீட்டு நிகழ்வு சென்னை காமராஜர் அரங்கத்தில் நடந்தது. ஏ. ஆர். ரகுமான், தங்கர் பச்சான், ஜீவா மற்றும் கரண் தலைமையில் நடைபெற்றது. நடிகர் ரஜினிகாந்த் அனுப்பிய வாழ்த்துக் கடிதத்தை இசையமைப்பாளர் ஹரனின் தந்தை ஸ்ரீதர் வாசித்துத் தெரியப்படுத்தினார்.\n"}
{"id": "438928", "url": "https://ta.wikipedia.org/wiki?curid=438928", "title": "உலக சிலம்பம் சங்கம்", "text": "உலக சிலம்பம் சங்கம்\n\nஉலக சிலம்பம் சங்கம் (WSA) (IAST: ') () அதிகாரப்பூர்வ உலகளாவிய மற்றும் சர்வதேச அரசுசாரா சிலம்பம் நிர்வாக அமைப்பு ஆகும் (INGO). அக்டோபர் 1999 இல் சிலம்பம் பாரம்பரிய கலை மற்றும் சிலம்பம் விளையாட்டு முதன்மை பெயர் சிலம்பம் அதன் ஒரு அமைப்பு பெயராக சிங்கப்பூரில் நிறுவப்பட்டது. 2014 இல் நிறுவனர் மற்றும் தலைவர் குருஜி ஸ்ரீ முருகன் செல்லையா அவரது மூலம் விளையாட்டு முதன்மை பெயர் சிலம்பம் சிங்கப்பூரில் ACRA உடன் ஒரு அமைப்பு பெயராக பதிவு செய்யப்பட்டுள்ளது. மேலும், கண்டம் நிலை அங்கீகாரம் அடைய புதிய அமைப்பு சிலம்பம் ஆசியா என்ற பெயரில் சிங்கப்பூரில் நிறுவப்பட்டது, இது ஐக்கிய நாடுகள் (ஐ.நா. சட்டசபை) அங்கீகரிக்கப்படும் சிலம்பம் அமைப்பு ஆகும். 2016 ஆம் ஆண்டில், மலேசியாவில் உள்துறை அமைச்சகத்திலிருந்து (JPPM) சிலம்பம் ஆசியா () மற்றும் 2018 ஆம் ஆண்டில் உலக சிலம்பம் சங்கம் () என இரு அமைப்பு நிறுவப்பட்டு அங்கீகாரம் பெற்றது. ஐக்கிய நாடுகள் (ஐ.நா. சட்டசபை) அங்கீகரிக்கப்பட்ட சிலம்பம் அமைப்பாகும், மற்றும் ஐக்கிய நாடுகள் சபையின் கொள்கை 'நிலையான லட்சியங்கள் வளர்ச்சி' பின்பற்ற இந்த அமைப்பு.\n\nSection::::புதிய வரலாறு நிகழ்வு.\nSection::::புதிய உலக வரலாறு உருவாக்கப்பட்டது.\nஜனவரி 21, 2019 அன்று \"ஐக்கிய நாடுகள் சபை\" (ஐநா சபை அல்லது யூ.என்) உலகின் பார்வையில் சிலம்பம் பெயர் வரலாற்றில் முதல் முறையாக விவாதிக்கப்பட்டது மற்றும் ஆசிய கண்டத்தின் நிலைக்கான சிலம்பம் ஆசியா நியமிக்கப்பட்டது. சீனா மற்றும் இந்தியா பாரம்பரிய கலைகளின் வரலாற்று பதிவு கடந்த ஆயிரம் நூற்றாண்டு பேரரசர் தலைமுறை கட்டுப்பாடு எல்லை பகுதி மற்றும் கடந்த காலங்கள் நாட்டின் எல்லை பிரச்சினைகள் கண்டறியப்பட்டது. கலை வளர்ச்சி மற்றும் வரலாற்று பயணம் தொடர்பான நாட்டின் எல்லை பிரச்சினைகள் தீர்ப்பதற்கு சீனா அரசாங்க பிரதிநிதி சிலம்பம் ஆசியாவுக்கு கோரிக்கை விடுத்துள்ளார். அமெரிக்கா நியூயார்க் நகரத்தில் ஐக்கிய நாடுகள் (United Nations) தலைமையகத்தில் நடைபெற்றது. ஜனவரி 30, 2019 ஐக்கிய நாடுகள் சபையின் (ஐநா சபை) சிறப்பு நிலைக்கு சிலம்பம் அதிகாரப்பூர்வமாக வழங்கப்பட்டது.\n\nSection::::சிலம்பம் விளையாட்டு அங்கீகாரம்.\nமே 25, 2019 அன்று உலக சிலம்பம் சங்கம் (\"உலக நிலை\") மற்றும் சிலம்பம் ஆசியா (\"ஆசியா கண்டம் நிலை\") இரண்டு அமைப்பும் மற்றொரு அங்கீகரிக்கப்பட்ட இரண்டு விளையாட்டு அமைப்புடன் - ஆசியா பசிபிக் பொது விளையாட்டு சங்க கூட்டமைப்பு ( () மற்றும் ஆசியா பசிபிக் விளையாட்டு ஒப்பந்தம் தலைமையகம் () அவர்களுடன் ஒப்பந்தத்தில் கையெழுத்திட்டது மேலும் அதிகாரப்பூர்வமாக உறுப்பினராகிவிட்டது. உலக விளையாட்டுகளுக்கான தயாரிப்பு பணிகள் நடந்து கொண்டிருக்கின்றன.\n\nSection::::நோக்கம் மற்றும் மதிப்புகள்.\nஉலக சிலம்பம் சங்கம் (WSA) ஒலிம்பிக் விளையாட்டு மற்றும் பாராலிம்பிக் விளையாட்டு அங்கீகரிக்கப்பட்ட சர்வதேச சங்கமாக நிர்வாகத்தை வழங்குவதற்கு தொடர்ந்து தொழில்நுட்ப விதிகள் மற்றும் சிலம்பம் விளையாட்டு விதிகள் ஒழுங்குபடுத்துதல் மூலம், விளையாட்டு அரங்கில் மற்றும் சர்வதேச நிகழ்வுகள் தொடர்ந்து பங்கேற்றது.\n\nசர்வதேச கலைகளின் அமைப்பாளராக சிலம்பம் ஆசியாவும் தீவிர பங்கு வகிக்கிறது, விளையாட்டு, கலாச்சார, கல்வி மற்றும் இந்திய பாரம்பரிய கலைகளுக்கான பரப்புரை அமைப்பு. இந்த செயல்பாட்டு என நிபுணத்துவம் அளிக்கிறது, இணைந்த உறுப்பினர்களுக்கு பயிற்சி அளித்தல், ஆராய்ச்சி செய்தல், புத்துயிர், புத்துணர்ச்சி, தக்கவைத்தல் மற்றும் இழந்த கலைகளை மீட்டெடுக்க.\n\nசிலம்பம் கலை மற்றும் விளையாட்டுக்களை ஒன்றாக நிறுவுவதன் மூலம் சிலம்பம் ஆசியா உறுப்பினர்கள் மற்றும் அங்கத்துவ நாடுகளின் தன்மையை மேம்படுத்துவதை நோக்கமாகக் கொண்டுள்ளது.\n\nSection::::போட்டி மற்றும் நிகழ்வுகள்.\nSection::::சிலம்பம் (சலவரிசை ஒத்திசை விளையாட்டு).\nஇந்த தனி திறமை சிலம்பம் நுட்பங்களை அடிப்படையாகக் கொண்டது - இசை, தனித்துவமான நடனவகை தோற்றம் மற்றும் தனிப்பட்ட உடல் இயக்கம் திறமை ஆகியவற்றோடு வெளிப்படுத்த வேண்டும்.\n\n\nSection::::கை சிலம்பம் / குத்து வரிசை (சலவரிசை ஒத்திசை விளையாட்டு).\nஇந்த தனி திறமை சிலம்பம் நுட்பங்களை அடிப்படையாகக் கொண்டது - இசை, தனித்துவமான நடனவகை தோற்றம் மற்றும் தனிப்பட்ட உடல் இயக்கம் திறமை ஆகியவற்றோடு வெளிப்படுத்த வேண்டும்.\n\n\n\n\n"}
{"id": "438939", "url": "https://ta.wikipedia.org/wiki?curid=438939", "title": "தென்னிந்திய உணவு முறைகள்", "text": "தென்னிந்திய உணவு முறைகள்\n\nதென்னிந்திய உணவு (\"South Indian cuisine\")\" என்பது ஆந்திரப் பிரதேசம், கர்நாடகம், கேரளா, தமிழ்நாடு மற்றும் தெலுங்கானா ஆகிய ஐந்து இந்திய மாநிலங்களின் உணவு வகைகளில் அடங்கும். மேலும் லட்சத்தீவுகள், பாண்டிச்சேரி, மற்றும் அந்தமான் நிகோபார் தீவுகளின் யூனியன் பிரதேசங்களின் உணவு வகைகளும் அடங்கும்.\n\nSection::::உணவு முறைகளிடையே உள்ள ஒற்றுமைகளும் வேறுபாடுகளும்.\nஐந்து மாநிலங்களின் உள்ள உணவு வகைகளில் அரிசி ஒரு பிரதான உணவாகும், பருப்பு மற்றும் \"மசாலாப்\" பொருட்கள், காய்ந்த சிவப்பு மிளகாய் மற்றும் புதிய பச்சை மிளகாய், தேங்காய், மற்றும் கனிகள், காய்கள் உட்பட புளி, வாழை, புடலங்காய், பூண்டு, மற்றும் இஞ்சி போன்றவைகளும் அடங்கும். உணவு முறைகள் தயாரிக்கப்படுவதில் பொதுவாக கார்ப்புத்தன்மை மட்டுமே வேறுபடுகின்றன.\n\nதமிழகம், தென் கடலோர கர்நாடகம் மற்றும் ஆந்திர பிரதேசத்தில் பல இடங்களிலும் அரிசி அதிகம் பயன்படுத்துகிறார்கள். ராகி, அல்லது விரல் தினை, தென் கர்நாடக மக்கள் அதிக அளவில் பயன்படுத்துகிறார்கள். வட கர்நாடக பகுதிகளில், கம்பு (முத்து தினை) மற்றும் சோளம், தெலுங்கானா மாநிலத்தில் சோளம் மற்றும் கம்பு பயன்படுத்தப்படுகிறது. பிராமண சமூகங்களில் அரிசி நுகர்வு மிகவும் பொதுவானது.   \n\nSection::::ஆந்திர உணவு.\nஆந்திரப் பிரதேசத்தில் உள்ள அனைத்து உணவு வகைகளும் இந்திய உணவு வகைகளாகும். மிளகாய்த்தூள் மற்றும் புளித்தண்ணீர் தாராளமாகப் பயன்படுத்தி சூடாகவும் ருசியாகவும் வழங்கப்படுகிறது. பெரும்பாலான உணவுகள் காய்கறி அல்லது பருப்பு சார்ந்தவையே ஆகும்.\n\nSection::::பிராந்திய வேறுபாடுகள்.\nஆந்திரப் பிரதேசத்தை அவற்றின் உணவு வகைகளைக் கொண்டு மூன்று பகுதிகளாக வேறுபடுத்தலாம். மத்திய இந்தியா மற்றும் விதர்பா எல்லைகளை பகிர்ந்து கொண்டிருக்கும் தெலுங்கானா பகுதியில், சோளம் மற்றும் கம்பு ஆகியவற்றைக் கொண்டு தயாரிக்கப்படும் சப்பாத்தியே பிரதான உணவாக உள்ளது. கிழக்கு கர்நாடகா மற்றும் தமிழ்நாட்டுடனான எல்லைகளைக் கொண்டுள்ள \"ராயலசீமா\" மாவட்டத்தின் உணவு வகைகள் அந்தப் பகுதிகளுக்குண்டான ஒற்றுமைகளைக் கொண்டுள்ளன.\n\nமிகவும் வளமான ஆந்திர கடற்கரைப் பகுதி வங்காள விரிகுடாவின் நீண்ட கடற்கரையுடன் உள்ளது, அதன் உணவு வகை கடல் உணவு வகைகளை உள்ளடக்கிய ஒரு தனித்துவமான வாசனையை கொண்டுள்ளது. தெலுங்கானாவின் தலைநகரான \"ஹைதராபாத்\", அதன் சொந்த குணாதிசயமான உணவு வகைகளைக் கொண்டுள்ளது, இது மற்ற ஆந்திர உணவு வகைகளிலிருந்து மிகவும் வேறுபட்டதாகும். நிசாம்கள் அறிமுகப்படுத்திய \"ஹைதராபாதி\" சமையல், மிகவும் பிரசித்திப் பெற்றது. \"ஹைதராபாத்\" மக்கள் தங்கள் உணவில் மசாலாப் பொருட்கள் அதிகம் இடம்பெற விரும்புகின்றனர். தனித்த \"ஹைதராபாத்\" உணவு வகைகளில், இறைச்சி கொண்டு தயாரிக்கப்படும் பிரியாணி , \"தும் கா முர்க்\" ( ஹைதராபாத் பாணியில் சமைக்கப்படும் கோழி), \"பகாரா\" \"பெயிங்கன்\" (கத்திரிக்காய்), மற்றும் \"அச்சாரி சுப்சி\" (காய்கறிகள் சேர்த்தது ஊறுகாய்). போன்ற உணவுகள் அடங்கியது.\n\nSection::::கர்நாடகா உணவு.\nகர்நாடகா மிகவும் மாறுபட்ட உணவு வகைகளை கொண்டுள்ளது. இட்லி , வடை மற்றும் மசாலா தோசை போன்ற மிகவும் பிரபலமான மற்றும் பாரம்பரிய தென்னிந்திய காலை உணவு வகைகள் கர்நாடகாவில் உள்ள உடுப்பி கோவில்களில் தோன்றியதாக நம்பப்படுகிறது. கர்நாடக பாரம்பரிய உணவுகளில், வெல்லம், வெங்காயம், பனை சர்க்கரை மற்றும் மிளகாய் தூள் ஆகியவை அதிக அளவில் பயன்படுத்தப்படுகிறது. இருப்பினும், வடக்கு கர்நாடக உணவு, சுவையாகவும் மற்றும் மிகவும் சூடாக இருக்கும், கர்நாடகாவில் சைவ உணவு உண்பவர்கள் மற்ற தென் மாநிலங்களை விட அதிகமாக இருப்பதால், சைவ உணவு பரவலாக பிரபலமாக இருக்கிறது.\n\nSection::::கேரளா உணவு.\nகேரளாவின் உணவு மிகவும் வேறுபட்டது, பல்வேறு சமூகங்களின் அடிப்படையில் ஒரு பன்முகத்தன்மையுடன் இது வகைப்படுத்தப்பட்டுள்ளது. \"சிரிய\" கிரிஸ்துவர் உணவுகள் மற்றும் \"மலபார்\" முஸ்லீம் உணவுகள் புகழ்பெற்றவை. கேரளாவின் பிரதான ஏற்றுமதி தேங்காய் ஆகும். கிட்டத்தட்ட அனைத்து சமூகங்களின் சாப்பாட்டின் அனைத்து சமையல் வகைகளுக்கும் தேங்காய் பயன்படுத்தப்படுகிறது. கடலோர பகுதிகளிலும் கடல் உணவு மிகவும் பிரபலமாக உள்ளது. இது மக்களால் கிட்டத்தட்ட ஒவ்வொரு நாளும் சாப்பிடப்படுகிறது.\n\nSection::::தமிழ்நாடு உணவு.\nஒரு பொதுவான தமிழ் உணவு பல காரமான மற்றும் மசாலா உணவுகளை கொண்டுள்ளது. பொதுவாக வேகவைத்த அரிசி கொண்டு சமைக்கப்படுகிறது, இது தமிழ்நாட்டின் முக்கிய உணவு ஆகும். பிராமணர்கள் மற்றும் ஒருசில பிராமணரல்லாதவர்கள் தவிர, பெரும்பாலான தமிழர்கள் அசைவ உணவு சாப்பிடுகிறார்கள். இருப்பினும், ஒரு பொதுவான நாளில், தமிழ் குடும்பத்தில் பெரும்பாலும் சைவ உணவே சாப்பிடப்படுகிறது, அந்த நாட்களில் உலகின் பெரும்பாலான பகுதிகளில் இறைச்சி உட்கொள்ளல் குறைவாக உள்ளது.\n\nதமிழ் உணவு வழங்கும் உணவகங்கள் வழக்கமாக இரு வகையான உள்ளன சைவ உணவகங்கள்(சைவ உணவு மட்டும்) மற்றும் பெயரளவிலான அசைவ உணவகம் (அசைவ மற்றும் சைவ உணவு ஆகிய இரண்டும்). காபி மற்றும் தேநீர் இரண்டும் இரண்டு வகை உணவகங்களிலும் வழங்கப்படும் ஒரு பிரதான பானமாகும்.\n"}
{"id": "438942", "url": "https://ta.wikipedia.org/wiki?curid=438942", "title": "திருக்கிளியன்னவூர் சிவன் கோயில்", "text": "திருக்கிளியன்னவூர் சிவன் கோயில்\n\nதிருக்கிளியன்னவூர் சிவன் கோயில் தேவாரப் பாடல் பெற்ற தலங்களில் ஒன்றாகும். இவ்விடம் எங்குள்ளது என்பது அறியமுடியவில்லை. \n\nSection::::276 ஆவது தலம்.\nஇத்தலம் 276ஆவது தலமாக கண்டுபிடிக்கப்பட்டுள்ளது. புதுச்சேரி இந்தியவியல் ஆய்வு நிறுவனம் வெளியிட்டுள்ள ஞானசம்பந்தர் தேவாரம் முதல் தொகுதியில் திருவிடைவாய் பதிகத்தை அடுத்து இத்தலத்தின் பதிகம் வெளியிடப்பட்டுள்ளது.\n\nSection::::அமைவிடம்.\nஇத்தலத்தின் அமைவிடம் குறித்து காணப்படவில்லை. இருப்பினும் திண்டிவனத்திற்கு அருகில் கிளியனூர் என்ற பெயரில் மற்றொரு ஊர் உள்ளது. \n\n"}
{"id": "438946", "url": "https://ta.wikipedia.org/wiki?curid=438946", "title": "தேவாரப் பாடல் பெற்ற ஈழ நாட்டு தலங்களின் பட்டியல்", "text": "தேவாரப் பாடல் பெற்ற ஈழ நாட்டு தலங்களின் பட்டியல்\n\nதேவாரப் பாடல் பெற்ற ஈழ நாட்டு தலங்களின் பட்டியல் தேவாரப் பாடல் பெற்ற, ஈழ நாட்டில் அமைந்துள்ள சிவன் கோயில்களைக் கொண்ட பட்டியலாகும்.\n\nSection::::பாடல் பெற்ற தலங்கள்.\nதேவாரப் பாடல் பெற்ற தலங்களில் தொண்டை நாடு (32), நடு நாடு (22), காவிரியாற்றின் வட கரை (63), \nகாவிரியாற்றின் தென் கரை(128), பாண்டிய நாடு (14),கொங்கு நாடு (7), மலை நாடு (1), துளுவ நாடு (1), வட நாடு (5), ஈழ நாடு (2), புதிதாக கண்டுபிடிக்கப்பட்ட காவிரி தென்கரைத் தலமான திருவிடைவாய் மற்றும் திருக்கிளியன்னவூர் ஆகிய இடங்களில் காணப்படுகின்ற 276 சிவன் கோயில்கள் அடங்கும். \n\n\n"}
{"id": "438958", "url": "https://ta.wikipedia.org/wiki?curid=438958", "title": "சாய்ரா வசீம்", "text": "சாய்ரா வசீம்\n\nசாய்ரா வசீம் \"(Zaira Wasim)\" (பிறப்பு அக்டோபர் 23, 2000) இந்தி திரைப்படங்களில் பணியாற்றும் ஒரு இந்திய நடிகை ஆவார். பிலிம்பேர் விருது மற்றும் தேசிய திரைப்பட விருது உட்பட பல விருதுகளை பெற்றவர். 2017 ஆம் ஆண்டில் புது தில்லி விழாவில் இந்தியாவின் ஜனாதிபதி ராம்நாத் கோவிந்திடம் குழந்தைகளுக்கான தேசிய வீரதீர விருதைப் பெற்றார்.\n\nஇரண்டு தொலைக்காட்சி விளம்பரங்களில் நடித்த பிறகு, சாய்ரா, விளையாட்டு வாழ்க்கை வரலாற்று படமான தங்கல் (2016) திரைப்படத்தில் நடிக்கத் தொடங்கினார். இது இந்திய விளையாட்டு வீரரான கீதா ஃபோகட் என்ற பாத்திரத்தை சித்தரித்தது. அதன் பிறகு \"சீக்ரட் சூப்பர்ஸ்டார்\" (2017) என்ற படத்தில் பாடகராக முயற்சிக்கும் பெண்ணாக நடித்தார், இவ்விரு படங்களும் மிக அதிக அளவில் வசூலித்த இந்திய படங்களாக உள்ளது. இவ்விரண்டு படங்களிலும் அவரது நடிப்பு மிகவும் பாராட்டப்பட்டது. இப்படங்களில் நடித்ததற்காக சிறந்த துணை நடிகருக்கான தேசிய விருது மற்றும் பிலிம் ஃபேர் விருது கிடைத்தது.\n\nSection::::தனிப்பட்ட வாழ்க்கை.\nசாய்ரா வாஸிம் இந்தியாவின் காஷ்மீரில் ஜஹித் மற்றும் சர்கா வாசிம் ஆகியோருக்குப் பிறந்தார். அவரது தந்தை ஸ்ரீநகரில் நிர்வாக மேலாளராகப் பணியாற்றி வருகிறார். அவரது தாயார் ஆசிரியர் ஆவார். ஸ்ரீநகரில் உள்ள செயின்ட் பால் சர்வதேச கழகத்தில் பத்தாம் வகுப்பை சாய்ரா நிறைவு செய்தார்.\n\nSection::::தொழில்.\nஇந்தித் திரைப்படங்களுக்கு முன்னதாக, இரண்டு தொலைக்காட்சி விளம்பரங்களில் சாய்ரா நடித்துள்ளார். தற்பொழுது \"\"தி ஸ்கை இஸ் பிங்க்\"\" என்னும் திரைப்படத்தில் பிரியங்கா சோப்ரா மற்றும் ஃபர்ஹான் அக்தர் உடன் நடித்து வருகிறார்.\n\n"}
{"id": "438959", "url": "https://ta.wikipedia.org/wiki?curid=438959", "title": "லிசா ஹேடன்", "text": "லிசா ஹேடன்\n\n\"லிசா ஹேடன்\" (Lisa Haydon) என்கிற எலிசபெத் மேரி, ஜூன் 17, 1986இல் பிறந்த ஒரு ஆஸ்திரேலிய நடிகை ஆவார். இவர், முக்கியமாக இந்தி படங்களில் நடிப்பவர். மேலும், இவர் தொலைக்காட்சி தொகுப்பாளராகவும் மற்றும் விளம்பர நடிகையாகவும் உள்ளார். இந்தி படங்களில், ஹேடன் 2010 இல் காதல் நகைச்சுவை திரைப்படமான \"ஆயிஷாவில்\" ஒரு துணை பாத்திரத்தில் அறிமுகமானார், மேலும் நகைச்சுவை நாடகமான \"குயின்ஸில்\" அவரது நடிப்பிற்காக விமர்சன ரீதியான பாராட்டுகளைப் பெற்றார், இத் திரைப்படம், இவருக்கு பரவலான அங்கீகாரத்தையும், பிலிம்ஃபேரில் சிறந்த துணை நடிகைக்கான பரிந்துரையையும் பெற்றுத்தந்தது. ஹேடன் பின்னர் வணிக ரீதியாக வெற்றிபெற்ற காதல் நகைச்சுவை திரைப்படம், \"ஹவுஸ்ஃபுல் 3 இல்\" நடித்தார் மற்றும் கரன் ஜோஹார் -இயக்கத்தில் வெளிவந்த காதல் நாடகமான \"ஏ தில் ஹை முஷ்கில்\" படத்தில் ஒரு சிறிய பாத்திரத்தில் நடித்தார். இந்த இரு படங்களும் 2016இல் வெளிவந்தன.\n\nஇவர், இந்தியாவிலும் சர்வதேச அளவிலும் விளம்பரங்களுக்கு, நடிகையாக நடித்துள்ளார். இவர், பல பிரபல பத்திரிகைகளின் அட்டைப் பக்கத்தில் வந்துள்ளார். குறிப்பாக, ஹார்பர்ஸ் பஜார் க்ராஜியா (இந்தியா) , \"காஸ்மோபொலிட்டன் (பத்திரிகை)\" , எல்லே (இந்தியா) , \"வர்வெ\" , \"வோக் இந்தியா\" , \"ஃபெமினா (இந்தியா)\" , எப்.ஹெச்.எம். (பத்திரிகை) , ஹலோ! (பத்திரிகை) , மற்றும் எல்'ஆபிசியல் பத்திரிகை போன்றவற்றில் இவரின் புகைப்படம் வெளிவந்துள்ளது.\n\nSection::::ஆரம்ப வாழ்க்கை.\nஎலிசபெத் மேரி ஹேடன் இந்தியாவிலுள்ள சென்னையில், தமிழரான வெங்கட் என்பவருக்கும் மற்றும் ஆஸ்திரேலியரான தாய், பெர்னடேட் மரியா ஹேடன் என்பவருக்கும் மகளாகப் பிறந்தார். அவரது சகோதரி டி.ஜே. மாலிகா ஹேடன் விளம்பர நடிகையாக உள்ளார். ஹேடன் ஆஸ்திரேலியாவிலும் அமெரிக்காவிலும் வாழ்ந்து வந்தார். 2007 இல் இந்தியாவிற்கு வந்து விளம்பர நடிகையாக நடிக்கத் தொடங்கினார்.\n\nSection::::தொழில்.\nஹேடன் 18 வயதில் யோகா ஆசிரியராக இருக்க விரும்பினார். கல்லூரியில் உளவியல் படிப்பைப் படிக்கும்போது, படிப்பிற்காகவும், வாடகை கொடுப்பதற்காகவும், தன் நண்பரின் ஆலோசனையை ஏற்று, விளம்பரத் துறையில் நடிக்கத் தொடங்கினார். முதலில் ஆஸ்திரேலியாவில் மாடலிங் செய்யத் தொடங்கினார். இந்தியாவில் தனது சகோதரியின் மாடலிங் நிகழ்ச்சிகளால் ஊக்கமடைந்த இவர், 2007 இல் இந்தியாவில் மாடலிங் தொழில் தொடங்குவதற்காக இந்தியாவிற்கு வந்தார். இந்தியாவில், வில்ஸ் லைப்ஸ்டைல் இந்தியா ஃபேஷன் வீக் மற்றும் ஹெச்.டி.ஐ.எல்.-ஐ.சி.டபிள்யு. போன்ற நிகழ்ச்சிகளில் கலந்துகொண்டார். மேலும், இவர், லக்மே, ஹூண்டாய் ஐ 20 , இண்டிகோநேஷன், மைண்ட்ரா.காம் மற்றும் பிளெண்டர்'ஸ் பிரைட் ஆகிய நிறுவனங்களின் விளம்பரங்களில் இடம்பெற்றிருக்கிறார். 2010 இல், இவர் ஹ்ரிதிக் ரோஷனுடன் ஒரு வணிகரீதியான விளம்பரத்தில் நடித்துள்ளார். புகழ்பெற்ற புகைப்படக்காரரான பீட்டர் லிண்ட்பெர்குடன், நீரவ் மோடிக்கு ரோஸி ஹண்டிங்டன்-வைட்லெ மற்றும் ஆண்ட்ரீ தியாகோனுடன் இணைந்து நடித்தார்.\n"}
{"id": "438960", "url": "https://ta.wikipedia.org/wiki?curid=438960", "title": "துவரங்குறிச்சி (திருச்சிராப்பள்ளி மாவட்டம்)", "text": "துவரங்குறிச்சி (திருச்சிராப்பள்ளி மாவட்டம்)\n\nதுவரங்குறிச்சி (Thuvarankurichi Town Panchayat) (also spelt Tovarankurichchi), தமிழ்நாட்டின், திருச்சிராப்பள்ளி மாவட்டம், மருங்காபுரி வட்டம், பொன்னம்பட்டி பேரூராட்சியின் தலைமையிடம் அமைந்த கிராமம் ஆகும். சோழ நாட்டில் காவிரி தென்கரையில் அமைந்துள்ளது.\n\nSection::::அமைவிடம்.\nஇது மதுரை - திருச்சிராப்பள்ளி செல்லும் நெடுஞ்சாலை எண் 45பி-இல் அமைந்துள்ளது. இது திருச்சியிலிருந்து 63 கிமீ தொலைவிலும்; மதுரையிலிருந்து 72 கிமீ தொலைவிலும்; மணப்பாறையிலிருந்து 33 கிமீ தொலைவிலும், விராலிமலையிலிருந்து 32 கிமீ தொலைவிலும் உள்ளது. இதன் அஞ்சல் சுட்டு எண் 621 314 ஆகும்.\n"}
{"id": "438966", "url": "https://ta.wikipedia.org/wiki?curid=438966", "title": "ஷாமிலி", "text": "ஷாமிலி\n\nபேபி ஷாமிலி என்றும் அறியப்படும் ஷாமிலி \"(Shamili)\" மலையாள, தமிழ், கன்னடா மற்றும் தெலுங்கு படங்களில் நடித்துள்ள ஒரு இந்திய நடிகை.. மனநலம் பாதிக்கப்பட்ட குழந்தை அஞ்சலி என்னும் கதாபாத்திரத்தில் 1990 இல் வெளிவந்த திரைப்படமான \"அஞ்சலியில் நடித்திருந்தார்.\" அவரது சிறப்பான நடிப்புகாக பாராட்டு பெற்றார். மேலும் குழந்தை நட்சத்திரத்திற்கான தேசியத் திரைப்பட விருது கிடைத்து. \"மல்லூடி\" என்னும் மலையாள திரைப்படத்தில் ஆழ்துளை கிணற்றில் மாட்டிக்கொண்ட குழந்தையாக நடித்ததற்கு சிறந்த குழந்தை கலைஞருக்கான கேரளா மாநில திரைப்பட விருதைப் பெற்றார் .\n\nSection::::ஆரம்ப வாழ்க்கை.\nஇவர் ஒரு நடிகர்கள் குடும்பத்தில் இருந்து வந்தவராவார். இவர் நடிகர் ரிச்சர்ட் ரிஷி மற்றும் நடிகை ஷாலினி ஆகியோரின் தங்கையாவார். இவர் பாபு மற்றும் ஆலிஸ் இணையருக்குப் பிறந்தவராவார். அவரது தந்தை பாபு திரைப்படங்களில் நடிக்கும் நோக்கத்துடன் சென்னைக்கு குடிபெயர்ந்தவராவார். பின்னர் அவர் தனது பிள்ளைகள் மூலம் தனது இலட்சியம் நிறைவேற்றிக்கொண்டார்.\n\nSection::::தொழில்.\nஇரண்டு வயதில் ஷாமிலி தமிழ் சினிமாவில் நடிக்கத் தொடங்கினார். தமிழில் மணிரத்னத்தின் \"அஞ்சலி\" படத்தின் வழியாக மிகப்புகழ் பெற்று பல படங்களில் குழந்தை நட்சத்திரமாக நடித்தார். இப்படத்தில் அவர் ஒரு மனவளர்ச்சிக் குறைபாடு கொண்ட குழந்தையாக நடித்தார். இது அவருக்கு சிறந்த குழந்தை கலைஞருக்கான தேசிய திரைப்பட விருதைப் பெற்றுத் தந்தது.\n\n\"ஓய்!\" (2009) என்னும் தெலுங்கு திரைப்படத்தில் சித்தார்த் உடன் இணைந்து கதாநாயகியாக முதல் முறை நடித்தார். 2010 மற்றும் 2015 ஆம் ஆண்டுகளுக்கு இடையில், ஷாமிலி சிங்கப்பூரில் படித்து வேலை செய்தார். தமிழில் விக்ரம் பிரபுவுடன் இணைந்து \"வீர சிவாஜி\" என்னும் திரைப்படத்தில் நடித்தார்.\n"}
{"id": "438972", "url": "https://ta.wikipedia.org/wiki?curid=438972", "title": "மேட்டுப்பாளயம் (திருச்சிராப்பள்ளி)", "text": "மேட்டுப்பாளயம் (திருச்சிராப்பள்ளி)\n\nமேட்டுப்பாளயம், தமிழ்நாட்டின் திருச்சிராப்பள்ளி மாவட்டம், முசிறி வட்டத்தில் அமைந்த பேரூராட்சி ஆகும். \nமேட்டுப்பாளைம் பேரூராட்சி 15 வார்டுகளையும், 7681 மக்கள்தொகையும் கொண்டது. \n"}
{"id": "438974", "url": "https://ta.wikipedia.org/wiki?curid=438974", "title": "அம்மணி", "text": "அம்மணி\n\nஅக்டோபர் 14,2016ல் வெண் கோவிந்தா தயாரிப்பில் வெளிவந்த அம்மணி என்கிற திரைப்படத்தை நடிகை லஷ்மி ராமகிருஷ்ணன் இயக்கியுள்ளார். இப்படத்தில் நடிகைகள் லஷ்மி ராமகிருஷ்ணன், சுப்புலஷ்மி மற்றும் நடிகர் நிதின் சத்யா ஆகியோர் முக்கிய கதாபாத்திரத்தில் நடித்துள்ளனர். இப்படத்தில் கிருஷ்ண குமார் இசையமைத்துள்ளார்.\n\n\nSection::::தயாரிப்பு.\nஇயக்குனரும் நடிகையுமான லஷ்மி ராமகிருஷ்ணன் ஒரு தனியார் நிகழ்ச்சியில் வந்த ஒரு பெண்ணை சந்தித்த இவர் அப்பெண்ணின் வாழ்க்கையில் நடந்த ஒரு நிகழ்வை மையமாக்கி ஒரு திரைப்படமாக இயக்கினார். இயக்குனர் கவுதம் மேனன் இயக்கிய விண்ணைத்தாண்டி வருவாயா திரைப்படத்தில் பழம்பெரும் நடிகை சுப்புலஷ்மி லஷ்மி ராமகிருஷ்ணனுடன் இணைந்து நடித்துள்ளார். நடிகர்கள் ரோபோ சங்கரும் நிதின் சத்யாவும் இப்படத்தில் இணைந்தனர். 2015ஆம் ஆண்டில் இப்படபிடிப்பைத் தொடங்கினர்.\n\nஇப்பட தயாரிப்பு ஜூலை 2015 அன்று முடிந்த நிலையில் செப்டம்பர் 2015ல் டீசரை வெளியிட்டனர். திரைப்பட வெளியிடும் விழா குவைத்தில் நடைபெற்றது. இப்படத்தின் மற்றொரு டீசரை துபாயில் வெளியிட்டனர். முதலில் 2015 தீபாவளியன்று இப்படம் திரையிட அறிவிக்கப்பட்டனர் பின்னர் இயக்குனருக்கும் தயாரிப்பாளருக்கும் ஏற்பட்ட கருத்து வேறுபாட்டால் இப்படம் 2016ல் வெளியிடப்பட்டது.\n\nSection::::ஒலிப்பதிவு.\nஇப்படத்திற்கு பிண்ணணி இசையும் பாடல்களும் கிருஷ்ண குமார் இசையமைத்துள்ளார். இப்படத்தின் அனைத்துப் பாடல்களை பாடலாசிரியர் நா.முத்துகுமார் இயற்றியுள்ளார். இப்படத்தின் நான்கு பாடல்களைக் கொண்ட நிலையில் அக்டோபர் 7, 2016ல் பாடல்களை வெளியிடப்பட்டது.\n\nசிஃபி.காம் \"இப்பட பாடல்கள் அனைத்தும் மிகவும் சிறப்பாக இருக்கிறது\" என்று பாராட்டியது. தி டைம்ஸ் ஆஃப் இந்தியா \"கே நன்கு முயற்சி எடுத்து இசையமைத்துள்ளார்\" எனவும் பாராட்டியது.\n\nSection::::வரவேற்பு.\nஇப்படம் மகிழ்ச்சியான வரவேற்பை ஏற்படுத்தியது. சிஃபி.காம் \"இப்படம்சமுதாயத்திற்கு நன்கு கருத்துரைத்தது\" எனவும் \"இப்படத்தில் லஷ்மி ராமகிருஷ்ணன் நன்றாக இயக்கி முக்கிய கதாப்பாத்திரத்தில் மிகவும் நன்றாக நடித்துள்ளார்\" எனவும் பாராட்டியது.\n"}
{"id": "438976", "url": "https://ta.wikipedia.org/wiki?curid=438976", "title": "சென்னைக் கலாச்சாரம்", "text": "சென்னைக் கலாச்சாரம்\n\nசென்னைக் கலாச்சாரம் (\"Chennai culture\") \"தென் இந்தியாவின் நுழைவாயில்\" என்று பிரபலமாக அழைக்கப்படுகிறது. இது இந்தியாவில் உள்ள மற்ற நகரங்களிடமிருந்து முற்றிலும் வேறுபட்டதாகும். ஒரு \"காஸ்மோபாலிட்டன்\" நகரமான சென்னை பலதரப்பட்ட மக்களின் நாகரீகத்தைப் பிரதிபலிக்கும் ஒரு தனித்த கலவையாகும். சென்னை ஒரு நவீன நகரம் என்றாலும், வழக்கமான கலாச்சாரங்களைத் தொடர்ந்து முன்னெடுத்துச் செல்கிறது. தமிழ்நாட்டின் பாரம்பரிய இசை, நடனம் மற்றும் எல்லா கலை வடிவங்களும் நகரத்தில் மிகவும் பிரபலமாக உள்ளன. பண்டைய கோவில் கட்டிடக்கலை, நவீன உயர் மற்றும் பாரம்பரிய இசை மற்றும் நடனம் ஆகியவற்றிலிருந்து பாரம்பரிய உணவுகள் வரை தனித்துவமான கலவையை இங்கு காணலாம்.\n\nSection::::கலைகள்.\nSection::::இசை.\nஇந்த நகரம் அதன் பாரம்பரிய இசை நிகழ்ச்சிகளினால் அனைவராலும் நன்கு அறியப்படுகிறது. ஒவ்வொரு \"டிசம்பர்\" மாதத்திலும், ஐந்து வாரகால \"சென்னை இசை விழா\" உலகின் மிகப்பெரிய கலாச்சார நிகழ்வுகளில் ஒன்று என விவரிக்கப்பட்டுள்ளது. இந்த பருவங்களில் நகரத்தின் பல இடங்களில் நூற்றுக்கணக்கான கலைஞர்களால் பாரம்பரிய கர்நாடக இசைக் கச்சேரிகள் நடத்தப்பட்டு வருகிறது. இது தமிழ் மாதமான மார்கழியில் நடக்கிறது. இந்தக் காலகட்டம் சென்னை நகருக்கு ஒரு பண்டிகை மற்றும் மகிழ்ச்சியான காலமாகும். பல்வேறு வயதுகளில் உள்ள சிறந்த இசைக்கலைஞர்களால் வழங்கப்படும் இசையானது ஆன்மாவைத் தொட்டுச் செல்லும் வகையில் உள்ளது. டிசம்பர் பருவ கர்நாடக இசை சென்னை பார்வையாளர்களுக்கு ஒரு புதுவித அனுபவத்தை அளிக்கிறது.\n\nSection::::நாட்டியம்.\nசென்னை இந்திய பாரம்பரிய நடனத்திற்கும் பெயர் பெற்றது. பரதநாட்டியம் தமிழ்நாட்டின் அதிகாரப்பூர்வ நடனம் ஆகும். நகரத்தின் தெற்கே கடற்கரைப் பகுதியில் அமைந்திருக்கும் கலாசேத்திரா (சமஸ்கிருத மொழியில் கலைகளுக்கான இடம் எனப் பொருள்) பரதநாட்டியத்திற்கான முக்கியமான கலாச்சார மையம் ஆகும். \nமயிலாப்பூர் வலைப்பூவானது சென்னையின் கலை, கலாச்சாரம், இசை, நாடகம், விருதுகள் மற்றும் நிகழ்வுகள் ஆகியவற்றிற்காக அர்ப்பணிக்கப்பட்ட ஒன்றாகும் \n\nSection::::திரைப்படம்.\nசென்னையில் பெரும்பாலான திரைப்படப் படப்பிடிப்பு அரங்குகள் கோடம்பாக்கத்தில் அமைந்துள்ளது. இங்கே வருடம் ஒன்றுக்கு 100 தமிழ் திரைப்படங்களுக்கு மேல் தயாரிக்கப்படுகிறது, மேலும் அதன் திரைப்பட இசை நகரின் இசைத் தளத்தில் ஆதிக்கம் செலுத்துகின்றன. இத்துறை இந்தியாவில் \"பாலிவுட்டு\"க்குப் பிறகு தமிழ் திரைப்படங்கள் தயாரிக்கும் இரண்டாவது பெரிய துறையாகும். தமிழ் திரைப்படங்களின் பிரபலங்கள் உலகளவில் பின்தொடரப்படுகின்றனர். இந்தியாவின் தொழில்நுட்ப ரீதியாக மேம்பட்ட திரைப்பட அரங்குகளில் சில சென்னையில் அமைந்துள்ளது. உலகம் முழுவதும் திரைப்படங்களை ஈர்க்கும் விதமாக ஒவ்வொரு வருடமும் சென்னையில் திரைப்பட விழா நடக்கிறது. 1948 ஆம் ஆண்டில் சந்திரலேகா என்ற படம் முதல் முறையாக இந்தியா முழுவதும் விநியோகிக்கப்பட்ட படமாகும். தமிழ்த் திரைப்படங்கள் புலம் பெயர்ந்தோரிடமிருந்து பெருமளவிலான பார்வையாளர்களைக் கொண்டுள்ளது. ஆசியா, ஆபிரிக்கா, மேற்கு ஐரோப்பா, வட அமெரிக்கா மற்றும் ஓசியானியாவின் பல்வேறு பகுதிகளுக்கும் தமிழ்த் திரைப்படங்கள் விநியோகிக்கப்படுகின்றன. என \"மனோரமா இயர்புக்\" 2000 மதிப்பிட்டுள்ளது, இங்கு 20 ஆம் நூற்றாண்டில் 5,000 க்கும் மேற்பட்ட தமிழ் படங்களை தயாரிக்கப்பட்டுள்ளது.\n\nSection::::கலை.\nஇந்தியாவில் பாரம்பரிய மற்றும் சமகால கலை வளர்ச்சியில் சென்னை முக்கிய பங்கு வகிக்கிறது. \"க்ரீம்ஸ்\" சாலையில் உள்ள \"லலித் கலா அகாடமி\", புகழ் பெற்ற மற்றும் வளர்ந்து வரும் கலைஞர்களின் படைப்புகளை கண்காட்சிகளில் வைத்து வருகிறது.\n\nSection::::மக்கள்.\nதமிழ்நாட்டின் பெரும்பான்மையான மக்கள் தமிழ்நாட்டின் பல்வேறு பகுதிகளிலிருந்து குடியேறிய தமிழர்கள் மற்றும் அவர்களது சந்ததியினர் ஆவர். நகரத்தில் தெலுங்கு , மலையாளி , இலங்கை தமிழ் சமூகங்கள் கூட கணிசமான அளவில் குடியேறியுள்ளன. பிரிட்டிஷ் காலங்கள் முதற்கொண்டு பிராந்திய மையமாக விளங்கும் ஆங்கிலோ இந்திய, \"பெங்காலி\", பஞ்சாபி , குஜராத்தி மற்றும் மார்வாரி சமூகங்கள், உத்திரபிரதேசம் மற்றும் பீகார் மக்கள் உட்பட பல்வேறு சமூக மக்கள் வசிக்கின்றனர். சென்னை, குறிப்பாக அமெரிக்கா, ஐரோப்பா மற்றும் கிழக்கு ஆசியா ஆகியவற்றில் இருந்து தொழில்துறையிலும், தகவல் தொழில்நுட்ப மையங்களிலும் பணிபுரியும் வெளிநாட்டவர்களால் வளர்ந்து வருகிறது.\n\nதமிழ் சென்னையின் முதல் மொழி ஆகும். தென் சென்னை மற்றும் மத்திய சென்னையில், காஞ்சிபுரம் மற்றும் சென்னை மாவட்டத்தில் ஆங்கிலம் பரவலாகப் பேசப்படுகிறது, மேலும் வணிக, கல்வி மற்றும் பிற தொழில்களில் ஆங்கிலம் பிரத்தியேகமாக பயன்படுத்தப்படுகிறது. சென்னையில் பேசும் தமிழ் ஆங்கில வார்த்தைகளை தாராளமாக பயன்படுத்துகிறது, இது சென்னைத்தமிழ் என்று அழைக்கப்படுகிறது. இந்த நகரத்தில் பேசப்படும் பிற மொழிகள் தெலுங்கு, மலையாளம் மற்றும் உருது மொழிகளாகும், மேலும் அவை சென்னைத் தமிழின் சொற்களிலும் பங்களிப்பு செய்கின்றன.\n\nசென்னை பல திருவிழாக்களை கொண்டாடுகிறது. ஜனவரி மாதம் கொண்டாடப்படும் பொங்கல், மிகவும் முக்கியமான திருவிழாவாகும், இது ஐந்து நாட்கள் கொண்டாடப்படுகிறது. பொங்கல் தமிழ்நாட்டின் \"மாநில விழாவாக\" கொண்டாட்டப் படுகிறது. இது ஒரு அறுவடை பண்டிகை என்றாலும், பரவலாக நகரத்திலும் கொண்டாடப்படுகிறது. தமிழ் புத்தாண்டு தினம் தமிழ் நாள்காட்டி மாதமான ஏப்ரல் 14 அன்று பரவலாக கொண்டாடப்படுகிறது. பலதரப்பட்ட மக்கள் வசிக்கும் நகரமாக இருப்பதால், தீபாவளி, \"ஈத்\" மற்றும் \"கிறிஸ்மஸ்\" போன்ற அனைத்து முக்கிய மத திருவிழாக்கள் இங்கே கொண்டாடப்படுகின்றன.\n"}
{"id": "438980", "url": "https://ta.wikipedia.org/wiki?curid=438980", "title": "மாலை நேரத்து மயக்கம்", "text": "மாலை நேரத்து மயக்கம்\n\nமாலை நேரத்து மயக்கம் (Maalai Nerathu Mayakkam) கீதாஞ்சலி செல்வராகவன் இயக்கத்தில், 2016 ஆம் ஆண்டு வெளிவந்த இந்தியத் தமிழ்த் திரைப்படமாகும். கோலா பாஸ்கர் தயாரிப்பில், அம்ரித் இசை அமைப்பில், 1 ஜனவரி 2016 ஆம் தேதி வெளியான இப்படம் நல்ல விமர்சனத்தை பெற்றது. 1 ஏப்ரல் 2016 அன்று தெலுங்கு மொழியில் இப்படம் டப்பிங் செய்யப்பட்டு வெளியானது. இப்படத்தின் கதையை எழுதியவர் செல்வராகவன் ஆவார். பாலகிருஷ்ணா கோலாவும் மற்றும் வாமிகா கப்பியும் இப்படத்தில் அறிமுகப் படுத்தப்பட்டனர்.\n\nSection::::நடிகர்கள்.\nபாலகிருஷ்ணா கோலா, வாமிகா கப்பி, பார்வதி நாயர், ஷர்ரன் குமார், அழகம் பெருமாள், கல்யாணி நடராசன்.\n\nSection::::கதைச்சுருக்கம்.\nபிரபு (பாலகிருஷ்ணா கோலா), நடுத்தர வர்க்கத்தை சேர்ந்த ஐ.டி யில் வேலைபார்க்கும் ஒரு வாலிபன். உண்மையான காதலுக்காக எங்கும் அவனுக்கு, அவன் தோற்றத்தின் காரணாமாக காதல் அமையவே இல்லை.\n\nமறுபுறம், மனோஜா (வாமிகா கப்பி) திருமணம் வேண்டாம் என்ற எண்ணம் கொண்ட நகரப்பெண். அவளின் தாயின் உடல்நல கோளாறின் காரணமாக பிரபுவை திருமணம் செய்ய நேரிடுகிறது.\n\nஇருவருக்கும் இடையே கருத்து வேறுபாடு நிறைய இருந்ததால், பிரச்சனைகள் அதிகமாகி முறிவு ஏற்படுகிறது. பின்னர் எவ்வாறு அந்த தம்பதி மீண்டும் இணைந்தனர் என்பதே மீதிக் கதையாகும்.\n\nSection::::ஒலிப்பதிவு.\nதிரைப்படத்தின் பின்னணி மற்றும் பாடல்களின் இசையை அமைத்தவர் அறிமுக இசை அமைப்பாளர் அம்ரித் ஆவார். அம்ரித் மற்றும் விவேக் பாடல்களின் வரிகளை எழுதினர். 8 அக்டோபர் 2015 அன்று திங்க் மியூசிக் நிறுவனம் பாடல்களின் ஒலித்தொகுப்பை வெளியிட்டது.\n\nSection::::தயாரிப்பு.\n2006 ஆம் ஆண்டு புதுப்பேட்டை வெளியான பிறகு, யுவன் சங்கர் ராஜா மற்றும் அரவிந்த் கிருஷ்ணாவுடன் சேர்ந்து \"வைட் எலபன்ட்ஸ்\" என்ற தயாரிப்பு குழுமத்தை நிறுவினார் செல்வராகவன். கார்த்தி, சந்தியா ஆகியோரை வைத்து நவம்பர் 2006-யில் \"மாலை நேரத்து மயக்கம்\" படப்பிடிப்பு துவங்கியது. ஒளிப்பதிவாளர் அரவிந்த் கிருஷ்ணா நிறுவனத்தை விட்டு வெளியேறியதால், படப்பிடிப்பு தடைபட்டது.\n\nSection::::வெளியீடு.\n50 வினாடிகள் கொண்ட முதல் முன்னோட்டம் 25 செப்டம்பர் 2015 அன்றும், 1 நிமிடம் 27 வினாடிகள் கொண்ட இரண்டாம் முன்னோட்டம் 27 நவம்பர் 2017 அன்றும் வெளியிடப்பட்டன. இந்தியத் தணிக்கைக் குழு இப்படத்திற்கு \"ஏ\" சான்றிதழ் வழங்கியது. 1 ஜனவரி 2016 அன்று உலகம் முழுவதும் இப்படம் வெளியானது. யூடியூப் இணையதளத்தில், 30 டிசம்பர் 2015 அன்று \"சரக்கா\" என்ற பாட்டை திங்க் மியூசிக் நிறுவனம் வெளியிட்டது.\n\nSection::::விமர்சனம்.\nஇப்படம் பரவலாக நல்ல விமர்சனத்தை பெற்றது. 5-ற்கு 2.5 மதிப்பெண்களை பெற்ற இப்படம், சீரான திரைக்கதை இல்லையென்றும், பொதுவான காதல் கதைகளிலிருந்து மாறுபட்ட காதல் கதையை கொண்டது என்றும் விமர்சனம் செய்யப்பட்டது.\n"}
{"id": "438984", "url": "https://ta.wikipedia.org/wiki?curid=438984", "title": "அனிதா கார்த்திகேயன்", "text": "அனிதா கார்த்திகேயன்\n\nஅனிதா கார்த்திகேயன் (Anitha Karthikeyan) ஒரு பின்னணிப் பாடகர் ஆவார். இசைக் குடும்பத்தில் இருந்து வந்தவரான திரு. கே. வெங்கடநரசிம்மன் மற்றும் டாக்டர் (திருமதி.) வி. மதுரம் ஆகியோருக்கு மகளாக 13, திசம்பரில் பிறந்தவர். அனிதா, சென்னையிலுள்ள எத்திராஜ் கல்லூரியில் கணினி அறிவியல் பிரிவில் இளங்கலைப் பட்டம் பெற்றார். பின்னர், எம்.ஒ.பி. வைஷ்ணவா மகளிர் கல்லூரியில் எம்.எஸ்.சி. தகவல் தொழில்நுட்பம் பிரிவில் முதுகலை பட்டம் பெற்றார். படித்துக்கொண்டிருக்கும் போதே, அவர் பாரம்பரிய இசையிலும், அகஸ்டின் பால் வழிகாட்டலின் கீழ் லண்டன் டிரினிட்டி கல்லூரியில் 8 வது நிலை வரை பயிற்சி பெற்றார். மற்றும் இந்துஸ்தானி இசையை திருமதி. மேக்னா தாண்டேகர் என்பவரிடமிருந்து கற்றுக்கொண்டார்.\n\nSection::::தொழில்.\nஇசை அமைப்பாளரான டி. இம்மான் 2007 ஆம் ஆண்டில் மருதமலை என்ற படத்தில் பின்னணிப் பாடகராக அனிதாவை அறிமுகப்படுத்தினார். இம்மானுடைய இசை அமைப்புகளில் பல வகைகளை ஆராய்வதற்கான வாய்ப்பு அனிதாவிற்கு கிடைத்தது. ஐந்தாம் படை திரைப்படத்தில் வரும் பாடலான 'ஷோக்கு சுந்தரி' என்ற பாடலின் மூலமாக இசை வட்டத்தில் அனிதாவிற்கு ஒரு நல்ல அங்கீகாரம் கிடைத்தது. அவரது பாடல் 'வாடா வாடா பையா' ஒரு பெரிய வெற்றி பெற்றது. 'வாகை சூட வா' என்ற படத்திற்காக 'செங்க சூளகாரா' எனத் தொடங்கும் மற்றொரு பாடல் குறிப்பிடத்தக்கதாகும். இந்த தேசிய விருது பெற்ற படத்தில் இவரது பாடல் நல்ல பெயரை தேடித் தந்தது. இளையராஜாவின் இசையில் பாடிய பிறகு, இவருக்கு தனிப்பாடல்களை பாடும் வாய்ப்பு கிடைத்தது. தெலுங்கு மற்றும் தமிழ் ஆகிய இரண்டிலும் வெளிவந்த ஸ்ரீ ராமராஜ்ஜியத்தில் பாரம்பரிய இசை சார்ந்த பாடல்களைப் பாடியுள்ளார். மேலும்,\"காயம் 2\" (தெலுங்கு) படத்திற்காக \"மாசக்கணக்கா\" எனத் தொடங்கும் பாடல், செங்காத்து பூமியிலே (தமிழ்) படத்திற்காக, \"சிக்கிக்கிச்சு ஓரம்போ\" எனும் பாடல் மற்றும் சூர்யகாந்தி(கன்னடம்) படத்திற்காக, \"சொல்ப சவுண்டு\" எனும் பாடல்களை இளையராஜாவின் இசையில் பாடியுள்ளார். மேலும், இவர் தமிழ், தெலுங்கு, உருது, கன்னடம், இந்தி மற்றும் மலாய் மொழிகளில் பாடியுள்ளார். இளையராஜா, ஏ.ஆர்.ரஹ்மான், இம்மான், தேவி ஸ்ரீ பிரசாத், ஜி.வி.பிரகாஷ், யுவன் ஷங்கர் ராஜா, வித்யாசாகர், மணிசர்மா, ஸ்ரீகாந்த் தேவா, கோபால் ராவ் மற்றும் பலர் உள்ளிட்ட 15 க்கும் மேற்பட்ட இசை அமைப்பாளர்களிடம் பணிபுரிந்துள்ளார். மெல்லிசை, மேற்கத்திய, நாட்டுப்புற மற்றும் \"கிளாசிக்கல்\" உட்பட அனைத்து வகைகளிலும் இவர் பாடியுள்ளார்.\n\nSection::::தனி நிகழ்ச்சிகள் மற்றும் உலக சுற்றுலா நிகழ்ச்சிகள்.\nஅனிதா தனது சிறு வயதிலேயே மேடை நிகழ்ச்சிகள் செய்துள்ளார். இவர், கே. ஜே. யேசுதாஸ், எஸ்.பி. பாலசுப்பிரமணியம், கே.எஸ். சித்ரா, பி. சுசீலா, ஜெயச்சந்திரன் மற்றும் மனோ, அனுராதா ஸ்ரீராம், உன்னி மேனன், ஸ்ரீனிவாஸ், எஸ்.என் சுரேந்தர், கார்த்திக், திப்பு போன்ற தொழில்முறை பாடகர்களுடனும், மற்றும் இளைய தலைமுறையினருடனும் 1000 க்கும் மேற்பட்ட நிகழ்ச்சிகளில் இன்று வரை பங்கேற்றுள்ளார்.\n\nஅமெரிக்கா, கனடா, ஆஸ்திரேலியா, லண்டன், மலேசியா, சிங்கப்பூர் மற்றும் இலங்கை ஆகிய நாடுகளில் நடைபெற்ற இசை நிகழ்ச்சிகளில் பங்காற்றியுள்ளார்.\n\n"}
{"id": "438987", "url": "https://ta.wikipedia.org/wiki?curid=438987", "title": "கீழ்க்கோட்டூர் மணியம்பலநாதர் கோயில்", "text": "கீழ்க்கோட்டூர் மணியம்பலநாதர் கோயில்\n\nகீழ்க்கோட்டூர் மணியம்பலநாதர் கோயில் திருவிசைப்பா திருப்பல்லாண்டு திருத்தலங்களில் ஒன்றாகும்.\n\nSection::::அமைவிடம்.\nஇத்தலம் திருவாரூர் மாவட்டத்தில் மன்னார்குடி வட்டத்தில் திருத்துறைப்பூண்டிக்கு வடமேற்கில் 15 கிமீ தொலைவில் அமைந்துள்ளது. கோட்டூர் மேலக்கோட்டூர், கீழக்கோட்டூர் என்றுள்ளது. மேலக்கோட்டூர் திருமுறை பாடல் பெற்றது. கீழ்க்கோட்டூர்தான் திருவிசைப்பா பாடல் பெற்றது. \n\nSection::::இறைவன், இறைவி.\nஇக்கோயிலில் உள்ள இறைவன் மணியம்பலநாதர், இறைவி மணியம்பலநாயகி. \n\nSection::::வழிபட்டோர்.\nஇத்தலத்தில் பிரமனும், ஐராவதமும் வழிபட்டனர் என்பது தொன்நம்பிக்கை.\n\nSection::::அருகில் உள்ள கோயில்.\nஇக்கோயிலுக்கு அருகில் மேலக்கோட்டூரில் தேவாரப் பாடல் பெற்ற தலங்களில் காவிரி தென்கரைத் தலங்களில் ஒன்றான கோட்டூர் கொழுந்தீசுவரர் கோயில் உள்ளது.\n"}
{"id": "438991", "url": "https://ta.wikipedia.org/wiki?curid=438991", "title": "கண்ணாடியுடனீர்", "text": "கண்ணாடியுடனீர்\n\nகண்ணாடியுடனீர் என்பது கண்ணின் பாவைக்கும் விழித்திரைக்கும் இடையே உள்ள பகுதியில் நிறைந்த தெளிவான திரவம் ஆகும்.\nSection::::அமைப்பு.\nகண்ணாடியுடனீர் என்பது நிறமற்ற, ஒளி ஊடுருவக்கூடிய ஜெலட்டின் திரவம் ஆகும். இது கண் பாவைக்கும் விழித்திரைக்கும் நடுவே நிரம்பி காணப்படுகிறது. இது ஜெலட்டின் படலத்தால் சூழப்பட்டுள்ளது. இதன் அளவு மொத்த கண்ணின் அளவில் ஐந்தில் நான்கு பங்கு அளவு கொண்டதாகும். இதன் மைய பகுதிக்கு அருகாமையில் திரவ நிலையிலும், விளிம்பு புறங்களில் கூழ்ம நிலையிலும் இது அமைந்துள்ளது. எலிகளில் முல்லர் செல் மூலம் திரவத்தை இது பெறுகிறது. இறப்புக்குப்பின் நடக்கும் உடற்கூறாய்வில் இதன் பங்கு மிக முக்கியம்.\n"}
{"id": "438995", "url": "https://ta.wikipedia.org/wiki?curid=438995", "title": "பூபி", "text": "பூபி\n\nபூபி (ஆங்: \"Booby\") என்பது சுலா என்னும் பேரினத்தில் உள்ள சுலிடே என்னும் குடும்பத்தைச் சேர்ந்த ஒரு கடற்பறவை. இவை கேன்னட்டு என்னும் பறவையினத்துடன் நெருங்கிய தொடர்புள்ளவை.\n\nசுலா என்னும் பேரினம் பிரெஞ்சு விலங்கியலாளரான மாத்துரின் சாக்குவேசு பிரிசன் என்பாரால் 1760-ஆம் ஆண்டு அறிமுகப் படுத்தப்பட்டது. ஆங்கிலப் பெயரான பூபி என்பது முட்டாள் எனப்பொருள் தரும் போபோ என்னும் எசுப்பானிய மொழிச் சொல்லில் இருந்து பெறப்பட்டது. ஏனெனில் இவை தாமாகவே பறந்து வந்து கடற்பயணத்தில் உள்ள கப்பல்களில் வந்து அமர்வதால் கப்பல் மாலுமிகளால் பிடிக்கப்பட்டு அவர்களுக்கு உணவாகின்றன.\n\nSection::::பண்புகள்.\nபூபிகள் உயரத்தில் இருந்து கடலுக்குள் பாய்ந்து நீருக்கடியில் உள்ள இரையைப் பிடிக்கின்றன. இவற்றில் முகத்தில் உள்ள காற்றுப் பைகள் நீரில் மோதும் போது ஏற்படும் அடியைத் தாங்க உதவுகின்றன. இவை தீவுகளிலும் கடற்கரைகளிலும் கூட்டமாக வாழ்ந்து இனப்பெருக்கம் செய்கின்றன. பூபிகள் பொதுவாக ஒன்று அல்லது அதற்கு மேற்பட்ட வெளிர்நீல முட்டைகளை தரையிலோ சில சமயங்களில் மரத்தில் உள்ள கூடுகளிலோ இடுகின்றன.\n"}
{"id": "439000", "url": "https://ta.wikipedia.org/wiki?curid=439000", "title": "ஐதீகமாலா", "text": "ஐதீகமாலா\n\nஐதீகமாலா (Aithihyamala) என்பது கேரளா மாநிலத்தில் கோட்டயம் மாவட்டத்தில் வாழ்ந்த கொட்டாரத்தில் சங்குண்ணி (Kottarathil Sankunni) என்பவரால் 18 ஆம் நூற்றாண்டில் எழுதப்பட்ட நாட்டுப்புறவியல் கதையாடல் புத்தகங்களின் தொகுப்பாகும். இவை அனைத்தும் மலையாளம் மற்றும் சமசுகிருதம் போன்ற மொழிகளில் எழுதப்பட்டவையாகும். பொதுவாக இவற்றில் உயிர்கள், புகழ்பெற்ற நபர்கள் மற்றும் சம்பவங்கள், மந்திரவாதிகள் மற்றும் பூமிக்கடியில் உள்ள குபேரனின் அனைத்து செல்வங்களை காக்கும் அழகு மிக்க பெண்கள், யோகக் கலை, நிலப்பிரபுத்துவ ஆட்சியாளர்கள் மற்றும் களரிப்பயிற்று வல்லுநர்கள், ஆயுர்வேதம் பற்றிய தெளிவுகள், அரண்மணையாளர்கள், யானைகள் மற்றும் யானைப்பாகன்கள் மற்றும் தந்திர நிபுணர்கள் பற்றியும் குறிப்பிடப்பட்டுள்ளது. \nஇவை எட்டு பாகங்களாகப் பிரிக்கப்பட்டு மொத்தம் 126 புத்தகங்கள் தொகுக்கப்பட்டுள்ளன.\n\nஇப்புத்தகங்கள் 20-ஆம் நூற்றாண்டுக்கு முன்பு பாஷாபோசினி (Bhashaposhini) என்ற இலக்கிய இதழ் போன்றவற்றில் பிரசுரமானதை தொகுத்துப் பாதுகாக்கப்பட்டு வருகிறது. மிகவும் முக்கியமாக காயங்குளம் கொச்சுண்ணி (Kayamkulam Kochunni), கடமாத்து காதனார் (Kadamattathu Kathanar), மற்றும் \nபன்னிரண்டு குழந்தைகள் பற்றிய பறையிபெற்ற பந்திருகுலம் போன்றவை முக்கியமானவையானகும். காயங்குளம் கொச்சுண்ணி என்ற பெயரில் 2018 ஆம் ஆண்டு திரைப்படம் எடுக்கப்பட்டுள்ளது. \n"}
{"id": "439004", "url": "https://ta.wikipedia.org/wiki?curid=439004", "title": "சர்வம் சக்திமயம்", "text": "சர்வம் சக்திமயம்\n\nசர்வம் சக்திமயம் (Sarvam sakthimayam) 1986 ஆம் ஆண்டு ராஜேஷ் மற்றும் சுதா சந்திரன் நடிப்பில், பி. ஆர். சோமசுந்தர் இயக்கத்தில், பென் சுரேந்தர் இசையில் வெளியான தமிழ் திரைப்படம்.\n\nSection::::கதைச்சுருக்கம்.\nதாய் தந்தையற்ற அனாதையான நடராஜ் (ராஜேஷ்) தன் உறவினரான ராஜம்மா வீட்டில் வளர்கிறான். ஒரு கோயிலில் சிவகாமியைப் (சுதா சந்திரன்) பார்த்து காதல்வயப்படுகிறான். சிவகாமி தெய்வபக்தி நிறைந்தவள். ஒரு விபத்தில் அவளது ஒரு காலை இழந்த சிவகாமி, ராஜேஷின் காதல் உண்மையானதா என்று சந்தேகிக்கிறாள். ஆனாலும் தன் காதலில் உறுதியாக இருக்கும் ராஜேஷ் சிவகாமியைத் திருமணம் செய்து கொள்கிறான்.\n\nராஜம்மாவிற்கு இந்தத் திருமணத்தில் விருப்பமில்லை. நடராஜுக்குத் திருமணம் செய்யும்போது அதிக வரதட்சணை பெறத் திட்டமிட்டிருந்த அவளுக்கு இத்திருமணம் பெரும் ஏமாற்றத்தைத் தந்தது. எனவே இருவருக்கும் எதிராக சதிசெய்யத் தொடங்கினாள். சிவகாமி கருத்தரித்த இருமுறையும் தன் உறவினர் பாலு மூலம், சிவகாமி குடிக்கும் பானங்களில் கருவைக் கலைக்கும் மருந்தைக் கலந்து சிவகாமியைக் குடிக்கச்செய்து கருவைக் கலைக்கிறாள். இது ராஜம்மாவின் சதிவேலை என்றறியாத நடராஜ் மற்றும் சிவகாமி இயற்கையாக நிகழ்ந்ததாக எண்ணுகின்றனர்.\n\nஒருநாள் இருவரும் ஒரு கோயில் கோபுரத்தைப் பார்க்கின்றனர். அக்கோயில் மக்களால் \"கொலைகாரக் காளியம்மன்\" கோயில் என்று அழைக்கப்படுகிறது. 10 வருடங்களுக்கு முன் அக்கோயிலில் மர்மமான முறையில் பலர் இறந்துபோவதால் அவ்வூர் மக்கள் அப்பெயரிட்டு அழைக்கின்றனர். அங்கு செல்லவே அஞ்சுகின்றனர். இதனால் பாழடைந்த நிலையில் இருக்கும் கோயிலை இருவரும் சுத்தப்படுத்துகின்றனர். தங்களுக்கு குழந்தை வரம் வேண்டும் அவர்கள் அதற்காக இக்கோயிலைப் புதுப்பித்துத் தருவதாக வேண்டிக்கொள்கின்றனர்.\n\nஅதன் பிறகு அக்கோயிலின் தெய்வமான காளியம்மனே நடராஜ் - சிவகாமிக்கு மகளாக பிறக்கிறாள். அவளுக்கு தேவி என்று பெயரிடுகின்றனர். தெய்வ அருள் பெற்றக் குழந்தையான தேவி, ராஜம்மா மற்றும் பாலுவுக்குத் தக்க தண்டனை வழங்கி பாடம் புகட்டுகிறாள். இறுதியில் காளியம்மனைச் சேரும் தேவி, நடராஜ் - சிவகாமியின் மகிழ்ச்சியான வாழ்க்கைக்கு ஆசிர்வதிக்கிறாள்.\n\n\nSection::::இசை.\nபடத்தின் இசையமைப்பாளர் பென் சுரேந்தர்.\n\n"}
{"id": "439006", "url": "https://ta.wikipedia.org/wiki?curid=439006", "title": "இந்தியத் தொழிலாளர் சட்டம்", "text": "இந்தியத் தொழிலாளர் சட்டம்\n\nஇந்தியத் தொழிலாளர் சட்டம் என்பது இந்தியாவில் உள்ள தொழிலாளர் ஒழுங்குமுறைச் சட்டங்களைக் குறிக்கிறது. பாரம்பரியமாக, கூட்டாட்சி மற்றும் மாநில அளவிலான இந்திய அரசாங்கங்கள் தொழிலாளர்களுக்கு உயர்ந்த பாதுகாப்பை உறுதிப்படுத்த முற்பட்டுள்ளன, ஆனால் நடைமுறையில் இது அரசாங்க வடிவத்தின் காரணமாக வேறுபடுகிறது மற்றும் இந்திய அரசியலமைப்பின் உன்னதப் பட்டியலில் உழைப்பு என்பது ஒரு பொருளாகும்.\n\nSection::::வரலாறு.\nஇந்திய தொழிலாளர் சட்டம் இந்திய சுதந்திர இயக்கத்தை வழிநடத்துவதற்கும், செயலற்ற எதிர்ப்பின் பிரச்சாரங்களுக்கும் நெருக்கமாக இணைக்கப்பட்டுள்ளது. இந்தியா பிரித்தானியஆட்சியின் கீழ் காலனித்துவ ஆட்சியில் இருந்தபோதே, தொழிலாளர் உரிமைகள், தொழிற்சங்கங்கள் மற்றும் சுதந்திரச்சங்கம் ஆகியவை அனைத்தும் ஒடுக்கப்பட்டன. நல்ல நிலைமைகளை அடைய விரும்பிய தொழிலாளர்கள், வேலைநிறுத்த நடவடிக்கை மூலம் பிரச்சாரம் செய்த தொழிற்சங்கங்கள் அடிக்கடி வன்முறை அடக்குமுறைக்கு உட்பட்டன. 1947ஆம் ஆண்டு இந்தியா சுதந்திரம் பெற்ற பிறகு 1950 ல் இந்திய அரசியலமைப்பின் அடிப்படையில் தொழிலாளர் உரிமைகள் தொடர்ந்தது. குறிப்பாக தொழிற்சங்கத்தில் புதிதாகச் சேரவும் மற்றும் சங்கத்தில் நடவடிக்கை எடுப்பதற்கான உரிமையும், வேலையை சரிசமமாகப் பகிர்ந்தளிப்பதற்கும் மற்றும் கௌரவத்துடன் வாழ்வதற்கு நிலையான ஊதியத்தை உருவாக்கம் செய்தது.\n\n\nSection::::அரசியலமைப்பு உரிமைகள்.\n1950 முதல் இந்தியாவின் அரசியலமைப்பில், 14-16, 19 (1) (C), 23-24, 38 மற்றும் 41-43A ஆகியவை நேரடியாக தொழிலாளர் உரிமைகள் சம்பந்தப்பட்ட பிரிவுகள். எல்லோரும் சட்டத்திற்கு முன் சமமானவர்களாக இருக்க வேண்டும் என்பதை 14 வது சட்டப்பிரிவு குறிப்பிட்டுள்ளது. 15 வது சட்டப்பிரிவில், அரசு குடிமக்களுக்கு எதிராக பாகுபாடு காட்டக்கூடாது எனக் கூறுகிறது, மேலும் 16 வது சட்டப்பிரிவில் உரிமையை நீட்டிக்கின்றது \"வேலையை சமமாக பகிர்ந்தளித்தல்\" மாநிலத்தின் கீழ் வேலைவாய்ப்பு அல்லது பணிநியமனம் செய்தல்.\n\nபிரிவு 19ன் கீழ்(1) அனைவருக்கும் ஒரு குறிப்பிட்ட உரிமையை \"தொழிற்சங்கங்களை உருவாக்கம்\" செய்யவேண்டும்.\nபிரிவு 23 ல் தொழிற்சாலைகளிள் நடக்கும் அனைத்து கடத்தல் மற்றும் தொழிலாளர்களுக்கு அதிக வேலைபழு அளிப்பதை தடைசெய்கிறது. பிரிவு 24 ல் பதினான்கு வயதிற்கு கீழ் உள்ள குழந்தைகள் \"தொழிற்சாலையிலோ அல்லது வேறு எந்தவிதமான அபாயகரமான வேலைவாய்ப்பிலும்\" ஈடுபடுத்தப்படும் குழந்தைத் தொழிலாளர்களைச் தடைசெய்கிறது. பிரிவு 42 ல் மனிதனின் பாதுகாப்பிற்காக மற்றும் மகப்பேற்று நிவாரணம் ஆகியவற்றைப் பாதுகாப்பதற்காகவும் ஒதுக்கீடு செய்ய வேண்டும்.\n\nபிரிவு 43 ல் தொழிலாளர்கள் வாழ்க்கை ஊதியம், நிலையான வேலைவாய்ப்பு மற்றும் ஒரு கெளரவமான வாழ்க்கைத் தரத்தை உறுதிப்படுத்தும் உரிமை. 1976 ஆம் ஆண்டில் இந்திய அரசியலமைப்பின் நாற்பத்தி-இரண்டாம் திருத்தத்தின் மூலம் சேர்க்கப்பட்டிருக்கும் பிரிவு 43(A), ஒரு அரசியலமைப்பு உரிமையை உருவாக்குகிறது. நிர்வாகத்தின் தொழிலாளர்கள் பங்கு பெறுவதை பாதுகாக்க சட்டபூர்வமான மாநிலத்தின் கோட்பாட்டிற்கான ஒரு அரசியலமைப்பு உரிமையை உருவாக்குகிறது. பிரிவு 38-39 மற்றும் 41-43(A) அரசியலமைப்பின் பகுதி 4 இல் பட்டியலிடப்பட்டுள்ள அனைத்து உரிமைகளும் அரசியலமைப்பு சட்டங்கள் நீதிமன்றங்களால் அமல்படுத்த முடியாது, மாறாக சட்டங்களை இயற்றுவதில் இந்த கோட்பாடுகளை மாநில அரசு பின்பற்ற வேண்டிய கடமை உள்ளது.\n\nSection::::ஒப்பந்தம் மற்றும் உரிமைகள்.\n\"ஒழுங்கமைக்கப்பட்ட\" துறைகளில் பணிபுரியும் மக்களுக்கும், \"ஒழுங்கமைக்கப்படாத துறைகளில்\" பணியாற்றும் மக்களுக்கும் இந்திய தொழிலாளர் சட்டம் வேறுபடுகிறது. இந்த பிரிவுகளுக்குள் வராதவர்களுக்கு, ஒப்பந்தத்தின் சாதாரணச் சட்டம் பொருந்தும். இந்தியாவின் தொழிலாளர் சட்டங்கள் 1947 ஆம் ஆண்டின் தொழிற்துறை முரண்பாடு சட்டத்தில் பெரிய மாற்றத்தை ஏற்படுத்தின மேலும் 200 மாநிலச் சட்டங்கள் தொழிலாளி மற்றும் நிறுவனத்திற்கும் இடையேயான உறவுகளைக் கட்டுப்படுத்துகின்றன.\n\nSection::::வேலை ஒப்பந்தங்கள்.\nஇந்தியாவில் ஒழுங்குபடுத்தப்பட்ட வேலை வாய்ப்புகளில் அரசு நேரடியாக ஒப்பந்தங்களில் ஈடுபடுகிறது, இதை வளர்ந்த நாடுகளில் காண்பது கடினம். தொழில்துறை வேலைவாய்ப்பு (நிலையான ஆணை) 1946ஆம் ஆண்டின் சட்டப்படி தொழிலாளிகள் வேலை நேரம், விடுப்பு, உற்பத்தி திறன், பணிநீக்கம் செய்தல் போன்றவை அரசாங்கத்தின் ஒப்புதல் பெற்றிருக்கவேண்டும். லத்தின் வாக்கியமான 'டைஸ் நன்' என்பதன் பொருள் அனுமதி பெறாமல் விடுப்பு எடுப்பது. இந்திய இரயில்வேயில் பணிபுரியும் முதன்மை பொறியாளர் ஆர். பி. சக்சேனா 'டைஸ் நன்' கீழ்கண்டவாறு விவரிக்கிறார்\n\n"}
{"id": "439007", "url": "https://ta.wikipedia.org/wiki?curid=439007", "title": "பார்வை நரம்பு", "text": "பார்வை நரம்பு\n\nபார்வை நரம்பு (ஆங்கிலம்:Optic Nerve) என்பது 12 இணை மண்டை நரம்புகளில் 2வது இணை மண்டை நரம்புகளாகும். இதன் குறியீடு CN-2 ஆகும்.\nSection::::அமைப்பு.\nபார்வை உணர்வுகளை விழித்திரையில் இருந்து பெருமூளையின் பார்வை புறணி பகுதிக்கு எடுத்துச்செல்கிறது. கண்ணின் உட்சுவர் விழித்திரை ஆகும். இதில் உருளை மற்றும் கூம்பு வடிவ ஒளி உணர்வு வாங்கிகள் உள்ளன. இதிலிருந்து உருவாகும் பார்வை நரம்பிழைகள் வெளி பார்வை நரம்பிழை கற்றை மற்றும் உட்புற பார்வை நரம்பிழை கற்றை இணைத்து பின்னோக்கி சென்று பார்வை நரம்பை உருவாக்கும்.\n"}
{"id": "439012", "url": "https://ta.wikipedia.org/wiki?curid=439012", "title": "கு. சித்ரா", "text": "கு. சித்ரா\n\nகு. சித்ரா (G. Chitra) ஒரு இந்திய அரசியல்வாதியும், தமிழக சட்டமன்ற உறுப்பினரும் ஆவார். இவர் 2016 ஆம் ஆண்டு நடைபெற்ற தமிழக சட்டமன்றத் தேர்தலில் ஏற்காடு சட்டமன்றத் தொகுதியில் அனைத்திந்திய அண்ணா திராவிட முன்னேற்றக் கழகத்தின் சார்பில் போட்டியிட்டு வெற்றி பெற்றதன் மூலம் தமிழ்நாட்டின் 15 ஆவது சட்டமன்றத்திற்கு சென்றார். இவரது கணவர் பெயர் குணசேகரன். மஞ்சக்குட்டை ஊராட்சியின் முன்னாள் வார்டு உறுப்பினராகவும், துணைத்தலைவராகவும் இருந்துள்ளார். அனைத்திந்திய அண்ணா திராவிட முன்னேற்றக் கழகத்தில் மாவட்ட பொதுக்குழு உறுப்பினராகவும் இருந்துள்ளார்.\n"}
{"id": "439013", "url": "https://ta.wikipedia.org/wiki?curid=439013", "title": "மோகினி (தமிழ் நடிகை)", "text": "மோகினி (தமிழ் நடிகை)\n\nமோகினி \"(Mohini)\" என்கிற மோகினி கிறிஸ்டினா ஸ்ரீனிவாசன், தற்போது ஒரு கத்தோலிக்க நற்செய்தியாளராக உள்ளார். இவர் முன்னாள் இந்திய நடிகை ஆவார். இவர், தென்னிந்திய திரைப்படங்களில் நடித்துள்ளார், முக்கியமாக மலையாளம், தமிழ் மற்றும் சில தெலுங்கு மற்றும் கன்னட திரைப்படங்களில் நடித்துள்ளார்.\n\nSection::::தனிப்பட்ட வாழ்க்கை.\n1976 ஆம் ஆண்டில் தமிழ் பிராமண குடும்பத்தில் மகாலட்சுமி என்ற பெயருடன் பிறந்தார். கோயம்புத்தூரில் உள்ள பிரான்சிஸ் ஆங்கிலோ-இந்தியப் பெண்கள் உயர்நிலைப் பள்ளியில் படிப்பை மேற்கொண்டார். அவர் பரத் என்பவரை மணந்துகொண்டு, அமெரிக்காவில் குடியேறினார். 2006 இல் மோகினி கத்தோலிக்க திருச்சபைக்கு மாற்றப்பட்டார்.\n\nSection::::திருச்சபை பணி.\nமோகினி புனித மைக்கேல் கத்தோலிக்க குழு உறுப்பினராக உள்ளார். இது ஒரு ஆன்மீக ஆலோசனையை இலக்காக கொண்டிருக்கும் கத்தோலிக்க அமைப்பாகும். அவர் செயின்ட் மைக்கேல் அகாதமியில்ஆன்மீக நலன் மற்றும் மீட்பு ஆலோசனை பயிலும் ஒரு மாணவர் ஆவார். மோகினி மீட்பு ஆலோசனை பிரிவில் பட்டம் பெறுவதற்காக பணிபுரிந்து வருகிறார். பட்டப்படிப்பு முடித்தபின், அவர் செயிண்ட் பெடரெ பையோ மையத்தில் மீட்பு ஆலோசனை வழங்குபவராக பணிபுரியலாம்.\n\nSection::::தொழில்முறை நடிப்பு வாழ்க்கை.\nமோகினி தனது முதல் படமான ஈரமான ரோஜாவில் நடித்ததற்குப் பிறகு, 1991 ஆம் ஆண்டு \"டான்சர்\" படத்தில் அக்சய் குமாருடன் கதாநாயகியாக நடிப்பதற்கு பாலிவுட் சென்றார். 1999 ல் மோகினி, பரத் என்பவரை திருமணம் செய்து கொண்டு அமெரிக்காவிலுள்ள வாஷிங்டனில் குடியேறினார். இத் தம்பதியருக்கு, ருத்ராக்ஷ் மற்றும் அனிருத் என்ற 2 மகன்கள் இருக்கிறார்கள்.\n\nSection::::தொலைக்காட்சித்தொடர்கள்.\nமோகினி, சன் தொலைக்காட்சியில் காதல் பகடை (1996), ராஜராஜேஸ்வரி (2006), பொதிகை தொலைக்காட்சியில், ஒரு பெண்ணின் கதை (1998) போன்ற தமிழ் தொலைக்காட்சித் தொடர்களிலும் மற்றும் ஜெய்ஹிந்த் தொலைக்காட்சியில் \"கதனார் கடம்பத்து கதனார்\" (2007) என்கிற மலையாளத் தொடரிலும் நடித்துள்ளார்.\n"}
{"id": "439015", "url": "https://ta.wikipedia.org/wiki?curid=439015", "title": "கூத்தன் சேதுபதி", "text": "கூத்தன் சேதுபதி\n\nகூத்தன் சேதுபதி (கி.பி. 1622 - கி.பி. 1635) என்பவர் இராமநாதபுரம் சமஸ்தான மன்னராக உடையான் ரெகுநாத சேதுபதிக்கு அடுத்து ஆட்சிக்கு வந்து 14 ஆண்டுகள் ஆட்சிபுரிந்தவராவார்.\nSection::::பணிகள்.\nஇராமநாதபுர இராச்சியத்தில் பாயும் வைகை ஆற்றை வழிமறித்து அதன் தெற்கு நோக்கிச் செல்லுமாறு ஒரு பெரிய கால்வாயினை மன்னர் கூத்தன் சேதுபதி வெட்டுவித்தார். வெள்ளக் காலங்களில் வைகை ஆற்றில் வரும் நீரை இந்தக் கால்வாய் வழியாக திருப்பி அதில் வரும் நீரைத் தேக்க புதிய கண்மாய்களும், ஏந்தல்களும் ஏற்படுத்தி வறண்ட நிலங்கள் விவசாய நிலங்களாக மாற்றப்பட்டன. இதன் காரணமாக இந்தக் கால்வாய் \"கூத்தன் கால்\" என இவர் பெயராலேயே அழைக்கப்பட்டு, இன்றுவரை பயன்பாட்டில் இருந்து வருகிறது.\n\nஇந்த சேதுபதி மன்னரால் இராமேஸ்வரம் இராமநாதசுவாமி கோயிலில் பல புதிய திருப்பணிகள் மேற்கொள்ளப்பட்டன. இந்தத் கோயிலின் முதல் சுற்றுப் பிரகாரத்தை இந்த மன்னர்தான் அமைத்திருக்க வேண்டும் என நம்பப்படுகிறது. இந்தப் பிரகாரச் சுவற்றினை ஒட்டி மகா மண்டபம் ஒன்றினை நிர்மாணித்ததுடன் அந்த மதிலின் தென்பகுதியில் விநாயகருக்கு ஒரு சிற்றாலயத்தையும் அமைத்துள்ளார். மேலும் இந்தக் கோயிலின் நடமாளிகையையும் இந்த மன்னரே அமைத்தார் என்பது கல்வெட்டுச் செய்தி வாயிலாக தெரியவருகிறது. மேலும் இந்தக் கோயிலின் ஆண்டுவிழாக்கள், பூசைகள் போன்றவற்றை நடத்த தேவைப்படும் செலவுகளுக்காக சில கிராமங்களை சர்வமானியமாக வழங்கியுள்ளார்.\n"}
{"id": "439022", "url": "https://ta.wikipedia.org/wiki?curid=439022", "title": "குடியரசு (திரைப்படம்)", "text": "குடியரசு (திரைப்படம்)\n\nகுடியரசு (Kudiyarasu) 2009 ஆம் ஆண்டு விக்னேஷ் மற்றும் அறிமுக நாயகி சபர்ணா ஆனந்த் (சுகுணா) நடிப்பில், சபிர் உசேன் இயக்கத்தில், கே. சுரேஷ் கண்ணன் மற்றும் இ. எஸ். சத்யநாராயணா தயாரிப்பில், கார்த்திக்ராஜா இசையில் வெளியான தமிழ் திரைப்படம். இப்படத்தில் நடிகர் விக்னேஷ், விக்னேஷ்வரன் என்ற பெயரில் நடித்தார். இப்படம் 2009 பிப்ரவரி 13 அன்று வெளியானது.\n\nSection::::கதைச்சுருக்கம்.\nகண்ணன் (விக்னேஷ்) முதுகலை ஊடகவியல் மாணவன். ஊடகத்துறைப் பற்றி கல்லூரி நிகழ்ச்சியில் அவனது உரைவீச்சால் கவரப்படும் 'குடியரசு' செய்தித்தாளின் பதிப்பாசிரியர் ராம் (ஸ்ரீகாந்த்) அவனைத் தன் செய்தித்தாளின் புலனாய்வு நிருபராக நியமிக்கிறார். நிதி நிறுவன மோசடியால் பாதிக்கப்பட்டு பணத்தை இழக்கும் கண்ணனின் தோழி பிரியா (தாரிகா) தற்கொலை செய்துகொள்கிறார். அந்நிதி நிறுவனத்தின் மோசடி பற்றி புலனாய்வு செய்யும் கண்ணனுக்கு அந்நிறுவனத்தின் கணக்குத் தணிக்கையாளர் ராகவன் (வி. எஸ். ராகவன்), அந்த மோசடிக்குப் பின்புலமாக அமைச்சர் அம்பலவாணன் (சேது விநாயகம்) இருப்பதற்கான ஆதாரத்தைத் தருவதாக வாக்களிப்பதால், அம்பலவாணன் நடத்தும் நிதி நிறுவன மோசடியைப் பற்றி புலனாய்வு செய்து குடியரசு பத்திரிக்கையில் கட்டுரை எழுதுகிறான் கண்ணன்.\n\nகுடியரசு பத்திரிக்கை தன் மீது அபாண்டமாக பழி சுமத்துவதாகக் கூறும் அம்பலவாணன் அதற்கான ஆதாரத்தைக் கோருகிறார். ராகவன் தன் பேத்தி ஆர்த்தியிடம் (நீபா) அதற்கான ஆதாரத்தைக் கொடுத்து கண்ணனிடம் கொடுக்கச் சொல்கிறார். கண்ணனைப் பின்தொடரும் அம்பலவாணனின் ஆட்கள் அந்த ஆதாரத்தைக் கைப்பற்றுகின்றனர். அம்பலவாணனை நேரடியாக சந்திக்கும் ஆர்த்தி மற்றும் கண்ணன், அம்பலவாணன் அவரே தன் குற்றத்தைப் பற்றிக் கூறுவதை அவருக்குத் தெரியாமல் காணொளிப் பதிவுசெய்து முதலமைச்சரிடம் (ஜான் அமிர்தராஜ்) காட்டுகின்றனர். இதனால் தன் அமைச்சர் பதவியை அம்பலவாணன் இழக்கிறார். இந்த உண்மையை வெளிக்கொணர்ந்த கண்ணன் மற்றும் ஆர்த்தியை முதலமைச்சர் பாராட்டுகிறார்.\n\n\nSection::::இசை.\nபடத்தின் இசையமைப்பாளர் கார்த்திக் ராஜா. பாடலாசிரியர் ஆண்டாள் பிரியதர்ஷினி.\n"}
{"id": "439032", "url": "https://ta.wikipedia.org/wiki?curid=439032", "title": "தலச்சேரி உணவு முறை", "text": "தலச்சேரி உணவு முறை\n\nதலச்சேரி உணவு (\"Thalassery Cuisine\") என்பது வடக்குக் கேரளாவிலுள்ள தலச்சேரி நகரின் உணவின் தனித்துவத்தை குறிக்கிறது, அதன் நீண்ட வரலாற்றில் ஒரு விளைவாக அரேபியன், பெர்ஷியன், இந்திய மற்றும் ஐரோப்பிய வகைகளில் கடல்வழி வர்த்தகத்தின் மூலம் அது கலந்திருக்கிறது. தலச்சேரி அதன் பிரியாணி மூலம் அறியப்படுகிறது. மற்ற பிரியாணி உணவு வகைகளை போலல்லாமல் தலச்சேரி பிரியாணி வழக்கமாக பயன்படுத்தும் பாசுமதி அரிசிக்கு பதிலாக கைமா / சீரக சம்பா அரிசி போன்றவற்றைக் கொண்டு தயாரிக்கப்படுகிறது. குறிப்பாக முஸ்லீம் சமூகத்தின் உணவுகளில் அரேபிய / முகலாய கலாச்சாரத்தின் செல்வாக்கு தெளிவாக தெரிகிறது, பின்னர், இது அனைத்து சமூகங்களிடையேயும் பிரபலமாகி விட்டன. \nகேரள நவீன வரலாற்றில் முன்னோடியாக அடுமனை தொழிலில் தலச்சேரி ஒரு சிறப்பான இடத்தை பிடித்துள்ளது. 1880 இல் மாம்பாலி பாபு மூலம் முதல் அடுமனை தொடங்கப்பட்டது. மேலும் 1883 ஆம் ஆண்டில் மேற்கத்திய பாணி அணிச்சல்கள் அறிமுகப்படுத்தப்பட்டது.\n\nSection::::மலபார் உணவு.\nகேரளாவில் அசைவ உணவுகளில் இரண்டு வகைகள் உள்ளன. \"மலபார் உணவு\" வடக்கு கேரளாவிலும் மற்றும் \"சிரிய கிரிஸ்துவர்\" உணவு தெற்கிலிருந்தும் (திருவாங்கூர் மற்றும் கொச்சி மண்டலங்களிலிருந்து) வந்த வகைகளாகும். இரண்டும் ஒன்றுக்கொன்று வித்தியாசம் கொண்டுள்ளன. மலபார் உணவு மொகலாய-அரபு, \"போர்த்துகீசியம்\", \"பிரிட்டிஷ்\", \"டச்சு\", \"யூத\" மற்றும் \"பிரெஞ்சு\" தாக்கங்கள் மற்றும் தென்னிந்தியாவில் உள்ள கேரள பாரம்பரிய உணவுகளின் வகைகளைக் கொண்டுள்ளது. \"சிரிய கிரிஸ்துவர்\" உணவு, \"டச்சு\", \"போர்த்துகீசியம்\" அல்லது \"பிரிட்டிஷ்\" வம்சத்தின் பல்வேறு சமையல் குறிப்புகளை உள்ளடக்கியது. \nSection::::தலச்சேரி ஃபலூடா.\nதலச்சேரி ஃபலூடா என்பது பாரசீக இனிப்பு வகைகளில் ஒன்றாகும். இது பழங்களின் கலவை, உலர்ந்த பழங்கள் உலர் திராட்சை , பிஸ்தா , முந்திரி , வாதுமை பருப்பு, ரோஜா இதழின் சாரம் கலந்த பால் மற்றும் வெண்ணிலா சுவையுடன் கூடிய பனி கூழ் போன்றவை அடங்கிய கலவையாகும். \n"}
{"id": "439038", "url": "https://ta.wikipedia.org/wiki?curid=439038", "title": "வசூல்", "text": "வசூல்\n\nவசூல் (Vasool) 2008 ஆம் ஆண்டு வி. ரிஷிராஜ் நடித்து இயக்கி தயாரித்த தமிழ் திரைப்படம். ஹேமந்த் குமார் மற்றும் கிரண் ராத்தோட் ஆகியோர் முக்கிய கதாப்பாத்திரங்களில் நடித்தனர். விஜய் சங்கர் இசையமைத்தார். இப்படம் தெலுங்கில் \"வசூல் ராணி\" என்ற பெயரில் மொழிமாற்றப்பட்டு வெளியானது.\n\nSection::::கதைச்சுருக்கம்.\nஜீவா (ஹேமந்த் குமார்) நடிகை கிரணின் (கிரண் ராத்தோட்) நிதி ஆலோசகராக இருக்கிறான். ஜீவாவும் கிரணும் காதலிக்கின்றனர். கிரணைக் காதலிக்கும் ஜீவா அதற்காக தன் கிராமத்தைவிட்டு வந்து கிரணின் நிதி ஆலோசகராகப் பணியாற்றுகிறான். ஜீவாவின் நண்பன் ஜிந்தா (ரிஷிராஜ்). தன் நண்பன் ஜீவாவுக்காக எதையும் செய்பவன். கிரண் தன்னுடைய திரைப்படத் தொழில் பாதிக்கும் என்பதால் தங்கள் காதலை ரகசியமாக வைத்துக்கொள்ள வேண்டுமென்று ஜீவாவிடம் கேட்டுக்கொள்வதால் அவன் யாரிடமும் தன் காதலி பற்றி சொல்லாமல் இருக்கிறான். ஜிந்தா பலமுறை கேட்டும் தன் காதலி குறித்து சொல்வதைத் தவிர்க்கிறான்.\n\nஜீவா காதலிப்பது கிரண் என்று ஜிந்தாவிற்குத் தெரியவரும்போது ஜிந்தா அதிர்ச்சியடைகிறான். கிரண் பணம், புகழுக்காக எதையும் செய்யத் தயங்காதவள், எனவே அவளை மறந்துவிடுமாறு ஜிந்தா எச்சரிக்கிறான். முதலில் அதை நம்பாத ஜீவா, கிரணிடம் அதுகுறித்துக் கேட்கும்போது, அவள் தனக்கு வாழ்க்கையில் பணமும் புகழுமே முக்கியம் என்று கூறுவதைக் கேட்டு மனமுடைகிறான். கிரணை நம்பி ஏமாந்த ஜீவா மதுவிற்கு அடிமையாகிறான். தன் நண்பனுக்காக ஜிந்தா என்ன செய்தான்? அதன்பின் என்ன நடந்தது என்பது மீதிக்கதை.\n\n\nSection::::இசை.\nபடத்தின் இசையமைப்பாளர் விஜய் சங்கர். பாடலாசிரியர்கள் சினேகன், விவேகா, ஜி.பி. மற்றும் விஜய்சங்கர்.\n"}
{"id": "439049", "url": "https://ta.wikipedia.org/wiki?curid=439049", "title": "ஹைதராபாத் உணவு முறை", "text": "ஹைதராபாத் உணவு முறை\n\nஹைதராபாத் உணவு முறை \"(Hyderabadi cuisine)\" \"தக்காணச் சமையல்\" எனவும் அறியப்படுகிறது, இது ஹைதராபாதி முஸ்லிம்களின் சொந்த சமையல் பாணியாகும், இது பாமினி சுல்தான்களிடமிருந்து உருவாகி, கோல்கொண்டா சுல்தான் வம்சத்தின் மூலம் ஹைதராபாத் நகரைச் சுற்றியுள்ள பகுதிகளுக்கு பரவியது. ஹைதராபாத் உணவு ஹைதராபாத் மாநிலத்தின் நிசம்களின் மரபாக மாறியது, அது அங்கு இருந்து இன்னும் கூடுதலான வளர்ச்சியைத் தொடங்கியது. இது தெலுங்கு மற்றும் \"மராத்வாடா\" உணவு வகைகளின் செல்வாக்கையும் சேர்த்துக் கொண்டு முகலாய, துருக்கிய மற்றும் அரபு உணவுகளின் கலவையாக மாறியது. ஹைதராபாதி உணவு முறை, அரிசி, கோதுமை மற்றும் இறைச்சி உணவுகள் மற்றும் பல்வேறு மசாலா, மூலிகைகள் ஆகியவை அடங்கிய ஒரு உணவாக உள்ளது. \n\nஹைதராபாதி சமையல் உணவு பல்வேறு நிகழ்வுகளுக்கும் பல்வேறு வகைகளாக சமைக்கப்படுகிறது. விருந்து, உணவு, விழாக்கள், பண்டிகை உணவுகள், மற்றும் பயண உணவுகள் என்ற வகையில் வகைப்படுத்தப்படுகிறது. உணவு வகைகளை தயாரிக்கும் வகை, உணவு தயாரிப்பதற்கு தேவையான நேரம், தயாரிக்கப்பட்ட பொருளின் தரம் போன்ற பல விஷயங்களைப் பற்றி பேசுகிறது. மெஹ்பூப் ஆலம் கான் ஹைதராபாத் உணவு வகைகளில் முதன்மையான நிபுணராக இருந்தார்.\n\nSection::::வரலாறு.\nSection::::இடைக்காலம்.\nதக்காணப் பீடபூமியானது இந்தியாவின் உள் பகுதி ஆகும். விஜயநகர சாம்ராஜ்யம் நீடித்திருந்த வரை உள்ளூர் உணவே இந்நகரத்தின் முக்கிய உணவாக இருந்தது. டெல்லி சுல்தானான, முஹம்மது பின் துக்ளக் ஆட்சியின் போது தில்லியிலிருந்து தௌலதாபாத்த்திற்கு தனது தலைநகரை மாற்றும் வரை இது தொடர்ந்தது. 14 ஆம் நூற்றாண்டில் தக்காணத்தின் பாமினி சுல்தான் தில்லி சுல்தானுக்கு எதிராகக் கிளர்ச்சி செய்து, துருக்கியப் பிரமுகர்கள் உயர் பதவிகளில் நியமிக்கப்பட்டபோது, அவர்கள் துருக்கிய உணவு வகைகளை அறிமுகப்படுத்தினர்.\n\nSection::::நவீன காலம்.\n17 ஆம் நூற்றாண்டின் நடுப்பகுதியில் ஐதராபாத் நிசாம் காலத்தில் நவீன உணவுமுறை உருவானது, இது மேலும் ஒரு அற்புதமான கலை வடிவமாக உயர்த்தப்பட்டது. ஹைதராபாத் உலகம் முழுவதிலுமிருந்தும், குறிப்பாக இந்திய துணை கண்டத்தில் இருந்து, குறிப்பாக 1857 முதல் இருந்து வந்த குடியேறிகளின் தொடர்ச்சியான வருகை வரலாறாகும். வெளிநாட்டு உணவின் பெரும்பகுதி விருப்பத்திற்கு ஏற்றவாறு மேம்படுத்தப்பட்டது, இதன் விளைவாக, தனித்தன்மையுள்ள உணவு வகைகளை உருவாக்குவதன் மூலமும், பிரியானி (துருக்கியர்) மற்றும் ஹாலிம் (அரபி) போன்றவை இந்தியா முழுவதும் தயாரிக்கப்பட்டன, ஹைதராபாத் உணவு வகைகளில் பெரும்பாலான நவீன உணவுகள் அறிமுகப்படுத்தப்பட்டது. \n\nSection::::பிரியாணி.\nஹைதராபாத் பிரியானி நகரின் மிகவும் பிரபலமான உணவு வகைகளில் ஒன்றாகும். ஹைதராபாத் நிஜாமின் சமையலறைகளில் இருந்து உருவான மற்ற பிரியாணியின் பிற வேறுபாடுகளிலிருந்து இது வேறுபட்டது. இது தயிர், வெங்காயம் மற்றும் பல்வேறு மசாலா சேர்த்து பாசுமதி அரிசி மற்றும் ஆட்டிறைச்சி கொண்டு சமைக்கப்படும் ஒரு உணவாகும்.\n\nSection::::கல்யாணி பிரியாணி.\nகல்யாணி பிரியாணி என்பது ஹைதராபாத் பிரியாணி யின் ஒரு வகையாகும், இதில் ஆட்டிறைச்சிக்கு பதிலாக மாட்டிறைச்சி பயன்படுத்துகிறது. \"பிதார்\" கல்யாணி நவாப்கள் 18 ஆம் நூற்றாண்டில் ஹைதராபாத்திற்கு வந்த பிறகு இந்த உணவு ஆரம்பிக்கப்பட்டது.\n\nSection::::\"தெஹ்ரி\".\n\"தஹரி\", \"தெஹ்ரி\" அல்லது \"தெஹரி\" ஆகியவை சைவப் பிரியாணிக்குக் கொடுக்கப்பட்ட பெயர்களில் வகையகும். இது முஸ்லீம் நவாப்களின் இந்து புத்தகக் காப்பாளர்களுக்காக உருவாக்கப்பட்டது. இதில் இறைச்சிக்காக பதிலாக அரிசியுடன் உருளைக்கிழங்கைச் சேர்த்து தயாரிக்கப்படுகிறது. காஷ்மீரில் \"டெஹ்ரி\" தெருவில் விற்கப்படுகிறது. இரண்டாம் உலகப் போரின்போது \"டெஹ்ரி\" பிரபலமடைந்து, இறைச்சி விலை கணிசமாக அதிகரித்ததால், உருளைக்கிழங்கு பிரியாணியில் அறிமுகமானது.   \n"}
{"id": "439052", "url": "https://ta.wikipedia.org/wiki?curid=439052", "title": "பைதாகி மிளகாய்", "text": "பைதாகி மிளகாய்\n\nபைதாகி மிளகாய் ( \"Byadgi chilli\" ) என்பது இந்தியாவின் கர்நாடக மாநிலத்தில் பிரபலமாக விளங்கும் மிளகாய் வகையாகும். கர்நாடகாவின் ஆவேரி மாவட்டத்தில் அமைந்துள்ள பைதாகி நகரத்தின் பெயரால் இது பெயரிடப்பட்டுள்ளது. இந்தியாவின் அனைத்து மிளகாய் வகைகளிலும் பைதாகி மிளகாயின் வணிகமானது இரண்டாவது மிகப்பெரிய விற்றுமுதல் ஆகும். இந்த மிளகாயிலிருந்து பிரித்தெடுக்கப்படும் ஒரு எண்ணெயிலிருந்து பிரித்தெடுக்கப்படும், \"ஓலியோரெஸி\"னைக் கொண்டு நகப்பூச்சு மற்றும் உதட்டுச் சாயம் போன்றவை தயாரிக்கப்படுகிறது. பைதாகி மிளகாய் அதன் ஆழ்ந்த சிவப்பு நிறத்திற்காகவும், குறைந்தளவு காரத்திற்காகவும் இது தென்னிந்தியாவின் பல உணவு தயாரிப்புகளில் பயன்படுத்தப்படுகிறது. பிப்ரவரி 2011 இல் பைதாகி மிளகாய்க்கு புவியியல் குறியீடு (ஜி.ஐ.ஐ.) வழங்கப்பட்டது. அதன்புவிக்குறியீட்டு எண் 144 ஆகும்.\n\nபைதாகி மிளகாய் தப்பி மற்றும் காட்டி என்ற இரண்டு வகைகளில் விளைகிறது: பைதாகி \"தப்பி\", இது சிறிய மற்றும் தடிமனானது; அதன் நிறம், மற்றும் சுவைக்கு மிகவும் புகழ்பெற்றதாக உள்ளது. இதில் அதிக விதைகள் இருந்தாலும், அது \"காட்டி\" வகைகளுடன் ஒப்பிடும்போது குறைவான காரத்தை அளிக்கும். மசாலா தயாரித்தல் மற்றும் \"ஓலோரெஸினைப்\" பிரித்தெடுத்தல் ஆகியவற்றிற்கு இந்த வகை சிறந்தது. பல புகழ்பெற்ற உணவு நிறுவனங்கள் தங்கள் தயாரிப்புகளுக்கு இந்த வகைகளை விரும்புகின்றன. ஒப்பனைப் பொருட்கள் மத்தியில், இது முக்கியமாக நகப்பூச்சு மற்றும் உதட்டுச்சாயம் தயாரிக்கப் பயன்படுத்தப்படுகிறது. \"காட்டி\" வகை கரடு முரடான, மெலிந்த, நீண்ட மற்றும் குறைவான விதைகள் கொண்டது.\n\nSection::::பயன்கள்.\nSection::::உணவு.\n\"பிசிபேளாபாத்\", சாம்பார், சட்னி மற்றும் தென்னிந்தியாவின் மற்ற உணவுப் பொருட்கள் போன்ற மசாலா தயாரிப்புகளில் பைதாகி மிளகாய் முக்கியமான ஒரு பொருளாக உள்ளது. இது உடுப்பி சமையல் வகைகளில் பரவலாக பயன்படுத்தப்படுகிறது. இது இறைச்சி தயாரிப்பிலும் பயன்படுத்தப்படுகிறது, ஏனென்றால் அது இறைச்சிக்கு பிரகாசிக்கும் சிவப்பு வண்ணம் தருகிறது. இந்த வகயினை மிளகாய்த் தூளாக, உணவுப் பொருட்கள் மசாலா பொருட்களைத் தயாரிக்கும் \"எம்.டி.ஆர்\" போன்ற உற்பத்தியாளர்களிடம் விற்பனை செய்வதில் 25 நிறுவனங்கள் இதில் ஈடுபட்டுள்ளன.\n\nSection::::ஓலியோரெஸின்.\nமுன்னதாக பைதாகி மிளகாய் முக்கியமாக ஒரு காரமான மூலப்பொருளாக உணவு பொருட்களில் பயன்படுத்தப்பட்டது, ஆனால் சமீபத்தில், இதிலிருந்து \"ஒலோரிஸின்\" என்ற எண்ணெய் பிரித்தெடுக்கப்படுகிறது. \"ஒலோரிஸின்\" நகப்பூச்சு மற்றும் உதட்டுச் சாயம் தயாரிப்பில் பயன்படுத்தப்படுகிறது. மிளகாய் காய்களை 4 முதல் 6 \"டிகிரி செல்சியஸ்\" வெப்பநிலை மற்றும் தூய்மையாக பராமரிக்க வேண்டும் என்பதால், \"ஒலோரிஸின்\" பிரித்தெடுக்கும் பணிக்காக பைதாகியில் குளிர் சேமிப்பு கிடங்கு உருவாக வழிவகுத்தது. குளிர் சேமிப்பு கிடங்குகளில் சேமிப்பதன் மூலம், 30-40 சதவிகிதம் \"ஒலோரிஸின்\" அளவு அதிகரிக்கிறது. 1 டன் பைதாகி மிளகாயிலிருந்து \"ஒல்லோரிஸின்\" சுமார் 50 \"லிட்டர்\" எடுக்கலாம். ஒல்லோரிஸின் பிரித்தெடுக்கப்படுவதில் பல நிறுவனங்கள் ஈடுபட்டுள்ளன. இந்த \"ஒல்லோரிஸின்\" கேரளாவிற்கு அனுப்பப்படுகிறது, அங்கு \"அமெரிக்கா\", \"ஜப்பான்\" மற்றும் \"ஐரோப்பா\" போன்ற நாடுகளுக்கு ஏற்றுமதி செய்யப்படுவதற்கு முன்னர் அது இன்னும் சுத்திகரிக்கப்படுகிறது. \n"}
{"id": "439066", "url": "https://ta.wikipedia.org/wiki?curid=439066", "title": "உளிமங்கலம்", "text": "உளிமங்கலம்\n\nஉளிமங்கலம் ( Ulimangalam) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும். இதுகெலமங்கலம் ஊராட்சி ஒன்றியத்துக்கு உட்பட்டதகவும் உள்ளது\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 90 கிலோமீட்டர் தொலைவிலும், வட்டத் தலைநகரான தேன்கனிக்கோட்டையில் இருந்து 15 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 341 வீடுகள் உள்ளன. கிராமத்தின் மொத்த மக்கள் தொகையானது 1779 ஆகும். இதில் ஆண்கள் எண்ணிக்கை 956, பெண்களின் எண்ணிக்கை 825 என உள்ளது.\n"}
{"id": "439077", "url": "https://ta.wikipedia.org/wiki?curid=439077", "title": "பப்ஜி", "text": "பப்ஜி\n\nபப்ஜி (பிளேயர்அன்னவுன்ஸ் பேட்டில்கிரவுண்ட்) (PlayerUnknown's Battlegrounds என்பது) பல நபர்கள் இணைந்து இணைய இனைப்பில் விளையாடும் ஓர் இணையதள விளையாட்டு ஆகும். இது தென்கொரியாவினைத் தலமையிடமாகக் கொண்டு செயல்படும் நிகழ்பட விளையாட்டு நிறுவனமான புளூஹோலின் கிளை நிறுவனமான பப்ஜி நிறுவனத்தால் உருவாக்கி மேம்படுத்தப்பட்டது ஆகும். இந்த விளையாட்டு 2000 ஆம் ஆண்டில் வெளியான \"பேட்டில் ராயல்\" எனும் சப்பானியத் திரைப்படத்தினை அடிப்படையாக வைத்து உருவாக்கப்பட்டுள்ளது. கிரீன் என்பவரின் வழிகாட்டுதலின் படி சில மாற்றங்களை (தனி நபர் விளையாட்டு) இந்த விளையாட்டில் செய்துள்ளனர். இந்த விளையாட்டில் நூறு வீரர்கள் வான்குடை மூலம் தனித் தீவில் இருப்பது போலவும் அங்குள்ள ஆயுதங்கள் மற்றும் கருவிகளைக் கொண்டு தங்களைப் பாதுகாத்துக்கொண்டு மற்றவர்களைக் கொலை செய்வதைப்போன்றும் வடிவமைக்கப்பட்டிருக்கும். நேரம் அதிகரிக்க அதிகரிக்க பாதுகாப்பான இடங்களின் அளவானது குறைந்துகொண்டே செல்லும். இறுதியாக இருக்கும் நபர் அல்லது அணி வெற்றி பெற்றதாக அறிவிக்கப்படும்.\n\nSection::::விளையாடும் முறை.\nஇவ்வகையான விளையாட்டானது பல நபர்கள் ஒரே சமயத்தில் விளையாடும் பேட்டில் கிரவுண்ட் எனப்படும் சுடுதல் விளையாட்டு வகையைச் சார்ந்தது ஆகும். இதில் அதிகபட்சமாக நூறு நபர்கள் ஒரே சமயத்தில் விளையாட இயலும். இதில் விளையாடத் துவங்கும் முன் ஒரு வீரர் தான் தனியா விளையாட வேண்டுமா அல்லது இருவரா அல்லது குழுவாக விளையாட வேண்டுமா என்பதைத் தீர்மானிக்க இயலும். இந்தக் குழுவில் அதிக பட்சமாக நான்கு நபர்கள் விளையாடலாம். இறுதியாக இருக்கும் நபர் அல்லது அணி வெற்றி பெற்றதாக அறிவிக்கப்படும்.\n"}
{"id": "439082", "url": "https://ta.wikipedia.org/wiki?curid=439082", "title": "கல்யாண் சுந்தரம்", "text": "கல்யாண் சுந்தரம்\n\nகல்யாண் சுந்தரம் (\"Kalyan Sundaram\") மற்றும் கே. வி. கே. சுந்தரம் எனவும் அழைக்கப்பட்ட கல்யாண் வைத்தியநாதன் குட்டூர் சுந்தரம், (மே 11,1904 - செப்டம்பர் 23, 1992), இந்தியாவின் முதல் பொதுச் செயலாளராகவும் (1948-58), இந்தியாவின் இரண்டாவது தலைமை தேர்தல் ஆணையராகவும் (20 டிசம்பர் 1958 - 30 செப்டம்பர் 1967) பணிபுரிந்தவர் ஆவார். 1968-71 காலப்பகுதியில் இந்தியாவின் ஐந்தாவது சட்ட ஆனையத்திற்கு அவர் தலைமை தாங்கினார். இந்திய சுதந்திரத்தைத் தொடர்ந்து மொழியியல் கோட்பாடுகளுடன் வரையப்பட்ட மாநிலங்களாக இந்தியாவை உருவாக்கும் வழிகாட்டியாக இருந்த வெள்ளை அறிக்கையை தயாரித்த முக்கிய அதிகாரி ஆவார். இதற்காக, அவர் தனிப்பட்ட நன்றி மற்றும் அதிக பாராட்டுக்களை \"லார்ட் லூயிஸ் மவுண்ட்பேட்டனி\"டமிருந்து பெற்றார். அவர் ஒரு \"சமஸ்கிருத\" அறிஞர் ஆவார், சமஸ்கிருத எழுத்தாளர் காளிதாசனின் படைப்புகளை ஆங்கில பார்வையாளர்களுக்கு மொழி பெயர்த்தார். சுந்தரம் 1968 ஆம் ஆண்டில் இந்திய அரசால் வழங்கப்பட்ட இரண்டாவது உயர்ந்த குடிமகன் விருதான \"பத்ம விபூசண்\" விருதைப் பெற்றார்.\n\nSection::::சொந்த வாழ்க்கை மற்றும் கல்வி.\nசுந்தரம் , சென்னை மாகாணத்திலுள்ள குட்டூர் கிராமத்தைச் சேர்ந்தவர். அவர் 1904 இல்,ஒரு பேராசிரியருக்குப் பிறந்தார். இவர், \"ஆக்ஸ்போர்டி\"லுள்ள மாநிலக் கல்லூரி மற்றும் \"கிறிஸ்டி சர்ச்சின்\" முன்னாள் மாணவராவார். இவர் 1925 இல் \"இந்திய சிவில் சர்வீஸ்\" (\"ஐசிஎஸ்\") பயிற்சிக்கு தன்னைப் பதிவு செய்தார். சுந்தரம் இரண்டு முறை திருமணம் செய்து கொண்டார். அவரது முதல் மனைவி லட்சுமி 1934 இல் இறந்தார். பின்னர் அவர் கலைஞரான \"அமிர்தா ஷெர்கில்லின்\" சகோதரி இந்திரா \"ஷெர்கில்\" என்பவரை மணந்தார். இவர்களுக்கு விவன் என்கிற ஒரு மகன் உண்டு. விவன் ஒரு கலைஞனாக இருந்தார்.\n\nSection::::தொழில்.\nசுந்தரம் 1927 ஆம் ஆண்டு மத்திய மாகாணங்களில் தனது \"ஐசிஎஸ்\" தொழில் வாழ்க்கையைத் தொடங்கினார். இவர், 1931 ஆம் ஆண்டு நாக்பூரில் ஒரு சீர்திருத்த அதிகாரியாக மாகாண மட்டத்தில் பணியாற்றுவதற்கு முன்னர் அவர் மாவட்டங்களில் முதன்முதலில் பணியாற்றினார். அங்கு, நீதிபதி ஆணையராக இருந்த \"சர் ராபர்ட் மக்னியர்\" பின்னர் சுந்தரம் பற்றிக் குறிப்பிடும் போது, இவர், சில இளைய சட்ட வல்லுநர்களில் ஒருவராக இருந்தார் என கூறியுள்ளார்.\n\n1935 ஆம் ஆண்டில் இந்திய அரசின் சட்டம் அமல்படுத்தப்பட்டது, இது இந்திய மாகாணங்களில் தேர்ந்தெடுக்கப்பட்ட ஒரு சட்டமன்றத்தை அமைப்பதற்கு வழிவகுத்தது. இந்தியா சுதந்திரம் கொடுக்கும் திசையில் முதல் நடவடிக்கைகளில் இதுவும் ஒன்று. சுந்தரம் அதில் ஒரு முக்கிய பங்கு வகித்தார். பிரித்தானிய அதிகாரத்துவம் இந்தியாவை ஆளும் இந்தியாவின் தற்போதைய கட்டமைப்புகளை மறுசீரமைக்க விரும்பியது. ஆங்கிலேயர்கள் கட்டுப்பாட்டிற்குட்பட்ட நூற்றுக்கணக்கான (மன்னர் அரசு) பிரித்தானிய இந்தியாவின் தற்போதைய எல்லைகளை கவனத்தில் எடுத்துக் கொண்டனர். இந்த ஆவணத்தை தயார் செய்ய சுந்தரம் 1936 இல் நியமிக்கப்பட்டார். இந்த வெள்ளை அறிக்கை இந்தியாவை மறுசீரமைப்பதற்கான அடிப்படைத் தளமாக ஆனது; பட்டேல் மற்றும் வி.பி. மேனன் ஆகியோர், உடன்படிக்கைக்குரிய ஓய்வூதியத்திற்காக இந்திய \"யூனியனுடன்\" பிரபுக்களை அனுமதிப்பதை உறுதிப்படுத்தவும் பயன்படுத்தினர். சுந்தரம் இந்த வேலையை மேற்பார்வையிட முடிந்தது.\n\nSection::::பிற்கால வாழ்க்கை மற்றும் இறப்பு.\n1958 ஆம் ஆண்டு சட்ட மந்திரி பதவி முடிவடைந்த பின்னர் சுந்தரம் தலைமை தேர்தல் ஆணையர் பதவி வகித்த இரண்டாவது நபர் ஆனார். 1967ஆம் ஆண்டில், 1968இல் சட்ட ஆனையத்தின் தலைவர் பதவியில் இருந்து விலகினார். அதே ஆண்டில் பத்ம விபூசண் விருது பெற்றார். பின்னர், 1971இல், அசாம் மற்றும் நாகாலாந்து எல்லைப் பிரச்சினையில் உதவுவதற்காக மீண்டும் ஆலோசரகராக பணியேற்றார். சுந்தரம், செப்டம்பர் 23, 1992 அன்று, வயது முதிர்வினால் புது தில்லியில் இறந்தார்.\n\n"}
{"id": "439090", "url": "https://ta.wikipedia.org/wiki?curid=439090", "title": "ரவீந்திரன்", "text": "ரவீந்திரன்\n\nரவீந்திரன் (Raveendran) என்று அழைக்கப்படும் மாதவன் ரவீந்திரன் தென்னிந்திய இசையமைப்பாளர் மற்றும் பின்னணிப் பாடகர் ஆவார். \"ரவீந்திரன் மாஸ்டர்\" என்றும் அழைக்கப்படும் இவர், மலையாளத்தின் பிரபுத்துவ இசை இயக்குனராக குறிப்பிடப்பட்டார், இவர் தனது இசை அமைப்பில், ஒரு தனித்துவமான பாணியைக் கொண்டிருந்தார். மலையாள மற்றும் தமிழ் திரைப்படத் துறையில், 150 க்கும் மேற்பட்ட படங்களில் இசை அமைத்துள்ளார். இவர் \"வசந்த கீதங்கள்.\" \"பொன்னனோத்தரங்கிணி\" மற்றும் \"ரிதுகீதங்கள்\" உள்ளிட்ட சில இசைத் தொகுப்புகளை உருவாக்கியுள்ளார். ஹிந்துஸ்தானி ராகத்தை அடிப்படையாகக் கொண்டு ரவீந்திரன் வெற்றிகரமாக மெல்லிசை பாடல்களுக்கு இசையமைத்துள்ளார்.\n\nSection::::ஆரம்ப வாழ்க்கை.\nரவீந்திரன் நவம்பர் 9, 1943இல், தற்போதைய கொல்லம் மாவட்டத்தில் உள்ள குளத்துப்புழை என்ற ஒரு சிறிய கிராமத்தில் மாதவன் மற்றும் லட்சுமி (ஒன்பது குழந்தைகளில்) தம்பதியருக்கு ஏழாவது குழந்தையாகப் பிறந்தார். அவருடைய ஆரம்பகால வாழ்க்கை வறுமையில் நிறைந்திருந்தது, அதனால் பள்ளிக் கல்வியினை முடிக்க கடினமாக முயன்றார். பள்ளி நாட்களுக்குப் பிறகு அவர் திருவனந்தபுரத்தில் உள்ள சுவாதி திருநாள் இசைக் கல்லூரியில் சேர்ந்தார், அங்கு அவர் கே.ஜே.யேசுதாஸை சந்தித்தார். பின்னர் இருவரும் நண்பர்களாயினர். பின்னாளில், பின்னணி பாடகராக இருக்க விரும்பியதற்காக சென்னை சென்றார். \"குளத்துப்புழா ரவி\" என்று தனது பெயரை மாற்றிக்கொண்டார்.\n\nSection::::இசை வாழ்க்கை.\nமலையாளப் படமான \"\"வேலியழ்ச்சா\"\"வில் \"\"பர்வனரஜனித்தன்\"\" என்ற பாடலைப் பாடியதன் மூலமாக பின்னணிப் பாடகராக மலையாளப் படவுலகிற்கு அறிமுகமானார். பின்னர் அவர் பல மலையாள இசையமைப்பாளர்களுடன் தொடர்புகொண்டார். அவர் இந்த நேரத்தில் திரைப்படங்களுக்கு ஒலிச்சேர்க்கை செய்தார்.\n\nபிரபல பின்னணி பாடகரும், முன்னாள் வகுப்பு தோழருமான கே.ஜே.யேசுதாஸ் , ரவீந்திரனின் இசை வாழ்க்கைக்கு உதவினார், அவரை பாடல்களை இயற்றி இசை அமைக்கச் செய்ததின் மூலம் அவரை இசை அமைப்பாளராக உயர்த்தினார்.\n\nஇயக்குனர் ஜே. சசிகுமார் , சூலா (1979) படத்திற்காக ரவீந்திரனை இசை அமைப்பாளராக நியமித்தார். இப்படத்தில், யேசுதாஸ் பாடிய \"தாரேக் மிழியித்தலில் கன்னேருமாயி\" பாடல் வெற்றி பெற்றது. இதுவரை, ரவீந்திரன் பல மலையாள திரைப்படங்களுக்கு இசையமைத்து பல வெற்றிப் பாடல்களைத் தந்துள்ளார்.\n\nரவீந்திரன் தனது 61வது வயதில் சென்னையிலுள்ள தனது வீட்டில் மாரடைப்பால் இறந்தார். ( மார்ச் 3, 2005). அவர் நீண்ட காலமாக தொண்டை புற்றுநோயால் பாதிக்கப்பட்டிருந்தார். அவரது கடைசி படைப்புகள் \"வடக்கும்னாதன்\" மற்றும் \"கலாபம்\" 2006 இல் இவருடைய மரணத்திற்கு பின்னர் வெளியிடப்பட்டது.\n\n"}
{"id": "439099", "url": "https://ta.wikipedia.org/wiki?curid=439099", "title": "ராஜேஷ் கிருஷ்ணன்", "text": "ராஜேஷ் கிருஷ்ணன்\n\nராஜேஷ் கிருஷ்ணன், (Rajesh Krishnan) ஜூன் 3, 1974 இல் பிறந்த ஒரு இந்திய மெல்லிசை பின்னணிப் பாடகர் மற்றும் திரைப்பட நடிகர் ஆவார். கன்னடத் திரைப்படங்களில் அவரது பாடல்கள் பிரபலமாக உள்ளது. அவர் கன்னடத் திரையுலகில் 5000 க்கும் மேற்பட்ட பாடல்களை, 1100 படங்களுக்கு மேலாகப் பாடியுள்ளார். மற்றும் 500 தெலுங்குப் பாடல்களை ஆந்திரத் திரைப்படத்துறையிலும் மற்றும் 500 பாடல்களை தமிழ் , மற்றும் இந்தி திரைப்படங்களுக்காகப் பாடியுள்ளார். மற்றும் 17 பிராந்திய மொழிகளில் திரைப்பட பாடல்களைப் பாடியுள்ளார். இவர், \"கௌரி கணேசா\" (1991) படத்தில் அறிமுகமானார். இவர், இரண்டு தசாப்தங்களுக்கு மேலாக பல பக்தி பாடல்கள் அடங்கிய இசை தொகுப்புகள், கருப்பொருள் சார்ந்த இசைத்தொகுப்புகள், மற்றும் வணிக விளம்பரங்களுக்கு அவர் பாடியுள்ளார்.\n\nSection::::ஆரம்ப வாழ்க்கை.\nராஜேஷ் கிருஷ்ணனின் முழுப்பெயர் ராஜேஸ்வரா சாய் சுப்ரமண்யா நாகராஜ கிருஷ்ணன் என்பதாகும். இவர், பெங்களூரில் பிறந்தார். இவரது தாயார் மீரா கிருஷ்ணன் இவரது முதல் குருவாக இருந்தார். ராஜேஷ் கிருஷ்ணன் ஹம்சேலேகாவின் வழிகாட்டுதலில் பாடகராக தனது இசை வாழ்க்கையைத் தொடங்கினார். 13 வயதில், ராஜேஷ் செயின்ட் ஜோசப் இந்திய உயர்நிலைப் பள்ளியை குறிக்கும் குழந்தைகள் திரைப்பட விழாவில் கலந்து கொண்டார்.\n\nSection::::தொழில்.\nகன்னடத்தில் 5000 க்கும் மேற்பட்ட பாடல்கள், தெலுங்கில் 500 பாடல்கள், தமிழ் மற்றும் இந்தி மொழியில் 500க்கும் மேற்பட்ட பாடல்களைப் பாடியுள்ளார். மேலும் 17 மொழிகளில் பக்தி இசை தொகுப்புகள், கருப்பொருள் இசைத் தொகுப்புகள் மற்றும் விளம்பரங்களுக்காகவும் பாடியுள்ளார். அவர் பல கன்னட படங்களுக்கும் \"அமிர்ததரே\", \"நூறு ஜன்மகு\" மற்றும் \"திரு & திருமதி \"ராமாச்சரி\" ஆகிய திரைப்படங்களுக்கு குரல்-ஒலிச்சேர்க்கை செய்துள்ளார்.\n\nSection::::தொலைக்காட்சி, மாடலிங், வானொலி மற்றும் நடிப்பு.\nமாருதி சுஜூகி, வாகொனார் தொலைக்காட்சி, மஞ்சால் சோப்பு, இந்துலேகா முடி எண்ணெய் போன்ற நிறுவன விளம்பரங்கள் மற்றும் பிற நிறுவனங்களின் பொருள்களுக்காகவும் ராஜேஷ், விளம்பர மாதிரியாயிருந்தார்.\n\nராஜேஷ், ஜீ கன்னட டி.வி தொலைக்காட்சியில் பல பாடல்களுக்கான நிகழ்ச்சிகளுக்கு (குறிப்பாக ச ரி க ம ப - இசை நிகழ்ச்சி) நீதிபதியாக நியமிக்கப்பட்டார். \"ஏசியாநெட் சுவர்ணா, மியூசிக் நா சூப்பர்ஸ்டார் மற்றும் வாய்ஸ் ஆப் பெங்களூரு - டி.வி. 9\" ஆகிய தொலைக்காட்சிகளில் நீதிபதியாக பங்கேற்றுள்ளார்.\n"}
{"id": "439101", "url": "https://ta.wikipedia.org/wiki?curid=439101", "title": "தெலுங்கானா உணவு முறை", "text": "தெலுங்கானா உணவு முறை\n\nதெலுங்கானா உணவு வகை (\"Telangana cuisine\") என்பது தெலுங்கானா பகுதியின் தனித்துவமான ஒரு உணவு வகையாகும். தக்காணா பீடபூமியில் அமைந்துள்ள தெலுங்கானா மாநிலம் சிறுதானியம் மற்றும் ரொட்டி (புளிப்பில்லாத ரொட்டி) போன்றவைகளை அடிப்படையாக கொண்டுள்ளது. சோளம் மற்றும் கம்பு போன்றவை தெலுங்கானாவின் மிகவும் முக்கியத்துவம் வாய்ந்த உணவாகும். மகாராஷ்டிரா, சத்தீஸ்கர் மற்றும் வடமேற்கு கர்நாடகா ஆகியவற்றின் அருகாமையால், டெக்கான் பீடபூமியின் உணவு வகைளின் சில ஒற்றுமைகள் மற்றும் வேறுபாடுகளை இது பகிர்ந்து கொள்கிறது.\n\nSection::::சமையல் நடைமுறை.\nதெலுங்கானாவில் பல பாணியிலான சமையல் வகைகள் உள்ளன. கிராமங்களில், மக்கள் மரத்தூள் மற்றும் கொத்து அடுப்புகள் கொண்ட பாரம்பரிய முறைகளை பயன்படுத்துகின்றனர்.\n\nSection::::பிரதான உணவு.\nதெலுங்கானாவின் சமையலில் ரொட்டிக்கு ஒரு சிறப்பான இடமுண்டு, சோள ரொட்டி,கம்பு ரொட்டி ,சொஜ்ஜா ரொட்டி அல்லது சர்வ பின்டி மற்றும் அரிசி ரொட்டி போன்ற ரொட்டிவகைகள் தயாரிக்கப்படுகின்றன. தெலுங்கானாவில் புளி கொண்டுத் தயாரிக்கப்படும் குழம்பு வகை \"புலுசு\" மற்றும் \"கூரா\" என்றழைக்கப்படுகிறது. நன்கு வறுக்கப்பட்டு வேப்புடு என்றழைக்கப்படும் உணவு வகை உட்பட. \"கோடி புலுசு\" மற்றும் \"மாம்சம் (இறைச்சி) வேப்புடு போன்றவை இறைச்சி வகைகளில்\" பிரபலமான உணவுகள் ஆகும். \"குத்தி வங்க்காயா\n(கத்திரிக்காய்)\", \"ஆலுகெட்டா (உருளைக்கிழங்கு), \"கூரா & வறுவல்\" போன்ற ' காய்கறி உணவுகள் பல உள்ளன. தெலுங்கானா \"பாலக்கூரா\" என்பது பசளிக் கீரை,\nவேகவைத்த பருப்பு கொண்டு சிறப்பு ஈர்ப்பாக வேர்க்கடலை சேர்க்கப்பட்டு சமைப்பது வழக்கமாகும். அரிசி மற்றும் ரொட்டியுடன் இதனை உட்கொள்வார்கள், இதில் கரீம்நகர் மாவட்டத்தில் , முந்திரி பருப்புகள் சேர்க்கப்படுகின்றன. \n\nதெலுங்கானாவில் \"கூரா\" என்பது \"போட்டி\" ( ஆட்டிரைச்சியில் பெறப்பட்டவை) மற்றும் புளிச்சை இலைகளிலிருந்து தயாரிக்கப்படும் \"கோங்குரா\" ஆகியவை அடங்கும். \"பொட்லகாய் புலுசு\" என்கிற புடலங்காய் குழம்பு தினசரி உணவுகளில் ஒன்றாகும். \"சக்கிளம்\" என்கிற முறுக்கு, தசரா மற்றும் சங்கராந்தி போன்ற திருவிழாக்களில் அரிசி மாவு கொண்டு செய்யப்படும் மிகவும் சுவையான மற்றும் பிரபலமான தென்னிந்திய சிற்றுண்டிவகைகளில் ஒன்றாகவும் உள்ளது.\n\nSection::::சைவ உணவு.\nதெலுங்கானா பகுதிகளில் புளி, சிவப்பு மிளகாய் மற்றும் பெருங்காயம் போன்ற பொருட்கள் பெரும்பாலான தெலுங்கானா சமையலில் பயன்படுத்தப்படுகின்றன. புளிச்சைக் கீரை என்பது கறி மற்றும் ஊறுகாய்களில் பரவலாகப் பயன்படுத்தப்படும் முக்கிய உணவு வகையாகும்.\n"}
{"id": "439117", "url": "https://ta.wikipedia.org/wiki?curid=439117", "title": "கொரநாட்டுக் கருப்பூர்", "text": "கொரநாட்டுக் கருப்பூர்\n\nSection::::கொரநாட்டுக் கருப்பூர்.\nகொரநாட்டுக் கருப்பூர் கும்பகோணம் வட்டத்தில் அமைந்துள்ள ஒரு ஊராட்சியாகும். இவ்வூர் கும்பகோணத்திலிருந்து சென்னை செல்லும் சாலையில் 3 கி.மீ தொலைவில் அமைந்துள்ளது. கும்பகோணம் வட்டத்திலேயே மிகப்பெரிய ஊராட்சியாகும். இவ்வூரில் தலவிருட்சமான பாதிரி மரங்கள் அதிகமாக இருந்ததால் திருப்பாடலவனம் என்று முன்னர் அழைக்கப்பட்டது\n\nSection::::மக்கள் தொகை.\nஇவ்வூராட்சி கொரநாட்டுக் கருப்பூர் -1 மற்றும் கொரநாட்டுக் கருப்பூர் -2 என்று நிர்வாக வசதிக்காகப் பிரிக்கப்பட்டுள்ளது. கொரநாட்டுக் கருப்பூர் -1 கிராமத்தின் மக்கள் தொகை 2011 மக்கள் தொகை கணக்கெடுப்பின் படி 2349 ஆகும். இவற்றில் ஆண்கள் 1169 பேரும் பெண்கள் 1180 பேரும் அடங்குவர். \n\nகொரநாட்டுக் கருப்பூர் -2 கிராமத்தின் மக்கள் தொகை 2011 மக்கள் தொகை கணக்கெடுப்பின்படி 6347 ஆகும். இவற்றில் 3042 பேர் ஆண்கள். 3305 பேர் பெண்கள் ஆவார்கள்.\n\nஆண்-பெண் விகிதத்தை பொறுத்த வரையில் கொரநாட்டுக் கருப்பூர்-1 கிராமம் 1000 ஆண்களுக்கு 1009 பெண்களை கொண்டுள்ளது. இது தமிழக சராசரியான 996-ஐ விட அதிகம். இதே போல் கொரநாட்டுக் கருப்பூர்-2 கிராமமும் 1000 ஆண்களுக்கு 1086 பெண்களை கொண்டுள்ளது. \n\nSection::::கல்வியறிவு.\nகொரநாட்டுக் கருப்பூர் -1 கிராமத்தின் கல்வியறிவு விகிதம் 75.77 சதவிகிதம் ஆகும். இது தமிழக சராசரியான 80.09 சதவிகிதத்தை விட குறைவு. கொரநாட்டுக் கருப்பூர்-2 கிராமத்தின் கல்வியறிவு சதவிகிதம் 84.06 ஆகும். இது தமிழக சராசரியான 80.09 சதவிகிதத்தை விட அதிகம். ஊராட்சி ஒன்றிய நடுநிலைப்பள்ளி ஒன்றும், அரசு உதவிப் பெறும் நடுநிலைப்பள்ளிகளும் இவ்வூரில் அமைந்துள்ளன. \n\nSection::::சமயம்.\nகொரநாட்டுக் கருப்பூர் கிராமத்தில் புகழ்பெற்ற சிவாலயங்களும், வைணவ ஆலயங்களும் அமைந்துள்ளன. சுந்தரேசுவரர் கோயில் இவ்வூரில் அமைந்துள்ள புகழ்பெற்ற சிவாலயமாகும். இந்த சிவாலயத்தினை திருப்பாடலவனம் சுந்தரேஸ்வரர் கோயில் என்றும் அழைப்பர். புராணக் காலத்தில் கொரநாட்டுக் கருப்பூர் என்ற இவ்வூர் திருப்பாடலவனம் என்று அழைக்கப்பட்டு வந்துள்ளது. \n\nஇக்கோயில் வளாகத்தில் மூலவர் கருவறைக்கு இடப்புறம் உள்ள பகுதியில் பெட்டி காளியம்மன் கோயில் என்றழைக்கப்படும் சுந்தரமகாகாளியின் சன்னதி தனியாக அமைக்கப்பட்டுள்ளது.\n\nஇவ்வூரில் திறந்த நிலையில் உள்ள, லிங்கத்திருமேனியைக் கொண்ட அகத்தீசுவரர் கோயில் என்ற மற்றொரு சிவன் கோயில் உள்ளது. அக்கோயில் தேவார வைப்புத்தலமாகும்.\n\nமேலும் இவ்வூரில் வரதராஜபெருமாள் கோயிலும், சுந்தரவள்ளி மாரியம்மன் கோயிலும் அமைந்துள்ளன. இஸ்லாமியர்களின் பள்ளிவாசல் ஒன்றும், கிறிஸ்தவர்களின் கொரநாட்டுக்கருப்பூர் பங்கு ஆலயம் ஒன்றும் இவ்வூரில் அமைந்துள்ளது. \n\nSection::::ஆறுகள்.\nஇவ்வூரில் காவிரி ஆறு பாய்கிறது. காவிரி ஆற்றில் கட்டப்பட்டுள்ள தலைப்பில் இருந்து வீரசோழன், புது மண்ணியாறு ஆகியவை பிரிகின்றன. கொரநாட்டுக்கருப்பூர் வாய்க்கால், கொண்டாங்குடி வாய்க்கால் ஆகியவை மூலம் வாய்க்கால் பாசனமும் நடைபெறுகின்றன. \n\nSection::::போக்குவரத்து.\nஇவ்வூரின் வழியாக விக்கிரவாண்டி-கும்பகோணம் தேசிய நெடுஞ்சாலை எண் 45-சி செல்கிறது. மேலும் கல்லணை-பூம்புகார் மாநில நெடுஞ்சாலையும் செல்கிறது. கும்பகோணம் புறவழிச்சாலை இவ்வூரின் ஊடாக செல்கிறது. அருகில் உள்ள தொடர்வண்டி நிலையம் கும்பகோணம் ஆகும். கும்பகோணத்தில் இருந்து நகரப் பேருந்துகள் இவ்வூரின் வழியாக இயக்கப்படுகின்றன. \n"}
{"id": "439119", "url": "https://ta.wikipedia.org/wiki?curid=439119", "title": "வக்கோம் மௌலவி", "text": "வக்கோம் மௌலவி\n\nவக்கோம் முகமது அப்துல் காதர் மௌலவி (\"Vakkom Mohammed Abdul Khader Moulavi\") (1873-12-28 - ), வக்கோம் மௌலவி எனவும் அழைக்கப்பட்டார். ஒரு \"சலாஃபி\" அறிஞர், சமூக சீர்திருத்தவாதி, ஆசிரியர், எழுத்தாளர், முஸ்லீம் அறிஞர், பத்திரிகையாளர், சுதந்திர போராட்ட வீரர் ஆவார். மேலும் இந்தியாவின் சுதேச அரசான திருவாங்கூரில் (இன்று கேரளா) ஒரு பத்திரிகை நடத்தி வந்தார். அவர் செய்தித்தாள் நிறுவனர் மற்றும் வெளியீட்டாளரராக இருந்தது \"சுவதேசாபிமானி\" என்ற பத்திரிக்கையில் அரசாங்கத்திற்கு எதிரான விமர்சனங்கள் எழுதிய காரணமாக 1910 ல் திருவாங்கூர் திவான் பி. ராஜகோபாலாச்சாரி என்பவரால் தடை செய்யப்பட்டது.\n\nSection::::ஆரம்ப வாழ்க்கை மற்றும் குடும்பம்.\n1873 திருவனந்தபுரம் \"சிராயின்கில்\" வட்டம் \"வக்கோம்\" என்ற இடத்தில் மெளலவி பிறந்தார். மதுரை , ஹைதராபாத் ஆகிய இடங்களின் வம்சாவளியைச் சேர்ந்த \"பூந்தரன்\" என்ற ஒரு பிரபலமான முஸ்லீம் குடும்பத்தில் பிறந்தார். அவருடைய தாய்வழி மூதாதையர்கள் மாநில அரசாங்கத்தின் இராணுவத்தில் பணியாற்றினர். \nஅவரது தந்தை, ஒரு முக்கிய வணிகர், பல்வேறு இடங்களிலில் பலவகை அறிஞராக பணிபுரிந்தார், பயணம் செய்யும் ஒரு அரேபியர், அவருக்கு கற்றுக்கொடுத்த ஒவ்வொரு விஷயத்தையும் கற்றுக் கொள்ள விரும்பினார். குறுகிய காலத்தில், மௌலவி அரபு, பாரசீக, உருது, தமிழ், சமஸ்கிருதம் மற்றும் ஆங்கிலம் உட்பட பல மொழிகளில் கற்றுக்கொண்டார்.\n\nமௌலவி 1900 இல், \"அலியார் குஞ்சு பூந்தரன் விலக்கோம்\" மற்றும் \"பாத்துமா காயல்புர\"ம் ஆகியோரின் மகளான \"ஹலீமா\"வை மணந்தார். மௌலவி - ஹலீமா தம்பதியருக்கு அப்துல் சலாம் என்ற மகன் பிறந்தவுடன் ஹலீமா அவர்கள் இறந்தார். ஒரு வருடம் கழித்து, மௌலவி ஆமினா உம்மாள் என்பவரை மணந்தார். இத்தம்பதியினருக்கு அப்துல் சலாம், அப்துல் ஹை, அப்துல் வஹாப், அப்துல் காதர் ஜூனியர், அப்துல் ஹக், உபைதுல்லா,ஆமீனா, யாஹியா, சக்கீனா, முகமது ஈஸா மற்றும் முகமது இக்பால் என்ற பத்து குழந்தைகள் பிறந்தனர். அவரது மகன்கள் அப்துல் சலாம், அப்துல் வஹாப் மற்றும் முகம்மது ஈஸா ஆகியோர் இஸ்லாமிய ஆய்வு எழுத்தாளர்கள் மற்றும் அறிஞர்கள், மற்றும் அப்துல் காதர் ஜூனியர் எழுத்தாளர், இலக்கிய விமர்சகர் மற்றும் பத்திரிகையாளர் ஆவார். அவரது மருமகன்களில் ஒருவரான, வக்கோம் மஜீத் ஒரு இந்திய சுதந்திர போராளியாகவும், திருவாங்கூர்-கொச்சி மாநில சட்டமன்ற முன்னாள் உறுப்பினராகவும், மற்றொரு மருமகனான பி. ஹபீப் முகமது, கேரளாவின் திருவாங்கூர் உயர் நீதிமன்றத்தின் முதல் முஸ்லிம் நீதிபதியாகவும் இருந்தார். கேரள சட்டமன்றத்தின் முன்னாள் சபாநாயகரான கே.எம். சீத்தி சாஹிப் மற்றும் கேரள முஸ்லீம்களில் சமூக சீர்திருத்தவாதி ஆகியோர் அவருடைய சீடர்களாக இருந்தனர்.\n\nSection::::பத்திரிகை மற்றும் சுவதேசாபிமானி.\nஜனவரி 19, 1905 இல் சுவதேசாபிமானி என்ற செய்தித்தாளை மௌலவி தொடங்கினார், எந்தவொரு வடிவத்திலும் மக்களுக்கு அநீதி இழைக்கப்படுவதை கண்டிக்க இந்தப் பத்திரிக்கை தயங்காது என்று அறிவித்தார், ஆனால் 1910 செப்டம்பர் 26 இல் செய்தித்தாள் மற்றும் அச்சகம் பிரிட்டன் காவல்துறையால் முத்திரையிடப்பட்டன மற்றும் ஆசிரியர் ராமகிருஷ்ண பிள்ளை கைது செய்யப்பட்டு, திருவிதாங்கூரிலிருந்து திருநெல்வேலி சிறையில் அடைக்கப்பட்டார்.\n\nபத்திரிகை பறிமுதல் செய்யப்பட்ட பின்னர், மௌலவி சமூக மற்றும் கலாச்சார நடவடிக்கைகளில் மேலும் கவனம் செலுத்தினார், மேலும் ஒரு சமூகத் தலைவராகவும். \"தௌசாபா\" மற்றும் \"இஸ்லாம் மத சித்தாந்த சாம்கிரஹம்\" ஆகிய அசல் படைப்புகளையும், அதே நேரத்தில் \"இமாம் கஸாலிவின் கீமியா-ஈ-சாதத்\", \"அஹ்லு சுன்னத்வால் ஜமாத்\", \"இஸ்லாமிக் சந்தேசம்\", \"சூரத்-உல் ஃபதியா\" மொழிபெயர்ப்பு நூல்களையும் எழுதினார்.\n\nSection::::சமூக சீர்திருத்தம்.\nகேரள முஸ்லீம் சமூகத்தில் மிகச் சிறந்த சீர்திருத்தவாதிகளில் ஒருவராக மௌலவி கருதப்படுகிறார், மேலும் சில சமயங்களில் \"முஸ்லிம் மறுமலர்ச்சியின் தந்தை\" எனவும் அழைக்கப்படுகிறார். மதத்தின் சடங்கு அம்சங்களை விட மத மற்றும் சமூக பொருளாதார அம்சங்களை அவர் வலியுறுத்தினார். அவர் நவீன கல்வி, பெண்களின் கல்வி மற்றும் முஸ்லீம் சமூகத்தின் மத்தியில் மோசமான பழக்கங்களை நீக்குதல் ஆகியவற்றிற்காக பிரச்சாரம் செய்தார்.\n\nSection::::இறுதி நாட்கள்.\n\"தீபிகாவில்\" , குர்ஆனின் மலையாள மொழிபெயர்ப்பை அவர் சுருக்கமாகவும், சுருக்கமாகவும் எழுதியுள்ளார். இது மூலத்திலுள்ள அசல் உரையின் அடிப்படை மாறாமல் நேர்த்தியான பாணியில் எழுதப்பட்டதாகும் . மலேசிய மொழியில் குர்ஆனின் மொழிபெயர்ப்பைத் தயாரிப்பதற்கான அவரது வாழ்க்கையின் குறிக்கோளாக இருந்தது, ஆனால் அப்பணி முடிவடைவதற்கு முன்பாக அவர் 1932 ஆகஸ்ட் 23, அன்று இறந்தார்.\n\nSection::::வக்கோம் மௌலவி ஆய்வு மற்றும் ஆராய்ச்சி மையம்.\nவக்கோம் மௌலவி நினைவாக வக்கோம் மௌலவி ஆய்வு மற்றும் ஆராய்ச்சி மையம் ஆரம்பிக்கப்பட்டது சுயாதீன மற்றும் தாராளவாத சிந்தனை மற்றும் வக்கோம் மவுலவியால் முன்மொழியப்பட்ட மறுமலர்ச்சி கொள்கைகளை மேம்படுத்துவது இதன் நோக்கமாகும். இந்த மையம் கோழிக்கோட்டில் அமைந்துள்ளது.\n"}
{"id": "439123", "url": "https://ta.wikipedia.org/wiki?curid=439123", "title": "திருமுகத்தலை பன்னகாபரணர் கோயில்", "text": "திருமுகத்தலை பன்னகாபரணர் கோயில்\n\nதிருமுகத்தலை பன்னகாபரணர் கோயில் திருவிசைப்பா திருப்பல்லாண்டு திருத்தலங்களில் ஒன்றாகும்.\n\nSection::::அமைவிடம்.\nஇத்தலம் திருவாரூர் மாவட்டத்தில் திருத்துறைப்பூண்டி வட்டத்தில் திருத்துறைப்பூண்டியிலிருந்து 5 கிமீ தொலைவில் அமைந்துள்ளது. இவ்வூர் பன்னத்தெரு என்று அழைக்கப்படுகிறது.\n\nSection::::இறைவன், இறைவி.\nஇக்கோயிலில் உள்ள இறைவன் பன்னகாபரணேசுவரர், இறைவி சாந்தநாயகி. \n\nSection::::சிறப்பு.\nமுகலிங்கம், முன்பு முகத்தலைலிங்கம் என்று அழைக்கப்பட்டது. அதனடிப்படையில் பின்னாளில் முகத்தலை என்றானதாகக் கூறுவர். இதற்கேற்றவாறு உள் திருச்சுற்றில் முகலிங்கம் ஒன்று உள்ளது. \n"}
{"id": "439126", "url": "https://ta.wikipedia.org/wiki?curid=439126", "title": "வாகா (திரைப்படம்)", "text": "வாகா (திரைப்படம்)\n\nவாகா (Wagah) 2016 ஆம் ஆண்டு விக்ரம் பிரபு மற்றும் ரன்யா ராவ் நடிப்பில், ஜி. என். ஆர். குமரவேலன் இயக்கத்தில், டி. இமான் இசையில் வெளியான தமிழ் திரைப்படம்.\n\nSection::::கதைச்சுருக்கம்.\nவாசு (விக்ரம் பிரபு) கல்லூரிப் படிப்பு முடிந்ததும் தன் தந்தை வைத்துள்ள கடையில் அவருக்குத் துணையாக இருக்க விரும்பாமல் எல்லைப் பாதுகாப்புப் படையில் வேலைக்குச் சேர்கிறான். அவன் ஜம்மு காஷ்மீர் மாநிலத்திலுள்ள இந்தியா-பாகிஸ்தான் எல்லையில் பணிக்குச் செல்கிறான். அங்கு காஷ்மீரைச் சேர்ந்த காணம் (ரன்யா ராவ்) என்ற பெண்ணின் மீது காதல் கொள்கிறான்.\n\nஅவளும் வாசுவை விரும்பினாலும் அவனைத் திருமணம் செய்ய மறுக்கிறாள். மறுநாள் இந்திய வீரர்கள் இருவரை பாகிஸ்தான் ராணுவம் கைது செய்வதால், காஷ்மீரில் தங்கியுள்ள பாகிஸ்தானியர்களை தங்கள் நாட்டுக்குத் திரும்பச் சொல்கிறார்கள். அவர்களை பாதுகாப்பாக வெளியேற்றும் பணியில் இருக்கும் வாசு அவ்வாறு வெளியேறும் பாகிஸ்தானியர்களில் தன் காதலி காணம் இருப்பதைக் கண்டு அதிர்ச்சியாகிறான். அவள் செல்லும் பேருந்திற்கு கலவரக்காரர்கள் தீ வைக்கின்றனர்.\n\nஅவளைக் காப்பாற்றும் வாசு பாகிஸ்தானிலுள்ள அவளின் வீட்டுக்கு மாற்றுவழியில் அழைத்துச்செல்கிறான். அனுமதியின்றி பாகிஸ்தானுக்கும் நுழையும் அவன் அந்நாட்டு ராணுவத்தால் கைது செய்யப்படுகிறான். பாகிஸ்தான் சிறையிலிருந்து தப்பிக்கும் வாசு தன் காதலி காணம் வீட்டுக்குச் செல்கிறான். அங்கு பாகிஸ்தான் ராணுவ அதிகாரி ரஜாக் அலிகான் (ஷாஜி சௌத்ரி) காணம் குடும்பத்தைச் சேர்ந்த அனைவரையும் கொன்றதை அறிகிறான். ஆனால் ரஜாக்கிடம் சிக்காமல் தப்பிக்கும் காணம் மற்றும் வாசு இருவரும் இந்திய எல்லையை நோக்கிச் செல்கின்றனர். அவர்களைக் கொல்ல ரஜாக் துரத்தி வருகிறான். என்ன நடந்தது என்பது மீதிக்கதை.\n\n\nSection::::தயாரிப்பு.\nபடத்தின் முன்னோட்டம் 2016 ஏப்ரல் 13 ன்று வெளியானது.\n\nSection::::இசை.\nபடத்தின் இசையமைப்பாளர் டி. இமான்.\nSection::::விமர்சனம்.\nமாலைமலர்: எல்லை பாதுகாப்பு படை வீரர்களின் கதையை சொல்ல வந்தாலும், இந்த படத்தின் மையக்கரு காதல்தான்.\n\n"}
{"id": "439130", "url": "https://ta.wikipedia.org/wiki?curid=439130", "title": "தளவாய் சேதுபதி", "text": "தளவாய் சேதுபதி\n\nதளவாய் சேதுபதி என்கிற இரண்டாம் சடைக்கன் சேதுபதி (ஆட்சிக் காலம்: கி.பி. 1635 - 1645) என்பவர் இராமநாதபுரம் சமஸ்தான மன்னராக கூத்தன் சேதுபதிக்கு அடுத்து ஆட்சிக்கு வந்து 10 ஆண்டுகள் ஆட்சிபுரிந்தார். இவர் கூத்தன் சேதுபதியின் தம்பியாவார்.\nSection::::வாரிசு உரிமை.\nகூத்தன் சேதுபதி மன்னர் இறந்தபோது அவரது இரண்டாவது மனைவியான செம்பிநாட்டு மறப்பெண்மணி அல்லாத மனைவிக்கு பிறந்த \"தம்பித் தேவர்\" என்ற மகன் இருந்தார். இராமநாதபுர அரண்மனை வழக்கப்படி சேதுபதி மன்னருக்கு அவரது செம்பி நாட்டு மறவர் குலப் பெண்மணியின் மூலமாகப் பிறந்த மகனுக்கே சேதுபதி பட்டம் உரியதாக இருந்தது. இதனால் தம்பித் தேவரின் அரசுரிமையை மறுத்த இராமநாதபுரம் அரண்மனைப் பெரியவர்கள் கூத்தன் சேதுபதியின் தம்பியான சடைக்கத் தேவரை இரண்டாவது சடைக்கன் சேதுபதியாக அங்கீகரித்துச் சேதுபதி பட்டத்தினை அவருக்குச் சூட்டினர்.\nSection::::திருமலை நாயக்கருடனான பிணக்கு.\nசேதுபதி மன்னருடன் ஏற்பட்ட பிணக்கால், மதுரை திருமலை நாயக்கர், 1639இல் சேதுநாட்டின் மீது தனது தளவாயான இராமப்பையனின் தலைமையில் மிகப்பெரிய படையினை அனுப்பினார். வலிமைவாய்ந்த மதுரைப் படையினைச் சமாளிக்க ஏற்ற இடமாக இராமேஸ்வரம் தீவைக் கருதிய சேதுபதி மன்னர் அங்கு சென்றார். ஆனாலும் மதுரைப் படைகள் பாம்பனிற்கும் மண்டபத்திற்கும் இடையே கடலின்மீது ஒரு பாலம் அமைத்து அதன் வழியாக சென்றன. இதையடுத்து இராமேசுவரம் தீவில் இராமேஸ்வரம் நகருக்கு முன்னதாக உள்ள இன்றைய தங்கச்சிமடத்தில் மோதிய சேதுபதி படைகளை தோற்கடித்த மதுரைப் படைகள் சேதுபதியை சிறைபிடித்து மதுரையில் சிறைவைத்தனர்.\n\nஇதன்பிறகு சேதுபதி பட்டத்திற்கு ஏற்கனவே உரிமை கொண்டாடிவந்த கூத்தன் சேதுபதியின் மகனான தம்பித் தேவரை திருமலைநாயக்கர் மறவர் சீமையின் மன்னராக அமர்த்தினார். ஆனால் தம்பித் தேவரை மன்னராக ஏற்றுக்கொள்ள மறுத்தவர்களால் சேதுபதி சீமையில் குழப்பம், கலகம், சீரழிவு போன்றவை ஏற்பட்டன. இதையடுத்து திருமலைநாயக்க மன்னர் இரண்டாவது சடைக்கன் சேதுபதியை 1640இல் விடுவித்துப் போகலூருக்குத் திருப்பி அனுப்பி வைத்தார். இதையடுத்து இரண்டாம் சடைக்கன் சேதுபதி மீண்டும் மன்னராக பொறுப்பேற்றார்.\n"}
{"id": "439135", "url": "https://ta.wikipedia.org/wiki?curid=439135", "title": "மிஸ்டர். சந்திரமௌலி", "text": "மிஸ்டர். சந்திரமௌலி\n\nஜூலை 6,2018ல் தனஞ்செயன் தயாரிப்பில் வெளிவந்த மிஸ்டர். சந்திரமௌலி என்கிற திரைப்படத்தை திரு இயக்கியுள்ளார். இப்படத்தில் நடிகர்கள் கார்த்திக், கவுதம் கார்த்திக் மற்றும் நடிகைகள் ரெஜினா கசான்டிரா, வரலஷ்மி சரத்குமார் ஆகியோர் முக்கிய கதாபாத்திரத்தில் நடித்துள்ளனர். நடிகர்கள் சதீஷ், மைம் கோபி, ஜகன், இயக்குனர்கள் மகேந்திரன் மற்றும் அகத்தியன், நடிகை விஜி சந்திரசேகர் ஆகியோர் துணை கதாபாத்திரங்களில் நடித்துள்ளனர். இப்படத்தில் சாம் சி.எஸ் இசையமைத்துள்ளார்.\n\n\nSection::::தயாரிப்பு.\nநடிகர் கார்த்திக் மற்றும் அவருடைய மகன் கவுதம் கார்த்திக் ஆகியோர் இப்படத்தில் நடிப்பார்கள் என்று இயக்குனர் திரு அக்டோபர் 2017ல் அறிவித்தார். இப்படத்தில் நடிகர் கார்த்திக் அரசு அதிகாரியாகவும், நடிகர் கவுதம் கார்த்திக் குத்துச் சண்டை வீரராகவும் நடித்துள்ளார்கள் என்று இயக்குனர் தெரிவித்தார். நடிகைகள் ரெஜினா கசான்டிரா, வரலஷ்மி சரத்குமார் ஆகியோர் முக்கிய பெண் கதாபாத்திரத்திலும் நடிகர் சதீஷ் துணை கதாபாத்திரத்திலும் நடித்துள்ளனர். இயக்குனர்கள் மகேந்திரன் மற்றும் அகத்தியன் ஆகியோரை முக்கிய கதாப்பாத்திரங்களில் நடிக்க வைத்துள்ளார்.\n\nநடிகர் கார்த்திக் நடித்த மௌன ராகம் திரைப்படத்தின் கதாபாத்திரமான சந்திரமௌலி என்று இப்படத்தின் தலைப்பாக வைக்கப்பட்டது.\n\nSection::::ஒலிப்பதிவு.\nஇப்படத்திற்கு பிண்ணணி இசையும் பாடல்களும் சாம் சி.எஸ் இசையமைத்துள்ளார். இப்படத்தின் பாடல்களை பாடலாசிரியர்கள் சாம் சி.எஸ், லோகன், விவேக், வித்யா தாமோதரன் ஆகியோர் இயற்றியுள்ளனர். இப்படத்தின் ஆறு பாடல்களைக் கொண்ட நிலையில் ஏப்ரல் 25, 2018ல் பாடல்களை வெளியிடப்பட்டது. நடிகர் சிவகுமாரின் மகளான பிருந்தா சிவகுமார் முதன் முதலாக இப்படத்திற்கு பாடியுள்ளார்.\n"}
{"id": "439136", "url": "https://ta.wikipedia.org/wiki?curid=439136", "title": "வேலப்பநாயக்கன் பாளையம் ஊராட்சி", "text": "வேலப்பநாயக்கன் பாளையம் ஊராட்சி\n\nவடவள்ளி ஊராட்சி (ஆங்கிலம் VADAVALLI PANCHAYAT) (மலையாளம் വഡവള്ളി പഞ്ചായത്ത്) என்பது தமிழ்நாட்டில் கோயம்புத்தூர் மாவட்டத்தில் சூலூர் வட்டத்தில் காமநாயக்கன் பாளையம் பகுதியில் அமைந்துள்ள ஊராட்சி ஆகும். இது சூலூர் சட்டமன்ற தொகுதிக்கும் கோயம்புத்தூர் மக்களவை தொகுதிக்கும் உட்பட்டதாகும்.இந்த ஊராட்சியில் இருந்து ஐந்து உறுப்பினர் தேர்ந்தெடுக்கின்றனர்.\n\nSection::::மக்கள் தொகை.\n2011 மக்கள் தொகை கணக்கெடுப்பு படி இந்த ஊராட்சியில் 2,657 பேர் வசிக்கின்றனர். இதில் 49% பேர் ஆண்களும் 51% பெண்களும் வசிக்கின்றனர்.\n\nSection::::போக்குவரத்து.\nபெரும்பாலும் போக்குவரத்து பல்லடம் நகருடன் இணைக்கப்படுகிறது.இங்கிருந்து பல்லடம், செஞ்சேரி பிரிவு ஆகிய பகுதிகளுக்கு நேரடி போக்குவரத்து வசதி உள்ளது."}
{"id": "439141", "url": "https://ta.wikipedia.org/wiki?curid=439141", "title": "வாவி பாளையம் ஊராட்சி", "text": "வாவி பாளையம் ஊராட்சி\n\nவாவி பாளையம் ஊராட்சி\n\nவாவி பாளையம் ஊராட்சி என்பது தமிழ்நாட்டில் திருப்பூர் மாவட்டத்தில் காமநாயக்கன் பாளையம் வட்டாரத்தில் அமைந்துள்ளது. இது பொங்கலூர் சட்டமன்ற தொகுதிக்கும் (தற்போது பல்லடம் சட்டமன்ற தொகுதியில் உள்ளது) திருப்பூர் மக்களவை தொகுதிக்கும் உட்பட்டதாகும். இந்த ஊராட்சி காமநாயக்கன் பாளைய காவல் நிலைய எல்லைக்குள் அமைந்துள்ளது.\n\nSection::::மக்கள் தொகை.\n2011ம் ஆண்டு மக்கள் தொகை கணக்கெடுப்பு படி இந்த ஊராட்சியில் 1,993 பேர் வசிக்கின்றனர். இதில் 57% ஆண்களும் 43% பெண்களும் வசிக்கின்றனர். இந்த ஊராட்சியில் 4 பேர் மன்ற தலைவர்கள் தேர்ந்தெடுக்கப்படுகின்றனர்.\n\nSection::::போக்குவரத்து.\nஇந்த ஊரில் போக்குவரத்து வசதியாக பல்லடம் - உடுமலைப்பேட்டை மாநில நெடுஞ்சாலையில் அமைந்துள்ளது. மேலும் செஞ்சேரிமலை - காங்கேயம் சாலையில் அமைந்துள்ள ஊராட்சி ஆகும். இங்கிருந்து காங்கயம், திருப்பூர், பல்லடம், கேத்தனூர், உடுமலைப்பேட்டை, குடிமங்கலம், ஜல்லிபட்டி,சேலம், ஈரோடு, நெகமம், பொள்ளாச்சி, செஞ்சேரிமலை, காட்டம்பட்டி,ஊட்டி,அன்னூர்,பெருந்துறை என முக்கிய இடங்களுக்கு நேரடி போக்குவரத்து வசதி உள்ளது.\n\nSection::::வரலாறு.\nவாவி பாளையத்தின் வரலாறு என்பது சுவாரஸ்யமான தகவல்களை கொண்டது.வாவி என்பது வரலாற்று ஆதரப்படி தமிழில் குளம் என்று பொருள்படும். இது இந்தப் பகுதியில் குளம் இருந்தற்கான அடையாளத்தை காண முடிகிறது. பின் பாளையம் என்பது நாயக்கர் ஆட்சிகள் வம்சாவளியாக தொடந்து நடைபெற்றுக் கொண்டு இருந்திருக்கிறது. நாயக்கர் ஒருவர் இந்த பகுதியில் விவசாயத்திற்காகவும் மக்கள் தங்கள் தண்ணீரை பருகவும் ஓர் பெரும் குளம் வெட்டப்பட்டு இருந்தால் குளம் (வாவி) + நாயக்கர் (பாளையம்) = வாவி பாளையம் என பெயர் பெற்றது. பொதுவாக நாயக்கர்கள் தாங்கள் ஆட்சி செய்த பகுதிகள் பெரும்பாலும் பாளையம் என்றே அழைப்பர்.\n"}
{"id": "439142", "url": "https://ta.wikipedia.org/wiki?curid=439142", "title": "ஜெய்சூர்யா (திரைப்படம்)", "text": "ஜெய்சூர்யா (திரைப்படம்)\n\nஜெய்சூர்யா 2004 ஆம் ஆண்டு அர்ஜுன் இரட்டை வேடங்களில் நடித்து மனோஜ்குமார் இயக்கத்தில், தேவா இசையில் வெளியான தமிழ் திரைப்படம். இப்படத்தில் லைலா, சாயாசிங் மற்றும் வடிவேலு ஆகியோர் நடித்தனர். இப்படம் தெலுங்கில் மொழிமாற்றப்பட்டு இதே பெயரில் வெளியானது.\n\nSection::::கதைச்சுருக்கம்.\nசூர்யா (அர்ஜுன்) சென்னை நகரத்தின் தாதாவாக இருந்து பல பிரச்சனைகளைத் தீர்த்து வைப்பதன் மூலம் பணம் சம்பாதிக்கிறான். அவனுடைய உதவியாளராக இருப்பவள் பேபி (லைலா). சூர்யாவும் பேபியும் காதலர்கள். சூர்யாவுக்குப் போட்டியான மற்றொரு தாதா பசுபதி (சோப்ராஜ்). சட்ட விரோதமாகவும், அதிகாரத்தைத் தவறாகப் பயன்படுத்தியும் தவறான வழிகளில் பணம் சேர்க்கும் காவல் துணை ஆணையர் (இளவரசு) மற்றும் அவரின் சகோதரரான காவல்துறை அமைச்சர் (ராஜ் கபூர்) இருவரும் சூர்யாவின் திட்டத்தால் சிக்கிக் கொள்கின்றனர். இவர்களின் தவறுகளை ஆதாரத்துடன் நிரூபிக்கும் சூர்யாவால் அவர்களின் பதவி பறிபோகிறது. இதனால் அவர்கள் சூர்யாவின் எதிரியான பசுபதியின் உதவியுடன் சூர்யாவைக் கொல்லத் திட்டமிடுகின்றனர்.\n\nகாஞ்சிபுரம் மாவட்ட ஆட்சியராகப் பணியாற்றுபவர் ஜெய் ஆனந்த் (அர்ஜுன் 2). அவரைக் கடத்தத் திட்டமிடும் கொல்கத்தாவைச் சேர்ந்த தாதா (கோட்டா சீனிவாசராவ்) அதற்காக பசுபதியின் உதவியை நாடுகிறார். இவர்களின் திட்டத்தை அறிந்துகொண்ட சூர்யா ஆட்சியர் ஜெய்யைக் காப்பாற்ற முடிவு செய்கிறான். அவரைக் காப்பாற்றும் போது ஜெய்யை நேரடியாகக் காணும் சூர்யா அவரும் தன் முகத்தோற்றத்துடன் இருப்பதுகண்டு ஆச்சர்யம் கொள்கிறான். ஜெய்யின் காதலி பிரியா (சாயாசிங்) ஜெய்யின் கடந்தகாலம் பற்றி சூர்யாவுக்குச் சொல்கிறாள். இறுதியில் ஜெய்யும் சூர்யாவும் இணைந்து தங்கள் எதிரிகளை எப்படி வெல்கிறார்கள் என்பது மீதிக்கதை.\n\n\nSection::::இசை.\nபடத்தின் இசையமைப்பாளர் தேவா. பாடலாசிரியர் பா. விஜய்\n\nSection::::வெளியீடு.\nநிதி பிரச்சனைகள் காரணமாக படம் நான்கு மாதங்கள் தாமதமாக வெளியானது.\n\n"}
{"id": "439144", "url": "https://ta.wikipedia.org/wiki?curid=439144", "title": "மாவல்லி சிற்றுண்டி அறை", "text": "மாவல்லி சிற்றுண்டி அறை\n\nமாவல்லி சிற்றுண்டி அறை (\"Mavalli Tiffin Rooms\") (பொதுவாக \"எம்டிஆர்\" என்று அழைக்கப்படுகிறது) என்பது இந்தியாவில் உள்ள உணவு தொடர்பான நிறுவனங்களின் பெயராகும். பெங்களூர் நகரத்தில் முதலில் திறக்கப்பட்டது . பெங்களூர் லால் பாக் சாலையில் இந்த உணவகம் உள்ளது. மற்றும் நகரத்தின் மற்ற இடங்களில் 8 கிளைகள், அதே போல் உடுப்பி, சிங்கப்பூர், துபாய் மற்றும் கோலாலம்பூர் ஆகிய இடங்களில் இதன் கிளை உள்ளது. எம்.டி.ஆர் பிரபலமான தென்-இந்திய காலை உணவான ரவா இட்லியை கண்டுபிடித்தது.\n\nSection::::வரலாறு.\nஎம்.டி.ஆர் 1924 ஆம் ஆண்டில் யக்னநாராயண மையா மற்றும் அவரது சகோதரர்களால் ஒரு உணவகமாக நிறுவப்பட்டது 1970 களின் நடுப்பகுதியில் இந்தியாவில் அவசரநிலை பிரகடனம் இருந்தபோது, உணவு கட்டுப்பாடு சட்டம் அறிமுகப்படுத்தப்பட்டது, இச்சட்டம் உணவை குறைந்த விலையில் விற்கப்பட வேண்டும் என்று கட்டாயப்படுத்தியது. இந்த நடவடிக்கை \"எம்.டி.ஆர்\" அதன் வணிகத்தில் உயர்ந்த தரங்களை பராமரிக்க கடினமாக இருந்தது, எனவே உடனடி உணவு வணிகத்திற்கு அது மாறியது. இரசம் மற்றும் சட்னி போன்ற சாப்பிடக் கூடிய சிற்றுண்டிகளை தயார் செய்து விற்பனை செய்தது. 1970 களில் , எம்.டி.ஆர் விரிவுபடுத்தப்பட்டது, உணவகத்திற்கு அருகிலேயே எம்.டி.ஆர் பல்பொருள் அங்காடிகள் திறக்கப்பட்டன, மேலும்சென்னையிலும் இது போன்ற ஒன்று திறக்கப்பட்டது. தற்போது எம்.டி.ஆர் என்பது இரண்டு தனித்துவமான நிறுவனங்களைக் குறிக்கிறது; \"எம்.டி.ஆர்\" உணவக வணிகம் மற்றும் \"எம்.டி.ஆர்\" உணவுகள் அட்டையில் அடைக்கப்பட்ட உணவு )வியாபாரம்.\n\nSection::::\"எம்.டி.ஆர்\" உணவகம்.\nமதிய உணவுக்கு காத்திருப்பு அறையில் வாடிக்கையாளர்கள் காத்திருக்க வேண்டும், சிலநேரங்களில் ஒரு மணிநேரம் வரை காத்திருக்க வேண்டும். எம்.டி.ஆரில் பரிமாறும் உணவு வழக்கமான, ஆரோக்கியமான கர்நாடகா பிராமண உணவாகும். வெளி அலங்காரத்தை விட தூய்மை மற்றும் உணவின் தரத்தில் அதிக கவனம் செலுத்துகிறது. பல ஆண்டுகளாக, வாடிக்கையாளர்கள் சமையலறை வழியாக உணவகத்திற்குள் நுழைந்து, சாப்பிடுவதால் தூய்மை பற்றி திருப்தி கொள்கிறார்கள்.\n"}
{"id": "439146", "url": "https://ta.wikipedia.org/wiki?curid=439146", "title": "சாந்தா ராமராவ்", "text": "சாந்தா ராமராவ்\n\nசாந்தா ராமாராவ் (24 ஜனவரி 1923   – 21 ஏப்ரல் 2009) இந்தியாவில் பிறந்த அமெரிக்க எழுத்தாளரும் இதழியலாளரும் ஆவார்.\n\nSection::::ஆரம்ப வாழ்க்கை மற்றும் பின்னணி.\nசாந்தா 1923, ஜனவரி 24 ஆம் நாள் பிரித்தானிய இந்தியாவின் மதராசில் பிறந்தார். இவரது தண்டை பெனகல் ராமராவ். இவர் ஒரு இந்திய அரசாங்க ஊழியர் ஆவார். அவரது மனைவி தன்வந்தி ராமராவ், வழக்குரைஞராக இருந்தார். சாந்தாவின் தந்தை புகழ்பெற்ற உயர்ந்த இந்திய சிவில் சேவையில் உறுப்பினராக இருந்தார். அவர் இந்திய ரிசர்வ் வங்கியின் ஆளுநராக நீண்ட காலமாகப் (1949-57) பணியிலிருந்தார் சாந்தவின் தந்தை குடும்பம் மிகவும் தனித்துவமானது. அவரது தாத்தா, பெனகல் ராகவேந்திர ராவ் மேற்கத்திய மருத்துவம் படித்த மூத்த மருத்துவர்களில் ஒருவராவார். அவரது தந்தையின் மூத்த சகோதரரான பெனகல் நரசிஙக ராவ் , இந்தியாவின் அரசியலமைப்பை உருவாக்குவதில் முக்கிய பங்கு வகித்த புகழ்பெற்ற அரசு ஊழியர், நீதிபதியும் அரசியலாளரும் ஆவார். மற்றொரு மாமா பெனகல் சிவா ராவ் , பத்திரிகையாளர் மற்றும் பாராளுமன்ற உறுப்பினர் ஆவார்.\n\nசாந்தாவின் தந்தை கர்நாடகத்தின் கனராவைச் சேர்ந்த, தென் இந்திய சாரஸ்வத பிராமணர் குடும்பத்தைச் சேர்ந்தவர் இவரது தாய்மொழி கொங்கணி மொழி ஆகும். இவரது தாயார் ஒரு காஷ்மீர் பிராமணர் ஆவார். இந்தியாவின் வடக்கே வெகு தொலைவில் பிறந்திருப்பினும் இவர் கர்நாடகாவின் ஹூப்ளியில் வளர்ந்தவர் ஆவார். இது கனராவிக்கு அருகிலேயே இருந்தது \n\nஅவரது ஆரம்ப காலங்களில் ராம ராவ் பிரிட்டிஷ் ஆட்சியின் கீழ் இந்தியாவில் வாழ்ந்தார். சாந்தாவுக்கு 5 வயதிருக்கும்போது, அவரது 8 வயது சகோதரி பிரமிளாடன், சிறிது காலம் ஆங்கிலோ-இந்திய பள்ளியில் பயின்றார். அப்பள்ளியில் சாந்தாவின் பெயர் சிந்தியா எனவும் அவளுடைய சகோதரி பிரமிளாவின் பெயர் பமீலா எனவும் மாற்றிக் குறிக்கப்பட்டது. . அங்கு அவர்கள் இதனைக் கண்டறிந்து கண்டனம் தெரிவித்த பொழுது அவருடையா ஆசிரியர் \"இந்தியர்கள் ஏமாற்றுவதாக\" க் கூறினார். அன்று வீடு திரும்பிய அவர்கள் அதன் பின் பள்ளிக்குச் செல்லவில்லை. இந்த சம்பவம்சாந்தாவின் குறுகிய நினைவூட்டலில் \"பை எனி அதர் நேம் “ என்ற தலைப்பில் இடம்பெற்றது.\n\n1929 ஆம் ஆண்டில், சாந்தா இங்கிலாந்திற்கு ஒரு அரசியல் பயணத்தில் தன் அப்பாவுடன் இணைந்து கொண்டார். அங்கு அவர் செயின்ட் பால்'ஸ்' மகளிர் பள்ளியில் படித்தார் , 1939 இல் அப்பள்ளியை விட்டு விலகினார. பின்னர் தென்னாபிரிக்காவுக்கு ஒரு குறுகிய பயணம் மேற்கொண்டார், அவர் நினைவுவிலிருந்ததை விடவும் மாறுபட்ட இடங்களைக் கண்டறிய அவர் இந்தியாவுக்குத் திரும்பினார். அமெரிக்காவில் மாஸசூசெட்ஸில் வெல்லெஸ்லியில் உள்ள வெல்லஸ்லி கல்லூரிக்கு அவர் விண்ணப்பித்தார், அங்கு ஏற்றுக்கொள்ளப்பட்ட முதல் இந்திய மாணவர் இவரே ஆவார். அவர் 1944 இல் பட்டம் வழங்கிக் கௌரவிக்கப் பெற்றார். சிறிது காலம் கழித்து, அவர் தனது முதல் புத்தகமான \"ஹோம் டூ இந்தியா என்ற நூலை வெளியிட்டார்.\"\n\nSection::::தொழில்.\n1947 இல் இந்தியா சுதந்திரம் பெற்றபோது, ராமா ராவின் தந்தை ஜப்பான் நாட்டின் முதல் தூதராக நியமிக்கப்பட்டார். ஜப்பான் டோக்கியோவில் இருந்தபோது, இவரது எதிர்காலக் கணவரும் அமெரிக்கருமான , ஃபேபியோன் போவர்ஸைச் சந்தித்தார். ஆசியா,ஆபிரிக்கா மற்றும் ஐரோப்பிய நாடுகளில் பயணம் செய்த இவ்விணையர் நியூயார்க் நகரத்தில் , நியூயார்க்கில் குடியேறினர். சாந்தா 1971 ஆம் ஆண்டில் நியூயார்க்கில் உள்ள ப்ரான்ஸ்கில்வில் சாரா லாரன்ஸ் கல்லூரியில் ஆங்கில ஆசிரியராக பணியாற்றினார். இவர் ஒரு சார்பற்ற சுதந்திர எழுத்தாளராகவும் பணியாற்றினார்.\n"}
{"id": "439148", "url": "https://ta.wikipedia.org/wiki?curid=439148", "title": "மும்தாஸ் ஹபீள்", "text": "மும்தாஸ் ஹபீள்\n\nமுஹம்மது ஹபீள் முஹம்மது மும்தாஸ், வெலிகாமம் - மதுராப்புரயைப் பிறப்பிடமாகக் கொண்ட எழுத்தாளரும், கவிஞருமாவார்.\n\nதனது ஆரம்பக் கல்வியை வெலிகாமம் - மதுராப்புர அஸ்ஸபா வித்தியாலத்திலும், உயர்தரக் கல்வியை பேருவளை ஹுமைஸராக் கல்லுாரியிலும் கற்ற இவர், கவிதை, கட்டுரை, விமர்சனம், நடனம், ஒவியம் ஆகிய துறைகளில் பங்காற்றியவர். இவர் பல தொலைக்காட்சி நாடகங்களை எழுதியும் அவற்றில் நடித்தும் உள்ளார். மாணவர்களுக்கு நடனம் பயிற்றுவித்து போட்டிகளுக்குத் தயார்படுத்தும் இவர், சிறந்த நடிகர், ஒப்பனையாளர், இசையமைப்பாளர் என பல சான்றிதழ்களைப் பெற்றுள்ளார்.\n\nபெற்ற விருதுகள்\n\nஆக்கங்கள் வெளிவந்த பத்திரிகைகள்\n\nஎழுதிய நுால்கள்\nஉசாத்துணை"}
{"id": "439178", "url": "https://ta.wikipedia.org/wiki?curid=439178", "title": "மண்டபம்", "text": "மண்டபம்\n\nஇந்திய கட்டிடக்கலையில் மண்டபம் என்பது தூண்களுடன் கூடிய வெளிப்புற அறை அல்லது காட்சிக்கூடம், பொது மக்கள் சடங்குகள் செய்ய கூடும் ஒரு இடம் என இந்திய இலக்கியங்களில் வரையறுக்கப்பட்டுள்ளது.\n\nSection::::கோவில் கட்டிடக்கலை.\nஇந்து கோவில்களில் மண்டபம் என்பது நுழைவாயில் ஆகும். மணடபங்கள் கோபுரத்தின் வழியாக கோயிலுக்குள் நுழையும் ஒரு வழியாக அமைந்துள்ளது. இது மதம் சார்பாக கோவில் வளாகத்தில் நடத்தப்படும் இசை மற்றும் நடனம் ஆகியவற்றிகான ஒரு முக்கிய இடமாகும். பிரார்த்தனை மண்டபம் என்பது பொதுவாக கோவிலின் கருவறைக்கு முன் (கர்ப்பகிருகம்) முன் கட்டப்பட்டிருக்கும். ஒரு பெரிய கோவில் பல மண்டபங்களைக் கொண்டிருக்கும்.\n\nஒரு கோவிலில் ஒன்றுக்கு மேற்பட்ட மண்டபங்கள் இருந்தால், ஒவ்வொன்றும் ஒரு வித்தியாசமான நிகழ்ச்சிகளுக்கு ஒதுக்கீடு செய்யப்பட்டு அதன் பயன்பாட்டை பிரதிபலிக்கும் ஒரு பெயரைக் கொண்டிருக்கும். உதாரணமாக, தெய்வீக திருமணத்திற்காக அர்ப்பணிக்கப்பட்ட ஒரு மண்டபம் 'கல்யாண மண்டபம்' எனக் குறிப்பிடப்படுகிறது. பெரும்பாலும் மண்டபங்களில் தூண்கள் கொண்டு அமைக்கப்பட்டு, அத்தூண்கள் சிற்பங்களைக் கொண்டு அலங்கரிக்கபடுகின்றன. சமகால நிகழ்வுகளின் அடிப்படையில், ஒரு இந்து திருமணங்கள் நிகழ்த்தும் ஒரு அமைப்பை அது பிரதிபலிக்கிறது. மண்டபத்தின் மையப்பகுதியில் மணமகனும், மணமகளும் அமர்ந்திருக்க அவர்களுக்கு முன்னர் ஒரு புனிதத் தீ மூட்டப்பட்டுத் திருமண சடங்குகள் நடைபெறுவது வழக்கமாகும்.\n\nSection::::பெயர் வேறுபாடுகள்.\nஒரு கோவிலில் ஒன்றுக்கு மேற்பட்ட மண்டபத்தில் இருக்கும் போது, அவை வெவ்வேறு பெயர்களால் வழங்கப்படுகின்றன.\n\n\nSection::::பிற மொழிகள்.\n\"இந்தோனேசியாவில்\", மண்டபம் ஒரு \"பெண்டோபா\" என அறியப்படுகிறது. அசாதாரணமாக, இந்தோனேஷிய \"பெண்டோபாக்கள்\" பெரும்பாலும் முஸ்லீம் சமூகங்களால் கட்டப்பட்டது. பல மசூதிகள் \"பெண்டோபா\"வை பின்பற்றியே மேரு மலையை நினைவுபடுத்துவது போல அடுக்கு கூரைகள் கொண்ட, வடிவமைப்பினை பின்பற்றியே கட்டப்பட்டுள்ளாது.\n\nதமிழ் மொழியில் முற்றிலும் ஆயிரம் தூண்களைக் கொண்ட மண்டபத்தை \"ஆயிரம் கால் மண்டபம்\" என அழைக்கப்படுகிறது. இதன் தூண்கள் கோயிலின் விமானம் தளம் வரை இணைக்கப்பட்டு திராவிட கட்டிடக்கலைக்கு ஒரு தனித்துவமான பங்கினை தருகிறது\n\n\"பர்மிய\" மொழியில் மண்டபம் என்பது இது பாலி \"மாண்டாட்\" என்ற சொற்பிறப்பியல் தோற்றம் கொண்டது, புத்தர்களின் \"திங்கியான்\" திருவிழா காலங்களில் மக்களின் மேல் நீர் தெளிக்கும் திறந்த மேடை அல்லது கூடமாகும்.\n\n\"தாய்\" மொழியில் \"மணடபா அல்லது மண்டூப்\" என அழைக்கப்படும் இது பெரும்பாலும் தாய் கோவில் கலை மற்றும் கட்டிடக்கலையை பிரதிபளிக்கிறது. \"கோர் ட்ராய்\" என்ற வடிவில் (கோயில் நூலகம்) அல்லது கோவில் பலிபீடம் போன்றவை சியாங் மை என்ற இடத்தில் வாட் சியாங் மேன் என்ற மண்டபம் அமைந்துள்ளது..\n"}
{"id": "439189", "url": "https://ta.wikipedia.org/wiki?curid=439189", "title": "சாட்டியக்குடி வேதநாதர் கோயில்", "text": "சாட்டியக்குடி வேதநாதர் கோயில்\n\nசாட்டியக்குடி வேதநாதர் கோயில் திருவிசைப்பா திருப்பல்லாண்டு திருத்தலங்களில் ஒன்றாகும்.\n\nSection::::அமைவிடம்.\nஇத்தலம் திருவாரூர் மாவட்டத்தில் கீவளூரிலிருந்து கச்சனம் வழியாக திருத்துறைப்பூண்டி செல்லும் சாலையில் உள்ளது. இவ்வூர் மக்கள் வழக்கில் சாத்தியக்குடி என்றும் அழைக்கப்படுகிறது.\n\nSection::::இறைவன், இறைவி.\nஇக்கோயிலில் உள்ள இறைவன் வேதநாதர், வேதபுரீசுவரர், ரிக்வேதநாதர் என்றழைக்கப்படுகிறார். இறைவி வேதநாயகி ஆவார். \n\nSection::::சிறப்பு.\nசாட்டிய (சாண்டில்ய) முனிவர் வழிபட்ட தலமென்றும் கூறப்படுகிறது. கோயிலின் திருச்சுற்றில் அவரது சிற்பம் உள்ளது. \n"}
{"id": "439199", "url": "https://ta.wikipedia.org/wiki?curid=439199", "title": "சிவ்னேரி குகைகள்", "text": "சிவ்னேரி குகைகள்\n\nசிவ்னேரி குகைகள் (\"Shivneri Caves\") கி.மு.முதலாம் நூற்றாண்டில் புத்த பிக்குகள் தோண்டிய செயற்கை குகைகள் ஆகும். ஆயிரம் ஆண்டு பழைமை வாய்ந்த நகரங்களில் ஒன்றான இந்திய மாநிலமான மகாராட்டிரத்தின், புனே மாவட்டதில் உள்ள \"ஜூன்னார்\" என்ற இடத்திற்கு சுமார் 2 கிமீ தென்மேற்கில் \"சக்யத்ரி\" மலையின் அடிவாரத்தில் அமைந்துள்ள பிரபலமான சுற்றுலாத் தலமாகும். \"ஜுன்னார்\" நகரின் பிற குகைகள்: மன்மோடி குகைகள், \"லென்யாத்ரி\" மற்றும் துல்ஜா குகைகள் ஆகியனவாகும்.\n\nSection::::விளக்கம்.\nசிவ்னேரி புத்தமத குகைகள் மராட்டியப் பேரரசர் சிவாஜியின் கோட்டையின் அருகே அமைந்துள்ள சிவன் கோட்டையின் அருகே அமைந்துள்ளது. இது கி.மு. முதலாம் நூற்றாண்டின் முற்பகுதியில் தோண்டப்பட்ட 60 குகைகள் அடங்கிய ஒன்றாகும். கி.மு. இரண்டாம் நூற்றாண்டின் ஆரம்பத்தில், இந்த குகைகள் பௌத்த நடவடிக்கைகளில் ஒரு வளமான மையமாக இருந்தன. குகைகள் அடிப்படையில் விஹாரைகள் அல்லது சிறிய அறைகள் மூலம் செய்யப்படுகின்றன, ஆனால் அவற்றில் சைத்தியங்களும் அடங்கும். சிவ்னேரி மலையில் மேற்கு-கிழக்கு-தெற்கு ஆகிய திசைகளிலும் ஒரு முக்கோணத்தின் மூன்று பக்கங்களைப் போல குகைகள் சிதறி கிடக்கின்றன. இந்தக் குகைகள் மலை முழுவதும் சிதறி, பல குழுக்களாக வகைப்படுத்தப்படுகின்றன: கிழக்குப் பிரிவு (1, 2 மற்றும் 3), மேற்குக் குழு மற்றும் தென் குழு ஆகியவற்றை மிக முக்கியமான குகைகளாக நாம் குறிப்பிடலாம்:\n\n\nSection::::தெற்கு முகம்: \"கிரேட் சைத்தியா\" (குகை 47).\nகுகை 47 சிவ்னேரி மலையின் தெற்கு பகுதியில் உள்ளது.( ) இது குழுவின் மிகவும் குறிப்பிடத்தக்க சைத்தியத்தில் ஒன்றாகும். நாசிக்கில் (பாண்டவர் குகைகள்) காணப்படுவதைப் போலவே இரண்டு வட்ட தூண்கள் மேல்பகுதியில் தரமாக இணைக்கப்பட்டு உள்ளது. மேலும் மண்டபம் 9.9x6.5 மீ அகலமும், மற்றும் 5.8 மீ உயரமும் கொண்டது. இந்த குகையில் இந்த குகையின் மேல்பகுதி மிகச்சிறிய அழகான தண்டவாளம் போன்ற பாணியில் ஸ்தூபம் (தாது கோபுரம்) அமைந்துள்ளது. இது ஒரு குடை போன்ற தோற்றத்தைத் தருகிறது. கூறைகள் ஆரஞ்சு, பழுப்பு மற்றும் வெள்ளை போன்ற அடர்த்தியான நிறங்கள் அடங்கிய வண்ணச் சதுரங்களில் வர்ணங்களால் பூசப்பட்டிருக்கிறது.\n\nசைத்தியத்தின் வெளிப்புற முகப்பில் இதை உருவாக்க உதவி செய்த வணிகர்களின் பெயர்கள் கல்வெட்டில் உள்ளது:\n\nSection::::யவனர்களின்ன் கல்வெட்டுகள்.\nயவனர்கள் (இண்டோ-கிரேக்கர்கள்) செய்த இரண்டு பெளத்த கல்வெட்டுகள் சிவ்னேரியில் காணப்படுகின்றன. அவர்கள் இந்தியாவில் பௌத்தத்துடன் கிரேக்க வம்சாவளியை ஏற்படுத்தினர், அதேபோல் கி.மு .முதலாம் நூற்றாண்டில் இந்தியாவில் கிரேக்கர்களின் படிப்படியான வருகை மற்றும் தொடர்ச்சியான இருப்பு ஆகியவற்றையும் உள்ளடக்கியுள்ளது.\n\n\nகல்வெட்டு \"யவனசா\" என்ற வார்த்தைக்கு முன்னர் ஸ்வஸ்திகா என்ற பௌத்த சின்னம் தொடங்குகிறது.\n\n\nஇந்த இரண்டாவது கல்வெட்டில், திரிரத்னா மற்றும் ஸ்வஸ்திகாவின் புத்த சின்னங்கள் (தலைகீழாக) முதல் வார்த்தை \"யவனசா\" இருபுறமும் நிலைநிறுத்தப்பட்டுள்ளன.\n\nயவனர்களின் கல்வெட்டுகளில் காணப்படும் நன்கொடைகளைப் பற்றிய தவல்கள் கர்லா குகைகள், பாண்டவர் குகைகள் மற்றும் மன்மோடி குகைகளிலும் காணப்படுகின்றன.\n"}
{"id": "439201", "url": "https://ta.wikipedia.org/wiki?curid=439201", "title": "ஏ. ஸ்ரீகர் பிரசாத்", "text": "ஏ. ஸ்ரீகர் பிரசாத்\n\nஸ்ரீகர் பிரசாத் (A. Sreekar Prasad) என்கிற அக்கினேனி ஸ்ரீகர் பிரசாத், ஒரு இந்திய திரைப்படத்துறையில், திரைப்படத் தொகுப்பு பிரிவில் பணியாற்றியுள்ளதன் மூலம் அறியப்படுகிறார். இவர் இந்தி, மலையாளம், தமிழ், தெலுங்கு மற்றும் ஆங்கிலம் மொழித் திரைப்படங்களில் அதிகமாக பணியாற்றுகிறார். இவரது கடைசி சிறந்த படத்தொகுப்பிற்கான தேசிய திரைப்பட விருது பெற்ற திரைப்படம் \"ஃபிராக்\" (2008) ஆகும். இப்படத்தை நந்திதா தாஸ் இயக்கியுள்ளார். இவர் பல மொழிகளில் இந்திய திரைப்படத்துறையில் பங்களித்ததற்காக, \"2013 ஆம் ஆண்டின் மக்கள்\" என லிம்கா புக் ஆஃப் ரெகார்ட்ஸில் சேர்க்கப்பட்டார், மேலும், இவர் ஒரு சிறப்பு ஜூரி விருது உட்பட எட்டு தேசிய விருதுகளை பெற்றுள்ளார்.\n\nSection::::தொழில்.\nஸ்ரீகர் பிரசாத் மெட்ராஸ் பல்கலைக்கழகத்தில் இலக்கியத்தில் பட்டம் பெற்றவர். ஆந்திரத் திரைப்படத்துறையில் பணியாற்றிய அவரது தந்தையிடமிருந்து திரைப்படத் தொகுப்பின் கலையை கற்றுக்கொண்டார்.தெலுங்கு திரைப்படங்களுடன் இவர் தன் தொழில் வாழ்க்கையை துவங்கினார் என்றாலும், மலையாளம் மற்றும் தமிழ் திரைப்படங்களின் மூலம் தேசிய விருதைப் பெற்றார். இவர், ஏழு முறை சிறந்த படத்தொகுப்பிற்காக தேசிய விருதைப் பெற்றார். மற்றும் ஒரு சிறந்த ஜூரி விருதை தனது இரண்டு தசாப்தங்களில் பெற்றுள்ளார்.\nஇவரது படத்தொகுப்பில் வெளியான திரைப்படங்களில் \"யோதா\" (1992), \"நிர்ணயம்\" (1995), \"வானபிரஸ்தம்\" (1999), \"அலைபாயுதே\" (2000), \"தில் சாத்தா ஹை\" (2001), \"கன்னத்தில் முத்தமிட்டால்\" (2002), \"ஒக்கடு\" (2003), \"ஆய்த எழுத்து\" / \"யுவ\" (2004), \"நவரசா\" (2005), \"ஆனந்தபத்ரம்\" (2005), \"குரு\" (2007), \"பில்லா\" (2007), \"ஃபிராக்\" (2008), \"பழசி ராஜா\" (2009) மற்றும் தல்வார் (2015) போன்றவை குறிப்பிடத்தக்கவை ஆகும்.\n\nSection::::சொந்த வாழ்க்கை.\nதெலுங்கு நடிகர் எல்.வி. பிரசாத் சகோதரர் அக்கினேனி சஞ்சீவிக்கு, ஸ்ரீகர் பிரசாத் பிறந்தார். இவரது மகன் அக்சய் அக்கினேனி, \"பீட்சா (2014)\" திரைப்பட இயக்குனராவார். அக்சய், நடிகர் ஆர்.பார்த்திபன் மற்றும் நடிகை சீதாவின் மகள் பி. எஸ். கீர்த்தனாவை மணந்தார். ஸ்ரீகர் பிரசாத், கீர்த்தனா குழந்தை நட்சத்திரமாக நடித்துள்ள \"கன்னத்தில் முத்தமிட்டால்\" திரைப்படத்தின் படத் தொகுப்பாளர் ஆவார். கீர்த்தனா இப்படத்தில் நடித்ததற்காக, 2002 ல் சிறந்த குழந்தை கலைஞருக்கான தேசிய திரைப்பட விருதைப் பெற்றார்.\n\n\n"}
{"id": "439207", "url": "https://ta.wikipedia.org/wiki?curid=439207", "title": "இளவந்தி ஊராட்சி", "text": "இளவந்தி ஊராட்சி\n\n\"இளவந்தி வடுகபாளையம் ஊராட்சி\" என்பது தமிழ்நாட்டில் திருப்பூர் மாவட்டத்தில் காமநாயக்கன் பாளையம் வட்டாரத்தில் அமைந்துள்ள ஓர் ஊராட்சி ஆகும். இது பொங்கலூர் (தற்போது பல்லடம் சட்டமன்ற தொகுதி) சட்டமன்ற தொகுதிக்கும் திருப்பூர் மக்களவை தொகுதிக்கும் உட்பட்டதாகும். இந்த ஊராட்சி மன்ற தலைவர்கள் உள்ளாட்சி தேர்தலில் மூலம் 6 உறுப்பினர்கள் தேர்ந்தெடுக்கப்படுகின்றனர்.இந்த ஊராட்சி காமநாயக்கன் பாளையம் காவல்நிலைய எல்லைக்கு உட்பட்டதாகும்.\n\nSection::::மக்கள் தொகை.\n2011ம் ஆண்டு தேசிய மக்கள் தொகை கணக்கெடுப்பு படி இந்த ஊராட்சியில் 1,649 பேர் வசிக்கின்றனர். இதில் ஆண்கள் 48% பேரும் பெண்கள் 52% பேரும் வசிக்கின்றனர்.\nSection::::போக்குவரத்து.\nஇந்த ஊராட்சியின் பெரும்பாலும் குறிப்பிட்ட நேரத்தில் தான் பேருந்து இயக்கப்படுகின்றன. குறிப்பாக பல்லடம் , கேத்தனூர் உள்ளிட்ட பகுதிகளுக்கு போக்குவரத்து வசதி உள்ளது\n\n"}
{"id": "439208", "url": "https://ta.wikipedia.org/wiki?curid=439208", "title": "கிரிஸ் கோபாலகிருஷ்ணன்", "text": "கிரிஸ் கோபாலகிருஷ்ணன்\n\nகிரிஸ் கோபாலகிருஷ்ணன் (Kris Gopalakrishnan) என்று பிரபலமாக அழைக்கப்படும் சேனாபதி கோபாலகிருஷ்ணன், ஒரு நிறுவன தொடக்கங்களுக்கான நிதி மற்றும் ஆதரவு தரும் நிறுவனமான \"ஆக்ஸிலர் வென்சர்ஸி\"ன் தலைவர் மற்றும் இந்தியாவை அடித்தளமாகக் கொண்டு இயங்கும் உலகளாவிய ஆலோசனை மற்றும் தகவல் தொழில்நுட்ப சேவைகள் வழங்கும் நிறுவனமான இன்ஃபோசிஸ் நிறுவனத்தின் முன்னாள் நிர்வாக துணைத் தலைவர் (முன்னாள் இணை தலைவர்) ஆவார். மேலும், இவர் இன்ஃபோசிஸ் நிறுவனத்தை தொடங்கிய ஏழு நிறுவனர்களில் ஒருவராவார். 2013-14ஆம் ஆண்டிற்கான இந்திய தொழிற்துறை கூட்டுறவு சங்கத்தின் தலைவராக அவர் தேர்ந்தெடுக்கப்பட்டார்.\n\nSection::::இளமைப்பருவம்.\nகோபாலகிருஷ்ணன், திருவனந்தபுரத்தில் ஏப்ரல் 5, 1955 இல் பிறந்தார். கேரள மாநிலத்தின் மாதிரி ஆண்கள் மேல்நிலைப் பள்ளியில் தனது பள்ளிப் படிப்பை முடித்தார்.\n\nகோபால கிருஷ்ணன் சென்னையிலுள்ள இந்திய தொழில்நுட்பக் கழகமான ஐஐடியில் \"எம்.எஸ்.சி\". (இயற்பியல்) 1977லும், மற்றும் \"எம். டெக்\". (கணினி அறிவியல்) 1979லும் பயின்றார். 1979 ல் மும்பையிலுள்ள , \"பட்னி கம்ப்யூட்டர் சிஸ்டம்ஸ்\" என்ற நிறுவனத்தில், மென்பொருள் பொறியாளராக தனது தொழில் வாழ்க்கையைத் தொடங்கினார்.\n\nSection::::தொழில்.\nSection::::இன்போசிஸ்.\n1981 இல், கோபால கிருஷ்ணன், ஏற்கனவே ஆறு மற்ற தொழில் முனைவோரைக் கொண்ட இன்போசிஸுடன் இணைக்கப்பட்டார். ஆரம்ப ஆண்டுகளில், இன்போசிஸில் அவரது பணியானது, அமெரிக்க நுகர்வோர் தயாரிப்புத் துறையில் வாடிக்கையாளர்களுக்கான தகவல் அமைப்புகளின் வடிவமைப்பு, மேம்பாடு, செயலாக்கம் மற்றும் ஆதரவு ஆகியவற்றை உள்ளடக்கியதாக இருந்தது. 1987 முதல் 1994 வரை, கோபால கிருஷ்ணன், கே.எஸ்.ஏ. / இன்ஃபோசிஸ் (ஜோர்ஜியாவில் அட்லாண்டா, இன்போசிஸ் மற்றும் கேஎஸ்ஏ ஆகியோருடன் இணைந்த ஒரு கூட்டு முயற்சியில்) தலைமை வகித்தார்.\n\n2007 இல், கோபால கிருஷ்ணன் நந்தன் நிலெக்கணியிடமிருந்து இன்ஃபோசிஸ் டெக்னாலஜிஸ் லிமிடெட் நிறுவனத்தின் தலைமை நிர்வாக அதிகாரி மற்றும் நிர்வாக இயக்குனராக பொறுப்பேற்றார். நான்கு வருட காலப்பகுதியில், இன்ஃபோசிஸ் 'டாப்லின் இரட்டிப்பாக $ 6 பில்லியன் ஆக இருந்தது. இதற்கு முன்பு, ஏப்ரல் 2002 முதல் கோபால கிருஷ்ணன் தலைமை நிர்வாக அதிகாரியாக பணியாற்றினார். மற்றும் ஜனாதிபதி மற்றும் கூட்டு நிர்வாக இயக்குநராக ஆகஸ்ட் 2006 முதல் பணியாற்றியுள்ளார். இப்பணிகளில், வாடிக்கையாளர் சேவை, தொழில்நுட்பம், முதலீடுகள் மற்றும் கையகப்படுத்துதல் ஆகியவற்றின் பொறுப்புகளில் அவரது பொறுப்பு இருந்தது. ஆகஸ்ட் 2011 இல், அவர் தனது தலைமை நிர்வாக அதிகாரி மற்றும் நிர்வாக இயக்குனர் பொறுப்பை, அவரது சக ஊழியரும், இன்போசிஸின் மற்றொரு இணை நிறுவனருமான, எஸ்டி ஷிபுலால் என்பவரிடம் ஒப்படைத்தார். பின்னர் அவர் இன்போசிஸ் குழுவின் நிர்வாக துணைத் தலைவராக நியமிக்கப்பட்டார். ஜூன் 14 முதல் அக்டோபர் 10, 2014 வரை இன்போசிஸின் சார்பில் துணைத் தலைவராக நியமிக்கப்பட்டார்.\n\nSection::::விருதுகள்.\n2011 ஆம் ஆண்டில் இந்தியாவின் மூன்றாவது உயர்ந்த குடிமகன் கௌரவமான பத்ம பூசண் விருது, இந்திய அரசாங்கத்தால் இவருக்கு வழங்கப்பட்டது.\n\nSection::::அறப்பணி.\nகோபால கிருஷ்ணன், 225 கோடி ரூபாயை (சுமார் 40 மில்லியன் அமெரிக்க டாலர்) பெங்களூரில் உள்ள இந்திய இன்ஸ்டிடியூட் ஆப் சயின்ஸில் மூளை ஆராய்ச்சி மையத்தை உருவாக்க நன்கொடை அளித்தார். இந்த தொகை, ஒரு தனிநபர் மூலமாக, முதன்முறையாக 105 வயதான அந் நிறுவனத்திற்கு கிடைத்த மிகப்பெரிய பரிசுத்தொகையாக கருதப்படுகிறது. கூடுதல் தொகையாக ரூ. 60 கோடி ரூபாயை (சுமார் US $ 10 மில்லியன்) சென்னையில் உள்ள இந்திய அறிவியல் கழகம் மற்றும் இந்திய இன்ஸ்டிடியூட் ஆப் டெக்னாலஜி , நரம்பியல் மற்றும் டேட்டா சயின்ஸ் ஆகியவற்றில் சிறப்பான வரவேற்புத் தளங்களை அமைக்க நன்கொடை அளித்தார்.\n"}
{"id": "439212", "url": "https://ta.wikipedia.org/wiki?curid=439212", "title": "இந்தியாவில் அடிப்படை உரிமைகள் கோட்பாடுகள் மற்றும் அடிப்படைக் கடமைகள்", "text": "இந்தியாவில் அடிப்படை உரிமைகள் கோட்பாடுகள் மற்றும் அடிப்படைக் கடமைகள்\n\nஇந்தியாவில் அடிப்படை உரிமைகள் கோட்பாடுகள் மற்றும் அடிப்படைக் கடமைகள்\nபோன்றவை இந்திய அரசியலமைப்பின் சில பிரிவுகள் ஆகும். இந்த பிரிவுகள் அரசாங்க கொள்கைகளை உருவாக்கவும், அரசாங்க கொள்கைக்கான மசோதாக்களின் உரிமைகள் மற்றும் குடிமக்களின் நடத்தைக்கும் ஒரு அரசியலமைப்பு சட்டமூலத்தை கொண்டுள்ளது. இந்த பிரிவுகள் அரசியலமைப்பின் முக்கிய கூறுகளாகக் கருதப்படுகின்றன, 1947 முதல் 1949 வரை இந்திய அரசியலமைப்பு சட்டமூலத்தை அடிப்படயாக கொண்டு உருவாக்கப்பட்டது. இந்த அடிப்படை உரிமைகள் அனைத்து குடிமக்களின் அடிப்படை மனித உரிமைகளாக வரையறுக்கப்படுகின்றன. இனம், இடம், மதம், சாதி, பிறப்பு மற்றும் பாலினம் ஆகியவற்றை இந்த உரிமைகள் அரசியலமைப்பின் மூன்றாம் பாகத்தில் வரையறுக்கப்பட்டுள்ளன. \n\nSection::::வரலாறு.\nஇந்திய சுதந்திர இயக்கத்தின் தோற்றம் அதன் அடிப்படை உரிமைகள் மற்றும் கட்டளை கோட்பாடுகளை கொண்டிருந்தன மேலும் சுதந்திரத்தின் மதிப்பை அடையவும், சமூக நலன்களை அடைவதற்கும் உறுதிப்படுத்தியது. வரலாற்று இங்கிலாந்தின் உரிமைகள், ஐக்கிய அமெரிக்காவின் உரிமைகள் மற்றும் பிரான்சின் மனித உரிமைகள் போன்ற வரலாற்று ஆவணங்கள் இந்தியா அரசியலமைப்பு உரிமைகளின் வளர்ச்சி வரலாற்று ஆவணங்கள் மூலம் ஈர்க்கப்பட்டன. 1925 ஆம் ஆண்டு அன்னி பெசண்ட் தயாரித்த காமன்வெல்த் ஆஃப் இந்தியா மசோதாவில் குறிப்பிட்ட ஏழு அடிப்படை உரிமைகளான தனிப்பட்ட சுதந்திரம், மனசாட்சி சுதந்திரம், கருத்து சுதந்திரம், சட்டசபை சுதந்திரம், பாலினம், இலவச அடிப்படை கல்வி மற்றும் பொது இடங்களின் இலவச பயன்பாடு போன்ற கோரிக்கைகளை உள்ளடக்கியது. அடிப்படை விதிகள் பின்னர் 1976 ஆம் ஆண்டில் 42 வது திருத்தம் மூலம் அரசியலமைப்பில் சேர்க்கப்பட்டது.\n\nSection::::அடிப்படை உரிமைகள்.\nஅரசியலமைப்பின் மூன்றாம் பாகத்தில் உள்ளடங்கிய அடிப்படை உரிமைகள், அனைத்து இந்தியர்களுக்கும் சிவில் உரிமைகள் வழங்கப்படுவதோடு அனைத்து இந்தியர்களுக்கும் குடி உரிமைகள் உத்தரவாதம், அதே நேரத்தில் குடிமக்களின் உரிமைகளை பாதுகாப்பதற்கான ஒரு கடமையாக இது இருக்கும். ஒரு தனிநபரின் சுதந்திரத்தை ஆக்கிரமிப்பதில் இருந்து மாநிலத்தை தடுக்கிறது. சமத்துவ உரிமை, சுதந்திர உரிமை, சுரண்டலுக்கு எதிரான உரிமை, மத சுதந்திரம், கலாச்சார உரிமை, கல்வி உரிமைகள், சொத்துரிமை மற்றும் அரசியலமைப்பு ஏற்பாடுகள் உள்ளிட்ட ஏழு அடிப்படை உரிமைகள் அரசியலமைப்பின் மூலம் வழங்கப்பட்டன.\n\nSection::::சமத்துவ உரிமை.\nசமத்துவ உரிமை என்பது அரசியலமைப்பின் முக்கிய உத்தரவாதங்களில் ஒன்றாகும். இது சட்டம் 14-16 ஆகியவற்றில் உள்ளடங்கியுள்ளது. சமத்துவத்தின் பொதுவான கொள்கைகளை சட்டத்தின் முன்பு பாரபட்சமின்றி ஒருங்கிணைக்கிறது மேலும் 17-18 ஆகிய பிரிவுகள் சமூகத்தின் சமத்துவத் தத்துவத்தை உள்ளடக்கியது. 14 வது பிரிவின் படி சட்டத்திற்கு முன் சமத்துவ உரிமை, இந்தியாவின் எல்லைக்குள் உள்ள அனைத்து நபர்களுக்கும் சட்டத்தின் சமமான பாதுகாப்பு ஆகியவற்றை உத்தரவாதம் செய்கிறது.\n\n"}
{"id": "439222", "url": "https://ta.wikipedia.org/wiki?curid=439222", "title": "கேன்னட்டு", "text": "கேன்னட்டு\n\nகேன்னட்டு என்பது சுலிடே குடும்பத்தில் மோரசு என்னும் பேரினத்தைச் சேர்ந்த ஒரு கடற்பறவை. இவை பூபிக்களுடன் நெருங்கிய தொடர்பு கொண்டவை. கேன்னட்டு என்னும் பெயர் கேனோட்டு என்னும் பழைய ஆங்கிலச் சொல்லில் இருந்து பிறந்தது. இதன் பொருள் வலிமையுள்ள அல்லது ஆண்மையுள்ள என்பதாகும்.\n\nகேன்னட்டுகள் அளவில் பெரிய பறவைகள். உடல் வெண்ணிறத்திலும் தலை மஞ்சள் படிந்தவாறு இருக்கும். இறக்கைகளின் ஓரம் கருப்பாகவும் அலகு நீண்டும் இருக்கும். வட அத்திலாந்திக் கடற்பகுதியில் காணப்படும் வடக்கத்திய கேன்னட்டு என்னும் பறவை கேன்னட்டுகளிலேயே பெரியது. இறக்கை விரித்த நிலையில் இதன் அகலம் இரண்டு மீட்டர் (6.6 அடி) வரை இருக்கும்.\n\nஇப்பறவைகள் மேலிருந்து நீருக்குள் வேகமாகப் பாய்ந்து மீன்களை வேட்டையாடும். இதற்கு ஏற்றவாறு இவை கீழ்க்கண்ட தகவமைப்புகளைப் பெற்றுள்ளன.\n"}
{"id": "439224", "url": "https://ta.wikipedia.org/wiki?curid=439224", "title": "மண்டபேஷ்வர் குகைகள்", "text": "மண்டபேஷ்வர் குகைகள்\n\nமண்டபேஷ்வர் குகைகள் (\"Mandapeshwar Caves\") இந்தியாவில் மஹாராஷ்டிராவில் உள்ள மும்பையின் புறநகர் பகுதியான \"மவுண்ட் பாயின்சூர்\" அருகே உள்ள \"போரிவலி\" என்ற இடத்தில் சிவனுக்கு அர்ப்பணிக்கப்பட்ட 8 ஆம் நூற்றாண்டின் குகைக் குடைவரைக் கோயிலாகும். பிராமணர்களால் ஆக்கிரமிக்கப்படுவதற்கு முன்னர் இக்குகைகள் முதலில் புத்த விகாரங்களாக இருந்துள்ளன.\n\nSection::::இருப்பிடம்.\nஇந்த குகைகள் இந்தியாவில் மஹாராஷ்டிராவில் உள்ள மும்பையின் புறநகர் பகுதியான \"மவுண்ட் பாயின்சூர்\" அருகே உள்ள \"போரிவலி\" என்ற இடத்தில்]] அமைந்துள்ளது. முதலில் குகைகள் \"தகிசார்\" ஆற்றின் கரையில் இருந்தன, ஆனால் பின்னர் ஆற்றின் போக்கு மாறியது. இப்பகுதியின் பெயர் இந்த கோவிலில் இருந்து பெறப்பட்டது என்று நம்பப்படுகிறது, போரிவேலியின் கிழக்குப் பகுதியில் உள்ள சஞ்சய் காந்தி தேசிய பூங்காவில் அமைந்துள்ள கான்கேரி குகைகளை ஒப்பிடுகையில் மண்டபேஷ்வர் குகைகள் சிறிய மற்றும் குறைவாகவே உள்ளன. ஒரு பழைய போர்த்துகீசிய தேவாலய கட்டட இடிபாடுகள் குகையின் மேல் பகுதியில் காணப்படுகின்றன. \"இம்மாகுலேட் கன்செப்சன்\" தேவாலயம் அதன் தெற்கு பகுதியில் அமைந்துள்ளது. குகைக்கு முன் உள்ள திறந்த வெளி மைதானம் அங்குள்ள மக்கள் விளையாடுமிடமாகவும், வண்டிகள் நிறுத்தும் பகுதியாகவும் பயன்படுத்தப்படுகிறது. இந்த குகைக்கு முன்னால் சுவாமி விவேகானந்தர் சாலை அமைந்துள்ளது. \nSection::::வரலாறு.\nமண்டபேஷ்வர் குகை என்ற பெயர், கடவுள் வாழும் இடம் என்ற பொருள்படும். இந்த குகைகள் ஏறக்குறைய 1500 முதல் 1600 ஆண்டுகளுக்கு முன்பு கட்டப்பட்டது என நம்பப்படுகிறது. கிட்டத்தட்ட இதே காலங்களில் \"ஜோகீஸ்வரி\" குகைகளும் கட்டப்பட்டது (கி.மு 520-550 முதல் கட்டப்பட்டது).\n\nஇந்த குகைகள் முதலில் புத்த பிக்குகளால் வெட்டப்பட்டன. இந்தியாவின் ஆரம்பகால கல்வெட்டு கோயில்கள் மற்றும் பாறை கலை ஆகியவை பௌத்த பிக்குகளால் உருவாக்கப்பட்டது. இவர்கள் புத்தரின் செய்தியினைப் பரப்புபவர்களாக இருந்தனர். மகாராஷ்டிரா மற்றும் மேற்குத் தொடர்ச்சி மலைகளில் உள்ள பல மலைச்சிகரங்களும் அவர்களின் இலக்காகும். மும்பையைச் சுற்றியுள்ள மலைகள் கடல் வணிக வழித்தடங்களாக இருந்தன. கன்ஹேரி குகைகளின் ஆக்கிரமிப்பின் போது பெளத்த பிக்குகள் மண்டபத்தில் ஓவியங்கள் வரைந்த பின்னர் மற்றொரு இடத்தைக் கண்டுபிடித்தனர். பௌத்த துறவிகளால் இந்த குகை உருவாக்கப்பட்டு, பின்னர் வர்ணங்கள் வரைவதற்கு பாரசீகர்கள் பணியமர்த்தப்பட்டனர்.\n\nஇந்த குகைகளில் உள்ள சிற்பங்கள், ஜோகேஸ்வரி குகைகளில் காணப்படும் சிற்பங்கள் செதுக்கப்பட்ட அதே காலப்பகுதியில் செதுக்கப்பட்டதாக மதிப்பிடப்பட்டுள்ளது. இது மிகப் பெரிய மண்டபத்தையும், முக்கிய கர்ப்பகிரகத்தையும் கொண்டிருக்கிறது. \nSection::::பயன்பாடு.\nஇந்த குகை காலப்போக்கில், உலக போரின் போது வீரர்கள் பயன்படுத்தி வந்தனர், பொதுமக்களும் தங்கியிருந்தனர், ஆரம்பகால போர்த்துகீசியர்கள் அதை பிரார்த்தனை நடத்துமிடமாக பயன்படுத்தினர். இந்த குகைகள் வெவ்வேறு ஆட்சியாளர்களின் தொடர்ச்சியான படையெடுப்பிற்குச் சாட்சியாக இருந்தன, ஒவ்வொரு முறையும் குகைகள் வேறொரு காரணத்திற்காகப் பயன்படுத்தப்பட்டன. சில நேரங்களில் இராணுவத்தினரால் அல்லது சில நேரங்களில் அகதிகளால் வீடுகள் போன்று பயன்படுத்தப்பட்டன. இந்த காலகட்டத்தில் தனித்துவமான ஓவியங்கள் மோசமாகத் தகர்க்கப்பட்டன. 1739 ஆம் ஆண்டு இந்த பகுதியில் மராத்தியர்களின் படையெடுப்புக்குப் பிறகு, பல ஆண்டுகள் இந்த பகுதி வனாந்திரமாக இருந்தது. குகைகள் மீண்டும் கண்டுபிடிக்கப்பட்டு இந்திய தொல்லியல் சங்கத்தின் பாதுகாப்பின் கீழ் கொண்டுவரப்பட்டது.\n\nSection::::இடிபாடுகள்.\nஇப்போது சுவர்களில் காணப்படுகிற பெரும்பாலான ஓவியங்கள் அழிக்கப்பட்டுவிட்டன, அவை அதன் புகழ்பெற்ற கடந்த காலத்தை நினைவூட்டுகின்றன. தேவாலயம் அதன் கல்லறைக் குகை வளாகங்களுக்கு மேலே அமைந்துள்ளது. குகைகளின் மேலே ஒரு பழைய கட்டிட இடிபாடுகள் உள்ளன. இந்த அழிவுகள் 1544-ல் கட்டப்பட்ட ஒரு பழைய தேவாலயத்திற்குச் சொந்தமானது. இந்த இடிபாடுகள் இந்திய தொல்லியல் சங்கத்தின் பாதுகாப்பின் கீழ் உள்ளன.\n\nSection::::சிற்பங்கள்.\nமும்பையில் நான்கு கல்வெட்டுக் குகைக்கோவில்கள் உள்ளன: \"எலிஃபண்டா\" குகைகள், \"ஜோகீஸ்வரி\" குகைகள், \"மகாகாளி குகைகள்\", \"மண்டபேஸ்வர்\" குகைகள் ஆகியன. நான்கு குகைகளும் ஒரே சிற்ப வகைகளைக் கொண்டுள்ளன. மண்டபேஸ்வரில் உள்ள சிற்பங்கள் குப்த சாம்ராஜ்யத்தின் பிற்பகுதியிலோ அல்லது சில காலம் கழித்தோ ஆரம்பிக்கப்பட்டன. \"எலிஃபண்டா\" தீவு 1987 ஆம் ஆண்டில் யுனெஸ்கோவின் உலக பாரம்பரியத் தளமாக அறிவிக்கப்பட்டது.  \n\nமண்டபேஷ்வர் குகைகளில் நடராசர், சதாசிவன் மற்றும் அர்த்னாரீஷ்வர் போன்ற தெய்வங்களின் சிற்பங்கள் உள்ளன. மேலும் கணேசன், பிரம்மா மற்றும் விஷ்ணு சிலைகளையும் கொண்டுள்ளது. இந்த படைப்புகளில் இந்து கடவுள்களின் மற்றும் தெய்வீகப் புராணக் கதைகள் சித்தரிக்கப்பட்டன. இன்றும் கூட பார்வதியுடன் சிவனின் திருமணத்தை குறிக்கும் ஒரு விரிவான சிற்பம் இந்த குகைகளின் தெற்கே ஒரு பெரிய சதுர ஜன்னல் வழியாக பார்க்கலாம். குகைகள் ஒரு தொல்பொருள் மரபுரிமைத் தளமாக அறிவிக்கப்பட்டு, சட்டத்தின் கீழ் பாதுகாக்கப்படுகின்றன.\n"}
{"id": "439234", "url": "https://ta.wikipedia.org/wiki?curid=439234", "title": "சிவனார் வேம்பு", "text": "சிவனார் வேம்பு\n\nசிவனார் வேம்பு (Indigofera aspalathoides) என்பது பபேசியே குடும்பத்தைச் சேர்ந்த ஒரு மூலிகைத் தாவரம் ஆகும். \nSection::::பெயர்.\nசிவனார் வேம்பானது \"காந்தாரி\", \"அன்னெரிஞ்சான் பூண்டு\", \"இறைவன வேம்பு\" ஆகிய வேறு பெயர்களாலும் அழைக்கப்படுகிறது. இந்தத் தாவரத்தைப் பறித்து உலர்த்தாமல் அன்றே எரித்தாலும் புகையைக் கக்கும் மூலிகை என்ற காரணமாக இதை ‘அன்று எரிந்தான் பூண்டு’ என்று அழைத்துள்ளனர். அது மருவி ‘அன்னெரிஞ்சான் பூண்டு’ ஆகிவிட்டது.\nSection::::விளக்கம்.\nஇது செம்மண் பகுதிகளில் செழித்து வளரும் ஒரு குறுஞ்செடியாகும். இதன் செவ்விய நிறத் தண்டில் வெள்ளி படர்ந்ததைப் போன்ற ரோம வளரிகள் காணப்படும். மேலும் மிகச் சிறிய அளவிலான முட்டை வடிவ இலைகளைக் கொண்டதாகவும், ஊதா நிறம் கலந்த சிவந்த இதழ்களைக் கொண்ட மலர்கள் பூப்பதாகவும் இது இருக்கும்.\n"}
{"id": "439235", "url": "https://ta.wikipedia.org/wiki?curid=439235", "title": "கு. க. செல்வம்", "text": "கு. க. செல்வம்\n\nகு. க. செல்வம் (Ku. Ka. Selvam) ஒரு இந்திய அரசியல்வாதியும், தமிழக சட்டமன்ற உறுப்பினரும் ஆவார். இவர் 2016 ஆம் ஆண்டு நடைபெற்ற தமிழக சட்டமன்றத் தேர்தலில் ஆயிரம் விளக்கு சட்டமன்றத் தொகுதியில் திராவிட முன்னேற்றக் கழகத்தின் சார்பில் போட்டியிட்டு வெற்றிபெற்றதன் மூலமாக தமிழகத்தின் 15ஆவது சட்டமன்றத்திற்குச் சென்றார். இவர் சென்னை, கோடம்பாக்கம், வடபழனி பகுதியில் வசித்து வருகிறார். சென்னை, வடபழனியில் உள்ள அறிஞர் அண்ணா பொதுநல மன்றத்தின் செயலாளராக 2009 ஆம் ஆண்டு முதல் பணியாற்றி வருகிறார். போட்டித் தேர்வுகளுக்கு மாணவர்களை பயிற்றுவிக்கும் பணியிலும் இம்மன்றம் செயல்படுகிறது.\n"}
{"id": "439236", "url": "https://ta.wikipedia.org/wiki?curid=439236", "title": "டகேர் ஒளிப்பட முறை", "text": "டகேர் ஒளிப்பட முறை\n\nடகேர் ஒளிப்பட முறை அல்லது டாகுவேரியோ வகை ஒளிப்பட முறை () என்பது பொதுப் பயன்பாட்டிற்கு வந்த முதல் ஒளிப்படப்பிடிப்பு முறை ஆகும். ஏறத்தாழ 20 வருடங்கள் இம்முறையில் ஒளிப்படமெடுப்பது பிரபலமாகவிருந்தது.\n\nலூயி ஜாக் மாண்டே டகேர் கண்டுபிடித்த இம்முறை 1839ம் ஆண்டு உலகளாவிய ரீதியில் அறிமுகப்படுத்தப்பட்டு 1960ம் ஆண்டளவில் பல புதிய, ஆக்கச் செலவு குறைந்த, காலவிரயம் குறைந்த ஒளிப்பட பிடிப்பு முறைகளின் வருகையால்  வழக்கொழிந்தது. மீண்டும் 20ம் நூற்றண்டின் இறுதி வருடங்களில் இம்முறை பழைய ஒளிப்படக் கலைகளில் ஆர்வமுள்ள சிலரால் மீட்டெடுக்கப்பட்டது.\n\nடகேர் முறையில் ஒளிப்படமெடுக்க படப்பிடிப்பாளர் வெள்ளி பூசிய செப்புத் தகடொன்றை ஆடி போல் பளிச்சிட செய்து பின் அதை ஒளி உணர் தகடாக மாற்ற சில இரசாயனங்களின் ஆவியை அத்தகட்டின் மீது படிய விடுவார். பின் ஒளி உணர் திறன் கொண்ட அத்தகட்டை ஒரு ஒளிப்படக் கருவியினுள் செலுத்தி ஒளியின் முன் வெளிப்படுத்துவார். சுற்று சூழல் வெளிச்சத்தின் அளைவைப் பொறுத்து தகடு வெளிப்படுத்தப்படும் கால அளவு வேறுபடும். பிரகாசமான ஒளிக்கு சில நொடிகளும் குறைந்தளவு ஒளிக்கு சற்று கூடுதல் நொடிகளும் ஒதுக்கப்படும். இப்படிமுறைகள் மூலம் தகட்டில் பதியப்படும் படம் கண்களுக்குப் புலப்படாது. பாதரச ஆவி மூலம் தகடு சூடாக்கப்பட்டதும் படம் கண்களுக்குப் புலப்படும். பின் அத்தகட்டின் மேல் சில இரசாயனத் திரவங்கள் ஊற்றி அதன் ஒளி உணர் திறனை செயலிழக்கச் செய்து நீரில் கழுவி காய விடுவார். தகட்டிலிருந்து நன்றாக நீர் அகன்ற பின் படம் பதிந்த அத்தகட்டை ஒரு கண்ணாடி சட்டமிட்டு அல்லது வேறு முறைகளில் பாதுகாப்பார்.\n\nடகேர் முறையில் படம் பிடிக்கும் போது காட்சியின் கோணம், படம்பிடிக்கப்படும் காட்சி அல்லது நபர்களின் மேல் விழும் ஒளியின் அளவு, சுற்று சூழல் ஒளியின் அளவு போன்றவைகளின் பாதிப்பால் நேர்முறையாகவோ அல்லது எதிர்மறையாகவோ ஒளிப்படங்கள் கிடைக்கப்பெறலாம். நேர்முறை ஒளிப்படங்களில் அதன் வண்ணங்கள் படம்பிடித்த காட்சியை ஒத்திருக்கும். எதிர் மறை அல்லது படல மறை ஒளிப்படங்களில் அதன் பிரகாசமான பகுதிகள் இருண்டதாகவும் இருண்ட பகுதிகள் பிரகாசமாகவும் இருக்கும். டகேர் ஒளிப்படங்களின் இருண்ட பகுதிகள் வெள்ளியாக இருப்பதோடு பிரகாசமான பகுதிகள் நுண்ணிய ஒளி தெறிக்கும் இழைகளைக் கொண்டிருக்கும். இவ்வொளிப்படத் தகடு மென்மையான மேற்பரப்பைக் கொண்டதாக இருக்கும். இலேசாக தேய்த்தால் கூட நிரந்தரமான கீறல் மேற்பரப்பில் விழும். ஆகையினாலேதான் இவ்வொளிப்படத் தகட்டை ஒரு கண்ணாடி சட்டத்தினுள் இட்டு பாதுகாக்கப்படுகிறது.\n\nபல முற்கால ஒளிப்படங்கள், தாளில் அச்சிடப்பட்ட புகைப்படங்கள் போன்றவை டகேர் முறை ஒளிப்படங்கள் எனத் தவறாக அடையாளப்படுத்தப்படுகின்றன. டகேர் முறை எனும் சொல் 1840களின் ஆரம்பத்திலும் 1850களின் இறுதியிலும் பயன்படுத்தப்பட்டத் தொழில்நுட்பத்தையும் அதன் தனித்தன்மை வாய்ந்த ஒளிப்பட வகை, ஊடகம் ஆகியவற்றையும் குறிக்கிறது.\n\nSection::::வரலாறு.\nஐரோப்பிய மறுமலர்ச்சி காலம்தொட்டே பல கலைஞர்கள் காட்சிகளைத் தொழில்நுட்ப கருவிகளின் மூலம் பதிவு செய்வதில் ஆர்வம் காட்டி வந்தனர். அக்காலத்தில் படப்பிடிப்பு கருவியாக இருட்படப்பெட்டி இருந்தது. காட்சிகளின் மீது பட்டுத் தெறிப்படையும் ஒளியை இருட்படப்பெட்டியூடாக செலுத்தி மறுபுறம் ஒரு திரையிலோ அல்லது சுவற்றிலோ அக்காட்சியின் விம்பத்தை விழச் செய்வதன் மூலம் படம் பெறப்பட்டது. திரையில் அல்லது சுவரில் விழுந்த அப்படத்தைப் பார்த்து ஓவியக் கலைஞர்கள் படியெடுத்தனர். இவ்வாறு படியெடுப்பதன் மூலம் இருபரிமாண ஓவியமொன்றில் நீளம், அகலம், காட்சிக் கோணம் போன்றவற்றைத் தெளிவாகக் காட்ட முடியும். அத்தோடு ஓவியத்திற்குத் தேவையான சரியான துல்லியமான வண்ணங்களையும் இதன் மூலம் வழங்க முடியும். இவ்வுத்தி மேற்கத்தைய ஓவியங்களில் பிரபலமடந்ததால் தங்களது ஓவியங்களை மேம்பட்ட நாகரிகப் படைப்புகளாகக் கருதினர். எனினும் பிற்காலத்தில் ஓவியத்துறையில் நவீனத்துவம் புகுந்ததால் கீழைத்தேய ஓவியங்கள் மீண்டும் செல்வாக்கு பெற்றன. 17ம் நூற்றாண்டின் ஆரம்பத்தில் இத்தாலிய வேதியியலாளரான ஏஞ்சலோ சாலா வெள்ளி நைத்திரேற்றுத் தூள் சூரிய ஒளியினால் கருகியதாக எழுதியிருந்தார். எனினும் அது பற்றி அவர் மேலதிக ஆராய்ச்சி செய்ததாகத் தகவல் எதுவும் கிடைக்கவில்லை.\n\nஅயோடின், புரோமின், குளோரின் ஆகிய தனிமங்களின் கண்டுபிடிப்பு வெள்ளி வேதியியல் சேர்வைகளை அடிப்படையாகக் கொண்ட ஒளிப்படப்பிடிப்பில் முக்கிய பங்கு வகித்தது.\n"}
{"id": "439238", "url": "https://ta.wikipedia.org/wiki?curid=439238", "title": "ஒரு ஊரில் ஒரு ராஜகுமாரி", "text": "ஒரு ஊரில் ஒரு ராஜகுமாரி\n\nஒரு ஊரில் ஒரு ராஜகுமாரி (Oru Oorla Oru Rajakumari) பாக்யராஜ் இயக்கத்தில், 1995 ஆம் ஆண்டு வெளியான இந்தியத் தமிழ்த் திரைப்படமாகும். வேணு தயாரிப்பில், இளையராஜா இசை அமைப்பில், 15 ஜனவரி 1995 ஆம் தேதி வெளியானது. பாக்யராஜ், மீனா, ஜனகராஜ், விஜயகுமார், லிவிங்ஸ்டன் மற்றும் பலர் நடித்துள்ளனர்.\n\nபார்வையாளர்களின் பாராட்டைப் பெற்ற இப்படம் வணிக ரீதியாக பெரும் வெற்றியை பெற்றது.\n\nSection::::நடிகர்கள்.\nபாக்யராஜ், மீனா, சனகராஜ், விஜயகுமார், லிவிங்ஸ்டன், சி. ஆர். சரஸ்வதி, நிர்மலாம்மா, சுரபி, சார்லி, குமரிமுத்து, நளினிகாந்த்.\n\nSection::::கதைச்சுருக்கம்.\nபடித்த வேலையில்லாத பிரமச்சாரி வெங்கட் (பாக்யராஜ்). வேலையில்லாமல் இருக்கும் வெங்கட்டை, குடும்பத்தினர் எள்ளி நகையாடினர். அவனது பாட்டி மட்டும் அவன் மேல் அதிக பாசமாக இருந்தார். மேலும், ஓர் இளவரசியை தான் வெங்கட் மணமுடிப்பான் என்ற கனவுடன் இருந்தார் அவனது பாட்டி.\n\nஅரச பரம்பரையைச் சேர்ந்த, நீலகிரி எஸ்டேட்டின் உரிமையாளர் லட்சுமி பிரபா (மீனா (நடிகை)). திருமண நிச்சயத்தின் பொழுது, பங்குச் சந்தையில் பெருத்த நஷ்டம் என்ற தவறான தொலைபேசி அழைப்பால், லட்சுமி பிரபாவின் தந்தை மாரடைப்பால் இறந்து விடுகிறார். அதனால், தன் செல்வத்தை விரும்பாமல், தன்னை விரும்பும் நபரை திருமணம் செய்ய முடிவு செய்கிறாள் லட்சுமி பிரபா.\n\nபின்னர், லட்சுமி தோட்டத்தில் மேலாளராக வேலைக்கு சேருகிறான் வெங்கட். அந்த எஸ்டேட்டின் கணக்காளர் தான் அரண்மனையின் ராஜா என்றும், லட்சுமி ஒரு பணிப்பெண் என்றும் நாடகமாடுகிறார்கள். வெங்கட்டின் காதலை அடைய பொறுமையுடன் காத்திருக்கிறாள் லட்சுமி.\n\nபின்னர், வெங்கட்டின் பாட்டியின் கனவு பலித்ததா என்பதே மீதிக் கதையாகும்.\n\nSection::::ஒலிப்பதிவு.\nஇப்படத்தின் பின்னணி மற்றும் பாடல்களின் இசையை அமைத்தவர் இளையராஜா ஆவார். ஆறு பாடல்களுக்கும் வரிகளை எழுதியவர் வாலி (கவிஞர்) ஆவார்.\nSection::::வரவேற்பு.\nவேறு எந்த இயக்குனராலும் எடுத்திருக்க முடியாத கதை என்றும், இயக்குனர் பாக்யராஜ் சற்று நம்பத்தக்க வகையில் படத்தை இயக்கியுள்ளதாகவும் விமர்சனம் செய்யப்பட்டது.\n\n"}
{"id": "439247", "url": "https://ta.wikipedia.org/wiki?curid=439247", "title": "பாரத் பவன்", "text": "பாரத் பவன்\n\nபாரத் பவன் (\"Bharat Bhavan\") என்பது இந்தியாவின் போபால் நகரில் மைந்துள்ள ஒரு தன்னாட்சி பெற்ற பல கலைகள் கொண்ட வளாகம் மற்றும் அருங்காட்சியகம் ஆகும். மத்தியப் பிரதேச அரசு இதை நிறுவி, நிதியுதவி செய்கிறது. கட்டடக் கலைஞர் \"சார்ல்ஸ் கோர்ரியா\" இதை கட்டியுள்ளார். 1982ஆம் ஆண்டில் திறக்கப்பட்ட போபால் ஏரியின் மேல் பகுதியை நோக்கி அமைந்திருக்கும் இது ஒரு கலைக்கூடம், நுண்கலைக் கூடம், ஒரு திறந்தவெளி அரங்கு, ஒரு திரையரங்கம், ஒரு மண்டபம், ஒரு பழங்குடி மற்றும் நாட்டுப்புற கலைகளின் அருங்காட்சியகம், இந்திய கவிதை நூலகங்கள், பாரம்பரிய இசை, நாட்டுப்புற இசை ஆகியவை அடங்கியுள்ளது. \n\nSection::::வரலாறு.\n1980களின் முற்பகுதியில், தேசிய தலைநகரங்களில் பிராந்திய மையங்களின் மூலமாக இந்திய கலைகளை வளர்ப்பதில் நாடு முழுவதும் அரசு கவனம் செலுத்தியது. \"உஜ்ஜயினி\"யில் \"காளிதாஸ் அகாடமி\" என்ற இலக்கிய அமைப்பை நிறுவுவதற்கு காரணமாக இருந்த மத்திய அரசின் கல்வி அமைச்சகத்தில் (1966-1992) ஒரு இந்திய ஆட்சிப் பணி இயக்குநராக இருந்த \"அசோக் வாஜ்பாய்\" இதற்கான முயற்சியை முன்னெடுத்தார், இது 1983 இல் திறக்கப்பட்டது. இந்தியாவின் பல பகுதிகளிலும் சில கலாச்சார முயற்சிகள் பல ஆண்டுகளாக தோல்வியில் முடிந்தாலும், இத்தகைய பாரத் பவன் திட்டம் போபால் நகரில் (இந்தியா ஹவுஸ்) வெற்றி பெற்றது.\n\nஇந்திய பிரதமர் இந்திரா காந்தியால் மத்திய பிரதேச மாநிலத்தின் கலாச்சார மையம் நிறுவப்பட்டு நிதியுதவியும் அளித்தார் ஆனாலும் இது தன்னாட்சியுடன் 12-உறுப்பினர்களைக் கொண்ட பாரத பவன் எனற அறக்கட்டளையால் நடத்தப்படுகிறது. அடுத்த பத்தாண்டுகளில், இந்தோர் நிறுவனம், ஜபல்பூர், மும்பை, கொல்கத்தா போன்ற இடங்களிலிருந்து மாணவர்களையும், வெளிநாட்டு பார்வையாளர்களையும் கலைஞர்களையும் மற்றும் அறிஞர்களையும், கவர்ந்திழுக்க ஆரம்பித்ததால், இந்த நிறுவனம் இந்தியாவின் ஒரு முக்கியமான கலாச்சார நிறுவனமாக வளர்ந்தது.\n\nஇது உருவாக ஆரம்பித்த ஆண்டுகளில், \"ரங்கமண்டல் ரெபெர்ட்டரி\" என்ற அமைப்பின் தலைவராக இருந்த \"பி. வி. ஆர். கரந்த்\", இந்த பிராந்தியத்தின் நாட்டுப்புற வடிவங்களை குறிப்பாக இந்தியை தனது வேலையில் இணைத்து, பாரத் பவனில் தனது பல நிகழ்ச்சிகளை நடத்தினார். பாரத் பவன் \"பையென்னியல் ஆஃப் காண்டெம்ப்ரரி இன்டியன் ஆர்ட்\" 1986இல் துவக்கப்பட்டது, அதன் பிறகு 1989 ஆம் ஆண்டில் \"பாரத் பவன் இண்டர்நேஷனல் பிரிண்ட் பையென்னியல்\" துவக்கப்பட்டது. இந்த வளாகம் அதன் கலை அருங்காட்சியகம், \"ரூபான்கர் என்ற\" பெயரில் அறியப்படுகிறது, இதில் பழங்குடி மக்களின் கலைகள் நிரந்தர சேகரிப்பாக உள்ளது, அதன் ஆரம்ப வருடங்களில் ஜே. சுவாமிநாதனால் சேகரிக்கப்பட்டது மேலும், இந்தியாவில் பழங்குடி மக்களின் கலைகளின் சிறந்த எடுத்துக்காட்டுகளை பாரத் பவன் பிரதிபலிக்கிறது.\n\nSection::::கண்ணோட்டம்.\nஇந்த வளாகத்தில் இந்திய ஓவியம் மற்றும் ஒரு கலைக்கூடம், நுண்கலைக் கூடம், ஒரு திறந்தவெளி அரங்கு, ஒரு திரையரங்கம், ஒரு மண்டபம், ஒரு பழங்குடி மற்றும் நாட்டுப்புற கலைகளின் அருங்காட்சியகம், இந்திய கவிதை நூலகங்கள், பாரம்பரிய இசை, நாட்டுப்புற இசை ஆகியவை அடங்கியுள்ளது. இது மட்டுமல்லாமல், கலைஞர்களும், எழுத்தாளர்களும் பவனில் உள்ள \"ஆஸ்ரம்\" என்பதில் தங்கி தங்களை வெளிபடுத்துகிறார்கள். பல ஆண்டுகளாக, இது ஒரு பிரபலமான சுற்றுலா மையமாக உள்ளது.\n"}
{"id": "439262", "url": "https://ta.wikipedia.org/wiki?curid=439262", "title": "லோதி தோட்டங்கள்", "text": "லோதி தோட்டங்கள்\n\nலோதி தோட்டங்கள் (\"Lodhi Gardens\") என்பது இந்தியா புது தில்லியில் 90 ஏக்கர் பரப்பளவில் அமைந்துள்ள ஒரு நகரபூங்காவாகும். இது \"முகமது ஷா\" கல்லறை, \"சிகந்தர் லோடி\" கல்லறை, \"ஷிஷா\" கல்லறை மற்றும் \"பாரா\" கல்லறை ஆகிவற்றைக் கொண்டுள்ளது. இது 15 ஆம் நூற்றாண்டில் லோதி வம்சத்தினரால் கட்டப்பட்ட கட்டடக்கலை ஆகும். லோதி வம்சத்தினர் வட இந்தியா, பஞ்சாப் மற்றும் வடமேற்கு எல்லைப்புற மாகாணம் (தற்போதைய பாக்கிஸ்தான்) ஆகிய பகுதிகளை 1451 முதல் 1526 வரை ஆண்டு வந்துள்ளனர். இது தற்போது இந்திய தொல்பொருள் ஆய்வு நிறுவனம் (\"ASI\") மூலமாக பாதுகாக்கப்பட்டுள்ளது. இந்த லோதி தோட்டம் கான் சந்தை மற்றும் சஃப்தார்ஜங்கின் கல்லறைக்கு இடையே அமைந்துள்ளன. தில்லி மக்கள் அதிகாலையில் நடைபயிற்சி மேற்கொள்வர். மேலும் உடற்பயிற்சி மற்றும் நடைபயிற்சி ஆர்வலர்களிடம் இது பிரபலமாக உள்ளது]]\n\nSection::::வரலாறு.\nசைய்த் வம்ச ஆட்சியாளர்களின் இரண்டாவது கடைசி அரசன் \"முகம்மது ஷா\"வின் கல்லறையே மிகவும் பழையக்கல்லறையாகும், இது, 1444 ஆம் ஆண்டில் முகமது ஷாவுக்கு அஞ்சலி செலுத்த அலா-உத்-தின் ஆலம் ஷாவால் கட்டப்பட்டது. இந்தியாவில் எஞ்சியிருக்கும் இந்த இரண்டு கால கட்டங்களின் கட்டிடக்கலைகள் சிறிய கட்டிடக்கலையாக இருப்பதால், லோடி தோட்டங்கள் ஒரு முக்கிய இடமாக உள்ளது. தோட்டங்களில் உள்ள ஆரம்பகால கல்லறையான \"முகம்மது ஷா\"வின் கல்லறையை சாலையில் இருந்து பார்க்க முடிகிறது. \n\n\"முகம்மது ஷா\"வின் கல்லறையைப் போன்றே \"சிக்நந்தர் லோடி\"யின் மற்றொரு கல்லறையும் தோட்டங்களில் உள்ளது. இது தனது தந்தையின் நினைவாக அவரது மகன் \"இப்ராகிம் லோடி\"யால் 1517 ஆம் ஆண்டில் கட்டப்பட்டது. இவர் லோடி வம்சத்தைச் சேர்ந்த \"டில்லி சுல்தான்\"களில் கடைசி சுல்தானாக இருந்தார். பாபரால் 1526இல் நடத்தப்பட்ட, முதலாம் \"பானிபட்\" போரில், \"இப்ராகிம் லோடி\" தோற்கடிக்கப்பட்ட்டர். இது முகலாய சாம்ராஜ்யத்திற்கு அடித்தளம் அமைத்தது. \n\n15 ஆம் நூற்றாண்டின் \"சய்யித்\" மற்றும் லோடி வம்சத்தினருக்குப் பின்னர் , நினைவுச்சின்னங்களை சுற்றி இரண்டு கிராமங்கள் வளர்ந்தன, ஆனால் 1936 இல் தோட்டங்களை உருவாக்க கிராமவாசிகள் இடம் மாற்றப்பட்டனர். \"பிரிட்டிஷ்\" அரசின் போது இந்தியாவின் தலைமை ஆளுநர் \"வில்லிங்டன் பிரபு\" என்பவரின் மனைவியான \"லேடி வில்லிங்டன்\", என்பாரின் பெயரால் \"லேடி வில்லிங்டன் பார்க்\" என அழைக்கப்பட்டது, 1936 ஆம் ஆண்டு ஏப்ரல் 9 ஆம் தேதி இது திறக்கப்பட்டது. 1947இல் இந்திய சுதந்திரத்திற்குப் பின்னர், அதன் தற்போதைய லோடி தோட்டங்கள் என்றப் பெயரால் அழைக்கப்படுகிறது.\n\n"}
{"id": "439279", "url": "https://ta.wikipedia.org/wiki?curid=439279", "title": "தாய்லாந்து பொதுத் தேர்தல், 2019", "text": "தாய்லாந்து பொதுத் தேர்தல், 2019\n\nதாய்லாந்து பொதுத்தேர்தல், 2019 என்பது தாய்லாந்து நாட்டில் 2014ஆம் ஆண்டு இராணுவம் ஆட்சியைக் கைப்பற்றியதன் மூலம் பிரயுத் சென்-ஓ-ச்சா பிரதமராக பதவியேற்ற பிறகு முதன்முறையாக நடைபெற்ற தேர்தலாகும். 2017ஆம் ஆண்டு இராணுவத்தால் உருவாக்கபப்ட்ட புதிய அரசியலைமைப்பு சட்டத்தின் படி இத்தேர்தல் நடைபெற்றது. இதன்மூலம் பிரதிநிதகள் அவையில் உள்ள 500 உறுப்பினர்கள் தேர்ந்தெடுக்கப்படுவர்.\n\nஇத்தேர்தலில் பியூ தாய் கட்சி மற்றும் மக்களாட்சி ஆகிய இரு பெருங்கட்சிகளும் பலங்க் பிராசரத், எதிர்கால முன்னேற்றம் போன்ற புதுக்கட்சிகளும் உட்பட மொத்தம் 77 கட்சிகள் போட்டியிட்டன. பலாங் பிரசாரத் கட்சியின் வேட்பாளராக பிரயுத்-சன்-ஓச்சா அறிவிக்கப்பட்டாலும் அவர் தனி வேட்பாளராகவே கருதப்பட்டார். பியூ தாய்க் கட்சியின் சார்பாக அக்கட்சியின் தலைமை வியூகத் தலைவரான சுடாரத் கெயுராப்பன் அறிவிக்கப்பட்டார். \n\nஇத்தேர்தலில் புதிய முறைப்படி மக்கள் தங்கள் தொகுதி மற்றும் தேசிய கட்சிப் பட்டியல் ஆகிய இரண்டிற்கும் சேர்த்து ஒன்றாக வாக்களித்தனர். புதிய அரசியலமைப்பு சட்டப்படி கீழவை மற்றும் மேலவை ஆகிய இரு அவைகளிலும் பெரும்பான்மை ஆதரவு பெற்றவரே பிரதமராக பதவியேற்க இயலும். இதில் 250 மேலவை உறுப்பினர்களும் இராணுவத்தால் நியமிக்கப்படுபவர் என்பது குறிப்பிடத்தக்கது. \n\n24 மார்ச் 2019 அன்று நடைபெற்ற தேர்தலில் அதிகளவு வாக்குப்பதிவு நிகழும் என்று எதிர்பார்க்கப்பட்ட நிலையில் 64.69% மட்டுமே வாக்குப்பதிவு நிகழ்ந்தது. அதற்கடுத்த நாளன்று தேர்தல் ஆணையம் 350 இடங்களுக்கான அதிகாரப்பூர்வமற்ற முடிவுகளை வெளியிட்டது. மற்ற 150 இடங்களுக்கான முடிவுகள் 29 மார்ச் 2019 அன்று வெளியிடப்படும் என்று அறிவித்துள்ளது. இத்தேர்தலின் அதிகாரப்பூர்வமான முடிவுகள் மே 9 ஆம் தேதி வெளியாகும். தாய்லாந்து வழக்கப்படி அந்நாட்டு மன்னரின் முடிசூட்டும் நிகழ்விற்குப் பிறகே அதிகாரப்பூர்வமான முடிவுகள் அறிவிக்கப்படும் என்பது குறிப்பிடத்தக்கது.\n\nமுதற்கட்ட முடிவுகளின் படி மக்கள் வாக்குக்களை அதிகம் பெற்ற பலங்க் பிரசாரத் கட்சி 119 இடங்களைக் கைப்பற்றியது. எனினும் பியூ தாய் கட்சி 137 இடங்களில் வென்று தனிப்பெரும் கட்சியாக உருவெடுத்தது. எதிர்கால முன்னேற்றக் கட்சி 87 இடங்களிலும் மக்களாட்சிக் கட்சி 54 இடங்களிலும் பூம்ஜெய்தாய் கட்சி 52 இடங்களிலும் வென்றன. நான்காவது இடம் பெற்ற மக்களாட்சிக் கட்சியின் மோசமான தோல்வியை அடுத்து முன்னாள் பிரதமர் அபிஷித் வெஜ்ஜஜீவா அக்கட்சியின் தலைவர் பொறுப்பில் இருந்து விலகினார்.\n"}
{"id": "439280", "url": "https://ta.wikipedia.org/wiki?curid=439280", "title": "பியூ தாய் கட்சி", "text": "பியூ தாய் கட்சி\n\nபியூ தாய் கட்சி என்பது தாய்லாந்து நாட்டில் உள்ள ஒரு அரசியல் கட்சியாகும். இது 2011ஆம் ஆண்டு நடைபெற்ற பொதுத்தேர்தலில் பெரும்பான்மை இடங்களைப் பெற்று ஆட்சியமைத்தது. அக்கட்சியின் யிங்லக் சினாவத்ரா தாய்லாந்தின் முதல் பெண் பிரதமராகப் பதவியேற்றார். பிறகு 2014 ஆம் ஆண்டு அவர் மீதான ஊழல் வழக்கில் நீதிமன்றம் குற்றவாளி என்று தீர்ப்பு வழங்கியதன் காரணமாக நாட்டை விட்டு தப்பியோடிவிட்டார். அதன் பிறகு இராணுவம் ஆட்சியைக் கைப்பற்றியது. தற்போது 2019ஆம் ஆண்டு பொதுத்தேர்தலில் பியூ தாய் கட்சியின் பிரதமர் வேட்பாளராக முன்னாள் அமைச்சர் சுடாரத் கெயுராப்பன் அறிவிக்கப்பட்டுள்ளார். \n"}
{"id": "439282", "url": "https://ta.wikipedia.org/wiki?curid=439282", "title": "பலங்க் பிரசாரத் கட்சி", "text": "பலங்க் பிரசாரத் கட்சி\n\nபலங்க் பிரசாரத் கட்சி (ஆங்கிலம் \"Palang pracharath party\") என்பது தாய்லாந்தைச் சேர்ந்த இராணுவ-ஆதரவுக் கட்சியாகும். 2019ஆம் ஆண்டு தாய்லாந்து பொதுத்தேர்தலில் இக்கட்சியின் வேட்பாளராக தற்போதைய தாய்லாந்து பிரதமர் பிரயுத் சன்-ஓ-ச்சா அறிவிக்கப்பட்டுள்ளார். இக்கட்சியின் பல்வேறு பொறுப்புகளில் இராணுவ அதிகாரிகளே உள்ளனர். \n"}
{"id": "439283", "url": "https://ta.wikipedia.org/wiki?curid=439283", "title": "எதிர்கால முன்னேற்றக் கட்சி", "text": "எதிர்கால முன்னேற்றக் கட்சி\n\nஎதிர்கால முன்னேற்றக் கட்சி (\"Future Forward Party\") என்பது தாய்லாந்து நாட்டைச் சேர்ந்த அரசியல் கட்சியாகும். இது மார்ச் 2018இல் தனாத்தோர்ன் ஜுவாங்குரூன்குருவாங்கிட் என்பவரால் தொடங்கப்பட்டது. அவர் 2019 தாய்லாந்து பொதுத்தேர்தலில் அக்கட்சியின் பிரதமர் வேட்பாளராக அறிவிக்கப்பட்டார். \n"}
{"id": "439310", "url": "https://ta.wikipedia.org/wiki?curid=439310", "title": "கிருஷ்ணசுவாமி ராமையா", "text": "கிருஷ்ணசுவாமி ராமையா\n\nகிருஷ்ணசுவாமி ராமையா (Krishnaswamy Ramiah), (எம்.பி.இ) ( ஏப்ரல் 15, 1892 - ஆகஸ்ட் 3, 1988) இந்திய வேளாண்மை விஞ்ஞானி, மரபியலாளர் , பாராளுமன்ற உறுப்பினர் மற்றும் கட்டாக்கின் \"மத்திய ரைஸ் ரிசர்ச் இன்ஸ்டிடியூட் (சி.ஆர்.ஆர்.ஐ)\" இன் நிறுவனர் மற்றும் இயக்குனர் ஆவார். இவர், இந்திய நெல் வகைகளில் உள்ள முறையான கலப்பினத் திட்டங்களை அறிமுகப்படுத்தியவர். 1957இல்,இந்திய அரசு அவருக்கு, தேசத்திற்கு ஆற்றிய சேவைகளுக்காக நான்காவது உயர்ந்த இந்திய சிவிலியன் விருதான பத்மஸ்ரீ, விருதினை வழங்கி கவுரவித்தது. அதைத் தொடர்ந்து, 1970 இல், மூன்றாம் மிக உயரிய சிவிலியன் விருதான பத்ம பூஷன் விருதினை அவருக்கு வழங்கியது.\n\nSection::::சுயசரிதை.\nகிருஷ்ணசுவாமி ராமையா, 1892 இல் பிறந்தார், இவர், 1914இல், தமிழ்நாட்டில் உள்ள கோயம்புத்தூர் நெல் இனப்பெருக்க நிலையத்தில் ஆராய்ச்சி ஊழியர்கள் குழுவில் உறுப்பினராக சேர்ந்து தனது வாழ்க்கையைத் தொடங்கினார். மூன்று ஆண்டுகளில், 1917 ஆம் ஆண்டில், அவர் தூய வரி தேர்வு மற்றும் இனப்பெருக்க முன்னேற்றத்தின் மூலமாக, அரிசியில் புதிய ரக குறுக்கு இனங்களை உற்பத்தி செய்தார். பின்னர், அவர் முறையான கலப்பின திட்டங்களை அறிமுகப்படுத்தினார், அரிசி இனப்பெருக்கத்தில் அத்தகைய நெறிமுறையைத் தொடர முதல் இந்திய விஞ்ஞானியாக அறியப்பட்டார்.\n\nSection::::தொழில்.\n1946 ல் இந்திய அரசு மத்திய நெல் ஆராய்ச்சி நிறுவனத்தை (சி.ஆர்.ஆர்.ஐ), தொடங்கிய போது, ராமையா அதன் நிறுவனர் இயக்குனர் மற்றும் தலைவராக தேர்ந்தெடுக்கப்பட்டார் பின்னர் அந்த நிறுவனம் இந்திய வேளாண் ஆராய்ச்சி குழுமத்தின் (ஐசிஏஆரின்). கீழ் கொண்டு வந்து அவர் தம்முடைய பதவியை தொடர்ந்தார். அங்கு அவர் தனது பதவிக்காலத்தில், ஐக்கிய நாடுகளின் உணவு மற்றும் வேளாண்மை அமைப்பு முன்முயற்சிக்கான சர்வதேச ரைஸ் கமிஷன் தலைவராகவும் இருந்தார். அவர் எப்.ஓ.ஏ. ஸ்பான்சர் இந்தோ-ஜபோனிகா கலப்பின திட்டத்தின் மூலமாக நைட்ரஜன் வெளியாகும் அரிசி வகைகள் மாஹ்சூரி, மலிஞ்சா, ஏடிடீ 27 மற்றும் சிர்க்னா என்பதாகும் என அறிவிக்கப்பட்டது இதில், முதல் இரண்டு வகைகள் மலேஷியாவில் வெளியிடப்பட்டது. இந்தியாவில் மூன்றாவது வகையும் மற்றும் நான்காவது வகை ஆஸ்திரேலியாவிலும் வெளியிடப்பட்டது. மேலும், இவர், ஜீஇபி 24, ஏடிடீ 3, சிஒ 4 மற்றும் சிஒ 25 ஆகியவற்றை உள்ளடக்கிய அரிசி வகைகள் பலவற்றையும் அவர் உருவாக்கியிருந்தார். இதில், ஜீஇபி 24 பல்வேறு நாடுகளில் வளர்ந்து வரும் 83 அரிசி வகைகளில் ஒரு முன்னோடியாக உள்ளது.\n\nஅரிசி மரபணு அடையாளங்கள் தரப்படுத்தலுக்காக வாதிட்ட முதல் விஞ்ஞானிகளில் ராமையா ஒருவராக இருந்தார். பேங்காக்கை அடிப்படையாகக் கொண்ட எப்.ஏ.ஒ நிபுணராக சேவை செய்து, அவர் பல நாடுகளில் அரிசி இனப்பெருக்கத்துடன் தொடர்பு கொண்டிருந்தார். எக்சு-கதிர் தூண்டப்பட்ட அரிசி இன் வளர்ச்சியை மேம்படுத்தி, அரிசிக்கு ஒரு மரபணு வங்கி நிறுவப்பட்டது. இது குறித்து, இரண்டு புத்தகங்களை எழுதியுள்ளார். அவை, ரைஸ் இன் மெட்ராஸ் மற்றும் \"ரைஸ் பிரீடிங் அண்டு ஜெனிடிக்ஸ்\" என்பதாகும்.\nSection::::விருதுகள் மற்றும் அங்கீகாரம்.\nபிரித்தானிய அரசாங்கம் 1938 பிறந்தநாள் பரிசு பட்டியலில் பிரித்தானிய பேரரசின் (எம்.பி.இ.) ஆணையாளராக ராமையாவை நியமித்தது. இந்தியாவின் சுதந்திரத்திற்குப் பிறகு, 1957 ல் பத்மஸ்ரீ விருது பெற்ற நான்காவது மிக உயர்ந்த சிவில் கௌரவம் மற்றும் 1970 ஆம் ஆண்டில் பத்ம பூசண் விருதான மூன்றாவது மிக உயர்ந்த சிவில் கௌரவத்தை அவருக்கு வழங்கியதன் மூலம் இந்திய அரசாங்கமானது அவரது சேவைகளை அங்கீகரித்தது. மும்பையில் உள்ள இந்திய இன்ஸ்டிடியூட் ஆப் டெக்னாலஜி, சுற்றுச்சூழல் அறிவியல் மற்றும் பொறியியல் மையம் அவருக்கு மரியாதை செய்யும் விதமாக, ஆண்டு விழா விரிவுரையாளராக \"ராமையா மெமோரியல்\" விரிவுரையை நிறுவியுள்ளது. 1988 ஆம் ஆண்டு ஆகஸ்ட் 3 ம் தேதி அவர் காலமானார். அவர் தனது ஐந்து மகன்கள் மற்றும் இரு மகள்கள் மற்றும் அவர்களது குடும்பத்தினருடன் வாழ்ந்து வந்தார்.\n"}
{"id": "439311", "url": "https://ta.wikipedia.org/wiki?curid=439311", "title": "உரிகம்", "text": "உரிகம்\n\nஉரிகம் (Urigam) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும்.\nSection::::மக்கள் வகைப்பாடு.\nதளி ஊராட்சி ஒன்றியத்துக்கு உட்பட்ட\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 120 கிலோமீட்டர் தொலைவிலும், வட்டத் தலைநகரான தேன்கனிக்கோட்டையில் இருந்து 44 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 889 வீடுகள் உள்ளன. கிராமத்தின் மொத்த மக்கள் தொகையானது 3756 ஆகும். இதில் ஆண்கள் எண்ணிக்கை 1931, பெண்களின் எண்ணிக்கை 1825 என உள்ளது. மக்களின் கல்வியறிவு விகிதமானது 39.4 % என உள்ளது. இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "439313", "url": "https://ta.wikipedia.org/wiki?curid=439313", "title": "இந்தியக் குடியுரிமைச் சட்டம்", "text": "இந்தியக் குடியுரிமைச் சட்டம்\n\nஇந்தியாவின் குடிமகனாக இருக்க ஒரு நபரின் ஒப்புதல் அடிப்படையின்படி பிரிவு 5 முதல் 11 (பாகம் II) இந்திய அரசியலமைப்பின் கீழ் நிர்வகிக்கப்படுகிறது. இந்த விவகாரம் தொடர்பான குடியுரிமைச் சட்டம் 1955ஆம் ஆண்டு கொண்டுவரப்பட்டு, குடியுரிமை (திருத்தம்) சட்டம் 1986 திருத்தப்பட்டது, குடியுரிமை (திருத்தம்) சட்டம் 1992, குடியுரிமை (திருத்தம்) சட்டம் 2003, குடியுரிமை (திருத்தம்) சட்டம், 2005 மற்றும் குடியுரிமை (திருத்தம்) சட்டம், 2015. இந்திய அரசியலமைப்பின் கீழ் 9 வது பிரிவின்படி, எந்தவொரு நாட்டிலும் தானாகவே சொந்தமாக குடியுரிமை பெற்று வைத்திருக்கும் ஒரு நபர் இந்திய குடிமகன் அல்ல.\n\nஇந்தியக் குடியுரிமைச் சட்டம் தேசத்தில் உள்ள மக்களின் பிறப்புரிமை மூலம் குடியுரிமைக்குப்(ஜஸ் சொலி) பதிலியாக இரத்தத்தின் மூலம் குடியுரிமை (ஜஸ் சங்குனிஸ்) என்ற முறை பெரும்பாலும் பின்பற்றப்படுகிறது.\n\nSection::::வரலாறு.\nஇந்திய அரசின் சட்டம் 1858 ஆம் ஆண்டு பிரிட்டிஷ் அரசை நிறுவி பிரிட்டிஷ் ஏகாதிபத்திய ஆட்சியின் கீழ் பெரும்பான்மை இந்தியர்களை கொண்டுவந்தது. 1947 ஆம் ஆண்டு ஆகஸ்ட் மாதம் 15 ஆம் தேதி இந்திய சுதந்திரம் அடைந்து, தேசிய சட்டம் நடைமுறைக்கு வரும் வரை, பிரிட்டிஷ் அரசின் கீழ் இந்தியர்கள் பொதுவாக இரண்டு பிரிவுகளில் ஒன்றாக இருந்தார்கள்:\n\n1. பிரித்தானிய இந்தியாவில் குடியேறிய இந்தியர்கள், பிரிட்டிஷ் அரசிடம் ஒப்படைக்கப்பட்டனர் மற்றும் பிரிட்டிஷ் தலைமையின் நிலைப்பாட்டைக் கொண்டிருந்தனர்.(ஜனவரி 1, 1915) முதல், பிரிட்டிஷ் அரசு மற்றும் ஏலியன்ஸ் சட்டம் 1914 ஆம் ஆண்டிலிருந்து பிரிட்டிஷ் குடிமக்கள் பிரித்தானிய குடிமக்களாக பிரிட்டிஷ் பேரரசின் ஆதிக்கங்களில் (பிரித்தானிய இந்தியா உட்பட) பிறந்தவர்களாக கருதப்பட்டது.\n\n2. பிரிட்டிஷ் அரசாங்கத்தின் கீழ் அல்லது பிரிட்டிஷ் அரசின் கட்டுப்பாட்டின் கீழ் உள்ள மாநிலத்தில் குடியிருக்கும் இந்தியர்களின் நிலைப்பாடு (இந்திய அரசு\" அல்லது \"தேசிய அரசு) என்றும் அழைக்கப்படுகிறது. பிரிட்டிஷ் அரசின் பாதுகாக்கப்பின் கீழ் உள்ள நபர்கள் வெளிநாட்டவர்கள் என்று கருதப்பட்டனர் ஆனால் பிரிட்டிஷ்-வழங்கப்பட்ட பாஸ்போர்ட்டில்(கடவுச்சீட்டு) பயணிக்க முடியும்.\n\n\nSection::::குடியுரிமை திருத்தம் மசோதா 2016.\nஇந்திய குடியுரிமை திருத்தம் மசோதா 1955 ஆம் ஆண்டு ஜூலை 19 ஆம் தேதி மக்களவையில் முன்மொழிந்தது, 1955 ஆம் ஆண்டின் குடியுரிமைச் சட்டம் திருத்தப்பட்டது. இந்த மசோதா பாராளுமன்றத்தில் நிறைவேற்றப்பட்டால், ஆப்கானிஸ்தான், பங்களாதேஷ் மற்றும் பாகிஸ்தானிலிருந்து வந்த இந்து, சீக்கியம், பௌத்தம், சமணம், பார்சி அல்லது கிறித்துவர் போன்ற சிறுபான்மை சமூகங்களிலிருந்து சட்டவிரோதமாக குடியேறியவர்கள் இந்திய குடியுரிமைக்கு தகுதியுடையவர்கள் ஆவார். ஆனால் முஸ்லீம் சமூகத்தை ஒதுக்கி வைத்திருந்தது.\n\n\nSection::::இரட்டை குடியுரிமை.\nகுஜராத்தின் தலைநகர் காந்திநகரில் நடப்பெற்ற விழாவில் கலந்துக்கொண்ட பிரதமர் நரேந்திர மோடியின் பிரவசி பாரதீய திவாஸ் (பி.பி.டி.டி) திறப்பு விழாவை முன்னிட்டு ஜனவரி 6, 2015 அன்று வெளிநாட்டு இந்தியர்களுக்கான இரட்டை குடியுரிமை பெறும் பொது நல வழக்கு (பிஐஎல்) உச்சநீதிமன்றத்தில் தாக்கல் செய்யப்பட்டது.\n"}
{"id": "439318", "url": "https://ta.wikipedia.org/wiki?curid=439318", "title": "கடவுள் இருக்கான் குமாரு", "text": "கடவுள் இருக்கான் குமாரு\n\nகடவுள் இருக்கான் குமாரு ( Kadavul Irukaan Kumaru ) 2016இல் வெளிவந்த ஒரு இந்திய தமிழ் காதல் நகைச்சுவைத் திரைப்படம் ஆகும். இதை எழுதி இயக்கியவர் எம் ராஜேஷ் ஆவார். மற்றும் என். ராமசாமி இப்படத்தைத் தயாரித்துள்ளார். இதில், ஜி.வி.பிரகாஷ் குமார் , ஆனந்தி மற்றும் நிக்கி கல்ரானி ஆகியோர் முன்னணிக் கதாப்பாத்திரங்களில் நடித்துள்ளனர். பிரகாஷ் ராஜ் மற்றும் ஆர்.ஜே. பாலாஜி ஆகியோர் துணைக் கதாப்பாத்திரங்களில் நடித்துள்ளனர். மார்ச் 2016 இல் இந்த படம் தொடங்கப்பட்டது. இந்த திரைப்படம் நவம்பர் 18, 2008 இல் வெளியானது மற்றும் விமர்சகர்களிடமிருந்து கலவையான விமர்சனங்களைப் பெற்றது. இந்த திரைப்படம் தெலுங்கு மொழியில் \"டப்பிங்\" செய்யப்பட்டு, 2018 ஆம் ஆண்டில் \"சென்னை சின்னோடு\" என்ற பெயரில் வெளியிடப்பட்டது.\n\nSection::::தயாரிப்பு.\n\"த்ரிஷா இல்லனா நயன்தாரா\" (2015) படத்தில் நடிகர் ஜி.வி. பிரகாஷ் குமாரின் பங்களிப்பை பார்த்த இயக்குனர் எம். ராஜேஷ் தனது அடுத்த படத்திற்காக பிரகாஷ் குமாரை அணுகினார். அதனால், எம். ராஜேஷ் மற்றும் நடிகர்-இசையமைப்பாளர் ஜி.வி.பிரகாஷ் குமார் ஆகியோர் புதிய நகைச்சுவைத் திரைப்படத்திற்காக நவம்பர் 2015இல், ஒத்துழைக்க இருப்பதாக அறிவித்தனர். இத் திரைப்படத்திற்கு, செல்வராகவன் 'இயக்கத்தில் வெளிவந்த \"புதுப்பேட்டை (திரைப்படம்)\" (2006) படத்தில் வரும் ஒரு உரையாடலான \"கடவுள் இருக்கான் குமாரு\" என்கிற சொற்றொடரை தலைப்பாக வைத்தனர். ராஜேஷ் நடிகைகள் நிக்கி கல்ரானி மற்றும் அவிகா கோர் போன்றோரை படத்தின் முக்கிய பெண் கதாபாத்திரங்களுக்காக ஒப்பந்தம் செய்தார். பிறகு பிரியா ஆனந்த் மற்றும் கீர்த்தி சுரேஷ் ஆகியோர் இத் திட்டத்தில் இணைந்தனர். டி. சிவா இத்திரைப்படத்தை தயாரிக்க ஒப்புக்கொண்டார், அதே நேரத்தில் நடிகர்கள் ஆர்.ஜே. பாலாஜி மற்றும் பிரகாஷ் ராஜ் ஆகியோர் 2016 ன் ஆரம்பத்தில் இணைந்தனர்.\n\nமார்ச் மாத தொடக்கத்தில் சத்யம் சினிமாஸ் நிறுவனத்தில் தயாரிப்பு பணிகள் தொடங்கப்பட்டது, மார்ச் 2016 ஆம் ஆண்டின் பிற்பகுதியில் இந்த படத்தின் தயாரிப்பின் போது கார் விபத்து ஏற்பட்டதால் ஜி.வி.பிரகாஷ் குமார் மற்றும் ஆர்.ஜே.பாலாஜி காயமடைந்தனர். மே 2016 இல், ராஜேஷ் தமிழ் மொழியில் காட்சிகளை படப்பிடிப்பு செய்வது சிரமம் அளிப்பதாய் இருந்ததால்அவிகா கோருக்குப் பதிலாக நடிகை ஆனந்தியை தேர்வு செய்தார்.\n\nSection::::வெளியீடு மற்றும் வரவேற்பு.\nஇந்த திரைப்படம் நவம்பர் 18, 2016 அன்று வெளியாகி கலவையான விமர்சனங்களைத் பெற்றது. தி ஹிந்துவின் விமர்சகர் \"ராஜேஷின் இந்த ஏழாவது படம் மற்றும் அவரது திரைப்படப் பார்வை எப்படி வளர்ந்துள்ளது என்பதைப் பார்க்கும் போது, வியப்பாக உள்ளது என்று எதிர்மறையாக எழுதினார். \"ரெடிப்.காம்.\" இன் விமர்சகர் \"கடவுள் இருக்கான் குமாரு\" நேரத்தை வீணாக்கும் படமாக உள்ளது என விமரிசித்துள்ளார்.\n\nSection::::ஒலிப்பதிவு.\nஇப்படத்திற்கு, ஜி.வி.பிரகாஷ் குமார் இசையமைத்தார், நா. முத்துகுமார். பாடல்களை எழுதியுள்ளார். \"லொகாலிடி பாய்ஸ்\" ஆல்பத்தில் உள்ள ஒரு கூடுதல் பாடல், இப்படத்தின் இசைத்தொகுப்பு வெளியிடும் முன்னரே தனிப்பாடலாக வெளியானது, மேலும், இந்த பாடல் போபொ சஷி மற்றும் கருணாஸ் ஆகியோரால் இசையமைக்கப்பட்டு, தரண் மற்றும் கருணாஸால் எழுதப்பட்டதாகும்.\n"}
{"id": "439326", "url": "https://ta.wikipedia.org/wiki?curid=439326", "title": "உருவ அழிப்பு", "text": "உருவ அழிப்பு\n\nஉருவ அழிப்பு (Iconoclasm) என்பது சமயம் அல்லது அரசியல் நம்பிக்கை காரணமாக படங்கள், படிமங்கள் (statues) ஆகியன அழிக்கப்படுதலைக் குறிக்கும். ஒரு சமயத்தில் (religion) உள்ளவர்கள் வேறொரு சமயத்தில் உள்ள கடவுள் உருவங்களை அழிக்கலாம். அல்லது, ஒரு சமயத்துக்குள்ளேயே ஒரு சாரார் மற்றவர்களை எதிர்த்து இது போன்ற அழிவுகளைச் செய்யலாம். எடுத்துக் காட்டாக, கிறித்துவ சமயத்தில், இறைவனுடைய பத்துக் கட்டளைகளை (Ten Commandments) அப்படியே எடுத்துக் கொள்வதால், அது உருவ அழிப்பைத் தூண்ட காரணமாகிறது என்று வாதிடப் படுகின்றது. ஒரு காலத்தில் கிறித்துவர்கள் யூதர்களை உருவ அழிப்பு செய்பவர்கள் என்று கூறிவந்தனர். கிறித்துவ சமயத்தில் பல பிரிவுகள் உள்ளன. ஒவ்வொரு பிரிவிலும் உருவ அழிப்பு என்பது வெவ்வேறு வகையாகப் பார்க்கப் படுகின்றது. மொத்தத்தில், கிறித்துவ சமயத்தில் உருவ அழிப்பு என்பது இசுலாம் சமயத்தில் இருப்பதைவிட குறைவாக இருப்பதாகவே கருதப் படுகின்றது. இசுலாம் மதத்திலும், அதில் உள்ள சியா (Shiya), சுன்னி (Sunny) என்ற இரு பிரிவுகளில், சியா (Shiya) என்ற பிரிவினரைவிட சுன்னி (Sunny) என்ற பிரிவினருக்கே உருவ அழிப்பு கருத்து வலிமையாக இருக்கிறது என்றும் கருதப் படுகிறது.\n\nSection::::சமய தொடர்பான உருவ அழிப்பு (Religious iconoclasm).\nSection::::பழங்காலம்.\nஎகிப்தில், வெண்கலக் காலம் (கி.மு 3300– கி.மு 1200) என்று சொல்லப்படும் காலத்தில், அஃகேனத்தன் என்ற அரசன் ஆட்சியில், புது வகையான கலையைக் கொண்டு வருவதாகக் கூறப்பட்டு, அங்கிருந்த கடவுள்களின் கோவில்களும், முன்னோர் நினைவுக் கூடங்களும் இடித்துத் தள்ளப் பட்டன. அப்போது மக்களால் வணங்கப்பட்ட அமுன் என்ற கடவுளின் படிமங்கள், கல்வெட்டுகளில் பதிந்திருந்த அனைத்துக் குறிப்புக்கள், இன்ன பிற கடவுளர்களின் படிமங்கள் அனைத்தும் இடிக்கப் பட்டன. கோவில் கூடங்களின் சுவர்கள், கல்லறைகள் மீது வரையப்பட்ட அமுன் படங்கள் யாவும் அழிக்கப்பட்டு, ஆட்டன் (Aton) என்று அழைக்கப்பட்ட சூரியக் கடவுள்தான் உண்மையானக் கடவுள் என்று கூறப் பட்டது. \n\nஅஃகேனத்தன் இறப்புக்குப் பிறகு, அவனைப் பற்றிய குறிப்புகள் பல அழிக்கப் பட்டன.\n\nSection::::பைசாந்திய உருவ அழிப்புக் காலம்.\nஉரோமானியப் பேரரசு வீழ்ச்சிக்குப் பின் பைசாந்தியப் பேரரசு (Byzantine Empire) (கி.பி. 395 - கி.பி. 1453) நிறுவப் பட்டது. இந்தப் பேரரசில் தோன்றிய பல மன்னர்களுள் ஒருவரான மூன்றாம் லியோ, அதாவது லியோ III , ஆட்சியில் அரசாங்கம் நேரடியாகத் தலையிட்டு உருவ வழிபாடு கூடாது என்ற கட்டுப்பாட்டைச் செயல் படுத்தியது. இதனால் சமுதாயத்தில் அரசியல், பொருளாதாரப் பிரச்சினைகள் தோன்றின; இது மக்களிடையே பிரிவுக்கும் வழி வகுத்தது. \n\nSection::::கிறித்துவ சமயத்தில் சீர்திருத்தக் காலம்.\nகிறித்துவ மதத்தின் ஒரு பிரிவான சீர்திருத்தத் திருச்சபை (Protestantism)-ஐச் சேர்ந்த ஆண்டிரியாஸ் காரல்ஸ்டட் (Andreas Karlstadt) (கி.பி.1486 - கி.பி. 1541, சுவிட்சர்லாந்து), அல்ரிச் சுவிங்லி (Huldrych Zwingli) (கி.பி.1484 - கி.பி.1531, சுவிட்சர்லாந்து), ஜான் கால்வின் (John Calvin) (கி.பி.1509 - கி.பி.1564, பிரான்சு) ஆகியோர் கடவுளர் படிமங்கள், படங்கள் போன்றவை இருக்கக் கூடாது என்று வலியுறுத்தினர். இதன் காரணமாக, கடவுள் படிமங்கள், படங்கள் மீது தாக்குதல்கள் நடந்தன. \n\n1529-இல் பாசல் (Basel), 1523-இல் சூரிக் (Zurich), 1530-இல் கோபனேகன் (Copenhagen) , 1534-இல் மன்ஸ்டர் (Münster), 1535-இல் ஜெனீவா (Geneva), 1537-இல் ஆக்சுபர்க் (Augsburg ), 1559-இல் ஸ்காட்லாந்து (Scotland),1560-இல் ரூவன் (Rouen), 1562-இல் செயிண்டஸ் (Saintes) ஆகிய இடங்களில், பேரளவுக்கு உருவ அழிப்புப் போராட்டங்கள் நடந்தன. \n\nSection::::இசுலாமிய உருவ அழிப்பு.\nஇசுலாமிய நம்பிக்கையின் காரணமாக, காபா (Kaaba) (மெக்கா, சவூதி அரேபியா) என்ற இசுலாமிய இறைக் கூடத்தில் இருந்த கடவுள் படிமங்களை நீக்கியது மிக இன்றியமையாத நிகழ்வாகக் கருதப் படுகின்றது. இசுலாம் சமயத்தில், உருவ அழிப்புகள் வன்முறையைப் பயன் படுத்தி செய்வதாகவே மேலைநாட்டு உரை ஆசிரியர்கள் கருதியுள்ளார்கள்.\n\nSection::::அரேபியாவில் இசுலாம் தொடங்கிய காலம்.\nகி.பி.630-இல் அரேபிய நாட்டைச் சேர்ந்த மெக்காவில் இருந்த கடவுளர் படிமங்கள், படங்கள் ஆகியன அழிக்கப் பட்டன. ஆயினும், இயேசு கிறித்து, அவருடைய தாயாராகக் கருதப் படும் அன்னை மேரி ஆகியோருடைய படிமங்கள், படங்கள் விலக்கு அளிக்கப் பட்டு, காக்கப் பட்டன என்று கூறப் படுகிறது. கி.பி. 722-இல், மன்னர் உமையத் காலிப் (இறைத்தூதர் முகம்மது நபி அவர்களின் வழித்தோன்றலாகக் கருதப் படுபவர்) ஆட்சிக் காலத்தில், அவர் நாட்டில் இருந்த கிறித்துவ படங்கள், சிலுவைகள் ஆகியன அழிக்கப் பட்டன. மேலும் அப்போது அவர் ஆட்சியின் கீழ் இருந்த ஜோர்டான் (Jordan) போன்ற நாடுகளில் கிறித்துவக் கூடங்களில் புதைக்கப் பட்டிருந்த சிலுவைப் படங்கள் வரைந்த பளிங்குக் கற்கள் பலவும் தோண்டி எடுக்கப் பட்டு அழிக்கப் பட்டன.\n\nSection::::எகிப்து.\nஎகிப்து நாட்டில் உள்ள பழங்கால ஸ்பிங்ஸ் (Great Sphinx of Giza), மனிதத் தலையும் அரிமா (lion) உடலும் கொண்ட கல்லில் செதுக்கப் பட்ட ஒரு படிமம் (கி.மு. 2558 – கி.மு. 2532) ஆகும். இந்த படிமத்தின் முகத்தை கி.பி. 1300-இல் ஒரு இசுலாமியர் (Sufi Muslim) உடைத்து அழித்ததாகக் கூறப் படுகின்றது.\n\nSection::::இசுலாமியர் படை எடுப்புகள்.\nஇசுலாமியர் மற்ற நாடுகளின் மீது படை எடுத்த போது, அந்த நாடுகளில் உள்ள கோவில்களைப் பள்ளிவாசல்களாக (mosques) மாற்றினர். எடுத்துக் காட்டாக, இன்று இசுதான்புல் (Istanbul) என்று சொல்லப் படும் துருக்கி நாட்டின் தலைநகரம் , கி.பி. 1453-உக்கு முன்பு கான்ஸ்டண்டினோபில் (Constantinople) என்று அழைக்கப் பட்ட கிறித்துவ (Eastern Orthodox) நகரமாக இருந்தது. கி.பி. 1453-இல், ஆட்டமான் பேரரசைச் (Ottoman Empire) சேர்ந்த இரண்டாம் முகமது (Mehmed II, Mehmed the Conqueror) என்ற இசுலாமிய அரசர், கான்ஸ்டண்டினோபில் மீது படை எடுத்து வென்ற போது, அந்த நகரத்தில் இருந்த அஃகியா சோபியா (Hagia Sophia) என்ற புகழ் பெற்ற கிறித்துவ திருச்சபை (church) இசுலாமிய பள்ளிவாசலாக மாற்றப் பட்டது. அத் திருச்சபையில் இருந்த கோவில் மணிகள், மிசைப் பலகைகள், இயேசு, மேரி ஆகியோர் தம் படங்கள் செதுக்கிய பளிங்குக் கற்கள் ஆகியன அழிக்கப் பட்டன. அந்த இடங்களில், இசுலாமிய வடிவங்களான, மெக்கா திசை குறிக்கும் திசை மாடங்கள் (mihrabs), சமய சொற்பொழிவு நடத்தும் இடங்களான உரை மாடங்கள் (minbars), அழைப்பு மாடங்கள் (minarets) ஆகியன அமைக்கப் பட்டன.\n\nSection::::அண்மைக்கால உருவ அழிப்பு.\n2011-இல், தாலிபான் இயக்கத் தலைவரான முல்லா முகமது உமர் (Mullah Mohammed Omar) அவர்களின் ஆணையின் பேரில், கி.பி. 507-இல் உருவாக்கப்பட்ட புத்தர் சிலை (பாம்யன், ஆப்கானித்தான்) வெடி குண்டுகள் வைத்து உடைக்கப் பட்டது. 2012-இல், அன்சார் தின் (Ansar Dine) என்பவரால், மாலி என்ற நாட்டில் உள்ள திம்பக்து (Timbuktu, Mali) என்ற நகரத்தில் இருந்த 15-ஆம் நூற்றாண்டைச் சேர்ந்த பல சுபி இறைத் தலங்கள் (Sufi shrines) அழிக்கப் பட்டன. ஐசில் (ISIL - Islamic State of Iraq and the Levant) என்ற இசுலாமிய அமைப்பு ஈராக் நாட்டில் இருந்த தேவ தூதர் யூனஸ் (Prophet Yunus) திருக்கோயில், தேவ தூதர் சேத் (Seth) (ஆதாம் ஏவாளின் மூன்றாம் மகன்) அவரின் அருள் தலம் ஆகியனவற்றை 2014-இல் குண்டு வைத்து தகர்த்தது.\n\n\nSection::::அரசியல் உருவ அழிப்பு.\nSection::::தனியர் உருவ அழிப்பு.\nதனியர் உருவ அழிப்பு (Damnatio memoriae) என்பது தனிப்பட்ட ஒருவரின் உருவச் சிலைகளையும் படங்களையும் குறிவைத்துத் தாக்கி அழிப்பதாகும். எடுத்துக் காட்டாக, உரோமாபுரி அரசர்களான டமிஷன் (Domitian) (கி.பி.81-96), கமோடஸ் (Commodus) (கி.பி. 177-192) ஆகியோர் தங்கள் சிலைகளை நாடு முழுவதும் பல இடங்களில் வைத்துக் கொண்டனர். அவர்கள் மறைவுக்குப் பிறகு அந்தச் சிலைகள் எல்லாம் இடித்துத் தள்ளப் பட்டன. இது ஒருவகையான தனியர் உருவ அழிப்பு ஆகும். \n\nSection::::பிரெஞ்சுப் புரட்சியில் உருவ அழிப்பு.\nபிரெஞ்சுப் புரட்சி நேரத்தில், அரசாங்க அதிகாரிகளும் பொது மக்களில் பலரும் உருவ அழிப்புக்குத் துணை நின்றனர். எண்ணற்ற நினைவுக் கூடங்கள், சமயக் கூடங்கள், வரலாற்றுக் கட்டிடங்கள் ஆகியன அழிக்கப் பட்டன. 15-ஆம் உலூயி (Louis XV) (15 பிப்ரவரி 1710 – 10 மே 1774) என்ற மன்னரின் (பாரிஸ் வளாகத்தில் வைக்கப் பட்டிருந்த) சிலை உடைத்துச் சாய்க்கப் பட்டது. இதற்குப் பிறகு கில்லட்டின் (Guillotine) என்ற பொறி பயன்படுத்தப் பட்டு மரண தண்டனைகள் நிறைவேற்றப் பட்டன. வென்டோம் (Place Vendôme) என்ற இடத்தில் இருந்த நெப்போலியனின் சிலை பல முறை அழிக்கப்பட்டு, பின் நிறுவவும் பட்டன. \n\nSection::::இந்தியாவில் இசுலாமியர் உருவ அழிப்பு.\nஇசுலாமியர் படையெடுப்பு வட இந்தியாவில் கி.பி. 8-ஆம் நூற்றாண்டு தொடக்கம் நடந்தது. ஈராக் நாட்டில் ஆளுநராக இருந்த ஹஜாஜ் (Al-Hajjaj ibn Yusuf) (கி.பி.661-714), முகமது பின் காசிம் (Muhammad bin Qasim) என்ற படைத் தலைவரின் கீழ் அனுப்பிய 6000 வீரர்கள் கொண்ட படை, தெபால் (Debal, கராச்சி , பாக்கிஸ்தான்) என்ற துறை முகத்தை நோக்கிச் சென்று, அங்கிருந்த சிந்து (Sindh) படை வீரர்களைக் கொன்று மற்றவர்களைத் தம் அடிமை ஆக்கியது. பேரளவிலான ஜாட் (Jat) இனத்தைச் சேர்ந்த மக்கள் சிறை பிடிக்கப் பட்டு ஈராக் நாட்டிற்கு அடிமைகளாகக் கடத்திச் செல்லப் பட்டனர். எண்ணற்ற கோவில்களும் இடிக்கப் பட்டு தரை மட்டமாக்கப் பட்டன. வரலாற்று ஆசிரியர் உபேந்திர தாக்கூர் (Upendra Thakur) கூற்றுப் படி: வெற்றி பெறும் பெருமிதத்தோடு நாட்டிற்குள் (வட இந்தியா) நுழைந்த முகமது (முகமது பின் காசிம்), தெபால் (Debal), சேஷ்வான் (Sehwan), நேருன் (Nerun), பிரமநாதபாத் (Brahmanadabad), அலோர்(Alor), முல்தான் (Multan) ஆகிய நகரங்களை ஒன்றன் பின் ஒன்றாக வென்று, ஒன்றரை ஆண்டுகளுக்குள், வட இந்திய அரசுகள் பலவற்றை அழித்தார். அச்சத்தால் [மக்களாலேயே] பல கோவில்கள் அழிக்கப் பட்டன. தெபால், நேருன், அலோர் ஆகிய நகரங்களிலில் இருந்த கோவில்கள் இடிக்கப்பட்டு, இசுலாமிய பள்ளிவாசல்களாக மாற்றப் பட்டன. \n\n\nSection::::இந்திய கோவில்கள் அழிப்பு.\nகி.பி. 725-இல், ஜுனயாத் (Junayad) என்ற சிந்துவின் ஆளுநர் இரண்டாவது சோமநாதர் கோயிலை அழிக்க தனது படையை அனுப்பினார். பின்னர், கி.பி. 1024-இல், சோமநாதர் கோவில் மீண்டும் கசினி முகமது (Mahmud of Ghazni) என்ற ஆப்கானிய அரசரால் படையெடுக்கப் பட்டு, அழிக்கப் பட்டது. காஷ்மீர் நிலப் பகுதியை ஆண்ட சுல்தான் சிக்கந்தர் புட்ஷிகான் (Sultan Sikandar Butshikan) (கி.பி. 1389 – கி.பி. 1413) அங்கிருந்த அனைத்து வெள்ளி படங்கள், சிலைகள் ஆகியனவற்றை உடைத்து அழிக்கும்படி ஆணை இட்டார். பிரிஷ்டா (Firishta) என்ற பாரசீக வரலாற்று ஆசிரியர் கூற்றுப் படி, \"பிராமணர்கள் வெளியேற்றப் பட்ட பிறகு, சிக்கந்தர் அனைத்து கோவில்களையும் இடிக்க வேண்டும் என்று ஆணை இட்டார். அனைத்து சிலைகளும், படங்களும் அழிக்கப் பட்ட பின்னர், அவர் உருவ அழிப்பாளர் என்ற பட்டத்தையும் பெற்றார்.\"\nSection::::சீனாவில் உருவ அழிப்பு.\nபுத்த சமயத்திற்கு எதிராக சீனாவில் பல புத்தர் கோவில்களும் சிலைகளும் அழிக்கப் பட்டன. கி.பி.845-இல், தாங் என்ற அரச பரம்பரையில் வந்த பேரரசர் உசாங் என்பவர் வெளிநாட்டில் இருந்து வரும் கருத்துத் தாக்கங்களை தடுத்து நிறுத்துவதாகக் கூறி, புத்த மதத்திற்கும், அதில் நம்பிக்கை கொண்டவர்களுக்கும் எதிராக பல நடவடிக்கை எடுத்தார். அது மட்டுமல்லாமல், சவுராட்டிரம் (Zoroastrianism), நெஸ்டோரிய கிறித்துவம் (Nestorianism), மானிகீசம் (Manichaeism) ஆகியவற்றிற்கு எதிராகவும் அழிவுகளை உண்டாக்கினார். சீனாவில் குவோமிண்டாங் (Kuomintang) என்ற அரசியல் கட்சியைச் சேர்ந்தவரான படைத் தலைவர் பாய் சாங்சி (Bai Chongxi) , குவாங்சி (Guangxi) என்ற நிலப் பகுதியில் இருந்த புத்தர் சிலைகளையும் கோவில்களையும் இடித்து விட்டு, அவ்விடங்களில் கல்விக் கூடங்களையும் தம் கட்சி அலுவலகங்களையும் கட்டிக் கொண்டார். அங்கிருந்த புத்த துறவிகள் வாழ்ந்த இல்லங்களும் அழிக்கப் பட்டு, துறவிகள் விரட்டப் பட்டனர் என்றும் கூறப் படுகின்றது.\n\nதிபெத்தின் மீது சீனா படை எடுத்து அதைச் சீனாவோடு சேர்த்துக் கொண்ட பிறகு, அங்கிருந்த பல புத்த தலங்கள் அழிக்கப் பட்டன. சீனாவில் 1966 முதல் 1976 வரை நடந்த சீனப் பண்பாட்டுப் புரட்சி (Cultural Revolution)-இன் விளைவாக, பல சமய கூடங்களும், கலைக் காட்சிப் பொருட்களும், தனியார் சேர்த்து வைத்த பொருட்களும், சமயம் சாரா அமைப்புக்களும் கூட அழிக்கப் பட்டன. \n\nSection::::கிழக்கு ஐரோப்பாவில் உருவ அழிப்புக்கள்.\nஉருசியாவில் (Russia) புரட்சியாளர் லெனின் (Vladimir Lenin) நடத்திய அக்டோபர் புரட்சி (October Revolution) முடிந்த பின், சமயக் கூடங்களும், படங்களும் அழித்தொழிக்கப் பட்டன. சார் (Tsar) மன்னர்களின் உருவப் படங்களும் அழிக்கப் பட்டன. பல உருசிய கிறித்துவ கோயில்கள் , யூதர்களின் கல்லறைகள் ஆகியனவும் அரசாங்கத்தின் நேரடிப் பார்வையில் இடிக்கப் பட்டன. அது போலவே, 1956-இல் நடந்த அங்கேரியப் புரட்சியின் (Hungarian Revolution of 1956) போது ஸ்டாலின் (Joseph Stalin) அவர்களின் சிலைகளும் படங்களும் அழிக்கப் பட்டன.\n"}
{"id": "439334", "url": "https://ta.wikipedia.org/wiki?curid=439334", "title": "யுரேனி நொசிக்கா", "text": "யுரேனி நொசிக்கா\n\nSection::::ஆரம்ப வாழ்க்கை.\nயுரெனி நொசிக்கா இலங்கையில் கிருஸ்தவ குடும்பத்தில் பிறந்தார். இவர் குடும்பத்தில் ஒரே புதல்வியாவார். கொழும்பு மெதோடிஸ் கல்லூரியில் கல்வி கற்றார். பின் சட்டப்படிப்பை மேற்கொண்டார். தற்சமயம் நடிகையாக பணி புரிகின்றார்.\n\nSection::::தொழில்.\n2006 ஆம் ஆண்டு தெரன தொலைக்காட்சி அலைவரிசையில் \"மாடல்ஸ் ஒப் நியு ஜெனரேசன்\" அணிவகுப்பில் வெற்றியாளராக தெரிவு செய்யப்பட்டார். பின் உலக சுற்றுலா ராணி அழகிப் போட்டியில் இலங்கையை பிரதிநிதித்துவப்படுத்தி கலந்து கொண்டார். நொசிகா தன் நடிப்புத்திறமையாலும், இசைத்திறமையினாலும் இத்துறைகளில் பணி புரிகின்றார்.\n\nநொசிகா கோகோ கோலா மென்பானம், நெஸ்லே மற்றும் பல விளம்பரங்களில் தோன்றியுள்ளார். \"கசம் சே\" என்ற இந்தி தொலைக்காட்சி தொடரை சிங்களத்தில் \"கின்துரங்கன\" என்ற பெயரில் இந்தியாவின் பாலாஜி டெலி பிலிம்ஸ் மற்றும் இலங்கை மகராஜா அமைப்பு இணைந்து தயாரித்தன. இத் தொலைக்காட்சி தொடரில் நொசிகா நடித்துள்ளார்.\n\nநொசிகா \"கின்துரங்கன, சன்டசக்கி, அரொர சிகின சிந்திரல்லா, அயல்\" மற்றும் \"பின்கலடன் நநுவ\" போன்ற பல தொலைக்காட்சி நாடகங்களில் நடித்துள்ளார்.\n\n2009 ஆம் ஆண்டு திரைப்படத்துறையில் நுழைந்தார். \"நினோ லைவ்\" என்ற திரைப்படத்தில் முன்னணி கதாபாத்திரத்தில் நடித்தார். இத்திரைப்படம் கலவையான விமர்சனங்களை பெற்றதோடு வர்த்தக ரீதியாக  வெற்றி பெற்றது.\n\nநொசிகா 2015 ஆம் ஆண்டு இசைத்துறையிலும் தடம் பதித்தார். தற்சமயம் \"கும்பியோ\" என்ற தொலைக்காட்சி தொடரின் மூலம் பரவலாக அறியப்படுகின்றார்.\n\nSection::::மற்ற நடவடிக்கைகள்.\n2012 ஆம் ஆண்டு நடைபெற்ற இணையவழி மிஸ் இலங்கை அழகி போட்டியில் நடுவராக தெரிவு செய்யப்பட்டார்.\n\nSection::::இசை சரிதம்.\nமுன்னணி கலைஞராக \n\nSection::::குறிப்புகள்.\nYureni Noshika உயரம், எடை, உயரம் மற்றும் இன்னும்\n"}
{"id": "439335", "url": "https://ta.wikipedia.org/wiki?curid=439335", "title": "இந்தியாவில் உள்ள சட்டப் பள்ளிகளின் பட்டியல்", "text": "இந்தியாவில் உள்ள சட்டப் பள்ளிகளின் பட்டியல்\n\nஇந்தியாவில் உள்ள சட்டப் பள்ளிகளின் பட்டியல்\nஇது இந்தியாவிலுள்ள சட்டப் பள்ளிகளின் பட்டியல் ஆகும்.\n\n\nSection::::அருணாச்சல பிரதேசம்.\nவடகிழக்கு எல்லைப்புற தொழில்நுட்ப பல்கலைக்கழகம், ஆலா\n\nSection::::அசாம்.\nநீதித் துறை ஆய்வு மையம், திப்ருகார் பல்கலைக்கழகம்\nஜெ.ப்பி. சட்டக் கல்லூரி\nஎன்.இ.எஃப் சட்டக் கல்லூரி, குவஹாத்தி\nதேசிய சட்ட பல்கலைக்கழகம் மற்றும் நீதித்துறை அகாடமி, அசாம்\nபல்கலைக்கழக சட்ட கல்லூரி, கௌஹத்தி பல்கலைக்கழகம்.\n\nSection::::பீகார்.\nசாணக்கிய தேசிய சட்ட பல்கலைக்கழகம், பாட்னா\nதென் பீகார் மத்திய பல்கலைக்கழகம், கயா.\n\nSection::::சத்தீஸ்கர்.\nசட்டத் துறை, குரு காசிதாஸ் விஷ்வவித்யாலயா, பிலாஸ்பூர்\nபேராசிரியர் டாக்டர் சி. வி. ராமன் பல்கலைக்கழகம்\nசட்டக் கல்லூரி, கலிங்கா பல்கலைக்கழகம், ராய்பூர்\nஹைதயதுல்லா தேசிய சட்ட பல்கலைக்கழகம், ராய்பூர்\nஜோதி பூஷன் பிரதாப் சிங் சட்டக் கல்லூரி, கோர்பா\nசட்டப் பள்ளி, ஐ.எஸ்.ப்பி.எம். பல்கலைக்கழகம்\nசட்டப் பள்ளி,ஐ.டி.எம் பல்கலைக்கழகம், ராய்பூர்\nசட்டம் கல்வி கழகம், பண்டிட் ரவிசங்கர் சுக்லா பல்கலைக்கழகம், ராய்பூர்.\n\n\nSection::::கோவா.\nகோவிந்த் ராம்நாத் கரே சட்டக் கல்லூரி, மார்கோவா (கோவா பல்கலைக்கழகத்துடன் இணைந்தவர்).\n\n\n\nSection::::ஜார்கண்ட்.\nதேசியப் பல்கலைக்கழகம் மற்றும் சட்ட ஆய்வுக் கல்லூரி, ராஞ்சி\nசோட்டானக்பூர் சட்டக் கல்லூரி, ராஞ்சி பல்கலைக்கழகம், ராஞ்சி\n\n\n\n\n\nSection::::மிசோரம்.\nமிசோரம் சட்டக் கல்லூரி, அய்சால்\n\n\n\nSection::::ஒடிசா.\nகே.ஐ.ஐ.டி. சட்டக் கல்வி, கே.ஐ.ஐ.டி யுபல்கலைக்கழகம், புவனேஸ்வர்\nதேசிய சட்ட பல்கலைக்கழகம் ஒடிசா, கட்டாக்\nமதுசூடன் சட்ட கல்லூரி, கட்டாக்\nசிக்ஷா 'ஓ' அனுஷந்தன் நியமிக்கப்பட்ட பல்கலைக்கழகம் தேசிய சட்டப் பள்ளி, புவனேஸ்வர்\nஉப்கல் பல்கலைக்கழக சட்டக் கல்லூரி, புவனேஸ்வர்\nபெர்ஹாம்பூர் பல்கலைக்கழகம் முதுகலை பட்டப்படிப்புச் சட்டத் துறை, பெர்ஹாம்பூர்\nசம்பல்பூர் பல்கலைக்கழகம் முதுகலை பட்டப்படிப்புச் துறைத் துறை, சம்பல்பூர்\nவட ஒடிசா பல்கலைக்கழகம் முதுகலை பட்டப்படிப்புச் சட்டத் துறை, பாரிபாடா\nசட்ட கல்லூரி, கட்டாக்.\n\n\nSection::::சிக்கிம்.\nசிக்கிம் பல்கலைக்கழகம், கேங்டாக் (2006 இல் நிறுவப்பட்டது\n\n\n\n\n\n\nSection::::மேலும் சில.\nஇந்தியாவில் தன்னாட்சி சட்ட பள்ளிகள்\nபொதுவான சட்டத்தின் சேர்க்கை தேர்வு\nஇந்தியாவில் சட்ட கல்வி.\n"}
{"id": "439346", "url": "https://ta.wikipedia.org/wiki?curid=439346", "title": "குங்குமச்சிமிழ் (திரைப்படம்)", "text": "குங்குமச்சிமிழ் (திரைப்படம்)\n\nகுங்குமச்சிமிழ் (\"Kunguma Chimil\") ஆர். சுந்தர்ராஜன் இயக்கத்தில் 1985 ஆம் ஆண்டு வெளியான இந்தியத் தமிழ்த் திரைப்படமாகும். மோகன், இளவரசி, ரேவதி, வாகை சந்திரசேகர், டெல்லி கணேஷ் மற்றும் பலர் நடித்துள்ள இப்படத்திற்கு ஒளிப்பதிவு செய்தவர் ராஜராஜன் ஆவார். துரை, ராசப்பன், ஸ்ரீநிவாசன் ஆகியோர் தயாரிப்பில், இளையராஜா இசை அமைப்பில், 23 ஆகஸ்ட் 1985 ஆம் தேதி வெளியானது.\n\nSection::::நடிகர்கள்.\nமோகன் (நடிகர்), இளவரசி (நடிகை), ரேவதி (நடிகை), சந்திரசேகர் (நடிகர்), டெல்லி கணேஷ், வி. கோபால கிருஷ்ணன், செந்தில், லூசு மோகன், டைப்பிஸ்ட் கோபு, சிவராமன், பயில்வான் ரங்கநாதன்.\n\nSection::::கதைச்சுருக்கம்.\nஆதரவற்ற பிலோமினா (இளவரசி (நடிகை)) செவிலியாக பணிபுரிந்து வருகிறாள். வளர்ப்பு தந்தையுடன் கருத்து வேறுபாடு ஏற்பட்டு, உயிருக்கு பயந்து, வீட்டை விட்டு வெளியேறி சென்னைக்கு செல்கிறாள். அந்த ரயில் பயணத்தின் பொழுது ரவி (மோகன் (நடிகர்)) என்ற மற்றொரு ஆதரவற்ற வாலிபனை சந்திக்கிறாள் பிலோமினா. இருவரும் காதலிக்கின்றனர்.\n\nஇருவரும் வறுமையில் இருக்கிறார்கள். டிப்ளமோ படித்திருந்தும், தகுதிக்கேற்ற வேலை ரவிக்கு கிடைக்கவில்லை. வறுமையின் காரணாமாக ரிக்க்ஷா வண்டி ஓட்டுகிறான்.\n\nஅந்நிலையில், ரவிக்கு வனப்பகுதியில் வேலை ஒன்று கிடைக்கும் வாய்ப்பு ஏற்பட்டும், குறைந்த காலக்கெடுவில் அதிக முன்பணம் கட்ட வேண்டிய சூழ்நிலை. அதனால் ரவிக்கு மேலும் பாரமாக இருக்கக் கூடாது என்று முடிவு செய்து, ரவியை விட்டு விலகி இருக்க முடிவு செய்கிறாள் பிலோமினா.\n\nஅந்த பிரிவின் சோகத்துடன் ரவி இருக்கும் பொழுது, ஒரு பை நிறைய பணம் கிடைக்கிறது. அது ஒரு பெண்ணின் திருமணத்திற்கான வரதட்சணை பணம் என்று பின்னால் தெரியவருகிறது. அந்த பெண்ணை சந்திக்கும் வாய்ப்பும் ஏற்படுகிறது.\n\nபின்னர், கிடைத்த பணத்தை வைத்து ரவி என்ன செய்தான்? ரவி-பிலோமினா ஜோடிக்கு என்னவானது? போன்ற கேள்விகளுக்கு விடைகாணுதலே மீதிக் கதையாகும்.\n\nSection::::ஒலிப்பதிவு.\nபடத்தின் பின்னணி மற்றும் பாடல்களின் இசையை அமைத்தவர் இளையராஜா ஆவார். வாலி (கவிஞர்) மற்றும் கங்கை அமரன் பாடல்களின் வரிகளை எழுதினர். \"நிலவு தூங்கும்\" என்ற பாடல் மோஹன ராகத்தில் அமைக்கப்பட்டது.\n\n"}
{"id": "439352", "url": "https://ta.wikipedia.org/wiki?curid=439352", "title": "நினைவில் நின்றவள் (2014 திரைப்படம்)", "text": "நினைவில் நின்றவள் (2014 திரைப்படம்)\n\nநினைவில் நின்றவள் (\"Ninaivil Nindraval\") ஸ்ரீசபரி மூவீஸ் தயாரிப்பில் இயக்குநர் அகஸ்திய பாரதி இயக்கியத் தமிழ்த் திரைப்படம். இப்படத்தில் அஸ்வின் சேகர், கீர்த்தி சாவ்லா மற்றும் காயத்ரி வெங்கடகிரி ஆகியோர் முன்னணி வேடங்களில் நடித்துள்ளனர். இப்படத்திற்கு இசைஅமைப்பாளர் டி. இமான் இசையமைத்தார். 2008 ஆம் ஆண்டு துவங்கிய இந்த திரைப்படம், குறிப்பிடத்தக்க ஒரு சில காரணங்களால் தாமதம் ஏற்பட்டு ஜனவரி 31, 2014 அன்று வெளியிடப்பட்டது.\n\n\nSection::::தயாரிப்பு.\nஏப்ரல் 2008 இல் இந்தத் திரைப்படத்தின் தயாரிப்பு தொடங்கியது. இது நடிகர் அஸ்வின் சேகரின் இரண்டாவது படமாகும். கீர்த்தி சாவ்லா மற்றும் காயத்ரி ஆகியோர் முன்னணி பாத்திரங்களில் நடித்திருந்தனர். இந்தத் திரைப்படத்தை அறிமுக இயக்குனர் அகஸ்திய பாரதி இயக்கியுள்ளார். செப்டம்பர் 2008 இல் வெளியீட்டுத் தேதி திட்டமிடப்பட்டதாகத் தெரிகிறது, ஆனால் ஒரு சில காரணங்களால் படம் தாமதம் ஆனது.\n\nஇந்த படத்தின் முன்னோட்டம் மற்றும் இசையினை ஜூலை 2011 ல் ஒரு நிகழ்ச்சியில் மத்திய கப்பல் துறை அமைச்சர் ஜி. கே. வாசன் முதல் பிரதியை வெளியிட்டார். பாக்கெட் நாவல் புத்தகத்தின் வெளியீட்டாளர் ஜி. அசோகன் முதல் பிரதியைப் பெற்றார். இருப்பினும் இந்தத் திரைப்படம் வெளியிடப்படுவது மேலும் தாமதமாகிவிட்டது. படத்தின் இயக்குனர் அகஸ்திய பாரதி படம் முடிவடைவதற்கு முன்பு 2012 ஆம் ஆண்டில் இறந்தார்.\n\nஇப்படம் ஜனவரி 2014 இல் திரையிடப்பட்டது, எஸ். வி. சேகர் திரைப்படத்தை வெளியிட உதவினார். \"நினைவில் நிரைவில்\" என்ற பெயரில் படத்தை வெளியிடத் திட்டமிடப்பட்டது, ஆனால் இறுதியில் 'நினைவில் நின்றவள்' என்ற பெயரில் வெளியானது.\n\nSection::::வெளியீடு.\nஇந்த படம் 2014 ஜனவரி 31 அன்று வெளியிடப்பட்டது. பொதுவாக நேர்மறையான விமர்சனதையே பெற்றது.\n\nSection::::ஒலிப்பதிவு.\nஇந்த படத்தில் டி. இமான் இசையமைக்க பாடல்களை வாலி எழுதியுள்ளார். இசை ஜூலை 2011 இல் வெளியிடப்பட்டது.\n"}
{"id": "439354", "url": "https://ta.wikipedia.org/wiki?curid=439354", "title": "செயின்ட் ஜோசப் மகளிர் கல்லூரி", "text": "செயின்ட் ஜோசப் மகளிர் கல்லூரி\n\nசெயின்ட் ஜோசப் மகளிர் கல்லூரி (St.Joseph’s College for Women) இந்தியாவின் தமிழ்நாட்டில் திருப்பூர் காங்கேயம் சாலையில் செயல்பட்டுவரும் ஒரு மகளிர் கல்லூரி ஆகும். இக்கல்லூரி 2000ஆம் ஆண்டில் தொடங்கப்பட்டது. இது பாரதியார் பல்கலைக்கழகத்தின் இணைவு பெற்றக் கல்லூரியாக உள்ளது.\n\nSection::::வழங்கும் படிப்புகள்.\nஇக்கல்லூரியில் நிர்வாக இயல், ஆடைவடிவமைப்பு-நகரிகம் உள்ளிட்ட 10 இளநிலைப் பட்டப் படிப்புகளும், மூன்று முதுநிலைப் பட்டப்படிப்புகளும், கணினி அறிவியல், வணிகவியல் ஆராய்ச்சித் துறைகளும் இங்கு உள்ளன.\n\nSection::::வெளியிணைப்புகள்.\nகல்லூரியின் இணையப் பக்கம்\n"}
{"id": "439358", "url": "https://ta.wikipedia.org/wiki?curid=439358", "title": "ஜிம்கானா விடுதி, சென்னை", "text": "ஜிம்கானா விடுதி, சென்னை\n\nமெட்ராஸ் ஜிம்கானா விடுதி (\"Madras Gymkhana Club\") விளையாட்டுத்துறை, சமூக மற்றும் கலாச்சார நடவடிக்கைகளை ஊக்குவிப்பதற்காக 1884ஆம் ஆண்டில் இந்தியாவின் சென்னையில் நிறுவப்பட்ட ஒரு நிறுவனம் ஆகும். இந்தியாவின் இரண்டு 18-துளை கொண்ட குழிப்பந்தாட்ட மைதானம் ஒன்றை சொந்தமாக நடத்துகிறது. ஆசியாவில் உள்ள பழமையான \"கோல்ப்\" மைதானங்களில் இதுவும் ஒன்றாகும். 2009 ஆம் ஆண்டில், தமிழ்நாட்டின் ஆளுநராக இருந்த \"சுர்ஜித்சிங் பர்னா\"லா, சென்னை ஜிம்கானா விடுதியின் 125ஆவது ஆண்டை நினைவுகூறும் வகையில், \"த க்ளோரி இயர்ஸ்\" என்ற புத்தகத்தை வெளியிட்டார். \n\nSection::::வரலாறு.\n1884 ஆம் ஆண்டு ஏப்ரல் மாதத்தில், புகழ்பெற்ற காலனித்துவ ஆளுநரின் தேர்ந்தெடுக்கப்பட்ட குழு, ஜிம்கானா விடுதியை நிறுவியது. பிறகு, \"பிரிகேடியர் ஜென்ரல் ஜான்சன்\" என்பவர் விடுதியின் குறிக்கோள்கள் மற்றும் விதிகள உருவாக்கி அதற்கு \"ஜிம்கானா\" என்ற பெயரிட்டார். \n\nவிடுதியின் ஆரம்ப கால உறுப்பினர்களாக, காவல் படையைச் சேர்ந்தவர்கள், பிரித்தானிய நிர்வாகிகள் மற்றும் இந்திய உயர்குடி மக்கள் ஆகியோருக்காக ஒதுக்கப்பட்டது. வெம்ஹ்கடகிரியின் ராஜா திறந்தவெளி மைதானத்தில் ஒரு கூடாரம் அமைத்து போலோ என்ற விளையாட்டை விளையாட ஒரு மேடையை நன்கொடையாக வழங்கினார். \n\nதற்போது இங்கு போலோ, சீட்டாட்டம், ரக்பி, டென்னிசு, கோல்ப், துப்பாக்கி சுடுதல் போன்ற விளையாட்டுகள் இந்த விடுதியின் உறுப்பினர்களால் ஆர்வத்துடன் விளையாடப்படுகிறது. மேலும், தென்னிந்திய அரசர்கள் ஜிம்கானா விடுதிக்காக கட்டிடங்கள், பில்லியர்ட்ஸ் மேஜைகள் மற்றும் போலோ விளையாட்டுக்கு தாராளமாக நன்கொடைகளை வழங்கியுள்ளனர். \n\nSection::::விடுதி.\n14 அறைகள் கொண்ட இந்த விடுதியில் -3 சொகுசு அறைகள், 6 சாதாரண அறைகள் மற்றும் 6 பெரிய அறைகள் உள்ளன. உள்நாட்டு மற்றும் சர்வதேச அளவில் இணைக்கப்பட்ட விடுதிகளின் உறுப்பினர்களுக்காக விடுதி அறைகள் வழங்கப்படுகிறது. அனைத்து அறைகளும் குளிரூட்டப்பட்டவை. \n\nSection::::மற்ற வசதிகள்.\nஇவ்விடுதியில் ஒரு விளையாட்டுப் பொருட்கள் கடை, முடித்திருத்தகம், அழகு நிலையம், பனிக்கூல் நிலையம் மற்றும் நன்கு பராமரிக்கப்படும் புத்தகம் மற்றும் டிவிடி நூலகம் ஆகியவை அமைந்துள்ளது. \n"}
{"id": "439382", "url": "https://ta.wikipedia.org/wiki?curid=439382", "title": "தமிழக சட்டமன்ற இடைத்தேர்தல்கள் 2019", "text": "தமிழக சட்டமன்ற இடைத்தேர்தல்கள் 2019\n\nதமிழகத்தில் 21 சட்டமன்ற தொகுதிகள் காலியாக உள்ள நிலையில் தேர்தல் ஆணையம் 2019 மக்களவை தேர்தலுடன் சேர்த்து 18 தொகுதிக்கு மட்டும் இடைத்தேர்தல் நடைபெறும் என இந்தியத் தலைமை தேர்தல் ஆணையம் அறிவித்தது. வழக்கு நடைபெறுவதால் அரவக்குறிச்சி, ஒட்டபிடாரம், திருப்பருங்குன்றம் தொகுதிகளில் தேர்தல் நடைபெறவில்லை. செப்டம்பர், 2017 அன்று 18 சட்டமன்ற உறுப்பினர்களை தகுதி நீக்கம் செய்து சபாநாயகர் தனபால் ஆணை பிறப்பித்தார்.\n\nSection::::18 சட்டமன்ற உறுப்பினர்கள் தகுதி நீக்கம் பின்னணி.\n2017 ஆம் ஆண்டு ஆகத்து மாதம் 22ஆம் தேதி அப்போதைய பொறுப்பு ஆளுனர் சி. வித்யாசாகர் ராவைச் சந்தித்த டி. டி. வி தினகரன் ஆதரவு சட்டமன்ற உறுப்பினர்கள் 19 பேர் முதலமைச்சருக்கு தாங்கள் அளித்து வந்த ஆதரவை விலக்கிக் கொள்வதாக தெரிவித்தனர்.\nஇதையடுத்து, இந்த 19 பேரிடமும் விளக்கம் கேட்டு அ.தி.மு.கவின் கொறடா ராஜேந்திரன் நோட்டீஸ் அனுப்பினார். இவர்களது செயல், தானாக முன்வந்து அ.தி.மு.கவின் உறுப்பினர் தகுதியிலிருந்து வெளியேறுவதற்குச் சமம் என்பதால் இந்த 19 பேர் மீதும் நடவடிக்கை எடுக்க வேண்டுமென ராஜேந்திரன் சபாநாயகரிடம் ஆகத்து 24ஆம் தேதியன்று கோரினார்.\n\nஇவர்களில் எஸ். டி. கே. ஜக்கையன் பிறகு ஆளும் பிரிவுக்கு ஆதரவாளராகி விட்டார். செப்டம்பர் 17ஆம் தேதியன்று சபாநாயகரைச் சந்தித்த அவர், டி. டி. வி தினகரன் தரப்பினர் தன்னை வற்புறுத்தி ஆளுனரை சந்திக்க அழைத்துச் சென்றுவிட்டதாக தெரிவித்தார். இதற்குப் பிறகு, மீதமுள்ள 18 பேரையும் தகுதி நீக்கம் செய்வதாக சபாநாயகர் தனபால் செப்டம்பர் 18ஆம் தேதியன்று அறிவித்தார். தமிழக சட்டப்பேரவையின் 1986ஆம் ஆண்டு விதிகளின்படியும் கட்சித் தாவல் தடைச்சட்டத்தின்படியும் இந்த நடவடிக்கையை மேற்கொள்வதாக அவர் தெரிவித்தார். \n\nSection::::காலியாக உள்ளதாக அறிவிக்கப்பட்ட 18 தொகுதிகள்.\nதிருவாரூரில் கருணாநிதி இறந்ததாலும், திருப்பரங்குன்றத்தில் போஸ் இறந்ததாலும், ஒசூரில் அமைச்சர் பாலகிருஷ்ணன் மேல் பொதுச்சொத்துக்கு சேதம் விளைவித்தாக குற்றம் நிரூபணம் ஆனதால் தகுதி நீக்கம் செய்யப்பட்டதாலும் 18 தொகுதிகளோடு இந்த 3 தொகுதிகளும் காலியாக உள்ளதாக அறிவிக்கப்பட்டன.\n\nSection::::ஏப்பிரல் 18 தேர்தல்.\nமக்களவையின் 2ஆம் கட்ட தேர்தலுடன் சேர்த்து கீழ்கண்ட 18 தொகுதிகளுக்கும் ஏப்பிரல் 18 அன்று தேர்தல் நடைபெறும் என்று தேர்தல் ஆணையம் அறிவித்தது. மே 23 அன்று வாக்கு எண்ணிக்கை நடைபெறுமென அறிவிக்கப்பட்டது. \n\nஆண்டிபட்டி, அரூர், மானாமதுரை, பெரியகுளம், குடியாத்தம், பாப்பிரெட்டி பட்டி, பரமக்குடி, பெரம்பூர், சோளிங்கர், திருப்போரூர், பூந்தமல்லி, தஞ்சாவூர், நிலக்கோட்டை, ஆம்பூர், சாத்தூர், விளாத்திகுளம், திருவாரூர், ஓசூர் ஆகியன இத்தொகுதிகள். \n\nSection::::மே 19 தேர்தல்.\nசூலூர் அதிமுக வேட்பாளர் கனகராஜ் மாரடைப்பால் மரணமடைந்ததை தொடர்ந்து மார்ச் 31, 2019 அத்தொகுதி காலியாக உள்ளதாக அறிவிக்கப்பட்டது. அதற்கும் சூலூர், அரவக்குறிச்சி, ஒட்டபிடாரம், திருப்பரங்குன்றம் ஆகிய 4 தொகுதிகளுக்கும் மக்களவையின் ஏழாம் கட்டத்துடன் சேர்த்து மே 19 அன்று தேர்தல் நடைபெறும் என்று தேர்தல் ஆணையம் அறிவித்தது. மே 23 அன்று வாக்கு எண்ணிக்கை நடைபெறுமென அறிவிக்கப்பட்டது. \n\nSection::::தேர்தல் முடிவுகள்.\n22 சட்டமன்ற இடைத்தேர்தலுக்கான வாக்கு எண்ணிக்கை 23 மே 2019 நடைபெற்றது. வாக்கு எண்ணிக்கையின் முடிவில் அதிமுக 9 தொகுதிகளிலும்; திமுக 13 தொகுதிகளிலும் வென்றதாக அறிவிக்கப்பட்டது. \nதொகுதியும் அதில் கட்சிகள் பெற்ற வாக்குகளும்.\n\nSection::::மேற்கோள்கள்.\n \n"}
{"id": "439383", "url": "https://ta.wikipedia.org/wiki?curid=439383", "title": "சென்னையிலுள்ள மதங்கள்", "text": "சென்னையிலுள்ள மதங்கள்\n\nசென்னையிம் மதங்கள் (\"Religion in Chennai\") என்பது மதப்பிரிவுகளில் பிரதானமாக இந்து மதம், இசுலாம், கிறித்துவம், சீக்கியம், சைன மதம், பௌத்த மதம், மற்றும் ஜோரோஸ்ட்ரியம் போன்ற பல்வேறு மதங்கள் பின்பற்றிய சமயக் கோட்பாடுகளைக் கொண்டது. மும்பை, டெல்லி மற்றும் கொல்கத்தாவைப் போலவே பல்வேறு இந்திய இனத்தாரைச் சேர்ந்த பல்வேறு சமூகங்களுள் ஒன்றடக்கியதாகும். இந்தியாவில் பெரும்பாலான மக்கள் இந்து மதத்தைப் பின்பற்றி வருகின்றனர். மற்ற இந்திய நகரங்களைப் போலவே, சென்னையிலும் இந்துக்கள் அதிகம் உள்ளனர். சென்னை நிறைய மத நம்பிக்கைகளுக்கு மையமாக உள்ளது. 2001ஆம் ஆண்டு மக்கள்தொகைக் கணக்கெடுப்பின்படி, இந்துக்கள் பெரும்பான்மையாகவும் (81.3%), முஸ்லிம்கள் (9.4%), கிரிஸ்துவர் (7.6%), ஜெயின்ஸ் (1.1%), சீக்கியர்கள் (0.06%), பௌத்தர்கள் (0.04%) என்ற எண்ணிக்கையில் அடங்குவர்.\nSection::::இந்து மதம்.\nஇந்து மதம் என்பது சென்னைக்கு சொந்தமான நம்பிக்கை. இந்த நகரத்தில் உள்ள இந்து மதம் பழ்ங்காலத் தோற்றத்தில் அமைந்துள்ளது. சென்னை நகரின் பகுதிகளாக அமைந்துள்ள கோவில் நகரங்களான மயிலாப்பூர் , திருவல்லிக்கேணி, திருவொற்றியூர், சைதாப்பேட்டை மற்றும் திருவான்மியூர் போன்ற இடங்களுக்கு நாயன்மார்கள் என்று அழைக்கப்பட்ட சைவ துறவிகள் வருகை புரிந்தனர். வாயிலார் நாயனார் என்பவர் மைலாப்பூரில் பிறந்து வளர்ந்துள்ளார். திருஞானசம்பந்த மூர்த்தி நாயானாரின் பாடல்களில் மயிலாப்பூரைப் பற்றிய குறிப்புகள் காணப்படுகின்றன. \nSection::::இசுலாம்.\n2001 மக்கள் தொகை கணக்கெடுப்பின் படி, சென்னை மக்கள்தொகையில் 9.4 சதவீதத்திற்கும் மேலாக உள்ள இஸ்லாம் இரண்டாவது பெரிய மதமாகும். ஒரு சிறிய ஷியா பிரிவினர் சிறிய அளவிலும் இருப்பினும், சென்னை முஸ்லீம்களில் பெரும்பான்மையானவர்கள் சுன்னி பிரிவினர் ஆவர். சென்னையில் பெரும்பான்மையான முஸ்லீம் மக்கள் தமிழ் பேசுபவர்கள் என்றாலும், ஒரு சிறிய பிரிவினர் தமிழ் கலந்த உருது மொழி பேசுபவர்களாக காணப்படுகின்றனர். \n\nSection::::கிறித்துவம்.\nசென்னைக்கு கிறிஸ்டியன் அப்போஸ்தலர் செயின்ட் தோமஸ் என்பவரால் கிறித்துவம் அறிமுகப்படுத்தப்பட்டது, கி.பி. 52 மற்றும் கி.பி. 70ஆம் நூற்றாண்டுகளுக்கு இடையில் பிரசங்கிக்கப்பட்டதாக நம்பப்படுகிறது. இயேசு கிறிஸ்துவின் பன்னிரெண்டு அப்போஸ்தலர்களில் ஒருவரான செயிண்ட் தாமஸ் இறந்த பின்னர் நகரத்தின் தெற்குப் பகுதியான மயிலாப்பூரில் புனித தோமையர் மலையில் புதைக்கப்பட்டார். நகரத்தின் மிகப் பழமையான கல்லறையான சான் தோம் பசிலிக்கா என்ற கல்லறை 16 ஆம் நூற்றாண்டில், போர்த்துகீசிய ஆராய்ச்சியாளர்களால் புனித தோமஸ் கல்லறைக்கு அருகில் கட்டப்பட்டது. சென்னையில் மற்ற இந்திய நகரரங்களைவிட சென்னையில் 7.6 சதவிகிதத்திற்கும் அதிகமான கிறிஸ்துவர்கள் வசிக்கின்றனர். \n\nSection::::சீக்கியம்.\nசீக்கியர்கள் நகரம் தோன்றிய போதே சென்னைக்கு வந்து சேர்ந்துள்ளனர், இதற்கான அதிகாரப்பூர்வ பதிவுகள் இல்லை என்பதால் அறியப்படவில்லை. இருப்பினும், இந்தியாவின் பிரிவினைக்கு முன்பும், அதற்குப் பின்னரும் அவர்கள் இடம் பெயர்ந்துள்ளதாக கூறப்படுகிறது. 2012ஆம் ஆண்டளவில், சுமார் 300 சீக்கியக் குடும்பங்கள் நகரத்தில் இருந்தன. 1949 இல் நிறுவப்பட்ட ஸ்ரீகுருநானக் சத்சங்க சபா, சமூக, மத மற்றும் ஆன்மீக நடவடிக்கைகளுக்கான ஒரு மையமாகும். இது, சிறப்பான சந்தர்ப்பங்களில் மற்றும் திருவிழாக்களின் போதும் நகரில் சீக்கியர்களின் குடும்பங்கள் கூடும் பொதுவான மையமாகும்.\n\nSection::::சமணம்.\nநகரத்தில் வடக்கு இந்திய மற்றும் தமிழ் ஜெயின் சமூகத்தினர் இருவரும் உள்ளனர். சுமார் 100 ஜெயின் கோயில்கள் வடக்கு இந்திய ஜெய்னர்களால் கட்டப்பட்டிருக்கிறது, அதே நேரத்தில் சுமார் 1,500 தமிழ் ஜெயின் குடும்பங்களுக்கு 18 தமிழ் ஜெயின் கோயில்களே உள்ளன. \n\nSection::::பௌத்தம்.\nநகரத்தின் ஒரே பௌத்த ஆலயம், இலங்கை மகா போதி மையம், இது எழும்பூரில் அமைந்துள்ளது. \n\nSection::::சொராட்டிரியம்.\nமுதன்முதலில் பார்சிகள் 1809 இல் \"கூர்க்\" பகுதிகளில் இருந்து வந்துள்ளனர். இவர்களால் 1909 ம் ஆண்டு ராயபுரம் தீ கோவில் கட்டப்பட்டது. 2010 ஆம் ஆண்டளவில், சென்னையில் சுமார் 250 பார்சிகள் இருந்தனர். அவர்களில் பலர் ராயபுரம் பகுதியில் வாழ்கின்றனர்.\n\nSection::::மற்ற மத அமைப்புகள்.\nசென்னை என்பது தத்துவஞான சமுதாயத்தின் சர்வதேச அடிப்படை இடமாகும், இது உலக மதங்கள் மற்றும் இடைவிடா பேச்சு உரையாடலுக்கு அர்ப்பணிக்கப்பட்ட ஒரு ஆன்மீக அமைப்பாகும். 1882 ஆம் ஆண்டு முதல் சென்னை தியசாசபிகல் சொசைட்டி என்கிற தத்துவஞான சமுதாயத்தின் தலைமையகமாக விளங்குகிறது.\n\n"}
{"id": "439406", "url": "https://ta.wikipedia.org/wiki?curid=439406", "title": "144 (திரைப்படம்)", "text": "144 (திரைப்படம்)\n\n144 (திரைப்படம்) (144 (film)) 2015இல், வெளிவந்த தமிழ் நகைச்சுவைத் திரைப்படம் ஆகும். இதை, ஜி மணிகண்டன் இயக்கி சி. வி. குமார், தயாரித்துள்ளார். இப்படத்தில், சிவா, அசோக் செல்வன் , ஓவியா மற்றும் ஸ்ருதி ராமகிருஷ்ணன் ஆகியோர் முன்னணி வேடங்களில் நடித்துள்ளனர்.சுஜாதா எழுதியுள்ள \"வசந்தகால குற்றங்கள்\" என்ற புதினத்தை தழுவி இந்த \"திரைப்படத்தின் கதை\" அமைக்கப்பட்டுள்ளது.\n\nSection::::தயாரிப்பு.\nஇத் திரைப்படம், தயாரிப்பாளர் சி.வி. குமார் தயாரிப்பில் புதிய இயக்குனரான மணிகண்டன் இயக்கத்தில், சிவா , அசோக் செல்வன் , ஓவியா மற்றும் ஸ்ருதி ராமகிருஷ்ணன் ஆகியோரின் நடிப்பில் பிப்ரவரி 2015 இல் படப்பிடிப்பு தொடங்கியது. அசோக் செல்வன் ஒரு சட்டவிரோத கார் ஓட்டுனராக சித்தரித்துக் கொண்ட படப்பிடிப்பு காட்சிகளை மதுரையில் படம் எடுத்தனர். ஒரு நீண்ட படப்பிடிப்புத் திட்டத்திற்குப் பிறகு, ஏப்ரல் 2015இல், இந்த படம் முடிவடைந்தது என அறிவிக்கப்பட்டது.\n\nSection::::ஒலிப்பதிவு.\nஇத் திரைப்படத்திற்கு, ஷான் ரோல்டன் இசையமத்துள்ளார். இந்த படத்தில், ஆறு பாடல்கள் இடம்பெற்றுள்ளன. அவை கபிலன், ஷான் ரோல்டன், விவேக், காரைக்குடி மற்றும் பாரதி கணேசன் ஆகியோரால் எழுதப்பட்டது. பிகைண்ட்வுட் தனது விமர்சனத்தில், இந்த இசைத்தொகுப்பிற்கு 5 க்கு 2.5 ஐ மதிப்பிட்டு, \"இது நல்ல ஆற்றல் மற்றும் வேடிக்கையான தருணங்களைக் கொண்ட ஒரு இசைத்தொகுப்பாக உள்ளது; ஆனால் ஷான் ரோல்டனிடம் ரசிகர்கள் வைத்திருந்த எதிர்பார்ப்புகள் குறைந்துவிட்டன.\" என்று விமர்சித்துள்ளது.\n\nSection::::விமர்சன வரவேற்பு.\n\"தி டைம்ஸ் ஆப் இந்தியாவின்\" நிருபரான எம். சுகந்த் இந்த படத்திற்கு 5 க்கு 3 மதிப்பீடு அளித்து தனது விமர்சனத்தில், முண்டாசுப்பட்டி, ராஜதந்திரம் போன்று கதை அம்சம் உள்ளதாகவும் மற்றும் விரிவான தொகுப்பு மற்றும் திட்டமிடல் இல்லை என்பதை இப் படம் உணர்த்துகிறது எனவும் குறிப்பிட்டுள்ளார். மேலும், இது இயக்குனருக்கு முதல் படமாக இருப்பதால் சூது கவ்வும் மற்றும் ராஜதந்திரம் ஆகிய இரண்டு படங்களின் நவீனமயமாக்கல் இல்லை என்பதை நினைவூட்டுகிறது என்று கூறியுள்ளார்.\"\n"}
{"id": "439418", "url": "https://ta.wikipedia.org/wiki?curid=439418", "title": "சென்னையில் சுகாதாரச் சேவை", "text": "சென்னையில் சுகாதாரச் சேவை\n\nசென்னையில் சுகாதாரம் (\"Healthcare in Chennai\") என்பது அரசு மற்றும் தனியார் மருத்துவமனைகளில் வழங்கப்படும் மருத்துவ மற்றும் சுகாதாரச் சேவையாகும். சென்னை வெளிநாடுகளிலிருந்து 45% பயணிகளையும் உள்நாட்டு சுகாதாரச் சுற்றுலாப் பயணிகளில் 30 முதல் 40% வரையும் சென்னை மருத்துவச் சுற்றுலா ஈர்க்கிறது. இதனால் இந்நகரம் 'இந்தியாவின் ஆரோக்கியத் தலைநகரம்' என அழைக்கப்படுகிறது. நகரம் முழுவதும் அமைந்துள்ள பல சிறப்பு மருத்துவமனைகளுக்கு ஒவ்வொரு நாளும் 150 க்கும் மேற்பட்ட சர்வதேச நோயாளிகள் வருகின்றனர். மருத்துவத்திற்கான குறைந்த செலவுகள் மற்றும் குறைவான காத்திருப்பு காலம் போன்ற காரணத்திற்காக சென்னை நகரம் பயணிகளை அதிகம் ஈர்க்கிறது, மேலும் நகரத்தில் உள்ள சிறப்பு மருத்துவமனைகளில் வழங்கப்படும் வசதிகள் ஆகியவையும் இதில் அடங்கும். \n\nSection::::வரலாறு.\n1664 ஆம் ஆண்டு நவம்பர் 16 ஆம் தேதி சென்னை புனித \"ஜார்ஜ்\" கோட்டையிலுள்ள இந்தியாவின் முதல் மருத்துவமனையானது, \"சர் எட்வர்ட் விண்டர்\", என்ற மருத்துவர் மூலம் கிழக்கு இந்திய கம்பெனியின் நோயுற்ற சிப்பாய்களுக்கு சிகிச்சை அளிக்கத் தொடங்கியது. இந்த மருத்துவமனையானது 1772 ஆம் ஆண்டில் கோட்டையிலிருந்து வெளியேறியது, தற்போது விரிவுபடுத்தப்பட்ட ராஜீவ் காந்தி அரசு பொது மருத்துவமனையாக இன்று உள்ளது, 1842 ஆம் ஆண்டில் இம்மருத்துவமனை இந்தியர்களுக்கு திறக்கப்பட்டது. 1785 ஆம் ஆண்டில், வங்காளம் , சென்னை மற்றும் பாம்பே போன்ற மாநிலங்களில் 234 அறுவை நிபுணர்கள் கொண்ட மருத்துவ துறைகள் நிறுவப்பட்டன. \n\nSection::::வீட்டு பராமரிப்பு.\nவீட்டு சுகாதாரச் சேவைகள் மற்றும் வீட்டு செவிலியர் சேவைகள் இந்தியாவில் வளர்ந்து வரும் நிகழ்வுகள் ஆகும். சென்னை மற்றும் பெங்களூரை அடிப்படையாகக் கொண்டு 300 க்கும் மேற்பட்ட செவிலியர்கள் இது போன்ற சேவைகளை வழங்குகின்றனர். \n\nSection::::மருத்துவ கல்வி.\nதனியார் மருத்துவக் கல்லூரிகள் தவிர, நான்கு அரசு மருத்துவ கல்லூரிகள் மற்றும் ஒரு தொழிலாளர் காப்புறுதி மருத்துவக் கல்லூரி ஆகியவை உள்ளன. சென்னை அரசு மருத்துவக் கல்லூரி, ஸ்டான்லி மருத்துவக் கல்லூரி, கீழ்பாக்கம் மருத்துவக் கல்லூரி, ஓம்ந்தூரர் அரசு மருத்துவக் கல்லூரி ஆகிய நான்கும் அரசு மருத்துவக் கல்லூரி ஆகும்.\nSection::::மருத்துவ சுற்றுலா.\nசென்னை மற்றும் வெளிநாடுகளில் இருந்து வரும் மக்கள் இங்குள்ள மருத்துவமனைகளில் சிகிச்சை பெற விரும்பும் நகரங்களில் ஒன்றாக சென்னை இருக்கிறது. இந்திய தொழிலதிபர்களின் கூட்டமைப்பு (\"சிஐஐ\") மேற்கொண்ட ஒரு ஆய்வின் படி, நாட்டின் மருத்துவ சுற்றுலாப் பயணிகளில் சுமார் 40 சதவீதத்தை சென்னை ஈர்க்கிறது. 2013 ஆம் ஆண்டளவில், நகரம் ஒவ்வொரு நாளும் 200 வெளிநாட்டு நோயாளிகளைப் பெறுகிறது. சென்னையில் உள்ள மருத்துவமனைகளில் மருத்துவ சிகிச்சைக்காக நாட்டின் கிழக்கு பகுதியில் இருந்து வரும் நோயாளிகளுக்களின் போக்குவரத்த்திற்காக, கொல்கத்தா மற்றும் சென்னை இடையே ஹவுராவிலிருந்து இயக்கப்படும் \"கோரமண்டல் எக்ஸ்பிரஸ்\", \"இரயில்\" \"ஆம்புலன்ஸ் எக்ஸ்பிரஸ்\" என்றே அழைக்கப்படுகிறது.\n\nநைஜீரியா, கென்யா , புருண்டி , காங்கோ , பங்களாதேஷ் , ஓமன் மற்றும் ஈராக் போன்ற வளரும் மற்றும் வளர்ச்சியடையாத நாடுகளிலிருந்து வெளிநாட்டவர்கள் குறிப்பாக மேம்பட்ட மருத்துவத்திற்கு இங்கு வருகிறார்கள். இருப்பினும், நகரத்திற்கு வரும் வெளிநாட்டு நோயாளிகளின் எண்ணிக்கையைப் பற்றிய ஒருங்கிணைந்த புள்ளிவிவரங்கள் எதுவும் இல்லை. இந்தியாவிலுள்ள மற்ற பகுதிகளிலிருந்தும், வெளிநாடுகளிலிருந்தும் நிரந்தர நோயாளிகள் வந்து போவதற்கு முன்னணி மருத்துவமனைகள் பல உண்டு, மேலும் சர்வதேச நோயாளிகளுகென தனியான சிறப்பு வச்திகளும் செய்து தரப்படுகின்றன. ஸ்ரீ ராமச்சந்திர மருத்துவ மையத்திற்கு மாதம் ஒன்றுக்கு சுமார் 100 வெளிநாட்டு நோயாளிகள் வந்து போகின்றனர். டாக்டர். காமாட்சி நினைவு மருத்துவமனை மாதம் ஒன்றுக்கு சுமார் 10 முதல் 15 வெளிநாட்டு நோயாளிகளைப் பெறுகிறது. \"ஃபோர்டிஸ்\" மலர் மருத்துவமனை மாதம் ஒன்றுக்கு சுமார் 15 முதல் 20 வெளிநாட்டு நோயாளிகளைப் பெறுகிறது சங்கர நேத்ராலயா ஒரு மாதத்திற்கு சுமார் 500 வெளிநாட்டு நோயாளிகளைப் பெறுகிறது. ஒவ்வொரு மாதமும் \"மியாட்\" மருத்துவமனை கிட்டத்தட்ட 300 வெளிநாட்டு நோயாளிகளைப் பெறுகிறது.\n\nSection::::அரசு சாரா நிறுவனங்கள்.\nசென்னை நகரம் சுகாதாரத்திற்கு இலாப நோக்கற்ற நிறுவனங்கள் மற்றும் அரசு சாரா அமைப்புக்களின் வலுவான தளமாக உள்ளது. இதற்கு 'இந்திய இதய சங்கம்' ஒரு உதாரணமாகும், இது இதய நோய் வராமல் தடுப்பதில் கவனம் கொள்கிறது. தமிழ்நாட்டில் 1997 ஆம் ஆண்டிலிருந்து மனிதனின் உயிரற்ற உடலை நன்கொடையாகப் பெற்று செயல்படும் மோகன் அறக்கட்டளை மற்றொருஅரசு சாரா அமைப்பாகும். \n\nSection::::விமர்சனங்கள்.\nசென்னை சுகாதரத்தின் 'மெக்கா' என அழைக்கப்பட்ட போதிலும், நகரில் உள்ள ஆறு தனியார் மருத்துவமனைகள் மட்டுமே 2012 ஆம் ஆண்டு முதல் மருத்துவமனைகள் மற்றும் சுகாதார சேவைகள் வழங்குவதற்கான தேசிய வாரியத்தின் அங்கீகாரம் பெ;ற்றுள்ளனன. \n\n\"ஜர்னல் ஆப் கிளினிக்கல் ஃபார்மசி அண்ட் தெரபிடிக்ஸ்\" என்ற பத்திரிகையின் 2011 ஆகஸ்ட் வெளியீட்டில் வெளியிடப்பட்ட ஒரு ஆராய்ச்சி ஒன்று, நகரில் கிடைக்கக்கூடிய போலி மருந்துகளை மாதிரி ஆய்வுகள் மேற்கொள்ள போதிய வசதி இல்லை எனவும், 43 சதவீத மருந்துகள் தரமற்றவை எனவும் கூறுகிறது. \n"}
{"id": "439421", "url": "https://ta.wikipedia.org/wiki?curid=439421", "title": "பெங்களூரில் உள்ள சோழர் கோவில்களின் பட்டியல்", "text": "பெங்களூரில் உள்ள சோழர் கோவில்களின் பட்டியல்\n\nசோழப் பேரரசானது தென் இந்திய வரலாற்றில் மிகப்பெரிய ஆளுமை வாய்ந்த அரச மரபுகளில் ஒன்றாக இருந்தது. பெங்களூரை சோழர்கள் கிட்டத்தட்ட ஒரு நூற்றாண்டு காலம் வரையிலும் ஆட்சி செய்தனர். சோழர்களின் அதிகாரத்தின் மையப்பகுதியாக காவேரி ஆறு பாயும் வளமான வடிநிலப் பகுதி என்றாலும் அவர்கள் தங்கள் அதிகாரத்தின் உச்சியில் இருந்தபோது இன்றைய பெங்களூர் உட்பட பெரிய நிலப்பரப்பை ஆட்சி செய்தனர். முதலாம் ராஜராஜ சோழனின் ஆட்சியின் போது, ​​கி.பி. 1004 ஆம் ஆண்டில், சோழர்கள் மேற்கு கங்காவதியை தோற்கடித்த பிறகு பெங்களூரையும் கைப்பற்றினர். இவர்கள் தங்கள் ஆட்சிக் காலத்தில், பெங்களூரில் உள்ள சொக்கநாதஸ்வாமி கோயில், முக்தி நாதேஸ்வரா கோயில், சோழீஸ்வரர் கோவில், சோமேஸ்வரா கோயில் போன்ற பல கோயில்களைக் கட்டினார்கள். பெங்களூரின் டொம்லூர் சோமேசுவரர் கோயிலின் பழமையான கல்வெட்டுகளானது கி.பி 10 ஆம் நூற்றாண்டிற்கு முற்பட்டவை ஆகும். இதுவே பெங்களூர் நகரின் பழமையான கோவிலாகும். முதலிலில் ராஜராஜ சோழனால் கட்டப்பட்ட இக்கோயிலானது அதன் பின்னர் போசளர் மற்றும் விஜயநகர ஆட்சியாளர்களால் புதுப்பிக்கப்பட்டது. இக்கோயிலில் முதலில் சிவபெருமான் மட்டுமே இருந்தார் ஆனால் பின்னர் உள்ளூர் வைணவர்களுக்காக விஷ்ணு கோவில் கட்டப்பட்டது.\n\nசோழர்களின் ஆட்சியில் இருந்த கர்நாடகத்தின் கங்க நாட்டின் பகுதியானது கி.பி. 1117 இல் ஹொய்சாலர்களிடம் இழந்தனர். ஆனால் கிழக்கு கங்கவடியானது (மைசூர் மாவட்டப் பகுதி) விக்ரமா சோழனின் காலமான கி.பி. 1125 இல் சோழர்களால் கைப்பற்றப்பட்டது. மேலும் கன்னட நாட்டில் சோழர் ஆட்சிப் பகுதிகள் மூன்றாம் குலோத்துங்க சோழர் காலம் வரை நீடித்தது. கர்நாடகத்தில், குறிப்பாக மைசூர் மாவட்டத்தில் உள்ள தமிழர் குடியிருப்பானது சோழர் காலத்திற்கு பின்பும் தொடர்ந்து இருந்து வருகிறது. தென்னிந்தியாவில் சைவ சமயமானது ஆழமாக வேரூன்றி உள்ளதற்கு முதன்மைக் காரணம் சோழர் ஆட்சியே. ஹொய்சள அரசர்கள் தங்கள் நாடு முழுவதும் சோமேஸ்வரா கோயில்களைக் கட்டினர். பொதுவான சோமேஷ்வரர் கோவிலில் ஒரு தாமரைக் குளம் அமைக்கப்படும். \n\nமடவாளத்தில் உள்ள சோமேஸ்வர ஆலயம் கி.பி. 1247 ஆம் ஆண்டில் கட்டப்பட்டது. பெங்களூர் நகரத்தில் பழமையான கோயில்களில் ஒன்றாக அல்சூர் சோமேஸ்வரர் கோயில் உள்ளது. இங்கு பிரதான தெய்வம் நந்தி என்றாலும், பிரம்மா மற்றும் விஷ்ணு போன்ற மற்ற கடவுள்களும் இங்கே வணங்கப்படுகிறார்கள். பின்னர் இக்கோயிலானது கெம்பே கௌடாவால் புதிப்பிக்கப்பட்டு இராஜகோபுரம், மதில்சுவர் போன்றவை கட்டப்பட்டன. பசவனங்குடியில் உள்ள 800 வருட வயதான காளிகாம்பள் கமாடீஸ்வரார் கோயிலானது பெங்களூர் நகரத்தின் இரண்டாவது பெரிய கோயிலாகும். கோயில்களானது சமய வளர்ச்சியைத் தவிர அறிவார்ந்த நடவடிக்கைகளுக்கும் பயன்படுத்தப்பட்டன இதனால் மக்களுக்கு வேலைவாய்ப்பும் கிடைத்தது.\n"}
{"id": "439429", "url": "https://ta.wikipedia.org/wiki?curid=439429", "title": "நாங்க", "text": "நாங்க\n\nநாங்க (Naanga) 2012இல் வெளிவந்த இந்திய தமிழ் திரைப்படமாகும். செல்வா ,இயக்கிய இந்த படத்தில், முன்னணி வேடங்களில் புதுவரவுகள் நடித்துள்ளனர். இத்திரைப்படம், செல்வாவின் இயக்கத்தில் வெளியான 25 வது படமாகும். இப் படத்தின் கதை, திருச்சி கல்லூரியின் 1985ம் ஆண்டு படித்த மாணவர்கள் மீண்டும் 2011இல் சந்திக்கின்றனர். அப்போது ஏற்படும் சுவாரசியமான நிகழ்ச்சிகளின் தொகுப்பாக அமந்துள்ளது. இத்திரைப்படம், மார்ச் 9, 2012 இல் வெளியிடப்பட்டது.\n\n\nSection::::தயாரிப்பு.\nபடத்தில் முன்னணி கதாபாத்திரங்களில், செல்வா பிரபலமான திரைப்பட நடிகர்களின் குழந்தைகளை நடிக்க வைத்திருந்தார். சஞ்சய் கிருஷ்ணா நடிகர் மற்றும் இயக்குனர் சந்தான பாரதியின், மகனாவார். நிவாஸ், நடிகர் ஆதித்யனின் மகன், முனீஷ், தெலுங்கு இசையமைப்பாளர் வாசு ராவின் மகன், தயாரிப்பாளர் குருசாமியின் மகன் வினோத் மற்றும் திரைப்பட விநியோகஸ்தரான சந்திரசேகரின் மகன் உதய் ஆகியோர் இத் திரைப்படத்தில் நடித்துள்ளனர். திரைப்படத்தின் எதிரி நாயகன் பாத்திரத்தில் பிரபலமான பின்னணி பாடகர் மனோவின் மகன் ஷாகிர் நடித்தார். அதே நேரத்தில் நகைச்சுவை நடிகர் \"பாஸ் என்கிற பாஸ்கரனில்\" தோன்றிய தயாரிப்பாளர் வி. சுவாமிநாதனின் மகன் அஸ்வின் ராஜா நகைச்சுவை நடிகராக நடித்துள்ளார். விஷ்ணு ப்ரியா, ஷிவானி பாய், வைதேகி மற்றும் அரசி ஆகியோர் முன்னணி பெண் கதாபாத்திரங்களாக, தமிழ் திரைப்படங்களில் அறிமுகமானார்கள். முன்னாள் முன்னணி நடிகை கஸ்தூரி ஒரு முக்கிய கதாபாத்திரத்தில் நடித்துள்ளார்.\n\nசிறந்த நடிகர் அஜித் குமாரை அறிமுகப் படுத்திய, செல்வாவின் \"அமராவதி\" (1993) திரைப்படத்தின் ஒரு பகுதியாக பணியாற்றிய பால பாரதி மற்றும் பாலமுருகன், முறையே, இப்படத்தின் இசையமைப்பாளர் மற்றும் ஒளிப்பதிவாளர் ஆவார்கள். இவர்கள் இருவரும் கிட்டத்தட்ட இருபது ஆண்டுகளுக்கு பிறகு செல்வாவுடன் மீண்டும் இணைந்தனர். 1980 களில் இளையராஜா பயன்படுத்திய அதே ராகங்களில் படத்திற்காக எட்டு பாடல்களை பால பாரதி இசையமைத்துள்ளார். இந்திய திரைப்படத்துறையில் படத்தொகுப்பாளராக பணியாற்றும் சுரேஷ் உர்ஸின் மகன் ராகவன் உர்ஸ் இப் படத்திற்கு படத்தொகுப்பாளராக செல்வா அறிமுகப்படுத்தியுள்ளார்.\n\nSection::::வரவேற்பு.\n\"தி டைம்ஸ் ஆப் இந்தியாவின்\" எம். சுகந்த் 5 க்கு 3 என்ற அளவில் மதிப்பீடு செய்து, \"இந்த கதையில் வரும் \"பரபரப்பான காட்சிகள்\" கரடுமுரடான உணர்வை உண்டாக்குகிறது\". என்று கூறியுள்ளார். தனது விமர்சனத்தில் \"இந்து\" விமர்சகர் மாலதி ரங்கராஜன் பின்வருமாறு எழுதினார்: இத் திரைப்படம், \"புதிய முகங்களைக் கொண்ட ஒரு புதிய அணுகுமுறை, ஒரு அரிய கதையம்சம், இது ஒரு முழுமையான குழுவிற்கு சமமான முக்கியத்துவம் தந்த திரைப்படமாகும் என்றும், இதில் வருகின்ற ஐந்து - சிறந்த சித்தரிப்புகள், ஒரு சில வழக்கமான சொற்றொடர்கள், நகைச்சுவை காட்சிகளின் கலவையாக செல்வாவின் \"\"நாங்க\" \" திரைப்படம் உள்ளது என்று கூறியுள்ளார்.\n\n\"பிகைண்ட்வுட்ஸ்.காமின்\" ஒரு விமர்சகர் இப் படத்திற்கு 5க்கு 1.5 மதிப்பீடு வழங்கினார்,\"இந்தியாகிளிட்ஸ்.காம்\" இவ்வாறு மேற்கோளிட்டுள்ளது: \"நாங்க\"\" திரைப்படம், 1980 களின் சுறுசுறுப்பு மற்றும் மனநிலையை சரியான முறையில் மறுபடியும் மறுபரிசீலனை செய்வதன் மூலம் செல்வா மீண்டும் ஒரு மதிப்புமிக்க கதையைக் கூறுகிறார்.\" என்று மிதமிஞ்சி வாக்குறுதி அளித்துள்ளது\" நௌரன்னிங்.காமிலிருந்து ரோஹித் ராமச்சந்திரன் இப் படம் \"நேர்மையான தோல்வி\" என்று குறிப்பிட்டுள்ளார்.\n"}
{"id": "439437", "url": "https://ta.wikipedia.org/wiki?curid=439437", "title": "2006–07 தமிழ்நாடு சட்டசபை இடைத்தேர்தல்", "text": "2006–07 தமிழ்நாடு சட்டசபை இடைத்தேர்தல்\n\n2006–07 தமிழ்நாடு சட்டசபை இடைத்தேர்தல் (\"Tamil Nadu assembly by-election, 2006-07\") - இந்தியாவில் தமிழ்நாட்டில் இரண்டு மாநில சட்டசபை தொகுதிகளுக்கான இடைத்தேர்தல் இரண்டு தனித்தனி கட்டங்களில் நடைபெற்றது. மதுரை மத்திய சட்டமன்றத் தொகுதிக்கு 2006 அக்டோபர் 11 ம் தேதி தேர்தல் நடைபெற்றது, மதுரை மேற்கு சட்டமன்றத் தொகுதிக்கு ஜூன் 26, 2007 அன்று நடைபெற்றது. \n\nஇரண்டு கட்டங்களாக நடைபெற்ற இந்த இடைத்தேர்தல்களில் திராவிட முன்னேற்றக் கழகத்திற்கும். மற்றும் ஜனநாயக முற்போக்குக் கூட்டணியில் அங்கம் வகித்த இந்திய தேசிய காங்கிரசுக்கு வெற்றியைக் கொடுத்தது. 2006ல் நடைபெற்ற தமிழ்நாடு சட்டமன்றத் தேர்தல்களில் அனைத்திந்திய அண்ணா திராவிட முன்னேற்றக் கழகம் மற்றும் அதன் கூட்டாணிக் கட்சிகள் ஜனநாயக முற்போக்குக்கூட்டணியை விட அதிக வாக்குகளைப் பெற்றிருந்தாலும், மதுரை தொகுதியில் அனைத்து தொகுதிகளும் கணக்கில் எடுத்துக் கொள்ளப்பட்டு தி.மு.க வெற்றி பெற்றது என அறிவிக்கப்பட்டது.. \n\nSection::::கூட்டணி முடிவு.\n2007 ல் நடைபெற்ற இரண்டாவது இடைத் தேர்தல் முடிவுகள் கட்சிகளின் கூட்டணிகளில் பிரதிபலித்தது. \n\nSection::::முதல் தேர்தல்.\nதிராவிட முன்னேற்ற கழக அரசாங்கத்தின் அமைச்சராக இருந்த தி.மு.க.வின் பி. டி. ஆர். பழனிவேல் ராஜனின் மரணத்தின் காரணமாக இந்தத் தேர்தல் நடத்த வேண்டிய அவசியம் ஏற்பட்டது. 2006 அக்டோபர் 11 ம் தேதி தேர்தல் நடைபெற்றது.\n\nSection::::இரண்டாவது இடைத்தேர்தல்.\nஅ.தி.மு.க. சட்டமன்ற உறுப்பினர், எஸ். வி. சண்முகம் மரணத்தின் காரணமாக இந்தத் தேர்தல் நடத்த வேண்டிய அவசியம் ஏற்பட்டது. ஜூன் 26, 2007 அன்று நடைபெற்றது. \n\n"}
{"id": "439443", "url": "https://ta.wikipedia.org/wiki?curid=439443", "title": "கொட்டாரத்தில் சங்குண்ணி", "text": "கொட்டாரத்தில் சங்குண்ணி\n\nகொட்டாரத்தில் சங்குண்ணி (Kottarathil Sankunni) (1855–1937) என்பவர் மலையாள மொழியில் பிரபலமான ஐதீகமாலா எனற புத்தகத்தின் ஆசிரியர் ஆவார்.\n"}
{"id": "439451", "url": "https://ta.wikipedia.org/wiki?curid=439451", "title": "எஸ். ஈஸ்வரன்", "text": "எஸ். ஈஸ்வரன்\n\nஎஸ் ஈஸ்வரன் (\"S. Iswaran\") இவர் 1962 ஜூன் 14 அன்று பிறந்த ஒரு சிங்கப்பூர் அரசியல்வாதியும் முன்னாள் தொழில் நிர்வாகியும் ஆவார். ஆளும் மக்கள் செயல் கட்சியின் (PAP) உறுப்பினர், மேலும், அவர் வர்த்தக மற்றும் தொழில் துறை (தொழில்) அமைச்சராக இருந்தார். அவர் இப்போது தகவல் தொடர்பு அமைச்சர் மற்றும் \"சைபர்\" பாதுகாப்புத்துறைக்கும் பொறுப்பான அமைச்சர் ஆவார். இவர் முன்னதாக பிரதம மந்திரி அலுவலகத்தில் அமைச்சராகவும், உள்துறை விவகாரங்கள் மற்றும் வர்த்தக மற்றும் தொழில் துறை அமைச்சராகவும் பணியாற்றியுள்ளார். அவர் 1997 முதல் நாடாளுமன்ற உறுப்பினராக இருந்தார்.\n\nSection::::தொழில்.\nபொது மற்றும் தனியார் துறைகளில் ஈஸ்வரன் பணிபுரிந்தார். சிங்கப்பூர் இந்திய அபிவிருத்தி சங்கத்தின் (\"SINDA\") தலைமை நிர்வாக அதிகாரியாகவும், வர்த்தக மற்றும் தொழில்துறை அமைச்சகத்தின் இயக்குனருமாகவும், டெமாசெக் ஹோல்டிங்ஸின் மூத்த துணைத் தலைவர் மற்றும் நிர்வாக இயக்குநர் பணியாற்றினார்.\n\nSection::::அரசியல் வாழ்க்கை.\n1997 ஆம் ஆண்டு ஜனவரி மாதம் பாராளுமன்றத்திற்கு முதன்முதலாக தேர்ந்தெடுக்கப்பட்டார். செப்டம்பர் 2004 முதல் ஜூன் 2006 வரை, அவர் பாராளுமன்ற துணை சபாநாயகராக பணியாற்றினார்.\n\n2006 ஆம் ஆண்டு ஜூலை 1இல், ஈஸ்வரன் வர்த்தக மற்றும் தொழில் அமைச்சகத்தின் ஒரு மாநில அமைச்சராக நியமிக்கப்பட்டார். 2008 ஆம் ஆண்டு ஏப்ரல் 1இல், அவர் வர்த்தக மற்றும் தொழில் துறை அமைச்சராக பதவி உயர்வு பெற்றார். 2009 ஆம் ஆண்டு ஏப்ரல் 1ம் தேதி அவர் கல்வி அமைச்சகத்தில் மூத்த அமைச்சராக நியமிக்கப்பட்டார்.\n\nஈஸ்வரன் 2011 பொதுத் தேர்தலுக்குப் பிறகு, பிரதமரின் அலுவலகத்தில் அமைச்சராகவும், உள்துறை அமைச்சகத்தின் இரண்டாவது அமைச்சராகவும், வர்த்தக மற்றும் தொழில் துறை அமைச்சராகவும் பதவி வகித்தார்.\n\nபெருநிறுவன வாழ்க்கை\n\nஇவரது தொழில் வாழ்க்கையில் பல நிறுவனங்களில் இயக்குநராக இருந்துள்ளார். 1996 முதல் 1998 வரை சிங்கப்பூர் \"டெக்னாலஜிஸ்\" நிறுவனத்தில் மூலோபாய அபிவிருத்தி இயக்குநராகவும், 2003 முதல் 2006 வரை \"டெமாசெக் ஹோல்டிங்ஸ்\" நிறுவனத்தின் நிர்வாக இயக்குனராகவும் இருந்தார் இவர் நவம்பர் 2003 முதல் \"குயின்டில்ஸ் டிரான்ஸ்நேஷனலின்\" இயக்குநராக பணிபுரிந்தார், சன்னிங்கேல் டெக் என்பதில் 2005 ஜூலை முதல் 2006 ஜூன் வரை, \"ஷின் கார்ப்பரேசனில்\" 2006 வரை, \"ஷி\"செம்ப்கார்ப்\" இண்டஸ்ட்ரீஸில் 2003 ஜனவரி முதல் 2004 ஏப்ரல் வரை மற்றும் பல தொழில்களில் இயக்குநராக பணிபுரிந்துள்ளார். ஜூன் 2003 முதல் ஜூன் 2006 வரை ஹைப்ளக்ஸ் நிறுவனத்தின் நிர்வாக இயக்குனராகவும் இருந்தார். 2018 ஆம் ஆண்டு ஏப்ரல் 24 ஆம் தேதியில் தகவல் தொடர்புத்துறை அமைச்சர் \"யாகூப் இப்ராஹிம்\" ஓய்வு பெற்ற பின்னர் அத்திறக்கு அமைச்சராக உள்ளார்.\nSection::::கல்வி.\nஈஸ்வரன் \"செயின்ட் ஆண்ட்\"ரூ பள்ளியின் முன்னாள் மாணவர் ஆவார். அவர் \"அடிலெய்டு\" பல்கலைக்கழகத்தில் பொருளாதாரம் படித்து, அங்கு அவர் முதல் வகுப்பு மரியாதை பட்டம் பெற்றார். \"ஹார்வர்ட்\" பல்கலைக் கழகத்தில் ஒரு பொது நிர்வாகத்தில் முதுகலைப் பட்டம் பெற்றுள்ளார்.\n\nSection::::தனிப்பட்ட வாழ்க்கை.\nஈஸ்வரன் \"கே. மேரி டெய்லர்\" என்பவரை மணந்தார். இத்தம்பதியருக்கு, \"மோனிஷா\" ஒரு மகளும், சஞ்சையா, கிருஷண் இரண்டு மகன்களும் இருக்கின்றனர்.\n"}
{"id": "439452", "url": "https://ta.wikipedia.org/wiki?curid=439452", "title": "துடுப்பு வால் கரிச்சான்", "text": "துடுப்பு வால் கரிச்சான்\n\nதுடுப்பு வால் கரிச்சான் (\"greater racket-tailed drongo\") என்பது நடுத்தர அளவிலான ஒரு ஆசிய பறவை ஆகும். இது நீண்ட துடுப்பு போன்ற வாலைக் கொண்டுள்ளதால் இப்பெயரைப் பெற்றது. இவை பெரும்பாலும் மலையை ஒட்டிள்ள காடுகளில் காணப்படும். இவை எப்போதும் சத்தம் எழுப்பிக்கொண்டே இருக்கக்கூடியன. மேலும் இது ராஜாளி, வல்லூறு போன்ற பறவைகளைப் போல ஒலியெழுப்பும் ஒப்புப்போலிப் பண்பையும் கொண்டது. இது பூச்சிகளை வேட்டையாடி உண்பதால், இயற்கை பூச்சிக் கட்டுப்படுத்தியாக வேளாண்மைக்கு உதவுகிறது.\nSection::::விளக்கம்.\nஇது பெரும்பாலும் ஆசியாவில் காணப்படுகிறது. இது துடுப்புபோன்ற தனித்துவமான வலைக் கொண்டுள்ளது. இதன் முன் தலையில் அலகுக்கு அருகில் கிரிடம் போன்று இறகுகள் தூக்கலாக காணப்படும். இப்பறவைகளில் ஆண், பெண் என இரு பறவைகளும் பார்ப்பதற்கு ஒன்று போலவே காணப்படுகின்றன. தென்னிந்தியாவில், முக்கியமாக மேற்குத்தொடர்ச்சி மலைகளை ஒட்டிய காடுகளில் காணப்படுகின்றன. \nSection::::நடத்தை.\nஇவை பூச்சிகளையும், பூந்தேனையும், பழங்களையும் உண்ணக்கூடியது இதன் கால்கள் மிகவும் சிறியவை என்பதால், எப்போதும் மரத்தின் உச்சியில் இருக்கும் சிறிய கிளையில் அமர்ந்து இருக்கும். துணிவு மிக்கப்பறவையான இது தன் எல்லைக்குள் வரும் பறவைகளை கொத்தி விரட்டும்.\n"}
{"id": "439455", "url": "https://ta.wikipedia.org/wiki?curid=439455", "title": "நெருங்கி வா முத்தமிடாதே (திரைப்படம்)", "text": "நெருங்கி வா முத்தமிடாதே (திரைப்படம்)\n\nநெருங்கி வா முத்தமிடாதே (Nerungi Vaa Muthamidathe) லட்சுமி ராமகிருஷ்ணன் இயக்கத்தில் 2014 ஆம் ஆண்டு வெளிவந்த இந்தியத் தமிழ்த் திரைப்படமாகும். பியா பாஜ்பாய், ஷபீர், ஸ்ருதி ஹரிஹரன், ஏ. எல். அழகப்பன், ஒய். ஜி. மகேந்திரன் மற்றும் பலர் நடித்திருக்கும் இப்படத்திற்கு ஒளிப்பதிவு செய்தவர் ஏ. வினோத் பாரதி ஆவார். ஏ. வி. அனூப் தயாரிப்பில், மேட்லி ப்ளூஸ் இசை அமைப்பில், 31 அக்டோபர் 2014 ஆம் தேதி வெளியானது.\n\nSection::::நடிகர்கள்.\nபியா - மாயா, ஷபீர் - சந்துரு, ஸ்ருதி ஹரிஹரன் - மஹா, ஏ. எல். அழகப்பன் - காளீஸ்வரன், விஜி சந்திரசேகர் - சீதா, ஒய். ஜி மஹிந்திரா - சுபடரமணியன், தம்பி ராமையா - ராஜ கோபாலன், பாலா சரவணன் - சொக்கு, நடராசன் - மாயாவின் நண்பன், அம்பிகா, லட்சுமி ராமகிருஷ்ணன், ஏ. வி. அனூப், ஷ்யாம் சாகர், கவுதம் குரூப், பிரதிக், ராமகிருஷ்ணன்.\n\nSection::::தயாரிப்பு.\nலட்சுமி ராமகிருஷ்ணன், தனது இரண்டாவது திரைப்படம் திருச்சி-காரைக்கால் பயணம் தொடர்பாகவும், வாகன எரிபொருள் நெருக்கடியை சார்ந்தும் இருக்கும் என்று அறிவித்தார். கதாநாயகியாக பியா பாஜ்பாயும், தமிழ் திரைப்படங்களில் முதல் முறையாக அறிமுகமாகும் ஸ்ருதி ஹரிஹரனும் தேர்வு செய்யப்பட்டனர். தனது கணவர் ராமகிருஷ்ணன் மற்றும் தயாரிப்பளார் ஏ. வி. அனூப் ஆகியோர் படத்தில் சிறுவேடத்தில் நடித்திருப்பதாகவும், தனது இளைய மகள் ஷ்ரேயா இயக்கத்தில் உதவிய இருந்ததாகவும் லட்சுமி ராமகிருஷ்ணன் மேலும் அறிவித்தார்.\n\nஇந்தத் திரைப்படம் எழுபது நாட்களில் படமாக்கப்பட்டது. தனது முந்தைய படைப்பை (ஆரோகணம் 2012) காட்டிலும் , இப்படம் புத்துணர்வுடன் இருக்கும் என்று லட்சுமி ராமகிருஷ்ணன் தெரிவித்தார். இந்தப் படத்தின் பெயர், ஒரு லாரியின் பின் எழுதியிருந்த வாசகத்தைச் சார்ந்தது.\n\nSection::::ஒலிப்பதிவு.\nபிரசாந்த் டெக்னா மற்றும் ஹரிஷ் வெங்கட் இருக்கும் மேட்லி ப்ளூஸ், படத்தின் பின்னணி மற்றும் பாடல்களின் இசையை அமைத்தது. ஆறு பாடல்களை கொண்ட ஒலித்தொகுப்பு 25 செப்டம்பர் 2014 ஆம் தேதி சூரியன் பண்பலை வானொலி ஸ்டுடியோவில் வெளியானது. 10-க்கு 8 மதிப்பெண்கள் பெற்று, அறிமுக இசை அமைப்பாளர்கள் இருவரும் நல்ல இசையை தந்துள்ளதாக விமர்சனம் செய்யப்பட்டது. படத்தின் அனைத்து பாடல்களுக்கும் வரிகள் எழுதியது நா. முத்துக்குமார் ஆவார்.\nSection::::வரவேற்பு.\nநல்ல கதையாக இருந்தாலும், நீண்ட திரைக்கதையை கொண்ட படம் என்றும், சாதி கலப்பு, காதல், தந்தை மகன் உறவு, தாய் மகள் உறவு, அரசியல் ஊழல் போன்ற பல பிரச்சனைகளை வெறும் 114 நிமிடங்களில் இயக்குனர் காட்சிப்படுத்த முயற்சி செய்துள்ளதாகவும், விமர்சனம் செய்யப்பட்டது.\n"}
{"id": "439460", "url": "https://ta.wikipedia.org/wiki?curid=439460", "title": "துறைமுகம் (திரைப்படம்)", "text": "துறைமுகம் (திரைப்படம்)\n\nதுறைமுகம் (\"Thuraimugam\") கே ராஜேஷ்வர் இயக்கத்தில் 1996 ஆம் ஆண்டு வெளிவந்த இந்தியத் தமிழ்த் திரைப்படமாகும். ஜார்ஜ் தயாரிப்பில் ஆதித்தியன் இசை அமைப்பில் 25 அக்டோபர் 1996 ஆம் தேதி இப்படம் வெளியானது. அருண்பாண்டியன், ஷோபனா, லிவிங்ஸ்டன், அலெக்ஸ், பூர்ணம் விஸ்வநாதன், சார்லி, ஜெய்கணேஷ், கவிதா மற்றும் பலர் நடித்துள்ளனர்.\n\nSection::::நடிகர்கள்.\nசி அருண் பாண்டியன், ஷோபனா, லிவிங்ஸ்டன் (நடிகர்), அலெக்ஸ், பூர்ணம் விஸ்வநாதன், சார்லி, ஜெய்கணேஷ், கவிதா, ஜார்ஜ், சாவித்திரி, டிஸ்கோ சாந்தி, அனுஷா, ஷகிலா, கிருஷ்ணமூர்த்தி, மேனேஜர் சீனா, மாஸ்டர் உதயராஜ், மகேந்திரன், நெல்லை கபிலன், ஜெயமணி, வின்சென்ட் ராய்.\n\nSection::::கதைச்சுருக்கம்.\nநாமம் (ஜெய்கணேஷ்) ஒரு தொழிலாளிகள் சங்கத் தலைவர் ஆவார். அவர் தனது மனைவி புண்ணிய லட்சுமி மற்றும் இரு குழந்தைகளுடன் வறுமையில் வாழ்ந்து வருகிறார். சம்பள பற்றாக்குறையின் காரணமாக அவர் உண்ணாவிரத போராட்டம் ஒன்றிலும் ஈடுபடுகிறார். உண்ணாவிரத போராட்டத்தின் இறுதி நாளில் தனது நண்பன் எத்திராஜ் நாமத்திற்கு விஷம் வைத்து கொன்று விடுவதால் அந்த சங்கத்தின் புதிய தலைவராக எத்திராஜ் பொறுப்பேற்கிறான். இரு குழந்தைகளும் பசியில் மிகவும் அவதிப்பட்டு அதில் அந்தப் பெண் குழந்தை இறந்துவிடுகிறது. அதை தாங்கிக்கொள்ள முடியாத புண்ணிய லக்ஷ்மியும் அவளது ஆண் குழந்தையையும் கடலில் தற்கொலை செய்ய முயற்சி செய்கிறார்கள். பின்னர், அவர்கள் இருவரும் தொழிலாளிகளால் காப்பாற்றப்பட்டு மருத்துவமனையில் அனுமதிக்கப் படுகிறார்கள். ஜானி தன் தாயை விட்டு வெளியேறுகிறான்\n\nபல ஆண்டுகளுக்குப் பிறகு, ஜானி ஒரு துறைமுக நகரில் பெரிய ரவுடியாக இருக்கிறான். அப்போது தன் தாயை சந்திக்க நேரிடுகிறது அவரிடம் வெறுப்பு குறையாமல் இருந்ததால் தன் தாயை விட்டு விலகியிருக்கவே விரும்பினான் ஜானி. காவல்துறை ஆய்வாளர் அலெக்ஸாண்டர் வீரமுத்து ஜானியை கைது செய்ய காத்திருந்தார்.. எத்திராஜின் மகன் குமார், ஜானியின் நண்பன். ஓர் இரவில் கௌரி குமார் ஒரு விலைமகளை கொன்றுவிடுகிறான். அந்த கொலை பழி ஜானி மீது தவறுதலாக சுமத்தப்படுகிறது. நீதிமன்றத்தில் கௌரி குமாருக்கு ஆயுள் தண்டனையும், ஜானிக்கு ஏழு ஆண்டுகள் கடுங்காவல் தண்டனையும் விதிக்கப் படுகிறது.\n\n7 ஆண்டுகளுக்குப் பிறகு வழக்கறிஞர் ராமானுஜத்தை பழி வாங்க முயற்சி செய்கிறான் ஜானி. அவரை கொல்லும் முதல் முயற்சி தோல்வியில் முடிகிறது. அதனால் அவரது மகள் ருக்மணியின் திருமணத்தை நிறுத்துகிறான் ஜானி. அந்நிலையில் ஜானிக்கும் எத்திராஜிற்கும் மோதல் வெடிக்கிறது. பின்னர் என்னவானது என்பதே மீதிக் கதை ஆகும்\n\nSection::::ஒலிப்பதிவு.\nஇந்தத் திரைப்படத்தின் பின்னணி மற்றும் பாடல்களின் இசை அமைத்தவர் ஆதித்தியன் அவர். ஆறு பாடல்களை கொண்ட ஒலித்தொகுப்பு 1994ஆம் ஆண்டு வெளியானது. இப்படத்தில் வரும் ஆறு பாடல்களுக்கும் வரிகள் எழுதியது இயக்குனர் ராஜேஷ்வர் ஆவார்.\n"}
{"id": "439462", "url": "https://ta.wikipedia.org/wiki?curid=439462", "title": "பஸ்டார்ட்", "text": "பஸ்டார்ட்\n\nபஸ்டார்ட் (ஆங்கிலப்பெயர்: Bustard, உயிரியல் பெயர்: Ardeotis kori) எனப்படுவது பெரிய தரைவாழ் பறவையாகும். இவை பொதுவாக காய்ந்த புல்வெளி பகுதிகள் மற்றும் பழைய உலகத்தின் புல்வெளிகளில் வாழும். இவை சுமார் 40 முதல் 150 சென்டிமீட்டர் வரை நீளம் இருக்கும். இவை ஓடிடிடே (முந்தைய பெயர் ஓடிடே) எனும் குடும்பத்தின் கீழ் வகைப்படுத்தப்பட்டுள்ளன. பஸ்டார்ட்கள் அனைத்துண்ணிகள் மற்றும் சந்தர்ப்பவாத உண்ணிகள் ஆகும். இவை இலைகள், மொட்டுகள், விதைகள், பழங்கள், சிறிய முதுகுநாணிகள் மற்றும் முதுகெலும்பற்ற உயிரினங்களை உண்கின்றன.\n"}
{"id": "439468", "url": "https://ta.wikipedia.org/wiki?curid=439468", "title": "துராகோ", "text": "துராகோ\n\nதுராகோக்கள் என்பது முசோபகிடாய் (இலக்கிய ரீதியாக \"வாழைப்பழ உண்ணிகள்\") பறவை குடும்பத்தில் உள்ள பறவைகள் ஆகும். இக்குடும்பத்தில் வாழை உண்ணிகள் மற்றும் தூரப்போ பறவைகள் உள்ளன. தெற்கு ஆப்பிரிக்காவில் துராகோக்கள் மற்றும் தூரப்போ பறவைகள் பொதுவாக லோயரிகள் என்று அழைக்கப்படுகின்றன. இப்பறவைகளால் அவற்றின் நான்காவது விரலை வெளியே நீட்டவும் உள்ளிழுக்கவும் முடியும். எப்போதும் முன்னோக்கியே உள்ள இரண்டாவது மற்றும் மூன்றாவது விரல்கள் சில உயிரினங்களில் இணைந்து உள்ளன. இக்குடும்ப பறவைகளுக்கு கொண்டைகள் மற்றும் நீண்ட வால்கள் உள்ளன. துராகோக்கள் விசித்திரமான மற்றும் தனித்துவமான நிறமிகளை கொண்டுள்ளதாக அறியப்படுகின்றன. இந்த நிறமிகள் பிரகாசமான பச்சை மற்றும் சிவப்பு நிறங்களை இவற்றின் இறகுகளுக்கு தருகின்றன.\n\nSection::::மனிதர்களுடன் தொடர்பு.\nதுராகோக்களின் சிவப்பு நிற பறக்கும் சிறகுகள் ஆப்பிரிக்கா முழுவதும் உள்ள அரச குடும்பங்கள் மற்றும் தலைவர்களின் தகுதி சின்னங்களாக பொக்கிஷங்களாக பாதுகாக்கப்படுகின்றன. இவை சுவாசி மற்றும் ஜுலு அரச குடும்பங்களால் மதிக்கப்பட்டதாக பதிவுகள் உள்ளன.\n"}
{"id": "439474", "url": "https://ta.wikipedia.org/wiki?curid=439474", "title": "ஒபிஸ்தோகோமிடாய்", "text": "ஒபிஸ்தோகோமிடாய்\n\nஒபிஸ்தோகோமிடாய் (\"opisthocomidae\") என்பது ஒபிஸ்தோகோமிபார்மஸ் (\"Opisthocomiformes\") வரிசையில் உள்ள ஒரு பறவை குடும்பம் ஆகும். இக்குடும்பத்தில் தற்போது உயிர் வாழும் பறவை ஹொயாட்சின் (\"Opisthocomus hoazin\") மட்டுமே. இது அமேசான் காடுகள் மற்றும் தென் அமெரிக்காவில் ஒரினோகோ டெல்டாவில் காணப்படுகிறது. இக்குழுவைை சேர்ந்த பல்வேறு புதைபடிவ உயிரினங்கள் கண்டறியப்பட்டுள்ளன. அவற்றில் ஆப்பிரிக்காவில் இருந்து ஒரு இனமும் ஐரோப்பாவில் இருந்து ஒரு இனமும் அடங்கும்.\n"}
{"id": "439476", "url": "https://ta.wikipedia.org/wiki?curid=439476", "title": "அவெஞ்சர்ஸ்: எண்ட்கேம்", "text": "அவெஞ்சர்ஸ்: எண்ட்கேம்\n\nஅவெஞ்சர்ஸ்: எண்ட்கேம் (Avengers: Endgame) என்பது 2019ஆம் ஆண்டு திரைக்கு வந்த அமெரிக்க நாட்டு சூப்பர் ஹீரோஸ் திரைப்படமாகும். இந்த திரைப்படம் 2012ஆம் ஆண்டு வெளியான தி அவேஞ்சர்ஸ் என்ற திரைப்படத்தின் இறுதி பாகம் ஆகும். இந்த திரைப்படத்தை மார்வெல் ஸ்டுடியோ தயாரிக்க, வால்ட் டிஸ்னி ஸ்டுடியோஸ் மோஷன் பிக்ஸர் என்ற நிறுவனம் மூலம் 26 ஏப்ரல் 2019 ஆம் ஆண்டு முதல் உலகம் முழுவதும் திரையிடப்பட்டது.\n\nஇந்த திரைப்படத்தில் ராபர்ட் டவுனி ஜூனியர், கிறிஸ் இவான்ஸ், மார்க் ருஃப்பால்லோ, கிறிஸ் ஹோம்ஸ்வோர்த், ஸ்கார்லெட் ஜோஹான்சன், டான் செடில், ஜெர்மி ரேன்நேர், பால் ருத், ப்ரே லார்சன், கரேன் கில்லன், டானாய் குரைரா, பிராட்லி கூப்பர், ஜோஷ் புரோலின் உள்ளிட்ட பலர் நடித்துள்ளார்கள்.\n\nஇந்த திரைப்படத்திற்கு மேலும் சிறப்புட்டும் விதமாக தமிழ் திரைப்பட இயக்குனர் ஏ. ஆர். முருகதாஸ் வசனம் எழுத, இசையமைப்பாளர் ஏ.ஆர்.ரஹ்மான் ஒரு பாடலை உருவாக்கவுள்ளார். மற்றும் தமிழ் நடிகர்கள் விஜய் சேதுபதி மற்றும் ஆண்ட்ரியா ஜெரெமையா முக்கிய கதாபாத்திரங்களுக்கு குரல் கொடுத்துள்ளார்கள் என்பது குறிப்பிடத்தக்கது.\n\nSection::::கதைச் சுருக்கம்.\n என்ற பாகத்தில் தானோஸ் என்ற வில்லன் அனைத்து முடிவில்லா கற்களை கைப்பற்றி, தனது சக்தியின் மூலம் உலகில் உள்ள பாதி மக்களோடு பாதி அவெஞ்சர்ஸ் குடும்பத்தையும் அழித்து விடுகின்றான், இதன் தொடர்ச்சியாக இப்படம் ஆரம்பிக்கிறது.\n\nவிண்வெளியில் உயிருக்கு போராடிக்கொன்று இருக்கும் அயன் மேனை கேப்டன் மார்வல் காப்பாற்றி பூமிக்கு அழைத்து வருகிறார். உடல்நிலை மோசமாக இருக்கும் இவருக்கு சிகிச்சை\nஅளித்து காப்பாற்றுகிறார்கள். தானோஸிடம் இருக்கும் முடிவில்லா கற்களை வைத்து இழந்த அனைவரையும் மீட்க நினைக்கிறார்கள். அவெஞ்சர்ஸ், இதற்கு உதவி செய்யும் தானோஸின் மகள் நெபுலா. ஒரு வழியாக தானோஸ் இருக்கும் கிரகத்தை கண்டுபிடிக்கிறார்கள். ஆனால், தானோஸிடம் கற்கள் இல்லாததை கண்டு விசாரிக்கும் போது, கற்களை அழித்து விட்டதாக தானோஸ் கூறுவதை கேட்டு அதிர்ச்சியடைகிறார்கள். \n\nஇதற்கு தீர்வாக காலாப்பயணத்தை மேட்கொண்டு 5 வருடம் பின்னோக்கி செல்லும் அவெஞ்சர்ஸ் குழுவினர் அந்த போராட்டத்தில் நடாஷா இறக்கின்றார். இவர்களின் காலாப்பயணத்தை அறிந்த தானோஸ் இவர்கள் வழியாக சென்று முடிவில்லா கற்களை அடைய பெரும் படையுடன் போர் தொடுக்கிண்றான். அதே தருணம் எதிர்பாராத தருணத்தில் அவேஞ்சர்ஸில் காணாமல் போனவர்கள் டாக்டர் ஸ்ரேன்ச்சின் ஊடாக மந்திர சக்தி மூலம் மிக பெரும் படையுடன் வந்து தனோஸின் படைக்கு எதிராக போராடுகின்றனர். இந்த கடைசி மகாயுத்தத்தில் முடிவில்லா கற்களை தன்கையில் பொருத்தி தானோஸை அழிக்கும் அயன் மேன் தன் உயிரை தியாகம் செய்கின்றார். இறுதி கட்டத்தில் எல்லா அவெஞ்சர்சும் ஒன்றாக சேர்ந்து டோனி ஸ்டார்க்குக்கு இறுதி அஞ்சலி செலுத்துகின்றனர்.\n\n\n\n\n\n\n\n\n\n\n\n\n\n\n\n\nSection::::உற்பத்தி & தயாரிப்பு.\nஅக்டோபர் 2014 இல் மார்வெல் நிறுவனத்தால் அவெஞ்சர்ஸ் திரைப்படம் இரண்டு பாகங்களாக வெளியிடப்படும் என்று அறிவிக்கப்பட்டது. அதன் முதல் பகுதிக்கு என்ற பெயர் வைத்து இந்த திரைப்படத்தை 3 மே 2018 ஆம் ஆண்டும் மற்றும் 2ஆம் பாகம் 3 மே 2019 இல் வெளியிடப்படும் என்று அறிவிக்கப்பட்டது. இந்த இரண்டு பாகங்களை இயக்குநர்கள் ரூசோ சகோதரர்கள் இயக்கு வார்கள் என்று ஏப்ரல் 2015 இல் மார்வெல் நிறுவனம் அறிவித்தது. \n\nSection::::இசை.\nஇந்த திரைபபடத்திற்கு இசையமைப்பாளர் ஏ.ஆர்.ரஹ்மானும் பிரின்ஸ் குமாரும் சேர்ந்து தமிழ், தெலுங்கு, ஹிந்தி மற்றும் ஆங்கில மொழிகளில் பாடல் ஒன்றை இசையமைத்து மற்றும் பாடியும் உள்ளார். இந்த பாடல் இந்தியாவில் வெளியாகும் திரைப்படத்தில் மட்டும் சேர்க்கப்பட்டுள்ளது என்பது குறிப்பிடத்தக்கது. இதன் காணொளி வடிவ பாடல் மார்வெல் இந்தியா யூ டுயூப்ல் 4 ஏப்ரல், 2019 ஆம் ஆண்டு வெளியானது. தமிழ் பாடலுக்கு பாடலாசிரியர் விவேக் பாடல் எழுதியுள்ளார்.\n\nஇந்தி பாதிப்பு பாடலுக்கு பாடலாசிரியர் நிர்மிகா சிங் என்பவர் பாடல் எழுதி ஏப்ரல் 5, 2019ல் மற்றும் தெலுங்கு பாதிப்பு பாடலுக்கு பாடலாசிரியர் ராக்கெண்டு மவுலி வென்னலக்கந்தி என்பவர் பாடல் எழுதி ஏப்ரல் 8, 2019ல் வெளியானது. \n\nSection::::தமிழில்.\nஇந்தியாவில் இத்திரைப்படம் தமிழ், தெலுங்கு, ஹிந்தி மற்றும் ஆங்கில மொழிகளில் வெளியானது. இந்த திரைப்படத்திற்கு இசையமைப்பாளர் ஏ.ஆர்.ரஹ்மான் ஒரு பாடலை உருவாக்கவுள்ளார். இப்பாடல் மூன்று மொழிகளிலும் தயாராகி பாடல் ஏப்ரல் 1, 2019 ஆம் ஆண்டு வெளியானது. மற்றும் தமிழ் திரைப்பட இயக்குனர் ஏ. ஆர். முருகதாஸ் வசனம் எழுதியமை குறிப்பிடத்தக்கது. மேலும் விஜய் சேதுபதி அயன் மேன் கதாபாத்திரத்திற்கும், ஆண்ட்ரியா ஜெரெமையா பிளாக் விடொவ் கதாபாத்திரத்திற்கும் குரல் கொடுத்துள்ளார்கள்.\n\n"}
{"id": "439478", "url": "https://ta.wikipedia.org/wiki?curid=439478", "title": "வாராயோ வெண்ணிலாவே", "text": "வாராயோ வெண்ணிலாவே\n\nவாராயோ வெண்ணிலாவே (\"Vaaraayo Vennilaave\") ஆர். சசிதரன் இயக்கத்தில் 2017 ஆம் ஆண்டு வெளிவந்த இந்தியத் தமிழ் காதல் திரைப்படமாகும். அபிஷேக் பிலிம்ஸ் தயாரிப்பில் கார்த்திக் ராஜா இசை அமைப்பில் 2017 ஆம் ஆண்டு இப்படம் வெளியானது. ஹரிப்ரியா, காவ்யா, தம்பி ராமையா, மற்றும் பலர் நடித்துள்ளனர். இப்படத்திற்கு ஒளிப்பதிவு செய்தவர் ராணா மற்றும் தொகுத்தவர்கள் விஜயன் மற்றும் கணேஷ்பாபு ஆவர்.\n\nSection::::நடிகர்கள்.\nதினேஷ், சத்யா, ஹரிப்பிரியா, சங்கதாரா, காவியா, தம்பிராமைய்யா, முருகதாஸ், சந்தானபாரதி, சரித்திரன், சோனியா, சரவணன், கானா பாலா.\n\nSection::::கதைச்சுருக்கம்.\nமிகவும் பணக்கார வாலிபன் தினேஷ். ஒரு வேலையின் காரணமாக சென்னையில் இருந்து கேரளாவிற்கு பயணம் செய்கிறான். அப்போது மிகவும் அழகான பெண் ஒருத்தியை சந்திக்கிறான் தினேஷ். அதன் பின்னர் அவள் வசம் காதல் கொள்கிறான்.\n\nSection::::தயாரிப்பு.\nஅட்டகத்தி திரைப்படத்தின் வெற்றிக்கு பின்னர் கதாநாயகனாக தனது இரண்டாவது படத்தை தேர்வு செய்தார் அட்டகத்தி தினேஷ். இந்தப் படம் அறிமுக இயக்குனர் ஆர் சசிதரனால் இயக்கப்பட்டது. துவக்கத்தில் திருக்குமரன் என்டர்டெயின்மென்ட் சி. வி. குமாரால் இப்படம் தயாரிக்கப்பட்டது. ஆனால் பின்னாளில் அவர் இந்தப் படத்தை விட்டு விலகினார். விக்ரமன் இயக்கத்தில் வெளிவந்த \"நினைத்தது யாரோ\" என்ற படத்தை தயாரித்த அபிஷேக் பிலிம்ஸ் இந்த படத்தையும் தயாரித்தது. சந்தான பாரதி, சரித்திரன், சோனியா, சரவணன் மற்றும் கானா பாலா ஆகியோர் நடித்துள்ளனர்.\n\nஇந்தத் திரைப்படத்திற்கு இசை அமைத்தவர் கார்த்திக் ராஜா. பாடல்களுக்கு வரிகளை எழுதியது பா. விஜய் மற்றும் கபிலன் (கவிஞர்). ஒளிப்பதிவு செய்தது ராணா. கலை இயக்கம் செய்தது ராமலிங்கம் மற்றும் சண்டைக் காட்சிகளை இயக்கியது மைக்கேல்.\n\nSection::::இசை.\nஇந்தப்படத்தின் பின்னணி மற்றும் பாடல்களுக்கு இசை அமைத்தவர் கார்த்திக் ராஜா.\n\nபாடல்களுக்கு வரிகள் எழுதியது பா. விஜய் மற்றும் கபிலன்.\n\n"}
{"id": "439480", "url": "https://ta.wikipedia.org/wiki?curid=439480", "title": "டாய் ஸ்டோரி 4 (திரைப்படம்)", "text": "டாய் ஸ்டோரி 4 (திரைப்படம்)\n\nடாய் ஸ்டோரி 4 (Toy Story 4) 2019 இல் வெளியான அமெரிக்க முக்கோண அசைவூட்டத் திரைப்படமாகும்.\n\n"}
{"id": "439483", "url": "https://ta.wikipedia.org/wiki?curid=439483", "title": "வீ. ரவிச்சந்திரன்", "text": "வீ. ரவிச்சந்திரன்\n\nவீ. ரவிச்சந்திரன் (\"Veeraswamy Ravichandran\") என்று அறியப்பட்ட தனிப்பட்ட முறையில் ரவிச்சந்திரன் எனற இந்திய திரைப்பட நடிகர், இயக்குனர், தயாரிப்பாளர், இசை இயக்குனர், பத்திரிக்கை ஆசிரியர் மற்றும் கன்னடத் திரையுலகில் சிறந்த நிகழ்ச்சி நாயகன் என அழைக்கப்படும் இவர் தனது பன்முக பணிகளில் அவரது தொடர்பான படங்களில் பணியாற்றுபவர் ஆவார்.\n\nகுறிப்பிடத்தக்க திரைப்படத் தயாரிப்பாளர் என். வீராசுவாமியின், மகன் ரவிச்சந்திரன் \"கதேமா கல்லாரு\" என்ற படத்தில் ஒரு எதிர்மறை வேடத்தில் நடித்ததன் மூலம் அறிமுகமானார். பின்னர், சக்கரவியூஹா (1983) என்றத் திரைப்படத்தில் தொடர்ந்து பங்களித். பிறகு பல நடிகர்களுடன்பல துணைக் கதாபாத்திரங்களில் நடித்த பிறகு, அவர் இயக்குனராக அறிமுகமான \"பிரேமலோகா\" (1987) என்ற படத்தில் நடித்தார், இது கன்னடத் திரையுலகில் மிக அதிகமாக வசூலித்த மிகப்பெரிய வெற்றிப்படங்களில் ஒன்றாகும். ஒரு தயாரிப்பாளராக, அவர் \"ஸ்ரீ ஈஸ்வரி புரொடக்சன்ஸ்\" என்ற ஒரு நிறுவனத்தை தொடர்கிறார். கன்னடத் திரையுலகில் \"கிரேஸி ஸ்டார்\" என்று அவர் ரொம்பவும் புகழ்பெற்றவர்.\n\nSection::::தனிப்பட்ட வாழ்க்கை.\nரவிச்சந்திரன் இந்தியாவில் ,சென்னை மாகாணத்தில் (இப்போது தமிழ்நாடு) திருநெல்வேலியில் பிறந்தார். அவரது பெற்றோர் என்.வீராசுவாமி மற்றும் பட்டம்மாள். அவரது தந்தை என்.வீராசுவாமி தென்னிந்திய திரைப்படத் துறையில் பணியாற்றும் குறிப்பிடத்தக்க தயாரிப்பாளர் ஆவார் மற்றும் அவரது குடும்பத்தினர் தமிழ் பேசும் முதலியார் சமூகமாகும். ரவிச்சந்திரன் சுமதி என்பவரை, 1986 பிப்ரவரி14 காதலர் தினத்தில் திருமணம் செய்தார். இத்தம்பதியருக்கு கீதாஞ்சலி என்ற ஒரு மகள் மற்றும் மனோரஞ்சன் மற்றும் விக்ரம் இரண்டு மகன்கள் ஆகியோரும் உள்ளனர். மனோரஞ்சன் \"சாஹெபா\" (2017) படத்தில் அறிமுகமானார்.\n\nSection::::திரைப்பட வாழ்க்கை.\nரவிச்சந்திரன் 1980 களின் ஆரம்பத்தில் தனது திரைப்பட வாழ்க்கையைத் தொடங்கினார். கன்னடத் தொழிலின் நன்கு அறியப்பட்ட நடிகர்களுடன் சேர்ந்து பல படங்களில் நடிக்கத் தொடங்கினார். ராஜ் குமார், விஷ்ணுவர்தன், அம்பரிஷ், பிரபாகர் மற்றும் ராஜேஷ் ஆகியோருடனும் அவரது தந்தையின் தயாரிப்பிலும் நடித்தார். அவரது முதல் படம் \"கதேமா கல்லாரு\" (1982) (வில்லனாக இருந்தார்). இவர், \"ஜூஹி சாவ்லா\"வுடன் முன்னணி கதாபாத்திரத்தில் நடித்த \"பிரேமலோகா\" என்பது ஒரு காதல் நகைச்சுவைத் திரைப்படமாகும். \"பிரேமலோகா\" மிகப்பெரிய வெற்றியை இவருக்கு பெற்றுத் தந்தது, மேலும் திரையுலகில் ரவிச்சந்திரன் திரையுலகில் தனது நிலைப்பாட்டை உறுதிப்படுத்தினார். 80களின் பிற்பகுதியில் 90களின் மத்தியில் அவர் நடிப்பின் உச்சத்தில் இருந்தார். பிறகு \"பிரேமலோகா\"விற்குப் பின்னர் ரவிச்சந்திரன் பல வெற்றிப்படங்களில் நடித்தார், மிகக் குறிப்பாக \"ரணதீரா\" (சுபாஷ் கய்யின் படமான \"ஹீரோ\" என்றப் படத்தில் மறு ஆக்கம்), \"அஞ்சட காண்டு\", \"யுத்தகாண்டு\", மற்றும் \"மல்லா\" போன்றவை. தென்னிந்திய நடிகை குஷ்புவுடன் ரவிச்சந்திரன் சிறந்த ஜோடியாக அறியப்பட்டவர்.\n"}
{"id": "439489", "url": "https://ta.wikipedia.org/wiki?curid=439489", "title": "அங்கீகரிக்கப்பட்ட கட்சிகள் (இந்தியா)", "text": "அங்கீகரிக்கப்பட்ட கட்சிகள் (இந்தியா)\n\nஇந்திய அரசியலில் சில வரையரைகறைகளைக் கொண்டு அரசியல் கட்சிகள் தேர்தல் ஆணையத்தால் அங்கீகரிக்கப்பட்ட கட்சிகள் என அழைக்கப்படுகின்றன. கட்சிகளின் அங்கிகாரம் பத்து ஆண்டுகளுக்ககு ஒரு முறை ஆய்வு செய்யப்படுமென 2016 ஆகஸ்ட் 23 இல் தேர்தல் ஆணையம் விதிகளில் திருத்தம் செய்தது. \n\nSection::::மாநில கட்சிக்கான தகுதிகள்.\nகீழ்க்கண்ட ஏதேனும் ஒரு தகுதியை பெற்றால் மாநில கட்சிகள் அங்கீகரிக்கப்பட்ட கட்சியாக தேர்தல் ஆணையம் அறிவிக்கும்.\n\n\nSection::::தேசிய கட்சிக்கான தகுதிகள்.\nகீழ்க்கண்ட ஏதேனும் ஒரு தகுதியை பெற்றால் தேசிய கட்சிகள் அங்கீகரிக்கப்பட்ட கட்சியாக தேர்தல் ஆணையம் அறிவிக்கும்.\n\n\nSection::::வெளி இணைப்புகள்.\n‘அங்கீகரிக்கப்பட்ட கட்சி’ என்றால் நிபந்தனைகள் என்ன? 15 மார்ச் 2019 புதிய தலைமுறை\n"}
{"id": "439496", "url": "https://ta.wikipedia.org/wiki?curid=439496", "title": "கேப்டன் மார்வெல் (திரைப்படம்)", "text": "கேப்டன் மார்வெல் (திரைப்படம்)\n\nகேப்டன் மார்வெல் (Captain Marvel) 2019 ஆம் ஆண்டில் வெளியான அமெரிக்க நாட்டு சூப்பர் ஹீரோ திரைப்படம் ஆகும். இத்திரைப்படம் மார்வெல் காமிக்ஸ்ஸின் பாத்திரப் படைப்பான கேரோல் டான்வெர்ஸ் கதையின் அடிப்படையிலானதாகும். மார்வெல் சினிமாடிக் யுனிவர்சின் 21 ஆவது படமாக வெளிவந்த திரைப்படம் ஆகும். அன்னா போடன், ரியான் ப்ளெக் இயக்கியுள்ள இத்திரைப்படத்தில் ப்ரே லார்சன், சாமுவேல் எல். ஜாக்சன், பென் மென்டல்சன், லீ பேஸ் ஆகியோர் நடித்துள்ளனர். இத்திரைப்படம் 2019 மார்ச் 8 ஆம் நாள் வெளியானது.\n\nஇந்த திரைப்படத்தில் யூ.எஸ். ஏர் ஃபோர்ஸில் விமானியாக இருக்கும் கெரோல் டென்வெர்ஸ் எப்படி சூப்பர் ஹீரோவாக மாறுகிறார் என்பதுதான் கதை.\n\n\n\n"}
{"id": "439499", "url": "https://ta.wikipedia.org/wiki?curid=439499", "title": "சந்திரா லட்சுமண்", "text": "சந்திரா லட்சுமண்\n\nசந்திரா லட்சுமண் (Chandra Lakshman) இந்திய திரைப்பட மற்றும் தொலைக்காட்சி நடிகை ஆவார். இவர், 2002 ஆம் ஆண்டு தமிழ் திரைப்படமான \"மனசெல்லாம்\" படத்தில் அறிமுகமானார். பின்னர் பல மலையாளம் மற்றும் தமிழ் திரைப்படங்கள் மற்றும் தொலைக்காட்சி தொடர்களில் நடித்தார் . இவர் தொலைக்காட்சி தொடர்களில் ஏற்று நடித்த கதாபாத்திரங்களின் பெயர்களான \"சந்திரா நெல்லிகதன், ரினி சந்திரசேகர், கங்கா மற்றும் திவ்யா முறையே சுவந்தம், மேகம், கோலங்கள் மற்றும் காதலிக்க நேரமில்லை தொடர்களின் மூலமாக நன்கு அறியப்படுகிறார்.\"\n\nSection::::தொழில்.\nதிருவனந்தபுரத்தில் ஒரு பிராமண குடும்பத்தில் லட்சுமன் குமார் மற்றும் மாலதிக்கு சந்திரா லட்சுமணன் பிறந்தார். பின்னர் குடும்பம் சென்னைக்கு மாறியது, அங்கு இவர் தனது பள்ளி மற்றும் பட்டப்படிப்பை முடித்தார். இவர், ஜே என் பள்ளியில் ஆரம்பக் கல்வியையும், சென்னையிலுள்ள , \"எம்.ஜி.ஆர். இன்ஸ்டிடியூட் ஆப் ஹோட்டல் மேனேஜ்மென்ட்\" மற்றும் சென்னை பல்கலைக்கழகத்தில் பட்டப்படிப்பையும் முடித்தார். இவர், ஒரு பயிற்சி பெற்ற பரதநாட்டிய நடனக் கலைஞர் ஆவார். இவர் \"ஹோட்டல் நிர்வாக\" பயிற்சியை செய்து கொண்டிருந்தபோது, இயக்குனர் சந்தோஷ் அவரைப் பார்த்து அவரது \"மனசெல்லாம்\" படத்தில் நடிப்பதற்கு வாய்ப்பளித்தார்.\n\n2002 ஆம் ஆண்டு வெளிவந்த தமிழ் திரைப்படமான \"மனசெல்லாம்\" படத்தில் திரைப்படத்தின் முன்னணி நடிகர் ஸ்ரீகாந்தின் சகோதரியின் கதாபாத்திரத்தில் நடித்து அறிமுகமானார், இந்தப் படத்தில் அவருடைய நடிப்பு அவரை மலையாளத் திரையுலகில் \"ஆக்ஷன் த்ரில்லர்\" திரைப்படமான \"ஸ்டாப் வயலன்ஸ்\" (2002) படத்தில் பிரித்விராஜ் சுகுமாரனுடன் ஒன்று சேர்ந்து, கதாநாயகி பாத்திரத்தை ஏற்பதற்கு, சாத்தியமானது. அதன்பிறகு, \"சக்ரம்\" , \"பலராம்-தாரதாஸ்\" மற்றும் \"காக்கி\" போன்ற பல மலையாள மொழிப் படங்களில் இவர் துணை கதாபாத்திரத்தில் நடித்துள்ளார்.\n\nஎனினும், அவர் தொலைக்காட்சித் தொடரில் அவரது தோற்றங்கள் மூலம் புகழடைந்தார். இவர் முதலில் மலையாள தொலைக்காட்சி நிகழ்ச்சியான \"சுவந்தம்\" தொடரில் சந்திரா நெல்லிகதன் கதாபாத்திரத்தில் நடித்தார். இது ஒரு வில்லத்தனமான கதாபாத்திரம் மற்றும் விமர்சகர்களால் பெரிதும் பாராட்டப்பட்டது. இத் தொடரில் நடித்ததின் மூலமாக நன்கு பிரபலமடைந்தார். பின்னர் இவர் \"தேவி\" போன்ற தொடரில் நடித்தார். இதில் குடும்பப் பெண் போலவும், ஜ்வாலாயாயி என்ற பெயரில் வில்லத்தனமான கதாபாத்திரத்திலும் இரு மனநிலை கொண்ட பெண்ணாக நெடுமுடி \"வேணுவுடன்\" இணைந்து நடித்தார். \"மேகம் தொடரில்,\" ரினி சந்திரசேகர் வேடத்தில் நடித்ததற்காக, அவர் பல விமர்சனங்கள் மற்றும் பல விருதுகளையும் பெற்றார். தமிழில், கங்கா என்னும் பெயரில், எதிர்மறை கதாபாத்திரத்தில் புகழ்பெற்ற \"கோலங்கள்\" தொடரில் நடிகை தேவயானி உடன் நடித்துள்ளார். பிரபலமான தொடரான \"காதலிக்க நேரமில்லை\", மற்றும் \"வசந்தம்\" போன்ற தொலைக்காட்சித் தொடர்களில் திவ்யா மற்றும் அகிலா போன்ற கதாபாத்திரங்களை ஏற்று நடித்துள்ளார். மேலும், சில விளம்பரங்களில் அவர் தோன்றியுள்ளார்.\n"}
{"id": "439516", "url": "https://ta.wikipedia.org/wiki?curid=439516", "title": "விஜி சுப்பிரமணியம்", "text": "விஜி சுப்பிரமணியம்\n\nவிஜி சுப்பிரமணியம் (Viji Subramaniam), பெரும்பாலும், விஜி ஷங்கர் என்று அறியப்படும் இவர் குறிப்பிடத்தக்க வட இந்திய பாடகியான லட்சுமி சங்கர்<ref name=\"Das/BeyondBolly\"> கவிதா தாஸ், \"லக்ஷ்மி ஷங்கர்: எ லைஃப் ஜர்னி த எட்ச்ஸ் இந்திய இசையஸ் ஜர்னி டு தி வெஸ்ட்\" , ஸ்மித்ஷோனியபப்ரா , 6 நவம்பர் 2013 (7 ஜூன் 2014 அன்று பெறப்பட்டது).</ref> மற்றும் ராஜேந்திர ஷங்கர், ஆகியோரின் மகளாவார். இவரது தந்தை, பிரபல சித்தார் வாசிப்பாளரான ரவி ஷங்கரின் மூத்த சகோதரர் ஆவார். அவரது தாய் மற்றும் மாமாவைப் போலவே, விஜியும் ஒரு இசைக்கலைஞராகவும் மற்றும் இந்திய பாரம்பரிய முறைகளில் நன்கு பயிற்சி பெற்றவராகவும் இருந்தார். \n\nதென்னிந்தியாவின், சென்னையில் விஜயஸ்ரீ ஷங்கர் என்ற பெயரில் பிறந்த இவர், பாம்பே நகரத்தில் வளர்ந்தார்.<ref name=\"Hansen/LATimes\"> பார்பரா ஹேன்சன், \"ஒரு சைவ உணவை சுவைத்த இந்தியாவின் சுவைகளுடன்\" , \"லாஸ் ஏஞ்சல்ஸ் டைம்ஸ்\" , 13 செப்டம்பர் 1990, ப. H49 (2014 ஜூன் 7 இல் பெறப்பட்டது).</ref>இளம் வயதிலேயே ஒரு பாடகராக, தன் தாயுடன் அவர் இசை நிகழ்ச்சிகளில்,கலந்து கொண்டார். இவர் அடிக்கடி தம்பூராவுடன் இசை நிகழ்ச்சிகளில் பாடியுள்ளார்.விஜி ரேடியோ மற்றும் தொலைக்காட்சியில் ஒரு பாடகராக பங்களித்ததற்காக, அகில இந்திய ரேடியோ \"இந்தியாவின் ஜனாதிபதி\" பதக்கத்தை 1972 இல் வென்றார். 1997 ஆம் ஆண்டு ஷங்கர் தனது சுயசரிதையான \"ராக மாலா\" வில், விஜியின் குரலானது \"இனிமையான மற்றும் அழகான\" குரல் என்று விவரிக்கிறார். \n\nவிஜி, தனது தாய் லட்சுமியுடன் சர்வதேச அளவில் நிகழ்ச்சிகளில் பங்கேற்பதற்கு முன்னதாக, 1970 களின் ஆரம்பத்தில்,சங்கரின் கைம்முரசு இணை சிதார் இசை கச்சேரிகளில் தபேலா அல்லா ரக்காவுடன் தம்பூரா இசைத்து பங்கேற்றுள்ளார். 1974 ஆம் ஆண்டில், அவரது அத்தை கமலா சக்ரவர்த்தி மற்றும் லட்சுமி ஆகியோருடன், விஜி இந்தியாவிலிருந்து வந்த ஷங்கர் இசை விழாவில் சேர்ந்தார், ஜார்ஜ் ஹாரிசன் இந் நிகழ்ச்சியை தயாரித்துள்ளார்.ஹாரிசன் தயாரித்த \"இந்தியாவின் ஸ்டுடியோ\" இசைத் தொகுப்பான \"ரவி ஷங்கரின் இசை விழாவில்\" (1976) விஜி பாடியிருந்தார், மேலும் இப்பாடலை, ஹாரிசன் அவரது இங்கிலாந்தின் எஸ்டேட் ஃப்ரேயர் பார்கில் பதிவு செய்தார். செப்டம்பர்-அக்டோபர் 1974 இல் இசை விழாவின் ஐரோப்பிய இசை நிகழ்ச்சிகளைத் தொடர்ந்து, அந்த ஆண்டின் இறுதியில் ஹாரிஸனுடனான ஷங்கரின் வட அமெரிக்க சுற்றுப்பயணத்தில் இசைக்கலைஞர்கள் மற்றும் பாடகர்களிடையே விஜி இருந்தார். \n\nவிஜி, \"கலிஃபோர்னியா இன்ஸ்டிடியூட் ஆஃப் தி ஆர்ட்ஸி\"லிருந்து இசைக்கு முதுகலை பட்டம் பெற்றார். 1974இல், இந்தியாவில் இருந்து வந்த இசை விழா நடைபெற்ற லண்டனில் இவர் பங்கேற்றபோது புகழ்பெற்ற இந்திய கிளாசிக்கல் வயலின் கலைஞரான எல். சுப்ரமணியத்தை சந்தித்தார்.<ref name=\"Hansen/LATimes\"> பார்பரா ஹேன்சன், \"ஒரு சைவ உணவை சுவைத்த இந்தியாவின் சுவைகளுடன்\" , \"லாஸ் ஏஞ்சல்ஸ் டைம்ஸ்\" , 13 செப்டம்பர் 1990, ப. H49 (2014 ஜூன் 7 இல் பெறப்பட்டது).</ref> இந்த ஜோடி 1976 ஆம் ஆண்டு மும்பையில் நடைபெற்ற மூன்று நாள் விழாவில் திருமணம் செய்து கொண்டது. \n\nசுப்பிரமணியத்துடன், விஜியும் உலகளாவிய இசைக்கான யோசனை ஒன்றை உருவாக்கினார், இது மேற்கத்திய இசை மேலாதிக்கத்தை குறைத்து, உலகின் பிற இசை அமைப்புகளின் முக்கியத்துவத்தை வெளிப்படுத்துகிறது - இதில் ஐரிஷ், ஸ்வீடிஷ், டேனிஷ், சீன, ஆபிரிக்கர், ஜப்பனீஸ் மற்றும் ஈரானிய போன்ற நாடுகளின் இசைகள் அடங்கும். \n\nஇந்திய இயக்குனரான மீரா நாயரின் இரண்டு புகழ்பெற்ற திரைப்படங்களுக்காக விஜி இசையமைத்துப் பாடியுள்ளார். அவை \"சலாம் பாம்பே!\" (1988; கேன்ஸ் திரைப்பட விழாவின் ஆடியன்ஸ் விருது மற்றும் சிறந்த வெளிநாட்டு மொழி திரைப்படத்திற்கான அகாதமி விருது பெற்றது) மற்றும் சாரிதா சௌத்ரி மற்றும் டென்சல் வாஷிங்டன் நடித்த \"மிஸ்ஸிஸிப்பி மசாலா\" (1991) போன்றவை ஆகும். \n"}
{"id": "439517", "url": "https://ta.wikipedia.org/wiki?curid=439517", "title": "விவியன் பாலகிருஷ்ணன்", "text": "விவியன் பாலகிருஷ்ணன்\n\nவிவியன் பாலகிருஷ்ணன் (\"Vivian Balakrishnan\": 1961, ஜனவரி 25) இவர் மருத்துவராகவும், சிங்கப்பூர் வெளியுறவுத்துறை அமைச்சராகவும், ஆளும் மக்கள் செயல் கட்சி (PAP) உறுப்பினராகவும் உள்ளார். அவர் \"ஸ்மார்ட் நேஷன் புரோகிராம்\" அமைச்சராகவும் உள்ளார். அவர் சிங்கப்பூர் அமைச்சரவையில் சுற்றுச்சூழல் மற்றும் நீர்வழங்கல் துறை அமைச்சர் , சமூக அபிவிருத்தி, இளைஞர் மற்றும் விளையாட்டுத்துறை, தகவல், தொடர்பு மற்றும் கலை , மற்றும் வர்த்தக மற்றும் தொழிற்துறை போன்ற துறைகளுக்கான அமைச்சராக பணி புரிந்துள்ளார். 2002 ஆம் ஆண்டில், பாலகிருஷ்ணன் தேசிய அபிவிருத்தி அமைச்சகத்தில் ஒரு மாநில அமைச்சராக நியமிக்கப்பட்டார், மேலும் சிங்கப்பூர் சீரமைப்புக் குழுவின் தலைவர் ஆவார். அவர் 2004 முதல் 2008 வரை இளம் ஆளும் மக்கள் செயல் கட்சி யின் இளைஞர் அணியின் தலைவராக உள்ளார். அவர் \"ஹாலந்து - புக்கிட் திமா\" குழுவின் பிரதிநிதித்துவப்படுத்தும் நாடாளுமன்ற உறுப்பினராக உள்ளார் .\n\nபாலகிருஷ்ணன் சிங்கப்பூரின் தேசிய பல்கலைக்கழகத்தில் ஒரு ஜனாதிபதி உதவித்தொகையின் மூலம் மருத்துவப் படிப்பை படித்தார். பின்னர் அவர் முதுகலைக் கல்வியில் கண் மருத்துவம் தொடர்ந்தார் . சிங்கப்பூர் தேசிய பல்கலைக்கழகத்தில் இணை பேராசிரியராக நியமிக்கப்பட்டார் மற்றும் சிங்கப்பூர் தேசிய கண் மையத்தின் மருத்துவ இயக்குனர் ஆனார். அவர் சிங்கப்பூர் பொது மருத்துவமனையில் தலைமை நிர்வாகியாக இருந்தார். சிங்கப்பூர் ஆயுதப்படைகளின் இரண்டாம் காம்பாட் துணை மருத்துவமனையின் தலைமை அதிகாரியாக பணியாற்றினார்.\n\nSection::::ஆரம்ப வாழ்க்கை.\nபாலகிருஷ்ணன் ஒரு 1961 ல் புஜியான் என்ற இடத்தில் பிறந்தார் இவரது தந்தை இந்திய தமிழர் தாய் புஹியான் சீன வம்சாவளியைச் சேர்ந்தவர். அவர் ஆரம்பக் கல்வி மற்றும் உயர்நிலைக் கல்வியையும் ஆங்கிலோ-சீனப் பள்ளியில் பயின்றார். 1980 ஆம் ஆண்டு தேசிய இளைஞர் ஜூனியர் கல்லூரியில் பட்டம் பெற்ற பிறகு, அவர் சிங்கப்பூர் தேசிய பல்கலைக்கழகத்தில் மருத்துவம் படிக்க ஜனாதிபதியின் உதவித்தொகை பெற்றார்.\n\nSection::::மருத்துவ வாழ்க்கை.\n1993 முதல் 1995 வரை, பாலகிருஷ்ணன் லண்டனில் உள்ள மூர்ஃபீல்ட்ஸ் கண் மருத்துவமனையில் சிறப்பு மூத்த பதிவாளராக பணிபுரிந்தார், அங்கு அவர் குழந்தை கண் மருத்துவத்தில் துணை மருத்துவராக பணிபுரிந்தார். பின்னர் அவர் சிங்கப்பூர் திரும்பினார், அங்கு அவர் சிங்கப்பூர் தேசிய கண் மையம் மற்றும் தேசிய பல்கலைக்கழக மருத்துவமனையில் கண் மருத்துவராக நியமிக்கப்பட்டார், மற்றும் 1998 இல் சிங்கப்பூர் தேசிய பல்கலைக்கழகத்தில் கண் மருத்துவத்தின் பேராசிரியராக இருந்தார். 1999 ஆம் ஆண்டில், அவர் சிங்கப்பூர் தேசிய கண் மையத்தின் மருத்துவ இயக்குநராக நியமிக்கப்பட்டார், பின்னர் 2000 ஆம் ஆண்டில் சிங்கப்பூர் பொது மருத்துவமனையில் தலைமை நிர்வாக அதிகாரி ஆனார். 1990 களில், அவர் சிங்கப்பூர் தொலைக்காட்சியில் \"உடல்நலத்திப் பற்றி ஒரு தொடரை\" வழங்கினார்.\n\nSection::::தனிப்பட்ட வாழ்க்கை.\nஅவர் ஜாய் பாலகிருஷ்ணனை மணந்தார் மற்றும் அவர்களுக்கு ஒரு மகளும் மூன்று மகன்களும் உள்ளனர்.\n"}
{"id": "439520", "url": "https://ta.wikipedia.org/wiki?curid=439520", "title": "தோலி நசீர்", "text": "தோலி நசீர்\n\nதோலி நசீர் (\"Dolly Nazir\") என்பவர் ஓர் இந்திய முன்னாள் நீச்சல் வீராங்கனை ஆவார். இவர் 1952 ஆம் ஆண்டு நடைபெற்ற கோடைகால ஒலிம்பிக் போட்டிகளில் இடம்பெற்ற நீச்சல் போட்டிகளின் இரண்டு பிரிவுகளில் கலந்து கொண்டார்\n"}
{"id": "439522", "url": "https://ta.wikipedia.org/wiki?curid=439522", "title": "தாமினி கவுடா", "text": "தாமினி கவுடா\n\nதாமினி கவுடா (Damini Gowda) என்பவர் ஓர் இந்திய நீச்சல் வீராங்கனை ஆவார். இவர் 1999 ஆம் ஆண்டு பிப்ரவரி மாதம் இருபதாம் தேதியன்று பிறந்தார். இவர் 2017 ஆம் ஆண்டு அங்கேரியின் புடாபெசுட்டு நகரில் நடைபெற்ற உலக நீர்விளையாட்டு போட்டிகளில் இடம்பெற்ற 100 மீட்டர் பட்டாம்பூச்சி வகை நீச்சல் போட்டியில் இந்தியாவின் சார்பாகக் கலந்து கொண்டார் \n"}
{"id": "439523", "url": "https://ta.wikipedia.org/wiki?curid=439523", "title": "அகிலம் ஒன்று", "text": "அகிலம் ஒன்று\n\nஅகிலம் ஒன்று என்பது 17 பாகங்கள் கொண்ட அகிலத்திரட்டு அம்மானை என்ற நூலின் முதலாவது பாகமாகும். இது அய்யாவழியின் சமய நூல் ஆகும். இதில் முதல் பகுதியான காப்பு, தெட்சணம் குறித்து விளக்குகிறது. மேலும் ஆதி உலகத்தின் அரசியல் மற்றும் சமூகவியல் சூழ்நிலைகள் குறித்து எழுதப்பட்டுள்ளது.\n\nSection::::காப்பு.\nஒரு நூலை எழுதுவதற்கு முன்பாக தன்னையே இறைக்கு அர்ப்பணிப்பதை காப்பு என்று கூறுவர். தமிழில் சங்க காலப் படைப்புகள் பெரும்பாலும் காப்பு என்ற பகுதியை கொண்டு துவங்கும். கலியன் பூமிக்கு வந்ததால், உலகை காத்து ஆட்சிபுரிய, கடவுள் சான்றோர்களை உருவாக்கியதாகவும், அதை கடவுள் சொல்ல தானே கேட்டதாகவும் நூலின் ஆசிரியர் இந்தப் பகுதியில் கூறியிருக்கிறார்.\n\nSection::::நூல்ச்சுருக்கம்.\nஅகிலத்தின் ஆதி முதல் அந்தம் வரை நடைபெறும் நிகழ்வுகளை தொகுப்பாக இந்தப் பகுதியில் எழுதப்பட்டுள்ளது. வைகுண்ட அவதாரம் குறித்தும் சில தகவல்கள் இந்த பகுதியில் குறிக்கப்பட்டுள்ளன. நூலாசிரியரின் மனதில் கடவுள் ஆட்கொள்ளுதல் பற்றியும், அடியெடுத்தருளுதல் பற்றியும் இந்தப் பகுதியில் இடம் பெற்றிருக்கின்றன.\n\nSection::::நூலின் பயன்.\nஇதை படிப்போருக்கு முழு தன்னிறைவு கிடைக்கும் என்றும், இதை தூற்றுவோர்களுக்கு நரகம் வாய்க்கும் என்றும் நூலின் பயனாக இதில் எழுதப்பட்டுள்ளது.\n\nSection::::தெட்சணத்தின் புதுமை.\nதெட்சணத்தில், கலியுகத்திற்கு முன்பு சான்றோர்கள் தோன்றினார்கள் என்றும் அதுவே ஆரம்பகால மனித நாகரீகம் என்றும் அகிலத்தில் விளக்கப்பட்டிருக்கிறது. சமூகவியல், இறையியல் மற்றும் பல புதுமைகள் குறித்து இப்பகுதியில் ஆழமாக விளக்கப்பட்டிருக்கிறது.\n\nSection::::ஆட்சியின் நீதி.\nதெட்சணத்தின் அரசன் சோழன் தனது சிறுவயதில் ஆட்சி செய்த முறை குறித்தும், ஓர் அரசன் தன் நாட்டை தர்மத்துடன் எவ்வாறு ஆட்சி செய்ய வேண்டும் என்ற முறை குறித்தும் இப்பகுதியில் விளக்கப்பட்டிருக்கிறது.\n\nSection::::இறைநீதி.\nஇறை குறித்து மக்களின் எண்ணம், மேலும் அக்காலத்தின் இறை நல்லிணக்கம் மற்றும் இறை அருள் பெறும் வழிமுறை குறித்தும் இப்பகுதியில் விளக்கப்பட்டிருக்கிறது.\n\nSection::::மனித நீதி.\nமனித தர்மம் குறித்தும் இயற்கையுடன் ஒத்து வாழும் வழி முறை குறித்தும் இப்பகுதியில் விளக்கப்பட்டிருக்கிறது.\n\nSection::::சாதி ஒற்றுமை.\nபல சாதிகளாய் மனிதன் பிரிந்து வாழ்ந்தாலும் சாதியை ஒரு வகைப்பாடாய் மற்றும் கருதி, வெறுப்பற்ற மனநிலையோடு ஒரு சாதியாய் மனிதன் வாழ்ந்தான் என்று ஆதிகால சாதி அமைப்பு குறித்து இப்பகுதியில் விளக்கப்பட்டுள்ளது.\n\nSection::::நீடிய யுகம்.\nநீடிய யுகம் முதல் யுகமாகும். அந்த காலகட்டத்தில், இறையும் மனிதனும் எந்த இடையூறும் இன்றி செழிப்பாக இருந்தனர். ஊழியமும் சாதி வேறுபாடும் இல்லாமல் ஒரே குடும்பமாய் மனிதகுலம் ஒற்றுமையாக வாழ்ந்தது. 14 உலகிலும் பூமியிலும் அனைத்து ஜீவராசிகளுக்கும் இடையே நல்லிணக்கம் இருந்ததாகவும் தீமையை பற்றிய பயம் இல்லை என்றும், மேலும் இந்த யுகத்தில் அரசன் நேர்மையாக இருந்து மக்களிடம் வரி வசூல் செய்யாமல் ஆட்சி புரிந்ததாகவும் விளக்கப்பட்டுள்ளது.\n\n"}
{"id": "439525", "url": "https://ta.wikipedia.org/wiki?curid=439525", "title": "இந்தியாவில் மதுவிலக்கு", "text": "இந்தியாவில் மதுவிலக்கு\n\nஇந்தியாவில் மதுவிலக்கு (Alcohol prohibition in India) என்பது பீகார், குஜராத், மிசோரம், நாகாலாந்து மற்றும் யூனியன் பிரதேசமான லட்சத்தீவிலும் அமலில் உள்ளது. மற்ற மாநிலங்கள் மற்றும் யூனியன் பிரதேசங்கள் மதுபானம் விற்பனை செய்ய அனுமதி உள்ளது. இந்திய அரசியலமைப்பு (பிரிவு 47)ன் கீழ் உடலுக்கு தீங்கு விளைவிக்கும் மதுபானம் மற்றும் போதை பொருட்களை தடைசெய்ய வேண்டுமா என அந்தந்த மாநிலங்களே முடிவு செய்யலாம். ஆனால் சில குறிப்பிட்ட மதுபானங்களை மருத்துவரீதியாக மட்டுமே பயன்படுத்தலாம். இந்தியா முழுவதும் மதுபானத்தை தடைசெய்ய வேண்டும் என்று மகாத்மா காந்தி மற்றும் பல இந்திய பெண்கள் முன்மொழிந்தனர்.\n\nSection::::சமூக மற்றும் பொருளாதார விளைவுகள்.\nமதுபான தடைச் சட்டம் அமலில் இருக்கும் மாநிலங்களில் ஆண்களிடம் உள்ள மது அருந்தும் பழக்கம் மற்றும் பெண்களுக்கு எதிரான வன்கொடுமை குறைந்துள்ளது. பீகார் மாநிலத்தில் மதுபானம் தடை செய்யப்பட்ட 2016ஆம் ஆண்டு, அதற்கு முந்தைய ஆண்டை காட்டிலும் கொலை மற்றும் கொள்ளை 20 விழுக்காடு குறைந்துள்ளது. மேலும் கலவரம் 13 விழுக்காடும், சாலை விபத்துகள் 10 விழுக்காடு குறைந்துள்ளது. நாட்டின் பொருளாதார நோக்கில் கணக்கிடு போழுது ஒவ்வொரு குடுப்த்துக்கு செல்விடும் தொகை அதிகரித்தது- பால் விற்பனை 10 விழுக்காடு, வெண்ணை இருமடங்காகவும், இருசக்கர வாகனம் 30 விழுக்காடு, மின்சாதன பொருட்கள் 50 விழுக்காடு எனவும் உயர்ந்தது. மதுபானம் தடை செய்யப்பட்ட மாநிலங்களிள் தடைசெய்யப்பட்டதில் இருந்து மண் குடிசை வீடு செங்கல் வீடாக மாறத் தொடங்கின.\n\nSection::::மதுபானம் தடைசெய்யப்பட்ட மாநிலங்கள்.\nபீகார்\n(நவம்பர் 26, 2015) அன்று பீகார் முதலமைச்சர் நிதீஸ்குமார் (ஏப்ரல் 1, 2016) முதல் பீகாரில் மதுபானம் தடைச் செய்யப்பட்டுள்ளது என்று அறிவித்தார். (ஏப்ரல் 5, 2016) அன்று நிதீஸ்குமார் அவர்கள் செய்தியாளர்கள் சந்திப்பின் பொழுது, மதுபானம் இன்று முதல் தடை செய்யப்பட்டது என்று அதிகாரப்பூர்வமாக அறிவித்தார். இன்று முதல் தங்கும் விடுதி, உணவகம் போன்ற அனைத்து இடங்களிலும் மதுபான விற்பனை சட்டவிரோதமான செயல் என்று கருதப்படுகிறது. சட்டத்தை மீறினால் 5 முதல் 10 ஆண்டுகள் வரை சிறைத்தண்டனை விதிக்கப்படும்.\n\nமிசோராம்\nமிசோராம் மதுபானம் மொத்த தடை சட்டம், 1995 ஆம் ஆண்டு பிப்ரவரி 20 ஆம் தேதி முதல் மதுபான விற்பனை மற்றும் நுகர்வு தடை செய்யப்பட்டது. 2007 ஆம் ஆண்டில், எம்.எல்.டி.பி சட்டத்தின் படி கொய்யா மற்றும் திராட்சைகளிலிருந்து ஒயின் தயாரிக்க அனுமதிக்கப்பட்டது ஆனால் மதுபானத்தின் உற்பத்தி குறிப்பிட்ட அளவிற்க்கு மட்டுமே அனுமதி உண்டு. இந்த தயாரிப்புகளை மற்ற மாநிலங்களுக்கு எற்றுமதி செய்வது சட்டவிரோதமானது.\n\nஹரியானா\n(ஏப்ரல் 1, 1998) அன்று பான்சி லால் தலமையிலான விகாஸ் கட்சி தடையை நீக்கியது. அதற்கு முன்னதாக ஜூலை 1996 முதல் தடை அமலில் இருந்தது.\n\nஆந்திரப் பிரதேசம்\nமதுபான தடை மதராஸ் மாநிலத்தில் (கரையோர ஆந்திர மற்றும் ராயலசீமா) பகுதியில் 1952ஆம் ஆண்டு முதலமைச்சராக இந்த சி. இராசகோபாலாச்சாரி அவர்கள் தடையை அமல்படுத்தினார். அதன் பின்னர் 1994ஆம் ஆண்டு என்.டி. ராமா ராவ் மீண்டும் தடையை அமல்படுத்தினார். 1997ஆம் ஆண்டு என். சந்திரபாபு நாயுடு]] மதுபான தடையை நீக்கினார், அதற்கு காரணம் இந்த சட்டம் சாத்தியமற்றது என்றும் வெற்றிகரமாக அமல்படுத்த இயலாது என்பதாகும்.\n\nSection::::வறண்ட நாட்கள்.\nவறண்ட நாட்களில் மதுபானம் விற்பனை செய்ய தடைசெய்யப்பட்டுள்ளது. வறண்ட நாட்கள் எவைஎவை என்பதை அந்தந்த மாநில அரசாங்கமே முடுவு செய்ய வேண்டும். பொதுவாக அனைத்து இந்திய மாநிலங்களின் முக்கிய மதம் சார்ந்த விழா மற்றும் புகழ்பெற்ற விழாக்கலின் போழுது வறண்ட நாளாக அனுசரிக்கப்படுகிறது. தேசிய விடுமுறை தினங்களான குடியரசு தினம் (26 ஜனவரி), சுதந்திர தினம் (15 ஆகஸ்ட்) மற்றும் காந்தி ஜெயந்தி (2 அக்டோம்பர்) முழுவதும் வறண்ட நாட்களாக அனுசரிக்கப்படுகிறது.\nSection::::தடை செய்யப்படாத மாநிலங்கள்.\nஆந்திரா, ஹரியானா, கேரளா, மணிப்பூர், மிசோரம் மற்றும் தமிழ்நாடு ஆகிய மாநிலங்களில் தடை அமலில் இருந்து பின்னர் தடை நீக்கப்பட்டது.\n"}
{"id": "439528", "url": "https://ta.wikipedia.org/wiki?curid=439528", "title": "மீன்சுருட்டி", "text": "மீன்சுருட்டி\n\nமீன்சுருட்டி (Meensurutty), தமிழ்நாட்டின் அரியலூர் மாவட்டம், உடையார்பாளையம் வட்டம், ஜெயங்கொண்டம் ஊராட்சி ஒன்றியம், குண்டவெளி ஊராட்சியில் அமைந்த கிராமம் ஆகும். மீன்சுருட்டி கிராமம், ஜெயங்கொண்டம் (சட்டமன்றத் தொகுதி)க்கும், சிதம்பரம் மக்களவைத் தொகுதிக்கும் உட்பட்டது. இதன் அஞ்சல் சுட்டு எண் 612903 ஆகும்.\n"}
{"id": "439530", "url": "https://ta.wikipedia.org/wiki?curid=439530", "title": "கொக்கிளாய் சரணாலயம்", "text": "கொக்கிளாய் சரணாலயம்\n\nSection::::வரலாறு.\nகொக்கிளாய் குளம் மற்றும் அதனை சூழவுள்ள பகுதிகள் பறவைகள் சரணாலயமாக 18 மே 1951 இல் இருந்து 1937 ஆம் ஆண்டின் விலங்குகள் மற்றும் தாவரங்கள் பாதுகாப்பு கட்டளைச் சட்டத்தின் கீழ் நிர்வகிக்கப்படுகின்றன. 1990 ஆம் ஆண்டு இச் சரணாலயம் 2,995 ஹெக்டேயர் (7,440 ஏக்கர்) பரப்பளவை கொண்டிருந்தது. தற்போது  1,995 ஹெக்டெயர் (4930 ஏக்கர்) பரப்பளவை கொண்டுள்ளது.\n\nஇலங்கையின் உள்நாட்டு யுத்தத்தின் முடிவை அடுத்து, வடக்கு மாகாணத்தில் கொக்கிளாய் சரணாலயம் உட்பட பல சரணாலயங்களை தேசிய பூங்காக்களாக மாற்றும் திட்டங்களை அரசாங்கம் அறிவித்தது. வட மாகாணத்தில் 2015 ஆம் ஆண்டு சூன் 22 ஆம் திகதி புதிய நான்கு தேசிய பூங்காக்கள் உருவாக்கப்பட்டன. அவற்றில் கொக்கிளாய் மட்டுமே சரணாலயம் ஆகும்.\n\nயுனைடட் நேஷன்ஸ் டெவலப்மன்ட் புரோகிராம் மற்றும் சுற்று சூழல் திட்டம் ஆகியவற்றின் உதவியுடன் 2014 ஆம் ஆண்டு வடமாகாணத்தின் ஒருங்கிணைந்த மூலோபாய சுற்று சூழல் மதிப்பீடு கொக்கிளாய் சரணாலயம் நெய்யரு குளத்தினை உள்ளடக்கியதாக நீட்டிக்கப்பட வேண்டுமென பரிந்துரைத்தது.\n\nகொக்கிளாய் சரணாலயம் சட்ட விரோத காடழிப்புக்கு உட்பட்டுள்ளது. 2010 ஆம் ஆண்டில் ஏறக்குறைய 1000 ஏக்கர் மற்றும் 3000 பறவைகள் அழிக்கப்பட்டன.\n\nSection::::தாவரங்கள் மற்றும் விலங்குகள்.\nகொக்கிளாய் குளம் பகுதியாக சதுப்பு நிலங்களாலும், புல் படுக்கைகளாலும் சூழப்பட்டுள்ளது. இதனை சுற்றியுள்ள பகுதி பயிரிடப்பட்ட நிலம், புதர் மற்றும் திறந்த காடுகளை கொண்டது. பல்வேறு வகையான பறவைகள் இச் சரணாலயத்தில் காணப்படுகின்றன. இலங்கையின் கிழக்கு கரையோரத்தில் பறவைகளின் புகலிடம் கொக்கிளாய் சரணாலயம் ஆகும். இச் சரணாலயத்தில் யானைகளும் காணப்படுகின்றன.\n"}
{"id": "439540", "url": "https://ta.wikipedia.org/wiki?curid=439540", "title": "நளின் மாலிக்", "text": "நளின் மாலிக்\n\nநளின் மாலிக் (\"Nalin Malik\") என்பவர் ஓர் இந்திய முன்னாள் நீச்சல் வீர்ர் ஆவார். இவர் 1910 ஆம் ஆண்டு இந்தியாவின் கொல்கத்தா நகரில் பிறந்தார். 1932 ஆம் ஆண்டு அமெரிக்காவின் லாசு ஏஞ்சல்சு நகரில் நடைபெற்ற ஒலிம்பிக் விளையாட்டு போட்டிகளில் இந்தியாவின் சார்பாக நீச்சல் போட்டிகளின் இரண்டு பிரிவுகளில் மாலிக் பங்குபெற்றார் . \n"}
{"id": "439543", "url": "https://ta.wikipedia.org/wiki?curid=439543", "title": "சாம்சேர் கான்", "text": "சாம்சேர் கான்\n\nசாம்சேர் கான் (\"Shamsher Khan\") என்பவர் ஓர் இந்திய முன்னாள் நீச்சல் வீர்ர் ஆவார். இவர் 1933 ஆம் ஆண்டு ஆந்திரப் பிரதேச மாநிலத்தின் குண்டுர் மாவட்டம் காயிதே பள்ளியில் பிறந்த இவர் 2017 ஆம் ஆண்டு அக்டோபர் மாதம் 15 ஆம் தேதியன்று இறந்தார். 1956 ஆம் ஆண்டு ஆத்திரேலியாவின் மெல்போர்ன் நகரில் நடைபெற்ற கோடைக்கால ஒலிம்பிக் விளையாட்டு போட்டிகளில் இந்தியாவின் சார்பாக கான் பங்குபெற்றார். 1954 ஆம் ஆண்டு நடைபெற்ற தேசிய விளையாட்டுப் போட்டிகளில் 200 மீட்டர் பட்டாம்பூச்சி வகை நீச்சல் போட்டியில் கான் தேசிய சாதனையை நிகழ்த்தினார். 1955 ஆம் ஆண்டு பெங்களுரில் நடைபெற்ற போட்டியில் தேசிய சாதனையாக இருந்த நேர சாதனையை கான் முறியடித்தார். \n\nசாம்சேர் கான் இந்திய இராணுவத்தில் பணிபுரிந்துள்ளார். 1962 ஆம் ஆண்டு நடைபெற்ற இந்திய-சீனப் போரிலும் 1971 இல் நடைபெற்ற இந்தியா- பாக்கித்தான் போரிலும் இவர் பங்கேற்றுள்ளார். 1973 ஆம் ஆண்டு இவர் ஒரு சுபேதார் என்ற இராணுவ வீர்ராக பணியிலிருந்து ஓய்வு பெற்றுள்ளார்.\n"}
{"id": "439546", "url": "https://ta.wikipedia.org/wiki?curid=439546", "title": "பிமல் சந்திரா", "text": "பிமல் சந்திரா\n\nபிமல் சந்திரா (\"Bimal Chandra\") என்பவர் ஓர் இந்திய முன்னாள் நீச்சல் வீர்ர் ஆவார். 1925 ஆம் ஆண்டு பிறந்த இவர் 2003 இல் இறந்தார் . 1948 ஆம் ஆண்டு ஐக்கிய இராச்சியத்தின் இலண்டன் நகரில் நடைபெற்ற கோடைக்கால ஒலிம்பிக் விளையாட்டு போட்டிகளில் இந்தியாவின் சார்பாக பிமல் நீச்சல் போட்டிகளின் இரண்டு பிரிவுகளில் பங்குபெற்றார் .\n"}
{"id": "439547", "url": "https://ta.wikipedia.org/wiki?curid=439547", "title": "சுஜாதா மனோகர்", "text": "சுஜாதா மனோகர்\n\nசுஜாதா மனோகர் (Sujata Manohar) என அறியப்படும் சுஜாதா வசந்த் மனோகர் (பிறப்பு: ஆகஸ்ட் 28, 1934) இந்திய உயர்நீதிமன்றத்தின் ஓய்வு பெற்ற நீதிபதியாகவும் (1999 இல் ஓய்வு பெற்றார்) மற்றும் இந்திய தேசிய மனித உரிமைகள் ஆணையத்தின் முன்னாள் உறுப்பினராகவும் இருந்தார்.\n\nSection::::ஆரம்ப வாழ்க்கை மற்றும் கல்வி.\nசுஜாதா மனோகர், ஒரு வலுவான சட்டபூர்வ பின்னணி கொண்ட ஒரு குடும்பத்தில் பிறந்தார். அவரது தந்தையான \"கான்டிலால் தாகோரிதாஸ் தேசாய்\" குஜராத் உயர்நீதி மன்றத்தின் இரண்டாவது தலைமை நீதிபதியாக பதவி வகித்தார். சுஜாதா, மும்பையிலுள்ள \"எல்பின்ஸ்டன்\" கல்லூரியில் பட்டம் பெற்றார், பின்னர் \"ஆக்ஸ்போர்டு\" \"லேடி மார்கரெட் ஹாலுக்கு\" சென்றார். அங்கு அவர் தத்துவம், அரசியல் மற்றும் பொருளாதாரம் படித்தார்.\n\nSection::::தொழில்.\n\"ஆக்ஸ்போர்டி\"ல் படித்த பிறகு, \"லிங்கன்ஸ் இன்\" வழக்குரைஞர் கழகத்திற்கு அழைத்து வரப்பட்டார். அங்கு அனைத்து பாடங்களிலுள்ள பிரிவுகள் 1 & 2 இல் ஒரே நேரத்தில் தேர்வு எழுதி வெற்றி பெற்றார். அவர் 1958 ஆம் ஆண்டில் பாம்பே உயர் நீதிமன்றத்தில் நடைமுறையில் தொழில் பயிற்சி பெறுவதற்காக இந்தியாவிற்குத் திரும்பினார். முதலில் அவர் வர்த்தக ரீதியான வழக்குகளில் முக்கியமாகக் கையாளப்பட்டார். ஆனால் பல குடும்ப சட்ட வழக்குகளையும் அவர் சட்ட உதவித் திட்டங்களில் மேற்கொண்டார். இது இந்தியாவிற்கு ஒரு முறையான அரசு சட்ட உதவி திட்டத்திற்கு முன்னர் இருந்தது, எனவே அவர் தன்னுடன் 30 அரசு சாரா அமைப்புகளுடன் தன்னை ஈடுபடுத்திக் கொண்டார். \nSection::::பதவி.\nசுஜாதா, தனது 20 ஆண்டு கால நடைமுறையில், பொதுமக்களிடமிருந்தும், நன்மதிப்பிற்குரிய பணியிடத்திலும், நற்பெயரை பெற்றமையால் 1978 ஆம் ஆண்டில், பாம்பே உயர்நீதிமன்ற நீதிபதியாக நியமிக்கப்பட்டார். அந்த நீதிமன்றத்தின் முதல் பெண் நீதிபதி என்ற பெருமையைப் பெற்றார். 1994 ஆம் ஆண்டு ஜனவரி மாதம், பாம்பாய் உயர் நீதி மன்றத்தின் முதன்மை நீதிபதியாக நியமிக்கப்பட்டார். 1994 ஆம் ஆண்டு ஏப்ரல் மாதம் கேரள உயர்நீதி மன்றத்தின் முதன்மை நீதிபதியாக நியமிக்கப்பட்டார் , மீண்டும் உயர்நீதிமன்ற நீதிபதியாக பதவி வகித்த முதல் பெண்மணி என்ற பெயரைப் பெற்றார். 16 ஆண்டுகள் கழித்து 1994-ம் ஆண்டு நவம்பர் மாத இறுதியில், உச்சநீதி மன்றத்தின் நீதிபதியாக நியமிக்கப்பட்டார். இவர் இந்திய நீதிமன்றத்தில் உயர் பதவியில் இருந்தார். 1999-ல் பதவியிலிருந்து ஒய்வு பெற்றார்.\n\nஒரு நீதிபதியாக, அவர் அரசியல் மற்றும் பொதுமக்கள்மீது சட்டத்தின் விதிகளை பாதுகாப்பதற்காக ஒரு வலுவான சுதந்திரமான நிலைப்பாட்டைக் கொண்டிருந்தார். ஒரு வழக்கில், இந்தியாவின் உறுதியான நடவடிக்கை திட்டத்தின் ஒரு அம்சத்தின் அரசியலமைப்பைத் தீர்மானிப்பதற்காக அவர் அழைக்கப்பட்டார். ஆராய்ச்சிக் படிப்பிற்கான சேர்க்கைக்கு ஒதுக்கீட்டின் ஒரு முறையை அமுல்படுத்துவதற்கு பல்கலைக்கழகங்களைத் தேவைப்படும் நாளில் அரசாங்கம் முன்வைக்கப்பட்டது. இதன் அர்த்தம் கிடைக்கக்கூடிய இடங்கள், அவர்களின் சாதி மற்றும் மத அடிப்படையிலான மாணவர்களுக்கு ஒதுக்கப்பட்டிருக்கும். நீதிபதி சுஜாதா மனோகர் இதை வன்மையாக எதிர்த்தார். மாணவர்களின் தகுதிக்கேற்றவாறு இட ஒதுக்கீடு அமைய வேண்டும் என தீர்ப்பளித்தார். இதனால் சில பிரிவு மக்களிடமிருந்து ஒரு வலுவான எதிர்ப்பு ஏற்பட்டு, ஒரு பொது நிகழ்ச்சியில் அவரது கொடும்பாவி எரிக்கப்பட்டது.\n\nஓய்வு பெற்ற பிறகு, அவர் தேசிய மனித உரிமைகள் ஆணையத்திற்கு நியமிக்கப்பட்டார். \"லேடி மார்கரெட் ஹால்\", \"ஆக்ஸ்போர்டி\"ல் கௌரவ உறுப்பினராகவும் மற்றும் லண்டன் \"லிங்கன்ஸ் இன்\" அமைப்பில் கௌரவ மேலதிகாரியாகவும் இருந்தார். மேலும், இவர் ஆக்ஸ்போர்டு பல்கலைக்கழக \"காமன்வெல்த் லா ஜர்னல்\" பத்திரிகையின் ஒரு புரவலர் ஆவார்.\n"}
{"id": "439552", "url": "https://ta.wikipedia.org/wiki?curid=439552", "title": "ம. கோ. மோகன்", "text": "ம. கோ. மோகன்\n\nம. கோ. மோகன் (M. K. Mohan) ஒரு இந்திய அரசியல்வாதியும் தமிழக சட்டமன்ற உறுப்பினரும் ஆவார். இவர் 2016 ஆம் ஆண்டு நடைபெற்ற தமிழக சட்டமன்றத் தேர்தலில், சென்னை, அண்ணாநகர் சட்டமன்றத் தொகுதியில் திராவிட முன்னேற்றக் கழகத்தின் வேட்பாளராகப் போட்டியிட்டு தமிழகத்தின் 15 ஆவது சட்டமன்றத்திற்குத் தேர்ந்தெடுக்கப்பட்டார். இவரது தந்தையார் பெயர் மன்னர் கோதண்டபாணி ஆவார். இவரது சொத்து மதிப்பானது 170 கோடி ரூபாய் என வேட்பு மனுவில் தெரிவிக்கப்பட்டது. இவர் சென்னை மாநகராட்சியின் முன்னாள் கவுன்சிலரும் ஆவார்.\n"}
{"id": "439553", "url": "https://ta.wikipedia.org/wiki?curid=439553", "title": "நிஜாம் அருங்காட்சியகம்", "text": "நிஜாம் அருங்காட்சியகம்\n\nநிஜாமின் அருங்காட்சியகம் (\"Nizam's Museum\") என்பது ஐதராபாத்தில் அமைந்துள்ள முன்னாள் அரண்மனை ஆகும். இது ஐதராபாத்தில் \"புரானி ஹவேலி\" என்ற இடத்தில் அமைந்துள்ளது. இந்த அருங்காட்சியகம் ஐதராபாத் மாநிலத்தின் கடைசி நிஜாம் ஏழாம் \"ஆசஃப் ஜஹா ஒஸ்மான் அலி கான்\", தனது வெள்ளி விழா கொண்டாட்டங்களில் பெறப்பட்ட பரிசுப் பொருட்களைக் கொண்டுள்ளது.. \n\nஅருங்காட்சியகத்தில் ஒரு களஞ்சியம் உள்ளது. கடைசி நிஜாமிற்கு 1936 இல் நடைபெற்ற வெள்ளிவிழா கொண்டாட்டங்களின் போது பிரமுகர்கள் மூலம் வழங்கப்பட்ட நினைவு பரிசுகள் உள்ளது. ஐதராபாத்தில் உள்ள அனைத்து முக்கிய கட்டிடங்களின் வடிவத்தில் உருது மொழியில் மேற்கோள்கள் எழுதப்பட்டு வெள்ளியால் செய்யப்பட்ட மாதிரிகளை கொண்டு உருவாக்கப்பட்டுள்ளது. \n\nSection::::வரலாறு.\nஅருங்காட்சியகம் 2000 பிப்ரவரி 18 அன்று நிஜாம் அறக்கட்டளையால் பொது மக்களுக்கு திறக்கப்பட்டது. \n\nSection::::2018 இல் திருட்டு.\nசெப்டம்பர் 2018 ல் ஹைதராபாத்தின் இரண்டு இளைஞர்கள் அருங்காட்சியகத்தின் பாதுகாப்பிற்காக வைக்கப்பட்டிருந்த \"சி.சி.டி.வி புகைப்படக்கருவிகளை கைப்பற்றி அங்குள்ள வைரங்கள், மற்றும் சில விலையுயர்ந்த பொருட்களை திருடுவதற்காக உள்ளே நுழைந்தனர். இதனால் இந்த அருங்காட்சியகம் செப்டம்பர் மாதம் தேசியப் பத்திரிகையில் ஒரு பகுதியாக மாறியது. ஆனால் அவர்கள் இருவரும் விரைவில் காவல்துறையினரால் கைது செய்யப்பட்டனர். இச்சம்பவத்திற்குப் பின்னர் அந்த அருங்காட்சியகத்தின் பாதுகாப்பு பலப்படுத்தப்பட்டது.\nSection::::தொகுப்புக்கள்.\nஇந்த அருங்காட்சியகத்தில் கடைசி நிஜாம் வெள்ளி விழா கொண்டாட்டங்களுக்கான ஒரு தங்க சிம்மாசனம், வைரங்கள், \"ஐதராபாத் ஜூபிலி ஹால்\", \"மிர் ஓஸ்மான் அலி கானி\"ன் வண்ணமயமான கண்ணாடி ஓவியம் ஆகியவை இங்குள்ளது.. மேலும், ஒரு உருது மொழியில் எழுதப்பட்ட மரப்பெட்டியில் முத்து, வைரங்கள் மற்றும் வைரங்கள் அடங்கிய விலையுயர்ந்த நகைகள். வாசனை பொருட்கள் வைக்க ஒரு பெட்டி (\"புலவாச்சா\" அரசன் அளித்தது) வைரங்கள் பதிகப்பட்ட வெள்ளி \"காஃபி\" கோப்பை, வெள்ளியிலான கடவுள் கிருஷ்ணன் மரத்தடியில் மாடுகளுடன் புல்லாங்குழல் வாசிப்பது போன்ற உருவம் போன்ற பல பொருட்கள் இங்கு இவைக்கப்பட்டுள்ளன\n1930 இல் தயாரிக்கப்பட்ட ஒரு \"ரோல்ஸ் ராய்ஸ்\", \"பேக்கர்டு \"மற்றும் \"ஜாகுவார் மார்க் வி\" ஆகிய பழமையான மகிழுந்துகள் காட்சிக்கு வைக்கப்பட்டுள்ளது. இந்த அருங்காட்சியகத்தில், ஆறாவது நிஜாம் ஆசாப் ஜா மஹ்பூப் அலி கானின் அலமாரி இடம்பெற்றுள்ளது. இது உலகின் மிகப்பெரிய அலமாரியாகும். 150 ஆண்டு பழமையானதும், கைகளால் இயக்கப்படுவதுமான ஒரு தானியங்கி மேல் தூக்கியும், 200 வருட பழமையான நூதன முரசு ஒன்றும் வைக்கப்பட்டுள்ளது.\n"}
{"id": "439573", "url": "https://ta.wikipedia.org/wiki?curid=439573", "title": "பியோய் பார்மன்", "text": "பியோய் பார்மன்\n\nபியோய் பார்மன் (\"Bijoy Barman\") என்பவர் ஓர் இந்திய முன்னாள் நீச்சல் வீரர் ஆவார். 1928 ஆம் ஆண்டு டிசம்பர் முதல் தேதியன்று இவர் பிறந்தார். 1952 ஆம் ஆண்டு பின்லாந்தில் நடைபெற்ற கோடைக்கால ஒலிம்பிக் விளையாட்டு போட்டிகளில் இந்தியாவின் சார்பாக பார்மன் 100 மீட்டர் முதுகு நீச்சல் மற்றும் நீர்ப் போலோ விளையாட்டு ஆகிய இரண்டு பிரிவுகளில் பங்குபெற்றார் \n"}
{"id": "439577", "url": "https://ta.wikipedia.org/wiki?curid=439577", "title": "பட்லப்பள்ளி", "text": "பட்லப்பள்ளி\n\nபட்லப்பள்ளி (BATLAPALLI) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், பர்கூர் வட்டத்துக்கு உட்பட்ட ஒரு வருவாய் கிராமம் ஆகும்.\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 14 கிலோமீட்டர் தொலைவிலும், மாநிலத் தலைநகரான சென்னையில் இருந்து 252 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1199 வீடுகள் உள்ளன. கிராமத்தின் மொத்த மக்கள் தொகையானது 5036 ஆகும். இதில் ஆண்கள் எண்ணிக்கை 2625, பெண்களின் எண்ணிக்கை 2411 என உள்ளது. மக்களின் கல்வியறிவு விகிதமானது 62. % என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "439579", "url": "https://ta.wikipedia.org/wiki?curid=439579", "title": "அவிந்தர் சிங் பிரார்", "text": "அவிந்தர் சிங் பிரார்\n\nஅவிந்தர் சிங் பிரார் (\"Avinder Singh Brar\") என்பவர் ஓர் இந்திய முன்னாள் நீச்சல் வீரர் ஆவார். முசோரியிலுள்ள புனித சியார்ச்சு கல்லூரியிலும் தில்லியிலுள்ள புனித சிடீபன் கல்லூரியிலும் இவர் கல்வி கற்றுள்ளார். நீச்சலில் அதிக ஆர்வத்துடன் பங்கேற்கும் விளையாட்டு வீர்ரான இவர் 100 மீட்டர் மார்பு நீச்சலில் தேசிய சாதனை படைத்திருக்கிறார். புதுதில்லியில் நடைபெற்ற ஆசிய விளையாட்டுப் போட்டிகளில் நீச்சல் போட்டி பிரிவுகளை முன்னின்று சிறப்பாக நடத்திக் கொடுத்தமைக்காக இவருக்கு ஆசிய சோதி என்ற பட்டம் வழங்கப்பட்டது. 1988 ஆம் ஆண்டு அவிந்தர் சிங் பிராருக்கு பத்மசிறீ விருதும் வழங்கப்பட்டது.\n\nஅவிந்தர் சிங் பிரார் இந்தியக் காவல் பணியில் ஓர் அதிகாரியாக இருந்தார், இவருடைய மனைவி சுக்தீப் ஓர் ஆட்சிப் பணியாளர் ஆவார். மூன்று வயதில் ஒரு மகனும் ஒரு வயதில் ஒரு மகளும் அப்போது இவருக்கு இருந்தனர். இவர் 1987 ஆம் ஆண்டில் இந்தியாவின் பஞ்சாபில் தீவிரவாதிகள் என்று சந்தேகிக்கப்பட்டவர்கள் சிலரால் கொல்லப்பட்ட்டார். மரணத்தின் போது இவர் பாட்டியாலாவின் மூத்த காவல்துறை கண்காணிப்பாளராக இருந்தார் . \n"}
{"id": "439580", "url": "https://ta.wikipedia.org/wiki?curid=439580", "title": "சிங்கப்பூர், தெற்கு கடற்கரை", "text": "சிங்கப்பூர், தெற்கு கடற்கரை\n\nசிங்கப்பூர், தெற்கு கடற்கரை (\"South Beach, Singapore\") என்பது டவுன்டவுன் கோரில் கடற்கரை சாலையில் அமைந்துள்ள ஒரு வணிக மற்றும் குடியிருப்பு வளாகம் ஆகும். இது தங்கும் விடுதிகள், பல அலுவலகங்கள், கடைகள் மற்றும் இல்லங்களைக் கொண்டுள்ளது. இந்த திட்டத்தில் நான்கு பாதுகாப்பு கட்டிடங்கள் மீளமைக்கப்பட்டுள்ளன. கடற்கரை சாலை முகாமின் ஒரு பகுதியான முன்னாள் அதிகாரிகளின் விடுதிக் கட்டிடம் உட்பட. இந்த கட்டிடம் 2016 ஆம் ஆண்டில் நிறைவு செய்யப்பட்டது. \n\nSection::::வரலாறு.\nSection::::தள வரலாறு.\n1930இன் மூன்று இராணுவத் தொகுதிகள் அடங்கிய நான்கு பாதுகாப்புப் கட்டிடங்கள் (பகுதி 1, 9 மற்றும் 14) மற்றும் 1952 இல் கட்டப்பட்ட அதிகாரிகளின் விடுதி ஆகியவை இதில் அடங்கும். 2002 ஆம் ஆண்டில் பழைய கான்கிரீட் கட்டடங்கள் வரலாற்று மற்றும் கட்டிடக்கலை முக்கியத்துவம் காரணமாக பாதுகாக்கப்படுகிறது. 1967 ல் கடற்கரைச் சாலையில் முதன்முதலில் தேசிய சேவைக்கு ஆள்சேர்ப்பு முகாம் நடைபெற்றது. முன்னாள் அதிகாரிகளின் விடுதி முதலில் சிங்கப்பூரின் கடற்படை, இராணுவம் மற்றும் விமானப்படை நிறுவனங்களின் தலைமையகமாக வடிவமைக்கப்பட்டது, மேலும் ஒரு நீச்சல் குளமும் இங்கு இருந்தது. இராணுவத் தொகுதிகள் எழில்படுக் கலைகள் பாணியில் நேர்த்தியான, செயல்பாட்டு அம்சங்களாக அறியப்படுகின்றன. அதே நேரத்தில் விடுதி ஒரு கலப்பினமாகவும், 1950 ஆம் ஆண்டுகளில் நவீன கட்டிடக்கலை என்றும் அழைக்கப்பட்டது.\n\nSection::::தள திட்டங்கள்.\n2006 ஆம் ஆண்டு செப்டம்பர்27-29 ஆகிய தேதிகளில், ஹாங்காங்கின் ஒரு நிறுவனத்திம் மூலம் நகர்ப்புற மேம்பாட்டு ஆணையம் (URA) கடற்கரை சாலை தளத்தை உருவாக்க திட்டமிட்டது.\n2007 ஆம் ஆண்டு மார்ச் மாதம் \"இரண்டு-உறை\" அமைப்பு மூலம்விலைப்புள்ளி வெளியிடப்பட்டது. இதில் ஏல விலைகள் தங்கள் கருத்துருவின் அடிப்படையில் மதிப்பீடு செய்யப்பட்டது. நகரின் பொது இடங்களின் வசதி மற்றும் உயர்தர கட்டமைப்பு ஆகியவற்றிற்கு வழங்கிய பங்களிப்பிற்கான பரிந்துரைகள் மதிப்பீடு செய்யப்பட்டன.\nஜூலை 2007 இல் விலைப்புள்ளி ஏழு நிறுவனங்களில் இருந்து கருத்துரு பெறப்பட்டது. அவர்களில் சிலர் உயர்ந்த விலையை அளித்தாலும் கூட ஐந்து பேர் நிராகரிக்கப்பட்டனர்; இது போண்டிக் லேண்ட் குரூப் மற்றும் மார்கன் ஸ்டான்லி, கேபிடாலாண்ட் என்ற நிறுவங்களுக்கு இத்திட்டம் வழங்கப்பட்டது.\nSection::::கட்டிடக்கலை.\nஇரண்டு புதிய கோபுரங்கள் கொண்ட இத்திட்டத்தில், 45 மாடி உயத்தில், இரண்டு ஆடம்பர விடுதிகள், அலுவலகங்கள் மற்றும் அடுக்கு மாடி குடியிருப்பு. பழைய கடற்கரைச் சாலை இராணுவ கட்டிடங்களின் அறைகள் உணவு விடுதி தொடர்பான செயல்பாட்டு அறைகளுடன் உருவாக்கப்பட்டன. இந்தத் திட்டத்தில் குறைந்தபட்சம் 46,450 சதுர மீட்டர் (500,000 சதுர அடி) புதிய அலுவலக இடம் மற்றும் 700 முதல் 800 விடுதி அறைகள் சேர்க்கப்பட்டுள்ளது.\n"}
{"id": "439581", "url": "https://ta.wikipedia.org/wiki?curid=439581", "title": "சிகரலப்பள்ளி", "text": "சிகரலப்பள்ளி\n\nசிகரலப்பள்ளி என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், பர்கூர் வட்டத்துக்கு உட்பட்ட ஒரு வருவாய் கிராமம் ஆகும்.\nSection::::மக்கள் வகைப்பாடு.\nஇந்த ஊரானது மாவட்டத்தின் தலைநகரான கிருஷ்ணகிரியில் இருந்து 22 கிலோமீட்டர் தொலைவிலும், பர்கூரில் இருந்து 8 கிலோமீட்டர் மாநிலத் தலைநகரான சென்னையில் இருந்து 245 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1799 வீடுகள் உள்ளன. கிராமத்தின் மொத்த மக்கள் தொகையானது 7765 ஆகும். இதில் ஆண்கள் எண்ணிக்கை 3975, பெண்களின் எண்ணிக்கை 3790 என உள்ளது. மக்களின் கல்வியறிவு விகிதமானது 68.9 % என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "439594", "url": "https://ta.wikipedia.org/wiki?curid=439594", "title": "கினபாலு பூங்கா", "text": "கினபாலு பூங்கா\n\nகினபாலு பூங்கா (\"Kinabalu Park\") 1964 ஆம் ஆண்டில் நிறுவப்பட்ட மலேசியாவின் முதல் தேசிய பூங்கா ஆகும். டிசம்பர் 2000இல் மலேசியாவின் முதல் உலக மரபுரிமை தளமாக, \"யுனெஸ்கோ\"வால் அறிவிக்கப்படது. இப் பூங்கா \"தனித்துவமான உலகளாவிய மதிப்புகள்\" மற்றும் உலகின் மிக முக்கியமான உயிரியல் தளங்களில் ஒன்றாகும். இங்கு, 326 பறவைகள் மற்றும் சுமார் 100 பாலூட்டிகள், மற்றும் 110 வகையான ஊர்வன இனங்கள் உள்ளன.\n\nஇப் பூங்கா, கிழக்கு மலேசியாவிலுள்ள கினபாலு சபாவின் போர்னியோ என்ற இடத்தில் உள்ளது, இது கினபாலு மலையைச் சுற்றியுள்ள 754 சதுர கிலோமீட்டர் பரப்பளவை உள்ளடக்கியது, இது 4,095.2 மீட்டர் உயரமுள்ள போர்னியோ தீவின் மிக உயர்ந்த மலையாகும். இது சபா மற்றும் மலேசியாவில் மிகவும் பிரபலமான சுற்றுலாத் தலங்களில் ஒன்றாகும். 1967 ஆம் ஆண்டில், 987,653 பார்வையாளர்கள் மற்றும் 43,430 மலை ஏறுபவர்கள் இப் பூங்காவை பார்வையிட்டனர்.\n\nSection::::வரலாறு.\nஇப்பகுதி 1964 இல் ஒரு தேசிய பூங்காவாக அறிவிக்கப்பட்டது. பிரிட்டிஷ் காலனித்துவ நிர்வாகி மற்றும் இயற்கை நிபுணரான ஹக் லோ 1851 ஆம் ஆண்டில் தூரன் பகுதிக்குச் சென்றார். மவுண்ட் கினபாலுவினுடைய உச்சத்தை அடைவதற்கு முதலில் பதிவு செய்த மனிதர் இவர் ஆவார். பின்னர், மலையின் மிக உயரமான சிகரத்திற்கு லோஸ் பீக் எனப் பெயரிடப்பட்டது \n\nSection::::நிலவியல்.\nகினபாலு பூங்கா சபாவின் மேற்கு கடற்கரையில் \"க்ரோக்கர்\" மலைத்தொடரில் அமைந்துள்ளது. இது மேற்கு கரையோரப் பகுதியிலுள்ள ராணா மாவட்டத்தில் அமைந்துள்ளது. தெற்கில் ஒரு தனி பூங்காவாகக் கருதப்படும் \"க்ரோக்கர் ரேஞ்ச்\" தேசிய பூங்காவுடன் இந்த பூங்காவையும் ஒன்று என பார்ப்பது தவிர்க்கப்பட வேண்டும். \nபூங்கா தலைமையகம் கோத்தா கினபாலுவிலிருந்து 88 கிலோமீட்டர் தொலைவில் உள்ளது. சபாவின் மற்ற பகுதிகளிலிருந்தும் பூங்கா தலைமையகத்திற்கு செல்லும் சாலைகள் பாதுகாக்கப்பட்ட சாலையாக உள்ளது. இது கினபாலு பூங்காவின் தெற்கு எல்லையில் உயரத்தில் அமைந்துள்ளது,\n"}
