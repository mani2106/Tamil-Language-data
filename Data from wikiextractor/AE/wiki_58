{"id": "424842", "url": "https://ta.wikipedia.org/wiki?curid=424842", "title": "அம்பேத்கர் தேசிய நினைவகம், தில்லி", "text": "அம்பேத்கர் தேசிய நினைவகம், தில்லி\n\nஅம்பேத்கர் தேசிய நினைவகம் (Dr. Ambedkar National Memorial) என்பது இந்தியாவின் தலைநகரமான புது டில்லியில், அலிப்பூர் சாலையில் உள்ள ஒரு நினைவகமாகும். இந்த இடத்தில்தான் அம்பேத்கர் தன் வாழ்வின் இறுதிக் காலத்தைக் கழித்தார். இந்த நினைவகமானது அரசியலமைப்புச் சட்டப் புத்தக வடிவில் வடிவமைக்கப்பட்டு, பிரம்மாண்டமாகக் கட்டப்பட்டுள்ளது. \nSection::::வரலாறு.\n1951இல் அம்பேத்கர் சட்ட அமைச்சர் பதவியைவிட்டு விலகிய பின்னர், சிரோஹி மன்னருக்குச் சொந்தமான வீட்டில் வாடகைக்குக் குடியேறினார். அதன் பின் இறக்கும் வரை தன் மனைவி சவிதாவுடன் 5 ஆண்டுகள் இங்கு வாழ்ந்தார். அப்போது அவர் எழுதிய முக்கியமான கடிதங்கள், மனுக்கள், விண்ணப்பங்கள், கட்டுரைகள், உரைகள் எல்லாவற்றிலும் \"26, அலிப்பூர் சாலை\" என்ற இந்த இடத்தின் முகவரி இருக்கிறது. பண்டைய இந்தியாவில் புரட்சியும் எதிர்ப்புரட்சியும், இந்து மதத்தின் புதிர்கள், புத்தரும் கார்ல் மார்க்ஸும், புத்தரும் அவரது தம்மமும் உள்ளிட்ட முக்கியமான நூல்களையும் இங்கிருந்துதான் எழுதியிருக்கிறார். இந்தியக் குடியரசுக் கட்சியைத் தொடங்க முடிவெடுத்து, அதற்கான ஆரம்பகட்டப் பணிகளையும் அம்பேத்கர் முடுக்கிவிட்டது இங்கிருந்துதான். நவீன இந்தியச் சமூக வரலாற்றில் அரங்கேறிய மாபெரும் திருப்புமுனை நிகழ்வான ‘பவுத்தம் திரும்புதலுக்கான’ முடிவுரையையும் இங்குதான் தீர்மானித்தார். இவ்வளவு சிறப்புவாய்ந்த வீட்டை ஜிண்டால் குடும்பத்தினர் வாங்கி இடித்துவிட்டனர். ஆனால் இங்கு பின்னர் புதிய நினைவகம் கட்டப்பட்டது. இந்த நினைவகத்தில் அம்பேத்கரின் அறை மீண்டும் தத்ரூபமாக உருவாக்கப்பட்டுள்ளது.\nSection::::நினைவகத்தில் உள்ளவை.\nநினைவகத்தின் இரு பக்கமும் அகன்ற எல்இடி திரையில் அம்பேத்கரின் வாழ்க்கை வரலாறு குறித்த செய்திகள், அரிய படங்கள், காணொளி மற்றும் ஒலிப்பதிவுகள், நிகழ்ச்சிகளின் தொகுப்பு போன்றவை காட்சிப்படுத்தப்பட்டுள்ளன. அம்பேத்கரின் வீடு, குடும்பம், வகுப்பறை, நூலகம், பரோடா சமஸ்தானத்தில் பணியாற்றியது, விடுதியிலிருந்து வெளியேற்றப்பட்டது உள்ளிட்டவை நவீனச் சிற்பக் கலையின் வழியாக தத்ரூபமாகச் செதுக்கப்பட்டுள்ளன. மேலும் அலுவலகத்தில் அம்பேத்கர் அமர்ந்து எழுதுவது போன்ற சிலையும், அதன் அருகே அவர் பயன்படுத்திய மை பேனா, தேடலுக்கான நூல்கள், பூதக் கண்ணாடி, தொலைபேசி, குடை, கைத்தடி, தொப்பி, தட்டச்சு இயந்திரம், சுற்றிலும் நூல்கள் வைக்கப்பட்டுள்ளன. பக்கத்து அறையில் அவரது உடைமாற்றும் மேசை, அதன் மேல் அம்பேத்கர் கடைசிக் காலத்தில் கற்றுக்கொண்டு இசைத்த‌ வயலின், சாய்வு நாற்காலி போன்றவை உள்ளன.\n\n"}
{"id": "424899", "url": "https://ta.wikipedia.org/wiki?curid=424899", "title": "தரம் பார்த்தல்", "text": "தரம் பார்த்தல்\n\nதரம் பார்த்தல்(Titration) என்பது அளவறி பகுப்பாய்வு வேதியியலில் ஒரு பொதுவான ஆய்வக முறையாகும். இம்முறை அடையாளம் தெரிந்த ஒரு சோதனைப்பொருளின் செறிவினைக் கண்டறிய உதவுகிறது. தரம் பார்த்தல் சோதனைகளில் கன அளவுகள் முக்கியமான பங்காற்றுவதால் தரம் பார்த்தலானது பருமனறி பகுப்பாய்வு எனவும் அழைக்கப்படுகிறது. செறிவு காணி எனப்படும் வேதிப்பொருளானது, திட்டக் கரைசலாக தயாரிக்கப்படுகிறது. செறிவு மற்றும் பருமன் தெரிந்த ஒரு செறிவு காணி அல்லது தரம் பார்த்தல் கரைசலானது செறிவு காணப்பட வேண்டிய கரைசலுடன் அதன் செறிவினைக் காணும் பொருட்டு வினைபுரியச் செய்யப்படுகிறது. செறிவு காணப்பட வேண்டிய திரவம் வினையில் ஈடுபட்ட கன அளவானது தரம் பார்த்தலின் கன அளவு என அழைக்கப்படுகிறது.\n"}
{"id": "424900", "url": "https://ta.wikipedia.org/wiki?curid=424900", "title": "௭ன் ரத்தத்தின் ரத்தமே", "text": "௭ன் ரத்தத்தின் ரத்தமே\n\n௭ன் ரத்தத்தின் ரத்தமே 1989இல் வெளியாகிய தமிழ் அறிவியல் புனைக்கதைத் திரைப்படம். இது ஹிந்தி திரைப்படமான மிஸ்டர் இந்தியாவின் மறு ஆக்கமாகும். இப்படத்தின் இயக்குநர் க. விஜயன் ஆவார். பாக்யராஜ், மீனாட்சி சேசாத்ரி மற்றும் ஜனகராஜ் ஆகியோர் முக்கியக் கதாப்பாத்திரத்தில் நடித்திருந்தனர். இத்திரைப்படத்திற்கு சங்கர் கணேஷ் இசை அமைத்தார்.\n\n"}
{"id": "424902", "url": "https://ta.wikipedia.org/wiki?curid=424902", "title": "இந்தியாவில் தொடக்கக் கல்வியில் கற்றல் விளைவுகள்", "text": "இந்தியாவில் தொடக்கக் கல்வியில் கற்றல் விளைவுகள்\n\nதொடக்கக் கல்வியில் கற்றல் விளைவுகள் (Learning Outcomes in Elementary Education) என்பது தேசியக் கல்வியியல் ஆராய்ச்சி மற்றும் பயிற்சி நிறுவனத்தால் இந்தியா முழுமைக்குமாக தயாரிக்கப்பட்ட ஒரு ஆவணமாகும். குழந்தைகளுக்கான இலவச மற்றும் கட்டாயக் கல்வி உரிமைச் சட்டம் 2009 இல் கற்றல் விளைவுகள் என்ற வார்த்தை பயன்படுத்தப்பட்டிருந்தாலும், அது விரிவான முறையில் விளக்கப்படவில்லை. மத்திய மனித வள மேம்பாட்டுத் துறையின் முயற்சியினால் நாடு முழுவதிலும் உள்ள மாநில மற்றும் மாவட்ட நிலை வரை உள்ள கல்விசார் அலுவலர்கள் மற்றும் பொதுமக்களின் ஆலோசனைகள் பெறப்பட்டு கற்றல் விளைவுகளுக்கான இந்த ஆவணத்தை தேசியக் கல்வியியல் ஆராய்ச்சி மற்றும் பயிற்சி நிறுவனம் ஏப்ரல் 2017 இல் வெளியிட்டது. \n\nSection::::கற்றல் விளைவுகள் வரையறுக்கப்பட வேண்டியதன் அவசியம்.\nமாணவர்கள், ஆசிரியர்கள், பெற்றோர்கள், சமுதாய உறுப்பினர்கள் மற்றும் கல்வித்துறை நிருவாகிகள் போன்றோர் மாணவர்களின் கற்றலை அறிந்து கொள்ளவும், கற்றல் மேம்பாட்டினைக் கண்காணிக்கவும் ஆர்வமாக இருந்தனர். இதற்கு சில வரன்முறைகள் தேவையாக இருந்தன. கற்றல் தொடர்ந்து நடைபெற்று வரும் நிலையில், குழந்தைகள் எவ்வாறு உள்ளனர் என்பதைக் கல்வித்துறை அமைப்பிற்கு தெரிவிப்பது ஒரு சவாலாகவே இருந்து வந்தது. எனவே, கலைத்திட்ட எதிர்பார்ப்புகள் மற்றும் (தொடக்கக்கல்வியிலுள்ள அனைத்துப் பாடங்களுக்கான) கற்பித்தல் செயல்பாடுகளைக் கற்றல் விளைவுகளோடு இணைத்து ஒரு ஆவணத்தை தேசியக் கல்வியில் ஆராய்ச்சி மற்றும் பயிற்சி நிறுவனம் தயாரித்தது.\n\nSection::::தொடக்கக்கல்வியில் கற்றல் விளைவுகள் ஆவணம்.\nஇந்த ஆவணம் தொடக்க நிலையில் ஒன்றாம் வகுப்பு முதல் எட்டாம் வகுப்பு வரையில் ஒவ்வொரு வகுப்பிற்கும் மொழிகள், கணக்கு, சூழ்நிலையியல், அறிவியல் மற்றும் சமூக அறிவியல் ஆகிய பாடங்களுக்கான கற்றல் விளைவுகளைக் கொண்டுள்ளது.\n\nSection::::வெளி இணைப்புகள்.\nhttp://mhrd.gov.in/sites/upload_files/mhrd/files/Learning_outcomes.pdf\n"}
{"id": "424912", "url": "https://ta.wikipedia.org/wiki?curid=424912", "title": "ஈலியம் முப்படி", "text": "ஈலியம் முப்படி\n\nஈலியம் முப்படி (\"Helium trimer\") மூன்று ஈலியம் அணுக்கள் கொண்ட ஒரு பலவீனமான பிணைப்பு மூலக்கூறு ஆகும். வான் டெர் வால்சு விசை இந்த மூன்று அணுக்களையும் இணைத்துள்ளது. மூன்று ஈலியம் அணுக்கள் இணைந்து உருவாகும் ஈலியம் முப்படி இரண்டு அணுக்கள் இணைந்து உருவாகும் ஈலியம் இருபடியைக்காட்டிலும் நிலைப்புத்தன்மை மிகுந்ததாக உள்ளது. மேலும் ஈலியம் -4 அணுக்களின் மூன்று அணு கலவையானது எஃபிமோவ் விளைவு என்ற குவாண்டம் இயங்கியல் விளைவைக் கொண்டுள்ளது . ஈலியம் -3, ஓர் முப்படியை உருவாக்கும் என்று எதிர்பார்க்கப்படுகிறது, இருப்பினும் ஈலியம் -3 யைக் கொண்டுள்ள அடிப்படை இருபடிகள் முற்றிலும் நிலையற்றவையாகும் .\n\nகுளிர்ந்த ஈலியம் வாயுவை குழாய் முனை ஒன்றிலிருந்து ஒரு வெற்றிட அறைக்குள் விரிவடையச் செய்வதன் மூலம் ஈலியம் முப்படி மூலக்கூறுகள் உருவாக்கப்படுகின்றன. இதே முறையில் ஈலியம் இருபடியும் பிற ஈலியம் மூலக்கூறுத் தொகுதிகளும் உருவாக்கப்படுகின்றன. விளிம்பு விளைவு கீற்றணியின் மீது பருப்பொருள் அலையின் செயல்பாடு இம்மூலக்கூற்றின் இருப்பை நிருபித்தது .பயன்படுத்தப்படும் கீற்றணிகளில் மூலக்கூறுகள் புகுந்து செல்ல பட்டைகளுக்கு இடையே காலியிடம் இருக்க வேண்டும், கண்ணாடி ஈலியத்தை தடுத்துவிடும் என்பது கவனிக்கத்தக்கது. கூலும் வெடிப்பு படமாக்கல் மூலம் ஈலியம் முப்படி மூலக்கூறுகளின் பண்புகளை கண்டறியமுடியும் . இம்முறையில் சீரொளியானது ஒரே நேரத்தில் மூன்று அணுக்களையும் அயனியாக்குகிறது. இம்மூன்று அயனிகளும் தனித்தனியாகப் பிரிந்து நகர்கின்றன. பின்னர் கண்டறியப்படுகின்றன.\n\nஈலியம் முப்படி மூலக்கூறுகள் 100 Å அளவுக்கு பெரிய மூலக்கூறுகளாகும். இவை ஈலியம் இருபடி மூலக்கூறுகளைக்காட்டிலும் பெரியவையாகும். எதிர்பார்த்தபடி அணுக்கள் சமச்சீர் முக்கோணத்தில் ஒழுங்கமைக்கப்படாமல் சீரற்ற வடிவ முக்கோணங்களை உருவாக்குகின்றன . \nஓர் ஈலியம் அணு அயனியாக்கம் மற்றும் கிளச்சியடையும்போது அணுக்களிடையே கூலும்பிக் சிதைவு ஏற்படலாம். இதனால் பிரிக்கப்பட்டு தனித்தனியாக இருந்தாலும் முப்படியின் மற்ற அணுக்களுக்கு ஆற்றல் மாற்றப்படலாம். அணுக்கள் அருகருகே இருக்கும்போது இம்மாற்றம் நிகழும் வாய்ப்பு அதிகமாகும். அணுக்களுக்கிடையிலான இடைவெளி 3.3 முதல் 12 Å அளவு வரைக்கும் மாறுபடுகிறது 4He3 அணுத்திட்ட்த்தின் சராசரி மூலகூறிடை கூலும் சிதைவு இடைவெளி 10.4 Å இருக்கலாமென ஊகிக்கப்படுகிறது. 3He4He2 அணுத்திட்டத்தில் இந்த இடைவெளி 20.5 Å அளவுக்கு பெரியதாகும்.\n"}
{"id": "424927", "url": "https://ta.wikipedia.org/wiki?curid=424927", "title": "தமிழ்நாடு கட்டுமானத் தொழிலாளர்கள் நல வாரியம்", "text": "தமிழ்நாடு கட்டுமானத் தொழிலாளர்கள் நல வாரியம்\n\nதமிழ்நாடு கட்டுமானத் தொழிலாளர்கள் நல வாரியம் (Tamil Nadu Construction Workers Welfare Board) என்பது தமிழக அரசினால் கட்டுமானத் தொழிலாளர்கள் நலனிற்காக உருவாக்கப்பட்டுள்ள அமைப்பு சாரா தொழிலாளர் நலவாரியங்களில் ஒன்று ஆகும். இது தமிழகத் தொழிலாளர் நலத்துறையின் கீழ் இயங்குகிறது. 53 வகையான கட்டுமான தொழிலாளர்களின் மேம்பாட்டிற்கும் நலத்திட்ட உதவிகளுக்கும் இவ்வாரியம் 30.11.1994 அன்று அரசால் ஏற்படுத்தப்பட்டது. இதில் உறுப்பினர்களாக உள்ளவர்கள் கல்வி, திருமணம், மகப்பேறு, கண்கண்ணாடி, விபத்து மரணம், இயற்கை மரணம் போன்ற நலத்திட்டத்தின் கீழ் உதவிபெறமுடியும்.\n\nSection::::தொழில் வகைகள்.\n53 வகையான கட்டுமானத் தொழில்கள்\n"}
{"id": "424931", "url": "https://ta.wikipedia.org/wiki?curid=424931", "title": "விருப்பசந்திரம்", "text": "விருப்பசந்திரம்\n\nவிருப்பசந்திரம் (VERUPASANDIRAM) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், கிருஷ்ணகிரி வட்டத்துக்கு உட்பட்ட ஒரு வருவாய் கிராமம் ஆகும்.\nSection::::மக்கள் வகைப்பாடு.\n2011 ஆண்டு மக்கள் கணக்கெடுப்பின்படி இக்கிராமத்தில் 226 குடும்பங்கள் உள்ளன. கிராமத்தின் மொத்த மக்கள் தொகையானது 866 ஆகும். இதில் ஆண்கள் எண்ணிக்கை 445, பெண்களின் எண்ணிக்கை 421 என உள்ளது. மக்களின் கல்வியறிவு விகிதமானது 53.73 % என உள்ளது. இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "424954", "url": "https://ta.wikipedia.org/wiki?curid=424954", "title": "வேற்றுலக நுண்ணறிவு உயிரினம்", "text": "வேற்றுலக நுண்ணறிவு உயிரினம்\n\nவேற்றுலக நுண்ணறிவு உயிரினம் (Extraterrestrial intelligence) என்பது பூமிக்கு அப்பால் உள்ள கோள்களில் ஏதேனும் நுண்ணறிவு கொண்ட உயிரினம் இருக்குமாயின், அதைக் குறிப்பதாகும். விண்வெளியில் எங்கேனும் நம்மைப் போலவே உயிரினங்கள் இருக்கின்றனவா என்று பழங்காலந் தொட்டே மக்கள் அறிய ஆவலாக இருந்திருக்கின்றனர். சூரியனை, பூமி(உலகம்) உட்பட எல்லா கோள்களும்(உலகங்களும்) சுற்றி வருகின்றன என்று கோப்பர்னிக்கசு (Copernicus) கண்டு பிடித்த பிறகு, பூமியில் உள்ளது போலவே மற்ற கோள்களிலும் \"மனிதர்கள்\" வாழ்கின்றனரா என்ற கேள்வி மீண்டும் எழுந்தது. இதன் விளைவாக, அறிவியலிலும் அறிவியல் புனைவுகளிலும் (science fiction) வேற்றுலக நுண்ணறிவு உயிரினம் என்ற கோட்பாடு பலராலும் பேசப் படுகின்ற ஒன்றாக இருக்கின்றது. \n\nSection::::வாய்ப்புகள்.\nவேற்றுலகங்களில் நுண்ணறிவு கொண்ட உயிரினம் இருப்பதற்கு வாய்ப்புகள் இருப்பதாகவே பலரது கருத்துக்கள் கூறுகின்றன. பூமியில் உள்ள மனிதர்கள் மட்டும் தான் இந்த அண்டத்தைப் பார்த்துக் கொண்டிருக்கின்றனர் என்று கூறுவதற்கில்லை. நம் பேரண்டம் இவ்வளவு பெரிதாக இருப்பதால், நுண்ணறிவு கொண்ட உயிரினம் எங்கேயேனும் இருப்பதற்கு வாய்ப்புகள் மிகுதியாகவே இருக்கும் என்று ஸ்டீவன் ஹாக்கிங்(Stephen Hawking) போன்ற அறிஞர்கள் கூறியுள்ளனர். ஆயினும், பெர்மி முரண்போலி (Fermi paradox) கூற்றையும் நாம் இங்கு நினைவு கூற வேண்டியுள்ளது. அதாவது, நுண்ணறிவு கொண்ட உயிரினம் வான் வெளியில் இருப்பதற்கு வாய்ப்புகள் மிகுதியாக இருந்தும், இதுவரை அதற்கான ஆதாரம் எதுவும் இல்லை என்பது ஒரு முரண்பாடு.\n\nகார்தசேவு அளவீடு (Kardashev scale) என்ற அளவீட்டின் முறைப்படி, \nஒரு நாகரிகத்தின் தொழில் நுட்ப வளர்ச்சியை, அந் நாகரிகம் எந்த அளவுக்கு ஆற்றலைப் (energy) பயன்படுத்தும் திறமை கொண்டது என்பதை வைத்துக் கணக்கிடலாம். நம் பால் வழியில், எத்தனை வேற்றுலக நாகரிகங்கள் இன்னும் விண் வெளியை ஆராய்ந்து கொண்டிருக்கின்றன என்பதை திரேக்கச் சமன்பாட்டை (Drake equation) வைத்துக் கணிக்கலாம். \n\nSection::::வேற்றுலக நுண்ணறிவு உயிரினத்தை வான் வெளியில் தேடுதல்.\nவேற்றுலக நுண்ணறிவு உயிரினத்தைப் பல ஆண்டுகளாகத் தேடினினும், இது வரை ஒன்றையும் காணவில்லை. ஆக்டிவ் SETI (Active Search for Extra-Terrestrial Intelligence) என்னும் அமைப்பு வானொலி அலைகளை (radio signals) விண்ணில் செலுத்தி, யாரேனும் இருக்கின்றார்களா என்று பார்த்துக் கொண்டு இருக்கின்றது. \n\nவிண்ணில் அனுப்பப்படும் சேதி (message) எவ்வாறு வேற்றுலக உயிரினங்களால் பிரித்து, உணர்ந்து அறிந்து கொள்ளப்படும் என ஆராய CETI (Communication with extraterrestrial intelligence) என்று ஒரு பிரிவு இயங்கிக் கொண்டுள்ளது. பிராங்க் திரேக் (Frank Drake) மற்றும் காரல் சாகன் (Carl Sagan) 1974-இல் உருவாக்கிய ஆர்சிபோ சேதி (Arecibo message) என்ற செயல் முறை ஆய்வுச் சேதி பலரும் அறிந்ததே. இன்றும் CETI தொடர்பான ஆய்வுகள் பல அமைப்புகளால் நடந்து கொண்டிருக்கின்றன. இதற்கிடையில், நமக்கும் பரந்த வான் வெளிக்கும் மிகுந்த தொலைவு இருப்பதால், வேற்றுலக நுண்ணறிவு உயிரினத்தோடு தொடர்பு கொள்வதற்கான வாய்ப்பு மிக மிகக் குறைவே என்ற நிலைப்பாட்டை அமெரிக்க அரசாங்கம் எடுத்துள்ளது. \n\nSection::::மனிதப் பண்பாட்டின் மீது தாக்கம்.\nவேற்றுலக நுண்ணறிவு உயிரினத்தின் தாக்கம் நம் மீது எந்த அளவுக்கு இருக்கும் எனக் கூற இயலாது. அவர்கள் நம்மை விட அறிவியல் வளர்ச்சியில் மிக முன்னேறி இருப்பார்களேயானால், நம்மைப் போல் ஒரு விலங்கு இனமாக இல்லாமல், ஒரு வேளை, கணிப்பொறிக்குள் இயங்கும் இனமாக இருக்கலாம். அவர்கள் நம்மிடம் தொடர்பு கொள்ள மின் காந்த அலைகள், நேர் முகச் செயல் வடிவங்கள், அவர்கள் உலகத்தில் படைத்த கருவிகள் ஆகிய எதைப் பயன்படுத்தினாலும், அதன் இறுதி முடிவு என்னவாகும் என்று அறுதியிட்டுக் கூற இயலாது.\n\nSection::::பறக்கும் தட்டுகள்.\nஒரு சிலர் வானில் பார்த்ததாகக் கூறும் பறக்கும் தட்டுகள் (UFO) வேற்றுலக நுண்ணறிவு உயிரினங்கள் அனுப்பியதாகவும் இருக்கலாம் என்றும் கருதப் படுகின்றது.\n"}
{"id": "424955", "url": "https://ta.wikipedia.org/wiki?curid=424955", "title": "அஞ்செட்டி வட்டம்", "text": "அஞ்செட்டி வட்டம்\n\nSection::::வட்டத்துக்கு உட்பட்ட வருவாய் கிராமங்கள்.\nஅஞ்செட்டி வட்டத்தை உருவாக்க தேன்கனிக்கோட்டை வட்டத்தில் இருந்து தொட்டமஞ்சு, நாட்றாம்பாளையம், அஞ்செட்டி கிழக்கு, அஞ்செட்டி மேற்கு, மாடக்கல், கோட்டையூர், உரிகம், தக்கட்டி, மஞ்சுகொண்டப்பள்ளி, ஆகிய 9 வருவாய் கிராமங்கள் ஒதுக்கப்பட்டன. மேலும் பெரிய வருவாய் கிராமங்களான அஞ்செட்டி கிழக்கில் இருந்து சீங்கோட்டை, அஞ்செட்டி மேற்கில் இருந்து வண்ணாத்திப்பட்டி, தொட்டமஞ்சுவில் இருந்து கொடகரை, நாறாறாம்பாளையத்தில் இருந்து கேரட்டி, கோட்டையூரில் இருந்து, அத்திலத்தம், மாடக்கல்லில் இருந்து கரடிக்கல் என 6 வருவாய் கிராமங்கள் பிரிக்கப்பட்டுள்ளன. இவற்றுடன் மொத்தம் 15 வருவாய் வட்டங்கள் சேர்ந்ததாக அஞ்செட்டி வட்டம் செயல்படுகிறது.\n\n"}
{"id": "424957", "url": "https://ta.wikipedia.org/wiki?curid=424957", "title": "ஆனைமலை வட்டம்", "text": "ஆனைமலை வட்டம்\n\nஇந்த வட்டத்தின் தலைமையகமாக ஆனைமலை உள்ளது. 2018 திசம்பர் 13 அன்று பொள்ளாச்சி வட்டத்தின் ஆனைமலை ஊராட்சி ஒன்றியப் பகுதிகளைக் கொண்டு இந்த வட்டம் உருவாக்கப்பட்டது. இந்த வட்டமானது ஆனைமலை, மார்ச்சி நாயக்கன் பாளையம், கோட்டூர் ஆகிய மூன்று குறுவட்டங்களையும், 31 வருவாய் கிராமங்களையும் கொண்டது.\n"}
{"id": "424960", "url": "https://ta.wikipedia.org/wiki?curid=424960", "title": "தட்சசீலப் பல்கலைக் கழகம்", "text": "தட்சசீலப் பல்கலைக் கழகம்\n\nதட்சசீலப் பல்கலைக் கழகம் (Takshashila University) கிமு ஆறாம் நூற்றாண்டிற்கு, கிமு ஏழாம் நூற்றாண்டிற்கும் இடையே, தற்கால பாகிஸ்தான் நாட்டின் பண்டைய காந்தார நாட்டின் தலைநகரான தக்சசீலா நகரத்தில் நிறுவப்பட்ட உலகின் முதல் பல்கலைக்கழகம் ஆகும். அர்த்தசாஸ்திரம் எனும் அரசியல் நூல் எழுதிய சாணக்கியர் இப்பல்கலைக்கழத்தின் ஆசிரியாக இருந்தவர். சந்திரகுப்த மௌரியர், இப்பல்கலைக்கழகத்தின் ஆசிரியர் சாணக்கியரிடம் அரசியல் மற்றும் போர்க்கலை பயின்றவர் என்பது குறிப்பிடத்தக்கது. \n\nபதினாறு வயதிற்கு மேற்பட்ட மாணவர்கள் இப்பல்கழகத்தில், வேதங்கள், ஆயுர்வேத மருத்துவம், அரசியல், தத்துவம், சட்டம், தருக்கம், போர்க் கலை, கணிதம், வானவியல், உள்ளிட்ட ஆயகலைகள் பதினாறும் பயிற்றுவிக்கப்பட்டது.\n\nபரத கண்டம் முழுவதிலிருந்தும், மாணவர்கள் குறிப்பாக சத்திரியர்கள், வைசியர்கள் மற்றும் அந்தணர்கள் தக்சசீலா பல்கலைக் கழகத்தில் குருகுலம் முறையில் கல்வி பயின்றனர். இப்பல்கலைக்கழகத்தில் மாணவர்களுக்கு கட்டணமின்றி கல்வி பயிலப்பட்டது. \n\nஅசோகர் காலத்தில் தக்சசீலத்தில் பல பௌத்த விகாரைகள் நிறுவப்பட்டு, விரிவாக்கம் அடைந்த இப்பலைக்கழகத்தில் பௌத்த சாத்திரங்களும் பயிற்றுவிக்கப்பட்டது.\n\nநடு ஆசியாவின் நாடோடி ஹெப்தலைட்டுகள் தக்சசீலத்திலத்தின் பல பௌத்த விகாரைகளையும், கட்டிடங்களையும் இடித்தனர்.\n\nSection::::அமைவிடம்.\nதற்கால பாகிஸ்தான் நாட்டின் ராவல்பிண்டி நகரத்திலிருந்து 20 மைல் தொலைவில் பண்டைய தக்சசீலத்தில் இப்பல்கலைக்கழகம் அமைந்திருந்தது.\n\n\n"}
{"id": "424964", "url": "https://ta.wikipedia.org/wiki?curid=424964", "title": "மகாநந்தி", "text": "மகாநந்தி\n\nமகாநந்தி (Mahanandin) வட இந்தியாவின் மகத நாட்டை ஆண்ட சிசுநாக வம்சத்தின் இறுதி அரசன் ஆவார். இவரது மகன் மகாபத்ம நந்தன் மகதத்தில் நந்த வம்சத்தை நிறுவியர் ஆவார்.\n\nSection::::வரலாறு.\nசிசுநாக வம்சத்தின் 9-வது மன்னராக நந்தி வர்தனனையும், அவரது மகன் மகாநந்தியை பத்தாவதும் மற்றும் இறுதி மன்னராக \"புராணங்கள்\" கூறுகிறது சிசுநாக வம்சத்தின் மகாநந்திக்கும், கீழ் குலப்பெண்ணுக்கும் பிறந்த மகாபத்ம நந்தன் என்பவர், தனது தந்தையான மகாபத்ம நந்தனைக் கொன்று, மகத நாட்டைக் கைப்பற்றி, நந்த வம்சத்தின் ஆட்சியை நிறுவினார்.\n\n"}
{"id": "424966", "url": "https://ta.wikipedia.org/wiki?curid=424966", "title": "கைசிக புராண நாடகம்", "text": "கைசிக புராண நாடகம்\n\nகைசிக புராணம் என்பது துவாதசி நாளின் மகிமையை சொல்லக்கூடியது ஆகும். கைசிகம் என்பது ஒருவகைப் பண். இதை வராக அவதாரத்தில் பூமாதேவிக்கு வராகப் பெருமாள் அருளியதாக தொன்ம வராலாறுகள் கூறுகின்றன. திருநெல்வேலி மாவட்டம் நாங்குநேரி அருகேயுள்ள திருக்குறுங்குடி திருவடிவழகிய நம்பித் திருக்கோயிலில் நம்பிபெருமாள் மீது பக்திகொண்ட பாணர் குலத்தைச் சேர்ந்த நம்பாடுவார் என்ற பக்தரின் இறைப்பற்றைக் கூறுவதுதான் இந்தக் கைசிக புராணம். \n\nஇந்த கைசிக புராணத்தை 500 ஆண்டுகளுக்கு முன்பு சங்கரக்கம்பர், நாராயணன், குறுங்குடி காந்தம்மாள் போன்றோர் நாடக வடிவில் இயற்றி நடித்து வந்தனர். காலமாற்றத்தில் இந்த நாடகம் அழிந்துவிட்ட நிலையில், டிவிஎஸ் குடும்பத்தைச் சேர்ந்த நாட்டிய வல்லுநரான அனிதா ரத்னத்தின் முயற்சியால் மறைந்த பேராசிரியர் ராமானுஜம் ஏற்பாட்டில் புத்துருவாக்கம் செய்யப்பட்டது. இதன்பிறகு திருக்குறுங்குடி அழகிய நம்பித் திருக்கோயிலில் கார்த்திகை மாதத்தில் வரும் சுக்லபட்ச வளர்பிறை கைசிக ஏகாதசி முடிந்த துவாதசி நாளில் 18 ஆண்டுகளாக இந்த இந்த நாட்டிய நாடகம் நடத்தப்பட்டு வருகிறது.\n\n\n"}
{"id": "424970", "url": "https://ta.wikipedia.org/wiki?curid=424970", "title": "வில்லிவாக்கம் அமிர்தவல்லித் தாயார் உடனுறை சௌமிய தாமோதரப் பெருமாள் கோயில்", "text": "வில்லிவாக்கம் அமிர்தவல்லித் தாயார் உடனுறை சௌமிய தாமோதரப் பெருமாள் கோயில்\n\nஅமிர்தவல்லித் தாயார் உடனுறை சௌமிய தாமோதரப் பெருமாள் கோயில் என்பது தமிழ்நாட்டில் சென்னை, வில்லிவாக்கத்தில் அமைந்துள்ள ஒரு கிருட்டிணன் கோயிலாகும்.\nSection::::பெயர்காரணம்.\nயசோதை தன் மகன் கிருஷ்ணனை வெளியில் செல்லாதபடி இடுப்பில் கயிறால் கட்டி அதை உரலில் கட்டிவைத்தாள். ஆனாலும் கிருஷ்ணன் உரலையும் சேர்த்து இழுத்துச் சென்று இரண்டு அசுரர்களுக்கும் விமோசனம் கொடுத்தான். இ்வாறு கயிற்றால் கட்டும்போது கயிறு அழுத்தியதால் கிருஷ்ணனின் வயிற்றில் தழும்பு ஏற்பட்டது. எனவே, கிருஷ்ணன் தாமோதரன் என அழைக்கப்படுகிறான். ‘தாமம்’ என்றால் கயிறு, ‘உதரம்’ என்றால் வயிறு என்று பொருள். அழகாக, புன்னகை ததும்பக் காட்சி தருவதால் ‘சௌமிய’ தாமோதரப் பெருமாள் என அழைக்கப்படுகிறார்.\n\nSection::::தொன்மவியல்.\nவில்வலன், வாதாபி என்னும் இரு அரக்கர்கள் சிவ பக்தர்களைப்போல வேடம் பூண்டு, முனிவர்களை உணவு உண்ண அழைத்துவருவர். வில்வலன் மாய சக்தியால் தன் தம்பியையே உணவாக சமைத்து முனிவர்களுக்கு விருந்தளிப்பான். அவர்கள் சாப்பிட்டு முடித்ததும் வாதாபியை வெளியே வாரச்சொல்லி அழைப்பான். அப்போது, உணவருந்திய முனிவர்களின் வயிற்றைக் கிழித்துக் கொண்டு தம்பி வெளியே குதிப்பான். இதனால் முனிர்கள் இறந்துவிடுவார்கள்.\n\nஅகத்தியர் வந்தபோது வில்வலனும் வாதாபியும் வழக்கம்போல் அவரையும் விருந்துக்கு அழைத்தனர். தம்முடைய ஞானக்கண்ணால் அசுரர்களின் சூழ்ச்சியை அறிந்த அகத்தியர், விருந்துண்டதும் தம் வயிற்றைத் தடவி உணவைச் செரிக்கச் செய்துவிட்டார். பின்னர் வில்வலனும் அழிக்கப்பட்டான். இதனால் பிரம்மஹத்தி தோஷத்தைப் பெற்று அதைத் தீர்க்க படிகலிங்கத்தை வழிபட்டு பரிகாரம் அடைந்த தலம் என்று இத்தலம் குறித்து கூறப்படுகிறது. இக்கோயிலில் அருகில் அகத்தீஸ்வரர் ஆலயம் அமைந்துள்ளது.\n\nSection::::வழிபாடு.\nஆண்டு தோறும் தமிழ் மாதப் பிறப்பு, அமாவாசை, பெளர்ணமி, திருவோண நட்சத்திரம், ஏகாதசி, திதி ஆகிய நாட்களில் பெருமாளும் தாயாரும் தோட்டத்தில் உலாவந்து, மாலை ஏழு மணிக்கு ஊஞ்சல் சேவையில் பக்தர்களுக்கு அருள்பாலிக்கின்றனர்.\n"}
{"id": "424973", "url": "https://ta.wikipedia.org/wiki?curid=424973", "title": "அயனம்பாக்கம் ஏரி", "text": "அயனம்பாக்கம் ஏரி\n\nஅயனம்பாக்கம் ஏரி (\"Ayanambakkam Lake\") சென்னை மாவட்டத்தில் இடம்பெற்றுள்ள ஏரிகளில் ஒன்றாகும். திருவேற்காட்டிற்கு அருகிலுள்ள அயனம்பாக்கத்தில் அமைந்துள்ளதால் ஏரிக்கு இப்பெயர் சூட்டப்பட்டது. ஏரியின் பரப்பளவு 210 ஏக்கர்கள் ஆகும். சென்னை மாநகராட்சியின் பெருநகரப் பகுதிகள் பலவற்றுக்கு தண்ணீர் வழங்கும் முக்கியமான ஏரிகளுள் அயனம்பாக்கம் ஏரியும் ஒன்றாகும் .\n"}
{"id": "424979", "url": "https://ta.wikipedia.org/wiki?curid=424979", "title": "ஈலியம்-3 அணுக்கரு காந்த ஒத்ததிர்வு", "text": "ஈலியம்-3 அணுக்கரு காந்த ஒத்ததிர்வு\n\nஈலியம்-3 அணுக்கரு காந்த ஒத்ததிர்வு (\"Helium-3 nuclear magnetic resonance\") என்பது ஈலியத்தைக் கொண்டுள்ள சேர்மங்களைக் கண்டறிய உதவும் ஒரு பகுப்பாய்வு நுட்பமாகும். ஒரு ஈலியம் அணு அல்லது இரண்டு ஈலியம் அணுக்களை புல்லெரின் போன்ற கூடுகளுக்குள் உறையிட முடியும். இந்தத் தனிமத்தின் அணுக்கரு காந்த ஒத்ததிர்வு நிறமாலை அதை சுற்றியுள்ள கார்பன் கட்டமைப்பின் மாற்றங்களை உணர்வதற்கு ஒரு முக்கியமான ஆய்வாக இருக்க முடியும் . கார்பன்-13 அணுக்கரு காந்த ஒத்ததிர்வைப் பயன்படுத்தி புல்லெரின்களைப் பகுப்பாய்வு செய்தலென்பது மிகவும் நுணுக்கமான வேறுபாடுகளால் சிக்கலானது, ஆனால் எளிமையான, மிகுந்த சமச்சீர் கட்டமைப்புகள் கொண்டது ஆகும். அரிதான ஈலியம்-3 ஐசோடோப்பைப் பயன்படுத்த வேண்டிய அவசியத்தால் இத்தொழில்நுட்பம் கட்டுப்படுத்தப்படுகிறது: பெரும்பாலாக கிடைக்கும் இயற்கையான ஈலியம் என்பது ஈலியம்-4 ஆகும், இதில் அணுக்கரு காந்த ஒத்ததிர்வு கண்டறிதலுக்குப் பொருத்தமான காந்தப் பண்புகள் இல்லை.\n"}
{"id": "425030", "url": "https://ta.wikipedia.org/wiki?curid=425030", "title": "ஒரு ஊர்ல ஒரு ராஜகுமாரி (தொலைக்காட்சித் தொடர்)", "text": "ஒரு ஊர்ல ஒரு ராஜகுமாரி (தொலைக்காட்சித் தொடர்)\n\nஒரு ஊர்ல ஒரு ராஜகுமாரி என்பது ஜீ தமிழ் தொலைகாட்சியில் ஏப்ரல் 23ஆம் திகதி 2018 முதல் திங்கள் முதல் வெள்ளி வரை இரவு 9:30 மணிக்கு ஒளிபரப்பாகும் ஒரு குண்டான பெண்ணின் குடும்ப பின்னையை கொண்ட தொலைக்காட்சி தொடர். இந்த தொடருக்கான கதை இந்தி மொழி தொடரான \"போதோ பஹு\" என்ற தொடரிலிருந்து எடுக்கப்பட்டது. \n\nஇந்த தொடரில் ராசாத்தியாக புதுமுக நடிகை அஸ்வினி நடிக்கிறார், அவரது தாய் செண்பகவல்லியாக சபீதா ஆனந்த் நடிக்கிறார், ராசாத்தி கணவர் இனியனாக புதுமுக நடிகர் வசந்த் நடிக்கிறார். ஆர்.தேவேந்திரன் இந்த தொடரை இயக்குகிறார்.\n\nSection::::கதைச் சுருக்கம்.\nராசாத்தி என்ற பெண், குண்டாக இருப்பதால் விமர்சனங்களைச் சந்திக்கிறார். பிறகு அவர் இனியன் என்ற கபடி போட்டியாளரை மணந்து கொள்கிறார். இவர்கள் இருவரின் வாழ்க்கையை மையமாகக் கொண்டது இத்தொடர் ஆகும். \n\n\nSection::::மறுதயாரிப்பு.\nஇந்த தொடர் மலையாளம் மொழியில் 'சுவாதி நச்சத்திர சோதி' என்ற பெயரில் மறுதயாரிப்பு செய்யப்பட்டு ஜீ கேரளம் தொலைக்காட்சியில் நவம்பர் 26, 2018ஆம் ஆண்டு முதல் திங்கள் முதல் சனி வரை இரவு 7:30 மணிக்கு ஒளிபரப்பாகிறது.\n\n"}
{"id": "425034", "url": "https://ta.wikipedia.org/wiki?curid=425034", "title": "போரான் குறைபாடு (மருத்துவம்)", "text": "போரான் குறைபாடு (மருத்துவம்)\n\nபோரான் குறைபாடு (\"Boron deficiency\") என்பது போரான் பற்றாக்குறை காரணமாக விலங்குகளுக்கு வரும் ஒரு நோயாகும். இப்பற்றாக்குறையால் பன்றிகளுக்கு எலும்பு மற்றும் குருத்தெலும்பில் நோய்பாதிப்பு உண்டாகிறது. மில்லியனுக்கு 50 பகுதிகள் அளவு போரானை உணவுடன் சேர்த்துக் கொடுத்தால் இந்நோயைக் குணப்படுத்தவியலும் என்று 2005 ஆம் ஆண்டு ஆலேன் டி லிமேன் பன்றி மாநாட்டில் இ.வேயின் யான்சன் மற்றும் பலர் தெரிவித்தனர். மனிதர்கள் மற்றும் விலங்குகளுக்கு தேவைப்படும் போரானின் அளவு குறித்த மதிப்பீடுகள் இன்னும் உறுதிப்படுத்தப்படாமல் உள்ளது.\n\n"}
{"id": "425064", "url": "https://ta.wikipedia.org/wiki?curid=425064", "title": "கார்பன் கிரகம்", "text": "கார்பன் கிரகம்\n\nகார்பன் கிரகம் (\"Carbon planet\") என்பது கருத்தியல் நிலையில் உள்ள ஒரு கோளாகும். இக்கோளில் ஆக்சிசனை (அணு எண்=8) விட கார்பன் (அணு எண்=6) அதிகமாக இருக்கும் . பிரபஞ்சத்தில் காணப்படும் தனிமங்களின் நிறையளவில் கார்பன் நான்காவது இடத்தைப் பிடித்துள்ளது. ஐதரசன், ஈலியம், ஆக்சிசன் என்பவை முறையே முதல் மூன்று இடங்களைப் பிடித்த தனிமங்களாகும்.\n\n2005 ஆம் ஆண்டில் மார்க் குச்நெர் மற்றும் சாரா சீகர் ஆகியோர் \"கார்பன் கிரகம்\" என்ற சொற்றொடரை உருவாக்கினர். கார்பன் நிறைந்த உள்ளகத்துடன் வியாழன் கோள் உருவாகியுள்ளது என்ற காத்ரினா லோடெர்ட்டின் ஆலோசனையைப் பின்பற்றி இவ்விருவரும் இந்த கிரகத்தைப் பற்றிய ஆய்வுகளை மேற்கொண்டனர். பெக்லெய் & கேமரான் 1987 என்ற கிரகமும் ஆக்சிசனைக்காட்டிலும் அதிக விகிதத்தில் கார்பன் கொண்ட கிரகமென்று முன்னதாக மேற்கொள்ளப்பட்ட ஆய்வுகள் தெரிவிக்கின்றன . மாதிரி கோளியக்க விண்மீன்சூழ் தட்டுகளில் கார்பன் அதிகரித்தும் ஆக்சிசன் குறைந்தும் இருப்பின் கார்பன் கிரகங்கள் உருவாக முடியும். அவை பூமி, செவ்வாய், வெள்ளி ஆகிய கிரகங்களிலிருந்து மாறுபட்டு வளர்கின்றன. பெரும்பாலும் சிலிக்கன்-ஆக்சிசன் சேர்மங்களால் இவை ஆக்கப்படுகின்றன. இந்த கோட்பாடு நியாயமான விஞ்ஞான கருத்துக்களினால் கட்டமைக்கப்பட்டு ஆதரவையும் பெற்றுள்ளது . வெவ்வேறு வகையான கிரக அமைப்புகள் வெவ்வேறு வகையான கார்பன்-ஆக்சிசன் விகிதங்களைக் கொண்டிருக்கின்றன, சூரிய மண்டலத்திலுள்ள புவியியல் கிரகங்கள் ஆக்சிசன் கிரகங்கள் என்ற கோட்பாட்டுக்கு நெருக்கமாக உள்ளன.\n\n55 கேங்கிரி இ என்ற வெளிக்கோள் கார்பன் கிரகத்திற்கு சாத்தியமான ஓர் உதாரணமாக்க் கருதப்படுகிறது.\n\nSection::::வரையறை.\nஇத்தகைய கிரகம் ஒருவேளை அறியப்பட்ட புவி கிரகங்கள் போல ஓர் இரும்பு அல்லது எஃகு மிகுந்த உள்ளகத்தைக் கொண்டிருக்கும். . சிலிக்கான் கார்பைடு மற்றும் தைட்டானியம் கார்பைடு ஆகியன இதைச்சுற்றியும், கிராபைட்டு வடிவில் கார்பன் இதன்மேல் ஓர் அடுக்காகவும் உருவாகியிருக்கும். ஒருவேளை போதுமான அழுத்தம் இருந்தால் சில கிலோமீட்டர் தடிமன் கொண்ட வைரக்கீழடுக்குப் படிவும் இருக்கலாம். எரிமலை வெடிப்புகளின்போது உள்ளகத்திலிருந்து வைரங்கள் மேற்பரப்பில் உமிழப்படுவதற்கும் சாத்தியம் உள்ளது. இதன் விளைவாக வைரங்கள் மற்றும் சிலிகான் கார்பைடுகள் மலைகள் வடிவிலும் அங்கு இருக்க்க்கூடும். நிலக்கரித்தார் மீத்தேன் போன்ற உறைந்த அல்லது நீர்மநிலை ஐதரோகார்பன்கள் மற்றும் கார்பனோராக்சைடு முதலியவற்றால் மேற்பரப்பு ஆக்கப்பட்டிருக்கும் . கோட்பாட்டளவில் ஒரு வானிலை சுழற்சி என்பதும் கார்பன் கிரகங்களில் சாத்தியம் ஆகும், சராசரியாக மேற்பரப்பு வெப்பநிலையானது 77 ° செல்சியசிற்கும் கீழே இருக்கும்.\n\nஎனினும் கார்பன் கிரகங்கள் அநேகமாக தண்ணீர் இல்லாத கிரகங்களாக இருக்கும். அங்கு தண்ணிரை உருவாக்கவும் இயலாது. ஏனெனில் வால்மீன்கள் அல்லது எரிமலைகளால் வழங்கப்படும் ஆக்சிசன் மேற்பரப்பில் உள்ள கார்பனுடன் வினைபுரியும். கார்பன் டை ஆக்சைடு அல்லது கார்பன் மோனாசைடு போன்றவற்றுடன் கார்பன் பனிப்புகை குறிப்பிடத்தக்க அளவில் அங்குள்ள வளிமண்டலத்தில் நிறைந்திருக்கும். \n\nSection::::உட்கூறுகள்.\nகார்பன் கிரகங்களில் நீர் கிரகங்களில் உள்ளதைப் போன்ற விட்ட அளவிற்கு சிலிக்கேட்டு இருக்கும் என்று கணிக்கப்பட்டுள்ளது. அவற்றை வேறுபடுத்தி காண்பதற்கும் கடினமாக இருக்கும் . பூமியிலுள்ள நிலவியல் அம்சங்களுக்குச் சமமான தோற்றங்கள் அங்கு இருக்கலாம் ஆனால் வெவ்வேறு இயைபுகளுடன் உட்கூறுகள் கலந்திருக்கும். உதாரணமாக ஆறுகளில் எண்ணெய் ஓடலாம். 350 கெல்வினுக்கும் கீழான வெப்பநிலை இருந்தால் வாயுக்கள் ஒளிவேதியியல் வினைகளுக்கு உட்பட்டு நீண்டசங்கிலி ஐதரோ கார்பன்கள் உருவாகியிருக்கும். இவை அங்குள்ள தரைப்பகுதியில் மழையாகப் பொழியலாம்.\n\n2011 ஆம் ஆண்டில் நாசா புவிக் கோள் காட்டி என்ற விண்வெளிப் பயணத்திட்டத்தை இரத்து செய்தது, இது அப்பிள் விண்வெளித் தொலைநோக்கியைவிட மிகப்பெருமளவிலான ஓர் ஆய்வுக்கூடமாக இருந்தது, அத்தொலை நோக்கி இது போன்ற கார்பன் கிரகங்களை கண்டுபிடித்துவிடும். கார்பன் கிரக நிறமாலைக் கற்றைகளில் தண்ணீர் இருக்காது ஆனால் கார்பன் சார்ந்த கார்பனோராக்சைடு போன்ற பொருட்கள் காணப்படும். \n\nSection::::சாத்தியமுள்ள கார்பன் கிரகங்கள்.\nபி.எசு.ஆர் 1257+12 எனப்படும் பல்சார் எனப்படும் துடிவிண்மீனில் கார்பன் கிரகங்கள் இருக்கலாம். கார்பன் உற்பத்தி செய்யும் விண்மீன் தகர்ந்ததால் இவை உருவாகியிருக்கலாம். \nசூரியமண்டலத்தைக் காட்டிலும் அதிக கார்பன்:ஆக்சிசன் விகித அளவுள்ள நட்சத்திரங்கள் கொண்ட பால்வீதியைச் சுற்றிவரும் அண்ட ஈர்ப்புமையம் அல்லது விண்மீன் கோளத்தொகுதிக்கு அருகாமையில் கார்பன் கிரகங்கள் அமைந்திருக்கும். பழைய நட்சத்திரங்கள் இறக்க நேர்ந்தால் அவை அதிக அளவு கார்பனை கக்குகின்றன. காலப்போக்கில் அதிக நட்சத்திரங்கள் இறந்து கார்பன் மற்றும் கார்பன் கிரகங்களின் செறிவு அதிகரிக்கும் . \n2012 ஆம் ஆண்டில் 55 கேங்கிரி இ என்ற வெளிக்கோளில் ஒரு கார்பன் கிரகமாக கருதப்படுவதற்கான தடயங்கள் புலப்பட்டன. இது பூமியின் நிறையைக் காட்டிலும் எட்டு மடங்கு அதிகமான நிறையும் இரண்டு மடங்கு அதிக ஆரமும் கொண்டதாகும். 2,150 ° செல்சியசு (3,900 ° பாரன்கீட்டு) வெப்ப கிரகம் தண்ணீர் மற்றும் கருங்கல்லுக்குப் பதிலாக கிராபைட்டு மற்றும் வைரத்தால் மூடப்பட்டிருக்கும் என்று ஆய்வுகள் குறிக்கின்றன. ஒவ்வொரு 18 மணி நேரத்திற்கு ஒரு முறை நட்சத்திரம் 55 கேங்கிரி இ நட்சத்திரத்தைச் சுற்றிவருகிறது .\n\nSection::::பிற கார்பன்மிகு பொருட்கள்.\nநுண்ணொடி பல்சார் பி.எசு.ஆர் யே 1719-1438 என்ற துடிவிண்மீன் ஒரிரட்டை துணை விண்மீனைக் கொண்டிருந்திருக்கலாம். அது மிகச்சிறிய கிரகமாக சிதைந்து அதிகமான திண்ம வைரத்தாலான கிரகமாக மாறியிருக்குமென ஆத்திரேலியாவிலுள்ள சிவைன்பர்ன் தொழிநுட்ப பல்கலைக்கழகத்தைச் சேர்ந்த மேத்யூ பெய்ல்சு மற்றும் அவருடைய குழுவினர் 2011 ஆம் ஆண்டில் தெரிவித்தனர். ஒரு சிறிய துணை கிரகம் பல்சாரைச் சுற்றியபடி இருக்க வேண்டும் என்றும் அது ஓர் ஈர்ப்பு கணிசமான இழுசக்தியை அளித்திருக்க வேண்டும் என்றும் அவர்கள் கண்டறிந்தனர். 60000 கிலோமீட்டர் விட்டம் அல்லது பூமியைக்காட்டிலும் 5 மடங்கு பெரிய அளவுடன் ஒரு சிறிய கிரகமாக அது இருந்திருக்கும் என்று மேலும் தொடர்ந்த ஆய்வுகள் கருத்து தெரிவித்தன. வியாழன் கிரகத்தைக் காட்டிலும் சற்று அதிகமான நிறையை அது கொண்டிருந்ததாகவும் குழுவினர் தெரிவித்தனர். கார்பன் மற்றும் ஆக்சிசனால் ஆகிய கிரகம் இது என்பதற்கு ஆதாரமாக கிரகத்தின் அதிக அடர்த்தி அவர்களுக்குச் சான்றாக அமைந்தது. இதையே அவர்கள் படிக வடிவ தனிமங்களாக பரிந்துரைத்தனர் .\n\nஇருப்பினும், இந்த \"கிரகம்\" ஓர் ஆவியான வெள்ளைக் குறுமீனின் எச்சம் என்று கூறப்படுகிறது. மேலும் இக்கிரகம் அக்குறுமீனின் எஞ்சியுள்ள உள்ளகம் மட்டுமே என்றும் கருதப்படுகிறது. கிரகம் தொடர்பான சில வரையறைகளின்படி, இது ஒரு கிரகமாக தகுதிபெறாது. ஏனெனில் இது ஒரு நட்சத்திரமாக உருவாகிறது .\n\nSection::::பழுப்புக் குறுமீன்.\nபழுப்புக் குறுமீனை சுற்றியுள்ள கிரகங்கள் நீரறற கார்பன் கிரகங்களாக இருக்கலாம்.\n"}
{"id": "425072", "url": "https://ta.wikipedia.org/wiki?curid=425072", "title": "உடலியக்கவியல்", "text": "உடலியக்கவியல்\n\nஉடலியக்கவியல் (ஆங்கிலம்:kinesiology) என்பது மனித உடலியக்கம், மற்ற உயிர்களின் உடலியக்கம் அல்லது அசைவுகளைப் பற்றிய அறிவியல் படிப்பு ஆகும். இச்சொல் கிரேக்க மொழி kínēsis என்பதில் இருந்து வந்தது இதன் விளக்கம் அசைவு என்பதாகும்.(ஆங்கிலம்-kínēsis-to move and -λογία -logia-study). உடலியக்கவியல் என்பது உடலியங்கியல், உயிர்விசையியல் மற்றும் உளவியல் சார்ந்த இயக்கத்தின் இயக்கவியல் கொள்கைகள் மற்றும் அசைவுகளின் வழிமுறைகளாகும்.\n\nSection::::அடிப்படை.\nஇதன் மூலம் ஒரு கூட்டு பயிற்சி அளிக்கப்பட்டு மூளை நரம்பு மண்டல பாதிப்புக்குள்ளான நபரின் மூட்டு அசைவு மற்றும் தசை பலம் முன்னேற்றம் நல்ல முறையில் கொண்டுவரப்படுகிறது. இதுமட்டும் அல்லாமல் இருதய இயக்கம், நுரையீரல் சுவாச பணிகள், உடல் வளர்ச்சிதை மாற்றம், குருதி சுழற்சி ஆகியன சீராக்கப்படுகிறது.\n"}
{"id": "425088", "url": "https://ta.wikipedia.org/wiki?curid=425088", "title": "உத்யோக் ஆதார்", "text": "உத்யோக் ஆதார்\n\nஉத்யோக் ஆதார் (Udyog Aadhar) என்பது இந்திய அரசினால் வழங்கப்பட்ட 12 இலக்கங்கள் கொண்ட தனித்துவ அடையாள எண் ஆகும். இதனை இந்திய அரசின் சிறு, குறு மற்றும் நடுத்தர முனைவக அமைச்சகமானது இந்தியாவில் உள்ள சிறு மற்றும் நடுத்தர முனைவகத்திற்காக வழங்கியுள்ளது. மேலும் இது வணிகத்திற்கான ஆதார் எனவும் அழைக்கப்படுகிறது. சூலை, 2018 அன்றைய நிலவரப்படி 48 இலட்சத்திற்கும் அதிகமான சிறு, குறு மற்று நடுத்தர முனைவகங்கள் இதில் பதிவு செய்யப்பட்டுள்ளன.\n\nசெப்டம்பர், 2015 இல் இந்திய அரசின் சிறு, குறு மற்றும் நடுத்தர முனைவக அமைச்சகமானது சிறு, குறு மற்றும் நடுத்தர முனைவக அமைச்சக முன்னேற்றச் சட்டம் 2006 இன் கீழ் இந்த உத்யோக் ஆதார் திட்டத்தினை அறிமுகப்படுத்தியது. உத்யோக் ஆதார் திட்டத்தில் பதிவு செய்வது இலவசமாகும்.\n\n\n"}
{"id": "425099", "url": "https://ta.wikipedia.org/wiki?curid=425099", "title": "மின் பாடசாலை", "text": "மின் பாடசாலை\n\nமின் பாடசாலை (EPathshala) என்பது இந்திய அரசின் மனிதவள மேம்பாட்டு அமைச்சகம் (இந்தியா) மற்றும் தேசிய கல்வி ஆராய்ச்சி மற்றும் பயிற்சிக் குழுவினால் நவம்பர், 2015 ஆம் ஆண்டில் துவங்கப்பட்ட ஒரு இணையவாசல் ஆகும்.\n\nஇந்த இணையவாசலானது ஆசிரியர்கள், மாணவர்கள், பெற்றோர்கள், ஆராய்ச்சியாளர்கள் மற்றும் கல்வியாளர்கள் ஆகியோருக்கு கல்வி தொடர்பான வளங்களை வழங்குகிறது. மேலும் இது வலைத்தளம், ஆண்ட்ராய்டு இயங்குதளம் ,ஐஓஎஸ் மற்றும் மைக்ரோசாப்ட் விண்டோசு ஆகிய தளங்களில் செயல்படுகிறது. மேலும் இதில் உள்ள கல்வி வளங்கள் ஆங்கிலம், இந்தி மற்றும் உருது ஆகிய மொழிகளில் உள்ளது.\n\nஇந்த இணையவாசலின் மூலமாக மாணவர்கள் தங்களுக்குத் தேவையான கல்வி வளங்களை நூல் (எழுத்துப் படைப்பு), ஒலி, நிகழ்படம் ,பருவ வெளியீடுகள் , அச்சு எடுப்பதற்குகந்த மற்றும் அச்சு எடுக்க இயலாத வங்களாக பதிவேற்றம் மற்றும் பதிவிறக்கம் செய்ய இயலும். \n\nSection::::வெளியிணைப்புகள்.\nஅதிகாரப்பூர்வ வலைத்தளம்"}
{"id": "425101", "url": "https://ta.wikipedia.org/wiki?curid=425101", "title": "மனித சுவாசநுண்குழல் அழற்சி வைரசு", "text": "மனித சுவாசநுண்குழல் அழற்சி வைரசு\n\nமனித சுவாசநுண்குழல் அழற்சி வைரசு (\"Human respiratory syncytial virus\") என்பது சுவாசப் பாதையில் தொற்று நோயை உருவாக்கும் ஒரு பலவணு வைரசு ஆகும். கீழ்சுவாசப் பாதையில் பாதிப்பை உண்டாக்கும் இவ்வைரசு குழந்தைகளையும் சிறுவர்களையும் பெருமளவில் பாதிப்புக்கு உள்ளாக்கி மருத்துவமனைக்கு கொண்டுவந்து வந்துவிடுகிறது. 35 வாரங்களுக்குக் குறைவான காலம் கருவிலிருந்துவிட்டு குறை பிரசவத்தில் பிறந்த குழந்தைகளுக்கு இந்நோய்த் தொற்று தாக்காமல் இருக்க முற்காப்பு மருத்துவமாக பாலிவிசுமாப் என்ற ஒரு செல்நோய் எதிரணு கொடுத்து சிகிச்சையளிக்கப்படுகிறது. பிறவி இதய குறைபாடுகள் அல்லது நுரையீரல் பாதிப்புகள் உடைய குழந்தைகள் மற்றும் பொருத்தமற்ற அல்லது குறையுடன் கூடிய மூச்சுக்குழாய் உள்ளவர்களுக்கும் உடலில் எதிர்ப்பாற்றல் குறைவாக உள்ளவர்களுக்கும் சுவாச நுண்குழல் அழற்சி நோய்கள் ஏற்படலாம். நோய் பாதிப்பைக் குணப்படுத்தும் மருந்துகள் இன்னும் கண்டுபிடிக்கப்படவில்லை என்றாலும் நோய் அறிகுறிகளை கட்டுப்படுத்தும் மருந்துகள் கண்டுபிடிக்கப்பட்டுள்ளன. சுவாச மண்டலத்தை இந்த வைரசு தாக்கும் என்பதால் செயற்கை ஆக்சிசன் கொடுக்கப்பட வேண்டிய அவசியம் ஏற்படலாம்.\n\nபெரும்பாலும் குளிர் மற்றும் மழைக்காலத்தில்தான் இந்த வைரசு பாதிப்பு ஏற்படுகிறது.\nஅமெரிக்காவில் 60% குழந்தைகள் அவர்களது முதல் சுவாச நுண்குழல் அழற்சி வைரசு தொற்றுப் பருவத்திலேயே பாதிக்கப்படுகின்றனர் . கிட்டத்தட்ட இரண்டு அல்லது மூன்று வயதுக்குட்பட்ட அனைத்து குழந்தைகளும் இந்த வைரசால் பெரும்பாலும் தாக்கப்படுகிறார்கள் . இவ்வாறு பாதிப்புக்கு உள்ளான குழந்தைகளில் 2 முதல் மூன்று சதவீதக் குழந்தைகளுக்கு இந்நோய் தீவிரமடைந்து மூச்சு நுண்குழலற்சி நோயாக மாறுகிறது . இவ்வைரசு பாதிப்பு தனியாகவோ அல்லது பிற வைரசு பாதிப்புகளுடன் சேர்ந்தோ பாதுகாப்பளிக்கும் நோய் எதிர்ப்பு சக்தியைத் தூண்டி அடிக்கடியும் பலமுறையும் பாதிப்பை உண்டாக்கும். சில குழந்தைகளுக்கு ஒருமுறை வைரசு தொற்று ஏற்பட்ட காலத்திலேயே விட்டுவிட்டு பலமுறை இந்நோய் பாதிப்பு ஏற்படலாம். சிலருக்கு சுவாசநுண்குழல்கள் சுருங்கி மூச்சுத்திணறல் ஏற்பட்டு அபாயநிலையை அடையும் நிலையும் ஏற்படலாம். ஒவ்வொரு ஐந்து முதல் ஏழு ஆண்டுகளுக்கு ஒரு முறை சிறுவர்கள் இந்நோய் பாதிப்புக்கு உள்ளாவதும் உண்டு.\nSection::::நோய் அறிகுறிகள்.\nதொற்று பாதிக்கப்பட்டு அறிகுறிகள் தோன்ற 4 முதல் 5 நாட்கள் வரை ஆகலாம். பெரியவர்களுக்கு தோன்றும் அறிகுறிகள் மிகக் குறைவாகவே வெளிப்படுகிறது. அவை சாதாரண சலதோசம் முதல் இலேசான காய்ச்சல் வரை வேறுபடுகிறது. உடலுக்குள் புகுந்த வைரசு நேரடியாக நுரையீரலைச் சென்றடைகிறது. அங்குள்ள சுவாச நுண்குழல்களுக்குள் சென்று அழற்சியை, வீக்கத்தை உண்டாக்குகிறது. இதனால் காய்ச்சல் மூக்கு ஒழுகல், சளி, இருமல் போன்றவை இருக்கும். சில அமெரிக்க்க் குழந்தைகளுக்கு நிமோனியா காய்ச்சல் வரைகூட ஏற்படுத்துகிறது. அரிதாக மரணம் கூட ஏற்படுவதுண்டு. நோய் எதிர்ப்புசக்தி குறைந்தவர்கள் மற்றும் குறைபிரசவத்தில் பிறந்த குழந்தைகள் ஆகியோருக்கு இத்தகைய மரணம் சம்பவிக்கலாம். பசியின்மையும் காய்ச்சலும் பொதுவான அறிகுறிகளாகும்.\n\nமூச்சுத் திணறலும் ஆத்துமாவும் இந்நோய்த்தாக்கத்தின் முதல் ஐந்து மாதங்களில் ஏற்படும் பொதுவான விளைவுகளாகும் . இந்நோய் பாதிப்பதால் ஆத்துமா நோய் உண்டாகிறதா அல்லது ஆத்துமா நோய் முன்னெடுக்கப்பின்னர்தான் ஆத்துமா நோய் திவிரமடைகிறதா என்பது தீர்மானிக்கப்படவில்லை.\n\nSection::::நோய் பரவுதல்.\nஉடலுக்குள் புகுந்த வைரசின் அடைகாக்கும் காலம் 2-8 நாட்கள் ஆகும், ஆனால் வழக்கமாக இது 4-6 நாட்கள் வரை இருக்கும். \nஒருவரிடமிருந்து மற்றவருக்கு நேரடித் தொடர்பு மூலம் அல்லது பாதிக்கப்பட்டவர் பயன்படுத்திய பொருள்களின் மூலம் இவ்வைரசு எளிதில் பரவுகிறது, புகும் இடத்தைப்பொறுத்து அரைமணி நேரம் முதல் ஐந்துமணி நேரம் வரை வாழும் தகைமையைப் பெற்றுள்ளது . சிறுவர் பராமரிப்பு வசதியில்லாத இடங்களில் குறுகிய காலத்திற்குள் குழந்தைக்கு குழந்தை விரைவாக தொற்றுகிறது .\n\nசுவாச நுண்குழல் அழற்சி வைரசு சிம்பான்சி கோரிசா வைரசு போன்ற வைரசாகும் குரங்குகளிடமிருந்து இது மனிதர்களுக்குப் பரவுகிறது. எனினும் மனிதர்களிடம் இருந்து குரங்குகளுக்கு அனுப்பப்படுவது மிகவும் பொதுவானது ஆகும். மாடுகள், செம்மறி மற்றும் ஆடுகளிலிருந்தும் இந்த வைரசு மீட்டெடுக்கப்பட்டுள்ளது, ஆனால் இவை பரவலாக்கத்தின் முக்கிய திசையாக கருதப்படுவதில்லை, வைரசு எந்த விலங்கினிட்த்தும் தேங்கியிருப்பதாக அறியப்படவில்லை.\n\n"}
{"id": "425103", "url": "https://ta.wikipedia.org/wiki?curid=425103", "title": "வெளிக்காவும் நரம்பு", "text": "வெளிக்காவும் நரம்பு\n\nவெளிக்காவும் நரம்பு (ஆங்கிலம்: Efferent nerve fiber) என்பது இயக்கு நரம்பு ஆகும். வெளிக்காவும் நரம்புகள் இவையே மைய நரம்புத் தொகுதியிலிருந்து சமிக்ஞைகளை செயற்படு உறுப்புகளில் இருக்கும் இயக்க நரம்பணுக்களுக்குக் (ஆங்கிலம்: Motor neurons) கடத்தும் நரம்புகள். எடுத்துக் காட்டாக மைய நரம்புத் தொகுதியிலிருந்து ஒரு செயலுக்கான சமிக்ஞையை தசை, சுரப்பி போன்ற உடல் உறுப்புக்களுக்கு காவிச் செல்லும்.\n\nSection::::அமைப்பு.\nபெரு மூளை புறணி இயக்கு பகுதியில் இருந்து இயக்க நரம்பணு உருவாக்கிய மின் அலைகளை வெளிக்காவும் நரம்பு இழை மூலம் சமிக்ஞைகளை முள்ளந்தண்டு வடம் மற்றும் உடலுறுப்புகளுக்கு எடுத்துச்செல்கிறது. அதாவது இயக்க நரம்பணுக்கள் பெரு மூளையின் இயக்கு புறணி, முள்ளந்தண்டு வடம் மற்றும் மூளைத்தண்டு பகுதிகளில் அமைந்துள்ளது. இயக்க நரம்பணு வெளிக்காவும் நரம்புகள் மூலம் கட்டளைகளை கடத்துகிறது. வெளிக்காவும் நரம்பு (ஆங்கிலம்: Efferent nerve fiber) என்பது இயக்கு நரம்பு ஆகும். வெளிக்காவும் நரம்புகள் இவையே மைய நரம்புத் தொகுதியிலிருந்து சமிக்ஞைகளை செயற்படு உறுப்புகளில் இருக்கும் இயக்க நரம்பணுக்களுக்குக் (ஆங்கிலம்: Motor neurons) கடத்தும் நரம்புகள். எடுத்துக் காட்டாக மைய நரம்புத் தொகுதியிலிருந்து ஒரு செயலுக்கான சமிக்ஞையை தசை, சுரப்பி போன்ற உடல் உறுப்புக்களுக்கு காவிச் செல்லும்.\n"}
{"id": "425108", "url": "https://ta.wikipedia.org/wiki?curid=425108", "title": "இயக்க நரம்பணு", "text": "இயக்க நரம்பணு\n\nஇயக்க நரம்பணுக்கள் (ஆங்கிலம்: Motor neuron) மூளை மற்றும் தண்டுவடத்தில் காணப்படும் நரம்பணுக்களின் ஒரு வகையாகும். இவைகள் மூளை மற்றும் தண்டுவடம் பெற்ற உணர்வுகளுக்கு ஏற்றவாறு கட்டளைகளை வெளிக்காவும் நரம்பு மூலம் உடலின் பல பகுதிகளுக்கு அனுப்புகிறது.\nஇயக்க நரம்பணுக்கள் பெரு மூளையின் இயக்கு புறணி, முள்ளந்தண்டு வடம் மற்றும் மூளைத்தண்டு பகுதிகளில் அமைந்துள்ளது. இயக்க நரம்பணு வெளிக்காவும் நரம்புகள் மூலம் கட்டளைகளை கடத்துகிறது. வெளிக்காவும் நரம்பு (ஆங்கிலம்: Efferent nerve fiber) என்பது இயக்கு நரம்பு ஆகும். வெளிக்காவும் நரம்புகள் இவையே மைய நரம்புத் தொகுதியிலிருந்து சமிக்ஞைகளை செயற்படு உறுப்புகளில் இருக்கும் இயக்க நரம்பணுக்களுக்குக் (ஆங்கிலம்: Motor neurons) கடத்தும் நரம்புகள். எடுத்துக் காட்டாக மைய நரம்புத் தொகுதியிலிருந்து ஒரு செயலுக்கான சமிக்ஞையை தசை, சுரப்பி போன்ற உடல் உறுப்புக்களுக்கு காவிச் செல்லும்.\n\nSection::::வகைகள்.\nஇயக்க நரம்பணு இரு வகையாக பிரிக்கப்படுகிறது அவைகள் முறையே மேல் இயக்க நரம்பணு, கீழ் இயக்க நரம்பணு ஆகும். \nSection::::மேல் இயக்க நரம்பணு.\nபெரு மூளையின் புறணியில் உள்ள இயக்க நரம்பணுக்களே மேல் இயக்க நரம்பணுக்கள் ஆகும். இவைகளின் நரம்பிழை இடை நரம்புகள் மூலமாகவோ அல்லது நேரடியாகவோ முள்ளந்தண்டு வடத்தில் உள்ள கீழ் இயக்க நரம்பணுக்களுடன் இணைக்கப்படுகிறது.\n\nSection::::கீழ் இயக்க நரம்பணு.\nமுள்ளந்தண்டு வடத்தில் உள்ள கீழ் இயக்க நரம்பணுக்கள் நரம்பிழைகள் மூலம்\nஒரு செயலுக்கான சமிக்ஞையை தசை, சுரப்பி போன்ற உடல் உறுப்புக்களுக்கு காவிச் செல்லும். \nகீழ் இயக்க நரம்பணு ஆல்பா, பீட்டா, காமா என மூன்று வகையாக பிரிக்கப்படுகிறது.\n"}
{"id": "425114", "url": "https://ta.wikipedia.org/wiki?curid=425114", "title": "உட்காவும் நரம்பு", "text": "உட்காவும் நரம்பு\n\nஉட்காவும் நரம்புகள் (ஆங்கிலம் : Afferent nerves) இவை உணர்வு நரம்புகள் (ஆங்கிலம் : Sensory nerves) அல்லது வாங்கி நரம்புகள் (ஆங்கிலம் : Receptor nerves) எனவும் அழைக்கப்படும். இவையே உணர்வு உறுப்புக்களில் இருக்கும் உணர்வு நரம்பணுக்களிலிருந்து (ஆங்கிலம் : Sensory neurons) கணத்தாக்கங்களை மைய நரம்புத் தொகுதியை நோக்கிக் கடத்தும் நரம்புகள் ஆகும். எடுத்துக் காட்டாக உணர்வு உறுப்பான தோலில் இருந்து தொடுதல் என்னும் உணர்வுக்கான கணத்தாக்கத்தை மைய நரம்புத் தொகுதிக்குக் கடத்தும்.\n\nஉட்காவும் நரம்பு அமைத்துள்ள புற நரம்பு மண்டலம் மற்றும் மைய நரம்பு மண்டலம் ஆகியவற்றில் சிறிது மாறுபட்ட சொல்லால் அழைக்கப்படுகிறது. அவை முறையே உட்காவும் நரம்பிழை, உணர்வு நரம்பிழை வழித்தடம் (ஆங்கிலம்:Sensory track or Afferent track) ஆகும்.\n\nSection::::அமைப்பு.\nதோல் மற்றும் உடலுறுப்புகளில் உள்ள உணர்வு வாங்கி (ஆங்கிலம்:Sensory receptor) மூலம் பெறப்பட்ட தொடுதல், நுகர்தல், ஒலி, ஒளி, வலி, வெப்பம், குளிர்ச்சி, அதிர்வு போன்ற பலவித உந்தல்களினால் தூண்டப்பட்ட உணர்வுகளை முன் உணர்வு நரம்பணு திறலுக்கு (ஆங்கிலம்:Dorsal root ganglion) எடுத்து செல்கிறது இது முதல் நிலை நரம்பு (ஆங்கிலம்:First order neuron) ஆகும். பின் இது முள்ளந்தண்டு பகுதியில் உள்ள உணர்வு நரம்பணுவுடன் இணைக்கப்படுகிறது. பிறகு மூளையின் கீழ் புறணி பகுதியில் உள்ள உணர்வு நரம்பணுவுடன் இணைக்கப்படுகிறது. இந்த நரம்பிழை இரண்டாம் நிலை நரம்பு (ஆங்கிலம்:Second order neuron) என அழைக்கப்படுகிறது. இதன் பின் இங்கிருந்து நரம்பிழைகள் பெரு மூளையின் புறணியில் உள்ள உணர்வு நரம்பணுவுடன் இணைக்கப்படுகிறது. இது மூன்றாம் நிலை நரம்பணு என வழங்கப்படுகிறது.(ஆங்கிலம்:Third order neuron)\n"}
{"id": "425115", "url": "https://ta.wikipedia.org/wiki?curid=425115", "title": "உணர்வு நரம்பணு", "text": "உணர்வு நரம்பணு\n\nஉணர்வு நரம்பணு (ஆங்கிலம் : Sensory neuron) என்பது உணர்வு உறுப்புகளிலுள்ள உயிரணுக்களைத் தாக்கும் தொடுதல், நுகர்தல், ஒலி, ஒளி, வலி, வெப்பம், குளிர்ச்சி, அதிர்வு போன்ற பலவித உந்தல்களினால் தூண்டப்பட்டு மூளைக்கும், தண்டுவடத்திற்கும் சமிக்ஞைகளை அனுப்பும் நரம்பணுக்களாகும்.\nSection::::அமைவிடம்.\nஉணர்வு நரம்பணுக்கள் பெரு மூளையின் உணர்வு பகுதியின் புறணியில் அமைந்துள்ளது. மேலும் முள்ளந்தண்டு வடம் மற்றும் முன் உணர்வு நரம்பணு திறலிலும் உள்ளது. இவைகளை உட்காவும் நரம்பு இணைக்கிறது. அதாவது தோல் மற்றும் உடலுறுப்புகளில் உள்ள உணர்வு வாங்கி (ஆங்கிலம்:Sensory receptor) மூலம் பெறப்பட்ட தொடுதல், நுகர்தல், ஒலி, ஒளி, வலி, வெப்பம், குளிர்ச்சி, அதிர்வு போன்ற பலவித உந்தல்களினால் தூண்டப்பட்ட உணர்வுகளை முன் உணர்வு நரம்பணு திறலுக்கு (ஆங்கிலம்:Dorsal root ganglion) எடுத்து செல்கிறது இது முதல் நிலை நரம்பு (ஆங்கிலம்:First order neuron) ஆகும். பின் இது முள்ளந்தண்டு பகுதியில் உள்ள உணர்வு நரம்பணுவுடன் இணைக்கப்படுகிறது. பிறகு மூளையின் கீழ் புறணி பகுதியில் உள்ள உணர்வு நரம்பணுவுடன் இணைக்கப்படுகிறது. இந்த நரம்பிழை இரண்டாம் நிலை நரம்பு (ஆங்கிலம்:Second order neuron) என அழைக்கப்படுகிறது. இதன் பின் இங்கிருந்து நரம்பிழைகள் பெரு மூளையின் புறணியில் உள்ள உணர்வு நரம்பணுவுடன் இணைக்கப்படுகிறது. இது மூன்றாம் நிலை நரம்பணு என வழங்கப்படுகிறது.(ஆங்கிலம்:Third order neuron)\n\nSection::::உணர்வு வாங்கிகள்.\nஉணர்வு வாங்கிகள் (ஆங்கிலம்:Sensory receptors) என்பவை உடலின் வெளிப்புற மற்றும் உட்புற உணர்வுகளை பெற்று உட்காவும் நரம்புகள் மூலம் தூண்டுதல்களை உணர்வு நரம்பணுக்களுக்கு அனுப்புகிறது. இவைகள் புற, அக உணர்வு வாங்கிகள் என இரு வைக்கப்படும்.\n\n"}
{"id": "425125", "url": "https://ta.wikipedia.org/wiki?curid=425125", "title": "உடலியங்கியல் உடற்பயிற்சி", "text": "உடலியங்கியல் உடற்பயிற்சி\n\nஉடலியங்கியல் உடற்பயிற்சி என்பது (ஆங்கிலம்: Exercise physiology) உடற்பயிற்சி செயும்போது ஏற்படும் உடலியங்கியலின் மாற்றத்தை பற்றி அறியும் ஒரு அறிவியல் படிப்பாகும். இது கடுமையான உடற்பயிற்சியினால் ஏற்படும் தசை வலு, இருதய இயக்கம், இரத்த சுழற்சி மற்றும் வளர்ச்சிதை மாற்றம் முதலியவற்றின் மாற்றங்களை அறிய உதவும் ஒரு அறிவியல் துறை ஆகும்.\n"}
{"id": "425141", "url": "https://ta.wikipedia.org/wiki?curid=425141", "title": "பெய்ட்டி புயல்", "text": "பெய்ட்டி புயல்\n\nபெய்ட்டி புயல் (PHETHAI Cyclonic Storm) (pronounced as Pay-ti) என்பது 2018 ஆம் ஆண்டின் வடகிழக்குப் பருவக்காற்றுக் காலத்தில் ஏற்பட்ட இரண்டாவது புயலாகும். தென்மேற்கு மற்றும் தென்கிழக்கு வங்கக்கடலில் நிலைகொண்டிருந்த காற்றழுத்தத் தாழ்வு மண்டலம், வடக்கு மற்றும் வடமேற்கு திசை நோக்கி நகர்ந்து, 15 திசம்பர் 2018 அன்று மாலை 5.30 மணியளவில், சென்னைக்கு தென்கிழக்கில் 590 கிலோமீட்டர் தொலைவிலும், ஆந்திரப்பிரதேசத்தின் மசூலிப்பட்டணத்திற்கு தெற்கு மற்றும் தென்கிழக்குத் திசையில் 770 கிலோமீட்டர் தொலைவிலும் மையம் கொண்டிருந்தது.\nSection::::பெயர்.\nஇந்த புயலுக்கான பெயரானது தாய்லாந்து நாடு முன்மொழிந்தவாறு சூட்டப்பட்டுள்ளது. அதன்படி இப்புயலுக்கு தாய்லாந்து மொழியில் பெய்ட்டி (PAYTI) என பெயரிடப்பட்டது. அதை ஆங்கிலத்தில் எழுதும்போது பெதாய் (PHETHAI) என எழுதப்படுகிறது. என்றாலும் அதை பெய்ட்டி என்று உச்சரிப்பதே சரியானது என்று சென்னை வானிலை ஆய்வு மைய துணை இயக்குநர் எஸ்.பாலசந்திரன் விளக்கமளித்தார்.\n\nSection::::ஆந்திர பாதிப்புகள்.\nதிசம்பர் 17 அன்று பிற்பகல் 12.30 மணியளவில் கிழக்கு கோதாவரி மாட்டத்தில், காக்கி நாடா அருகில் உள்ள தெற்கு ஏனாம் பகுதியில் இப்புயல் கரையை அடைந்தது. புயல் கரையைக் கடந்த நேரத்தில் மணிக்கு 80 கி.மீ முதல் 100 கி.மீ வேகத்தில் காற்று வீசியது. பின்னர் காக்கிநாடா - ஏனாம் இடையே மதியம் 3.50 மணிக்கு கரையை கடந்து, ஒடிசாவை நோக்கிச் சென்றது. இந்தப் புயலால் கிழக்கு கோதாவரி, குண்டூர், கிருஷ்ணா, விஜயநகரம், விசாகப்பட்டினம் மற்றும் விஜயவாடாவில் கனமழை மற்றும் புயல் வீசியதால், இயல்பு வாழ்க்கை பெரிதும் பாதிக்கப்பட்டது. இப்புயல் காரணமாக ஆந்திராவில் 22 தொடர்வண்டிகள் இரத்து செய்யப்பட்டன.\n\nபுயல் சின்னம் காரணமாக ஆந்திராவின் கடலோர மாவட்டங்களில் இரண்டு நாட்கள் கனமழை பெய்தது. இதனால் விசாகப்பட்டினம், சிறீகாகுளம், விஜயநகரம், குண்டூர், கிருஷ்ணா, கிழக்கு, மேற்கு கோதாவரி மாவட்டங்களில் விவசாயப் பயிர்கள் நாசம் அடைந்தன. புயலால் ஆயிரக் கணக்கான மரங்கள் வேருடன் சாய்ந்தன. ஏராளமான மின் கம்பங்களும் சரிந்து விழுந்தன. 297 செல்பேசி கோபுரங்கள் நாசமடைந்தன. இதனால் கிருஷ்ணா மாவட்டத்தில் மட்டும் 12 ஆயிரம் ஹெக்டேர் பயிர்கள் நாசமடைந்ததாக கூறப்படுகிறது. கடலோர ஆந்திர மாவட்டங்களில் ரூ. 450 கோடிக்கு பயிர்கள் நாசமடைந்துள்ளதாக முதற்கட்ட ஆய்வறிக்கை மூலம் தெரியவந்துள்ளது. மேலும் விசாகப்பட்டினம், ஸ்ரீகாகுளம், கிழக்கு, மேற்கு கோதாவரி மாவட்டங்களில் சுவர் இடிந்து விழுந்த மற்றும் மரங்கள் சாய்ந்த நிகழ்வுகளால் 23 பேர் பலியானதாக தெரியவந்துள்ளது. காக்கிநடாவிலிருந்து விசாகப்பட்டினம் கடற்பகுதிக்கு மீன் பிடிக்கச் சென்ற 28 மீனவர்களை காணவில்லை எனப்படுகிறது.\n"}
{"id": "425152", "url": "https://ta.wikipedia.org/wiki?curid=425152", "title": "சுகுணா வரதாச்சாரி", "text": "சுகுணா வரதாச்சாரி\n\nசுகுணா வரதாச்சாரி (பிறப்பு: 20 டிசம்பர் 1945) தமிழ்நாட்டைச் சேர்ந்த கருநாடக இசைப் பாடகர் ஆவார். வீணை இசைப்பதிலும் புலமை பெற்றவர்.\n\nSection::::ஆரம்பகால வாழ்க்கை.\nதமிழ்நாட்டின் தாராபுரத்தில் பிறந்தவர். பி. கே. இராஜகோபால ஐயர், முசிரி சுப்பிரமணிய ஐயர், கே. எஸ். கிருஷ்ணமூர்த்தி ஆகியோரிடம் இசை பயின்றார்.\n\nSection::::தொழில் வாழ்க்கை.\nசென்னைப் பல்கலைக்கழகத்தில் இசை ஆசிரியராக 1984 முதல் 2004 வரை பணியாற்றினார். அகில இந்திய வானொலியில் உயர்தரக் கலைஞராக அங்கீகரிக்கப்பட்டவர். இந்தியாவிலும் உலகமெங்கிலும் கச்சேரிகள் நடத்தி முசிறி சுப்ரமணியம், எம். எம். தண்டபாணி தேசிகர் ஆகியோர் இயற்றிய பாடல்களைப் பாடி புகழ் பெற்றவர். இந்திய அளவிலும் உலக அளவிலும் இசை குறித்தான கருத்தரங்கங்களில் பங்குகொண்டு செயல் விளக்கங்களை அளித்துள்ளார்.\n\n\n\n"}
{"id": "425277", "url": "https://ta.wikipedia.org/wiki?curid=425277", "title": "பூச்சு வேலை", "text": "பூச்சு வேலை\n\nபூச்சு வேலை (\"Plasterwork\") என்பது கட்டுமானத்தின் உட்புறத்தைப் பாதுகாத்து அழகுபடுத்துவதற்காகவும், கட்டிடத்தின் வெளிப்புறத்தை மழை, வெயிலிலிருந்து பாதுகாத்து அழகுபடுத்துவதற்காகவும் செய்யப்படும் பூச்சு ஆகும். பூச்சு வேலை செயல்முறையானது கட்டடங்களின் கட்டமைப்பில் பல நூற்றாண்டுகளாக பயன்படுத்தப்பட்டுள்ளது.\n\nSection::::வரலாறு.\nநமக்கு தெரிந்த துவக்க கால பூச்சுகளுக்கு சுண்ணாம்பே அடிப்படையானதாக இருந்தது. சுமார் கி.மு. 7500 காலகட்டத்தில் இருந்து, ஜோர்டானின் இருந்த ஐன் கசால் மக்கள் சுத்திகரித்த சுண்ணாம்பு கலந்த கலவையை தங்கள் வீடுகளில் சுவர்கள், மாடி போன்றவற்றில் பூசுவேலைக்கு பெரிய அளவில் பயன்படுத்தினர். பண்டைய இந்தியாவிலும் சீனாவிலும் களிமண் மற்றும் ஜிப்சம் பூச்சுகளைப் பயன்படுத்தி சொரசொரப்பான கல், மண், செங்கல் சுவர்களின் மீது வழவழப்பான மேற்பரப்பை உருவாக்கினர். துவக்கக் கால எகிப்திய கல்லறைகள், சுவர்கள் போன்றவற்றை சுண்ணாம்பு மற்றும் ஜிப்சம் போன்றவற்றைப் பயன்படுத்தி பூசப்பட்ட மேற்பரப்பரனது பெரும்பாலும் ஓவியம் போன்றவற்றால் அலங்கரிக்கப்பட்டது.\n\nரோமானியர்ள் சுண்ணாம்பு, மணல் ஆகியவற்றைப் பயன்படுத்தி பூச்சுகளை செய்தனர். மேலும் ஜிப்சம், சுண்ணாம்பு, மணல், பளிங்குப் பொடி ஆகியவற்றை பயன்படுத்தியும் பூச்சுவேலை செய்தனர். கி.மு. 4 ஆம் நூற்றாண்டின் பிற்பகுதியில், சீமைக் காரையை ரோமானியர்கள் கண்டுபிடித்தனர். இதை சுண்ணாம்பு மற்றும் எரிமலைப் பகுதியில் கிடைத்த சிலிக்கா மணல் மற்றும் அலுமினா ஆகியவற்றின் கலவையைக் கொண்டு உருவாக்கினர். ரோமானியர்கள் காலத்துக்குப் பிறகு 18 ஆம் நூற்றாண்டு வரை சீமைக்காரை குறைந்த அளவே பயன்படுத்தப்பட்டு வந்தது.\n\nஐரோப்பாவில் இடைக்காலக்கிதில் பரவலாக பூச்சுவேலை செய்யப்பட்டது. 13 ஆம் நூற்றாண்டின் நடுப்பகுதியில் இருந்து, ஜிப்சம் பிளாஸ்டர் ஜிப்சம் பூச்சு உள் மற்றும் வெளிப்புற பூச்சுக்கு பயன்படுத்தப்பட்டது. பூச்சுக் கலவையை வலுவூட்ட மாவு, சிறுநீர், பீர், பால், முட்டை போன்றவை பயன்படுத்தப்பட்டன.\nSection::::தற்கால பூச்சு.\nதற்காலத்தில் பூச்சு வேலையை மூன்றாகப் பிரிக்கின்றனர். அவை உட்புறப் பூச்சு, வெளிப்புறப் பூச்சு, உட்புறக் கூரைப் பூச்சு என்பவை ஆகும். உட்புறப் பூச்சு வேலைக்கு சிமெண்ட் மணல் கலவை 1:5 என்கிற விகிதத்திலும், வெளிப்புறப் பூச்சு வேலைக்கு 1:6 என்கிற விகிதத்திலும் உட்புற கூரைப் பூச்சு வேலைக்கு 1:3 என்கிற விகிதத்திலும் பயன்படுத்த பரிந்துரைக்கின்றனர். அதேபோல உட்புறப்பூச்சு மற்றும் கூரையின் உட்புறப் பூச்சு போன்றவை 12 மிமீ (அரை அங்குலம்) அளவுக்கு மிகாமல் கலவைக் கனம் இருப்பது சிறப்பு எனப்படுகிறது. இந்த அளவைவிட அதிகமாகக் கனம் ஏற்படும் சூழல் வந்தால் இரண்டு முறையாகப் பூச்சு பூசுவது சரியான முறையாகும். வெளிப்புறப் பூச்சின் கனம் 16 மிமீ அளவுக்கு மிகாமல் வருவது நல்லது. பூச்சுவேலை ஆரம்பிக்கும் முன்பு கனத்தை முடிவு செய்ய ஓட்டு சில்லுகளைச் சுவரில் ஆதாரப் புள்ளிகளாக அமைத்து சுவர் நேராகப் பூசப்படுவதை உறுதிசெய்துகொண்டே வேலையை துவக்குவர்.\n"}
{"id": "425301", "url": "https://ta.wikipedia.org/wiki?curid=425301", "title": "பேறுகாலச் சலுகைச் சட்டம்", "text": "பேறுகாலச் சலுகைச் சட்டம்\n\nபேறுகாலச் சலுகைச் சட்டம் (The Maternity (Amendment) Bill 2017) என்பது 1961 ஆம் ஆண்டில் இயற்றப்பட்ட பேறுகால சலுகைச் சட்டத்திலுள்ள திருத்தங்களை மேர்கொள்வதற்காக இயற்றப்பட்ட சட்டம் ஆகும்.இந்தச் சட்டம் ஆகஸ்டு 11, 2016 இல் மாநிலங்களவையில் நிறைவேற்றப்பட்டது. மேலும் மார்ச் 9, 2017 இல் மக்களவையில் (இந்தியா) நிறைவேற்றப்பட்டது. இந்தியக் குடியரசுத் தலைவரின் சட்டவரைவு ஒப்புதலானது மார்ச் 27,2017 இல் பெறப்பட்டது.\n\nSection::::பொருந்துதல்.\nஇந்தச் சட்டமானது மத்திய அரசின் கீழ் உள்ள நிறுவனங்களான தொழிற்சாலை, சுரங்கத் தொழில், தோட்டம், அரசு நிறுவனங்கள், கடை போன்ற பல்வேறு நிறுவனங்களுக்கும் இந்தச் சட்டம் பொருந்தும்.\n\nSection::::தகுதி.\nஒரு நிறுவனத்தில் கடந்த 12 மாதங்களில் குறைந்தபட்சம் 80 நாள்கள் பணிபுரிந்த அனைத்துப் பெண்களும் இந்தச் சலுகையைப் பெறத் தகுதி உடையவர்கள் ஆவர். விடுப்புக் காலங்களில் பணியாளரின் தினசரி சம்பளத்தின் அடிப்படையில் அவருக்கு ஊதியம் வழங்கப்படுதல் வேண்டும்.\n\n\nSection::::முக்கிய சட்டத் திருத்தங்கள்.\nஇந்தச் சட்டத் திருத்தத்தின் மூலம் பணிபுரியும் பெண்களுக்கு சம்பளத்துடன் கூடிய பேறுகால விடுப்பானது 12 வாரங்களில் இருந்து 26 வாரங்களாக அதிகரிக்கப்பட்டது. மேலும் குழந்தை பிறக்கும் நாளாக கருதப்படும் அந்த நாளுக்கு 8 வாரங்களுக்கு முன்னரே விடுப்பு எடுக்கவும் மீதம் உள்ள நாட்களை குழந்தை பிறந்த பின்னர் எடுக்கவும் வகை செய்யப்பட்டுள்ளது. மேலும் ஏற்கனவே இரு குழந்தைகள் உள்ளவர்கள் 12 வாரங்கள் விடுப்பு எடுக்கலாம். அதில் குழந்தை பிறப்பிற்கு முன்னர் 6 மாதம் பின்னர் 6 மாதம் போன்ற வகையில் விடுப்பு எடுக்கலாம்.\n"}
{"id": "425302", "url": "https://ta.wikipedia.org/wiki?curid=425302", "title": "டொலோனியம் குளோரைடு", "text": "டொலோனியம் குளோரைடு\n\nடொலோனியம் குளோரைடு (Tolonium chloride) டொலுயிடீன் நீலம் அல்லது டி.பி.ஓ எனவும் அழைக்கப்படும் ஒரு நேரயனியைக் கொண்ட காரச் சாயமாகும். இந்த சாயம் இழையவியலிலும் சில நேரங்களில் மருத்துவச சிகிச்சையிலும் பயன்படுத்தப்படுகிறது.\n\nSection::::லிக்னினுக்கான சோதனை.\nடொலுயிடீன் நீலக்கரைசலானது, தாவரங்களில் செல் சுவர்களில் காணப்படும் மாவிய இழைகளை ஒன்றோடு ஒன்று பிணைக்கும் சிக்கலான கரிம மூலக்கூறான லிக்னின் எனும் சேர்மத்தைக் கண்டறிய உதவுகிறது. டொலுயிடீன் சோதனையானது நீலத்திலிருந்து இளஞ்சிவப்பிற்கு மாற்றமடைவது நேர்மறையான முடிவாகும். இதே போன்ற சோதனையானது, புளோரோகுளூசினால்-ஐதரோகுளோரிக் மிலக் கரைசல் சிவப்பாக மாறுவதாகும்.\n\nSection::::இழையவியல் துறையில் இதர பயன்கள்.\nடொலுயிடீன் நீலமானது, பெரும்பாலும் எப்பாரின் என்ற தகுதியினால் அவைகளின் சைட்டோபிளாசக் குறுமணிகளில் காணப்படும் அடிநாட்டக்கல செல்களை அடையாளம் காணப் பயன்படுத்தப்படுகிறது, இது குருத்தெலும்பு போன்ற திசுக்களில் காணப்படும் புரோட்டியோகிளைக்கான்கள் மற்றும் கிளைகோசமினோகிளைக்கான்களை நிறமேற்ற பயன்படுத்தப்படுகிறது. அடிநாட்டக்கல செல்கள் மற்றும் குருத்தெலும்பு ஆகியவற்றின் வலுவான அமிலத்தன்மையுடைய பெருமூலக்கூற்று கார்போஹைட்ரேட்டுகள் நீல நிறச் சாயத்தின் காரணமாக சிவப்பு நிறமாக மாற்றமடையும் நிகழ்வானது மெட்டாகுரோமேசியா என அழைக்கப்படுகிறது.\n\nடொலுயிடீன் நீலத்தின் காரக்கரைசல்கள் பொதுவாக பிசின்-உட்பொதிக்கப்பட்ட திசுக்களில் காணப்படும் பகுதியளவு மெல்லிய (0.5 முதல் 1 மைக்ரோமீட்டர்) பகுதிகளைத் சாயமேற்ற பயன்படுத்தப்படுகின்றன. உயர் pH இல் (சுமார் 10) இச்சாயமானது நியூக்ளிக் அமிலங்கள் மற்றும் அனைத்து புரதங்களோடும் இணைகிறது. திசுக்கள் அனைத்தும் சாயமேற்றப்பட்டாலும், பிரிவுகளின் மெல்லிய தன்மை காரணமாக கட்டமைப்பு விவரங்கள் தெளிவாகத் தெரிகின்றன. பகுதியளவு-மெல்லிய பிரிவுகள் அவற்றைக்காட்டிலும் மேலதிக மெல்லிய பிரவுகளோடு இணைந்து காணப்படும் நேர்வில் அவை எதிர்மின்னி நுண்நோக்கி மூலம் ஆய்வு செய்யப்படுகின்றன.\n\nSection::::மருத்துவ சிகிச்சையில் பயன்பாடுகள்.\nஇந்த சாயம் சில நேரங்களில் அறுவைசிகிச்சைகளில் புற்றுநோய்க்கு முந்தைய நிலையிலுள்ள உருக்குலைவுகளில் (உ.ம்:வெண்படல் ) மெல்லிய சவ்வுகளில் காணப்படும் இயல்புப்பிறழ்ந்த வளர்ச்சிப் பகுதிகளை அடையாளம் காட்டுவதற்காக அல்லது பிற பகுதிகளிலிருந்து தனித்துத் தெரியும்படி காட்டுவதற்காக மருத்துவர்களால் பயன்படுத்தப்படுகிறது. சாதாரணத் திசுக்களை விட இத்தகைய திசுக்கள் இந்த நிறமேற்றியை நன்றாக எடுத்துக் கொள்கின்றன.உருக்குலைந்த திசுக்களை அறுவை சிகிச்சை மூலம் அகற்றும்போது அறுவை சிகிச்சையின் மீதமுள்ள விளிம்புப்பகுதியில் உள்ள திசுக்களை நீக்குவதா? அல்லது அவ்விடத்தில் விட்டு விடுவதா? என்பதைத் தீர்மானிக்கவும் உயிர்த்திசுச்சோதனைக்காக மாதிரி சேகரிக்கும் போது புற்றுக்கட்டியின் சரியான முடிவைத் தரும் பகுதியைத் தேர்ந்தெடுக்கவோ இச்சாயம் பயன்படுத்தப்படுகிறது.\n"}
{"id": "425309", "url": "https://ta.wikipedia.org/wiki?curid=425309", "title": "புலி அருவி", "text": "புலி அருவி\n\nபுலி அருவி (\"Tiger Falls\") இந்தியாவின் உத்தராகண்டம் மாநிலத்தில் சக்ராதா நகரத்தின் மலைப் பிரதேச நிலப்பகுதியில் மறைந்துள்ளது. மாநிலத்தின் தலைநகரம் டேராடூன் நகரிலிருந்து 98 கிலோமீட்டர் தொலைவிலும், சக்ராதா நகரிலிருந்து 20 கிலோமிட்டர் தொலைவிலும் இந்தப் புலி அருவி அமைந்துள்ளது. சக்ராதா நகரிலிருந்து மலைப்பதையில் செல்வதென்றால், கொத்துகொத்தாக மலர்களைக் கொண்ட பசுமைமாறா செடி வகைகள் மற்றும் ஓக் மரங்கள் நிறைந்த சூழலில் 5 கிலோ மீட்டர் தொலைவை மலையேறி கடந்து அருவியை அடையலாம். இது 312 அடி உயரத்திலிருந்து நேராக விழும் ஒரு நீர்வீழ்ச்சி ஆகும். நேரடியாக தரையில் நீர்விழும் அருவிகளில் மிகவும் உயர்ந்த அருவி புலி அருவி எனக் கருதப்படுகிறது. \n"}
{"id": "425382", "url": "https://ta.wikipedia.org/wiki?curid=425382", "title": "பத்ருதீன் தியாப்ஜி", "text": "பத்ருதீன் தியாப்ஜி\n\nபத்ருதின் தியாப்ஜி(10 அக்டோபர் 1844 - 19 ஆகஸ்ட் 1906) பிரிட்டிஷ் இந்தியாவைச் சேர்ந்த ஒரு பிரபல வழக்கறிஞர், செயற்பாட்டாளர் மற்றும் அரசியல்வாதி ஆவார். பம்பாய் உயர்நீதிமன்றத்தின் பாரிஸ்டராக பயிற்சி பெற்ற முதல் இந்தியரும் இவரே. இந்திய தேசிய காங்கிரஸின் மூன்றாவது தலைவராகவும் பணியாற்றினார். அவர் இந்திய தேசிய காங்கிரசின் முதல் முஸ்லிம் தலைவரும் ஆவார்.\n\nSection::::பிறப்பு.\nபிரிட்டிஷ் இந்தியாவின் பம்பாய் மாகாணத்தில் 1844 ஆம் ஆண்டு அக்டோபர் 10 ஆம் நாள் சுலைமான் பொஹ்ரா சமூகத்தின் உறுப்பினரான முல்லாஹ் தியாப் அலி பாய் மியான் என்பவருக்கு மகனாக பிறந்தார்.\n\nSection::::கல்வி.\nஇந்தியாவில் ஆங்கிலேயருக்கு எதிரான சுதந்திரப்போராட்டத்தின் போது முஸ்லிம்கள் ஆங்கிலேயரை எதிர்த்ததைப்போல், ஆங்கில கல்விமுறையையும் எதிர்த்து வந்தனர். அத்தகைய கால கட்டத்தில் தனது ஏழு மகன்களையும் கல்வி கற்க இங்கிலாந்திற்கு அனுப்பி கல்வி கற்க செய்தார் இவர் தந்தை.\n\nஇவரது மூத்த சகோதரர், கமருத்தீன், இங்கிலாந்து மற்றும் வேல்ஸில் அனுமதிக்கப்பட்ட முதல் இந்திய வழக்கறிஞராக இருந்தார், இவரது சகோதரரின் மீதான ஈர்ப்பால், 15 வயதான பத்ருதின் சட்டம் பயில தூண்டியது.நியுபரி ஹை பார்க் கல்லூரியில் கல்வி பயின்றார்.\n\nஇந்தியாவில் கவர்னர் ஜெனரலாக இருந்து ஓய்வு பெற்ற எலன்பரோவிற்கு அறிமுக கடிதங்களை அளித்தார் இவர் தந்தை, 1863 ஆம் ஆண்டில் லியோ பல்கலைக்கழகத்திலும் தொடர்ந்து மிடில் டெம்பிள் சட்ட கல்லூரியிலும் கல்வி பயின்றார். கண்பார்வை பிரச்சனையால் அவதிப்பட்ட தியாப்ஜி 1864 ஆம் ஆண்டு பம்பாய் திரும்பினார். 1865 ஆம் ஆண்டில் மீன்டும் கல்வியை தொடர்ந்த இவர் 1867 ஆம் ஆண்டு வழக்கறிஞராக பட்டம் பெற்றார்..\n\nSection::::இந்தியா திரும்புதல்.\nடிசம்பர் 1867 ஆம் ஆண்டில் பம்பாய்க்கு திரும்பியப்பின், பம்பாய் உயர்நீதி மன்றத்தின் முதல் இந்திய பாரிஸ்டர் ஆனார் தியாப்ஜி.\n"}
{"id": "425385", "url": "https://ta.wikipedia.org/wiki?curid=425385", "title": "பத்ருதின் தியாப்ஜி", "text": "பத்ருதின் தியாப்ஜி\n\nபத்ருதின் தியாப்ஜி (Badruddin Tayyabji, ICS) என்பவர் ஒரு மூத்த இந்திய குடிமையியல் அதிகாரி ஆவார். 1962 ஆம் ஆண்டு முதல் 1965 வரை அலிகார் முஸ்லீம் பல்கலைக்கழக துணை வேந்தராக பணியாற்றினார். 1948 இல் தூதரக அதிகாரியாக பணியாற்றும் போது, பிரஸ்ஸல்ஸ் நாட்டில் தூதரகம் தொடங்குவதற்கான பணியை மேற்கொண்டார். மேலும் ஜகார்தா, தெஹ்ரான், பான் மற்றும் டோக்கியோவில் இந்தியத் தூதராகவும் பணியாற்றியுள்ளார். இவர் இந்திய தேசிய காங்கிரஸின் மூன்றாவது தலைவராக இருந்த பத்ருதீன் தியாப்ஜி அவர்களின் பேரனாவார்.\n\nஇந்திய தேசியக் கொடியை வடிவமைத்தவர் இவரே., .\n"}
{"id": "425408", "url": "https://ta.wikipedia.org/wiki?curid=425408", "title": "வளர்புரம் நாகேசுவரர் கோயில்", "text": "வளர்புரம் நாகேசுவரர் கோயில்\n\nவளர்புரம் நாகேசுவரர் கோயில் வேலூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nஅரக்கோணம்-திருத்தணி சாலையில் தணிகைப்போளூர் என்னுமிடத்தில் வலப்புறத்தில், ரயில்வே லைனை அடுத்து இடப்புறம் செல்லும் சாலையில் 6 கிமீ தொலைவில் அமைந்துள்ளது.\n\nSection::::இறைவன்.\nஇக்கோயிலில் உள்ள இறைவன் நாகேசுவரர் ஆவார். இறைவி சொர்ணவல்லி ஆவார். \n\nSection::::பிற சன்னதிகள்.\nநவக்கிரகம், சேக்கிழார் நால்வர், விநாயகர், விசுவநாத லிங்கம், சுப்பிரமணியர், மகாலட்சுமி ஆகியோரின் சன்னதிகள் உள்ளன. கோஷ்டத்தில் விநாயகர், தட்சிணாமூர்த்தி, மகாவிஷ்ணு, பிரம்மா, துர்க்கை ஆகியோர் உள்ளனர். \n"}
{"id": "425418", "url": "https://ta.wikipedia.org/wiki?curid=425418", "title": "வர்னா இடுகாடு", "text": "வர்னா இடுகாடு\n\nவர்னா இடுகாடு ( Varna Necropolis ) () (also \"Varna Cemetery\") என்பது கி.மு. 4569–4340 காலகட்டத்திய தொல்லியல் சிறப்புவாய்ந்த ஒரு இடுகாடு ஆகும். இது வர்னா ஏரிக் கரையில் இருந்து அரை கிலோ மீட்டர் தொலைவில் அமைந்துள்ளது.\n\nஅக்காலகட்டத்தைச் சேர்ந்ததும், உலகின் பழமையான தங்கப் புதையலும், இந்தத் தளத்தில் கண்டுபிடிக்கப்பட்டது.\nSection::::கண்டுபிடிப்பும், அகழ்வும்.\nஇந்த தளமானது தற்செயலாக 1972 அக்டோபரில் அகழ்வாராய்வாளர் ரோகோ மாரினோவ்னால் கண்டுபிடிக்கப்பட்டது. இந்த வரலாற்று முக்கியத்துவம் வாய்ந்த பொருட்களின் மதிப்பை முதலில் உணர்ந்தவர் டால்கோபாலின் வரலாற்று அருங்காட்சியகத்தை உருவாக்கிய டிமிடார் ஜல்டர்கி ஆவார். உள்ளூர்காரர்கள்தான் அவற்றை ஆராய்வதற்காக அவரை அழைத்துவந்திருந்தனர். இந்தக் கண்டுபிடிப்பானது எவ்வளவு முக்கியம் வாய்ந்தது என்பதை அவர் உணர்ந்தார், எனவே அவர் வர்னா வரலாற்று அருங்காட்சியகத்தை தொடர்பு கொண்டார். அரசாங்க ஆவணங்களில் கையெழுத்திட்டபின், மிஹைல் லாசாரோவ் (1972-1976) மற்றும் இவான் இவனோவ் (1972-1991) ஆகியோர் ஆராய்ச்சியை மேற்கொண்டார். இன்னும் 30% பகுதியில் அகழ்வாராய்ச்சி முடிக்கப்படவில்லை.\n\nவர்னா அகழ்வாராய்ச்சியில் 1972 தொடங்கி இதுவரை 294 கல்லறைகள் தோண்டப்பட்டுள்ளன. இதில் பல பழங்கால உலோகவியல் (தங்கம் மற்றும் செப்பு) பொருட்கள், மட்பாண்டங்கள் (சுமார் 600 துண்டுகள், தங்க வண்ணப்பூச்சுகள் பூசப்பட்டவை உட்பட), உயர்தரமான சிறு கத்திகள், சிறிய அணிகலன்கள் போன்றவை கண்டறியப்பட்டன.\nSection::::காலகட்டம்.\n2006 ஆம் ஆண்டு நடத்தப்பட்ட கதிரியக்கக்கரிமக் காலக்கணிப்பு மூலம் இந்தக் கல்லறைகள் கி.மு 4569-4340 காலத்தவை என கணிக்கப்பட்டன. மற்றும் இந்த வர்னா நாகரீகமானது செப்புக் காலத்தைச் சேர்ந்தது என அறியப்பட்டது.\n\nSection::::இறுதிச்சடங்குகள்.\nஇந்தக் கல்லறைகளைத் தோண்டியபோது, சில கலைப் பொருட்கள், பழைய மட்பாண்டங்கள், எலும்புக்கூடுகள், மண்டை ஓடுகள், களிமண் பொம்மைகள் போன்றவை கிடைத்தன. அங்கே தோண்டப்பட்ட எல்லா கல்லறைகளிலும் எலும்புக்கூடுகள் இல்லை. சிலவற்றில் சுட்ட மண்ணால் ஆன பொம்மைகளும், சிலவற்றில் களிமண்ணால் ஆன, ஆபரணங்களால் அலங்கரிக்கப்பட்ட பொம்மைகளும், சிலவற்றில் மனிதனின் முக உருவங்களும் காணப்பட்டன. இவ்வாறானவை சடங்குகளுக்காக அமைக்கப்பட்ட அடையாளக் கல்லறைகள் (வெறுங்கல்லறை) ஆகும். இவற்றில் சுமார் 3,000 தங்கத்தாலான பொருட்கள் (ஏறத்தாழ 6 கிலோ எடை) கண்டெடுக்கப்பட்டன. இவற்றில் குறிப்பாக 43வது கல்லறையில் கண்டெடுக்கப்பட்ட தங்கத்தின் அளவானது, அன்றைய காலகட்டத்தில் உலகத்தின் பிற பகுதிகளிலிருந்த தங்கத்தைக் காட்டிலும் அதிகமானது என்று கருதப்படுகிறது. மூன்று குறியீட்டு கல்லறைகளில் சுடப்படாத களிமண்ணின் முகமூடிகள் இருந்தன.\n\nஅந்த மனிதர்கள் வர்னா ஏரியைப் பயன்படுத்தி, கருங்கடல், மத்தியத்தரைக்கடல் வழியாகச் செழிப்பாகக் கடல் வணிகமும் செய்திருக்கிறார்கள் என்பதைக் காட்டியது. ஒருவேளை உலோக பொருட்கள் மற்றும் உப்புச் சுரங்கங்களில் இருந்து உப்பை ஏற்றுமதி செய்திருக்கலாம். கல்லறைகளில் காணப்பட்ட மத்தியதரைக்கடல் ஸ்ப்லண்டிலஸ் குண்டுகள் பழங்காலத்தில் நாணயமாக பயன்படுத்தப்பட்டிருக்கலாம்.\n\nஇதில் உள்ள 43வது கல்லறையில் அந்தப் பகுதியில் வாழ்ந்த அரசன் அல்லது தலைவனை மிகவும் மரியாதையுடன் புதைக்கப் பட்டிருக்கிறான் என்று சான்றுகள் தெரிவிக்கின்றன. இந்தக் கல்லறையில் உள்ள ஆண் எலும்புக்கூடைச் சுற்றி ஏகப்பட்ட தங்க ஆபரணங்கள், அந்த எலும்புக்கூட்டின் கையில் தங்கத்தாலான ஒரு செங்கோல், கோடாரி போன்ற ஓர் ஆயுதம் என்று அந்தக் கல்லறை தனியாக மிளிர்வதே அதற்கு சான்றாகும்.\n\nSection::::அருங்காட்சியகம்.\nஇங்கு அகழப்பட்ட பொருட்களை வர்னா தொல்லியல் அருங்காட்சியகம் மற்றும் சோபியாவில் உள்ள தேசிய வரலாற்று அருங்காட்சியகத்தில் காணலாம்.\n"}
{"id": "425422", "url": "https://ta.wikipedia.org/wiki?curid=425422", "title": "செங்கம் ரிஷபேஸ்வரர் கோயில்", "text": "செங்கம் ரிஷபேஸ்வரர் கோயில்\n\nசெங்கம் ரிஷபேஸ்வரர் கோயில் திருவண்ணாமலை மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருவண்ணாமலைக்கு அருகில் உள்ள செங்கம் என்னும் ஊரில் இக்கோயில் உள்ளது. இவ்வூர், கல்வெட்டில் தென்கண்ணை என்று குறிப்பிடப்பட்டுள்ளது. \n\nSection::::இறைவன், இறைவி.\nஇக்கோயிலில் உள்ள இறைவன் ரிஷபேஸ்வரர் ஆவார். இறைவி அனுபாம்பிகை ஆவார். \n\nSection::::பிற சன்னதிகள்.\nஉள் திருச்சுற்றில் விநாயகர், மகாலட்சுமி, நவக்கிரகம், வீரபத்திரர் சன்னதிகள் உள்ளன. கோஷ்டத்தில் தட்சிணாமூர்த்தி, லிங்கோத்பவர், துர்க்கை ஆகியோர் உள்ளனர். \n"}
{"id": "425423", "url": "https://ta.wikipedia.org/wiki?curid=425423", "title": "தெள்ளாறு திருமூலட்டானேசுவரர் கோயில்", "text": "தெள்ளாறு திருமூலட்டானேசுவரர் கோயில்\n\nதெள்ளாறு திருமூலட்டானேசுவரர் கோயில் திருவண்ணாமலை மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nவந்தவாசி-திண்டிவனம் சாலையில் உள்ள தெள்ளாறு என்னுமிடத்தில் இக்கோயில் உள்ளது. \n\nSection::::இறைவன், இறைவி.\nஇக்கோயிலில் உள்ள இறைவன் திருமூலட்டானேசுவரர் ஆவார். இறைவி அகிலாண்டேசுவரி ஆவார். \n\nSection::::பிற சன்னதிகள்.\nதிருச்சுற்றில் நால்வர், வலம்புரி விநாயகர், சண்முகர், நவக்கிரகங்கள், பைரவர், சனீஸ்வரர், சூரியன் சன்னதிகள் உள்ளன. கோஷ்டத்தில் விநாயகர், தட்சிணாமூர்த்தி, மகாவிஷ்ணு, பிரம்மா, துர்க்கை ஆகியோர் உள்ளனர். \n"}
{"id": "425425", "url": "https://ta.wikipedia.org/wiki?curid=425425", "title": "புரிசை அகத்தீசுவரர் கோயில்", "text": "புரிசை அகத்தீசுவரர் கோயில்\n\nபுரிசை அகத்தீசுவரர் கோயில் திருவண்ணாமலை மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nபுரிசை என்னும் பெயரில் வந்தவாசிக்கும் செய்யாற்றுக்கும் இடையே ஓர் ஊரும், தக்கோலம் அருகில் ஓர் ஊரும் உள்ளன. இவ்வூர் வந்தவாசிக்கும் செய்யாற்றுக்கும் இடையே உள்ளதாகும். அங்கு இக்கோயில் உள்ளது. \n\nSection::::இறைவன், இறைவி.\nஇக்கோயிலில் உள்ள இறைவன் அகத்தீசுவரர் ஆவார். இறைவி அகிலாண்டேசுவரி ஆவார். \n\nSection::::பிற சன்னதிகள்.\nநடராச சபையை அடுத்து பைரவர், சூரியன், நவக்கிரகங்கள், நால்வர் ஆகியோரின் சன்னதிகள் உள்ளன. கோஷ்டத்தில் துர்க்கை, பிரம்மா, மகாவிஷ்ணு, தட்சிணாமூர்த்தி, விநாயகர் ஆகியோர் உள்ளனர். \n"}
{"id": "425443", "url": "https://ta.wikipedia.org/wiki?curid=425443", "title": "பூபேஷ் பாகல்", "text": "பூபேஷ் பாகல்\n\nபூபேஷ் பாகல் (Bhupesh Baghel (பிறப்பு: ஆகஸ்டு 23, 1961) என்பவர் இந்திய அரசியல்வாதி மற்றும் தற்போதைய சத்தீஸ்கர் மாநில முதலமைச்சர் ஆவார். 2018 ஆம் ஆண்டில் நடைபெற்ற மாநிலங்களவைத் தேர்தலில் பாரதிய ஜனதா கட்சியினை விட இந்திய தேசிய காங்கிரசு கட்சி பெரும்பானமையாக வெற்றி பெற்று ஆட்சியமைத்தது. சத்தீசுகர் மாநில காங்கிரசு குழுவின் தலைவராக அக்டோபர், 2014 முதல் இருந்து வருகிறார். இவர் துர்க் மாவட்டம் பதான் சட்டசபைத் தொகுதியில் இருந்து சட்டமன்ற உறுப்பினராகத் தேர்வானார்.\n\nSection::::பிண்ணனி.\nபூபேஷ் பகல் ஆகத்து 23, 1961 இல் வேளாண்மைக் குடும்பத்தில் பிறந்தார். இவர் குர்மி மக்கள் இனத்தைச் சேர்ந்தவர் ஆவார். இவரின் தந்தை நந்தகுமார் தாய் பிந்தேஷ்வர் பகல் ஆவர். இவர் முக்தேஷ்வரி பகல் என்பவரைத் திருமணம் செய்தார். இவருக்கு மரு. நரேந்திர தேவ் வர்மா எனும் மகள் உள்லார். இவர் இந்தி எழுத்தாளர் ஆவார்.\n\nSection::::அரசியல் வாழ்க்கை.\nபூபேஷ் பகல் 1980 ஆம் ஆண்டில் தனது அரசியல் குரு சண்டலால் சந்திரக்கரின் வழிகாட்டுதலின் கீழ் தனது அரசியல் வாழ்க்கையைத் துவங்கினார். 1985 ஆம் ஆண்டில் இந்திய இளைஞர் காங்கிரசின் உறுப்பினராகச் சேர்ந்தார். 1990 முதல் 1994 ஆம் ஆண்டு வரை துர்க் மாவட்ட தலைவராக இருந்தார். பின் 1994 முதல் 1995 வரை மத்தியப் பிரதேச இளைஞர் காங்கிரசின் உதவித் தலைவராக இருந்தார்.\n"}
{"id": "425451", "url": "https://ta.wikipedia.org/wiki?curid=425451", "title": "2-ஐதராக்சி-4-மெத்தாக்சிபென்சால்டிகைடு", "text": "2-ஐதராக்சி-4-மெத்தாக்சிபென்சால்டிகைடு\n\n2-ஐதராக்சி-4-மெத்தாக்சிபென்சால்டிகைடு (\"2-Hydroxy-4-methoxybenzaldehyde\") என்பது C8H8O3 என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பீனாலிக் ஆல்டிகைடான வனில்லின் சேர்மத்தினுடைய ஒரு மாற்றியனாக 2-ஐதராக்சி-4-மெத்தாக்சிபென்சால்டிகைடு கருதப்படுகிறது. யூரோலித்தின்களில் ஒன்றான யூரொலித்தின் எம்7 சேர்மத்தை இதிலிருந்து தலைகீழ் எலக்ட்ரான் பற்றாக்குறை டையீல்சு-ஆல்டர் வினையின் வழியாக தயாரிக்கலாம். \n\n"}
{"id": "425461", "url": "https://ta.wikipedia.org/wiki?curid=425461", "title": "ஐசோவனில்லின்", "text": "ஐசோவனில்லின்\n\nஐசோவனில்லின் (\"Isovanillin\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பீனாலிக் ஆல்டிகைடான வனில்லின் சேர்மத்தினுடைய ஒரு மாற்றியனாக ஐசோவனில்லின் கருதப்படுகிறது. வளர்சிதைமாற்ற நொதியான ஆல்டிகைடு ஆக்சிடேசின் தெரிவு செய்யப்பட்ட ஒரு தடுப்பியாகும். இது அந்த நொதியினுடைய அடிமூலக்கூறு அல்ல. ஆல்டிகைடு டியைதரனேசினால் வளர்சிதைமாற்றத்திற்கு உட்பட்டு ஐசோவனில்லிக் அமிலமாக மாற்றமடைகிறது. மோர்பின் தயாரிக்க உதவும் ஒட்டுமொத்த தொகுப்பு வினையில் ஒரு முன்னோடிச் சேர்ம்மாக ஐசோவனில்லின் பயன்படுகிறது. \n\n"}
{"id": "425463", "url": "https://ta.wikipedia.org/wiki?curid=425463", "title": "ஜானி (2018 திரைப்படம்)", "text": "ஜானி (2018 திரைப்படம்)\n\nஜானி (Johnny) என்பது 2018 ஆம் ஆண்டு வெளியான ஓர் இந்தியத் தமிழ்த் திரைப்படம் ஆகும். இத்திரைப்படத்தை தியாகராஜன் எழுதி, இயக்கி, பா. வெற்றிச்செல்வனால் தயாரிக்கப்பட்டது. இத்திரைப்படத்தில் பிரசாந்த், பிரபு, சஞ்சிதா செட்டி, ஆனந்த் ராஜ் மற்றும் ஆத்மா ஆகியோர்கள் முக்கியக் கதாப்பாத்திரத்தில் நடித்துள்ளனர். ரஞ்சன் துரைராஜ் இசையமைப்பு மற்றும் எம். வி. பன்னீர்செல்வம் ஒளிப்பதிவு ஆகியவற்றை உள்ளடக்கி, இத்திரைப்படம் டிசம்பர் 14, 2018 அன்று வெளியானது. இத்திரைப்படமானது 2007 ஆம் ஆண்டு இந்தியில் வெளியான \"ஜானி கட்டார்\" என்னும் படத்தை மையப்படுத்தி எடுக்கப்பட்ட திரைப்படமாகும்.\n\n\nSection::::கதைச் சுறுக்கம்.\nஜானி (பிரசாந்த்), ஜெய்சங்கர் (பிரபு), பிரகாஷ் (ஆனந்த்ராஜ்), ராம் (அசுதோஷ் ராணா), மற்றும் சிவா (ஆத்மா பேட்ரிக்) உள்ளிட்ட ஐந்து பேரும் சேர்ந்து ஒரு குழுவாக செயல்பட்டு, சட்டவிரோத தொழில்களில் ஈடுபட்டு, குறுக்கு வழியில் சம்பாதித்து ஒரு சூதாட்ட கிளப்பை நடத்தி வருகின்றனர். இந்நிலையில் 2(1/2) கோடி ரூபாய் பணம் தயார் செய்தால் கையில் விலை உயர்ந்த போதைப்பொருள் கிடைக்கும் என்று ஜெய்சங்கரின் நண்பரான கல்யாண் (சாயாஜி சிண்டே) கூறுகிறார். இதற்காக ஐவரும் இணைந்து ஆளுக்கு ரூ.50 லட்சம் ஏற்பாடு செய்கிறார்கள். இப்பணத்தை எடுத்துச் செல்லும் பொறுப்பு சிவாவிடம் கொடுக்கப்படுகிறது. அப்போது ஜானிக்கு அந்த 2(1/2) கோடி பணத்தை இவர்களிடம் இருந்து கொள்ளையடித்து, தன் காதலியான ரம்யாவுடன் (சஞ்சிதா செட்டி) சேர்ந்து வெளிநாட்டுக்கு சென்று வாழலாம் என மனதில் நினைக்கிறார். அவர் நினைத்தது போல் இப்பணத்தை கொள்ளையடித்தாரா? அவருடைய காதலியுடன் சேர்ந்து வெளிநாட்டிற்கு சென்றாரா?? என்பதே இத்திரைப்படத்தின் கதையாகும்.\n"}
{"id": "425467", "url": "https://ta.wikipedia.org/wiki?curid=425467", "title": "சுவாட்மாரமா", "text": "சுவாட்மாரமா\n\nயோகி சுவாத்மாராமர் (; IAST: svātmārāma, ஆங்கிலம்: \"Yogi Swatmarama\") என்பவர் 15 மற்றும் 16 நூற்றாண்டில் இந்தியாவில் வாழ்ந்த ஒரு யோகக்கலை முனிவராவார். அத்த பிரதிக்சா அல்லது அத்த யோக வெளிச்சம் என்ற யோகக்கலை கையேட்டிற்காக இவர் அறியப்படுகிறார். சத்கர்மா அல்லது சத்கிரியா, ஆசனங்கள், பிராணாயாமம், முத்திரைகள், மற்றும் பந்தங்களை இக்கையேடு விளக்குகிறது. இப்பயிற்சிகள் மூலம் குண்டலினி அல்லது உயிர்சக்தியை எழுப்பமுடியும். ஆழ்ந்த சமாதி நிலையை நோக்கி மேலும் மேலும் செல்ல முடியும். அத்த யோகத்தின் உண்மையான நோக்கம் ராச யோகம் என்ற மனம் கடந்த பெருநிலையை அடையும்வரை அதாவது பற்றற்ற நிலையை அடையும்வரை குண்டலினியை எழுப்புவது ஒன்றையே சுவாத்மாராமர் கையேடு நோக்கமாக கொண்டுள்ளது.\n\nகையேட்டிலிருந்து சுவாத்மாராமாரைவைப் பற்றி சிறிதளவே அறியமுடிகிறது. எனினும் அதன் நான்காவது வரியில் நாத சம்பிரதாய பரம்பரையினைப் பற்றிக் கூறப்பட்டுள்ளது:\n\nபுத்தமத துறவியான மச்சிந்தரநாத், கோரட்சநாதர், இத்யாதி போன்றவர்கள் அத்த யோகக் கலையை அறிந்திருந்தனர். அவர்களிடமிருந்து, அவர்களைப் பின்பற்றி சுவாத்மாராமர் அத்த யோகக்கலையைக் கற்றுக் கொண்டார்.\n"}
{"id": "425487", "url": "https://ta.wikipedia.org/wiki?curid=425487", "title": "பிரமாண-சமுச்சயம்", "text": "பிரமாண-சமுச்சயம்\n\nபிரமாண சமுச்சயம் என்பது சமக்கிருதத்திலுள்ள ஒரு பௌத்த தருக்க நூல் ஆகும். இது தமிழ் பௌத்த தர்க்கவியல் அறிஞர் திண்ணாகரால் எழுதப்பட்டது.\nஇந்நூல் காட்சி அளவையை விரிவாக ஆராய்ந்து பஞ்சவித கற்பனைகளை விளக்குகின்றது. மேலும் பௌத்த மெய்யியலில் உள்ள அபோதக் கொள்கையை விளக்குகின்றது.\n\nSection::::நூலின் காலம்.\nதிண்ணாகர் கி.பி. 480 முதல் கி.பி. 540 வரை வாழ்ந்தவர் ஆவார். எனவே இந்நூலும் இக்காலப் பகுதியில் தோன்றியிருக்க வேண்டும்.\n"}
{"id": "425517", "url": "https://ta.wikipedia.org/wiki?curid=425517", "title": "துப்பாக்கி முனை", "text": "துப்பாக்கி முனை\n\nதுப்பாக்கி முனை (Thuppakki Munai) என்பது 2018 ஆம் ஆண்டு வெளியான ஓர் இந்தியத் தமிழ்த் திகில் திரைப்படம் ஆகும். இத்திரைப்படத்தில் விக்ரம் பிரபு மற்றும் ஹன்சிகா மோட்வானி முக்கியக் கதாப்பாத்திரத்தில் நடித்துள்ளனர். இத்திரைப்படத்தை தினேஷ் செல்வராஜ் எழுதி, இயக்கி கலைப்புலி எஸ். தாணுவால் தயாரிக்கப்பட்டது. எல். வி. முத்து கணேஷ் இசையமைப்பு மற்றும் ராசமதி ஒளிப்பதிவு ஆகியவற்றை உள்ளடக்கி, இத்திரைப்படம் டிசம்பர் 14, 2018 அன்று வெளியானது. இப்படத்தின் முன்னோட்டக் காட்சியானது செப்டம்பர், 2018 அன்று வெளியிடப்பட்டது.\n\n\nSection::::கதைச் சுறுக்கம்.\nமும்பையில் உதவி ஆணையராக இருக்கும் பிர்லா போஸ் (விக்ரம் பிரபு) ஒரு நேர்மையான காவலாளியான இவர் என்கவுண்டர் ஸ்பெசலிஸ்ட். 33 என்கவுன்ட்டர்கள் செய்துவிட்டு, மனித உரிமை மீறல் குற்றச்சாட்டில் இடைநீக்கம் செய்யப்படுகிறார். ஒரு தவறான புரிதலால் தன் அம்மா, காதலி இருவரையும்விட்டு பிரிகிறார். இந்த நிலையில், ராமேசுவரத்தில் நடந்த சிறுமி பாலியல் வன்கொடுமை வழக்கு அவரிடம் தரப்படுகிறது. அந்த வழக்கில் குற்றம்சாட்டப்பட்ட பிகாரைச் சேர்ந்த ஆசாத் (மிர்ஷி ஷா) என்பவரை என்கவுன்ட்டர் செய்யும் வேலையும் அவருக்கு கொடுக்கப்படுகிறது. அதன் பின்பு உண்மை குற்றவாளிகள் வேறு சிலர் என்பதை அறிகிறார். பிறகு ஆசாதை இவ்வழக்கில் இருந்து தப்பிக்க வைக்கிறாரா? உண்மை குற்றவாளிகளை என்ன செய்கிறார் என்பதே இத்திரைப்படத்தின் கதையாகும்.\n\nSection::::பாடல் வரிகள்.\nஇத்திரைப்படத்தில் இரண்டு பாடல்கள் மட்டுமே இடம் பெற்றுள்ளன.\n\n"}
{"id": "425519", "url": "https://ta.wikipedia.org/wiki?curid=425519", "title": "2- பினைல்எதில்புரோமைடு", "text": "2- பினைல்எதில்புரோமைடு\n\n2-பினைல்எதில்புரோமைடு (2-Phenylethylbromide) ஒரு கரிமபுரோமைடு ஆகும். இது 2-பினைல்எத்தனால் உடன் பாசுபரசு மற்றும் புரோமின் வினைபுரிந்து கிடைக்கப் பெறுவதாகும். \n\nஇச்சேர்மமானது உட்கொள்ளப்படும் போது மிதமான நச்சுத்தன்மை உடையதாகும்.\n\nஐதரசீனுடன் வினைபுரியும் போது இது பினெல்சீன் தயாரிக்கப்படுகிறது.\n"}
{"id": "425521", "url": "https://ta.wikipedia.org/wiki?curid=425521", "title": "பாளையங்கோட்டை திரிபுராந்தகர் கோயில்", "text": "பாளையங்கோட்டை திரிபுராந்தகர் கோயில்\n\nபாளையங்கோட்டை திரிபுராந்தகர் கோயில் திருநெல்வேலி மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nபாளையங்கோட்டையில் இக்கோயில் அமைந்துள்ளது. கோயில் உள்ள இடத்தை திரிபுராந்தகம் என்றும் அழைக்கின்றனர். \n\nSection::::இறைவன், இறைவி.\nஇக்கோயிலில் உள்ள இறைவன் திரிபுராந்தகர் ஆவார். இறைவி விசாலாட்சி ஆவார். \n\nSection::::பிற சன்னதிகள்.\nதிருச்சுற்றில் ஜ்வரஹரேசுவரர், சப்தமாதர்கள், அறுபத்துமூவர், மகா கணபதி, வள்ளி தெய்வானையுடன் சுப்பிரமணியர், கஜலட்சுமி சரஸ்வதி, சனீஸ்வரர், நடராச சபை, நவக்கிரகங்கள், கால பைரவர், சந்திரன் ஆகியோரின் சன்னதிகள் உள்ளன. கோஷ்டத்தில் தட்சிணாமூர்த்தி, லிங்கோத்பவர், ஜலதுர்க்கை ஆகியோர் உள்ளனர். \n"}
{"id": "425525", "url": "https://ta.wikipedia.org/wiki?curid=425525", "title": "வேளாண் வேதிப்பொருள்", "text": "வேளாண் வேதிப்பொருள்\n\nவிவசாய வேதிப்பொருள் (Agrochemical) என்பது விவசாயம் மற்றும் வேதிப்பொருள் என்ற வார்த்தைகளின் கூட்டு வார்த்தையின் சுருக்கமாகும். பெரும்பாலான நேர்வுகளில், விவசாய வேதிப்பொருள் என்பது பூச்சிக்கொல்லிகள், களைக்கொல்லிகள், பூஞ்சைக்கொல்லிகள் மற்றும் நூற்புழுக்கொல்லிகள் ஆகியவற்றைக் குறிக்கின்னறன. மேலும், இவ்வார்த்தையானது, தொகுப்பு முறை உரங்கள், இயக்குநீர், வளர்ச்சியூக்கிகள் ஆகியவற்றையும் குறிக்கப் பயன்படுகிறது.\n\nSection::::சூழியல்.\nபல விவசாய வேதிப்பொருட்கள் நச்சுத்தன்மை உடையனவாக இருக்கின்றன.  மொத்தமாக சேமித்து வைக்கும் வேளாண் வேதிப்பொருட்கள் எதிர்பாரா விதமாக சிதறும் நேர்வுகளில், குறிப்பாக சுற்றுச்சூழல் அல்லது உடல்நல அபாயங்களையோ அல்லது இரண்டையுமோ ஏறு்படுத்தும் வாய்ப்புகளைக் கொண்டுள்ளது. பல நாடுகளில், வேளாண்மைக்கான வேதிப்பொருட்கள் பயன்பாடு மிகவும் ஒழுங்குபடுத்தப்பட்டுள்ளது. அங்கீகாரம் பெற்ற வேளாண் வேதிப்பொருட்களைப் பயன்படுத்துதல், அரசாங்கத்தினால் வழங்கப்பட்ட அனுமதி ஆணைகள் ஆகியவை அவசியமாக்கப்பட்டுள்ளன. தவறான பயன்பாடு, போதிய பாதுகாப்பற்ற பண்டகசாலைகள், கவனக்குறைவாக வீணடிக்கப்படுதல் ஆகியவை குறிப்பிடத்தக்க தண்டத்தொகைகள் செலுத்துவதற்கு வழிவகுக்கும்.\n\nSection::::வரலாறு.\nவேளாண் வேதிப்பொருட்கள் பயிர்களைப் பாதுகாப்பதற்கும் பயிர்களின் விளைச்சலை அதிகப்படுத்துவதற்கும் அறிமுகப்படுத்தப்பட்டன. மிகவும் பொதுவாக பயன்படுத்தப்பட்ட வேளாண் வேதிப்பொருட்கள் பூச்சிக்கொல்லிகள் மற்றும் உரங்களை உள்ளடக்கியவையாகும். பூச்சிகளால் இத்தகைய வேதிப்பொருட்கள் ஏற்கத்தக்கவையாக மாறியபின், மேலும் புதிய வேளாண் வேதிப்பொருட்கள் பயன்படுத்தப்பட்டன. இத்தகைய வேளாண் வேதிப்பொருட்கள் சூழலுக்கு பல பக்க விளைவுகளை ஏற்படுத்தின. இருந்த போதிலும், வேளாண் வேதிப்பொருட்கள் முற்றிலுமாக செயல்திறமற்றவையல்ல. பெர்னாண்டோ பி. கார்வால்வோ எழுதிய விவசாயம், பூச்சிக்கொல்லிகள், உணவு காவல் மற்றும் உணவு பாதுகாப்பு என்ற கட்டுரையின்படி 1960 களில் இருக்கின்ற நிலப்பரப்பையும், அதிதீவிர பாசன வசதியையும், நைட்ரசன், பாசுபரசு மற்றும் பொட்டாசியம் ஆகியவற்றை உள்ளடக்கிய கனிம உரங்களையும் பயன்படுத்தியதே \"பசுமைப்புரட்சி\" நிகழக் காரணமாய் இருந்துள்ளன. ஆக, வேதி உரங்கள் 1960 களின் பசுமைப்புரட்சிக்கான தொடக்கமாய் இருந்துள்ளன. 1970 கள் தொடங்கி 1980 கள் வரையிலும் பூச்சிக்கொல்லி தொடர்பான ஆராய்ச்சி மேலும் தேர்ந்தெடுக்கப்பட்ட வேளாண் வேதிப்பொருட்களை உருவாக்குவதற்காகத் தொடர்ந்து நடந்தன.\n\n4500 ஆண்டுகளுக்கு முன்னர் இருந்த சுமேரியர்கள் கந்தகத்தின் கலவைகள் வடிவத்தில் பூச்சிக்கொல்லிகளைப் பயன்படுத்தி வந்ததாக கூறப்படுகிறது. மேலும், 3200 ஆண்டுகளுக்கு முன்னரே சீனர்கள் உடல் சார் ஒட்டுண்ணிகளான பேன் இனங்களைக் கட்டுப்படுத்த பாரதசம் மற்றும் ஆர்செனிக் சேர்மங்களைப் பயன்படுத்தியதாகவும் தெரிய வருகிறது.\n"}
{"id": "425527", "url": "https://ta.wikipedia.org/wiki?curid=425527", "title": "சஜ்ஜன் குமார்", "text": "சஜ்ஜன் குமார்\n\nசஜ்ஜன் குமார் (பிறப்பு: 23 செப்டம்பர் 1945) இந்திய தேசிய காங்கிரஸ் கட்சியைச் சேர்ந்த அரசியல்வாதி மற்றும் சீக்கியர்களுக்கு எதிரான கலவரத்தில் தண்டனை பெற்றவர் ஆவார். பதினான்காவது மக்களவை தேர்தலில் தில்லி புறநகர்த் தொகுதியிலிருந்து நாடாளுமன்ற உறுப்பினராகத் தேர்வு செய்யப்பட்டார். 1977 இல் காங்கிரஸ் சார்பாகத் தில்லி மாநகராட்சி உறுப்பினராகத் தேர்வாகினார்.\n\nSection::::1984 ஆம் ஆண்டு சீக்கியர்களுக்கு எதிரான நிகழ்வுகள்.\nஇந்திரா காந்தி படுகொலைக்குப் பின்னர் உருவான 1984 சீக்கியர்களுக்கெதிரான கலவரத்திற்குத் தொடர்புடையவர் எனக் குற்றம் சாட்டப்பட்டு, இவர் உட்பட ஆறு நபர்கள் மீது நீதிமன்ற விசாரணை நடந்தது. 2013 ஆம் ஆண்டு கட்கட்டூமா மாவட்ட நீதிமன்றத்தில் பல்வான் கோகார், பக்மால், மற்றும் கிர்தாரி லால் ஆகியோருக்கு ஆயுள் தண்டனையும், மகேந்தர் யாதவ், கிஷன் கோகார் இருவருக்கு மூன்று ஆண்டுகள் கடுங்காவல் தண்டனையும் வழங்கி, சஜ்ஜன் குமார் விடுதலை செய்யப்பட்டார். இதன்பின்னர், 2013 ஆகஸ்ட் 13 இல் தில்லி நீதிமன்றத்தில் மத்திய புலனாய்வுத்துறை மேல்முறையீடு செய்தது. தொடர் விசாரணைக்குப் பின்னர் 2018 டிசம்பர் 17 இல் இவரின் குற்றம் நிருபிக்கப்பட்டு, ஆயுள் தண்டனை விதித்து தில்லி உயர் நீதிமன்றம் தீர்ப்பளித்தது. அடுத்த நாள் காங்கிரஸ் கட்சியிலிருந்து விலகினார்.\n"}
{"id": "425535", "url": "https://ta.wikipedia.org/wiki?curid=425535", "title": "பாலாறு (காவிரியின் துணை ஆறு)", "text": "பாலாறு (காவிரியின் துணை ஆறு)\n\nபாலாறு என்பது தென்னிந்தியாவில் உள்ள ஒரு ஆறு ஆகும். இது காவிரியின் துணை ஆறுகளில் ஒன்று. காவிரி அறானது தமிழகத்துக்குள் நுழைந்ததும் அதனுடன் முதலில் கலக்கும் ஆறு இதுவே. இந்த ஆறு ஈரோடு மாவட்டம், ஈரெட்டியூர் அருகே உள்ள மலைப் பகுதியில் சிற்றாறாக உருவாகி, தன் பாதையில் உள்ள நீரோடைகள் பலவற்றை தன்னோடு இணைத்துக்கொண்டு தமிழக கர்நாடக எல்லைவழியாக பாய்கிறது. இந்த ஆறு பாயும் பகுதியானது வனப்பகுதியும், மலையடிவாரப் பகுதியும் உள்ள பகுதியாக இருப்பதால், இந்த ஆற்றின் வழியாக ஆண்டுதோறும் கணிசமான நீர் காவிரிக்கு கிடைக்கிறது. குறிப்பாக தென்மேற்கு, வடகிழக்கு பருவமழைக் காலங்களில் இந்த ஆற்றில் நீர்வரத்து மிகுந்து இருக்கும். பாலாறு காவிரியை நெருங்குவதற்கு சில கிலோ மீட்டர் முன்பாக சுமார் அரை கிலோ மீட்டர் அகலம் கொண்ட ஆறாக அகன்று பாய்கிறது. இந்த ஆறானது காவிரி ஆற்றுடன் கலக்கும் இடமானது மேட்டூர் அணையின் நீர்தேக்கப்பகுதியான அடிபாலாறு என்ற பகுதியாகும்.\n"}
{"id": "425538", "url": "https://ta.wikipedia.org/wiki?curid=425538", "title": "பேட் ஜீனியஸ்", "text": "பேட் ஜீனியஸ்\n\nபேட் ஜீனியஸ்(\"Bad Genius)\" என்பது 2017 ஆம் ஆண்டில் வெளியான தாய்லாந்துத் திரைப்படம் ஆகும். கொள்ளை சம்பவத்தினை அடிப்படையாகக் கொண்ட ஒரு பரபரப்பூட்டும் வகையினைச் (\"திரில்லர்)\" சார்ந்த திரைப்படம் ஆகும். இதனை \"ஜோர் குவாங் திரைப்பட\" நிறுவனம் தயாரித்தது. மேலும் ஜி டி எச் 559 நிறுவனம் வெளியிட்டது. \"நட்டாவுட் பூன்பிரியா\" இயக்கிய இந்தத் திரைப்படத்தில் சட்டிமோன் சுவாங் சோரோசியாகன் நடித்திருந்தார்.\n\nSection::::கதை சுருக்கம்.\nலின், ஒரு மேல் நிலை பள்ளி மாணவி தேர்வுகள் நடைபெறும்போது  வினாத்தாளில் இருக்கும் கேள்விகளுக்கான பதில்களை சக மாணவர்களிடம் கையசைவுகள் மூலமாகவும் பியானோ இசைக்கு செய்யும் கையசைவுகளில் கொடுக்கும் குறிப்புகள் மூலமாகவும் கூட  சொல்லி உதவுகிறார் . ஆனால் ஒரு கட்டத்தில் பள்ளியில் நிர்வாகத்தில் அதிக உதவித்தொகை கேட்கும்போது இந்த தேர்வுகளில் சொல்லிக்கொடுப்பதன் மூலமாக கணிசமான தொகையை மாணவர்களிடம் இருந்து பெறுவதன் மூலமாக சம்பாதிக்கிறார் .\n\nசக மாணவர் Bank மூலமாக லின் இன் இந்த முயற்சி வெளிவரும்போது பள்ளியின் நிர்வாகத்தால் கண்டிக்கப்படுகிறார்\n\nபல திருப்பங்களுக்கு பிறகு ஒரு கட்டத்தில் வெவ்வேறு நாடுகளில் நடக்கும் STIC தேர்வுகளில் விதிமுறைகளை மீறி கேள்விக்கான பதில்களை எழுதும்போது நினைவில் வைத்துக்கொண்டு மெசேஜ் மூலமாக Australia , Sydney ல் இருந்து சொந்த நாட்டில் உள்ள STIC EXAM எழுதுபவர்களுக்கு அனுப்புவதன் மூலம் உதவி செய்கிறார் னால் Bank இன்னும் இதே போல நிறைய பணம் சம்பாதிக்க லின் ஐ கட்டாயப்படுத்த முயற்சிக்கும்போது லின் அவருடைய அப்பாவிடம் உண்மையை சொல்கிறார் , மேலும் நேர்மையான முறையில் STIC தேர்வு நிர்வாகத்தினரிடம் அவருடைய தவறை ஒப்புக்கொண்டு வாக்குமூலம் கொடுக்கிறார் . \nhttps://en.wikipedia.org/wiki/Bad_Genius\n"}
{"id": "425548", "url": "https://ta.wikipedia.org/wiki?curid=425548", "title": "சந்திரகுமாரி", "text": "சந்திரகுமாரி\n\nசந்திரகுமாரி என்பது சன் தொலைக்காட்சியில் திசம்பர் 10, 2018 முதல் திங்கள் முதல் சனிக்கிழமை வரை இரவு 9:30 மணிக்கு ஒளிபரப்பாகி, 18 மார்ச்சு 2019 முதல் முதல் திங்கள் முதல் சனி வரை மாலை 6:30 மணிக்கு ஒளிபரப்பான ஒரு சரித்திர குடும்ப தொடர் ஆகும். \n\nஇந்த தொடரை சன் தொலைக்காட்சி நிறுவனம் மற்றும் ராதிகாவின் ராடான் மீடியா நிறுவனத்துடன் இணைந்து அதிக பொருள் செலவில் தயாரிக்கிறது. இந்த தொடரில் சரித்திரகால பெண் மற்றும் தற்காலத்து பெண் என 2 வேடங்களில் ராதிகா நடித்தார், இவருக்கு பதிலாக விஜி சந்திரசேகர் சந்திரா என்ற காதாபாத்திரத்தில் நடித்தார். இவருடன் சேர்ந்து தாமிரபரணி, சட்டப்படி குற்றம் போன்ற படங்களில் நடித்த பானு, இதில் ராதிகாவின் மகளாக நடிக்கிறார். யுவராணி, அரவிந்து ஆகாசு, அருண் குமார், வேணு அரவிந்த், லதா ஆகியோர் முக்கியக் கதாபாத்திரங்களில் நடித்துள்ளார்கள்.\n\nசரித்திர காலத்து கதையை, அண்ணாமலை, வீரா, பாட்ஷா படத்தின் இயக்குநரான சுரேஸ் கிருஷ்ணா இயக்குகிறார். நிகழ்காலக் கதையை சி.ஜே.பாஸ்கர் இயக்குகிறார். சிற்பி இசையமைக்கும் இந்த தொடருக்கு, பாலமுருகன் மற்றும் பிலிப் விஜயகுமார் ஒளிப்பதிவு செய்தார்.\n\n\n\n\nSection::::ஒளிபரப்பு நேரம் மாற்றம்.\nஇந்த தொடர் முதலில் 10 திசம்பர் 2018 முதல் இரவு 9:30 மணிக்கு ஒளிபரப்பானது. 18 மார்ச்சு 2019 முதல் இவ் தொடர் திங்கள் முதல் சனிக்கிழமை வரை மாலை 6:30 மணிக்கு நேரம் மாற்றப்பட்டது. இந்த தொடர் ஒளிபரப்பான நேரத்தில்லட்சுமி ஸ்டோர்ஸ் என்ற தொடர் ஒளிபரப்பாகின்றது. \n\n19 வருடங்கலாக இரவு 9:30 மணிக்கு ராதிகாவின் தொடர்கள் ஒளிபரப்பாகி வந்தது, இந்த தொடரின் மதிப்பிட்டு அளவு குறைவு காரணாமாக இந்த தொடர் நேரம் மாற்றப்பட்டது. \n\nSection::::மதிப்பீடுகள்.\nகீழே உள்ள அட்டவணையில், நீல நிற எண்கள் குறைந்த மதிப்பீடுகள் குறிக்கும் மற்றும் சிவப்பு நிற எண்கள் அதிக மதிப்பீடுகளை குறிக்கும்.\n\nSection::::மொழி மாற்றம்.\nஇந்த தொடர் மலையாளம் மொழியில் சந்திரகுமாரி என்ற அதே பெயரில் மொழி மாற்றம் செய்யப்பட்டு டிசம்பர் 24, 2018 முதல் திங்கள் முதல் வெள்ளி வரை இரவு 10:30 மணிக்கு சூர்யா தொலைக்காட்சி யில் ஒளிபரப்பாகின்றது. கன்னடம் மற்றும் தெலுங்கு மொழிகளில் மொழிமாற்றம் செய்யப்பட்டு உதயா தொலைக்காட்சி மற்றும் ஜெமினி தொலைக்காட்சிகளில் ஒளிபரப்பானது. \n\n\n"}
{"id": "425551", "url": "https://ta.wikipedia.org/wiki?curid=425551", "title": "கண்மணி (தொலைக்காட்சித் தொடர்)", "text": "கண்மணி (தொலைக்காட்சித் தொடர்)\n\nகண்மணி என்பது சன் தொலைக்காட்சியில் அக்டோபர் 22, 2018ஆம் ஆண்டு முதல் திங்கள் முதல் சனிக்கிழமை வரை இரவு 8:30 மணிக்கு ஒளிபரப்பாகும் தொலைக்காட்சித் தொடர் ஆகும். இந்த தொடரை ஹோம் மூவி மேக்கேர்ஸ் நிறுவனம் தயாரிக்க, பூர்ணிமா, சஞ்சீவ், லீஷா மற்றும் சாம்பவி ஆகியோர் முதன்மை கதாபாத்திரத்தில் நடிக்க, சதாசிவம் பெருமாள் (முன்னர்) எஸ். என். சக்திவேல் (தற்பொழுது) என்பவர் இயக்குகின்றார்.\n\n\n\n\n\n\n\n\n"}
{"id": "425573", "url": "https://ta.wikipedia.org/wiki?curid=425573", "title": "மஞ்சள் நிறமி 139", "text": "மஞ்சள் நிறமி 139\n\nமஞ்சள் நிறமி 139 (\"Pigment Yellow 139\") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் ஆரஞ்சு சாயமாகப் பயன்படுத்தப்படும் இந்நிறமி ஐசோ இண்டோலின் வழிப்பெறுதி சாயமாக வகைப்படுத்தப்படுகிறது. இம்மஞ்சள் ஆரஞ்சு நிற நிறமி பெரும்பாலான கரைப்பான்களிலும் கிட்டத்தட்ட கரைவதில்லை. \n\nஆர்த்தோ தாலோநைட்ரைலுடன் அமோனியாவைச் சேர்த்து வினைப்படுத்தினால் டையிமினோ ஐசோயிண்டோலின் உருவாகிறது. பின்னர் இந்த இடைநிலைச் சேர்மம் பார்பிட்டியூரிக் அமிலத்துடன் சேர்ந்து ஒடுக்கமடைகிறது. \n"}
{"id": "425576", "url": "https://ta.wikipedia.org/wiki?curid=425576", "title": "மஞ்சள் நிறமி 83", "text": "மஞ்சள் நிறமி 83\n\nமஞ்சள் wஇறமி 83 (\"Pigment Yellow 83\") என்பது CHClNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறமாக பயன்படுத்தப்படும் இந்நிறமி ஒரு டையரைலைடு சாயமாக வகைப்படுத்தப்படுகிறது. \n\nமூன்று உட்கூறுகளிலிருந்து மஞ்சள் நிறமி 83 என்ற சேர்மம் தயாரிக்கப்படுகிறது. 2,5-டைமெத்தாக்சி-4-குளோரோ அனிலினுடன் டைமெத்தில் அனிலினுடன் டைகீட்டோன் சேர்த்து அசிட்டோ அசிட்டலேற்ற அனிலின் வருவிக்கப்படுகிறது. பின்னர் இச்சேர்மம் 3,3’-டைகுளோரோபென்சிலிடினிலிருந்து பெறப்பட்ட பிசு ஈரசோனியம் உப்புடன் பிணைப்பு வினைக்கு உட்படுத்தப்பட்டு இச்சேர்மம் தயாரிக்கப்படுகிறது \n"}
{"id": "425577", "url": "https://ta.wikipedia.org/wiki?curid=425577", "title": "மஞ்சள் நிறமி 81", "text": "மஞ்சள் நிறமி 81\n\nமஞ்சள் நிறமி 81 (\"Pigment Yellow 81\") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறமாக பயன்படுத்தப்படும் இந்நிறமி ஒரு டையரைலைடு சாயமாக வகைப்படுத்தப்படுகிறது. \n\nமூன்று உட்கூறுகளிலிருந்து மஞ்சள் நிறமி 81 என்ற சேர்மம் தயாரிக்கப்படுகிறது. டைமெத்தில் அனிலினுடன் டைகீட்டோன் சேர்த்து அசிட்டோ அசிட்டலேற்ற அனிலின் வருவிக்கப்படுகிறது. பின்னர் இச்சேர்மம் 3,3’-டைகுளோரோபென்சிலிடினிலிருந்து பெறப்பட்ட பிசு ஈரசோனியம் உப்புடன் பிணைப்பு வினைக்கு உட்படுத்தப்பட்டு இச்சேர்மம் தயாரிக்கப்படுகிறது. \n"}
{"id": "425580", "url": "https://ta.wikipedia.org/wiki?curid=425580", "title": "மஞ்சள் நிறமி 16", "text": "மஞ்சள் நிறமி 16\n\nமஞ்சள் நிறமி 16 (\"Pigment Yellow 16\") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறமாக பயன்படுத்தப்படும் இந்நிறமி ஒரு டையரைலைடு சாயமாக வகைப்படுத்தப்படுகிறது. நிறந்தர மஞ்சள் சாயமாக கருதப்படும் இதன் குறியீட்டு எண் 20040 ஆகும் . \n\nடைகீட்டீனைப் பயன்படுத்தி ஆர்த்தோ தொலுடினை அசிட்டோ அசிட்டைலேற்றம் செய்வதன் வழியாக இச்சேர்மத்தைத் தயாரிக்கலாம். வினையில் விளையும் பிசு அசிட்டோ அசிட்டைலேற்ற சேர்மமானது 2,4-டைகுளோரோ அனிலினிலிருந்து பெறப்பட்ட இருசம ஈரசோனியம் உப்புடன் சேர்த்து பிணைப்பு வினைக்கு உட்படுத்தப்படுகிறது . \n"}
{"id": "425584", "url": "https://ta.wikipedia.org/wiki?curid=425584", "title": "மஞ்சள் நிறமி 13", "text": "மஞ்சள் நிறமி 13\n\nமஞ்சள் நிறமி 13 (\"Pigment Yellow 13\") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவோர் அசோ சேர்மமாகும். பரவலாக மஞ்சள் சாயமாக மஞ்சள் நிறமி 13 பயன்படுத்தப்படுகிறது. 3,3’-டைகுளோரோபென்சிடினிலிருந்து வருவிக்கப்படும் டையரைலைடு சாயமாகவும் இது வகைப்படுத்தப்படுகிறது. மஞ்சள் நிறமி 12 உடன் இச்சேர்மம் நெருங்கிய தொடர்பு கொண்டுள்ளது. இச்சேர்மத்தில் இரண்டு பீனைல் குழுக்கள் 2,4-சைலைல் குழுக்களால் இடப்பெயர்ச்சி செய்யப்பட்டுள்ளன \n"}
{"id": "425586", "url": "https://ta.wikipedia.org/wiki?curid=425586", "title": "மஞ்சள் நிறமி 12", "text": "மஞ்சள் நிறமி 12\n\nமஞ்சள் நிறமி 12 (\"Pigment Yellow 12\") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவோர் அசோ சேர்மமாகும். பரவலாக மஞ்சள் சாயமாக மஞ்சள் நிறமி 12 பயன்படுத்தப்படுகிறது. 3,3’-டைகுளோரோபென்சிடினிலிருந்து வருவிக்கப்படும் டையரைலைடு சாயமாகவும் இது வகைப்படுத்தப்படுகிறது. மஞ்சள் நிறமி 13 உடன் இச்சேர்மம் நெருங்கிய தொடர்பு கொண்டுள்ளது. இச்சேர்மத்தில் இரண்டு பீனைல் குழுக்கள் 2,4-சைலைல் குழுக்களால் இடப்பெயர்ச்சி செய்யப்பட்டுள்ளன \n"}
{"id": "425587", "url": "https://ta.wikipedia.org/wiki?curid=425587", "title": "மஞ்சள் நிறமி 10", "text": "மஞ்சள் நிறமி 10\n\nமஞ்சள் நிறமி 10 (\"Pigment Yellow 10\") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவொரு மோனோ அசோபிரசோலோன் சாயச் சேர்மமாகும். மஞ்சள் நிறமாக இச்சாயம் பயன்படுத்தப்படுகிறது. குறிப்பாக அமெரிக்காவில் சாலைகளில் மஞ்சள் வண்ணம் பூசுவதற்கு இந்நிறம் பயன்படுகிறது. டைகுளோரோ அனிலினுடன் பிரசோலோன் சேர்த்து வருவிக்கப்படும் ஈரசோனியம் உப்பை பிணைப்பு வினைக்கு உட்படுத்தி இச்சேர்மம் தயாரிக்கப்படுகிறது. \n\nஎக்சு கதிர் படிகவியல் ஆய்வு இச்சாயத்தின் வேதிக் கட்டமைப்பை உறுதிப்படுத்துகிறது. C=O பிணைப்பு மற்றும் இரண்டு ஐதரசோன் குழுக்கள் ஒரு சமதள மூலக்கூற்றில் இக்கட்டமைப்பில் இடம்பெற்றுள்ளன. \n"}
{"id": "425588", "url": "https://ta.wikipedia.org/wiki?curid=425588", "title": "3,3'-டைகுளோரோபென்சிடின்", "text": "3,3'-டைகுளோரோபென்சிடின்\n\n3,3'-டைகுளோரோபென்சிடின் (\"3,3'-Dichlorobenzidine\") என்பது (CHCl(NH)) அல்லது CHCN என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். தூய்மையான நிலையில் இச்சேர்மம் வெளிர் மஞ்சள் நிறத்துடன் காணப்படுகிறது. வர்த்தக மாதிரி உப்புகள் பெரும்பாலும் வண்ணங்களாகக் காணப்படுகின்றன. அரிதாக இச்சேர்மம் தண்ணீரில் கரைகிறது. ஈரமுள்ள ஒரு பசையாக பெரும்பாலும் இது வழங்கப்படுகிறது. அச்சு மைகள் தயாரிக்கப் பயன்படும் டையரைலைடு மஞ்சள் எனப்படும் ஈரரைலைடு மஞ்சள் என்ற சாயத்தைத் தயாரிப்பதற்கு 3,3'-டைகுளோரோபென்சிடின் சேர்மம் பரவலாகப் பயன்படுத்தப்படுகிறது. புற்றுநோய் அச்சம் காரணமாக சாயங்கள் தயாரிக்கும் தொழிலில் இச்சேர்மத்தைப் பயன்படுத்துவது கைவிடப்பட்டுள்ளது.\n\nSection::::தயாரிப்பு.\nநைட்ரோகுளோரோபென்சீன் சேர்மத்திலிருந்து இரண்டு படிநிலைகளில் 3,3'-டைகுளோரோபென்சிடின் தயாரிக்கப்படுகிறது. முதல் படிநிலையில் காரத்திலுள்ள துத்தநாகத்தைப் பயன்படுத்தி ஒடுக்கவினை நிகழ்த்தி 3,3'-டைகுளோரோடைபீனைலைதரசீன் என்ற இடைநிலை சேர்மம் தயாரிக்கப்படுகிறது. இவ்விடைநிலை பென்சிடின் மறுசீரமைப்பு வினைக்கு உட்பட்டு 3,3'-டைகுளோரோபென்சிடின் சேர்மத்தைத் தருகிறது . \n\nSection::::வினைகள்.\n3,3'-டைகுளோரோபென்சிடினின் நீரிய கரைசல் ஒளியினால் தரங்குறைந்து மோனோகுளோரோ வழிப்பெறுதியைக் கொடுக்கிறது. இது குளோரினேற்றத்திற்கு உட்பட்டு டெட்ராகுளோரோ வழிப்பெறுதியைத் தருகிறது.\n3,3'-டைகுளோரோபென்சிடினின் மிகப்பரவலாகப் பயன்படுத்தப்படும் வினை ஈரசோனியமாக்கல் வினையாகும். இந்த பிசு(ஈரசோ) இடைநிலை பின்னர் பிணைப்பு வினைக்கு உட்பட்டு அசிட்டோ அசிட்டைலமினோபென்சீன் (CH3C(O)CH2C(O)NHAr) வழிப்பெறுதிகளைக் கொடுக்கிறது. இவ்வழிமுறையில் மஞ்சள் சாயம் 12, மஞ்சள் சாயம் 13, மஞ்சள் சாயம் 14, மஞ்சள் சாயம் 17, மஞ்சள் சாயம் 83 போன்ற வர்த்தக முறை மஞ்சள் சாயங்கள் உற்பத்தி செய்யப்படுகின்றன \n\nSection::::முற்காப்பு.\n3,3'-டைகுளோரோபென்சிடின் சேர்மம் புற்று நோயை உருவாக்கும் வேதிச்சேர்ம்மாகக் கருதப்படுகிறது . \nவிலங்குகளில் புற்றுநோய் கட்டிகள் உருவாக்கும் நிகழ்வை இச்சேர்ம்ம் அதிகரிப்பதாகக் கூறப்படுகிறது . ஏனெனில் பென்சிடின் என்ற புற்றுநோய் ஊக்கியுடன் கட்டமைப்பு ரீதியாக இது ஒத்துள்ளது. மனிதர்களிலும் சிறுநீர்ப்பை புற்றுநோயை ஏற்படுத்துவதில் இதேபோன்ற வழிமுறையை இச்சேர்ம்ம் பகிர்ந்து கொள்ளலாம் என நம்பப்படுகிறது . \n\n"}
{"id": "425596", "url": "https://ta.wikipedia.org/wiki?curid=425596", "title": "2,4-பிசு(4-ஐதராக்சிபென்சைல்)பீனால்", "text": "2,4-பிசு(4-ஐதராக்சிபென்சைல்)பீனால்\n\n2,4-பிசு(4-ஐதராக்சிபென்சைல்)பீனால் (\"2,4-Bis(4-hydroxybenzyl)phenol\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பீனாலிக் வகை சேர்மமான இது கேசுடிரோதியா எலாட்டா என்ற அழுகிய மந்தாரை இனத்தாவரமும், கேலியோலா பேபெரி என்ற மைக்கோ-சார்பூட்ட மந்தாரை இனமும் உற்பத்தி செய்கின்றன.\n"}
{"id": "425613", "url": "https://ta.wikipedia.org/wiki?curid=425613", "title": "அவென்ஜ்ர்ஸ் : இன்பினிட்டி வார்", "text": "அவென்ஜ்ர்ஸ் : இன்பினிட்டி வார்\n\nஅவெஞ்சர்ஸ்: இன்பினிட்டி வார் (Avengers: Infinity War) என்பது 2018ஆம் ஆண்டு திரைக்கு வந்த அமெரிக்க நாட்டு சூப்பர் ஹீரோஸ் திரைப்படமாகும். இந்த திரைப்படம் 2012ஆம் ஆண்டு வெளியான தி அவேஞ்சர்ஸ் மற்றும் (2015) திரைப்படத்தை அடுத்து மூன்றாவதாக வெளிவந்தது. இந்த திரைப்படத்தை மார்வெல் ஸ்டுடியோ தயாரிக்க, வால்ட் டிஸ்னி ஸ்டுடியோஸ் மோஷன் பிக்ஸர் என்ற நிறுவனம் மூலம் ஏப்ரல் 27, 2018 ஆம் ஆண்டு முதல் உலகம் முழுவதும் திரையிடப்பட்டது.\n\nஇந்த திரைப்படத்தில் ராபர்ட் டவுனி ஜூனியர், கிறிஸ் இவான்ஸ், மார்க் ருஃப்பால்லோ, கிறிஸ் ஹோம்ஸ்வோர்த், ஸ்கார்லெட் ஜோஹான்சன், பெனடிக்ட் கம்பர்பேட்ச், டான் செடில், டாம் ஹாலண்ட், சட்விக் போஸ்மேன், பவுல் பெட்டனி, எலிசபெத் ஓல்சென், அந்தோனி மேக்கி, செபாஸ்டியன் ஸ்டான், டானாய் குரைரா, லெட்டிடியா ரைட், டேவ் பாடிஸ்டா, ஜோ சால்டா, ஜோஷ் ப்ரோலின், கிறிஸ் பிராட் உள்ளிட்ட பலர் நடிக்க, இயக்குனர்கள் ரூசோ சகோதரர்கள் இயக்கியுள்ளார்கள். ஆலன் சில்வர்ஸ்திரி இசையில் உருவாகியுள்ள இப்படத்துக்கு ஒளிப்பதிவு ட்ரென்ட் ஒப்லேச். அவேஞ்சர்ஸ் இன்பினிட்டி வார் திரைப்படம் ஏப்ரல் 27 ஆம் தேதி இந்தியாவில் நான்கு மொழிகளில் (தமிழ், தெலுங்கு, இந்தி, ஆங்கிலம்) வெளியானது\n\nஇந்த திரைப்படம் முந்தைய திரைப்படங்களில் இடம்பெற்ற நவரத்தின கற்கள் என்ற சக்திவாய்ந்த கற்களை தானோஸ் கைப்பற்ற முயற்சிப்பதையும் அந்த முயற்சியை தடுக்க அவெஞ்சர்ஸ் மற்றும் கார்டியன்ஸ் ஒப் த கலக்ஸி என்ற விண்வெளி சூப்பர் ஹீரோ அமைப்புடன் இணைந்து போராடுவதை கதையாக கொண்டுள்ளது. \n\nSection::::கதை சுருக்கம்.\nநேரம், சக்தி, ஆன்மா, உண்மை, விண்வெளி மற்றும் மனம் உள்ளிட்ட ஆறு அதியசயக் கற்களும் விண்வெளியில் ஆறு வெவ்வேறு இடங்களில் வைக்கப்பட்டுள்ளது. இரண்டு கற்கள் ஒரே இடத்தில் இருக்க கூடாது என்ற நியதிப்படி இவை பிரித்து வைக்கப்பட்டுள்ளது. இந்த ஆறு கற்களையும் தன் வசப்படுத்தி உலகத்தையே ஆட்டிப் படைத்து அழிக்க நினைக்கிறார் தானோஸ். இந்த நவரத்தின கற்கள் உலகத்தில் இருக்கும் மக்கள் மட்டும் அல்லாது எல்லா கிரகத்திலும் இருக்கும் மக்கள் தொகையில் பாதி பேரை காணாமல் போகவைக்கும் வல்லமை உடையது. இந்த கற்களை அடையும் முயற்சியில் தானோஸ் விண்வெளியில் உள்ள எல்லா கிரகத்தையும் அழிக்கிறான். அந்த போரில் தோரின் விண்கப்பலும் தாக்கப்படுகின்றது. விண்வெளியில் உயிருக்கு போராடிக்கொன்று இருக்கும் தோரை கார்டியன்ஸ் ஒப் த கலக்ஸி அமைப்பினரால் காப்பாற்றப்படுகிறான். விண்வெளியிலிருந்து தப்பித்து வந்த ப்ருஸ் பேனர் பூமியில் வைத்தியர். ஸ்டிரெஞ்ச் மற்றும் அயன் மேன் குழுவினரை சந்தித்து எச்சரிக்கிறார். \n\nஅதே தருணம் தானோஸின் படையை சேர்ந்தவர்கள் பூமிக்கு வந்து தாக்கப்படும்போது வைத்தியர். ஸ்டிரெஞ்ச், அயன் மேன், ஸ்பைடர் மேன் ஆகியோர் தானோஸின் கிரகமான டைடன் செல்லும் விண்கப்பலில் மாட்டிக்கொள்கின்றனர். இந்தநிலையில் மனதில் கல்லை வைத்திருக்கும் விஷனை வகாண்டாவுக்கு அழைத்து சென்று அந்த அதிசயக் கல் கிடைக்க முடியாதபடி அழிக்க முடிவு செய்கின்றனர். தோர் தானோஸை வெல்ல சக்திவாய்ந்த ஒரு ஆயுத்தை உருவாக்க கார்டியன்ஸ் ஒப் த கலக்ஸி அமைப்பை சேர்ந்த க்ரூட் மற்றும் ராக்கெட் ராக்கூன் உதவியுடன் நேட்விலார் கிரகத்துக்கு செல்கிறார் அங்கே தோரின் சக்திகளை ஒருங்கிணைக்கும் ஒரு ஆயுதத்தை உருவாக்குகிறார்\n\nகார்டியன்ஸ் ஒப் த கலக்ஸியின் முயற்சி தானோஸ் ஆல் முறியடிக்கப்பட்டு ஸ்டார் லார்ட் நேசிக்கும் தானோஸின் மகள் கமோரா ஆன்மா கல் அடையும் முயற்சியில் கமோரா கொல்லப்படுகிறார். கார்டியன்ஸ் ஒப் த கலக்ஸி மற்றும் அயன் மேன் குழுவினரால் தானோஸ்ஸை தோற்கடிக்கப்படவில்லை. நான்கு நவரத்தின கற்களின் உதவியுடன் அயன்மேன் தோற்கடிக்கப்பட்ட பின்னர் அயன் மேனை காப்பாற்ற டாக்டர் ஸ்டிரெஞ்ச் காலத்தை கட்டுப்படுத்தும் நேர கல்லை கொடுக்கிறார்.\n\nநேர கல் உதவியுடன் கேப்டன் அமெரிக்கா மற்றும் ப்ளாக் பாந்தர் குழுவினரை தோற்கடித்து அழிக்கப்பட்ட 6 வது நவரத்தின கற்கள்களை அடைகிறார், அவைகளின் சக்திகளுடன் எல்லா கிரகத்திலும் இருக்கும் பாதி மக்கள் தொகையை மறையவைக்கிறார். ஸ்டிரெஞ்ச், ஸ்பைடர் மேன் போன்று சக்திவாய்ந்த மனிதர்களில் குறிப்பிட்ட சிலரும் மறைந்துபோகின்றனர் , மக்கள் தொகையில் பாதி பேர் மறைந்து போகின்றனர்.\n\n\n"}
{"id": "425649", "url": "https://ta.wikipedia.org/wiki?curid=425649", "title": "இந்தியப் பொதுத் தேர்தல், 2019", "text": "இந்தியப் பொதுத் தேர்தல், 2019\n\n2019 இந்தியப் பொதுத் தேர்தல் (\"2019 Indian general election\") பதினேழாவது மக்களவைக்கான உறுப்பினர்களைத் தெரிவு செய்ய 2019 ஏப்ரல் 11 முதல் மே 19 வரை நடத்தப்பட்டது. மே 23 இல் வாக்குகள் எண்ணப்பட்டு, அதே நாளில் முடிவுகள் அறிவிக்கப்பட்டன. ஏறத்தாழ 900 மில்லியன் இந்தியக் குடிமக்கள் வாக்களிக்கத் தகுதி பெற்றனர். இத்தேர்தலில் 67% இற்கும் அதிகமானோர் வாக்களித்தனர். இத்தேர்தலிலேயே இந்தியத் தேர்தல் வரலாற்றில் மிக அதிகமானோர் வாக்களித்தனர். அத்துடன் மிக அதிகமான பெண்கள் இத்தேர்தலிலேயே வாக்களித்திருந்தனர்.\n\nஇந்தியத் தேர்தல் ஆணையம் வெளியிட்ட தேர்தல் முடிவுகளின் படி, மொத்தமாக தேர்தல்கள் நடந்த 542 தொகுதிகளில், பாரதிய ஜனதா கட்சி (பாஜக) 303 இடங்களைக் கைப்பற்றி, பெரும்பான்மையைப் பிடித்தது. பாஜக தலைமையிலான தேசிய ஜனநாயகக் கூட்டணி 352 தொகுதிகளில் வெற்றி பெற்றது. அதேவேளையில், இந்திய தேசிய காங்கிரசு (இதேகா) 52 இடங்களையும், காங்கிரசு தலைமையிலான ஐக்கிய முற்போக்குக் கூட்டணி 87 இடங்களைக் கைப்பற்றியது. ஏனைய கட்சிகள் 103 இடங்களைக் கைப்பற்றின. மக்களவையில் அதிகாரபூர்வமான எதிர்க்கட்சியாக இருப்பதற்கு ஒரு கட்சி குறைந்தது 10% தொகுதிகளைக் கைப்பற்றியிருக்க வேண்டும், அல்லது நடப்பு நாடாளுமன்றத்தில் குறைந்தது 55 இடங்களைக் கைப்பற்றியிருக்க வேண்டும். இரண்டாவது அதிகப்படியான இடங்களை (52) கைப்பற்றிய இந்திய தேசிய காங்கிரசு கட்சி இரண்டாவது தடவையாக அதிகாரபூர்வமான எதிர்க்கட்சி என்ற நிலையைப் பெறத் தவறியது. இதனால், இந்தியாவில் அதிகாரபூர்வமான எதிர்க்கட்சி இம்முறையும் இடம்பெறமாட்டாது.\n\nஆந்திரப் பிரதேசம், அருணாச்சலப் பிரதேசம், ஒடிசா, சிக்கிம் ஆகிய மாநிலங்களுக்கான சட்டப் பேரவைகளுக்கான தேர்தல்களும் இப்பொதுத் தேர்தல்களுடன் இணைந்து நடத்தப்பட்டன.\n\nSection::::தேர்தல் முறைமை.\n543 மக்களவை உறுப்பினர்கள் ஒரு-உறுப்பினர் கொண்ட தனித் தனித் தொகுதிகளில் இருந்து அதிகப்படியான வாக்குகளைப் பெறுபவர் தேர்ந்தெடுக்கப்படுவர். ஆங்கிலோ இந்திய சமூகத்தில் இருந்து தகுந்தளவு உறுப்பினர்கள் தேர்ந்தெடுக்கப்படவில்லை என இந்தியக் குடியரசுத் தலைவர் கருதும் பொருட்டு, அவர் மேலதிகமாக இரண்டு உறுப்பினர்களை அச்சமூகத்தில் இருந்து தேர்ந்தெடுத்து நியமிக்கலாம். 18 அல்லது அதற்கு மேற்பட்ட வயதுடைய இந்தியக் குடிமக்கள் வாக்களிக்கும் தகுதி பெறுவர். வாக்களிக்கத் தகுதியானவர்கள் இந்தியத் தேர்தல் ஆணையம் வழங்கிய வாக்காளர் அடையாள அட்டையை வைத்திருக்க வேண்டும்.\n\nஇந்திய அரசியலமைப்பின் படி, மக்களவைக்கான தேர்தல்கள் ஐந்து ஆண்டுகளுக்கு ஒரு முறை அல்லது குடியரசுத் தலைவர் நாடாளுமன்றத்தைக் முன்கூட்டியே கலைக்கும் போது நடைபெறுகின்றன. 2019 மார்ச் 10 இல் பதினேழாவது மக்களவைக்கான தேர்தல்கள் பற்றிய அறிவிப்பை இந்தியத் தேர்தல் ஆணையம் 2019 மார்ச் 10 இல் அறிவித்தது. அதன் பின்னர் தேர்தல் ஆணையத்தின் நன்னடத்தைக் கோட்பாடு விதிகள் உடனடியாக நடைமுறைக்கு வந்தன.\n\nSection::::தேர்தல் அட்டவணை.\n2019 மார்ச் 10 ஆம் நாள் 7-கட்டத் தேர்தல் அட்டவணை அறிவிக்கப்பட்டது. வாக்குகள் 2019 மே 23 இல் எண்ணப்பட்டன. பீகார், உத்தரப் பிரதேசம், மேற்கு வங்காளம் ஆகிய மாநிலங்களில் ஏழு கட்டங்களிலும் தேர்தல்கள் நடைபெற்றன. சம்மு காசுமீர் மாநிலத்தின் அனந்த்நாக் தொகுதியில் தேர்தல் வன்முறைகள் காரணமாக மூன்று கட்டங்களில் தேர்தல் நடத்தப்பட்டது.\n\n\nSection::::அரசியல் கட்சிகளும் கூட்டணிகளும்.\n50 இற்கும் மேற்பட்ட கட்சிகள் இத்தேர்தலில் போட்டியிட்டன. இவைகளில் பெரும்பாலானவை பிராந்தியக் கட்சிகளாகும். போட்டியிட்ட முக்கிய கட்சிகள் பாரதிய ஜனதா கட்சி (பாஜக), இந்திய தேசிய காங்கிரசு (இதேகா) ஆகியவையாகும். 1984 முதல் 2009 வரை எந்தக் கட்சியும் மக்களவையில் அறுதிப் பெரும்பான்மையைப் பெற்றிருக்கவில்லை. இதனால் கூட்டணி அமைத்துப் போட்டியிடுவது இந்தியாவில் வழமையானது. 2019 தேர்தலில், நான்கு தேர்தலுக்கு-முந்தைய முக்கிய கூட்டணிகள் அமைக்கப்பட்டன. இவை பாஜக தலைமையில் தேசிய ஜனநாயகக் கூட்டணி (தேஜகூ), காங்கிரசு தலைமையில் ஐக்கிய முற்போக்குக் கூட்டணி, மகாகத்பந்தன் என அழைக்கப்படும் பெரும் கூட்டணி, இடது முன்னணி ஆகியனவாகும். 2019 தேர்தலில் முதல் தடவையாக காங்கிரசு (421) கட்சியைவிட பாஜக (437) அதிக தொகுதிகளில் போட்டியிட்டது.\n\nகாங்கிரசு கட்சி பாஜக உடன் நேரடியாக மோதக்கூடிய மாநிலங்களில் கூட்டணி இல்லாமல் தனித்துப் போட்டியிட்டது. அவை: இமாச்சலப் பிரதேசம், உத்தராகண்டம், ராஜஸ்தான், குசராத்து, மத்தியப் பிரதேசம், சத்தீசுகர் ஆகியவையாகும். சம்மு காசுமீர், பீகார், தமிழ்நாடு, மகாராட்டிரம், கருநாடகம், சார்க்கண்ட், கேரளம் ஆகிய மாநிலங்களில் காங்கிரசு மாநிலக் கட்சிகளுடன் இணைந்து போட்டியிட்டது. உத்தரப் பிரதேசம், மேற்கு வங்காளம், ஆந்திரப் பிரதேசம், தில்லி, பஞ்சாப், அரியானா, கோவா ஆகிய மாநிலங்களில் காங்கிரசுக் கட்சி எந்தக் கட்சியுடனும் கூட்டணி அமைக்க முடியவில்லை.\n\nபகுஜன் சமாஜ் கட்சித் தலைவர் மாயாவதி குமாரி, சமாஜ்வாதி கட்சித் தலைவர் அகிலேஷ் யாதவ் உத்தரப் பிரதேசத்தில் உள்ள 80 தொகுதிகளில் 76 தொகுதிகளுக்கு போட்டுயிட \"மகாகத்பந்தன்\" என்ற கூட்டணியை 2019 சனவரியில் அறிவித்தார்கள். அமேதி, ராய் பரேலி ஆகிய தொகுதிகளை காங்கிரசுக்கும், மேலும் இரண்டு தொகுதிகளை வேறு கட்சிகளுக்கும் போட்டியிடாமல் விட்டுக் கொடுத்தார்கள். இக்கூட்டணியில் காங்கிரசு இடம்பெறவில்லை.\n\nSection::::தமிழ்நாட்டில் மக்களவை தேர்தல் 2019.\nதிமுக கூட்டணியில் காங்கிரசு (புதுச்சேரி உட்பட) 10 தொகுதிகளிலும், மார்க்சியப் பொதுவுடமைக் கட்சியும், இந்தியப் பொதுவுடமைக் கட்சியும், விடுதலைச் சிறுத்தைகள் கட்சியும் தலா இரண்டு தொகுதிகளிலும் மதிமுக, கொங்கு தேசிய முன்னேற்றக் கட்சி, இந்திய யூனியன் முசுலிம் லீக் ஆகிய கட்சிகள் தலா ஒரு தொகுதிகளிலும் போட்டியிட்டன. கூட்டணி கட்சிகளுக்கு ஒதுக்கப்பட்டது போக திமுக மொத்தம் இருபது இடங்களில் போட்டியிட்டது.\n\nஅதிமுக கூட்டணியில் பாமக ஏழு தொகுதிகளிலும், பாஜக ஐந்து தொகுதிகளிலும் தேமுதிக நான்கு தொகுதிகளிலும் புதிய தமிழகம், புதிய நீதிக் கட்சி, தமாகா ஆகிய கட்சிகள் தலா ஒரு தொகுதியிலும் போட்டியிட்டன. புதுச்சேரியில் என். ஆர். காங்கிரசு போட்டியிட்டது. கூட்டணி கட்சிகளுக்கு ஒதுக்கப்பட்டது போக அதிமுக மொத்தம் இருபது இடங்களில் போட்டியிட்டது.\n\nநாம் தமிழர் கட்சி, மக்கள் நீதி மய்யம் ஆகிய கட்சிகள் கூட்டணி இல்லாமல் போட்டியிட்டன.\n\nஅமமுக கட்சியானது தேர்தல் ஆணையத்தில் பதிவு செய்யப்படாததால் இந்த அணிக்குப் பொதுவான சின்னம் வழங்கியபோதும், அவர்கள் சுயேச்சைகளாகவே கருதப்படுவர் எனவும் உச்சநீதிமன்றம் அறிவித்தது.\n\nSection::::கேரளா.\nகேரளாவில் பாசக 12.93% வாக்குகளும் காங்கிரசு 37.27% வாக்குகளும் இந்திய பொதுவுடமை கட்சி 6.05% வாக்குகளும் மார்க்சிய பொதுவுடமை கட்சி 25.83% வாக்குகளும் இந்திய யூனியன் முசுலிம் லீக் 5.45% வாக்குகளும் பெற்றனர்.\n\nகாங்கிரசு 15 தொகுதிகளிலும், மார்க்சிய பொதுவுடமை கட்சி ஓர் தொகுதியிலும் இந்திய யூனியன் முசுலிம் லீக் இரு தொகுதிகளிலும் கேரளா காங்கிரசு (மணி) ஓர் தொகுதியிலும் புரட்சிகர சோசலிசுடு கட்சி ஓர் தொகுதியிலும் வென்றனர்.\n\nதிருவனந்தபுரத்தில் காங்கிரசின் சசி தரூர் வென்றார், பாசக இரண்டாவதாக வந்தது.\nSection::::தெலுங்கானா.\nதெலுங்கானாவில் பாசக 19.45% வாக்குகளும் காங்கிரசு 29.48% வாக்குகளும் தெலுங்கானா ராசுட்டிரிய சமிதி 41.29% வாக்குகளும் மஜ்லிசே இத்திகாதுல் முசுலிமீன் (மஜ்லிஸ்) 2.78% வாக்குகளும் பெற்றனர்.\n\nஐதராபாத்தில் மஜ்லிஸ் கட்சி வென்றது. அடிலாபாத்திலும் கரீம்நகரிலும் நிசாமாபாத்திலும் செகந்திராபாத்திலும் பாசக வென்றது. நிசாபாத்தில் சந்திரசேகர் ராவின் மகள் கவிதா தோற்றார். நல்கொண்டாவிலும் போங்கிரிலும் மல்கஜ்கிரியிலும் காங்கிரசு வென்றது. தெலுங்கானா இராட்டிர சமிதி ஒன்பது தொகுதிகளில் வென்றது.\n\nSection::::ஆந்திர பிரதேசம்.\nஆந்திர பிரதேசத்தில் பாசக 0.96% வாக்குகளும் காங்கிரசு 1.29% வாக்குகளும் தெலுங்கு தேசம் 39.59% வாக்குகளும் ஒய் எசு ஆர் காங்கிரசு 49.15% வாக்குகளும் பெற்றனர்.\n\nதெலுங்கு தேசம் மூன்று தொகுதிகளிலும் ஒய் எசு ஆர் காங்கிரசு 22 தொகுதிகளிலும் வென்றனர்.\n\nSection::::கருநாடகம்.\nகாங்கிரசு பெங்களூர் புறநகரிலும் ஜனதாதளத்தின் பிராஜ்வால் ரேவண்ணா ஸாசனிலும் கட்சிசாரா சுமலதா ஆம்பரீசு மாண்டியாவிலும் வென்றனர். நிகில் குமாரசாமி மாண்டியாவில் சுமலதாவிடம் தோற்றார். நிகில் குமாரசாமி தேவகவுடாவின் பேரன் முதல்வர் குமாரசாமியின் மகன். பிராஜ்வால் ரேவண்ணாவும் தேவகவுடாவின் பேரன் (குமாரசாமியின் அண்ணன் மகன்).\n\nSection::::மகாராட்டிரா.\nஔரங்காபாத்தில் மஜ்லிஸ் கட்சி வென்றது, பாராமதியிலும் சாடராவிலும் சிரூரிலும் ராஜ்காட்டிலும் தேசியவாத காங்கிரசும் சந்திரபூரில் காங்கிரசும் வென்றன. பாசக 23 தொகுதிகளிலும் சிவசேனா 18 தொகுதிகளிலும் அமராவதி தொகுதியில் கட்சி சாரா வேட்பாளர் நவ்நித் இரவி ராணாவும் வென்றனர்.\n\nSection::::உத்திரப் பிரதேசம்.\nமிர்சாபூரிலும் ரோபர்ட்ஸ்கஞ்சிலும் அப்னாதளம் வென்றது.\n\nSection::::பீகார்.\nகிசான்கன்ஞ் என்ற தொகுதியில் காங்கிரசு வென்றது.\nSection::::சம்மு காசுமீர்.\nசம்மு, உதன்பூர், லடாக்கில் பாசகவும் சிறிநகர், பாராமுல்லா, அனந்நாக்கில் தேசியமாநாடும் வென்றன.\n\nSection::::அசாம்.\nகோக்ரச்கரில் கட்சி சாராதவரும் துப்ரியில் அனைந்திந்திய ஐக்கிய சனநாயக முன்னனி வென்றனர்.\nSection::::வாக்களிப்பு வீதம்.\nமுதல் கட்ட வாக்களிப்பில், 91 மக்களவைத் தொகுதிகளுக்கு 142 மில்லியன் வாக்காளர்களில் 69.50 விழுக்காட்டினர் வாக்களித்தனர். 2014 தேர்தல்களில் இந்த வாக்களிப்பு வீதம் 68.77% ஆக இருந்தது. இரண்டாம் கட்டத்தில், 95 மக்களவைத் தொகுதிகளுக்கு 156 மில்லியன் வாக்காளர்களில் 69.44% விழுக்காட்டினர் வாக்களித்தனர். 2014 இல் இது 69.62% ஆக இருந்தது. மூன்றாம் கட்டத்தில், 116 மக்களவத் தொகுதிகளுக்கு 189 மில்லியன் வாக்காளர்களில் 68.40 விழுக்காட்டினர் வாக்களித்தனர். 2014 இல் இது 67.15% ஆக இருந்தது. நான்காம் கட்டத்தில், 72 தொகுதிகளுக்கு 128 மில்லியன் வாக்காளர்களில் 65.51 விழுக்காட்டினர் வாக்களித்தனர். 2014 இது 63.05% ஆக இருந்தது. ஆறாம் கட்டத்தில், 101 மில்லியன் வாக்காளரில் 63.5 விழுக்காட்டினர் வாக்களித்தனர்.\n\n2019 தேர்தலில் இறுதி வாக்களிப்பு வீதம் 67.11 ஆகும். இது மக்களவைத் தேர்தல் வரலாற்றில் மிக அதிகமானதாகும். 2014 இல் இது 65.95% ஆக இருந்தது.\n\nSection::::தேர்தலுக்குப் பிந்தைய கருத்துக் கணிப்புகள்.\nதேர்தல் ஆணையத்தின் கட்டளைப்படி இந்திய மக்களவைத் தேர்தல் 2019 முடிந்த நாளான மே மாதம், 19-ஆம் நாள், மாலை 6.30க்கு பின் செய்தி ஊடகங்கள் மற்றும் ஆய்வு நிறுவனங்கள் சேர்ந்து நடத்திய தேர்தலுக்கு பிந்தைய கருத்துக் கணிப்புகள் வெளியாயின.\n\nSection::::தேர்தல் முடிவுகள்.\n2019 மே 23 இல் வாக்குகள் எண்ண ஆரம்பிக்கப்பட்டன. இந்தியத் தேர்தல் ஆணையம் வெளியிட்ட முடிவுகளின் படி, கட்சி-வாரியாக 542 தொகுதி முடிவுகள் பின்வருமாறு:\n\n2014 மக்களவைத் தேர்தலில், நரேந்திர மோதி தலைமையிலான பாஜக 30 ஆண்டுகளுக்குப் பின்னர் முதல் தடவையாக தனிப் பெரும் கட்சியாக பெரும்பான்மை பெற்று ஆட்சியமைத்தது. 2019 தேர்தலில் பாஜக 303 இடங்களைக் கைப்பற்றியது. இது ஆட்சியமைக்கத் தேவையான 272 ஐ விட 31 இடங்கள் அதிகமானதாகும். கூட்டணிக் கட்சிகளுடன் இணைந்து மொத்தம் 352 இடங்களைக் கைப்பற்றியது. இந்திய விடுதலைக்குப் பின்னர் ஒரே கட்சி மிகப் பெரும்பான்மையுடன் மக்களவைக்குத் தெரிவாகியது இது இரண்டாவது தடவையாகும். பாஜகவிற்கு மட்டும் 41% வாக்குகள் கிடைத்தன. இது 2014 தேர்தலை விட 10% அதிகமாகும்.\n\n"}
{"id": "425650", "url": "https://ta.wikipedia.org/wiki?curid=425650", "title": "ஜோதிர் ஆதித்யா மாதவராவ் சிந்தியா", "text": "ஜோதிர் ஆதித்யா மாதவராவ் சிந்தியா\n\nஜோதிர் ஆதித்யா மாதவராவ் சிந்தியா (\"(Jyotiraditya Madhavrao Scindia\", பிறப்பு 1 சனவரி 1971) என்பவர் ஒரு இந்திய அரசியல்வாதி ஆவார். இவர் ஒரு காலத்தில் குவாலியரை ஆட்சிசெய்த சிந்தியா குடும்பத்தைச் சேர்ந்தவர். மேலும் இவர் மத்தியப் பிரதேசத்தின் குணா நாடாளுமன்றத் தொகுதி மக்களவை உறுப்பினர். இவர் இந்திய தேசிய காங்கிரசு கட்சியைச் சேர்ந்தவர். மேலும் இவர் மன்மோகன் சிங்கின் அமைச்சரவையில் மின்சாரத் துறைக்கான தனிப்பொறுப்புடன் கூடிய இணையமைச்சராக 2012 அக்டோபர் முதல் 2014வரை இருந்தார். மேலும் இவர் குவாலியரின் கௌவ அரசர் பட்டதுடன் இருக்கிறார். அதாவது குவாலியர் சமஸ்தானத்தை இந்திய ஒன்றியத்துடன் இணைக்கப்படாமல் இருந்திருந்தால் இன்று அவர் அதன் அரசராக இருந்திருப்பார்.\n\nSection::::ஆரம்ப வாழ்கை.\nமராத்தா குடும்பத்தில் 1971 சனவரி முதல் நாளன்று பம்பாயில் சிந்தியா பிறந்தார். இவரது பெற்றோர் மாதவராவ் சிந்தியா மற்றும் மாதவி ராஜே சிந்தியா ஆவர். இவர் மாநகரின் காம்பியன் பள்ளியிலும் தேராதூனின் டூன் பள்ளியிலும் படித்தார். ப1993இல் இவர் ஹார்வர்டு பல்கலைக்கழகத்தில் பொருளியல் பட்டம் பெற்றார். 2001இல், இவர் ஸ்டான்போர்டு பல்கலைக்கழகத்தில் முதுகலை வணிக மேலாண்மை பயின்று பட்டம் பெற்றார்.\n\n1947இல் இந்திய ஒன்றியத்துடன் இணைக்கப்பட்ட சமஸ்தானமான குவாலியரின் கடைசி மகாராஜாவாக இருந்த ஜிவாஜிராவ் சிந்தியா. இவருக்கு, சுதந்திர இந்தியாவில் மற்ற இளவரசர்களைப் போலவே பட்டம் மற்றும் சலுகைகள், ஆண்டு மானியம் போன்றவை வழங்கப்பட்டன. 1961இல் இவரது மரணத்துக்குப் பிறகு இவரது மகனான மாதவ்ராவ் சிந்தியா (ஜோதிர் ஆதித்யா மாதவராவ் சிந்தியாவின் தந்தை) குவாலியர் மகாராஜா என்ற பட்டத்தைப் பெற்றார். 1971 ஆம் ஆண்டு இந்திய அரசியலமைப்பில் மேற்கொள்ளப்பட்ட 26 வது திருத்தத்தின்படி, இந்தியாவின் முன்னாள் மன்னர்களின் பட்டங்கள் மானியங்கள் போன்றவை ஒழிக்கப்பட்டன.\n\nஜோதிர் ஆதித்யா மாதவராவ் சிந்தியா வடோதராவின் கெய்க்வாட் குடும்பத்தைச் சேர்ந்த பிரியதர்ஷினி ராஜே சிந்தியாவை மணந்தார்.\n\nSection::::அரசியல் வாழ்வு.\nஇவருது தந்தை மாதவ ராவ் சிந்தியா மறைவுக்குப் பிறகு 2002 பெப்ரவரியில் குணா தொகுதியில் நடந்த இடைத்தேர்தலில் இந்திய நாடாளுமன்ற மக்களவைக்கு தேர்ந்தெடுக்கப்பட்டார். இவர் 2004 இல் மீண்டும் இத்தொகுதியில் இருந்து மக்களவைக்கு தேர்ந்தெடுக்கப்பட்டார், பின்னர் 2007இல் தகவல்தொழில்நுட்பத் துறை இணையமைச்சர், 2009இல் வணிகம் மற்றும் தொழில்துறை இணை அமைச்சராகப் பதவிவகித்தார். 2012இல் மின்சாரத் துறைக்கு தனிப்பொறுப்பு வகித்து இணையமைச்சரானார்.\n"}
{"id": "425651", "url": "https://ta.wikipedia.org/wiki?curid=425651", "title": "கார்ட்டோசாட்-2எப்", "text": "கார்ட்டோசாட்-2எப்\n\nகார்ட்டோசாட்-2 எப் (Cartosat-2F) என்பது கார்ட்டோசாட்-2 தொகுதியின் எட்டாவது புவி கவனிப்பு செயற்கைக்கோள் ஆகும். இதனைமுனைய துணைக்கோள் ஏவுகலம்-சி40 மூலம் விண்ணில் செலுத்தப்பட்டது.\n\n"}
{"id": "425653", "url": "https://ta.wikipedia.org/wiki?curid=425653", "title": "நிகாங் கான்", "text": "நிகாங் கான்\n\nநிகாங் கான் (\"Nihang Khan\") என்பவர் இந்தியாவின் பஞ்சாப் மாகாணத்திலுள்ள ரோபருக்கு அருகேயுள்ள கோட்லா நிகாங் கான் என்ற சிறிய ஆட்சிப் பகுதிக்கு சமீன்தாராக ஆட்சிபுரிந்தவர் ஆவார்.பத்தாம் சீக்கிய குருவாகிய குரு கோபிந்த் சிங்கின் நண்பராகவும் அவரைப் பின்பற்றுபவராகவும் இவர் இருந்தார். குருவும் அவரது கூட்டாளிகளும் அடிக்கடி நிகாங் கானுடன் ஒன்றாகத் தங்கி இருந்தனர், முகலாயப் படைகளால் துன்புறுத்தலுக்கு ஆளாகநேர்ந்த காலப்பகுதியில் அவர்கள் இவ்வாறு அவருடன் தங்கி வாழ்ந்து வந்தனர். நம்பிக்கை மற்றும் இனம் மூலம் நிகாங் கான் ஒரு முசுலீம் பக்தூனாக இருந்தார்.\n\nகுரு கோபிந்த் சிங்கும் மற்றும் நிகாங் கானும் முதன் முதலாக விக்ரம் சம்வாத் நாட்காட்டியின்படி 1745 ஆம் ஆண்டின் மாசி மாதத்தின் அமாவாசையில் சந்தித்தார் குரு கோவிந்தைக் கண்டு அவரால் ஈர்க்கப்பட்ட நிகாங் கான் தனக்குச் சொந்தமான அனைத்தையும் குரு கோவிந்துக்கு அர்ப்பணிப்பதாக அறிவித்தார். கானை கௌரவிக்கும் விதமாக சீக்கிய மத இலக்கியங்கள் பாய் நிகாங் கான் என்று சிறப்பித்தன. பாய் ஆலம்கான் எனப்படுபவர் நிகாங் கானின் பிள்ளைகளில் ஒருவராவார். குரு கோவிந் சிங் 1694 ஆம் ஆண்டு மே மாதம் 3 ஆம் நாள் நடைபெற்ற பாய் ஆலம் காணின் திருமண விழாவில் கலந்துகொண்டார்\n"}
{"id": "425655", "url": "https://ta.wikipedia.org/wiki?curid=425655", "title": "மார்க்சியப் பொருளாதாரம்", "text": "மார்க்சியப் பொருளாதாரம்\n\nமார்க்ஸ் முன்வைத்த அரசியல் பொருளாதாரக் கொள்கைகள் மார்க்சியப் பொருளாதாரம் என்று அழைக்கப்படுகிறது. இது மார்க்சியப் பொருளியலில் இருந்து மாறுபட்டதாகும்.\nSection::::தோற்றம்.\nகாரல் மார்க்சு, பிரெட்ரிக் எங்கெல்சு ஆகியோரால் தோற்றுவிக்கப்பட்ட பொதுவுடைமை அறிக்கையிலிருந்து மார்க்சியப் பொருளாதாரம் தொடங்குகிறது.\n"}
{"id": "425656", "url": "https://ta.wikipedia.org/wiki?curid=425656", "title": "பிமோலா குமாரி", "text": "பிமோலா குமாரி\n\nசாரங்பம் பிமோலா குமாரி தேவி (\"sarungbam Bimola Kumari Devi\") என்பவர் ஓர் இந்திய மருத்துவர் ஆவார். இந்தியாவின் மணிப்பூர் மாநிலத்திலுள்ள இம்பால் நகரின் மேற்கு மண்டலத்திற்கு முதன்மை மருத்துவராகப் பணியாற்றினார் . மணிப்பூர் மாநிலத்தில் 1979 ஆம் ஆண்டு முதல் மருத்துவராகப் பணியாற்றி வருகிறார். பெரும்பாலும் கிராமப்புறங்கள் இவரது பணியிடங்களாக இருந்தன. இந்தியப் பிரதமர் நரேந்திர மோடி மணிப்பூர் மாநிலத்திற்கு வருகை தந்தபோது இரண்டு முறையும் இவர் உணவு பாதுகாப்பு அலுவலகத்தின் தலைவராக இருந்தார் . 2014 ஆம் ஆண்டில் டாக்டர். பி. ஆர். அம்பேத்கார் அனைத்துலக விருது பிமோலா குமாரிக்கு வழங்கப்பட்டது . மேலும் 2015 ஆம் ஆண்டு இந்தியாவின் நான்காவது மிக உயர்ந்த குடிமகன் விருதான பத்மசிறீ விருதும் இவருக்கு வழங்கப்பட்டது .\n"}
{"id": "425660", "url": "https://ta.wikipedia.org/wiki?curid=425660", "title": "5-மெத்தில்சாலிசிலிக் அமிலம்", "text": "5-மெத்தில்சாலிசிலிக் அமிலம்\n\n5-மெத்தில்சாலிசிலிக் அமிலம் (\"5-Methylsalicylic acid\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு வெண்மையான திண்மமாகும். கார நீரிலும் கரிம முனைவுக் கரைப்பான்களிலும் 5-மெத்தில்சாலிசிலிக் அமிலம் கரைகிறது. நடுநிலை pH நிலையில் இந்த அமிலம் 5-மெத்தில்சாலிசிலேட்டாக காணப்படுகிறது. ஒரு கார்பாக்சிலிக் அமிலம், மற்றும் ஒரு பீனால் குழு போன்றவை இதனுடைய வேதி வினைக்குழுக்களில் அடங்கும். மெத்தில்சாலிசிலிக் அமிலத்தினுடைய அறியப்பட்ட நான்கு மாற்றியன்களில் இதுவும் ஒன்றாகும்.\n3-மெத்தில்பென்சாயிக் அமிலத்தை ஐதராக்சிலேற்றம் செய்து 5-மெத்தில்சாலிசிலிக் அமிலம் தயாரிக்கப்படுகிறது . \n\n"}
{"id": "425664", "url": "https://ta.wikipedia.org/wiki?curid=425664", "title": "3-மெத்தில்சாலிசிலிக் அமிலம்", "text": "3-மெத்தில்சாலிசிலிக் அமிலம்\n\n3-மெத்தில்சாலிசிலிக் அமிலம் (\"3-Methylsalicylic acid\") என்பது CHCH(COH)(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு வெண்மையான திண்மமாகும். கார நீரிலும் கரிம முனைவுக் கரைப்பான்களிலும் 3-மெத்தில்சாலிசிலிக் அமிலம் கரைகிறது. நடுநிலை pH நிலையில் இந்த அமிலம் 3-மெத்தில்சாலிசிலேட்டாக காணப்படுகிறது. ஒரு கார்பாக்சிலிக் அமிலம், மற்றும் ஒரு பீனால் குழு போன்றவை இதனுடைய வேதி வினைக்குழுக்களில் அடங்கும். மெத்தில்சாலிசிலிக் அமிலத்தினுடைய அறியப்பட்ட நான்கு மாற்றியன்களில் இதுவும் ஒன்றாகும். \n\nஆர்த்தோ கிரெசாலை கார்பாக்சிலேற்றம் செய்து 3-மெத்தில்சாலிசிலிக் அமிலம் தயாரிக்கப்படுகிறது \n"}
{"id": "425667", "url": "https://ta.wikipedia.org/wiki?curid=425667", "title": "4-மெத்தில்சாலிசிலிக் அமிலம்", "text": "4-மெத்தில்சாலிசிலிக் அமிலம்\n\n4-மெத்தில்சாலிசிலிக் அமிலம் (\"4-Methylsalicylic acid\") என்பது CHCH(COH)(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு வெண்மையான திண்மமாகும். கார நீரிலும் கரிம முனைவுக் கரைப்பான்களிலும் 4-மெத்தில்சாலிசிலிக் அமிலம் கரைகிறது. ஒரு கார்பாக்சிலிக் அமிலம், மற்றும் ஒரு பீனால் குழு போன்றவை இதனுடைய வேதி வினைக்குழுக்களில் அடங்கும்.இயற்கையாக்க் கிடைக்கும் 6-மெத்தில்சாலிசிலிக் அமிலம் உள்ளிட்ட மெத்தில்சாலிசிலிக் அமிலத்தினுடைய அறியப்பட்ட நான்கு மாற்றியன்களில் இதுவும் ஒன்றாகும். இச்சேர்மத்திற்கென சில பயன்பாடுகள் உள்ளன. \n4-மெத்தில்பென்சாயிக் அமிலத்தை ஐதராக்சிலேற்றம் செய்து 4-மெத்தில்சாலிசிலிக் அமிலம் தயாரிக்கப்படுகிறது \n"}
{"id": "425682", "url": "https://ta.wikipedia.org/wiki?curid=425682", "title": "6-மெத்தில்சாலிசிலிக் அமிலம்", "text": "6-மெத்தில்சாலிசிலிக் அமிலம்\n\n6-மெத்தில்சாலிசிலிக் அமிலம் (\"6-Methylsalicylic acid\") என்பது CHCH(COH)(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும்.ஒரு வெண்மையான திண்மமாக இச்சேர்மம் காணப்படுகிறது. கார நீரிலும் கரிம முனைவுக் கரைப்பான்களிலும் 6-மெத்தில்சாலிசிலிக் அமிலம் கரைகிறது. நடுநிலை pH மதிப்புள்ள நிலையில் இந்த அமிலம் 6-மெத்தில்சாலிசிலேட்டாக காணப்படுகிறது. ஒரு கார்பாக்சிலிக் அமிலம், மற்றும் ஒரு பீனால் குழு போன்றவை இதனுடைய வேதி வினைக்குழுக்களில் அடங்கும். மெத்தில்சாலிசிலிக் அமிலத்தினுடைய அறியப்பட்ட நான்கு மாற்றியன்களில் இதுவும் ஒன்றாகும்.\n\n6-மெத்தில்சாலிசிலிக் அமிலம் இயற்கையாகத் தோன்றுகிறது. மெட்டா கிரெசால் தயாரிப்பில் உயிரியல் தொகுப்பு முன்னோடிச் சேர்மமாக 6-மெத்தில்சாலிசிலிக் அமிலம் பயன்படுகிறது. கார்பாக்சில் நீக்க வினையில் 6-மெத்தில்சாலிசிலேட்டு டி கார்பாக்சிலேசு என்ற நொதி வினையூக்கியாகச் செயல்படுகிறது. \n\n"}
{"id": "425683", "url": "https://ta.wikipedia.org/wiki?curid=425683", "title": "1,2-டைநைட்ரோபென்சீன்", "text": "1,2-டைநைட்ரோபென்சீன்\n\n1,2-டைநைட்ரோபென்சீன் (\"1,2-Dinitrobenzene\") என்பது CH(NO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். 1,2-இரு நைட்ரோபென்சீன் என்ற பெயராலும் இதை அழைக்கலாம். இச்சேர்மம் ஒரு வெண்மையான திண்மமாக அல்லது நிறமற்ற திண்மமாக காணப்படுகிறது. டைநைட்ரோபென்சீனின் அறியப்பட்டுள்ள மூன்று மாற்றியன்களில் இதுவும் ஒன்றாகும். தாமிர வினையூக்கியின் முன்னிலையில் 2-நைட்ரோ அனிலினை சோடியம் நைட்ரைட்டுடன் சேர்த்து ஈரசோனியமாக்கல் வினைக்கு உட்படுத்தி 1,2-டைநைட்ரோபென்சீன் தயாரிக்கப்படுகிறது. \n"}
{"id": "425694", "url": "https://ta.wikipedia.org/wiki?curid=425694", "title": "அரைவல் (திரைப்படம்)", "text": "அரைவல் (திரைப்படம்)\n\nஅரைவல்( தமிழ் : வருகை )வருகை is a 2016 அமெரிக்க அறிவியல் புனைகதை திரைப்படம் ஆகும் .இந்தத் திரைப்படம் 1988 ல் எரிக் ஹெய்சரர் எழுதிய ஸ்டோரி ஆப் யுவர் லைப் (தமிழ் : உன்னுடைய வாழ்க்கையின் கதை ) என்ற சிறுகதையை அடிப்படையாக கொண்டது.\n\nSection::::கதை சுருக்கம்.\nபூமியின் மேற்பரப்பில் புதிதாக 12 வேற்றுகிரக விண்கலங்கள் போன்ற அமைப்புகள் உருவாகின்றன .இதனையடுத்து அமெரிக்க ராணுவத்தில் பணியாற்றும் கர்னல் ஜி டி வெபர் இந்த வேற்றுகிரக விண்கலங்கள் வந்ததற்கான காரணத்தை கண்டறிய முயற்சிக்கிறார் ..இந்த முயற்சியில் ஆராய்ச்சி குழுவில் இருக்கும் டாக்டர் அயான் டொன்னேல் மற்றும் லூயிஸ் பாங்ஸ் அந்த வேற்றுகிரகத்தினர் பேச முயற்சிக்கும் வட்ட வடிவத்தில் உள்ள சமிக்ஞை எழுத்து வடிவ மொழியின் மூலமாக வேற்றுகரகத்தினர் சொல்லவருவதை புரிந்துகொள்ள மொழிப்பெயர்ப்பு செய்ய எடுக்கும் முயற்சிகள்தான் இந்த திரைப்படத்தின் கதை .லூயிஸ் பாங்ஸ் பெருமுயற்சிக்கு பின்னர் அந்த விண்கலத்தில் இருக்கும் வேற்றுலகதினரின் தனிப்பட்ட மொழியை லூயிஸ் மொழிபெயர்க்கும் பட்சத்தில் ஒரு கட்டத்தில் வட்டவடிவ எழுத்து சங்கேத மொழியில் சொல்லப்பட்ட வார்த்தைகள் மொழிபெயர்க்கப்படும்போது போர் உருவாக்கக்கூடிய ஒரு சூழ்நிலை உருவாகிறது இருந்தாலும் இந்த முயற்சிகளின் முடிவில் அந்த வேற்றுகிரகத்தினர் காலங்களை கடந்து கடந்தகால மற்றும் எதிர்கால சம்பவங்களை அறியக்கூடிய சக்திகள் உள்ளவர்கள் என்றும் , 3000 ஆண்டுகளுக்கு பின்னால் அவர்களுக்கு பூமியில் இருப்பவர்களின் உதவி தேவைப்படுவதை சொல்லவும் வந்துள்ளனர் என்பதை லூயிஸ் அறிகிறார் , எதிர்கால சம்பவங்களை அவர்களின் சக்திகள் மூலமாக அறிந்துகொண்டு போர் நடக்காமல் தடுக்கிறார் . பின்னர் அந்த 12 விண்கலன்களும் மறைந்து செல்கின்றன.\n\nSection::::வசூல்.\nஇந்த திரைப்படம் 203.4 மில்லியன் அமெரிக்க டாலர்களை உலகம் முழுவதும் வசூலாக குவித்தது .\n"}
{"id": "425697", "url": "https://ta.wikipedia.org/wiki?curid=425697", "title": "கார்ட்டோசாட்-2சி", "text": "கார்ட்டோசாட்-2சி\n\nகார்ட்டோசாட்-2சி (Cartosat-2c) என்பது சூரிய ஒளியின் சுற்றுப்பாதை பாதையில் வலம்வரும் கார்ட்டோசாட்-2 தொகுதியின் நான்காவது புவி கவனிப்பு செயற்கைக்கோள் ஆகும். இந்தச் செயற்கைக்கோளினை அகமதாபாத்தில் உள்ள விண்வெளி பயன்பாட்டு மையத்தில் தயாரிக்கப்பட்டது. மேலும் இதனைப் பராமரித்து , விண்ணில் செலுத்தியது இந்திய விண்வெளி ஆய்வு மையம் ஆகும். இந்த செயற்கைக்கோள் சூன் 22, 2016 இல் விண்ணில் செலுத்தப்பட்டது.\n\nSection::::தாங்குசுமை.\nஇந்தச் செயற்கைக்கோள் மின்காந்த கதிர்வீச்சின் விபரிப்பான மின்காந்த நிழற்பட்டையினை கருப்பு வெள்ளைப் படமாக எடுக்கக்கூடிய பன்னிற ஒளிப்படக்கருவியினை தாங்கிச் செல்கிறது. மேலும் உயர்தர பிரிதிறன் கொண்ட பன்நிறமாலைப் பிரிதிறன் கொண்ட ஒளிப்படக் கருவியினையும் தாங்கிச் செல்கிறது. இந்தச் செயற்கைக்கோள் 0.6 மீ புறவெளி பிரிதிறன் கொண்டுள்ளது. நிலையான் இடத்தில் சுமார் 1 நிமிடம் வரையிலான காட்சிகளை நிகழ்படமாக எடுக்கும் திறன் கொண்டுள்ளது.\n\nSection::::ஏவுதல்.\nஇந்தச் செயற்கைக் கோளினை சூன் 20, 2016 இல் விண்ணில் செலுத்தத் திட்டமிடப்பட்டது. ஆனால் வாயுக் கசிவின் காரணமாக இரு முறை தாமதமானது. பின் சூன் 22, 2016 இல் சதீஸ் தவான் விண்வெளி மையத்தின் இரண்டாவது திண்டில் இருந்து ஏவப்பட்டது. இத்துடன் சிறிய செயற்கைக் கோள்களான \"லபான்-ஏ3, பைரஸ், ஸ்கைசேட், ஜென்2-1 மற்றும் நுண்ம செயர்கைக்கோள்களான ஜிஎச்ஜிசேட்-டி மற்றும் எம்3எம்சேட் மற்றும் நுண்னுட்ப செயர்கைக் கோள்களான ஸ்வயம் மற்றும் சத்யபாமா சேட் ஆகியவை இத்துடன் இணைத்து அனுப்பப்பட்டன.\"\n\n"}
{"id": "425701", "url": "https://ta.wikipedia.org/wiki?curid=425701", "title": "கார்ட்டோசாட்-2டி", "text": "கார்ட்டோசாட்-2டி\n\nகார்ட்டோசாட்-2டி (Cartosat-2D) என்பது சூரிய ஒளியின் சுற்றுப்பாதை பாதையில் வலம்வரும் கார்ட்டோசாட்-2 தொகுதியின் ஐந்தாவது புவி கவனிப்பு செயற்கைக்கோள் ஆகும். இந்தச் செயற்கைக்கோளினை அகமதாபாத்தில் உள்ள விண்வெளி பயன்பாட்டு மையத்தில் தயாரிக்கப்பட்டது. மேலும் இதனைப் பராமரித்து , விண்ணில் செலுத்தியது இந்திய விண்வெளி ஆய்வு மையம் ஆகும். இந்த செயற்கைக்கோள் சூன் 22, 2016 இல் முனைய துணைக்கோள் ஏவுகலம்-சி37 மூலம் விண்ணில் செலுத்தப்பட்டது. இதனுடன் \"ஐஎன் எஸ்-1எ மற்றும் ஐஎன் எஸ்-1பி ஆகிய இரு நுண் செயற்கைக்\" கோள்களும் மற்றும் அமெரிக்க ஐக்கிய நாடு, கசக்கஸ்தான், இசுரேல், நெதர்லாந்து, சுவிட்சர்லாந்து மற்றும் ஐக்கிய அரபு அமீரகம் ஆகிய நாடுகளின் ஆராய்ச்சிகளுக்கு உதவும் 101 மீநுண் செயற்கைக்கோள்களை அனுப்பியது.\n"}
{"id": "425702", "url": "https://ta.wikipedia.org/wiki?curid=425702", "title": "சிங் (2016) திரைப்படம்", "text": "சிங் (2016) திரைப்படம்\n\nசிங் ( \"Sing\" ) என்பது 2016 இல் வெளிவந்த அமெரிக்க அனிமேஷன் - இசை  நகைச்சுவை திரைப்படம் ஆகும், இந்த திரைப்படம் இலுமினேஷன் என்டேர்டைன்மெண்ட் என்ற நிறுவனத்தால் வெளியிடப்பட்டது.\n\nSection::::கதை சுருக்கம்.\nநஷ்டத்தில் இருந்தாலும் அவருடைய இசை அரங்கத்தை விட்டுக்கொடுக்க மனம் இல்லாமல் பழைய இசை நிகழ்ச்சி அரங்கத்தின் உரிமையாளர் பாஸ்டர் மூன் அவருடைய இசை நிகழ்ச்சியை நடத்த முயற்சி செய்கிறார் .. இருந்தாலும் ஒரு தவறுதலால் இசை நிகழிச்சியின் பரிசு தொகை ஆயிரம் டாலர்கள் என்பதற்கு பதிலாக லட்சம் டாலர்கள் என பதியப்பட்டுவிட்டது இந்த விளம்பரம் பார்த்த நிறைய பேர் இசை நிகழ்ச்சியில் கலந்துகொள்கின்றனர் , இந்த உண்மை தெரியாமலே உரிமையாளர் பாஸ்டர் மூன் இசை நிகழ்ச்சியை நடத்த நினைக்கிறார்.ஆனால் போட்டியாளர்கள் தேர்வு செய்யப்பட்ட பின்னர்தான் இந்த உண்மை பாஸ்டர் மூன் வுக்கு தெரிய வருகிறது மேலும் வெவ்வேறு சூழ்நிலையில் இருந்து இந்த போட்டியில் கலந்துகொள்ள வந்தவர்களுக்கும் கனவுகளுடன் பங்குபெறும் போட்டியாளர்கள் எல்லோருக்கும் ஒரு கட்டத்தில் இந்த உண்மை தெரியவருகிறது , காலங்கள் கடந்ததால் சேதமான அந்த பழைய இசையரங்கமும் ஒரு கட்டத்தில் உடைந்து போகிறது , இதனால் பாஸ்டர் மூன்   வருத்தம் அடைகிறார் , இருந்தாலும் பாடல் நிகழ்ச்சியில் பங்குகொள்ள வந்தவர்களின் உதவியுடன் ஒரு சிறிய தற்காலிக அரங்கம் அமைத்து இசை நிகழ்ச்சி நடத்தப்படுகிறது , இந்த நிகழ்ச்சி நல்ல வரவேற்பை பெறுகிறது , பரிசுத்தொகை என்று எதுவும் இல்லாமலே இந்த நிகழ்ச்சியின் வெற்றியை தொடர்ந்து பாஸ்டர் மூனின் நண்பரின் பாட்டியும் முன்னாள் பாடகருமான நானாவின் உதவியுடன் இசையரங்கம் திரும்பவும் கட்டப்படுகிறது.\n\nSection::::வசூல்.\nதி சீக்ரெட் லைப் ஆப் பெட்ஸ் என்ற அனிமேஷன் திரைப்படத்தை தொடர்ந்து 75 மில்லியன் பொருட்செலவில் எடுக்கப்பட்ட இந்த திரைப்படம் உலகம் முழுவதும்  சுமார் 634.2 மில்லியன் வசூல் செய்தது, இந்த திரைப்படத்தின் அடுத்த பாகம் சிங் 2 , டிசம்பர் 2020 ல் வெளியிடப்படும் என தயாரிப்பு நிறுவனமான யூனிவெர்செல் மற்றும் இலுமினேஷன் தகவல் வெளியிட்டுள்ளது \n"}
{"id": "425705", "url": "https://ta.wikipedia.org/wiki?curid=425705", "title": "கார்ட்டோசாட்-1", "text": "கார்ட்டோசாட்-1\n\nகார்ட்டோசாட்-1 (Cartosat-1) என்பது சூரிய ஒளியின் சுற்றுப்பாதை பாதையில் வலம்வரும் கார்ட்டோசாட் தொகுதியின் முதல் புவி கவனிப்பு செயற்கைக்கோள் ஆகும். இந்தச் செயற்கைக்கோளினை தயாரித்து, பராமரித்து , விண்ணில் செலுத்தியது இந்திய விண்வெளி ஆய்வு மையம் ஆகும். இந்த செயற்கைக்கோள் மே 5, 2005 இல் முனைய துணைக்கோள் ஏவுகலம்-சி6 மூலம் விண்ணில் செலுத்தப்பட்டது. விண்ணில் செலுத்தும் போது இதன் மொத்த எடை 1560 கிலோகிராம் ஆகும். இதன் முக்கிய நோக்கம் இந்திய நிலப்படவரைவியல் தொடர்பினை மேம்படுத்துவது ஆகும். இந்த செயற்கைக்கோள் புவி முழுவதையும் 126 நாள்களில் சுற்றி வந்தது.\n"}
{"id": "425729", "url": "https://ta.wikipedia.org/wiki?curid=425729", "title": "களக்காடு சத்தியவாகீசுவரர் கோயில்", "text": "களக்காடு சத்தியவாகீசுவரர் கோயில்\n\nகளக்காடு சத்தியவாகீசுவரர் கோயில் திருநெல்வேலி மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருநெல்வேலி மாவட்டத்தில் நாங்குனேரி வட்டத்தில், வள்ளியூரிலிருந்து 20 கிமீ தொலைவில் உள்ள களக்காடு என்னுமிடத்தில் இக்கோயில் உள்ளது. \n\nSection::::இறைவன், இறைவி.\nஇக்கோயிலில் உள்ள இறைவன் சத்தியவாகீசுவரர் ஆவார். இறைவி கோமதியம்மாள் ஆவார். \n\nSection::::அமைப்பு.\nஒன்பது நிலைகளைக் கொண்ட ராஜகோபுரத்துடன் உள்ள இக்கோயில் கிழக்கு நோக்கி அமைந்துள்ளது. மூன்று திருச்சுற்றுகளைக் கொண்ட இக்கோயிலின் மணி மண்டபத்தில் அழகிய சிற்பங்களும், இசைத்தூண்களும் காணப்படுகின்றன. \n"}
{"id": "425732", "url": "https://ta.wikipedia.org/wiki?curid=425732", "title": "திருநெல்வேலி மீனாட்சி சுந்தரேசுவரர் கோயில்", "text": "திருநெல்வேலி மீனாட்சி சுந்தரேசுவரர் கோயில்\n\nதிருநெல்வேலி மீனாட்சி சுந்தரேசுவரர் கோயில் திருநெல்வேலி மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருநெல்வேலி மாவட்டத்தில் திருநெல்வேலி நகரில் பேருந்து நிலையம் அமைந்துள்ள பகுதி பூந்துறை என்றும் சிந்து பூந்துறை என்றும் அழைக்கப்படுகிறது. அப்பகுதியில் இக்கோயில் உள்ளது. \n\nSection::::இறைவன், இறைவி.\nஇக்கோயிலில் உள்ள இறைவன் சுந்தரேசுவரர் ஆவார். இறைவி மீனாட்சி ஆவார். \n\nSection::::பிற சன்னதிகள்.\nஇச்சிறிய கோயிலின் வெளிச்சுற்றில் விநாயகர், வள்ளி தெய்வானையுடன் சுப்பிரமணியர், சனீஸ்வரர், நவக்கிரகங்கள், நடராச சபை சன்னதிகள் உள்ளன. மூலவருக்குப் பக்கத்தில் இறைவி சன்னதி உள்ளது. \n"}
{"id": "425734", "url": "https://ta.wikipedia.org/wiki?curid=425734", "title": "ஐஸ்லாந்து திரைப்படத்துறை", "text": "ஐஸ்லாந்து திரைப்படத்துறை\n\nஐசுலாந்தில் திரைப்படத் துறையானது குறிப்படத்துக்க தொழிலாக உள்ளது.\nSection::::வரலாறு.\n1980ல் ஐசுலாந்து தனக்கெனத் தனித் திரைத் துறையை நிறுவியது. 1966இல் இங்குத் தோற்றுவிக்கப்பட்ட தேசியத் தொலைக்காட்சி நிலையமானது ஐஸ்லாந்தின் திரைப்படத்துறைக்கு ஊக்கமாக அமைந்தது. அதே ஆண்டு இங்குத் தொடங்கப்பட்ட இயக்குநர்கள் சங்கமானது, திரையுலகம் சார்ந்த பல்வேறு தொழில்நுட்பப் பயிற்சிகளை அளிக்கத் தொடங்கியது. அதில் பயிற்சிபெற்ற ஐஸ்லாந்து நடிகர்களில் பலர், பிறகு ஹாலிவுட்டில் புகழ்பெற்றனர். அதேநேரம் ஐஸ்லாந்துக்கு வெளியே திரைக்கல்வி பயின்று சொந்த நாடு திரும்பிய புதுமுக இயக்குநர்கள், உத்வேகத்துடன் 1970களில் ஐஸ்லாந்து நாட்டின் திரைப்படங்களை உருவாக்கத் தொடங்கினார்கள். இத்தகைய கலைஞர்கள் ஒருங்கிணைந்து உருவாக்கிய திரைப்படங்கள் விரைவில் உலகக் கவனத்தைப் பெறத் தொடங்கின. அவற்றில் ஒன்றாகவும், ஐசுலாந்து திரைப்படங்களில் மிகவும் புகழ்பெற்ற திரைப்படமாகவும், சிறந்த அயல்நாட்டு சினிமாவுக்கான அகாதமி விருது மற்றும் ஐரோப்பிய திரைப்பட விருதுகள் ஆகியவற்றிற்கு பரிந்துரைக்கப்பட்ட ஒரே திரைப்படமான ஃப்ரைட்ரிக் றோர் ஃபிரெரிக்ஸ்சனால் இயக்கப்பட்ட, \"பரோன் நாட்டூரானர்\" (சில்ரன் ஆஃப் நேச்சர்) திரைப்படம் ஆகும். இந்தப் படத்திற்குப் பிறகு உலக திரைப்பட இரசிகர்களை ஐஸ்லாந்துத் திரைப்படங்கள் கவரத் தொடங்கின.\n"}
{"id": "425745", "url": "https://ta.wikipedia.org/wiki?curid=425745", "title": "கருக்கனஹள்ளி", "text": "கருக்கனஹள்ளி\n\nகருக்கனஹள்ளி (Karukkanahalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், ஓசூர்வட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். \n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 916 வீடுகள் உள்ளன. மக்கள் தொகை 3734, இதில் 1930 பேர் ஆண்கள், 1804 பேர் பெண்கள் ஆவர். எழுத்தறிவு விகிதம் 67.0% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.\n"}
{"id": "425748", "url": "https://ta.wikipedia.org/wiki?curid=425748", "title": "காசி அக்ரஹாரம்", "text": "காசி அக்ரஹாரம்\n\nகாசி அக்ரஹாரம் (\"Kasi Agraharam\") என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், ஓசூர்வட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இது \n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 3 வீடுகள் உள்ளன. மக்கள் தொகை 14 பேர், இதில். 9 பேர் ஆண்கள், 5 பேர் பெண்கள் ஆவர். எழுத்தறிவு விகிதம் 100.0% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் மிகுதி ஆகும்.\n"}
{"id": "425756", "url": "https://ta.wikipedia.org/wiki?curid=425756", "title": "1,3-டைநைட்ரோபென்சீன்", "text": "1,3-டைநைட்ரோபென்சீன்\n\n1,3-டைநைட்ரோபென்சீன் (\"1,3-Dinitrobenzene\") என்பது CH(NO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறத்திண்மமான இச்சேர்மம் கரிமக் கரைப்பான்களில் கரைகிறது. டைநைட்ரோபென்சீனின் அறியப்பட்டுள்ள மூன்று மாற்றியன்களில் இதுவும் ஒன்றாகும்.\n\nSection::::தயாரிப்பு.\nநைட்ரோபென்சீனை நைட்ரோயேற்றம் செய்வதன் மூலம் 1,3- டைநைட்ரோபென்சீன் தயாரிக்கப்படுகிறது. கந்தக அமிலத்தை அமில வினையூக்கியாகப் பயன்படுத்தி இவ்வினை நிகழ்த்தப்படுகிறது. நைட்ரோ குழுவின் இயக்க விளைவு காரணமாக மெட்டா நிலையில் நைட்ரோயேற்றம் நிகழ்ந்து 93% 1,3-டைநைட்ரோபென்சீன் உருவாகிறது. ஆர்த்தோ மற்றும் பாரா நிலை விளைபொருள்கள் முறையே 6% மற்றும் 1% மட்டுமே கிடைக்கின்றன\n\nSection::::வினைகள்.\n1,3- டைநைட்ரோபென்சீனுடன் நீரிய கரைசலில் சோடியம் சல்பைடு சேர்த்து வினைபுரியச் செய்தால் 3-நைட்ரோ அனிலின் உருவாகிறது. மேலும், இரும்பு மற்றும் ஐதரோகுளோரிக் அமிலம் சேர்த்து ஒடுக்க வினைக்கு உட்படுத்தினால் மெட்டா-பீனைலீன்டையமீன் கிடைக்கிறது . \n"}
{"id": "425757", "url": "https://ta.wikipedia.org/wiki?curid=425757", "title": "1,4-டைநைட்ரோபென்சீன்", "text": "1,4-டைநைட்ரோபென்சீன்\n\n1,4-டைநைட்ரோபென்சீன் (\"1,4-Dinitrobenzene\") என்பது CH(NO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறத்திண்மமான இச்சேர்மம் கரிமக் கரைப்பான்களில் கரைகிறது. டைநைட்ரோபென்சீனின் அறியப்பட்டுள்ள மூன்று மாற்றியன்களில் இதுவும் ஒன்றாகும். 1,4-டைநைட்ரோபென்சீன் அதிக சமச்சீர் ஒழுக்க அமைப்புடன் காணப்படுகிறது. \n\nSection::::தயாரிப்பு.\n4- நைட்ரோ அனிலினை ஈரசோனியமாக்கல் வினைக்கு உட்படுத்தி பின்னர் தொடர்ந்து தாமிர வினையூக்கியின் முன்னிலையில் சோடியம் நைட்ரைட்டுடன் சேர்த்து சூடுபடுத்துவதால் 1,4-டைநைட்ரோபென்சீன் தயாரிக்கப்படுகிறது. \n"}
{"id": "425764", "url": "https://ta.wikipedia.org/wiki?curid=425764", "title": "1,4-டைகுளோரோ-2-நைட்ரோபென்சீன்", "text": "1,4-டைகுளோரோ-2-நைட்ரோபென்சீன்\n\n1,4-டைகுளோரோ-2-நைட்ரோபென்சீன் (\"1,4-Dichloro-2-nitrobenzene\") என்பது CHClNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற திண்மமான இச்சேர்மம் தண்ணீரில் கரைவதில்லை. டைகுளோரோநைட்ரோபென்சீனின் அறியப்பட்டுள்ள பல மாற்றியன்களில் இதுவும் ஒன்றாகும்.\nSection::::தயாரிப்பு.\n1,4-டைகுளோரோபென்சீனை நைட்ரோயேற்றம் செய்து 1,4-டைகுளோரோ-2-நைட்ரோபென்சீன் தயாரிக்கப்படுகிறது. வர்த்தகமுறையிலான பல வழிப்பெறுதிகள் தயாரிப்பதற்கு உதவும் ஒரு முன்னோடிச் சேர்மமாக இச்சேர்மம் கருதப்படுகிறது.\nSection::::வினைகள்.\nஇச்சேர்மத்தை ஐதரசனேற்றம் செய்வதால் 1,4-டைகுளோரோ அனிலின் உருவாகிறது. நைட்ரோ குழுவுக்கு அடுத்துள்ள குளோரைடுகளை மின்னணு மிகுபொருள்கள் இடப்பெயர்ச்சி செய்கின்றன. அமோனியாவுடன் வினைபுரிவதால் அனிலின் வழிப்பெறுதிகளும், நீரிய காரத்துடன் வினைபுரிவதால் பீனால் வழிப்பெறுதிகளும் உருவாகின்றன. மெத்தாக்சைடுடன் வினைபுரிவதால் அனிசோல் வழிப்பெறுதிகள் கிடைக்கின்றன. 4-குளோரோ-2-நைட்ரோ அனிலின், 4-குளோரோ-2-நைட்ரோபீனால், 4-குளோரோ-2-நைட்ரோ அனிசோல் என்பவை முறையே மேற்கூறப்பட்ட அச்சேர்மங்களாகும். \n"}
{"id": "425767", "url": "https://ta.wikipedia.org/wiki?curid=425767", "title": "நிர்மல் குமார் கங்குலி", "text": "நிர்மல் குமார் கங்குலி\n\nநிர்மல் குமார் கங்குலி (\"Nirmal Kumar Ganguly\") என்பவர் இந்தியாவைச் சேர்ந்த ஒரு நுண்ணுயிரியல் வல்லுநர் ஆவார். இவர் 1941 ஆம் ஆண்டு பிறந்தார்.\n\nவெப்பமண்டலம் மற்றும் துணைவெப்ப மண்டலப் பகுதி நோய்கள், இதய நோய்கள் மற்றும் வயிற்றுப்போக்கு நோய் ஆகிய பிரிவுகளைச் சேர்ந்த மருத்துவத்தில் நிபுணத்துவம் மிக்கவராக இவர் இருந்தார்.\n\nSection::::கல்வி.\nஅப்போது கொல்கத்தா பல்கலைகழகத்துடன் இணைக்கப்பெற்ற, கொல்கத்தாவிலுள்ள ஆர். கி. கார் மருத்துவக் கல்லூரியில் நிர்மல் குமார் கங்குலி தன்னுடைய மருத்துவப்பட்டத்தைப் பெற்றார். மேலும் இவர் மருத்துவக் கல்வி மற்றும் ஆராய்ச்சி பட்ட மேற்படிப்பு நிறுவனத்தில் நுண்ணுயிரியியலில் மருந்தியல் முனைவர் பட்டம் பெற்றார். இக்கல்லூரியில் இவர் இயங்கும் இயக்குநராகவும் பணிபுரிந்தார் என்பது குறிப்பிடத்தக்கது ஆகும்.\n\nSection::::வாழ்க்கை.\nமருத்துவக் கல்வி மற்றும் ஆராய்ச்சி முதுகலை பட்டமேற்படிப்பு நிறுவனத்தில் மாண்புடன் ஓய்வுபெற்ற பேராசிரியராகவும், புது தில்லியிலுள்ள இந்திய மருத்துவ ஆராய்ச்சி கவுன்சிலில் தலைமை இயக்குநராகவும் (1998-2007) பணிபுரிந்தார். மருத்துவ அறிவியல் தேசிய அகாடமியில் ஒரு தேர்ந்தெடுக்கப்பட்ட நபராக பணியாற்றினார். தற்போது சவகர்லால் முதுகலை மருத்துவக் கல்வி மற்றும் ஆராய்ச்சி நிறுவனத்தின் தலைவராக பதவிவகிக்கிறார்.\n"}
{"id": "425773", "url": "https://ta.wikipedia.org/wiki?curid=425773", "title": "கல்யாண வீடு (தொலைக்காட்சித் தொடர்)", "text": "கல்யாண வீடு (தொலைக்காட்சித் தொடர்)\n\nகல்யாண வீடு என்பது சன் தொலைக்காட்சியில் ஏப்ரல் 16, 2018ஆம் ஆண்டு முதல் ஒளிபரப்பாகும் ஒரு குடும்ப பின்னணியை கொண்ட தொலைக்காட்சி தொடர். இந்த தொடர் தமிழில் புகழ் பெற்ற குலதெய்வம் தொடருக்கு பதிலாக திங்கள் முதல் சனிக்கிழமை வரை இரவு 7:30 மணிக்கு ஒளிபரப்பாகிறது.\nஇந்த தொடரை மெட்டி ஒலி மற்றும் நாதஸ்வரம் புகழ் திருமுருகன் கதை எழுதி, இயக்கி மற்றும் நடித்து வருகின்றார், இவருடன் சேர்ந்து பிரபல இயக்குனரும் நடிகருமான ஆர். சுந்தர்ராஜன், புதுமுக நடிகைகள் ஸ்பூர்த்தி மற்றும் அஞ்சனா முதன்மை காதாபாத்திரத்தில் நடிக்கிறார்கள்.\n\n"}
{"id": "425783", "url": "https://ta.wikipedia.org/wiki?curid=425783", "title": "2,6-நாப்தலீன்டைகார்பாக்சிலிக் அமிலம்", "text": "2,6-நாப்தலீன்டைகார்பாக்சிலிக் அமிலம்\n\n2,6-நாப்தலீன்டைகார்பாக்சிலிக் அமிலம் (\"2,6-Naphthalenedicarboxylic acid\") என்பது CH(COH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற திண்மமான இச்சேர்மம் நாப்தலீன்டைகார்பாக்சிலிக் அமிலத்தின் அறியப்பட்டுள்ள பல மாற்றியன்களில் இதுவும் ஒன்றாகும். உயர் செயல்திறன் மிக்க பாலியெசுத்தரான பாலியெத்திலீன் நாப்தலேட்டு (பாலி(எத்திலீன்-2,6-நாப்தலீன் டைகார்பாக்சிலேட்டு)) தயாரிப்பில் ஒரு முன்னோடிச் சேர்மமாக இது கருதப்படுகிறது. உலோக அயனிகளைக் கொண்டிருக்கும் கரிம அணைவுச் சேர்மங்களைத் தொகுக்கும் வினைகளிலும் 2,6-நாப்தலீன்டைகார்பாக்சிலிக் அமிலம் பயன்படுத்தப்படுகிறது. \n"}
{"id": "425784", "url": "https://ta.wikipedia.org/wiki?curid=425784", "title": "2,2,3,3-டெட்ராமெத்தில்சக்சினிக் அமிலம்", "text": "2,2,3,3-டெட்ராமெத்தில்சக்சினிக் அமிலம்\n\n2,2,3,3-டெட்ராமெத்தில்சக்சினிக் அமிலம் (\"2,2,3,3-tetramethylsuccinic acid\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். HOOC-C(CH3)2-C(CH3)2-COOH என்ற அமைப்பு வாய்ப்பாட்டாலும் இதைக் குறிப்பிடலாம். டைகார்பாக்சிலிக் அமிலம் என வகைப்படுத்தப்படும் இச்சேர்மத்தை 2,2,3,3-டெட்ராமெத்தில்பியூட்டேன்-1,4-டையாயிக் அமிலம் என்ற பெயராலும் இச்சேர்மத்தை அழைக்கலாம்.\n\nசக்சினிக் அமிலத்தினுடைய (பியூட்டேன்-1,4-டையாயிக் அமிலம்) வழிப்பெறுதியாக இச்சேர்ம்ம் பார்க்கப்படுகிறது. சக்சினிக் அமிலத்தின் அமைப்புச் சங்கிலியிலுள்ள ஒவ்வொரு மையக் கார்பன் அணுவிலும் இருக்கின்ற இரண்டு ஐதரசன் அணுக்கள், இரண்டு மெத்தில் குழுக்களால் இடப்பெயர்ச்சி செய்யப்பட்டு 2,2,3,3-டெட்ராமெத்தில்சக்சினிக் அமிலக் கட்டமைப்பு உருவாகிறது\n\nSection::::தயாரிப்பு.\n2,2,3,3-டெட்ராமெத்தில்-4-ஒன்-குளுட்டாரிக் அமிலத்தை வெப்பச் சிதைவுக்கு உட்படுத்தி 2,2,3,3-டெட்ராமெத்தில்சக்சினிக் அமிலம் தயாரிக்கப்படுகிறது. ஒரு கார்பனோராக்சைடு மூலக்கூறு இவ்வினையில் வெளியாகிறது.\n\nஇச்சேர்மத்தை சூடாக்கினால் 3,3,4,4-டெட்ராமெத்தில்டெட்ராஐதரோபியூரான்-2,5-டையோன் என்ற பல்லினவளைய நீரிலி உருவாகிறது. இவ்வினையில் ஒரு நீர் மூலக்கூறு இழக்கப்படுகிறது. \n"}
{"id": "425786", "url": "https://ta.wikipedia.org/wiki?curid=425786", "title": "நேகா அகர்வால்", "text": "நேகா அகர்வால்\n\nநேகா அகர்வால் (\"Neha Aggarwal\") என்பவர் இந்தியாவைச் சேர்ந்த மேசைப் பந்தாட்ட விளையாட்டு வீர்ர் ஆவார். இவர் 1990 ஆம் ஆண்டு சனவரி மாதம் 11 ஆம் நாள் பிரந்தார். சீனாவின் பீகிங் நகரில் 2008 ஆம் ஆண்டு நடைபெற்ற கோடைக்கால ஒலிம்பிக் போட்டிகளில் இவர் பங்கேற்றார். இந்தியாவின் சார்பாக மேசைப் பந்து விளையாட்டில் பங்கேற்ற ஒரே பெண் வீராங்கனை நேகா அகர்வால் ஆவார். பொலௌமி கதாக் மற்றும் மவுமா தாசு ஆகியோரை வீழ்த்தியதன் மூலம் ஒலிம்பிக் போட்டியில் விளையாடும் வாய்ப்பைப் பெற்றார். தில்லியைச் சேர்ந்த இப்பெண் தில்லி ஆர்.கே புரத்திலுள்ள பப்ளிக் பள்ளியில் தன்னுடைய பள்ளிப் படிப்பையும், தில்லி பல்கலைக்கழகத்துடன் இணைக்கப்பட்ட செயிண்ட் சிடீபன் கல்லூரியில் கல்லூரிப் படிப்பையும் முடித்தார். அகமதாபாத் மற்றும் கொல்கத்தா நகரங்களில் நடைபெற்ற தெசிய இளையோர் மேசைப்பந்து போட்டியில் இளையோர் தேசிய மேசைப்பந்து சாம்பியன் என்ற பட்டத்தை வென்றார். சீனாவில் பிறந்த ஆத்திரேலிய மங்கையான இயியாங் பேங் லேயிடம் தோல்வியைச் சந்தித்த்தால் ஒலிம்பிக்கில் இவருக்கு பதக்கம் கிடைக்கவில்லை. தற்போது இவர் விளையாட்டு மேலாண்மை பட்டமேற்படிப்பை அமெரிக்காவின் நியூயார்க்கிலுள்ள கொலம்பியா பல்கலைக்கழகத்தில் படித்துவருகிறார் \n\n"}
{"id": "425794", "url": "https://ta.wikipedia.org/wiki?curid=425794", "title": "பிரியங்கா போரா", "text": "பிரியங்கா போரா\n\nபிரியங்கா போரா (\"Priyanka Bora\") என்பவர் ஓர் இந்தியக் கைப்பந்து விளையாட்டு வீராங்கனை ஆவார். மகாராட்டிராவில் 1985 ஆம் ஆண்டு சனவரி மாதம் 7 ஆம் நாள் இவர் பிறந்தார். இந்தியாவின் பெண்கள் தேசிய கைப்பந்து அணியில் இவரும் ஒரு வீராங்கணையாக இருந்தார்.\n\n2010 ஆம் ஆண்டு நடைபெற்ற ஆசிய விளையாட்டுப் போட்டிகளில் இவர் பங்கேற்று விளையாடினார். பிராந்திய குழு அளவு அணிகள் பங்கேற்கும் போட்டிகளில் பிரியங்கா இந்திய இரயில்வே அணிக்குழுவில் விளையாடினார்.\n\n"}
{"id": "425804", "url": "https://ta.wikipedia.org/wiki?curid=425804", "title": "சீதக்காதி (திரைப்படம்)", "text": "சீதக்காதி (திரைப்படம்)\n\nசீதக்காதி (\"Seethakaathi\") பாலாஜி தரணிதரன் இயக்கத்தில் 2018இல் வெளியான நகைச்சுவை- நாடக தமிழ்த்திரைப்படம். இத்திரைப்படத்தில் விஜய் சேதுபதி, பார்வதி நாயர், இரம்யா நம்பீசன் ஆகியோர் முதன்மைப்பாத்திரங்களில் நடித்துள்ளனர்.இத்திரைப்படம் விஜய் சேதுபதியின் 25ஆவது திரைப்படம், இத்திரைப்படம் கோவிந்த் வசந்த் இசையிலும் ஆர். கோவிந்தராசு படத்தொகுப்பிலும் உருவாகியுள்ளது.இத்திரைப்படத்தின் உருவாக்கம் 2017 இல் தொடங்கியது.\n\n"}
{"id": "425818", "url": "https://ta.wikipedia.org/wiki?curid=425818", "title": "ரிசாட்-1எ", "text": "ரிசாட்-1எ\n\nரிசாட்-1எ ( RISAT-1A) என்பது ரிசாட்-1 போன்ற தொலையுணர்தல் செயற்கைக்கோள் ஆகும்.இதனை மேம்படுத்தியது இந்திய விண்வெளி ஆய்வு மையம் ஆகும். இந்த செயற்கைக்கோள் ரிசாட் தொகுதியின் மூன்றாவது செயற்கைக் கோள் ஆகும். புவி கண்காணிப்பினை அடிப்படையாகக் கொண்டு இது விண்ணில் ஏவப்பட்டது. நில வரைபடம் மற்றும் பகுப்பாய்வு, கடல் நீர் மட்ட அளவு மற்றின் மண்ணின் ஈரப்பதம் போன்றவற்றை கண்காணிக்க இது பயன்படும்.\n\nSection::::தாங்குதன்மை.\nஇந்த செயற்கைக்கோள் செயற்கைத்துளை கதிர்வீதிணியைக் (ரேடார்) கொண்டிருக்கும். இது 5.35 GHz அளவுள்ள சி வரிசையினைக் கையாளும் திறன்கொண்டவை. செயற்கைத்துளை கதிர்வீதிணி மூலம் எந்தவிதமான ஒளி மற்றும் தட்பவெப்பநிலைகளிலும் புவியினை கண்காணிக்க இயலும்.\nSection::::விண்கலம்.\nஇந்த செயற்கைக்கோள் முனைய துணைக்கோள் ஏவுகலத்தின் மூலம் விண்னில் செலுத்தப்படுகிறது.\n\nSection::::ஏவுதல்.\nஇந்த செயற்கைக்கோளானது 2019 ஆம் ஆண்டில் விண்ணில் ஏவப்படலாம்.\n"}
{"id": "425825", "url": "https://ta.wikipedia.org/wiki?curid=425825", "title": "2019 இந்தியன் பிரீமியர் லீக்", "text": "2019 இந்தியன் பிரீமியர் லீக்\n\n2019 இந்தியன் பிரீமியர் லீக் தொடர் என்பது இந்தியன் பிரீமியர் லீக் தொடரின் 12 ஆவது பருவம் ஆகும். இது முதன் முறையாக பன்னாட்டுத் துடுப்பாட்ட அவையின் அனுமதியோடு 2007 ஆம் ஆண்டு முதல் நடத்தபட்டு வருகிறது. \n\n2019 துடுப்பாட்ட உலகக்கிண்ணத் தொடரில் இந்திய அணியின் முதல் போட்டியானது சூன் 2 இல் நடக்க இருந்தது. ஆனால் லோதா குழுவின் பரிந்துரையின் படி ஒரு தொடருக்கும் மற்றொரு தொடருக்கும் சுமார் 15 நாள்கள் இடைவெளி இருக்கவேண்டும். அதனால் போட்டியானது சூன் 5 என மாற்றப்பட்டது.\n\nடிசம்பர் 4,2018 இல் டெல்லி டேர்டெவில்ஸ் நிறுவனத்தின் பெயரானது டெல்லி கேபிடல்ஸ் என மாற்றப்பட்டது. மேலும் புதிய அடையாளச் சின்னம் அறிமுகப்படுத்தப்பட்டது.\n\n"}
{"id": "425827", "url": "https://ta.wikipedia.org/wiki?curid=425827", "title": "கந்தமாதன மலை", "text": "கந்தமாதன மலை\n\nகந்தமாதன மலை தூத்துக்குடி மாவட்டத்தில் உள்ளது. இது தேவார வைப்புத்தலமாகக் கருதப்படுகிறது. \n\nSection::::அமைவிடம்.\nதூத்துக்குடி மாவட்டத்தில் திருச்செந்தூர் முருகன் கோயிலில் உள்ள பெருமாள் கோயிலை ஒட்டி மணல் சிறு சிறு மலையானது போல அமைந்துள்ள மலைப்பகுதி கந்தமாதன மலையாகும். \n\nSection::::அமைப்பு.\nமலையுடன் சேர்ந்து கட்டடப்பகுதி அமைந்துள்ளது. \n\nSection::::கந்தமான பருவதம்.\nஇராமேசுவரத்தில் கந்தமாதன பருவதம் என்றொரு இடம் உள்ளது. \n"}
{"id": "425829", "url": "https://ta.wikipedia.org/wiki?curid=425829", "title": "ஜூல்ஸ் ரிமெட் கோப்பை திருட்டு", "text": "ஜூல்ஸ் ரிமெட் கோப்பை திருட்டு\n\nஉலகக்கோப்பை காற்பந்து போட்டிக்கான ஜூல்ஸ் ரிமெட் கோப்பையானது, 1966 இங்கிலாந்தில் உலகக்கோப்பை காற்பந்து போட்டி நடந்த இருந்த காலத்தில் திருடப்பட்டது. பின்னர் இந்தக் கோப்பை மீட்கப்பட்டது.\n\nSection::::கோப்பையை கண்காட்சியில் வைத்தல்.\n1966 சூலையில் இங்கிலாந்தில் உலக காற்பந்து போட்டிகளை நடத்த காற்பந்துச் சங்கம் முடிவெடுத்தது. அதற்கு முன்பாக ஜூல்ஸ் ரிமெட் கோப்பை, இங்கிலாந்தின் சில இடங்களில் காட்சிக்கு வைக்கப்பட்டது. மார்ச் 19 அன்று வெஸ்ட்மினிஸ்டர் சென்ட்ரல் ஹாலில் காட்சிக்கு வைக்கப்பட்டிருந்தது. இந்த கோப்பை £ 30,000 க்கு காப்பீடு செய்யப்பட்டது (அதன் உண்மை மதிப்பு £ 3,000 மட்டுமே). கோப்பையைப் பாதுகாப்பதற்கு காவலர்கள் சுழற்சி முறையில் பணிக்கு அமர்த்தப்பட்டிருந்தனர்.\n\nSection::::திருட்டு.\nமார்ச் 20, பகல் 12.10க்கு கோப்பை இருந்த அறையைத் திறந்து பார்த்த காவலர்கள் கோப்பை திருடப்பட்டதை உணர்ந்தனர்.\n\nகோப்பை வைக்கப்பட்டிருந்த பெட்டியின் திருகு போன்றவை பின்பக்கமாகக் கழற்றப்பட்டிருந்தன. காவலாளர்களில் யாரும் சந்தேகத்திற்குரிய எதையும் காணவோ கேள்வப்படவோ இல்லை. அவர்களில் ஒருவர் முதல் தளத்து கழிப்பறைக்கு வந்தபோது பொது தொலைபேசி மையத்தில் சந்தேகப்படும்படியான ஒரு மனிதனைக் கண்டதாக தெரிவித்தார்.\n\nகோப்பை திருடப்பட்ட வழக்கை ஸ்காட்லாந்து யார்டு காவல்துறை தன் பொறுப்பில் எடுத்துக் கொண்டது. உடனடியாக அனைத்து பகுதிகளுக்கும் தகவல் அனுப்பப்பட்டது. பல இடங்களிலும் தேடுதல் வேட்டை நடத்தப்பட்டது. அப்போது அந்தக் கட்டிடத்தில் பணியில் இருந்த அனைவருமே விசாரிக்கப்பட்டனர். அடுத்த நாளே, உலகக் கோப்பை காணாமல் போன செய்தி உலகம் முழுவதும் சென்று சேர்ந்தது.\n\nSection::::கோப்பையை ஒப்படைக்க தொகை கேட்பு.\nஇங்கிலாந்து கால்பந்து சங்கத் தலைவர் ஜோ மியர்சுக்கு மார்ச் 21 அன்று, தொலைபேசி அழைப்பு ஒன்று வந்தது. அதில் பேசிய மர்ம நபர் ஒருவர், மறுநாள் ஜோவுக்கு ஒரு பொட்டலம் வரும் என்றார். மறுநாள் மார்ச் 22 அன்று செல்சீ கால்பந்துக் கழகத்துக்கு வந்த ஒரு பொட்டலத்தில், ஜூல்ஸ் ரிமெட் கோப்பையின் மேல்புறம் பூசப்பட்டிருந்த பூச்சை உரித்து அனுப்பியிருந்தார்கள். மேலும் கோப்பையை திருப்பி அளிக்க £15,000 வேண்டும் என்றும் அதுவும் £1 மற்றும் £5 பணத்தாள்களாக வேண்டும் என்றும் கடிதத்தில் கேட்டிருந்தனர். மேலும் கடிதத்தில் காவல்துறைக்கோ, பத்திரிகைகளுக்கோ தகவல் கொடுக்கக் கூடாது. பணம் சரியாக வந்து சேர்ந்தால், மார்ச் 25 அன்று கோப்பை திரும்ப வந்துவிடும். இல்லை என்றால் கோப்பையை உருக்கிவிடுவோம் என்று கடிதத்தில் எச்சரிக்கப்பட்டிருந்தது. சிறிது நேரம் கழித்து மியர்சுக்கு மற்றொரு அழைப்பு வந்தது - \"ஜாக்சன்\" என்று தன்னை அறிமுகம் செய்தவர் பணத்தை £ 5 மற்றும் £ 10 பணத்தாளாக வேண்டும் என்று நோட்டு மதிப்பை மாற்றிக் கேட்டார்.\n\nஜோ மியர்ஸ் காவல் துறைக்கு தகவல் சொன்னார். அவர்கள் 15 ஆயிரம் பவுண்ட் என்ற பெயரில் அசல் நோட்டுகளுடன் வெற்றுக் காகிதங்களையும் நிரப்பி பெட்டி ஒன்றைத் தயார் செய்தனர். பணத்தை ஒப்படைக்க மியர்சின் உதவியாளர்களாக இரண்டு காவல் அதிகாரிகள் செயல்பட்டனர். அடுத்த அழைப்பிற்காக காத்திருக்க அவரது வீட்டிற்குச் சென்றனர்.\n\nSection::::தோவ்வியடைந்த முயற்சி.\nகோப்பையைக் கடத்திய கடத்தல்காரர்களைத் தொடர்புகொள்வதில் ஏற்பட்ட குழப்பங்கள். காவல்துறைக்கு தகவல் தெரிவித்ததால் ஏற்பட்ட சிக்கல்கள். போன்றவற்றால் ஜோ மியர்ஸால் கோப்பையை மீட்க முடியவில்லை. இதனால் புதியதாக வேறு கோப்பையைச் செய்துவிடலாம் என்று முடிவெடுக்கும் நிலையில் கால்பந்து சங்கம் இருந்தது.\n\nSection::::கோப்பை மீண்டும் கிடைத்தல்.\nமார்ச் 27. லண்டனின் தென்கிழக்குப் பகுதியில் டேவிட் கோர்பெட் என்பவர் தனது நாய் பிக்கிள்ல் உடன் நடைப்பயிற்சி மேற்கொண்டிருந்தார். வீட்டின் அருகே புதர்ப் பகுதியில் செய்தித்தாள் சுற்றப்பட்டிருந்த பொருள் ஒன்றை பிக்கிள்ஸ் மோப்பம் பிடித்துக் குரைத்தது. டேவிட் அதைத் திறந்து பார்த்தார். அது காணாமல் போன உலகக் கோப்பை. இதையடுத்து அவர் ஜிப்ஸி ஹில் காவல் நிலையத்தில் கோப்பையை ஒப்படைத்தார்.\n\nSection::::பின்விளைவுகள்.\nஉலகக் கோப்பையைக் கண்டு பிடித்த பிக்கிள்ஸ் நாயானது பிரபலமானது. அது பின்னர் பல தொலைக்காட்சி நிகழ்ச்சிகள், திரைப்படங்களில் தோன்றி நட்சத்திரமானது. உலகக் கோப்பை இறுதிப் போட்டியின்போது கொண்டாட்ட விழாவில் டேவிட் கோர்பெட் கலந்து கொண்டார், பின்னர் அவருக்கு மொத்தம் £ 6,000 வெகுமதிகள் அளிக்கப்பட்டன. இதன்பிறகு கால்பந்து சங்கமானது பொது விழாக்களில் காட்டுவதற்காக இந்த கோப்பையின் மாதிரி ஒன்றை உருவாக்கியது.\n\nஎட்வர்ட் பெட்லி என்பவர் கோப்பையை திருடி ஆட்களைக் கொண்டு பணத்தை கேட்டதாக குற்றஞ்சாட்டப்பட்டார், அவருக்கு இரண்டு ஆண்டுகள் சிறைத் தண்டனை வழங்கப்பட்டது. இவர் 1969இல் நுரையீரல் அடைப்பு நோயால் இறந்தார்.\n\nSection::::பிரேசிலில் திருட்டு.\n1970இல் மெக்சிகோவில் நடைபெற்ற உலகக் கோப்பை போட்டியில் மூன்றாவது முறையாக பிரேசில் வென்றதால் கோப்பையை அது நிரந்தரமாக தனதாக்கிக்கொண்டது. ஆனால் 1983இல் மீண்டும் ஜூல்ஸ் ரிமெட் கோப்பை திருடப்பட்டது.\n\nபல்வேறு முயற்சிகளுக்குப் பிறகும் அந்தக் கோப்பையை மீண்டும் கண்டுபிடிக்க முடியவில்லை. 1984இல் ஜூல்ஸ் ரிமெட் கோப்பை போன்ற மாதிரி ஒன்று பிரேசிலுக்கு வழங்கப்பட்டது.\n"}
{"id": "425847", "url": "https://ta.wikipedia.org/wiki?curid=425847", "title": "ரியூக்கியூவ மொழிகள்", "text": "ரியூக்கியூவ மொழிகள்\n\nரியூக்கியூவ மொழிகள் (Ryukyuan languages) என்பன, சப்பானியத் தீவுக்கூட்டத்தின் தென் கோடியில் அமைந்துள்ள ரியூக்கியூத் தீவுகளின் தாயக மக்கள் பேசும் மொழிகள் ஆகும். சப்பானிய மொழியுடன் சேர்ந்து இவை சப்போனிக் மொழிக் குடும்பத்தை உருவாக்குகின்றன. இம்மொழிகள் ஒன்றையொன்று புரிந்துகொள்ளக் கூடியவை அல்ல. இன்று இம்மொழிகளைப் பேசுவோரின் எண்ணிக்கை எவ்வளவு என்பது தெரியாது. ஆனால், இம்மொழியை பேசும் மக்கள் ஒக்கினாவா சப்பானிய மொழியைப் போன்ற சப்பானிய மொழிகளுக்கு மாறிவருவதால், இம்மொழிகள் அழியும் நிலை ஏற்பட்டுள்ளது. இம்மொழிகளுள் நான்கு நிச்சயமான அருகும் நிலையில் உள்ளவை என்றும் மேலும் இரண்டு ஆபத்தான அருகும் நிலையில் உள்ளவை என்றும் யுனெசுக்கோ அறிவித்துள்ளது.\n"}
{"id": "425848", "url": "https://ta.wikipedia.org/wiki?curid=425848", "title": "கொல்லட்டி", "text": "கொல்லட்டி\n\nகொல்லட்டி (Kolatti) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், ஓசூர்வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது மாவட்டத் தலைநகரான கிருஷ்ணகிரியில் இருந்து 56 கி.மீ தொலைவும், தளியில் இருந்து 20 கி. மீ தொலைவும், மாநிலத் தலைநகரான சென்னையில் இருந்து 323 கிமீ தொலைவிலும் உள்ளது.\n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி இந்த ஊரில் 500 குடும்பங்கள் உள்ளன. மக்கள் தொகை 2223, இதில் 1118 பேர் ஆண்கள், 1105 பேர் பெண்கள் ஆவர். எழுத்தறிவு விகிதம் 55.7% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.\n"}
{"id": "425849", "url": "https://ta.wikipedia.org/wiki?curid=425849", "title": "கொமர்னப்பள்ளி", "text": "கொமர்னப்பள்ளி\n\nகொமர்னப்பள்ளி (Komaranapalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், ஓசூர்வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். \n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 511 வீடுகள் உள்ளன. மக்கள் தொகை 2174, ஆகும். இந்த ஊர் மக்களில் கல்வி விகிதமானது 58.7% என்று உள்ளது. இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.\n"}
{"id": "425857", "url": "https://ta.wikipedia.org/wiki?curid=425857", "title": "மெத்தில் காலேட்டு", "text": "மெத்தில் காலேட்டு\n\nமெத்தில் காலேட்டு (\"Methyl gallate\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். காலிக் அமிலத்தின் மெத்தில் எசுத்தரே மெத்தில் காலேட்டு ஆகும். மேலும், இதை ஒரு பீனாலிக் சேர்மமாக வகைப்படுத்தப்படுகிறது. \n\nSection::::இயற்கைத் தோற்றம்.\nடெர்மினாலியா மைரியோகார்ப்பா, பெர்கெனியா சிலியேட்டா, கெரானியம் நிவியம் போன்ற தாவர வகைகளில் இச்சேர்மம் காணப்படுகிறது. பியோமியா அனோமாலா \n\nமற்றும் வைன் எனப்படும் மதுவகையிலும் இது காணப்படுகிறது. \n"}
{"id": "425860", "url": "https://ta.wikipedia.org/wiki?curid=425860", "title": "நிகார் அமீன்", "text": "நிகார் அமீன்\n\nநிகார் அமீன் (\"Nihar Ameen\") ஒரு முன்னணி இந்திய நீச்சல் பயிற்சியாளர் ஆவார். 2015 ஆம் ஆண்டில் இவர் துரோணாச்சார்யா விருது பெற்றார் . பெங்களூருவில் உள்ள சிறப்பு மிக்க பதுகோனே திராவிட் மையத்திலுள்ள டால்பின் கழகத்துடன் இவர் தொடர்பு கொண்டிருந்தார். இவரிடம் பயிற்சி பெற்ற வீர்ர்களில் ஒருவரான சிக்கா டான்டன் என்பவர் 2004 ஆம் ஆண்டு ஏதென்சில் நடைபெற்ற ஒலிம்பிக் போட்டிக்கு முதன்முதலாகத் தகுதிபெற்ற இந்திய விளையாட்டு வீரர் ஆவார். 2008 ஆம் ஆண்டு பீகிங்கில் நடைபெற்ற ஒலிம்பிக் போட்டிக்கு விர்தாவால் காதே மற்றும் சந்தீப் செச்வால் ஆகியோர் தகுதிபெற்றனர் at Athens, 2004 and Virdhawal Khade and Sandeep Sejwal for Beijing, 2008.. மெகனா நாராயணன் என்ற பூனாவைச் சேர்ந்த நீச்சல் வீராங்கனைக்கும் இவரே பயிற்சி அளித்தார் என்பது குறிப்பிடத்தக்கது.\n1989-1992 காலப்பகுதியில் அணி இயக்குநரும் ஒலிம்பிக் பயிற்சியாளருமான யாக் நெல்சன் உடன் அமெரிக்க தேசிய அணியின் உதவி பயிற்சியாளராக அமீன் பணியாற்றினார். \nஅரசியல் சார்பற்ற நிறுவனமான கோசுபோர்ட்சு அறக்கட்டளையில் இடம்பெற்றிருந்த நிபுணர்கள் குழுவில் அமீனும் ஓர் உறுப்பினராக இருந்தார்.\n"}
{"id": "425862", "url": "https://ta.wikipedia.org/wiki?curid=425862", "title": "காரோண வளையம்", "text": "காரோண வளையம்\n\nகாரோண வளையம் இது எதிர் காரோண வளையம் என்றும் அழைக்கப்படுகிறது. இது கடத்தும் பொருளின் மின்புலமாகும். இப் பொருள் பொதுவாக உயர் மின்னழுத்த ஒழுங்கற்ற வன்பொருளுடன் அதன் நுனிபகுதியில் இணைக்கப்படும். இதன் பயன் ஒளிவட்ட மின்னிறக்கம் ஏற்படுவதை தடுத்தல், ஒளிவட்ட மின்புலத்தை ஏற்படுத்துதல், காரோண வளையங்கள் மிக அதிக மின்னழுத்த ஆற்றல் பரிமாற்றிகள் மற்றும் முடுக்கிகள், உயர் மின்னழுத்தங்களை உருவாக்குகின்ற அறிவியல் ஆராய்ச்சி கருவியில் பயன்படுத்தப்படுகின்றன. மிகவும் ஒத்த தொடர்புடைய சாதனம், தரவரிசை வளையங்களை சுற்றிதரவரிசை வளையம் பயன்படுத்தப்படுகிறது.\n\nSection::::ஒளிவட்ட மின்னிறக்கம்.\nஒளிவட்ட மின்னிறக்கம் (ஆங்கிலம்:Corona discharge) என்பது மின்னிறக்கத்தால் ஏற்படும் ஒரு நிகழ்வாகும். மின்னோட்டம் பாயும் கடத்தியைச் சுற்றியுள்ள மின்னூட்டம் பெற்ற பாய்மப் பொருட்களால் ஒளிவட்ட மின்னிறக்கம் நிகழ்கிறது. அதிக மின்னழுத்தம் உள்ள கம்பிகளில் மின் புலச் செறிவைக் குறைக்காவிட்டால், கம்பிகளில் தானாகவே மின்னிறக்கம் நடைபெறுகிறது.\nமின்னோட்டம் பாயும் கடத்தியில் உருவாகும் மின்னிலை சரிவின் (Potential gradient) செறிவு அதிகமாக இருக்கும் போது மின்னிறக்க வட்டம் (Corona) உருவாகிறது. மின்னிலை சரிவின் (Potential gradient) செறிவின் அளவு மிக அதிகமாகும் போது மின் முறிவு (Electrical breakdown) அல்லது மின்வில் (Electric arc) உருவாகிறது. வாயு விளக்குகள் நீல நிறத்தில் ஒளியை உருவாக்குவது போல், மின்னழுத்தம் அதிகமுள்ள இடங்களில் மின்னிறக்க வட்டம் உருவாகிறது.\n\nமின்னிறக்கம் என்பது அதிக மின்னழுத்தம் உள்ள கம்பிகளில் மின் ஆற்றல் இழக்கச் செய்யும் ஒரு நிகழ்வாகும். மின் ஆற்றலை உற்பத்தியாகும் இடத்திலிருந்து பயன்படுத்துமிடம் வரை கடத்தும் போது, மின்னிறக்கம் காரணமாக ஒரு குறிப்பிடத்தக்க அளவில் ஆற்றல் இழப்பு ஏற்படுகிறது. அதிக மின்னழுத்தத்தில் வேலை செய்யக்கூடிய தொலைக்காட்சி, ரேடியோ பரப்பிகள் (Radio transmitter), X கதிர் எந்திரம், துகள் முடுக்கிகள்ஆகியவற்றில் மின்னிறக்கம் காரணமாக ஆற்றல் இழப்பு ஏற்படுகிறது.\n\nமின்னிறக்கத்தால் காற்றில், ஓசோன் (O), நைட்ரிக் ஆக்சைடு (NO), நைட்ரசன் டை ஆக்சைடு (NO) ஆகிய வாயுக்கள் உருவாகின்றன. இவற்றின் மூலம் காற்றிலுள்ள ஈரப்பதத்தால் நைட்ரிக் அமிலம் உருவாகிறது. இவ்வாயுக்கள் தமக்கருகிலுள்ள பொருட்களைச் சிதைவுறச் செய்வதுடன், நச்சுத்தன்மையுள்ள வாயுக்களையும் உருவாக்குகிறது.\n\nஅதிக மின்னழுத்தம் உள்ள கம்பிகளைக் மின் காப்பிடுவதன் மூலமும், வழுவழுப்பான வட்ட வடிவில் கம்பிகளை உருவாக்குவதன் மூலமும் மின்னிறக்கம் உருவாவதைக் குறைக்கலாம். எனினும் காற்று வடிகட்டிகள், ஒளிநகல் சாதனங்கள் (photocopier) மற்றும் ஓசோன் இயற்றிகள் ஆகியவற்றில் கட்டுபடுத்தப்பட்ட முறையில் மின்னிறக்கம் பயன்படுகிறது.\n\n"}
{"id": "425865", "url": "https://ta.wikipedia.org/wiki?curid=425865", "title": "1,2,3,4-டெட்ராபீனைல்நாப்தலீன்", "text": "1,2,3,4-டெட்ராபீனைல்நாப்தலீன்\n\n1,2,3,4-டெட்ராபீனைல்நாப்தலீன் (\"1,2,3,4-Tetraphenylnaphthalene\") என்பது CH என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு பல்வளைய அரோமாட்டிக் ஐதரோகார்பன் ஆகும். பொதுவாக இதை பட்டப்படிப்பு மாணவர்களுக்கான கற்பித்தல் ஆய்வுக்கூடத்தில் டையீல்சு ஆல்டர் வினையை அறிமுகப்படுத்த தயாரிக்கப்படுகிறது. இவ்வினையில் டையீனுடன் உடனடியாக வினைபுரியும் பொருளாக பென்சைனும் (தளத்திலேயே தயாரிக்கப்படும்) டையீனாகச் செயற்படும் டெட்ராபீனைல்சைக்ளோபென்டாடையீனோனும் வினைபுரிகின்றன. இரண்டு வகையான படிக வடிவங்களில் இச்சேர்மம் காணப்படுவதால் 1,2,3,4-டெட்ராபீனைல்நாப்தலீனுக்கு இரண்டு வேறுபட்ட உருகுநிலைகள் உள்ளன. \n"}
{"id": "425873", "url": "https://ta.wikipedia.org/wiki?curid=425873", "title": "சத்யதேவ் நாராயன் ஆர்யா", "text": "சத்யதேவ் நாராயன் ஆர்யா\n\nசத்யதேவ் நாராயன் ஆர்யா (Satyadev Narayan Arya, பிறப்பு: 01 சூலை 1939) ஓர் இந்திய அரசியல்வாதியும், அரியான மாநிலத்தின் தற்போதைய ஆளுநரும் ஆவார். இவர் பீகார் மாநிலத்தின் பாரதிய ஜனதா கட்சியின் தலைவராவார். இவர் பீகார் சட்டமன்றத்திற்கு ராஜ்கிரி தொகுதியிலிருந்து எட்டு முறை சட்டமன்றத்திற்குத் தேர்ந்தெடுக்கப்பட்டார்.\n"}
{"id": "425881", "url": "https://ta.wikipedia.org/wiki?curid=425881", "title": "2-நைட்ரோதொலுயீன்", "text": "2-நைட்ரோதொலுயீன்\n\n2-நைட்ரோதொலுயீன் (\"2-Nitrotoluene\") என்பது CHCHNO. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதை ஆர்த்தோ-நைட்ரோதொலுயீன் என்றும் அழைக்கலாம். வெளிர் மஞ்சள் நிறத்துடன் ஒரு நீர்மமாக இச்சேர்மம் காணப்படுகிறது. பல்வேறு சாயங்களை உற்பத்தி செய்யும் செயல்முறையில் ஒரு பன்முக இடைநிலை வேதிப்பொருளாக இச்சேர்ம்ம் பயன்படுகிறது. \n\nSection::::தயாரிப்பு.\nதொலுயீனை -10°செல்சியசு வெப்பநிலையில் நைட்ரோயேற்றம் செய்து 2-நைட்ரோதொலுயீன் தயாரிக்கப்படுகிறது. இச்செயல்முறையில் மாற்றியன்களான 2-நைட்ரோ தொலுயீன் மற்றும் 4-நைட்ரோ தொலுயீன் இரண்டும் 2:1 என்ற விகித்த்தில் உருவாகின்றன. \n\nSection::::வினைகள்.\n2-நைட்ரோதொலுயீனை குளோரினேற்றம் செய்யும்போதும் மேற்கண்ட வினை போலவே விளைபொருள்களாக குளோரோநைட்ரோதொலுயீன்களின் இரண்டு மாற்றியன்கள் உருவாகின்றன. \nசாயங்கள் தயாரிப்பில் முன்னோடிச் சேர்மமாகப் பயன்படும் தொலுயிடின் தயாரிப்பில் பெரும்பாலும் 2-நைட்ரோதொலுயீன் பயன்படுத்தப்படுகிறது. \n\n"}
{"id": "425882", "url": "https://ta.wikipedia.org/wiki?curid=425882", "title": "சோனியா சாகால்", "text": "சோனியா சாகால்\n\nசோனியா சாகால் (\"Sonia Chahal\") ஓர் இந்திய தொழில்சாரா குத்துச்சண்டை வீரர் ஆவார். 2018 ஆம் ஆண்டு நடைபெற்ற ஏஐபிஏ மகளிர் உலக குத்துச்சண்டை சாம்பியன் கோப்பை போட்டியில் இவர் வெள்ளிப் பதக்கம் வென்றார்.\n\nSection::::பிறப்பும் தொடக்க்காலமும்.\nஅரியானா மாநிலத்தின் பிவானி மாவட்டத்திலுள்ள நிம்ரி கிராமத்தில் சோனியா சாகால் பிறந்தார். கவிதா சாகலிடமிருந்து பெற்ற உத்வேகம் காரணமாக 2011 ஆம் ஆண்டில் தனது குத்துச்சண்டை வாழ்வை இவர் தொடங்கினார். பிகானி குத்துச்சண்டைக் கழகத்தில் பயிற்சியாளர் சக்தீசு சிங்கிடம் பெற்ற ஆறு மாத கால பயிற்சிக்குப் பின்னர், அதே ஆண்டு பள்ளிக் கல்வித்துறையில் நடைபெற்ற பள்ளிகள் அளவிலான தேசிய சாம்பியன் பட்டப் போட்டியில் வெள்ளிப் பதக்கம் வென்றார். அடுத்த மூன்று ஆண்டுகள் இவர் பிகானி குத்துச் சண்டை கழகத்திலேயே பயிற்சியைத் தொடர்ந்தார்.\n2018 ஆம் ஆண்டு நடைபெற்ற ஏஐபிஏ மகளிர் உலக குத்துச்சண்டை சாம்பியன் கோப்பை போட்டியில் 54-57 கிலோகிராம் எடைப்பிரிவில் பங்கேற்ற சேகால் செருமனியைச் சேர்ந்த ஓர்நெல்லா வாக்னரிடம் தோல்வியடைந்தார் என்பதால் இவருக்கு வெள்ளிப்பதக்கம் கிடைத்தது.\n"}
{"id": "425883", "url": "https://ta.wikipedia.org/wiki?curid=425883", "title": "3-நைட்ரோதொலுயீன்", "text": "3-நைட்ரோதொலுயீன்\n\n3-நைட்ரோதொலுயீன் (\"3-Nitrotoluene\") என்பது CHNO. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதை மெட்டா-நைட்ரோதொலுயீன் என்றும் அழைக்கலாம். வெளிர் மஞ்சள் நிறத்துடன் ஒரு நீர்மமாக இச்சேர்மம் காணப்படுகிறது. பல்வேறு சாயங்களை உற்பத்தி செய்யும் செயல்முறையில் ஒரு பன்முக இடைநிலை வேதிப்பொருளாக இச்சேர்ம்ம் பயன்படுகிறது. பேரளவில் மெட்டா தொலுயிடின் தயாரிப்பில் இச்சேர்மம் பயன்படுத்தப்படுகிறது. \nSection::::தயாரிப்ப்பு.\nதொலுயீனை நைட்ரோயேற்றம் செய்து 3-நைட்ரோதொலுயீன் தயாரிக்கப்படுகிறது. இச்செயல்முறையில் மாற்றியன்களான 2-நைட்ரோ தொலுயீன் மற்றும் 4-நைட்ரோ தொலுயீன் இரண்டும் 2:1 என்ற விகித்த்தில் உருவாகின்றன. கலவையிலிருந்து 2-நைட்ரோதொலுயீன் நீக்கப்பட்ட பின்னர் 3-நைட்ரோதொலுயீனை வடித்தல் முறையில் தூய்மைப்படுத்த இயலும். சாயங்கள் தயாரிப்பில் இதுவொரு முன்னோடிச் சேர்மமாகப் பயன்படுத்தப்படுகிறது . \n\n"}
{"id": "425885", "url": "https://ta.wikipedia.org/wiki?curid=425885", "title": "நீனா வரகில்", "text": "நீனா வரகில்\n\nநீனா வரகில் (\"Neena Varakil\") என்பவர் ஓர் இந்திய தடகள விளையாட்டு விரராவார். இவ்வீராங்கனை நீளம் தாண்டும் போட்டியில் பங்கேற்று விளையாடுவார். 1991 ஆம் ஆண்டு மே மாதம் 2 ஆம் நாள் இவர் பிறந்தார். 2016 ஆம் ஆண்டு சூலை மாதத்தில் பெங்களுரில் நடைபெற்ற போட்டியில் இவர் 6.6 மீட்டர் நீளம் தாண்டி வெற்றி பெற்றார். இதுவே நீனா வரகிலின் தனிப்பட்ட சாதனையாகும்.\n\nசீனாவின் இயாசிங் நகரில் 2017 ஆம் ஆண்டு நடைபெற்ற ஆசிய கிராண்டு பிரிக்சு தடகள சந்திப்புப் போட்டியில் நீனா 6.37 மீட்டர் நீளத்தைத் தாண்டி தங்கப் பதக்கம் வென்றார்.\n\n2017 ஆம் ஆண்டு நடைபெற்ற ஆசிய தடகள சாம்பியன் பட்டப் போட்டியில் நீனா வெள்ளிப் பதக்கமும், ஒரே நாட்டைச் சேர்ந்த நயானா இயேம்சு வெண்கலப் பதக்கமும் பெற்றனர்.\n"}
{"id": "425893", "url": "https://ta.wikipedia.org/wiki?curid=425893", "title": "2-பீனைல்யெக்சேன்", "text": "2-பீனைல்யெக்சேன்\n\n2-பீனைல்யெக்சேன் (\"2-Phenylhexane\") என்பது CH என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரோமாட்டிக் ஐதரோ கார்பனான இச்சேர்மத்தை 1-குளோரோயெக்சேன் மற்றும் பென்சீன் ஆகிய சேர்மங்களை பீரிடல் கிராப்ட்சு ஆல்க்கைலேற்ற வினைக்கு உட்படுத்தி அல்லது ஆண்டிமனி பென்டாபுளோரைடு, இசுக்காண்டியம்(III) திரிப்லேட்டு, பாசுபாரிக அமிலம் போன்ற பல்வேறு வினையூக்கிகள் முன்னிலையில் பென்சீனை 1-எக்சீனுடன் சேர்த்து வினைபுரியச் செய்தும் தயாரிக்கலாம். \n"}
{"id": "425910", "url": "https://ta.wikipedia.org/wiki?curid=425910", "title": "சபரிமலை அய்யப்பன் கோயிலுக்குள் பெண்கள் நுழைவு", "text": "சபரிமலை அய்யப்பன் கோயிலுக்குள் பெண்கள் நுழைவு\n\nஇந்தியாவின் கேரள மாநிலத்தில் அமைந்துள்ள இந்துக் கோவிலான சபரிமலை அய்யப்பன் கோவிலுக்குள் மாதவிடாய் நிகழ்பருவப் பெண்கள் (10 - 50 வயது) நுழைவதற்குச் சட்டப்படியாக 1991 முதல் 2018 வரைத் தடை விதிக்கப்பட்டிருந்தது. 2018 ஆம் ஆண்டு செப்டம்பர் மாதம் இந்திய உச்ச நீதிமன்றமானது, பாலின வேறுபாடின்றி அனைத்து வயதுப் பெண்களும் சபரிமலை அய்யப்பன் கோவிலுக்குள் சென்று வழிபட அனுமதிக்கப்பட வேண்டுமென ஆணை பிறப்பித்தது. குறிப்பிட்ட வயதுப் பெண்களுக்கு மட்டும் விதிக்கப்பட்டிருந்த அனுமதி மறுப்பானது, அரசியலமைப்புச் சட்டத்தித்திற்கு எதிரானது என்றும், சட்டப்பிரிவு 14 இன்கீழ் சமவுரிமைக்கும், சட்டப்பிரிவு 25 இன்கீழ் இந்தியாவின் சமயச் சுதந்திரத்திற்கும் எதிரானது என்றும் உச்சநீதிமன்றத்தின் அரசியலமைப்புச் சட்டச் சிக்கல் தீர் நடுவர் அமர்வு அனுமதிக்கான தடை உத்தரவை ரத்து செய்தது.. உச்சநீதிமன்றத்தின் இத்தீர்ப்புக்கு இந்தியாவின் பல பகுதிகளிலும், குறிப்பாக கேரளாவில் எதிர்ப்பு எழுந்தது. இத்தீர்ப்பின் காரணமாக பல பெண்கள் தாக்குதல் மிரட்டல்களையும் கடந்து சபரிமலை அய்யப்பன் கோவிலுக்குச் செல்ல முயன்றனர். ஆனால் அவர்களால் கோவிலுக்குள் செல்ல இயலவில்லை. மாதவிடாய் நிகழ்பருவப் பெண்கள் சபரிமலை கோவிலுக்குள் நுழையக் கூடாதென்ற வழக்கத்தைத் தடைசெய்த உச்சநீதிமன்றத் தீர்ப்புக்குப் பின்னர், முதன்முறையாக 2019 சனவரி 2 அன்று 50 வயதுக்குக் குறைவான இரு பெண்கள் இக்கோயிலுக்குள் சென்று அய்யப்பனை வழிபட்டுள்ளனர்.\n\nSection::::மரபுவழிக் கூற்று.\nபுராணக் கதைகளின்படி சபரிமலைக் கோயிலின் இறைவன் அய்யப்பன் திருமணம் முடிக்காதவராவார். மகுசாசூரி என்ற அரக்கியை இவர் வீழ்த்தியபோது, அவள் ஒரு அழகிய பெண்ணாக உருவெடுத்தாள். அப்பெண், சிவன் மற்றும் விஷ்ணு இருவரின் சேர்க்கையில் பிறக்கும் குழந்தையுடன் போரிடும்வரை அரக்கியாக வாழவேண்டிய சாபம் பெற்றிருந்தாள். சிவனுக்கும் விஷ்ணுவின் தோற்றமான மோகினிக்கும் பிறந்து காட்டில் வளர்ந்த அய்யப்பன் அவளுடன் சண்டையிட்டு வென்றபோது, அவளது சாபம் நீங்கி மீண்டும் பழைய உருவை அடைந்தாள். பெண்ணாக மாறியவள் அய்யப்பனை மணந்து கொள்ள விழைந்தாள். ஆனால் அய்யப்பனோ, பிரம்மச்சாரியாக காட்டில் வாழ்ந்து பக்தர்களின் வேண்டுதல்களை நிறைவேற்ற விதிக்கப்பட்டவர் தான் எனக்கூறி அவளை மணக்க மறுத்து விட்டார். அப்பெண் திருமணத்திற்கு வற்புறுத்தியதால், அவரைக் காண கன்னிச் சாமிகள் (முதன்முறையாக சபரிமலை வரும் பக்தர்கள்) வருவது நின்றுபோகும் நாளில் அவளைத் திருமணம் செய்துகொள்வதாக வாக்களித்தார். ஆனால் ஒவ்வொரு ஆண்டும் கன்னிச் சாமிகளின் வருகை தொடர்ந்ததால் அத்திருமணம் நடக்கவில்லை. அய்யப்பன் கோவிலுக்கு அருகிலமைந்த கோவிலில் அப்பெண் \"மாளிகைபுரத்து அம்மன்\" என்ற பெயரில் வழிபடப்படுகிறார்.\n\nSection::::வரலாறு.\n19 ஆம் நூற்றாண்டில் சென்னை மாகாண அரசால் இரு தொகுப்புகளாக வெளியிடப்பட்ட \"திருவிதாங்கூர் மற்றும் கொச்சி மாகாணங்களின் கருத்தாய்வுக் குறிப்பேடு\"களின்படி, இரு நூற்றாண்டுகளுக்கு முன்பாகவே மாதவிடாய் நிகழ்பருவப் பெண்கள் சபரிமலை அய்யப்பன் கோவிலுக்குச் செல்ல அனுமதிக்கப்படவில்லை. 1991 ஆண்டுக்கு முன்னர் கேரள உயர் நீதிமன்றம் சபரிமலை அய்யப்பன் கோவிலுக்குள் பெண்கள் செல்வதைத் தடைசெய்திருந்த போதும், சமய நோக்கமின்றி சில பெண்கள் அங்கு சென்றுள்ளனர். தங்களது குழந்தைகளுக்கு முதன்முதலாக சோறு ஊட்டும் விழாவிற்குப் பெண்கள் இக்கோவிலுக்குச் சென்றதற்கான ஆதாரக் குறிப்புகளும் உள்ளன.1986 ஆம் ஆண்டு \"நம்பினார் கெடுவதில்லை\" என்ற தமிழ்த் திரைப்படத்திற்காக நடிகையர் ஜெயசிறீ, அனு, சுதா சந்திரன், வடிவுக்கரசி, மனோரமா ஆகியோர் \"பதினெட்டாம் படி\"யில் நடனமாடியுள்ளனர். அதற்காக அந்த நடிகையர் மற்றும் இயக்குநரிடமிருந்து தலா 1000 ரூபாய் தண்டனைக் கட்டணம் விதிக்கப்பட்டது. படப்பிடிப்புக்கு அனுமதியளித்த தேவசம் குழுவிற்கு 7500 ரூபாய் தண்டனைக் கட்டணம் விதிக்கப்பட்டது. முன்னாள் கர்நாடக அமைச்சர் ஜெயமாலா தான் அக்கோவிலுக்குள் சென்றதாகவும், அய்யப்பன் திருவுருவைத் தொட்டதாகவும் அறிவித்தார்.\n\n1990 ஆம் ஆண்டு தேவசம் குழு ஆணையரின் பேத்தியின் முதற்சோறு ஊட்டல் விழா சபரிமலை அய்யப்பன் சன்னிதியில் நடைபெற்றது. அங்கு நடந்த இவ்விழாவில் உறவுப் பெண்களும் கலந்து கொண்டனர். இந்நிகழ்ச்சி தொடர்பாக தொடரப்பட்ட வழக்கில் கேரள உயர்நீதிமன்றம் 10 முதல் 50 வயது வரையிலான பெண்கள் சபரிமலை அய்யப்பன் கோவிலுக்குள் செல்லத் தடைவிதித்துத் தீர்ப்பளித்தது. 1995 ஆம் ஆண்டு அன்றைய மாவட்ட ஆட்சியர் வல்சல குமாரி, கோவில் பற்றிய தகவல்களை அறியும் பொருட்டு அலுவலராக இக்கோவிலுக்குச் சென்றார், அதே ஆண்டில் இரு இளம் பெண்கள் (முக்கிய நபர்களின் மனைவியர்) காவல்துறையின் கண்காணிப்பிருந்தும் இக்கோவிலுக்குச் சென்று வந்ததாக உள்ளூர் நாளிதழில் செய்தி வெளியாகியது. சனவரி 2018 இல் கோவில் அதிகாரிகள் இக்கோவிலுக்கு வரும் பெண்கள் தங்கள் வயதுக்கான ஆதாரங்களைச் சமர்ப்பிக்க வேண்டியதைக் கட்டாயமாக்கினர்.\n\nSection::::கேரள உயர்நீதிமன்றத் தீர்ப்பு.\n1990 ஆம் ஆண்டு மகேந்திரன் என்பவர், சபரிமலை அய்யப்பன் கோவிலுக்குள் இளம்பெண்கள் செல்வதாக கேரள உயர்நீதிமன்றத்தில் முறையீடு செய்தார். 1991 இல் இது தொடர்பான வழக்கை விசாரித்த கேரள உயர்நீதிமன்ற நீதியரசர்கள் கே. பரிபூரணன் மற்றும் கே. பாலநாரயண மாறர் இருவரும் மாதவிடாய் நிகழ்பருவப் பெண்கள் இக்கோவிலுக்குள் செல்லக்கூடதென்பது பன்னெடுங்காலமாகத் தொடரும் வழக்கமாக இருப்பதால், 10 முதல் 50 வயது வரையிலான பெண்கள் சபரிமலை அய்யப்பன் கோவிலுக்குள் செல்லக்கூடாதென தடைவிதித்துத் தீர்ப்பளித்தனர். அத்துடன் அத்தீர்ப்பில் தடையைச் செயற்படுத்துவதற்குக் கேரள அரசு காவற்துறையினரை நியமிக்க வேண்டுமெனவும் கூறப்பட்டிருந்தது. \n\nகேரள உயர்நீதிமன்றத்தின் கருத்து:\nSection::::உச்சநீதிமன்றத் தீர்ப்பு.\n2006 ஆம் ஆண்டு இந்திய வழக்கறிஞர்கள் கழக உறுப்பினர்களான ஆறு பெண் வழக்கறிஞர்கள், சபரிமலை அய்யப்பன்கோவிலுக்குள் நுழைய 10 -50 வயதுப் பெண்களுக்கு விதிக்கப்பட்டக் கேரள உயர்நீதிமன்றத் தடையாணையை நீக்கக் கோரி முறையீடு செய்தனர். அவர்களது முறையீட்டில், இத்தடை அரசியலமைப்புச் சட்ட உரிமை மீறலெனவும், இத்தடைக்கு ஆதரவாகக் குறிப்பிடப்பட்ட, கேரள இந்து சமய பொது வழிபாட்டுத் தலங்கள் சட்டம் 1965 இன் ஏற்புத்தன்மை குறித்தும் குறிப்பிட்டிருந்தனர்.\n\nஇவ்வழக்கின் அடிப்படையில் 2018 செப்டம்பர் மாதம் அனைத்து வயதுப் பெண்களும் சபரிமலைக் கோவிலுக்குள் செல்லலாமென உச்சநீதிமன்றம் ஆணை பிறப்பித்தது. அதன்படி கேரள இந்து வழிபாட்டுத் தலங்கள் நுழைவுச் சட்டம் 1965 பிரிவு 3 பியை ரத்து செய்தது. பெண்கள் வயது வித்தியாசம் இல்லாமல் சபரிமலை செல்வதற்கு தடை ஏதும் இல்லை என்கிற நிலை ஏற்பட்டது.\n\nஉச்சநீதிமன்றக் கூற்று:\nஇத்தீர்ப்பு 4-1 என்ற பெரும்பான்மையில் வழங்கப்பட்டது. உச்சதீதிமன்றத் தலைமை நீதிபதி தீபக் மிஸ்ரா, நீதிபதிகள் அஜய் மணிக்ராவ் கான்வில்கர், ரோகின்டன் பாலி நரிமன், தனஞ்சயன் ஒய். சந்திரசூடன் ஆகிய நால்வரும் இத்தீர்ப்புக்கு ஆதரவாகவும், நீதிபதி இந்து மல்கோத்ரா எதிராகவும் இருந்தனர். இந்திய அரசியலமைப்புச் சட்டப்பிரிவு 25 (உட்பிரிவு 1), கேரள இந்து சமய வழிபாட்டுத் தலங்கள் சட்டத்தின் விதி 3(b) ஆகியவற்றுக்கு எதிரானது இத்தடையென உச்சநீதிமன்றம் குறிப்பிடுகிறது.\n\nSection::::சீராய்வு மனுக்கள்.\nமேற்கூறிய தீர்ப்பின் மீது 56 சீராய்வு மனுக்கள் தாக்கல் செய்யப்பட்டிருந்தன. அவற்றை 6.2.2019 அன்று விசாரித்த உச்சநீதிமன்றம் தீர்ப்பை ஒத்தி வைத்தது. நீதிபதி தீபக் மிஸ்ரா ஓய்வு பெற்றதைத் தொடர்ந்து இந்த வழக்கின் மீதான தீர்ப்பை தலைமை நீதிபதி ரஞ்சன் கோகோய் தலைமையிலான நவம்பர் 14 , 2019 அன்று வழங்கியது. மற்ற 4 நீதிபதிகளும் இந்த அமர்வில் இடம்பெற்றிருந்தனர். தலைமை நீதிபதி ரஞ்சன் கோகோய், ஏ.எம்.கான்வில்கர், இந்து மல்கோத்ரா ஆகியோர் அளித்த பெரும்பான்மை தீர்ப்பில் சீராய்வு மனுக்களை 7 நீதிபதிகள் கொண்ட விரிவான அமர்வு விசாரிக்குமாறு கூறப்பட்டுள்ளது. நீதிபதிகள் ஆர்.எப்.நாரிமன், டி.ஒய்.சந்திரசூட் ஆகியோர் சீராய்வு மனுக்களை தள்ளுபடி செய்தும், சபரிமலையில் வயது வித்தியாசமில்லாமல் பெண்கள் வழிபட கேரள அரசு கூடுதல் ஏற்பாடுகளை செய்திருக்க வேண்டும் எனவும் தங்களது தீர்ப்பில் தெரிவித்தனர். இதுபோல் உச்சநீதிமன்றத்தின் முன் உள்ள மதம் சம்மந்தப்பட்ட 7 பிரச்சனைகள் விரிவான அமர்வின் விசாரணைக்கு விடப்பட்டுள்ளது.\n\nSection::::பெண்கள் நுழைவுக்கு மறுப்பு வாதங்கள்.\nசபரிமலைக் கோவிலுக்குள் செல்வது மாளிகைபுரத்தம்மனின் காதலையும் தியாகத்தையும் இழிவுபடுத்துவதாகுமெனச் சில பெண்கள் கருதுகின்றனர். அய்யப்பன் மணமுடிக்க விரும்பாதவர். அதனால் இனப்பெருக்கக்காலப் பெண்கள் அவரை வழிபட வருவது அவரது நோக்கத்திற்குத் தடையாக அமையுமென அவரே தன்னைக் காணப் பெண்கள் வருவதை விருப்பப்படவில்லை எனச் சிலர் கருதுகின்றனர். வேறு சிலரோ அய்யப்பன் கோவிலுக்குப் பதிலாக, \"பெண்களின் சபரிமலை\" எனப்படும் \"ஆட்டுக்கல் பொங்கலா\" கோவிலுக்குப் பெண்கள் சென்று வழிபடலாமே என்கின்றனர். மாதவிடாய் என்பது புனிதமற்றது என்ற நம்பிக்கையால் அப்பருவப் பெண்கள் இந்துக் கடவுளரை வழிப்படுவது பாவமாகும் என்ற நம்பிக்கை உடையவர்களாய் சிலர் உள்ளனர். சிலர் ஆண்டாண்டுகாலமாய் நடைமுறையிலுள்ள பரம்பரை வழக்கங்களை மாற்றுவது தவறு என்ற கருத்தினை முன்னிறுத்துகின்றனர். மற்றும் சிலர் பெண்கள் மலையேறுவதிலுள்ள சிரமங்களைச் சுட்டுகின்றனர். சபரிமலைக் கோவில் அடர்ந்த காடுகளைக் கொண்ட மலையுச்சியில் அமைந்துள்ளதால் பெண்கள் அங்கு செல்வது சிரமமாக இருக்குமென்பது அவர்களது வாதமாக உள்ளது. சபரிமலை அதிகாரி ஒருவர் அங்கு பெண்களுக்குத் தேவையான அளவு சுகாதார வசதிகள் (குளியலறை, கழிப்பறை), மருத்துவமனை வசதிகளுக் இல்லை என்பதைக் காரணமாகக் கூறுகிறார். மேலும் சிலர் 41 நாட்கள் கடின நோன்பிருந்து வரும் ஆண் பக்தர்களுக்குக் கவனச் சிதறலாக பெண்களின் வருகை அமையுமெனக் கருதுகின்றனர். ஒரு வழக்கறிஞர் அய்யப்பனை ஒரு தனிநபராகக் கருதி, அவரது விருப்பத்தை மீறி அவரைக்காண மாதவிடாய் நிகழ்பருவப் பெண்கள் வருவது அய்யப்பன் என்பவரின் தனிமனித உரிமைமீறலாகும் என்கிறார். ஐக்கிய அமெரிக்க நாட்டைச் சேர்ந்த ஒரு இதயநோய் மருத்துவர் அவ்வயதுப் பெண்கள் கோவிலுக்குச் செல்வது இடமகல் கருப்பை அகப்படலத்தை ஏற்படுத்தலாம் என்றார்; ஆனால் அவரது கூற்றுக்கு அறிவியல் ஆதாரமில்லை எனப் பின்னர் கண்டுபிடிக்கப்பட்டு நிராகரிக்கப்பட்டது. திருவிதாங்கூர் தேவசம் குழுத் தலைவர், பெண்களை அனுமதிப்பது ஒழுக்கக்கேடான செயல்களுக்கு வழிவகுத்து அவ்விடத்தை தாய்லாந்து போன்ற பாலியல் சுற்றுலாத்தலமாக ஆக்கிவிடும் எனக் கருதுகிறார்.\n\nSection::::பெண்கள் நுழைவுக்கு ஆதரவான வாதங்கள்.\nசபரிமலை கோவிலுக்குள் பெண்கள் செல்வதை ஆதரிப்பவர்கள் மாதவிடாய் நிகழ்வு புனிதமற்றது அல்ல என்றும் கோவிலுக்கள் நுழைவதற்கு பெண்களுக்கு சமவுரிமை உள்ளதென்றும் வாதிடுகின்றனர். பிற கோவில்களுக்குள் செல்வதற்கு அப்பருவப் பெண்கள் அனுமதிக்கப்படும்போது அய்யப்பன் கோவிலுக்குள் மட்டும் மறுப்படுவது சரியானதல்ல என்கிறார்கள். பெண்களின் உடல்ரீதியாக, இயற்கையாக நிகழும் செயலுக்காக அவர்களைப் புனிதமற்றவர்கள் என்று கூறுவது பாலினப் பாகுபாடாகும் என்ற விமரிசனமும் உள்ளது.\n\nமாதவிடாயால் மாசு ஏற்படும் என்பதற்கு ஆன்மீக அல்லது அறிவியல்ரீதியாக எந்தவொரு காரணமும் இல்லையென இராஜன் குருக்கள் என்ற வரலாற்றாசிரியர் கூறுகிறார். 15 ஆம் நூற்றாண்டில் அய்யப்பன் சாமியின் வழிபாட்டுத்தலமாக உருவெடுக்கும் முன்பு இவ்விடம் காடுவாழ் உள்ளூர்வாசிகள் ஐயனார் சாமியைக் வழிபட்ட இடமாக இருந்ததாகவும் அவர் கூறுகிறார். மாதவிடாய் நிகழ்வைப் புனிதமற்றதாகக் கருதும் பாரம்பரிய இந்துக்கள் போலன்றி, பழங்குடிமக்கள் அதனை நன்னிகழ்வாகவும் கருவுறுதல் வளமாகவும் கருதினர். 1960 கள் வரை அவர்கள் தங்களது அனைத்து வயது பெண்கள் மற்றும் குழந்தைகளுடன் கோவிலுக்குச் சென்று வந்தனர். 1980கள் வரை இளம் பெண்கள் கோவிலுக்குள் சென்றதற்கான ஆதாரமான சான்றுகள் உள்ளதாக இந்த வரலாற்றாசிரியர் குறிப்பிடுகிறார்.\nகேரள முதலமைச்சர் பிணறாயி விஜயன், (இடதுசாரி ஜனநாயக முன்னணிக் கட்சி எப்பொழுதும் பாலியல் சமத்துவத்துக்கு ஆதரவானது என்றும் சபரிமலை கோவிலுக்கு வரும் பெண்களுக்கு அனைத்து வசதிகளும் பாதுகாப்பும் செய்துதரப்படும் என்றும் கூறியுள்ளார்.\n\nSection::::நுழைவு முயற்சிகளின் தோல்வி.\nஉச்சநீதிமன்றத் தீர்ப்புக்குப் பின்னர் அக்டோபர் 2018 இல் சபரிமலை அய்யப்பன் கோவில் பக்தர்களின் வருகைக்காகத் திறக்கப்பட்டபோது, நிலைக்கல் மற்றும் பம்பை அடிவார முகாம்களில் எதிர்ப்புப் போராட்டங்கள் நடந்தன. போராட்டக்காரர்களால் பல பெண் பத்திரிக்கையாளர்கள் தாக்கப்பட்டனர். காவற்துறையினர் போரட்டக்காரர்களைக் கலைப்பதற்கு தடியடி நடத்தினர். ஆந்திராவைச் சேர்ந்த ஒரு 40 வயதுப் பெண், அவரது பயணத்தைத் மேற்தொடரமுடியாதபடி போராட்டக்காரர்களால் பம்பையில் தடுத்து நிறுத்தப்பட்டார்.த நியூயார்க் டைம்ஸ் இதழின் பெண் நிருபர் சுகாசினி ராஜ், மரக்கூட்டம் அருகில் போராட்டக்காரர்களால் தடுத்து நிறுத்தப்பட்டுப் பயணம் தொடரவிடாமல் திருப்பி அனுப்பப்பட்டார்.\n\nஅக்டோபர் 19, அன்று கோவிலுக்குச் செல்ல முயன்ற இரு மாதவிடாய் நிகழ்பருவப் பெண்கள் சன்னிதானத்துக்கு 100 மீட்டர் தொலைவிலேயே போராட்டக்காரர்களால் தடுத்து நிறுத்தப்பட்டனர். கோவில் பூசாரி அவர்கள் 18 படிகளில் ஏற முயற்சித்தால், சன்னிதானத்தை மூடிவிடப்போவதாக மிரட்டியதையடுத்து அவ்விருவரும் முயற்சியைக் கைவிட்டுத் திரும்பினர் சமய உணர்வுகளைக் காயப்படுத்தும் வகையில், அய்யப்ப பக்தை போன்ற வேடத்தில் ஆபாசமான தோற்றப் ஒளிப்படத்தை முகநூலில் பதிவேற்றிய ரெகானா பாத்திமா என்ற பெண் கைது செய்யப்பட்டார்.\n\nதன்னுள் அய்யப்பனின் அருளாற்றல் நிரம்பியுள்ளது எனக் கூறிக்கொண்டு சபரிமலைக் கோவிலுக்குச் செல்ல முயன்ற 46 வயது பெண், காவற்துறை பாதுகாப்பளிக்க மறுத்து விட்டதால் திரும்ப நேர்ந்தது. 2018 அக்டோபர் 20 அன்று, ஒரு பெண் பத்திரிக்கையாளரும் கேரள தலித் மகிளா கூட்டமைப்பின் தலைவியும் எதிர்ப்புகளால் இறுதிவரை செல்ல இயலாமல் திரும்பினர்.\n\nதலித் செயற்பாட்டாளர் பிந்து தங்கம் கல்யாணி, சபரிமலைக் கோவிலுக்குச் சென்றபோது அவருக்குக் காவற்துறையினரின் துணை இருந்தும் அவரது வழியில் பல இடங்களில் போராட்டக்காரர்களால் தாக்கப்பட்டார். அதனால் பம்பை வரை சென்றவர், திரும்பிச் செல்ல முடிவெடுத்தார். இம்முயற்சியால் தனது பணியை இழந்த அவர், போராட்டக்காரர்களின் மிரட்டலுக்கு அஞ்சி வீட்டைவிட்டு வெளியேறி காவற்துறையின் பாதுகாப்போடு மறைந்து வாழ்ந்து வருகிறார்.\n\n2018 நவம்பர் 16 ஆம் நாளன்று, சபரிமலைக்கு செல்லும் நோக்கதோடு வந்த பெண்களின் உரிமைகள் செயற்பாட்டாளர் திருப்தி தேசாய், கொச்சி பன்னாட்டு வானூர்தி நிலையத்தில் தடுத்து நிறுத்தப்பட்டார். அவ்வானூர்தி நிலையத்தினுள் 14 மணி நேரத்துக்கு மேலாக சிக்கிக்கொண்ட அவர் தனது முயற்சியை மீண்டும் தொடருவேன் என்ற சூளுரையுடன் திரும்பிச் சென்றார்.\n\n2018 திசம்பர் 16 அன்று சபரிலை கோவிலுக்கு வந்த நான்கு திருநங்கைகள் எருமேலி காவற்துறையினரால் திருப்பி அனுப்பப்பட்டனர். அந்நால்வரும், காவற்துறையினர் தங்களைத் துன்புறுத்தியதாகவும், கோவிலுக்குள் சென்று அய்யப்பனைக் காண வேண்டுமெனில் ஆணுடை அணிந்து வரச்சொன்னதாகவும் அதற்குத் தாங்கள் ஒத்துக்கொண்டபோதும் சபரிமலையில் நிலவும் சட்ட ஒழுங்குச் சிக்கல் காரணமாக அதற்கும் காவற்துறையினர் சம்மதிக்கவில்லை எனவும் கூறினர். இரு நாட்கள் கழித்து, கோவில் நிர்வாகிகள் திருநங்கைகள் சபரிமலை கோவிலுக்குள் வருவதை எதிர்க்காததால் அந்நால்வரும் சன்னிதானம் சென்று அய்யப்பனை வழிபட முடிந்தது.\n\n2018 திசம்பர் 23 அன்று, சென்னை 'மனிதி' என்ற மகளிர் உரிமை அமைப்பைச் சேர்ந்த 11 பெண்களடங்கிய குழு ஒன்று சபரிமலைக் கோவிலுக்கு செல்ல முயன்றது. காவற்துறையினரின் துணையோடு சென்ற அவர்கள் பம்பை அடிவார முகாமிலிருந்து 100 மீ உயரத்தில் போராட்டக்ககாரர்களால் தடுக்கப்பட்டனர். அதன் பின்னர் அக்குழுவினர் தாமாகவே திரும்பிச் சென்றுவிட்டதாகக் காவற்துறையினர் தெரிவித்தனர். ஆனால் அக்குழுவினரோ தங்களைக் கேரளக் காவற்துறையினர்தாம் வலுக்கட்டாயமாகத் திருப்பி அனுப்பினதாகக் கூறினர்.\n\nSection::::போராட்டங்கள்.\nஅனைத்து வயதுப் பெண்களும் சபரிமலை அய்யப்பன் கோவிலுக்குள் செல்வதை எதிர்த்து கேரளாவில் முழு கடையடைப்பைப் பாரதிய ஜனதா கட்சி அறிவித்தது. இந்திய தேசிய காங்கிரசும் எதிர்ப்புப் போராட்டம் நடத்தி, உச்சநீதிமன்றம் தீர்ப்புக்கு மறுபரிசீலனை தேவையென வலியுறுத்தியது. கேரள முதலமைச்சர், இத்தீர்ப்புக்கு எதிராக நடக்கும் போரட்டங்களுக்கும் வன்முறை நிகழ்வுகளுக்கும் ராஷ்டிரிய சுயம்சேவாக் சங்கமே காரணமெனக் குற்றஞ்சாட்டினார். சபரிமலை அய்யப்பன் கோவில் வளாகத்தினருகில் கலவரத்தில் ஈடுபட்டதற்காகவும் வன்முறையைத் தூண்டியதற்காகவும் அக்கோவில் பூசாரிகள் குடும்பத்தில் ஒருவரும் \"அய்யப்ப தேவசேனை\"த் தலைவருமான ராகுல் ஈசுவர் கைது செய்யப்பட்டார். கொல்லம் துளசி என்ற மலையாள நடிகர், சபரிமலை கோவிலுக்குள் நுழையும் பெண்களை இரண்டாகக் கிழித்தெறிய வேண்டுமெனக் கூறினார் சமய உணர்வுகளை இவ்வளவு வெளிப்படையாக வெறித்தனமாக வெளியிட்டதற்காகவும், பெண்களை கேவலமாகப் பேசியதற்காகவும் அவர்மீது முதல் தகவல் அறிக்கை பதிவு செய்யப்பட்டது.\n\nஉச்சநீதிமன்றத் தீர்ப்பையடுத்து நடந்த போராட்டங்களில் 3000க்கும் மேற்பட்டோர் கைது செய்யப்பட்டனர்; கேரளாவின் பல்வேறு காவல்நிலையங்களிலும் 500க்கும் மேற்பட்ட வழக்குகள் பதிவு செய்யப்பட்டன.\n\nநவம்பர் 2018 இல் 41 நாட்கள் மகரவிளக்கு வழிபாட்டிற்காகக் சபரிமலைக் கோவில் நடைதிறக்கப்பட்டபோது, போராட்டங்களைத் தடுக்க முன்னெச்சரிக்கை நடவடிக்கையாக சன்னிதானம், பம்பை, நிலைக்கல் ஆகிய இடங்களில் இந்தியத் தண்டனைச் சட்டப்பிரிவு 144 அமலாக்கப்பட்டது. இத்தடையாணையை மீறிக் கோவிலருகில் போராட்டம் நடத்தியதற்காக 70 பேர் கைது செய்யப்பட்டனர். பாரதிய ஜனதா கட்சியின் மாநிலச் செயலர் கே. சுரேந்திரன், இந்து ஐக்கிய வேதியின் தலைவர் கே. பி. சசிகலா ஆகிய இருவரும் இக்கோவிலுக்குச் சென்று கொண்டிருந்த வழியில் தடுப்புக் காவலில் வைக்கப்பட்டனர். இது, ஒட்டுமொத்த சபரிமலை பக்தர்களின் வழிபாட்டுரிமை மீறலென இந்தியாவின் தேசிய மனித உரிமை ஆணையம் அறிவித்தது. மாநில அரசு கோவில் விவகாரங்களில் தலையிடுவதை எதிர்த்து சமூக ஊடகங்களில் தவறான கருத்துக்களைப் பதிவு செய்யும் வெளிநாடு வாழ் இந்தியர்களின் கடவுச்சீட்டு ரத்துசெய்யப்பட்டு அவர்கள் நாடுதிரும்ப நேரிடுமென கேரள நகரக் காவற்துறை ஆணையரான பி. பிரகாஷ் எச்சரிக்கை விடுத்தார்\n\nசபரிமலையில் பக்தர்களுக்கு இடர் விளைவித்த கேரளக் காவற்துறையின் தடைநடவடிக்கைகளைக் கண்டித்த கேரள உயர் நீதிமன்றம் 144 தடை உத்தரவை ஏற்றுக்கொண்டது. இதைத் தொடர்ந்து 144 தவிர்த்த பிற தடை நடவடிக்கைகளை மெல்ல மெல்ல கேரள காவல் விலக்கிக் கொண்டது. 144 தடை உத்தரவையும் நீக்கக் கோரி இந்திய தேசிய காங்கிரசும் பாரதிய ஜனதா கட்சியும் தனித்தனியே போராட்டங்களை நடத்தின. 2018 திசம்பர் 13 அன்று 49 வயதான நபரொருவர் பாரத ஜனதா கட்சியின் போராட்டத்தில் தீக்குளித்தார். இதைத் தொடர்ந்து, பிஜேபி மாநிலம் தழுவிய மற்றொரு முழுக் கடையடைப்புப் போராட்டத்தை அறிவித்தது. சபரிமலை மகரவிளக்கு வழிபாட்டுக் காலம் தொடங்கியதிலிருந்து பாரதிய ஜனதா கட்சியினரால் அறிவிக்கப்பட்ட நான்காவது கடையடைப்பு இதுவாகும். கேரள அரசின் சபரிமலை நடவடிக்கைகளுக்கு எதிராக அந்நபர் தீக்குளித்ததாகப் பாரதிய ஜனதா கட்சியும், தனிப்பட்டக் காரணங்களுக்காகத் தீக்குளித்ததாகக் காவற்துறையும் கூறுகின்றனர்; ஆனால் அந்நபரின் மரண வாக்குமூலத்தில் சபரிமலை குறித்த எந்தவொரு தகவலும் குறிப்பிடப்படவில்லை.\n\nஉச்சநீதிமன்றத் தீர்ப்புக்கு ஆதரவாக கேரளப் பெண்கள் கலந்து கொண்ட \"வனிதா மதில்\" என்ற மனிதச் சங்கிலி போராட்டம் 2019 ஜனவரி 1 அன்று நடத்தப்பட்டது. பாறசாலை முதல் காசர்கோடு வரை 630 கிலோ மீட்டர் தூரத்திற்கு பெண்கள் தொடர்ச்சியாக நின்றனர். மாநில அரசால் நடத்தப்பட்ட இப்போராட்டத்தில் 3-5 மில்லியன் பெண்கள் பங்கேற்றனர்.\n\nSection::::உயிரிழப்புகள்.\nஉச்சநீதிமன்றத் தீர்ப்பினால் அனைத்து வயது பெண்களும் கோவிலுக்குள் வருவதைக் கண்டித்து 2018 அக்டோபரில் ராமகிருஷ்ணன் என்ற குருசாமி தற்கொலை செய்து கொண்டார். 2019 ஜனவரியில் மாநிலம் முழுவதும் இந்து அமைப்பினர் செய்த தீவிரமாக போராட்டத்தில் பாஜக கட்சியைச் சேர்ந்த ஒருவர் இறந்தார்.\n\nSection::::பெண்கள் நுழைவு.\nபலகாலமாக மாதவிடாய் நிகழ்பருவப் பெண்கள் சபரிமலை கோவிலுக்குள் நுழையக் கூடாதென்ற வழக்கத்தைத் தடைசெய்த உச்சநீதிமன்றத் தீர்ப்புக்குப் பின்னர், முதன்முறையாக 2019 சனவரி 2 அன்று 50 வயதுக்குக் குறைவான இரு பெண்கள் இக்கோயிலுக்குள் சென்று அய்யப்பனை வழிபட்டுள்ளனர்.. இரு பெண்கள் சபரிமலை கோவிலுக்குள் நுழைந்து அய்யப்பனை வழிபட்ட செய்தியும் காணொலியும் வெளியான பின்னர் கோவில் நடை சாத்தப்பட்டுப் பரிகார பூசைகள் நடத்தப்பட்டு அதன்பிறகு மீண்டும் பக்தர்களுக்கு கோவில்நடை திறக்கப்பட்டது.\n\nஉச்சநீதிமன்றம் இத்தீர்ப்பு வழங்கி 95 நாட்களுக்குப் பின்னர் 50 வயதுக்குக்கும் குறைந்த இரு பெண்கள், 2019 ஜனவரி 2, புதன்கிழமையன்று அதிகாலை 3.30 மணியளவில் காவற்துறையினரின் பாதுகாப்போடு சபரிமலை கோவிலுக்குள் சென்று வழிபட்டனர் இவ்விருவரில் ஒருவர் கோழிக்கோடு மாவட்டம் கோயிலாண்டியைச் சேர்ந்தவர்; மற்றொருவர் மலப்புரம் மாவட்டம் அங்காடிபுரத்தைச் சேர்ந்தவர். இவ்விருவரும் ஏற்கனவே திசம்பர் 24 ஆம் தேதியன்று சபரிமலை கோவிலுக்குள் செல்ல முயன்று தடுத்து நிறுத்தப்பட்டவர்கள் ஆவர். அவ்விருவரும் இக்கோவிலுக்குள் சென்று வழிபடாமல் ஊர் திரும்புவதில்லை என்ற உறுதியுடன் ரகசியமாக ஒரு இடத்தில் தங்கியிருந்ததாக கூறப்படுகிறது.\n\nஇவ்விரு பெண்களும் சென்று அய்யப்பனை வழிபட்டதைக் கேரள முதலமைச்சர் உறுதி செய்ததுடன் கோவிலுக்குச் சென்று வழிபடுவதற்குப் பாதுகாப்புக்கோரும் எல்லோருக்கும் உதவுவது காவற்துறையின் கடமை என்றும் குறிப்பிட்டுள்ளார்.\n"}
{"id": "425920", "url": "https://ta.wikipedia.org/wiki?curid=425920", "title": "கோட்டையூர், கிருஷ்ணகிரி மாவட்டம்", "text": "கோட்டையூர், கிருஷ்ணகிரி மாவட்டம்\n\nகோட்டையூர் (Kottaiyur) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், அஞ்செட்டி வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும்.\n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 1493 வீடுகள் உள்ளன. மக்கள் தொகை 6340, ஆகும். இந்த ஊர் மக்களில் கல்வி விகிதமானது 39.7 % என்று உள்ளது. இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.\n"}
{"id": "425921", "url": "https://ta.wikipedia.org/wiki?curid=425921", "title": "கொத்தமடுகு", "text": "கொத்தமடுகு\n\nகொத்தமடுகு (Kottamadugu) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். \n\nSection::::அமைவிடம்.\nஇவ்வூரானது மாவட்டத் தலைநகரான கிருஷ்ணகிரியில் இருந்து 72 கிமீ தொலைவிலும், தளியில் இருந்து 10 கிமீ தொலைவும், மாநிலத் தலைநகரான சென்னையில் இருந்து 334 கிமீ தொலைவிலும் உள்ளது. \n"}
{"id": "425922", "url": "https://ta.wikipedia.org/wiki?curid=425922", "title": "கோட்டூர், கிருஷ்ணகிரி மாவட்டம்", "text": "கோட்டூர், கிருஷ்ணகிரி மாவட்டம்\n\nகோட்டூர் (Kottur) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். \n\nSection::::மக்கள் வகைப்பாடு.\n2011 மக்கள் கணக்கெடுப்பின்படி இந்த ஊரில் 637 வீடுகளும், மொத்தம் 2,712 மக்களும் வாழ்கின்றனர். இவ்வூரானது மாவட்டத் தலைநகரான கிருஷ்ணகிரியில் இருந்து 78 கிமீ தொலைவிலும், தேன்கனிக்கோட்டையில் இருந்து 8 கிமீ தொலைவிலும் உள்ளது. \n"}
{"id": "425923", "url": "https://ta.wikipedia.org/wiki?curid=425923", "title": "நித்யா ஆனந்து", "text": "நித்யா ஆனந்து\n\nநித்யா ஆனந்து (\"Nitya Anand\") என்பவர் ஒர் இந்திய விஞ்ஞானி ஆவார். இவர் பிரித்தானிய இந்தியாவில் 1925 ஆம் ஆண்டு சனவரி மாதம் முதல் தேதியன்று பிறந்தார். இலக்னோ நகரிலுள்ள மத்திய மருந்து ஆராய்ச்சி நிறுவனத்தில் இயக்குநராக பல ஆண்டுகள் பணியாற்றினார் . இந்திய மருந்தியல்நூல் ஆணையம் அதன் அறிவியல் ஆலோசனை அமைப்புக்கு இவரை 2005 ஆம் ஆண்டு தலைவராக நியமித்தது. இந்திய அரசாங்கம் 2012 ஆம் ஆண்டு பத்மசிறீ விருது வழங்கி சிறப்பித்தது .\n\nநித்யா ஆனந்து ரேன்பாக்சி அறிவியல் அறக்கட்டளையின் தலைவராக தற்போது பணியாற்றி வருகிறார். \n"}
{"id": "425925", "url": "https://ta.wikipedia.org/wiki?curid=425925", "title": "மெட்டா-தொலுயிக் அமிலம்", "text": "மெட்டா-தொலுயிக் அமிலம்\n\nமெட்டா-தொலுயிக் அமிலம் (\"m-Toluic acid\") என்பது (CH<)CH(COOH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரோமாட்டிக் கார்பாக்சிலிக் அமிலம் என்று இச்சேர்மம் வகைப்படுத்தப்படுகிறது. பாரா, ஆர்த்தோ தொலுயிக் அமிலங்களின் மாற்றியன் மெட்டா-தொலுயிக் அமிலமாகும். 3-மெத்தில் பென்சாயிக் அமிலம் என்ற பெயராலும் இச்சேர்மம் அழைக்கப்படுகிரது.\n\nபிரபலமான பூச்சி விரட்டி மருந்தென அறியப்படும் என்-என்-டையெத்தில்-மெட்டா-தொலு அமைடு தயாரிப்பில் ஒரு முன்னோடிச் சேர்மமாகவும், பிற வேதியியல் பயன்பாடுகளுக்கும் மெட்டா-தொலுயிக் அமிலம் பயன்படுத்தப்படுகிறது :\n"}
{"id": "425926", "url": "https://ta.wikipedia.org/wiki?curid=425926", "title": "தக்களூர் திருலோகநாதர் கோயில்", "text": "தக்களூர் திருலோகநாதர் கோயில்\n\nதக்களூர் திருலோகநாதர் கோயில் புதுச்சேரி மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nமயிலாடுதுறை-பேரளம்-காரைக்கால் சாலையில் திருநள்ளாற்றினை அடுத்து 1 கிமீ தூரத்தில் வலப்புறத்தில் இக்கோயில் அமைந்துள்ளது. \n\nSection::::இறைவன், இறைவி.\nஇக்கோயிலில் உள்ள இறைவன் திருலோகநாதர் ஆவார். இறைவி தர்மசம்வர்த்தினி ஆவார். \n\nSection::::பிற சன்னதிகள்.\nமுன் மண்டப மூலையில் பைரவர், சந்திரன் உள்ளனர். வெளிச்சுற்றில் விநாயகர், விசுவநாதர் சிவலிங்கம், கஜலட்சுமி ஆகியோர் உள்ளனர். \n"}
{"id": "425927", "url": "https://ta.wikipedia.org/wiki?curid=425927", "title": "திருமலைராயன்பட்டினம் ராஜசோளீசுவரர் கோயில்", "text": "திருமலைராயன்பட்டினம் ராஜசோளீசுவரர் கோயில்\n\nதிருமலைராயன்பட்டினம் ராஜசோளீசுவரர் கோயில் புதுச்சேரி மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nபுதுச்சேரி மாநிலம் காரைக்காலை அடுத்துள்ள திருமலைராயன்பட்டினத்தில் இக்கோயில் அமைந்துள்ளது. \n\nSection::::இறைவன், இறைவி.\nஇக்கோயிலில் உள்ள இறைவன் ராஜசோளீசுவரர் ஆவார். இறைவி அபிராமி ஆவார். \n\nSection::::பிற சன்னதிகள்.\nவிநாயகர், சுப்பிரமணியர், மகாலட்சுமி, நவக்கிரகங்கள், மருதலிங்கர், பைரவர், சூரியன் ஆகியோரின் சன்னதிகள் உள்ளன. முன் மண்டபத்தில் ஒரு புறம் விநாயகரும், ம்று புறம் சனீசுவரர் சன்னதியும் உள்ளன. \n"}
{"id": "425929", "url": "https://ta.wikipedia.org/wiki?curid=425929", "title": "பிரபு தயாள் நிகாம்", "text": "பிரபு தயாள் நிகாம்\n\nபிரபு தயாள் நிகாம் (\"Prabhu Dayal Nigam\") என்பவர் ஓர் இதயவியல் மருத்துவராவார். புது தில்லியிலுள்ள டாக்டர் ராம் மனோகர் லோகியா மருத்துவமனையின் மருத்துவக் கல்வியில் இதயநோயியல் பிரிவைத் தொடங்கி வைத்தவர் இவரேயாவர். மருத்துவத்தில் பல முதுநிலைப் பட்டங்களுக்கு சொந்தக்காரராகவும் விளங்கினார். இந்திரப்பிரசுத்தா அப்போலோ மருத்துவமனையில் இருதயநோய் பிரிவுக்கு ஒரு மூத்த ஆலோசகராகவும் பணிபுரிந்தார். \nஇந்திய குடியரசுத் தலைவருக்கு கௌரவ மருத்துவராகவும் மற்றும் இந்தியாவின் இராணுவ ஆயுதப்படையினருக்கு கௌரவ இதயநோய் ஆலோசகராகவும் நிகாம் பதவி வகித்தார். அமெரிக்கன் இருதயநோய் கல்லூரியில் கௌரவ உறுப்பினர், ஒன்றிய அரசுப்பணியாளர் தேர்வாணையம் உத்தரப்பிரதேச அரசுப்பணியாளர் தேர்வாணையம், பனாரசு இந்து பல்கலைக்கழகம் ஆகியவற்றில் தேர்வுக்குழு உறுப்பினராக இருந்தார். இந்திய மருத்துவ ஆராய்ச்சிக் குழு, பல்கலைக்கழக மாண்யக்குழு, தில்லி பல்கலைக்கழகத்தின் கல்விக் குழு ஆகிய அமைப்புகளின் கூட்டங்களிலும் பங்கேற்றார்.\n\nஉயர் இரத்த அழுத்த நிபுணர்களின் பெயர்பட்டியலில் உலக சுகாதார நிறுவனம் இவரையும் சேர்த்துக்கொண்டது. \nஇந்தியாவில் வழங்கப்படும் மிக உயர்ந்த மருத்துவத்துறை விருதான டாக்டர் பி.சி. ராய் விருது 1983 ஆம் ஆண்டில் இவருக்கு வழங்கப்பட்டது. மேலும், 1987 ஆம் ஆண்டு இந்திய அரசாங்கமானது நான்காவது உயரிய விருதான பத்மசிறீ விருதையும் வழங்கி இவரை கௌரவித்தது\n"}
{"id": "425931", "url": "https://ta.wikipedia.org/wiki?curid=425931", "title": "வருண் சக்கரவர்த்தி", "text": "வருண் சக்கரவர்த்தி\n\nவருண் சக்கரவர்த்தி (Varun Chakravarthy) என்பவர் இந்தியத் துடுப்பாட்ட வீரர். இவர் பட்டியல் அ போட்டிகளில் தமிழ்நாடு அணி சார்பாக விளையாடினார். 2018-19 ஆம் ஆண்டிற்கான அசாரே துடுப்பாட்ட தொடரில் 9 போட்டியில் 22 இலக்குகளை கைப்பற்றினார். 2018-2019 ஆம் ஆண்டிற்கான அசாரே துடுப்பாட்டத் தொடரில் நவம்பர் 12, 2018 இல் நடைபெற்ற போட்டியில் முதல் தரத் துடுப்பாட்டப் போட்டிகளில் அறிமுகமானார்.\n\nடிசம்பர், 2018 இல் நடைபெற்ற 2019 இந்தியன் பிரீமியர் லீக் தொடருக்கான வீரர்கள் ஏலத்தில் இவரை 8.4 கோடி ரூபாய் மதிப்பில் கிங்சு இலெவன் பஞ்சாபு அணி ஏலத்தில் எடுத்தது.\n"}
{"id": "425957", "url": "https://ta.wikipedia.org/wiki?curid=425957", "title": "பழைய பாபிலோனியப் பேரரசு", "text": "பழைய பாபிலோனியப் பேரரசு\n\nபழைய பாபிலோனியப் பேரரசு, பண்டைய அண்மை கிழக்கின் மெசொப்பொத்தேமியாவின் தெற்குப் பகுதிகளை, பாபிலோன் நகரத்தைத் தலைமையிடமாகக் கொண்டு அமோரிட்டு மன்னர்கள் கிமு 2000 முதல் கிமு 1600 முடிய 400 ஆண்டுகள் ஆண்டனர். அமோரிட்டு மன்னர்களில் புகழ்பெற்றவரான மன்னர் அம்முராபி (கிமு 1792 – 1750) ஆட்சிக்காலத்தில், மெசொப்பொத்தேமியாவின் பிற இராச்சியங்களை வென்று பழைய பாபிலோனியப் பேரரசை விரிவாக்கினார். பேரரசர் அம்முராபியின் மறைவிற்குப் பின் 150 ஆண்டுகளில் பழைய பாபிலோனியப் பேரரசு மெல்ல மெல்ல வீழ்ச்சியடைத்துவங்கியது. கிமு 1595ல் இட்டைட்டுகளின் மன்னர் முர்சிலி என்பவர் பழைய பாபிலோனியப் பேரரசை கைப்பற்றினார். \n\nபழைய பாபிலோனியப் பேரரசின் அம்முராபி ஆட்சிக் காலத்தில் சுமேரியம் மற்றும் அக்காதிய மொழிகளின் ஆப்பெழுத்துகளில் சமயம், கவிதை, அறிவியல் குறிப்புகள் தொகுக்கப்பட்டது. பழைய பாபிலோனியப் பேரரசர் அம்முராபியின் புகழ்பெற்ற சட்டத் தொகுப்புகள் குறித்தான கல்வெட்டு ஒன்று பிரான்சு நாட்டின் இலூவா அருங்காட்சியகத்தில் உள்ளது. மேலும் யூப்பிரடீஸ் மற்று டைகிரிஸ் ஆறுகளிலிருந்து கால்வாய்கள் வெட்டி வேளாண்மைக்கு நீர் ஆதாரங்களை பெருக்கினார். பாபிலோனில் பெரிய அரண்மனைகளை கட்டி, இரட்டை அடுக்குச் சுவர்களால் பாபிலோன் நகரத்தைச் சுற்றிலும் மதில் சுவர்களை எழுப்பினார். \n\n"}
{"id": "425958", "url": "https://ta.wikipedia.org/wiki?curid=425958", "title": "காவி நிற மட்பாண்டப் பண்பாடு", "text": "காவி நிற மட்பாண்டப் பண்பாடு\n\nகாவி நிற மட்பாண்டப் பண்பாடு (Ochre Coloured Pottery culture (OCP) வெண்கலக் காலத்தின் கிமு இரண்டாயிரம் ஆயிரமாண்டில், கங்கைச் சமவெளியில், கிழக்கு பஞ்சாப், இராஜஸ்தான் மற்றும் மேற்கு உத்தரப் பிரதேசம் பகுதிகளில் அறியப்பட்டது. காவி நிற மட்பாண்டப் பண்பாடு, துவக்க வேதப் பண்பாட்டுடன் தொடர்புடையது எனக்கருதப்படுகிறது. \n\nஇக்கால மட்பாண்டங்கள் பெரும்பாலும் காவி நிறத்தில் இருந்தது. சில நேரங்களில் கறுப்பு வர்ணம் பூசப்பட்ட பட்டைகள் மற்றும் வடிவங்களுடன் அலங்கரிக்கப்பட்டிருந்தது.\n\nகாவி நிற மட்பாண்டப் பண்பாட்டுக் காலம், செப்புக் கருவிகள் மற்றும் கலைப் பொருட்களுடன் மிகவும் தொடர்புடைய செப்புக் குவியல் பண்பாட்டுடன் மிகுந்த தொடர்புடையது. \n\nகாவிநிறப் பண்பாட்டுக் காலத்தில், நெல், பார்லி, கோதுமை, பருப்பு வேளாண்மை செய்தல் மற்றும் வீட்டு விலங்குகளான ஆடு, மாடுகள் மற்றும் குதிரைகளை மேய்த்தல், நாய்களை காவல் விலங்காக பராமரித்த கிராமிய நாகரீகம் ஆகும். காவி நிற பண்பாட்டு காலத்திய கிராமப்புற வீடுகள் வேலித்தட்டி மற்றும் உடைந்துபோன பொருட்களால் மூடப்பட்டிருந்தன. செம்பு, சுடுமண்ணால் செய்யப்பட்ட விலங்கு மற்றும் மனித உருவ கலைப்பொருட்கள் வீடுகளை அலங்கரித்தன.\n\nசிந்துவெளியின் பிந்தைய அரப்பாவிற்கும், காவி நிற மண்பாண்ட பண்பாட்டுக் களத்திற்கும் எந்தவித தொடர்பும் இல்லை எனத் தொல்லியல் அறிஞர்கள் கருதுகிறார்கள். \n\nகாவி நிற மட்பாண்டப் பண்பாடு, வட இந்தியாவின் செப்புக் காலத்தின் முடிவிலும், இரும்புக் காலத்தின் கருப்பு மற்றும் சிவப்பு மட்பாண்டப் பண்பாடு மற்றும் சாம்பல் வண்ண ஓவியம் தீட்டப்பட்ட மட்பாண்டப் பண்பாட்டிற்கும் இடையேயும் விளங்கியது.\n\n\n\nSection::::மேற்கோள்கள்.\n \n"}
{"id": "425963", "url": "https://ta.wikipedia.org/wiki?curid=425963", "title": "நெக்ரோபொலிசு", "text": "நெக்ரோபொலிசு\n\nநெக்ரோபொலிசு அல்லது கல்லறை நகரம் (necropolis) இறந்தவர்களின் சடலங்களை பதப்படுத்தி, நகரத்தின் அருகில் உள்ள பகுதியில் பெரிய அளவிலான கல்லறைகளில் அடக்கம் செய்யப்படுவதை, பண்டைய கிரேக்க மொழியில் (\"nekropolis\") \"நெக்ரோபொலிசு\" என்பர். இதன் பொருள் இறந்தவர்களின் நகரம் என்பதாகும். முதன்முதலில் பண்டைய எகிப்தில் இறந்து போன பார்வோன்கள் மற்றும் அவரது குடும்பத்தினரின் உடலைகளைப் பதப்படுத்தி, நகர்புறத்தில், பிரமிடுகளில் அடக்கம் செய்யும் முறை தோன்றியது.\n\nSection::::வரலாறு.\nபண்டைய எகிப்து இராச்சியத்தில் இறந்த பார்வோன் எனும் மன்னர் குடும்பத்தவர்களின் பதப்படுத்திய மம்மி எனும் சடலங்களை பெரிதும் சிறிதுமான ஆறு பிரமிடுகளில் அடக்கம் செய்யப்பட்டது. இவற்றில் பெரியது கீசா நெக்ரோபொலிசு என்பர். இந்த நெக்ரோலிசு நைல் நதிக்கரையில் அமைந்துள்ள பழைய கிசா நகரத்திலிருந்து 8 கிலோ மீட்டர் தொலைவில் பாலைவனப் பகுதியில் அமைந்துள்ளது. இதுவே உலகின் முதல் நெக்ரோபோலிசு ஆகும். \n\nபின்னர் கிரேக்கம் போன்ற பண்டைய ஐரோப்பிய நாடுகளில் இறந்தவர்களின் உடலை அழகிய கல்லறைகளில் அடக்கம் செய்யும் முறை பின்பற்றப்பட்டது.\n"}
{"id": "425979", "url": "https://ta.wikipedia.org/wiki?curid=425979", "title": "மின்னலே (தொலைக்காட்சித் தொடர்)", "text": "மின்னலே (தொலைக்காட்சித் தொடர்)\n\nமின்னலே என்பது சன் தொலைக்காட்சியில் ஆகத்து 6, 2018ஆம் ஆண்டு முதல் திங்கள் முதல் சனிக்கிழமை வரை பிற்பகல் 1:30 மணிக்கு ஒளிபரப்பாகும் மெகா தொடர். இந்தத் தொடரை தற்போது இயக்குனர் ஜி. ஸ்டாலின் என்பவர் இயக்க, நிரோஷா, நாயகனாக ஷிவ் சதீஷ், நாயகியாக பிரீத்தி அஸ்ரானி, நித்தியா ரவீந்திரன், மதுமதி பானர்ஜி, சுபாத்ரா, ஃபவாஸ் ஸியானி உள்ளிட்ட பலர் நடிக்கிறார்கள். இந்த தொடர் தாமரை என்ற வெற்றி தொடருக்கு பதிலாக ஒளிபரப்பாகிறது.\n\nSection::::கதைசுச்ருக்கம்.\nஷாலினி மற்றும் ராஜேஷ் இருவரும் மருத்துவக் கல்லூரி மாணவர்கள். அவர்கள் இருவரும் காதலிக்கிறார்கள். அவர்களது காதலால் இருவிட்டாருக்கும் வரும் பிரசனைகைளை மையமாகவைத்து கொண்டு தொடர் நகர்கிறது. \n\n\n\n\n"}
{"id": "426008", "url": "https://ta.wikipedia.org/wiki?curid=426008", "title": "மெகா மைண்ட் (2010) திரைப்படம்", "text": "மெகா மைண்ட் (2010) திரைப்படம்\n\nமெகா மைண்ட் (Mega mind) (தமிழ் :அதிகமான அறிவுடையவன்) 2010 ல் வெளிவந்த ஒரு அசைவூட்ட நகைச்சுவை திரைப்படம் ஆகும் , இந்த திரைப்படம் ட்ரீம்வொர்க்ஸ் நிறுவனத்தால் தயாரிக்கப்பட்டு பாரமவுண்ட் பிக்சர்ஸ் நிறுவனத்தால் வெளியிடப்பட்டது . இந்த திரைப்படத்திற்கு \"வில் ஃபேரல்  , டினா ஃபே , ஜோன்னாஹ் ஹில் , டேவிட் கிராஸ் ,பிராட் பிட் ஆகியோர்\" குரல் கொடுத்துள்ளனர். \"டாம் மேக் கிராத்\" இயக்கத்தில் இந்த திரைப்படம் நவம்பர் 5 2010 ல் வெளிவந்தது\n\nSection::::கதை சுருக்கம்.\nபல வருடங்களுக்கு முன்னர் வேற்று கிரகத்திலிருந்து பூமிக்கு வந்ததில் இருந்து மெட்ரோ மனிதன் சக்திகளை கொண்டு மக்களை காப்பாற்றும் அதிசக்தி வாய்ந்த நகர கதாநாயகனவும் மெகா மைண்ட் ஒரு அதி புத்திசாலி வில்லனாகவும் பூமியில் இருந்து வருகின்றனர் , ஒரு முறை ஆய்வு மையத்தை தாக்க நினைக்கும்போது மெட்ரோ மனிதன் தடுக்க வரும்போது மெகா மைண்ட் தாக்குதலால் மெட்ரோ மனிதன் வாழ்க்கை முடிவுக்கு வருகிறது ,\n\nஇதனையடுத்து மெகா மைண்ட் எதிர்பாராமல் இந்த விஷயம் நடந்துவிட்டது என்றாலும் மெட்ரோ மனிதன் இல்லாத மெட்ரோ நகரத்தை கட்டுப்பாட்டில் கொண்டு வந்தாலும் மெகா மைண்ட் சலிப்போடு காணப்படுகிறார் , உருவத்தை மற்றும் கருவியுடன் ரிச்சி என்ற பெண்ணை பெர்னார்ட் என்ற அடையாளத்துக்கு மாறி நேசிக்கிறார் , ஸ்டேவெர்ட் என்ற இளைஞரை அடுத்த அதிசக்தி வாய்ந்த கதாநாயகனாக மாற்றவும் செய்கிறார் , இப்போது ஸ்டெவெர்ட் க்கு பறக்கும் சக்தி , பயங்கர வலிமை , நெருப்புத்தாக்குதல் என பல்வேறு சக்திகள் கிடைத்தாலும் சுயநலத்தால் ஸ்டெவேர்ட் வில்லனாக மாறுகிறார் ,\n\nமெட்ரோ மனிதன் வாழ்க்கை முடிந்து போனது ஒரு நாடகம் . மெட்ரோ மனிதன் எல்லோரையும் ஏமாற்றிவிட்டு அவருடைய சிறுவயது ஆசையான இசை கலைஞர் ஆவதற்காகவே இந்த பொய் கூறினார் என்றும் இந்த புதிய வில்லனை தோற்கடிக்க போராடுவதில் விருப்பம் இல்லை எனவும் மெட்ரோ மனிதன் சொன்ன பிறகு மேலும் அவரை கட்டாயப்படுத்த விருப்பம் இல்லாமல் மெகா மைண்ட் புத்திசாலித்தனத்தை மட்டும் பயன்படுத்தி திட்டங்களை உருவாக்கி கஷ்டப்பட்டு எல்லோரையும் ஸ்டெவார்ட் இடம்  இருந்து காப்பாற்றுவதுதான் இந்த கதையின் முடிவு\n\n"}
{"id": "426014", "url": "https://ta.wikipedia.org/wiki?curid=426014", "title": "அரிமதி தென்னகன்", "text": "அரிமதி தென்னகன்\n\nஅரிமதி தென்னகன் (Arimathi Thennagan, மார்ச் 12, 1934 – செப்டம்பர் 12, 2017) புதுச்சேரி யூனியன் பிரதேசத்தின் மூத்த தமிழ் புலவர்களில் ஒருவரும், எழுத்தாளரும் ஆவார். அவரது இயற்பெயர் நாமதேவன் ஆகும். இவர் தமிழ் மீது கொண்ட பற்று காரணமாக, மயிலம் மடம் தமிழ் வித்துவான் கல்லூரியில் முறையாக தமிழ் படித்து வித்துவான் பட்டம் பெற்று, திண்டிவனத்திலுள்ள குஷால் சந்த் பள்ளியில் தமிழ் ஆசிரியராக தனது வாழ்க்கையத் தொடங்கினார். 1960 இல் புதுச்சேரி யூனியன் பிரதேசத்தில் தமிழ் ஆசிரியராகப் பணியில் சேர்ந்தார். 34 ஆண்டுகள் ஆசிரியராக பணியாற்றிவிட்டு தலைமை ஆசிரியராக ஓய்வு பெற்றார். இவர் புதுச்சேரி அரசின் முதல் \"தமிழ்மாமணி\" விருது பெற்றார். தமிழகத்தின் முன்னாள் முதல்வர்களான அண்ணாதுரை, கருணாநிதி போன்றவர்களுடன் இலக்கிய தொடர்பில் இருந்தவர். 200க்கும் மேற்பட்ட நூல்களை படைத்துள்ள அரிமதி தென்னகன், சிறந்த குழந்தைகள் இலக்கிய படைப்பிற்காக மத்திய அரசின் நேரு இலக்கிய விருதைப் பெற்றார். இவர் செப்டம்பர் 12, 2017 அன்று, தம்முடைய 84 ஆம் அகவையில் புதுச்சேரியில் காலமானார்.\n\n"}
{"id": "426015", "url": "https://ta.wikipedia.org/wiki?curid=426015", "title": "சதர்ன் மருத்துவப் பல்கலைக்கழகம்", "text": "சதர்ன் மருத்துவப் பல்கலைக்கழகம்\n\nசதர்ன் மருத்துவப் பல்கலைக்கழகம் (Southern Medical University, ) தென் மத்திய சீனத்தில் பவள நதிக்கரையோரம் ஆங்கொங்கிலிருந்து 120 கி.மீ. (75 மைல்) தொலைவில் அமைந்துள்ள, குவாங்டாங் மாநிலத்தின் தலைநகரான குவாங்சௌ நகரத்தில் அமைந்துள்ளது. இப்பல்கலைக்கழகம் முன்னர் முதல் இராணுவ மருத்துவப் பல்கலைக்கழகம் என்று பெயரிடப்பட்டிருந்தது. 1951 ஆம் ஆண்டு தொடங்கப்பட்ட இப்பல்கலைக்கழகம் 1978 ஆம் ஆண்டு முதல் சீனாவின் முக்கிய பல்கலைக்கழகங்களில் ஒன்றாகக் கருதப்படுகிறது. சீனாவின் மைய இராணுவ ஆணையத்தின் கீழ் இயங்கிவந்த இந்த முதல் இராணுவ மருத்துவப் பல்கலைக்கழகம், ஆகத்து 2004 ஆம் ஆண்டு குவாங்டாங் மாகாணத்தின் அதிகாரத்தின் கீழ் வந்த பிறகு சதர்ன் மருத்துவப் பல்கலைக்கழகம் எனப் பெயர் மாற்றப்பட்டது. குவாங்சௌவிலுள்ள வெண் மேக மலை என்றழைக்கப்படும் பையுன் மலையின் அடிவாரத்தில் இப்பல்கலைக்கழகம் அமைந்துள்ளது.\n"}
{"id": "426017", "url": "https://ta.wikipedia.org/wiki?curid=426017", "title": "2018 சுண்டா நீரிணை ஆழிப்பேரலை", "text": "2018 சுண்டா நீரிணை ஆழிப்பேரலை\n\nசுண்டா நீரிணை ஆழிப்பேரலை (\"Sunda Strait tsunami\") 2018 திசம்பர் 22 ஆம் நாள் சுண்டா நீரிணைப் பகுதியில் உள்ள கிரக்கத்தோவா எரிமலையின் சீற்றத்தின் காரணமாக பான்டென், லாம்பங் மற்றும் இந்தோனேசியப் பகுதிகளின் கடற்கரைப் பகுதிகளைத் தாக்கிய ஆழிப்பேரலையாகும். இந்தோனேசிய வானிலையியல், காலநிலையியல் மற்றும் புவியமைப்பியல் முகமை இந்த ஆழிப்பேரலையானது எரிமலை உமிழ்வினைத் தொடர்ந்து நீரினடியில் ஏற்பட்ட நிலச்சரிவின் காரணமாக ஏற்பட்டிருக்கலாம் என்று தெரிவிக்கிறது.\n\nSection::::பின்னணி.\nஇந்தோனேசியா பசிபிக் எரிமலை வளையத்தோடு அமைந்திருப்பதோடு 127 செயல்மிகு எரிமலைகளின் இருப்பிடமாகவும் இருப்பதால் அதிக எண்ணிக்கையிலான நிலநடுக்கங்களைச் சந்தித்து வருகின்றது. இயங்கு நிலையிலுள்ள அந்த 127 எரிமலைகளுள் சுண்டா நீரிணைப் பகுதியில் 1883 ஆம் ஆண்டு கிரக்கத்தோவா எரிமலையின் உமிழ்வால் (வரலாற்றில் மிகத் தீவிரமான எரிமலை உமிழ்வுகளுள் ஒன்றாக கருதப்படுகிறது - 30,000 மக்களை ஆழிப்பேரலையாலும், எரிமலைக் குழம்புகளாலும் கொன்று தீர்த்தது) 1927 ஆம் ஆண்டு உருவான எரிமலையே குட்டி கிரக்கத்தோவா ஆகும்.\n\nசுனாமிக்கு முந்தைய மாதங்களில், குட்டி கிரக்கத்தோவா தனது செயல்நிலையை அதிகரித்து வந்தது. திசம்பர் 21 ம் தேதி 400 மீட்டர் (1,300 அடி) உயரத்திற்கு ஒரு சாம்பல் மேகத்துடனான தனது எரிமலைக் குழம்பை உமிழ்ந்தது.\n\nSection::::ஆழிப்பேரலை.\nஉள்ளூர் நேரப்படி 21:03 மற்றும் ஒசநே 14:03 அளவில் ஆனக் கிரக்கத்தோவா தனது எரிமலைக் குழம்பை உமிழ்ந்ததோடு அங்கிருந்த நிலநடுக்கவியல் கருவியை சேதப்படுத்தவும் செய்தது. இருப்பினும் அருகாமையில் உள்ள நிலநடுக்கவியல் நிலையம் தொடர்ச்சியான நடுக்கங்களை கண்டறிந்தது. இந்தோனேசிய வானிலையியல், காலநிலையியல் மற்றும் புவியமைப்பியல் முகமை உள்ளூர் நேரப்படி 21:27 அளவிலும் (ஒருங்கிணைந்த அனைத்துலக நேரம் 14:27)பான்டனின் மேற்குக் கடற்கரைப் பகுதியில் ஒரு ஆழிப்பேரலையை கண்டறிந்தது. ஆனால், அதற்கு முன்னதாக இந்த முகமை எந்த ஒரு கண்டவியல் திட்டு நகர்வினையும் கண்டறியவில்லை. இந்தோனேசிய வானிலையியல், காலநிலையியல் மற்றும் புவியமைப்பியல் முகமையின் செய்தித் தொடர்பாளர் சுடோபோ பர்வோ நுக்ரோக்கோ ஆனக் கிரக்கத்தோவாவின் எரிமலை உமிழ்வின் காரணமாக நீருக்கடியில் ஏற்பட்ட நிலச்சரிவு மற்றும் முழுநிலவு நாளன்றான விளைவு இரண்டின் கலவையான காரணத்தால் அளவிற்கு அதிகமான ஆழிப்பேரலைகள் உருவாகியிருக்கலாம் என்று அறிக்கை வெளியிட்டார்.\n\nSection::::பாதிப்புகள்.\nஜாவா தீவின் மேற்கு பகுதியில் அமைந்துள்ள டான்ஜங் லீசங் கடற்கரை உல்லாச விடுதி உள்ளிட்ட முக்கிய சுற்றுலா தலங்கள் பலவும் உருக்குலைந்து போய் விட்டன.ஜாவா தீவில், கடற்கரைகளையும், தேசிய பூங்காவையும் கொண்டிருந்து சுற்றுலா பயணிகளின் சொர்க்கமாக திகழ்கிற பாண்டெக்லாங்கில் ஆழிப்பேரலைகளால் 160 க்கும் மேற்பட்ட மக்கள் இறந்துள்ளனர். \nசுமத்ரா தீவில் செராங் மாவட்டம், தெற்கு லாம்பங், டாங்கமஸ் ஆகிய இடங்களில் பெருத்த உயிர்ச்சேதங்கள் ஏற்பட்டன. சுனாமியால் பலியானவர்கள் எண்ணிக்கை 426 ஆக உள்ளது. சுனாமியால் ஏற்பட்ட பாதிப்பில் 7,202 பேர் காயம் அடைந்துள்ளதாகவும் தெரிவிக்கப்பட்டது. \n"}
{"id": "426019", "url": "https://ta.wikipedia.org/wiki?curid=426019", "title": "நான்காம் மிண்டோ பிரபு", "text": "நான்காம் மிண்டோ பிரபு\n\nநான்காம் மிண்டோ பிரபு, கில்பர்ட் ஜான் எலியட்-முறே-கினின்மௌன்டு (\"Gilbert John Elliot-Murray-Kynynmound, 4th Earl of Minto\", 1845 - 1914), ஐக்கிய இராச்சியத்தின் தலைமைப் படைத்தலைவர்களில் ஒருவரான இவர், பிரித்தானிய இந்தியாவின் 17-வது வைஸ்ராயாக 18 நவம்பர் 1905 முதல் 23 நவம்பர் 1910 முடிய பணியாற்றியவர். மேலும் இவர் கனடாவின் 8-வது தலைமை ஆளுநராக 12 நவம்பர் 1898 முதல் 10 டிசம்பர் 1904 வரை பணியாற்றியவர். \n\nSection::::மிண்டோ-மார்லி சீர்திருத்தங்கள்.\n1909ல் மிண்டோ-மார்லி ஆகியவர்களின் பரிந்துரைகளின் படி இயற்றப்பட்ட இந்திய அரசுச் சட்டம், 1909 , இந்திய மாகாணச் சட்டமன்றங்களுக்கு, இந்திய உறுப்பினர்களைத் தேர்ந்தெடுக்க தேர்தல் முறை முதன் முறையாக அறிமுகப்படுத்தப்பட்டது. மேலும் சட்டமன்றங்களும், உள்ளாட்சி அமைப்புகளும் விரிவுபடுத்தப்பட்டு இந்திய உறுப்பினர்களின் எண்ணிக்கை அதிகரிக்கப்பட்டது. சட்டமன்றங்களிலும், உள்ளாட்சி அமைப்புகளிலும் முசுலிம்களுக்கு தனி இடங்கள் (25%) ஒதுக்கப்பட்டன. முசுலிம் உறுப்பினர்களை முசுலிம்களே தேர்ந்தெடுக்க தனித்தொகுதிகளும் உருவாக்கப்பட்டன. தலைமை ஆளுனர் மற்றும் மாநில ஆளுனர்களின் நிருவாகக் குழுக்கள் விரிவுபடுத்தப்பட்டு அதில் சில இந்தியர்களுக்கும் இடமளிக்கப்பட்டது.\n\n"}
{"id": "426025", "url": "https://ta.wikipedia.org/wiki?curid=426025", "title": "அலுமினியம் ஐதராக்சைடு", "text": "அலுமினியம் ஐதராக்சைடு\n\nஅலுமினியம் ஐதராக்சைடு (Aluminium hydroxide), Al(OH), இயற்கையில் கிப்சைட்டு(ஐதராகில்லைட்டு எனவும் அழைக்கப்படுகிறது) எனும் கனிமத்திலிருந்து கிடைக்கப் பெறுகிறது. மேலும், இதன் மிக அரிய வகை  பல்லுறுப்பிகளாவன: பேயரைட்டு, டோய்லெய்ட்டு மற்றும் நார்ட்ஸ்ட்ரான்டைட்டு ஆகியவை ஆகும். அலுமினியம் ஐதராக்சைடானது இயற்கையில் ஈரியல்புத்தன்மை கொண்டதாகும். அதாவது இச்சேர்மமானது, அமிலத்தன்மையையும் மற்றும் காரத்தன்மையையும் ஒருங்கே கொண்டதாக உள்ளது. இச்சேர்மத்தோடு மிகவும் பொருந்திப் போகக்கூடியவை அலுமினியம் ஆச்சைடு ஐதராக்சைடு, AlO(OH), மற்றும் அலுமினியம் ஆக்சைடு அல்லது அலுமினா (AlO) ஆகும். இவற்றில் பிந்தையதும் ஈரியல்புத்தன்மை கொண்டதுமாகும். அலுமினியத்தின் கனிமூலமான பாக்சைட்டின் முக்கிய பகுதிக்கூறுகளாக இச்சேர்மங்கள் அனைத்தும் உள்ளன.\n\nSection::::பெயரிடும் முறை.\nஅலுமினியம் ஐதராக்சைடின் வெவ்வேறு வடிவங்களுக்குப் பெயரிடும் முறையானது குழப்பமானதாக உள்ளது. இதற்கான சர்வதேச அளவிலான வரையறைகள் ஏதும் இல்லை. பல்லுருக்கள் நான்குமே அலுமினியம் டிரைஐதராக்சைடின் வேதியியைபைக் (ஒரு அலுமினியம் அணுவானது மூன்று ஐதராக்சைடு தொகுதிகளுடன் இணைந்துள்ள) கொண்டுள்ளன. \n\nகிப்சைட்டு ஐதராகில்லைட்டு எனவும் அழைக்கப்படுகிறது. இச்சேர்மமானது. நீர் (hydra) மற்றும் களி(argylles) இவற்றின் கிரேக்க வார்த்தைகளிலிருந்து பெறப்பட்டதாகும். ஐதராகில்லைட்டு எனப் பெயரிடப்பட்ட முதல் சேர்மமானது அலுமினியம் ஐதராக்சைடாக கருதப்பட்டது. ஆனால், பின்னர் அது அலுமினியம் பாசுபேட்டு என அறியப்பட்டது; இவற்றிற்குப் பிறகாகவும், கிப்சைட்டு மற்றும் ஐதராகில்லைட்டு ஆகியவை அலுமினியம் ஐதராக்சைடின் பல்லுருத்தன்மையைக் குறிக்க பயன்படுத்தப்பட்டது. கிப்சைட்டானது அமெரிக்க ஐக்கிய நாடுகளில் பெரும்பான்மையாகவும் மற்றும் ஐதராகில்லைட்டு ஐரோப்பாவில் அதிகமாகவும் பயன்படுத்தப்படுகின்றன. \n\nSection::::தயாரிப்பு.\nவணிகரீதியாக பயன்படுத்தப்படும் அலுமினியம் ஐதராக்சைடானது பேயர் தொகுப்பு முறையில் தயாரிக்கப்படுகிறது. இம்முறையானது பாக்சைட்டினை 270செல்சியசு அளவிற்கு வெப்பப்படுத்தப்பட்ட சோடியம் ஐதராக்சைடில் கரைக்கின்ற செயல்முறையை உள்ளடக்கியதாகும். பாக்சைட்டுக் கழிவானது திண்மக்கழிவாக பிரித்தெடுக்கப்பட்ட பின் சோடியம் அலுமினேட்டுக் கரைசலில் இருந்து அலுமினியம் ஐதராக்சைடானது வீழ்படிவாக்கப்படுகிறது. இவ்வாறு கிடைக்கப்பெற்ற அலுமினியம் ஐதராக்சைடானது, அலுமினியம் ஆக்சைடு அல்லது அலுமினாவாக சூடேற்றிப் பிரித்தல் மூலம் மாற்றப்படுகிறது.\nSection::::பண்புகள்.\nகிப்சைட்டு ஐதரசன் பிணைப்புகளோடு கூடிய உலோக ஐதராக்சைடு அமைப்பினைக் கொண்டுள்ளது. இந்த அமைப்பானது, அலுமினியம் அயனிகள் மற்றும் ஐதராக்சில் தொகுதிகளாலான இரட்டை அடுக்குகளால் கட்டமைக்கப்பட்டுள்ளது. இரண்டு அடுக்குகளுக்கு இடையிலான எண்முகியின் மூன்றில் இரண்டு பங்கு துளைகளை அலுமினியம் அயனிகள் நிரப்பிக் கொள்கின்றன.\n\nஅலுமினியம் ஐதராக்சைடானது ஈரியல்புத் தன்மை உடையதாக உள்ளது. அமிலத்தில், அமிலத்தில் உள்ள ஐதரசன் அயனிகளை எடுத்துக் கொண்டு அமிலத்தை நடுநிலைப்படுத்தி பிரான்ஸ்டெட்-லெளரி காரமாகச் செயல்பட்டு ஒரு உப்பினைத் தருகிறது:\n\nகாரக்கரைசலில், இது லூயிசு அமிலத்தைப் போன்று அதாவது, ஐதராக்சைடு அயனியிலிருந்து ஓரிணை எதிர்மின்னிகளை எடுத்துக் கொண்டு செயல்படுகிறது:\n"}
{"id": "426026", "url": "https://ta.wikipedia.org/wiki?curid=426026", "title": "உசிநரர்கள்", "text": "உசிநரர்கள்\n\nஉசிநரர்கள் (Usinaras (தேவநாகரி:उसीनर) பரத கண்டத்தின் மேற்கில் வாழ்ந்த பண்டைய மக்கள் ஆவார். உசிநரர்கள், காந்தாரத்திற்கு அருகில் உள்ள தக்சசீலா பகுதியில் வாழ்ந்தாக வேத கால இலக்கியங்கள் கூறுகிறது.\n\nவேத இலக்கியங்களில் மத்திரர்கள், கேகயர்கள் மற்றும் சிபிக்களுடன், உசிநரர்கள் தொடர்புறுத்தி பேசுகிறது. பாணினியின் கூற்றுப்படி, உசிநரர்களின் குடியிருப்புகள், வாகிகா நாட்டின் பகுதியாக இருந்தது.\n\nSection::::வேத இலக்கியங்களில் உசிநரர்கள்.\nரிக் வேதத்தில் 10.69.10ல் உசிநராவின் இளவரசி உசிநாரினியை குறிக்கிறது. ஐதேரேய பிராமணம் உசிநரர்களை, குரு, பாஞ்சால பகுதிகளில் வாழ்ந்ததாக கூறுகிறது.\n\nகௌசிதகி உபநிடதம் 4.1ல், உநிநர மக்கள், மத்திய தேசத்தின் வடக்கில் வாழ்ந்ததாக குறிப்பிடுகிறது. கோபாத பிராமனம் உசிநர மக்களை கங்கைச் சமவெளியில் வடக்கு மக்கள் எனக்கூறுகிறது.\n\nSection::::மகாபாரதக் குறிப்புகள்.\nமகாபாரத காவியத்தில் பல இடங்களில் மன்னர் உசிநரா மற்றும் அவரது மகன் அறம் கொண்ட சிபிச் சக்கரவர்த்தியைக் குறிப்பிடுகிறது.\n\nSection::::திரௌபதி சுயம்வரத்தில் உசிநரா இளவரசன்.\nதிரௌபதி சுயம்வரத்தில், மத்திர நாட்டின் மன்னர் சல்லியன், பாக்லீக நாட்டின் சோமதத்தன் ஆகியவர்களுடன் உசிநரா நாட்டு மன்னர் சிபிச் சக்கரவர்த்தியும் கலந்து கொண்டார் என மகாபாரதத்தின் ஆதி பருவம் கூறுகிறது. See Ganguli's Trans: .\n\nSection::::குருச்சேத்திரப் போரில் உசிநரர்கள்.\nகுருச்சேத்திரப் போரில் உசிநரப் படைகள், கௌரவர்கள் அணியில் இணைந்து, பாண்டவப் படைகளுக்கு எதிராக போரிட்டனர். கர்ண பருவம், பதினேழாம் நாள் போரில், கர்ணனுக்கு ஆதரவாக போரிட்ட உசிநரர்கள், அருச்சுனனின் அம்புகளுக்கு இரையானர்கள்\n\nSection::::தரம் குறைந்த சத்திரிய உசிநரர்கள்.\nசகர்கள், யவனர்கள், காம்போஜர்கள், திராவிடர்கள், கலிங்கர்கள், புலிந்தர்கள், உசிநரர்கள் போன்ற சத்திரியர்கள், அந்தணர்களை ஆதரிக்காத காரணத்தினால், இம்மக்களை தரம் குறைந்த சத்திரியர்களாக மகாபாரதத்தின் அனுசாசன பருவம் குறிப்பிடுகிறது.\n\nSection::::பாணினியின் அஷ்டத்தாயி.\nபாணினியின் அட்டாத்தியாயி நூல், உசிநரா மக்களை, பிற்படுத்தப்பட்ட மக்கள் எனக்குறிப்பிடுகிறது. மேலும் உசிநரா மக்கள் வாகிக நாட்டில் வாழ்ந்தாகவும் கூறுகிறது.\n\nSection::::பௌத்த இலக்கியங்களில் உசிநரா.\nபௌத்த ஜாதக கதைகளில் காசி நாட்டு மன்னராக உசிநராவைக் குறிப்பிடுகிறது.\n"}
{"id": "426034", "url": "https://ta.wikipedia.org/wiki?curid=426034", "title": "அயோத்தியா காண்டம்", "text": "அயோத்தியா காண்டம்\n\nஅயோத்தியா காண்டம் கம்ப இராமாயணாத்த்தில் அயோத்தியா காண்டம், 13 படலங்கள் கொண்டது. அவைகள்: \n\nSection::::அயோத்தி காண்டச் சுருக்கம்.\nஇராமருக்கும் – சீதைக்கும் திருமணமாகி 12 ஆண்டுகள் கழிந்த பின்னர், கோசல நாட்டு மன்னர் தசரதன், முதலமைச்சர் சுமந்திரர் உள்ளிட்ட குல குரு வசிட்டர், பிரபுக்கள் மற்றும் குடிமக்கள் உள்ளிட்ட அரசவையைக் கூட்டி, மூத்த இளவரசரான இராமருக்கு அயோத்தியைத் தலைநகராகக் கொண்ட கோசல நாட்டின் மன்னராக மணிமகுடம் சூட்டும் தனது விருப்பத்தை தெரிவித்தார்.\nஆனால், கைகேயியின் பணிப்பெண்களில் ஒருத்தியான கூனி எனும் மந்தரை என்பாள் இராமன் மீது வெறுப்புற்றிருந்தாள். இராமன் அரசனாவதை அவள் விரும்பவில்லை. அதனால், கைகேயியைத் தூண்டி விட்டு இராமன் அரசனாவதைத் தடுக்க எண்ணினாள். கைகேயியும் கூனியின் வலையில் விழுந்தாள். முன்னொருபோது தசரதனின் உயிரைக் கைகேயி காத்தமைக்காக இரண்டு வரங்கள் தருவதாகத் தசரதன் வாக்களித்திருந்தான். \n\nஅவ்விரு வரங்களையும் கேட்டு வாங்கும்படி கூனியான மந்தரை கைகேயிக்கு ஆலோசனை கூறினாள். அவ்வரங்களின் படி, தனது மகன் பரதன் அரசனாக வேண்டும், இராமன் பதினான்கு ஆண்டுகள் காட்டில் வாழவேண்டும் என்னும் இரண்டு வரங்களைக் கைகேயி தசரதரிடம் கேட்டாள். மனதை மாற்றிக்கொள்ளும்படி தசரதர் வேண்டியும் கைகேயி பிடிவாதமாக மறுத்துவிட்டதனால், தான் சொன்ன சொல்லைக் காப்பாற்றுவதற்காக வேறு வழியின்றி அவளுடைய கோரிக்கைக்குத் தசரதன் இணங்க வேண்டியதாயிற்று. தசரதரின் முடிவைக் கேள்வியுற்ற இராமன், சீதை மற்றும் இலட்சுமணனும் காட்டுக்குக் கிளம்பினர். இராமன் காட்டுக்குப் போய்விட்டான் என்பதைக் கேள்வியுற்ற தசரதர் கவலை தாங்காமல் உடனேயே இறந்துவிட்டார். \n\nஇராமன் சரயு நதியை கடந்து பின் வனம் புகுந்தார். பின்னர் குகனின் துணையுடன் கங்கை ஆற்றைக் கடந்து சித்திரகூடம் சென்று காட்டில் தங்கினார். கேகய நாட்டில் தன் மாமனுடன் தங்கியிருந்த பரதனும், சத்துருக்கனும், தந்தையின் இறப்புச் செய்தி கேள்வியுற்று அயோத்தி வந்தடைந்தனர்.\n\nஇராமர் காட்டிற்கு சென்றது கையேயியே காரணம் என்பதை அறிந்த பரதன் கோபம் கொண்டு, முடி சூட்டிக்கொள்ள மறுத்து, இராமனைத் திரும்பவும் அயோத்திக்கு கூட்டி வருவதற்காகக் காட்டுக்குச் சென்றான். தந்தையின் சொல்லைக் காப்பாற்றுவதற்காக அயோத்திக்கு வர இராமன் மறுக்கவே, பரதன், இராமனின் காலணிகளை கேட்டுப் பெற்று, தன் தலை மேல் சுமந்து கொண்டு அயோத்திக்கு திரும்பி, இராமனின் பாதுகைகளை அரியணையில் வைத்து இராமன் காட்டிலிருந்து மீளும் வரை அவனுக்காகப் பரதன் ஆட்சி நடத்தினான்.\n\n"}
{"id": "426052", "url": "https://ta.wikipedia.org/wiki?curid=426052", "title": "ரஹமத்துல்லாஹ் முஹம்மது சயானி", "text": "ரஹமத்துல்லாஹ் முஹம்மது சயானி\n\nரஹமத்துல்லாஹ் முஹம்மது சயானி (5 ஏப்ரல் 1847 - 6 ஜூன் 1902) இந்திய தேசிய காங்கிரசின் தலைவராக சுரேந்திரநாத் பானர்ஜி அவர்களுக்கு அடுத்ததாக இருந்தவர்.\n\nSection::::பிறப்பு.\nஇந்தியாவின் சுதந்திரத்திற்கு ஒரு நூற்றாண்டுக்கு முன்னர் 1847 ஆம் ஆண்டு ரஹமத்துல்லாஹ் முஹம்மது சயானி பிறந்தார், ஆகா கானை பின்பற்றக்கூடிய சீடர்களாக இருந்த கோஜா முஸ்லீம் சமூகத்தில் பிறந்தவர் இவர்.\n\nSection::::இந்திய தேசிய காங்கிரசில்.\n1885 ஆம் ஆண்டில் பம்பாயில் நடைபெற்ற இந்திய தேசிய காங்கிரஸின் முதலாவது மாநாட்டில் கலந்து கொண்ட இந்திய முஸ்லீம்களில் இருவரில் இவரும் ஒருவராக இருந்தார், அன்றைய தின அமர்வில் இந்திய தேசிய காங்கிரசின் முதல் தலைவராக உமேஷ் சந்தர் பானர்ஜி தேர்ந்தெடுக்கப்பட்டார்..\n\nஇவர் ஒரு மேற்கத்திய கல்விமானாக இருந்தார், மக்கள் மதிக்கத்தக்க, நுட்பமான திறன் கொண்ட ஒரு வழக்கறிஞரராகவும் அவர் பம்பாய் நகரத்தில் இருந்தார்.\n\n\nSection::::இந்திய தேசிய காங்கிரஸ் தலைவராக.\n1896 ஆம் ஆண்டு கல்கத்தாவில் நடைபெற்ற இந்திய தேசிய காங்கிரஸின் 12 வது வருடாந்திர மாநாட்டில் காங்கிரஸின் தலைவராக தேர்ந்தெடுக்கப்பட்டார். இந்திய தேசிய காங்கிரஸில் தலைவராக தேந்தெடுக்கப்பட்ட இரண்டாவது முஸ்லிம் இவர் என்பது குறிப்பிடத்தக்கது. முதலாமவர் பத்ருதீன் தியாப்ஜி.\n\nSection::::இறப்பு.\n1902 ஆம் ஆண்டு ஜூன் 6 ஆம் தேதி மும்பையில் உள்ள அவரது வீட்டில் இறப்பெய்தினார்.\n\nSection::::இவரின் மேற்கோள்.\n\"ஒரே தேசியமாக ஒன்றாக இணைந்து வளர்ச்சி மற்றும் ஒற்றுமை உணர்வை வளர்க்கவும், ஒருங்கிணைக்கவும், இந்தியா என்பது ஒரு நாடு மட்டுமல்ல, பல்வேறு இனங்கள் மற்றும் கலாச்சாரங்கள் ஒன்றினைந்த கலவையான மதங்களின் ஒரு கூட்டம்.\" 1896 ஆம் ஆண்டு கல்கத்தாவில் நடைபெற்ற இந்திய தேசிய மாநாட்டில் இவரின் தாராக மந்திரமாக இருந்தது.\n"}
{"id": "426055", "url": "https://ta.wikipedia.org/wiki?curid=426055", "title": "சந்திரலேகா (தொலைக்காட்சித் தொடர்)", "text": "சந்திரலேகா (தொலைக்காட்சித் தொடர்)\n\nசந்திரலேகா என்பது சன் தொலைக்காட்சியில் அக்டோபர் 6, 2014ஆம் ஆண்டு முதல் திங்கள் முதல் சனிக்கிழமை வரை பிற்பகல் 2 மணிக்கு ஒளிபரப்பாகும் மெகா தொடர். இந்த தொடரில் சுவேதா, நாகஸ்ரீ, ஜெய் தனுஷ் மற்றும் அருண் குமார் முதன்மை கதாபாத்திரத்தில் நடிக்க, இவர்களுடன் மீனாகுமாரி, சாக்ஷி சிவா, ரிஷி, நிகரிகா, சித்திராலக்ஷ்மணன் போன்ற பலர் முக்கியகதாபாத்திரத்தில் நடிக்கின்றனர்.\n\nமதிய நேரதொடர்களில் ரோஜா தொடருக்கு பிறகு 5.5 சதவீதம் மக்களால் பார்க்கப்படும் தொடர் ஆகும். அதிகம் பார்க்கப்படும் தொடர்களில் இந்த தொடருக்கு 17வது இடம் என்பது குறிப்பிடத்தக்கது. இந்த தொடர் அக்டோபர் 8, 2018ஆம் ஆண்டு முதல் திங்கள் முதல் சனிக்கிழமை வரை இரவு 7 மணிக்கு சன் லைப் தொலைக்காட்சியில் ஒளிபரப்பாகிறது.\n\n\n\n\n"}
{"id": "426062", "url": "https://ta.wikipedia.org/wiki?curid=426062", "title": "ஆர்த்தோ-தொலுயிக் அமிலம்", "text": "ஆர்த்தோ-தொலுயிக் அமிலம்\n\nஆர்த்தோ-தொலுயிக் அமிலம் (\"o -Toluic acid\") என்பது (CH)CH(COOH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரோமாட்டிக் கார்பாக்சிலிக் அமிலம் என்று இச்சேர்மம் வகைப்படுத்தப்படுகிறது. பாரா, மெட்டா - தொலுயிக் அமிலங்களின் மாற்றியன் ஆர்த்தோ-தொலுயிக் அமிலமாகும். 2-மெத்தில்பென்சாயிக் அமிலம் என்ற பெயராலும் இச்சேர்ம்ம் அழைக்கப்படுகிறது. \nஆர்த்தோ-தொலுயிக் அமிலத்தை தூய்மையாக்கி மறுபடிகமாக்கும்போது ஊசிவடிவப் படிகங்களாக மாறுகிறது. 1904 ஆம் ஆண்டு வேதியியலுக்கான நோபல் பரிசை வென்றவரான சர் வில்லியம் இராம்சே முதன்முதலில் ஆர்த்தோ-தொலுயிக் அமிலத்தைக் கண்டுபிடித்தார். \n\nஆர்த்தோ-சைலீனுடன் நைட்ரிக் அமிலத்தைச் சேர்த்து ஆக்சிசனேற்றம் செய்வதால் ஆர்த்தோ-தொலுயிக் அமிலம் உருவாகிறது . \n"}
{"id": "426063", "url": "https://ta.wikipedia.org/wiki?curid=426063", "title": "சிட்டி ஹால், லண்டன்", "text": "சிட்டி ஹால், லண்டன்\n\nசிட்டி ஹால் (\"City Hall\") என்பது லண்டன் பெருநகர அமைப்பு, லண்டன் மேயர் அலுவலகம், லண்டன் சட்டமன்ற அரங்கு ஆகியவை அமைந்த கட்டிடம் ஆகும். இது கோபுரப் பாலம் அருகே தேம்சு ஆற்றின் தென்பகுதியில், சவுத்வெர்க்கில் அமைந்துள்ளது. கட்டிடக்கலை நிபுணரான நார்மன் ஃபாஸ்டரால் வடிவமைக்கப்பட்ட இக் கட்டிடமானது லண்டன் பெருநகர அமைப்பு உருவாக்கப்பட்ட இரண்டு ஆண்டுகளுக்குப் பிறகு 2001 சூலையில் திறக்கப்பட்டது.\n\nSection::::பின்னணி.\nலண்டன் பெருநகர அமைப்பு அதன் முதல் இரண்டு ஆண்டுகள், வெஸ்ட்மின்ஸ்டரில் ரோம்னே ஹவுஸ், மார்ஷம் தெருவில் இயங்கியது. லண்டன் சட்டமன்றக் கூட்டங்கள் மார்மன் தெருவில் உள்ள ஈமானுவேல் சென்டரில் நடந்தன.\n\nசிட்டி ஹால் £43 மில்லியன் செலவில் கட்டப்பட்டது. இந்தக் கட்டிடமானது லண்டன் பெருநகர அமைப்புக்கு சொந்தமானது அல்ல என்றாலும், அதற்கு 25 ஆண்டு வாடகை குத்தகைக்கு விடப்பட்டுள்ளது.   2011 சூனில், இலண்டன் மேயர் போரிஸ் ஜான்சன், இக்கட்டிடமானது 2012 இலண்டன் ஒலிம்பிக் காலத்தில் லண்டன் ஹவுஸ் என்று அழைக்கப்படும் என்று அறிவித்தார்.\n\nSection::::வடிவமைப்பு.\nசிட்டி ஹால் கட்டிடமானது, 19,000 சதுர அடி பரப்பில் கட்டுப்பட்டுள்ளது. இந்தக் கட்டிடத்தில் மொத்தம் 2,100 டன் இரும்பு பயன்படுத்தப்பட்டுள்ளது. பந்து போன்ற வடிவத்தில் காட்சியளிக்கும் இந்தக் கட்டிடம் இரவில் மின் விளக்குகளின் வெளிச்சத்தில் தன்னுடைய பிரம்மாண்ட வடிவமைப்பை காட்டுவதாக உள்ளது. இதன் வெளிபுற கட்டுமானத்துக்கு மூன்றடுக்குக் கண்ணாடி பயன்படுத்தப்பட்டுள்ளது. \n\nஇந்தக் கட்டிடம், சுற்றுச்சூழலுக்குக் கேடு விளைவிக்காத வகையில் வடிவமைக்கப்பட்டுள்ளது. இந்தக் கட்டடத்தில் சூரிய மின் தகடுகள் பொருத்தப்பட்டுள்ளதால், லண்டன் நகரில் உள்ள மற்ற கட்டிடங்களுடன் ஒப்பிடும்போது இந்தக் கட்டிடத்திலிருந்து வெளியேறும் கார்பன் டைஆக்சைடின் அளவு மிகவும் குறைவு. இதில் பொருத்தப்பட்டுள்ள சூரியத் தகடுகளில் இருந்து பெறப்படும் மின்சாரமானது சிட்டி ஹால் முழுவதும் உள்ள மின்சாரத் தேவைக்குப் பயன்படுத்தப்படுகிறது. மேலும் மின்சிக்கனத்தைக் கருத்தில் கொண்டு இந்தக் கட்டிடத்தில் குளிர்பதனப் பெட்டி, குளிர்சாதனப் பெட்டி இரண்டுமே பயன்படுத்துவது தவிர்க்கப்பட்டுள்ளது.\n"}
{"id": "426068", "url": "https://ta.wikipedia.org/wiki?curid=426068", "title": "ரோஜா (தொலைக்காட்சித் தொடர்)", "text": "ரோஜா (தொலைக்காட்சித் தொடர்)\n\nரோஜா என்பது சன் தொலைக்காட்சியில் ஏப்ரல் 9, 2018ஆம் ஆண்டு முதல் திங்கள் முதல் சனிக்கிழமை வரை பிற்பகல் 3 மணிக்கு ஒளிபரப்பகி, 18 மார்ச் 2019 முதல் இரவு 9 மணிக்கு ஒளிபரப்பகி, 5 ஆகஸ்ட் 2019 இரவு 97 மணிக்கு முதல் ஒளிபரப்பாகும் குடும்பம் மற்றும் காதல் பின்னணியை கொண்ட மெகா தொடர். இந்த தொடரில் புதுமுக நடிகர் சிபு சூர்யன் அர்ஜூனாகவும் மற்றும் புதுமுக நடிகை பிரியங்கா ரோஜா மற்றும் அணுவாக நடிக்கின்றார்கள். இவர்களுடன் பிரபல நடிகை நதியா ஒரு முக்கிய காதாபாத்திரத்தில் நடிக்கின்றார், இவர் நடிக்கும் முதல் தொலைக்காட்சி தொடர் இதுவாகும். இந்த தொடரை சரிகம என்ற நிறுவனம் தயாரிக்கிறது. இந்த தொடர் மதிய அதிகளவு மக்களால் பார்க்கப்படும் தொடர்களில் டாப் 10 தொடர்களில் இதுவும் ஒன்று என்பது குறிப்பிடத்தக்கது.\n\n\n\n\nSection::::ஒளிபரப்பு நேரம் மாற்றம்.\nஇந்த தொடர் முதல் முதலில் ஏப்ரல் 9, 2018 அன்று பிற்பகல் 3 மணிக்கு ஒளிபரப்பானது. இந்த தொடர் ஒளிபரப்பான நாள் முதலில் இன்று வரை மதிய நேர தொடர்களில் அதிகளவு மக்களால் பார்க்கப்படும் தொடர்களில் முதல் இடம் இருக்கும் காரணத்தால் 18 மார்ச்சு 2019 முதல் இவ் தொடர் திங்கள் முதல் சனிக்கிழமை வரை இரவு 9 மணிக்கு நேரம் மாற்றப்பட்டது. இந்த தொடர் ஒளிபரப்பான நேரத்தில் கல்யாணப்பரிசு 2 என்ற தொடர் ஒளிபரப்பாகின்றது. \n\nSection::::மறுதயாரிப்பு.\nஇந்த தொடர் கன்னடம் மற்றும் தெலுங்கு மொழிகளில் மறு உருவாக்கம் செய்யப்பட்டு ஒளிபரப்பாகின்றனது. \n\n\n"}
{"id": "426071", "url": "https://ta.wikipedia.org/wiki?curid=426071", "title": "பாரா-தொலுயிக் அமிலம்", "text": "பாரா-தொலுயிக் அமிலம்\n\nபாரா-தொலுயிக் அமிலம் (\"p -Toluic acid\") என்பது (CH)CH(COOH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரோமாட்டிக் கார்பாக்சிலிக் அமிலம் என்று இச்சேர்மம் வகைப்படுத்தப்படுகிறது. ஆர்த்தோ, மெட்டா - தொலுயிக் அமிலங்களின் மாற்றியன் பாரா-தொலுயிக் அமிலமாகும். 4-மெத்தில்பென்சாயிக் அமிலம் என்ற பெயராலும் இச்சேர்ம்ம் அழைக்கப்படுகிறது. வெண்மை நிறத்திண்மமாக்க் காணப்படும் இச்சேர்மம் தண்ணீரில் மிகக் குறைவாகவும் அசிட்டோனில் நன்றாகவும் கரைகிறது. பாரா-சைமீனை நைட்ரிக் அமிலத்துடன் சேர்த்து ஆக்சிசனேற்ற வினைக்கு உட்படுத்துவதால் பாரா-தொலுயிக் அமிலம் உருவாகிறது \n\nSection::::டெரிப்தாலிக் அமில உருவாக்கம்.\nபாரா-சைலினை டெரிப்தாலிக் அமிலமாக மாற்றும் செயல்முறையில் பாரா-தொலுயிக் அமிலம் ஓர் இடைநிலை விளைபொருளாகத் தோன்றுகிறது. சந்தையில் அதிக அளவுக்கு தேவைப்படும் பல்லெத்திலீன் டெரிப்தாலேட்டை பெருமளவில் தயாரிக்க டெரிப்தாலிக் அமிலம் பயன்படுகிறது. பாரா சைலீனை ஆக்சிசனேற்றம் செய்தும், 4-கார்பாக்சிபென்சால்டிகைடை ஐதரசனாற்பகுப்பு வினைக்கு உட்படுத்தியும் இதைத் தயாரிக்கலாம். தொடர்புடைய மற்றொரு செயல்முறையில் பாரா தொலுயிக் அமிலத்தை மெத்தில் பாரா-தொலுவேட்டாக மாற்றலாம். மேலும் இத்தொலுவேட்டை ஆக்சிசனேற்றம் செய்து டெரிப்தாலேட்டு தயாரிக்கலாம். \n"}
{"id": "426076", "url": "https://ta.wikipedia.org/wiki?curid=426076", "title": "பென்சிலிடின் சேர்மங்கள்", "text": "பென்சிலிடின் சேர்மங்கள்\n\nபென்சிலிடின் சேர்மங்கள் (\"Benzylidene compounds\") என்பவற்றை முறையாகச் சொல்வதென்றால், சில சேர்மங்கள் கார்பீனிலிருந்து தயாரிக்கப்பட்டாலும் இவற்றை பென்சிலிடின் வழிப்பெறுதிகள் என்று கூறலாம். PhCH(OR)2 என்ற வடிவத்தில் செயற்கையாகத் தயாரிக்கப்படும் கரிமச் சேர்மங்களில் பென்சிலிடின் அசிட்டால் ஒரு பாதுகாப்புக்குழுவாக்க் கருதப்படுகிறது. உதாரணமாக 4,6-ஆர்த்தோ-பென்சிலிடின்- குளுக்கோபைரனோசு என்பது ஒரு குளுக்கோசு வழிப்பெறுதியாகும். PhCHX2 மற்றும் PhCH= பதிலிகள் (Ph = C6H5) வகையான சேர்மங்களுக்கு பென்சிலிடின் என்ற சொல் ஒரு தொன்மையான சொல்லாகும். உதாரணமாக (PhCH=CH)2CO என்ற சேர்மம் டைபென்சிலிடின் அசிட்டோன் என்ற பெயராலும், பென்சால் எனப்படும் PhCHCl2 என்ற சேர்மம் பென்சிலிடின் குளோரைடு என்ற பெயராலும் அழைக்கப்படுகின்றன. \n\nC6H5CH என்பது பென்சிலிடின் மூலக்கூறு ஆகும். இது கார்பீனின் (சி.ஏ.எசு RN 3101-08-4) மும்மை ஆகும்.பீனைல் ஈரசோமெத்தேனை கதிர்வீச்சுக்கு உட்படுத்தி இதைத் தயாரிக்கிறார்கள்.\n"}
{"id": "426079", "url": "https://ta.wikipedia.org/wiki?curid=426079", "title": "காந்தி நிகேதன் ஆசிரமம்", "text": "காந்தி நிகேதன் ஆசிரமம்\n\nகாந்தி நிகேதன் ஆசிரமம், 1940ல் காந்திய சிந்தனைகளை பரப்புவதற்கு, என். எம். ஆர். சுப்பராமன் மற்றும் அ. வைத்தியநாத ஐயர் ஆகியோர்களின் வழிகாட்டுதலின் படி, கோ. வேங்கடாசலபதி என்பவரால், மதுரை மாவட்டம், திருமங்கலம் வட்டம், தே. கல்லுப்பட்டி ஊராட்சி ஒன்றியம், தே. கல்லுப்பட்டி பேரூராட்சியில் 40 ஏக்கர் நிலப்பரப்பில் நிறுவப்பட்டது. 1956ல் காந்தியவாதி ஜே. சி. குமரப்பா, காந்தி நிகேதன் ஆசிரமத்தை பதிவு செய்யப்பட்ட சங்கமாக நிறுவினர். \n\nSection::::நோக்கங்கள்.\nகிராமியப் பொருளாதரம், சுதேசி இயக்கம், கிராம தன்னாட்சி, சர்வோதயம், மது விலக்கு, தீண்டாமை ஒழிப்பு, அடிப்படைக் கல்வி வழங்குதல், தொழிற்கல்வி பயிற்றுவித்தல் போன்ற காந்தியச் சிந்தனைகளை கிராம மக்களிடையே பரப்புவதே இந்நிறுவனத்தின் நோக்கமாகும்.\n\nSection::::அலகுகள்.\nகாந்தி நிகேதன் ஆசிரமத்தின் கீழ் கல்வி நிலையங்கள், வேளாண்மைப் பயிற்சி மற்றும் கிராமத் தொழில்கள் பயிற்சி என மூன்று பிரிவுகளில் கிளை நிறுவனங்கள் செயல்படுகிறது. \n\nSection::::அரசு நிதியுதவி கல்வி நிலையங்கள்.\nகாந்தி நிகேதன் ஆசிரமம், அரசு நிதியுதவியுடன் இரு பாலர் பயிலும் இரண்டு கல்வி நிலையங்களை நடத்துகிறது. \n\nSection::::ஜெ. சி. குமரப்பா கிராமியத் தொழில் வளர்ச்சி நிறுவனம்.\nகிராமப்புற இளைஞர்களுக்கு கதர் துணிகள் மற்றும் ஆடைகள், காலணி மற்றும் தோல் பொருட்கள் தயாரிப்பு, இரும்பு மற்றும் மர தளவாடப் பொருட்கள், தையல், எம்பிராய்டரி, மின் மற்றும் மின்னனு சாதனங்கள் பழுது நீக்குதல், ஊதுபத்தி, சோப்பு மற்றும் சுகாதாரப் பொருட்களை உற்பத்தி செய்ய குறுகிய கால பயிற்சி வகுப்புகள் நடத்தி சான்றிதழ்கள் வழங்குகிறது.\n\nSection::::வேளாண் பயிற்சி நிலையம்.\n25 ஏக்கர் விளைநிலத்தில் கிராமப்புற இளைஞர்களுக்கு மேம்பட்ட வேளாண்மைப் பயிற்சி வழங்குகிறது. \n\n\n"}
{"id": "426081", "url": "https://ta.wikipedia.org/wiki?curid=426081", "title": "2-குளோரோபென்சால்டிகைடு", "text": "2-குளோரோபென்சால்டிகைடு\n\n2-குளோரோபென்சால்டிகைடு (\"2-Chlorobenzaldehyde\") என்பது பென்சால்டிகைடை குளோரினேற்றம் செய்து பெறப்படும் ஒரு வழிப்பெறுதியாகும். இதை C7H5ClO என்ற மூலக்கூற்று வாய்ப்பாட்டால் குறிக்கலாம். ஆர்த்தோ-குளோரோபென்சால்டிகைடு என்ற பெயராலும் இச்சேர்மத்தை அழைக்கலாம். கண்ணீர் புகைக் குண்டுகளில் பயன்படும் சிஎசு வாயுவைத் தயாரித்தலில் இப்பென்சால்டிகைடு பயன்படுத்தப்படுகிறது. மலோனோநைட்ரைலுடன் 2-குளோரோபென்சால்டிகைடு வினைபுரிந்து சி.எசு.வாயு உருவாகிறது . \n"}
{"id": "426089", "url": "https://ta.wikipedia.org/wiki?curid=426089", "title": "கிஷ், சுமேரியா", "text": "கிஷ், சுமேரியா\n\nகிஷ் (Kish) (சுமேரியம்: Kiš; transliteration: Kiš; cuneiform: ; அக்காதியம்: kiššatu) தற்கால ஈராக் நாட்டின் தெற்கு மெசொப்பொத்தேமியாவில் பண்டைய சுமேரியாவின் கிமு 3100 காலத்திய நகரம் ஆகும். தற்போது தொல்லியல் களமாக விளங்கும் கிஷ் நகரம், பாபிலோனின் கிழக்கில் 80 கிலோ மீட்டர் தொலைவிலும், பாக்தாத் நகரத்திலிருந்து தெற்கில் 80 கிலோ மீட்டர் தொலைவிலும் உள்ளது.\n\nSection::::வரலாறு.\nசெம்தேத் நசிர் காலத்தில் நடு மெசொப்பத்தோமியாவில் செம்தேத் நசிர் (கிமு 3100) மற்றும் கிஷ் நகரம் செல்வச் செழிப்புடன் விளங்கியது. \n\nசுமேரிய மன்னர்களின் முதல் நகரமாக கிஷ் நகரம் விளங்கியது. துவக்க கால கிழக்கு செமித்திய மொழிகளின் தாயகமாக \"கிஷ் நகரம்\" விளங்கியது. கிஷ் இராச்சியத்தின் 21வது மன்னர் என்மெபரகேசி என்பவர், ஈலாம் இராச்சியத்தின் போர்க்கருவிகளை கைப்பற்றினார் என்பதை தொல்லியல் குறிப்புகள் மூலம் தெரியவருகிறது. கிஷ் நகரம் அழியும் வரை, பழைய பாபிலோனியப் பேரரசு, காசிட்டு மக்கள், புது அசிரியப் பேரரசு, புது பாபிலோனியப் பேரரசு மற்றும் செலூக்கியப் பேரரசு காலத்தில் செழித்திருந்தது.\n\nSection::::தொல்லியல்.\nயூப்பிரடீஸ் ஆற்றின் கரையிலிருந்து மூன்று கிலோ மீட்டர் தொலைவில் அமைந்த கிஷ் நகரத் தொல்லியல் களம், ஏறத்தாழ ஒரு முட்டை வடிவத்தில் நாற்பது தொல்லியல் மேடுகளைக் கொண்டது. அவைகளில் புகழ்பெற்ற மேடுகள் பின்வருமாறு: \n\n\n\nகிஷ் நகரத்தின் உகய்மிர் தொல்லியல் களத்தை 1912 மற்றும் 1914களில் பிரான்சு நாட்டு தொல்லியல் ஆய்வாளர் அகழ்வாய்வு செய்து, பழைய பாபிலோனிய இராச்சியத்தின் 1,400 தொல்பொருட்களை கண்டுபிடித்தார். அவைகளின் முக்கியமானவைகள் இஸ்தான்புல் மற்றும் லூவர் நகர அருங்காட்சியகங்களில் உள்ளது. \n\nபின்னர் 1923 முதல் 1933 முடிய கிஷ் நகர தொல்லியல் களங்களில் கண்டெடுத்த தொல்பொருட்கள் சிகாகோ மற்றும் ஆக்ஸ்போர்டு அருங்காட்சியகங்கள் வைக்கப்பட்டுள்ளது.\n\n1988, 2000 மற்றும் 2001ம் ஆண்டுகளில் இத்தொல்லியல் களத்தை சப்பானியர்கள் அகழ்வாய்வு செய்தனர்.\n\n\n"}
{"id": "426090", "url": "https://ta.wikipedia.org/wiki?curid=426090", "title": "மலோனோநைட்ரைல்", "text": "மலோனோநைட்ரைல்\n\nமலோனோநைட்ரைல் (\"Malononitrile\") என்பது CH(CN) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மலோனோடைநைட்ரைல் என்ற பெயராலும் இச்சேர்மம் அழைக்கப்படுகிறது. மலோனோநைட்ரைல் அமிலப் பிரிகை மாறிலி எனப்படும் காடித்தன்மை எண் 11 என்ற மதிப்பைப் பெற்று அமிலத்தன்மையுடன் காணப்படுகிறது . இதனால் இச்சேர்மத்தை கினோயிவனாகெல் ஒடுக்க வினையில் பயன்படுத்துகிறார்கள். இம்முறையில் சி.எசு வாயு தயாரிக்கப்படுவது இதற்கு உதாரணமாகும். \n\nகிவால்டு வினையில் மலோனோநைட்ரைல் ஒரு பொருத்தமான தொடக்க வினைப்பொருளாகப் பயன்படுகிறது. ஒரு காரம் மற்றும் தனிம கந்தகத்தின் முன்னிலையில் ஒரு கீட்டோன் அல்லது ஆல்டிகைடுடன் நைட்ரைல் ஒடுக்கமடைந்து 2-அமினோதையோபீனைக் கொடுக்கிறது . \n\n"}
{"id": "426102", "url": "https://ta.wikipedia.org/wiki?curid=426102", "title": "4-அனிசால்டிகைடு", "text": "4-அனிசால்டிகைடு\n\n4-அனிசால்டிகைடு (\"4-Anisaldehyde\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பாரா-அனிசால்டிகைடு, அனிசிக் ஆல்டிகைடு, அனிசு ஆல்டிகைடு போன்ற பெயர்களாலும் இது அழைக்கப்படுகிறது. பொதுவாக இயற்கை மற்றும் செயற்கை நறுமணப்பொருள்கள் இரண்டிலும் காணப்படுகிறது. 4-அனிசால்டிகைடின் கட்டமைப்பில் ஒரு பென்சீன் வளையமும் ஓர் ஆல்டிகைடு மற்றும் மெத்தாக்சி குழுவும் இடம்பெற்றுள்ளன. தெளிவான நீர்மமான இச்சேர்ம்ம் வலுவான அரோமாட்டிக் பண்பைப் பெற்றுள்ளது. ஆர்த்தோ-அனிசால்டிகைடு, மெட்டா-அனிசால்டிகைடு என்ற தொடர்புடைய இரண்டு மாற்றியன்கள் அறியப்பட்டாலும் அவை அரிதாகவே தோன்றுகின்றன. மலர் போன்ற இனிய நுகரும் வாசனையைக் கொண்டுள்ள சேர்மமாகும்.\nSection::::உற்பத்தி.\nமெத்தாக்சிதொலுயீனை (பாரா-கிரெசைல் மெத்தில் ஈதர்) மாங்கனீசு டை ஆக்சைடைப் பயன்படுத்தி ஆக்சிசனேற்றம் செய்து வர்த்தகமுறையில் அனிசால்டிகைடு தயாரிக்கப்படுகிறது. சில ஆல்க்கால் தன்மை கொண்ட பானங்களில் காணப்படும் அனிதோல் எனப்படும் நறுமணப்பொருளை ஆக்சிசனேற்றம் செய்தும் இதை தயாரிக்கலாம் . \nSection::::பயன்கள்.\nஅமைப்புரீதியாக வனில்லின் சேர்மத்துடன் தொடர்புடையதாக இருப்பதால் அனிசால்டிகைடு நறுமணம் மற்றும் நறுமணச்சுவை தொழிலில் பெரிதும் பயன்படுகிறது . மருந்துகள் மற்றும் நறுமணங்கள் போன்ற பிற கரிமச் சேர்மங்களைத் தயாரிக்கும் போது இடைநிலை விளைபொருளாகவும் பயன்படுகிறது. ஆர்த்தோ-அனிசால்டிகைடு அதிமதுரத்தின் நறுமணம் போன்ற மணத்தை கொண்டதாகும். \nஅமிலம் மற்றும் எத்தனாலிலுள்ள பாரா-அனிசால்டிகைடு மென்படல நிறப்படிவு பிரிகையியலில் மிகுந்த பயனை அளிக்கிறது . தட்டுகளிலுள்ள வெவ்வேறு வேதிச்சேர்மங்கள் வெவ்வேறு வண்ணங்களைத் தருவதால் வேறுபடுத்தி அறிவது எளிமையாக முடிகிறது. \n"}
{"id": "426122", "url": "https://ta.wikipedia.org/wiki?curid=426122", "title": "கோபுரங்கள் சாய்வதில்லை (தொலைக்காட்சித் தொடர்)", "text": "கோபுரங்கள் சாய்வதில்லை (தொலைக்காட்சித் தொடர்)\n\nகோபுரங்கள் சாய்வதில்லை என்பது ஜெயா தொலைக்காட்சியில் அக்டோபர் 15, 2018ஆம் ஆண்டு முதல் திங்கள் முதல் வெள்ளி வரை இரவு 7 மணிக்கு ஒளிபரப்பான குடும்பம் மற்றும் காதல் பின்னணியை கொண்ட மெகா தொடர் ஆகும். இந்த தொடரில் ஈஸ்வர், அனுஷ் ரெட்ட மற்றும் ஷாம் முதன்மை கதாபாத்திரத்தில் நடித்துள்ளார்கள். இந்த தொடர் 12 சூலை 2019 அன்று 189 அத்தியாயங்களுடன் நிறைவு பெற்றது. \n\nSection::::கதைசுருக்கம்.\nகணவனை இழந்த மகளுக்கு மறுதிருமணம் செய்து வைக்க நினைக்கும் ஒரு தந்தையின் கதை.\n\n\n"}
{"id": "426133", "url": "https://ta.wikipedia.org/wiki?curid=426133", "title": "பினைல்அசிட்டோன்", "text": "பினைல்அசிட்டோன்\n\nபினைல்அசிட்டோன் (Phenylacetone) CHCHCOCH என்ற மூலக்கூற்று வாய்ப்பாட்டை உடைய கரிமச் சேர்மம் ஆகும். இது நிறமற்ற எண்ணெய் போன்ற திரவமாகும். கரிமக்கரைப்பான்களில் கரையக்கூடியதாகும். பொதுவாக P2P என்று அறியப்படக்கூடிய மீத்தாம்பிடமீன் மற்றும் ஆம்பிடமின் போன்றவற்றின் தயாரிப்பில் பயன்படுகிறது. தவறான மற்றும் திருட்டுத்தனமான வேதியியலில் இதன் பயன்பாடுகளின் காரணமாக, 1980 ஆம் ஆண்டில், அமெரிக்க ஐக்கிய நாடுகளில் இந்தப் பொருளானது கட்டுப்படுத்தப்பட்ட வேதிப்பொருட்களின் அட்டவணை II இல் சேர்க்கப்பட்டது மனிதர்களில், பினைல்அசிட்டோனானது ஒரு ஆம்பிடமின் மற்றும் மீத்தாம்பிடமின் ஆகியவற்றின் வளர்சிதை மாற்றக் காரணியாக உள்ளது. இந்நிகழ்வானது எஃப்எம்ஓ3 இடைப்பொருளாக வருகின்ற ஆக்சிசனேற்ற அமீன்நீக்க வினை வழிமுறையில் நிகழ்கிறது\n"}
{"id": "426136", "url": "https://ta.wikipedia.org/wiki?curid=426136", "title": "3,4,5-டிரைமெத்தாக்சிபென்சால்டிகைடு", "text": "3,4,5-டிரைமெத்தாக்சிபென்சால்டிகைடு\n\n3,4,5-டிரைமெத்தாக்சிபென்சால்டிகைடு (\"3,4,5-Trimethoxybenzaldehyde\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இவ்வகையான சேர்மங்களுக்குள் இது முப்பதிலீடு செய்யப்பட்ட அரோமாட்டிக் ஆல்டிகைடு என்று வகைப்படுத்தப்படுகிறது. \n\nSection::::பயன்கள்.\nசின்டிரையமைடு, ரோல்டமைடு, டிரைமெத்தோகுயினால் (அகாடிரிட்டோகுயினால்), டிரைமசோசின், உளமாற்றி பீனெத்திலமீன்கள் டிரைமெத்தோபிரிம் போன்ற சில மருந்துவகைப் பொருள்கள் தயாரிப்பதில் 3,4,5-டிரைமெத்தாக்சிபென்சால்டிகைடு ஓர் இடைநிலைப் பொருளாகப் பயன்படுகிறது. \n\nSection::::தயாரிப்பு.\nSection::::தொழிற்சாலை முறை.\nபுரோமினைப் பயன்படுத்தி பாரா-கிரெசாலை அரோமாட்டிக் பதிலீட்டு வினைக்கு உட்படுத்தியும் தொடர்ந்து சோடியம் மெத்தாக்சைடு சேர்த்து அணுக்கருகவர் பதிலீட்டு வினைக்கு உட்படுத்தியும் தொழில்முறையாக 3,4,5-டிரைமெத்தாக்சிபென்சால்டிகைடு தயாரிக்கப்படுகிறது. மெத்தில் குழு ஓர் ஆல்டிகைடு குழுவாக ஆக்சிசனேற்றம் அடைவது பல்வேறு செயற்கை வழிமுறைகள் மூலமாக அடைய இயலும்.\n\nSection::::ஆய்வக முறை.\nவனில்லின் சேர்மத்திலிருந்து தேவையான அளவுக்கு ஆய்வகத்தில் தயாரித்துக் கொள்ளப்படுகிறது. அல்லது இயுடெசுமிக் அமிலத்தின் அசைல் குளோரைடிலிருந்து ரோசினமண்டு ஒடுக்க வினை வழியாக தயாரிக்கப்படுகிறது. \n"}
{"id": "426147", "url": "https://ta.wikipedia.org/wiki?curid=426147", "title": "சுப்பிரமணியபுரம் (தொலைக்காட்சித் தொடர்)", "text": "சுப்பிரமணியபுரம் (தொலைக்காட்சித் தொடர்)\n\nசுப்பிரமணியபுரம் என்பது ஜெயா தொலைக்காட்சியில் அக்டோபர் 15, 2018ஆம் ஆண்டு முதல் திங்கள் முதல் வெள்ளி வரை மாலை 6:30 மணிக்கு ஒளிபரப்பான மர்மம் மற்றும் திகில் காட்சிகள் நிறைந்த தொலைக்காட்சி தொடர் ஆகும். இந்த தொடருக்கு எழுத்தாளர் இந்திரா சௌந்தரராஜன் கதை எழுதியுள்ளார் மற்றும் புதுமுக இயக்குனர் ஹரீஸ் ஆதித்யா என்பவர் இந்த தொடரை இயக்கியுள்ளார்கள். இந்த தொடர் 1 சூலை 2019 அன்று 180 அத்தியாயங்களுடன் நிறைவு பெற்றது. \n\n"}
{"id": "426157", "url": "https://ta.wikipedia.org/wiki?curid=426157", "title": "நீல குயில் (தொலைக்காட்சித் தொடர்)", "text": "நீல குயில் (தொலைக்காட்சித் தொடர்)\n\nநீல குயில் என்பது விஜய் தொலைக்காட்சி யில் திசம்பர் 17, 2018 முதல் திங்கள் முதல் சனிக்கிழமை வரை மதியம் 3 மணிக்கு ஒளிபரப்பான ஒரு பழகுக்குடி இனத்தின் பெண்ணின் வாழ்கை கதையை சொல்லும் தொலைக்காட்சி தொடர்.. இந்த தொடர் வங்காளி மொழி தொடரான 'இஷ்தி குதும்' எனும் தொடரின் தமிழ் பாதிப்பாகும்.\n\nஇந்தத் தொடரில் ஜெய் சூர்யாவாக புதுமுக நடிகர் சத்யா நடிக்கிறார். ஸ்நிஷா இந்தத் தொடரில் கதாநாயகி சிட்டுவாக நடிக்க. ராணியாக நடிகை சந்தனா நடித்துள்ளார். இந்த தொடர் இவர்களின் முதல் தமிழ் தொடர் என்பது குறிப்பிடத்தக்கது. ஜெயக்குமார் இயக்கும் இத் தொடருக்கு ராஜிவ் அட்டுகல் இசையமைக்கிறார். இந்த தொடர் 24 ஆகத்து 2019 அன்று 211 அத்தியாயங்களுடன் நிறைவு பெற்றது. \n\nSection::::கதைச்சுருக்கம்.\nபழங்குடியினரின் ஊரைப் பற்றி தெரிந்து கொள்ள வரும் ஜெய்சூர்யாவை சிட்டு என்னும் பழங்குடி கிராமத்து பெண் சூழ்நிலை காரணமாக கட்டாயத் திருமணம் செய்து கொள்ள நேரிடுகிறது. ஜெய் சூர்யா, ராணி என்ற பெண்ணுடன் திருமண நிச்சயம் செய்யப்பட்டவர். அந்த கிராமத்தினர் ஜெய் சூர்யாவுடன் சிட்டுவை அனுப்பி வைக்கின்றனர்.\n\nஜெய் சூர்யா, சிட்டுவுடன் திருமணம் ஆனதை குடும்பத்தினரிடம் மறைத்து விடுகிறார். அந்த வீட்டிலேயே சிட்டுவும் வேலைக்காரியாகத் தங்கி விடுகிறார். சிட்டு, தனக்கும், ஜெய்யுக்கும் திருமணம் ஆனதை குடும்பத்தினரிடம் எப்படி தெரிவிப்பார், ராணிக்கு ஜெய் சூர்யாவுக்கும் திருமணம் நடக் குமா? இல்லை சிட்டு, ஜெய் சூர்யாவின் காதலை வெல்வாரா என்பது தான் கதை.\n\n\n\n\n\nSection::::நடிகர்களின் தேர்வு.\nஇது ஒரு குடும்ப கதை களம் கொண்ட தொடர், இந்தத் தொடரில் ஜெய் சூர்யாவாக சத்யா நடிக்கிறார். இவர் முதல் முறையாக தமிழ் தொலைக்காட்சியில் நடிக்கும் தொடர் இதுவாகும். மலையாள பதிப்பில் நடிக்கும் ஸ்நிஷா இந்தத் தொடரில் கதாநாயகி சிட்டு வாகவே நடித்துள்ளார். ராணியாக நடிகை சந்தனா நடிக்கிறார். இவர் தெலுங்கு தொலைக்காட்சிகளில் மிகவும் பிரபலமானவர். இவருக்கும் இது முதல் தமிழ் தொடர்.\n\n\n"}
{"id": "426161", "url": "https://ta.wikipedia.org/wiki?curid=426161", "title": "அருள் சங்கர்", "text": "அருள் சங்கர்\n\nஅருள் சங்கர் (\"Arul Shankar\") என்பவர் ஓர் இந்திய கணிதவியலாளர் ஆவார். டொரொண்டோ பல்கலைக்கழகத்தில் இவர் கணிதவியலாளராக, எண் கோட்பாட்டில் நிபுணத்துவம் வாய்ந்தவராகப் பணிபுரிந்தார். மேலும் குறிப்பாகச் சொல்வதென்றால் கணித புள்ளிவிவரங்கள் துறையில் அருள் சங்கர் நிபுணர் என்று கூறலாம். தன்னுடைய முனைவர் பட்டத்தை இவர் ஐக்கிய அமெரிக்காவிலுள்ள பிரின்சுடன் பல்கலைக்கழகத்தில் மஞ்சுள் பார்கவாவின் தலைமையின் கீழ் படித்து பெற்றார். ஒரு நீள்வட்ட வளைவின் தரச் சராசரியை பார்கவாவுடன் சேர்ந்து உருவாக்கியதற்காக இவர் அறியப்படுகிறார்.\n\n2018 ஆம் ஆண்டில் இவருக்கு சுலோவன் ஆராய்ச்சி உறுப்பினர் என்ற விருது வழங்கப்பட்டது கணிதவியலாளர்களுக்கு வழங்கப்படும் மிகவும் மதிப்புமிக்க விருதுகளில் இதுவும் ஒன்றாகும்.\n"}
{"id": "426162", "url": "https://ta.wikipedia.org/wiki?curid=426162", "title": "ராதா கிருஷ்ணா", "text": "ராதா கிருஷ்ணா\n\nராதா கிருஷ்ணா என்பது விஜய் தொலைக்காட்சியில் திசம்பர் 3, 2018 முதல் திங்கள் முதல் சனிக்கிழமை வரை பிற்பகல் 1:30 மணிக்கு ஒளிபரப்பாகி, ஜனவரி 7, 2019 முதல் மதியம் 12:30 மணிக்கு ஒளிபரப்பானது. பிக்பாஸ் நிகழ்ச்சியின் மூன்றாவது பருவம் ஒளிபரப்பு செய்யப்படுவதற்காக தொடர்களின் நேரங்கள் மாற்றப்பட்டன.எனவே ஒளிபரப்ப நேரம் கிடைக்காத காரணத்தால் 170 அத்தியாயங்களுடன் ராதா கிருஷ்ணா தொடர் நிறுத்தப்பட்டது. பின் மீண்டும் ஜூலை 2, 2019 முதல் 171வது அத்தியாயத்திலிருந்து அதிகாலை 2:00 மணிக்கு வாரத்தின் ஏழு நாட்களும் ஒளிபரப்பப்பட்டது.ஜூலை 17,2019 அன்று 186 அத்தியாயங்களுடன் நிறுத்தப்பட்டது. இது இந்து கடவுள் கிருட்டிணன் மற்றும் ராதாவை மையமாக வைத்து எடுக்கப்பட்ட ஒரு தொன்மவியல் காதல் காவியம் ஆகும். \n\nஇது ஸ்டார் பாரத் என்ற தொலைக்காட்சியில் அக்டோபர் 3, 2018 முதல் திங்கள் முதல் சனிக்கிழமை வரை இரவு 9 மணிக்கு ஒளிபரப்பாகும் இந்தி தொடரான 'ராதா கிருஷ்ண்' என்ற தொடரின் தமிழ் மொழிமாற்றுத் தொடர் ஆகும்.\n\nSection::::கதைச்சுருக்கம்.\nகிருஷ்ணரும், ராதாவும் காதலின் அடையாளமாக போற்றப்படுகின்றனர். கிருஷ்ணனை மறக்கும் படி ஸ்ரீ தாமன் இட்ட சாபத்தின் காரணமாக கோலோகம் விட்டு பூலோகம் வருகிறாள் ராதா. அவளை தேடி கிருஷ்ணனும் பூவுலகம் வருகிறார். அங்கும் அவர்களின் காதல் தொடர்கிறது.இருப்பினும் வாழ்வில் எதிர் கொண்ட பிரச்சினைகளை தாண்டி வந்த பிறகும் கூட அவர்கள் இருவரும் பிரிந்து சென்றது ஏன்? கிருஷ்ணா வை விடுத்து அயனை ராதை மணம் புரிய காரணம் என்ன? என்பது தான் கதை.\n\nSection::::விமர்சனங்கள்.\nதொடரின் வசனங்கள் முழுக்க முழுக்க தமிழ்மொழியில் மொழிபெயர்க்கப்படவில்லை என்றும், தமிழ் மொழிபெயர்ப்பில் நிறைய சமஸ்கிருத வார்த்தைகள் நிறைந்துள்ளன என்று விமர்சனங்கள் முன் வைக்கப்பட்டுள்ளன.\n\n\n\n"}
{"id": "426170", "url": "https://ta.wikipedia.org/wiki?curid=426170", "title": "உரூக்", "text": "உரூக்\n\nஉரூக் (Uruk (; சுமேரியம்: \"Unug\"; அக்காதியம்: \"Uruk\"; , '; அரமேயம் / எபிரேயம்:'; , Ὀρέχ \"Oreḥ\", \"\") சுமேரியாவின் (மெசொப்பொத்தேமியா) பண்டைய நகரங்களில் உரூக் நகரமும் ஒன்றாகும். இப்பண்டைய நகரத்தின் தொல்லியல் களங்கள், தற்கால ஈராக் நாட்டின் தெற்கில் உள்ள முத்தன்னா ஆளுநரகத்தில், சமாவா என்ற ஊரின் கிழக்கில் 30 கிமீ தொலைவில், யூப்பிரடீஸ் ஆற்றின் கரையில் உள்ளது. \n\nசுமேரியப் பண்பாட்டில் முக்கிய இடம் வகித்த உரூக் நகரம், கிமு 4,000 முதல் கிபி 700 வரை புகழுடன் விளங்கியது. உரூக் நகரம், கிமு 2,900ல் புகழின் உச்சத்தில் இருந்த போது, 6 கிலோ மீட்டர் பரப்பளவில், \n50,000 முதல் 80,000 வரையிலான குடியிருப்புகள் கொண்டிருந்தது. கிமு 2700ல் உரூக் நகரத்தை சுமேரிய மன்னரான கில்கமெஷ் ஆண்டார். கிமு 2,000ல் பபிலோனியா - ஈலாம் இடையே நடைபெற்ற போரின் போது, உரூக் நகரம் தனது தனித் தன்மையை இழந்தது. இருப்பினும் செலூக்கியப் பேரரசு (கிமு 312 - 63), பார்த்தியப் பேரரசு (கிமு 227 - கிபி 224) காலங்களில் குன்றியிருந்த உரூக் நகரம், கிபி 7-ஆம் நூற்றாண்டில் (கிபி 633 - 638) மெசொப்பொத்தேமியா மீதான இசுலாமிய படையெடுப்புகளின் போது முற்றிலும் அழிந்தது.\nவில்லியம் கென்னட் லோப்டஸ் என்ற ஜெர்மானிய தொல்லியல் ஆய்வாளர், 1850 முதல் 1854 முடிய உரூக் நகரத்தின் தொல்லியல் மேடுகளை அகழ்வாய்வு மேற்கொண்டார். உரூக் நகரத்தை அகழ்வாய்வு அறிக்கையில், இந்நகரத்தை மத்திய அசிரியப் பேரரசர் நிம்ரோத்தின் இரண்டாம் தலைநகரமாக விளங்கியது என்று குறிப்பிட்டுள்ளார். \n\n2016ல் உரூக் நகரத் தொல்லியல் களத்தை, யுனெஸ்கோ நிறுவனம், உலகப் பாரம்பரியக் களமாக அறிவித்துள்ளது.\n\nSection::::வரலாறு.\nகிமு 4000–3200-இல், உரூக் காலத்தின் போது, உரூக் நகரம், நகர இராச்சியமாக உருவாகத் தொடங்கியது. பண்டைய இலக்கியங்களும், தொன்ம வரலாறுகளும், சுமேரிய மன்னர் கில்கமெஷின் தலைநகரான உரூக் நகரம் இருந்தது எனக்குறிப்பிடுகிறது. மேலும் யூதர்களின் பழைய ஏற்பாட்டின் தொடக்க நூலின் 10:10ல், மன்னர் நிம்ரோத் ஆட்சியில், உரூக் நகரம் தலைநகரமாக இருந்தது எனக் குறிப்பிட்டுள்ளது. \n\nSection::::தொல்லியல் களம்.\nஉரூக் தொல்லியல் களம், தற்கால ஈராக் நாட்டின், பண்டைய ஊருக்கு, வடகிழக்கே 50 கிமீ தொலைவில், பரப்பளவில் உள்ளது.\n\n\n\n\n"}
{"id": "426172", "url": "https://ta.wikipedia.org/wiki?curid=426172", "title": "கே. ஏ. எம். முகம்மது அபூபக்கர்", "text": "கே. ஏ. எம். முகம்மது அபூபக்கர்\n\nகே. ஏ. எம். முகம்மது அபூபக்கர் (\"K. A. M. Muhammed Abubacker\") என்பவர் ஒரு தமிழக அரசியல்வாதியாவார். இவர் தூத்துக்குடி மாவட்டம் காயல்பட்டினத்தில் கே.எல்.டி. அஹ்மது-டி.ஒ. அஹ்மது ஆய்ஷா ஆகிய தம்பதியினருக்கு மூன்றாவது மகனாக 06-09-1971 அன்று பிறந்தார்.\n\nSection::::கல்வி.\n12ம் வகுப்பு வரை காயல்பட்டினம் முஹிய்யத்தீன் மெட்ரிக்குலேஷன் மேல்நிலைப்பள்ளியில் படித்தார். சென்னை புதுக்கல்லூரியில் பி.எஸ்.சி.(வேதியியல்) படித்தார்.\n\nSection::::இந்திய யூனியன் முஸ்லிம் லீகில்.\nமுஸ்லிம் லீக் குடும்பத்தில் பிறந்த இவர் 1986ஆம் ஆண்டு இந்திய யூனியன் முஸ்லிம் லீகில் உறுப்பினரானார். 1990ஆம் ஆண்டு சென்னை பெரியமேடு கிளையில் செயலாளர், சென்னையில் மாணவர்களை ஒன்று திரட்டி ‘மாணவர் பேரவை’யை தமிழகத்தில் துவங்கி அதன் மாநில அமைப்பாளராக தேர்வு செய்யப்பட்டார். தொடர்ந்து 1994ஆம் ஆண்டு முஸ்லிம் இளைஞர் லீகின் தேசிய செயல்பாட்டு குழு உறுப்பினர். 2008ஆம் ஆண்டில் மாநில தலைமை நிலைய செயலாளராகவும், 11.07.2009 முதல் மாநில பொதுச்செயலாளராக பணியாற்றி வருகின்றார். மணிச்சுடர் தமிழ் நாளிதழின் நிர்வாக இயக்குனர் மற்றும் வெளியீட்டாளராக 06.11.2009 முதல் பணியாற்றி வருகின்றார்.\n\nSection::::சட்டமன்ற உறுப்பினராக.\n2016 ஆம் ஆண்டு நடைபெற்ற சட்ட மன்ற தேர்தலில் திருநெல்வேலி மாவட்டம் கடையநல்லூர் சட்டமன்றத் தொகுதியில் இந்திய யூனியன் முஸ்லிம் லீக் கட்சியின் சார்பாக திராவிட முன்னேற்ற கழக கூட்டனியில் போட்டியிட்டு வெற்றி பெற்றார்.\n"}
{"id": "426188", "url": "https://ta.wikipedia.org/wiki?curid=426188", "title": "சக்கரக்கட்டி", "text": "சக்கரக்கட்டி\n\nசக்கரக்கட்டி என்பது 2008 இல் வெளியான நகைச்சுவை காதல் திரைப்படம். இயக்குனர் கலாபிரபு இயக்கத்தில், கலைப்புலி எஸ். தாணு தயாாிப்பில் வெளிவந்த இந்த திரைப்படத்தில் சாந்தனு பாக்யராஜ், இஷிடா சர்மா, வேதிகா குமார் ஆகியோர் முதன்மை கதாபாத்திரத்தில் நடித்துள்ளனர். \n\nஇத்திரைப்படத்திற்கு ஏ.ஆா்.ரகுமான் இசையமைத்துள்ளாா். இந்த படத்தில் இடம்பெறும் \"டாக்ஸி டாக்ஸி\" எனும் பாடல் மிகவும் பிரபலம் அடைந்தது. இந்த திரைப்படம் செப்டம்பர் 26, 2008 ஆம் ஆண்டு திரையிடப்பட்டது.\n\n"}
{"id": "426200", "url": "https://ta.wikipedia.org/wiki?curid=426200", "title": "ராமசுவாமி கோயில், கும்பகோணம்", "text": "ராமசுவாமி கோயில், கும்பகோணம்\n\nராமசுவாமி கோயில், இந்தியாவின் கும்பகோணம் பகுதியில் உள்ள விஷ்ணுவின் அவதாரமான ராமருக்கு அர்ப்பணிக்கப்பட்ட ஒரு இந்து கோவிலாகும்.\n\nSection::::வரலாறு.\n16 ம் நூற்றாண்டில் நாயக்கர் மன்னர்களால் கட்டப்பட்ட இந்த கோயில் அழகிய கட்டிடக்கலை அம்சங்களை கொண்டுள்ளது. நாயக்கர்களின் பிரதம மந்திரி கோவிந்த தீட்சிதர் கோவில் கட்டினார். அவர் தனது புதிய கோயிலுக்கும் பழைய சக்ரபனி கோவிலுக்கும் இடையில் ஒரு வர்த்தக நடைபாதை அமைத்தார்.\n\nSection::::கட்டிடக்கலை.\nகோவில் சுவர்களில் சூழப்பட்ட ஒரு 3-வரிசைக் கோபுரம் உள்ளது. ஆலயத்தில் ராமர் தனது மனைவி சீதாவுடன் அமர்ந்த நிலையில் உள்ள ராமர் படத்தை கொண்டுள்ளது. மற்ற சித்திரங்கள் அவருடைய சகோதரர்களான லக்ஷ்மண, பாரத மற்றும் சத்ருகுணா ஆகியோரின் தோற்றம் மற்றும் ஹனுமான் வழிபாட்டு காட்சியில் உள்ளன. கோபுரத்திற்கு அருகிலுள்ள மண்டபத்தில் உள்ள அறுபது நான்கு தூண்கள், ராமாயணத்தின் பல்வேறு அத்தியாயங்களை சித்தரிக்கும் அழகிய சிறப்பம்சத்துடன் செதுக்கப்பட்டுள்ளன. ஒவ்வொரு தூணும் ஒரே கல்லில் இருந்து செதுக்கப்பட்டிருக்கிறது, மென்நயம் மிகவும் முக்கியமானது. ஹனுமான் கையெழுத்துப் பிரதிகள் வைத்திருப்பதாக சித்தரிக்கப்படுகையில், கோயிலில் ராமர் வியாகர்ணா முத்ராவுடன் சித்தரிக்கப்படுகிறார். விபீஷனாவின் முடிசூட்டு, சுகிரிவின் முடிசூட்டுதல், அகுலியாவை அவளது சாபத்திலிருந்து விடுவித்து, ஹனுமான் வீணையை வாசிப்பது போன்றவை பிற முக்கிய அம்சங்கள். இந்த கோயில் நாயக்கரின் கோயில்களின் வழக்கத்தை கொண்டுள்ளது.\n\nSection::::மஹாகும்பாபிஷேகம்.\n9 செப்டம்பர் 2015, அன்று ராமசுவாமி கோயிலின் கும்பாபிஷேகம் நடைபெற்றது.\n\nSection::::மத முக்கியத்துவம்.\nஐந்து விஷ்ணு கோயில்கள் கும்பகோணத்தில் 12 ஆண்டுகளுக்கு ஒருமுறை நடக்கும் மஹாமஹம் பண்டிகையுடன் தொடர்பு கொண்டுள்ளன. அவை:\n\n\n"}
{"id": "426201", "url": "https://ta.wikipedia.org/wiki?curid=426201", "title": "கோபுர வாசலிலே", "text": "கோபுர வாசலிலே\n\nகோபுர வாசலிலே (Gopura Vasalile) 1991 இல் வெளிவந்த ஒரு தமிழ்த் திரைப்படம். இப்படத்தை எழுதி இயக்கியவர் பிரியதர்சன். இது இவரது இயக்கத்தில் வெளிவந்த முதல் தமிழ்மொழி படமாகும். இதை மு. க. தமிழரசு தயாரித்துள்ளார். இப்படத்தில் கார்த்திக், பானுப்ரியா, சுசித்ரா , நாசர், ஜனகராஜ் , சார்லி, ஜீனியர் பாலையா, வி. கே. ராமசாமி , சுகுமாரி மற்றும் பூர்ணம் விஸ்வநாதன் முதலியோர் நடித்துள்ளனர். மோகன்லால் ஒரு பாடல் காட்சியில் நடித்துள்ளார். இப்படத்திற்கு இளையராஜா இசையமைத்துள்ளார்., பி. சி. ஸ்ரீராம் ஒளிப்பதிவு செய்துள்ளார்.இத்திரைப்படத்தின் சில காட்சிகள் மலையாள மொழியில் 1990ம் வருடம் வெளிவந்த \"பாவம் பாவம் ராஜகுமாரன்\" திரைப்படத்திலிருந்து எடுக்கப்பட்டிருக்கிறது. இது தமிழ் மொழியில் சோகம் இழையோடிய நகைச்சுவை படங்களுக்கு உதாரணமாக உள்ளது. \"கோபுர வாசலிலே\" திரைப்படம் பாக்ஸ் ஆபிஸில் நல்ல வரவேற்பை பெற்றதுடன், தமிழ் நாட்டில் உள்ள திரையரங்குகளில் 100 நாட்கள் வெற்றிகரமாக ஓடியது.\n\nSection::::கதை சுருக்கம்.\nமனோகர் கார்த்திக் உள்ளூரில் ஆசிரியராக இருக்கிறான். அவன் தனது நண்பர்கள் (நாசர்), ஜீனியர் பாலையா,மற்றும் சார்லி ஆகியோருடன் வாழ்ந்து வருகிறான். மனோகர் தன் காதலி கஸ்தூரியை சுசித்ரா மகிழுந்து விபத்தில் பறிகொடுத்ததால் மிகுந்த சோகத்தில் இருக்கிறான். அவனது நண்பர்கள் ஊதாரித்தனமாக செலவு செய்துகொண்டு பிற பெண்களுடன் சுற்றித் திரிகின்றனர். அவ்வாறு களியாட்டங்களில் இருந்தபோது இராணுவ அதிகாரியின் (வி. கே. ராமசாமி ) மகளான கல்யாணியிடம் பானுப்ரியா தவறாக நடக்க முயற்சிக்கின்றனர். அதற்காக தண்டிக்கப்படுகின்றனர். மனோகர் நண்பர்களின் குணத்தைக் கண்டு அருவருப்படைந்து அவர்களைக் கண்டிக்கிறான்.\n\nஅதனால் நண்பர்கள் மனோகரை பழிவாங்க எண்ணுகிறார்கள். அவர்கள் வங்கியில் வேலை பார்க்கும் ஜனகராஜின் உதவியோடு பெயரில்லாமல் சில காதல் கடிதங்களை மனோகருக்கு அனுப்புகின்றனர். அதில் கல்யாணி மனோகர் மேல் காதல் கொண்டிருப்பதாக எழுதியிருந்தது. அக்கடிதங்களை உண்மை என்று மனோகர் நம்பியதனால் நண்பர்களது யுக்தி வெற்றியடைந்தது.\n\nஇதற்கிடையில், சில நிகழ்ச்சிகளின் வாயிலாக மனோகரின் குணங்களை அறிந்து, அவனை திருமணம் செய்துகொள்ள விரும்பி, கல்யாணி தன் தந்தையின் உதவியை நாடுகிறாள். ஆனால் மனோகரது நண்பர்கள் கல்யாணி ஒரு வேசி என்று பொய்யான ஆதாரங்களைக் காட்டி அவனைத் தடுக்கின்றனர். மனோகரும் அவர்களது மோசடியை உண்மை என்று நினைத்து திருமண ஏற்பாடுகளை நிறுத்துகிறான்.\n\nதனது வாழ்க்கையில் இரு முறை காதல் தோல்வி ஏற்பட்டதால் மனோகர் ஒரு உணவு விடுதியில் தற்கொலை செய்துகொள்ள முயல்கிறான். இதை அறிந்த அவனது நண்பர்கள் அவன் இறந்துவிட்டதாக நினைத்து போலீசாரிடமிருந்து தப்பிப்பதற்காக அந்த ஊரை விட்டு வெளியேறுகின்றனர். இறுதியில் மனோகர் காவல் துறையினரால் காப்பற்றப்பட்டு, கல்யாணியுடன் சேர்கிறான். பிறகு, தன் நண்பர்களை மன்னித்து, மலை மேல் கட்டியிருக்கும் தன் வீட்டிற்கு விருந்துண்ண அழைக்கிறான்.\n\n\n"}
{"id": "426205", "url": "https://ta.wikipedia.org/wiki?curid=426205", "title": "விஜய் அசாரே கோப்பை", "text": "விஜய் அசாரே கோப்பை\n\nவிஜய் அசாரே கோப்பை (The Vijay Hazare Trophy) ரஞ்சிக் கோப்பை ஒருநாள் போட்டி எனவும் அழைக்கப்படும் இந்தத் தொடரானது குறைந்த பட்ச ஓவர்களைக் கொண்டு விளையாடப்படும் ஒரு உள்ளூர்ப் போட்டித் தொடராகும். இதில் ரஞ்சிக் கோப்பையில் விளையாடும் அணிகள் இதில் விளையாடுகின்றன. இது 2002- 2003 ஆம் ஆண்டு முதலாக விளையாடப்பட்டு வருகிறது. விஜய் அசாரேவின் நினைவாக இந்தப் பெயர் வைக்கப்பட்டுள்ளது. \n\nஇந்தத் தொடரில் தமிழகத் துடுப்பாட்ட அணி 5 முறை கோப்பை வென்று அதிகமுறை கோப்பை வென்றவர்கள் பட்டியலில் முதலிடம் பிடித்துள்ளது. 2018 -19 ஆம் ஆன்டிற்கான விஜய் அசாரே துடுப்பாட்டத் தொடரின் இறுதிப் போட்டியில் தில்லித் துடுப்பாட்ட அணியை வீழ்த்தி மும்பை அணி வாகையாளரானது. \n"}
{"id": "426207", "url": "https://ta.wikipedia.org/wiki?curid=426207", "title": "கண்ணாடி வீடு", "text": "கண்ணாடி வீடு\n\nகண்ணாடி வீடு அல்லது ஜான்சன் வீடு (Glass House, or Johnson house ) என்பது அமெரிக்காவின் கனெக்டிகட், நியூ கானானில், பொன்னஸ் ரிட்ஜ் சாலையில் உள்ள ஒரு வரலாற்று இல்ல அருங்காட்சியகமாகும். இதை 1948 - 49இல் பிலிப் ஜான்சன் தனது சொந்த பயன்பாட்டுக்கான வீடாக வடிவமைத்தார். 1947இல் நியூயார்க் நவீனக்கலை அருங்காட்சியகத்தில் லுட்விக் மீஸ் வான் டெர் ரோவின் ஒரு கண்காட்சியில் கண்ணாடி மாளிகையின் ஒரு மாதிரி வடிவத்தை ஜான்சன் பார்த்தார். இதனால் நவீன கட்டிடக்லை மீது ஜான்சனுக்கு ஆர்வம் ஏற்பட்டது. இதையடுத்து ஜான்சன் மலைகள் சூழ்ந்த நியூ கானான் பகுதியில் தனக்குச் சொந்தமான 49 ஏக்கரில் இந்தக் கண்ணாடி வீட்டை வடிவமைத்தார். இது இவரது காலத்துக்கப் பிறகு 1997ஆம் ஆண்டில் தேசிய வரலாற்று அடையாளமாக அறிவிக்கப்பட்டது. இது இப்போது வரலாற்றுப் பாதுகாப்புக்கான தேசிய அறக்கட்டளைக்கு சொந்தமானதாக உள்ளது. இந்த அமைப்பானது பொதுமக்கள் பார்வைக்குக் கண்ணாடி வீட்டைத் திறந்துள்ளது.\n\nஇந்த வீடானது கண்ணாடி, எஃக்கு போற்றவற்றால் இணைத்து உருவாக்கப்பட்டது ஆகும். இதுபோன்ற கட்டிடங்களைக் கட்ட போதிய உபகரணங்கள் இல்லாத அக்காலத்தில் கட்டப்பட்ட இக்கட்டடமானது இன்றைய கண்ணாடிக் கட்டிடங்களுக்கு முன்னோடியாக உள்ளது. 58 வயதில் ஓய்வுபெற்ற ஜான்சன், 1960 ஆம் ஆண்டு முதல் அவரது நீண்ட கால தோழரான டேவிட் விடனியுடன் அவர் முதன் முதலில் கட்டிய இந்த கண்ணாடி வீட்டில் தன் இறுதிக் காலம் வரை வாழ்ந்தார். மேலும் இங்கு ஏராளமான கலைப்படைப்புகளையும் சேகரித்தது வைத்திருந்தார். இந்த கண்ணாடி வீட்டைச் சுற்றி விருந்தினர் இல்லம், கலைக்கூடம், சிற்பக்கூடம், பிலிப் ஜான்சனின் அலுவலகம், செங்கலால் கட்டப்பட்ட மற்றொரு வீடு என பிலிப் ஜான்சன் தன்னுடைய எண்ண ஒட்டங்களுக்கு ஏற்ப அப்பகுதியில் மொத்தம் 14 கட்டிடங்களை அவர் வடிவமைத்தார்.\n\nSection::::வீடு.\nஇந்தக் கண்டாடி வீடானது தெருவின் பார்வையில் இருந்து விலகி உள்ளதாக அமைக்கப்பட்டுள்ளது. இந்தக் கண்ணாடி வீட்டைச் சுற்றியுள்ள ஓக் மரங்கள், புல்வெளி, மேடு பள்ளமாக உள்ள மலைச்சரிவு ஆகியவை வரும் சுற்றுலாப் பயணிகளின் கண்களுக்கு இயற்கையோடு ஒன்றிணைந்திருப்பது போன்ற காட்சியைத் தருகிறது. செவ்வக வடிவில் கண்ணாடிநில் சூழப்பட்ட இக்கட்டிடமானது நீளத்துடனும், அகலத்துடனும், 10½ feet (3.2 m) உயரத்துடனும் உள்ளது. படுக்கை அறை, சமையலறை, நூலகம், முதன்மை அறை என ஒரு வீட்டில் இருக்கவேண்டிய எல்லா அம்சங்களும் இந்தக் கண்ணாடியால் அமைக்கப்பட்ட வீட்டில் உள்ளன. வீட்டின் ஒரத்தில் அமைக்கப்பட்டுள்ள பெரிய தூண்தான் இந்த வீட்டுக்குப் பக்கபலமாக உள்ளது. இந்தத் தூணின் ஒருபுறம் கழிவறையும் மற்றொருபுறம் கணப்பு அடுப்பும் உள்ளது. இதனுடன் செங்கலால் கட்டப்பட்ட மற்றொரு வீட்டையும் இவர் வசிக்கப்பயன்படுத்தினார் (பின்னர் கண்ணாடி வீடானது பொழுதுபோக்கு பயன்பாட்டுக்கு மட்டுமே பயன்படுத்தப்பட்டது). \n\nகண்ணாடி வீட்டின் தரையில் பதிக்கப்பட்டுள்ள சிகப்பு செங்கற்கள் மீன்முள் வடிவ குறுக்கு முறையில் பதிக்கப்பட்டுள்ளது.\n"}
{"id": "426218", "url": "https://ta.wikipedia.org/wiki?curid=426218", "title": "முனைய துணைக்கோள் ஏவுகலம்-சி43", "text": "முனைய துணைக்கோள் ஏவுகலம்-சி43\n\nமுனைய துணைக்கோள் ஏவுகலம்-சி43 (The PSLV-C43 ) என்பது முனைய துணைக்கோள் ஏவுகல திட்டத்தின் 45 ஆவது ஏவுதல் ஆகும். இந்த ஏவுகலத்தில் சூரியவிணக்கப் பாதையில் படம்பிடிக்கக் கூடிய முதன்மை தாங்குசுமை கொண்ட அதிநிறமாலைக் கூறாக்க படமாக்கல் செயற்கைக்கோள் உட்பட 31 செயற்கைக்கோள்கள் விண்ணில் ஏவப்பட்டன. ஆந்திரப் பிரதேசம்,ஸ்ரீஹரிக்கோட்டா, சதீஸ் தவான் விண்வெளி மையத்தில் இருந்து நவம்பர் 29, 2018 இல் இந்திய விண்வெளி ஆய்வு மையத்தினால் இந்த ஏவுகலம் விண்ணில் ஏவப்பட்டது.\n\nSection::::நோக்கம்.\nஇந்த ஏவுகலத்துடன் அனுப்பப்படும் 31 செயற்கைக் கோள்களில் 1 செயற்கைக் கோள் இந்தியாவினுடையதும் மற்ற 30 செயற்கைக் கோள்கள் வெளிநாடுகளுடையதும் ஆகும். வெளிநாடுகளின் செயற்கைக் கோள்களில் ஆசுதிரேலியா, கனடா, கொலம்பியா, நெதர்லாந்து, இசுபெயின், பின்லாந்து, மலேசியா ஆகிய நாடுகளின் செயற்கைக் கோள்கள் தலா ஒன்றும், அமெரிக்காவின் 23 செயற்கைக் கோள்களும் அடங்கும்.\n\nSection::::இந்திய செயற்கைக் கோளின் சிறப்பம்சங்கள்.\nஇந்திய செயற்கைக் கோளானது, இந்தியாவின் வேளாண்மை, வனப்பகுதி, கடலோரப் பகுதி, உள்நாட்டு நீர்நிலைகள், மண்ளம் மற்றும் இராணுவ உளவுப்பணிக்காக அதிநிறமாலைப்பிரிதிறன் கொண்ட பிம்பமாக்குதல் திறனைக் கொண்ட புவி கண்காணிப்பு செயற்கைக் கோளாகும்.\n"}
{"id": "426221", "url": "https://ta.wikipedia.org/wiki?curid=426221", "title": "மைய விழித்திரை நரம்பு அடைப்பு", "text": "மைய விழித்திரை நரம்பு அடைப்பு\n\nமைய விழித்திரை நரம்பு ( central retinal vein ) என்பது மைய விழித்திரை தமனி, சிரைக்கு இணையானதாகும். இது கண்ணின் விழித்திரையில் இரத்தத்தை எடுத்துச் செல்லும் முக்கிய நரம்பாக உள்ளது. இதில் அடைப்பு ஏற்படும்போது, அதை மைய விழித்திரை நரம்பு அடைப்பு (central retinal vein occlusion, also CRVO) என்கிறார்கள். இந்த நரம்பில் அடைப்பு ஏற்படுவதால் பார்வை வெகுவாகப் பாதிக்கப்படுகிறது. இந்த நரம்பில் அடைப்பு ஏற்படும்போது புதிய இரத்தக்குழாய்கள் உருவாகின்றன. இந்த இரத்தக்குழாய்கள், கசியும் தன்மை உடையதால் பார்வை கடுமையாகப் பாதிக்கப்படுகிறது. மேலும், விழித்திரையில் உள்ள ‘மேக்குலா’ என்ற பகுதி வெகுவாகப் பாதிக்கப்பட்டு அதில் வீக்கமும் ஏற்படுகிறது. இதனால் கண் அழுத்த நோய் ஏற்படக்கூடும்.\n\nSection::::சிகிச்சை.\nஇதற்கான சிகிச்சையானது புதிய ரத்தக்குழாய் வளர்ச்சியைத் தடுக்கக்கூடிய மருந்தைக் கண்ணுக்குள் செலுத்துவது ஆகும். மேக்குலாவில் ஏற்பட்ட வீக்கமும் இதனால் குறைகிறது. வயதானவர்களைக் காட்டிலும் வயது குறைவானவர்களுக்கு இந்தப் பிரச்சினை ஏற்படும்போது, சிகிச்சைக்குப் பின் பார்வை கிடைப்பதற்கான வாய்ப்பு சற்றுக் கூடுதலாக உள்ளது.\n"}
{"id": "426228", "url": "https://ta.wikipedia.org/wiki?curid=426228", "title": "கயால்", "text": "கயால்\n\nமிதுன் என்றழைக்கப்படும் கயால் என்பது மாட்டு இனத்தை சேர்ந்த பழக்கப்படுத்தப்பட்ட பெரிய விலங்கு ஆகும். இது இந்தியாவின் வடகிழக்கு மாநிலங்களிலும் வடக்கு மியன்மரிலும் பங்களாதேஷிலும் சீனாவின் யுனான் மாகாணத்திலும் பரவியுள்ளது.\nஇதன் தோற்றம் குறித்து இருவேறு கருத்துகள் நிலவுகின்றன\n\nகயால்கள் மலைக்காடுகளில் பெரும்பாலும் வாழ்கின்றன. மலைப்பகுதிகளில் வாழும் தெற்காசிய இனக்குழுக்களில் திரிபுரா, மிசோரம், அசாம், அருணாச்சலப் பிரதேசம், நாகாலாந்து பல குழுக்கள் இவற்றை வீட்டுவிலங்காக வளர்த்துவருகின்றனர். மேலும் சிட்டகாங்க் மலைப்பகுதிகளிலும் இவை காணப்படுகின்றன. வடக்கு மியன்மரில் கச்சின் மாநிலத்திலும் யுனான் மாநிலத்தில் துரங் மற்றும் சல்வீன் ஆற்றுப்பள்ளத்தாக்குப் பகுதிகளிலும் காணப்படுகிறது. அருணாச்சலப் பிரதேசம், நாகாலாந்து ஆகிய மாநிலங்களின் மாநில விலங்கு இதுவே ஆகும். மேலும் அருணாச்சல பிரதேச மக்களின் வாழ்க்கையில் இந்த கயால் இரு முக்கிய பங்கு வகிக்கிறது.\n"}
{"id": "426233", "url": "https://ta.wikipedia.org/wiki?curid=426233", "title": "ஆதி மக்கள்", "text": "ஆதி மக்கள்\n\nஆதி மக்கள் என்பவர்கள் இந்தியாவின் அருணாச்சல பிரதேசத்தை பூர்வீகமாகக் கொண்ட ஒரு பெரும்பான்மை இனக்குழு ஆகும். ஆதி என்பது மலை மனிதன் என்று பொருள் படுமாம். இவர்களில் சில ஆயிரம் பேர் சீனாவின் திபெத் தன்னாட்சிப் பகுதியிலும் வசிக்கிறார்கள்.\n\nஇந்த இனக்குழு சீன அரசு ஏற்பு பெற்ற 56 இனக்குழுக்களுள் ஒன்றாகும். இந்த இனக்குழுவில் மொத்தம் 2 லட்சத்து 50 ஆயிரம் மக்கள் இருக்கலாம்என்று கணிக்கப்படுகிறது. அரிசி பயிரிடுதல் இவர்களது தொழில். இவர்களது மொழி ஆதி இவர்கள் தோன்யி -போலோ என்னும் பழங்குடி மதத்தை பின்பற்றுகிறார்கள்.\n\n"}
{"id": "426238", "url": "https://ta.wikipedia.org/wiki?curid=426238", "title": "போரி பழங்குடி", "text": "போரி பழங்குடி\n\nபோரி பழங்குடி என்பது அருணாச்சலப் பிரதேசத்தில் வாழும் மக்கள் இனத்தைச் சேர்ந்த ஒரு பழங்குடி இனமாகும். இவர்கள் அருணாச்சலப் பிரதேசத்தில் கிழக்கு சியாங், மேல் சியாங், மேற்கு சியாங் மாவட்டங்களில் வாழ்கின்றனர். நெல் பயிரிடுவது இவர்களது முக்கிய தொழில். நெல் இவர்களது முதன்மை உணவாகும்.\n"}
{"id": "426243", "url": "https://ta.wikipedia.org/wiki?curid=426243", "title": "நிரஞ்சன் பிரசாத் சக்கரவர்த்தி", "text": "நிரஞ்சன் பிரசாத் சக்கரவர்த்தி\n\nநிரஞ்சன் பிரசாத் சக்கரவர்த்தி (Niranjan Prasad Chakravarti) (1 சூலை 1893 – 19 அக்டோபர்1956) கல்வெட்டியல் மற்றும் தொல்லியல் அறிஞரான இவர், இந்தியத் தொல்லியல் ஆய்வகத்தின் தலைமை இயக்குநராக 1948 முதல் 1950 வரை பணியாற்றியவர்.\n\nSection::::பணிகள்.\n1929ல் தமிழ்நாட்டின், உதகமண்டலத்தில் கல்வெட்டியல் துறையில் உதவி கண்காணிப்பாளராக பணியில் சேர்ந்தார். 1934ல் இந்திய அரசில் தலைமை கல்வெட்டியலாளராக பணி உயர்த்தப்பட்டார்.\n\n1940ல் இந்தியத் தொல்லியல் ஆய்வகத்தின் துணைத் தலைமை இயக்குநராக பணியேற்றார். 1945ல் இந்தியத் தொல்லியல் ஆய்வகத்தின் இணை தலைமை இயக்குநராக பணியேற்றார். பின்னர் மோர்டிமேர் வீலருக்குப் பின் 1948ல் இந்தியத் தொல்லியல் ஆய்வகத்தின் தலைமை இயக்குநராக பதவி உயர்வு பெற்று, 1950ல் பணி ஓய்வு பெற்றார்.\n\nபணி ஓய்வுக்குப் பின்னர் இந்தியத் தொல்லியல் துறையின் ஆலோசகராக 1952 முடிய பணியாற்றினார்\n"}
{"id": "426244", "url": "https://ta.wikipedia.org/wiki?curid=426244", "title": "பெல்லி நாக்ஸ்", "text": "பெல்லி நாக்ஸ்\n\nமிரியம் வீக்ஸ் (பிறப்பு ஜூன் 9, 1995) என்பவர் முன்னாள் ஆபாச நடிகை ஆவார். இவர் பெல்லி நோக்ஸ் என்ற பெயரில் அறியப்படுகிறார். டியூக் பல்கலைக் கழகத்தில் படிக்கும்போது ஆபாசப் படத்தில் நடிக்கத் தொடங்கினார்.\n\n"}
{"id": "426249", "url": "https://ta.wikipedia.org/wiki?curid=426249", "title": "வயதுவந்தோருக்கான திரைப்பட தரவுத்தளம்", "text": "வயதுவந்தோருக்கான திரைப்பட தரவுத்தளம்\n\nவயதுவந்தோருக்கான திரைப்பட தரவுத்தளம்(AdultFilmDatabase.com) என்பது வயது வந்தோருக்கான ஆங்கில தரவுத்தளமாகும். இந்த தளத்தில் பாலுறவுக் கிளர்ச்சியக திரைப்படங்கள், நடிக நடிகையர், இயக்குனர் போன்றோரின் தகவல்கள் பராமரிக்கப்படுகின்றன. 1991 ல் கல்லூரி மாணவரால் தொடங்கப்பட்ட தளமாகும். \n"}
{"id": "426253", "url": "https://ta.wikipedia.org/wiki?curid=426253", "title": "காந்தாராவ்", "text": "காந்தாராவ்\n\nகாந்தாராவ் தெலுங்கு மொழியில் 400 திரைப்பங்களுக்கு மேல் நடித்துள்ளார். ஆந்திர மாநிலம் குடிபந்தா என்ற கிராமத்தில் 1923ம் ஆண்டு பிறந்த இவர், 1951ம் ஆண்டு நிர்தோஷி என்ற படத்தின் மூலம் தெலுங்கு திரையுலகில் அறிமுகமானார். அவர் நடித்த பல திரைப்படங்களில் எம்.ஜி.ஆரைப் போல வாள் சண்டை போடுவார். இதனால் ஆந்திர எம்.ஜி.ஆர். என்று ரசிகர்கள் அழைத்தனர் என்பது குறிப்பிடத்தக்கது. இயக்குநர் விட்டலாச்சாரியா இயக்கத்தில் பல திரைப்படங்களில் நடித்துள்ளார். இவர் 22 மார்ச் 2009 அன்று புற்று நோயால் மறைந்தார். \n"}
{"id": "426256", "url": "https://ta.wikipedia.org/wiki?curid=426256", "title": "ஏ. ஒய். எஸ். பரிசுத்த நாடார்", "text": "ஏ. ஒய். எஸ். பரிசுத்த நாடார்\n\nஏ.ஒய்.எஸ்.பரிசுத்த நாடார்(A. Y. S. Parisutha Nadar) ஒரு இந்திய அரசியல்வாதி ஆவார். அவர் தஞ்சாவூர் தொகுதியில் இருந்து காங்கிரஸ் வேட்பாளராக சென்னை மாகாணத்திற்கு தேர்ந்தெடுக்கப்பட்ட சட்டசபையில் உறுப்பினராக இருந்தார். 1946, 1957 மற்றும் 1967 ஆகிய ஆண்டுகளில், இவர் தஞ்சாவூர் சட்டமன்றத் தொகுதியிலிருந்து இருந்து மூன்று முறை தேர்ந்தெடுக்கப்பட்டார்.\nSection::::பிறப்பு.\nதஞ்சாவூரில் 1909ம் ஆண்டு ஏப்ரல் மாதம் 13ம் தேதி A.யாகப்ப நாடார் - ஞானம்மாள் தம்பதியருக்கு மகனாக பிறந்தார். இவருக்கு உடன்பிறந்த ஒரு சகோதரரும், ஒரு சகோதரியும் உண்டு.\n\nஇவருடைய காலத்தில் தஞ்சை மக்கள் விவசாயத்தினை அதிகம் நம்பி இருந்தனர். வேறு தொழில்கள் மற்றும் உயர் கல்வி நிறுவனங்களின் பற்றாக்குறை அதிகம் இருந்தன. காமராஜர் ஆட்சி காலத்தில் தஞ்சாவூர் மருத்துவக் கல்லூரி உருவாக காரணமாக விளங்கினார்.\n\nSection::::கல்வி.\nதஞ்சாவூரின் செயிண்ட் ஆன்டனிஸ் உயர்நிலைப்பள்ளியில் தனது பள்ளிப் படிப்பை முடித்தார். திருச்சிராப்பள்ளியில் உள்ள செயின்ட் ஜோசப் கல்லூரியில் பட்டம் பெற்றார். அவர் படிப்பை போல் விளையாட்டிலும் சிறந்து விளங்கினார்.\n\nSection::::சட்டமன்ற உறுப்பினர்.\nஅவர் 1946 ஆம் ஆண்டில் முதல் முறையாக சென்னை மாகாணச் சட்டமன்ற உறுப்பினராக தேர்ந்தெடுக்கப்பட்டார். தொடர்ந்து 1957,1967 ல் நடந்த சட்டமன்றத் தேர்தல்களில், தஞ்சாவூர் சட்ட மன்றத் தொகுதியிலிருந்து வெற்றி பெற்று சட்டமன்ற உறுப்பினராக தேர்வு செய்யப்பட்டார். 1962ல் நடைபெற்ற சட்டமன்ற தேர்தலில் திமுக தலைவர் மு. கருணாநிதியை எதிர்த்து போட்டியிட்டு குறைந்த வாக்கு வித்தியாசத்தில் தோல்வியுற்றார். \n\nSection::::அரசியல் சட்ட அவையில்.\nநாடு சுதந்திரம் அடைவதற்கு முன்னர் இந்திய அரசியலமைப்பின் கீழ் \"சிறுபான்மையினரின் உரிமைகளை பாதுகாப்பதற்காக\" ஜெரோம் டி சூசா தலைமையில் உருவாக்கப்பட்ட சிறப்பு கமிஷனில் அங்கம் வகித்து அரிய பணியாற்றியிருக்கிறார்.\n\nSection::::ராவ் சாகிப்.\nஇவர் சிறப்பாக சமூக பணியாற்றியமைக்காக ராவ் சாகிப் பட்டம் பெற்றது குறிப்பிடத்தக்கது.\n\nSection::::இறப்பு.\n14 மே 1985 ஆம் ஆண்டு தனது 76 வயதில் இறப்பெய்தினார்.\n\n"}
{"id": "426262", "url": "https://ta.wikipedia.org/wiki?curid=426262", "title": "கே. ஆர். ரங்கம்மாள்", "text": "கே. ஆர். ரங்கம்மாள்\n\nகே. ஆர். ரங்கம்மாள், 500க்கும் மேற்பட்ட தமிழ், மலையாளம் மற்றும் இந்தி மொழி திரைப்படங்களில் சிறு வேடங்களில் நடித்த பழம்பெரும் தமிழ்த் திரைப்பட நடிகை ஆவார். 2008-இல் இவர் பாட்டி வேடத்தில், வடிவேலுவுடன் நடித்த முனியாண்டி விலங்கியல் மூன்றாமாண்டு எனும் திரைப்படத்தின் நகைச்சுவை காட்சிகள் ரசிகர்களால் பாரட்டுப் பெற்றது.\n\n75 வயதான ரங்கம்மாள், மறைந்த எம்.ஜி.ஆர் காலத்திலிருந்து நடித்து வருகிறார். ஒன்பது ஆண் குழந்தைகளுக்கு தாயான ரங்கம்மாள், யார் ஆதரவின்றி, உணவுக்காக மெரினா கடற்கரையில் கைக்குட்டைகள் மற்றும் கைவினைப் பொருட்கள் விற்று வருகிறார். \n"}
{"id": "426265", "url": "https://ta.wikipedia.org/wiki?curid=426265", "title": "மோகன் குமாரமங்கலம் அரசு மருத்துவக் கல்லூரி, சேலம்", "text": "மோகன் குமாரமங்கலம் அரசு மருத்துவக் கல்லூரி, சேலம்\n\nமோகன் குமாரமங்கலம் அரசு மருத்துவக் கல்லூரி, சேலம் (Mohan Kumaramangalam Medical College - Salem) என்பது இந்தியாவின் தமிழ்நாட்டில் சேலம் மாவட்டத்தில் அமைந்துள்ள ஒரு மருத்துவக் கல்லூரி ஆகும். இக்கல்லூரியானது சென்னையில் அமைந்துள்ள தமிழ்நாடு டாக்டர் எம்.ஜி.ஆர். மருத்துவப் பல்கலைக்கழகம் கீழ் இயங்கிக் கொண்டிருக்கிறது. இது 1986 ஆம் ஆண்டு ஆரம்பிக்கப்பட்டது..\n\nSection::::விரிவாக்கம்.\n65 மாணவர்களுக்கான MBBS இடங்களுடன் துவங்கிய கல்லூரி 2013 ஆம் ஆண்டு முதல் MBBS இடங்களின் எண்ணிக்கை 100 ஆக அதிகரிக்கப்பட்டுள்ளது.\n"}
{"id": "426267", "url": "https://ta.wikipedia.org/wiki?curid=426267", "title": "சிறிய துணைக்கோள் ஏவுகலம்", "text": "சிறிய துணைக்கோள் ஏவுகலம்\n\nசிறிய துணைக்கோள் ஏவுகலம் (SSLV) சிறிய செயற்கைக்கோள்களை - 500 கி.கி.க்கு குறைந்த கோள்பாதை அல்லது 300 கி.கி.யை சூரிய ஒளியின் சுற்றுப்பாதைக்கு செலுத்த இந்திய விண்வெளி ஆராய்ச்சிக் மையம் (இஸ்ரோ) மூலம் உருவாக்கப்பட்டு வரும் சிறிய வாகனம் ஆகும். டிசம்பர் 21, 2018 அன்று, துும்பாவில் உள்ள விக்ரம் சாராபாய் விண்வெளி மையம்தில் (VSSC) வாகன வடிவமைப்பு திட்டம் தயாரானது. 2019 மே மாதத்திற்குள் முதலாம் ஏவல் எதிர்பார்க்கப்படுகிறது என்றார் VSSC இயக்குனர் ஸ்.சோமநாத்.\n\nசெயல்பாட்டு கட்டத்தில் நுழைந்தவுடன், வாகன உற்பத்தியும், வெளியீட்டு நடவடிக்கையும் ஆன்ட்ரிக்ஸ் கார்ப்பரேஷனுடன் இந்திய நிறுவனங்களின் கூட்டமைபோடு செய்யப்படும் என்று எதிர்பார்க்கப்படுகிறது.\n\nSection::::வாகன விளக்கம்.\nஇந்த வாகனம் பி.எஸ்.எல்.வியோடு ஒப்பிடும்போது சிறிய செயற்கைகோள்களை வணிக நோக்கத்துடன் வெகுகுறைவான விலையிலும், அதிக ஏவல் விகிதத்தோடும் ஏவ எண்ணி உருவாங்கப்படுகிறது.\n\nஒப்பிடுகையில், ஒரு PSLV வெளியீடு 600 அதிகாரிகளை உள்ளடக்கியது, SSLV ஏவுகணை நடவடிக்கைகள் சுமார் ஆறு நபர்களின் சிறிய குழுவினால் நிர்வகிக்கப்படும். SSLV இன் தயார்படுத்தல் காலம் மாதங்களுக்குப் பதிலாக ஒரு வாரத்திற்கு குறைவாக இருக்கும் என எதிர்பார்க்கப்படுகிறது.\n\nவாகன பண்புகள்:\n\n"}
{"id": "426268", "url": "https://ta.wikipedia.org/wiki?curid=426268", "title": "4-நைட்ரோபென்சால்டிகைடு", "text": "4-நைட்ரோபென்சால்டிகைடு\n\n4-நைட்ரோபென்சால்டிகைடு (\"4-Nitrobenzaldehyde\") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மத்தில் ஒரு நைட்ரோ குழு பாரா-நிலையில் பதிலீடு செய்யப்பட்டு ஓர் ஆல்டிகைடுன் இணைந்திருக்கிறது. \n4-நைட்ரோதொலுயீன் மற்றும் அசிட்டிக் நிரிலியிலுள்ள குரோமியம்(VI) ஆக்சைடும் வினைபுரிந்து நைட்ரோபென்சைல்டையசிட்டேட்டு உருவாகிறது. இதை எத்தனாலில் இருக்கும் கந்தக அமிலத்தால் நீராற்பகுப்பு செய்து 4- நைட்ரோபென்சால்டிகைடு தயாரிக்கப்படுகிறது \n"}
{"id": "426278", "url": "https://ta.wikipedia.org/wiki?curid=426278", "title": "கில்லியன்ஸ் வொண்டர்லேண்ட் பியர்", "text": "கில்லியன்ஸ் வொண்டர்லேண்ட் பியர்\n\nகில்லியன்ஸ் வொண்டர்லேண்ட் பியர் ஒரு வரலாற்று சிறப்புமிக்க கேளிக்கைப் பூங்கா ஆகும். இது \"ஜெ கில்லியன்\" என்பவரால் அமெரிக்க ஐக்கிய நாட்டில் உள்ள ஓசன் நகரம், நியூ செர்சி நகரில் 1929 ஆம் ஆண்டு உருவாக்கப்பட்டது.\n\nமுதலிய இன்னும் பல பொழுதுபோக்கு விளையாட்டுகள் அடங்கும்.\n\nSection::::1999 ஆம் ஆண்டு விபத்து.\n1999 ஆம் ஆண்டு இயந்திர உருளையின் இழுவை பகுதியில் ஏற்பட்ட கோளாறால் விபத்து ஏற்பட்டது இதில் இருவர் இறந்தனர் இருவர் காயமடைந்தனர்.\n"}
{"id": "426285", "url": "https://ta.wikipedia.org/wiki?curid=426285", "title": "மத்திய மாகாணம் (கென்யா)", "text": "மத்திய மாகாணம் (கென்யா)\n\nமத்திய மாகாணம் (Kati) கென்யா நாட்டின் மாகாணங்களில் ஒன்றாக 2013 ஆம் ஆண்டு வரையில் இருந்தது. இது பரப்பளவை கொண்டது மேலும் நைரோபிக்கு வடக்கேயும், கென்யா மலைக்கு மேற்கேயும் அமைந்துள்ளது. இம் மாகாணத்தில் 2009 ஆம் ஆண்டு மக்கள் தொகை கணக்கெடுப்பின்படி 4,383,743 பேர் வசிக்கின்றனர்.. மத்திய மாகாணத்தின் தலைநகரம் நையிரி ஆகும். மத்திய மாகாணம் கிகுயூ மக்களின் மூதாதையர்கள் உருவான இடமாக கருதப்படுகிறது.\n"}
{"id": "426297", "url": "https://ta.wikipedia.org/wiki?curid=426297", "title": "டாக்டர் எஸ். என். எஸ். இராஜலட்சுமி கலை அறிவியல் கல்லூரி", "text": "டாக்டர் எஸ். என். எஸ். இராஜலட்சுமி கலை அறிவியல் கல்லூரி\n\nடாக்டர் எஸ். என். எஸ். இராஜலட்சுமி அறிவியல் கல்லூரி (dr. sns rajalakshmi college of arts and science) என்பது கோயம்புத்தூரில் உள்ள ஒரு தனியார் கல்லூரியாகும். இது 1999 ஆம் ஆண்டு 180 மாணவர்களுடன் துவக்கப்பட்ட கல்லூரியாகும்.\n\nSection::::விவரம்.\nடாக்டர் எஸ். என். எஸ். இராஜலட்சுமி அறிவியல் கல்லூரி 1999இல் பாரதியார் பல்கலைகழகத்தின் கீழ் தொடங்கப்பட்ட தனியார் கல்லூரியாகும். இந்தக் கல்லூரியில் 2018 காலகட்டத்தில் 18 இளங்கலைப் பாடப்பிரிவுகளும், எட்டு முதுகலைப் பாடப்பிரிவுகளும், ஆறு ஆராய்ச்சித் துறைகளையும் கொண்டு 3650 மாணவர்களுக்கு கற்பித்து வருகிறது.\n\n"}
{"id": "426303", "url": "https://ta.wikipedia.org/wiki?curid=426303", "title": "மாலிப்டைட்டு", "text": "மாலிப்டைட்டு\n\nமாலிப்டைட்டு (\"Molybdite\") என்பது மாலிப்டினம் டிரையாக்சைடின் இயற்கையாகத் தோன்றும் ஒரு வடிவமாகும். இது MoO3. என்ற மூலக்கூற்று வாய்ப்பாட்டால் விவரிக்கப்படுகிறது. மஞ்சளும் பச்சையும் கலந்த நிறத்தில் செஞ்சாய்சதுரப் படிகத்திட்டத்தில் ஊசிவடிவ படிகங்களாகக் காணப்படுகிறது. \n\n1854 ஆம் ஆண்டு மாலிப்டைட்டு முதன்முதலில் கண்டறியப்பட்டது. செக் குடியரசின் வடமேற்குப் பகுதியிலுள்ள குருப்கா நகரத்தின் நோட்டல் பகுதியில் குவார்ட்சு படிகத்தின் நாளங்களிலும். பொகிமியா நிலப்பகுதியின் உசுதி மண்டலத்தில் காணப்படும் குருசுனே ஓரி மலைகளிலும் மாலிப்டைட்டு காணப்படுகிறது. மாலிப்டினைட்டு நாளக் குழிகள், தாது நாளங்களின் மீது ஒரு மேற்பூச்சாகவும், குவார்ட்சு, டோப்பாசு எனப்படும் புட்பராகத் தாது, கிரெய்சன்சு எனப்படும் பாறை வகை நாளங்களிலும் இது காணப்படுகிறது. மாலிப்டினைட்டு, பெட்பாக்தலைட்டு மற்றும் குவார்ட்சு போன்றவை மாலிப்டைட்டுடன் சேர்ந்து காணப்படும் பிற கனிமங்களாகும். பெரிமாலிப்டைட்டு என்ற இரும்பு மாலிப்டைட்டு கனிமம் பெரும்பாலும் தவறுதலாக மாலிடைட்டு எனப் புரிந்துகொள்ளப்படுகிறது The similar mineral ferrimolybdite is often misidentified as molybdite.. \n"}
{"id": "426305", "url": "https://ta.wikipedia.org/wiki?curid=426305", "title": "(48639) 1995 டிஎல்8", "text": "(48639) 1995 டிஎல்8\n\nSection::::கண்டுபிடிப்பு.\n 1995 அக்டோபர் 15 இல் அமெரிக்க வானியலாளர் ஆரியானா கிளீசன் என்பவரால் அரிசோனா பல்கலைக்க்ழகத்தின் கிட் பீக் தேசிய ஆய்வுகூடத்தில் ஸ்பேஸ்வாட்ச் ஆய்வின்போது கண்டுபிடிக்கப்பட்டது.\n"}
{"id": "426308", "url": "https://ta.wikipedia.org/wiki?curid=426308", "title": "ஆரியங்குழி", "text": "ஆரியங்குழி\n\nஆரியங்குழி இந்தியா நாட்டின் கேரளா மாநிலத்தில் அமைந்த திருவனந்தபுரம் மாவட்டத்தில் உள்ள ஒரு துணைநகரமாகும்.\n"}
{"id": "426323", "url": "https://ta.wikipedia.org/wiki?curid=426323", "title": "சுலகிட்டி நரசம்மா", "text": "சுலகிட்டி நரசம்மா\n\nசுலகிட்டி நரசம்மா(Sulagitti Narasamma) (1920 - டிசம்பர் 25 2018) கர்நாடகாவின், தும்கூர் மாவட்டத்தில், பவகடா தாலுக்காவின், கிருஷ்ணபுரா பகுதியில் உள்ள ஓர் இந்திய மருத்துவச்சி ஆவார். எந்த ஒரு மருத்துவ வசதிகளும் இல்லாத பகுதிகளில் 70 ஆண்டுகளுக்கு மேலாக, 15,000 க்கும் அதிகமான பாரம்பரியப் முறையில் இலவசமாக பிரசவம் பார்த்தார். அதற்காக கருநாடக மாநிலத்தின் பல விருதுகளையும், இந்திய அரசால் வழங்கப்படும் நாட்டின் நான்காவது உயரிய குடியியல் விருதான பத்மசிறீ விருதினையும் பெற்றார்.\n\nSection::::பணிகள்.\nசுலகிட்டி நரசம்மா ஒரு நாடோடி வம்சத்தவர். தன்னுடைய 12 ஆவது வயதில் திருமணம் செய்துகொண்டதால், கல்வி கற்கும் வாய்ப்பை இழந்தார். நரசம்மாவுக்கு 20 வயது இருக்கும்போது தன்னுடைய பாட்டியிடமிருந்து வீட்டில் பிரசவம்பார்க்கும் முறையைக் கற்றுக் கொண்டார். பின்னர் நரசம்மா வேறு சிலரின் துணையுடன் பல பெண்களுக்கு பிரசவம் பார்க்க ஆரம்பித்தார். காலப்போக்கில், பிரசவம் பார்ப்பதில் கைதேர்ந்தவராக மாறியவர், இதுவரை 15,000 பேருக்கு வீட்டில் பிரசவம் பார்த்துள்ளார்.\n\nSection::::பெயர் காரணம்.\nகிராமத்து மருத்துவச்சியை கர்நாடகத்தில் சுலகிட்டி என்று அழைப்பார்கள். அதனால் நரசம்மா பெயருக்கு முன்னால் சுலகிட்டி என்ற பெயரும் ஒட்டிக் கொண்டது. வயிற்றில் இருக்கும் குழந்தையின் தன்மை, தாய், குழந்தை என்ன உணவு உண்ணலாம், நோய் எதிர்ப்பு மருந்து ஆகியவற்றைப் பாரம்பரிய மருத்துவ முறைப்படி ஆலோசனைகளை நரசம்மா வழங்குவார்.\n\n\nSection::::இறப்பு.\nபெங்களூரில் உள்ள தனியார் மருத்துவமனையில் நுரையீரல் தொடர்பான நோயால் கடந்த 5 நாட்களுக்கு முன் சிகிச்சைக்காக சேர்க்கப்பட்ட நரசம்மா சிகிச்சை பலன் அளிக்காமல் 25 டிசம்பர் 2018 அன்று காலமானார்.\n"}
{"id": "426339", "url": "https://ta.wikipedia.org/wiki?curid=426339", "title": "தடா பெரியசாமி", "text": "தடா பெரியசாமி\n\nதடா பெரியசாமி (பிறப்பு: 5 செப்டம்பர், 1962) தமிழக அரசியல்வாதி மற்றும் பட்டியலின மக்கள் செயற்பாட்டாளர் ஆவார். பஞ்சமி நிலம் மீட்புப்பணிக்காக \"மண்ணுரிமை மீட்பு இயக்கம்\" என்ற அமைப்பையும், நந்தனார் சேவாசிரம அறக்கட்டளையை நடத்தி வருகிறார். தற்போது பாரதிய ஜனதா கட்சியின் மாநில செயற்குழு உறுப்பினராகவும் உள்ளார்.\n\nSection::::அரசியல்.\nபட்டியலின மக்கள் மீதான கொடுமைகளுக்கு எதிராகச் செயல்பட 1983 ஆம் ஆண்டு நக்சல்பாரி அமைப்பில் சேர்ந்தார். அரியலூர் மருதையாற்றுப் பாலம் குண்டுவெடிப்பு வழக்கில் தேசியப் பாதுகாப்புச் சட்டத்தின் கீழ் கைது செய்யப்பட்டு, தூக்குத் தண்டனை பெற்றார். பின்னர் விடுதலை பெற்று 1990 ஆம் ஆண்டு தொல். திருமாவளவனுடன் இணைந்து விடுதலைச் சிறுத்தைகள் கட்சியைத் தொடங்கினார். 2001 ஆம் ஆண்டு சட்டசபைத் தேர்தலில் கூட்டணிக் கட்சியான திமுக சின்னத்தில் போட்டியிட்டுத் தேல்வியடைந்தார். பின்னர் கருத்து வேறுபாட்டால் அக்கட்சியிலிருந்து நீங்கி 2004 இல் பாரதிய ஜனதா கட்சியில் சேர்ந்து அதே ஆண்டு சிதம்பரம் மக்களவைத் தொகுதியிலும், 2006 இல் சட்டமன்றத் தேர்தலில் வரகூர் தொகுதியிலும் போட்டியிட்டுத் தோல்வியடைந்தார்.\n\nSection::::சிறை வாழ்க்கை.\nஅரியலூர் மருதையாற்றுப் பாலம் குண்டுவெடிப்பு வழக்கில் தேசியப் பாதுகாப்புச் சட்டத்தின் கீழ் கைது செய்யப்பட்டு, தூக்குத் தண்டனை பெற்றார். பின்னர் 3 ஆண்டு சிறைக்கு பிறகு சென்னை உயர் நீதி மன்றம் நிரபராதி என்று தீர்ப்பளித்து விடுதலையானார்.\n\n1992ஆ‌ம் ஆ‌ண்டு அ‌க்டோப‌ர் 24ஆ‌ம் தே‌தி திருச்சி மாவட்டம் லால்குடியை அடுத்த கல்லக்குடி பழங்கானத்தம் - கல்லகம் ரெயில் நிலையங்களுக்கு இடையே ரெயில் தண்டவாளம் குண்டு வைத்து தகர்க்கப்பட்டது.இது தொடர்பாக தமிழ்நாடு விடுதலைப்படை மற்றும் தமிழக மக்கள் விடுதலை படை ஆகிய இயக்கங்களை சேர்ந்த கடலூர் செந்தில்குமார், தடா பெரியசாமி, லெனின், காராளன் என்கிற நாகராஜன், சீலியம்பட்டி ராஜாராம் ஆகியோரை கைது செ‌ய்த கியூ பிரிவு போலீசார், திருச்சி தடா சிறப்பு ‌நீ‌திம‌ன்ற‌த்‌தி‌ல் குற்றப்பத்திரிகை தாக்கல் செய்தனர். இந்நிலையில், லெனின் கு‌ண்டுவெடி‌ப்‌‌பிலு‌ம், ராஜாராமும், நாகராஜனும் சென்னையில் நடந்த போலீஸ் என்கவுன்டரில் சுட்டுக்கொல்லப்பட்டனர். இதனா‌ல் மற்ற இருவர் மீது மட்டும் வழக்கு விசாரணை திருச்சி ‌நீ‌திம‌ன்ற‌த்‌தி‌ல் நடந்து வந்தது. 20 ஆண்டுகளாக நடந்து வந்த இந்த வழக்கல் தீர்ப்பு அளிக்கப்பட்டது. நீதிபதி பி.வேல்முருகன் அ‌ளி‌த்த ‌தீ‌ர்‌ப்‌பி‌ல், குற்றம்சா‌ற்ற‌ப்பட்ட செந்தில்குமாருக்கு ஆயுள் தண்டனையும், ரூ.7 ஆயிரம் அபராதமும், அபராதம் கட்டத்தவறினால் மேலும் 6 மாதம் ‌சிறை தண்டனையும், தடா பெரியசாமிக்கு 5 ஆண்டு ‌சிறை தண்டனையும், 4 ஆயிரம் ரூபாய் அபராதமும் அபராதம் கட்டத்தவறினால் மேலும் 6 மாதம் ‌சிறை தண்டனையும் விதித்து தீர்ப்ப‌ளி‌த்தா‌ர். பின்னர் 2014 ஆம் ஆண்டு உச்ச நீதிமன்ற மேல் முறையீட்டில் நிரபராதி என்று உச்ச நீதிமன்ற தலைமை நீதிபதி சதாசிவம் அவர்கள் தீர்ப்பு வழங்கினார். தடா வழக்கில் ஏறக்குறைய 3 ஆண்டுகள் சிறையில் இருந்தார். எனவே தன் வாழ்நாளில் 6 ஆண்டுகள் சிறையில் இருந்துள்ளார்\n\nSection::::தேர்தல் முடிவு.\n \n\nSection::::நந்தனார் சேவாசிரம அறக்கட்டளை.\n\"நந்தனார் சேவாசிரம டிரஸ்ட்\" என்ற தொண்டு நிறுவனத்தைத் தொடங்கி தியானம், யோகா, நீதி போதனை, விளையாட்டு, வேலைவாய்ப்புப் பயிற்சி என சமூகப் பணி செய்து வருகிறார். மற்றும் சுவாமி தயானந்த சரஸ்வதி அவர்களின் சேவை அமைப்பான AIM For Seva வின் மாணவர்கள் விடுதி ஒன்றும் பெரம்பலூர் மாவட்டம் ரஞ்சன்குடி கிராமத்தில் நடத்தி வருகிறார்.\n\nSection::::பஞ்சமி நிலம் மீட்பு.\n2010 இல் \"மண்ணுரிமை மீட்பு இயக்கம்\" தொடங்கி தமிழகம் முழுவதும் உள்ள பஞ்சமி நிலப் பட்டியலைத் தகவல் உரிமைச் சட்டத்தின் கீழ், வாங்கி வெளிக்கொண்டு வந்துள்ளார். இதில் தமிழகம் முழுக்க உள்ள நிலத்தைக் கணக்கெடுத்து அரசுக்கு கோரிக்கை வைத்துள்ளனர். தகவல் அறியும் உரிமை சட்டத்தில் பெறப்பட்ட தகவலின் கீழ், பெரம்பலூர் மாவட்டத்தில் மூன்று வட்டங்களில் 134 கிராமங்கள் உள்ளன. அதிகாரப்பூர்வ தகவல்கள் படி, 4442 ஏக்கர் நிலங்கள் பஞ்சமி நிலங்களாக உள்ளன. அதில் 1263 ஏக்கர் நிலங்கள் 948 பேருக்கு பட்டா மாற்றம் செய்யப்பட்டுள்ளன. மீதமுள்ள 3180 ஏக்கர் நிலங்கள் 3148 நபர்களின் பெயரில் உள்ளன. இந்த நிலங்கள் ஆதி திராவிட மக்கள் பெயரில் இருந்தாலும், சுமார் 25 சதவிகிதம் நிலங்கள் மற்ற வகுப்பினரால் அனுபவிக்கப்படுகிறது. மொத்தம் சுமார் 2000 ஏக்கர் நிலங்கள், அதாவது, 50 சதவிகித பஞ்சமி நிலங்கள், பிறரால் அனுபவிக்கப்படுகின்றன என்று தடா பெரியசாமி கூறுகிறார்.\n\nSection::::விருதுகள்.\n21 செப்டம்பர் 2017 ஆம் ஆண்டு தமிழறிஞர் சிலம்பொலி செல்லப்பனின் 90வது பிறந்தநாள் விழாவில் அமிழ்தத்தமிழ் ஆய்வரங்கம் சார்பில் தடா பெரியசாமி அவர்களுக்கு தினமணி ஆசிரியர் வைத்தியநாதன் கல்வி வள்ளல் விருது வழங்கினார்.\n14 ஏப்ரல் 2017 ஆம் ஆண்டு RSS சார்பில் சமூக நல்லிணக்க விருது வழங்கப்பட்டது.\nஎண்ணங்களின் சங்கமம் சார்பில் சிறந்த சமூக சேவைக்கான விருது வழங்கப்பட்டது .\n\n"}
{"id": "426343", "url": "https://ta.wikipedia.org/wiki?curid=426343", "title": "காரணம் பேட்டை", "text": "காரணம் பேட்டை\n\nகாரணம் பேட்டை\nதமிழ்நாட்டில், திருப்பூர் மாவட்டத்தில், பல்லடம் வட்டாரத்தில் அமைந்துள்ள நகரமாகும். இங்கு திருச்சி முதல் கோயம்புத்தூர் வரை தேசிய நெடுஞ்சாலையும், அன்னூர் முதல் காமநாயக்கன் பாளையம் வரை மாநில நெடுஞ்சாலையும் இணைக்கும் நகரமாக இது விளங்குகிறது. இங்கிருந்து தமிழகத்தின் அனைத்து பகுதிகளுக்கும் பேருந்து வசதி உள்ளது.\n\nSection::::மக்கள் தொகை.\n2011 ம் ஆண்டு மக்கள் தொகை கணக்கெடுப்பு படி இவ்வூரில் 4,561 பேர் வசிக்கின்றனர். இதில் 53% ஆண்களும் 47% பெண்களும் வசிக்கின்றனர். பல்லடம் காவல் நிலைய கட்டுப்பாட்டில் உள்ளது.\n\nSection::::போக்குவரத்து.\nமத்திய அரசின் விமான படை மற்றும் பயிற்சி தளம் இங்குதான் அமைந்துள்ளது. மேலும் திருச்சி, கோவை, மதுரை, திருநெல்வேலி, கன்னியாகுமரி, மார்த்தாண்டம், சிவகங்கை, கம்பம், தேனி, நாகப்பட்டினம்,திருவாரூர், தஞ்சாவூர், கரூர், அன்னூர், காமநாயக்கன் பாளையம், சத்தியமங்கலம், கருமத்தம்பட்டி, மேட்டுப்பாளையம், நீலகிரி, அரியலூர், பெரம்பலூர் என அனைத்து பகுதிகளுக்கும் பேருந்து வசதி உள்ளது. மேலும் கோவை பெருநகர மாநகராட்சியில் மெட்ரோ ரயில் திட்டம் செயல்படுத்தப்படும் என முன்னாள் தமிழக முதலமைச்சர் ஜெயலலிதா அறிவித்தார். அதன்படி கோவை சிங்காநல்லூர் முதல் காரணம் பேட்டை வரை இத்திட்டம் செயல்படுத்த அரசு வரைபட அறிக்கை தயாரித்துள்ளது. மிகுந்த போக்குவரத்து வசதி இருந்ததால், இவ்வூரில் பேருந்து நிலையம் அமைக்க முதலமைச்சர் செல்வி ஜெயலலிதா நிதி ஒதுக்கீடு செய்து கட்டி முடிக்கப்பட்டுள்ளது. மேலும் கோவை பெருநகர மாநகராட்சியின் மாநகர போக்குவரத்து கழகம் பேருந்துகள் காரணம் பேட்டை வரை வந்து செல்ல 1992 ஆம் ஆண்டு முதலமைச்சர் செல்வி ஜெயலலிதா கையெழுத்து இட்டது குறிப்பிடத்தக்கது.\n"}
{"id": "426350", "url": "https://ta.wikipedia.org/wiki?curid=426350", "title": "மத்திய பேருந்து நிலையம், சேலம்", "text": "மத்திய பேருந்து நிலையம், சேலம்\n\nமத்திய பேருந்து நிலையம், சேலம் பொதுவாக டாக்டர் எம்.ஜி.ஆர் மத்திய பேருந்து நிலையம் என்றும் புதிய பேருந்து நிலையம் என்றும் அழைக்கப்படுகிறது. நகர பேருந்து நிலையம், சேலம், மத்திய பேருந்து நிலையம் சேலம் மற்றும் சேலம் சந்திப்பு தொடருந்து நிலையம் ஆகிய இடங்களுக்கு இடையே 24 மணிநேரமும் எண் 13 நகர பேருந்துகள் இயக்கப்பட்டு வருகிறது.\n\nSection::::நிலையம்.\nமத்திய பேருந்து நிலையம் சேலம் மாநிலத்தின் பல நகரங்களுடன் பேருந்து போக்குவரத்து மூலம் இணைக்கிறது. 5.5 ஏக்கர் பரப்பளவு கொண்ட இப்பேருந்து நிலையம் ஒரு பேருந்து பணிமனையை கொண்டது. மேலும் தமிழ்நாடு அரசுப் போக்குவரத்துக் கழகம் மூலம் சுமார் 1100 பேருந்துகள் மாநிலம் முழுவதும் மற்றும் அண்டை மாநிலங்களான கேரளா, கர்நாடகா, ஆந்திரா பகுதிகளுக்கும் பாண்டிச்சேரிக்கும் இயக்கப்படுகிறது.\n"}
{"id": "426352", "url": "https://ta.wikipedia.org/wiki?curid=426352", "title": "முனைய துணைக்கோள் ஏவுகலம்-சி2", "text": "முனைய துணைக்கோள் ஏவுகலம்-சி2\n\nமுனைய துணைக்கோள் ஏவுகலம் -சி2 (PSLV-C2 ) என்பது முனைய துணைக்கோள் ஏவுகலத் திட்டத்தின் ஐந்தாவது ஏவுதல் ஆகும். இந்திய விண்வெளி ஆய்வு மையத்தின் மூலம் ஏவப்பட்ட 32 ஆவது ஏவுகலம் ஆகும். இதன் முதல் ஏவுகலம் சனவரி 1, 1962 இல் ஏவப்பட்டது. இந்த ஏவுகலத்தில் சூரியவிணக்கப் பாதையில் அமர்த்தக்கூடிய மூன்று செயற்கைக்கோள்களும் விண்ணில் செலுத்தப்பட்டது. \n\nஇந்த ஏவுகலத்தில் இந்தியாவின் முதல் இந்திய தொலை உணர்வு செயற்கைக்கோளான இந்திய தொலை உணர்வு செயற்கைகைக்கோள்- பி4 செயற்கைக்கோளினை முதன்மை தாங்கு சுமையாக கொண்டு சென்றது. மேலும் இதனுடன் கொரியாவின் \"கிட்சாட்-3\" மற்றும் ஜெர்மனி நாட்டின் \"டிஎல்ஆர் -டப்சட்\" போன்றவற்றை துணை தாங்குசுமைகளாக தாங்கிச்சென்றது. இதுவே இந்தியாவின் மீளப்பாவிக்கவியலா ஏவு அமைப்பு ஆகும். இதுவே ஒரு திட்டத்தின் மூலம் ஒன்றுக்கும் மேற்பட்ட செயற்கைக்கோள்களை விண்ணில்செலுத்துவது இதுவே முதல்முறையாகும். இதுவே இந்தியாவின் முதல் வணிக ரீதியிலான விண்வெளிப் பறப்பு ஆகும். இதற்காக தென் கொரியா மற்றும் ஜெர்மனி ஆகிய நாடுகள் இந்தியாவிற்கு தலா 1 மில்லியன் அமெரிக்க டாலர்கள் அளித்தது.\n\n\n"}
{"id": "426353", "url": "https://ta.wikipedia.org/wiki?curid=426353", "title": "பி. விட்டலாச்சாரியா", "text": "பி. விட்டலாச்சாரியா\n\nபி. விட்டலாச்சாரியா (B. Vithalacharya or B. Vittalacharya) (சனவரி 1920 – 28 மே 1999) இந்தியத் திரைப்பட இயக்குநர் மற்றும் தயாரிப்பாளர் ஆவார். இவர் கன்னடம், தெலுங்கு மற்றும் தமிழ் மொழிகளில் திரைப்படங்களை இயக்கியவர்.\n\nவிட்டல் புரடெக்சன் எனும் பெயரில், விட்டலாச்சரியா தனது சொந்த திரைப்பட நிறுவனத்தை நிறுவி, 1953ல் இராச்சிய லெட்சுமி எனும் கன்னடத் திரைப்படத்தை தயாரித்து, இயக்கினார்.\n\n1954ல் தெலுங்கு மொழியில் கன்னியாதானம் எனும் திரைப்படத்தை இயக்கினார். பின்னர் திரைப்படங்களை இயக்க சென்னைக்கு நிரந்தரமாக குடிபெயர்ந்தார். இவர் என். டி. இராமராவை கதாநாயகனாகக் கொண்டு 19 தெலுங்குத் திரைப்படங்களை இயக்கியுள்ளார். இவரது தெலுங்கு மற்றும் கன்னடத் திரைப்படங்கள் தமிழ் மொழியில், மொழி மாற்றம் செய்து வெளியிடப்பட்டுள்ளது.\n\n"}
{"id": "426355", "url": "https://ta.wikipedia.org/wiki?curid=426355", "title": "பார்சுட்டோவைட்டு", "text": "பார்சுட்டோவைட்டு\n\nபார்சுட்டோவைட்டு (\"Barstowite\") என்பது Pb[Cl|CO]•HO, என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ஒற்றைச்சரிவச்சு படிகத்திட்டத்தில் வெண்மை நிறத்துடன் ஒளிபுகும் தன்மை கொண்டதாக இக்கனிமம் காணப்படுகிறது. மோவின் அளவுகோலில் பார்சுட்டோவைட்டு கனிமத்தின் கடினத்தன்மை அளவு 3 என்று கணக்கிடப்படுகிறது. வெண்மையான கீற்றுகளும் விடாப்பிடியான வைரத்தின் பளபளப்பும் இக்கனிமத்தின் பண்புகளாகும். \n\nஐக்கிய இராச்சியத்தின் கோர்ன்வால் பகுதியிலுள்ள செயிண்ட் எண்டெல்லியன் என்ற குக்கிராமத்தில் பார்சுட்டோவைட்டு முதன்முதலில் கண்டறியப்பட்டது. 1947 முதல் 1982 வரையிலான காலப்பகுதியில் வாழ்ந்த இரிச்சர்டு டபிள்யூ பார்சுட்டோவ் என்ற கனிமச் சேகரிப்பாளர் நினைவாக இக்கனிமத்திற்கு பார்சுட்டோவைட்டு என்ற பெயர் சூட்டப்பட்டது (1947–1982), a Cornish mineral collector..\n"}
{"id": "426359", "url": "https://ta.wikipedia.org/wiki?curid=426359", "title": "கோபெல்லைட்டு", "text": "கோபெல்லைட்டு\n\nகோபெல்லைட்டு (\"Kobellite\") என்பது PbCu(Bi,Sb)S என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும்.சாம்பல் நிறத்துடன் இழைமத் தன்மை கொண்ட ஓர் உலோகக் கனிமமாக இது காணப்படுகிறது. ஆண்டிமனி, பிசுமத், ஈயம் போன்ற தனிமங்களுடன் சேர்ந்த ஒரு சல்பைடு கனிமம் என்று இது வகைப்படுத்தப்படுகிறது. ஐசோகிளாகெயிட்டு-பெர்ரியைட்டு தொடரில் கோபெல்லைட்டும் ஒரு உறுப்பினராகும். மேற்கண்ட தொடர் வரிசை அமைப்பின் தாமிரத்தளத்தில் வெள்ளியும் இரும்பும் பதிலிடப்பட்டு, பிசுமத், ஆண்டிமனி மற்றும் ஈயம் தனிமங்களின் விகிதம் மாறுபடுகிறது. ஒற்றைச்சரிவச்சு கூர்நுனிகோபுர வடிவ படிகங்களாக இக்கனிமம் படிகமாகிறது. சுவீடனிலுள்ள இவெனா, கொலராடோவிலுள்ள அவுரே, அமெரிக்காவின் வடக்கு கரோலினாவிலுள்ள வேக் மாகாணம் போன்ற இடங்களில் உள்ள தாதுப் படிவுகளில் கோபெல்லைட்டு காணப்படுகிறது. 1803 முதல் 1882 வரையிலான காலப்பகுதியைச் சேர்ந்த செருமனியின் உல்ப்கேங் பிரான்சு வோன் கோபெல் என்பவர் கண்டறிந்த காரணத்தால் கனிமத்திற்கு இப்பெயர் சூட்டப்பட்டது. \n"}
{"id": "426360", "url": "https://ta.wikipedia.org/wiki?curid=426360", "title": "நகர பேருந்து நிலையம், சேலம்", "text": "நகர பேருந்து நிலையம், சேலம்\n\nநகர பேருந்து நிலையம், சேலம் பொதுவாக பழைய பேருந்து நிலையம் என்றே அழைக்கப்படுகிறது. இப்பேருந்து நிலையம் மாவட்டத்தின் மற்ற பகுதிகளை சேலம் மாநகருடன் மாநகர பேருந்துகள் மூலம் இணைக்கிறது. மத்திய பேருந்து நிலையம், சேலம் மற்றும் ஒரு பேருந்து நிலையம் சேலம் மாநகரில் அமைந்துள்ளது.\n"}
{"id": "426368", "url": "https://ta.wikipedia.org/wiki?curid=426368", "title": "கருநாடக மாநிலச் சாலைப் போக்குவரத்துக் கழகம்", "text": "கருநாடக மாநிலச் சாலைப் போக்குவரத்துக் கழகம்\n\nகருநாடக மாநிலச் சாலைப் போக்குவரத்துக் கழகம் என்பது இந்தியாவில் உள்ள கருநாடகா மாநில அரசுக்கு சொந்தமான சாலை போக்குவரத்து நிறுவனம் ஆகும். இந்தியாவில் உள்ள அரசுக்கு சொந்தமான போக்குவரத்து நிறுவனங்களில் வோல்வோ பேருந்துகளின் மிகப்பெரிய போக்குவரத்து நிறுவனம் இதுவேயாகும்.\n\nமொத்தம் – 23,829\n"}
{"id": "426371", "url": "https://ta.wikipedia.org/wiki?curid=426371", "title": "பிரவீன் தீப்சே", "text": "பிரவீன் தீப்சே\n\nபிரவீன் தீப்சே (\"Praveen Mahadeo Thipsay\") என்பவர் ஓர் இந்திய சதுரங்க கிராண்டு மாசுட்டர் ஆவார். 1959 ஆம் ஆண்டு ஆகத்து மாதம் 12 ஆம் நாள் இவர் பிறந்தார்.பாக்யசிறீ தீப்சே இவருடைய மனைவியாவார்.\n\n1982, 1984, 1985, 1989, 1992, 1993 மற்றும் 1994 ஆம் ஆண்டுகளில் நடைபெற்ற இந்திய சதுரங்க சாம்பியன் பட்டப் போட்டிகளில் பிரவீன் தீப்சே வெற்றி பெற்றார். மேலும், 1982, 1984, 1988, 1992, 1994, 1998 மற்றும் 2002 ஆம் ஆண்டுகளில் நடைபெற்ற சதுரங்க ஒலிம்பியாடு எனப்படும் சதுரங்க ஒலிம்பிக் போட்டிகளில் இவர் இந்தியாவின் சார்பாக பங்கேற்று விளையாடினார்\n\n1985 ஆம் ஆண்டில் காமன்வெல்த்து சதுரங்க சாம்பியன் பட்டப் போட்டியில் முதலிடத்திற்காக நடைபெற்ற போட்டியில் கெவின் சிபிரேகெட்டுடன் இணைந்து அப்பட்டத்தைப் பெற்றார். டெக்ரான் நாட்டில் 1988 ஆம் ஆண்டு நடைபெற்ற ஆசிய சதுரங்க சாம்பியன் பட்டப் போட்டியில் 4 முதல் 7 ஆவது இடம் வரை நிர்ணயிக்கும் போட்டியில் செர்கி சாக்ரிபெய்னி, முகம்மது அல் மோதியாக்கி, அமான்முராத் காகாகெல்டைவ் ஆகியோருடன் சமபுள்ளிகள் ஈட்டி இணைந்து பட்டம் பெற்றார். 2004 ஆம் ஆண்டில் புனேவில் நடைபெற்ற போட்டியில் இவர் 2 முதல் 6 வரையுள்ள இடத்திற்கான போட்டியில் சமப்புள்ளிகள் ஈட்டி மராத் டிசுமுவேவுக்கு அடுத்த இடத்தைப் பிடித்தார். லக்னோவில் இதே ஆண்டு நடைபெற்ற மற்றொரு போட்டி ஒன்றில் 2 முதல் 3 வரையுள்ள இடங்களுக்கான போட்டியில் சாய்டாலி லுல்தாச்சேவ் மற்றும் சக்கரவர்த்தி தீபன் ஆகியோருடன் சேர்ந்து வெற்றி பெற்றார்.2007 ஆம் ஆண்டு மங்களூரில் நடந்த அனைத்து இந்திய பிடே ஓப்பன் சதுரங்கப் போட்டியில் பங்கேற்று அப்போட்டியையும் வென்றார்.\n\nசதுரங்க அளவிட்டு முறைகளின் வழியாக நோக்குகையில் 1981 ஆம் ஆண்டு ஆகத்து மாதத்தில் பிரவீன் தீப்சேவின் ஆட்டம் உச்சத்தில் இருந்தது. பிடே தரவரிசை அளவான 2571 புள்ளிகள் என்ற மதிப்பீட்டுக்கு இணையான முன்னேற்றத்தை பிரவீனின் ஆட்டம் வெளிப்படுத்தியது. அப்பொது பிரவீன் தீப்சே உலக தரவரிசையில் 141 ஆவது இடத்தில் இருந்தார். பிரைட்டனில் நடைபெற்ற சாம்பியன் பட்டப் போட்டியில் 6.5/10 புள்ளிகள் எடுத்து வெற்றி பெற்றது இவருடைய சிறப்பான வெற்றியாகும். 2549 பிடே தரப்புள்ளிகள் கொண்ட ஆட்டக்காரரை எதிர்த்து விளையாடிய பிரவீன் தீப்சே 2623 பிடே புள்ளிகளுக்கு இணையான ஆட்டத்தை வெளிப்படுத்தினார். 2009 ஆம் ஆண்டு வெளியிடப்பட்ட பிடே பெயர் பட்டியலில் இவர் இந்திய சதுரங்க வீர்ர்களின் வரிசையில் 24 ஆவது இடத்தைப் பிடித்திருந்தார். \n1997 ஆம் ஆண்டு விசுவநாதன் ஆனந்து மற்றும் மற்றும் திப்யேந்திர பருவா ஆகியோரைத் தொடர்ந்து மூன்றாவது இந்தியராக இவர் கிராண்டு மாசுட்டர் பட்டம் பெற்றார்.\n\nநிகழ் நேரத்தில் நடைபெறும் பிடே போட்டிகளில் பிரவீன் தீப்சே தீப்சே என்ற பயணர் பெயரிலும், செசுகியூப் எனப்படும் நிகழ்நேர போட்டியில் ஐயுந்தி என்ற பயணர் பெயரிலும் இவர் விளையாடினார்.\nமகளிர் அனைத்துலக மாசுட்டர் போட்டியில் பங்கேற்று வெற்றி பெற்ற அனைத்துலக மாசுட்டர் பாக்யசிறீயை பிரவீன் தீப்சே திருமணம் செய்து கொண்டார்\n"}
{"id": "426374", "url": "https://ta.wikipedia.org/wiki?curid=426374", "title": "பேகம் ஹசரத் மஹல்", "text": "பேகம் ஹசரத் மஹல்\n\nபேகம் ஹசரத் மஹல் (Begum Hazrat Mahal)(c. 1820 – 7 April 1879)இவரின் இயற் பெயர் முஹம்மது கானம் என்பதாகும். ஆனாலும் அவத்தின் பேகம் எனவும் அழைக்கப்பட்டார். ஆங்கிலேயரை எதிர்த்து வீர சுதந்திரம் வேண்டி நின்ற வீரப் பெண்களின் வரலாற்றுப் பட்டியலை வரிசைப் படுத்தும்போது நிச்சயமாக பேகம் ஹஜ்ரத் மஹலுக்கு முக்கிய இடமுண்டு.\n\nநவாப் வஜித் அலி ஷாவின் இரண்டாவது மனைவி தான் பேகம் ஹசரத் மஹல், அவரது கணவர் வாஜித் அலி ஷா கொல்கத்தாவுக்கு நாடு கடத்தப்பட்ட பின்னர், அவத்தின் மாநில விவகாரங்களை பொறுப்பேற்றார் மற்றும் லக்னோவின் கட்டுப்பாட்டை கைப்பற்றினார். அவரது மகன் இளவரசர் பிரிஜிஸ் காதரை அவத்தின் ஆளுநர் பொறுப்பில் நியமித்து ஆட்சியை திறம்பட நடத்தினார்.\n\n1857 ம் ஆண்டு இந்திய கலகத்தின் போது பிரிட்டிஷ் கிழக்கு இந்திய கம்பெனிக்கு எதிராக அவர் கலகம் செய்தார். நேபாளில் புகலிடம் பெற்ற அவர் 1879 ல் இறந்தார்\n\nSection::::பிறப்பு.\nஇன்றைய இந்தியாவின் உத்திரபிரதேச மாநிலத்தின் ஒரு பகுதியாக இருந்த அவத்தின் பைசாபாத்தில் 1820 ஆம் ஆண்டு பிறந்தவர், ஒரு முறை மன்னனுடைய கையாட்களின் கண்களில் சிக்கினார் பேகம். பொன்னும் பொருளும் தருவதாக ஆசை காட்டி பெற்றோரை மயக்கி சம்மதிக்க வைத்து, மன்னனின் ஆசைநாயகியாக்க அவளை அழைத்துச் சென்றனர் காவலர்கள். அவரும் (மஹல்) அரசியானார் \n\nSection::::பதவியேற்பு.\n1856-இல் மன்னன் வாஜித் அலிஷா பட்டத்தை இழந்தார், கல்கத்தாவில் சிறைவைக்கப்பட்டானர், தலைநகர் லக்னோவில் இருந்த பிரிட்டிஷ் கமிஷனர் சர் ஹென்றி லாரன்ஸ் கைக்கு அதிகாரம் மாறியது. நாடே கொந்தந்தளித்தது. ஆங்காங்கே பிரிட்டிஷாரைக் கொன்று குவித்தவாறே சிப்பாய்கள் தலைநகரம் நோக்கி முன்னேறிக் கொண்டிருந்தனர். ஆங்கிலேயப் பெண்களையும் குடும்பத்தினரையும் பாதுகாப்பாக ஒரு கோட்டைக்குள் இருத்திவிட்டு சிப்பாய்களை லக்னோவின் எல்லையிலேயே முறியடிக்கப் புறப்பட்டான் ஹென்றி லாரன்ஸ். இந்திய சிப்பாய்களிடம் படுதோல்வியுற்று கோட்டைக்குள் ஒளிந்து கொண்டான் ஹென்றி லாரன்ஸ். \n\nவெற்றி பெற்ற சிப்பாய்களுக்கோ சரியான தலைவனில்லை, அடுத்து என்ன செய்வதென்றும் புரியவில்லை மன்னனும் கல்கத்தாவில் சிறையில். பட்டத்தரசிகளும் பயந்திருந்த நேரம் மன்னரின் பிள்ளைகளில் யாரையேனும் மன்னனாக அறிவிக்குமாறு மன்றாடினார்கள். நடுங்கிய அரசிகள் மறுத்தனர். \nஆனால் அந்த பொறுப்பை துணிந்து ஏற்க ஹசரத் மஹல் முன் வந்தார். தன் 10 வயது மகனை மன்னனாக்கித் தானே காப்பாளராகப் பெறுப்பேற்றுக் கொண்டாள்."}
{"id": "426376", "url": "https://ta.wikipedia.org/wiki?curid=426376", "title": "கனா (திரைப்படம்)", "text": "கனா (திரைப்படம்)\n\nகனா (ஆங்கிலம்:Dream) என்பது துடுப்பாட்டம் மற்றும் விவசாயம் பற்றிய ஒரு தமிழ் திரைப்படம் ஆகும். இப்படத்தை நடிகர் சிவகார்த்திகேயன் தயாரித்து அருண்ராஜா காமராஜ் எழுதி இயக்கியுள்ளார் மேலும் இப்படம் இவரின் முதல் படமாகும். இத்திரைப்படத்தில் திபு நினான் தாமஸ் என்பவர் இசையமைத்துள்ளார். தினேஷ் கிருஷ்ணன் ஒளிப்பதிவு மற்றும் ரூபென் படத்தொகுப்பு ஆகியவற்றை உள்ளடக்கி, இத்திரைப்படம் டிசம்பர் 21, 2018 அன்று வெளியானது.\n\n\nSection::::விமர்சனம்.\nஇந்த திரைப்படம் விமர்சகர்களிடமிருந்து மிக சிறந்த பாராட்டை பெற்றுள்ளது. டைம்ஸ் ஆஃப் இந்தியாவின் எம்.சுகந்த் இந்த படத்தினைப் பிரசித்திபெற்ற விளையாட்டுப் படமாக மேற்கோள் காட்டினார். மேலும் இது விவசாயிகளின் இன்றய நிலைமை அவர்களுக்கு ஏற்படும் சிக்கல்கள் ஆகியவற்றை வெளிப்படுத்துவதால் கனா படம் மக்களுக்கான ஒரு செய்தித் திரைப்படம் போல் அமைந்துள்ளது.\n"}
{"id": "426377", "url": "https://ta.wikipedia.org/wiki?curid=426377", "title": "லட்சுமி ஸ்டோர்ஸ்", "text": "லட்சுமி ஸ்டோர்ஸ்\n\nலட்சுமி ஸ்டோர்ஸ் என்பது சன் தொலைக்காட்சியில் திசம்பர் 24, 2018ஆம் ஆண்டு முதல் திங்கள் முதல் சனிக்கிழமை வரை இரவு 9 மணிக்கு நந்தினி தொடருக்கு பதிலாக ஒளிபரப்பகி, 18 மார்ச் 2019 முதல் இரவு 9:30 மணிக்கு ஒளிபரப்பாகும் தொலைக்காட்சித் தொடர் ஆகும். \n\nஇந்த தொடரை சன் என்டர்டெயின்மெண்ட் நிறுவனம் மற்றும் குஷ்பூவின் அவ்னி டெலிமீடியா நிறுவனத்துடன் இணைந்து தொடரை தயாரிக்க, ஜவஹர் (முன்னர்) சுந்தர் கே. விஜயன் (தற்பொழுது) என்ற இயக்குனர் இந்த தொடரை இயக்குகிறார். நந்தினி தொடருக்கு கதை எழுதிய சுந்தர் சி இந்த தொடருக்கும் கதை எழுதி உள்ளார்.\n\nஇந்த தொடரில் குஷ்பூ, சுதா சந்திரன், சுரேஷ், முரளி மோகன், டெல்லி குமார், டெல்லி கணேஷ், அபிதா போன்ற பல முன்னணி நடிகர்களுடன் சன் தொலைக்காட்சியின் தொகுப்பாளினி நட்சத்திரா பாக்கியலட்சுமியாகவும் புதுமுக நடிகர் குசைன் ரவியாக நடிக்கின்றார்கள்.\n\nSection::::கதைச்சுருக்கம்.\nஇந்த தொடரின் கதை லட்சுமி ஸ்டோர்ஸ் உரிமையாளர் மகாலிங்கம். இவருக்கு நான்கு மகன்கள் மற்றும் ஓரு மகள். இவரின் மூத்த மருமகள் மகாலட்சுமி தனது அன்பயும் ,ஆதரவையும் குடும்பத்திற்கும், லட்சுமி ஸ்டோர்ஸுக்கும் தருகிறார். இவரது கணவன் தேவராஜ் ஒரு சட்டவல்லுனர். ரவி தேவராஜின் சகோதரன்.\n\nபாக்கியலட்சுமி நடுத்தர குடும்பத்தை சேர்ந்தவள். தாத்தா அண்ணா, தங்கை என்ற உறவுகளுடன் வாள்பவள் இவள் லட்சுமி ஸ்டோர்ஸ் கடையில் வேலை செய்கிறாள். சகுந்தலா தேவி ஒரு அரசியல் வாதி, லட்சுமி ஸ்டோர்ஸ் கடையை எப்படியாவது விலைக்கு வாங்க வேண்டும் என நினைக்கிறார். இதற்கிடையில் பாக்யலட்சுமிக்கும், ரவிக்கும் இடையே காதல் ஏற்படுகிறது. சகுந்தலாதேவி மற்றும் லட்சுமி ஸ்டோர்ஸ் குடும்பத்திற்கு ஏற்படும் மோதல்கள் மற்றும்உறவுகளின் முக்கியத்துவத்தை மையமாக வைத்து கதை நகர்கின்றது.\n\n\n\n\n\n\n\n\n\nSection::::ஒளிபரப்பு நேரம் மாற்றம்.\nஇந்த தொடர் முதலில் 24 திசம்பர் 2018 முதல் இரவு 9 மணிக்கு ஒளிபரப்பானது. 18 மார்ச்சு 2019 முதல் இவ் தொடர் திங்கள் முதல் சனிக்கிழமை வரை இரவு 9:30 மணிக்கு நேரம் மாற்றப்பட்டது. இந்த தொடர் ஒளிபரப்பான நேரத்தில் ரோஜா மற்றும் ரன் போன்ற தொடர்கள் ஒளிபரப்பானது. தற்பொழுது இரவு 9 மணிக்கு ராசாத்தி என்ற தொடர் ஒளிபரப்பாகிறது.\n\nSection::::மதிப்பீடுகள்.\nகீழே உள்ள அட்டவணையில், நீல நிற எண்கள் குறைந்த மதிப்பீடுகள் குறிக்கும் மற்றும் சிவப்பு நிற எண்கள் அதிக மதிப்பீடுகளை குறிக்கும்.\n\nSection::::மொழி மாற்றம்.\nஇந்த தொடர் மலையாளம் மொழியில் லட்சுமி ஸ்டோர்ஸ் என்ற அதே பெயரில் மொழி மாற்றம் செய்யப்பட்டு சனவரி 7, 2019 முதல் திங்கள் முதல் சனிக்கிழமை வரை இரவு 8:30 மணிக்கு சூர்யா தொலைக்காட்சியில் ஒளிபரப்பாகி 180அத்தியாயங்களுடன் நிறைவு பெற்றது. தெலுங்கு மொழியில் மொழிமாற்றம் செய்யப்பட்டு ஜெமினி தொலைக்காட்சியில் 11 பிப்ரவரி 2019 முதல் திங்கள் முதல் வெள்ளி வரை இரவு 10:30 மணிக்கு ஒளிபரப்பாகி 35 அத்தியாயங்களுடன் நிறைவு பெற்றது.\n\n\n"}
{"id": "426384", "url": "https://ta.wikipedia.org/wiki?curid=426384", "title": "அருண் பிரசாத்", "text": "அருண் பிரசாத்\n\nஅருண் பிரசாத் சுப்பிரமணியன் (\"Subramanian Arun Prasad\") ஓர் இந்திய சதுரங்க கிராண்டு மாசுட்டர் ஆவார். இவர் 1988 ஆம் ஆண்டு ஏப்ரல் மாதம் 21 ஆம் நாள் தமிழ்நாட்டிலுள்ள சேலம் மாவட்டத்தில் பிறந்தார். 2004 ஆம் ஆண்டு ஈரான் நாட்டின் தலைநகரான தெகுரானில் நடைபெற்ற 16 வயதுக்கு உட்பட்டோர்களுக்கான ஆசிய சதுரங்க சாம்பியன் பட்டப்போட்டியில் இவர் வெற்றி பெற்றார். அப்போட்டியின் இறுதியில் வியட்நாமைச் சேர்ந்த கிராண்டு மாசுட்டர் லீ குவாங் லைமானை சமநிலை போட்டியில் வீழ்த்தி இவ்வெற்றியைப் பெற்றார். இவ்வெற்றி அருண் பிரசாத்திற்கு பிடே மாசுட்டர் பட்டத்தைப் பெற்றுத் தந்தது. அதே ஆண்டில் இந்தியாவின் பிகானேர் நகரில் நடைபெற்ற இளையோருக்கான ஆசிய சதுரங்கச் சாம்பியன் பட்டப் போட்டியிலும் வெற்றி பெற்றார். இப்போட்டியின் இறுதியில் இவர் தீபன் சக்ரவர்த்தியை சமநிலைப் போட்டியில் வென்றார்.\n\n2008 ஆம் ஆண்டில் இந்தியாவின் 18 வது சதுரங்க கிராண்டு மாசுடர் என்ற தகுதியைப் பெற்றார். 2009 ஆம் ஆண்டில் இசுகாட்லாந்தின் எடின்பர்க் நகரில் நடைபெற்ற இசுகாட்டிசு சதுரங்க சாம்பியன் பட்டப்போட்டியில் வெற்றி பெற்று அப்போட்டியில் வென்ற முதல் இந்திய வீரர் என்ற பெருமையை ஈட்டினார் . 2010 ஆம் ஆண்டில் துருக்கியிலுள்ள புர்சாவில் நடைபெற்ற உலக சாம்பியன் பட்டப் போட்டியில் வெண்கலப் பதக்கம் பெற்ற இந்திய அணியில் அவர் பங்கு பெற்றிருந்தார். அப்போட்டியில் 5 ஆவது பலகைக்கான தனிநபர் வெண்கலப் பதக்கம் இவருக்கு வழங்கப்பட்டது . 2011 இல் பாரிசு சதுரங்க சாம்பியன் பட்டமும் , 2015 ஆம் ஆண்டில் வாசிங்டன் ஓபன் சதுரங்கப் போட்டித் தொடரில் மூன்றாவது இடமும் அருண்பிரசாத ஈட்டிய பிற வெற்றிகளாகும். வாசிங்டன் ஓபன் சதுரங்கப் போட்டியின் இறுதியில் அமெரிக்க கிராண்டு மாசுட்டர் கடா காம்சுகியைக் காட்டிலும் ஒரு புள்ளி மட்டுமே பின் தங்கியிருந்தார் என்பது குறிப்பிடத்தக்கது ஆகும் .\n\n"}
{"id": "426391", "url": "https://ta.wikipedia.org/wiki?curid=426391", "title": "அருண்ராஜா காமராஜ்", "text": "அருண்ராஜா காமராஜ்\n\nஅருண்ராஜா காமராஜ் (ஆங்கிலம்:Arunraja kamaraj) என்பவர் தமிழ் திரைப்பட துறையில் நடிகர், பாடகர், பாடலாசிரியர், எழுத்தாளர், நகைச்சுவை நடிகர், இயக்குனர் என பன்முகம் கொண்டவர். இவர் தெறி, பென்சில், கபாலி மற்றும் ஜிகர்தண்டா முதலிய திரைப்படங்களுக்கு பாடலாசிரியராக பணியாற்றி அனைவரின் பாராட்டைப் பெற்றார். மேலும் இவர் ராஜா ராணி திரைப்படத்தின் மூலம் ஒரு நடிகனாக அறிமுகமானார். மான் கராத்தே படத்தில் நெருப்பு குமார் என்ற கதாபாத்திரத்தில் நடித்தார்.\n\nSection::::ஆரம்ப வாழ்கை.\nஅருண்ராஜா தமிழ்நாடு மாநிலத்தின், திருச்சி மாவட்டத்தில் உள்ள குளித்தலை நகரின் அருகில் பேரூர் என்ற ஊரில் 1984 ஆம் ஆண்டு பிறந்தார். இவர் தனது பள்ளிப்படிப்பை குளித்தலை அரசு ஆண்கள் மேல்நிலைப்பள்ளியில் முடித்தார். இவர் தனது உயர் கல்வியை திருச்சி பிஷப் ஹெபேர் மேல்நிலைப்பள்ளியிலும், கல்லூரி படிப்பை திருச்சி ஜே. ஜே. பொறியியல் மற்றும் தொழில்நுட்ப கல்லூரியிலும் கற்றார்.\n"}
{"id": "426395", "url": "https://ta.wikipedia.org/wiki?curid=426395", "title": "மெதிலமீன்", "text": "மெதிலமீன்\n\nமெதிலமீன் (Methylamine) என்பது CHNHஎன்ற மூலக்கூற்று வாய்ப்பாட்டை உடைய கரிமச் சேர்மம் ஆகும். இந்த நிறமற்ற வாயுவானது அம்மோனியாவின் வழிப்பொருளாகும். அம்மோனியாவில் உள்ள ஒரு ஐதரசன் அணுவானது ஒரு மெதில் தொகுதியால் இடப்பெயர்ச்சி செய்யப்பட்டு இச்சேர்மம் பெறப்படுகிறது. இதுவே எளிய ஓரிணைய அமீன் ஆகும். இச்சேர்மம் மெத்தனால், எத்தனால், டெட்ராஐதரோஃப்யூரான் அல்லது நீர் இவற்றில் கரைக்கப்பட்டு கரைசல்களாகவோ அல்லது உலோக கொள்கலன்களில் அதிக அழுத்தத்தில் அடைத்து வைக்கப்பட்ட நீரற்ற வாயுக்களாகவோ விற்பனை செய்யப்படுகிறது. தொழில்முறையில் மெதிலமீனானது அழுத்தப்பட்ட தொட்டிலாரிகள் அல்லது சரக்குந்துகளில் அடைக்கப்பட்டு ஓரிடத்திலிருந்து மற்றொர் இடத்திற்கு கொண்டு செல்லப்படுகிறது. இந்த வாயு மீனின் நாற்றத்தைக் கொண்டுள்ளது. மெதிலமீனானது வணிகரீதியாக கிடைக்கும் பல சேர்மங்களின் தொகுப்பு முறைக்கு ஒரு தொடக்க மற்றும் அடிப்படை அலகாகப் பயன்படுகிறது. \n\nSection::::தொழிலக தயாரிப்பு.\nமெதிலமீனானது வணிகரீதியில் அலுமினோசிலிகேட்டு முன்னிலையில் அம்மோனியா மற்றும் மெத்தனால் வினைபுரிவதால் தயாரிக்கப்படுகிறது. டைமெதிலமீன் மற்றும் டிரைமெதிலமீன் ஆகியவை உபவிளைபொருட்களாக கிடைக்கின்றன; வினைவேகவியலும் வினைபடுபொருட்களின் விகிதங்களும் விளைபொருட்களின் விகிதாச்சாரத்தை தீர்மானிக்கின்றன. இந்த வினையில் மிகவும் சாத்தியமான விளைபொருளாக டிரைமெதிலமீன்உள்ளது.\nஇந்த முறையைப் பயன்படுத்தி 2005 ஆம் ஆண்டில், உத்தேசிக்கப்பட்ட 1,15,000 டன்கள் உற்பத்தி செய்யப்பட்டது.\n\nSection::::ஆய்வகத் தயாரிப்பு முறைகள்.\n1849 ஆம் ஆண்டு சார்லசு அடால்ப் உர்ட்சு என்பவரால் முதன்முறையாக மெதிலமீன் பின்வரும் முறையில் தயாரிக்கப்பட்டது. இம்முறையில், மெதில்ஐசோசயனேட்டு மற்றும் அதனையொத்த சேர்மங்களின் நீராற்பகுப்பினை அடிப்படையாகக் கொண்டது. இம்முறைக்கான உதாரணமானது மெதிலமீனை அசிட்டமைடு மற்றும் புரோமின் வாயு ஆகியவற்றைக்கொண்டு ஹாப்மேன் மறுஒழுங்கு செய்யும் வினை வழிமுறையை உள்ளடக்கியதாக உள்ளது.\n\nஆய்வகத்தில், மெதிலமீன்ஐதரோகுளோரைடு வேறு பல முறைகளின் மூலமாகவும் எளிதில் தயாரிக்கப்படுகிறது. அவற்றில் ஒரு முறையானது பார்மால்டிஹைடை அம்மோனியம் குளோரைடுடன் வினைப்படுத்துவதாகும்.\nஇவ்வாறு கிடைக்கும் நிறமற்ற ஐதரோகுளோரைடு உப்பானது சோடியம் ஐதராக்சைடைப் போன்ற ஒரு வலிமையான காரத்தினைச் சேர்க்கும் போது அமீனாக மாற்றப்படுகிறது:\n\nமற்றொரு முறையானது நைட்ரோமீத்தேனை துத்தநாகம் மற்றும் ஐதரோகுளோரிக் அமிலம் ஆகியவற்றின் மூலம் ஒடுக்க வினைக்கு உட்படுத்தும் செயல்முறையைப் பயன்படுத்திக் கொள்கிறது.\n\nமெதிலமீனைத் தயாரிப்பதற்கான மற்றுமொரு முறையானது கிளைசீனை ஒரு நீரில் காணப்படும் ஒரு வலிமையான காரத்துடன் வினைப்படுத்தி தன்னிச்சையான கார்பாக்சில் நீக்க வினையாகும்.\n\nSection::::வினைபுரியும் திறம் மற்றும் பயன்பாடுகள்.\nமெதிலமீன் ஒரு சிறந்த கருக்கவர் காரணியாகவும், தடையேதுமில்லாத அமீனாகவும் இருக்கிறது. ஒரு அமீனாக இச்சேர்மம் ஒரு வலிமை குறைந்த காரமாக கருதப்படுகிறது. கரிம வேதியியலில் இச்சேர்மத்தின் பயன் எங்கும் பரவியிருக்கிறதாக உள்ளது. சில எளிய வினைக்காரணிகளை உள்ளடக்கிய சில எளிய வினைகள்: பாஸ்ஜீன் வாயுவுடன் வினைபுரிந்து மெதில் ஐசோசயேனட்டைத் தரும் வினை, கார்பன் டை சல்பைடு மற்றும் சோடியம் ஐதராக்சைடுடன் சேர்ந்து சோடியம் மெதில்டைதயோகார்பமேட்டு, குளோரோபார்ம் மற்றும் காரத்துடன் சேர்ந்து மெதில் ஐசோசயனைடு எதிலீன் ஆக்சைடுடன் சேர்ந்து மெதில்எதனாலமீன்கள் தருவது ஆகியவை. திரவ மெதிலமீனானது திரவ அம்மோனியாவை ஒத்த கரைப்பான் பண்புகளைப் பெற்றுள்ளது. \n\nமருந்தியல் பொருட்களான எஃபெட்ரைன் மற்றும் தியோஃபிலின், பூச்சிக்கொல்லிகளான கார்போஃப்யூரான், கார்பரைல் மற்றும் மெத்தம் சோடியம், கரைப்பான்களான N-மெதில்-2-பிரோலிடோன், N-மெதில்பார்மமைடு ஆகியவை மெதிலமீனிலிருந்து பெறப்படும் சில குறிப்பிடத்தக்க வணிகரீதியான தொகுப்புப் பொருட்களாகும். பரப்பியங்கிகள் மற்றும் ஒளிப்பட மேம்படுத்திகளின் தயாரிப்பிற்கு மெதிலமீனானது கட்டமைக்கும் அலகாகத் தேவைப்படுகிறது. \n"}
{"id": "426397", "url": "https://ta.wikipedia.org/wiki?curid=426397", "title": "தினேஷ் கிருஷ்ணன்", "text": "தினேஷ் கிருஷ்ணன்\n\nதினேஷ் கிருஷ்ணன் ஒரு இந்திய ஒளிப்பதிவாளர் ஆவார். இவர் தமிழ் திரைப்படத்துறையில் பணியாற்றிவருகிறார். இவர் தான சேர்ந்த கூட்டம் மற்றும் கனா போன்ற வெற்றி படங்களில் பணியாற்றினார்.\n"}
{"id": "426407", "url": "https://ta.wikipedia.org/wiki?curid=426407", "title": "ரூபன் (படத்தொகுப்பாளர்)", "text": "ரூபன் (படத்தொகுப்பாளர்)\n\nரூபன் என்றழைக்கப்படும் லிவிங்ஸ்டன் அந்தோனி ரூபன் (\"Livingston Antony Ruben\", பிறப்பு: நவம்பர் 15, 1986) இந்திய படத்தொகுப்பாளர் ஆவார். இவர் தமிழ் திரைபடத்துறையில் பணியாற்றிவருகிறார்.\n\nSection::::தொழில்.\nதனது பட்டப்படிப்பு லயோலா கல்லூரி சென்னையில் முடித்தபின் இயக்குனர் கெளதம் மேனன் அவர்களின் உதவியாளராக சேர்ந்தார். பிரபல படத்தொகுப்பாளர் அந்தோணியுடன் துணை படத்தொகுப்பாளராக இணைந்தார். ரூபென் அவர்கள் அந்தோணியின் மேற்பார்வையில் வேட்டையாடு விளையாடு, விண்ணைத்தாண்டி வருவாயா முதலிய திரைப்படங்களில் பணியாற்றினார். திரைப்படங்களின் முன்னோட்டக்காட்சிகள் தயாரிக்கும் போது தோரணை (2009), அவன் இவன் (2011) மற்றும் வெடி (2011) ஆகியவற்றில் பணிபுரியும் போது ​​ருபென் ஒரு திரைபடத் தொகுப்பாளராக பணியாற்றும் வாய்ப்பை பெற்றார்.\n\nகண்டேன் 2011ம் ஆண்டு வெளியான தமிழ்த் திரைப்படமான இப்படத்தில் தன் முழு பங்களிப்பை வெளிப்படுத்தினார். எல்ரெட் குமாரின் முப்பொழுதும் உன் கற்பனைகள் (2012) படத்தில் முக்கியமாக ஒருமுறை என்ற பாடலை சிறப்பாக ஒளிப்பதிவு செய்தார். இவரின் ஒளிப்பதிவு பணியின் சிறப்பான நேர்மறை விமர்சனம் ராஜா ராணி (2013) திரைப்படத்திற்கு கிடைத்தது. ஒளிப்பதிவாளர் அந்தோணியின் பெயரும் தன் பெயரும் ஒன்றாக இருப்பதால் தவறுகளை தவிர்க்க தனது பெயரை ரூபென் என வைத்துக்கொண்டார்.\n\nSection::::திரைப்பட வரலாறு.\nதொகுப்பாளராக பணி புரிந்த படங்கள்\n"}
{"id": "426416", "url": "https://ta.wikipedia.org/wiki?curid=426416", "title": "ரமா", "text": "ரமா\n\nரமா இந்திய திரைப்பட நடிகை ஆவார். இவர் தமிழ் திரைப்படத்துறையில் பணியாற்றுகிறார்.\n\nSection::::தொழில்.\nரமா தமிழ்நாடு அணியின் விளையாட்டு வீராங்கனையாக இயக்குனர் பாரதிராஜாவின் என் உயிர்த் தோழன் (1990) படத்தில் நடித்துள்ளார். தொடர் தோல்வியின் காரணமாக திரைப்படத்துறையில் இருந்து விலகியிருந்தார்.\n\nபின் 2010 ஆம் ஆண்டு தன் இரண்டாம் அத்தியாயத்தை அவள் பெயர் தமிழரசி திரைப்படத்தின் மூலம் தொடங்கினார். மெட்ராஸ் (2014) திரைப்படத்தில் நடிகர் கார்த்திக்கின் அம்மா கதாபாத்திரத்தில் நடித்தார். இயக்குனர் ஏ. ஆர். முருகதாஸ் இயக்கிய கத்தி (2014) திரைப்படத்தில் நடிகர் விஜயின் அம்மா கதாபாத்திரத்தில் நடித்துள்ளார். புறம்போக்கு என்கிற பொதுவுடமை என்ற 2015 ஆம் ஆண்டு வெளிவந்த ஒரு அரசியல் சார்ந்த தமிழ் திரைப்படத்தில் நடித்துள்ளார்.\n"}
{"id": "426424", "url": "https://ta.wikipedia.org/wiki?curid=426424", "title": "புதூர்க் குடைவரை", "text": "புதூர்க் குடைவரை\n\nபுதூர் குடைவரை என்பது தமிழ்நாட்டின், வேலூர் மாவட்டம், காட்பாடிக்கு அருகில் \"”66 புத்தூர்”\" என்ற சிற்றூரில் ”அசரிர் மலை\"” என்ற குன்றின் அடிவாரத்தில் உள்ள ஒரு குடைவரையாகும். இக்குடைவரையானது ஒரு சிறிய பாறை ஒன்றைக் குடைந்து அமைக்கப்பட்டுள்ளது. இதனைப் போன்ற அமைப்பானது தமிழகத்தில் வேறெங்கும் காண இயலாதது. குடைவரைக்கான பாறை ஒற்றைக் கற்கோவில் அமைப்பது போன்று மேலிருந்து கீழாகச் செதுக்கப் பெற்றுள்ளது. ஆனால், ஏனைய ஒற்றைக் கற்கோவில்களில் உள்ள கருவறைக்கு மேலான விமான அமைப்பின்றி மேற்பகுதி முழுதும் சமமாக்கப்பட்டு அதனுட்பகுதி பெரும் தொட்டியைக் குடைவது போன்றே சதுரமாகக் குடையப் பெற்றுள்ளது. கருவறையின் பக்கங்கள் சுவரைப் போல செதுக்கத் தொடங்கப் பெற்றுள்ளது. குடைவரையின் உள்ளே செல்வதற்காக அதன் முன்பகுதி ஏறத்தாழ இரண்டடி விட்டத்தில் குடையப்பட்டுள்ளது. கருவறையின் உள்ளே ஆண்,பெண் உருவங்கள் இரண்டு மணிமுடிகளுடன் செதுக்கப் பெற்றுள்ளன. பல்லவர் கோவில்களில் பெரிதும் உள்ள சிவன், உமையுடன் கந்தன் இணைந்துள்ள சோமாஸ்கந்த வடிவத்தின் தொடக்க வடிவாக இதனை ஊகிக்கலாம்.\n\nதற்காலத்தில் இக்குடைவரையின் உள்ளே ஒரு அம்மன் சிலை வைக்கப்பெற்று வழிபாடுகள் நடத்தப் பெறுகின்றன. கல்வெட்டுகள் ஏதும் காணப்பெறவில்லை.  பல்லவர், பாண்டியர் கலைப்பாணி போன்றில்லாமல் இது புதிய வடிவில் இருப்பதாலும், பல்லவர் மற்றும் சோழர்களின் சிற்றரசாக இருந்த பாண மன்னர்களின் ஆட்சிக்குட்பட்ட பகுதியில் பாணர்களின் தலைநகராக விளங்கிய திருவல்லம்’ மற்றும் அரிஞ்சய சோழன் பள்ளிப்படையுள்ள மேல்பாடிக்கும் அருகில் இருப்பதாலும் இது பாணர்களின் முயற்சியாக இருக்கலாம்.\n\n"}
{"id": "426433", "url": "https://ta.wikipedia.org/wiki?curid=426433", "title": "பாபிலோனின் சிங்கம்", "text": "பாபிலோனின் சிங்கம்\n\nபாபிலோனின் சிங்கம் (Lion of Babylon) மெசொப்பொத்தேமியாவின் (தற்கால ஈராக்) பண்டைய பாபிலோன் நகரத்தில், எஸ்தர் கோயிலின் எதிரே அமைந்த சிங்கச் சிற்பம் ஆகும். \n\nSection::::வரலாறு.\n1876ல் பண்டைய பாபிலோன் நகர அகழ்வாய்வின் போது எஸ்தர் கோயில் மற்றும் அதன் சுவரின் சிங்கச் சிற்பங்கள் ஜெர்மானிய தொல்லியல் ஆயவாளர்கள் கண்டுபிடித்தனர்.\n\nஎஸ்தரின் கோயில் சுவரில் இருந்த சிங்க சிற்பங்களை புது பாபிலோனியப் பேரரசர் இரண்டாம் நெபுகாத்நேசர், கிமு 575ல் பாபிலோன் நகரத்தில் கட்டிய எஸ்தர் எனும் தாய்க் கடவுளின் கோயில் நுழைவாயிலின் எதிரே ஒரு பீடத்தில் சிங்கச் சிற்பத்தை செதுக்கி வைத்தார். \n\n"}
{"id": "426442", "url": "https://ta.wikipedia.org/wiki?curid=426442", "title": "பிரியதர்சினி", "text": "பிரியதர்சினி\n\nபிரியதர்சினி என்பவர் இந்திய திரைப்பட நடிகையாவார். இவர் தமிழகத் திரைப்படத்துறைமில் குழந்தை நட்சத்திரமாக அறிமுகமானார். பின்பு நாயகியாகவும், நாடகங்களிலும் நடித்துள்ளார்.\n\nமானட மயிலாட நிகழ்ச்சியில் பங்கேற்று விருது வாங்கினார். பாய்ஸ் வெசஸ் கேல்ஸ் நடன நிகழ்ச்சியில் பங்கேற்று சிறந்த நடன மங்கை யாக பட்டம் பெற்றார்.\n"}
{"id": "426456", "url": "https://ta.wikipedia.org/wiki?curid=426456", "title": "பிரின்ஸ் ஆப் பெர்சியா : சான்ட்ஸ் ஆப் டைம் (2010) திரைப்படம்", "text": "பிரின்ஸ் ஆப் பெர்சியா : சான்ட்ஸ் ஆப் டைம் (2010) திரைப்படம்\n\nபிரின்ஸ் ஆப் பெர்சியா : சான்ட்ஸ் ஆப் டைம் (\n\n\"Prince of Persia: The Sands of\" )\"Time\"\n\n(தமிழ் : பெர்சியாவின் இளவரசன் : காலத்தின் மணல்துகள்கள் ) என்பது 2010 ல் வெளிவந்த மாயாஜால திரைப்படம் ஆகும் . இந்த திரைப்படம் ஜெர்ரி பக்ஹெய்மர் ஆல் தயாரிக்கப்பட்டு வால்ட் டிஸ்னி ஸ்டூடியோ நிறுவனத்தால் வெளியிடப்பட்டது . இந்த திரைப்படம் உபி சாப்டு நிறுவனத்தால் தயாரிக்கப்பட்ட பிரின்ஸ் ஆப் பெர்சியா என்ற கணினி விளையாட்டின் கதாபாத்திரங்களை அடிப்படையாக கொண்டது என்பதும் குறிப்பிடத்தக்கது .இந்த திரைப்படத்தில் ஜேக் க்ளின்கால் , பென் கிங்க்ஸ்லே , ஜெம்மா அர்டிறான் நடித்துள்ளனர் \nSection::::கதை சுருக்கம்.\n2500 ஆண்டுகளுக்கு முன்னர் பெர்சியா என்ற நகரத்தில் வாழ்ந்துகொண்டிருந்த சாதாரண சிறுவனாக இருந்த தஸ்தான் அரசர் ஷரமனால் தேர்ந்தெடுக்கப்பட்டு வளர்ப்பு  மகனாக வளர்க்கப்படுகிறார் , பின்னர் ஒரு கட்டத்தில் தஸ்தான் அரசரின் மகன்களான டஸ் மற்றும் கார்சீவ்க்கு உதவி செய்து அலமன்ட் எனும் புனித நகரத்தை கைப்பற்றுகின்றனர் , ஒரு மோசமான சம்பவத்தால் அரசர் ஷர்மானின் மறைவுக்கு பிறகு தஸ்தான்தான் அரசரின் மறைவுக்கு காரணம் என பழி சுமத்தப்படுகிறார் .\n\nஒரு கட்டத்தில் அலமன்ட் இன் இளவரசி டாமினே மூலமாக காலத்தை கடக்கும் சக்தியுள்ள மாயாஜால கூர்வாள் பற்றி தெரிந்துகொள்கிறார் , இந்த கூர்வாளை அடையத்தான் இந்த சதி அரசரின் இளைய சகோதரர் நிசாம் மூலமாக தீட்டபட்டுள்ளது என்பதையும் புரிந்துகொள்கிறார் ,\n\nநிசாம் ஏற்படுத்திய பல தடைகளையும் போராட்டங்களையும் கடந்து உண்மையை சகோதரருக்கு புரியவைக்க நினைக்கிறார் நிறைய போராட்டங்களுக்கு பின்னர் நிசாம்  காலத்தை கடக்கும் கூர்வாளில் சக்தியை கொடுக்கும் மாயாஜால மணல் உள்ள இடத்தை நிசாம் தேடிக்கொண்டு இருப்பதை தஸ்தான் புரிந்துகொள்கிறார் , அந்த காலத்தின்  மணல் தவறாக பயன்படுத்தப்பட்டால் சபிக்கப்பட்ட மணல் புயல் மூலமாக உலகமே அழிந்துவிடும் என்பதையும் தெரிந்துகொள்கிறார் ,\n\nஅங்கே உருவான சம்பவங்களால் இளவரசன் மீண்டும இந்த சம்பவங்கள் எல்லாமே நடப்பதற்கு முன்னதாகவே உள்ள கடந்தகாலத்துக்கு செல்கிறார் , அவருக்கு நடந்த சம்பவங்களின் நினைவுகள் இருந்ததால் நிசாமின் திட்டத்தை புரியவைக்கிறார் , அவர் நேசித்த  இளவரசி டாமினேயை திருமணம் செய்துகொள்கிறார் .\n"}
{"id": "426463", "url": "https://ta.wikipedia.org/wiki?curid=426463", "title": "முனீஷ்காந்த் ராமதாஸ்", "text": "முனீஷ்காந்த் ராமதாஸ்\n\nமுனீஷ்காந்த் ராமதாஸ் ஒரு இந்திய நடிகர் ஆவார். இவர் தமிழ் திரைப்படத்துறையில் பணியாற்றிவருகிறார். முண்டாசுப்பட்டி, 10 எண்றதுக்குள்ள மற்றும் பல திரைப்படங்களில் நடித்துள்ளார்.\n\nSection::::தொழில்.\nஇவர் 2002 ஆம் ஆண்டு சென்னைக்கு வந்தார். தமிழ் திரைப்படத்துறையில் நடிகராகவேண்டும் என்ற கனவோடு வந்தார். ஆனால் சிறு சிறு வேடங்களே கிடைத்தது. பின் இரண்டாண்டுகள் தங்கத்தட்டான் வேலைக்கு மலேசியா நாட்டிற்கு சென்றார், சென்னை திரும்பியதும் குறும்படம் நடிப்பதில் கவனம் செலுத்தினார். வடபழனி முருகன் கோவிலில் பல நாட்கள் தனது வாழ்நலைக்கழித்தார். கலைஞர் தொலைக்காட்சியில் நடைபெற்ற நாளைய இயக்குனர் என்ற குறும்படம் திரையிடும் நிகழ்ச்சில் பங்குபெற்றார். தனது நண்பரான காளி வெங்கட் மூலம் ராமின் வெற்றிப்படைப்பான முண்டாசுப்பட்டி குறும்படத்தின் முனீஷ்காந்த் கதாபாத்திரத்திற்கு பின்னணிக்குரல் கொடுத்தார்.\n\nமேலும் அவர் தமிழ் திரைப்படத்துறையில் சிறு சிறு கதாபாத்திரங்களில் நடிக்கலானார். இயக்குனர் மணிரத்தினம் இயக்கிய கடல் (2013), சி. வி. குமார் அவர்களின் சூது கவ்வும் (2013), மற்றும் (2013) முதலிய படங்களில் நடித்தார். 2014 ஆம் ஆண்டு தனது நண்பரான காளி வெங்கட் மூலம் ராமின் வெற்றிப்படைப்பான முண்டாசுப்பட்டி குறும்படத்தின் முனீஷ்காந்த் கதாபாத்திரத்திற்கு பின்னணிக்குரல் கொடுத்தார். இதன் பிறகே இவர் முனீஷ்காந்த் ராமதாஸ் என அழைக்கப்பட்டார்.\n"}
{"id": "426464", "url": "https://ta.wikipedia.org/wiki?curid=426464", "title": "அக்டாக்சைட்டு", "text": "அக்டாக்சைட்டு\n\nஅக்டாக்சைட்டு (\"Aktashite\") என்பது CuHgAsS என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ஆர்சனிக் சல்போவுப்புக் கனிமம் என்று இக்கனிமம் வகைப்படுத்தப்படுகிறது. தாமிரம் பாதரசம் ஆகியத் தனிமங்கள் அக்டாக்சைட்டு கனிமத்தின் பகுதிக்கூறுகளாக உள்ளன. சல்போவுப்புகளில் இக்கனிமம் மட்டுமே அத்தியாவசியமான தாமிரம் மற்றும் பாதரசத்தைப் பெற்றுள்ள கனிமமாக இதுவரை அறியப்பட்டுள்ளது. நீர்வெப்பச் சுழற்சி காரணமாக இக்கனிமம் தோன்றுகிறது. அனைத்துலக கனிமவியல் கூட்டமைப்பின் புதிய கனிமங்கள் பெயரிடல் மற்றும் வகைப்படுத்தல் ஆணையத்தின் ஒப்புதல் இல்லாமலேயே அக்டாக்சைட்டு கனிமம் வெளியிடப்பட்டது, ஆனால் ஒரு பயனுள்ள கனிம இனம் என்று இதே அமைப்பின் சல்போவுப்புத் துணைக் குழு 2008 ஆம் ஆண்டு அங்கீகரித்துள்ளது. \n"}
{"id": "426471", "url": "https://ta.wikipedia.org/wiki?curid=426471", "title": "இஷ்தர்", "text": "இஷ்தர்\n\nஇன்னன்னா அல்லது இஷ்தர் (Inanna or \"Ishtar\" மெசொப்பொத்தேமியாவின் பண்டைய சுமேரியப் பெண் கடவுள் ஆவார். புது பாபிலோனியப் பேரரசில் இப்பெண் கடவுளை பின்னர் \"இஷ்தர்\" என அழைத்தனர். அன்பு, காதல், அழகு, செழிப்பு, போர் மற்றும் வீரத்திற்கு இப்பெண் கடவுளே அதிபதி ஆவார். எஸ்தர் எனும் பெண் கடவுளுக்கு நிகராக இந்து சமயத்தில் துர்கையும், பண்டைய கிரேக்கத்தில் அப்ரோடிட்டும் குறிக்கப்படுகிறது. \n\nசுமேரியர்கள் \"இன்னன்னா\" எனும் பெயரில் வணங்கிய எஸ்தர் எனும் இப்பெண் கடவுளை, சுமேரியர்களுக்குப் பின்னர் மெசொப்பொத்தேமியாவை ஆண்ட அக்காடியர்களும், பாபிலோனியர்களும், அசிரியர்களும், இஷ்தர் தெய்வத்திற்கு கோயில்கள் கட்டி வழிபட்டனர்.\n\nஎஸ்தர் எனும் பெண் கடவுள் \"சொர்க்கத்தின் அரசி\" என அழைக்கப்பட்டார். பண்டைய உரூக் நகரத்தில் எஸ்தர் வழிபாடு சிறப்புடன் விளங்கியது. எஸ்தர் கடவுள், வெள்ளி கோளுடன் தொடர்புறுத்தப்படுகிறார்.\n\nஎஸ்தர் கடவுளின் சின்னங்களாக சிங்கம், எட்டு முனை நட்சத்திரம், சிங்கம் அறியப்படுகிறது. பெண் கடவுளான எஸ்தரின் கணவராக தம்முசும், மெய்காவலராக சுக்கலும் அறியப்படுகிறார்கள். மேலும் எஸ்தர் பெண் கடவுள் \"சொர்க்கத்தின் அரசி\" என்றும் \"நள்ளிரவின் இராணி\" என்றும் அறியப்படுகிறார். \n\nகிமு 4000 முதல் கிமு 3100 முடிய சுமேரியாவின் உரூக் நகரத்தில் இஷ்தர் தெய்வத்தை இன்னன்னா எனும் பெயரில் வணங்கினர். பின்னர் சுமேரியர்களை வென்ற அக்காடியப் பேரரசர் சர்கோன் ஆட்சிக் காலத்திலிருந்து, இன்னன்னா எனும் இப்பெண் கடவுளை எஸ்தர் எனும் பெயரில் பல கோயில்கள் மெசொப்பொத்தேமியா முழுவதும் எழுப்பபட்டது. மெசொப்பொத்தேமியா மக்கள் நீண்ட உடல் உறவை வேண்டி எஸ்தர் கடவுளை பண்டைய அண்மைக் கிழக்கு நகரங்களில் சிறப்பாக வழிப்பட்டனர். \n\nபுதிய சமயங்களான கிறித்துவம் மற்றும் இசுலாம் வருகையால், சிறப்புடன் விளங்கிய எஸ்தர் வழிபாடு, கிபி மூன்றாம் நூற்றாண்டு முதல் ஆறாம் நூற்றாண்டு வரை சிறிது சிறிதாக வீழ்ச்சியடைந்து, கிபி எட்டாம் நூற்றாண்டில் மெசொப்பொத்தேமியா முழுவதும் மறைந்து போயிற்று. இருப்பினும் கிபி 18-ஆம் நூற்றாண்டு வரை வடக்கு மெசொப்பொத்தேமியாவின் சில பகுதிகளில் எஸ்தர் வழிபாடு வழக்கில் இருந்தது. \n\nSection::::இஷ்தர் கடவுள் சிற்பங்களின் விளக்கம்.\nSection::::சின்னங்கள்.\nபாபிலோனியச் சிற்பங்களில், எஸ்தர் கடவுளின் இருபுறமும் சிறகுகள், கையில் வில்லும், முதுகில் அம்புக்களும், ஆந்தைகள் சிங்கங்கள் மற்றும் எண்கோண நட்சத்திரத்துடன் காணப்படுகிறார்.\n\nSection::::இஷ்தரின் கடவுளின் சிறப்புகள்.\nசுமேரியர்கள் இன்னான்னா எனும் \"இஷ்தர்\" பெண் கடவுளைத் போர்த் திறன் மற்றும் பாலியல் உணர்ச்சி மற்றும், மகப்பேறுக்காகவும் வழிபட்டனர். எஸ்தர் கடவுள் இளமையாகவும், உக்கிரமாகவும், சக்தி மிக்களாகவும் சித்தரிக்கப்பட்டார். இவர் சொர்க்கத்தின் அரசியாகவும், நள்ளிரவின் இராணியாக போற்றப்பட்டார். இக்கடவுள், வெள்ளி கோளுடன் தொடர்புறுத்தப்படுகிறார்.\n\nSection::::குடும்பம்.\n\"இன்னன்னா\" எனும் பெண் தெய்வமான இஷ்தரின் கணவராக \"துமுசித்\" என்ற ஆண் தெய்வமும், உது-சமாஷ் எனும் இரட்டைக் குழந்தைகளும், ஏரிஷ்கிகல் எனும் மூத்த சகோதிரியும், தேசு எனும் சகோதரனும் உள்ளனர். இவரின் இரட்டைக் குழந்தைகளில் ஒன்றான \"உது\", நீதி மற்றும் சூரியக் கடவுளாகும். எஸ்தரின் மெய்காவலராக சுக்கலும் அறியப்படுகிறார்.\n\n\n"}
{"id": "426478", "url": "https://ta.wikipedia.org/wiki?curid=426478", "title": "டைரோலைட்டு", "text": "டைரோலைட்டு\n\nடைரோலைட்டு (\"Tyrolite\") என்பது CaCu(AsO)CO(OH)•6HO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். நீரேறிய கால்சியம் தாமிரம் ஆர்சனேட்டு கார்பனேட்டு கனிமமாக இது வகைப்படுத்தப்படுகிறது. நீலமும் பசுமையும் கலந்து கண்ணாடி போன்ற செஞ்சாய்சதுர ஆரப்படிகங்களாகவும் திராட்சைக் கொத்துகளொத்த தொகுப்பாகவும் இது படிகமாகிறது. மோவின் அளவுகோல் அளவுகோலில் டைரோலைட்டின் கடினத்தன்மை மதிப்பு 1.5 முதல் 2 என கணக்கிடப்படுகிறது. மேலும் இதன் ஒப்படர்த்தி 3.1 முதல் 3.2 எனவும் அலவிடப்பட்டுள்ளது. ஒளிகசியும் தன்மை கொண்டு ஒளிவிலகல் எண் அட்டவணையில் nα=1.694 nβ=1.726 மற்றும் nγ=1.730 என்ற மதிப்பீடுகளையும் இது பெற்றுள்ளது.\nதாமிரம் மற்றும் ஆர்சனிக் கனிமங்களின் காலநிலையாக்கத்தால் டைரோலைட்டு ஓர் இரண்டாம் நிலை கனிமமாக தோன்றுகிறது. 1845 ஆம் ஆண்டு ஆத்திரியாவின் டைரோல் மாகாணத்தில் சிகுவாசு நகரத்தில் முதன்முதலாக இது கண்டறியப்பட்டது. \n\n<br>\n"}
{"id": "426481", "url": "https://ta.wikipedia.org/wiki?curid=426481", "title": "எஸ்தரின் நட்சத்திரம்", "text": "எஸ்தரின் நட்சத்திரம்\n\nஎஸ்தரின் நட்சத்திரம் (Star of Ishtar or Star of Inanna) பண்டைய சுமேரியப் பெண் கடவுளான எஸ்தரின் சின்னங்களில் ஒன்றாகும். இந்நட்சத்திரம் எட்டு முனைகள் கொண்டது. \n\nசுமேரியாவின் (தற்கால ஈராக் நாடு) செமிடிக் மக்களின் பெண் கடவுளான இன்னன்னாவே, புது அசிரியப் பேரரசு மற்றும் புது பாபிலோனியப் பேரரசு காலங்களில் எஸ்தர் எனும் பெயரில் அறியப்படுகிறார்.\n\nஎஸ்தர் எனும் இஷ்தர் கடவுளின் முதன்மை சின்னமாக சிங்கத்துடன், எட்டு முனை நட்சத்திரமும் அடங்கும். பெண் கடவுளான இஷ்தர், வெள்ளிக் கோளுடன் தொடர்புடையவர். \n\nSection::::ஈராக் நாட்டுக் கொடியில்.\n \n\n1959 முதல் 1965 முடிய ஈராக் நாட்டு தேசிய சின்னத்தில், எஸ்தர் கடவுளின் இந்த எண் முனை நட்சத்திரத்துடன், சூரியக் கடவுளான உதுவுடன் இணைத்துக் காட்டப்பட்டது.\n\n\n"}
{"id": "426490", "url": "https://ta.wikipedia.org/wiki?curid=426490", "title": "பெரிய கருப்பு தேவர்", "text": "பெரிய கருப்பு தேவர்\n\nபெரிய கருப்பு தேவர் என்பவர் தமிழ்த் திரைப்பட குணச்சித்திர நடிகராவார். இவர் நாட்டார் பாடல்களை பாடுபவர். பிகேடி என நண்பர்களின் மத்தியில் அறியப்படுகிறார்.\n"}
{"id": "426504", "url": "https://ta.wikipedia.org/wiki?curid=426504", "title": "ஆர்யன் சோப்ரா", "text": "ஆர்யன் சோப்ரா\n\nஆர்யன் சோப்ரா (\"Aryan Chopra\") என்பவர் ஓர் இந்திய சதுரங்க வீர்ர் ஆவார். 2001 ஆம் ஆண்டு டிசம்பர் 10 ஆம் நாள் இவர் பிறந்தார். 14 வயது 9 மாதங்கள் மற்றும் மூன்று நாட்கள் என்ற சிறிய வயதிலேயே 2016 ஆம் ஆண்டு சோப்ரா கிராண்டு மாசுட்டர் ஆனார். அலுவல் முறையாக இப்பட்டத்தை பிடே அமைப்பு 2017 ஆம் ஆண்டு இவருக்கு வழங்கியது. பரிமராசன் நேகியைத் தொடர்ந்து இரண்டாவது இந்திய இளைய கிராண்டு மாசுட்டர் என்ற பெருமை இவருக்குக் கிடைத்த்து . தற்போது இவர் இந்தியாவின் மூன்றாவது இளைய கிராண்டு மாசுட்டராக கருதப்படுகிறார்.\n\nSection::::சதுரங்க வாழ்க்கை.\nஐந்தாவது வயதில் ஏற்பட்ட ஒரு கார் விபத்தில் காயமடைந்த காரணத்தால் தற்காலிகமாக சோப்ரா வீட்டில் இருக்க நேர்ந்தது. எனவே சோப்ரா ஆறாவது வயதிலேயே சதுரங்கம் விளையாடத் தொடங்கினார் .\n\n2015 ஆம் ஆண்டு ரிகா தொழில்நுட்ப பல்கலைக்கழக சதுரங்கப் போட்டியில் வெற்றி பெற்று சோப்ரா தனது முதல் கிராண்டு மாசுட்டர் தகுதி நிலையை அடைந்தார். இப்போட்டியில் இவர் எந்த ஆட்டக்காரரிடமும் தோற்கவில்லை. 2016 ஆம் ஆண்டில் நடைபெற்ற 35 ஆவது சாலகாரோ சதுரங்கப் போட்டியில் சோப்ரா தனது இரண்டாவது கிராண்டு மாசுட்டர் தகுதிநிலையை ஈட்டினார். வலிமையான மேம்பட்ட ஆட்டத்தின் மூலம் பல கிராண்டு மாசுட்டர்களை வீழ்த்தி இப்போட்டியில் வெற்றிபெற்றார். இதே ஆண்டு ஆகத்து மாதத்தில் அபுதாபியில் நடைபெற்ற சதுரங்க மாசுட்டர்கள் சாம்பியன் பட்டப் போட்டியில் சோப்ரா தன்னுடைய மூன்றாவதும் இறுதியானதுமான கிராண்டு மாசுட்டர் தகுதிநிலையை ஈட்டினார். இப்போட்டியின் இறுதி சுற்றில் கருப்பு நிற காய்களுடன் விளையாடிய சோப்ரா, அர்மீனியா நாட்டைச் சேர்ந்த கிராண்டு மாசுட்டர் சாம்வெல் தெர்-சகாக்கியனை வீழ்த்திய போது இத்தகுதி நிலை இவருக்குக் கிடைத்தது. அலுவல் முறையாக மார்ச்சு 2017 இல் இவருக்கு கிராண்டு மாசுட்டர் பட்டம் வழங்கப்பட்டது.\n\nஎட்டு அமெரிக்க சதுரங்க ஆட்டக்காரர்கள் மற்றும் பல்வேறு நாடுகளில் இருந்து தேர்ந்தெடுக்கப்பட்ட மிகச்சிறந்த எட்டு ஆட்டக்காரர்களைக் கொண்ட உலக சதுரங்க அணி ஆகிய இரண்டு அணிகளுக்கும் இடையிலான சதுரங்கப் போட்டி 2017 ஆம் ஆண்டு செயிண்டு இலூயிசில் நடைபெற்றது. இப்போட்டியில் உலக சதுரங்க அணி 30.5-17.5 என்ற புள்ளிகள் கணக்கில் வெற்றிபெற்றது. 17 வயதுக்குட்பட்டோர் பிரிவில் சோப்ரா 3.5/6 புள்ளிகள் ஈட்டினார். உலக அணி அப்பிரிவில் 19-13 புள்ளிகளுடன் வெற்றிபெற இப்புள்ளிகள் மிகவும் உதவின\n2017 ஆம் ஆண்டில் நடைபெற்ற அபுதாபி மாசுட்டர்கள் சதுரங்கப் போட்டியில் சோப்ரா மூன்றாவது இடத்தைப் பிடித்தார், அப்போட்டியில் அமின் பாசெம் முதலாவது இட்த்தையும் நைகில் சார்ட்டு இரண்டாவது இடத்தையும் பிடித்தனர். பல கிராண்டு மாசுட்டர்களை வீழ்த்தி 6.5/9 புள்ளிகள் பெற்றதன் மூலம் சோப்ராவுக்கு 22 எலோ தரவுகோள் புள்ளிகள் கூடின. சியார்சியாவைச் சேர்ந்த கிராண்டு மாசுட்டர் லிவான் பேன்ட்சுலாலாவை கருப்பு நிற காய்களுடன் விளையாடிய சோப்ரா வெற்றி பெற்றது குறிப்பிடத்தகுந்த ஒரு சிறந்த வெற்றியாகும் .\n\n"}
{"id": "426511", "url": "https://ta.wikipedia.org/wiki?curid=426511", "title": "நடாலி டோர்மர்", "text": "நடாலி டோர்மர்\n\nநடாலி டோர்மர் (பிறப்பு 11 பிப்ரவரி 1982) என்பவர் \nபிரிட்டிஷ் நடிகையாவார்.\n\nSection::::திரைத்துறை.\nஇவர் ஹச்பிஓ தொலைக்காட்சியில் வெளியான கேம் ஆஃப் திரோன்ஸ் நாடகத்தில் நடித்துள்ளார்.\n"}
{"id": "426512", "url": "https://ta.wikipedia.org/wiki?curid=426512", "title": "இளவரசி கேத்தரினா அமாலியா", "text": "இளவரசி கேத்தரினா அமாலியா\n\nகேத்தரினா அமாலியா, ஆரஞ்சு இளவரசி (; \"கேத்தரினா அமாலியா பீட்ரிக்ஸ் கார்மென் விக்டோரியா \"; பிறப்பு 7 டிசம்பர் 2003) நெதர்லாந்து நாட்டின் அரியணை வாரிசு ஆவார். அரசர் வில்லியம் அலெக்சாண்டர் மற்றும் அரசி மாக்ஸிமாவின் மூத்த மகளாவார்.\nSection::::பிறப்பு.\nகேத்தரினா அமாலியா பீட்ரிக்ஸ் கார்மென் விக்டோரியா நெதர்லாந்தின் டென் ஹாக்கில் 2003 ஆம் ஆண்டு டிசம்பர் மாதம் 7 ஆம் நாள் 17:01 மணிக்கு (மஐநே) பிறந்தார். இவர் அரசர் வில்லியம் அலெக்சாண்டர் மற்றும் அரசி மேக்ஸிமாவின் மூத்த மகளாவார்.\n"}
{"id": "426525", "url": "https://ta.wikipedia.org/wiki?curid=426525", "title": "இளவரசி அட்ரினி", "text": "இளவரசி அட்ரினி\n\nஸ்வீடன் இளவரசி அட்ரினி, பிளேக்கிங் கோமகள் (அட்ரினி ஜோசப்பின் அலிஸ் பெர்னாடிட்டே; பிறப்பு 9 மார்ச்சு 2018) இளவரசி மடிலெய்ன் மற்றும் கிறிஸ்டோபர் ஓ'நெயில் தம்பதிகளின் மூன்றாவது குழந்தை ஆவார். இவர்களுக்கு \nஇளவரசி அட்ரினி இரண்டாவது மகளாவார். இவர் அரசர் கார்ல் XVI குஸ்டாப் மற்றும் அரசி சில்வியாவின் பேதியாவார். இவர் ஸ்வீடன் சிம்மாசனத்திற்குகாண வரிசையில் பத்தாவது இடத்தில் இருக்கிறார்.\n"}
{"id": "426532", "url": "https://ta.wikipedia.org/wiki?curid=426532", "title": "மாளவிகா மோகனன்", "text": "மாளவிகா மோகனன்\n\nமாளவிகா மோகனன் (Malavika Mohanan, பிறப்பு: 07 ஆகத்து 1992) ஓர் இந்திய திரைப்பட நடிகையாவார். இவர் இந்தி, கன்னடம், மலையாளம் மற்றும் தமிழ்த் திரைப்படங்களில் நடித்துள்ளார். தற்போது ரசினிகாந்த் நடித்துக் கொண்டிருக்கும் பேட்ட திரைப்படத்தில் நடிக்கிறார்.\n\nSection::::இளமைக் காலம்.\nஇவர் ஆகத்து 07, 1992 அன்று மும்பையில் பிறந்தார். இவரது தந்தை கே. யு. மோகனன், பாலிவுட் திரைப்பட ஒளிப்பதிவாளர் ஆவார். இவர் மும்பையில் பிறந்தாலும், தற்போது கேரள மாநிலம், பையனூரில் வசிக்கிறார்.\n"}
{"id": "426534", "url": "https://ta.wikipedia.org/wiki?curid=426534", "title": "மொய்டெக்", "text": "மொய்டெக்\n\nமொய்-டெக் (\" Moi-Tech/C.M.Communications\"), என்பது தமிழ்நாட்டின் பாரம்பரிய மொய்விருந்து விழாவை கணினி மயமாக்கிய மென்பொருள் நிறுவனமாகும். இது பண்டைய கால தமிழ் பாரம்பரிய மொய் கலாச்சாரத்தை கணினி யுகத்தில் புதுமைப்படுத்தியுள்ளது. மதுரையை தலைமையகமாக கொண்டு செயல்பட்டு வரும் இந்த நிறுவனம் தென் தமிழகம் மட்டுமின்றி அனைத்து பகுதி மக்களாலும் அதிக அளவில் பயன்படுத்தப்பட்டு வருகிறது.\n\nSection::::கிளைகள்.\nதமிழ்நாட்டில் செக்காணூரணி, உசிலம்பட்டி, காரைக்குடி, கம்பம், தேனி, புதுக்கோட்டை,பேராவூரணி பகுதியில் மொய்-டெக் கிளைகள் அமைக்கப்பட்டுள்ளன. இப்பகுதிகள் மட்டுமின்றி தமிழ்நாட்டின் அனைத்து பகுதிகளிலும் இந்நிறுவனம் தனது சேவையை வழங்குகிறது. \n\nSection::::சேவை.\nதிருமணவிழாக்கள், மொய்விருந்து விழாக்கள், காதணிவிழாக்கள் உள்ளிட்ட விழாக்களில் ஏடு வைத்து மொய் எழுதும் வழக்கத்திற்கு பதிலாக கணினியில் மொய் பதிவு செய்து ரசீது மற்றும் குறுஞ்செய்தி மூலம் மொய் பதிவு குறித்து தகவல் வழங்கப்படுகிறது. \n\nமொய் விருந்து விழாக்களில் புதுநடை, பழைய நடை உள்ளிட்ட விபரங்களை தனித்தனியாக அகர வரிசைப்படி பிரித்து மொய் நோட்டு அச்சிட்டு வழங்கப்படுகிறது. மேலும் கணக்கீடுகளில் பிரச்சனை ஏற்படுவதை தவிர்க்க இது பெரும் உதவியாக இருக்கின்றது. மேலும் வாடிக்கையாளரின் விருப்பத்திற்கேற்றார் போல மொய் நோட்டுகளும் வடிவமைத்து தரப்படுகிறது. \n\nSection::::வளர்ச்சி.\nதமிழ்நாடு முழுவதும் சேவை வழங்கும் இந்நிறுவனம் தனது ஆண்ட்ராய்ட் செயலி மூலமாக பலரின் கவனத்தையும் ஈர்த்து வருகிறது. இந்த செயலி மூலமாக மொய் விபரங்களை உடனுக்குடன் பார்க்கும் வசதி வழங்கப்பட்டுள்ளது. \n"}
{"id": "426538", "url": "https://ta.wikipedia.org/wiki?curid=426538", "title": "வோனொபாயோ புதையல்", "text": "வோனொபாயோ புதையல்\n\nவோனொபாயோ புதையல் (Wonoboyo hoard) என்பது இந்தோனேசியாவின் நடு ஜாவாவில் ஒன்பதாம் நூற்றாண்டைச் சேர்ந்த மேடங் இராச்சியத்தைச் சேர்ந்த தங்கம் மற்றும் வெள்ளி கலைப்பொருட்கள் அடங்கிய ஒரு முதன்மையான தொல்லியல் கண்டுபிடிப்பு ஆகும். இது 1990 அக்டோபர் மாதத்தில் இந்தோனேசியாவின் மத்திய ஜாவா மாகாணத்திலிருக்கும் கிளாடென் பிரதேசத்தைச் சேர்ந்த வோனொபாயோ என்ற சிறிய கிராமத்தில், பிரம்பானான் கோயில் அருகில் கண்டுபிடிக்கப்பட்டது.\n\nSection::::கண்டுபிடிப்பு.\nஇந்தோனேஷியாவின் மத்திய ஜாவா மாகாணத்திலிருக்கும் கிளாடென் பிரதேசத்துக்கு உட்பட்ட வோனொபாயோ கிராமத்தில், சிப்டோ என்ற பெண் சொந்தமாக நிலத்தைக் கொண்டிருந்தார். இந்த நிலமானது சற்று மேடாக இருந்தது இந்த வயலுக்கு கால்வாய் வழியே நீர் பாய்ச்ச வசதியாக நெல் வயலின் உயரத்தைக் குறைக்க விட்டோமொஹர்ஜோ என்ற தொழிலாளி உள்ளிட்ட ஐந்து தொழிலாளர்களைக் கொண்டு 1990 அக்டோபர் மாதத்தில் வேலை செய்து கொண்டிருந்தனர். சுமார் 2.5 மீட்டர் அளவுக்கு வயலைத் தோண்டியபோது விட்டோமொஹர்ஜோவுக்கு நிலத்தில் ஒரு பாறை பரப்பு உள்ளது போலத் தோன்றியது. இதனால் கையை வைத்து மண்ணை அகற்றி கவனமாகத் தோண்டினார். இதையடுத்து மூன்று பெரிய பீங்கான் ஜாடிகளும், அதில் ஏராளமான தங்க நாணயங்களும், தங்கத்தாலான கலைப்பொருட்களும் கண்டுபிடிக்கப்படன. \n\nஉடனே ஊர்த் தலைவருக்கும், பிற அதிகாரிகளுக்குத் தகவல் சொல்லப்பட்டது.\n\nSection::::புதையல்.\nமொத்தம் 16.9 கிலோ எடையுள்ள புதையல் கண்டறியப்பட்டது. அதில் 14.9 கிலோ தங்கம், மீதி வெள்ளி. இதில் 1000 க்கும் மேற்பட்ட சடங்கு பொருட்கள் இருந்தன:\n\n\nமேலே குறிப்பிட்ட கலைப் பொருட்கள் அல்லாமல் மேலும் 6,000 நாணயங்கள். பெரும்பாலும் தங்கத்தாலும், சில வெள்ளியாலும் ஆனவை.\n\nவோனொபாயோ புதையலில் கண்டெடுக்கப்பட்ட பொருட்கள் தற்போது இந்தோனேசியாவின் தலைநகர் ஜகார்த்தாவின் தேசிய அருங்காட்சியகத்தில் வைக்கப்பட்டுள்ளன. அந்தப் பொருட்களின் மாதிரிகள், பிரம்பானான் கோயிலின் அருங்காட்சியகத்தில் வைக்கப்பட்டிருக்கின்றன. இந்த சேகரிப்புகளானது ஆஸ்திரேலியாவிலும் காட்சிக்கு வைக்கப்பட்டன.\n\nஇந்தோனேசியாவில் மேற்கொள்ளப்பட்ட அகழாய்வில் கிடைத்த மிக முக்கியமான, பழமையான பொக்கிசங்களில் ஒன்றாக வோனொபாயோ புதையல் உள்ளது. இவை கி.பி. 9வது நூற்றாண்டில் இருந்த மாதாராம் இராச்யத்தின் செல்வம், பொருளாதாரம், கலை மற்றும் கலாச்சாரம் ஆகியவற்றைக் காட்டுவதாக உள்ளது. இங்கே கண்டெடுக்கப்பட்ட தங்க நாணயங்களில் \"\"\"ta\"\"\" என்று பொறிக்கப்பட்டிருந்தது. அது அன்றைக்குப் பண்டைய ஜாவாவில் புழக்கத்திலிருந்த \"\"\"tahil\"\"\" என்ற நாணய முறையைக் குறிப்பதாகும். ஒரு நாணத்தில் கவியி என்ற பண்டைய ஜாவா மொழியில், \"சரகி தியா பங்கா\" (Saragi Diah Bunga) என்ற பெயர் குறிப்பிடப்பட்டிருந்தது. இந்த நபர், இந்த செல்வங்களுக்கு உரியவராக இருந்திருக்கலாம். இவை மாதாராம் மன்னர் பாலிடங் ஸ்ரீ தர்மோதய மஹாசம்பு (கி.பி. 899 - 911) காலத்தைச் சேர்ந்ததவை என்று கணிக்கப்பட்டுள்ளது. இந்த புதையலுக்கு உரிய நபர், அன்றைக்கு அங்கே வாழ்ந்த செல்வந்தராகவோ அல்லது ராஜ குடும்பத்தைச் சார்ந்தவராகவோ இருந்திருக்கலாம்.\n\n\n"}
{"id": "426556", "url": "https://ta.wikipedia.org/wiki?curid=426556", "title": "கேம்பிரிட்ச் இளவரசர் லூயி", "text": "கேம்பிரிட்ச் இளவரசர் லூயி\n\nகேம்பிரிட்ச் இளவரசர் லூயி (\"Louis Arthur Charles\"; பிறப்பு: 23 ஏப்ரல் 2018) இங்கிலாந்து அரச குடும்ப உறுப்பினர் ஆவார். இவர் இளவரசர் வில்லியம், கேம்பிரிட்ச் கோமகன் மற்றும் கேத்தரின், கேம்பிரிட்ச் சீமாட்டி அவர்களின் மூன்றாவது குழந்தையாவார் மற்றும் இரண்டாவது மகனாவார். அரியணைக்கான வரிசைப்பட்டியலில் இவர் ஐந்தாம் இடத்தில் உள்ளார்.\n"}
{"id": "426558", "url": "https://ta.wikipedia.org/wiki?curid=426558", "title": "ககன்யான்", "text": "ககன்யான்\n\nககன்யான் (Gaganyaan விண்கலம்) என்பது மனிதர்களை விண்வெளிக்கு அனுப்பும் திட்டம் ஆகும். இந்த விண்கலத்தில் மூன்று பேர் செல்லும் வகையில் வடிவமைக்கப்பட்டுள்ளது. இந்திய விண்வெளி ஆய்வு மையத்தின் இந்த விண்கலமானது ஜி. எஸ். எல். வி மார்க் III மூலம் 2021 ஆம் ஆண்டில் விண்ணில் ஏவப்படவுள்ளது. இந்துஸ்தான் ஏரோனாடிக்ஸ் லிமிட்டெட் தயாரித்துள்ள இந்த விண்கலத்தின் சோதனை ஓட்டமானது டிசம்பர் 18,2014 இல் நடைபெற்றது.\n\nSection::::வரலாறு.\nககன்யானுக்கான தொடக்கநிலை ஆய்வுகள் மற்றும் தொழில்நுட்ப வசதிகள் தொடர்பான முன்னேற்பாடுகள் 2006 ஆம் ஆண்டில் துவங்கப்பட்டது. முதலில் இதற்கு சுற்றுப்பாதை வாகனம் என்று பொதுப் பெயரிடப்பட்டது. இது மேர்க்குரித் திட்டம் போன்றே வடிவமைக்கத் திட்டமிடப்பட்டது. மேலும் கூடுதலாக ஒரு வாரம் விண்வெளியில் நீடித்திருக்கும் திறன் கொண்டதாகவும் வடிவமைக்கத் திட்டமிடப்பட்டது. இந்தத் திட்டம் மார்ச், 2008 இல் இந்திய அரசிடம் நிதி பெறுவதற்காக ஒப்படைக்கப்பட்டது. இந்திய மனித விண்வெளி ஆய்வுத் திட்டமானது இதற்கான இசைவாணையை பிப்ரவரி, 2009 இல் அளித்தது. பயணிகள் அல்லாத சோதனை ஓட்டமானது 2013 இல் நடத்தத் திட்டமிட்டுருந்தனர். பின் அது 2016 ஆம் ஆண்டாக மாற்றம் ஆனது.\n\nSection::::நிதி மற்றும் உள்கட்டமைப்பு.\nதிட்டத்தின் முன்னேற்பாடுகளுக்கு இந்திய அரசானது 500 மில்லியன்இந்திய ரூபாய்களை 2007 மற்றும் 2008 ஆம் ஆண்டுகளுக்காக வழங்கியது. பயணிகள் விண்கலமானது 7 ஆண்டுகள் விண்வெளியில் தங்கும் திறன் கொண்டதாக வடிவமைக்க 124 பில்லியன் இந்திய ரூபாய் தேவை என எதிர்பார்க்கப்பட்டது. இந்திய ஐந்தாண்டு திட்டத்திற்கான (2007–12). திட்டமிடலின் போது திட்டக்குழு உறுப்பினர்கள் 2007 ஆம் ஆண்டில் பயணிகள் விண்கலத்திற்கான முன்னேற்பாடுகளுக்காக 50 பில்லியன் இந்திய ரூபாய் தேவைப்படும் என மதிப்பிட்டனர்.\n\nSection::::விளக்கம்.\nககன்யான் என்பது முழுமையான தன்னாட்சி கொண்ட 3.7 டன் எடையுள்ள விண்கலம் ஆகும். இதில் மூன்று பேர் சுற்றுப்பாதைக்கு சென்று புவிக்கு திரும்பக்கூடிய வகையில் வடிவமைக்கப்பட்டுள்ள்ளது. இந்த திட்டம் 7 நாட்கள் வரை சுற்றுப்பாதையில் இருக்கும்.\n\nஇது சோயூசு விண்கலம் போன்ற விண்கலம் ஆகும்.\n\nSection::::வெளியிணைப்புகள்.\nககன்யான்-அதிகாரப்பூர்வ வலைத்தளம்\n"}
{"id": "426576", "url": "https://ta.wikipedia.org/wiki?curid=426576", "title": "மு. க. தமிழரசு", "text": "மு. க. தமிழரசு\n\nமு. க. தமிழரசு () என்பவர் தமிழ்த் திரைப்படத் தயாரிப்பாளர் மற்றும் முன்னாள் முதல்வர் கருணாநிதியின் மூன்றாவது மகனாவார். தனது \"மோகனா மூவீஸ்\" நிறுவனத்தின் மூலம் திரைப்பட விநியோகமும், மனை வணிகமும் செய்து வருகிறார்.\n\nSection::::குடும்பம்.\nமுன்னாள் முதல்வர் மு. கருணாநிதி-தயாளு அம்மாள் தம்பதியருக்கு நான்காவது மகனாக பிறந்தார்.இவருடன் பிறந்தவர்கள் மு. க. அழகிரி மற்றும் மு. க. ஸ்டாலின் என இரண்டு மூத்த சகோதர்களும் மு.க.செல்வி என்ற மூத்த சகோதரியும் இவருக்குள்ளனர். மு. க. தமிழரசு அவர்களுக்கு மோகனா என்ற மனைவியும் அருள்நிதி என்ற மகனும், பூங்குழலி என்ற மகளும் உள்ளனர். இவரின் மருமகள் கீர்த்தனா மற்றும் மருமகன் விஸ்வநாதன் ஆவார்கள்.\n\nSection::::தயாரித்த திரைப்படங்கள்.\nதனது மோகனா மூவீஸ் மூலம் தயாரிக்கப்பட்ட திரைப்படங்கள்.\n"}
{"id": "426584", "url": "https://ta.wikipedia.org/wiki?curid=426584", "title": "எரிது", "text": "எரிது\n\nஎரிது (Eridu) (சுமேரியம்: , NUN.KI/eridug; அக்காதியம்: \"irîtu\"; தறகால அரபு: Tell Abu Shahrain) ஈராக் நாட்டின் தெற்கில், தி குவார் ஆளுநரகத்தில் அமைந்த, பண்டைய மெசொப்பொத்தேமியாவின், உலகின் மிகவும் தொன்மையான நகரமான எரிது நகரத்தின் தொல்லியல் களம் (கிமு 5,400) ஆகும். \n\nசுமேரிய நகரமான எரிது நகரத்தின் தொல்லியல் களம், ஈராக்கின், ஊர் எனுமிடத்திற்கு தென்கிழக்கில் 12 கிமீ தொலைவில் உள்ளது. \n\n33 எக்டேர் பரப்பளவு கொண்ட பண்டைய எரிது நகர தொல்லியல் களத்தை, 2016-இல் யுனெஸ்கோ நிறுவனம், உலகப் பாரம்பரியக் களங்களில் ஒன்றாக அறிவித்துள்ளது. \n\nஎரிது நகரத்தில், களிமண் மற்றும் செங்கற்களால் கட்டப்பட்ட சுமேரியக் கடவுள்களுக்கான கோயில் கட்டிடங்கள் கொண்டிருந்தது. எரிது நகரத்தின் கோயில்களைச் சுற்றிலும் கிராமங்கள் இருந்தன. \n\nசுமேரியத் தொன்மவியலில் எரிது நகரம், என்கி எனும் சுமேரியக் கடவுளின் தாயகமாக கருதப்படுகிறது.\n\nஎன்கி கடவுளின் பெயர், பின்னர் சுமேரியாவை ஆண்ட, அக்காடியப் பேரரசு காலத்தில் இவா என மாற்றம் செய்யப்பட்டது.\n\nSection::::வரலாறு.\nசுமேரிய மன்னர்களின் பட்டியலின் படி , எரிது நகரமே உலகின் முதல் நகரம் என அறியப்படுகிறது.\n\nசுமேரியத் தொன்மவியலின் படி, சுமேரியப் பெரு வெள்ளத்தின் போது அழிந்த ஐந்து நகரங்களில் எரிது நகரமும் குறிப்பிடப்படுகிறது.\n\nமெசொப்பொத்தேமியாவின் எரிது நகரம், பாரசீக வளைகுடாவிற்கு அருகே, யூப்பிரடீஸ் ஆற்றின் கரையில் கிமு 5,400ல் நிறுவப்பட்டது. இந்நகரம் என்கி எனும் ஆண் சுமேரியக் கடவுள் வழிபாட்டின் தாயகமாக கருதப்படுகிறது.\n\nஎரிது நகரத்தில் சமார்ரா பண்பாடு, சுமேரியப் பண்பாடு மற்றும் செமிடிக் பண்பாடு என மூன்று பண்பாடுகள் ஒன்றன் பின் ஒன்றாக வளர்ந்தது. \n\nகிமு 5000-இல் உபைதுகள் காலத்தில், களிமண் வீடுகள் கொண்டிருந்த எரிது கிராமம், உரூக் காலத்தில் கிமு 2,700-இல் சுட்ட செங்கற்கலாலான வீடுகள் கொண்ட பெரிய நகர இராச்சியமாக விளங்கியது.\n\nபுது பாபிலோனியப் பேரரசிலும், செலூக்கியப் பேரரசிலும் சிறப்புடன் விளங்கிய எரிது நகரம், கிபி ஆறாம் நூற்றாண்டில் இசுலாமியப் படையெடுப்புகளால் முற்றிலும் அழிந்தது.\n\nSection::::கட்டிடக் கலை.\nஎன்கி எனும் ஆண் தெய்வத்தின் கோயிலை மையமாகக் கொண்ட எரிது நகரத்தை, \"நீர்த்தேக்க நகரம்\" என அழைப்பர். \n\nமூன்றாம் ஊர் வம்ச காலத்தில், எரிது நகரத்தில் செவ்வக வடிவில் படிக்கட்டுகளுடன் கூடிய சிக்குரத் எனும் பிரமிடு போன்ற உயர்ந்த கட்டிடம் நிறுவப்பட்டது.\n\n\n\n"}
{"id": "426642", "url": "https://ta.wikipedia.org/wiki?curid=426642", "title": "மெத்தில் எத்தில் கீட்டோன் பெராக்சைடு", "text": "மெத்தில் எத்தில் கீட்டோன் பெராக்சைடு\n\nமெத்தில் எத்தில் கீட்டோன் பெராக்சைடு (\"Methyl ethyl ketone peroxide\", MEKP) என்பது CHO என்ற மூலக்கூற்று வாய்ப்பாட்டால் ஒரு கரிமப் பெராக்சைடு ஆகும். அசிட்டோன் பெராக்சைடைப் போலவே இச்சேர்மமும் அதிக வெடிக்குந்தன்மை கொண்ட சேர்மமாகும். மெ.எ.கி.பெ சேர்மம் நிறமற்றதாக எண்ணெய் பசையுடன் உள்ள நீர்மநிலை சேர்ம்மாகும். ஆனால் அசிட்டோன் பெராக்சைடு திட்டவெப்ப அழுத்தத்தில் வெண்மை நிறத்தில் தூளாகக் காணப்படுகிறது. மெ.எ.கீ.பெ சேர்மம் அதிர்ச்சி மற்றும் வெப்பநிலைக்கு சற்று குறைவான உணர்திறன் கொண்டதாகும். மற்றும் சேமிப்பகத்தில் சேமித்து வைக்கப்படும்போது அதிக நிலைப்புத்தன்மை கொண்டதாகவும் உள்ளது. சோதனை நிபந்தனைகளைப் பொறுத்து, மெத்தில் எத்தில் கீட்டோன் மற்றும் ஐதரசன் பெராக்சைடின் பல்வேறு மாறுபட்ட கூட்டு விளைபொருள்கள் அறியப்படுகின்றன. 1906 ஆம் ஆண்டு CHO, என்ற வளைய இருபடி முதன் முதலாக கண்டறியப்பட்டது. பின்னர் தொடரப்பட்ட ஆய்வுகளில் பெறப்பட்ட தயாரிப்புகளில் நேர்கோட்டு இருபடிகள் மிகவும் பரவலாக இருப்பதாக கண்டறியப்பட்டன. பொதுவாக வேதி விநியோக நிறுவனங்களில் வணிக ரீதியாக கிடைக்கும் வேதிப்பொருட்களின் இருப்பிலிருந்து மேற்கோளாகக் காட்டப்படுகிறது.\n\n30 முதல் 60% நீர்த்த மெ.எ.கீ.பெ கரைசல்கள் தொழிற்சாலைகளாலும் வினைத்திறனாளர்களாலும் ஒரு வினையூக்கியாகப் பயன்படுத்தப்படுகிறது. நிறைவுறா பாலி எசுத்தர்களின் குறுக்கிணைப்பு, இழைக் கண்னாடிகளில் பிசின் வினை, வேதி இனமாற்றம் போன்ற வினைகளை இவ்வினையூக்கி முன்னெடுக்கிறது. இப்பயன்பாட்டிற்காகவே அதிர்ச்சிக்கான உணர்திறனைக் குறைக்க மெ.எ.கீ.பெ சேர்மமானது டைமெத்தில் பிதாலேட்டில், சைக்ளோயெக்சேன் பெராக்சைடு அல்லது டையல்லைல் பிதாலேட்டு போன்றவற்றில் கரைத்து பயன்படுத்தப்படுகிறது. இதே காரணத்திற்காக பென்சோயில் பெராக்சைடையும் பயன்படுத்தலாம். மெத்தில் எத்தில் கீட்டோன் பெராக்சைடு தோலின் மீது எரிச்சலை உண்டாக்குகிறது. மேலும் இது கடுமையான அரிப்பு பாதிப்பையும் அல்லது பார்வையிழப்பை ஏற்படுத்தக் கூடியதாகவும் உள்ளது.\n\n"}
{"id": "426706", "url": "https://ta.wikipedia.org/wiki?curid=426706", "title": "சன் லைப் தொலைக்காட்சி", "text": "சன் லைப் தொலைக்காட்சி\n\nசன் லைப் தொலைக்காட்சி என்பது தமிழில் ஒளிபரப்பாகும் ஒரு இந்திய பொழுதுபோக்கு ஒளியலைவரிசை ஆகும். இது சன் குழும நிறுவனத்திற்கு சொந்தமான தொலைக்காட்சியாகும். 2014ஆம் ஆண்டு சன் லைப் என்ற பெயரில் பழைய பாடல்கள் மற்றும் பலதிரைப்படங்களை ஒளிபரப்பாகி வந்த இந்த தொலைக்காட்சி அக்டோபர் 7, 2018 முதல் இளையவர்களை கவரும் வகையில் பல நிகழ்ச்சிகள் மற்றும் தொடர்களை ஒளிபரப்பி வருகின்றது.\n\nSection::::நிகழ்ச்சிகள்.\nஇந்த தொலைக்காட்சியில் இளைஞர்களை கவரும் வகையான சொப்பன சுந்தரி என்ற ஒரு அழகு ராணி போட்டி, மசாலா கஃபே என்று ஒரு நகைசுச்சுவை நிகழ்ச்சி, கணவன் மனைவி கலந்து கொள்ளும் காதலிக்க நேரமில்லை, மற்றும் ஜிக்கி கம்மல் என்ற நகைசுச்சுவை தொடர், மாவீரன், மானசா, காவியா போன்ற மொழிமாற்றுத் தொடர்களை ஒளிபரப்பி வருகின்றது. \n\n"}
{"id": "426715", "url": "https://ta.wikipedia.org/wiki?curid=426715", "title": "சன் லைப் தொலைக்காட்சி நிகழ்ச்சிகளின் பட்டியல்", "text": "சன் லைப் தொலைக்காட்சி நிகழ்ச்சிகளின் பட்டியல்\n\nதற்பொழுது 2019ஆம் ஆண்டு சன் லைப் தொலைக்காட்சியில் ஒளிபரப்பாக்கும் நிகழ்ச்சியின் பட்டியல். \n\n\n"}
{"id": "426771", "url": "https://ta.wikipedia.org/wiki?curid=426771", "title": "ராஜ் தொலைக்காட்சி நிகழ்ச்சிகளின் பட்டியல்", "text": "ராஜ் தொலைக்காட்சி நிகழ்ச்சிகளின் பட்டியல்\n\nதற்பொழுது 2019ஆம் ஆண்டு ராஜ் தொலைக்காட்சியில் ஒளிபரப்பாக்கும் நிகழ்ச்சியின் பட்டியல். \n\n"}
{"id": "426789", "url": "https://ta.wikipedia.org/wiki?curid=426789", "title": "கலைஞர் தொலைக்காட்சி நிகழ்ச்சிகளின் பட்டியல்", "text": "கலைஞர் தொலைக்காட்சி நிகழ்ச்சிகளின் பட்டியல்\n\nதற்பொழுது 2019ஆம் ஆண்டு கலைஞர் தொலைக்காட்சியில் ஒளிபரப்பாக்கும் நிகழ்ச்சியின் பட்டியல். \n\n\n"}
{"id": "426830", "url": "https://ta.wikipedia.org/wiki?curid=426830", "title": "மேஸ் ரன்னர்: தி ஸ்கார்ச் ட்ரையல்ஸ்", "text": "மேஸ் ரன்னர்: தி ஸ்கார்ச் ட்ரையல்ஸ்\n\nமேஸ் ரன்னர்: தி ஸ்கார்ச் ட்ரையல்ஸ் (\"Maze Runner: The Scorch Trials\", புதிர்க்கட்டிடத்தில் ஓடுபவர்: மோசமான வழித்தடங்கள்) 2015 ல் வெளிவந்த அறிவியல் புனைகதை  திரைப்படம் ஆகும் . இந்த திரைப்படம் 2014 ல் வெளிவந்த தி மேஸ் ரன்னர் திரைப்படத்தின் அடுத்த பாகமாக வெளிவந்தது டிலான் ஓ'பிரையன் , தோமஸ் சாங்ஸ்டர், வில் போல்டர் பாட்ரிசியா கிளார்க்ஸன் என பலர் இந்த திரைப்படத்தில் நடித்துள்ளனர் . இந்த திரைப்படம் உலகம் முழுவதும் 332 மில்லியன் டாலர்கள் வசூலை குவித்தது .\n\nSection::::கதையின் சுருக்கம்.\nஇந்த திரைப்படத்தின் முந்தைய திரைப்படமான தி மேஸ் ரன்னர் திரைப்படத்தை தொடர்ந்து புதிர் கட்டிடத்தில் இருந்து  தாமஸ் மற்றும் குழுவினர் தப்பிச்சென்று வெளியே வந்த சம்பவங்களை தொடர்ந்து இந்த திரைப்படத்தின் கதை நகர்கிறது தாமஸ் அவரது குழுவினருடன் புதிர்க்கட்டிடத்தில் இருந்து தப்பிச்செல்லும்போது அவரும் அவரது குழுவினரும் ஒரு பாதுகாப்பு அமைப்பினால் காப்பாற்றப்படுகின்றனர் , ஆனால் அந்த பாதுகாப்பு அமைப்பு ஒரு மோசமான ஆராய்ச்சிக்கூட அமைப்பு என்பதை புரிந்துகொண்ட தாமஸ் அந்த அமைப்பில் இருந்து அவரின் குழுவினருடன் வெளியேறி மோசமான பாதைகளில் உடைந்துபோன கட்டிடங்கள் என இன்னொரு உலகத்தில் தீநுண்மத்தால் பாதிக்கப்பட்ட அரக்க குணமுள்ள நினைவற்ற மனிதர்களால் தாக்கப்பட்டாலும் கடைசியில் இன்னும் பாதிப்பு இல்லாமல் மோசமானவர்களாக மாறாத இன்னொரு பாதிக்கப்படாத நல்ல மனிதர்களின் அமைப்பால் காப்பாற்றப்படுகின்றனர் .\n\n\nSection::::அடுத்த பாகம்.\nஇந்த திரைப்படத்தின் அடுத்த பாகமாக மற்றும் கடைசி திரைப்படமாக வெளிவந்த மேஸ் ரன்னர் : தி டெத் கியூர் திரைப்படம் 2016 ஆம் ஆண்டு வெளிவந்தது\n"}
{"id": "426836", "url": "https://ta.wikipedia.org/wiki?curid=426836", "title": "மேஸ் ரன்னர்", "text": "மேஸ் ரன்னர்\n\nமேஸ் ரன்னர் (The Maze Runner (series) (தமிழ் : புதிர்க்கட்டிடத்தில் ஓடுபவர் ) என்பது ஜேம்ஸ் டேஸ்னர் எழுதிய அறிவியல் புதின நாவல்களின் தொகுப்பு ஆகும் , இந்த நாவல்களின் கதை ஒரு கற்பனையான உலகத்தில் தாமஸ் மற்றும் அவரது குழுவில் இருப்பவர்கள் சந்திக்கும் பிரச்சனைகள் வெளிவர முடியாத புதிர் கட்டிடங்கள் மற்றும் நுண்ம பாதிப்பால் பாதிக்கப்பட்ட அரக்கர்கள் , மோசமான ஆராய்ச்சி அமைப்புகள் என அடுத்தடுத்த பிரச்சனைகளை கடந்து சமாளித்து செல்வதை கொண்டு கதை களம் அமைந்துள்ளது .\n\n\nSection::::நாவல்கள் வரிசை.\nதி மேஸ் ரன்னர் (2009)\n\nதி ஸ்கார்ட்ச் ட்ரையல்ஸ் (2010)\n\nதி டெத் கியூர் (2011)\n\nதி கில் ஆர்டர் (2012)\n\nதி பேவர் கோடு (2014)\n\nSection::::திரைப்பட வரிசை :.\n20 செஞ்சுரி பாக்ஸ் நிறுவனம் இந்த புத்தகங்களின் கதைக்களத்தை அடிப்படியாக கொண்டு அறிவியல் புதினகதை  திரைப்படங்களை தயாரித்தது .\n\nதி மேஸ் ரன்னர்(2014)\n"}
{"id": "426849", "url": "https://ta.wikipedia.org/wiki?curid=426849", "title": "வேந்தர் தொலைக்காட்சி", "text": "வேந்தர் தொலைக்காட்சி\n\nவேந்தர் தொலைக்காட்சி என்பது ஆகத்து 24, 2014 ஆம் ஆண்டு முதல் தமிழில் இயங்கும் தொலைக்காட்சி ஆகும். இந்தத் தொலைக்காட்சி சென்னையைத் தலைமையிடமாகக் கொண்டு இயங்குகிறது மற்றும் எஸ்.ஆர்.எம் குழுமத்திற்கு சொந்தமானது.\n\nஇத்தொலைக்காட்சியின் நிகழ்ச்சிகளை ஐரோப்பா பார்வையாளர்களுக்காக ஆதவன் தொலைக்காட்சி மூலமும், கனடா பார்வையாளர்களுக்காக தமிழ் வண் தொலைக்காட்சி மூலமும் எடுத்துச்செல்லப்படுகிறது. \n\nSection::::நிகழ்ச்சிகள்.\nஇந்த தொலைக்காட்சியில் பாரதி கண்ணம்மா, தாய் வீடு, 7ஆம் உயிர் போன்ற தொடர்களும், குஷ்பூ தொகுத்து வழங்கிய நினைத்தாலே இனிக்கும், பாக்யராஜ் நடத்திய இது உங்க மேடை போன்ற பல நிகழ்ச்சிகளை ஒளிபரப்பு செய்தது.\n\n"}
{"id": "426851", "url": "https://ta.wikipedia.org/wiki?curid=426851", "title": "ஹெய்டி (2015) திரைப்படம்", "text": "ஹெய்டி (2015) திரைப்படம்\n\nஹெய்டி (Heidi) என்பது 2015 ம் ஆண்டு வெளிவந்த ஜெர்மனிய மொழி திரைப்படம் ஆகும்  குழந்தைகளுக்கான இந்த திரைப்படம் எழுத்தாளர் ஜோஹன்னா ஸ்பெரியின் ஹெய்டி என்ற புத்தகத்தின் கதைக்களத்தில் உருவானது  . இந்த திரைப்படத்தில் அணுக் ஸ்டெபன் ,ப்ருனோ கன்ஸ் , கத்ரினா ஸ்கட்லர் மற்றும் பலர் நடித்துள்ளனர் .\n\nSection::::கதை :.\nஸ்விட்சர்லாந்து ஆல்ப்ஸ் மலைத்தொடரில் உள்ள சிறிய கிராமத்தில் ஒரு சாதாரண பெண்ணாக  வளர்க்கப்படும் ஹெய்டி ஒரு கட்டத்தில் ப்ரான்க்பர்ட் நகரத்தில் ஒரு பணக்கார வீட்டில் வளர்க்கப்படுகிறார் ,ஆனால் திரும்பவும  அங்கே சக்கர நாற்காலி பயன்படுத்தும் நடப்பதில் சிரமம் உள்ள கிளாரா என்ற சிறிய பெண்ணின் ஒரு நல்ல தோழியாக மாறுகிறாள் . அங்கே பராமரிப்பு பொறுப்பில் இருக்கும் பெண்மணி ஃபிளாரின் கண்டிப்புடன் இருக்கிறார் , இருந்தாலும் கிளாராவின் பாட்டி வெளியூரில் இருந்து வீட்டுக்கு வந்ததும் ஹெய்டி பற்றி புரிந்துகொண்டு நட்பாகவே இருக்கிறார் , கொஞ்சம் எழுதபடிக்கவும் கற்றுக்கொள்கிறாள் ,\n\nஹெய்டி அவளுடைய கிராமத்துக்கு செல்ல நினைப்பதால் திரும்பவும் கிராமத்துக்கே அழைத்து செல்லப்படுகிறாள் . இதனால் கிளாரா வருத்தமாக இருப்பதால் சில நாட்களுக்கு பிறகு கிளாராவின் குடும்பத்தினர் அவளை ஹெய்டியின் சிறிய குடிசை வீட்டுக்கு அழைத்து செல்கின்றனர் , கொஞ்சம் நாட்கள் ஹெய்டியின் கிராமப்புற குடும்பத்தில் இருக்கும் கிளாரா மகிழ்ச்சியாக நாட்களை கழிக்கிறார் .\n\nஒரு முறை பட்டாம்பூச்சியை ஒரு சிறிய தொடர நினைத்த கிளாரா தன்னை அறியாமலே நன்றாக தானாகவே நடக்க முயற்சி செய்வதை பார்த்து சிறுவர்களான ஹெய்டி மற்றும் பீட்டர்  அதிசயப்படுகின்றனர் . கிளாரா கொஞ்சம் கொஞ்சமாக நடக்க கற்றுக்கொள்கிறாள் , கிளாராவின் குடும்பத்தினரும் இதனால் நிறைய மகிழ்ச்சி அடைகின்றனர் , ஹெய்டி இப்போது பள்ளியில் படிக்கறாள் , வருங்காலத்தில் நிறைய கதைகளை எழுதவேண்டும் என்றும் ஆசைப்படுகிறாள்\nSection::::நடிப்பு.\nஅணுக் ஸ்டெபன்- ஹெய்டி\n\nப்ருனோ கன்ஸ் - ஹெய்டியின் தாத்தா\n\nகத்ரினா ஸ்கட்லர் - நகர்ப்புற இல்லத்தின் பராமரிப்பாளர்.\n\nஇசபெல்லா அட்மேன் - கிளாரா , ஹெய்டியின் நகர்ப்புற தோழி\nSection::::தயாரிப்பு மற்றும் வெளியீடு.\nஇந்த திரைப்படதின் காட்சிகள்  ஆல்ப்ஸ் மலைத்தொடரில் கெண்டன் ஆப் க்ரிஷன்ஸ் பகுதியில் இந்த திரைப்படம் 10 டிசம்பர் 2015 ம் ஆண்டு ஜெர்மனியில் வெளிவந்தது , திரைப்பட விமர்சனங்களை மற்றும் மதிப்புரைகளை தொகுத்து வழங்கும் இணையதளமான ரோட்டோன் டொமாடோஸ் இந்த திரைப்படத்துக்கு 100 மதிப்பெண் கொடுத்துள்ளது குறிப்பிடத்தக்கது.\n"}
{"id": "426858", "url": "https://ta.wikipedia.org/wiki?curid=426858", "title": "உபைதுகள் காலம்", "text": "உபைதுகள் காலம்\n\nஉபைதுகளின் காலம் (Ubaid period) (கிமு 6500 - கிமு 3800) பண்டைய அண்மை கிழக்கின், மெசொப்பொத்தேமியாவில் வரலாற்றுக்கு முந்தைய காலத்தில் கிமு 6,500 முதல் கிமு 3,800 முடிய ஏறத்தாழ 3,000 ஆண்டுகள் வாழ்ந்த இனக்குழுவினர் ஆவார். \n\nSection::::பெயர்க் காரணம்.\n\"ஹென்றி ஹால்\" மற்றும் \"லியோர்னோ வுல்லி\" போன்ற தொல்லியளாலர்கள், மெசொப்பொத்தேமியாவின் தெற்கில், தற்கால தெற்கு ஈராக்கில் யூப்பிரடீஸ் - டைகிரிஸ் ஆறுகள் பாயும் டெல் அல் - உபைது பகுதியில் நடந்த தொல்லியல் அகழ்வாய்வில் கிமு 6500 - 3500 காலத்தில் வாழ்ந்த பண்டைய உபைது மக்களின் தொல்பொருட்களைக் கண்டெடுத்தனர். எனவே இதற்கு உபைதுகளின் காலம் எனப்பெயராயிற்று. \n\nதெற்கு மெசொப்பொத்தேமியாவில் கிமு 3,500ல், உபைதுகளின் இடத்தை உரூக் மக்கள் ஆக்கிரமித்ததால் உபைதுகளின் காலம் முடிவுற்றது.\n\nஹலாப் காலத்திற்குப் பின், பிந்தைய செப்புக் காலத்தில் உபைதுகளின் காலம் துவங்கியது. வடக்கு மெசொப்பொத்தேமியாவில் உபைதுகளின் காலம் கிமு 5,300 முதல் கிமு 4,300 வரை நீடித்தது. \n\nSection::::தொல்லியல் ஆய்வின் வரலாறு.\nஉபைதுகளின் காலம் எனும் சொல், 1930ல் பாக்தாத்தில் நடைபெற்ற தொல்லியல் ஆய்வாளர்களின் மாநாட்டில் ஏற்றுக் கொள்ளப்பட்டது. மேலும் அம்மாநாட்டில் உரூக் காலம் வரையறுக்கப்பட்டது.\n\nSection::::உபைதுகளின் காலம், விரிவாக்கம் மற்றும் கால வரிசை.\nஉபைதுகளின் காலத்தை நான்கு அடிப்படை ஆதாரங்களுடன் பிரித்தறியப்படுகிறது:\n\n\n\nSection::::விளக்கம்.\nஉபைதுகள் காலத்தில் கோட்டைச் சுவர்கள் அற்ற, பல அறைகள் கொண்ட, செவ்வக வடிவ களிமண் செங்கற்களாலான வீடுகளுடன் கூடிய பெரிய கிராமக் குடியிருப்புகள், இரண்டு அடுக்குக் கோயிலுடன் அமைந்திருந்தது. இதுவே மொசபத்தோமியாவில் கண்டெடுக்கப்பட்ட முதல் கோயில் ஆகும். 10 ஹெக்டேர் பரப்பளவில் அமைந்த இப்பெரிய குடியிருப்பைச் சுற்றிலும் 1 ஹெக்டேர் பரப்பளவுகளுடன் சிறிய கிராமங்கள் இருந்தன.\nகிமு 5000–4000களில் உபைதுகள் நகர நாகரீகத்தை நோக்கிச் செல்லத் துவங்கினர். இவர்கள் வேளாண்மை செய்ததுடன், காட்டு விலங்குகளைப் பழக்கப்படுத்தி வீட்டு விலங்களாக மாற்றி, வேளாண்மைத் தொழிலுக்கு பயன்படுத்தினர். நிலத்தை நன்கு உழுவதற்கு கலப்பை, ஏர் போன்ற உழவுக் கருவிகளை கண்டறிந்தனர். \n\n\n\n"}
{"id": "426859", "url": "https://ta.wikipedia.org/wiki?curid=426859", "title": "வசந்த் தொலைக்காட்சி", "text": "வசந்த் தொலைக்காட்சி\n\nவசந்த் தொலைக்காட்சி என்பது மே 5, 2008 ஆம் ஆண்டு முதல் தமிழில் இயங்கும் ஒரு பொழுதுபோக்கு தொலைக்காட்சி ஆகும். இந்த தொலைக்காட்சி சென்னை தமிழ்நடை தலைமையிடமாக வைத்து இயக்குகின்றது, மற்றும் வசந்த & கோ நிறுவனத்தின் எச். வசந்தகுமாருக்கு சொந்தமானது.\n\n"}
{"id": "426911", "url": "https://ta.wikipedia.org/wiki?curid=426911", "title": "கி. விட்டால் ராவ்", "text": "கி. விட்டால் ராவ்\n\nகி. விட்டால் ராவ் (\"Vittal rao k\" பிறப்பு: மே 12, 1942) என்பவர் ஒரு தமிழ் எழுத்தாளர் ஆவார். இவர் 1942 ஆம் ஆண்டு மே மாதம் 12 ஆம் நாள், இந்தியாவின் தமிழ்நாடு மாநிலத்தில், கிருட்டிணகிரி மாவட்டத்திலுள்ள, ஓசூர் நகரத்தில் பிறந்தார். பிறப்பால் கர்நாடகா மாநிலத்தைச் சேர்ந்தவராக இருந்தாலும், இவர் பள்ளிப்படிப்பை தமிழ்நாட்டில் பயின்றதால் இவருக்கு தமிழ்மொழி பயிற்று மொழியாக அமைந்தது. பல திறமைகளைக் கொண்ட இவர் தன்னுடைய இருபதாவது வயதுகளிலேயே எழுதத் தொடங்கிவிட்டார். ஆனால் 1967 ஆம் ஆண்டில் ஆனந்தவிகடன் போன்ற பிரபலமான வார இதழ்களில் இவருடைய சிறுகதைகள் வெளிவரத் தொடங்கியவுடன்தான் உள்ளுரில் இருந்த இலக்கிய குழுக்களில் இவருடைய முகம் அறிமுகமானது. நாற்பதாண்டு கால இலக்கிய வாழ்வில் விட்டால் ராவ் 9 நாவல்கள், 140 சிறுகதைகள் அடங்கிய 5 சிறுகதைத் தொகுதிகள், உலக சினிமா முதல் நுண்கலைகள் வரையிலான தலைப்புகளில் வரலாறு மற்றும் இலக்கியம் முதலானவற்றைப் படைத்தார்\n\nSection::::வாழ்க்கை வரலாறு.\nSection::::வாழ்க்கை.\nஇந்தியாவின் தமிழ்நாட்டில் இருந்த பழைய சேலம் மாவட்டத்தில் உள்ள ஓசூர் நகரத்தில் விட்டல் ராவ் பிறந்தார். கிருட்டிண ராவ் சரசுவதி தம்பதியருக்குப் பிறந்த எட்டு குழந்தைகளில் விட்டால் ராவ் ஆறாவது குழந்தையாவார். 1960 ஆம் ஆண்டில் ஒரு கதிர்வீச்சு நிபுணராக இசுடான்லி மருத்துவக் கல்லூரி மற்றும் மருத்துவமனையில் பணியில் சேர்வதற்கு முன்பு வரை சேலத்தில் தனது குழந்தை பருவத்தையும் பதின்பருவ வயது நாட்களையும் கழித்தார். மருத்துவமனையில் பணியாற்றிய காலத்தில் அவர் கலை மற்றும் இலக்கியத்தில் ஆர்வத்தை வளர்த்துக் கொண்டார். இதனால் ஊக்கம்பெற்று அப்போது சென்னையிலிருந்த புகழ்பெற்ற அரசு நுண்கலைக் கல்லூரியில் (முன்னதாக இது மெட்ராசு கலைக்கல்லூரி என்று அழைக்கப்பட்டது) சேர்ந்து படித்தார். 1963 ஆம் ஆண்டு சென்னை தொலைபேசி அலுவலகத்தில் பணியில் சேர்ந்து 2002 ஆம் ஆண்டு மே மாதம் வரை தொடர்ந்து பணிபுரிந்து பணியிலிருந்து ஓய்வு பெற்றார். இங்கு பணியாற்றும்போது கிடைத்த ஓய்வு நேரத்தில் இலக்கியம் மற்றும் நுண்கலைகள் மீதிருந்த தனிப்பட்ட ஆர்வத்தை அவரால் தொடர முடிந்தது. சென்னை சென்ட்ரல் இரயில் நிலையத்திற்கு அருகேயிருந்த மூர் மார்கெட்டில் உலாவச் செல்வது அவருக்கு விருப்பமான பொழுது போக்காக மாறியது. இலக்கியம் மற்றும் கலை தொடர்பான பயன்படுத்தப்பட்ட புத்தகங்கள் உலகத்தின் பல்வேறு பகுதிகளிலிருந்தும் கொண்டு வரப்பட்டு விற்பனைக்குக் கிடைத்தன. அவற்றின் மீதெல்லாம் ஆர்வம் கொண்ட ராவ் பேரம் பேசி வாங்கிச்சென்று படித்தார்.\n\nSection::::எழுத்துப் பணி.\nஇவருடைய முதல் சிறுகதை 1967 இல் புகழ் பெற்ற வார இதழான ஆனந்த விகடனில் பிரசுரமானது. அதன் பின்னர் இவருடைய இலக்கிய படைப்புகள் அனைத்து பிரபல இதழ்களிலும் இலக்கிய சிற்றிதழ்களிலும் வெளிவர ஆரம்பித்தன.\n\n1976 ஆம் ஆண்டில் வெளிவந்த போக்கிடம் என்ற இவருடைய நாவலுக்கு இலக்கிய சிந்தனை அமைப்பு சிறந்த நாவல் என்ற பரிசை வழங்கியது. இதைத்தொடர்ந்து இலக்கிய உலகம் ராவை கவனிக்கத் தொடங்கியது. இதுவரை ஒன்பது நாவல்கள் , நூறு பெரிய மற்றும் சிறிய என நூற்றுக்கும் மேற்பட்ட சிறுகதைகள் அடங்கிய நான்கு தொகுப்புகள் வெளியிடப்பட்டுள்ளன.\n\nஅவரது குறிப்பிடத்தக்க படைப்புகளில் சிலவற்றைப் பற்றி பேசுவதென்றால் 1981 ஆம் ஆண்டில் வெளிவந்த நதிமூலம் பற்றி கூறியாக வேண்டும். மாதவன் என்ற பிராமண குடும்பத்தின் மூன்று தலைமுறை வாழ்க்கையை இக்கதை விவரிக்கிறது. சமுதாயத்திற்கு வெளியே நடக்கும் நிகழ்வுகள் மற்றும் இயக்கங்களை இணைத்து இக்கதை எழுதப்பட்டுள்ளது. இக்கதை தனி மனித வாழ்க்கையில் தொடர்புடைய சமூக சக்திகள் உண்டாக்கும் பல்வேறு வகையான மாற்றங்களை உள்ளடக்கிய பெரிய மற்றும் சிக்கலான ஒரு திரைக்கதையாகும். இக்கதையில் பிண்ணப்பட்டுள்ள சம்பவங்கள் பலவும் சமுதாயத்தில் நடக்கும் நிகழ்வுகளின் உண்மையான வரலாற்று செய்திகளாக இருக்கின்றன. தமிழில் உருவாக்கப்பட்ட ஒரு தனித்துவமான கதையாக இது கருதப்படுகிறது. தனிமனித வாழ்க்கையைப் படிக்கின்ற அதே வேளையில் சமுதாயத்தில் ஏற்பட்ட பல்வேறு மாற்றங்களையும் இக்கதையிலிருந்து அறியமுடிகிறது.\n1993 ஆம் ஆண்டு வெளிவந்த காலவெளி என்ற நாவல், ஒரு கலைப் பள்ளியில் சில மாணவர்கள் வாழ்வில் நிகழ்ந்த ஒரு பகுதியை அவர்களின் விருப்பங்கள், ஏமாற்றங்கள், ஒருவருக்கொருவரிடையில் இருந்த பொறாமை மற்றும் வாழ்க்கை சமரசங்கள் ஆகியவற்றைக் கொண்டிருந்தது. எழுபதுகளில் சென்னை நகரின் கலைஞர்கள் மற்றும் எழுத்தாளர்கள் இருந்த சூழலை விளக்கும் கிட்டத்தட்ட ஓர் ஆவணப்படமாக இந்நாவல் விளங்கியது. உண்மையில், அவரது படைப்புகள் அனைத்துமே உண்மையான வரலாற்று பின்ணணியில், தேர்ந்தெடுத்த வாழ்க்கைச் சிக்கலை அவிழ்க்கின்ற ஆவணப் பரிமாணத்தைக் கொண்டவையாக விளங்குகின்றன.\n\nஇவரது நாவல்கள் சமூக வரலாற்றின் துல்லியமான கவனிப்பையும் மற்றும் அவற்றை விவரிப்பதுமான கண்ணோட்டத்துடன் பரிமாறப்படுகின்றன. இந்த குணங்கள்தான் இருபதாம் நூற்றாண்டின் சமகாலத்திய தமிழ் இலக்கியங்களுக்கான சில முக்கியமான நாவலாசிரியர்களில் ஒருவராக இவரைக் குறிக்கிறது.\n\nSection::::நூற்பட்டியல்.\nSection::::நாவல்கள்.\n•இன்னொரு தாஜ்மகால் -1974 \n•போக்கிடம் - 1976 \n•தூறல் - 1976 \n•நதிமூலம் - 1981 \n•மற்றவர்கள் - 1992 \n•மீண்டும் அவளுக்காக - 1993 \n•காலவெளி - 1993 \n•வண்ண முகங்கள் - 1994 \n•காம்ரேடுகள் – 1996\n\n"}
{"id": "426917", "url": "https://ta.wikipedia.org/wiki?curid=426917", "title": "பசிபிக் நேர வலயம்", "text": "பசிபிக் நேர வலயம்\n\nபசிபிக் நேர வலயம் (\"Pacific Time Zone\", PT) என்பது மேற்கு கனடா, மேற்கு ஐக்கிய அமெரிக்கா, மேற்கு மெக்சிக்கோ ஆகிய பகுதிகளின் நேர வலயம் ஆகும். இவ்வலயத்தில் உள்ள இடங்கள் ஒருங்கிணைந்த அனைத்துலக நேரத்தில் இருந்து எட்டு மணி நேரத்தைக் கழித்து () தமது சீர் நேரத்தைப் பேணுகின்றன. கோடை காலங்களில் இவை பகலொளி சேமிப்பு நேரத்தைக் () கடைப்பிடிக்கின்றன.\n\nஐக்கிய அமெரிக்காவிலும், கனடாவிலும் இந்நேர வலயம் பொதுவாக \"பசிபிக் நேர வலயம்\" என அழைக்கப்படுகிறது. குறிப்பாக, இவ்வலயத்தில் நேரம் (நவம்பர் முதல் நடு-மார்ச் வரை) \"பசிபிக் சீர் நேரம்\" (\"Pacific Standard Time\", PST) எனவும், பகலொளி சேமிப்புக் காலத்தில் (நடு-மார்ச் முதல் நவம்பர் ஆரம்பம் வரை) \"பசிபிக் பகலொளிசேமிப்பு நேரம்\" (\"Pacific Daylight Time\" PDT) எனவும் அழைக்கப்படுகிறது. மெக்சிக்கோவில், இக்காலப்பகுதி வடமேற்கு நேர வலயம் (\"Zona Noroeste\", Northwest Zone) என அழைக்கப்படுகிறது. பசிபிக் வலயத்தில் உள்ள மிகப் பெரிய நகரம் லாஸ் ஏஞ்சலஸ் ஆகும்.\n\nSection::::கனடா.\nகனடாவில் ஒரேயோரு பகுதி மட்டுமே முழுமையாக பசிபிக் வலயத்தில் உள்ளது:\n\nகனடாவின் ஒரு மாகாணமும், ஒரு பிராந்தியமும் பசிபிக் நேரத்திலும், மலை நேர வலயத்திலும் பிரிக்கப்பட்டுள்ளன:\n\n\nSection::::ஐக்கிய அமெரிக்கா.\nஇரண்டு மாநிலங்கள் பசிபிக் வலயத்தில் முழுமையாக உள்ளன:\n\nமூன்று மாநிலங்கள் பசிபிக் வலயத்திலும் மலை நேர வலயத்திலும் உள்ளன:\n\nஒரு மாநிலம் பசிபிக் வலயத்திலும் அலாஸ்கா நேர வலயத்திலும் உள்ளது:\n\n"}
{"id": "426932", "url": "https://ta.wikipedia.org/wiki?curid=426932", "title": "வேர் அழுத்தம்", "text": "வேர் அழுத்தம்\n\nவேர் அழுத்தம் (\"Root pressure\") என்பது ஒரு வேர் அமைப்பின் செல்களிலுள்ள குறுக்கு சவ்வூடுபரவல் அழுத்தம் ஆகும. இதன் விளைவாக தாவரயினப் பாலானது தாவரங்களின் இலைகளுக்குத் தண்டு வழியாக உயர்ந்து செல்லும் .\n\nமண்ணின் ஈரப்பத அளவு அதிகமாக இருக்கும் இரவு நேரத்திலோ அல்லது நீராவிப்போக்கு குறைவாக இருக்கும் பகல் நேரத்திலோ சில சத்துநீரோட்டத் தாவரங்களில் சைலம் பகுதியில் வேர் அழுத்தம் தோன்றுகிறது. நீராவிப்போக்கு அதிகமாக இருக்கும்போது சைலச் சாறு பொதுவாக அழுத்தத்திற்கு உட்படுவதற்கு மாறாக ஆவியுயிர்ப்பீர்ப்பில் காணப்படுகிறது. வேர் அழுத்தம் காரணமாக சில தாவரங்களில் , இலைகளின் முனைகளிலோ அல்லது விளிம்புகளிலிருந்தோ துளித்துளியாக சைலச்சாறு கசிகிறது அல்லது உமிழப்படுகிறது. மண்ணுக்கு அருகேயுள்ள தாவரத்தின் அடி இளந்தண்டை நீக்குவதன் மூலம் வேர் அழுத்தம் ஆய்வு செய்யப்படுகிறது. வேர் அழுத்தம் காரணமாக வெட்டப்பட்ட தண்டின் சைலம் திசுவிலிருந்து சாறு பல மணி நேரத்திற்கு அல்லது நாட்களுக்குக் கசிகிறது. அழுத்தத்தை அளக்கும் ஒரு மானோமீட்டர் வெட்டப்பட்ட இத்தண்டுடன் இணைக்கப்பட்டால் வேர் அழுத்தத்தை நம்மால் அளவிட முடியும்.\n\nகனிம ஊட்டச்சத்து அயனிகளை வேர்களின் சைலம் திசுவில் கடத்துவதன் மூலம் வேர் அழுத்தம் ஏற்படுகிறது. நீராவிப் போக்கு நடைபெறாமல் அயனிகள் தண்டுகளுக்கு கடத்தப்படுவதால் அவை வேர்த்தொகுப்பில் திரண்டு நீர்த்திறனைக் குறைக்கின்றன. பின்னர் சவ்வூடு பரவல் காரணமாக மண்ணிலிருந்து தண்ணீர் வேர் தொகுப்புக்குள் பரவுகிறது. சைலத்தில் திரளும் தண்ணீர் வலிமையான செல்கள் மீது அழுத்தம் கொடுப்பதால் வேர் அழுத்தம் தோன்றுகிறது. வேர் அழுத்தம் கொடுக்கும் சக்தியினாலேயே தண்ணீர் வேரிலிந்து தண்டுகளுக்கு ஏறிவருகிறது, ஆனால் உயரமான மரங்களின் உச்சிக்கு தண்ணீர் ஊடுருவுவதற்கு இச்சக்தி போதுமானதாக இல்லை. சில தாவரங்களில் அளவிடப்படும் அதிகபட்ச வேர் அழுத்தம் அவற்றில் தண்ணீரை 6.87 மீட்டர் உயரத்திற்கு மட்டுமே உயர்த்த முடிகிறது. ஆனால் உயரமான மரங்கள் 100 மீட்டர் உயரத்திற்கு மேல் உள்ளன.\n\nSection::::அகத்தோலின் பங்கு.\nவேர் அழுத்தத்தின் வளர்ச்சியில் வேரிலுள்ள எண்டோடெர்மிசு எனப்படும் அகத்தோலின் பங்கு முக்கியமானதாகும். எண்டோடெர்மிசு என்பது புறணி மற்றும் பெரிசைக்கிளிக்கு இடையில் அமைந்துள்ள மெல்லிய ஒற்றை உள்ளடுக்கு செல்களாகும். இந்த அகத்தோலில் பீப்பாய் வடிவ செல்கள் ஒரு வரிசையில் அமைந்துள்ளன. இச்செல்களின் ஆரச் சுவரிலும் உள் கிடைமட்ட சுவரிலும் கேசுபேரியன் தடிப்பு காணப்படுகிறது. வேரின் புறணிப்பகுதிவழியாக நீர் கடத்தப்படும்போது புறணி செல்களின் செல்சுவர் மற்றும் செல்லிடைவெளி வழியாக நீர் சென்று அகத்தோலின் செல்சுவரிலுள்ள இக்கேசுபேரியன் தடிப்பு பகுதிக்கு வருகிறது. அகத்தோல் மற்றும் பெரிசைக்கிள் வழியாக நீர் சென்று சைலத்தின் செல்கள் மூலம் சைலத்தை அடைகின்றது. கனிம ஊட்டச்சத்து அயனிகள் அகத்தோல் செல் சுவர்கள் மூலம் இயல்பாக நகருவதை கேசுபேரியன் தடுப்பு தடுக்கிறது. தண்ணீர் மற்றும் அயனிகள் அப்போபிளாசுட்டு பாதை வழியாக இந்த செல் சுவர்களில் நகரும். ஒருமுறை அகத்தோலுக்கு உள்ளே வந்த அயனிகள் மீண்டும் அகத்தோலில் உள்ள காசுபேரியன் தடிப்பு வழியாக திரும்பச் செல்ல முடியாததால் அவை சிம்பிளாசுட்டு பாதையில் நகர்கின்றன. அதாவது ஒரு செல்லில் இருந்து மற்றொரு செல்லுக்கு உயிருள்ள பிளாசுமோடெசுமாட்டா மற்றும் சைட்டோபிளாசம் எனப்படும் அடுத்தடுத்து அமைந்த செல்கள் வழியாக தொடர்ந்து சைலத்திற்குள் கடத்தப்படுகின்றன. தாவரத்தின் மேற்பகுதிக்கு கடத்தப்படுகின்றன. செல் சவ்வுக்குப் பதிலாக காசுப்பேரியன் தடிப்பு திரளும் அயனிகள் அப்போபிளாசுட்டு பாதைவழியாக அகத்தோலுக்கு வெளியே செல்வதைத் தடுக்கிறது. சைலத்திற்குள் உள்ள அகத்தோலுக்குள் திரளும் அயனிகள் உருவாக்கும் நீர்த்திறன் மற்றும் சவ்வூடு பரவலினால் தண்ணீர் மண்ணில் இருந்து அகத்தோல் மற்றும் சைலம் வழியாக புறணிக்குள் பரவுகிறது.\n\nSection::::முக்கியத்துவம்.\nநீராவிப்போக்கின் அளவு குறைவாக அல்லது சுழியாக இருக்கும் போது வேர் அழுத்தமே தண்ணீர் மற்றும் கரைந்துள்ள கனிம ஊட்டச்சத்துக்களை வேரிலிருந்து சைலம் வழியாக சிறிய தாவரங்களின் உச்சிக்கு கடத்துகிறது. இவ்வாறாகத் தோன்றும் அதிகபட்ச வேர் அழுத்தம் 0.6 மெகாபாசுக்கல் என அளவிடப்பட்டுள்ளது. ஆனால் சில தாவர இனங்களில் எந்தவிதமான வேர் அழுத்தமும் உருவாக்கப்படுவதில்லை. தண்ணீர் மற்றும் கனிம ஊட்டச்சத்துக்கள் பரவலாக வாசுகுலார் எனப்படும் சத்து நீரோட்டத் தாவரங்களில் இயங்குவதற்கான முக்கிய பங்களிப்பு ஆவியுயிர்ப்பீர்ப்பு எனக் கருதப்படுகிறது. இருப்பினும்100% ஈரப்பதத்தில் வளர்க்கப்படும் சூரியகாந்தி செடிகள் சாதாரணமாக வளர்கின்றன. மற்றும் வழக்கமான ஈரப்பதத்தில் உள்ள தாவரங்கள் போல அதே அளவு கனிம ஊட்டச்சத்துக்களைச் சேர்க்கின்றன. 100% ஈரப்பதத்தில் இருக்கும் தாவரங்களைக் காட்டிலும் இவற்றின் நீராவிப் போக்கு விகிதம் 10 முதல் 15 மடங்கு அதிகமாகும். எனவே குட்டைத் தாவரங்களில் கனிம ஊட்டச்சத்துகள் மேல் நோக்கி கடத்தப்படுவதற்கு நீராவிப் போக்கு ஒரு நிபந்தனையல்ல என்பதை உணர முடிகிறது .\nகுளிர்காலத்தில் சிலசமயங்களில் சைலம் வெசல்கள் காலியாக உள்ளன. இச்சைலம் வெசல்களைக் நிரப்புவதற்கு வேர் அழுத்தம் முக்கியமானதாக இருக்கிறது . இருப்பினும் வேர் அழுத்தம் இல்லாமல் ஊட சில இனங்களின் வெசல்கள் நிரப்பப்படுகின்றன. சில இலையுதிர்கால மரங்களில் அவை இலைகளை உதிர்ப்பதற்கு முன்னர் பெரும்பாலும் வேர் அழுத்தம் அதிகமாக உள்ளது. இலைகள் இல்லாமல் நீராவிப் போக்கு குறைவாக உள்ளது, மேலும் கரிம கரைசல்கள் திரட்டப்பட்டு சைலத்தின் நீர் திறனை குறைக்கின்றன .\n\nசர்க்கரைப் பனை போன்ற மர வகைகளின் சைலத்தில் வசந்த காலத்தின் ஆரம்பத்தில் அதிக அடர்த்தியுள்ள சர்க்கரை குவிக்கிறது, இதுவே பனை சர்க்கரையின் ஆதாரமாகும். சில மரங்கள் பின் குளிர்காலத்தில் அல்லது வசந்த காலத்தின் தொடக்கத்தில் அவற்றின் தண்டு கத்தரிக்கப்படும்போது சைலச்சாற்றை நிற்காமல் தொடர்ந்து வடிக்கின்றன. உதாரணம்: மேப்பிள், எல்ம். இத்தகைய பால் வடிதல் என்பது வேர் அழுத்தத்திற்கு இணையான செயலாகும். அயனிகளுக்குப் பதிலாக சர்க்கரைகள் மட்டும் சைலத்தின் நீர்த்திற்னைக் குறைக்கின்றன. மேப்பிள் மரங்களைப் பொறுத்த வரையில் பால் வடிதல் என்பது வேர் அழுத்தத்தினால் நிகழ்வது அல்ல, அது தண்டில் ஏற்படும் மாற்றங்களால் நிகழ்வது ஆகும் ..\n\nஅனைத்து புற்களும் வேர் அழுத்தத்தைத் தோற்றுவிக்கின்றன. மூங்கில்களில் தோன்றும் வேர் அழுத்தம் அவற்றின் அதிகபட்ச உயரத்துடன் தொடர்புடையது ஆகும் .\n\n"}
{"id": "426936", "url": "https://ta.wikipedia.org/wiki?curid=426936", "title": "இம்சை அரசன் 24ம் புலிகேசி", "text": "இம்சை அரசன் 24ம் புலிகேசி\n\nஇம்சை அரசன் 24ம் புலிகேசி (Imsai Arasan 24th Pulikecei) என்பது சிம்புதேவன் எழுதி இயக்கும் ஒரு தமிழ் வரலாற்று-நகைச்சுவைத் திரைப்படம் ஆகும். இம்சை அரசன் 23ம் புலிகேசி (2006) திரைப்படத்தின் தொடர்ச்சியே இது. முன்னணி கதாப்பாத்திரத்தில் நடிகர் வடிவேலு மற்றும் நடிகை பார்வதி ஓமனக்குட்டன் ஆகியோர் நடித்துள்ளனர். எஸ். ஷங்கரின் தயாரிப்பு நிறுவனமான எஸ் பிக்சர்ஸ் மற்றும் லைகா புரொடக்சன்ஸ் ஆகியவை இந்த திரைப்படத்தை தயாரிக்கின்றன.இந்த திரைப்படத்தின் முதல் தோற்றம் 23 ஆகஸ்ட் 2017 அன்று வெளியிடப்பட்டது.\n\nSection::::தயாரிப்பு.\nஇப்படத்தை தயாரிப்பாளர் ஷங்கரின் எஸ் பிக்சர்ஸ் மற்றும் லைகா புரொடக்சன்ஸ் ஆகியவை தயாரிக்கின்றன. இசையமைப்பாளர் முகமது ஜிப்ரான் இப்படத்திற்கு இசையமைக்கின்றார்.தேசிய விருது பெற்ற படத்தொகுப்பாளர் விவேக் ஹர்ஷன் மற்றும் ஒளிப்பதிவாளர் சரவணன் ஆகியோர் இப்படக்குழுவில் உள்ளனர். வடிவேலுவை நாயகனாக இயக்குனர் ஷங்கர், தனது தயாரிப்பில் வெளிவந்த படமான இம்சை அரசன் 23 ஆம் புலிகேசியில் அறிமுகப்படுத்தினார். சிம்பு தேவன் இயக்கிய இந்த அரசியல் நையாண்டிப் படமான இம்சை அரசன் 23 ஆம் புலிகேசி, வெற்றி பெற்றது.\n\nகடந்த ஆண்டு, இயக்குனர் ஷங்கர், வடிவேலுவை வைத்து இம்சை அரசன் 24ம் புலிகேசி எனும் படத்தை தயாரிக்க இருப்பதாக அறிவித்தார். எனினும் வடிவேலுவிற்கும் படக்குழுவிற்கும் தொடர்ச்சியாக சண்டை நிலவியது. இப்பிரச்சனையைத் தீர்க்க தமிழ்நாடு திரைப்படத் தயாரிப்பாளர் சங்கத்தை நாடினார் ஷங்கர். தயாரிப்பாளர் சங்கம் இப்பிரச்சனையால் வடிவேலுவை வைத்து படம் எடுக்கத் தடை விதித்தது.\n"}
{"id": "426956", "url": "https://ta.wikipedia.org/wiki?curid=426956", "title": "ஏ. டி. கிருஷ்ணசாமி", "text": "ஏ. டி. கிருஷ்ணசாமி\n\nஏ. டி. கிருஷ்ணசாமி (\"A. T. Krishnaswamy\", 1905 – திசம்பர் 24, 1987) தென்னிந்தியத் திரைப்பட இயக்குநரும், கதை வசன எழுத்தாளரும், தயாரிப்பாளரும் ஆவார். 1941 இல் வெளிவந்த \"சபாபதி\" திரைப்படம் இவருக்குப் பெரும் புகழைத் தேடித் தந்தது.\n\nSection::::வாழ்க்கைக் குறிப்பு.\nதமிழ்நாடு, வட ஆற்காடு மாவட்டத்தைச் சேர்ந்த கிருஷ்ணசாமி படிக்கும் போதே நாடகங்கள் எழுதுவதிலும் நடிப்பதிலும் ஆர்வம் கொண்டார். பம்மல் சம்பந்த முதலியாரின் சுகுண விலாச சபா நாடகக் கம்பனியில் இணைந்து நடித்தார்.\n\nகிருஷ்ணசுவாமி 1934-ஆம் ஆண்டிலேயே ஏ. வி. மெய்யப்பனின் தொடர்புகள் ஏற்பட்டது. அவரது சரசுவதி ஸ்டோர்சு என்ற இசைத்தட்டு நிறுவனம் வெளியிட்ட நாடக இசைத்தட்டுகளுக்கு வசனம் எழுதிக் கொடுத்தார். ஏவிஎம் நிறுவனம் தயாரித்த \"நந்தகுமார்\" (1938) திரைப்படத்தில் டி. ஆர். மகாலிங்கம் பாடிய ‘யுக தர்ம முறையே' என்ற பாடலை எழுதினார். இதே படத்தில் லலிதா வெங்கடராமன் பின்னணி பாடிய ‘தீனதயாபரனே திவ்யனே' என்ற பாடலையும் இயற்றினார்.\n\nஏவிஎம்மின் \"சபாபதி\" (1941) திரைப்படத்தின் மூலம் இயக்குநராக அறிமுகமானார். கன்னடத்தில் வெளியான சத்ய ஹரிச்சந்திரா என்ற வெற்றிப் படத்தை இயக்கினார். இது 1944 இல் தமிழில் மொழி மாற்றம் செய்யப்பட்டு வெளிவந்தது. தமிழ்ப் படத்திற்கு இவரே வசனங்களை எழுதினார். தொடர்ந்து \"வித்யாபதி\" (1946), \"மனம் ஒரு குரங்கு\" ஆகிய திரைப்படங்களை இயக்கினார். \"அறிவாளி\" இவரது மற்றுமொரு வெற்றிப் படம் ஆகும்.\n\n\n"}
{"id": "426964", "url": "https://ta.wikipedia.org/wiki?curid=426964", "title": "பாபிரஸ்", "text": "பாபிரஸ்\n\nபாபிரஸ் (Papyrus) பண்டைய எகிப்தில், கிமு நான்காம் ஆயிரமாண்டில், நைல் ஆற்றின் கழிமுகத்தின் சதுப்பு நிலத்தில் விளையும் பாபிரஸ் எனும் நாணல் போன்ற செடிகளின் தண்டுகளைப் பிழிந்தெடுத்த வெள்ளைப் பசை போன்ற கூழிலிருந்து தயாரிக்கப்படும் தடித்த காகிதம் போன்ற எழுது பொருளாகும். இந்த தடித்த காகிதத்தை எகிப்தியர்கள் \"பாபிரஸ்\" என்றழைத்தனர். \n\nஇந்த தடிமனான பாபிரசில், எகிப்திய மன்னர்களின் வரலாற்று குறிப்புகள், கணிதக் குறிப்புகள், மருத்துவக் குறிப்புகள் மற்றும் பிரமிடு குறிப்புகள் எழுதிவைத்து சேமித்தனர். பாபிரஸ் காகிதத்தில் எழுதப்பட்ட ஆவணச் சுருள்கள் சுருட்டி வைத்து பயன்படும் வகையில் இருந்தது.\n\nஎகிப்தின் முதல் வம்சத்தினர் கிமு 3150 கிமு – கிமு 2686) ஆட்சிக்கு முன்னரே, நைல் ஆற்றின் கழிமுகத்தின் சதுப்பு நிலத்தில் விளையும் பாபிரஸ் எனும் நாணல் போன்ற செடிகளை கூழ் செய்து காகிதம், காலணிகள் தரை விரிப்பு, கயிறு மற்றும் கூடைகள் தயாரித்தனர். \n\nSection::::பெயர்க் காரணம்.\nஎகிப்தின் பாபிரஸ் எனும் புதர்ச்செடிகளிலிருந்து, காகிதம் தயாரிக்கப்பட்டதால், காகிதத்திற்கு பாபிரஸ் எனப்பெயராயிற்று.\nகிரேக்க மற்றும் லத்தீன் மொழிச் சொல்லிருந்து பாபிரோஸ் (\"papyros\") எனும் சொல் ஆங்கில மொழிக்கு வந்தது. \n\n\n\n"}
{"id": "426988", "url": "https://ta.wikipedia.org/wiki?curid=426988", "title": "செய்யது முஹம்மது சலாஹூதீன்", "text": "செய்யது முஹம்மது சலாஹூதீன்\n\nசெய்யது முஹம்மது சலாஹூதீன் (Syed M. Salahuddin) ஐக்கிய அரபு அமீரக நாட்டில் இயங்கி வரும் ஈ.டி.ஏ அஸ்கான் குழுமத்தின் நிர்வாக இயக்குநராகவும், துபாய், ஈ.டி.ஏ ஸ்டார் ஹெல்த் அண்ட் அலைட் இன்சூரன்ஸ் கம்பெனி லிமிடெட் நிறுவனத்தின் தலைவராகவும் பணியாற்றியவராவார்.\n\nSection::::கல்வி.\n1961 ல் சென்னை, சென்னை பல்கலைக்கழகத்தில் பட்டம் பெற்றார்.\n\n\nSection::::வரலாறு.\n1973 ஆம் ஆண்டில், ஐக்கிய அரபு அமீரகத்தின் துபாயில் ஒரு சிறிய கட்டுமான நிறுவனத்தை சலாஹூதீன் நிறுவினார். பின்னர், அல் குரைர் குடும்பம் மற்றும் புஹாரி குழுமத்துடன் இணைந்து ஈ.டி.ஏ அஸ்கான் ஸ்டார் குழுமத்தை உருவாக்கினார்.\n\nஐக்கிய அரபு அமீரகத்தின் துபாயின் கட்டுமானங்கள், மின்னாற்றல் திட்டங்கள், உயர்த்தி பொறியியல், மொத்த வர்த்தகம், வாகன விற்பனை, மற்றும் வசதிகள் மேலாண்மை போன்ற பல்வேறு தொழில்களிலும் காலூண்றி வெற்றி பெற்றார்.\n"}
{"id": "427003", "url": "https://ta.wikipedia.org/wiki?curid=427003", "title": "மெகா தொலைக்காட்சி", "text": "மெகா தொலைக்காட்சி\n\nமெகா தொலைக்காட்சி என்பது தமிழில் இயங்கும் ஒரு பொழுதுபோக்கு தொலைக்காட்சி ஆகும். இந்தத் தொலைக்காட்சி நவம்பர் 19, 2007 அன்று தொடங்கப்பட்டது. சென்னையைத் தலைமையிடமாகக் கொண்டு இயங்கும் இந் தொலைக்காட்சியின் உரிமையாளர் கே. வி. தங்கபாலு ஆவார். இதே ஊடக நிறுவனம் சார்பில் மெகா 24 என்ற திரைப்பட தொலைக்காட்சியும், மெகா மியூசிக் என்ற இசை தொலைக்காட்சியும் ஒளிபரப்பாகி வருகிறது. இந்த தொலைக்காட்சியில் பழைய பாடல்கள், திரைப்படங்கள் மற்றும் சமையல் நிகழ்ச்சிகளை ஒளிபரப்பு செய்து வருகின்றது. \n\n"}
{"id": "427008", "url": "https://ta.wikipedia.org/wiki?curid=427008", "title": "வானவில் தொலைக்காட்சி", "text": "வானவில் தொலைக்காட்சி\n\nவானவில் தொலைக்காட்சி என்பது பெப்ரவரி 14, 2016 அன்று ஆரம்பிக்கப்பட்ட ஒரு செயற்கைக்கோள் பொழுதுபோக்கு தொலைக்காட்சி ஆகும்.இந்த தொலைக்காட்சியில் பெண்களுக்கான நிகழ்ச்சிகள், மதம் சார்த்த நிகழ்ச்சிகள், திரைப்படத்துறை சார்த்த நிகழ்ச்சிகள், மொழிமாற்றுத்தொடர்கள் என் பல நிகழ்ச்சிகளை ஒளிபரப்பு செய்கிறது.\n\n\n\n\n"}
{"id": "427028", "url": "https://ta.wikipedia.org/wiki?curid=427028", "title": "களிமண் பலகை", "text": "களிமண் பலகை\n\nகளிமண் பலகைகள் (Clay tablets) பண்டைய மெசொப்பொத்தேமியாவில், கிமு 5,000 முதல் முக்கிய குறிப்புகள் எழுவதற்கு களிமண் பலகைகள் எழுது கருவியாகப் பயன்படுத்தப்பட்டது. \n\nபச்சை களிமண்னை, செவ்வக வடிவில் அமைத்து, அதில் எழுத்தாணியால் மருத்துவக் குறிப்புகள், வம்ச மன்னர்கள் பெயர், சுமேரிய கடவுள்கள் பெயர், போர் வெற்றிக் குறிப்புகள், சமயச் சின்னங்கள், கடவுள் உருவங்கள், அரச முத்திரைகள் பதித்து பின்னர், நீரில் கரையால் இருக்க, களிமண் பலகைகளை சூரிய ஒளியிலோ அல்லது செங்கல் சூளையிலோ இட்டு வலுப்படுத்தினர். \n\nபண்டைய அண்மை கிழக்கின் நகரங்களில் வாழ்ந்த சுமேரியர்களும், பின்னர் வந்த பாபிலோனியர்களும் பின்னர் மற்றவர்களும், களிமண் பலகைகளில், தங்களது குறிப்புகளை ஆப்பெழுத்தில் எழுதினர்.\n\n\n"}
{"id": "427036", "url": "https://ta.wikipedia.org/wiki?curid=427036", "title": "பேபி ஏரியல்", "text": "பேபி ஏரியல்\n\nஏரியல் ரெபேக்கா மார்ட்டின் (ஆங்கிலம்:Ariel Rebecca Martin பிறப்பு நவம்பர் 22, 2000), இவர் பேபி ஏரியல் என அனைவராலும் அழைக்கப்படுகிறார். இவர் அமெரிக்காவை சேர்ந்த பாடகி ஆவார் மேலும் இவரது நிகழ்ப்படங்கள் சமூக ஊடகங்களில் உள்ளது. பேபி ஏரியல் சமூக ஊடகங்களில் உள்ள பிரபலமான நபர்களில் ஒருவராவார்.\n\nSection::::தொழில்.\nஏரியல் மே மாதம் 2015 ஆம் ஆண்டு தனது பங்களிப்பை மியூசிக்கலி சமூக ஊடகத்தில் தனது நிகழ்ப்படத்தை பதிவேற்றம் செய்தார். 2018 ஆம் ஆண்டுவாக்கில் இவரை சுமார் 26 மில்லியன் மக்கள் மியூசிக்கலி என்ற சமூக ஊடகத்தில் பின்தொடர்ந்தனர். இன்ஸ்ட்டாகிராம் என்னும் ஒரு சமூக ஊடகத்தில் சுமார் 9 மில்லியன் மக்கள் பின்தொடர்கிறார்கள். யூடியூப்பில் 2.9 மக்களும் டுவிட்டரில் 1 மில்லியன் மக்களும் மற்றும் முகநூல் பக்கத்தில் 280000 மக்கள் பின்தொடர்கின்றனர்.\n"}
{"id": "427037", "url": "https://ta.wikipedia.org/wiki?curid=427037", "title": "பெப்பர்ஸ் தொலைக்காட்சி", "text": "பெப்பர்ஸ் தொலைக்காட்சி\n\nபெப்பர்ஸ் தொலைக்காட்சி என்பது அக்டோபர் 9, 2011 அன்று ஆரம்பிக்கப்பட்ட ஒரு செயற்கைக்கோள் பொழுதுபோக்கு தொலைக்காட்சி ஆகும். சென்னையை தலைமையிடமாக வைத்து இயக்கம் இந்த தொலைக்காட்சி பெப்பர்ஸ் மீடியா பிரைவேட் லிமிடெட் என்ற நிறுவனத்திற்கு சொந்தமானது. இந்த தொலைக்காட்சியில் இளைஞர்களுக்கு கவரும் வகையிலான நிகழ்ச்சிகளை தயாரித்து ஒளிபரப்பு செய்கின்றது. \n"}
{"id": "427041", "url": "https://ta.wikipedia.org/wiki?curid=427041", "title": "சமூக ஊடகம்", "text": "சமூக ஊடகம்\n\nசமூக ஊடகம் என்பது வலைத்தளங்களின் வழியாக தகவல், கருத்துக்கள், தொழில்சார் நலன்கள் மற்றும் வெளிப்பாட்டின் பிற வடிவங்களை உருவாக்கும் பகிர்வுக்கும் உதவும் ஊடகங்கள் ஊடாடும் கணினி நடுநிலை தொழில்நுட்பங்கள் ஆகும். தற்போது பல சமூக ஊடகங்கள் பலவித பண்புகளை கொண்டிருப்பதால் தெளிவான வரையறை கூறமுடியாது. இருப்பினும் சமூக ஊடகத்திற்கான பொதுவான பண்புகள் உள்ளன.\n\nSection::::சமூக ஊடகத்தின் தாக்கம்.\nஎந்த ஒரு அறிவியல் தொழில்நுட்பமாக இருந்தாலும் சாதக மற்றும் பாதக விளைவுகள் உண்டு.\n\n\nSection::::தமிழகத்தில்.\nதமிழ்நாட்டில் மெரீனாப் புரட்சியில் சமூக ஊடகங்கள் பங்கு சிறப்பாக அமைந்தது. இளைஞர்கள் இந்த சமூக ஊடகங்களின் வழியே மாநிலத்தில் உள்ள எல்லா மக்களுக்கும் ஜல்லிக்கட்டு பற்றிய முக்கியத்துவம் அறியச்செய்து ஒருங்கிணைத்தது. மேலும் உலக தமிழர்கள் என அனைவர்க்கும் மெரீனாப் புரட்சி பற்றிய அவ்வப்போது நிகழ்வுகளை நேரலையாக அறியச்செய்தது.\nஇரவு நேரத்தில் தமது கைபேசியில் (செல்போன்) உள்ள விளக்கினை உயர்த்திக் காட்டி, அசைத்தல் . விளக்கு அல்லது மெழுகுவர்த்தி ஏந்திப் போராடுவதை ஒத்ததாக இது அமைந்திருந்தது.\n\n"}
{"id": "427044", "url": "https://ta.wikipedia.org/wiki?curid=427044", "title": "சேக் மக்தூம் பின் ராசித் அல் மக்தூம்", "text": "சேக் மக்தூம் பின் ராசித் அல் மக்தூம்\n\nசேக் மக்தூம் பின் ராசித் அல் மக்தூம் (Rashid bin Saeed Al Maktoum) (11 ஜூன் 1912 - 7 அக்டோபர் 1990) ஐக்கிய அரபு அமீரகத்தின் துணைத் தலைவரும், இரண்டாம் பிரதமரும், துபாயின் அமீரகத்தின் ஆட்சியாளரும் ஆவார். அவர் 1958 ஆம் ஆண்டு முதல் 1990 ஆம் ஆண்டு இறக்கும்வரை 32 ஆண்டுகள் துபாயை ஆட்சி செய்தார்..\n\nSection::::துபாய் கட்டமைப்பு.\nதுபாய் நகரில் உள்ள சிறிய துறைமுகங்கள் மற்றும் நவீன துறைமுக நகரம் மற்றும் வர்த்தக மையமாக மாற்றுவதற்கு ஷேக் ராசித் அல் மக்தூம் பொறுப்பு வகித்தார். துபாயின் பொருளாதாரத்தை மேம்படுத்துவதற்காக அவர் பணியாற்றினார், எண்ணெய் உற்பத்தியோடு இல்லாமல் துபாயை வர்த்தக ரீதியாக ஒரு பிராந்திய மையமாக ஊக்குவிப்பதற்காக பல பிரதான உள்கட்டமைப்பு திட்டங்களுக்கு வழிவகுத்தார்.\n\nSection::::முக்கிய திட்டங்கள்.\nபோர்ட் ராசித் (1972 இல் திறக்கப்பட்டது)\nஅல் சிந்தகா சுரங்கப்பாதை (1975 இல் திறக்கப்பட்டது)\nஜெபல் அலி துறைமுகம் (1979 இல் திறக்கப்பட்டது)\nதுபாய் உலக வர்த்தக மையம் (கட்டப்பட்டது 1978)\nதுபாய் க்ரீக் (1970 களின் ஆரம்பம்) [6]\nதுபாய் டிரைடாக்ஸ் (1983 இல் திறக்கப்பட்டது)\n\nSection::::குடும்பம்.\nஷேக் ராசித் அல் மக்தூம் ஷேக் ஹம்தான் பின் ஸயீத் அல் நஹ்யானின் மகள் ஷேக்கா லத்தீபா பின்த் ஹம்தான் அல் நஹ்யான் என்பவரை திருமணம் செய்தார். ஷேக் ராசித்திற்க்கு நான்கு மகன்கள் மற்றும் ஐந்து மகள்கள் உள்ளனர்.\n"}
{"id": "427046", "url": "https://ta.wikipedia.org/wiki?curid=427046", "title": "வில்பர் ஸ்மித்", "text": "வில்பர் ஸ்மித்\n\nவில்பர் அடிசன் ஸ்மித் ( 9 ஜனவரி 1933) சம்பிய நாட்டைச் சேர்ந்த ஆங்கில வரலாற்று புனைவு எழுத்தாளர் ஆவார்.இவரின் எழுத்துக்கள் பொதுவாக தென் பகுதி ஆபிரிக்காவில் நான்கு தசாப்தமாக நிலவி வரும் சர்வதேச தலையீடுகளை கறுப்பின மற்றும் வெள்ளையின குடும்பங்களின் பார்வையில் எழுதப்பட்டுள்ளது.\n\nகணக்காளர் வேலைப்பயிற்சியில் இருந்த போது \"when the lion feeds\" எனும் முதல் நாவல் மூலமாக இவர் திரைத்துறை அறிமுகம் பெற்றார்.இது அவரை முழுநேர எழுத்தாளராக ஊக்கப்படுத்த அவர் இன்னும் மூன்று புனைவுகளை எழுதி வெளியிட அம்மூன்றும் உடனடியாக விற்றுத்தீர்ந்தது.வெளியீட்டாளர் சால்ஸ் பிக்ஸ்ன் அறிவுரை இவரை வேட்டை மற்றும் சுரங்க களங்களை பின்ணனியாக கொண்ட புனைவுகளை உருவாக்க காரணமாக இருந்ததென இன்றும் ஸ்மித் குறிப்பிடுகிறார்.இவரின் 35 நூல்கள் 2014 வரை 120 மில்லியன் பிரதிகள்(அவற்றில் இத்தாலியில் மட்டும் 24 மில்லியன் பிரதிகள்) விற்பனை ஆகியுள்ளன.\n\nSection::::ஆரம்ப வாழ்க்கை.\nஸ்மித் வடக்கு றொடீசியாவிலுள்ள (தற்போது கப்வே,சம்பியா)ப்ரோக்கன் ஹில் எனும் ஊரில் பிறந்தார். உலோகத் தொழிலாளியான ஸ்மித்தின் தந்தை பின்னாளில் ஒரு உலோக தொழிற்சாலையை திறந்தார்.பின் ஒரு பண்ணை நிலத்தையும் வாங்கினார்.தன் தந்தையைப் பற்றிக் குறிப்பிடும் போது ஸ்மித் <nowiki>\"</nowiki>அவர் ஒரு இரும்பு மனிதர்.அவரின் தொழில் அவரின் கைகளை உறுதியாக்கியது.அவர் ஒரு குத்துச்சண்டை வீரர்,வேட்டைக்காரர்.நான் நினைக்கவில்லை அவர் தன் வாழ்நாளில் என் புத்தகங்கள் உட்பட ஒரு புத்தகத்தையேனும் படித்திருப்பாரென்று.<nowiki>\"</nowiki>\n\nகுழந்தை பருவத்தில் ஸ்மித் மலேரியா காய்ச்சலுக்கு ஆட்பட்டு பத்து நாட்களின் பின் பூரண குணமடைந்தார். ஸ்மித் தன்ஆரம்ப வாழ்க்கையை 30,000 ஏக்கர் பரப்பளவு கொண்ட,காடு, மலைகள்,புன்னிலங்கள் உள்ளடக்கிய தன் தந்தையின் பண்ணை நிலங்களில் கழித்தார். அங்கு அவரின் நண்பர்களாக தோட்டத் தொழிலாளர்களின் பிள்ளைகள் மற்றும் கறுப்பின சிறுவர்கள் இருந்தனர். அவர்களுடன் ஸ்மித் காடுகளில் சுற்றித்திரிந்து வேட்டையாடி நாட்களை கழித்தார்.அவரின் தாய் வழங்கிய புத்தகங்கள் மூலமாக புனைகதைகளில் அவருக்கு ஆர்வம் ஏற்பட்டது. என்றாலும் அவரின் தந்தை அவர் எழுத்தாளர் ஆவதை விரும்பவில்லை.\n"}
{"id": "427048", "url": "https://ta.wikipedia.org/wiki?curid=427048", "title": "இசபெல்லா அகிரிஸ்", "text": "இசபெல்லா அகிரிஸ்\n\nஇசபெல்லா அகிரிஸ் (பிறப்பு பிப்ரவரி 21, 2001) ஒரு அமெரிக்க நடிகை ஆவார். பெட்டெர் ஆப் டெட் என்ற அமெரிக்க தொலைக்காட்சி தொடரின் ரோஸ் என்ற கதாபாத்திரத்தில் நடித்தவராவார்.\nSection::::ஆரம்ப வாழ்கை.\nஇசபெல்லா அமெரிக்காவின் ஜோர்ஜியா மாநிலத்தில் அட்லாண்டா பகுதியில் 2001 ஆம் ஆண்டு பிப்ரவரி மாதம் 21 ஆம் நாள் பிறந்தார். சிறுவயது முதலே நடிக்கலானார். இவர் ஒரு அமெரிக்க திரைப்பட மற்றும் நாடக்கத்தொடர் நடிகை ஆவார். பெட்டெர் ஆப் டெட் என்ற அமெரிக்க தொலைக்காட்சி தொடரின் ரோஸ் கிரிப்ஸ் என்ற கதாபாத்திரத்தில் நடித்தவராவார்.\n"}
{"id": "427057", "url": "https://ta.wikipedia.org/wiki?curid=427057", "title": "கன்னிங்கைட்டு", "text": "கன்னிங்கைட்டு\n\nகன்னிங்கைட்டு (\"Gunningite\") என்பது Zn,Mn)SO•HO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். கையிசெரைட்டு குழுவில் இடம்பெற்றுள்ள கனிமங்கள் பலவற்றில் கன்னிங்கைட்டு கனிமமும் ஒன்றாகும். 1901-1991 காலப்பகுதியில் பிரிட்டிசு கொலம்பியா பல்கலைக்கழகத்தில் பேராசிரியராகவும் கனடா நிலவியல் அளவைத் துறையைச் சேர்ந்தவருமான என்றி செசில் கன்னிங்கு என்பவரைப் பெருமைப்படுத்த கனிமத்திற்கு இப்பெயர் இடப்பட்டது.\n\nSection::::தோற்றம்.\nகன்னிங்கைட்டு கனிமம் அரிதாகத் தோன்றக் கூடியதாகும். சிபேலரைட்டு கனிமத்தைக் கொண்டிருக்கும் படிவுகளின் ஆக்சிசனேற்றமடைந்த பகுதியின் உலர்ந்த பரப்புகளில் இது காணப்படுகிறது. கனடாவின் யுக்கோன் பிரதேசம், பிரிட்டிசு கொலம்பியா, நியூ பிரன்சுவிக், அமெரிக்காவின் நெவாடா மற்றும் அரிசோனா, சுவிட்சர்லாந்தின் வேலைசு, கிரீசு, அட்டிகா, செருமனியின் பாடன்-வுயர்ட்டம்பெர்கு போன்ற இடங்களின் சுரங்கங்களில் கன்னிங்கைட்டு கனிமம் கிடைக்கிறது. \n"}
{"id": "427078", "url": "https://ta.wikipedia.org/wiki?curid=427078", "title": "சிங்காநல்லூர் நகராட்சி", "text": "சிங்காநல்லூர் நகராட்சி\n\nதமிழ்நாட்டில் கோவை மாநகராட்சி பகுதியில் அமைந்துள்ள ஓர் நகராட்சி ஆகும்.இது கோயம்புத்தூர் மாநகராட்சி யுடன் உள்ள பகுதியாகும்\n\nSection::::மக்கள் தொகை.\nஇந்திய மக்கள் தொகை 2011 கணக்கெடுப்பு படி சிங்காநல்லூர் நகராட்சிக்கு உட்பட்ட பகுதியில் மொத்தம் 3,24,107 பேர் வசிக்கின்றனர். இவற்றுள் 51% பெண்களும் 49% ஆண்களுகம் வசிக்கின்றனர்.\n\nSection::::போக்குவரத்து.\nகோவை பெருநகர மாநகராட்சியின் கிழக்கு பகுதியில் அமைந்துள்ள ஓர் நகராட்சி சிங்காநல்லூர் ஆகும். இங்குள்ள நான்குரோடு சந்திப்பு மிகவும் முக்கியமான சாலைகளை இணைப்பதால் மிக மிக போக்குவரத்து நெரிசல் அதிகம். மேலும் புறநகர் பேருந்து நிலையமும் இங்குதான் அமைந்துள்ளது.கோயம்புத்தூர் மாநகராட்சியில் அமைந்துள்ள பத்து பேருந்து நிலையங்களுள் இது முக்கிய பேருந்து நிலையம் ஆகும்.சமீபத்தில் போக்குவரத்து நெரிசலை தீர்க்க இரட்டை வழி பாதை கொண்ட மேம்பாலம் அமைக்கப்படும் என முதலமைச்சர் எடப்பாடி திரு.பழனிச்சாமி அறிவித்தார்.அதன்படி மேம்பால தூண் அமைக்கும் பணிக்கு மண் பரிசோதனை செய்யப்பட்டு பணிகள் விரைவாக நடந்து வருகிறது.மேலும் ராமநாதபுரம் முதல் அரசு மருத்துவமனை வரை மேம்பாலம் பணிகள் மிகவும் விரைவாக நடந்து வருகிறது குறிப்பிடத்தக்கது\n\nSection::::உழவர் சந்தை.\nசிங்காநல்லூர் நகராட்சியில் உழவர் சந்தை திட்டத்தை முன்னாள் முதலமைச்சர் திரு. கருணாநிதி அவர்களின் ஆட்சியில் தொடங்கப்பட்டது. மாநகரின் அருகிலுள்ள கிராமங்களில் விளையும் காய்கறி, பழங்கள். ஆகியவைகளை விற்பனை செய்ய இத்திட்டம் கொண்டுவரப்பட்டது.பிறகு இதனை அரசின் வேளாண்மை துறையுடன் முதலமைச்சர் செல்வி ஜெயலலிதா அவர்கள் இணைத்தார். இதனால் விவசாயிகள் வாழ்வில் ஒரு மாபெரும் புரட்சியை செல்வி ஜெயலலிதா கொண்டுவந்தார்.\n"}
{"id": "427091", "url": "https://ta.wikipedia.org/wiki?curid=427091", "title": "வளர்மதி", "text": "வளர்மதி\n\nவளர்மதி என்ற தலைப்புகளில் உள்ள விக்கிப்பீடியா கட்டுரைகள்:\n\n"}
{"id": "427095", "url": "https://ta.wikipedia.org/wiki?curid=427095", "title": "2018 வங்காளதேசப் பொதுத் தேர்தல்", "text": "2018 வங்காளதேசப் பொதுத் தேர்தல்\n\nவங்காளதேசப் பொதுத் தேர்தல் (2018 Bangaladesh general elections), வங்காளதேச நாடாளுமன்றத்தின் 300 உறுப்பினர்கள், மக்களால் நேரடியாகத் தேர்ந்தெடுப்பதற்கு, 30 டிசம்பர் 2018 அன்று தேர்தல் நடைபெற்றது. \n\nSection::::வாக்களிப்பு முறைகள்.\n350 உறுப்பினர்களைக் கொண்ட வங்காளதேச நாடாளுமன்றத்தின், 300 உறுப்பினர்கள் மக்களால் நேரடி தேர்தல் மூலம் தேர்ந்தெடுக்கப்படுகின்றனர்.மீதமுள்ள 50 இடங்கள் பெண்களுக்கு ஒதுக்கப்பட்டுள்ளது. இவ்விடங்களை அரசியல் கட்சிகள் பெற்ற வாக்குகள் அடிப்படையில், விகிதாசாரப் பிரதிநிதித்துவத் தேர்தல் முறைப் படி, உரிய அரசியல் கட்சிகள் பெண் நாடாளுமன்ற உறுப்பினர்களைத் தேர்ந்தெடுக்கப்படுவர். நாடாளுமன்ற உறுப்பினரின் பதவிக்காலம் ஐந்து ஆண்டுகள் ஆகும். \n\nவங்கதேசம் முழுவதும் 100 மில்லியன் வாக்காளர்கள் வாக்களிக்க 40,199 வாக்குச் சாவடிகள் உள்ளது. \n\nஇத்தேர்தலில் ஆறு நாடாளுமன்றத் தொகுதிகளில் மின்னனு வாக்கு இயந்திரங்கள் பயன்படுத்த வங்கதேச தேர்தல் ஆணையம் திட்டமிட்டுள்ளது. \n\nSection::::கூட்டணிகளும், தோழமைக் கட்சிகளும்.\nஇந்த பொதுத் தேர்தலின் போது, முக்கிய எதிர்கட்சித் தலைவரும், வங்கதேச தேசியக் கட்சியின் தலைவருமான காலிதா சியா, தேசத் துரோக வழக்கில் சிறையில் உள்ளார் என்பது குறிப்பிடத்தக்கது.\n\nசென்ற 2014 பொதுத் தேர்தலை புறக்கணித்த காலிதா சியாவின் வங்காளதேச தேசியக் கட்சி, இம்முறை ஐக்கிய தேசிய முன்னணி கூட்டணி சார்பாக போட்டுயிடுகிறது. ஆனால் காலிதா சியா தற்போது குற்ற வழக்கில் சிறையில் உள்ளதால் தேர்தலில் போட்டியிடவில்லை. \n\nஇப்பொதுத்தேர்தலில் வங்கதேச அரசியல் கட்சிகள், அவாமி லீக் தலைவரான சேக் அசீனா தலைமையிலான மகாகூட்டணி மற்றும் கமால் உசைன் தலைமையிலான ஐக்கிய தேசிய கூட்டணிகள் தேர்தலை சந்திக்கிறது. இத்தேர்தலை இடதுசாரி ஜனநாயகக் கூட்டணி (Left Democratic Alliance) புறக்கணித்துள்ளது. \n\n\nSection::::தேர்தல் வன்முறைகளும், உயிர்க்கொலைகளும்.\n9 மற்றும் 12 டிசம்பர் 2018 இடையே, தேர்தல் பிரசாரத்தின் போது 47 தேர்தல் வன்முறை நிகழ்வுகளில், 8 பேர் கொல்லப்பட்டனர் மற்றும் 560 பேர் காயமடைந்தனர்.\n\nதேர்தல் நாளன்று (30 டிசம்பர் 2018) ஆளும் அவாமி லீக் கூட்டணி மற்றும் எதிர்கட்சியான வங்காளதேச தேசியக் கட்சி கூட்டணித் தொண்டர்களிடையே ஏற்பட்ட கலவரத்தில் நடைபெற்ற வன்முறைகளில் 17 பேர் கொல்லப்பட்டனர்.\n\nSection::::தேர்தல் முடிவுகள்.\nமொத்தமுள்ள 300 நாடாளுமன்றத் தொகுதிகளில் 299 தொகுதிகளுக்கு மட்டுமே தேர்தல் நடைபெற்றது. தேர்தலுக்கு சில நாட்களுக்கு முன்னர் நடைபெற்ற கலவரங்களால் ஐக்கிய தேசிய கூட்டணி தேர்தலிருந்து விலகியது. 30 டிசம்பர் 2018 அன்று பொதுத் தேர்தல் முடிந்தவுடன், நடைபெற்ற வாக்கு எண்ணிக்கையில் சேக் அசீனாவின் அவாமி லீக் கட்சி 246 தொகுதிகளிலும், ஆளும் அரசின் பெருங்கூட்டணியின் பிற கட்சிகள் 32 தொகுதிகளிலும், எதிர்கட்சிகள் 10 தொகுதிகளிலும், சுயேச்சைகள் 3 தொகுதிகளிலும் வென்றுள்ளனர். \n\nSection::::தேர்தல் முடிவுகள் குறித்த சர்ச்சைகள்.\nவங்கதேச எதிர்கட்சிகள் முறையற்ற இப்பொதுத் தேர்தல் முடிவுகளை ஏற்றுக் கொள்ளாததால், மறு தேர்தல் நடத்த போராட்டங்கள் நடத்துகிறது. \n"}
{"id": "427110", "url": "https://ta.wikipedia.org/wiki?curid=427110", "title": "நயன்தாரா சக்ரவர்த்தி", "text": "நயன்தாரா சக்ரவர்த்தி\n\nநயன்தாரா சக்ரவர்த்தி (பிறப்பு 20 ஏப்ரல் 2002), பேபி நயன்தாரா எனவும் அழைக்கப்படுகிறார். இவர் இந்தியத் திரைப்படத்துறையில் ஒரு நடிகையாக இருக்கிறார். இவர் தென்னிந்தியாவின் திரைப்பட துறையின் தமிழ், மலையாளம் மற்றும் தெலுங்கு திரைப்படங்களில் குழந்தை நட்சத்திரமாக நடித்துவருகிறார். பேபி நயன்தாரா 2005 ஆம் ஆண்டில் வெளிவந்த கிளுக்கம் கிளுகிளுக்கம் என்ற மலையாள படத்தில் தனது நடிப்புத்திறமையால் 2006 ஆம் ஆண்டில் சிறந்த குழந்தை நட்சத்திரத்திற்கான சத்தியம் நினைவு விருது பெற வெற்றிபெற்றார்.\n\nSection::::ஆரம்ப வாழ்கை.\nநயன்தாரா சக்ரவர்த்தி 2002 ஆம் ஆண்டு ஏப்ரல் மாதம் 20 ஆம் நாள் கேரளா மாநிலத்தின் திருவனந்தபுரம் மாவட்டத்தில் பிறந்தார். மணிநாத் சக்ரவர்த்தி மற்றும் பிந்து மணிநாத் இவரின் பெற்றோர்கள் ஆவர். இவருக்கு அய்யன் சக்ரவர்த்தி என்ற இளைய சகோதரன் உள்ளார். இவர்களின் பிரவீகம் கேரளா மாநிலத்தின் கொல்லம் மாவட்டம் ஆகும். இவர் தனது மூன்று வயதிலேயே நடிக்க ஆரம்பித்துள்ளார். இவர் திருவனந்தபுரத்தில் உள்ள கிறிஸ்து நகர் பள்ளியில் இரண்டாவது வகுப்பு வரையில் பயின்றார். பின் இவர் கொச்சிக்கு இடம்பெயர்ந்தனர். அங்கு திருப்புனித்துறையில் உள்ள தி சாய்ஸ் பள்ளியில் பயின்றார். இவர் கிளுக்கம் கிளுகிளுக்கம், சுவர்ணம், லௌடு ஸ்பீக்கர், திருவனந்தபுரம் லாட்ஜ், மறுபடி முதலிய திரைப்படங்களில் நடித்துள்ளார். மேலும் இவர் தி சென்னை சில்க்ஸ், ஆர்.எம்.கே.வி சில்க்ஸ் மற்றும் சில்வர் ஸ்டார்ம் பாரக்ஸ் முதலிய வணிக விளம்பரத்தில் நடித்துள்ளார்.\n"}
{"id": "427111", "url": "https://ta.wikipedia.org/wiki?curid=427111", "title": "தி சென்னை சில்க்ஸ்", "text": "தி சென்னை சில்க்ஸ்\n\nதி சென்னை சில்க்ஸ் (The Chennai Silks) இந்தியாவின், தமிழ்நாடு மாநிலத்தில் உள்ள தொடர் \nசில்லறை ஜவுளி கடைகள் ஆகும்.\n\nSection::::வரலாறு.\nஇந்நிறுவனத்தை திரு.குழந்தைவேல் முதலியார் 1962 ஆம் ஆண்டில் திருப்பூர் நகரில் குமரன் சில்க்ஸ் என்ற பெயரில் முதல் ஜவுளி கடையாக நிறுவினார். பின்னாளில் இது 2001 ஆம் ஆண்டு தி சென்னை சில்க்ஸ் என பெயர்மாற்றம் பெற்று வளர்ந்தது.\n\nSection::::குழுமத்தின் கிளைகள்.\nஇந்த குழுமம் ஸ்ரீ குமரன் தங்க மாளிகை என்ற சில்லறை வணிக தங்க நகைக்கடைகளை கொண்டது. தி சென்னை சில்க்ஸ் குழுவின் கிளைகள் திருப்பூர், கோயம்புத்தூர் (3 கடைகள்), ஈரோடு, சென்னை, வேளச்சேரி, திருச்சி, மதுரை, கரூர், கொச்சி, திருநெல்வேலி, வேலூர், சேலம், ஓசூர், விழுப்புரம், கோவில்பட்டி, கும்பகோணம், தூத்துக்குடி, திருவள்ளூர், சித்தூர், திண்டுக்கல், தஞ்சாவூர், ஹைதராபாத் மற்றும் குரோம்பேட்டை என மாநிலமுழுவதும் உள்ளது.\n"}
{"id": "427116", "url": "https://ta.wikipedia.org/wiki?curid=427116", "title": "மார்க்சியப் பொருளியல்", "text": "மார்க்சியப் பொருளியல்\n\nகார்ல் மார்க்சு, பிரெட்ரிக் எங்கெல்சு ஆகியோர் முன்வைத்த அரசியல் பொருளாதாரக் கொள்கைகள் மார்க்சியப் பொருளாதாரம் என்று அழைக்கப்படுகிறது. இக்கொள்கையைப் பின்பற்றிய மார்க்சிய அறிஞர்கள் முன்வைத்த பொருளியல் சிந்தனைகள் மார்க்சியப் பொருளியல் ஆகும்.\n\nமார்க்சியப் பொருளியல் என்பது மார்க்சியன் எகானமி (Marxian economics) என்பதன் தமிழ் மொழிபெயர்ப்பாகும். இது மார்க்சியப் பொருளியல் பள்ளிகள் என்றும் அழைக்கப்படுகிறது.\nSection::::வரையறை.\nமார்க்சியப் பொருளியல் என்பது மார்க்சிய அணுகுமுறையைப் பின்பற்றிய பல்வேறு பொருளியல் கொள்கைகளைக் குறிக்கும். இது பல்வேறு பொருளியல் கொள்கைகளின் சுருக்கமாகவோ அல்லது விரிவாகவோ அமைகின்றது. சில கொள்கைகள் ஒன்றுக்கொன்று முரண்பாடாகவும் அமைவது குறிப்பிடத்தக்கது.\n\nமுதலீட்டியத்தின் நெருக்கடி நிலை, உற்பத்திப் பகிர்வு, மிகை மதிப்பு, மிகை உற்பத்தி ஆகியவை மார்க்சியப் பொருளியலில் முதன்மையான இடம் வகிக்கிறது.\n"}
{"id": "427126", "url": "https://ta.wikipedia.org/wiki?curid=427126", "title": "பாக்கியசிறீ தீப்சே", "text": "பாக்கியசிறீ தீப்சே\n\nபாக்கியசிறீ தீப்சே (\"Bhagyashree Thipsay\", பிறப்பு: ஆகத்து 4, 1961) என்பவர் பெண்கள் சதுரங்க கிராண்டுமாசுட்டர் பட்டம் பெற்ற ஒர் இந்திய சதுரங்க விளையாட்டு வீரர் ஆவார். இவர் 1985, 1986, 1988, 1991 மற்றும் 1994 ஆம் ஆண்டுகளில் ஐந்து முறை இந்தியப் பெண்கள் வாகையாளர் பட்டத்தை வென்றார், 1991 ஆம் ஆண்டு ஆசிய பெண்கள் வாகையாளர் பட்டத்தையும் வென்றார்.\n\n1984 ஆம் ஆண்டு இங்கிலாந்து பெண்கள் சாம்பியன் பட்டத்தை மகாராட்டிராவைச் சேர்ந்த வசந்தி உன்னியுடன் இணைந்து கூட்டாக வென்றார். 2000 ஆம் ஆண்டில் உலக பெண்கள் சதுரங்க சாம்பியன் போட்டியில் விளையாடி பெங்கு சாவோகின்னிடம் முதல் சுற்றில் தோல்வியடைந்தார்.\nஇவர் பத்மசிறீ மற்றும் அருச்சுனா விருது ஆகிய விருதுகளைப் பெற்றார். பிறகு சதுரங்க கிராண்டுமாசுட்டர் பிரவீன் தீப்சேவைத் திருமணம் செய்து கொண்டார். திருமணத்திற்கு பின் பாக்கியசிறீ சாதி தீப்சே என்று பெயரை மாற்றிக் கொண்டார். இவர் மும்பை, ஐடிபிஐ வங்கியில் ஒரு மேலாளராகப் பணிபுரிகிறார்.\n"}
{"id": "427130", "url": "https://ta.wikipedia.org/wiki?curid=427130", "title": "மெழுகுப் பலகை", "text": "மெழுகுப் பலகை\n\nமெழுகுப் பலகை (wax tablet), மத்திய காலம் அல்லது மறுமலர்ச்சி காலத்தில் உரோமானியர்களும், கிரேக்கர்களும் ஆவணங்களை எழுதுவதற்கும், ஓவியங்கள் வரைவதற்கும், சிற்பங்கள் செதுக்குவதற்கும் மெழுகுப் பலகைகளைப் பயன்படுத்தினர். \n\nமரப்பலகைகளில் மெழுகை காய்ச்சி ஊற்றி பின்னர் அதில் எழுத்தாணி கொண்டு குறிப்புகள் எழுதப்பட்டது. \n\n1986ல் துருக்கி அருகே உள்ள கடலில் மூழ்கிய கப்பலின் சிதிலங்களிலிருந்து, தந்தத்தில் செய்த பேழையில், மெழுகுப் பலகை கண்டெடுக்கப்பட்டது.\n\n\n\n"}
{"id": "427136", "url": "https://ta.wikipedia.org/wiki?curid=427136", "title": "பொன்மலை ரயில் நிலையம்", "text": "பொன்மலை ரயில் நிலையம்\n\nபொன்மலை ரயில் நிலையம், (Golden Rock railway station) திருச்சிராப்பள்ளியில் உள்ள ஒரு ரயில் நிலையமாகும். சுப்பிரமணியபுரம், செந்தண்ணீர்புரம் மற்றும் சங்கிலியாண்டபுரம் பகுதி மக்களுக்கு இது அதிகம் உதவுகிறது. மேலும் பொன்மலை ரயில்வே பணிமனையுடன் அதிக தொடர்பு உள்ள ரயில் நிலையமாகும்.\n\nசிறிய ரயில் நிலையமாக இருந்தாலும் அதிக அளவில் திருச்சிராப்பள்ளி சந்திப்பு தொடருந்து நிலையத்திற்கு அடுத்தபடியாக அதிக பயணிகளை கையாள்வதிலும், சரக்கு ரயில் இயக்கத்திலும் அதிக அளவில் கையாள்கின்றது. , , \n"}
{"id": "427141", "url": "https://ta.wikipedia.org/wiki?curid=427141", "title": "தமிழ்நாட்டில் நெகிழிப் பொருட்கள் மீதான தடை", "text": "தமிழ்நாட்டில் நெகிழிப் பொருட்கள் மீதான தடை\n\nதமிழ்நாட்டில் நெகிழிப் பொருட்கள் மீதான தடை என்பது தமிழ்நாடு மாநிலத்தில் நெகிழிப் பொருட்கள் பயன்படுத்தவோ, விற்பனை செய்யவோ விதிக்கப்பட்ட தடையாகும். ஏற்கனவே சில வழிகாட்டல்களும், வட்டார அளவில் தடைகள் இருந்தாலும் மாநில அளவில் தமிழக அரசு 2019 ஆம் ஆண்டு ஜனவரி 1 முதல் ஒருமுறை பயன்படுத்தித் தூக்கி எறியப்படும் 14 வகையான நெகிழிப் பொருட்கள் மீதான தடையை நடைமுறைக்குக் கொண்டுவந்தது. தடை ஆணையை எதிர்த்து தமிழ்நாடு பிளாஸ்டிக் உற்பத்தியாளர்கள் சங்கம் முறையீடு செய்ததை உயர்நீதி மன்றம் விசாரித்து வருகிறது. \n\nSection::::பின்னணி.\nSection::::முந்தைய தடைகள்.\n2016 ஆம் ஆண்டு பிளாஸ்டிக் கழிவு மேலாண்மை விதியின்படி மாநிலத்தில் 50 மைக்ரான் அளவிற்கும் குறைவாக பிளாஸ்டிக் பொருட்கள் இருக்கக்கூடாது என்றும் உரிய மாசுக்கட்டுப்பாட்டுச் சான்றிதழுடனும் தயாரிக்க வேண்டும் என்றும் வழிகாட்டல்கள் இருந்தன.\nநீலகிரி மாவட்டத்தில் 20 மைக்ரான் அளவிற்குக் குறைவான பிளாஸ்டிக் பொருட்கள் மீது ஏற்கனவே தடை உள்ளது. மேலும் 2018 ஜனவரி 15 ஆம் நாள் முதல் கூடுதலாக 12 வகை பிளாஸ்டிக் பொருட்களைத் நீலகிரி ஆட்சித்தலைவர் தடை செய்தார் \n\nSection::::மாநில அளவிலான தடை.\nதூக்கி எறியக்கூடிய, மக்காத நெகிழிப் பொருட்கள் மீதான மாநில அளவிலான தடையை உலக சுற்றுச்சூழல் நாளான 5 சூன் 2018 அன்று தமிழக முதலமைச்சர் சட்டமன்றத்தில் அறிவித்தார். தமிழ்நாடு சட்டமன்றப் பேரவை விதி எண் 110 இன் கீழ் இந்த அறிக்கை வெளியிடப்பட்டது. முன்னாள் முதலமைச்சர் ஜெ. ஜெயலலிதாவால் அமைக்கப்பட்ட சிறப்பு வல்லுனர் குழுவின் பரிந்துரையின்பேரில் இந்தத் தடை நடைமுறைக்கு வரும் என்று அறிக்கையில் தெரிவிக்கப்பட்டிருந்தது. குறிப்பிட்ட பொருட்களை தயாரித்தல், விற்பனை செய்தல், சேமித்து வைத்தல், பயன்படுத்துதல் ஆகியவை சுற்றுச்சூழல் (பாதுகாப்பு) சட்டம் 1986 இன் கீழ் தமிழகம் முழுவதும் தடை செய்யப்படுவதாக அறிவிக்கப்பட்டிருந்தது. தடை உடனடியாக நடைமுறைக்கு வராமல், 2019 ஆம் ஆண்டு சனவரி மாதம் 1 ஆம் தேதி முதல் செயல்படுத்தப்படும் என அறிக்கை தெரிவித்தது. \n\n2018 ஜூலை 2 ஆம் நாள் முதல் மதுரை மாவட்டத்தில் பிளாஸ்டிக் பொருட்கள் தடை செய்யப்பட்டன.\n\nSection::::2019 ஆம் ஆண்டில் நடைமுறைக்கு வந்த தடை.\nSection::::தடையின் கூறுகள்.\nதடை செய்யப்பட்ட பொருட்களாக - உணவுப் பொட்டலங்கள் கட்ட பயன்படுத்தும் நெகிழி ஒட்டும் தாள், உணவு அருந்தும் மேஜையின் மீது விரிக்கப்படும் நெகிழித் தாள், நெகிழியாலான தெர்மாகோல் தட்டுகள், நெகிழி முலாம் பூசப்பட்ட காகிதத் தட்டுகள், நெகிழி முலாம் பூசப்பட்ட காகிதக் குவளைகள், நெகிழி தேநீர் குவளைகள், நெகிழி குவளைகள், தெர்மாகோல் குவளைகள், நெகிழிப் பைகள், தண்ணீர் பொட்டலங்கள் தயாரிக்கப் பயன்படுத்தப்படும் நெகிழி உறைகள், நெகிழி உறிஞ்சு குழாய்கள், நெகிழி முலாம் பூசப்பட்ட பைகள், நெகிழியால் செய்யப்பட்ட கொடிகள், நெய்யப்படாத பாலிபுரோபைலைன் பைகள் ஆகியன அறிவிக்கப்பட்டன.\n\nவாழை இலை, பாக்குமர இலை, தாமரை இலை, அலுமினியத்தாள், காகிதச் சுருள், 'துணி, காகிதம், சணல்' ஆகியவற்றைக் கொண்டு தயாரிக்கப்படும் பைகள், மூங்கில் மற்றும் மரப்பொருட்கள், 'கண்ணாடி, உலோகத்தால் ஆன குவளைகள்', பீங்கான் பாத்திரங்கள், மண் கரண்டிகள் ஆகியவை மாற்றுப் பொருட்களாக அறிவிக்கப்பட்டன.\n\nநெகிழிப் புட்டிகள், நெகிழிப் பதாகைகள், நெகிழிப் பலகைகள், நெகிழியால் செய்யப்பட்ட சிறு கரண்டிகள், மளிகைச் சாமான்களை பொட்டலமிடல், நெகிழியால் செய்யப்பட்டுள்ள கொள்கலன்கள், அலுவலகப் பொருட்கள் ஆகியனவற்றிற்கு தடையிலிருந்து விலக்களிக்கப்பட்டது. மேலும் பால் பாக்கெட்டுகள், எண்ணெய், மருந்துப்பொருள்கள் போன்றவற்றுக்கும் தயாரிப்பு களத்திலேயே நெகிழிப் பையுடன் வரும் பொருட்களுக்கும் விலக்கு அளித்துள்ளது. \n\nSection::::அரசின் செயலாக்கம்.\nதடையை செயல்படுத்துவதற்காக இந்திய ஆட்சிப் பணி அதிகாரிகள் மூவர் மண்டல ஒருங்கிணைப்பாளர்களாக நியமிக்கப்பட்டனர். இவர்கள் மாவட்ட ஆட்சியர்கள், மாநகராட்சி ஆணையர்கள் மற்றும் தமிழ்நாடு மாசுக்கட்டுப்பாட்டு வாரியத்துடன் இணைந்து தடையை நடைமுறைப்படுத்துவதற்கான நடவடிக்கைகளை மேற்கொள்வார்கள் என தமிழக அரசு அறிவித்தது.\n\nதடை செய்யப்பட்டுள்ள நெகிழிப் பொருட்கள் எதையும் உற்பத்தி செய்யக் கூடாது என சுமார் 1,400 தொழிற்கூடங்களுக்கு தமிழ்நாடு மாசுக் கட்டுப்பாடு வாரியம் அறிவிப்பு ஆணையை அனுப்பியது. தடையைக் கண்காணிக்க தமிழகம் முழுவதும் 50,000 நபர்களுடன் 5 ஊழியர் வீதம் 1000 தனிப்படை கண்காணிப்பு பணியில் ஈடுபட்டு வருகின்றனர். மேலும் \"பிளாஸ்டிக் மாசு இல்லா தமிழகம்\" என்ற தலைப்பில் மாநிலம் முழுக்க மாசுக் கட்டுப்பாடு வாரியம் சார்பாகப் பிரச்சாரம் நடைபெறுகிறது.\n\nSection::::ஆதரவுகள்.\nசமூக ஆர்வலர்கள் மற்றும் விவசாயிகள் சங்கம் இத்தடையை வரவேற்கின்றன. சுற்றுச் சூழலுக்கு கேடு விளைவிக்காத காகிதப் பொருள்கள், எளிதில் மக்கும் ஸ்டார்ச் கொண்டு தயாரிக்கும் பொருள்கள் போன்றவற்றை உபயோகித்து உணவுப் பொருட்களை விநியோகம் செய்யவுள்ளதாகப் பெருநிறுவனங்கள் ஆதரிக்கின்றன.\n\nSection::::எதிர்ப்புகள்.\nதமிழ்நாடு வணிகர் சங்கம் சார்பாக, தடை நீக்கக்கோரி சென்னையில் பேரணி நடந்தது. இத்தடையைத் திரும்பப்பெற வேண்டும் என்றும் 7 மாதம் அவகாசம் கொடுக்கவும் கோரி நெகிழிப் பை வணிகர்கள் சங்கம் கேட்டுக் கொண்டது. \nநெகிழித் தடை உத்தரவை மறுபரிசீலனை செய்ய வேண்டும் என இந்திய கம்யூனிஸ்டு கட்சி தமிழக அரசுக்கு வேண்டுகோள் விடுத்தது. \n\nஇந்தத் தடையின் காரணமாக, தமிழ்நாட்டில் சுமார் 2 இலட்சம் பேர் நேரடியாகவும் சுமார் 3 இலட்சம் பேர் மறைமுகமாகவும் வேலை இழப்பார்கள் என தமிழ்நாடு நெகிழித் தயாரிப்பாளர்கள் சங்கம் தெரிவித்தது. ஏறத்தாழ 5,000 தொழிற்சாலைகள் மூடப்படும் சூழ்நிலை இருப்பதால், சுமார் 3,000 கோடி ரூபாய்கள் மதிப்பிலான இயந்திரங்களும் உபகரணங்களும் பயன்படுத்தப்படாமல் வீணாகும். ஜி. எஸ். டி. வரிகள் மூலமாக அரசுக்கு கிடைக்க வேண்டிய 1,800 கோடி ரூபாய்கள் வருமானம் இதனால் பாதிக்கப்படும் எனவும் தமிழ்நாடு நெகிழித் தயாரிப்பாளர்கள் சங்கம் கணித்தது.\n\n"}
{"id": "427156", "url": "https://ta.wikipedia.org/wiki?curid=427156", "title": "விஸ்வநாதன் ராமமூர்த்தி (திரைப்படம்)", "text": "விஸ்வநாதன் ராமமூர்த்தி (திரைப்படம்)\n\nவிஸ்வநாதன் ராமமூர்த்தி 2001ல் வெளிவந்த தமிழ் திரைப்படமாகும்.இத்திரைப்படத்தை இயக்குநர் ராம நாராயணன் இயக்கினார். இத்திரைப்படத்தில் ராம்கி, விவேக், ரோஜா, விந்தியா மற்றும் கோவை சரளா ஆகியோர் முக்கிய பாத்திரங்களில் நடித்துள்ளனர். எஸ். ஏ. ராஜ்குமார் அவர்கள் இப்படத்திற்கு இசையமைத்தார்.இது ஆகஸ்ட் 10, 2001 இல் திரையில் வெளியிடப்பட்டது.இது விமர்சகர்களிடமிருந்து பொதுவாக சாதகமற்ற விமர்சனங்களை பெற்றது.\n"}
{"id": "427170", "url": "https://ta.wikipedia.org/wiki?curid=427170", "title": "டி. கே. மாதவன்", "text": "டி. கே. மாதவன்\n\nடி. கே. மாதவன் (\"'T. K. Madhavan\", 2 செப்டம்பர் 1885 – 27 ஏப்ரல் 1930) இந்தியாவில் சமூக மாற்றத்திற்கு பாடுபட்ட ஒரு பத்திரிக்கையாளரும் புரட்சியாளரும் ஆவார். கேரளத்தைச் சேர்ந்த இவர் வைக்கம் இயக்கத்தின் மூலம் தீண்டாமைக்கு எதிராக முன் நின்று போராடினார்.\n\nSection::::காந்தியுடன் சந்திப்பு.\nகாந்தியை திருநெல்வேலியில் சந்தித்த இவர் வைக்கத்திற்கு வருமாறு வேண்டுகோள் விடுத்தார். வைக்கம் சத்தியாகிரகம் என்பது கேரளத்தில் உள்ள வைக்கம் எனும் சிற்றூரில் உள்ள கோவில் தெருக்களில் பிற்படுத்தப்பட்ட மக்கள் செல்வதற்கு விதிக்கப்பட்டிருந்த தடைக்கு எதிரான போராட்டமாகும். காந்தி இவ்விஷயத்தை இந்திய தேசிய காங்கிரஸ் கட்சியின் பணிகளில் ஒன்றாக அதனை எடுத்துக்கொண்டார்.\n\nSection::::இறப்பு.\nமாதவன் 1930ஆம் ஆண்டு ஏப்ரல் திங்கள் 27 ஆம் தேதி நமது இல்லத்தில் இயற்கை எய்தினார். அவரது பணியை போற்றும் விதமாக ஒரு நினைவுச்சின்னம் செட்டிகுளம் கரை என்னும் ஊரில் எழுப்பப்பட்டுள்ளது.\n"}
{"id": "427178", "url": "https://ta.wikipedia.org/wiki?curid=427178", "title": "விஜய் சேதுபதி நடித்த திரைப்படங்களின் பட்டியல்", "text": "விஜய் சேதுபதி நடித்த திரைப்படங்களின் பட்டியல்\n\nவிஜய் சேதுபதி என்பவர் இந்திய திரைப்பட நடிகர் ஆவார். இவர் தயாரிப்பாளர், திரைக்கதை எழுத்தாளர்,பாடலாசிரியர்,பின்னணிப் பாடகர் என பல துறைகளிலும் பணியாற்றியுள்ளார்.\n\n2004 மற்றும் ஆண்டிலிருந்து திரைப்படங்களில் சிறு வேடங்களில் நடிக்க தொடங்கினார். 2010 ல் சீனு இராமசாமி \"தென்மேற்கு பருவக்காற்று (திரைப்படம்)\" திரைப்படத்தில் நாயகனாக அறிமுகமானார். 2012 ல் எதிர் நாயகனாக சுந்தர பாண்டியன் (திரைப்படம்) திரைப்படத்தில் நடித்தார். கார்த்திக் சுப்புராஜ் மற்றும் பாலாஜி தரணிதரன் ஆகியோரின் இயக்கத்தில் பீட்சா,\nநடுவுல கொஞ்சம் பக்கத்த காணோம் ஆகியவற்றில் நடித்து பெயரெடுத்தார்.\n\n"}
{"id": "427180", "url": "https://ta.wikipedia.org/wiki?curid=427180", "title": "டைபிங்கைட்டு", "text": "டைபிங்கைட்டு\n\nடைபிங்கைட்டு (\"Dypingite\") என்பது Mg(CO)(OH)•5HO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். நீரேறிய மக்னீசியம் கார்பனேட்டு கனிமம் என்று இது வகைப்படுத்தப்படுகிறது. நார்வே நாட்டில் டைபிங்டல் செர்பென்டைன்-மெக்னசைட்டு படிவுகளில் இது முதன் முதலாகக் கண்டறியப்பட்டது.\n"}
{"id": "427182", "url": "https://ta.wikipedia.org/wiki?curid=427182", "title": "மேஸ் ரன்னர்: தி டெத் கியூர்", "text": "மேஸ் ரன்னர்: தி டெத் கியூர்\n\nமேஸ் ரன்னர்: தி டெத் கியூர் (Maze Runner: The Death Cure) (தமிழ் : புதிர்க்கட்டிடத்தில் ஓடுபவர் : முடிவின் மருந்து) என்பது 2018 ல் வெளிவந்த அறிவியல் புனைவு திரைப்படம் ஆகும். 2014 இல் வெளிவந்த தி மேஸ் ரன்னர், அதைத் தொடர்ந்து 2015 இல் வெளிவந்த திரைப்படங்களுக்கு அடுத்த பாகமாக இந்தத் திரைப்படம் வெளிவந்தது. இந்தத் திரைப்பட வரிசையின் கடைசித் திரைப்படம் இதுவாகும். இதில் டிலான் ஓ'பிரையன், தோமஸ் சாங்ஸ்டர், கயா ஸ்காடெல்ரியோ மற்றும் பலர் நடித்துள்ளனர். இந்தத் திரைப்படம் 20ஆம் சென்சுரி ஃபாக்ஸ் நிறுவனத்தால் வெளியிடப்பட்டது. 26 ஜனவரி 2018 இல் வெளிவந்த இந்தத் திரைப்படம், 288 மில்லியன் அமெரிக்க டாலர்கள் வசூலைக் குவித்தது .\n\nSection::::கதை சுருக்கம்.\nமுந்தைய திரைப்படங்களில் புதிர்கட்டிடத்திலிருந்து வெளிவந்த பின்னர் தாமஸ் மற்றும் அவரது குழுவினர் ஒரு மோசமான அமைப்பினால் அடைத்து வைக்கப்பட்டாலும் ஒரு நல்ல அமைப்பின் உதவியால் அங்கிருந்து காப்பாற்றப்படுவதில் இருந்து கதை தொடர்கிறது.\n\nஅந்த மோசமான அமைப்புக்கு எதிராக போராடும் குழுவினருடன் இணைகின்றனர். நகர்ப்புறத்துக்கு வெளியே மறைந்து இருந்தாலும் ஒரு கட்டத்தில் தாமஸின் நண்பர் நெவ்ட் மோசமான தீநுண்மத்தால் கொஞ்சம் கொஞ்சமாக பாதிக்கப்படுவதை தாமஸிடம் சொல்லும்போது அவரைக் காப்பாற்றிவிடலாம் என தாமஸ் கொஞ்சம் நம்பிக்கை கொடுக்கிறார் .\n\nமோசமான அமைப்பின் கட்டிடத்தில் உள்ள தடுப்புச்சுவரை உடைத்துத் தாக்கும்போது தாமஸின் குழுவினர் அவர்களைப் போலவே அடைத்து வைக்கப்பட்ட நிறைய பேரைக் காப்பாற்றுகின்றனர். இருந்தாலும் அவரின் நண்பர் நெவ்ட் தீநுண்மத்தால் அதிகமாகப் பாதிக்கப்பட்டதால் அவரைக் காப்பாற்ற முடியாமல் போனது .\n\nகடைசியில் காப்பாற்றப்பட்ட எல்லோரும் நல்ல அமைப்பினரால் உருவாக்கப்பட்ட கப்பலால் கடல் கடந்து ஒரு பாதுகாப்பான அமைதியான இடத்துக்கு கொண்டு செல்லப்படுகின்றனர் .. அங்கே நெவ்ட் தாமஸிடம் அவரின் நினைவாக கொடுத்த ஒரு சிறிய பதக்கத்தில் தாமஸ் நெவ்ட் எழுதிய ஒரு சிறிய குறிப்பைக் கண்டறிகிறார். அந்தக் குறிப்பில், நிறைய துன்பங்களைக் கடந்து வந்தாலும் எல்லோரையும் காப்பாறியதற்கு நெவ்ட் அவரின் நன்றிகளை எழுதியிருந்தார். மோசமான அமைப்பின் ஆராய்ச்சிக்கூடத்தில் இருந்து எடுத்த, தீநுண்ம பாதிப்பிலிருந்து காப்பாற்றும் அருமருந்தும் இப்போது தாமஸிடம் உள்ளது. அங்கேயே அமைதியாக எல்லோரும் வாழ்வதோடு கதை முடிகிறது.\n"}
{"id": "427191", "url": "https://ta.wikipedia.org/wiki?curid=427191", "title": "குஞ்சேன அக்ரஹாரம்", "text": "குஞ்சேன அக்ரஹாரம்\n\nகுஞ்சேன அக்ரஹாரம் (Kunchena Agraharam) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும். \n\nSection::::மக்கள் வகைப்பாடு.\nஇவ்வூரானது மாவட்டத் தலைநகரான கிருஷ்ணகிரியில் இருந்து 75 கிமீ தொலைவிலும், தளியில் இருந்து 20 கிமீ தொலைவிலும் உள்ளது. இந்தக் கிராமமானது மாருப்பள்ளி ஊராட்சிக்கு உட்டபட்ட கிராமமாகும். 2011 ஆண்டு மக்கள் கணக்கெடுப்பின்படி இக்கிராமத்தில் 35 வீடுகள் உள்ளன. கிராமத்தின் மொத்த மக்கள் தொகையானது 144 ஆகும். இதில் ஆண்கள் எண்ணிக்கை 72, பெண்களின் எண்ணிக்கை 72 என உள்ளது.\n"}
{"id": "427192", "url": "https://ta.wikipedia.org/wiki?curid=427192", "title": "குந்துமாரனப்பள்ளி", "text": "குந்துமாரனப்பள்ளி\n\nகுந்துமாரனப்பள்ளி (Kundumaranapalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். \n\nSection::::மக்கள் வகைப்பாடு.\nஇவ்வூரானது மாவட்டத் தலைநகரான கிருஷ்ணகிரியில் இருந்து 45 கி.மீ தொலைவிலும், மாநிலத் தலைநகரான சென்னையில் இருந்து 308 கி.மீ தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 863 வீடுகள் உள்ளன. கிராமத்தின் மொத்த மக்கள் தொகையானது 3867 ஆகும். இதில் ஆண்கள் எண்ணிக்கை 1972 மற்றும் பெண்களின் எண்ணிக்கை 1895 ஆகும்.\n"}
{"id": "427193", "url": "https://ta.wikipedia.org/wiki?curid=427193", "title": "ஐதராக்சிபைரூவிக் அமிலம்", "text": "ஐதராக்சிபைரூவிக் அமிலம்\n\nஐதராக்சிபைரூவிக் அமிலம் (Hydroxypyruvic acid) என்பது பைரூவிக் அமிலத்தின் வழிப்பொருளாகும். இச்சேர்மமானது  CHO என்ற மூலக்கூற்று வாய்ப்பாட்டை உடையதாகும். \n"}
{"id": "427210", "url": "https://ta.wikipedia.org/wiki?curid=427210", "title": "புதுக்கவிதை (திரைப்படம்)", "text": "புதுக்கவிதை (திரைப்படம்)\n\nபுதுக்கவிதை (\"Puthukavithai\"), எஸ். பி. முத்துராமன் இயக்கத்தில் 1982 இல் வெளிவந்த காதல் திரைப்படம். 1976 இல் கன்னடத்தில் வெளிவந்த \"நா நின்ன மரேயலரே\" (Na Ninna Mareyalare) திரைப்படத்தின் மறுதயாரிப்பே இப்படம்.\n\n"}
{"id": "427211", "url": "https://ta.wikipedia.org/wiki?curid=427211", "title": "தேஜஸ் எக்ஸ்பிரஸ்", "text": "தேஜஸ் எக்ஸ்பிரஸ்\n\nதேஜஸ் எக்ஸ்பிரஸ் (Tejas Express) இந்திய இரயில்வே முதலில் அறிமுகம் செய்த, முழுவதும் குளிரூட்டப்பட்ட இந்தியாவின் அதிவேக தொடருந்து ஆகும். இருக்கை வசதிகள் மட்டும் கொண்ட, நவீன வசதிகளுடன் கூடிய தேஜஸ் விரைவு வண்டியின் கதவுகள் தானியங்கும் வசதி கொண்டது.இதன் அதிகபட்ச வேகம் மணிக்கு 130 முதல் 200 கிமீ ஆகும். \n\nSection::::வரலாறு.\nமுதல் தேஜஸ் விரைவு வண்டி, 24 மே 2017 அன்று முதல் சத்திரபதி சிவாசி தொடருந்து நிலையத்திலிருந்து, 551.7 கிமீ தொலைவில் உள்ள கோவாவின், கர்மலி தொடருந்து நிலையம் வரை இயக்கப்படுகிறது. இதற்கான இப்பயண நேரம் 8.30 மணிநேரம் ஆகும். \n\nSection::::தேஜஸ் விரைவு வண்டியில் வசதிகள்.\nதேஜஸ் விரைவு வண்டிகளில் பயோ கழிப்பறை, தொலைக்காட்சி பெட்டிகள், இலவச இணைய வசதிகள் கொண்டது. சதாப்தி விரைவு வண்டிகளின் கட்டணத்தை விட, தேஜஸ் வண்டியின் கட்டணம் 20% முதல் 30% கூடுதலாக இருக்கும். \n\nஇவ்வண்டியில் பொதுவான இருக்கை வசதி 3 + 2 எனும் முறையில் இருக்கைகள் உள்ளது. \nசொகுசு இருக்கைகள் 2 + 2 என்ற வரிசையில் உள்ளது. பெட்டியின் அனைத்து கதவுகளும் தானியங்கியாக செயல்படுகிறது.\n\nSection::::சேவைகள்.\nதற்போது கீழ்கண்ட வழித்தடங்களில் தேஜஸ் விரைவு வண்டிகள் இயங்குகிறது.\n\n"}
{"id": "427212", "url": "https://ta.wikipedia.org/wiki?curid=427212", "title": "வாசந்தி காடில்கர் உன்னி", "text": "வாசந்தி காடில்கர் உன்னி\n\nவாசந்தி காடில்கர் உன்னி (; , பிறப்பு: ஏப்பிரல் 1, 1961) என்பவர் ஓர் அனைத்துல பெண்கள் சதுரங்க மாசுட்டர் என்ற பட்டத்தை வைத்துள்ள இந்திய சதுரங்க வீராங்கனையாவார். மராட்டியரான இவர் 1961 ஆம் ஆண்டு பிறந்தார். 1974 ஆம் ஆண்டு நடைபெற்ற இந்தியப் பெண்கள் சாம்பியன் பட்டப்போட்டியின் முதலாவது வெற்றியாளர் உண்ணியாவார் \n\nசெயசிறீ, வசந்தி, ரோகிணி ஆகிய காடில்கார் சகோதரிகள் இந்தியப் பெண்கள் சாம்பியன் சதுரங்கப்போட்டியில் ஆதிக்கம் செலுத்தினர். போட்டி தொடங்கி நடைபெற்ற முதல் பத்தாண்டுகளில் அனைத்து பட்டங்களையும் இவர்களே வென்றனர் .\n\n1984 ஆம் ஆண்டு பிரைட்டனில் நடைபெற்ற இங்கிலாந்து பெண்கள் சாம்பியன் பட்டப் போட்டியில் பாக்யசிறீ சாதீயுடன் இணைந்து கூட்டாக வசந்தி உண்ணியும் வென்றார் .\n"}
{"id": "427217", "url": "https://ta.wikipedia.org/wiki?curid=427217", "title": "சஞ்சய் பட்டாச்சார்யா", "text": "சஞ்சய் பட்டாச்சார்யா\n\nசஞ்சய் பட்டாச்சார்யா (\"Sanjay Bhattacharya\" பிறப்பு:1962) என்பவர் ஓர் இந்தியத் தூதர் ஆவார். இவர் 1962 ஆம் ஆண்டு புது தில்லியில் பிறந்தார். இந்தியாவின் துதராக இவர் துருக்கி நாட்டில் பணியாற்றினார். 2015 ஆம் ஆண்டு முதல் 2018 ஆம் ஆண்டு வரை சஞ்சய் எகிப்து நாட்டில் இந்தியத் தூதராகப் பணிபுரிந்தார். \nSection::::கல்வி.\nபுது தில்லியிலுள்ள செயிண்ட் சிடீபன் கல்லூரியில் சஞ்சய் பொருளாதாரப் பட்டம் பெற்றார். தன்னுடைய முதுநிலை பட்டப் படிப்பை தில்லி பொருளாதாரப் பள்ளியில் படித்து பட்டம் பெற்றார்.\n"}
{"id": "427223", "url": "https://ta.wikipedia.org/wiki?curid=427223", "title": "நைட்ரோசைல் குளோரைடு", "text": "நைட்ரோசைல் குளோரைடு\n\nநைட்ரோசைல் குளோரைடு (Nitrosyl chloride) என்பது NOCl என்ற மூலக்கூற்று வாய்ப்பாட்டை உடைய வேதிச் சேர்மம் ஆகும். இச்சேர்மமானது ஐதரோகுளோரிக் அமிலம் மற்றும் நைட்ரிக் அமிலம் ஆகியவற்றின் கலவையால் உருவாக்கப்படும் இராச திராவகம் என்ற விளைபொருளைத் தயாரிக்கும் போது அத்திரவம் சிதைவடைந்து கிடைக்கும் பொருளாக உள்ளே அறிமுகமாகிறது. இச்சேர்மமானது ஒரு வலிமையான எதிர்மின்னி கவரும் பொருளாகவும், ஆக்சிசனேற்றியாகவும் விளங்குகிறது, சில நேரங்களில் இது டில்டெனின் விளைபொருள் எனவும் அழைக்கப்படுகிறது.\n\nSection::::அமைப்பு மற்றும் தொகுப்பு முறை தயாரிப்பு.\nஇந்த மூலக்கூறு வளைந்த அமைப்பைப் பெற்றுள்ளது. ஒரு இரட்டைப் பிணைப்பானது நைட்ரசன் மற்றும் ஆக்சிசன் ஆகியவற்றுக்கிடையேயும் (பிணைப்பு நீளம் = 1.16 Å) மற்றும் நைட்ரசன் மற்றும் குளோரின் ஆகியவற்றுக்கிடையே ஒரு பிணைப்பும் (பிணைப்பு நீளம் = 1.69 Å) அமைந்துள்ளன. O–N–Cl பிணைப்புக் கோணமானது 113° ஆக உள்ளது.\n\nSection::::தயாரிப்பு.\nநைட்ரோசைல் குளோரைடானது வேதியியல்ரீதியாக எளிமையானதும் வெப்பவியல்ரீதியாக நிலையானதுமான சேர்மமாக இருப்பதால், இச்சேர்மம் பல வழிமுறைகளைப் பயன்படுத்தி தயாரிக்கப்படலாம்.\n\n\n\n\n\nSection::::இராச திராவகத்தில் நைட்ரோசைல் குளோரைடின் இருப்பு.\nநைட்ரோசைல் குளோரைடு (NOCl) ஐதரோகுளோரிக் அமிலம் மற்றும் நைட்ரிக் அமிலங்களின் கூடுகையில் இருந்து பின்வரும் வினையின்படி பெறப்படுகிறது.\nநைட்ரிக் அமிலத்தில், நைட்ரோசைல் குளோரைடானது எளதில் நைட்ரசன் டைஆக்சைடாக ஆக்சிசனேற்றம் அடைகிறது. இராச திராவகத்தில் நைட்ரோசைல் குளோரைடின் இருப்பானது எட்மண்ட் டேவி என்பவரால் 1831 ஆம் ஆண்டில் குறிப்பிடப்பட்டது.\n\nSection::::வினைகள்.\nNOCl தனது பெரும்பாலான வினைகளில் ஒரு எதிர்மின்னி கவரியாகவும் மற்றும் ஒரு ஆச்சிசனேற்றியாகவும் செயல்படுகிறது. ஆலைடு ஏற்பிகளுடன், உதாரணமாக ஆண்டிமணி ஐங்குளோரைடுடன், இது நைட்ரோசோனியம் உப்புகளாக மாற்றமடைகிறது:\nதொடர்புடைய வினையொன்றில், கந்தக அமிலமானது நைட்ரோசல்பூரிக்அமிலம், நைட்ரசு அமிலம் மற்றும் கந்தக அமிலங்களின் அமில நீரிலிகளின் கலவை ஆகியவற்றைத் தருகிறது:\n\nNOCl ஆனது வெள்ளி தயோசயனேட்டுடன் வினைபுரிந்து வெள்ளி குளோரைடு மற்றும் போலிஆலசன் நைட்ரோசைல் தயோசயனேட்டு ஆகியவற்றைத் தருகிறது:\n\nநைட்ரோசைல் குளோரைடானது உலோக நைட்ரோசைல் அணைவுச் சேர்மங்களைத் தயாரிக்கப் பயன்படுகிறது. மாலிப்டினம் எக்சாகார்போனைலுடன், NOCl வினைபுரிந்து டைநைட்ரோசைல்டைகுளோரைடு அணைவுச் சேர்மங்களைத் தருகிறது:\n\nSection::::தொழிற்துறைப் பயன்பாடுகள்.\nNOCl மற்றும் வளையஎக்சேன் ஒளிவேதிய வினையில் ஈடுபட்டு வளையஎக்சனோன் ஆக்சைம் ஐதரோகுளோரைடைத் தருகிறது. இந்தச் செயல்முறையானது NOCl மூலக்கூறானது ஒளிவேதியச் சிதைவுக்கு உள்ளாகி NO மற்றும் Cl தனி உறுப்புக்களாக பிளவுபடும் தன்மையைப் பயன்படுத்திக் கொள்கிறது. ஆக்சைடானது நைலான்-6 இன் முன்னோடிச் சேர்மமான கேப்ரோலாக்டமாக மாற்றப்படுகிறது. \n"}
{"id": "427229", "url": "https://ta.wikipedia.org/wiki?curid=427229", "title": "அடங்க மறு", "text": "அடங்க மறு\n\nஅடங்க மறு (Adanga Maru), கார்த்திக் தங்கவேல் இயக்கத்தில் தமிழில் வெளியான திரைப்படம். இத்திரைப்படத்தில் செயம் இரவி, ராசி கன்னா, சம்பத் இராச் ஆகியோர் முதன்மைப் பாத்திரங்களில் நடித்துள்ளனர். இப்படம் சாம் சி. எசின் இசையில், சத்தியன் சூரியன்ன் ஒளிப்பதிவில் உருவாக்கப்பட்டுள்ளது. இத்திரைப்படத்தின் படப்பிடிப்பு 2017இல் தொடங்கியது.\n\nSection::::கதை.\nபணியில் இருக்கும் போது செய்ய முடியாததை ஒரு முன்னாள் காவல் அலுவராக ஒருவர் செய்து முடிப்பதுதான் அடிப்படைக்கதை.கொலை வழக்கொன்றில் அதிகாரம் படைத்த குற்றவாளிகளை சுபாசு கைது செய்ததால், அவரின் குடும்பம் பலியாகிறது. பணி, குடும்பம் என எல்லாவற்றையும் இழந்த அவரிடம் மிஞ்சியிருப்பது கோபம் மட்டும்தான். தன் அறிவாலும் நுட்பங்களாலும் தன் எதிரிகளை அழிக்கின்றார்.\n\nSection::::படப்பணிகள்.\nஇத்திரைப்படம் கார்த்திக் தங்கவேலுவின் இயக்கத்தில் , கெவின் குமார் சண்டைப் பயிற்சியாளராகவும் பணியாற்ற உள்ளது குறித்து திசம்பர் 2017இல் செயம் இரவி குமுக ஊடகங்களில் அறிவித்தார். திசம்பர் 2017இல் தொடங்கிய இப்படத்தின் பணிகள் மே 2018இல் நிறைவடைந்தன.\nSection::::இசைப்பணி.\nஇப்படத்தின் பாடல், பின்னணி இசைப்பணிகளை சாம் மேற்கொண்டுள்ளார். ஆகத்து 2018இல் சோனி நிறுவனம் இப்படத்தின் பாடல்களை வெளியிட்டது.\n"}
{"id": "427237", "url": "https://ta.wikipedia.org/wiki?curid=427237", "title": "சங்கமம் தொலைக்காட்சி", "text": "சங்கமம் தொலைக்காட்சி\n\nசங்கமம் தொலைக்காட்சி என்பது ஏப்ரல் 14, 2016 அன்று ஆரம்பிக்கப்பட்ட ஒரு செயற்கைக்கோள் பொழுதுபோக்கு தொலைக்காட்சி ஆகும். சென்னையை தலைமையிடமாக வைத்து இயக்கம் இந்த தொலைக்காட்சி தமிழக கேபிள் டிவி கம்யூனிகேசன் பிரைவேட் லிமிடெட் என்ற நிறுவனத்திற்கு சொந்தமானது. இந்த தொலைக்காட்சியில் பாடல் ஆல்பங்கள், குறும்படங்கள், நகைச்சுவை நிகழ்ச்சிகள் போன்றவற்றை தயாரித்து ஒளிபரப்பட்டு செய்துவருகிறது.\n\n"}
{"id": "427251", "url": "https://ta.wikipedia.org/wiki?curid=427251", "title": "கோல்பெக்கைட்டு", "text": "கோல்பெக்கைட்டு\n\nகோல்பெக்கைட்டு (\"Kolbeckite\") என்பது ScPO·2HO\nஎன்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். இசுக்காண்டியம் பாசுப்பேட்டு இருநீரேற்று கனிமம் என்று இது வகைப்படுத்தப்படுகிறது. 1926 ஆம் ஆண்டு செருமனியின் சாக்சனி மாநிலத்தில் உள்ள சிக்மைடெபெர்க்கில் முதன்முதலில் கோல்பெக்கைட்டு கண்டறியப்பட்ட்து. செருமன் நாட்டு கனிமவியலாலர் பிரடெரிக் எல் டபிள்யூ கோல்பெக்கின் நினைவாக கனிமத்திற்கு இப்பெயர் சூட்டப்பட்டது. பொதுவாக பிற பாசுப்பேட்டுக் கனிமங்களுடன் சேர்ந்து படிகத்தொகுதிகளாக கோல்பெக் கண்டறியப்படுகிறது. . \n\n"}
{"id": "427252", "url": "https://ta.wikipedia.org/wiki?curid=427252", "title": "காலின்சு ஆக்சிசனேற்றம்", "text": "காலின்சு ஆக்சிசனேற்றம்\n\nகாலின்சு ஆக்சிசனேற்றம் (\"Collins oxidation\") என்பது முதல்நிலை ஆல்க்ககால்களை ஆல்டிகைடுகளாக ஆக்சிசனேற்றப் பயன்படும் கரிம வேதியியல் வினையாகும். குரோமியம் ஆக்சைடு அடிப்படையில் நிகழும் பிற ஆக்சிசனேற்ற வினைகளிலிருந்து கோலின்சு வினைப்பொருளைப் பயன்படுத்துவதன் மூலம் இது வேறுபடுத்தப்படுகிறது. குரோமியம்(VI) ஆக்சைடுடன் டைகுளோரோமெத்தேனில் உள்ள பிரிடினே காலின்சு வினைப்பொருளாகும்\n\nSection::::தொடர்புடைய ஆக்சிசனேற்ற வினைகள்.\nயோன்சு ஆக்சிசனேற்றம், சாரெட்டு ஆக்சிசனேற்றம் போன்றவை குரோமியம் ஆக்சைடைப் பயன்படுத்தி மேற்கொள்ளப்படும் பிற ஆக்சிசனேற்ற வினைகளாகும்.\n"}
{"id": "427266", "url": "https://ta.wikipedia.org/wiki?curid=427266", "title": "இளவரசி நூரா பிந்த் அப்துல் ரஹ்மான் பல்கலைக்கழகம்", "text": "இளவரசி நூரா பிந்த் அப்துல் ரஹ்மான் பல்கலைக்கழகம்\n\nஇளவரசி நூரா பிந்த் அப்துல் ரஹ்மான் பல்கலைக்கழகம் சவூதி அரேபியாவின் தலைநகரான ரியாத்தில் அமைந்துள்ள ஒரு பொது மகளிர் பல்கலைக்கழகம் ஆகும். இது உலகின் மிகப்பெரிய பெண்கள் பல்கலைக்கழகங்களில் ஒன்றாகும்.. \n\nஇப்பல்கலைக்கழகம் இளங்கலை, முதுகலை பட்டப்படிப்புகளோடு பட்டயப்படிப்பையும் வழங்குகிறது. இது ரியாத் நகரத்திலும் அருகிலுள்ள பிற நகரங்களிலும் உள்ள 34 கல்லூரிகளைச் சேர்ந்த 60,000 க்கும் அதிகமான மாணவர்களுக்குக் கல்வியை வழங்கிவருகின்றது. இந்நிறுவனத்தில் கல்வியாளர்கள் நிர்வாக ஊழியர்கள் என 5,000 க்கும் மேற்பட்டோர் பணியாற்றுவது குறிப்பிடத்தக்கது. ரியாத் மற்றும் சுற்றுவட்டாரத்தில் உள்ள 102 உறுப்பு கல்லூரிகளை இப்பல்கலைக்கழகம் கொண்டுள்ளது.\nSection::::வரலாறு.\n1970 ஆம் ஆண்டு தொடங்கப்பட்ட பெண்கள் கல்லூரி மன்னர் அப்துல்லா இப்னு அப்துல் அஜீஸ் அல் சவுத் அவர்களால் புனரமைக்கப்பட்டு 2008 ஆம் ஆண்டு இளவரசி நூரா பின்த் அப்துல் ரஹ்மான் அவர்களின் நினைவாக பல்கலைக்கழகமாக அறிவித்தார். நூரா என்பதற்கு அரபு மொழியில் ஒளி என்று பொருள்.\n\nSection::::பாடபிரிவுகள்.\nமருத்துவம், அறிவியல், மானுடம், மொழியியல்,வணிகம் எனப் பல்வேறு பாடப்பிரிவுகள் கற்பிக்கப்படுகின்றது. \n\nSection::::நூலகம்.\nஇப்பல்கலைகழகம் 20 இலட்சத்திற்கும் அதிகமான அரபு, ஆங்கில நூல்கள், கையெழுத்துப் படிகள், தரவுகள், விளக்கவுரைகளை கொண்டுள்ளதோடு பல்வேறு பத்திரிக்கைகளைச் சந்தாவழி பெற்று வருகின்றது.\n"}
{"id": "427274", "url": "https://ta.wikipedia.org/wiki?curid=427274", "title": "ஆர். டி. ராமச்சந்திரன்", "text": "ஆர். டி. ராமச்சந்திரன்\n\nஆர். டி. ராமச்சந்திரன் ஓர் இந்திய அரசியல்வாதியும், தமிழக சட்டமன்ற உறுப்பினரும் ஆவார். இவர் 2016 ஆம் ஆண்டு தமிழக சட்டமன்ற தேர்தலில் குன்னம் தொகுதியிலிருந்து தேர்ந்தெடுக்கப்பட்டார். அனைத்திந்திய அண்ணா திராவிட முன்னேற்றக் கழகத்தின் வேட்பாளராக போட்டியிட்டு வெற்றிபெற்றார். \n\nSection::::குடும்பம்.\nஇவரது சொந்த ஊர் பெரம்பலூர் அருகே உள்ள அரணாரை ஆகும். ராமலிங்கம்-தனபாக்கியம் தம்பதிக்கு மகனாக அரணாயில் பிறந்தவர், இவரது மனைவியின் பெயர் சித்ரா, கோகுல், அஸ்மிதா என்ற இரண்டு குழந்தையும் உள்ளனர்.\n\nSection::::சட்ட மன்ற தேர்தலில்.\n2016 தமிழ்நாடு சட்டமன்றத் தேர்தல் முடிவுகள்\n"}
{"id": "427306", "url": "https://ta.wikipedia.org/wiki?curid=427306", "title": "திருக்குறளின் பல்வேறு பெயர்கள்", "text": "திருக்குறளின் பல்வேறு பெயர்கள்\n\nகிறிஸ்துவுக்கு முன்னதாக எழுதப்பட்ட திருக்குறள் அல்லது குறள் என்று அழைக்கப்படும் நன்னெறி நூலானது அது எழுதப்பட்ட காலம் முதல் அறிஞர்களாலும் , பெதுமக்களாலும் பல்வேறு பெயர்களால் குறிப்பிடப்பட்டுகிறது. \"முப்பால்\" என்று ஆரம்பத்தில் பொதுவாக குறிப்பிடப்பட்டாலும் அதன் ஆசிரியராய் அறியப்படும் திருவள்ளுவர் எந்த பெயரையும் வைக்காமல் வாழ்க்கை நெறிகளையும் சமூக நெறிகளையும் ஈரடி கொண்ட குறளாக இயற்றியுள்ளார். இந்நூல் சுமார் 44 பெயர்களில் அழைக்கப்படுவதாகவும் , சில அறிஞர்கள் மேலும் சில பெயர்கள் உள்ளதாகவும் குறிப்பிட்டுள்ளனர். திருக்குறளை பிரெஞ்சு மொழியில் மொழிபெயர்த்தவரான 19-ஆம் நூற்றாண்டினைச் சேர்ந்த அறிஞர் திரு. \"ஏரியல்\" என்பவர் இந்த நூலில் ஆசிரியர் பெயர் குறிப்பிடவில்லை எனத் தெரிவித்துள்ளார்.\n\nSection::::சொற்பிறப்பியல்.\n'அறம்', 'பொருள்', 'இன்பம்' என மூன்று பிரிவுகளாகப் பிரித்து பாடப்பட்டதால் 'முப்பால்' என ஆரம்பத்தில் குறிப்பிடப்பட்டது. தொல்காப்பியம், தமிழ் கவிதை இலக்கியத்தை \"குறுவெண்பாட்டு\",\" நெடுவெண்பாட்டு\" என இரு பிரிவாகப் பிரித்துள்ளது. குறுவெண்பாட்டு என்பது குறள் பாட்டு எனவும், பின் குறள் எனவும் அழைக்கப்பட்டது. இரு அடிகளைக் கொண்ட குறளில், முதலடி நான்கு வார்த்தைகளைக் (சீர்) கொண்டதாகவும் இரண்டாம் அடி மூன்று சீர்களைக் கொண்டதாகவும் \"வெண்பா\" இலக்ககணத்திற்குட்பட்டதாகவும் அமைந்திருக்கும். குறளானது தமிழ்க் கவிதை வடிவங்களில் முக்கியமான ஒன்றாகும். தெய்வீகத்தன்மை காரணமாக \"திரு\" என்ற அடைமொழியுடன் 'திருக்குறள்' என அழைக்கப்படுகிறது. வாழ்வியல் நெறிகள், தத்துவங்கள், சிறப்புகள் எனப் பல்வேறு கருத்துக்களைக் எக்காலத்திற்கும் பொருந்துமாறு குறள் கொண்டுள்ளது.\n\nSection::::அடைமொழிகளின் அட்டவணை.\nகடந்த பல வருடங்களாக இந்நூலைப் பற்றி தமிழ் இலக்கியத்தில் குறிப்பிடப்படும் அடைமொழிகளின் அட்டவணை.\n\n\n"}
{"id": "427308", "url": "https://ta.wikipedia.org/wiki?curid=427308", "title": "ஷா நவாஸ் கான், ஜெனரல்", "text": "ஷா நவாஸ் கான், ஜெனரல்\n\nஷா நவாஸ் கான் (உருது: شاہ نواز خان - ஜனவரி 1914 - 9 டிசம்பர் 1983) இரண்டாம் உலகப் போரின் போது இந்திய தேசிய ராணுவத்தில் பணியாற்றிய இந்திய அரசியல்வாதி ஆவார். இரண்டாம் உலகப்போருக்குப் பிறகு, பிரிட்டிஷ் இந்திய இராணுவ நீதிமன்றத்தால் அவர் கைது செய்யப்பட்டு, தேசத்துரோக குற்றம் சாட்டப்பட்டு மரண தண்டனை விதிக்கப்பட்டார்.\n\nSection::::இந்திய தேசிய இரானுவத்தில்.\nநேதாஜி சுபாஷ் சந்திர போஸின் உரைகளால் ஈர்க்கப்பட்ட ஷா நவாஸ் கான் 1943 ஆம் ஆண்டு இந்திய தேசிய இராணுவத்தில் இணைந்தார். நாடு கடந்த இந்திய அரசு (Arzi Hukumat-e- Azad Hind) அமைச்சரவையில் அவர் சேர்க்கப்பட்டார்.\nபின்னர், ஆங்கிலேய அரசினை எதிர்ப்பதற்காக ஐ.என்.ஏ யின் ஒரு படைப்பிரிவினை இந்தியாவுக்குள் அனுப்பும் நடவடிக்கையில் ஷா நவாஸ் உசேன் தலைமையிலான படைப்பிரிவினை வடகிழக்கு இந்தியாவிற்கு போஸ் அனுப்பினார். ஜப்பானின் அதிகாரத்தின் கீழ் இருந்த கோஹிமா மற்றும் இம்பால் ஆகியவற்றை ஷா நவாஸ் உசேனின் படைப்பிரிவு கைப்பற்றியது.\n\nஷா நவாஸ் கான் இந்திய தேசிய ராணுவத்தின் தலைமை அதிகாரியாக நேதாஜி சுபாஷ் சந்திர போஸூக்கு அடுத்தபடியாக இருந்து வழிநடத்தியவர்.சிங்கப்பூர் ஜப்பானிடம் சரணடைந்ததையடுத்து போராளியாக சிறைபிடிக்கப்பட்டார்.\n\nSection::::நாடாளுமன்றத்தில்.\nநாடு ஆங்கிலேயரிடமிருந்து விடுதலை பெற்ற பிறகு நாட்டின் முதலாவது நாடாளுமன்ற தேர்தலில் 1952ல் மீரட்டில் போட்டியிட்டு வெற்றி பெற்றார். இந்திய அரசின் அமைச்சரவையில் இடம் பெற்றார். 1952, 1957, 1962 மற்றும் 1971 தேர்தலிகளில் மீரட் தொகுதியில் போட்டியிட்டு வெற்றி பெற்றார். 1967 மற்றும் 1977 தேர்தல்களில் போடியிட்டு தோல்வியடைந்தார்\n\nSection::::புகழ் பெற்ற குறிப்பு.\n நான் அவரது ஆளுமை மற்றும் அவரது உரைகளின் மூலம் மயக்கமாக இருந்தேன் என்று சொல்வது தவறாக இருக்காது, அவர் எங்கள் முன் இந்தியாவின் உண்மையான படத்தை வைத்தார். என் வாழ்க்கையில் முதல் முறையாக நான் இந்தியாவை ஒரு இந்திய கண்கள் (நேதாஜி) வழியாகக் கண்டேன். ., ஷா நவாஸ் கான்\n"}
{"id": "427310", "url": "https://ta.wikipedia.org/wiki?curid=427310", "title": "கே. கேளப்பன்", "text": "கே. கேளப்பன்\n\nகேளப்பன் கேரள மாநிலத்தைச் சேர்ந்த ஒரு சுதந்திரப் போராட்ட வீரரும் கல்வியாளரும் பத்திரிக்கையாளரும் ஆவார். இவர் கேரள நாயர் சங்கத்தின் தலைவராக இருந்துள்ளார் மேலும் இவர் கேரள காந்தி என்றும் அறியப் படுகிறார்.\n\nஇவர் சாதி ஏற்றத்தாழ்வினைக் களையவும் தீண்டாமைக்கு எதிராகவும் இடையறாது பாடுபட்டார். கே. குமார் என்பவருடன் சேர்ந்து பெயருக்குப் பின்னால் இருந்த சாதிப் பின்னொட்டினை தன் பெயரில் இருந்து நீக்கியவர்களுள் கேரளத்தில் இவர் முதன்மையாவர்.\n\nSection::::விருதுகளும் பெருமைகளும்.\nஇவரது பணியைப் போற்றும் விதமாக 1990-ஆம் ஆண்டு இந்திய அஞ்சல் துறை இவரது நினைவு தபால் தலை ஒன்றை வெளியிட்டது.\n"}
{"id": "427321", "url": "https://ta.wikipedia.org/wiki?curid=427321", "title": "காப்பான்", "text": "காப்பான்\n\nகாப்பான் (\"Kaappan\" ) என்பது 2019 ஆம் ஆண்டு வெளியான ஓர் தமிழ்த் திரைப்படம் ஆகும். இத்திரைப்படத்தை கே. வி. ஆனந்த் எழுதி, இயக்கி மற்றும் பட்டுக்கோட்டை பிரபாகர் இணைந்து எழுதியுள்ளார். இத்திரைப்படத்தை சுபாஸ்கரன் அல்லிராஜா தயாரித்துள்ளனர். இத்திரைப்படத்தில் சூர்யா, மோகன்லால் மற்றும் ஆர்யா ஆகியோர் முக்கிய கதாபாத்திரத்தில் நடித்துள்ளனர். ஹாரிஸ் ஜயராஜ்ஜால் இயற்றப்பட்ட இசை மற்றும் எம். எஸ். பிரபு மற்றும் அபிநந்தன் இராமானுஜம் ஆகியோரின் ஒளிப்பதிவை உள்ளடக்கி, இத்திரைப்படம் செப்டம்பர் 20, 2019 அன்று வெளியானது.\n\n\n"}
{"id": "427329", "url": "https://ta.wikipedia.org/wiki?curid=427329", "title": "பொன் மாணிக்கவேல்", "text": "பொன் மாணிக்கவேல்\n\nபொன் மாணிக்கவேல் (\"A.G. Ponn Manickavel\", பிறப்பு: 25 நவம்பர் 1958) என்பவர் சிலை கடத்தல் தடுப்புப் பிரிவின் சிறப்பு அதிகாரி மற்றும் தமிழகத்தைச் சேர்ந்த இந்தியக் காவல் பணி அதிகாரியாவார். தமிழகத்தில் திருடுபோன பழமையான கோயில் சிலைகள் மீட்புப்பணி தொடர்பான விசாரணைக்கு அறியப்படுகிறார். சேலம் மாவட்ட காவல்துறைக் கண்காணிப்பாளர் (எஸ்பி), உளவுப்பிரிவு காவல்துறைத் துணைத்தலைவர் (டிஜஜி), சென்னை மத்திய குற்றப்பிரிவு இணை ஆணையர், ரயில்வே மற்றும் சிலைக்கடத்தல் தடுப்புப் பிரிவு காவல்துறைத் துணைத்தலைவர் எனப் பல பிரிவுகளில் பணியாற்றியுள்ளார்.\n\nSection::::பணிக்காலம்.\n1989 ஆம் ஆண்டு காவல்துறை துணைக் கண்காணிப்பாளராகத் தமிழகக் காவல்துறையில் சேர்ந்தார். பின்னர் 1996 ஆம் ஆண்டில் இந்தியக் காவல் பணி அதிகாரியாகத் தேர்வானார். கோவை குண்டுவெடிப்பு வழக்கில் துப்பு துலக்குவதில் திறமையாகச் செயல்பட்டு பாராட்டு பெற்றார். 2012 ஆம் ஆண்டு சிலை கடத்தல் தடுப்புப் பிரிவு காவல்துறைத் துணைத்தலைவராகக் கூடுதல் பொறுப்பேற்றார். 50 ஆண்டுகளுக்கு முன் தஞ்சை பெரிய கோயிலில் இருந்து திருடப்பட்ட இராஜராஜ சோழன் மற்றும் உலகமாதேவி ஐம்பொன் சிலைகளை குஜராத் அருங்காட்சியகத்தில் இருந்தும், நடராஜர் சிலைகளை ஆஸ்திரேலியா அருங்காட்சியகத்தில் இருந்தும் மீட்டுள்ளார். இந்து சமய அறநிலையத் துறையில் முறைகேடுகள் நடந்துள்ளதாகக் கூறி சில அதிகாரிகளைக் கைதுசெய்தார். தமிழகக் கோயில்களில் திருடப்பட்ட 201 உலோகச் சிலைகள், 653 கற்சிலைகள், 80 மரச்சிலைகள் மற்றும் 212 ஓவியங்கள் என மொத்தம் 1146 கோயில் சிலைகளை ஏழாண்டுகளில் மீட்டுள்ளார். தமிழகக் கோயில்களில் திருடுபோன 155 கோடி ரூபாய் மதிப்பிலான சிலைகளை மீட்டு, சுமார் 250 கோடி ரூபாய் மதிப்பிலான சிலைகள் கடத்தப்படுவதையும் தடுத்துள்ளார். சிலை கடத்தல் பிரிவில் 33 வழக்குகள் உட்பட தமிழகம் முழுவதும் 455 வழக்குகள் பதிவுசெய்துள்ளார். இவர் விசாரித்துவரும் வழக்குகளை தமிழக அரசின் மத்தியப் புலனாய்வுத் துறைக்கு மாற்ற முயன்ற போது சென்னை உயர் நீதிமன்றம் அதற்குத் தடைவிதித்து நிலுவையிலுள்ள விசாரணை நிறைவு பெற இவருக்கு ஓராண்டு பணி நீடிப்பு வழங்கியது. பழனி முருகன் கோயில் உற்சவர் சிலை முறைகேடு வழக்கு, சைதாப்பேட்டை ஸ்ரீநகர் காலனியில் தொழில் அதிபர் வீட்டில் 82 சிலை பறிமுதல் போன்ற நடவடிக்கை இவரின் குறிப்பிடத்தக்க நிகழ்வாகும். கல்லிடைக்குறிச்சி குலசேகரமுடையார் கோயிலிருந்து 1982-இல் திருடப்பட்டு, ஆஸ்திரேலியாவின் அருங்காட்சியகத்தில் இருந்த 700 ஆண்டு தொன்மையான பஞ்சலோக நடராஜர் சிலையை மீட்டெடுத்து 13 செப்டம்பர் 2019 அன்று தமிழ்நாட்டிற்கு கொண்டு வந்தவர். \n\nSection::::சர்ச்சைகள்.\nஇந்து சமய அறநிலையத் துறையின் மீது களங்கம் சுமத்த வேறு சில மத அமைப்புகளின் தூண்டுதலால் செயல்படுகிறார் என்று இந்து சமய அறநிலையத்துறை கூட்டமைப்பினர் குற்றம்சாட்டிப் போராட்டம் நடத்தினர்.\n\n"}
{"id": "427339", "url": "https://ta.wikipedia.org/wiki?curid=427339", "title": "ஐராவ் பிணைப்பு வினை", "text": "ஐராவ் பிணைப்பு வினை\n\nஐராவ் பிணைப்பு வினை (\"Hirao coupling\") என்பது பலேடியம்-வினையூக்கியைப் பயன்படுத்தி நிகழ்த்தப்படும் ஒரு குறுக்குப் பிணைப்பு வேதியியல் வினையாகும். ஐராவ் வினை, ஐராவ் குறுக்குப் பிணைப்பு வினை என்ற பெயர்களாலும் இவ்வினை அழைக்கப்படுகிறது. இவ்வினையில் டிரையால்கைல் பாசுபைட்டும் ஓர் அரைல் ஆலைடும் வினைபுரிந்து பாசுப்போனேட்டு உருவாகிறது.. டோசிகாசு ஐராவ் என்பவர் கண்டறிந்த காரணத்தினால் இவ்வினைக்கு ஐராவ் வினை என்ற பெயர் சூட்டப்பட்டது. மைக்கேலிசு – அர்புசோவ் வினையுடன் இவ்வினை தொடர்பு கொண்டதாக உள்ளது.\n"}
{"id": "427341", "url": "https://ta.wikipedia.org/wiki?curid=427341", "title": "சோம் நாத் சாது", "text": "சோம் நாத் சாது\n\nசோம் நாத் சாது (\"Som Nath Sadhu\" ) என்பவர் 1935 ஆண்டு முதல் 1982 வரையிலான காலத்தில் வாழ்ந்த ஓர் இந்திய நாடகக் கலைஞர் ஆவார். காசுமீர் நாடகத் துறையில் நடிகர்,வசனகர்த்தா, மற்றும் இயக்குனர் முதலான பங்களிப்புகளை வழங்கியதால் நன்கு அறியப்பட்டார்.\n\nபுகழ்பெற்ற நாடகக் கலைஞரான பிரேம் நாத் பரதேசு என்பவரின் மகனாக சோம்நாத் 1935 ஆம் ஆண்டில் பிறந்தார். பின்னர் 1955 ஆம் ஆண்டு காசுமீர் வானொலி நிலையத்தில் சேர்ந்து தன் வாழ்க்கையை தொடங்கினார். சானகி, லவாகுட்பாய் (இளைய சகோதரர்), சீ ராங் (இரண்டு வண்ணங்கள்), சாமா டான் (மெழுகுவர்த்தி), அவிகின் (சுழல்), சாராரேட் (குறும்பு) முதலியன சோம் நாத்தின் குறிப்பிடத்தக்க சில படைப்புகளாகும் சாயர் -இ-காசுமீர் மாக்யூர், மெயின்சு ராட் ஆகிய இரண்டு திரைப்படங்களிலும் சாது நடித்தார் 1974 ஆம் ஆண்டு இந்திய அரசாங்கம் நான்காவது உயர்ந்த குடிமை விருதான பத்மசிறீ விருதை இவருக்கு வழங்கி சிறப்பித்தது,1982 ஆம் ஆண்டு தன்னுடைய 47 ஆம் வயதில் சோம் நாத் சாது காலமானார்\n"}
{"id": "427344", "url": "https://ta.wikipedia.org/wiki?curid=427344", "title": "இரகுநாதராவ்", "text": "இரகுநாதராவ்\n\nஇரகுநாதராவ் (Raghunathrao) (18 ஆகஸ்டு 1734 – 11 டிசம்பர் 1783) மராத்தியப் பேரரசின் பிரதம அமைச்சராக 1773 முதல் 1774 முடிய பணியாற்றியவர். மராத்திய பேஷ்வா முதலாம் பாஜிராவின் மகன் இரகுநாத ராவ் ஆவார்.\n\nSection::::வட இந்தியப் பகுதிகளை கைப்பற்றல்.\nஇரகுநாதராவ், கிபி 1753 - 1755களில் வட இந்தியாவின் ஜாட் மக்களுடன் உடன்படிக்கை செய்து கொண்டு, முகலாயர்கள் ஆட்சியில் இருந்த மதுரா, பிருந்தாவனம், கயை, குருச்சேத்திரம் போன்ற இந்துக்களின் புனித நகரங்களைக் கைப்பற்றியதுடன், முகலாய அரசன் அகமத் ஷாவை கைது செய்து, ஆலம்கீர் என்பவரை தில்லி அரசனாக நியமித்தார்.\n\nSection::::மூன்றாம் பானிபட் போர்.\n14 ஜனவரி 1761ல் தில்லிக்கு வடக்கே 60மைல் (97கி.மீ) தொலைவில் பானிபட் என்ற இடத்தில், மராட்டிய பேரரசின் வடக்கு படைகளுக்கும், ஆப்கானிஸ்தான் மன்னர் அகமது சா அப்தாலிக்கும் இடையில் நடந்த மூன்றாம் பானிபட் போரில் கலந்து கொண்டவர். இப்போரில் மராத்தியப் படைகள் தோல்வி கண்டது. ஆப்கானியர்களின் வெற்றி இந்திய வரலாற்றில் ஒரு பெரும் திருப்புமுனையாக அமைந்தது.\n\nSection::::அரசப்பிரதிநிதி.\nபேஷ்வா இளைய மாதவராவின் அரச காப்பாளராகப் பணியாற்றியவர் இரகுநாதராவ். ஐதராபாத் நிசாமுடன் கூட்டு சேர்ந்து இளைய மாதவராவை ஒழித்துக் கட்டி, தான் பேஷ்வா பதவியில் அமர திட்டமிட்ட இரகுநாதராவைக் கைது செய்து வீட்டுச் சிறையில் அடைத்தனர். \n\n1772ல் முதலாம் மாதவராவ் இறந்த பின்னர், பேஷ்வா பதவியேற்ற அவரது இளய தம்பி நாராயண ராவின் பாதுகாவலராக இரகுநாதராவ் நியமிக்கப்பட்டார். சனிவார்வாடா அரண்மனையில் இரகுநாதராவ், தனது மனைவி ஆனந்திபாயுடன் சேர்ந்து, நாராயண ராவைக் கொலை செய்தார். \n\nபேஷ்வாவைக் கொலை செய்த காரணத்தினால், இரகுநாதராவ் நாடு கடத்தப்பட்டார். நாடு கடத்தப்பட்ட இரகுநாதராவ், 6 மார்ச் 1775 அன்று பிரித்தானியர்களுடன் செய்து கொண்ட உடன்படிக்கையின் படி, தானே, வசாய் மற்றும் சஸ்டி நகரங்கள் பிரித்தானியர் வசம் ஒப்படைப்பது என்றும், அதற்கு பிரதிபலனாக, இரகுநாதராவை பேஷ்வா பதவியில் நியமிப்பது என முடிவானது.\n\n11 டிசம்பர் 1783ல் இரகுநாதராவ் மரணமடைந்தார். அவரது மரணத்துக்குப் பின்னர் இரகுநாத ராவின் மகன்களான இரண்டாம் பாஜி ராவ், இரண்டாம் சிம்மாஜி ராவ் மற்றும் மனைவி ஆனந்திபாய் பேஷ்வாவின் அமைச்சரான நானா பாட்னாவீஸ் கட்டுப்பாட்டில் இருந்தனர்.\n\nபேஷ்வா இரண்டாம் மாதவ ராவின் இறப்பிற்குப் பின் இரண்டாம் பாஜி ராவை மராத்தியப் பேரரசின் பேஷ்வா பதவியில் அமர்த்தினர்.\n\n\n"}
{"id": "427353", "url": "https://ta.wikipedia.org/wiki?curid=427353", "title": "சிப்பர்", "text": "சிப்பர்\n\nசிப்பர் (Sippar) பண்டைய அண்மைக் கிழக்கு நகரங்களில் ஒன்றாகும். யூப்பிரடீஸ் ஆற்றின் கரையில் அமைந்த சிப்பர் நகரம், சுமேரியாவின் பண்டைய நகரம் ஆகும். இப்பண்டைய தொல்லியல் நகரம், தற்கால ஈராக் நாட்டின் தெற்கில், பாக்தாத் ஆளுநனரகத்தின் பாபிலோன் நகரத்திற்கு வடக்கே 60 கிமீ தொலைவிலும்; தேசியத் தலைநகரான பாக்தாத்திற்கு தென்மேற்கு 30 கிமீ தொலைவிலும் உள்ளது.\n\nSection::::வரலாறு.\nபண்டைய சிப்பர் நகரத் தொல்லியல் களத்தில் கிமு மூவாயிரம் ஆண்டுகளுக்கு முந்தைய, ஆப்பெழுத்தில் எழுதப்பட்ட ஆயிரக்கணக்கான களிமண் பலகைகள் அகழ்வாய்வின் போது கண்டெடுக்கப்பட்டது. இந்நகரம், பழைய அசிரியப் பேரரசு, பழைய பாபிலோனியப் பேரரசு, புது அசிரியப் பேரரசு, புது பாபிலோனியப் பேரரசு, அகாமனிசியப் பேரரசு, செலூக்கியப் பேரரசு மற்றும் பார்த்தியப் பேரரசுகளில் இருந்தது. இறுதியில் கிபி ஆறாம் நூற்றாண்டில் இசுலாமியப் படையெடுப்புகளால் இந்நகரம் அழிவின் விளிம்புக்குச் சென்றது.\n\nசிப்பர் நகர மக்கள் சுமேரிய சூரியக் கடவுளான உத்து மற்றும் அக்காடியக் கடவுளான சமாஷை கோயில் கட்டி வழிபட்டனர்.\n\n\n\n"}
{"id": "427359", "url": "https://ta.wikipedia.org/wiki?curid=427359", "title": "தி. பி. எஸ். பி. பி. மில்லேனியம் பள்ளி", "text": "தி. பி. எஸ். பி. பி. மில்லேனியம் பள்ளி\n\nதி. பி. எஸ். பி. பி. மில்லேனியம் பள்ளி (The Psbb Millennium School) என்பது தமிழ்நாட்டின் கோயம்புத்தூரில் உள்ள மேல்நிலைப்பள்ளி ஆகும். இந்தப் பள்ளியானது கோவையில் 2010ஆம் ஆண்டு 646 மாணவர்களுடன் துவக்கப்பட்டது. 2019 காலகட்டத்தில் இப்பள்ளியில் 2800 மாணவர்களுடன் இயங்குகிறது. இப்பள்ளியில் 12ஆம் வகுப்புவரை கற்பிக்கப்படுகிறது\n"}
{"id": "427376", "url": "https://ta.wikipedia.org/wiki?curid=427376", "title": "அகிலன் கருணாகரன்", "text": "அகிலன் கருணாகரன்\n\nஅகிலன் கருணாகரன் (பிறப்பு: பெப்ரவரி 29, 1980) இலண்டனைப் பிறப்பிடமாகவும், நியூசிலாந்தை வதிவிடமாகவும் கொண்ட ஈழத்துக் கலைஞர். இவர் நடிகர், நாடகாசிரியர். எழுத்தாளர்.\n\nSection::::குடும்பம்.\nஇவரது தந்தை வட்டுக்கோட்டையைச் சேர்ந்த கருணாகரன். தாயார் பருத்தித்துறையைச் சேர்ந்த இந்திராணி. இளைய சகோதரன் ஐனகன்.\n\nSection::::கல்வி.\nவெலிங்டன் விக்ரோறியா பல்கலைக்கழகப் பட்டதாரி\n\nSection::::கலைத்துறையில்.\nஇவர் கலையின் மேலிருந்த ஆர்வத்தால் நியூசிலாந்து நாடகப் பள்ளியில் இணைந்து நாடகத்துறையை பயின்றதோடு நின்று விடாமல் பிரித்தானியாவுக்குப் பயணித்து இலண்டனில் உள்ள நாடக நிறுவனமான Tara Arts உடன் இணைந்தும் பணியாற்றியிருக்கிறார். இதனூடாக ஜேர்மனி, அவுஸ்திரேலியா, நோர்வே, கனடா, இந்தியா ஆகிய நாட்டுக் கலைஞர்களுடனும் இணைந்து செயற்பட்டுள்ளார்.\n\nSection::::அகரம்.\nஇவர் அகரம் என்ற பெயரில் ஒரு நிறுவனத்தை உருவாக்கி அதனூடாக தெற்காசிய எழுத்தாளர்களை இணைத்து Aotearoaவில் விழா ஒன்றை நடாத்தியிருக்கிறார். இதனூடக Aotearoaவில் தெற்காசியாவின் எழுத்தாளர்கள் பங்குபற்றிய முதல் நிகழ்ச்சியை நடத்திய பெருமை அகரம் நிறுவனத்திற்குச் சேர்கிறது. இவர் உருவாக்கிய அகரம் நிறுவனம் தெற்காசிய எழுத்தாளர்களின் அபிவிருத்தித் தியேட்டர் நிறுவனங்களில் ஒன்றாக இன்றும் தொடர்ந்து சேவை செய்து கொண்டிருக்கிறது. இவர் Tawata என்ற நிறுவனத்தின் ஒரு துணைத் தயாரிப்பாளராகவும் செயல்பட்டுக் கொண்டிருக்கிறார். இவர் 2019இல் Belvoir St Theatre தயாரிக்கும் நாடகத்தில் நடித்துக்கொண்டு Sydney Arts Festivalஇல் Auckland Theatre Companyக்காகவும் நாடகமொன்றை நெறியாள்கை செய்ய இருக்கிறார்.\n\n\n"}
{"id": "427384", "url": "https://ta.wikipedia.org/wiki?curid=427384", "title": "பியூயிமோட்டோ-பெல்லியவ் வினை", "text": "பியூயிமோட்டோ-பெல்லியவ் வினை\n\nபியூயிமோட்டோ-பெல்லியவ் வினை (\"Fujimoto–Belleau reaction\") ஈனால் லாக்டோன்களிலிருந்து வளைய α-பதிலீடு α,β-நிறைவுறா கீட்டோன்களை உருவாக்கும் ஒரு வேதி வினையாகும். சியார்ச்சு ஐ பியூயிமோட்டோ மற்றும் பெர்னார்டு பெல்லியவ் ஆகியோர் கண்டறிந்த காரணத்தால் இவ்வினைக்கு பியூயிமோட்டோ-பெல்லியவ் வினை என்று பெயர் சூட்டப்பட்டது.\n\nஇதுவொரு கிரிக்னார்டு வினையாகும். இவ்வினையைத் தொடர்ந்து ஓர் ஐதரசன்-நகர்வு, ஓர் ஈனால்-கீட்டோ இடமாற்றியம் மற்றும் ஓர் ஆல்டால் கூட்டு வினை போன்ற வினைகள் நிகழ்கின்றன. இறுதியாக கூறப்பட்டுள்ள ஆல்டால் வினை ஓரு நீக்கல் வினையாகும் (ஆல்டால் ஒடுக்கம்) E1CB எனப்படும் ஒற்றை மூலக்கூற்று இணைகார நீக்கம் என்ற வழிமுறையில் இவ்வினை நிகழ்கிறது.\n\n"}
{"id": "427443", "url": "https://ta.wikipedia.org/wiki?curid=427443", "title": "பறவைகளின் வாழ்வியல் முறைகள்", "text": "பறவைகளின் வாழ்வியல் முறைகள்\n\nபறவைகளின் வாழ்வியல் முறைகள்\n\nபறவைகளுக்கு இந்த உலகம் ஒரு தொடர் பயணம் செய்யும் வனம் ஆகும்\n\nஅவைகளுக்கு எல்லைகள் கிடையாது கடல்களும் மலைகளும் அவைகளுக்கு தடைகள் அல்ல இவ்வுலகில் மனிதன் மற்றும் பலதரப்பட்ட உயிரினங்கள் உருவாகும் முன்னே இந்த உலகத்தை சுற்றி வலம் வந்தவை பறவை இனங்கள்... வான்வெளியில் மட்டும் பயணிப்பது கிடையாது அவைகளில் பல... நீருக்குள்ளேயும் மற்றும் நில பகுதிகளிலும் வாழும் பலதரப்பட்ட வகைகள் உண்டு. அவைகள் உணவு மற்றும் உறவுகளை தேடியே பயணிக்கின்றன. ஆனால் இவை மட்டும் அவைகளுக்கான படைப்பு அல்ல.. அவைகள் பூமியின் வளங்களை அதிகரிக்கும் பணிகளையும் செய்கின்றன அவை தம் எச்சங்கள் மூலம் இந்த பணிகளை செய்கின்றன. மேலும் அவைகள் கொட்டும் பனியிலும் சுட்டெரிக்கும் வெயிலிலும் சுழன்று வீசும் காற்றையும் எதிர்த்து பயணிக்கும் திறன் பெற்றவை. அவைகளின் பார்வைகள் மிக திறன் கொண்டவை. மேலும் அவைகள் தாங்கள் பயணிக்கும் திசைகளை தன் நுகர்வு மூலம் திசைகளை அடையாளம் கண்டுகொள்கின்றன. அவைகளை மனிதன் மூன்று அறிவு ஜீவன் என்று அழைத்தாலும் அவைகள் நீளம் நிலம் நீர் மற்றும் காற்றை எதிர்த்து வாழும் திறன் பெற்றவை அவைகள் தனக்கான தேவைகளை இயற்கையான நுண்ணறிவு மூலம் அறிந்து பெற்று கொள்கின்றேன்"}
{"id": "427446", "url": "https://ta.wikipedia.org/wiki?curid=427446", "title": "ராஜா ஹபிபுர்ரஹ்மான் கான்", "text": "ராஜா ஹபிபுர்ரஹ்மான் கான்\n\nராஜா ஹபிபுர்ரஹ்மான் கான் (\"Raja Habib ur Rahman Khan\", 1913-1978) இந்தியாவின் பிரிட்டிஷ் காலனித்துவ ஆட்சியின் போது இந்திய தேசியவாதியாக இருந்தார். மேலும் இந்திய தேசிய இராணுவத்தில் ஒரு அதிகாரியாகவும், நேதாஜி சுபாஷ் சந்திர போஸூக்கு முதன்மை செயலாளராகவும் இருந்தார். இரண்டாம் உலகப்போரின் முடிவில் பிரித்தானியரால் தில்லி செங்கோட்டையில் 1945 நவம்பர் 5 இல் துவங்கிய ஐ.என்.ஏ வின் மீதான விசாரணையில் ஜெனரல் ஷா நவாஸ் கான், கலோனல் பிரேம் குமார் சாகல், கலோனல் குர்பக்‌ஷ் சிங் தில்லான் ஆகியோருடன் இவரும் விசாரிக்கப்பட்டார்.\n\nSection::::பிறப்பு.\nராஜா ஹபிபுர்ரஹ்மான் கான், ராஜா மன்சூர் அஹ்மத் கான் என்பவரின் மகனாக ஜம்மு காஷ்மீரில் பீம்பர் மாவட்டத்தில் உள்ள பஞ்சாரி கிராமத்தில் டிசம்பர் 22, 1913 அன்று பிறந்தார். அவர் பஞ்சாரியில் உள்ள பள்ளியில் தொடக்க கல்வியும், ஜம்முவில் உள்ள கல்லூரியில் பட்டமும் பெற்றார். பின்னர், வேல்ஸ் இளவரசர் ராயல் இந்திய ராணுவ கல்லூரியிலும் தொடர்ந்து, டேராடூனில் உள்ள இந்திய இராணுவ அகாடமியிலும் கல்வி பயின்றார்.\n\nSection::::இராணுவ வாழ்க்கை.\nகான் 15 ஜூலை 1936 இல் சிறப்புப் பட்டியலில், இந்திய தரைப்படையில் இரண்டாவது லெப்டினன்ட் ஆக நியமிக்கப்பட்டார் மற்றும் வெலிங்டன் மேலும் டியூக் 2 வது பட்டாலியன் படைப்பிரிவில் 10 ஆகஸ்ட் 1936 இல் இணைக்கப்பட்டார். இந்திய இராணுவத்தின் 14 வது பஞ்சாப் படைப்பிரிவின் முதல் படைப்பிரிவுக்கு நியமிக்கப்பட்டார். டிசம்பர் 1937ல் முதல் நிலை லெப்டினென்ட்டாக பதவி உயர்வு பெற்றார். அவரது படைப்பிரிவு செப்டம்பர் 1940 ல் லாகூரிலிருந்து செகந்திராபாத்திற்கு மாற்றப்பட்டது.\n"}
{"id": "427459", "url": "https://ta.wikipedia.org/wiki?curid=427459", "title": "தூக்கணாங்குருவி", "text": "தூக்கணாங்குருவி\n\nதூக்கணாங்குருவி (\"baya weaver\", உயிரியல் பெயர்: \"Ploceus philippinus\") என்பது இந்தியத் துணைக்கண்டம் மற்றும் தென்கிழக்காசியாவில் பரவலாகக் காணப்படும் ஒரு பறவை ஆகும். தங்கள் உள்ளுணர்வின் உந்துதலால் சிறப்பான கூடுகளைக் கட்டும் பறவைகளுள் முக்கியமான ஒன்று. பயிர்களின் இலைநரம்புகள் நார்கள் இவற்றைக் கொண்டு இக்குருவி பின்னும் தொங்கு கூடுகள் வியப்பை அளிப்பன. \n\nSection::::பொது இயல்புகள்.\nஇது ஊர்க்குருவி வமிசத்தைச் சேர்ந்த ஒரு பறவை. அளவிலும் உடலமைப்பிலும் இது ஊர்க்குருவியை ஒத்திருக்கும். ஆனால் இதன் மேல் தலை, மார்பு ஆகியன மஞ்சளாக இருக்கும். வயல்வெளி போன்ற இடங்களில் இது திரள்களாகக் கூடி வாழும்.முட்டையிடும் காலங்களில் இது மஞ்சள், கருப்பு நிறங்களைப் பெற்றிருக்கும். கூடு கட்டிக் குஞ்சு பொரிக்காதபோது நீர் ஆதாரங்களுள்ள அடைவிடங்களில் கூடி இவை இரவைக் கழிக்கும்.\n\nSection::::வசிப்பிடம்.\nகோடையில் ஓர் கிணற்றருகில் அல்லது குளக்கரையிலுள்ள ஈச்சமரம் ,கருவேலமரம், இலந்தை மரம், பனை மரம் மற்றும் மின் கம்பிகளிலும் இவை கூடு கட்டும். கூடுகள் நார்களால் பின்னிய தடிப்பக்கங்களுடன் சுரைக்காய் போன்ற வடிவம் கொண்டிருக்கும். கிளைகளிலிருந்து தொங்கும் இக்கூடுகளில் வளைகளுள் தளங்கட்டி அதில் முட்டையிடும்; இத்தளங்களின் பக்கங்களில் இக்குருவி களிமண் கட்டிகளை அப்பி அதில் மின்மினி பூச்சியினை ஒட்டி வைத்து கூட்டினை அழகு படுத்தும்.\n\nSection::::வேறு பெயர்கள்.\nஇவை பொதுவாக கின்னகம், சிதகம், தூதுணம், மஞ்சட்குருவி, மஞ்சட்சீட்டு யெனவும் கூறப்படும். ஆங்கிலதில் பயா வீவர் (Baya Weaver), அல்லது வீவர் பறவை (Weaver Bird) எனக் கூறப்படுகிறது.\n\nSection::::உடல் அமைப்பு.\nதூக்கணாங்குருவி பொதுவாக 15 சென்டிமீட்டர் வரை வளரக்கூடியது. ஆண் மற்றும் பெண் இரு பாலினமும் கூடு கட்டக்கூடியது. வால் பகுதி சிறியதகவும் மேல் பகுதி தடித்து காணப்படும்.\n\nதூக்கனாங்ககுருவி இரு வகைகளாக காணப்படும். ஒரு வகைக் குருவிகளின் மேல் பகுதி அடர் பழுப்பு நிறத்தைக் கொண்டிருக்கும். கீழ்ப் பகுதி வெண்மை மற்றும் மஞ்சள் நிறத்தில் காணப்படும். மற்றொரு வகைக் குருவிகள் பழுப்புடன் கூடிய வெண்மைக் கோடுகளை கொண்டிருக்கும்.\n\nசராசரியாக 20 கிராம் எடை கொண்டது.\n\nSection::::உணவுப் பழக்கம்.\nஇவை புல், அரிசி, கோதுமை, சோளம், தினை ஆகிய தானிய வகைகளை உட்கொள்ளூம். \n\nவெட்டுக்கிளி, ஈக்கள், கரையான், வண்டுகள், கம்பளிப்பூச்சி, பட்டாம்பூச்சி, சிலந்தி, சிறிய நத்தைகள், அரிசி தவளைகள் ஆகியவற்றை உணவாக உட்கொள்ளூம்.\n\nSection::::தமிழ் இலக்கியைங்களில் தூக்கணாங்குருவி.\nதினைப்புனம் காத்த மகளிர் இவற்றைத் தான் ஓட்டியதாகப் பாடல்கள் கூறுகின்றன.\n\nSection::::சிறப்புகள்.\nஇவ்வளவு சிறப்புமிக்க தூக்கணாங்குருவி தன் ஆண் துணை இறந்து விட்டால் அதுவும் இறந்துவிடும்.\n"}
{"id": "427460", "url": "https://ta.wikipedia.org/wiki?curid=427460", "title": "டெட்ரா-அமிடோ பெருவளைய ஈந்தணைவிகள்", "text": "டெட்ரா-அமிடோ பெருவளைய ஈந்தணைவிகள்\n\nடெட்ரா-அமிடோ பெருவளைய ஈந்தணைவிகள் (\"Tetra-amido macrocyclic ligands\") என்பவை உலோகங்களுடன் சேர்க்கப்பட்டு அணைவுச் சேர்மமாகும்போது பெருவளைய ஈந்தணைவிகளின் ஒரு வகையைக் கொண்டிருக்கின்றன. சுற்றுச்சுழலுக்கு கேடு விளைவிக்காத வினையூக்கிகளாக கருதப்பட வேண்டுமென டெட்ரா-அமிடோ பெருவளைய ஈந்தணைவிகள் முன்மொழியப்படுகின்றன. எப்போதும் வர்த்தகப் பொருளாக இவை கருதப்படாவிட்டாலும் இரும்பு டெட்ரா-அமிடோ பெருவளைய ஈந்தணைவிகள் பூச்சிக்கொல்லிகளை, காகித ஆலைகளிலிருந்து வெளியேறும் கழிவுகளை, டீசல் எரிபொருளில் இருந்து கிடைக்கும் டைபென்சோதயோபீன்கள், ஆந்த்ராக்சு தொற்று வித்துகள் போன்றவற்றை சீரழிப்பதில் வினையூக்கம் செய்கின்றன.\n"}
{"id": "427463", "url": "https://ta.wikipedia.org/wiki?curid=427463", "title": "பி. எஸ். ஜி. ஆர். கிருஷ்ணம்மாள் பெண்கள் மேல்நிலைப் பள்ளி", "text": "பி. எஸ். ஜி. ஆர். கிருஷ்ணம்மாள் பெண்கள் மேல்நிலைப் பள்ளி\n\nபி. எஸ். ஜி. ஆர். கிருஷ்ணம்மாள் பெண்கள் மேல்நிலைப் பள்ளி (PSGR Krishnammal Higher Secondary School) என்பது தமிழ்நாட்டின் கோயம்புத்தூர், பீளமேட்டில் செயற்பட்டுவரும் அரசு உதவி பெறும் மேல்நிலைப்பள்ளி ஆகும். இங்கு 12 ஆம் வகுப்புவரை வகுப்புகள் உள்ளன. இப்பள்ளியானது ஜி. ஆர். கோவிந்த ராஜுலு, சந்திரகாந்தி அம்மையார் ஆகியோரின் முயற்சியால் உருவாக்கப்பட்டு 1956ஆம் ஆண்டு காமராசரால் 200 மாணவிகளுடன் தொடங்கப்பட்ட பள்ளி ஆகும். இப்பள்ளியில் 2018 ஆண்டு காலகட்டத்தில் 3000க்கும் அதிகமான மாணவிகள் பயிலுகின்றனர். இந்தப்பள்ளியில் மாணவர்களின் திறனை வளர்க்கும் விதமாக இலக்கிய மன்றங்கள், அறிவியல் மன்றங்கள், சாரணர் இயக்கம், தேசிய மாணவர் படை, செஞ்சிலுவைச் சங்கம் சுற்றுச்சூழல் மன்றம், தேசிய பசுமைப்படை, நுகர்வோர் மன்றம், சாலைப் பாதுகாப்பு அமைப்பு, ரெட் ரிப்பன் மன்றம் போன்றவை செயல்பட்டு வருகின்றன.\n"}
{"id": "427482", "url": "https://ta.wikipedia.org/wiki?curid=427482", "title": "எசுன்னா", "text": "எசுன்னா\n\nஎசுன்னா (Eshnunna) பண்டைய அண்மை கிழக்கின் மெசொப்பொத்தேமியாவின் வடக்கில் அமைந்த சுமேரிய நகர இராச்சியங்களில் ஒன்றாகும். எசுன்னா இராச்சியம் கிமு 3000 முதல் கிமு 1763 முடிய புகழுடன் விளங்கியது. \nதற்போது எசுன்னா இராச்சியத்தின் தொல்லியல் களம், ஈராக் நாட்டின் தியாலா ஆளுநரகத்தில், டைகிரிஸ் ஆற்றுக்கும், சக்ரோசு மலைத்தொடருக்கு இடையே, டெல் அஸ்மர் எனும் பெயரில் சிறு ஊராக உள்ளது. மேலும் எசுன்னா எனும் டெல் அஸ்மர் எனும் தொல்லியல் நகரம், பாக்தாத் நகரத்திற்கு வடகிழக்கே 40 கிலோ மீட்டர் தொலைவில் உள்ளது.\n\nSection::::எல்லைகள்.\nஎசுன்னா இராச்சியத்தின் வடக்கில் பண்டைய அசிரியா, கிழக்கில் ஈலாம், தெற்கில் பாபிலோன், மேற்கில் மாரி இராச்சியங்களும் எல்லைகளாக இருந்தது. \n\nSection::::வரலாறு.\nகிமு 3000-இல் ஜெம்தேத் நசர் காலத்தில், மெசொப்பொத்தேமியாவின் துவக்க வம்ச ஆட்சியின் போது, எசுன்னா, பண்டைய நகரங்களில் முக்கியப் பெரிய நகரமாக விளங்கியது. \n\nமூன்றாவது ஊர் வம்சம் மற்றும் அக்காடியப் பேரரசுகளின் எழுச்சியின் போது, எசுன்னா நகர இராச்சியம், யாருக்கு ஆதரவு தருவது என்ற ஊசலாட்டம் எழுந்தது. ஏனெனில் எசுன்னா இராச்சியம், மெசொப்பொத்தேமியா மற்றும் ஈலாம் பண்பாட்டுகளின் நுழைவாயிலாக இருந்தது.\n\nகிமு 2000 ஆயிரமாண்டில், எசுன்னா இராச்சியம், மன்னர் சாம்சி-அதாத் ஆட்சியின் போது, தன்னாட்சியுடன் ஆளப்பட்டது. மேலும் ஈலாம் இராச்சியத்தை எசுன்னா இராச்சியத்தினர் கைப்பற்றினர். பின்னர் முதல் பாபிலோனியப் பேரரசர், அம்முராபியின் ஆட்சிக் காலத்தில், கிமு 1763-இல் எசுன்னா இராச்சியத்தைக் கைப்பற்றப்பட்டு, பாபிலோனியாவுடன் இணைக்கப்பட்டது.\n\n\n\n"}
{"id": "427519", "url": "https://ta.wikipedia.org/wiki?curid=427519", "title": "ஜீ தமிழ் குடும்பம் விருதுகள்", "text": "ஜீ தமிழ் குடும்பம் விருதுகள்\n\nஜீ தமிழ் குடும்பம் விருதுகள் என்பது 2018 முதல் ஜீ தமிழ் தொலைக்காட்சியில் ஒளிபரப்பாகி வரும் தொடர்கள் மற்றும் நிகழ்ச்சிகளில் அவற்றில் நடிக்கும் நடிகர் நடிகைகளுக்கு விருதுகள் வழங்கப்படும் ஒரு விருது ஆகும். இந்த நிகழ்ச்சியில் யார் சிறந்த நடிகை மற்றும் நடிகர், வில்லி, துணை நடிகர், சிறந்த மாமியார் போன்ற பல பிரிவுகளுக்கு விருதுகள் வழங்கப்பட்டன.\n\nSection::::2018.\nஜீ தமிழ் தொலைக்காட்சி தொடங்கப்பட்டதன் 10-வது ஆண்டுவிழாவை கொண்டாடும் விதமாக, முதன்முறையாக ‘ஜீ தமிழ் குடும்ப விருதுகள்’ என்ற விழா நடத்தப்பட்டது. இந்த விழா சென்னையில் அக்டோபர் 13-ம் தேதி மாலை மிகவும் பிரம்மாண்டமாக நடந்தது. இந்த விழாவில் நடிகர்கள் சத்யராஜ், விஷால், இயக்குநர் அட்லீ, நடிகைகள் அமலா பால், ஐஸ்வர்யா ராஜேஷ் உள்ளிட்ட திரைப்பிரபலங்கள் கலந்துகொண்டு விழாவை சிறப்பித்தனர்.\n\n"}
{"id": "427524", "url": "https://ta.wikipedia.org/wiki?curid=427524", "title": "வாலைவடி நீர்", "text": "வாலைவடி நீர்\n\nவாலைவடி நீர்(Distilled water) என்பது நீரை கொதிக்க வைத்து ஆவியாக்கிப் பின் அதைக் குளிர்வித்து வேறு ஒரு கொள்கலத்தில் சேகரிக்கப்படும் நீராகும். எடுத்துக் கொள்ளப்பட்ட நீரில் காணப்பட்ட நீரின் கொதிநிலை அல்லது அதற்குக் கீழான வெப்பநிலைகளில் கொதிக்காத பொருட்கள் கொதிகலனிலேயே தங்கி விடும். ஆகையால், வாலைவடி நீரானது சுத்திகரிக்கப்பட்ட நீரின் வகைகளில் ஒன்றாகும்.\n\nSection::::வரலாறு.\nகுறைந்த பட்சம் கி.பி 200 ஆம் ஆண்டிலிருந்தாவது கடல் நீரிலிருந்து குடிநீரைப் பெறுவதற்காக வாலை வடித்தல் செயல்முறையானது பயன்படுத்தப்பட்டிருக்க வேண்டும். இந்தச் செயல்முறையானது அஃப்ரோடிசியாஸின் அலெக்சாண்டர் என்பவரால் தெளிவாக விளக்கப்பட்டுள்ளது. இதன் வரலாறு அரிசுடாட்டிலின் மெடியோராலஜிகா(II.3, 358b16) என்ற நூலில் குறிப்பிடப்பட்டுள்ள ஒரு பத்தி நீரின் வாலை வடித்தலைப் பற்றிக் குறிப்பிடப்பட்டுள்ளதில் இருந்தே கூடத் தொடங்குகிறது எனலாம். ஃப்ரெண்ட்ஷிப் என்ற கப்பலின் தலைவர் இசுரவேல் வில்லியம்ஸ்(1797) என்பவர் இந்தச் செயல்முறையினை மேம்படுத்தினார். இதை அவர் தனது ஆய்விதழில் குறிப்பிட்டுள்ளார். \n\nSection::::பயன்பாடுகள்.\nவேதியியல் மற்றும் உயிரியல் ஆய்வகங்கள் மற்றும் தொழில்துறை ஆய்வகங்களில் வாலைவடிநீரைக் காட்டிலும் மலிவான அயனிநீக்கம் செய்யப்பட்ட நீரானது முதல் தெரிவாக உள்ளது. ஆனால் அவ்வாறு பெறப்பட்ட மாற்றுகள் தேவையான அளவிற்குத் தூய்மையானவையாக இல்லாத நேர்வில் வாலைவடி நீர் பயன்படுத்தப்படுகிறது. அதனைக் காட்டிலும் தூய்மையான நீர் தேவைப்படும் போது இரண்டு முறை வாலைவடிக்கப்பட்ட நீரானது பயன்படுத்தப்படுகிறது.\n\nபொதுவாக, சுத்திகரிக்கப்படாத நீர் வேதி வினைகளில் குறுக்கீடு செய்வதுடன் கொதிக்க வைக்கும் போது கனிமப் படிவுகளை விட்டுச் செல்லும் தன்மையையும் கொண்டதாகும். நீர் மற்றும் இதர திரவங்களிலிருந்து மாசுகளை அகற்றும் செயல்முறைகளில் ஒன்றே வடித்திறக்கல் ஆகும்.\n\nஉதாரணமாக, குழாயில் பெறப்படும் நீரில் காணப்படும் அயனிகள் மகிழ்வுந்துகள், சரக்குந்துகள் மற்றும் வீடுகளில் பயன்படுத்தப்படும் ஈய-அமில மின்கலங்களின் வாழ்நாளை வெகுவாகக் குறைத்து விடுகின்றன. இவ்வாறான அயனிகள் தானியங்கி குளிர்விப்பான்களில் உள்ள பொறிகளின் உட்பாகங்களை அரித்து விடுவதாலும், உறைதலுக்கெதிரான காரணிகள் மற்றும் அரிமானத்திற்கெதிரான சேர்க்கைப் பொருட்கள் ஆகியவற்றை பலவீனப்படுத்தி விடுவதாலும் அத்தகைய குளிர்விப்பான்களில் அனுமதிக்கப்படுவதில்லை. \n"}
{"id": "427529", "url": "https://ta.wikipedia.org/wiki?curid=427529", "title": "இயற்கை யுரேனியம்", "text": "இயற்கை யுரேனியம்\n\nஇயற்கை யுரேனியம் (\"Natural uranium\") NU, NU, U என்ற குறியீடுகளால் அடையாளப்படுத்தப்படுகிறது. இயற்கையில் கிடைக்கின்ற யுரேனியத்தில் காணப்படும் ஐசோடோப்புகள் அதே விகிதாச்சாரத்தில் கலந்திருப்பின் அதை இயற்கை யுரேனியம் என்கிறோம். 0.711 சதவீதம் யுரேனியம்-235, 99.284 சதவீதம் யுரேனியம்-238, சுவடு அளவு (எடையளவில் 0.0055%) யுரேனியம்-234 என்ற விகிதாச்சார அளவுகளில் இயற்கை யுரேனியத்தில் ஐசோடோப்புகள் கலந்துள்ளன. தோராயமாக யுரேனியம்-235 ஐசோடோப்பிலிருந்து 2.2% கதிரியக்கமும், யுரேனியம்-238 ஐசோடோப்பிலிருந்து 48.6% மற்றும் யுரேனியம்-234 ஐசோடோப்பிலிருந்து 49.2 சதவீத கதிரியக்கமும் வெளிப்படுகிறது.\n\nதாழ் மற்றும் உயர் ஆற்றல் அணுக்கரு உலைகள் இரண்டிலும் இயற்கை யுரேனியத்தை எரிபொருளாகப் பயன்படுத்த இயலும். வரலாற்றில், கிராபைட்டு நடுநிலை அணு உலை மற்றும் கனநீர் நடுநிலை அணு உலை இரண்டிலும் இயற்கை யுரேனியம் எரிபொருளாகப் பயன்பட்டிருக்கிறது. தூயநிலையில் உள்ள யுரேனிய உலோகம் அல்லது யுரேனியம் டை ஆக்சைடு (UO2) பீங்கான் வடிவங்கள் இதற்காகப் பயன்படுத்தப்பட்டன. இருப்பினும் யுரேனியம் டிரை ஆக்சைடு (UO3), டிரை யுரேனியம் ஆக்டாக்சைடு (U3O8) போன்றவை சோதனை முறை எரிபொருள்களாக பயன்படுத்தப்பட்டு நம்பிக்கையளித்தன.\n\n0.72% அளவு யுரேனியம்-235 ஐசோடோப்பு மென்னீர் அணு உலைகளில் அல்லது அணுக்கரு ஆயுதங்களில் தன்னிறைவு பெற்ற நீடித்த சங்கிலி வினைகளை உருவாக்க போதுமானதாக இல்லை இத்தகைய பயன்பாடுகளுக்கு செறிவூட்டிய யுரேனியத்தை பயன்படுத்துவது கட்டாயமாகும். \n90% செறிவூட்டப்பட்ட யுரேனியம்-235 ஐசோடோப்பு அணு ஆயுதங்கள் தயாரிக்க பயனாகிறது. மென்னீர் அணு உலைகளுக்கு தோராயமாக 3% செறிவூட்டப்பட்ட யுரேனியம்-235 ஐசோடோப்பு பயன்படுகிறது. காண்டு அணு உலை எனப்படும் கனடா டியூட்ரியம் அணு உலை போன்ற கனநீர் அணு உலையில் செறிவூட்டப்படாத இயற்கை யுரேனியம் ஒரு பொருத்தமான எரிபொருளாகப் பயன்படுகிறது. \nயுரேனியம் -235 மிக அதிகமாக இருந்தபோது, யுரேனிய வரலாற்றின் அரிதான நிகழ்வுகளில் யுரேனியம் தாது இயற்கையாகவே அணுக்கரு பிளப்பில் ஈடுபட்டு இயற்கையான அணுக்கரு பிளவு உலைகளாக உருவாகியுள்ளது. யுரேனியம்-235 ஐசோடோப்பானது யுரேனியம்-238 ஐசோடோப்புடன் ஒப்பிடும்போது விரைவாக (அரை ஆயுள் காலம் 700 மில்லியன் ஆண்டுகள்) கதிரியக்கச் சிதைவை அடைகிறது. யுரேனியம்-238 ஐசோடோப்பு குறைவான (அரை ஆயுள் காலம் 4.5 பில்லியன் ஆண்டுகள்) என்ற சிதைவை அடைகிறது. எனவே, ஒரு பில்லியன் ஆண்டுகளுக்கு முன்னர் இப்போது காணப்படும் யுரேனியம்-235 ஐசோடோப்பின் அளவுடன் ஒப்பிடும்போது கிட்டத்தட்ட 2 மடங்கு அதிகமாக யுரேனியம்-235 ஐசோடோப்பு இருந்திருக்கும்.\n\nமன்காட்டன் திட்டத்தின்போது சுத்திகரிக்கப்பட்ட நிலை இயற்கை யுரேனியமானது துபல்லாய் என்ற பெயரால் அழைக்கப்பட்டது. இச்சொல் இன்னமும் கூட அவ்வப்போது பயன்படுத்தப்பட்டு வருகிறது. இரண்டாம் உலகப் போரின்போது \"எக்சு-மெட்டல்\" என்ற குறியீட்டுப் பெயரால் யுரேனியம் அழைக்கப்பட்ட்து.\n\nஇதேபோல், செறிவான யுரேனியம் ஒராலாய் எனவும் செறிவு குறைந்த யுரேனியம் தெப்லீட்டலாய் என்றும் குறிப்பிடப்பட்டன.\n\n"}
{"id": "427555", "url": "https://ta.wikipedia.org/wiki?curid=427555", "title": "மங்களூர் உடன்படிக்கை", "text": "மங்களூர் உடன்படிக்கை\n\nமங்களூர் உடன்படிக்கை என்பது 1784-ஆம் ஆண்டு மார்ச்சு 11-ஆம் தேதி திப்பு சுல்த்தானுக்கும் பிரித்தானியக் கிழக்கிந்தியக் கம்பெனிக்குக்கும் இடையே கையெழுத்தான ஒப்பந்தம் ஆகும். மங்களூரில் கையெழுத்திடப்பட்ட இந்த உடன்படிக்கையின் மூலம் இரண்டாவது ஆங்கிலேய மைசூர் போர் முடிவுக்கு வந்தது.\n\nSection::::பின்னணி.\nஇரண்டாம் ஆங்கில மைசூர்ப் போர் தொடங்கப் பல காரணங்கள் இருப்பினும் அவற்றுள் முதன்மையானது மதராசு உடன்படிக்கையை ஆங்கிலேயர்கள் மீறிவிட்டதாக ஐதர் அலி கருதியதே. (மராத்தியர்கள் மைசூரின் மீது போர் தொடுத்த போது ஆங்கிலேயர்கள் உதவிக்கு வரவில்லை) 1780-ஆம் ஆண்டு ஐதர் அலி 80000 முதல் 90000 பேர்கள் கொண்ட படையினைக் கொண்டு ஆங்கிலேயர்களைத் தாக்கினார்.\n"}
{"id": "427564", "url": "https://ta.wikipedia.org/wiki?curid=427564", "title": "1வது ஜீ தமிழ் குடும்பம் விருதுகள்", "text": "1வது ஜீ தமிழ் குடும்பம் விருதுகள்\n\n1வது ஜீ தமிழ் குடும்ப விருதுகள் என்பது ஜீ தமிழ் தொலைக்காட்சியால் அக்டோபர் 13, 2018 அன்று நந்தனம், சென்னையில் ஜீ தமிழ் தொலைக்காட்சி தொடர்கள் மற்றும் நிகழ்ச்சிகளில் நடித்தவர்களுக்கு விருதுகள் வழங்கப்பட்ட ஒரு விருது விழா ஆகும்.\n\nஜீ தமிழ் தொலைக்காட்சி தொடங்கப்பட்டதன் 10-வது ஆண்டுவிழாவை கொண்டாடும் விதமாக, முதன்முறையாக ‘ஜீ தமிழ் குடும்பம் விருதுகள்’ என்ற விழா நடத்தப்பட்டது. இந்த விழாவில் நடிகர்கள் விஷால், சத்யராஜ், நடிகைகள் அமலா பால், ஐஸ்வர்யா ராஜேஷ், இயக்குநர் அட்லீ உள்ளிட்ட திரைப்பிரபலங்கள் கலந்துகொண்டு விழாவை சிறப்பித்தனர் என்பது குறிப்பிடத்தக்கது.\n\n"}
{"id": "427573", "url": "https://ta.wikipedia.org/wiki?curid=427573", "title": "பாட்டி சொல்லைத் தட்டாதே", "text": "பாட்டி சொல்லைத் தட்டாதே\n\nபாட்டி சொல்லைத் தட்டாதே என்பது ஏ. வி. எம். தயாரிப்பில் ராஜசேகர் இயக்கத்தில் 1988 ஆம் ஆண்டு வெளிவந்த தமிழ் நகைச்சுவைத் திரைப்படமாகும். இதில் பாண்டியராஜன், ஊர்வசி மற்றும் மனோரமா ஆகியோர் முக்கிய கதாபாத்திரத்தில் நடித்தனர். இத் திரைப்படத்தில் வித்தியாசமான மகிழுந்து அடங்கிய இறுதிக் காட்சி மிகச் சிறந்த படக்காட்சியாக அனைவராலும் பேசப்பட்டது. இத் திரைப்படம் தெலுங்கு மொழியில் 'பம்ம மாட்ட பங்காரு பாட்ட’ என்ற பெயரில் 1990 ஆம் ஆண்டு வெளிவந்தது.\n\nSection::::கதைச் சுருக்கம்.\nகண்ணாத்தா (மனோரமா), பணக்கார வயதான பெண்மணி. அவரது கணவர் வஜ்ஜிரன் சுப்பையா (எஸ்.எஸ். சந்திரன்) ஒரு வேட்டைக்காரர். அவர்கள் தாய் தந்தையை இழந்த தங்களது ஒரே பேரன் செல்வத்தின் (பாண்டியராஜன்) வருகைக்காக காத்திருக்கின்றனர். தனது படிப்பினை முடித்து, புகைவண்டியில் ஊருக்கு திரும்பி வரும் செல்வம், சீதாவை (ஊர்வசி) சந்திக்கிறான். சீதாவின் பெற்றோரால் அவளுக்கு நடத்தப்படவுள்ள கட்டாயத் திருமணத்தை தவிர்ப்பதற்காக, வீட்டிற்கு செல்ல மறுக்கிறாள். மேலும் ஒருவர் மீது ஒருவர் கொண்ட காதல் காரணமாக, செல்வம் - சீதா அவர்களது வீட்டிற்கு தெரியாமல் திருமணம் செய்து கொண்டு சென்னையில் வசிக்கின்றனர்.\n\nஇருவரும் ஒரே அலுவலகத்தில் பணிபுரியும் போது பல இன்னல்களைச் சந்திக்கின்றனர். அலுவலகத்தில் இருவரும் ஒருவரை ஒருவர் தெரியாதது போல நடந்து கொள்வது இருவருக்குமே மிகக் கடினமாக உணர்கின்றனர். அதனால் பாட்டியிடம் தங்களுக்கு திருமணம் முடிந்து ஒரு குழந்தை இருப்பதாக பொய் கூறுகின்றனர். இதற்கிடையில் வஜ்ஜிரன் சுப்பையா தனது பேரனைப் பார்ப்பதற்காக சென்னை வருகிறார். இதை அறிந்த செல்வம், அனுசுயா (சில்க் சுமிதா) என்பவரிடமிருந்து குழந்தையை வாடகைக்கு எடுத்து வருகிறான். சுப்பையாவும் குழந்தையைப் பார்த்து தனது பேரன் என்று நம்பி விடுகிறார். இதைக் கண்ட அனுசூயா சூழ்ச்சி செய்து தம்பதிகளுக்கிடையில் குழப்பத்தை ஏற்படுத்துகிறார். பின்னர் நடைபெறும் சில நிகழ்வுகளுக்குப் பிறகு செல்வத்தின் தாத்தா மற்றும் பாட்டிக்கு உண்மை தெரிந்து குழப்பம் நீங்கி படம் மகிழ்ச்சியாக முடிகிறது. சித்ராலயா கோபுவால் எழுதப்பட்ட இப்படத்தின் வசனங்கள் இன்றளவும் பெரிதும் பேசப்படுகின்றது.\n\n\nSection::::தயாரிப்பு.\nகார்ட்டூன் வடிவத்தில் 1988 ஆம் வருடம் இந்தியத் தொலைக்காட்சியில் \"பாட்டி சொல்லைத் தட்டாதே\" திரைப்படத்திற்கு முன்னோட்டம் வெளியிடப்பட்டது. இது திரைப்பட ரசிகர்களால் ரசிக்கப்பட்டது. இப் படத்தில் இடம் பெற்ற மகிழுந்து தொடர்பான காட்சிகள் பெருமளவில் வரவேற்பு பெற்றது. ஏ. வி. எம். தயாரிப்பில் வெளிவந்த இப் படம் 175 நாட்கள் வெற்றிகரமாக ஓடியது.\n"}
{"id": "427585", "url": "https://ta.wikipedia.org/wiki?curid=427585", "title": "தெற்கின் விண்மீன்", "text": "தெற்கின் விண்மீன்\n\nதெற்கின் விண்மீன் (Star of the South) எஸ்ட்ரேலா டூ சுல் (\"Estrela do Sul\") என்றும் அறியப்படுவது 1853 சூலையில் பிரேசிலில் கண்டறியப்பட்ட ஒரு வைரம் ஆகும். தலையணை வடிவில் வெட்டப்பட்ட இந்த வைரத்தின் எடை ஆகும். இந்த வைரமானது IIa வகை வைரமாக வகைப்படுத்தப்பட்டுள்ளது. இது இளஞ்சிவப்பு-பழுப்பு நிற ஒளி கொண்டது. இந்த வைரம் கண்டுபிடிக்கப்பட்டபோது எடை கொண்டதாக இருந்தது. பின்னர் இது பரோடாவின் மகாராஜா மல்ஹர் ராவ் உள்ளிட்ட பல கைகளுக்கு மாறியது. கடைசியாக இது 2002இல் மும்பையைச் சேர்ந்த ரஸ்டிஜ் ஜாம்செட்ஜியால், பிரெஞ்சு ஆடம்பர நகைக்கடைக்காரர் கார்டியருக்கு விற்கப்பட்டது. இந்த வைரத்தின் பிரதிபலிப்பு ஒளி வெண்மையாகவும், ஒளிவிலகல் வெளிச்சமானது ரோஜா நிறத்திலும் உள்ளது. இந்த வைரத்தின் இயல்பான ஒளியானது இளஞ்சிவப்பு-பழுப்பு நிறம் ஆகும்.\n\nSection::::வரலாறு.\nஇந்த வைரமானது 1853இல் மடி மகாசா என்ற வைரச் சுரங்கத்தில் கண்டுபிடிக்கப்பட்டது. இந்தச் சுரங்கமானாது தற்போதைய பிரேசிலின் பாகேஜ் ஆற்றை ஒட்டி உள்ள எஸ்ட்ரேலா டூ துல் நகரில் உள்ள வைரச் சுரங்கம் ஆகும். இந்த வைரத்தைக் கண்டுபிடித்த அடிமை தன் கண்காணிப்பாளரான காசிம்ரோ டி மொராசிடம் அதை ஒப்படைத்தார். இதையடுத்து அந்தப் பெண்ணுக்குப் பணம், உடை, தங்குவதற்கு வீடு போன்றவற்றவையும், வாழ்நாள் ஓய்வூதியத் தொகையுடன், விடுதலையையும் அளிக்கப்பட்டது. இந்த வைரமானது காசிம்ரோ டி மொராசால் 3,000 பவுண்டுகளுக்கு விற்கப்பட்டது. அதை வாங்கிய முதல் நபர், ரியோ டி ஜெனிரோவில் இன்னொரு நபருக்கு 30,000 பவுண்டுக்கு விற்றார்.\n\nவெட்டப்படாத இந்த வைரமானது பல கைமாறி ஆம்ஸ்டர்டாமில் ஒரு நபரிடம் 35,00000 பவுண்டுக்கு விற்கப்பட்டது. பின்பு இது வூய்செர்கேர் என்ற கலைஞரால் தலையணை போன்ற வடிவத்தில் அழகாக வெட்டப்பட்டது. கோஹினூர் வைரத்தை வெட்டி சீரமைத்து புகழ்பெற்ற இருவரில் இவர் ஒருவராவார்.\n\nபாரிசில் புகழ்பெற்ற வைர வியாபாரிகளான ஹால்ஃபென் நிறுவனத்தார், அதை வாங்கிக் கொண்டார்கள். அதற்கு தெற்கின் விண்மீன் ( Estrela do Sul, அல்லது Star of the South) என்று பெயர் சூட்டினர். இந்த வைரமானது 1862 இல் கிரேட் லண்டன் கண்காட்சியிலும், பின்னர் 1867 இல் பாரீசில் பன்னாட்டுக் கண்காட்சியிலும் வைக்கப்பட்டது. இந்த இரு கண்காட்சிகளிலும் இது பலரின் கவனத்தை ஈர்த்தது. இந்த வைரமானது பின்னர் இந்தியாவின் ஒரு வைர வணிகரின் அலுவலகத்துக்கு அனுப்பப்பட்டது. அங்கு நடந்த பேச்சுவார்த்தைகளின் முடிவில் ஒரு மகாராஜாவிற்கு 110,000 பவுண்டு விலைக்கு விற்க முயற்சி மேற்கொள்ளப்பட்டது. எனினும், இந்த பேரம் வெற்றிகரமாக முடியாமல், வைரம் ஹால்பென் மற்றும் அசோசியேட்ஸ் நிறுவனத்துக்கு திரும்பியது.\n\nஇது இந்தியாவில் இருந்த சமயம் பரோடா அரச குடும்பத்தின் இளவரசரான மல்ஹர் ராவ் இந்தக் கல்லைப் பற்றி அறிந்தார். பின்னர் மல்ஹர் ராவ் சார்பாக இங்கிலாந்தில் இந்த வைரத்துக்கு விலை பேசப்பட்டு, 80,000 பவுண்டுக்கு வாங்கப்பட்டது. அதன்பிறகு தெற்கின் விண்மீனானது பரோடா சமஸ்தானக் குடும்பத்தினரிடம் பல ஆண்டுகள் இருந்தது. பிற்காலத்தில் 78.5 காரட் (15.70 கிராம்) ஆங்கில ட்ரெஸ்டீன் வைரத்துடன் ஒரு கழுத்தணியில் பதிக்கப்பட்டது.\n\nதெற்கின் விண்மீன் வைரமானது பிறகு மும்பையைச் சேர்ந்த ரஸ்டிஜ் ஜாம்செட்ஜியால், வாங்கப்பட்டு 2002ஆம் ஆண்டு விற்கப்பட்டது.\n"}
{"id": "427590", "url": "https://ta.wikipedia.org/wiki?curid=427590", "title": "அல்-அந்தலுஸ்", "text": "அல்-அந்தலுஸ்\n\nஅல்-அந்தலுஸ் ( அரபி : الأنْدَلُس‎, ஸ்பெயின் : al-Ándalus; போர்த்துகீசு al-Ândalus ) அந்தலூசியா அல்லது இசுலாமிய ஸ்பெயின் என்பது தற்கால ஸ்பெயின் மற்றும் போர்ச்சுகல்  தேசங்களை அடக்கிய நிலப்பகுதியில்  இருந்த,  இடைக்கால இசுலாமிய ஆட்சி நடந்த பிரதேசமாகும்.  கி.பி 711  முதல் 1492  வரையிலான முஸ்லிம்களின் சிறப்பான  ஆட்சி இத்தீபகற்பத்தில் நிலை நின்றதை ஒட்டி இப் பிரதேசம் இசுலாமிய ஸ்பெயின், முஸ்லிம் ஐபீரியா, இசுலாமிக் ஐபீரியா போன்ற பெயர்களாலும் அறியப்பட்டது.\n\nஉமைய்யத் கலீபாக்களின் ஐபீரிய வெற்றிக்குப்பின் முழுவதுமாக இசுலாமிய ஆட்சி நிறுவப்பட்டது. கலீபா அல்-வலீது-1 (711-750),  கொர்தொபா அமீரகம் (750 – 929) என்ற பெயரிலும் , பின்பு 929 முதல் 1031 வரை கலீபாக்களின் ஆட்சியும்  நடபெற்றது. இசுலாமிய, கிறித்தவ சமூகங்க்களுக்கு  இடையே கலாச்சாரப்  பரிமாற்றமும், சமூக ஒத்துழைப்பும் உயர்ந்தன.  கிறித்தவ மற்றும் யூதர்களுக்கு ஜிசியா எனும் சிறப்பு வரி விதிக்கப்பட்டது. அவ்வரியானது,  அவர்களின் சமய உரிமைகளை சுதந்திரமாக அனுபவிப்பதற்கும், முழுமையான பாதுகாப்பிற்கும் வழி வகுத்தது.\n\nகொர்தொபாவில், இசுலாமிய ஆட்சியின் கீழ் அறிவியலும் கலையும் புதிய உச்சங்களைத் தொட்டன.  திரிகோணமிதி (ஜாபிர்), வானவியல் (இப்ரஹீம் அல ஸர்காலி), மருத்துவம், விவசாயப் புரட்சி, உட்பட பல துறைகளில் புதிய கண்டுபிடிப்புகளும் அறிவியல் முன்னேற்றங்களும் அல்-ஆண்டலசிலிருந்து வெளியாயின.  ஐரோப்பா, மத்திய தரைக்கடல் நாடுகள், மற்ற இசுலாமிய ஆட்சிப் பிரதேசங்க்களுக்கு மிக்ச்சிறந்த கல்வி மையமாக அல்-ஆண்டலஸ் விளங்கிற்று.  சுமார் எண்ணூறு ஆண்டு காலங்கள் ஸ்பெயினில் இசுலாமிய ஆட்சி நிலை பெற்றது.\n\nஉமய்யாத் கலீபக்களின் வீழ்ச்சிக்குபின், அல்-ஆண்டலஸ் பல சிறு சிறு நிலப்பகுதிகளாகச் சிதறுண்டது. கிறித்தவ அரசன் அல்பொன்சொ V1 தலைமையில் அடிக்கடி தாக்குதலுக்கு உள்ளாகியது. தக்குதலுக்கு உள்ளான அல்-அண்டலசுக்கு மொரவித் மன்னர்களின் உதவியை நாட வேண்டி வந்தது. மொராவித் ஆட்சியாளர்கள் கிறிஸ்தவ தாக்குதல்களை முறியடித்து பலகீனமான அல்-அண்டலஸைத் தமது  பெர்பெரிய  ஆட்சிக்குகீழ் கொண்டுவந்தனர். அடுத்த ஒன்றரை நூற்றாண்டுகளில் அல்-அண்டாலஸ் மொராவித் ஆட்சிக்குட்பட்ட ஒரு மிகச் சிறிய பிரதேசமாக மறிற்று.\n\nஇறுதியில், ஐபீரிய தீபகற்பத்தின் வடக்கில் உள்ள கிறித்தவ ராஜ்யங்கள் முஸ்லீம் நாடுகளை தெற்கே விரட்டிவிட்டன. 1085 ல் அல்பொன்சொ V1 டோலிடோ ( Toledo ) நகரைக் கைப்பற்றியதோடு இசுலாமிய அரசின் வீழ்ச்சி தொடங்க்கிற்று.  1236 ல் கொர்தொபா வீழ்ந்த்தைத் தொடர்ந்து, இரண்டு வருடங்களுக்குள் கிரனடா இசுலாமியர்களின் கடைசி மாநிலமாகத் தனித்தது. கடைசியாக ஜனுவரி 2, 1492ல்  கிரனடாவின் அமீர் முஹம்மத் XII அரசி இசபெல்லாவிடம் சரணடைந்ததோடு எண்ணூறு ஆண்டுகால இசுலாமிய ஆட்சி ஸ்பெயினில் முடிவுக்கு வந்தது.  அல்-ஆண்டலஸ் மீண்டும் கிறிஸ்தவர்கள் வசமானது. இசுலாமிய ஆட்சி ஸ்பெயினிலிருந்து விலகினாலும் ஸ்பெயினி கலாச்சாரம், கலை,  மொழி ஆகியனவற்றில் ஏற்படுத்திய தாக்கம் ஆழமானது.\n"}
{"id": "427591", "url": "https://ta.wikipedia.org/wiki?curid=427591", "title": "ஆரஞ்சு மிட்டாய் (திரைப்படம்)", "text": "ஆரஞ்சு மிட்டாய் (திரைப்படம்)\n\nஆரஞ்சு மிட்டாய் என்பது 2015ல் வெளிவந்த தமிழ் நகைச்சுவைத் திரைப்படமாகும். இந்த திரைப்படத்தை பிஜூ விஸ்வநாத் எழுதி இயக்கியுள்ளார். விஜய் சேதுபதி தயாரிப்பில் முதன்மை வேடத்தை ஏற்று நடித்தார். இவருடன் ரமேஷ் திலக், ஆசிர்தா மற்றும் கருணாகரன் (நடிகர்) ஆகியோர் நடித்துள்ளனர்.\n\nஇந்தப்படம் 2014ல் தயாரிக்க தொடங்கப்பட்டது. \nSection::::கதை.\nசத்தியா (ரமேஷ் திலக்) அவசர ஆம்புலன்ஸ் சேவையை நடத்திவரும் ஒரு மருத்துவ உதவியாளர். அவரது தந்தையின் முதலாமண்டு நினைவு நாளில், உடல்நிலை மிகவும் மோசமான நிலையில் இருக்கும் ஒரு வயதான பெரியவரை சத்யா மற்றும் ஆம்புலன்ஸ் ஓட்டுனர் இருவரும் மீட்டெடுக்கிறார்கள். நோயாளி, கைலாசம் (விஜய் சேதுபதி), ஒரு இதய நோயாளியாக இருப்பதால் தனது உயிருக்கு போராடுகிறார். அந்த நிலையில் . கைலாசத்தின் எரிச்சலூட்டும் மற்றும் பிடிவாதமான செய்கையானது அவரை மருத்துவமனைக்கு கொண்டு சென்று மருத்துவ உதவியளிப்பது சத்யாவிற்கு சிக்கலை ஏற்படுத்துகிறது. கைலாசம் யார்? அவருக்கு என்ன வேண்டும்? அவரது பிடிவாதமான இயல்புக்கு காரணம் என்ன? இந்த கேள்விகளுக்கான பதில்கள் கதையின் முக்கியத்துவம் வாய்ந்தவை. அவர் ஒரு மருத்துவமனையை கண்டுபிடிக்கும் தேவை இருக்கிறது, ஆனால் அது ஒரு நீண்ட தூர பயணமாக இருக்கிறது. பிரபஞ்சம் என்ன திட்டமிட்டுள்ளது என்பதை அறிய ஒரே வழி, பயணம் செய்வதே ஆகும், சில நேரங்களில் பயணம் என்பதே இலக்காகும்.\n\nSection::::நடிப்பு.\nவிஜய் சேதுபதி - கைலாசம்\nரமேஷ் திலக் -சத்யா\nஅஷ்ரிதா - காவ்யா\nகருணாகரன் (நடிகர்) - கைலாசம் மகன் \nஜெயப்பிரகாசு\nடேவிட் சாலமன்\nஆறுமுகன் பாலா \nவிசாலினி \nவினோத் சாகர் \nரவி \nஅசோக் செல்வன் கௌரவத் தோற்றம்\nபாபி சிம்ஹா குரல்\n\nSection::::தயாரிப்பு.\nநடிகர் விஜய் சேதுபதி தயரித்துள்ள முதல் படம் \"ஆரஞ்சு மிட்டாய்\", இது 2014 பிப்ரவரியில் பிஜு விஸ்வநாத் இயக்கத்தில் வெளிவந்தது இப்படத்தில் ஜெயப்பிரகாசு, ரமேஷ் திலக், அனு பாலா ,அஷ்ரிதா உட்பட பலரும் நடித்திருந்தனர்.\n\n2014 ஜூலையில் விஜய் சேதுபதி தான் 55 வயது கொண்ட முதியவர் பாத்திரத்தில் நடிக்க இருப்பதாக தெரிவித்தார். இது முதலில் நடிகர் ஜெயப்பிரகாசு நடிப்பதாக இருந்தது. அவர் எழுத்தராக அறிமுகமான முதல்படம் இதுவாகும். இப்படக்குழு தென் தமிழ்நாட்டின் அம்பாசமுத்திரம் மற்றும் அதைச் சுற்றியுள்ள பகுதிகளான திருநெல்வேலி, பாபநாசம் (தஞ்சாவூர் மாவட்டம்) போன்ற இடங்களில் படமாக்கியது. .\n\nSection::::ஒலித்தொகுப்பு.\nஇதன் ஒலித்தொகுப்பினை ஜஸ்டின் பிரபாகரன் மேற்கொண்டார். விஜய் சேதுபதி நடித்த \"பண்ணையாரும் பத்மினியும்\" படத்திற்கு இசையமத்தவராவார். இப்படத்தின் பாடல்கள் 2015 ஜூலை 1 அன்று வெளியிடப்பட்டது. நான்கு பாடல்கள் கொண்டதில் இரு பாடல்களை விஜய் சேதுபதியே இயற்றி பாடியிருந்தார்.\n\n"}
{"id": "427594", "url": "https://ta.wikipedia.org/wiki?curid=427594", "title": "ரமேஷ் திலக்", "text": "ரமேஷ் திலக்\n\nரமேஷ் திலக் என்பவர் தமிழ் மற்றும் மலையாள திரைப்படங்களில் நடித்துள்ளார். இவர் ரேடியோ ஜாக்கியாக பணியாற்றியுள்ளார். நலன் குமரசாமி இயக்கிய சூது கவ்வும் படத்தில் நடித்து தமிழ்ப்படங்களில் பிரபலமானார்.\n"}
{"id": "427602", "url": "https://ta.wikipedia.org/wiki?curid=427602", "title": "கலாட்டா நட்சத்திரா தொலைக்காட்சி விருதுகள்", "text": "கலாட்டா நட்சத்திரா தொலைக்காட்சி விருதுகள்\n\nகலாட்டா நட்சத்திரா விருதுகள் என்பது 2018 முதல் கலாட்டா.காம் என்ற இணையத்தளம் வழங்கிய விருது விழா நிகழ்ச்சி ஆகும். இந்த நிகழ்ச்சியில் சன் தொலைக்காட்சி, விஜய் தொலைக்காட்சி மற்றும் ஜீ தமிழ் போன்ற தொலைக்காட்சியில் ஒளிபரப்பான தொடர்களிலிருந்து சிறந்த நடிகர் & நடிகை, சிறந்த வில்லி, சிறந்த ஜோடி போன்ற பல விருதுகளின் கீழ் பரிந்துரை செய்யப்பட்டு கலாட்டா.காம் என்ற இணையாளத்தின் மூலம் வாக்குகள் சேகரிக்கப்பட்டு அவர்களுக்கு விருது வழங்கப்பட்டது. இந்த விருது விழா ஏப்ரல் 28 மற்றும் 29ஆம் திகதி 2018 அன்று ஜீ தமிழ் தொலைக்காட்சியில் மாலை 6:30 மணிக்கு ஒளிபரப்பானது. இந்த நிகழ்ச்சியை அர்ச்சனா மற்றும் தீபக் இருவரும் தொகுத்து வழங்கினார். \n\n"}
{"id": "427612", "url": "https://ta.wikipedia.org/wiki?curid=427612", "title": "அக்பர் ஷா (வைரம்)", "text": "அக்பர் ஷா (வைரம்)\n\nஅக்பர் ஷா (Akbar Shāh) என்பது முகலாய வம்சத்தைச் சேர்ந்த ஒரு வைரம் ஆகும். முகலாயர்களின் மீதான நாதிர்சாவின் படையெடுப்பின்போது கொள்ளையடிக்கப்பட்ட மயிலாசனம் உள்ளிட்ட செல்வங்களுடன் அக்பர் ஷாவும் சென்றது. இது 73.60 காரட் எடை கொண்ட இளம் பச்சை நிற ஒழுங்கற்ற, பேரிக்காய் வடிவ வைரமாகும்.\n\nSection::::வரலாறு.\nஅக்பர் ஷா வைரமானது முகலாயப் பேரரசர் அக்பர் காலத்தில் ராஞ்சிக்கு அருகில் குக்ரா என்ற இடத்தி லுள்ள ஒரு சுரங்கத்திலிருந்து தோண்டியெடுக்கப் பட்டது.\n\nஇந்த புகழ்பெற்ற வைரமானது மொகலாயர்களின் மயிலாசனத்தில் பதிக்கப்பட்ட மயிலிலின் இரண்டு கண்களில் ஒன்று என சில வரலாற்று அறிஞர்கள் நம்புகிறார்கள். இருந்தாலும் இதை ஏற்க மறுக்கும் அறிஞர்களும் உள்ளனர்.\n\nமுகலாயப் பேரரசின் மீது படையெடுத்து வந்த பாரசீகத்தின் நாதிர் ஷா, மயிலாசனம் உள்ளிட்ட பல்வேறு செல்வங்களைக் கொள்ளையடித்து சென்றபோது, அதில் அக்பர் ஷாவும் இருந்தது. பின் நாதிர் ஷா கொல்லப்பட்டார். மயிலாசனம் சிதைக்கப்பட்டு அதில் இருந்த விலை உயர்ந்த தங்கம் உள்ளிட்ட உலோகங்களும், இரத்தினக் கற்களும் பலராலும் கொள்ளையடிக்கப்பட்டன.\n\nஇந்தக் கல் பிற்காலத்தில் துருக்கியில் நடைபெற்ற வைரக் கண்காட்சி ஒன்றில் காணப்பட்டது அக்கல்லுக்கு ஷெப்பர்ட்ஸ் ஸ்டோன் என்ற புதிய பெயர் இடப்பட்டிருந்தது. இது 1866 பிப்ரவரியில் இஸ்தான்புல்லில் இலண்டன் வைர வணிகரான ஜார்ஜ் பிளாக் என்பவரால் வாங்கப்பட்டது. இதன்பிறகு இந்த வைரம் மீண்டும் வெட்டப்பட்டது. இதனால் வரலாற்றுச் சிறப்பு மிக்க இந்தவைரத்தின் வரலாற்று அடையாளமானது அழிக்கப்பட்டது. முதலில் 120 அரபு காரட் (119 மெற்றிக் காரட் 23 கிராம்) எடையுடன் இருந்த இந்த வைரமானது 73.60 மெட்ரிக் காரட் (14.34 கிராம்) எடை கொண்டதாக சிறிதாக்கப்பட்டது.\n\nஅடுத்த ஆண்டு, இந்தியாவின் பரோடா மன்னர் மஹார் ராவ் கெய்காட்டால் இந்த வைரமானது 350,000 ரூபாய்க்கு (சுமார் 26,000 பவுண்டுகள்) வாங்கப்பட்டு மீண்டும் இந்தியாவுக்கு வந்தது. அக்பர் ஷா இன்னும் பரோடாவில்தான் இருக்கிறதா அல்லது ராஜ குடும்பத்தினர் யாரிடமாவது விற்றுவிட்டார்களா என்று தெரியவில்லை..\n"}
