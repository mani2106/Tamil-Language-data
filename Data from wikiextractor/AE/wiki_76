{"id": "457915", "url": "https://ta.wikipedia.org/wiki?curid=457915", "title": "முடவியல்", "text": "முடவியல்\n\nமுடவியல் (\"orthopedics\")அல்லது முடநீக்கியல் துறை, உடல் ஊனங்களைத் திருத்தும் இயலாகும். 1741-இல் பேராசிரியர் நிகோலாய் ஆண்ட்ரோ , (ஆர்த்தோஸ்', ‘பீடிஆஸ்' எனும் இரு கிரேக்கச் சொற்களைக் கொண்டு, குழந்தைகளின் ஊனங்களை நேர் செய்தல்) என்னும் பொருள்படும் 'ஆர்த்தோபீடிக்ஸ்' ( Orthopedics or Orthopedic surgery) என்ற சொல்லை உருவாக்கினார்.\n\nமருத்துவத் துறையில் உடல் ஊனங்களைப் பற்றிய பிரிவை முடவியல் என்றும் முடநீக்கியல் என்றும் கூறலாம். தமிழ் நாட்டில் பல மாவட்டங்களில், பண்டைய முடச்சிகிச்சை முறைகளைக் கையாளுபவர்கள், முடவைத்தியர் என்று அழைக்கப்படுகிறார்கள். இக்காலத்தில் முடநீக்கியல் அறுவைத் துறை, குழந்தைகள், பெரியோர் ஆகிய எல்லோருடைய ஊனங்களையும் திருத்துவதோடு, ஊனமுண்டாக்கும் எல்லா நோய்களுக்கும் சிகிச்சை செய்யும் துறையாகவும் விளங்குகிறது. எலும்புகளின் அமைப்பையும் சிறப்புத் தன்மைகளையும் அறிவுறுத்துவது எலும்பியலாகும். \n\nSection::::ஊனங்களின் காரணங்கள்.\nஉடற்குறைகள் பொதுவாகப் பிறவிக்குறைகள் என்றும், பிறந்த பின் உண்டானவை என்றும் பிரிக்கப்படும். \nSection::::பிறவிக் குறைகள்.\nஇவற்றின் சரியான காரணம் இன்னும் முழுமையாகத் தெளிவாகவில்லை. சில மரபுவழி உண்டான பரம்பரைக் கோளாறுகள், மற்றவை கர்ப்பப் பையில் வளரும் சிசு, பருப்பொருள், இரசாயனம் அல்லது இதர காயமுண்டாக்கும் காரணங்களால் தாக்கப்படுவதால் ஏற்படலாம். சில சான்றுகள்:\nபிறந்த பின்னர் நேரும் குறைகள் (இருக்கைநிலைக் குறைகள் Postural defects) : இவை வழக்கமாகத் தவறான நிலையில் உடலை இருந்துவதால் தோன்றுவன. தன் முயற்சியால் இவற்றைச் சரி செய்யமுடியும். இருக்கை வழிக்கூனல் (Postural Kyphosis), இருக்கை வழி முதுகின் பக்க வளைவு (Postural Scoliosis), இருக்கை வழிச்சப்பைப் பாதம் (Flat Foot) ஆகியனவற்றைக் குறிப்பிடலாம்.\n\n\nSection::::வாத வழி ஊனங்கள்.\nஇவை மேல் இயக்க நரம்பணு, கீழ் இயக்க நரம்பணு அல்லது புற நரம்பு களில் ஏற்படும் கோளாறுகளால் தோன்றுவன ஆகும். எடுத்துக்காட்டாக, \nமுருக்கு வாதங்கள் (மேல் நரம்பணுக் கோளாறு) : குதி ஏற்றம் (Equinus) ஒரு நல்ல சான்று ஆகும். தொய்வு வாதங்கள் (கீழ் நரம்பணுக் கோளாறு) : இளம்பிள்ளை வாதம் இவ்வகை ஊனக்குறைகளை உண்டாக்கும். தொழுநோய் (புற நரம்புகளின் கோளாறு) : இந்தியாவில் நரம்பு வகைத் தொழுநோய் கை, கால்களின் ஊனங்களை உண்டாக்கும் முக்கிய நோயாகும்.\n\nSection::::மூட்டு நோய்கள்.\nநம் நாட்டில் முடமாக்கும் முக்கியக் காரணங்களுள், எலும்புருக்கி மூட்டுக் காசநோய் (Tuberculosis of Bones and Joints) மிக முக்கியமானதாகும்.\nஎலும்புகளின் பரவலான நோய்கள் என பின்வருவனவற்றைக் கூறலாம். சில வளர்சிதை (Metabolic) மாற்றக் குறைபாடுகளும், சுரப்பி நீர்க் குறைபாடுகளும் எலும்பு ஊனங்களை உண்டாக்குகின்றன. எடுத்துக்காட்டாக, உயிர்ச்சத்துக் குறை நோய் (Ricket) வைட்டமின் 'டி' குறைவாலுண்டாகிறது. பாராதைராய்டு அதிகச் சுரப்பு, முதுமைசார் எலும்பரிப்பினாலும் எலும்புகள் வளைந்து ஊனங்கள் ஏற்படுகின்றன.\n\nSection::::ஊனங்களின் தடுப்பு முறை.\nஊனங்கள் தடுப்புமுறை மிகவும் முக்கியம், ஊனம் இருப்பின், பிற நோயினால் காரணங்கள் ஆரம்பத்திலேயே அறியப்பட்டுச் சரி செய்யப்பட்டால், நோய்வழி வந்த பல ஊனங்களைத் தடுக்கலாம். ரிக்கெட்ஸ், இளம் பிள்ளைவாதம் (Polio) போன்ற நோய்களில் நோயின் உக்கிரமான நிலையில் சிம்புகளைச் (Splints) சரியாக உபயோகித்தால் கோணல்களை எளிதில் தடுக்கலாம்.\n\n1999 முதல் 2003 வரை மருத்துவக் குழாம் மருத்துவர்களால் 25 மேற்பட்ட சாதரண நடைமுறை வழிமுறைகள், மனித முடவியலை நீக்கப் பின்பற்றப்படுகின்றன.\n\nSection::::ஊனங்களில் திருத்த முறைகள்.\nஅறுவை இல்லாமல் திருத்தும் முறை முதலில் கையாளப்பட வேண்டும். சிம்புகள் முடநீக்குச் சாதனங்கள் உபயோகித்தலாலும், இயன்முறை மருத்துவத்தாலும் பல உடல் ஊனங்கள் திருத்தப்படுகின்ற\n\nSection::::உணர்வகற்றி மருத்துவர் சரிசெய்தல்.\nசில திண்மை பெறாத வளைவுகளை - மருத்துவர்கள் உணர்வகற்றி நேர்நிலையில் சுட்டுவார்கள். மேற்கூறிய அறுவை அற்ற முறைகள் பலன் தராதபோது, அறுவை முறைகள் கையாளப்பட வேண்டும்.\n\nSection::::மென் திசுக்களின் அறுவைச் சிகிச்சை.\nஇளம் வயதினருக்கு இம்முறை ஏற்றது. நாட்பட்ட குறைகளில் எலும்பு மாற்றங்கள் இருப்பதால் எலும்பு அறுவைச் சிகிச்சை மேற்கொள்ளப்பட வேண்டும்.\n\nSection::::ஊனமுற்றோர் வாழ்க்கைப் புனரமைப்பு.\nஉடற்குறையுடைய குழந்தைகள் உடற்குறையுடன், மனமுதிர்ச்சியும் குறைந்து சமுதாயத்தில் பின் தங்கியவர்களாய்ப் போகின்றனர். பல வருடங்களுக்கு இடைவிடாத மருத்துவக் கண்காணிப்பு அவர்களுக்கு அவசியம். இந்நாட்களில் ஊனமுற்ற குழந்தைகளுக்குப் படிப்பு வசதி தரப்படவேண்டும். பலவிதக் குறைகள் முழுவதும் நீக்கப்பட்டு இவர்கள் நல்ல நிலையடைய முடியும். சில குறைகள் அறுவைச் சிகிச்சை, முடநீக்குச் சாதனங்கள், பயிற்சிச் சிகிச்சை ஆகியவற்றால் முன்னேற்றப்பட்டு அவர்கள் சுயேச்சை நிலை பெற இயலும். மிகவும் உடல் ஊனமானவர்கள் பொருளாதாரச் சுயேச்சை பெற்றுச் சமுதாயத்தில் ஏற்கப்பட்ட தனி நிறுவனங்களில் விரும்பிய பயிற்சியும் பாதுகாப்பான சூழலில் வேலையும் தரப்பட வேண்டும்.\n\nSection::::இடப்பெயர்ச்சி மண்டலம்.\nமனித உடலின் நல்வாழ்வு செயல்பாடுகளில் இடப்பெயர்ச்சி(Locomotor System)முக்கியமான தொன்றாகும்.\nஎலும்பு, தசை, நரம்பு ஆகிய மூன்று திசு மண்டலங்களும் ஒருங்கிணைந்து செயல்படுவதால்தான், நம் உடல் இடப்பெயர்ச்சிப் பணிகளைச் சரிவரச் செய்ய முடிகிறது.\nஇந்த மூன்று திசுமண்டலங்களும் ஒரு பணியை ஒருங்கிணைந்து செய்வதால் இவற்றைக் கூட்டாக இடப்பெயர்ச்சி மண்டலம் என்னும் பெயரால் அழைக்கலாம். இதிலுள்ள மூன்று திசுக்களில் ஏதேனும் ஒன்றில் நோய் ஏற்பட்டாலும், அதனால் மற்றத் திசுக்களும் பாதிக்கப்பட்டு இடப்பெயர்ச்சிக்கு இடையூறு செய்யும் நோய்கள் உருவாகி, மனிதனை முடமாக்குகின்றன.\nஇத்துடன், மூளையில் ஏற்படும் சில நோய்கள், நரம்பு மண்டலத்தைப் பாதித்து அதனால் கால், கைகளில் மூளைவாதம் போன்ற (Cerebral Palsy) வாதங்களை ஏற்படுத்தி ஊனத்தை விளைவிக்கின்றன.\nஆகவே முடவியல் நோய்களை ஆராயும்போது, இடப்பெயர்ச்சி மண்டலத்தின் எல்லாப் பகுதிகளின் நோய்களையும் ஆராய்ந்து விளக்குவது அவசியமாகின்றது.\n\nSection::::நோய்க்குறிகள்.\nநம் உடலில் சாதாரணமாகத் திசுக்களில் 5 வகை மாறுதல்களின் அடிப்படையில் நோய்க்குறிகள் உண்டாகின்றன :\nபெயர்ச்சி மண்டலத்திலும், எலும்பு, தசைநார்த் திசுக்கள் ஒவ்வொன்றிலும் மேற்கண்ட ஐந்து வகை நோய்களைக் காண்கின்றோம். இவற்றுள் ஒரு திசுவின் நோய்கள் மற்றத் திசுக்களையும் பாதித்து விளைவுகளை ஏற்படுத்துகின்றன.\nஇந்த அடிப்படையில் காலிலோ, கையிலோ, முதுகெலும்பிலோ உண்டாகும் நோய்கள் இடப்பெயர்ச்சி மூலம் பாதித்து ஊனங்களை உண்டாக்குகின்றன, ஆகவே இவற்றை இடப்பெயர்ச்சி நோய்கள் (Locomotor Diseases) என்றும் குறிப்பிடுகின்றோம். இந்த வகை நோய்கள் பின்வரும் பகுதிகளில், எலும்பு நோய்கள், மூட்டு நோய்கள், தசை நோய்கள், நரம்பியல் நோய்கள் எனும் தலைப்புகளில் விவரிக்கப்படும்.\n\nSection::::எலும்பு மண்டலம்.\nமனித உடலில் உள்ள பல திசு மண்டலங்களில் எலும்பு மண்டலம் முக்கியமான இடத்தை வகிக்கின்றது. பெரும்பாலும் தசை, கொழுப்பு மற்றும் மென் திசுக்களாலான உள் உறுப்புகளைக் கொண்ட மனித உடலுக்கு, ஒரு நிமிர்ந்துள்ள வடிவத்தைக் கொடுப்பது அடிப்படையிலுள்ள எலும்புக் கோவையே. மேலும் மூளை, மார்புக்குள் உள்ள இதயம், நுரையீரல், வயிற்றிலும் அடி வயிற்றிலுமுள்ள உள் உறுப்புகளுக்கும் பாதுகாப்பாக எலும்புக்கூடுகள் இருக்கின்றன.\n\nSection::::கால் எலும்புகள்.\nஉடலின் எடையைத் தாங்கவும், உடலை இடப்பெயர்ச்சி செய்வதற்கும் வசதியாகக் காலின் நீண்ட எலும்புகள் நல்ல பலமுள்ளனவாக உள்ளன. அத்துடன் எலும்புகளின் எடையும் அதிகமாக இல்லாமல் குழாய் வடிவத்தில் அமைந்துள்ளன. (படம் 1.2)\nபுரதச் சத்தினாலான நார்த்திசு அடிப்படையில், சுண்ணாம்புச் சத்தினால் வலுவாக்கப்பட்டுச் சற்று நெகிழ்வுத் தன்மையும் (Elasticity) பெற்று எலும்புகள் இயங்குகின்றன.நீண்ட எலும்பின் நடுவில் தண்டுப்பாகமும் (Shaft) இரு முனைகளிலும் வளர்ச்சிக் கணுக்களும், தகடுகளும் (Growth Plates) உள்ளன. எலும்பின் முனைகள் இணைந்து மூட்டுகளாக இயங்குகின்றன.\n\nSection::::தட்டை எலும்புகள்.\nஇவை தலையிலும், மார்பிலும், கீழ் இடுப்பிலும் (Pelvis - கூபகம்), மூளை, இதயம், நுரையீரல் மற்ற உறுப்புகளையும் பாதுகாக்கும் வகையில் பெட்டக முறையில் அமைந்துள்ளன. இவற்றிலுள்ள எலும்பு மஜ்ஜையில் (Bone Marrow) இரத்த அணுக்கள் உருவாகின்றன. இவை முதிர்ந்த நிலையிலும், வளர்ச்சி முன்னிலையிலும் காணப்படுகின்றன.\n\nSection::::ஒழுங்கற்ற உருவ எலும்புகள்.\nகாலில் கணுக்கால் பாதம் போன்ற இடங்களிலும், கையில் மணிக்கட்டிலும் இந்த வித எலும்புகள் பலவிதச் சிறிய மூட்டுகளை ஏற்படுத்திப் பலவித அசைவுகளுக்கு உதவுகின்றன.\n"}
{"id": "457918", "url": "https://ta.wikipedia.org/wiki?curid=457918", "title": "குத்து, கிடைநிலை அமுக்கி", "text": "குத்து, கிடைநிலை அமுக்கி\n\nகுத்து, கிடைநிலை அமுக்கிகள் (\"vertical and horizontal Compressor\") ஒற்றை உருளையையோ பல உருளைகளையோ கொண்டு அமையலாம். கோண நிலை அமுக்கிகள் பல உருளைகளை உடையவை. இவற்றில் ஒன்று அல்லது அதற்கு மேற்பட்ட கிடை அல்லது குத்து அமுக்க உறுப்புகள் அமையலாம்.\n\nSection::::அமுக்கி.\nவளிமம் (gas), ஆவி (vapour) அல்லது இவ்விரண்டின் கலவையின் அழுத்தத்தை உயர்த்தும் எந்திரம் அமுக்க எந்திரம் அல்லது அமுக்கி அல்லது அழுத்தி எனப்படுகிறது. அமுக்கியில் வளிமம் செல்லும்போது அது வளிமத்தின் தன்-பருமனைக் (specific volume) குறைத்து அதற்கு அழுத்தத்தை ஊட்டுகிறது. மைய விலகு விசிறி, அச்சுவழிப் பாய்வு விசிறிகளோடு (fans) ஒப்பிடும்போது அமுக்கிகள் உயர்அழுத்த எந்திரங்களாகும். எந்திர விசிறிகள் குறைந்த அழுத்த எந்திரங்களாகும்.\n\nபல தேவைகளுக்காக வளிமம், ஆவி ஆகியவற்றின் அழுத்தத்தை அதிகரிக்க அமுக்கிகள் பயன்படுத்தப்படுகின்றன. காற்றமுக்கிகள் பல இடங்களில் மிகப் பரவலாகப் பயன்படுகின்றன. இவை பொருள்களைச் சுமந்து செல்லவும், வண்ணப் பூச்சைத் தெளிக்கவும், வட்டைக்குக் (tyre) காற்றடிக்கவும், தூய்மை செய்யவும். அமுக்கிக் காற்றுக்கருவிகளை இயக்கிப் பாறைகளைத் துளைக்கவும் தேவையான உயரழுத்தக் காற்றைத் தருகின்றன. ஆவியாக்கக் கலனில் (evaporator) உருவாக்கப்பட்ட வளிமத்தைக் குளிர்பதனாக்க அமுக்கி அமுக்குகிறது. அமுக்கிகள் வேதியியல் செயல்முறைகள், வளிமச் செலுத்தம், வளிமச்சுழலிகள் ஆகியவற்றிலும் பிற கட்டுமானப் பணிகளிலும் பயன்படுகின்றன.\n\nஅமுக்கத்தை ஏற்படுத்தும் இயக்க முறைகளைப் பொறுத்து அமுக்கிகள் ஊடாட்ட, சுழல் தாரை, மையவிலகு, அச்சுப்பாய்வு அமுக்கிகள் (reciprocal, rotary, jet, centrifugal, axial compressors) என வகைப்படுத்தப்படுகின்றன. அமுக்கப்படும் வளிமத்தின்மேல் எந்திர உறுப்புகள் செயல்படும் முறையைப் பொறுத்து அமுக்கிகள் நேரிடப்பெயர்ச்சி (positive displacement) அல்லது இயங்குநிலை (dynamic) அமுக்கிகள் எனவும் வகைப்படுத்தப்படுகின்றன. நேரிடப்பெயர்ச்சி அமுக்கிகளில் தொடர்ந்து பாயும் வளிமப்பருமன் ஒரு மூடிய கலனில் கட்டுப்படுத்தப்படுகின்றது. மூடிய கலனில் பருமன் குறையக் குறைய வளிமத்தின் அழுத்தம் உயர்ந்து கொண்டே போகும் இயங்குநிலை அமுக்கிகளில் சுழலும் இதழ்கள் (vanes) அல்லது வாளிகள் (buckets) பாய்மத்துக்கு அழுத்தத்தையும் விரைவையும் (velocity) ஊட்டுகின்றன.\n\nSection::::அமுக்கி வகைகள்.\nஅமுக்கி வகைகளில் பல வகைகள் உண்டு. எடுத்துக்காட்டக, பின்வரும் அமுக்கிகள் அதிகம் அன்றாட வாழ்வில் பயனாகின்றன.\n\nSection::::குத்து, கிடைநிலை அமுக்கிகளின் செயற்பாடு.\nஒற்றை வணரி அணிகள், கிடை அல்லது குத்துநிலையில் இரட்டைச் செயல்பாட்டு முறையில் ஒன்று அல்லது அதற்கு மேற்பட்ட உருளைகளுடன் ஒரே சட்டத்தில் ஒரே நேர்கோட்டில் அமைக்கப்படுகின்றன. இதில் ஒரே ஒரு வணரித்தண்டும், இணைப்புத் தண்டும் குறுக்குத் தலையும் (cross head) அமைந்திருக்கும். v அல்லது Y வகை கோண அணிகள் குத்துக்கோட்டுடன் 45° கோணத்தில் அமைந்த இரண்டு உருளைகளைக் கொண்ட அமுக்கிகள் ஆகும். இதில் ஒரே ஒரு வணரித்தண்டு பயன்படுகிறது. பகுதி ஆர (semi radial) அமுக்கிகள் Y அல்லது V வகை அமுக்கியைப் போன்றனவே. ஆனால் இவற்றில் கிடைநிலையில் அமைந்த இரட்டைச் செயல்பாட்டு உருளைகள் ஒவ்வொரு புறமும் அமைந்திருக்கும். இருமை அமுக்கிகள் (duplex compressors) என்பன இரண்டு இணையான வட்டங்களில் உருளைகள் இணைக்கப்பட்டு ஒரு பொது வணரி அச்சுத்தண்டில் இயங்குகின்றன. நீராவிபால் ஓட்டப்படும் இருமைத் தன்செயல்பாட்டு அணிகளில் நீராவி உருளைகள் காற்று உருளைகளின் கோட்டில் அமைந்திருக்கும். நீராவியால் ஒட்டப்படும் இருமை நான்கு முனை அமுக்கிகளில் ஒன்று அல்லது இரண்டு அமுக்கும் உருளைகள் சட்டத்தின் ஒவ்வோர் ஓரத்திலும் இருக்கும். அதற்கு எதிர்ப்புறமாக நீராவி உருளைகள் அமைந்திருக்கும். நான்கு முனை மின்னோடியால் (motor) ஓட்டப்படும் அமுக்கி அணிகளில் அமுக்கிச் சட்டகங்களுக்கும் அச்சுத்தண்டுக்கும் நடுவில் மின்னோடி அமைந்திருக்கும். ஊடாட்ட அமுக்கிகள் ஒரு நிமிடத்துக்கு 100 ஆயிரம் பருமன் அடிகள் வெளியேற்றும். இதன் அழுத்தம் சதுர அங்குலத்துக்கு 35 ஆயிரம் பவுண்டுகளாகும். இதைவிட உயர்ந்த அழுத்தமும் அதிக வெளியேற்றக் கொள்ளளவும் உடைய சிறப்பு அமுக்கிகளையும் செய்யலாம். உருளைகளையும் அகக் குளிர்கலன்களையும் குளிர்விக்கக் குளிர் பொருளாகத் தண்ணீர் பயன்படுகிறது. வேறு நீர்மங்களோ குளிர்பதனப் பொருள்களோ கூட இதற்காகப் பயன்படுத்தப்படலாம்.\n"}
{"id": "457920", "url": "https://ta.wikipedia.org/wiki?curid=457920", "title": "சூழல்சார் கலை", "text": "சூழல்சார் கலை\n\nசூழல்சார் கலை (Environmental art) என்பது, கலையில் இயற்கை தொடர்பான வரலாற்று அணுகுமுறையையும், அண்மைக்கால சூழலியல் மற்றும் அரசியல் அடிப்படையில் ஊக்குவிக்கப்பட்ட ஆக்கங்களையும் தழுவிய கலை சார்ந்த பல்வேறு செயற்பாடுகளைக் குறிக்கும். சூழல்சார் கலை, புவி ஒரு சிற்பத்துக்கான மூலப்பொருள் என்னும் நிலைப்பாட்டில் இருந்து உருவான அக்கறையில் இருந்து விலகி; முறைமைகள், வழிமுறைகள், தோற்றப்பாடுகள் போன்றவை சமூக அக்கறையுடன் கொண்டுள்ள ஆழமான உறவுகளை நோக்கி வளர்ச்சியடைந்துள்ளது. 1990களில் ஒருங்கிணைந்த சமூக, சூழலியல் அணுகுமுறைகள், ஒழுக்கத்துடன் கூடிய திருத்தி அமைக்கும் நிலைப்பாடாக உருவாகியது. காலநிலை மாற்றங்களின் சமூக பண்பாட்டு அம்சங்கள் முன்னணிக்கு வந்திருப்பதால், கடந்த பத்து ஆண்டுகளாக சூழல்சார் கலை உலகமெங்கும் இடம்பெறும் கண்காட்சிகளில் முக்கிய இடத்தைப் பெற்றுவருகின்றது.\n\n\"சூழல்சார் கலை\" என்னும் தொடர் பெரும்பாலும் \"சூழலியல்\" அக்கறைகளைத் தழுவி அமைகின்றது ஆனால், அது சூழலியல் அக்கறைகலோடு மட்டும் தொடர்புடையவை அல்ல. இது அடிப்படையில் கலைஞனுக்கு இயற்கையோடு கொண்டுள்ள தொடர்புகளை, இயற்கைப் பொருட்களைப் பயன்படுத்துவதன் மூலம் கொண்டாடுகின்றது. இந்தக் கருத்துருவை, வரலாற்று அடிப்படையிலான புவி/நிலம் சார்ந்த கலை, வளர்ந்துவரும் சூழலியற் கலை என்பவை தொடர்பில் புரிந்துகொள்ள முடியும். நாட்டுப்புறம், புறநகரம், நகரம் ஆகிய எல்லாப் பகுதிகளையும் சார்ந்த நிலத்தோற்ற/சூழல் நிலைமைகளை சூழல்சார் கலை ஆக்கங்கள் உள்ளடக்குகின்றன.\n\nSection::::வரலாறு.\nசூழல்சார் கலை, நமது முன்னோர்களின் பழங்காலக் குகை ஓவியங்களுடன் தொடங்குவதாக வாதிக்க முடியும். குகை ஓவியங்களில், மனித உருவங்களும் தொடக்ககால மனிதருக்கு முக்கியமான விலங்குகள் போன்ற இயற்கை அம்சங்கள் இடம்பெற்றாலும், நிலத்தோற்ற அம்சங்கள் கொண்ட குகை ஓவியங்கள் இதுவரை கிடைக்கவில்லை. இவை இயற்கையின் பழங்கற்கால நோக்கு ஆகும்.இயற்கை, ஏதோ ஒரு வழியில் பல நூற்றாண்டுகளாகவே ஆக்கக் கலைகளின் விருப்புக்குரிய கருப்பொருளாக இருந்துள்ளது. தற்கால சூழல்சார் கலையின் எடுத்துக்காட்டுகள், நிலத்தோற்ற ஓவியங்களில் இருந்தும், நிலத்தோற்றம் சார்ந்த பிற வெளிப்பாடுகளிலும் இருந்தே உருவாகின்றன. ஓவியர்கள் களத்தில் வரையும்போது, சூழலுடன் அவர்களுக்கு ஆழமான தொடர்பு உருவாகின்றது. இதனால் அவர்கள் தாம் பார்த்து உணர்வதை வரைவு ஊடகத்துக்குக் கொண்டுவருகின்றனர். யோன் கான்சுட்டபிள் என்பவருடைய வான ஓவியங்கள் \"இயற்கையில் வானத்தை மிகவும் நெருக்கமாக வெளிப்படுத்துகின்றன\". மொனெட்டின் இலண்டன் தொடர்களும் சூழலுடனான ஓவியரின் தொடர்புகளை எடுத்துக்காட்டுகின்றன. நிலத்தோற்றங்களுக்குத் தனியான இருப்பு இல்லையென்றும், ஒவ்வொரு கணமும் மாறிக்கொண்டிருக்கும் அதற்கு, சூழவுள்ள வளிமண்டலமும் ஒளியுமே உயிர் கொடுத்து அதன் உண்மையான பெறுமானத்தை வெளிக்கொண்டுவருகின்றன எனவும் மொனெட் கருதினார்.\n\nசூழலியல் பிரச்சினைகளை எடுத்துச் சொல்வதற்கும், காலநிலை மாற்றங்கள் குறித்துக் கவனத்தை ஈர்ப்பதற்காகவும் டயான் புர்க்கோ போன்ற சமகால ஓவியர்கள் இயற்கைத் தோற்றப்பாடுகளையும் காலத்தோடு அவற்றில் ஏற்படும் மாற்றங்களையும் வெளிப்படுத்துகின்றனர். காலநிலை மாற்றங்கள் வலிந்து ஏற்படுத்தப்படுகின்றன என்னும் நோக்கையும், மரபியற் பொறியியல் ஊடாக மனிதர்கள் பிற உயிரினங்களில் தலையீடு செய்கின்றனர் என்பதையும் அலெக்சிசு ராக்மன் என்ன்னும் ஓவியரின் நிலத்தோற்றப் படைப்புக்கள் காட்டுகின்றன.\n\nSection::::மரபுவழிச் சிற்ப வடிவங்களுக்கான சவால்.\nசூழல்சார் கலை ஒரு இயக்கமாக 1960களின் பிற் பகுதியிலும் 1970களின் தொடக்கப் பகுதியிலும் வளர்ச்சியடைந்தது. தொடக்கக் கட்டங்களில் இது பெரிதும் சிற்பங்களுடன் தொடர்புபட்டிருந்தது. இயற்கைச் சூழலுடன் இசைவு இல்லாதனவும், காலத்துக்கு ஒவ்வாதனவுமான மரபு சார்ந்த சிற்ப வடிவங்களுக்கும், நடைமுறைகளுக்கும் எதிரான விமர்சனங்களில் இருந்தே இது உருவானது.\n\n1968 அக்டோபரில் ராபர்ட் சிமித்சன் என்பவர் நியூயார்க்கில் உள்ள துவான் காட்சிக்கூடத்தில் \"மண்வேலைகள்\" (Earthworks) என்னும் தலைப்பில் கண்காட்சி ஒன்றை ஏற்பாடு செய்திருந்தார். காட்சியில் இருந்த ஆக்கங்கள் வழமையான கண்காட்சி, விற்பனை என்பன தொடர்பான கருத்துக்களுக்கு வெளிப்படையான சவாலாக அமைந்தன. காட்சியில் இருந்த ஆக்கங்கள் மிகவும் பெரியவையாகவும், கையாளுவதற்குக் கடினமானவையாகவும் இருந்தன. பலவற்றின் ஒளிப்படங்கள் மட்டுமே காட்சிக்கு வைக்கப்பட்டிருந்தன. இது விலைக்கு வாங்குவதற்கான அவர்களின் எதிர்ப்பை மேலும் தெளிவாகக் காட்டியது. நகரங்களை விட்டு வெளியேறிப் பாலைவனங்களுக்குச் செல்வதன் மூலம், காட்சிக்கூடங்களின் சுவர்களுக்குள் கட்டுப்படுவதில் இருந்தும், நவீனவியக் கோட்பாடுகளில் இருந்தும் தப்புவது இந்தக் கலைஞர்களுக்குச் சாத்தியமாகியது.\n\nமேற்படி ஆக்கங்கள் நிலத் தோற்றங்களைக் காட்டவில்லை ஆனால் அவற்றை ஆக்கங்களுடன் ஈடுபடுத்தின. அவர்களது கலை ஆக்கங்கள் நிலத்தோற்றங்கள் பற்றியது அல்லாமல், ஆக்கங்களை நிலத்தோற்றங்களுக்குள் கொண்டுவருவனவாக இருந்தன.\n"}
{"id": "457928", "url": "https://ta.wikipedia.org/wiki?curid=457928", "title": "அமுக்கிகளின் வேறுபாடு", "text": "அமுக்கிகளின் வேறுபாடு\n\nஅமுக்கிகளின் வேறுபாடு (Differentiation of compressors ) என்பது அதன் செயற்படு திறமைப் பொறுத்து வேறுபடுகின்றன. இதன் காரணிகளான, வளிமம், ஆவி(vapour) அல்லது இவ்விரண்டின் கலவையின் அழுத்தத்தை உயர்த்தும் எந்திரம் அமுக்க எந்திரம் அல்லது அமுக்கி அல்லது அழுத்தி எனப்படுகிறது. அமுக்கியில் வளிமம் செல்லும்போது அது வளிமத்தின் தன்-பருமனைக் (specific volume) குறைத்து அதற்கு அழுத்தத்தை ஊட்டுகிறது. மைய விலகு விசிறி, அச்சுவழிப் பாய்வு விசிறிகளோடு ஒப்பிடும்போது அமுக்கிகள் உயர்அழுத்த எந்திரங்களாகும். எந்திர விசிறிகள் குறைந்த அழுத்த எந்திரங்களாகும்.\n\nபல தேவைகளுக்காக வளிமம், ஆவி ஆகியவற்றின் அழுத்தத்தை அதிகரிக்க அமுக்கிகள் பயன்படுத்தப்படுகின்றன. காற்றமுக்கிகள் பல இடங்களில் மிகப் பரவலாகப் பயன்படுகின்றன. அமுக்கத்தை ஏற்படுத்தும் இயக்க முறைகளைப் பொறுத்து அமுக்கிகள் ஊடாட்ட, சுழல் தாரை, மையவிலகு, அச்சுப்பாய்வு அமுக்கிகள் (reciprocal, rotary, jet, centrifugal, axial compressors) என வகைப்படுத்தப்படுகின்றன. அமுக்கப்படும் வளிமத்தின்மேல் எந்திர உறுப்புகள் செயல்படும் முறையைப் பொறுத்து அமுக்கிகள் நேரிடப்பெயர்ச்சி (positive displacement) அல்லது இயங்குநிலை (dynamic) அமுக்கிகள் எனவும் வகைப்படுத்தப்படுகின்றன.\n\nSection::::வகைகள்.\nஅமுக்கி வகைகளில் பல வகைகள் உண்டு. எடுத்துக்காட்டக, பின்வரும் அமுக்கிகள் அதிகம் அன்றாட வாழ்வில் பயனாகின்றன.\n\nநேரிடப்பெயர்ச்சி அமுக்கிகள் : இவைகளில் தொடர்ந்து பாயும் வளிமப்பருமன் ஒரு மூடிய கலனில் கட்டுப்படுத்தப்படுகின்றது. மூடிய கலனில் பருமன் குறையக் குறைய வளிமத்தின் அழுத்தம் உயர்ந்து கொண்டே போகும் இயங்குநிலை அமுக்கிகளில் சுழலும் இதழ்கள் (vanes) அல்லது வாளிகள் பாய்மத்துக்கு அழுத்தத்தையும் விரைவையும்/திசைவேகம் ஊட்டுகின்றன.\n\nஊடாட்ட அமுக்கிகள் : ஊடாட்ட அமுக்கிகள் நேரிடப் பெயர்ச்சி வகையின. இவற்றில் ஒன்று அல்லது இரண்டு உருளைகள் அமைந்திருக்கும். உருளைகளில் உள்ள உலக்கைகள் அல்லது அழுந்துருள்கள் இணைப்புத் தண்டால் (connecting rod) ஒரு வணரித் தண்டுடன (crank shaft) இணைக்கப்படும். இந்த வணரித்தண்டு சுழலும் பேரிது அழுந்துருள் முன்னும் பின்னும் இயங்கும். ஒவ்வோர் உருளையிலும் ஒரு நுழைவாய் இதழும் வெளியேற்றும் இதழும் எந்திரப்பகுதிகளைக் குளிர்விக்கும் அமைப்புகளும் இருக்கும். உறிஞ்சல் அடியின்போது (suction stroke) உருளைக்குள் வளிமம் உறிஞ்சப்படும். உறிஞ்சல் அடியின் இறுதியில் அழுந்துருள் அல்லது உலக்கை எதிர்த்திசையில் திரும்பும். அப்பொழுது வளிமம் அமுக்கப்பட்டு, வெளியேற்றும் அடியின்போது வெளியேற்றப்படுகிறது. அழுந்துருள் அல்லது உலக்கையின் ஒருபுறம் மட்டும் வளிமத்தை அமுக்கப் பயன்பட்டால் இந்த அமுக்கி ஒற்றைச் செயல்பாட்டு அமுக்கி எனப்படும். அழுந்துருள் அல்லது உலக்கையின் இருபுறமும் வளிமத்தின் மீது செயல்பட்டால் அது இரட்டைச் செயல்பாட்டு அமுக்கி எனப்படும். ஒற்றைச் செயல்பாட்டு அமுக்கியைப்போல ஒவ்வோர் உருளைக்கும் இரு மடங்கு வளிமத்தை இரட்டைச் செயல்பாட்டு அமுக்கி வெளியேற்றும்.\n\nஒற்றைக்கட்ட அமுக்கிகள் (Single stage Compressors) : ஒற்றைக்கட்ட அமுக்கிகள் (Single stage Compressors). ஒவ்வோர் உருளையிலும் உலக்கையின் ஒவ்வொரு சுழற்சியின்போதும் அது நுழைவாயிலிருந்து வெளியேற்றவாய் வரை வளிமத்தின் அழுத்தத்தை உயர்த்துகின்றது.\n\nஇருகட்ட அமுக்கிகள் (Double stage Compressors) : இவற்றில் முதல் உருளையில் வளிமம் ஓர் இடைநிலை அழுத்தத்துக்கு அமுக்கப்படும். மறு உருளையில் வளிமத்தின் அழுத்தம் இறுதி வெளியேற்ற அழுத்தத்திற்கு அமுக்கப்படும். இரு கட்டங்களுக்கு மேல் அழுத்தம் உருவாக்கப்பட்டால் அந்த அமுக்கி பல கட்ட அணி (multistage unit) எனப்படும்.\n\nகுத்து, கிடைநிலை (vertical and horizontal) அமுக்கிகள் : இந்த வகை அமுக்கிகள் ஒற்றை உருளையையோ பல உருளைகளையோ கொண்டு அமையலாம். கோண நிலை அமுக்கிகள் பல உருளைகளை உடையவை. இவற்றில் ஒன்று அல்லது அதற்கு மேற்பட்ட கிடை அல்லது குத்து அமுக்க உறுப்புகள் அமையலாம்.\n"}
{"id": "457932", "url": "https://ta.wikipedia.org/wiki?curid=457932", "title": "சோர்சிய எழுத்துக்கள்", "text": "சோர்சிய எழுத்துக்கள்\n\nசோர்சிய எழுத்துக்கள் ( Georgian scripts) என்பது சோர்சிய மொழியை எழுதுவதற்குப் பயன்படும் மூன்று எழுத்து முறைகளைக் குறிக்கும். இவை அசோம்தாவ்ரூலி (Asomtavruli), நூசுக்கூரி (Nuskhuri), இம்கெட்ரூலி என்பன. இவை தோற்றத்தில் வேறுபாடாகக் காணப்பட்டாலும், அவற்றின் எழுத்துக்கள் ஒரே பெயர் கொண்டவையாகவும், ஒரே ஒழுங்குமுறை வரிசையில் உள்ளனவாகவும், இடமிருந்து வலமாக எழுதப்படுவனவாகவும் உள்ளன. இம்கெட்ரூலி சோர்சிய இராச்சியத்தின் அரச எழுத்துமுறையாக இருந்ததுடன் பெரும்பாலும் அரச ஆணைகளை எழுதுவதற்கு இது பயன்பட்டது. இது இப்போது தற்கால சோர்சிய மொழிக்கான எழுத்து முறையாக உள்ளதுடன், அம்மொழியுடன் தொடர்புடைய கார்ட்வெலியன் மொழிகளை எழுதுவதற்கும் பயன்படுகின்றது. அசோம்தாவ்ரூலியையும் நூசுக்கூரியையும் சோர்சியப் பழமைவாதத் திருச்சபை மட்டுமே, அதன் சடங்கு சார்ந்த எழுத்துத் தேவைகளுக்கும், படிமவியல் தேவைகளுக்கும் பயன்படுத்தியது.\n\nதோற்ற அடிப்படையில் சோர்சிய எழுத்துக்கள் தனித்துவமானவை. அவற்றின் சரியான தோற்றம் பற்றித் தெரியவில்லை. அமைப்பு அடிப்படையில் எழுத்துக்களின் ஒழுங்குமுறை பெருமளவுக்குக் கிரேக்க எழுத்து முறையை ஒத்துள்ளது. சோர்சிய மொழிக்குத் தனித்துவமான ஒலிகளைக் குறிக்கும் எழுத்துக்களை வரிசையின் கடைசியில் சேர்த்துள்ளனர். தொடக்கத்தில் இந்த எழுத்து முறையில் 38 எழுத்துக்கள் இருந்தன. தற்போதைய சோர்சிய மொழியில் 33 எழுத்துக்களே பயன்படுகின்றன. 5 எழுத்துக்கள் அம்மொழிக்கு இப்போது தேவையற்றவை ஆகிவிட்டன. இவ்வெழுத்து முறையில் பிற கார்ட்வெலிய மொழிகள் பயன்படுத்தும் எழுத்துக்களின் எண்ணிக்கைகள் வேறுபடுகின்றன. மிங்கிரேலிய மொழி 36 எழுத்துக்களைப் பயன்படுத்துகின்றது. சோர்சிய மொழியில் தற்போது பயன்பாட்டில் உள்ள 33 எழுத்துக்களுக்கு மேலாக வழக்கொழிந்த ஒரு எழுத்தும், மிங்கிரேலிய மொழிக்குத் தனித்துவமான ஒலிகளுக்காக மேலும் இரு எழுத்துக்களும் இவற்றுள் அடங்குகின்றன. லாசு மொழி, சோர்சிய மொழியில் வழக்கிலுள்ள 33 எழுத்துக்களுடன் ஒரு வழக்கொழிந்த எழுத்தையும், கிரேக்க மொழியிடம் கடன்பெற்ற இன்னொரு எழுத்தையும் சேர்த்து 35 எழுத்துக்களைப் பயன்படுத்துகின்றது. நான்காவது கார்ட்வெலிய மொழியான இசுவான் (Svan), பொதுவாக இதை எழுதுவது வழக்கமில்லை. ஆனால், தேவைப்படும்போது மிங்கிரேலிய மொழி பயன்படுத்தும் எழுத்துக்களுடன் ஒரு வழக்கொழிந்த சோர்சிய எழுத்தையும் சேர்த்துப் பயன்படுத்துகின்றனர். சிலவேளைகளில் அம்மொழியின் பல உயிரொலிகளைக் குறிக்கத் துணைக் குறிகளும் (diacritics) பயன்படுகின்றன.\n\n2015 இல் இவ்வெழுத்து முறைகளுக்கு சோர்சியாவில் தொடுபுலனாகப் பண்பாட்டு மரபுரிமைக்கான தேசியத் தகுதி வழங்கப்பட்டது. 2016 ஆம் ஆண்டில் இவ்வெழுத்து முறைகள், யுனெசுக்கோவின் மனிதகுலத்தின் தொடுபுலனாகாப் பண்பாட்டு மரபுரிமைப் பட்டியலில் உள்ளடக்கப்பட்டன.\n\nSection::::தோற்றம்.\nசோர்சிய எழுத்து முறையின் தோற்றம் குறித்து மிகக் குறைந்த அறிவே உள்ளது. சோர்சிய மற்றும் பிறநாட்டு அறிஞரிடையே இதன் தோற்றக் காலம், தோற்றுவித்தவர்கள், தோற்றச் செயற்பாட்டில் இருந்திருக்கக்கூடிய முதன்மைச் செல்வாக்குகள் என்பன குறித்து ஒத்த கருத்து இல்லை.\n\nமுதலில் தோன்றிய சோர்சிய எழுத்துமுறை அசோம்தாவ்ரூலி என்கின்றனர். இதன் காலம் குறைந்தது 5 ஆம் நூற்றாண்டு ஆகும். ஏனைய இரண்டு முறைகளும் பிந்திய நூற்றாண்டுகளில் உருவானவை. பெரும்பாலான அறிஞர்கள் சோர்சிய எழுத்து முறையின் தோற்றம் ஐபீரியாவின் கிறித்தவமயமாக்கத்துடன் தொடர்புள்ளது எனக் கருதுகின்றனர். எனவே, இந்த எழுத்துமுறை பெரும்பாலும் அரசன் மூன்றாம் மிரியனின் கீழ் ஐபீரியா மதமாற்றம் செய்யப்பட்டதற்கும் (326 அல்லது 337), 430 ஆம் ஆண்டின் பிர் எல் கட் கல்வெட்டு எழுதப்பட்டதற்கும் இடைப்பட்ட காலத்தில் உருவாகியிருக்கக்கூடும். இது முதலில் சோர்சிய மொழியில் விவிலியத்தையும், பிற கிறித்தவ நூல்களையும் மொழிபெயர்ப்புச் செய்வதற்குப் பயன்பட்டது. சோர்சியாவையும் பாலத்தீனத்தையும் சேர்ந்த கிறித்தவ மதகுருக்கள் இதைப் பயன்படுத்தினர்.\n"}
{"id": "457941", "url": "https://ta.wikipedia.org/wiki?curid=457941", "title": "கிரேட்டா தன்பர்க்", "text": "கிரேட்டா தன்பர்க்\n\nகிரேட்டா தன்பர்க் (பி.3 சனவரி 2003) ஸ்வீடன் நாட்டைச் சேர்ந்த சுற்றுச்சூழல் ஆர்வலர் ஆவார்.\n\nSection::::போராட்டம் ஆரம்பம்.\nஆகஸ்டு 2018இல், ஒன்பதாம் வகுப்பு படித்துக்கொண்டிருந்தபோது அவருடைய தனிப்பட்ட ஈடுபாடு தொடங்கியது. ஸ்வீடன் பாராளுமன்றத்திற்கு எதிரில் சுற்றுச்சூழல் பாதிப்பினை எதிர்த்து, தன் பள்ளி நாள்களை, போராட்டம் மூலம் தொடங்கினார். பருவநிலையைக்காக்க பள்ளிப்போராட்டம் என்ற பதாகையுடன், எதிர்காலத்திற்கான வெள்ளி என்ற பெயருடன் அமர்ந்து போராட்டத்தில் ஈடுபட்டார். தொடர்ந்து பிற மாணவர்கள் பலர் அவருடன் சேர்ந்துகொண்டனர். 2018இல் ஐக்கிய நாடுகள் சபையின் பருவநிலை மாற்ற மாநாட்டில், பள்ளியில் போராட்டம் ஆரம்பமானதற்கான காரணங்களைக் குறிப்பிட்டுப் பேச ஆரம்பித்தார். தொடர்ந்து உலகத்தின் ஏதாவது ஒரு மூலையில் ஒவ்வொரு வாரமும் மாணவர்களின் போராட்டம் தொடர ஆரம்பித்தது. 2019இல் பல நாடுகளில் லட்சக்கணக்கான மாணவர்கள் கலந்துகொண்ட போராட்டங்கள் தொடர்ந்தன.\n\nSection::::எதிர்காலத்துக்காக வெள்ளி.\n2018இல், தன்னுடைய 15ஆம் வயதில் (பி.3 ஜனவரி 2003) ஸ்வீடன் பாராளுமன்றத்திற்கு முன்பாக ஒரு சிறிய பதாகையுடன் போராட்டத்தைத் தொடங்கிய கிரேட்டா தன்பர்க் அதனைத் தொடர்கிறார். சுற்றுச்சூழல் தொடர்பான அப்பிரச்னையை முன்னெடுத்தபோது இவரை யாரும் கண்டுகொள்ளவில்லை. பின்னாள்களில் வெள்ளிக்கிழமைதோறும் தன் பள்ளி வகுப்பினைப் புறக்கணித்து ஸ்வீடன் நாடாளுமன்றத்துக்கு வெளியில் போராட்டம் நடத்த ஆரம்பித்தார். இதையடுத்து, ‘எதிர்காலத்துக்காக வெள்ளி' என்ற இயக்கத்தைத் தொடங்கினார். (#fridaysforfuture) என்ற ஹேஷ்டேக்கை உருவாக்கி உலகம் முழுவதும் பிரபலமாக்கினார். இதன் மூலம் உலக மக்களின் கவனம் ஈர்த்தார். இதைத்தொடர்ந்து பல நகரங்களுக்கும் சென்று பொதுமக்களையும், கல்லூரி மற்றும் பள்ளி மாணவர்களையும் சந்தித்து பருவ நிலை தொடர்பான விழிப்புணர்வினைத் தொடர்ந்து மேற்கொள்ள ஆரம்பித்தார். இயற்கையைக் காக்க தன்னுடைய பள்ளிப்படிப்பைத் துறந்த தன்பர்க், தன் கோரிக்கையின் மூலமாக மிகவும் பிரபலமாகி வருகிறார். கார்டியன் இதழுக்கு 11 மார்ச் 2019இல் அளித்த பேட்டியில், “நான் சற்று அதிகமாக நினைக்கிறேன். சிலர் அப்படியே விட்டுவிடுவர். எனக்கு வருத்தம் தருவதையோ, சோகம் தருவதையோ அப்படியே விட்டுவிட முடியவில்லை. பள்ளியில் படித்துக்கொண்டிருந்த காலகட்டத்தில் நான் சிறியவளாக இருக்கும்போது எங்களுடைய ஆசிரியர்கள் எங்களிடம் திரைப்படங்களைப் போட்டுக் காண்பிப்பர். அப்போது கடலில் பிளாஸ்டிக் மிதப்பதையோ, பசியோடு இருக்கின்ற போலார் கரடிகளையோ பார்க்கும்போது முழுதும் அழுதுகொண்டேயிருப்பேன். என் நண்பர்களோ படத்தைப் பார்க்கும்போது மட்டுமே வருத்தப்படுவர், படம் முடிந்ததும் மற்றவற்றைப் பற்றி நினைக்க ஆரம்பிப்பர். என்னால் அவ்வாறு இருக்க முடியவில்லை. அந்தப் படங்கள் அனைத்தும் என் மனதில் ஆழமாகப் பதிந்துவிட்டன.” \n\nSection::::டெட் மாநாடு.\nமுதல் தர நுட்பவியலாளர்கள், அறிவியலாளர்கள், சமூகச் சேவையாளர்கள், அரசியல்வாதிகள் கலந்து கொண்டு 20 நிமிடத்துக்குள் முக்கிய கருத்துக்களைப் பற்றி விவாதிக்கின்ற டெட் மாநாடு ஸ்டாக்ஹோமில் ஒவ்வோராண்டும் நடைபெறும். 24 நவம்பர் 2018இல் நடைபெற்ற அம்மாநாட்டில் பேசும்போது அவர், பருவநிலை மாற்றம் பற்றி முதன்முதலாக தன் எட்டு வயதில் கேள்விப்பட்டதாகவும், அதற்கு முக்கியத்துவம் தராப்படாததற்குக் காரணம் புரியவில்லை என்றும், தன்னுடைய எதிர்ப்பினை வெளிப்படுத்தாவிட்டால் தான் இறந்துகொண்டிருப்பதாக உணர்வதாகவும் கூறினார். “2018வாக்கிலேயே நீங்கள் ஏன் எவ்வித நடவடிக்கையும் எடுக்கவில்லை என்று தன் குழந்தைகளும், பேரக்குழந்தைகளும் என்னை நோக்கிக் கேட்பர்” என்ற தன்பர்க், உரையின் நிறைவாக “விதிமுறைகளுடன் விளையாடிக்கொண்டு நாம் உலகை மாற்றமுடியாது. ஏனென்றால் விதிகள் மாற்றப்படவேண்டும்” என்றார்.\n\nSection::::விருதுகள்.\nஉலகளவில் பிரபலமான நிலையில் அனைவருடைய கவனமும் அவரை நோக்கித் திரும்பியது. மே 2019இல் டைம் இதழின் அட்டைப்படத்தில், அடுத்த தலைமுறைக்கான தலைவர் என்ற குறிப்போடு இடம்பெற்றார். அவரை பலர் முன்மாதிரியாகக் கொள்கின்றனர். அவருடைய பள்ளிப் போராட்டத்தைப் பற்றிய 30 நிமிட குறும்படம் பற்றிய செய்தி வைஸ் என்ற இதழில் வெளியானது. பல ஊடகங்கள் அவருடைய தாக்கத்தினை கிரேட்டா தன்பர்க் விளைவு என்று கூறுகின்றன. தன்பர்க் பல விருதுகளைப்பெற்றுள்ளார். மிகப்பிரபலமான நூறு பேரில் கிரேட்டா தன்பர்க் ஒருவர் என்று டைம் இதழ் புகழாரம் சூட்டியுள்ளது. செப்டம்பர் 2019இல் நியூயார்க்கில் நடைபெற்ற ஐக்கிய நாடுகள் சபையின் பருவநிலை மாற்ற மாநாட்டில் கலந்துகொண்டார்.\n"}
{"id": "457950", "url": "https://ta.wikipedia.org/wiki?curid=457950", "title": "எசுக்கிமோ - அலெயுத் மொழிகள்", "text": "எசுக்கிமோ - அலெயுத் மொழிகள்\n\nஎசுக்கிமோ - அலெயுத் மொழிகள் (Eskimo–Aleut languages), என்பது அலாசுக்கா, கனேடிய ஆர்க்டிக், நுனவிக், நுனத்சியாவுத், கிறீன்லாந்து, உருசியாவின் தூர கிழக்கில் உள்ள சுக்கோத்கா தீவக்குறை ஆகிய இடங்களின் தாயக மக்களின் மொழியைக் குறிக்கின்றது. இம்மொழிகள் எசுக்காலெயுத் மொழிகள் அல்லது இனுயிட்-யுப்பிக்-உனன்கன் மொழிகள் போன்ற பெயர்களாலும் அழைக்கப்படுகின்றன.\n\nஎசுக்கிமோ-அலெயுத் மொழிக் குடும்பத்தில் இரண்டு கிளைகள் உள்ளன. ஒன்று எசுக்கிமோ மொழிகள், மற்றது அலெயுத் மொழி. அலெயுத் மொழிக் கிளையில் அலெயுத் என்னும் ஒரேயொரு மொழியே உள்ளது. அலெயுத்தியத் தீவுகளிலும், பிரிபிலோஃப் தீவுகளிலும் இம்மொழியைப் பேசும் மக்கள் வாழ்கின்றனர். இது பல கிளை மொழிகளாகப் பிரிந்துள்ளது. எசுக்கிமோ மொழிகளும் இரு கிளைகளாகப் பிரிந்துள்ளன. யுப்பிக் மொழிகள் அலெசுக்காவின் மேற்கு, தென்மேற்குப் பகுதிகளிலும், சுக்கோத்காவிலும் பேசப்படுகின்றது. இனுயிட் கிளை மொழிகளைப் பேசுபவர்கள் வட அலாசுக்கா, கனடா, கிறீன்லாந்து ஆகிய பகுதிகளில் வாழ்கின்றனர். ஒரு பெரிய பிரதேசத்தில் வழங்கு இனுயிட் மொழிகள் பல வகைகளாக உள்ளன. அயலில் உள்ள வகைகள் ஒத்தவையாக இருந்தாலும் மையப் பகுதிகளில் இருந்து தொலைவில் டையோமேடே தீவுகள், கிழக்கு கிறீன்லாந்து போன்ற இடங்களில் வழங்கும் வகைகள் பெரிய வேறுபாடுகளைக் கொண்டுள்ளன.\n\nசிரெனிக் என்னும் மொழியின் சரியான இடத்தை மொழியியலாளர்கள் இன்னும் முடிவு செய்யவில்லை. சிலர் உதை யுப்பிக் மொழிகளின் ஒரு கிளையாக எண்ணுகின்றனர். வேறு சிலர் யுப்பிக், இனுயிட் ஆகிய கிளைகளுக்கு இணையாக இது எசுக்கிமோ குடும்பத்தின் மூன்றாவது கிளை என்கின்றனர்.\n\nSection::::வரலாறு.\nஇற்றைக்கு நான்காயிரம் ஆண்டுகளுக்கு முன்னரே எசுக்கிமோ மொழிகளினதும், அலெயுத் மொழிகளினதும் பொது மூதாதை மொழியில் இருந்து எசுக்கிமோ, அலெயுத் கிளைகள் பிரிந்துவிட்டதாக அலாசுக்கா நாட்டக மொழி மையம் (Alaska Native Language Center) நம்புகின்றது. சுமார் 1,000 ஆண்டுகளுக்கு முன்னர் எசுக்கிமோ மொழிக் குடும்பம் யுப்பிக், இனுயிட் என்னும் இரு கிளைகளாகப் பிரிந்தது.\n\nஎசுக்கிமோ - அலெயுத் மொழிகள் அமெரிக்காக்களின் நாட்டக மொழிகளுக்குள் அடங்குகின்றன. இது ஒரு புவியியல் சார்ந்த வகை பிரிப்பே அன்றி மரபுவழி சார்ந்த வகைபிரிப்பு அல்ல. எசுக்கிமோ - அலெயுத் மொழிகளுக்கு வட அமெரிக்காவின் பிற மொழிக் குடும்பங்களுடன் விளக்கிக்காட்டக்கூடிய அளவு தொடர்புகள் இல்லை. இம்மொழிக் குடும்பம் தனியானதும், வரலாற்றுக்கு முந்தியகாலத்தில் ஆசியாவில் இருந்து கடைசியாகப் புலம் பெயர்ந்த மக்களோடு தொடர்புடையது என்றும் நம்புகின்றனர்.\n\nகிழக்குச் சைபீரியாவிலும் வடகிழக்குச் சீனாவிலும் பேசப்படும் வடக்குத் துங்குசிய மொழிகளில் எசுக்கிமோ - அலெயுத் மொழிகளின் கடன்சொற்கள் காணப்படுவதாகவும், இச்சொற்கள் தெற்குத் துங்குசிய மொழிகளில் இல்லை என்றும் அலெக்சாண்டர் வோவின் (2015) எடுத்துக்காட்டினார். இது எசுக்கிமோ-அலெயுத் மொழிகள் ஒரு காலத்தில் கிழக்கு சைபீரியாவில் பரவலாகப் பேசப்பட்டதைக் காட்டுவதாக அவர் கருதினார். 2,000 ஆண்டுகளுக்கு உட்பட்ட காலத்திலேயே வடக்குத் துங்கிசிய மொழிகள் எச்கிமோ - அலெயுத் மொழிகளிடம் கடன் பெற்றிருக்கவேண்டும் என அவர் கணக்கிட்டார். இக்காலத்திலேயே துங்குசியர்கள் தமது தாயகமான அமுர் ஆற்றின் நடுப் பகுதிகளிலிருந்து வடக்கு நோக்கிப் பரவியதை அவர் சுட்டிக்காட்டினார். முந்து எசுக்கிமோ - அலெயுத் மக்களின் தாயகம் சைபீரியாவிலேயே உள்ளது என்றும் அலாசுக்காவில் அல்ல என்றும் வொல்வின் கருதுகின்றார்.\n\nSection::::உலக மொழிக் குடும்பங்களும் எசுக்கிமோ - அலெயுத் மொழிகளும்.\nஎசுக்கிமோ - அலெயுத் மொழிகளுக்கு உலகின் பிற மொழிக் குடும்பங்களுடன் எவ்வித மரபுவழித் தொடர்புகளும் இல்லை என்பதே தற்போதுவரை மொழியியலாளர்களால் ஏற்றுக்கொள்ளப்பட்ட நிலைப்பாடாக உள்ளது.\n"}
{"id": "457952", "url": "https://ta.wikipedia.org/wiki?curid=457952", "title": "அம்மோனியம் பைகார்பனேட்டு", "text": "அம்மோனியம் பைகார்பனேட்டு\n\nஅம்மோனியம் பைகார்பனேட்டு (Ammonium bicarbonate) என்பது (NH)HCO என்ற மூலக்கூற்று வாய்ப்பாட்டை உடைய கனிமச் சேர்மம் ஆகும். இந்தச் சேர்மமானது இதன் நீண்ட வரலாற்றுக்கேற்ப பல்வேறு பெயர்களைக் கொண்டுள்ளது. வேதியியல்ரீதியாக கூறினால் இது அம்மோனியம் அயனியினுடைய பைகார்பனேட்டு உப்பாகும். இது நிறமற்ற திண்மமாகும். இது எளிதில் சிதைவடைந்து அம்மோனியா, நீர் மற்றும் கார்பனீராக்சைடாக சிதைவடைகிறது.\n\nSection::::தயாரிப்பு.\nஅம்மோனியம் ஐதராக்சைடானது அம்மோனியாவுடன் கார்பனீராக்சைடைச் சேர்ப்பதால் தயாரிக்கப்படுகிறது.\n\nஅம்மோனியம் பைகார்பனேட்டானது நிலையற்றதாக இருப்பதால் வினைக்கரைசலானது குளிர்ச்சியான சூழலில் வைக்கப்படுகிறது. இதன் காரணமாக விளைபொருளானது வெண்மை நிறத் திண்மமாக வீழ்படிவாகிறது. 1997 ஆம் ஆண்டில் 100,000 டன்கள் அம்மோனியம் பைகார்பனேட்டு இந்த முறையில் தயாரிக்கப்பட்டது.\n\nஅம்மோனியா வாயுவானது வலிமையான செஸ்கிகார்பனேட்டின் நீர்க்கரைசலுள் செலுத்தப்படுகிறது. ( (NH)HCO, (NH)CO, and HO ஆகியவற்றின் 2:1:1 கலவை) அவ்வாறு செலுத்தப்பட்டவுடன் சாதாரண அம்மோனியம் கார்பனேட்டாக ((NH)CO) மாறுகிறது. இது 30°செல்சியசு வெப்பநிலையில் தயாரிக்கப்பட்ட கரைசலிலிருந்து இது திட வடிவில் பிரித்தெடுக்கப்படலாம். இந்தச் சேர்மம் காற்றுடன் வினைபுரியச் செய்யும் போது அம்மோனியாவினை வெளியிட்டு அம்மோனியம் பைகார்பனேட்டாக மாறுகிறது.\n\nSection::::ஆர்ட்சுஆர்ன் உப்பு.\nஅம்மோனியம் கார்பனேட்டின் இயைபு மிக நீண்ட காலமாகவே அறியப்பட்டிருக்கிறது. ஒரு காலத்தில் அவை வணிகரீதியாகத் தயாரிக்கப்பட்டுள்ளது. முன்னதாக இது சால் வாலடைல் அல்லது ஆர்ட்சுஆர்ன் உப்பு என அழைக்கப்பட்டது. இது நைட்ரசனைக் கொண்டுள்ள கரிமப் பொருள்களான முடி, கொம்பு, தோல் போன்றவற்றை உலர் வடித்தலுக்கு உட்படுத்துவதன் மூலம் தயாரிக்கப்படுகிறது. இந்தப் பொருட்கள் அம்மோனியம் பைகார்பனேட்டுடன் கூடுதலாக அம்மோனியம் கார்பனேட்டையும் கொண்டுள்ளது. சில நேரங்களில் இது அம்மோனியம் செஸ்கிகார்பனேட்டு எனவும் அழைக்கப்படுகிறது. இது வலிமையான அம்மோனிய நெடியினை உடையது. ஆல்ககாலுடன் நொதிக்கச் செய்யப்படும் போது கார்பமேட்டானது கரைந்து அம்மோனியம் பைகார்பனேட்டின் வீழ்படிவை விட்டுச் செல்கிறது.\n\nஇதே மாதிரியான ஒரு சிதைவானது செஸ்கிகார்பனேட்டானது காற்றுடன் வினைபுரிய அனுமதிக்கப்படும் போதும் நிகழ்கிறது.\n\nSection::::பயன்கள்.\nஅம்மோனியம் பைகார்பனேட்டானது உணவுத் தொழிலில், குறிப்பாக அடுமைனத் தொழிலில் மிருதுவாக்கும் காரணியாகப் பயன்படுகிறது. சீனாவில் ஆவியால் வேக வைக்கப்பட்ட பன் மற்றும் பாதாம் ரொட்டிகளில் பயன்படுகிறது. முன்னதாக, இன்றைய உலகின் சமையல் சோடா வருவதற்கு முன்பாக சமையலறைகளில் அதிகமாகப் பயன்படுத்தப்பட்டது. சீனாவில் இந்த உப்பு மணமுடைய உப்பு என அழைக்கப்பட்டது. இசுகாண்டிநேவியாவிலிருந்து வெளிவந்த பல சமையல் புத்தகங்களில் இதனை ஆர்ட்சுஆர்ன் அல்லது கொம்புப்பு என குறிப்பிடுகின்றன. சமைக்கும் போது சிறிதளவு அம்மோனியாவின் நெடி இருப்பினும் அது வேகமாக மறைந்து சுவையற்றதாகி விடுகிறது. ரொட்டி சோடா மற்றும் ரொட்டி பொட்டாஷ் ஆகியவற்றுடன் ஒப்பிடும் போது ஒரே அளவான காரணிக்கு அதிக வாயுவை வெளியிடும் தன்மை கொண்டதாக இருக்கும் கூடுதல் நன்மையைக் கொண்டுள்ளது. அத்தோடு இந்தச் சேர்மம் முழுமையாக சிதைவடைந்து நீர் மற்றும் வாயுக்களாகி விடுவதாலும் வெப்பப்படுத்தும் போது அவையும் ஆவியாகிப்போய் விடுவதாலும், சோப்பு போன்ற வழவழப்புத் தன்மையையோ, உப்புத்தன்மையையோ இறுதியாகத் தயாரிக்கப்படும் உணவுப் பண்டத்தில் விட்டுச் செல்வதில்லை.\n\nஇது சீனாவில் செலவு குறைவான நைட்ரசன் உரமாக பயன்படுத்தப்பட்டு வந்தது. யூரியாவின் கண்டுபிடிப்பிற்குப் பின்ன அதன் தரம் மற்றும் நிலைத்தன்மையின் காரணமாக இதன் பயன்பாடு வழக்கொழிந்து போனது. இச்சேர்மமானது தீயணைப்புக் கருவிகளில் பயன்படும் சேர்மமாகவும், மருந்துப் பொருட்கள் தயாரிப்பின் போதும், சாயங்கள் மற்றும் நிறமிகளிலும், அடிப்படையான உரங்களிலும் இது பயன்படுகிறது. அம்மோனியம் பைகார்பனேட்டானது இன்றும் இரப்பர் மற்றும் நெகிழி தொழிற்சாலைகளில் பரவலாகப் பயன்படுகிறது. தோல் பதனிடுதல், பீங்கான் தயாரிப்பு மற்றும் வினைவேக மாற்றிகளின் தயாரிப்பு ஆகியவற்றிலும் பயன்படுகிறது.\n"}
{"id": "457955", "url": "https://ta.wikipedia.org/wiki?curid=457955", "title": "ஐந்தாவது மருத்துவர்", "text": "ஐந்தாவது மருத்துவர்\n\nஐந்தாவது மருத்துவர் (ஃபிப்த் டாக்டர் Fifth Doctor) என்பது பிபிசி தொலைக்காட்சியில் வெளியான அறிவியல் புனைகதை தொலைக்காட்சித் தொடரான \"டாக்டர் ஹூவில் உள்ள\" கதைமாந்தரின் பெயர் ஆகும். பீட்டர் டேவிசன் என்பவர் இந்தக் கதாப்பாத்திரத்தில் நடித்திருந்தார்.\n\nSection::::கண்ணோட்டம்.\nஇதற்கு முந்தைய மருத்துவராக நடித்த டாம் பேக்கர், நான்காவது மருத்துவர் தொடரில் இருந்து விலகுவதாக பிபிசி தெரிவித்தது. பின்னர், நிகழ்ச்சியின் தயாரிப்பாளர்கள் அடுத்த தொடரில் நடிக்கும் இந்தக் கதாப்பத்திரம் முந்தைய நடிகரின் தோற்றத்தில் இருந்து வேறுபட்டிருக்க வேண்டும் அதே சமயத்தில் அவர் மக்களில்டம் ஏற்கனவே சற்று அறிமுகம் கொண்டவராக இருத்தல் வேண்டும் எனவும் நினைத்தது. பிபிசியின் மற்றொரு தொடரான \"ஆல் கிரியேச்சர்ஸ் கிரேட் அண்ட் ஸ்மால்\" என்பதில் டிரிஸ்டன் பார்னன் எனும் கதாப்பத்திரத்தில் நடித்த பீட்டர் டேவிசன் என்பவர் பரவலாக கவனம் பெற்றார். அதனால் அவரை இந்தக் கதாப்பத்திரத்தில் நடிக்க தயாரிப்பாளர்களான ஜான் நாதன் -டர்னர் வரி ஆகிய இரு தயாரிப்பாளர்களும் தீர்மானித்தனர். ஃபிப்த் டாக்டரின் சகாப்தம் என்பது \"அடிப்படைகளுக்குத் திரும்பு\" எனும் அணுகுமுறையால் பரவலாக அறியப்பட்டது.மேலும் சில நகைச்சுவை மற்றும் சில நேரங்களில் வரும் திகில் மற்றும் அறிவியல் துல்லியத் தன்மை ஆகியவை இந்தத் தொடரில் இருக்க வேண்டும் என இதன் தயாரிப்பாளர்களான ஜான் நாதன்-டர்னர் ஆகியோர் ஊக்குவித்தனர்.\n\nSection::::தோற்றங்கள்.\nஃபிப்த் டாக்டர் கதாப்பத்திரம் முதன்முதலில் தொலைக்காட்சியில் \"லோகோபோலிஸின்\" கடைசி அத்தியாயத்தில் 21 மார்ச் 1981 இல் ஒளிபரப்பப்பட்டது. 20 வது ஆண்டின் சிறப்பு தி ஃபிப்த் டாக்டர் உட்பட \"டாக்டர் ஹூவின்\" 19 மற்றும் 20 பருவங்களில் டேவிசன் இந்த பாத்திரத்தில் நடித்திருந்தார். இந்தத் தொடரின் இரண்டாவது டக்டராக நடித்த பேட்ரிக் டிரொட்டன் இவரிடம் தொடர்ந்து இதே கதாப்பத்திரத்தில் நடிக்காது வேறு சில தொடர்களிலும் ஈடுபடுமாறு அறிவுரை கூறினார். அவரின் ஆலோசனையின் படி 21 ஆவது பருவத்தில் இருந்து தான் விலகுவதாக அறிவித்தார். ஐந்தாவது டாக்டராக இவர் மார்ச் 16, 1984 இல் வெளியான தொ கேவ்ஸ் ஆஃப் ஆண்ட்ரோசானியன் எனும் தொடரில் நடித்திருந்தார். 1999 ஆம் ஆண்டின் துவக்கத்தில் பிக் பினிஷ் தயாரிப்பு நிறுவனத்திற்காக இவர் டாக்டர் தொடரினை பதிவு செய்யும் பணிகளில் ஈடுபட்டார். 2007 ஆம் ஆண்டில் தனது 56 ஆவது வயதில் முதன் முதலாக திரையில் தோன்றினார். டாக்டர் ஹூ தொடரின் பத்தாவது டாக்டரான டேவிட் டெண்னடுடன் இணைந்து சில்ட்ரன் இன் நீட் எனும் திரைப்படத்தில் நடித்தார்.\n\nSection::::தொலைக்காட்சி தவிர்த்து.\nSection::::சிறுகதைகள்.\nடாக்டர் ஹூவின் இருபதாம் ஆண்டினை சிறப்பிக்கும் வகையில் எரிக் சவார்டு என்பவர் எழுதிய \"பெர்த் ஆஃப் ரெனெகெட் எனும் நூலில் இந்தக் கதாப்பத்திரம் இடம்பெற்றது. டேவிட் ஜெ. ஹோவ் என்பவர் எழுதிய பெர்த் ஃபேசினேசன் எனும் சிறுகதை, பால் கார்னல் என்பவர் எழுதிய டிகலாக் எனும் சிறுகதை, டேனியல் பிலித் என்பவர் எழுதிய டிகலாக் 2எனும் சிறுகதை, கிரெய்க் ஹின்டன் என்பவர் எழுதிய டிகலாக் 3 எனும் சிறுகதை,ஜேக்கி மார்ஷல் என்பவர் எழுதிய பெர்த் டிகலாக் 3 எனும் சிறுகதையில் இந்தக் கதாப்பத்திரம் இடம்பெற்றுள்ளது.\"\n"}
{"id": "457961", "url": "https://ta.wikipedia.org/wiki?curid=457961", "title": "கெர்ஸ்டி கல்ஜுலைட்", "text": "கெர்ஸ்டி கல்ஜுலைட்\n\nஒரு முன்னாள் மாநில அலுவரான கல்ஜுலைட், 2004 முதல் 2016 வரை ஐரோப்பிய கணக்காய்வாளர் நீதிமன்றத்தில் எஸ்டோனியாவின் பிரதிநிதியாக பணியாற்றினார். 2016இல் எஸ்தோனிய ஜனாதிபதித் தேர்தல்களில் பல தோல்வியுற்ற சுற்றுகளுக்குப் பிறகு, கல்ஜுலைட் 30 செப்டம்பர் 2016 அன்று பெரும்பான்மையான நாடாளுமன்றக் கட்சிகளால் எஸ்தோனியாவின் ஜனாதிபதின் கூட்டு வேட்பாளராக நியமிக்கப்பட்டார், அந்த சுற்றுக்கான ஒரே அலுவல்பூர்வ வேட்பாளராக 3 அக்டோபர் 2016 அன்று 81 வாக்குகளைப் பெற்று வென்றார்..\n\n1987இல், தாலின் மேல்நிலைப் பள்ளி எண். 44 இல் பயின்றார். படிப்புக்காலத்தில், பறவையியல் துறையில் நிபுணத்துவம் பெற்ற மாணவர் அறிவியல் சங்கத்தில் உறுப்பினராக இருந்தார். 1992 இல், டார்ட்டு \"கம் லாட்\" பல்கலைக்கழகத்தில் உயிரியலாளராக \"பட்டம் பெற்றார்\" . அவர் எஸ்தோனிய ஃபிலியா பேட்ரியா எனப்படும் மகளிர் மாணவர் கழகத்தின் உறுப்பினராவார். 2001 ஆம் ஆண்டில், டார்ட்டு பல்கலைக்கழகத்தில் வணிக நிர்வாகத்தில் எம்பிஏ பட்டம் பெற்றார். அவரது ஆய்வறிக்கை \"அரசு நிறுவப்பட்ட அடித்தளங்களின் மேலாண்மை அமைப்பின் முன்னேற்றம்\" என்று தலைப்பில் அமைந்ததாகும்.\n\nஎஸ்டோனியனைத் தவிர, கல்ஜுலைட் ஆங்கிலம், பின்னிஷ், பிரஞ்சு மற்றும் ஒரு குறிப்பிட்ட அளவிற்கு ரஷ்ய மொழிகளில் சரளமாக பேசும் வல்லவமை பெற்றவராவார்.\n\nSection::::பணிகள்.\n1996 முதல் 1997 வரை கல்ஜுலைட் அரசுக்கு சொந்தமான தொலைதொடர்பு ஈஸ்டி டெலிஃபோனில் விற்பனை மேலாளராகவும், 1997 முதல் 1998 வரை ஹோயுபங்கா இன்வெஸ்டீரிங்கூட் ஏஎஸ் நிறுவனத்தில் திட்ட மேலாளராகவும் பணியாற்றினார். 1998 முதல் 1999 வரை அவர் ஹன்சாபாங்கின் முதலீட்டு வங்கி பிரிவில் பணியாற்றினார். 1999 முதல் 2002 வரை, கல்ஜுலைட் எஸ்டோனிய பிரதமரான மார்ட் லாரின் பொருளாதார ஆலோசகராக பணியாற்றினார். 2002 முதல் 2004 வரை, அரசுக்கு சொந்தமான எரிசக்தி நிறுவனமான ஈஸ்டி எனர்ஜியாவின் துணை நிறுவனமான இரு மின்நிலைத்தின் இயக்குநராக இருந்தார். எஸ்டோனியாவில் மின் உற்பத்தி நிலையத்தை வழிநடத்திய முதல் பெண் இவர்.\n\n2004 ஆம் ஆண்டில், ஐரோப்பிய ஒன்றியத்தில் எஸ்டோனியா சேர்ந்தபோது, கல்ஜுலைட் ஐரோப்பிய கணக்காய்வாளர் நீதிமன்றத்தில் நாட்டின் பிரதிநிதியாக நியமிக்கப்பட்டார். 2011 முதல், கல்ஜுலைட் டார்ட்டு பல்கலைக்கழகத்தின் குழுவின் தலைவராக இருந்தார்.\n\nSection::::அரசியல் வாழ்க்கை.\nகல்ஜுலைட் தன்னை ஒரு தாராள பழமைவாதியாக வரையறுத்துக் கொண்டுள்ளார். வலுவான அரசு குறுக்கீட்டைக் கொண்ட வலுவான சிவில் சமூகத்திற்கு ஆதரவாக, குறைந்த அரசு தலையீட்டினைப் பற்றி அவர் பேசியுள்ளார், அதே நேரத்தில் தேவைப்படுபவர்களுக்கு உதவுவதில் அதிக முக்கியத்துவம் அளித்துவருகிறார். எல்ஜிபிடி உரிமைகள் மற்றும் குடியேற்றம் போன்ற சமூகப் பிரச்சினைகளில் அவர் தாராளவாத கருத்துக்களைக் கொண்டுள்ளார். ஐரோப்பிய ஒன்றியத்திலும், சமூக மற்றும் பொருளாதார விஷயங்களிலும் எஸ்தோனியாவின் நிலைப்பாட்டைக் கருத்தில் கொண்டு, அவர் பெரும்பாலும் எஸ்தோனிய ஊடகங்களில் தம் கருத்துகளைத் தெரிவித்துள்ளார். கூடுதலாக, அவர் ரேடியோ குகு நிகழ்ச்சியில் பங்கேற்பாளராகக் கலந்துகொண்டு அரசியல் பகுப்பாய்வு செய்துவருகிறார்.\n\n2001 முதல் 2004 வரை, அவர் தற்போதைய ப்ரோ பேட்ரியா மற்றும் ரெஸ் பப்ளிகா யூனியனின் முன்னோடிக்கட்சியான புரோ பேட்ரியா யூனியனின் உறுப்பினராக இருந்தார், இருந்தபோதிலும் அவர் தேர்தலில் போட்டியிடவில்லை.\n\nஐரோப்பிய கணக்காய்வாளர் நீதிமன்றத்தில் கல்ஜுலைட் பதவிக்காலம் 7 மே 2016 அன்று முடிவடையவிருந்த நிலையில், அவர் நவம்பர் 2015 இல் கொள்கை ஆய்வுகளுக்கான PRAXIS மையத்தின் அடுத்த தலைவராக உறுதி செய்யப்பட்டார். எஸ்தோனிய அரசாங்கம் 7 பிப்ரவரி 2016 க்குள் நீதிமன்றத்தில் அவரை மாற்றுவதற்கு முன்மொழிந்திருக்க வேண்டும் என்றாலும், அது அவரது பதவிக்காலத்தின் முடிவில் அவ்வாறு செய்ய முடியவில்லை, எனவே அவர் அந்த நிலையில் இருந்தார்.\n\nசெப்டம்பர் 19, 2016 அன்று, எஸ்டோனிய நாடாளுமன்றத்தின் அதிபரில் புதிதாக நிறுவப்பட்ட அபிவிருத்தி கண்காணிப்பு ஆலோசனைக் குழு கல்ஜுலைட்டை அதன் தலைவராக வாக்களித்தது. \nஆகஸ்டு முதல் செப்டம்பர் 2016 வரை எஸ்தோனிய ஜனாதிபதித்தேர்தலில் பல தோல்வியுற்ற சுற்றுகளுக்குப் பிறகு, அனைத்து நாடாளுமன்றக் கட்சிகளின் பிரதிநிதிகள், பேச்சாளர் மற்றும் துணைப் பேச்சாளர்கள் அடங்கிய ரிகுகோகுவின் \"மூத்தோர் சபை\", கல்ஜுலைட்டின் சம்மதத்தைக் கேட்டன, பின்னர் 3 அக்டோபர் 2016 அன்று ரிகிகோகு உறுப்பினர்கள் முன் வைக்கப்படும் ஒரே ஜனாதிபதி வேட்பாளராக அவரை முன்மொழிந்தனர். அவரது வேட்புமனு செப்டம்பர் 30 அன்று அதிகாரப்பூர்வமாக பதிவு செய்யப்பட்டது. 101 உறுப்பினர்களைக் கொண்ட ரிகிகோகுவிடம் இருந்து தேவையான 68 வாக்குகள் கல்ஜுலைட் என்பதில் சந்தேகமில்லை என்று ரிகிகோகு சபாநாயகர் ஈகி நெஸ்டர் கூறினார், ஆனால் சரியான எண்ணிக்கை அறியப்படவில்லை. அவரது வேட்புமனுவை 90 ரிகிகோகு எம்.பி.க்கள் ஆதரித்தனர். அவர் தேர்தலில் 81 வாக்குகளைப் பெற்றுவெற்றி பெற்றார், அவருக்கு எதிராக எவரும் வாக்களிக்கவில்லை, அதே நேரத்தில் அவருக்கு ஆதரவு அளிக்கப்படமாட்டாது என்று பகிரங்கமாக அறிவித்த ஒரே நாடாளுமன்றக் கட்சி 7 வாக்குகளை மட்டுமே பெற்ற ஈகேஆர்கே என்னும் கட்சியாகும்.\n\nபிரச்சாரத்தின்போது ஊடகங்கள் மற்றும் அவரது எதிர்க்கட்சிக்காரர்களால் வைக்கப்பட்ட எதிர்ப்பு மற்றவர்களைப்போல அவர் அதிகம் அறியப்படாதவர் என்பதே. அவர் எழுதிய பொதுக் கடிதத்திலும், பல நேர்காணல்களிலும் அந்த எதிர்ப்பை எதிர்கொண்டதோடு, வெவ்வேறு பகுதிகளுக்குச் சென்று மக்களுடன் நேரடியாகப் பேசி தன் இருப்பினை வெளிப்படுத்திக்கொண்டார். அக்டோபர் 2016 நடுப்பகுதியில், முதன்முதலில் நடத்தப்பட்ட கணக்கெடுப்பின்போது கல்ஜுலைட்டினை 73 விழுக்காட்டினர் ஏற்றதை அறியமுடிந்தது.\n\n2017 ஆம் ஆண்டில், ஃபோர்ப்ஸ் இதழ்உலகின் 100 சக்திவாய்ந்த பெண்களின் பட்டியலில் முதல் எஸ்தோனியர், வரிசையில் 78 வது பெண்மணி, மற்றும் மிகவும் செல்வாக்கு மிக்க பெண் அரசியல் தலைவர்களில் இருபது இரண்டாவது பெண் என்று அறிவித்தது..\n\nSection::::சொந்த வாழ்க்கை.\nகல்ஜுலைட்டுக்கு முதல் திருமணத்தின்மூலமாக ஒரு மகள் மற்றும் ஒரு மகனைப் பெற்றுள்ளார். அவர் ஒரு பாட்டியும் ஆவார். கல்ஜுலைட்டின் இரண்டாவது கணவர் ஜார்ஜி-ரெனே மக்ஸிமோவ்ஸ்கி ஆவார் அவர்களுக்கு இரண்டு மகன்கள் உள்ளனர்.\n\nகல்ஜுலைட்டின் ஒன்றுவிட்ட சகோதரனும், எஸ்டோனிய மையக்கட்சியின் அரசியல்வாதிமான ராய்மண்ட் கல்ஜுலைட் எஸ்தோனியா, தலைநகரான டலினில் உள்ள போக்ஜா டலினின் மூத்தவராகக் கருதப்படுகிறார்.\n\n\n\n\n"}
{"id": "457963", "url": "https://ta.wikipedia.org/wiki?curid=457963", "title": "சூப்பர் மரியோ வேர்ல்ட்", "text": "சூப்பர் மரியோ வேர்ல்ட்\n\nசூப்பர் மரியோ வேர்ல்ட்  (Super Mario World) என்பது 1990 ஆம் ஆண்டின் பக்க-திரை உருளல் இயங்குதள விளையாட்டு ஆகும். இது நிண்டெண்டோவால் சூப்பர் நிண்டெண்டோ என்டர்டெயின்மென்ட் சிஸ்டம் (எஸ்என்இஎஸ்) க்காக உருவாக்கப்பட்டு  வெளியிடப்பட்டது.\n\nமரியோ விளையாட்டு தொடரின் எதிரியான பவுசர் மற்றும் நண்பர்களிடம் இருந்து இளவரசி டோட்ஸ்டூல் மற்றும் டைனோசர் லேண்டை காப்பாற்ற மரியோவின் தேடலின் கதையே இந்த விளையாட்டு ஆகும். முந்தைய சூப்பர் மரியோ நிகழ்பட விளையாட்டுக்களை போல வடிவமைக்கப்பட்டுள்ளது.\n\nSection::::விளையாடும் முறை.\nசூப்பர் மரியோ வேர்ல்ட் விளையாடுபவர்கள் மரியோ அல்லது அவரது சகோதரர் லூய்கியை ஒவ்வொரு நிலையிலும் கட்டுப்படுத்தி கொடிக் கம்பத்தை அடைவதே விளையாட்டின் குறிக்கோளாகும். சூப்பர் மரியோ வேர்ல்டில் யோஷி என்ற டைனோசர் அறிமுகப்படுத்தப்பட்டுள்ளது. கூபா ட்ரூபாஸ் எனப்படும் ஆமையை ஒத்த விலங்கின் ஓடுகளை சாப்பிடுவதன் மூலம் எதிரிகளை உண்ணவும் திறன்களைப் பெறவும் கூடியதாக யோஷி வடிவமைக்கப்பட்டுள்ளது. விளையாடுபவர்கள் மரியோவை ஓடுதல், குதித்தல், சில பவர்-அப்களின் உதவியுடன் பறக்க அல்லது மிதக்க செய்ய முடியும். மரியோவை இலக்கை அடைவதற்காக வெவ்வேறு பாதைகளிலும் செலுத்த முடியும். தடைகளையும் எதிரிகளையும் ஓடுதல், குதித்தல், மற்றும் எதிரிகளை வீழ்த்தல் அல்லது தோற்கடிப்பதன் மூலம் பயணித்து இலக்கை அடைய வேண்டும். நெருப்பு பூக்கள், காளான் என்பவற்றை பிடிப்பதன் மூலம் சிறப்பு திறன்களை மரியோ பெற்று கொள்ளும். இந்த விளையாட்டு மொத்தம் 96 நிலைகளை கொண்டுள்ளது. யோஷி டைனோசர் மேல் மரியோ சவாரி செய்யலாம். யோசி பெரும்பாலான எதிரிகளை சாப்பிடக் கூடியது. விளையாட்டின் முடிவை அடைய ஏழு உலகங்கள் வழியாக செல்ல வேண்டும் என்பதே முக்கிய நோக்கம் என்றாலும், ரகசிய  வழிகளைப் பயன்படுத்தி விளையாடுபவர் விளையாட்டை மிக வேகமாக வெல்ல முடியும்.\n\nSection::::வெளியீடு.\nசூப்பர் மரியோ வேர்ல்ட் 1990 ஆம் ஆண்டு  நவம்பர் 21 அன்று யப்பானில் வெளியிடப்பட்டது. யப்பானில் வெளியிடப்பட்ட எஸ்.என்.இ.எஸ்ஸிற்கான இரண்டு வெளியீட்டு விளையாட்டுகளில் இதுவும் ஒன்றாகும். இந்த விளையாட்டு ஆகஸ்ட் 1991 இல் வட அமெரிக்காவில் வெளியிடப்பட்டது. நிண்டெண்டோ ஆர்கேட் பெட்டிகளுக்கான பதிப்பையும் வெளியிட்டது.\n\nSection::::வரவேற்பு.\nசூப்பர் மரியோ வேர்ல்ட் கேம்ரேங்கிங்ஸ் தரவரிசையில் எல்லா நேரத்திலும் விளையாடப்படும் விளையாட்டில் பதினேழாவது இடத்தைப் பெற்றது. நிண்டெண்டோவினால் உலகளவில் 20.61 மில்லியன் பிரதிகள் விற்கப்பட்டுள்ளது. எஸ்.என்.ஈ.எஸ் இன் அதிகம் விற்பனையாகும் விளையாட்டாக அமைந்தது.\n\nSection::::விருதுகள்.\nசூப்பர் மரியோ வேர்ல்ட்டிற்கு ஆண்டின் விளையாட்டுக்கான விருதுகளை நிண்டெண்டோ பவர் மற்றும் பவர் பிளேயர் வழங்கின. பல விமர்சகர்கள் எல்லா காலத்திலும் மிகச்சிறந்த நிகழ்பட விளையாட்டுகளில் ஒன்றாக அறிவித்தனர். 2014 ஆம் ஆண்டில் நிண்டெண்டோ இதழ் எல்லா நேரத்திலும் மூன்றாவது பெரிய நிண்டெண்டோ விளையாட்டாக மதிப்பிட்டது. 2012 ஆம் ஆண்டில் நிண்டெண்டோ பவர் சூப்பர் மரியோ வேர்ல்டு ஐந்தாவது மிகப் பெரிய விளையாட்டு என்று மதிப்பிட்டது. 2007 ஆம் ஆண்டில், ரெட்ரோ கேமர் இதை எல்லா நேரத்திலும் சிறந்த இயங்குதள விளையாட்டாக மதிப்பிட்டது. அதே நேரத்தில் யுஸ்கேமர் இதை 2015 ஆம் ஆண்டில் சிறந்த சூப்பர் மரியோ இயங்குதள விளையாட்டாக பட்டியலிட்டது.\n"}
{"id": "457969", "url": "https://ta.wikipedia.org/wiki?curid=457969", "title": "கோட்டையகம்", "text": "கோட்டையகம்\n\nகோட்டையகம் (Castle) அல்லது கோட்டை மனை என்பது ஐரோப்பாவில் அரச குடும்பத்தினர், பிரபுக்கள் என்போரும் படைத் தலைவர்களும் மத்திய காலப் பகுதியில் கட்டிய அரண் செய்யப்பட்ட கட்டிட அமைப்பைக் குறிக்கும். கோட்டையகம் என்னும் சொல் இக்கட்டுரையில் \"Castle\" என்னும் ஆங்கிலச் சொல்லின் மொழிபெயர்ப்பாகப் பயன்படுகின்றது. அறிஞர்கள் இச்சொல்லின் பொருள் குறித்துப் பல்வேறு கருத்துக்களைத் தெரிவித்தாலும், பொதுவாக இது பிரபுக்களின் அரண் செய்யப்பட்ட தனிப்பட்ட வசிப்பிடம் என்பதே பெரும்பாலானோரின் கருத்து. \"மாளிகை\", \"கோட்டை\", \"அரணுடன்கூடிய குடியிருப்பு\" என்பவற்றில் கட்டிட அமைப்பில் ஒத்த தன்மைகள் காணப்பட்டாலும், அவை ஒன்றிலிருந்து ஒன்று வேறுபட்டவை. மாளிகை பொதுவாக அரண் செய்யப்படுவதில்லை. கோட்டை எல்லா வேளைகளிலும் அரசர்களினதோ, பிரபுக்களினதோ வசிப்பிடங்களாக இருப்பதில்லை. அரணுடன் கூடிய குடியிருப்பு மக்களின் பாதுகாப்புக்காக அமைக்கப்படுவது. வெவ்வேறு காலகட்டங்களில் இச்சொல் பல்வேறுபட்ட அமைப்புக்களைக் குறிக்கப் பயன்பட்டுள்ளது. மலைக் கோட்டைகள், பெரிய நாட்டுப்புற வீடுகள் என்பனவும் இச்சொல்லால் குறிக்கப்பட்டன. கோட்டையகங்கள் பயன்பாட்டுக்கு வந்து ஏறத்தாழ 900 ஆண்டு காலப் பகுதியில், அவை பல்வேறு வடிவங்களைக் கொண்டவையாகவும், வேறுபட்ட அம்சங்களோடு கூடியனவாகவும் கட்டப்பட்டன. பாதுகாப்புச் சுவர்கள், அம்புத் தாக்குதலுக்கான இடைவெளிகள் போன்றைவை பொதுவாகக் காணப்பட்டன.\n\nகரோலிங்கியப் பேரரசு வீழ்ச்சியடைந்த பின்னர் அதன் ஆட்சிப் பகுதிகளைப் பல பிரபுக்களும், இளவரசர்களும் தம்மிடையே பிரித்துக்கொண்டனர். இதைத் தொடர்ந்து ஐரோப்பியப் பாணிக் கோட்டையகங்கள் 9 ஆம் 10 ஆம் நூற்றாண்டுகளில் தோன்றின. தம்மைச் சூழ இருந்த பகுதிகளைக் கட்டுப்படுத்துவதற்காகப் பிரபுக்கள் கோட்டையகங்களை அமைத்தனர். இக்கோட்டையகங்கள் தாக்குதலுக்கும், தற்காப்புக்குமான அமைப்புக்களாக இருந்தன. பிற பகுதிகள் மீது தாக்குதல் நடத்துவதற்கான தளமாக இவை பயன்பட்ட அதேவேளை எதிரிகளிடம் இருந்து பாதுகாத்துக் கொள்வதற்கான அமைப்புக்களாகவும் இவை செயற்பட்டன. கோட்டையகங்கள் தொடர்பான ஆய்வுகளில் அவற்றின் படைத்துறை சார்ந்த தோற்றத்துக்கு அழுத்தம் கொடுக்கப்பட்டாலும், இவ்வமைப்புக்கள் நிர்வாக மையங்களாகவும், அதிகார பலத்தின் குறியீடுகளாகவும் விளங்கின. நகர்ப்புறக் கோட்டையகங்கள் உள்ளூர் மக்களையும், முக்கியமான போக்குவரத்து வழிகளையும் கட்டுப்படுத்துவதற்குப் பயன்பட்டன. நாட்டுப்புறக் கோட்டையகங்கள், ஆலைகள், வளம் பொருந்திய நிலங்கள், நீர் வளங்கள் போன்ற சமூகத்தின் வாழ்வோடு ஒன்றிணைந்த அம்சங்களுக்கு அண்மையாக அமைக்கப்பட்டன.\n\nபல கோட்டையகங்களைத் தொடக்கத்தில் மண், மரம் ஆகியவற்றைப் பயன்படுத்திக் கட்டினர். காலப்போக்கில் அவற்றின் அரண்களைக் கற்களாற் கட்டி வலுப்படுத்தினர். தொடக்ககாலக் கோட்டையகங்கள் இயற்கையாக அமைந்த அரண்களைப் பயன்படுத்திக்கொண்டன. இவற்றில் காவலுக்கும், தாக்குதலுக்குமான கோபுரங்களோ அம்புத் தாக்குதலுக்கான சிறப்பு அமைப்புக்களோ இருக்கவில்லை. 12 ஆம் நூற்றாண்டின் பிற்பகுதியிலும், 13 ஆம் நூற்றாண்டின் தொடக்கப் பகுதியிலும், கோட்டையகங்களின் பாதுகாப்புக்கான புதிய அணுகுமுறை உருவானது. கோட்டையகங்களின் பாதுகாப்புக்காக உயர்ந்த கோபுரங்கள் பரவலாகப் புழக்கத்துக்கு வந்தன. பக்கவாட்டுத் தாக்குதலுக்கு அழுத்தம் கொடுக்கப்பட்டது. ஒரு மையத்திலிருந்து விரிந்து செல்லும் வகையில் பல அடுக்குகளில் அரண்கள் அமைக்கப்பட்டன. கோட்டையகங்களின் எல்லாக் கட்டிடக்கலைக் கூறுகளும் படைத்துறைப் பயன்பாடு கொண்டவையாக இருக்கவில்லை. அகழிகள் அவற்றின் முன்னைய பாதுகாப்புப் பயன்பாட்டில் இருந்து அதிகாரத்தின் குறியீடுகளாக மாறின. சில பெரிய கோட்டையகங்கள் நீண்ட, வளைந்து வளைந்து செல்லும் அணுகுவழிகளைக் கொண்டிருந்தன. இது சம்பந்தப்பட்ட பிரபு தொடர்புல் உயர்வான கருத்துக்களை உருவாக்குவதையும், சூழவுள்ள நிலத் தோற்றத்தின் மீது குறியீட்டு ஆதிக்கம் செலுத்துவதையும் நோக்கமாகக் கொண்டது.\n\nமத்திய காலத்தின் இறுதியில் கோட்டையகங்கள் அவற்றின் படைத்துறை முக்கியத்துவத்தை இழக்கத் தொடங்கின. இதன் விளைவாகக் கோட்டையகங்கள் வாழிடங்களாகவும், அதிகாரத்தை வெளிப்படுத்தும் குறியீடுகளாகவும் மட்டுமே முக்கியத்துவம் பெற்றன.\n\n"}
{"id": "457973", "url": "https://ta.wikipedia.org/wiki?curid=457973", "title": "மைக்கேல் கிளின்கர்", "text": "மைக்கேல் கிளின்கர்\n\nமைக்கேல் கிளிங்கர் (Michael Klingerபிறப்பு: ஜூலை 4, 1980) ஒரு ஆஸ்திரேலிய முன்னாள் முதல் தரத் துடுப்பாட்ட வீரர் ஆவார், இவர் 2019 இல் ஓய்வு பெற்றபோது பிக் பாஷ் லீக்கில் அதிக ரன்கள் எடுத்த சாதனையைப் படைத்தார். 2008-09 ஆண்டுகளில் நடைபெற்ற பிரீமியர் லீக் துடுப்பாட்ட தொடர்களில் கிளிங்கர் விக்டோரியாவுக்காகவும், செயின்ட் கில்டா கிரிக்கெட் சங்கத்திற்காகவும் விளையாடினார். 2009 ஆம் ஆண்டுகளில் தெற்கு ஆஸ்திரேலியா ரெட்பேக் அணிக்காக விளையாடினார். 2010 ஆம் ஆண்டின் அந்த அணியின் தலைவராக நியமனம் ஆனார். 2009 மற்றும் 2010 ஆம் ஆண்டின் மாநிலத்தின் சிறந்த வீரராகத் தேர்வானார்.2011 ஆம் ஆண்டில் இந்தியன் பிரீமியர் லீக் தொடரில் வீரர்கள் ஏலத்தில் இவர் கொச்சி டஸ்கர்ஸ் அணியால் ஏலத்தில் எடுக்கப்பட்டார்.2014 ஆம் ஆண்டில் பெர்த் ஸ்கார்சர்ஸ் அணிக்காகவும் மேற்கு ஆத்திரேலிய அணிக்காகவும் இவர் விளையாடினார். மார்ச் 2018 இல், அவர் முதல் தர கிரிக்கெட்டில் இருந்து ஓய்வு பெறுவதாக அறிவித்தார்.\n\nSection::::தனிப்பட்ட வாழ்க்கை.\nகிளிங்கர் ஆஸ்திரேலியாவின் விக்டோரியாவின் கியூவில் பிறந்தார், இவர் யூதர் இனத்தைச் சேர்ந்தவர் ஆவார். டீக்கின் பல்கலைக்கழகத்தில் இளங்கலை பயன்பாட்டு அறிவியல் பட்டம் மற்றும் முதுகலை வணிக (விளையாட்டு மேலாண்மை) பட்டம் பெற்றார்.\n\nSection::::தொழில்.\nSection::::விக்டோரியா.\nகிளிங்கர் ஆஸ்திரேலியாவின் 19 வயதுக்குட்பட்ட ஆண்கள் துடுப்பாட்ட அணியின் தலைவராக நியமிக்கப்பட்டார் - இவரது சக வீரரான மைக்கேல் கிளார்க், பின்னாளில் தேசிய அணியின் கேப்டனாக ஆனார். தனது 18 ஆவது வயதில் இவர் முதல்தரத் துடுப்பாட்டப் போட்டிகளில் விளையாடினார். 2001 ஆம் ஆண்டில் இவர் 99 ஓட்டங்களில் இருந்தபோது அப்போதைய அணியின் தலைவர் பால் ரைஃபேல் டிக்ளேர் செய்வதாக அறிவித்தார். இந்த நிகழ்வு சர்ச்சையானது. மேலும் 99 ஓட்டத்தில் இறுதிவரை ஆட்டமிழக்காமல் ஒருவர் இருக்கும் போது ஓர் அணி டிக்ளேர் செய்தது அதுவே முதல் முறையாகும். இது கிளிங்கருக்கு பெரும் வருத்தத்தை ஏற்படுத்தியது. ஆனால் அதன் பின்பு 2005-06 ஆம் ஆண்டில் விக்டோரியன் புஷ்ரேஞ்சர்ஸ் அணிக்காக இவர் விளையாடத் தேர்வானார்.\nSection::::தெற்கு ஆஸ்திரேலியா.\nகிளிங்கர் 2008-09 ஆண்டுகளில் தென் ஆஸ்திரேலியாவில் உள்ள ரெட்பேக் அணியில் சேர்ந்தார், அவர் துவக்கத்தில் 3 வது இடத்தில் மட்டையடத் தீர்மானித்தார். அந்த முடிவு அவருக்கு வெற்றி பெற்றுத் தந்தது. விக்டோரியாத் துடுப்பாட்ட அணிக்கு எதிரான போட்டியில் இறுதிவரை ஆட்டமிழக்காமல் 150 ஓட்டங்கள் எடுத்தார். நவம்பர் 11 அன்று மேற்கு ஆஸ்திரேலியாவுக்கு எதிராக, கிளிங்கர் தனது முதல் இருநூறு ஓட்டங்களை அடித்தார் அந்தப் போட்டியில் மொத்தமாக இவர் 255 ஓட்டங்களை எடுத்தார் இடங்களைப் பிடித்தார், மேலும் இவர் ஷெஃபீல்ட் ஷீல்ட் மற்றும் ஃபோர்டு ரேஞ்சர் கோப்பை இரண்டு தொடர்களிலும் சிறப்பான திறனை வெளிப்படுத்தி அதிக ஓட்டங்களை எடுத்தார்.\n\nSection::::இந்தியன் பிரீமியர் லீக்.\n2011 ஆம் ஆண்டில் இந்தியன் பிரீமியர் லீக் தொடரில் வீரர்கள் ஏலத்தில் இவர் கொச்சி டஸ்கர்ஸ் அணியால் 75,000 அமெரிக்க டாலருக்கு ஏலத்தில் எடுக்கப்பட்டார்.\n\nSection::::விருதுகள்.\n2009 மற்றும் 2010 ஆம் ஆண்டுகளில் சிறந்த மாநிலத் துடுபாட்ட வீரருக்கான விருதுகளைப் பெற்றார்.\n"}
{"id": "457979", "url": "https://ta.wikipedia.org/wiki?curid=457979", "title": "அமீரா ஷா", "text": "அமீரா ஷா\n\nஅமீரா ஷா (பிறப்பு: செப்டம்பர் 24, 1979) ஒரு இந்திய தொழில்முனைவோர் மற்றும் மும்பையைத் தலைமையகமாகக் தளமாகக் கொண்ட நோயியல் மையங்களின் பன்னாட்டுக் குழுமமான மெட்ரோபோலிஸ் ஹெல்த்கேரின் நிர்வாக இயக்குநர் ஆவார். இந்நிறுவனம் ஏழு நாடுகளில் செயல்படுகிறது. அவர் மெட்ரோபோலிஸ் ஹெல்த்கேரின் நிறுவனர் மற்றும் தலைவரான டாக்டர் சுஷில் ஷாவின் மகள் ஆவார்.\n\nSection::::ஆரம்ப கால வாழ்க்கை.\nநோயியல் நிபுணரான சுஷில் ஷா மற்றும் மகளிர் மருத்துவ நிபுணரான துரு ஷா ஆகியோருக்கு அமீரா ஷா பிறந்தார். அவர் மும்பையில் உள்ள மருத்துவர்கள் குடும்பத்தைச் சேர்ந்தவர். அவரது மூத்த சகோதரி அபர்ணா ஷா ஒரு மரபியலாளர் ஆவார். அவர் எச்.ஆர்.வணிக மற்றும் பொருளாதாரக் கல்லூரியின் இளம் கல்லூரியில் வணிகம் பயின்றார். . ஆண்டினில் உள்ள டெக்சாஸ் பல்கலைக்கழகத்தில் நிதி தொடர்பான பாடத்தில் பட்டம் பெற்றார்.\n\nஅவர் நியூயார்க்கில் உள்ள கோல்ட்ஸ்மேன் சட்ஸ் உடன் இணைந்து பணியாற்றினார். பின்னர் ஹார்வேர்டு பிசினஸ் பள்ளியில் உரிமையாளர்-தலைவர் மேலாண்மை திட்டத்தை முடித்தார். ஷா ஒரு தொழில்துறை செய்தித் தொடர்பாளர் மற்றும் பல்வேறு தேசிய மற்றும் சர்வதேச மன்றங்கள், தொழில் நிகழ்வுகள் மற்றும் மாநாடுகளில் பேச்சாளராக இடம்பெற்றுள்ளார். அகமதாபாத்திலுள்ள இந்தியன் இன்ஸ்டிடியூட் ஆப் மேனேஸ்மெண்ட், ஹார்வட் பிசினஸ் பள்ளி டெட் மற்றும் சிஐஐ ஆகிய நிறுவனங்களால் ஏற்பாடு செய்யப்பட்ட நிகழ்வுகளில் அவர் பேசியுள்ளார்.\n\nSection::::பின் புலம்.\nபட்டப்படிப்பை மருத்துவப் பள்ளியில் 1980ம் ஆண்டு முடித்த போது அவருடைய தந்தையான மருத்துவர் சுஷில் ஷா, ஆரோக்கியத்தைப் பேணும் நிலையில் இந்தியா பின்னடைந்திருப்பதைக் கண்டு அதிருப்தி அடைந்து, அமெரிக்கா சென்று அங்கு பின்பற்றப்படும் நடைமுறைகளை கற்று ஒரு நோய்க்காண மூல காரணத்தைக் கண்டறியும் நோய்க்குறியியல் ஆய்வகத்தைத் தொடங்கினார். அவருடைய சமையலறையையே முதலில் மருத்துவமனையாக செயல்பட்டது. அவருடைய மகளான அமீரா ஷா, தற்போதைய தைராய்டு பரிசோதனை, கருவள பரிசோதனை, மற்றும் பல்வேறு ஹார்மோன் பரிசோதனைகள் இந்தியாவில் 1980களில் கிடையாது என்றும் அதனை முதலில் தொடங்கியவர் தன் தந்தையாரான சுஷில்தான் என்று கூறுகிறார். தற்போது சர்வதேச நோய்குறியியல் துறையில் முன்னோடியாக உள்ள அவர் தன் தந்தையின் ஆய்வகத்தை 2 ஆயிரம் கோடி ரூபாய் நிறுவனமாக உயர்த்திப் பெருமை சேர்த்துள்ளார். செயல்அலுவராகப் பணியாற்றுவதா அல்லது தொழில்முனைவராக ஆவதா என்ற நிலையைப் பற்றி தன் தந்தையிடம் விவாதித்து தொழில் முனைவோர் ஆவதே தன் விருப்பம் என்று தெரிவித்து, சாதித்துள்ளார்.\n\nSection::::தொழில்.\nSection::::மெட்ரோபோலிஸ் ஹெல்த்கேர்.\nஅவர் தனது தந்தையின் நோயியல் வணிகத்தை 2001 இல் எடுத்துக்கொண்டார். மெட்ரோபோலிஸ் ஆய்வகம். சுமார் 1.5 மில்லியன் மற்றும் 40 ஊழியர்களின் வருவாயைக் கொண்ட ஒரு நோயறிதல் ஆய்வகத்தை அவர் மாற்றினார், மெட்ரோபோலிஸ் ஹெல்த்கேர், 125 நோயறிதல் ஆய்வகங்களின் பன்னாட்டுக் குழுமத்தில் 90 மில்லியன் டாலர் வருவாய் மற்றும் 4,500 ஊழியர்களைக் கொண்டது.\n\nSection::::வாரிய உறுப்பினர்கள் மற்றும் இணைப்புகள்.\nஅவர் மரிகோ கயா எண்டர்பிரைசஸ் லிமிடெட்டின் நிர்வாக இயக்குநராகவும், மெட்ரோபோலிஸ் ஹெல்த்கேர் லிமிடெட்டின் நிர்வாக இயக்குநராகவும் உள்ளார். அவர் தற்போது டோரண்ட் பார்மாசூட்டிகல்ஸ் லிமிடெட், ஷாப்பர்ஸ் ஸ்டாப் லிமிடெட் மற்றும் கயா லிமிடெட் ஆகிய நிறுவனங்களின் இயக்குநராக உள்ளார்.\n\nஷா நோய்க்குறியியல் ஆய்வுக்கூடங்கள் இந்திய சங்கத்தின் (IAPL) செயலாளராகவும் , 2012 இல் வர்த்தக மற்றும் தொழில் கூட்டமைப்பின் சுகாதார சேவைகள் குழுவில் துணைத்தலைவராகவும் பணியாற்றினார்.\n\n\n\n"}
{"id": "457985", "url": "https://ta.wikipedia.org/wiki?curid=457985", "title": "பீர்க்கு", "text": "பீர்க்கு\n\nபீர்க்கு, பீரம், பீர்கங்காய் (\"Luffa aegyptiaca\", \"sponge gourd, எகிப்திய வெள்ளரி, அல்லது வியட்நாமிய லஃப்ஃபா\"', என்பது காய்கறிக்காக பயிரிடப்படும் \"பீர்க்கு பேரினத்தைச்\" சேர்ந்த ஒரு தாவரம் ஆகும். இது ஒரு ஆண்டுத் தாவரக் கொடியாகும். இது தெற்கு ஆசியா மற்றும் தென்கிழக்காசியாவை பூர்வீகமாகக் கொண்டது.\n\nSection::::சொற்பிறப்பு.\n16 ஆம் நூற்றாண்டில் எகிப்தில் சாகுபடிசெய்யப்படுவதைக் கண்ட ஐரோப்பிய தாவரவியலாளர்கள் இந்த தாவரத்துக்கு \"\"ஈஜிப்டியாகா\" \" என்ற \"தாவரவியல் பெயரை\" வைத்தனர். ஐரோப்பிய தாவரவியல் நூலில், இந்த கொடியானது முதன்முதலில் ஜோஹன் வெஸ்லிங்கியஸால் 1638 இல் விவரிக்கப்பட்டது, அவர் இதற்கு \"எகிப்திய வெள்ளரி\" என்று பெயரிட்டார். வெஸ்லிங்கியஸ் \"லஃபா\" என்ற பெயரையும் அறிமுகப்படுத்தினார்.\n\nSection::::விளக்கம் மற்றும் சாகுபடி.\nஇதன் காய்கள் தோராயமாக 30 செமீ நீளம் கொண்டது. இது வடிவத்திலும் அளவிலும் ஏறக்குறைய வெள்ளரிக்காயை ஒத்திருக்கிறது. இதில் உள்ள மஞ்சள் பூக்கள் காரணமாக, சிலசமையங்களில் அலங்காரத்துக்கும் வளர்க்கப்படுகிறது.\n\nபீர்க்கு கொடியானது பெரும்பாலும் பந்தலிடப்பட்டு, அல்லது வேலியிலோ, விட்டுக் கூரையின் மேல் படரவிட்டோ வளர்க்கப்படுகிறது. இது செழிப்பாக வளர நிறைய வெப்பமும், நிறைய தண்ணீரும் தேவை. \nSection::::மலர்.\nபீர்க்கம்பூவானது சிறியது; பொன்போன்ற மஞ்சள் நிறமானது. அழகானது: எனினும் மனமில்லாதது.\nSection::::பயன்கள்.\nஇளம் பீர்கங்காயானது காய்கறியாக பயன்படுத்தப்படுவதால், பொதுவாக வெப்பமண்டல ஆசியாவில் வளர்க்கப்படுகிறது. இளசைப் போலல்லாமல், நன்கு முற்றிய காயானது வலுவான நார்களைக் கொண்டதாகவும், சாப்பிட முடியாததாகவும் இருக்கும். மேலும் இந்த முற்றிய காயில் உள்ள நார் உருண்டையானது குளிக்கும்போது அழுக்கு தேய்க்கும் குளியல் நார் தயாரிக்க பயன்படுகிறது. குளியல் நாராக இது பயன்படுத்துவதால், டிஷ்ராக் சுண்டைக்காய், ராக் சுண்டைக்காய், கடற்பாசி, காய்கறி-கடற்பாசி ஆகிய பொதுவான பெயர்களிலும் இது அறியப்படுகிறது. அதே நோக்கங்களுக்காகப் பயன்படுத்தப்படும் \"ரிட்ஜ்\" லஃபா ( \"லஃபா அகுடங்குலா\" ) இலிருந்து வேறுபடுவதற்கு இது மென்மையான லஃபா என்றும் அழைக்கப்படுகிறது.\n\nஇதன் விதைகளில் இருந்து சமையல் எண்ணெயை எடுக்க இயலும். எண்ணை எடுத்த பிறகு மீதமாக கிடைக்கும் புண்ணாக்கானது முயல், கேட் பிஷ் என்னும் மீன்கள் போன்றவற்றிற்கு உணவாகவோ அல்லது உரமாக பயன்படுத்தலாம். \nSection::::இலக்கியங்களில்.\n'பாரம், பீரம் பைங்குருக் கத்தி' எனவரும் குறிஞ்சிப் பாட்டு அடியில் உள்ள 'பீரம்' என்பதற்கு நச்சினார்க்கினியர், 'பீர்க்கம்பூ' என்று உரை கூறினார்.\n\nபீர்க்கு ஒரு கொடி. மஞ்சள் நிறமான பூக்களை உடையது. பசலை யூர்ந்த மகளிரின் நிறம், இதன் நிறத்திற்கு உவமிக்கப்படும்.\n\n'பீர் என்கிளவி அம்மொடு சிவனும்' எனக் கூறும் தொல்காப்பியம் (எழு. 366). பீரம் என்பதற்கு நச்சினார்க்கினியர் 'பீர்க்கம்பூ' என்று உரை கூறினார்.\n\nஇவர் கொடிப் பிரம் இரும்பிதல் மலரும் -ஐங். 464:2\n\nஎன்னும்படி இம்மலர் ஒரு கொடிப்பூவாகும். பீர்க்கங்கொடி தழைத்துப் புதர் போலப் படரும். இது கார்காலத்திற் பூக்கும் என்பதை திணை மாலை நூற்றைம்பது குறிப்பிடும்.\n\nகார்தோன்ற காதலர்தேர் தோன்றா தாகவே,<br>\nபீர்தோன்றி நீர்தோன்றும் கண்\n\nகாதலனைப் பிரிந்த தலைவிக்கு உண்டாகும் நிற வேறுபாடு, பசலை எனப்படும். பசப்பு என்பதும் இதுவே. 'பசலை' பாய்ந்த மகளின் நிறம் பீர்க்கம் பூவை ஒத்து மஞ்சள் நிறத் தேமலாகத் தோன்றும். இதனை நெற்றியில் காணலாம் என்பர். இதனை கீழ்கண்ட பாடல்கள் வழியாக அறியலாம்.\n\nபசு நிலா விரிந்த பல்கதிர் மதியின்<br> \nபெருகல் ஆய்கவின் ஒரீஇ சிறுபீர்<br> \nவி ஏர் வண்ணம் கொண்டன்று<br>\n. . . . . . . . . . . . சிறுநுதலே -அகநா. 57 , 11-13\n\nபொன்போல் பீரமொடு புதல்புதல் மலர -நெடுநல். 14\nSection::::கலையில்.\nபிற்கால ரோமானியப் பேரரசு காலத்திலிருந்தே பீர்கங்காயானது இஸ்ரேலில் உணவுக்காக பயன்படுத்தப்பட்டுள்ளது. முற்றிய காய்களில் உள்ள நார்கள் குளியல் நாராக பயன்படுத்தப்பட்டன. முற்றிய பீர்கங்காய்கள் பைசந்திய பேரரசு காலத்தில் இஸ்ரேலில் கலை வேலைப்பாடுக்கு பயன்படுத்தப்பட்டன.\n\nஇஸ்ரேலில் உள்ள தேவாலயங்கள் மற்றும் யூத வழிபாட்டிடங்களில் அமைக்கப்பட்ட தரைகளில் இதன் முற்றிய காய்கள் பதிக்கப்பட்டு அலங்கரிக்கப்பட்டன.\n"}
{"id": "457986", "url": "https://ta.wikipedia.org/wiki?curid=457986", "title": "சென்னேயின் பெரிய மசூதி", "text": "சென்னேயின் பெரிய மசூதி\n\nசென்னேயின் பெரிய மசூதி (Great Mosque of Djenné) (, ) என்பது சுடாத மண்கல்லால் கட்டப்பட்ட பெரிய மசூதிக் கட்டிடம் ஆகும். இது சுடனோ-சகேலியக் கட்டிடக்கலைப் பாணியில் அமைக்கப்பட்ட முக்கியமான கட்டிடங்களில் ஒன்று. மாலியின் சென்னே நகரில் உள்ள இந்த மசூதி பானி ஆற்றின் வெள்ளச் சமவெளிப் பகுதியில் அமைந்துள்ளது. இந்த இடத்தில் இருந்த முதல் மசூதி 13 ஆம் நூற்றாண்டில் கட்டப்பட்டது. தற்போதுள்ள கட்டிடம் 1907 ஆம் ஆண்டைச் சேர்ந்தது. இது சென்னே சமூகத்தின் மையமாக இருக்கும் அதேவேளை, இது ஆப்பிரிக்காவின் மிக முக்கியத்துவம் பெற்ற ஒரு கட்டிடமாகவும் உள்ளது. 1988 இல் சென்னேயின் பழைய நகரத்துடன் சேர்த்து இந்த மசூதியையும் யுனெசுக்கோ உலக பாரம்பரியக் களமாக அறிவித்தது.\n\nSection::::வரலாறு.\nஇங்கிருந்த முதல் மசூதி கட்டப்பட்ட காலம் தெரியவில்லை. ஆனால், இது கட்டப்பட்டதாக முன்வைக்கப்படும் மிக முந்திய காலம் 1200 ஆகவும் மிகப் பிந்திய காலம் 1330 ஆகவும் உள்ளது. அப்த் அல்-சாதி எழுதிய சூடானின் வரலாறு (Tarikh al-Sudan) என்னும் நூலே இந்த மசூதி பற்றிக் குறிப்பிடும் மிகப் பழைய ஆவணம். தொடக்ககால வரலாறு பற்றிக் கூறும் இந்த நூலை, 17 ஆம் நூற்றாண்டின் நடுப் பகுதியில் வழக்கில் இருந்த வாய்வழித் தகவல்களை அடிப்படையாகக் கொண்டு இதன் ஆசிரியர் எழுதியிருக்கக்கூடும். இந்த நூலின்படி, சுல்தான் குன்புரு இசுலாம் மதத்தைத் தழுவிய பின்னர் தனது மாளிகையை இடித்துவிட்டு அவ்விடத்தில் ஒரு மசூதியைக் கட்டினார். அவர் தனக்காக இன்னொரு மாளிகையை மசூதிக்குப் பக்கத்தில் அதன் கிழக்குத் திசையில் கட்டிக்கொண்டார். இவருக்கு அடுத்து வந்த சுல்தான் மசூதிக்கு மினார்களைக் கட்டிக் கொடுத்தார். அதன் பின் வந்தவர் சுற்று மதிலைக் கட்டினார்.\n\n1828 ஆம் ஆண்டில் பிரான்சுக்காரரான நாடுகாண் பயணி ரேனே கைலே என்பவர் சென்னேக்கு வரும்வரை இந்த மசூதியைப் பற்றி வேறெந்தத் எழுத்து மூலத் தகவலும் இல்லை. இது பற்றி எழுதிய ரேனே, இந்த மசூதி மண்ணால் கட்டப்பட்டது என்றும், அது இரண்டு பெரிய ஆனால் உயரம் குறைந்த மினார்களைக் கொண்டிருந்ததாகவும் குறிப்பிட்டுள்ளார். இம்மசூதி பெரிதாக இருந்தபோதும், செப்பமற்ற வகையில் கட்டப்பட்டிருந்தது என அவரது குறிப்புக்கள் சொல்கின்றன. கைவிடப்பட்டிருந்த கட்டிடத்தில் ஆயிரக்கணக்கான பறவைகள் கூடுகட்டியிருந்தன என்றும் அதனால், ஏற்பட்ட கெட்ட நாற்றத்தில் இருந்து தப்புவதற்காகத் தொழுகைகள் கட்டிடத்தின் வெளிப்புற முற்றத்தில் இடம்பெறுவது வழக்கமாக இருந்ததாகவும் ரேனே குறிப்பிட்டுள்ளார்.\n\nரேனே இந்நகருக்கு வருவதற்குப் பத்து ஆண்டுகளுக்கு முன் புலானிகளின் தலைவனான சேகு அமாது புனிதப் போர் ஒன்றைத் தொடங்கி நகரத்தைக் கைப்பற்றினார். சேகு அமாது அப்போதிருந்த மசூதியை விரும்பவில்லை. அதனால் அதை அவர் அழிந்துபோக விட்டுவிட்டார். இவ்வாறு பழுதான கட்டிடத்தையே ரேனே பார்த்ததாகத் தெரிகின்றது. சேகு அமாது நகரில் இருந்த பல சிறிய மசூதிகளையும் மூடிவிட்டார். 1834க்கும் 1836க்கும் இடைப்பட்ட காலத்தில் இருந்த மசூதிக்கு கிழக்குப் பக்கத்தில் பழைய மாளிகை இருந்த இடத்தில் புதிய மசூதி ஒன்றைக் கட்டினார். புதிய மசூதி பெரியது. ஆனாலும், இது உயரம் குறைந்ததாகவும், மினார்களையோ அலங்காரங்களையோ கொண்டிராததாகவும் இருந்தது.\n\n1893 ஆம் ஆண்டில் பிரான்சு நாட்டுப் படைகள் சென்னேயைக் கைப்பற்றின. அக்காலத்தில் சென்னேக்கு வந்த பிரெஞ்சுப் பத்திரிகையாளரான அலெக்சு துபோயிசு அழிந்துபோன பழைய மசூதியைப்பற்றிய தகவல்களைத் தந்துள்ளார்.\n"}
{"id": "457988", "url": "https://ta.wikipedia.org/wiki?curid=457988", "title": "ஜேம்சு தீவார்", "text": "ஜேம்சு தீவார்\n\nசர் ஜேம்சு தீவார் {Sir James Dewar) (20 செப்டம்பர் 1842 – 27 மார்ச் 1923) என்பவர் ஒரு இசுகாட்லாந்து வேதியியலாளர் மற்றும் இயற்பியலறிஞர் ஆவார். இவர் வெப்பப்படுத்துவதற்கான வெப்பக்குடுைவயை கண்டுபிடித்தமைக்காக பெயர் பெற்றவர் ஆவார். இந்தக் கண்டுபிடிப்பு வாயுக்களை திரவமாக்கும் ஆய்வோடு தொடர்புைடயது. இவர் அணு மற்றும் மூலக்கூறு நிறமாலையியல் சார்ந்த ஆய்வுகளிலும் ஈடுபட்டார். இந்தக் களங்களில் 25 ஆண்டுகளுக்கும் மேலாக அவர் பணிபுரிந்திருக்கிறார்.\n\nSection::::தொடக்க கால வாழ்க்கை.\nஜேம்ஸ் தீவார் 1842 ஆம் ஆண்டு பெர்த்சைரில் உள்ள கிண்கார்டின் என்ற இடத்தில் ஆன் தீவார் மற்றும் தாமஸ் தீவார் ஆகியோருக்குப் பிறந்த ஆறு மகன்களில் இளையவராகப் பிறந்தார். அவர் கிண்கார்டின் பாரிஸ் பள்ளியிலும் பின்ன டாலர் அகாதெமியிலும் கல்வி பயின்றார். இவர் 15 வயதாக இருக்கும் போது இவரது பெற்றோர்கள் இறந்தனர். இவர் எடின்பரோ பல்கலைக்கழகத்தில் வேதியியலை லியோன் பிளேபேரின் கீழ் பயின்றார். பின்னர் இவர் பிளேபேரின் நேர்முக உதவியாளராக ஆனார். தீவார் கென்ட் பல்கலைக்கழகத்தில் பிரெடரிக் அகஸ்ட் கெகுலேயின் கீழும் பயின்றுள்ளார்.\n\nSection::::தொழில் வாழ்க்கை.\n1875 ஆம் ஆண்டு, தீவார் கேம்பிரிச்சுப் பல்கலைக்கழகத்தில் இயற்கை பரிசோதனையியல் தத்துவப் பிரிவில் ஜேக்சோனியன் பேராசிரியராகத் தேர்வு செய்யப்பட்டார். இவர் இராயல் சங்கத்தின் உறுப்பினரானார். 1877 ஆம் ஆண்டில், முனைவர் ஜான் ஆல் கிளாட்ஸ்டோன் என்பவருக்குப் பதிலாக வேதியியல் துறையின் பேராசிரியராக ஆனார். 1897 ஆம் ஆண்டில் வேதியியல் சங்கத்தின் தலைவராகவும், 1902 ஆம் ஆண்டில் அறிவியல் மேம்பாட்டிற்கான பிரித்தானிய சங்கத்தின் தலைவராகவும் ஆனார். இத்தோடு கூடவே, இவர் இலண்டனின் நீர் பகிர்மானத்தைக் கண்காணிப்பதற்கான இராயல் ஆணையத்திற்கும், 1893 முதல் 1894 வரை வெடிபொருள்களுக்கான குழுவிற்கும் தலைவராக பணிபுரிந்தார்.வெடிபொருள்களுக்கான குழுவில் இருந்த போது இவரும் சர் பிரெடெரிக் அகஸ்டஸ் அபெல்லும் சேர்ந்து கார்டைட் என்ற புகையில்லா வெடிமருந்து மாற்று ஒன்றை உருாக்கினர்.\n\n1867 ஆம் ஆண்டில தீவார் பென்சீனிற்கு பல்வேறு வேதி வாய்ப்பாடுகளைக் குறிப்பிட்டார். அத்தகைய வாய்ப்பாடுகளில் ஒன்று பென்சீனை சரியாகக் குறிப்பிடாத ஒன்று இன்று வரை சில நேரங்களில் தீவார் பென்சீன என அழைக்கப்படுகிறது. 1869 ஆம் ஆண்டில் இவர் எடின்பர்க் இராயல் சங்கத்தின் உறுப்பினராகத் தேர்ந்தெடுக்கப்பட்டார். இவரை முன்மொழிந்தவர் இவரது வழிகாட்டியான லியோன் ப்ளேபேர் ஆவார்.\n\nஇவரது அறிவியல் பணிகள் ஒரு பெரிய எல்லையைக் கொண்டதாகும். – இவரது தொடக்க கால ஆராய்ச்சிகள் கரிம வேதியியல், நீரியம் மற்றும் அதன் இயற்பியல் மாறிலிகள், உயர்-வெப்பநிலை ஆய்வு, சூரியன் மற்றும் ஒரு மின் பொறியின் வெப்பநிலை, நிறப்பிரிகை சார்ந்த ஒளி அளவீடு, ஒரு மின் பொறியின் வேதியியல் ஆகியவற்றை உள்ளடக்கியதாகும்.\n\nதீவார் தனிச்சுழி வெப்பநிலையை நோக்கிய நகர்வின் போது நிலையான வாயுக்களை திரவமாக்கும் ஆய்வு தொடர்பான ஆய்விற்காக நன்கறியப்பட்டவர் ஆவார். இயற்பியல் மற்றும் வேதியியல் தொடர்பான அவரது நாட்டமானது 1874 ஆம் ஆண்டிலிருந்து தொடங்குகிறது எனக் கூறலாம். பிரிட்டிஷ் சங்கத்தின் முன்னர் திரவ வாயுக்களின் உள்ளுறை வெப்பம் தொடர்பாக உரையாற்றியதிலிருந்து இது தொடங்கியது. 1878 இல், லூயி பால் கையேட்டே மற்றும் ரவுல் பிக்டே ஆகியோரின் அப்போதைய சமீபத்திய பணி தொடர்பாக இராயல் நிறுவனத்தில் ஒரு வெள்ளிக்கிழமை மாலை உரையாற்றினார்.\n"}
{"id": "457991", "url": "https://ta.wikipedia.org/wiki?curid=457991", "title": "ஹூண்டாய் மோட்டார் இந்தியா லிமிடெட்", "text": "ஹூண்டாய் மோட்டார் இந்தியா லிமிடெட்\n\nஹூண்டாய் மோட்டார் இந்தியா லிமிடெட் ஓர் தென் கொரியாவின் ஹூண்டாய் மோட்டார் நிறுவன கிளை நிறுவனமாகும்.இந்நிறுவனத்தின் இந்திய வாகன உற்பத்தியின் பங்கு 2019 பிப்ரவரி நிலவரப்படி 16.2 சதவீதமாகும்.\nஹூண்டாய் மோட்டார் இந்தியா லிமிடெட் மே 6 1996ம் ஆண்டு இந்தியாவில் தொடங்கப்பட்ட வாகன உற்பத்தி நிறுவனமாகும். அக்காலகட்டத்தில் பெரும்பாலும் அறியப்படவில்லை.பதிற்றாண்டுகளுக்கு பின்னர் வெளிநாட்டு வாகனநிறுவனங்களின் வருகையால் மாபெரும் போட்டியாளராக தற்போது செயல்பட்டு வருகிறது.\n\nSection::::வரலாறு.\nஹூண்டாய் சான்றோ எனும் வாகனம் 1998ம் ஆண்டு செம்டம்பர் 22ம் நாள் அறிமுகப்படுத்தப்பட்டது.அதே காலகட்டத்தில் இந்நிறுவனம் நாட்டின் 2வது வாகன ஏற்றூமதியாளராக திகழ்ந்தது.தற்போது வரை 10க்கும் மேற்பட்ட வாகன மாதிரிகளை தயாரித்து சந்தை படுத்தியுள்ளது.\n\nஇந்தியா தவிர்த்து உலகம் முழுவதும் 87க்கும் மேலான நாடுகளுக்கு ஏற்றுமதியாகிறது\n\nSection::::உற்பத்தி.\nதமிழ்நாட்டில் இந்நிறுவனம் சென்னைஅருகே இருங்காட்டுக்கோட்டை மற்றும் திருப்பெரும்புதூர் ஆகிய பகுதிகளில் அமைத்துள்ள ஆலைகளில் ஆண்டிற்கு 7.5 லட்சம் வாகனங்களை உற்பத்தி திறன் வாய்ந்தவையாகும்.\n"}
{"id": "457993", "url": "https://ta.wikipedia.org/wiki?curid=457993", "title": "ஆதித்யா தாக்கரே", "text": "ஆதித்யா தாக்கரே\n\nஆதித்யா தாக்கரே (\"aditya thackeray\") இந்திய அரசியல்வாதியும் சட்டமன்ற உறுப்பினரும் ஆவார்\n. சிவசேனா கட்சித் தலைவர் உத்தவ் தாக்கரே அவர்களின் மகன் ஆவார் \nபால் தாக்கரே அவர்களின் பேரன் ஆவார் .\n2019 ஆம் ஆண்டு மகாராஷ்டிரா சட்டசபை தேர்தலில் சிவ சேனா கட்சி சார்பாக வோர்லி தொகுதியில் இருந்து சட்டமன்ற மன்ற உறுப்பினராக தேர்ந்தெடுக்கப்பட்டார் .இவர் தனது பள்ளி படிப்பை பம்பாய் ஸ்காட்டிஷ் பள்ளி படித்தார் . மும்பை செயின்ட் சேவியர் கல்லூரியில் பட்டப்படிப்பை முடித்தார் . கே. சி.சட்ட கல்லூரியில் தனது சட்ட மேற்படிப்பை படித்தார் 2010 ஆம் ஆண்டு சிவ சேனா கட்சியின் துணை பிரிவான யுவ சேனா வின் தலைவர் ஆனார் 2018 ஆம் ஆண்டில் இருந்து சிவ சேனா கட்சியின் முக்கிய தலைவர் ஆனார் \n\nSection::::மேற்கோள்கள்.\n "}
{"id": "457999", "url": "https://ta.wikipedia.org/wiki?curid=457999", "title": "ஈப்பிடிப்பான்", "text": "ஈப்பிடிப்பான்\n\nஈப்பிடிப்பான் பெரும்பாலும் ஊர்க்குருவி அல்லது புல்புல் என்னும் கொண்டைக்குருவி யளவிலுள்ள சிறு பறவைச் சாதிகள் இவற்றின் அலகு குட்டையாகவும் அகலமாகவும், அடி அழுந்தியும், நுனிமுனை கொக்கிப்போல வளைந்தும் இருக்கும். ஈ, சுள்ளான், கொசு, ஈசல், விட்டில் முதலிய சிறு பூச்சிகளே இவற்றிற்கு முக்கியமான இரை. மரத்தின் மேற்கிளைகளிலோ, தந்திக்கம்பி முதலியவற்றின் மேலோ, நிமிர்ந்து உட்கார்ந்திருந்து, பூச்சியைக் கண்டவுடன் துடுமெனப் பாய்வதுபோலப் பறந்துபோய்ப் பற்றும். பூச்சி தப்பித்துக் கொள்ள முயன்று இங்குமங்கும் பாய்ச்சல் காட்டிச் சுழலுமானால், அதற்கேற்றவாறு இப்பறவையும் தக்கவாறு திரும்பியும், சுழன்றும், கரணம் போட்டும், அவற்றைப் பிடிக்க முயலும் திறமை அதிசயமாக இருக்கும். இரையைப் பிடித்துக்கொண்டு திரும்பத் தானிருந்த விடத்திற்கு வந்து உட்காரும். இவற்றில் சில சாதிகளுண்டு. அவற்றில் சில அவை காணப்படும் பகுதியிலேயே வாழ்பவை. சில சில பருவங்களில் அவ்விடங்களுக்கு வலசை வருவன.\n\nSection::::வாழிடம்.\nஇவை பெரும்பாலும் மரங்களில் இலை, புல், சிறு வளார், வேர், பாசம் முதலியவற்றைக் கொண்டு கிண்ணம்போன்ற கூடு கட்டும் சாதாரணமாக 3-5 முட்டைகள் இடும். மாசி முதல் ஆடி வரையில் இவை குஞ்சு பொரிக்குங்காலம். இவற்றின் ஒலி சாதாரணமாகக் கிண்கிணி போலச் செவிக்கு இனிமையாக இருக்கும். தென்னிந்தியாவிலுள்ள சில இனங்கள் இங்குக் குறிக்கப்படுகின்றன. கருநீல ஈப்பிடிப்பான் (மஸ்க்கிகாப்புலா டிக்கெல்லியீ) ஊர்க்குருவி அளவுள்ளது. ஆண் முதுகுபுறம் நீலி. நெற்றியும் புருவமும் தோளும் பளிச்சென்ற நீலம். மார்பு இரும்புத் துருபோன்ற மங்கலான செந்நிறம். வயிற்றுப்புறம் இறங்கி வரவர வெண்மை நிறம் மிகும். பெண் ஆணைவிட மங்கலாக வெளுத்துத் தோன்றும். இவை தனித்தனியாக இருக்கும். செறிவில்லாத முட்செடிக் குறுங்காடுகளிலும் இலையுதிர் காடுகளிலும் வசிக்கும். மேடு பள்ளமான மலையடிவாரப் பள்ளத்தாக்குக்களில் குளிர்ச்சியான நிழலுள்ள சோலைகளிலும் மூங்கில் புதர்களிலும் இருக்கும். வீட்டுத்தோட்டங்கள் தோப்புக்களிலும் வரும். \nமிகவும் அழகான இந்தப் பறவை நிழலான தோப்புக்களிலும் தோட்டங்களிலும் இலையுதிர் காடுகளிலும் மூங்கிற் புதர்களிலும் வசிக்கும். இவை தாமாகவும் மற்றும் வேறு சாதிச் சிறு பறவைகளோடு கூடியும் பூச்சி வேட்டையாடும். பூச்சியைப் பிடிக்க ஆண் துவண்டு வளைந்து பறந்து போகும் போதும், மரத்திலிருந்து மரம் மேலுயர்ந்தும் கீழே தாழ்ந்தும் அலை போலப் பறக்கும் போதும் அதன் வால் இறகுகள் கொடிபோலப் பின்னால் ஆடிக்கொண்டு வருவது அழகாக இருக்கும். இதன் ஒலி சே-சேச்வே என்று கேட்கும்; காதுக்கு இனிமையாக இராது. இணைகூடும் காலங்களில் ஆணும் பெண்ணும் இனிமையான சில கலகள் ஒலி செய்யும். மாசி முதல் ஆனி வரையில் முட்டையிடும். விசிறிக்குருவி போலவே இதுவும் மெல்லிய புல்இழை முதலியவற்றைக் கொண்டு கூடுகட்டிச் சிலந்தி வலையைக் கொண்டு போர்த்தும். 3-5 வெண்மை கலந்த ரோஜா நிறமானதும் செம்பழுப்புநிறப் புள்ளி விழுந்ததுமான முட்டையிடும். ஆணும் பெண்ணும் கூடு கட்டுவது முதலிய தொழிலில் ஈடுபடும். எனினும் பெண்ணே நிரம்ப வேலை செய்யும். 15-16 நாள் அடைகாக்கும். குஞ்சு பொரித்து 12 நாளில் கூட்டைவிட்டுப் பறக்கக் கூடும்.\n\nSection::::இனங்கள்.\nவெண்ணீல ஈப்பிடிப்பான் (யூமையியாஸ் தலஸ்ஸினா) : ஆண், பளபளப்பான நீலமும் பச்சையும் கலந்த நிறமுடையது. இதுவும் ஊர்க்குருவியளவே இருக்கும். பெண் ஆணைவிட மங்கலாகவும் நரையாகவும் காணும். இது கோடையில் இமயமலை நெடுக 4-10 ஆயிரம் அடிகளிலும், அஸ்ஸாம், பர்மாவைக் கடந்தும் இருக்கும். குளிர்காலத்தில் தெற்கு நோக்கி வலசைவந்து, தமிழ் நாட்டின் தென்கோடிவரையிலும் செல்லும். இதற்கு நெருங்கிய ஓர் இனம் நீலகிரி வெள்ளைவால் ஈப்பிடிப்பான் (யூமையியாஸ் ஆல்பிகா டேட்டா), தென்னிந்திய மலைகளில் மிகச்சாதாரணமாக வாழ்வது. இதன் நிறமும் நீலமே. வாலின் அடிப்பாகமும் அடிவயிறும் வெண்மையாக இருக்கும்.\n\nவெண்புள்ளி விசிறிக் குருவி (லியூக்கோசர்க்கா பெக்ட்டொராலீஸ்) என்பது மற்றொரு சிறு ஈப்பிடிப்பான். இதை அவர்களின் நடுவிலுள்ள தோட்டங்களிலும் காணலாம். இவை பெரும்பாலும் இணையிணையாகவே வாழும். ஓர் இணை ஏதோ ஓரிடத்தைச் சுற்றியே நிலைத்திருக்கும். இது களிப்புமிக்க சுறுசுறுப்பான பறவை. புகைபோன்ற கபிலநிறமுள்ளது. இதன் புருவம் வெண்மையாக விளக்கமாகக் காணப்படும். மார்பிலும் பக்கங்களிலும் வெண்புள்ளி விழுந்திருக்கும். வயிறு வெண்மை . இதன் சிறப்பான அடையாளம் இதன் வாலே. அதை நிமிர்த்தி வீசிறிபோல விரித்துக்கொண்டு, சிறகுகளை இரண்டு மருங்கிலும் தொங்கவைத்துக் கொண்டிருக்கும். இதைச் சேர்ந்த இன்னோர் இனம் வெண்புருவ விசிறிக்குருவி (லியூக்கோ சர்க்கா ஆரியோலா) உண்டு. அது அகன்ற வெள்ளை நெற்றியும் வெண்மையான அடிப்பாகங்களும் உள்ளது. அது மிகவும் சாதாரணமாக இந்தியா முழுவதும் வாழும் விதிக்குருவிக் கூடு மென்மையான புல்லும் நாரும் இழையும் கொண்டு கட்டின மிக அழகான சிறு கிண்ணம். அதன் மேலெல்லாம் சிலந்தி வலையால் போர்த்தும் வேய்ந்தும் இருக்கும். அது மாம்பழச் சிட் டின் (அயோரா) கூட்டைப்போலவே இருக்கும். ஆனால் ஒரு முக்கிய வேறுபாடு உண்டு. அதன் கூட்டைப்போல அடியில் வட்டமாக அமையாமல், புல்லுக்கொத்தும், மரப்பட்டை உரியும் குப்பைபோல அசிங்கமாகத் தொங்கவிட்டிருக்கும். மூன்று வெண்மை கலந்த ரோஜா நிறமான முட்டைகளிடும். ஆணும் பெண்ணும் சேர்ந்து கூடுகட்டும். மாறி மாறி அடைகாக்கும். இரண்டும் குஞ்சுகளைப் பேணும். நரைத்தலை ஈப்பிடிப்பான் ((குலிசிகாப்பா சிலோனென்சிஸ்) மலைகளில் சாதாரணமாக உள்ள சிறு பறவை.\n\nஅரிவாள் குருவி அல்லது வால் குருவி (சிட்ரியா பரதீசீ (Tchitrea paradisi) என்னும் இன்னொரு ஈப்பிடிப்பான் இங்கு உண்டு. இது கொண்டைக் குருவி யளவிருக்கும். இதில் முதிர்ச்சியுற்ற ஆண் வெள்ளிபோன்ற வெண்ணிறமுடையது. தலை உலோகம்போல் மினுமினுப்புள்ள கரியநிறமுள்ளது. இதில் கரிய கொண்டை உண்டு . வாலில் 10-15 அங்குல முள்ள வெண்மையான இரண்டு இறகுகள் நாடா போலக் காணப்படுகின்றன. நீண்டு தொங்கிக்கொண்டிருக்கும். பெண்ணும் முதிர்ச்சியுறாத ஆண் இளம்பறவையும் முதுகு பக்கம் செம்பழுப்பாகவும், கீழ்ப்பக்கம் நரைவெண்மையாகவும் இருக்கும். இளைய ஆணுக்கு இரண்டு வாலிறகுகளும் செம்பழுப்பாகவே இருக்கும். பெண்ணுக்கு இந்த நீண்ட வாலிறகுகள் இருப்பதில்லை. இவை தனித்தோ இணையாகவோ மர மடர்ந்த இடங்களில் வாழும். இந்தியாவில் எங்கும் 5,000 உயரம் வரையில் இருக்கிறது பல இடங்களில் எப்போதுமே வசிக்கும்.\n"}
{"id": "458005", "url": "https://ta.wikipedia.org/wiki?curid=458005", "title": "ஜம்மு காஷ்மீர் (ஒன்றியப் பகுதி)", "text": "ஜம்மு காஷ்மீர் (ஒன்றியப் பகுதி)\n\nஜம்மு காஷ்மீர் ஒன்றியப் பகுதி (Jammu and Kashmir Union Territory) இந்திய நாடாளுமன்றம் 5 ஆகஸ்டு 2019 அன்று இயற்றிய ஜம்மு காஷ்மீர் சீரமைப்புச் சட்டத்தின்படி, ஜம்மு காஷ்மீர் மாநிலத்தை ஜம்மு காஷ்மீர் ஒன்றியப் பகுதி மற்றும் லடாக் ஒன்றியப் பகுதி என இரண்டாகப் பிரிக்கப்பட்டது. இவ்விரு ஒன்றியப் பகுதிகளின் ஆட்சி முறை 31 அக்டோபர் 2019 அன்று நள்ளிரவு முதல் நடைமுறைக்கு வந்துள்ளது. ஜம்மு காஷ்மீர் ஒன்றியப் பகுதியின் முதல் துணைநிலை ஆளுநராக 31 அக்டோபர் 2019 அன்று நள்ளிரவில் கிரீஷ் சந்திர முர்மு பதவி ஏற்றது முதல் ஜம்மு காஷ்மீர் ஒன்றியப் பகுதி நிறுவப்பட்டது. \n\nSection::::ஜம்மு காஷ்மீர் மற்றும் லடாக் ஒன்றியப் பகுதிகளின் துவக்கம்.\nசர்தார் வல்லபாய் படேலின் பிறந்த நாளான 31 அக்டோபர் 2019 அன்று ஜம்மு காஷ்மீர் மற்றும் லடாக் ஆகியவைகள் தனித்தனி ஒன்றியப் பகுதிகளாக செயல்படும் என இந்திய அரசு அறிவித்தது.\n\nSection::::எல்லைகள்.\nஇதன் வடக்கில் பாகிஸ்தான் ஆக்கிரமிப்பில் உள்ள வடக்கு நிலங்கள், கிழக்கில் லடாக், தெற்கில் இமாச்சலப் பிரதேசம் மற்றும் பஞ்சாப் மாநிலங்கள், மேற்கில் பாகிஸ்தான் ஆக்கிரமிப்பில் உள்ள ஆசாத் காஷ்மீர் எல்லைகளாக உள்ளது. புதிய ஜம்மு காஷ்மீர் ஒன்றியப் பகுதியின் புதிய வரைபடத்தை 2 நவம்பர் 2019 அன்று இந்திய அரசு வெளியிட்டுள்ளது. புதிய வரைபடத்தில் ஜம்மு காஷ்மீர் ஒன்றியப் பகுதியில் பாக்கித்தான் ஆக்கிரமிப்பு பகுதிகள் காட்டப்பட்டுள்ளது.இந்தியாவின் புதிய வரைபடத்திற்கு பாகிஸ்தான் எதிர்ப்பு தெரீவித்துள்ளது.\n\nSection::::பரப்பளவு.\nபாகிஸ்தான் ஆக்கிரமிப்பில் உள்ள ஆசாத் காஷ்மீர் மற்றும் வடக்கு நிலங்கள் பகுதிகளின் 78,114 சதுர கிலோ மீட்டர் தவிர்த்த ஜம்மு காஷ்மீர் ஒன்றியப் பகுதியின் பரப்பளவு 42,241 சகிமீ ஆகும்.\n\nSection::::வரலாறு.\nஇந்திய நாடாளுமன்றம் நிறைவேற்றிய 2019 ஜம்மு காஷ்மீர் மறுசீரமைப்புச் சட்டத்தின்படி ஜம்மு காஷ்மீர் மாநிலத்திற்கு வழங்கப்பட்டிருந்த இந்திய அரசியல் அமைப்புச் சட்டப் பிரிவு, 370 மற்றும் ஜம்மு காஷ்மீருக்கு சிறப்புரிமை அளிக்கும் இந்திய அரசியலமைப்புச் சட்டம், பிரிவு 35ஏயும் நீக்கப்பட்டது. மேலும் ஜம்மு காஷ்மீர் மாநிலத்தை 31 அக்டோபர் 2019 முதல் ஜம்மு காஷ்மீர் ஒன்றியப் பகுதி மற்றும் லடாக் ஒன்றியப் பகுதி என இரண்டாகப் பிரித்து, சட்டமன்றம் கொண்ட ஜம்மு காஷ்மீர் யூனியன் பிரதேசமாகவும் மற்றும் சட்டமன்றம் இல்லாத லடாக் ஒன்றியப் பிரதேசமாக நிறுவ வகை செய்யப்பட்டது. ஜம்மு காஷ்மீர் ஒன்றியப் பகுதியின் முதல் துணைநிலை ஆளுநராக 31 அக்டோபர் 2019 அன்று நள்ளிரவில் கிரீஷ் சந்திர முர்மு பதவி ஏற்றது முதல் ஜம்மு காஷ்மீர் ஒன்றியப் பகுதி நிறுவப்பட்டது. \n\nSection::::அரசாங்கம் மற்றும் அரசியல்.\nஇந்திய அரசியலமைப்புச் சட்டத்தின் பிரிவு 239ஏ-இன் கீழ் ஜம்மு காஷ்மீர் பிரதேசம், இந்தியாவின் ஒன்றியப் பகுதியாக நிர்வகிக்கப்படும். 25 அக்டோபர் 2019 அன்று ஜம்மு காஷ்மீர் ஒன்றியப் பகுதியின் முதல் துணைநிலை ஆளுநராக கிரீஷ் சந்திர முர்மு நியமிக்கப்பட்டுள்ளார். \n\nஜம்மு காஷ்மீர் ஒன்றியப் பகுதியின் சட்டமன்றம் 107 முதல் 114 உறுப்பினர்கள் இருப்பர். சட்டமன்ற உறுப்பினர்களின் பதவிக்காலம் 5 ஆண்டுகள் ஆகும். முதலமைச்சர் மற்றும் அமைச்சர்களை துணைநிலை ஆளுநரே நியமிப்பார். சட்டமன்ற நிர்வாகத்தில் துணைநிலை ஆளுநருக்கு அமைச்சரவைக் குழு ஆலோசனைகள் வழங்குவர். மற்ற விசயங்களில் துணைநிலை ஆளுநரே முடிவு எடுக்கும் அதிகாரம் உள்ளது.சட்டமன்ற உறுப்பினர்களின் பதவிக்காலம் 5 ஆண்டுகள் ஆகும். \nஇவ்வொன்றியப் பகுதியின் பொது அமைதி தொடர்பான சட்டங்கள் மற்றும் காவல் துறை ஆகியவைகளை இந்திய அரசே வழிநடத்தும்.\n\nSection::::நீதி நிர்வாகம்.\nஜம்மு காஷ்மீர் ஒன்றியப் பகுதி மற்றும் லடாக் ஒன்றியப் பகுதிக்கும் சேர்த்து ஜம்மு காஷ்மீர் உயர் நீதிமன்றம் செயல்படும்.\n\nSection::::காவல் துறை.\nஇவ்வொன்றியப் பகுதிக்கான புது காவல் துறை உருவாக்கப்படும் வரை, ஏற்கனவே உள்ள ஜம்மு காஷ்மீர் மாநில காவல்துறையே ஜம்மு காஷ்மீர் ஒன்றியப் பகுதிக்கும், லடாக் ஒன்றியப் பகுதிக்கும் பணியாற்றும். \n\nSection::::மாவட்டங்கள்.\nஜம்மு காஷ்மீர் ஒன்றியப் பகுதியின் ஜம்மு வருவாய் கோட்டத்தில் 10 மாவட்டங்களும், ஸ்ரீநகர் வருவாய் கோட்டத்தில் 10 மாவட்டங்களும் கொண்டுள்ளது.\n\nSection::::ஸ்ரீநகர் வருவாய் கோட்டத்தின் மாவட்டங்கள்.\nஇதனுடன் கூட பாகிஸ்தான் ஆக்கிரமிப்பில் உள்ள, ஜம்மு காஷ்மீரின் பகுதிகளான ஆசாத் காஷ்மீர் பகுதியில் உள்ள பூஞ்ச் வருவாய் கோட்டம், முசாஃபராபாத் வருவாய் கோட்டம் மற்றும் மிர்பூர் வருவாய் கோட்டத்தின் 10 மாவட்டங்கள் ஜம்மு காஷ்மீர் ஒன்றியப் பகுதியின் வரைபடத்தில் இந்திய அரசு இணைத்துக் காட்டியுள்ளது.\n\n\n"}
{"id": "458007", "url": "https://ta.wikipedia.org/wiki?curid=458007", "title": "நர்க்கொண்டம் தீவு", "text": "நர்க்கொண்டம் தீவு\n\nநர்க்கொண்டம் அல்லது நரகக்குன்றம் தீவு அந்தமான் கடலில் அமைந்துள்ள ஒரு சிறிய எரிமலை தீவு ஆகும். தீவின் உச்சி கடல் மட்டத்திலிருந்து 710 மீ உயரத்திற்கு உயர்கிறது, மேலும் இது அண்டிசைட் எனப்படும் எரிமலைப் பாறைகளால் உருவானது. இது அந்தமான் தீவுகளின் ஒரு பகுதியாகும், இதன் முக்கியப்பகுதி மேற்கு நோக்கி சுமார் உள்ளது . நர்க்கொண்டம் தீவு இந்திய யூனியன் பிரதேசமான அந்தமான் மற்றும் நிக்கோபார் தீவுகளின் ஒரு பகுதியாகும். சுமார் 6.8 சதுர கிலோமீட்டர் பரப்பளஉ உடைய இந்த தீவு சிறியதாகும். இது ஒரு செயலற்ற எரிமலை என இந்திய புவியியல் ஆய்வு மையம் வகைப்படுத்தியது.\n\nSection::::சொற்பிறப்பு.\nநர்க்கொண்டம் என்ற பெயர் தமிழ்ச் சொல்லான \"நரகத்தின் குழி\" என்று பொருள்படும் நரக-குன்றம் என்பதிலிருந்து பெறப்பட்டதாகும் இருப்பினும் இது இந்தத் தீவுக்கும் பாரன் தீவுக்கும் இடையிலான குழப்பத்தின் விளைவாக இருக்கலாம்.\n\nSection::::வரலாறு.\n1986 வரை பர்மா நர்க்கொண்டம் தீவின் மீது இறையாண்மையைக் கோரியது. இரு நாடுகளுக்கிடையிலான அந்தமான் கடல், கோகோ சேனல் மற்றும் வங்காள விரிகுடா ஆகிய கடல் எல்லையை வரையறுப்பது தொடர்பாக இந்தியாவுடன் உடன்பாட்டை எட்டியதில் இந்தக் கோரிக்கை கைவிடப்பட்டது. 1983 ஆம் ஆண்டு நர்கொண்டம் தீவின் சரிவுகளில் ஒரு கலங்கரை விளக்கம் நிறுவப்பட்டது.\n\nSection::::நிலவியல்.\nபோர்ட் பிளேரிலிருந்து வடகிழக்கில் 256 கி. மீ தூரத்திலும் செயல்படும் எரிமலையைக் கொண்ட பாரன் தீவின் தென்மேற்கே (தோராயமாக 150)   கி.மீ) தூரத்திலும் தீவு உள்ளது. நர்கொண்டம் தீவு பர்மாவிலிருந்து 160 மைல் தொலைவில் உள்ளது, இது விசாகப்பட்டினத்திலிருந்து ( இந்தியாவின் பிரதான நிலப்பகுதியின் ஒரு பகுதி) கிட்டத்தட்ட 800 மைல் தொலைவில் உள்ளது. இது கிழக்கு எரிமலை தீவுகளைச் சேர்ந்தது. இந்த தீவு சிறியது, இதன் பரப்பளவு ஆகும். தீவு பெரும்பாலும் காடுகள் நிறைந்ததாகும். நர்க்கொண்டம் தீவு ஒரு எரிமலையிலிருந்து உருவானதாகும். இது அண்மைக் காலங்களில் செயல்பாட்டில் இருந்ததாகத் தெரியவில்லை, ஜூன் 8, 2005 வரை எரிமலையிலிருந்து \"மண் மற்றும் புகை\" வெளியேற்றப்பட்டதாக செய்திகள் வந்தன. 2004 இந்தியப் பெருங்கடல் பூகம்பம் மாக்மாவை நிலத்தடிக்கு நகர்த்தியதாகக் கருதப்படுகிறது, மேலும் இது தற்போதைய செயல்பாட்டுடன் தொடர்புடையதாக இருக்கலாம். அறிக்கைகள் துல்லியமாக இருந்தால், அறிவியல் ஆய்வுகள் துல்லியமாகக் கணக்கிட்டால் இந்தத் தீவின் செயல்பாட்டு நிலையை அந்த ஆய்வுகள் ஒருவேளை மாற்றி அறிவிக்கக்கூடும். நர்க்கொண்டம் தீவு அந்தமான் மற்றும் நிக்கோபார் தீவுகளின் கிழக்குமுனையைக் கொண்டதாகும். .\n\nSection::::நர்க்கொண்டம் மலை.\nநர்க்கொண்டம் தீவின் எரிமலையனது 710 மீட்டர் உயரத்தில் உள்ளது அந்தமான் மற்றும் நிக்கோபார் தீவுகளில் இரண்டாவது மிக உயரமான இடம் இதுவேயாகும். முதலாவது 752 மீட்டர் உயரமான, வடக்கு அந்தமான் தீவில் உள்ள சாடில் முனையாகும்.\n\nSection::::நிர்வாகம்.\nநர்க்கொண்டம் தீவு வடக்கு மற்றும் மத்திய அந்தமான் நிர்வாக மாவட்டத்தைச் சேர்ந்தது, இது டிக்லிபூர் வருவாய் வட்டத்தின் ஒரு பகுதியாகும். கிராமம் காவல் நிலையத்திற்கு அருகில் உள்ளது.\n\nSection::::விளக்கப்படங்கள்.\nஇங்கு ஒரு கிராமம் மட்டுமே உள்ளது. இந்தியாவின் 2011 மக்கள் தொகை கணக்கெடுப்பின்படி, தீவில் ஒரு வீடு உள்ளது. பயனுள்ள கல்வியறிவு விகிதம் (அதாவது 6 வயது மற்றும் அதற்கும் குறைந்த குழந்தைகளைத் தவிர்த்து மக்கள்தொகையின் கல்வியறிவு விகிதம்) 100% ஆகும். \n\nஇக்கிராமத்தின் பதினாறு குடியிருப்பாளர்கள் (அனைத்து மேற்பார்வை, காவல் பணியாளர்கள்) அனைவரும் வடகிழக்கு மூலையில் ஒரே வீட்டில் வசித்து வருகின்றனர். அவர்கள் தேங்காய் மற்றும் வாழைப்பழங்களை பணிசெய்யும் இடத்திற்கு அருகிலுள்ள ஒரு சிறிய தோட்டத்தில் அறுவடை செய்கிறார்கள்.\n\n"}
{"id": "458014", "url": "https://ta.wikipedia.org/wiki?curid=458014", "title": "மைசூர் அகர்பத்தி", "text": "மைசூர் அகர்பத்தி\n\nமைசூர் அகர்பதி அல்லது மைசூர் ஊதுபத்தி என்பது கர்நாடகாவின் மைசூரில் மட்டுமே கிடைக்கும் பொருட்களைப் பயன்படுத்தித் தயாரிக்கப்படும் பலவிதமான ஊதுபத்திக் குச்சிகளாகும், இது இதற்கு முன்பு கர்நாடக மாநிலத்தில் மட்டுமே காணப்பட்டது. இந்த அகர்பத்திகளின் வரலாற்று பின்னணி மற்றும் பயன்படுத்தப்படும் பொருட்களின் தொலைநிலை காரணமாக 2005 ஆம் ஆண்டில் இந்திய அரசிடமிருந்து புவியியல் அடையாளக் குறிச்சொல் வழங்கப்பட்டது. உலகின் மிகப்பெரிய அகர்பத்தி உற்பத்தி நகரம் மைசூர் ஆகும்.\n\nSection::::வரலாறு.\nஊதுபத்திக் குச்சி இந்தியில் 'அகர்பத்தி' என்றும் அழைக்கப்படுகிறது. 1900 களில் பெங்களூரில் ஊதுபத்திகள் தயாரித்தல் என்பது ஓர் ஒழுங்கமைக்கப்பட்ட தொழிலாக மாறியது, மேலும் இது அப்பொழுது ’வீசும் புகை’ எனப்பொருள்கொண்ட ’ஊத பத்தி’ என்று அழைக்கப்பட்டது. ஊதுபத்திக் குச்சிகளை உற்பத்தி செய்வது மிகவும் எளிமையானது, ஏனெனில் இதற்கான தயாரிப்புப் பணி என்பது கரி மற்றும் உமியுடன் கலந்த இயற்கை பொருட்களின் பசையை மூங்கில் குச்சிகளின் மீது உருட்டுவது மட்டுமேயாகும். இதில் சேர்க்கப்படும் கலவை விகிதம் மிகுந்த முக்கியத்துவம் வாய்ந்தது. அன்றைய மைசூர் மாகாணத்தின் மகாராஜா ஊதுபத்திக் குச்சிகளை உற்பத்தி செய்வதற்கும் அத்தொழில் முன்னேறுவதற்குமான ஊக்குவிப்பும் ஆதரவும் அளித்தார். கர்நாடகா மாநிலத்தின் ஷிமோகாவைச் சேர்ந்த திரிதஹள்ளி என்றவிடத்தைச் சேர்ந்த டி.ஐ. உபாத்யாய என்பவரும், தமிழ்நாட்டின் தஞ்சாவூரைச் சேர்ந்த அட்டர் காசிம் சாகிப் என்பவரும் 1885 ம் மைசூரில் முதன் முதலாக ஊதுபத்தி உற்பத்தி செய்யும் தொழில் தொடங்கினார்கள். அதன் பின்னர் தாங்கள் தயாரித்த நறுமணம் தரக்கூடிய மைசூரில் மட்டுமே உற்பத்தி செய்த ஊதுபத்திகளை இங்கிலாந்தின் இலண்டனில் நடைபெற்ற வெம்பிலிக் கண்காட்சியில் காட்சிப்படுத்தினார்கள். அங்கு மைசூர் அகர்பத்திக்கான தரச் சான்றிதழ் பெற்று வென்றனர். அதன் பிறகு இந்த நிகழ்வால் அன்றைய மைசூர் அரசாஙகம் மைசூரைத் தவிர்த்த அரசாங்கத்தின் மற்ற இடங்களிலிருந்து வரும் பார்வையாளர்கள் மற்றும் விருந்தினர்களுக்கு மைசூரில் தயாரிக்கப்படும் ஊதுபத்திக் குச்சிகளைப் பரிசாகக் கொடுக்குமாறு செய்தது, அதன் பின்னர் மைசூரில் ஊதுபத்திக் குச்சிகளை உற்பத்தி செயும் பல்வேறு தொழிலதிபர்கள் பெருகி மைசூரில் தயாரிக்கப்படும் ஊதுபத்திகளை மற்ற நாடுகளுக்கு ஏற்றுமதி செய்வதன் மூலம் ஊதுபத்தித் தொழில்துறையை வளர்த்தெடுத்து உள்ளனர்.\n\nSection::::உற்பத்தி முறை.\nமைசூர் அகர் பத்திகளின் சிறப்பு உள்ளூரில் மட்டுமே கிடைக்கக்கூடிய இயற்கைப் பொருட்கள் நறுமணப்பொருட்கள் ஆகியவை கொண்டு தயாரிக்கப்படுவதாகும். ஊதுபத்திகள் செய்யத் தேவையான மூலிகைகள், பூக்கள், தேவையான எண்ணெய், மரப்பட்டைகள், வேர்கள், கரி ஆகியவை மென்மையான கலவையாக மறும் வரை நன்றாக அரைக்கப்பட்டு பின்னர் ஒரு மூங்கில் குச்சியில் உருட்டப்பட்டு உலர வைக்கப்படுகின்றன. இதற்கெனப் பயன்படுத்தப்படும் மரங்களான சந்தனம்’ அயிலாந்தஸ் மலபரிக்கம் என்று சொல்லக்கூடிய பீ தணக்கன் மரம் போன்ற சிறப்பு மரங்களிலிருந்து கிடைக்கும் ஹல்மாடி, சந்தனம் போன்ற நறுமனப் பொருட்கள் மற்றும் பிற இயற்கை பொருட்கள் ஆகியவை புவியியல் ரீதியாக கர்நாடகாவில் மட்டுமே கிடைக்கின்றன. எனவே இந்த ஊதுபத்திகள் கர்நாடகாவின் சிறப்பு புவியியல் குறியீட்டு எண் அந்தஸ்து நிலையைப் பெற்றுள்ளன.\n\nSection::::புவியியல் அறிகுறி.\nஅகில இந்திய அகர்பத்தி சங்கம் மைசூர் அகர்பத்தியை சென்னையிலுள்ள காப்புரிமை, வடிவமைப்பு மற்றும் வர்த்தக முத்திரைகளுக்கான ஜெனரலின் அலுவலகத்திற்கு 1999 ஆம் ஆண்டின் புவியியல் குறியீட்டு பொருட்கள் சட்டத்தின் கீழ் பதிவு செய்ய, முன்மொழிந்தது. இதனால் இப்பகுதியில் கிடைக்கக்கூடிய இயற்கைப் பொருட்களைப் பயன்படுத்தித் தயாரிக்கப்படும் ஊதுபத்தி உற்பத்தியாளர்கள் மட்டுமே மைசூர் என்ற பெயரைப் பயன்படுத்தலாம். மூன்று ஆண்டுகளுக்குப் பிறகு, 2005 இல் மைசூர் அகர்பத்திக்கு புவிக்குறியீட்டு எண் வழங்கப்பட்டது.\n\n"}
{"id": "458018", "url": "https://ta.wikipedia.org/wiki?curid=458018", "title": "அதுல்யா ரவி", "text": "அதுல்யா ரவி\n\nஅதுல்யா என்பவர் தமிழ் நாட்டை சேர்ந்த தமிழ்த் திரைப்பட நடிகை ஆவார். இவர் 2017ஆம் ஆண்டு காதல் கண் கட்டுதே என்ற திரைப்படத்தின் மூலம் திரைப்படத்துறைக்கு அறிமுகமானர். அதை தொடர்ந்து ஏமாலி (2018), நாடோடிகள் 2 (2019) போன்ற பல திரைப்படங்களில் நடித்துள்ளார்.\n\nSection::::ஆரம்பகால வாழ்க்கை.\nஅதுல்யா திசம்பர் 21, 1992 தமிழ்நாட்டில் கோயம்புத்தூரில் தமிழ் இந்து குடும்பத்தில் பிறந்தார். இவரின் தந்தை பெயர் ரவி, தாயார் பெயர் விஜயலட்சுமி மற்றும் சகோதரரின் பெயர் திவாகர். அதுல்யா இளங்கலை தொழில்நுட்பப் படிப்பில் சென்னையில் உள்ள திரு. இராமசாமி நினைவுப் பல்கலைக்கழகத்தில் பட்டம் பெற்றார்.\n\nSection::::நடிப்புத் துறை.\nஇவர் முதல் நடிக்க ஒப்பந்தம் செய்த திரைப்படம் நாகேஷ் திரையரங்கம் ஆனால் திரைபபடம் வெளியிடுவதற்கு தாமதம் ஆனதால் காதல் கண் கட்டுதே என்ற திரைப்படம் மூலம் 2017ஆம் ஆண்டு அதுல்யா என்ற இவரின் சொந்த பெயர் கதாபாத்திரம் மூலம் திரைப்படத் துறைக்கு அறிமுகமானார். இந்த திரைப்படத்தை இயக்குனர் சிவராஜ் இயக்க இவருக்கு ஜோடியாக புதுமுக நடிகர் ஜிகே நடித்துள்ளார். இந்த திரைப்படம் வசூல் ரீதியாக தோல்வியானது ஆனாலும் இந்த திரைப்படம் பற்றி தி டைம்ஸ் ஆஃப் இந்தியா என்ற இணையதளம் நல்ல கருத்துக்களை வெளியிட்டது அந்த கருத்து: (சிறிய முதலீட்டில் எடுக்கப்படும் திரைப்படங்கள் அதன் எதிர்பார்ப்பிற்கும் அதிகமாக இது போன்ற சில நல்ல படங்கள் வருகிறது) என்று எழுதியிருந்தது.\n\n2018 இல் இவர் நடித்து வெளியான திரைப்படம் ஏமாலி இந்த திரைபபடத்தை இயக்குனர் துரை இயக்க சமுத்திரக்கனி, சாம் ஜோன்ஸ், ரோசிணி பிரகாஷ், பாலா சரவணன் போன்ற பலர் நடித்துள்ளார்கள். இதில் இவர் ரித்து என்ற கதாபாத்திரத்தில் நவீன கால சுதந்திரமான பெண் கதாபாத்திரத்தில் நடித்தார். இந்த திரைப்படத்திற்காக இவர் தனது உடல் எடையை குறைத்து தலைமுடி, நிறத்தில் மாற்றம் செய்து இருந்தார். மற்றும் திரைப்படத்தில் காட்சிகளில் புகைப் புகைத்தல், ஆடை தொடர்பானக் காட்சிகள் வெளியிடப்பட்டு பரபரப்பை ஏற்படுத்தி அக்காட்சிகள் நீக்கப்பட்டதும் குறிப்பிடத்தக்கது. இதை தொடர்ந்து அதே ஆண்டில் இவர் நடிகர் ஆரி நடித்த நாகேஷ் திரையரங்கம் என்ற திகில்த் திரைப்படத்தில் ஆரியின் சகோதரியாக துணைக் கதாபாத்திரம் ஏற்று நடித்து இருந்தார்.\n\n2019ஆம் ஆண்டு சுட்டு பிடிக்க உத்தரவு என்ற அதிரடித் திரைப்படத்தில் நடிகர் விக்ராந்த்க்கு ஜோடியாக புவனா என்ற கதாபாத்திரத்தில் நடித்தார். அதை அடுத்து சமுத்திரக்கனி இயக்கும் நாடோடிகள் 2 என்ற திரைபபடத்தில் நடித்துளளார் இந்த திரைப்படம் விரைவில் திரைக்கு வரவிருக்கின்றது. இதில் இவருடன் சசிகுமார், அஞ்சலி, பரணி போன்ற பலர் நடித்துள்ளார்கள். இந்த திரைப்படத்தில் இவரின் நடிப்பு எல்லோராலும் கவனிக்கப்படும் என்று நம்பப்படுகின்றது. அடுத்த சட்டை என்ற திரைபபடத்தில் நடித்துள்ளார் இதையும் இயக்குனர் சமுத்திரக்கனி இயக்கி மற்றும் நடித்துளளார். வட்டம் என்ற திரைபபடத்தில் சிபிராஜ், ஆண்ட்ரியா ஜெரெமையா மற்றும் உடன் மஞ்சிமா மோகன் நடிக்கின்றார். சாபிமாரி, காடவர் போன்ற பல திரைபபடங்களில் நடித்துக்கொண்டு இருக்கின்றார். இந்த திரைப்படம் இந்தாண்டு அல்லது அடுத்த ஆண்டுகளில் திரைக்கு வரவிருக்கின்றது.\n"}
{"id": "458028", "url": "https://ta.wikipedia.org/wiki?curid=458028", "title": "மகாராட்டிர சட்டமன்ற தேர்தல், 2019", "text": "மகாராட்டிர சட்டமன்ற தேர்தல், 2019\n\nமகாராட்டிர சட்டமன்ற தேர்தல், 2019 என்பது மகாராட்டிரா மாநிலத்தில் அக்டோபர் 21, 2019 அன்று நடைபெற்ற சட்டமன்றத் தேர்தல் ஆகும். இத்தேர்தலின் வாக்கு எண்ணிக்கை அக்டோபர் 24, 2019 அன்று நடைபெற்றது. இத்தேர்தலில் பாசக அதிக தொகுதிகளை கைப்பற்றியுள்ளது. ஆனால் அதற்கு பெரும்பான்மை கிடைக்கவில்லை.\n\nSection::::2014 ஆம் ஆண்டு தேர்தல்.\n2014 ஆம் ஆண்டு நடைபெற்ற சட்டமன்ற தேர்தலில் பெரும்பான்மையான இடங்களை வென்ற பாசக, சிவசேனா கூட்டணி ஆட்சியில் உள்ளது. முதலமைச்சராகக் பாசக கட்சியைச் சேர்ந்த தேவேந்திர பட்னவீஸ் உள்ளார். . இதன் பதவிக்காலம் 2019, நவம்பர் 9 அன்று முடிவடைகிறது \n\nSection::::தேர்தல் ஆணைய அறிவிப்பு.\nமராட்டியத்தில் உள்ள 288 சட்டப்பேரவை தொகுதிகளில் 29 தாழ்த்தப்பட்டோருக்கும், 25 மலைவாழ் மக்களுக்கும் ஒதுக்கப்பட்டுள்ளது..\n\nSection::::கூட்டணிகள்.\nSection::::சிவசேனா-பாசக.\n1989 ஆண்டு முதல் தொடரும் பாசக சிவசேனாவின் 30 ஆண்டுகால கூட்டணி 2019 ஆம் ஆண்டு தேர்தலிலும் தேசிய ஜனநாயகக் கூட்டணி தொடர்கிறது என அறிவித்தனர்.\n\nSection::::காங்கிரசு - தேசியவாத காங்கிரசு கூட்டணி.\nகாங்கிரசு மற்றும் தேசியவாத காங்கிரசு இணைத்து ஐக்கிய முற்போக்குக் கூட்டணி \nஎன்ற பெயரில் போட்டியினர்.\n"}
{"id": "458030", "url": "https://ta.wikipedia.org/wiki?curid=458030", "title": "பெருநகரக் கலை அருங்காட்சியகம்", "text": "பெருநகரக் கலை அருங்காட்சியகம்\n\nநியூயார்க் நகரத்தின் பெருநகரக் கலை அருங்காட்சியகம் (Metropolitan Museum of Art) ஐக்கிய அமெரிக்காவில் உள்ள மிகப் பெரிய அருங்காட்சியகம் ஆகும். இதைச் சுருக்கமாக \"த மெட்\" (the Met) என்றும் அழைப்பதுண்டு. 2018 இல் மூன்று இடங்களில் உள்ள இந்த அருங்காட்சியகத்துக்கு வருகை தந்தவர்களின் எண்ணிக்கை 6,953,927. இதன் அடிப்படையில் உலகின் மூன்றாவது பெரிய அருங்காட்சியகமாக இது உள்ளது. இந்த அருங்காட்சியகத்தின் நிரந்தர சேகரிப்பின் 17 பிரிவுகளில் இரண்டு மில்லியன் (20 இலட்சம்) ஆக்கங்கள் உள்ளன. மான்கட்டனின் மேல் கிழக்குப் பக்கத்தில், \"மியூசியம் மைல்\" என அழைக்கப்படும் வீதியை அண்டி, மத்திய பூங்காவின் கிழக்கு விளிம்புப் பகுதியில் அமைந்த இதன் முதன்மைக் கட்டிடம் பரப்பளவின் அடிப்படையில் உலகின் மிகப் பெரிய காட்சியகங்களில் ஒன்றாக விளங்குகின்றது. மேல் மான்கட்டனில் அமைந்துள்ளதும், ஒப்பீட்டளவில் மிகவும் சிறியதுமான இன்னொரு பிரிவு ஓவியம், கட்டிடக்கலை, மத்தியகால ஐரோப்பாவைச் சேர்ந்த கலைப்பொருட்கள் போன்றவற்றை உள்ளடக்கிய விரிவான சேகரிப்புக்களைக் கொண்டுள்ளது. அருங்காட்சியகத்தின் நவீன, சமகாலக் கலைத் திட்டத்தை விரிவாக்கும் நோக்கத்துடன் 2016 மார்ச் 18 அன்று மடிசன் அவெனியூவில் \"மெட் புரோயர்\" (Met Breuer) அருங்காட்சியகம் திறந்துவைக்கப்பட்டது.\n\nகலை, கலைக் கல்வி ஆகியவற்றை அமெரிக்க மக்களிடம் கொண்டுவந்து சேர்ப்பதற்காகவே 1879 ஆம் ஆண்டில் இந்தப் பெருநகரக் கலை அருங்காட்சியகம் நிறுவப்பட்டது. 1872 பெப்ரவரி 20 ஆம் தேதி திறந்துவைக்கப்பட்ட இந்த அருங்காட்சியகம் தொடக்கத்தில் 681 ஐந்தாம் அவெனியூவில் இருந்து செயற்பட்டது.\n\nSection::::சேகரங்கள்.\nபெருநகரக் கலை அருங்காட்சியகத்தின் நிரந்தரச் சேகரங்கள் 17 தனித்தனிப் பிரிவுகளால் காப்பாட்சி செய்யப்படுகின்றன. ஒவ்வொரு பிரிவும் சிறப்புக் காப்பாட்சிப் பணியாளர்களையும், அறிஞர்களையும் உள்ளடக்கியுள்ளது. அத்துடன், சேகரங்களைப் பாதுகாத்துப் பேணுவதற்காகத் தனியான ஆறு பிரிவுகளும், ஒரு அறிவியல் ஆய்வுப் பிரிவும் இந்கு உள்ளன. செந்நெறிப் பழங்காலத்தையும், பண்டைய எகிப்தையும் சேர்ந்த கலை ஆக்கங்களும்; ஏறத்தாழ, புகழ்பெற்ற எல்லா ஐரோப்பியக் கலைஞர்களதும் ஓவியங்கள், சிற்பங்கள் என்பனவும்; நவீன மற்றும் அமெரிக்க ஓவியங்களின் விரிவான சேகரிப்புக்களும் நிரந்தர சேகரிப்புக்குள் அடங்குகின்றன. ஆப்பிரிக்க, ஆசிய, ஓசானிய, பைசண்டிய, இசுலாமியக் கலைகள் தொடர்பான ஏராளமான அரும்பொருட்களைப் பெருநகரக் கலை அருங்காட்சியகம் தனது சேகரிப்பில் வைத்துப் பேணிவருகின்றது. இசைக் கருவிகள், உடைகள், துணைப் பொருட்கள், பழங்கால ஆயுதங்கள், உலகின் பல பாகங்களைச் சேர்ந்த போர்க் கவசங்கள் போன்ற பலவகையான பொருட்களுக்கு இந்த அருங்காட்சியகம் உறைவிடமாக உள்ளது. முதலாம் நூற்றாண்டு ரோமர் காலத்திலிருந்து, நவீன அமெரிக்கா வரையிலான பல்வேறு காலப் பகுதிகளைச் சேர்ந்த உள்ளக அலங்கார வடிவமைப்புகள் இதன் காட்சிக் கூடங்களுக்குள் உருவாக்கப்பட்டுள்ளன. நிரந்தரக் காட்சிக்குப் புறம்பாகப் பல பெரிய நடமாடும் கண்காட்சிகளையும் ஆண்டு முழுவதும் இந்த அருங்காட்சியகம் ஒழுங்கு செய்கின்றது.\n\nSection::::புவியியல் அடிப்படையிலான சேகரங்கள்.\nSection::::பழங்கால அண்மைக் கிழக்குக் கலை.\n19 ஆம் ஆண்டு தொடக்கம் இந்த அருங்காட்சியகம் அண்மைக் கிழக்கில் இருந்து பழங்காலக் கலைப்பொருட்களைச் சேகரிக்கத் தொடங்கியது. சில ஆப்பெழுத்து வில்லைகளுடனும், முத்திரைகளுடனும் தொடங்கிய அண்மைக் கிழக்குக் கலைச் சேகரம் இப்போது 7,000 பொருட்களுக்கு மேல் கொண்டதாக வளர்ந்துள்ளது. புதிய கற்காலம் தொடக்கம், சசானியப் பேரரசின் வீழ்ச்சியை உள்ளடக்கிப் பிந்திய பழங்காலத்தின் முடிவு வரையிலான வரலாற்றைக் காட்டும் வகையில்; சுமேரிய, இட்டைட்டு, சசானிய, அசிரிய, பபிலோனிய எலமைட்டுப் பண்பாடுகளின் கலைப்பொருட்களும், தனித்துவமான வெண்கலக்காலப் பொருட்களும் அருங்காட்சியகத்தின் சேகரங்களில் அடங்கியுள்ளன. அசிரிய மன்னன் அசுர்னாசிர்ப்பால் என்பவரின் வடமேற்கு மாளிகையில் இருந்து எடுக்கப்பட்ட, \"லமாசு\" எனப்படும் காவல் உருவங்களைக் கொண்ட ஒரு தொகுதி பெரிய கற்கள் அண்மைக் கிழக்குச் சேகரத்தின் சிறப்புக் கூறு ஆகும்.\n"}
{"id": "458031", "url": "https://ta.wikipedia.org/wiki?curid=458031", "title": "லீனா நாயர்", "text": "லீனா நாயர்\n\nலீனா நாயர் (பிறப்பு 1969) யூனிலீவரின் முதல் பெண், முதல் ஆசிய, இளைய தலைமை மனித வள அலுவலர் மற்றும் யூனிலீவர் லீடர்ஷிப் எக்ஸிகியூட்டிவ் (யுஎல்இ) உறுப்பினர் ஆவார். இந்நிறுவனமானது யூனிலீவரின் வணிக மற்றும் நிதி செயல்திறனை வழங்கும் பணியை மேற்கொண்டு வருகிறது.\n\n190 நாடுகளில் பரவியுள்ள பல ஒழுங்குமுறை மற்றும் தொழிலாளர் சூழல்களில் செயல்படும் யூனிலீவரின் மனித மூலதனத்திற்கான ஒட்டுமொத்த பொறுப்பை லீனா ஏற்றுக்கொள்கிறார். சுற்றுச்சூழல் மற்றும் நேர்மறையான சமூக தாக்கத்துடன் யூனிலீவர் தனது லட்சிய வணிக வளர்ச்சியை சந்திக்க உதவும் உயர் வணிக செயல்திறனை வழங்குவதற்காக நிறுவனம் சரியான நபர்கள், சரியான பொறுப்புகளில், சரியான திறன்களுடனும் மனநிலையுடன் இருப்பதை உறுதி செய்கிறார். அமைப்பிற்கான பன்முகத்தன்மை மற்றும் பிற தொடர்பான திட்டங்களுக்கு அவர் தலைமை தாங்குகிறார், அதன் பணியாளர்கள் உண்மையிலேயே பல்துறையைச் சார்ந்த, அனைத்துத்திறமையினையும் கொண்டவர்கள் என்பது இதன்மூலம் உறுதி செய்யப்படுகிறது.\n\n2007 ஆம் ஆண்டில், லீனா இந்துஸ்தான் யூனிலீவரின் இளைய நிர்வாக இயக்குநராகவும், 90 ஆண்டுகளில் இந்துஸ்தான் யூனிலீவரின் நிர்வாகக் குழுவில் பணியாற்றும் முதல் பெண்மணியாகவும் ஆனார். ஒரு வருடம் கழித்து இந்தியா, பாகிஸ்தான், பங்களாதேஷ், இலங்கை மற்றும் நேபாளம் ஆகிய நாடுகளில் யூனிலீவரின் வளர்ச்சிக்கு பொறுப்பாக போயூனிலீவர் தெற்காசியா தலைமைக் குழுவின்முதல் பெண்மணியாக அவர் நியமிக்கப்பட்டார்,\n\nSection::::வாழ்க்கை.\nஅவரது சொந்த ஊர் மகாராஷ்டிராவிலுள்ள கோலாப்பூர் ஆகும். அவர் கோலாப்பூரில் உள்ள ஹோலி கிராஸ் கான்வென்ட் பள்ளியின் மாணவியாவார். எக்ஸ்.எல்.ஆர்.ஐ.யில் பட்டம் பெறுவதற்கு முன்பு மகாராஷ்டிரா சாங்லி என்னுமிடத்திலுள்ள வால்சந்த் பொறியியல் கல்லூரியில் பயின்றார். ஜாம்ஷெட்பூருக்குப் பிறகு கொல்கத்தா, தமிழ்நாட்டில் அம்பத்தூர், மகாராஷ்டிராவில் தஜோலா ஆகிய இடங்களில் வெவ்வேறு தொழிற்சாலைகளில் பணியாற்றத் தொடங்கினார்.\n\nஒவ்வொரு நாளையும் மிகுந்த சவாலோடு எதிர்கொள்கிறார். தான் பணியாற்றும் நிறுவனத்தில் உழைப்பின் காரணமாகவும், பணியின் மேல் உள்ள மிகுந்த ஈடுபாட்டின் காரணமாகவும் அவர் அந்நிறுவனத்தின் தலைமைப் பொறுப்புக்கு உயர்த்தப்பட்டார். லண்டன் ஆங்கிலோ டச்சு நிறுவனத்திற்கு இந்துஸ்தான் யூனிலீவரின் இந்தியப் பிரிவினை தலைமையகத்தின் இடம் மாற்றம் செய்தார். அங்குதான் அவர் தலைமைப்பொறுப்பினயும், நிர்வாக இயக்குநர் என்ற பொறுப்பினையும் பெற்றார். அவருக்கு முன்பு பணியாற்றியவர் டக் பாலி என்பவர் ஆவார். அவர் பெரிய நுகர்வோர் பொருள்களின் நிறுவனத் தளத்தில் மிகவும் முக்கியமானவராகக் கருதப்பட்டவர். அவர் 38 ஆண்டுகள் அங்கு பணிப்பொறுப்பில் இருந்துள்ளார் என்பது குறிப்பிடத்தக்கதாகும்.\n\nSection::::வெற்றியின் பின்னணி.\nஅவருக்குப் பதவி உயர்வு தந்தபோது அந்நிறுவனம் அவரைப் பாராட்டி அவ்வுயர்வைத் தந்ததாகக் கூறியது. அந்த நிறுவனத்தின் மூத்த துணைத்தலைவராகப் பணியாற்றிய நிலையில் நிறுவனத்தின் பொருளை வரலாறு காணாத அளவிற்கு முன்கொண்டு வந்து பெருமைப்படுத்தியதாகவும், நிறுவனத்தின் செயல்பாட்டு முயற்சியினை பல்வேறு திட்டங்கள் மூலமாக உயர்த்தியதாகவும் அந்நிறுவனத்தைச் சேர்ந்த செய்தித் தொடர்பாளர் தெரிவித்துள்ளார். எக்ஸ்.எல்.ஆர்.ஐ.யின் தங்கப்பதத்தைப் பெற்ற அவர் இருபது ஆண்டுகளில் நிறுவனத்தில் பலவித புதிய திட்டங்களை அறிமுகப்படுத்தியுள்ளார். அவற்றில் ஒன்று பணியினை விட்டுச் சென்ற மகளிரை அப்பணியில் மறுபடியும் சேர்த்துக்கொள்வது என்பதாகும். அவர் எவ்விதப் பிரச்சினைகளுக்கும் ஆளாதாவர் என்ற பெருமையையும் பெற்றுள்ளார். இந்துஸ்தான் யூனிலிவர் நிறுவனத்தில் பணியாளர் உறவினை மிகவும் சீரான நிலையில் கொணர்ந்தார். 40 கிளைகளும், 96 சங்கங்களையும் கொண்டு அமைந்துள்ள அந்நிறுவனத்தில் அனைவரையும் அரவணைத்துச் சென்றார். ஆண்டுக்கு 50,000 மனித நாள்கள் இழப்பு என்பதை ஆண்டுக்கு 100க்கும் குறைவான மனித நாள்கள் இழப்பு என்ற நிலைக்குக் கொண்டுவந்தார்.\n\n"}
{"id": "458032", "url": "https://ta.wikipedia.org/wiki?curid=458032", "title": "இயற்கைத்திறமை சோதனைகள்", "text": "இயற்கைத்திறமை சோதனைகள்\n\nஇயற்கைத் திறமைச் சோதனைகள் (\"Aptitude tests\") என்பது, இத்தகை யோருக்கு இன்ன தொழிலில் பயிற்சி அளிக்கலாம் என்று அறிவதற்கும், இன்ன வேலைக்கு இத்தகை யோரைத் தேர்ந்தெடுக்கலாம் என்று அறிவதற்கும் முதற்கண் வேண்டப்படுவது ஆகும். மனிதனிடம் காணப்படும் திறமைகள் ஒன்றுக் கொன்று சார்புடைமை பற்றி உளவியலாரிடையே கருத்து வேற்றுமைகாணப்படினும், மக்கள் இயற்கைத் திறமையைப் பற்றியவரையில் வேறுபாடுடையவர் என்பது எல்லோர்க்கும் ஒப்ப முடிந்த உண்மையாகும்.\n\nஒரு குறிப்பிட்ட தொழிலுக்கு ஒருவருக்குள்ள இயற்கைத் திறமையை அறிவதற்கு, அவரை அத்தொழிலைக் கற்கச் செய்தபின் அவர் பெறும் திறமையைக் கணிப்பதே முறை என்று சிலர் கூறுவர். ஆனால் இந்த முறையால் பொழுதும், பணமும், ஆற்றலும் அளவுக்கு மிஞ்சி வீணாய்விடும். அதிலும் நீண்ட நாள் சிறப்புப் பயிற்சி பெறவேண்டிய தொழில்களில் இந்த விரயம் இன்னும் அதிகமாகும். நீண்டநாள் பயிற்சி பெற்ற பின் குறிப்பிட்ட தொழிலுக்குத் தகுதியற்றவர் என்று தெரியவருமாயின், அதனால் முதலாளிக்குப் பொருள் நட்டமும், தொழிலாளிக்குச் சுயமரியாதை, சுகவாழ்க் கைகளின் குறைவும் உண்டாகும். அதனால் ஒருவரிடம் மறைந்து கிடக்கும் இயற்கைத் திறமைகளை விரைவாகவும், குறைந்த பொருட் செலவிலும் கண்டுபிடிப்பதற்குரிய முறைகள் தேவையாகும். இதன் பொருட்டு உளவியலார் ஏராளமான ஆராய்ச்சிகள் செய்து, பல சோதனைகளை வகுத்துள்ளனர். இந்தச் சோதனைகள் முடிவானவையல்ல. ஆராய்ச்சிகள் மேன் மேலும் நடந்து, இப்பொழுதுள்ளவற்றைவிட மிகுந்த நல்ல சோதனைகள் கண்டுபிடிக்கப்படலாம். ஆயினும் இப்பொழுதுள்ள சோதனைகள் பயன் தருவனவாகவே இருக்கின்றன.\n\nSection::::இச்சோதனைகள்.\nஇச்சோதனை என்பதெல்லாம் ஒரு சிறு மாதிரியைக் (Sample) கொண்டே நடைபெறுவதாம். ஓர் உணவுப் பொருளின் தூய்மையைச் சோதிக்க விரும்பினால், அதில் ஒரு சிறு அளவு எடுத்துச் சோதிக்கின்றோம். சிறு அளவுக்குள்ள குணமே அவ்வுணவுப் பொருள் அனைத்துக்குமாகும் என்ற எண்ணமே இதற்கு அடிநிலை ஆகும். அதுபோல் ஒரு மனிதன் தக்க பயிற்சியாலும், சூழ்நிலையாலும் தன்னுடைய அறிவையும் திறமையையும் பெருக்கிக் கொள்ளவும், சூழ்நிலைக்குத் தக்கவாறு நடந்துகொள்ளவும் கூடுமாயினும், அவனுடைய இயற்கைத் திறமை எப்பொழுதும் ஒன்றுபோலவே இருக்கும் என்று கருதுகின்றோம். எடுத்துக்காட்டாக, ஆராய்ச்சியின் பயனாக ஒருவனிடம் மிகுந்த இசைத் திறமை இருப்பதாகக் காணில், பத்து ஆண்டுகள் சென்ற பின்னரும் அதே திறமையுடையவனாயிருப்பான் என்று எண்ணிக்கொள்ளலாம். ஆகவே, உளவியல் சோதனை என்பது ஒருவனுடைய நடத்தையில் ஒரு மாதிரியைக் கவனமாகத் தேர்ந்தெடுத்து அளப்பதே யாகும். இயற்கைத் திறமைச் சோதனைகள் இரு திறத்தன. \n\nSection::::இச்சோதனை வரலாறு.\nமக்கள் இயற்கைத் திறமையில் வேறுபாடுடையர் என்ற கருத்து வற்புறுத்தப்பட்ட பின்னரே இயற்கைத் திறமைச் சோதனை வளர்ச்சி பெறலாயிற்று. முதன் முதலாக இங்கிலாந்திலிருந்த பிரான்சிஸ் கால்ட்டன் 1884 ஓம், அமெரிக்காவிலிருந்த ஜே. மக்கீன் காட்டெல் 1890 ஒம், இறுக்கிப் பிடிக்கும் வன்மை , கை அசைவு விகிதம், நினைவு கூறும் வன்மை போன்றவற்றல் மக்களிடையே காணப்படும் வேறுபாடுகளைச் சோதனை மூலம் ஆராய்ந்தார்கள். அவர்களுடைய முறைகள் சிறந்தனவாக இருக்கவில்லை. மற்றும் அவர்கள் உடலியற் பண்புகளையே மிகுதியாக ஆராய்ந்தார்கள்.\n\n1908-ல் பிரான்ஸ் நாட்டு ஆல்பிரட் பினே (Alfred Binet) இயற்கைத் திறமையை அளந்தறிவதற்கான சோதனைகளை வெளியிட்டார். அவை புகழ் வாய்ந்தவை.\nஇவர்களுக்குப் பின்னர் இந்தச் சோதனை முறையானது விரைவாக வளர்ந்து வந்துள்ளது. அதற்கு ஒரு காரணம் புள்ளி விவர முறைகளைப் பயன்படுத்தியதேயாம். அதனுடன் முதல் உலக யுத்தமும் சோதனை முறை வளர்ச்சிக்கு ஆக்கம் அளித்தது. யுத்த காலத்தில் சேனைக்கு ஆள் சேர்க்கப் பயன் படுத்தப்பட்ட சோதனைகளை யுத்தம் நின்ற பின்னர், கைத்தொழில் முதலியவற்றிற்கும் பயன்படுத்த விருப்பம் உண்டாயிற்று. தொடக்கத்தில் சோதனைகள் பெரும்பாலும், பொது இயற்கைத் திறமை' என்பதைக் குறித்த சோதனைகளாகவே இருந்தன. ஆனால் பொது இயற்கைத் திறமை என்பது நூற்கல்வி பற்றிய ஒருவித இயற்கைத் திறமையேயன்றி வேறன்று என்று காணப் படவே, பல திறப்பட்ட இயற்கைத் திறமைகளைப் பற்றிச் சோதனைகள் வகுப்பதில் முனைந்தனர்.\n"}
{"id": "458047", "url": "https://ta.wikipedia.org/wiki?curid=458047", "title": "சுவாதி பிரமல்", "text": "சுவாதி பிரமல்\n\nசுவாதி பிரமல் (பிறப்பு சுவாதி ஷா 28 மார்ச் 1956) ஒரு இந்திய விஞ்ஞானி மற்றும் தொழிலதிபர் ஆவார், ஆரோக்கியம், பொது சுகாதாரம் மற்றும் புதுமைகளைப் புகுத்தல் போன்றவற்றில் தம்மை ஈடுபடுத்திக்கொண்டு வருகிறார். அவர் பிரமல் எண்டர்பிரைசஸ் லிட்., நிறுவனத்தின் துணைத் தலைவராக உள்ளார். சுவாதி 1980 ஆம் ஆண்டில் மும்பை பல்கலைக்கழகத்தில் எம்.பி.பி.எஸ். பட்டம் பெற்றார். ஹார்வர்ட் பொது சுகாதாரப்பள்ளியின் முன்னாள் மாணவியாவார். அவர் அங்கு 1992இல் முதுகலைப் பட்டத்தைப் பெற்றார். அவர் பிரமல் குழுமத்தைச் சேர்ந்த அஜய் பிரமலை மணந்தார்..\n\nSection::::பொது சுகாதாரப் பணி.\nமும்பையில் உள்ள கோபிகிருஷ்ணா பிரமல் மருத்துவமனையின் நிறுவனர் ஆவார், மேலும் நாள்பட்ட நோய், ஆஸ்டியோபோரோசிஸ், மலேரியா, காசநோய், கால்-கை வலிப்பு மற்றும் போலியோ ஆகியவற்றுக்கு எதிராக பொது சுகாதார பிரச்சாரங்களைத் தொடங்கினார்.\n\nமருத்துவமனையில் உள்ள விளையாட்டு-மருத்துவ மையம் முதன்முதலில் அமைந்த பெருமையை உடையதாகும். அம்மையமானது ஊனமுற்ற குழந்தைகள், முதியவர்கள் மற்றும் விளையாட்டு காயங்களுக்கு மூட்டுவலி சிகிச்சைக்காக பணியாற்றியது. ஆஸ்டாப் இந்தியா என்ற பெயரிலான ஆஸ்டியோபோரோசிஸ் தடுப்புத் திட்டத்தையும், நீரிழிவு நோயினைக் கண்டறிவதற்காகவும் கால்-கை வலிப்பு மற்றும் இந்தியாவில் நாள்பட்ட நோயைத் தடுப்பதற்காகவும் நாடு தழுவிய பிரச்சாரத்தின் அடிப்படையில் மேற்கொள்வதற்காகஒரு கள கண்டறிதல் மையம் ஆகியவற்றைத் தொடங்கினார். அவர் மருத்துவ ஊட்டச்சத்து பற்றி பல நூல்களையும், சிறுநீரக நோயால் பாதிக்கப்பட்டவர்களுக்கு ஊட்டச்சத்து பற்றிய நூலையும் எழுதியுள்ளார்.\n\nபல்துறை சார்ந்த மற்றும் கள அடிப்படையிலான கல்வியில் ஈடுபட்டுள்ள பிரமல் அறக்கட்டளையின் இயக்குநர் என்ற நிலையில் பல பணிகளை மேற்கொண்டு வருகிறார். மொபைல் சுகாதார சேவையான எச்.எம்.ஆர்.ஐ - என்பதை கிராமப்புற இந்தியாவில் மேம்படுத்த பல உதவிகளைப் புரிந்துவருகிறார். பெண்கள் அதிகார மேம்பாடு தொடர்பான திட்டங்கள் மற்றும் இளம் தலைவர்களை உருவாக்குகின்ற சமூகக் கல்வித் திட்டத்திற்கு ஆதரவினை அளித்து வருகிறார். அந்த நிலையில் சுத்தமான தண்ணீருக்கான சர்வஜால் அறக்கட்டளையின் இயக்குநராகவும் பணியாற்றி வருகிறார். தலைமைப் பாத்திரங்களில் பெண்களை ஆதரிப்பதில் அவர் மகத்தான பங்களிப்பை வழங்கியுள்ளார். உடல்நலம் தொடர்பான பொதுக் கொள்கையில் அவளது தாக்கம் நோய்களின் சுமையைக் குறைக்க உதவும் பெரிய கொள்கை மாற்றங்களுக்கு வழிவகுக்கும் வகையிலும் பல திட்டங்களை மேற்கொண்டு வருகின்றார். எட்டு முறை 25 சக்திவாய்ந்த பெண்களின் பட்டியலில் அவர் பரிந்துரைக்கப்பட்டார், இப்போது மிகவும் சக்திவாய்ந்த பெண்களின் ஹால் ஆஃப் ஃபேமில் ஒரு பகுதியாக உள்ளார். அவர் பிரதமரின் அறிவியல் ஆலோசனைக் குழுவில் பணியாற்றுகிறார் மற்றும் பிரதமரின் வர்த்தக கவுன்சிலில் அவர் பணியாற்றினார் (2010 - 2014).\n\nஅவர் தற்போது ஹார்வர்ட் ஸ்கூல் ஆஃப் பப்ளிக் ஹெல்த் மற்றும் ஹார்வர்ட் பிசினஸ் ஸ்கூல் ஆகிய இரு நிறுவனங்களின் தலைவரின்கீழ் உள்ள ஆலோசனைக் குழுவில் பணியாற்றுகிறார். அவர் சுகாதார, நிதி சேவைகள், உற்பத்தி மற்றும் சேவை நிறுவனங்களில் வாரிய பதவிகளை வகித்து வருகின்றார். ஐ.ஐ.டி பம்பாய் மற்றும் ஹார்வர்ட் பல்கலைக்கழகம் போன்ற இந்திய மற்றும் சர்வதேச கல்வி நிறுவனங்களின் வாரியங்களில் குழுப்பொறுப்பில் முக்கிய நிலையில் பணியாற்றுகிறார். அவர் உபென்னிலும் பணியாற்றியுள்ளார்.\n\nபயனுள்ள பொதுக் கொள்கைகள் மற்றும் நிர்வாகத்தினை அறிமுகப்படுத்துவதற்கான அமைப்பை உருவாக்குவதில் உதவி புரிந்துள்ளார். அந்த அமைப்பானது தனியார் மற்றும் பொது நிறுவனங்களை ஒன்றிணைந்து செயல்பட ஊக்குவிக்கும், அதற்கான மேலும் சுகாதார மற்றும் வணிகத்தில் உள்ள சிக்கல்களைத் தீர்க்கவும் , மற்றும் நிர்வாகத்திற்கான அடித்தளத்தை உருவாக்க அவர் உதவியுள்ளார். மேலும் அவர் வர்த்தகம், திட்டமிடல், சுற்றுச்சூழல், கலைகள், பெண்கள் தொழில்முனைவோர், தேசிய ஒருங்கிணைப்பு மற்றும் பிராந்திய மேம்பாட்டுக்கான அரசாங்க பொதுக் கொள்கைக் குழுக்களிலும் பல நிலைகளில் பணியாற்றுகிறார்.\n\nடாக்டர் பிரமால் 2012 முதல் 2018 வரை 6 ஆண்டுகளாக மதிப்புமிக்க ஹார்வர்ட் மேற்பார்வையாளர் குழுவில் உறுப்பினராக இருந்து உள்ளார். அவர் 90 ஆண்டுகளில் இந்தியாவின் அப்பெக்ஸ் சேம்பர் ஆஃப் காமர்ஸின் முதல் பெண் தலைவர் என்ற நிலையில் பணியாற்றினார், மேலும் முக்கியமான பொதுக் கொள்கைகள் மற்றும் நிர்வாகத்தில் அவரது வலுவான செல்வாக்கு பரவலாக அங்கீகரிக்கப்பட்டுள்ளது. அறிவியல், தொழில்நுட்பம் மற்றும் பொருளாதாரக் கொள்கையில் 2006 முதல் 2014 வரை மாண்புமிகு பிரதமரின் ஆலோசகராக பணியாற்றிய பெருமை அவருக்கு கிடைத்தது.\n\nSection::::விருதுகள் மற்றும் கௌரவங்கள்.\nபிரமலுக்கு ஏராளமான இந்திய மற்றும் சர்வதேச விருதுகளைப் பெற்றுள்ளார்.\n\n"}
{"id": "458049", "url": "https://ta.wikipedia.org/wiki?curid=458049", "title": "கக்குவான் தடுப்பூசி", "text": "கக்குவான் தடுப்பூசி\n\nகக்குவான் தடுப்பூசி (\"Pertussis vaccine\") என்பது தொடர் இருமலிலிருந்து காக்கும் தடுப்பூசியாகும். இதில் இரண்டு முக்கிய வகைகள் உள்ளன: முழு செல் தடுப்பூசிகள் மற்றும் அசெல்லுலர் தடுப்பூசிகள். முழு செல் தடுப்பூசி சுமார் 78% பயனுள்ளதாக இருக்கும், அதே நேரத்தில் திசுவற்ற (அசெல்லுலர்) தடுப்பூசி 71-85% பயனுள்ளதாக இருக்கும். தடுப்பூசிகளின் செயல்திறன் ஒவ்வொரு ஆண்டும் 2 முதல் 10% வரை குறைகின்றன, அசெல்லுலர் தடுப்பூசிகளின் திறன் மிகவும் வேகமாகக் குறைகிறது. கர்ப்பக் காலத்தில் தடுப்பூசி போடுவது குழந்தையைப் பாதுகாக்கும். இந்தத் தடுப்பூசி 2002 ஆம் ஆண்டில் ஐந்து லட்சத்திற்கும் அதிகமான உயிர்களைக் காப்பாற்றியதாக மதிப்பிடப்பட்டுள்ளது. \n\nஅனைத்துக் குழந்தைகளுக்கும் கக்குவான் தடுப்பூசி போட வேண்டும் என்றும், அது வழக்கமான தடுப்பூசிகளில் சேர்க்கப்பட வேண்டும் என்றும் உலக சுகாதார அமைப்பும் நோய் கட்டுப்பாடு மற்றும் தடுப்பு மையமும் பரிந்துரைக்கின்றன. எச்.ஐ.வி/எய்ட்ஸ் உள்ளவர்களுக்கு இது போடப்பட வேண்டும். பிறந்த ஆறு வார காலத்தில் தொடங்கி மூன்று முறை தடுப்பூசி போடுவது இளம் குழந்தைகளுக்குப் பரிந்துரைக்கப்படுகிறது. பெரிய குழந்தைகள் மற்றும் பெரியவர்களுக்குக் கூடுதல் அளவு கொடுக்கப்படலாம். இந்தத் தடுப்பூசியானது பிற தடுப்பூசிகளுடன் இணைந்து மட்டுமே கிடைக்கிறது. \n\nகுறைவான பக்கவிளைவுகளின் காரணமாக வளர்ந்த நாடுகளில் அசெல்லுலர் தடுப்பூசிகள் பொதுவாகப் பயன்படுத்தப்படுகின்றன. முழு செல் தடுப்பூசிகள் போடப்பட்ட 10 முதல் 50% நபர்களுக்கு ஊசி போட்ட இடத்தில் சிவத்தலும் காய்ச்சலும் ஏற்படுகிறது. காய்ச்சலுக்குரிய வலிப்பு மற்றும் நீண்ட நேர அழுகை ஆகியவை ஒரு சதவீதத்திற்கும் குறைவாகவே நிகழ்கின்றன. அசெல்லுலர் தடுப்பூசிகளால் கையின் தீவிரமற்ற வீக்கம் கொஞ்சம் நேரம் ஏற்படலாம். இரண்டு வகையான தடுப்பூசிகளிலும் பக்க விளைவுகள் ஏற்படலாம், எனினும் குறிப்பாக முழு செல் தடுப்பூசியின் பக்க விளைவுகள் குழந்தைக்குக் குறைவாக இருக்கும். ஆறு வயதுக்குப் பிறகு முழு செல் தடுப்பூசிகளைப் பயன்படுத்தக்கூடாது. கடுமையான நீண்ட கால நரம்பியல் பிரச்சினைகளுடன் இரண்டு வகைகளுக்கும் தொடர்பு இல்லை. \n\nகக்குவான் தடுப்பூசி 1926 ஆம் ஆண்டில் உருவாக்கப்பட்டது. இது உலக சுகாதார அமைப்பின் அத்தியாவசிய மருந்துகளின் பட்டியலில் உள்ளது, இது ஓர் அடிப்படை சுகாதார அமைப்பில் தேவைப்படும் மிக முக்கியமான மருந்தாகும். 2014 நிலவரப்படி டெட்டனஸ், டிப்தீரியா, போலியோ மற்றும் ஹிப் தடுப்பூசி ஆகியவற்றை உள்ளடக்கிய ஒரு தொகுப்பு கொண்ட ஒரு டோசுக்கு 15.41 அமெரிக்க டாலர் செலவாகும். \n\n"}
{"id": "458050", "url": "https://ta.wikipedia.org/wiki?curid=458050", "title": "டோம்லூர் சொக்கநாதசுவாமி கோயில்", "text": "டோம்லூர் சொக்கநாதசுவாமி கோயில்\n\nடோம்லூர் சொக்கநாதசுவாமி கோயில் இந்தியாவில் கர்நாடக மாநிலத்தில் பெங்களூரில் உள்ள டோம்லூரில் உள்ள கோயிலாகும். சொக்கநாதசுவாமி அல்லது சொக்க பெருமாள் (இந்து கடவுள் விஷ்ணு ) என்று அழைக்கப்படும் தெய்வத்திற்கு இக்கோயில் அர்ப்பணிக்கப்பட்டுள்ளது. இந்நகரிலுள்ள, கி.பி. 10 ஆம் நூற்றாண்டின் சோழர் காலத்தைச் சேர்ந்த பழமையான கோயில்களில் இதுவும் ஒன்றாகும்.\n\nSection::::வரலாறு.\nஇந்த, சோழர் காலத்தைச் சேர்ந்த சொக்கநாதசுவாமி கோயில் பெங்களூரில் உள்ள பழமையான கோயிலாக கருதப்படுகிறது. இக்கோயிலின் வளாகத்தில் பல குறிப்பிடத்தக்க சிற்பங்கள் மற்றும் அலங்கார அம்சங்கள் உள்ளன. இக்கோயிலானது கிழக்கு நோக்கி உள்ளது. கி.பி.1270ஆம் நாளைச் சேர்ந்த .ஒரு தமிழ் கல்வெட்டு ஒரு கதவின் சட்டத்தில் காணப்படுகிறது. அக்கதவின் சட்டங்கள் அழகியர் என்பவரால் நன்கொடையாக அளிக்கப்பட்டதாக அச்சட்டத்தில் காணப்படுகிறது. அங்குள்ள, மற்றொரு கல்வெட்டின் மூலமாக ஒரு தலைக்கட்டு அளித்த நன்கொடையைப் பற்றி அறிய முடிகிறது. கூறுகிறார், கி.பி.1270ஆம் நாளைச் சேர்ந்த மற்றொரு கல்வெட்டின் மூலமாக போய்சள வீர ராமநாதர் அக்கோயிலுக்கு அளித்த நன்கொடையைப் பற்றிக் கூறுகிறது. விஜயநகர பாணியில் அமைந்த நவரங்கங்கள் அக்கோயிலில் காணப்படுகின்றன. அங்குள்ள தூண்கள் பிற்காலத்தைச் சேர்ந்தவையாகும். \n\nSection::::தமிழ் கல்வெட்டுகள்.\nசொக்கநாதசுவாமி கோயில் 10 ஆம் நூற்றாண்டு சோழர் கோயிலாகும். இது டோம்லூரில் அமைந்துள்ளது. இக்கோயிலில் ஏராளமான தமிழ் கல்வெட்டுகள் காணப்படுகின்றன. இந்தக் கல்வெட்டுகளில் டோம்லூர் என்பதானது டோம்பலூர் அல்லது தேசிமாணிக்கப்பட்டணம் என்று குறிக்கப்பட்டுள்ளது. சக்ரவர்த்தி பொசலவீரரமநாத தேவர் கல்வெட்டுகள் அங்கு காணப்படுகின்றன. அவர் கோயில் நிர்வாகத்திற்கு கூறப்பட்டுள்ள செய்திகள் அவற்றில் காணப்படுகின்றன. மேலும் சில கல்வெட்டுகள் விஜயநகர் சாம்ராஜ்யத்தின் இரண்டாம் தேவராயர் கோயிலுக்குச் செலுத்திய செய்த வரி மற்றும் சுங்கச்சாவடிகளைப் பற்றிய பதிவுகளைக் கொண்டுள்ளன. இதில் டோம்பலூரைச் சுற்றியுள்ள வீடுகள், கிணறுகள், நிலங்கள் சொக்கப்பெருமாளுக்கு கொடையாக வழங்கப்பட்டுள்ள செய்தி காணப்படுகிறது. கி.பி.1270ஆம் நாளிட்ட மற்றொரு தமிழ் கல்வெட்டு அழகியார் என்பவரால் இரு கதவுகள் நன்கொடையாக அளிக்கப்பட்டப் பற்றி எடுத்துரைக்கிறது. தமிழில் உள்ள மற்றொரு கல்வெட்டு தலைகட்டு மற்றும் அவரது மனைவி இருவரும் ஜலப்பள்ளி கிராமத்திலிருந்து நிலத்தையும், விண்ணமங்கலம் குளத்தையும் கொடையாக அக்கோயில் தெய்வத்திற்கு வழங்கியதைக் குறிப்பிடுகிறது.\n\nகி.பி 1290 ஆம் ஆண்டு கல்வெட்டு ஒன்று டொமலூரின் வருவாயிலிருந்து போய்சள வீரராமனந்தா அளித்த நன்கொடையைப் பற்றிக் குறிப்பிடுகிறது. \n\nSection::::தற்போதைய நிலை.\nஇந்த கோயில் பல முறை விரிவாக புதுப்பிக்கப்பட்டுள்ளது, கருவறை மற்றும் இரண்டு அர்த்தமண்டபங்கள் மட்டுமே பழங்காலக் கட்டுமானத்தைக் கொண்டு அமைந்துள்ளன. நேபாளத்தில் உள்ள கந்தகி ஆற்றிலிருந்து கொண்டுவரப்பட்ட சாலிக்கிராமக் கற்களைக் கொண்டு கோயிலின் கருவறையில் விஷ்ணு, ஸ்ரீதேவி மற்றும் பூதேவியின் சிற்பங்கள் அமைக்கப்பட்டுள்ளன.\n\nஇக்கோயிலைப் பற்றி பலரும் அறிந்திருக்கவில்லை. டோம்லூர் நகரிலிருந்து பிரதான சாலையைவிட்டுத் தள்ளி சிறிய தெருவில் அமைந்துள்ளது. 30 ஆண்டுகளுக்கு முன்பு இக்கோயில் புதுப்பிக்கப்பட்டது. கருவறையும் இரு அர்த்தமண்டபங்களும், தென் கர்நாடகப்பகுதியை உள்ளிட்ட பகுதிகளை அரசாண்ட சோழர் காலத்தைச் சேர்ந்தது என்ற பழம்பெருமையுடன் உள்ளன.\n\nSection::::கோயில் நேரம்.\nதினசரி: காலை 6:00 - 11:00, மாலை: 5:45 - இரவு 8:30 மணி\n\nபுதன் கிழமை: காலை 6:00 - 11:30, மாலை: 5:45 - இரவு 8:30 மணி\n\nசனிக்கிழமை: காலை 6:00 - மதியம் 12:30, மாலை: 5:45 - இரவு 9:00 மணி\n"}
{"id": "458055", "url": "https://ta.wikipedia.org/wiki?curid=458055", "title": "கு. அன்பழகன்", "text": "கு. அன்பழகன்\n\nகு. அன்பழகன் (\"G. Anbazhagan\" ) ஓர் தமிழக அரசியல்வாதி ஆவார். இவர் 2001 ஆம் ஆண்டு நடைப்பெற்ற தேர்தலில் திண்டுக்கல் மாவட்டம்,நிலக்கோட்டை சட்டமன்ற தொகுதியில் இருந்து அதிமுக கட்சி சார்பில் போட்டியிட்டு வெற்றி பெற்றார் \n"}
{"id": "458056", "url": "https://ta.wikipedia.org/wiki?curid=458056", "title": "தொடர் இருமல்", "text": "தொடர் இருமல்\n\nதொடர் இருமல் (\"Whooping cough\"), அல்லது 100 நாள் இருமல் (\"100-day cough\") என்றும் அழைக்கப்படும் கக்குவான் (\"pertussis\"), மிகவும் பயங்கரமான பாக்டீரியா தொற்றுநோயாகும். ஆரம்ப அறிகுறிகளில் மூக்குச் சளி, காய்ச்சல் மற்றும் லேசான இருமல் ஆகியவற்றுடன் கூடிய பொதுவான தடிமன் போலவே ஒத்திருக்கும். இதைத் தொடர்ந்து பல வாரங்கள் கடுமையான இருமல் ஏற்படும். இருமல் அதிகமாக இருப்பதால், பாதிக்கப்பட்டவர் சுவாசிக்கும்போது அதிக ஒலியுடன் \"ஹூப்\" என்ற சத்தத்தில் இருமல் ஏற்படலாம். இருமல் நூறு நாட்கள் அல்லது பத்து வாரங்களுக்கு மேல் நீடிக்கும். பாதிக்கப்பட்டவருக்கு மிகவும் அதிகமாக இருமலாம், அவர்கள் வாந்தியெடுக்கலாம், விலா எலும்புகள் உடையும் அளவு வலி ஏற்படலாம் அல்லது வேலை செய்தால் மிகவும் சோர்வடையலாம். ஒரு வயதுக்கு குறைவான குழந்தைகளுக்கு இருமல் குறைவாகவோ அல்லது இல்லாமலோ இருக்கலாம், அதற்குப் பதிலாக அவர்களுக்குச் சுவாசிசச் சிக்கல்கள் இருக்கலாம். நோய்த்தொற்றுக்கும் அறிகுறிகளின் ஏற்படத் தொடங்குவதற்கும் இடையில் பொதுவாக ஏழு முதல் பத்து நாட்கள் ஆகும். தடுப்பூசி போடப்பட்டவர்களுக்கு நோய் ஏற்படலாம், ஆனால் அறிகுறிகள் பொதுவாக மிதமாக இருக்கும்.\n\nபோர்ட்டெல்லா பெர்டுசிஸ் என்ற பாக்டீரியாவால் கக்குவான் ஏற்படுகிறது. இது காற்றுவழி பரவும் நோயாகும், இது பாதிக்கப்பட்ட நபரின் இருமல் மற்றும் தும்மினால் எளிதில் பரவுகிறது. அறிகுறிகள் தொடங்கியதிலிருந்து இருமல் ஏற்படும் மூன்று வாரங்கள் வரை பாதிக்கப்பட்டவர்கள் மற்றவர்களுக்குத் தொற்றுநோய் ஏற்படுத்தும் மையமாக இருக்கிறார்கள். நுண்ணுயிர் எதிர்ப்பிகளால் சிகிச்சையளிக்கப்பட்டவர்கள் ஐந்து நாட்களுக்குப் பிறகு தொற்றுநோய் பரப்பும் மையமாக இருக்கமாட்டார்கள். மூக்கு மற்றும் தொண்டையின் பின்புறத்திலிருந்து சளி மாதிரியைச் சேகரிப்பதன் மூலம் நோய் கண்டறியப்படும். இந்த மாதிரியை கல்ச்சர் அல்லது பாலிமரேஸ் சங்கிலி வினை மூலம் சோதிக்க முடியும்.\n\nகக்குவான் தடுப்பூசி மூலம் தடுப்பூசி போடப்பட்டு முன்னெச்சரிக்கை நடவடிக்கைகள் எடுக்கப்படுகின்றன. ஆறு முதல் எட்டு வாரக் குழந்தைகளுக்கு ஆரம்ப நோய்த்தடுப்பு பரிந்துரைக்கப்படுகிறது, இரண்டு வயதிற்குள் நான்கு டோஸ் கொடுக்கப்பட வேண்டும். இந்தத் தடுப்பூசி காலப்போக்கில் குறைவான செயல்திறன் கொண்டதாக மாறுவதால் வளரும் குழந்தைகள் மற்றும் பெரியவர்களிடையே பெரும்பாலும் கூடுதல் டோஸ்கள் பரிந்துரைக்கப்படுகின்றன. நோய் பரவிய பகுதியில் உள்ளவர்கள் மற்றும் கடுமையான நோய் அபாயத்தில் உள்ளவர்களிடையே நோயைத் தடுக்க நுண்ணுயிர் எதிர்ப்பிகள் பயன்படுத்தப்படலாம். ஆரம்ப அறிகுறிகள் தொடங்கிய மூன்று வாரங்களுக்குள் சிலருக்கு நுண்ணுயிர் எதிர்ப்பிகள் பயனுள்ளதாக இருக்கும், ஆனால் பெரும்பாலான மக்களுக்கு இது குறைவான விளைவையே ஏற்படுத்தும். ஒரு வயதுக்கு குறைவான குழந்தைகளிலும், கர்ப்பமாக இருப்பவர்களிடமும் அறிகுறி தோன்றிய ஆறு வாரங்களுக்குள் பரிந்துரைக்கப்படுகிறது. பயன்படுத்தப்படும் நுண்ணுயிர் எதிர்ப்பிகளில் எரித்ரோமைசின், அஜித்ரோமைசின் அல்லது ட்ரைமெத்தோபிரைம்/சல்பமெத்தொக்சசோல் ஆகியவை அடங்கும். இருமலுக்கான மருந்துகளின் செயல்திறனை ஆதரிப்பதற்கான சான்றுகள் மோசமாக உள்ளன. ஒரு வயதிற்குக் குறைவான பல குழந்தைகளை மருத்துவமனையில் அனுமதிக்க வேண்டியிருக்கும். \n\nஉலகளவில் 16 மில்லியன் மக்களை கக்குவான் பாதிக்கிறது என்று மதிப்பிடப்பட்டுள்ளது. பெரும்பாலான பாதிப்புகள் வளரும் நாடுகளில் நிகழ்கின்றன மற்றும் எல்லா வயதினரும் பாதிக்கப்படலாம். 2013 ஆம் ஆண்டில் இந்த நோயால் 61,000 மரணங்கள் ஏற்பட்டன – அது 1990 ஆம் ஆண்டில் ஏற்பட்ட 1,38,000 மரணங்களை விடக் குறைவாகும். ஒரு வருடத்திற்கும் குறைவான வயது கொண்ட பாதிக்கப்பட்ட குழந்தைகளில் கிட்டத்தட்ட 2% பேர் மரணிக்கின்றனர். நோய் பரவல் முதல் முதலில் 16 ஆம் நூற்றாண்டில் பதிவு செய்யப்பட்டுள்ளது. நோய்த்தொற்றுக்குக் காரணமான பாக்டீரியா 1906 ஆம் ஆண்டில் கண்டுபிடிக்கப்பட்டது. இந்தத் தடுப்பூசி 1940களில் கிடைக்கத் தொடங்கியது. \n\n"}
{"id": "458072", "url": "https://ta.wikipedia.org/wiki?curid=458072", "title": "பக்கா (திரைப்படம்)", "text": "பக்கா (திரைப்படம்)\n\nபக்கா என்பது 2018 ஆம் ஆண்டு வெளியான தமிழ் மொழி காதல் நகைச்சுவைத் திரைப்படமாகும். இந்த திரைப்படத்தை பென் கன்ஸ்டோரிடியம் நிறுவனம் சார்பில் தி. சிவகுமார் தயாரிக்க, எஸ்.எஸ்.சூர்யா இயக்கத்தில் விக்ரம் பிரபு கதாநாயகனாக முதல் முறையாக இரண்டு வேடங்களில் நடிக்க, இவருக்கு ஜோடியாக நிக்கி கல்ரானி மற்றும் பிந்து மாதவி கதாநாயகிகளாக நடித்துள்ளார்கள்.\n\nபிப்ரவரி 2017ஆம் ஆண்டு படப்பிடிப்பு துவங்கப்பட்டு ஏப்ரல் 27, 2018ஆம் ஆண்டு உலகம் முழுவதும் திரையிடப்பட்டு பார்வையாளர்களிடமிருந்தும் மற்றும் விமர்சகர்களிடமிருந்தும் பெரும்பாலும் எதிர்மறையான விமர்சனங்களைப் பெற்று படம் வசூல் ரீதியாக தோல்வியுற்றது.\n\nSection::::கதை சுருக்கம்.\nஇந்த திரைப்படத்தின் கதை ஒரே ஊரைச் சேர்ந்த டோனி குமார் எனும் தோனி ரசிகர் விக்ரம் பிரபுக்கும், ராதா எனும் ரஜினி ரசிகை நிக்கி கல்ரானிக்கும் யாருடைய தலைவர் பெரியவர் என்பதில் மோதல் கூடவே காதல். இதனால் இவர்களின் காதல் விதி வசத்தால் கைகூடாமல் போகிறது. அதில் வெறுத்து போய் சென்னை வரும் டோனி குமார்.\n\nகாதல் தோல்வியால், குடித்து விட்டு தண்டவாளத்தில் வீழ்ந்து கிடக்கும் தோனி குமார் நதியா எனும் பிந்து மாதவியை காப்பாற்றுகிறார். பாண்டி போலவே இருக்கும் தோனி குமாரிடம் தன் காதல் கதையைச் சொல்கிறார் நதியா.\n\nஅரசன்குடியைச் சேர்ந்த பணக்கார மகளான நதியாவிற்கு, கோவில் திருவிழாவில் பொம்மை கடை வைக்கும் பாண்டி எனும் விக்ரம் பிரபு மீது காதல் வருகிறது. தனது தகுதியால் அந்த காதலை ஏற்க மறுக்கின்றார். இதனால் பாண்டி செல்லும் இடம் எல்லாம் தேடிச் சமாதானம் செய்து சென்னைக்கு அழைத்து வந்துவிடுகிறார் நதியா. அப்போது புகையிரத நிலையத்தில் நதியாவை விட்டுவிட்டு காணாமல் போகும் பாண்டி. இதனால் தற்கொலை செய்யப்போகும் நதியாவை காப்பாற்றுகிறார் தோனி குமார். இதன் பிறகு தோணி குமார் எப்படி நதியா மற்றும் பாண்டியின் காதலை குமார் எப்படி சேர்ந்து வைக்கின்றார் என்பது தான் மீதி கதை.\n\nSection::::ஒலிப்பதிவு.\nஇப்படத்தில் ஐந்து பாடல்களுக்கான இசையையும், பின்னணி இசையையும் சி. சத்யா மேற்கொண்டுள்ளார். இப்படத்தின் நான்கு பாடலுக்கு யுகபாரதி மற்றும் ஒரு பாடலுக்கு கபிலன் என்பவரும் பாடல்கள் எழுதியுள்ளனர்.\n\nSection::::திரைப்படப்பணிகள்.\n2016 நவம்பர் மாதத்தில் இந்தத் திரைப்படத்தில் நடிகர் விக்ரம் பிரபு கதாநாயகனாக நடிப்பார் என்றும் இந்த திரைப்படத்திற்கு பக்கா என்றும் புதிய இயக்குனர் ஆன எஸ்.எஸ்.சூர்யா என்பவர் உறுதிசெய்தார். விக்ரம் பிரவு முதன்முறையாக இரட்டை வேட கதாபாத்திரத்தில் நடிக்கவிருக்கிறார் என்று இப்படத்தின் இயக்குநர் எஸ்.எஸ்.சூர்யா தெரிவித்தார். ஜனவரி 2017 ஆம் ஆண்டு முதல் கதாநாயகியாக நடிகை நிக்கி கல்ரானி என்பவர் ஒப்பந்தம் செய்யப்பட்டார். இவர் இதற்க்கு முன் 2017ஆம் ஆண்டு வெளியான நெருப்புடா என்ற திரைபபடத்தில் விக்ரம் பிரபு உடன் ஜோடி சேர்ந்து நடித்துள்ளார் என்பது குறிப்பிடத்தக்கது. இந்த திரைப்படம் நிக்கி கல்ரானியின் 25 வது திரைப்படம் மற்றும் இயக்குனர் எஸ்.எஸ்.சூர்யா என்பவர் நடிகர் ரஜனி காந்தின் ரசிகரும் ஆவார்.\n\nஅவர் கூறுகையில் இந்த திரைப்படம் ஒரு பொழுதுபோக்கு திரைப்படமாக இருக்கும் என்று, சூரி, சதீஸ், இமான் அண்ணாச்சி, சிங்கம்புலி போன்ற பல நகைச்சுவை நடிகர்கள் நடிக்கிறார்கள் என்றும், இந்த திரைப்படத்தின் முதல் படப்பிடிப்பு குற்றாலத்தில் பிப்ரவரி 1, 2017ஆம் ஆண்டு ஆரம்பிக்கப்பட்டு 20 நாட்கள் படப்பிடிப்புக்கள் செய்ய அட்டவணை செய்யப்பட்டது.\n"}
{"id": "458077", "url": "https://ta.wikipedia.org/wiki?curid=458077", "title": "பழைய மடிவாலா சோமேஸ்வரர் கோயில், பெங்களூர்", "text": "பழைய மடிவாலா சோமேஸ்வரர் கோயில், பெங்களூர்\n\nபழைய மடிவாலா சோமேஸ்வரர் கோயில் இந்தியாவில், கர்நாடக மாநிலத்தில் பெங்களூரு நகரில் (பெங்களூர்) அமைந்துள்ள இந்து சிவன் தெய்வத்திற்கு அர்ப்பணிக்கப்பட்டுள்ள கோயிலாகும். அதன் மூலவர் சோமேஸ்வரர் ஆவார். இது நகரின் பழமையான கோயில்களில் இக்கோயிலும் ஒன்றாகும், இது சோழ காலத்திற்கு முந்தையதாகக் கருதப்படுகிறது. இந்த கோயில் 12 ஆம் நூற்றாண்டின் முற்பகுதியைச் சேர்ந்தது. (கி.பி 1247).\n\nஇந்த கோவிலில் ஒரு \" சுயம்பு \" சிவலிங்கம் உள்ளது, அதில் அமைந்துள்ள கருவறையில் (இயற்கை பாறை உருவாக்கம் உருவாக்கிய சிவலிங்கம் வடிவில்) உள்ளது. ஆனால் பெங்களூரில் உள்ள மற்ற பழங்கால கோயில்களைப் போலல்லாமல், இந்த கோயில் நல்ல நிலையில் உள்ளது. அங்குள்ள மக்களால் அகோயில் நன்கு பராமரிக்கப்படுகிறது. வெளிப்புற உதவியின்றி நமது பாரம்பரியத்தை பாதுகாப்பதில் மக்களுக்கு இருக்கும் உண்மையான வலிமையை இது எடுத்துக் காட்டுகிறது. இது மிகவும் \"சக்திவாய்ந்த\" மற்றும் \"பண்டைய\" கோயில் ஆகும்.\n\nSection::::தமிழில் கல்வெட்டுகள்.\nமடிவாலாவில் உள்ள சோமேஸ்வரர் கோயில் பெங்களூரின் பழமையான கோயிலாகும், இது சோழர் காலத்திற்கு முந்தையதாகக் கருதப்படுகிறது. கோயிலின் வெளிப்புற சுவர்களில் ஏராளமான தமிழ் மற்றும் கிரந்த எழுத்துக்களால் ஆன கல்வெட்டுகள் உள்ளன. இந்த கல்வெட்டுகளில் மிகப் பழமையானதாகக் கருதப்படுவது கி.பி 1247ஆம் ஆண்டைச்சேர்ந்ததாகும். அக்கல்வெட்டில் நிலக்கொடையைப் பற்றிக் குறிப்பிடப்பட்டுள்ளது. வெங்களூரின் பெரிய குளத்திற்கு அருகேயுள்ள நிலம் வேப்பூர் (நவீன பேகூர்) என்ற ஊரைச் சேர்ந்த ஒருவர் நிலத்தைக் கொடையாக வழங்கியுள்ளதைப் பற்றி அதில் குறிப்பிடப்பட்டுள்ளது. மற்ற கல்வெட்டுகள் பல்லாலா III மற்றும் ராஜேந்திர சோழரின் ஆட்சிக் காலத்தில் வழங்கப்பட்ட நிலக்கொடைகளைப் பற்றியும், பிறரால் வழங்கப்பட்ட நிலக்கொடைகளைப் பற்றியும் குறிப்பிடுகின்றன. கி.பி.1365 ஆண்டைச் சேர்ந்த மற்றொரு கல்வெட்டு தமிழில் உள்ளது. அக்கல்வெட்டில் தாமரைக்கரை என்றுமிடத்தில் வழங்கப்பட்ட நிலத்தைப் பற்றி குறிப்பிடப்பட்டுள்ளது. அவ்விடம் 'தாமரை குளக்கரை' என்று மொழிபெயர்க்கப்பட்டுள்ளது, மேலும் கர்நாடகா இதிஹாசா அகாடமியின் செயலாளர் எச்.எஸ். கோபால ராவ் கருத்துப்படி, இன்றைய தவரகேரே புறநகர்ப் பகுதியைக் குறிக்கிறது. \n\nSection::::வெங்களூர் (இன்றைய 'வேப்பூர்' (பேகூர்)).\nபேகூர் என்பதானது கல்வெட்டில் வேப்பூர் என்று குறிப்பிடப்பட்டுள்ளது. 'வா' என்ற எழுத்தில் தொடங்கும் சில தமிழ்ச் சொற்கள் கன்னடத்தில் 'பா' என்று உச்சரிக்கப்படுகின்றன என்பதைக் கவனத்தில் கொள்ள வேண்டும்.\n\n9ஆம் நூற்றாண்டைச் சேர்ந்த பேகூர் கல்வெட்டு பெங்களூர் என்னும் ஊரைக் குறிப்பிடுகிறது. கி.பி.890ஐச் சேர்ந்த அக்கல்வெட்டில் பெங்களூரு கடனா (பெங்களூர் போர்)என்று குறிப்பிடப்பட்டுள்ளது. அண்மையில் கண்டுபிடிக்கப்பட்ட கல்வெட்டில், வெங்களூர் என்ற குறிப்பு காணப்படுகிறது.வெங்களூர் என்று தமிழில் கூறப்படுவது, கன்னடத்தில் பெங்களூர் என்றழைக்கப்படுகிறது. எபிகிராபிகா கர்னாடகாவில் இக்கல்வெட்டினைப் பற்றிய குறிப்பு காணப்படுகிறது.\n\nSection::::தாமரைக்கரை (இன்றைய தவரகேரே).\nதவரகேரே என்பதானது ஒரு காலத்தில் தாமரைக்கரை என்றழைக்கப்பட்டுள்ளதைக் கல்வெட்டுகளின் (1365 கி.பி.) மூலமாக அறிய முடிகிறது. தாமரைக்கரை என்பதற்கு தமிழில் தாமரைக் குளத்தின் கரைகள் என்பது பொருளாகும்.\n\nSection::::சிறப்பு நாட்கள்.\nமகா சிவராத்திரி : ஒவ்வொரு ஆண்டும் பிப்ரவரி மாதம் இந்து நாட்காட்டியில் கிருஷ்ண பட்சத்தில், மாகா (சாலிவாகன ஆண்டின்படி ) அல்லது பல்குனா (விக்ரம ஆண்டின்படி) நாளில்(அதாவது அமாவாசைக்கு முந்தைய இரவு மற்றும் பகல் ) மகாசிவராத்திரி கொண்டாடப்படுகிறது.\n\nபிரதோஷம் : ஒவ்வொரு 15 நாட்களுக்கு ஒரு முறை நிகழ்வதும், மற்றும் சைவர்களால் மிகவும் புனிதமானதாகக் கருதப்படுவதும் ஆகும். அமாவாசை அல்லது பௌர்ணமிக்கு இரு நாள்களின் முன்பாக இந்நாள் கொண்டாடப்படுகிறது.\n"}
{"id": "458078", "url": "https://ta.wikipedia.org/wiki?curid=458078", "title": "மார்க் ஹென்றி", "text": "மார்க் ஹென்றி\n\nமார்க் ஜெரோல்ட் ஹென்றி Mark Jerrold Henry (பிறப்பு ஜூன் 12, 1971) ஒரு அமெரிக்க , ஒலிம்பிக் பளுதூக்குபவர், வலிமையானவர் மற்றும் ஓய்வுபெற்ற தொழில்முறை மல்யுத்த வீரர் ஆவார், இவர்தற்போது லெஜண்ட்ஸ் ஒப்பந்தத்தின் கீழ் உலக மற்போர் மகிழ்கலை நிறுவனத்துடன் கையெழுத்திட்டார். இவர்ஒரு பின்னேற்புக் குழு தயாரிப்பாளராக வேலை செய்கிறார்.இவர்இரண்டு முறை ஒலிம்பியன் பட்டங்களும் ( 1992 மற்றும் 1996 ) மற்றும் 1995 ஆம் ஆண்டில் நடைபெற்ற பான் அமெரிக்கன் விளையாட்டுப் போட்டிகளில் தங்கம், வெள்ளி மற்றும் வெண்கலம் போன்ற பதக்கங்களையும் வென்றுள்ளார். 1995 மற்றும் 1997 ஆகிய இரண்டு ஆண்டுகளில் இவர் அமெரிக்க தேசிய வாகையாளர் பட்டத்தினைப் பெற்றுள்ளார்.\n\nபளுதூக்குதலில்,1993, 1994, 1999 ஆகிய மூன்று ஆண்டுகளில் ஹென்றி அமெரிக்க தேசிய பளுதூக்குதல் வாகையாளர் பட்டத்தினைப் பெற்றுள்ளார்.அதில் ஒரு முறை அமெரிக்க ஓபன் வாகையாளராகவும், இரண்டு முறைகள் அமெரிக்க ஒலிம்பிக் விழா வாகையாளராகவும் பட்டம் பெற்றார். 1996 ஆம் ஆண்டில் வாகையாளர் பட்டத்தினையும் பெற்றார். அமெரிக்க மூத்தோர் பளுதூக்குதல் போட்டியில் 1993-1997 ஆம் ஆண்டுகளில் நடைபெற்ற போட்டிகள் அனைத்திலும் இவர் வாகையாளர் பட்டத்தினைப் பெற்றுள்ளார்.2002 ஆம் ஆண்டில் நடைபெற்ற அர்னால்டு ஸ்ட்ராங்மேன் கிளாசிக் பட்டத்தின் துவக்க ஆண்டில் இவர் வாகையாளர் பட்டம் பெற்றார்.\n\n1996 இல் உலக மல்யுத்த கூட்டமைப்பில் (இப்போது உலக மற்போர் மகிழ்கலை நிறுவனம்) சேர்ந்ததில் இருந்து, இவர்ஒரு முறை WWF ஐரோப்பிய வாகையாளராகவும், இரண்டு முறை உலக வாகையாளராகவும் ஆனார், 2008 இல் ECW வாகையாளராகவும் , மற்றும் உலக மற்போர் மகிழ்கலை நிறுவனம் இன் உலக மிகுகன வாகையாளர் பட்டத்தினையும் 2011ஆம் ஆண்டில் பெற்றார்.. ஏப்ரல் 2018 இல், ஹென்றி 2018 உலக மற்போர் மகிழ்கலை நிறுவனம் ஹால் ஆஃப் ஃபேமாக அறிவிக்கப்பட்டார் .\n\nSection::::ஆரம்ப கால வாழ்க்கை.\nமார்க் ஜெரோல்டு ஹென்றி டெக்சாஸின் ஜூன் 12, 1971 இல் சில்ஸ்பீ நகரில் பிறந்தார்.குழந்தைப் பருவம் முதலே மல்யுத்த போட்டிகளின் மீது ஆர்வம் கொண்டவராக இருந்துள்ளார். ஆண்ட்ரே தி ஜெயண்ட் இவருக்கு பிடித்த மல்யுத்த வீரர். டெக்சாஸின் பியூமாண்டில் நடந்த ஒரு மல்யுத்த நிகழ்ச்சியில் கலந்துகொண்டபோது, இளம் ஹென்றி ஆண்ட்ரே இடைகழிக்கு கீழே நடந்து செல்லும்போது அவரைத் தொட முயன்றார், ஆனால் தடுப்பைக் கடந்து சென்றதால் அவர் தடுக்கப்பட்டார். ஹென்றிக்கு 12 வயதாக இருந்தபோது, அவரது தந்தை எர்னஸ்ட் நீரிழிவு நோயால் இறந்தார். அவருக்கு 14 வயதாக இருந்தபோது, ஹென்றிக்கு டிஸ்லெக்ஸியா இருப்பது கண்டறியப்பட்டது.\n\nஹென்றியின் குடும்பத்தில் கிட்டத்தட்ட எல்லா ஆண்களும் சராசரியை விட குண்டானவர்களாக இருந்துள்ளனர், குறிப்பாக அவரது பெரிய மாமா சட், 6 அடி உயரம் மற்றும் சுமார் 500 பவுண்ட்ஸ் எடை கொண்டவராக இருந்துள்ளார். ஹென்றி தனது உயர்நிலைப் பள்ளியில் கல்வி பயின்றபோது கால்பந்து விளையாடினார்,\n\nபவர்லிஃப்டிங் ஜிம் ரெக்கார்ட்ஸ் (அதிகாரப்பூர்வமற்றது):\n\n\"குந்து - 1006   பவுண்ட் (456.5   கிலோ) பெஞ்ச் பிரஸ் - 585   பவுண்ட் - 600   பவுண்ட் (265   கிலோ - 272   கிலோ) டெட்லிஃப்ட் - 925   பவுண்ட் (420   கிலோ) \"\n\n\"மொத்த பவர் லிஃப்டிங் (அதிகாரப்பூர்வமற்றது) - 2531   பவுண்ட் (1006 + 600 +925)\"\n\nSection::::தனிப்பட்ட பளு தூக்குதல் பதிவுகள்.\nபளு தூக்குதல் போட்டி பதிவுகள்:\n\n"}
{"id": "458082", "url": "https://ta.wikipedia.org/wiki?curid=458082", "title": "நோக்காய்வகம்", "text": "நோக்காய்வகம்\n\nநோக்காய்வகம் என்பது தரை அல்லது வான நிகழ்வுகளை அவதானிக்க பயன்படும் இடம். வானியல், வானிலை, புவி இயற்பியல், கடல்சார் மற்றும் எரிமலை ஆகிய துறைகளுக்கு ஆய்வகங்கள் கட்டப்பட்டுள்ளன. வரலாற்றில் ஒரு சில கருவிகளைக் கொண்டு விண்மீண்களுக்கு இடையேயான தூரத்தை அளப்பது அல்லது ஸ்டோன் ஹெஞ்ச் (வானியல் நிகழ்வுகளில் சில சீரமைப்புகளைக் கொண்டவை) போன்ற எளிமையான நோக்காய்வகங்களும் இருந்துள்ளது.\n\nSection::::விண் நோக்காய்வகங்கள்.\nவிண் காணகங்கள் முக்கியமாக நான்கு பிரிவுகளாகப் பிரிக்கப்பட்டுள்ளன: விண்வெளி அடிப்படையில், வான்வழி, தரை அடிப்படையில் மற்றும் நிலத்தடி அடிப்படையில்.\n\nSection::::தரை அடிப்படையிலான நோக்காய்வங்கள்.\nபூமியின் மேற்பரப்பில் அமைந்துள்ள தரை அடிப்படையிலான ஆய்வகங்கள், வானொலியில் அவதானிப்புகள் மற்றும் மின்காந்த நிறமாலையின் புலப்படும் ஒளி பகுதிகள் பயன்படுத்தப்படுகின்றன. பெரும்பாலான ஆப்டிகல் தொலைநோக்கிகள் ஒரு குவிமாடம் அல்லது ஒத்த கட்டமைப்பிற்குள் வைக்கப்பட்டுள்ளன, உறுப்புகளிலிருந்து நுட்பமான கருவிகளைப் பாதுகாக்க. தொலைநோக்கி குவிமாடங்கள் கூரையில் ஒரு பிளவு அல்லது பிற திறப்புகளைக் கொண்டுள்ளன, அவை அவதானிக்கும் போது திறக்கப்படலாம், தொலைநோக்கி பயன்பாட்டில் இல்லாதபோது மூடப்படும். பெரும்பாலான சந்தர்ப்பங்களில், தொலைநோக்கி குவிமாடத்தின் முழு மேல் பகுதியையும் சுழற்றி, கருவி இரவு வானத்தின் வெவ்வேறு பிரிவுகளைக் கவனிக்க அனுமதிக்கிறது. ரேடியோ தொலைநோக்கிகள் பொதுவாக குவிமாடங்களைக் கொண்டிருக்கவில்லை. \nSection::::விண்வெளி அடிப்படையிலான ஆய்வகங்கள்.\nவிண்வெளி அடிப்படையிலான நோக்ககங்கள் என்பது விண்வெளியில் பூமியைச் சுற்றி வரும் தொலைநோக்கிகள் அல்லது பிற கருவிகள். பூமியின் வளிமண்டலத்தில் ஊடுருவ முடியாத மின்காந்த நிறமாலையின் அலைநீளங்களில் வானியல் பொருள்களைக் கண்காணிக்க விண்வெளி தொலைநோக்கிகள் பயன்படுத்தப்படலாம். இது போன்று நிலத்தடி தொலைநோக்கிகளைப் பயன்படுத்தி அவதானிக்க முடியாது. பூமியின் வளிமண்டலம் புற ஊதாக்கதிர்கள் கதிர்வீச்சு, எக்ஸ் கதிர்கள், மற்றும் காமா கதிர்களை பூமிக்குள் புக விடுவதில்லை. மேலம் அகச்சிவப்பு கூட முழுமையாக புக முடியவதில்லை. இதனால் இது போன்ற கதிர்களின் ஆராய்ச்சிக்கு விண்வெளி அடிப்படையிலான ஆய்வகங்கள் தேவைப்படுகின்றன. விண்வெளி அடிப்படையிலான தொலைநோக்கிகளின் மற்றொரு நன்மை என்னவென்றால், அவை பூமியின் வளிமண்டலத்திற்கு மேலே இருப்பதால், அவற்றின் படங்கள் வளிமண்டல கொந்தளிப்பின் விளைவுகளிலிருந்து விடுபடுகின்றன. விளிமண்டல கொந்தளிப்புகள் தரை அடிப்படையிலான அவதானிப்புகளை பாதிக்கின்றன. இதன் விளைவாக, ஹப்பிள் விண்வெளி தொலைநோக்கி போன்ற விண்வெளி தொலைநோக்கிகளின் கோணத் தீர்மானம் பெரும்பாலும் இதேபோன்ற துளை கொண்ட தரை அடிப்படையிலான தொலைநோக்கியை விட மிகச் சிறியது. இருப்பினும், இந்த நன்மைகள் அனைத்தும் ஒரு விலையுடன் வருகின்றன. தரை அடிப்படையிலான தொலைநோக்கிகளைக் காட்டிலும் விண்வெளி தொலைநோக்கிகள் உருவாக்க மிகவும் விலை உயர்ந்தவை. அவற்றின் இருப்பிடம் காரணமாக, விண்வெளி தொலைநோக்கிகள் பராமரிக்க மிகவும் கடினம். ஹப்பிள் விண்வெளி தொலைநோக்கி விண்வெளி விண்கலத்தால் சேவை செய்யப்பட்டது. பல விண்வெளி தொலைநோக்கிகள் சேவை செய்ய முடியாது. \nSection::::வான்வழி ஆய்வகங்கள்.\nவான்வழி ஆய்வகங்கள் பூமியின் வளிமண்டலத்தின் பெரும்பகுதிக்கு மேலே உள்ளன. இதனால் சில நன்மைகள் உள்ளது. மேங்களின் இடையூறு இருக்காது. விண்வெளி தொலைநோக்கிகளை விட இவ்வகை ஆய்வகங்களுக்கு ஒரு நன்மை உண்டு: கருவிகளை மிக விரைவாகவும் மலிவாகவும் பயன்படுத்தலாம், சரிசெய்யலாம் மற்றும் புதுப்பிக்கலாம். குயிபெர் வான்வழி ஆய்வகம் விமானங்களைப் பயன்படுத்துகிறது. இதனால் வானிலுள்ள நீராவி இளஞ்சிவப்பு கதிர்களை உறியும் முன்னர் ஆராய்ச்சி செய்யலாம். எக்சு-கதிர் பற்றி ஆராய்ச்சி செய்ய பல நாடுகளில் உயர் குத்துயர ஊதுப்பையை பயன்படுத்துகின்றனர்.\n\nSection::::எரிமலை ஆய்வகங்கள்.\nஎரிமலை நோக்ககம் என்பது எரிமலையை ஆராய்சி மற்றும் கண்காணிப்பு செய்யும் இடமாகும். ஹவாய் எரிமலை ஆய்வகம் மற்றும் வெசுவியஸ் ஆய்வகம் ஆகியவை மிகவும் பிரபலமானவை. நடமாடும் எரிமலை ஆய்வகங்கள் யு.எஸ்.ஜி.எஸ் வி.டி.ஏ.பி (எரிமலை பேரழிவு உதவி திட்டம்) உடன் உள்ளன. அவை தேவைக்கேற்ப பயன்படுத்தப்படுகின்றன.\n\n\n"}
{"id": "458087", "url": "https://ta.wikipedia.org/wiki?curid=458087", "title": "தாவரப் பூசணவியல்", "text": "தாவரப் பூசணவியல்\n\nதாவரப் பூசணவியல் என்பது தாவரங்களின் வாழ்க்கைச் சுற்றில் இடர்களை உருவாக்கும் பூஞ்ஞைகளைப் பற்றி விவரிப்பதாகும். இதனால் மறைமுகமாக மனிதனுக்கும் பெரிய இழப்புகள் உண்டாகின்றன. இவ்விதம் ஊறுவிளைவிக்கும் பூஞ்சைகள் என 300 க்கும் மேற்பட்டவைகள் கண்டறியப்பட்டுள்ளன. சேமிப்புப் பூசணங்களும் விதை முளைப்புத்திறனும் சேமிப்புப் பூசணங்களால் பாதிக்கப்பட்ட விதைகளில் முளைப்புத்திறன் குறைந்துவிடுகிறது. மேக்ரோபோமினா ஃபேசியோலினா (Macrophomita phaseolin) என்னும் பூசணத்தால் பாதிக்கப்பட்ட சூரியகாந்தி விதைகளில் சேமிப்புக் கலத்திற்குத் தக்கவாறு முளைப்புத்திறன் குறைகிறது. இவற்றினை பலவகையாகப் பிரிக்கலாம். அவற்றில் முக்கியமானது சேமிப்புப்பூசணவியல்.\n\nSection::::சேமிப்புப் பூசணவியல்.\nபயிர் அறுவடையின்போது, தானியங்கள் நுண்ணுயிரிகளால் தாக்க மடைகின்றன. அவ்வாறான தானியங்கள் சேமிப்பின்போது மிகுதியாகப் பாதிக்கப்படுகின்றன. தானியங்களில் ஈரப்பதம் கூடுதலாக இருந்தால் விரைவில் பல்வேறு நுண்ணுயிரிகளால் பாதிக்கப்பட்டுத் தானியங்களின் முளைப்புத் திறன் குறைகிறது. சேமிப்பின்போது இழப்பை ஏற்படுத்தும் பூசணம் போன்ற நோய்க் காரணிகளைப் பற்றிய அறிவியல் சேமிப்புப் பூசணவியல் (storage pathology) ஆகும்.\n\nSection::::முளைப்புத்திறன்.\nசேமிப்புப் பூசணங்களும், விதை முளைப்புத்திறனும் சேமிப்புப் பூசணங்களால் பாதிக்கப்பட்ட விதைகளில் முளைப்புத்திறன் குறைந்துவிடுகிறது. மேக்ரோபோமினா ஃபேசியோலினா (Macrophomita phaseolin) என்னும் பூசணத்தால் பாதிக்கப்பட்ட சூரியகாந்தி விதைகளில் சேமிப்புக் கலத்திற்குத் தக்கவாறு முளைப்புத்திறன் குறைகிறது. சூரியகாந்தி விதைகளில் முளைப்புத்திறன் குறைவதற்கான காரணம் அவை பூசணத்தால் ஏற்படும் நச்சு, நொதிப் பொருள்களைத் தோற்றுவித்து விதை உறை (seed coat) வழியாக உட்செல்கின்றன. விதையின் தசைப் பகுதியில் (Seedcentdosperint) உள்ள ஊட்டச்சத்தைப் பயன் படுத்திக் கொண்டு டாக்சின் நச்சை வெளிப்படுத்தி விதை முளைப்புத் திறனைக் குறைக்கின்றன. முளைக்கும் விதைகளிலிருந்து வலிமையற்ற கன்றுகளே தோன்றுகின்றன.\n\nSection::::தாக்கும் காரணிகள்.\nவிதை விதைக்கப்பட்டவுடன் நிலத்திலுள்ள நீரை உறிஞ்சிக் கொண்டு பலவித வேதி மாற்றங்கள் பெற்று முளைவிடுகிறது. விதையின் உள்ளும் புறமும் உள்ள நுண்ணுயிரிகள், அவற்றிற்குத் தேவையான உணவும் நீரும் கிடைக்கும் காரணத்தால் விரைந்து வளர்கின்றன. ஆகவே அவை விதையைச் சுற்றிலும் மிகுதியாகப் பெருக்கமடைகின்றன. அதாவது முளைக்கும் விதையைச் சுற்றி 1 செ.மீ. தொலைவில் உள்ள மண்ணிலுள்ளதைவிட ஏறத்தாழ பத்து மடங்கு கூடுதலான நுண்ணுயிரிகளைக் காணலாம்.\n\nஎடுத்துக்காட்டாக, சோள விதைகளில் 17% ஈரப்பதம் இருக்கும்போது 35 °C வெப்பமுள்ள அறையில் 80 நாள் சேமித்து வைத்திருந்தால் ஆஸ்பெர்ஜில்லஸ் (Aspergillus spp) பெனிசில்லியம் (Penicilliant spp) ஆகிய பூசணங்களால் பாதிக்கப்பட்டு முளைப்புத் திறன் 93% இலிருந்து 4% வரை குறைந்து விடுவதாகக் கண்டறியப்பட்டது. 14% ஈரப்பதம் கொண்ட நெல்விதைகளை 90 நாள் வரை 20 °C வெப்பமுள்ள அறையில் சேமித்து வைத்திருந்தால் 94% முளைப்புத் திறனைக் கொண்ட விதைகள் 4% மட்டும் முளைப்புத் திறனைப் பெறுகின்றன என்றும் அறியப்பட்டது.\n\nSection::::சேமிப்புக் கலன்கள்.\nசேமிப்புக் கலன்களும் பூசணங்களும். தானியங்களைச் 'சேமித்து வைக்கப் பயன்படும் சேமிப்புக் கலன்களுக்கு ஏற்றவாறு தானியங்களில் தோன்றும் சேமிப்புப் பூசணங்களும் வேறுபடுகின்றன. மேற்குக் கோதாவரியில் கடே (gade), கோட்லு (kotlu), பக்கா கொதி, (pucca kothi) ஆகிய மூவகைக் கலன்கள் தானியங்களைச் சேமித்து வைக்கப் பயன்படுகின்றன. இவற்றில் நெல்லை ஐந்து மாதங்கள் சேமித்து வைத்தபின், ஆய்வு செய்ததில் இவற்றிலிருந்து எடுத்த நெல்லில் பல வகைப் பூசணங்கள் தொடர்பு கொண்டிருந்தன. எடுத்துக்காட்டு, ஆல்டர்நேரியா ஆல்டர்நேட்டா (Alternaria alternata ,Alternaria solani)\n\nSection::::விதை நேர்த்தி.\nவிதை நேர்த்தி செய்து விதைகளைச் சேமித்து வைப்பதால் சேமிப்பின்போது இழப்பை ஏற்படுத்தும் நுண்ணுயிரிகள் பரவாமல் தடுக்கலாம். அத்தகைய விதைகளை விதைக்கப் பயன்படுத்தினால் நோய்கள் தோன்றுவதையும் தவிர்க்கலாம். விதை நேர்த்தி பல வகைகளில் பின்பற்றப்படுகிறது. கோதுமைக் கரிப்பூட்டை நோயைக் கட்டுப்படுத்துவதற்காக, வட இந்தியாவில் சூரிய ஒளியைப் பயன்படுத்தும் முறை கையாளப்படுகிறது. இம்முறையில் மே, ஜூன் மாதங்களில் விதைகள் நான்கு மணி நேரம் நீரில் ஊறவைக்கப்பட்ட பிறகு ஒரு மணி நேரம் வெயிலில் காய வைக்கப்படுகின்றன. இதன் மூலம் விதைகளிலுள்ள பூசண இழைகள் அழிக்கப் படுகின்றன.\n\nகம்புத் தானியங்களுடன் கலந்துள்ள எர்காட் என்னும் பூசண வித்துகளை அகற்றுவதற்கு உப்புக் கரைசல் பயன்படுகிறது. இம்முறையில் 10% உப்புக் கரைசலைத் தயார் செய்து அதில் எர்காட் கலந்துள்ள தானியத்தை அமிழ்த்தி எர்காட் மேலே மிதக்கும்போது அதனை அகற்றிவிட்டுத் தானியம் நிழலில் உலரவைத்துப் பயன்படுத்தப்படுகிறது.\n\nபூசணக் கொல்லிகளைப் பயன்படுத்தி, விதை நேர்த்தி செய்யும் முறை கடைப்பிடிக்கப்படுகிறது. இம்முறையில் திராம், கேப்டான் போன்ற பூசணக் கொல்லிகள், 1 கி. கி. விதைக்கு, 4 கிராம் வீதம் 5 முதல் 10 நிமிடங்கள் கலந்து பயன்படுத்தப்படும். இதன் மூலம் விதைகளுடன் தொடர்பு கொண்ட பூசணங்கள் அழிக்கப்படுகின்றன.\n\n"}
{"id": "458088", "url": "https://ta.wikipedia.org/wiki?curid=458088", "title": "சீமஸ்", "text": "சீமஸ்\n\nஸ்டீபன் ஃபாரெல்லி ( Stephen Farrelly பிறப்பு ஜனவரி 1978 ) ஒரு ஐரிஷ் தொழில்முறை மல்யுத்த வீரர் மற்றும் நடிகர் ஆவார். தற்போது அமெரிக்காவின் தொழில்முறை மல்யுத்த ஊக்குவிப்பு நிறுவனமான உலக மற்போர் மகிழ்கலை நிறுவனத்துடன் ஒப்பந்தம் செய்து கொண்டார். அந்த நிறுவனத்தின் சுமாக்டவுன் நிகழ்ச்சியில் சீமஸ் எனும் மேடைப்பயரில் விளையாடி வருகிறார்.\n\nஉலக மற்போர் மகிழ்கலை நிறுவனத்தில் சேருவதற்கு முன்பு, ஃபாரெல்லி ஐரோப்பிய மல்யுத்தப் போட்டிகளில் இவர் மல்யுத்தம் செய்தார் .மேலும் ஐரிஷ் விப் மல்யுத்தத்தில் (IWW) இவர் விளையாடினார். அந்தக் காலத்தில் இவர் இரண்டு முறை சர்வதேச மிகுகன வாகையாளராக இருந்தார். 2009 ஆம் ஆண்டில் உலக மற்போர் மகிழ்கலை நிறுவனத்தின் பிரதான பட்டியலில் அங்கம் வகித்த பின்னர், இவர் நான்கு முறை உலக வாகையாளராக இருந்தார், உலக மற்போர் மகிழ்கலை நிறுவனத்தின் உலக வாகையாளர் பட்டத்தினை மூன்று முறையும் மற்றும் உலக மற்போர் மகிழ்கலை நிறுவனத்தின் உலக மிகு கன வாகையாளர் பட்டத்தினை ஒரு முறையும் பெற்றுள்ளார். உலக மற்போர் மகிழ்கலை நிறுவன வரலாற்றில் வாகையாளர் பட்டம் பெற்ற முதல் ஐரிஷ் வீரர் இவரே. இவர், இரண்டு முறை யுனைடெட் ஸ்டேட்ஸ் வாகையாளர் மற்றும் ஐந்து முறை \"டேக் டீம்\" வாகையாளர் இதில் நான்கு முறை ரா நிகழ்ச்சிக்காகவும் ஒரு முறை ஸ்மாக்டவுன் நிகழ்ச்சியிலும் தனது கூட்டாளரான செசரோவுடன் இணாஇந்து பெற்றார் . மேலும் 2010 கிங் ஆஃப் தி ரிங் போட்டி, 2012 ராயல் ரம்பிள் போட்டி மற்றும் 2015 மனி இன் தி பேங்க் ஏணி போட்டி ஆகிய போட்டிகளிலும் வென்றுள்ளார், மேலும் இவர் மூன்று சாதனைகளையும் பெற்ற இரண்டாவது மல்யுத்த வீரர் எனும் சாதனை படைத்தார். இதற்கு முன்னதாக இந்தச் சாதனையினை எட்ஜ் நிகழ்த்தினார்.\n\nSection::::ஆரம்ப கால வாழ்க்கை.\nஃபாரெல்லி அயர்லாந்தின் டப்ளினில் உள்ள கப்ராவில் பிறந்து வளர்ந்தார். இவர் சரளமாக ஐரிய மொழியில் பேசும் திறன்கொண்டவர் ஆவார். தனது பள்ளிக் காலத்தில் இவர் \"லேட் லேட் ஷோ\" மற்றும் \"லைவ் அட் த்ரி ஆகியவற்றில்\" தோன்றினார். இவர் எரின் தீவு அணிக்காக கேலிக் கால்பந்து போட்டிகளில் விளையாடியுள்ளார், அங்கு இவர் ஒரு மாதத்தில் சிறந்த விளையாட்டு நட்சத்திரமாக அறிவிக்கப்பட்டார். இவர் அயர்லாந்தின் தேசிய கல்லூரி அணியில் ரக்பி விளையாடினார், அந்தக் கல்லூரியில் இவர் தேசிய டிப்ளோமா பெற்றார். இவர் சிறுவயதிலிருந்தே பிரீமியர் லீக் கால்பந்து கிளப்பான லிவர்பூல் எஃப்சியின் ரசிகராக இருந்து வருகிறார், மேலும் ரக்பி யூனியன் கிளப்புகளான லண்டன் ஐரிஷ் மற்றும் லெய்ன்ஸ்டர் மற்றும் ரக்பி லீக் கிளப் நியூசிலாந்து வாரியர்ஸ் ஆகிய இரண்டு அணிகளையும் ஆதரிக்கிறார். மல்யுத்தப் போடிகளில் பங்கேற்பதற்கு முன்பாக இவர் ஐடி தொழில்நுட்ப வல்லுநராக இருந்தார், மேலும் ஒரு இரவு விடுதியின் பாதுகாப்பாகவும் பணியாற்றினார் \n\nSection::::உலக மற்போர் மகிழ்கலை நிறுவனம்.\nSection::::ஆரம்பகால தோற்றங்கள்.\nநவம்பர் 13, 2006 அன்று, ஓ-ஷானெஸ்ஸி மற்றும் இங்கிலாந்து மல்யுத்த வீரரான ஸ்டு சாண்டர்ஸ் ஆகியோர் உலக மல்யுத்த பொழுதுபோக்கு (WWE) நிறுவனத்தின் ரா நிகழ்ச்சி மான்செஸ்டர் ஈவினிங் நியூஸ் அரங்கில் நடைபெற்றது. அப்போது டி-ஜெனரேஷன் எக்ஸ் குழுவினரை வளையத்திலிருந்து வெளியேற்றும் பாதுகாப்புக் குழுவினரில் ஒருவராக இவர் பணியாற்றினார். பின்னர் இவர் அமெரிக்காவிற்கு இடம்பெயர்ந்தார்.\n"}
{"id": "458100", "url": "https://ta.wikipedia.org/wiki?curid=458100", "title": "பில் பிரவுண்", "text": "பில் பிரவுண்\n\nவில்லியம் ஆல்பிரடு பிரவுண் (William Alfred Brown, சூலை 31, 1912- மார்ச் 16, 2008 ) ஓர் முன்னாள் ஆத்திரேலியத் துடுப்பாட்ட வீர ஆவார். இவர் 1934 முதல் 1948 ஆம் ஆண்டுகளுக்கு இடையிலான காலகட்டங்களில் 22 தேர்வுத் துடுப்பாட்டப் போட்டிகளில் விளைடாடியுள்ளார். மேலும் ஒரு போட்டியில் தலைவராகவும் இருந்துள்ளார்.  வலதுகை மட்டையாளரான இவர் 1930 களில் ஜேக் ஃபிங்கிள்டன் என்பவருடன் துவக்க வீரராகக் களம் இறங்கினார். ஆத்திரேலியத் துடுப்பாட்ட அணியின் அப்போதைய சிறந்த இணையாக இவர்கள் கருதப்பட்டனர். இரண்டாம் உலகப்போரின் சமயத்தில் டான் பிராட்மேனின் இன்விசிபிள்ஸ் எனும் குழுவில் இவர் உறுப்பினரானார்.\n\nதுவக்கத்தில் வேலை மற்றும் துடுப்பாட்டம் ஆகிய இரண்டிலும் தடுமாறினார்.  1932-33 ஆம் ஆண்டில் தனது முதல் போட்டியில் விளையாடினார். நியூ சவுத் வேல்சு அணிக்காக இவர் முதல் தரத் துடுப்பாட்டப்  போட்டிகளில் அரிமுகமானார். பின் 1934 ஆம் ஆண்டில் ஆத்திரேலியத் துடுப்பாட்ட அணி இங்கிலாந்தில் சுற்றுப்பயணாம் செய்து விளாஇயாடியது. அந்தத் தொடரில் இவருக்கு வாய்ப்பு கிடைத்தது.  அந்தத் தொடரின் முடிவில் நீண்ட நாட்களாக துவக்க வீரர்களாக களம் இறங்கிய பில் போன்ஸ்ஃபோர்ட் மற்றும் பில் உட்புல் ஆகியோர் ஓய்வு பெற்ற பின்பு இவர், ஜேக் ஃபிங்கிள்டனுடன் இணைந்து துவக்க வீரராக கள்ம் இறங்கினர். பின் சிறப்பாக விளையாடாமல் இருந்த போதும் இவர் 1938 ஆம் ஆண்டில் நடைபெற்ற இங்கிலாந்துக்கு எதிரான தொடரில் தேர்வானது சர்ச்சையானது. ஆனால் அந்தத் தொடரில் 1,854 ஓட்டங்கள் எடுத்தார். அதில் இரண்டாவது தேர்வுத் துடுப்பாட்டப் போட்டியில் இறுதிவரை ஆட்டமிழக்காமல் 206 ஓட்டங்கள் எடுத்து அணியினை தோல்வியில் இருந்து மீளச் செய்தார். மேலும் அந்த ஆண்டில் அறிவிக்கப்பட்ட ஐந்து விசுடன் துடுப்பாட்ட வீரர்களில் ஒருவராகத் தேர்வானார்.\n\nதனது ஓய்விற்குப் பிறகு தேர்வுத் துடுப்பாட்ட வீரர்களைத் தேர்வு செய்யும் குழுவில் பணியாற்றினார்.  மேலும் தானுந்துகளை விற்பனை செய்வது விளையாட்டு உபகரணங்களை விற்பனை செய்வது போன்ற பணிகளைச் செய்து வந்தார். 2000 ஆம் ஆண்டில் துடுப்பாட்டப் போட்டிகளில் இவரின் சேவைகளைப் பாராட்டி \"ஆர்டர் ஆஃப் ஆஸ்டதிரேலியா\" எனும் பதக்கம் வழங்கப்பட்டது. 2008 ஆம் ஆண்டில் இவர் காலமான போது மூத்த தேர்வுத் துடுப்பாட்ட வீரராக இருந்தார்.\n\nSection::::போருக்கு முன்.\nநவம்பர் 11, 1932 இல் குயீசுலாந்து அணிக்கு எதிரான போட்டியில் இவர் செஃபீல்டு ஷீல்டு அணிக்காக தனது முதலாவது முதல் தரத் துடுப்பாட்டப் போட்டியில் விளையாடினார். ஏக் ஃபிங்கிள்டன் என்பவருடன் இவர் துவக்க வீரராக களம் இறங்கிய முதல் போட்டியில் பந்துகளைச் சந்திக்காமல்  ரன் அவுட் முறையில் ஆட்டமிழந்தார். அந்தப் போட்டியில் செஃபீல்டு ஷீல்டு அணி ஒரு ஆட்டப் பகுதி மற்றும் 274 ஓட்டங்களில் வெற்றி பெற்றது. தென் ஆத்திரேலிய அணிக்கு எதிரான் போட்டியில் 79 ஓட்டங்களும் \"டக்ளஸ் ஜர்டைன்ஸ் இங்கிலாந்து\" அணிக்கு எதிரான போட்டியில் 69 ஓட்டங்களும் எடுத்ததே இவரின் போருக்கு முந்தைய துடுப்பாட்ட வாழ்க்கயின் சிறப்பான ஓட்டங்களாகும்.\n\nநவம்பர் 1933 இல் பிரிசுபேனில் நடைபெற்ற குயீன்சிலாந்திற்கு எதிரான அடுத்த தொடரில் டான் பிராட்மனுடன் இனைந்து 294 ஓட்டங்களை எடுத்தார். அதில் இவர் மட்டும் 154 ஓட்டங்களை எடுத்தார்.  மூன்று மணி நேரத்தில் இவர்கள் 294 ஓட்டங்களை எடுத்தனர். இந்தப் போட்டியில் நான்கு இலக்குகளை இழந்து 494 ஓட்டங்களை எடுத்து டிக்ளேர் செய்து ஒரு ஆட்டப்பகுதியால் வெற்றி பெற்றது. விடோரியா அணிக்கு எதிராக 205 ஓட்டங்கள் எடுத்தார்.\n"}
{"id": "458102", "url": "https://ta.wikipedia.org/wiki?curid=458102", "title": "பீட்டர் ரோபக்", "text": "பீட்டர் ரோபக்\n\nபீட்டர் மைக்கேல் ரோபக் (Peter Michael Roebuck (6 மார்ச்,195612 நவம்பர், 2011) என்பவர் ஒரு முன்னாள் இங்கிலாந்துத் துடுப்பாட்ட வீரர் , பத்திரிக்கையாளர் மற்றும் வானொலி வர்னணையாளர் ஆவார். இவர் முதல்தரத் துடுப்பாட்டப் போட்டிகளில் 25,000 ஓட்டங்களுக்கும் அதிகமாக எடுத்துள்ளார். 1980 களில் சிறந்த துவக்க வீரர்களில் ஒருவராகத் திகழந்தார். 1986 முதல் 1989 ஆம் ஆண்டு வரை சாமர்செட் அணிக்காக  இரு முறை தலைவராக இருந்துள்ளார். மேலும் இங்கிலாந்து துடுப்பாட்ட லெவன் அணியில் இரு போட்டிகளில் தலைவராக இருந்துள்ளார். துடுப்பாட்டத்தில் இருந்து ஓய்வு பெற்ற பிறகு \"சண்டே டைம்ஸ்\" பத்திரிக்கையில் இவர் பணியாற்றிய பிறகு பரவாலாக புகழ் பெற்றார். 2011 ஆம் ஆண்டில் இவர் பாலியல் துன்புறுத்தல் தொடர்பான ஒரு வழக்கிற்காக விசாரிக்கப்பட்டார். நவம்பர் 12, 2011 இல் இவர் கேப்டவுன் நகரில் தற்கொலை செய்து கொண்டார். டிம் லேன் மற்றும் எலியட் கார்ட்லெட்ஜ் ஆகியோர் \"சேசிங் ஷேடோவ்ஸ் - தெ லைஃப் அண்ட் டெத் ஆஃப் பீட்டர் ரேபக்\" எனும் நூலினை எழுதினர். அந்ஹ நூல் அக்டோபர் 2015 இல் வெளியானது.\n\nSection::::துடுப்பாட்ட வாழ்க்கை.\nSection::::முதல்தரத் துடுப்பாட்டம்.\nவலதுகை மட்டையாளரான இவர் துவக்க வீரராக பல போட்டிகளில் விளையாடியுள்ளார். மேலும் அவ்வப்போது வலதுகை சுழற் பந்துவீச்சாளராகவும் செயல்பட்டுள்ளார். தனது 13 ஆம் வயதில் சாமர்செட் அணிக்காக விளையாடியுள்ளார். 1974 ஆம் ஆண்டு முதல் முதல்தரத் துடுப்பாட்டப் போட்டிகளில் முதன்மையான வீரராக விளையாடியிள்ளார். இவர் டேவன் அணிக்காக மைனர் மாகாணத் துடுப்பாட்டத் தொடரில் இருதியாக விளையாடினார். 1971 ஆம் ஆண்டில் இவர்  முதல்தரத் துடுப்பாட்டப் போடிகளில் இருந்து ஓய்வு பெற்றார்.வலதுகை மட்டையாளரான இவர் கேம்பிரிட்ஜ் யுனிவர்சிட்டி துடுப்பாட்ட அணி, டேவன் மற்றும் சாமர்செட் ஆகிய அணிகளுக்காக விளையாடியுள்ளார். இவருக்கு பிஜிபி ரேபக் எனும் சகோதரர் உள்ளார். இவர் இதுவரை 335 முதல்தரத் துடுப்பாட்டப்போட்டிகளில் விளையாடி 17558 ஓட்டங்களை எடுத்துள்ளார். அதில் 33 நூறுகளும் 53 ஐம்பது ஓட்டங்களும் அடங்கும். அதில் இறுதிவரை ஆட்டமிழக்காமல் 221* ஓட்டங்கள் இவரின் சிறந்த மட்டையாட்டம் ஆகும். பந்துவீச்சில் 72 இலக்குகளை 49.16 எனும் சராசரியில் எடுத்துள்ளார். 50 ஓட்டங்களை விட்டுக் கொடுத்து ஆறு இலக்குகளைக் கைப்பற்றியதே இவரின் சிறந்த பந்துவீச்சு ஆகும். மேலும் 162  கேட்சுகளை முதல்தரத் துடுப்பாட்டப் போட்டிகளில் பிடித்துள்ளார்.\n\nSection::::பட்டியல் அ.\nஇதுவரை 298 முதல்தரத் துடுப்பாட்டப்போட்டிகளில் விளையாடி 7244 ஓட்டங்களை எடுத்துள்ளார். அதில் 5 நூறுகளும் 38 ஐம்பது ஓட்டங்களும் அடங்கும். அதில் 120 ஓட்டங்கள் எடுத்தது இவரின் சிறந்த மட்டையாட்டம் ஆகும். பந்துவீச்சில் 51 இலக்குகளை 25.09 எனும் சராசரியில் எடுத்துள்ளார். 11 ஓட்டங்களை விட்டுக் கொடுத்து நான்கு இலக்குகளைக் கைப்பற்றியதே இவரின் சிறந்த பந்துவீச்சு ஆகும். மேலும் 162  கேட்சுகளை முதல்தரத் துடுப்பாட்டப் போட்டிகளில் பிடித்துள்ளார். மாகாணத் துடுப்பாட்டப் போட்டிகளில் விளையாடும் போது இவர் ரூபர்ட் என அறியப்பட்டார். எசெக்ஸ் துடுப்பாட்ட அணியின் தலைவரான கீத் பிளட்சர் ஒருமுறை இவரின் பெரினைத் தவறாக அவ்வாறு அழைத்தார். 1988 ஆம் ஆண்டின் சிறந்த விசுடன் துடுப்பாட்ட வீரர் என அறிவிக்கப்பட்டார்.\n"}
{"id": "458107", "url": "https://ta.wikipedia.org/wiki?curid=458107", "title": "பண்டைய தமிழகத்தில் பெயர் சூட்டும் மரபுகள்", "text": "பண்டைய தமிழகத்தில் பெயர் சூட்டும் மரபுகள்\n\nபண்டைய தமிழகத்தில் பெயர் சூட்டும் மரபுகள் சங்க இலக்கியத்தில் காணப்படுகின்றன. தமிழியலின் முக்கியமான கூறாக இது கருதப்படுகிறது. 1968 ஆம் ஆண்டில் வெளியிடப்பட்ட \"சங்க காலத்தில் துணைப்பெயர்கள்: இலக்கியம் மற்றும் பழங்குடியினர்\" இந்தப் பொருண்மையில் ஆரம்பகால அணுகுமுறைகளை முன்வைக்கிறது.\n\nSection::::பின்னணி.\nசங்க இலக்கியம், அகம் என்றும் புறம் என்றும் இரு வகைகளாகப் பிரிக்கப்பட்டுள்ளது. சங்ககாலக் கவிஞர்கள் தங்கள் பாட்டுடைத்தலைவன், நாயகி, நண்பர்கள் ஆகியோரின் பெயர்களைப் பற்றி தம் கவிதைகளில் குறிப்பிடவில்லை. தம்முடைய கவிதைகளில் வெளிப்படுத்தப்பட்டுள்ள உணர்வுகளின் உலகளாவிய தன்மையை அடிக்கோடிட்டுக் காட்டுவதற்காக அவ்வகையான உத்தியைக் கையாண்டு இருக்கின்றனர்.\n\nSection::::\"தொல்காப்பியம்\" வகைப்பாடுகள்.\nதொல்காப்பியம் பத்து வகையான பெயர்களை அடையாளம் காட்டுகிறது. அன்னி மிருதலகுமாரி தாமசு தமிழர்கள் தங்கள் பெயர்களை ஏற்றுக்கொண்ட அடிப்படையை முழுமையாக வெளிப்படுத்தியதாககூறுகிறார். \n\nSection::::\"வைல்டன்\" வகைப்பாடுகள்.\nசங்க இலக்கியத்தில் காணப்படுகின்ற நான்கு வகையான பெயர்களை ஈவா வைல்டன் அடையாளம் காண்கிறார். ஒரு இடத்தின் பெயர் அல்லது ஒரு வம்சத்துடன் தொடர்புடைய பொதுப்பெயர்கள், அடைமொழிகள் அல்லது கற்பனைப்பெயர்களுடன் தொடர்புடைய பொதுப்பெயர்கள், என அது வகைபடுத்தப்படுகிறது. இந்த உத்தியானது\"தொல்காப்பியத்தில்\" ஒரு வகைப்பிரிவாக அடையாளப்படுத்தப்பட்டது.\n\nSection::::தந்தை பெயர்.\nஇந்த மரபின்படி ஒருவரின் பெயருடன் தந்தையின் பெயர் தொடர்ந்து காணப்படும். இடைக்காலம் வரை இந்த மரபானது பின்பற்றப்பட்டு வந்தது.\n\nஇதற்கு உதாரணமாக சேரனின் மகன் என்பதைக் குறிக்கும் வகையில் சேரமான் என்பதாகும். இதில் சேரன் மற்றும் மகன் என்ற சொற்கள் அடங்கியுள்ளன. அதைப்போலவே வேலின் மகன் என்பதைக் குறிக்க வேல்மகன் என்ற முறை பயன்படுத்தப்பட்டது.\n\nSection::::ஒரு பெயரின் ஐந்து பகுதிகள்.\nவம்சப் பெயரைத் தொடர்ந்து பொதுப்பெயரை இடுதல் என்பதானது மரபாக இருந்துவந்துள்ளது. இருந்தாலும் புகழ்பெற்ற நபர்கள் என்ற வகையில், அது ஐந்து பாகங்களைக் கொண்டு அமைந்துள்ளது.\n\nபரிமேலழகர் (13 ஆம் நூற்றாண்டு) செவ்வியல் கால மரபினை அடியொட்டி தன் விளக்கத்தைத் தருகின்றார். யானைக்கட்சேய் மாந்தரன் சேரல் இரும்பொறை என்ற சரியான பெயருக்கு கோசீமாறன் யானைக்கட்சேய் மாந்தரன் சேரல் இரும்பொறை என்ற பெயரைக் குறிப்பிடுகிறார். கோ என்றால் மன்னன் என்ற அலுவலகப்பெயரைக் குறிக்கும், சேரமான் என்பது வம்சத்தைக் குறிக்கும், யானைக்கண் என்பது வித்தியாசமான குணத்தைக் குறிக்கும். சேய் என்பது இயற்பெயர் அல்லது பொதுப்பெயராகும். இரும்பொறை என்பது இணைப்பாகும்.\n\nமற்றொரு உதாரணமாக மலையமான் சோழிய ஏனாதி திருக்கண்ணன் என்ற பெயரைக் கூறலாம். மலையமான் என்பது வம்சத்தின் பெயராகும். சோழிய என்பது சோழ நாட்டைக் குறிக்கும். ஏனாதி என்பது மன்னனால் படைத்தலைவனுக்கு ஏனடிப்பட்டயம் என்ற விழாவின்போது வழங்கப்பட்ட பெயரைக் குறிக்கும். திருக்கண்ணன் என்பது இயற்பெயராகும்.\n\nSection::::வம்சத்தின் பெயர்.\nகுடும்பம் அல்லது வம்சப் பெயரைச் சூட்டுவதற்காக, கவிஞர்கள் மன்னர்களிடம் விவாதித்துள்ளனர்.\n\nவம்சத்தினை அடிப்படையாகவோ அல்லது குடும்பத்தை அடிப்படையாகவோ கொண்ட பெயர் ஒரு முன்னொட்டாக அமைக்கப்படுகிறது. அது உண்மையான பெயருக்கு முன்பாக சேர்க்கப்படுகிறது.\n\nSection::::பட்டங்கள்.\nகோ என்ற சொல்லுக்கான மன்னன் என்ற பட்டங்கள் காணப்படுகின்றன. அவ்வாறே சில பெயர்கள் மன்னனால் சூட்டப்பட்டவையாகவும் காணப்படுகின்றன. அத்தகைய புகழ்பெற்ற மூன்று பட்டங்களாக எத்தி, ஏனாதி, காவிதி போன்ற பெயர்களைக் கூறலாம். தலைக்கோலி, பேரையன், மாரையன் போன்ற பட்டங்கள் முக்கியமானவர்களுக்கு அவரவர்களின் துறையில் அவர்கள் வெளிப்படுத்திய திறமையின் அடிப்படையில் தரப்பட்டதாக அமைகின்றன.\n\nதங்களது திறமையை கவனத்தில் உள்ள சிறந்த பிரமுகர்கள் வழங்க பிற தலைப்புகளில் ஒரு சில உள்ளன.\n\n"}
{"id": "458109", "url": "https://ta.wikipedia.org/wiki?curid=458109", "title": "கைதி (2019 திரைப்படம்)", "text": "கைதி (2019 திரைப்படம்)\n\nகைதி (\"Kaithi\") என்பது 2019 ஆம் ஆண்டு வெளியான ஓர் தமிழ்த் திரைப்படம் ஆகும். இத்திரைப்படத்தை லோகேஷ் கனகராஜ் எழுதி, இயக்கி எஸ். ஆர். பிரகாஷ்பாபு மற்றும் எஸ். ஆர். பிரபு ஆகியோரால் தயாரிக்கப்பட்டது. இத்திரைப்படத்தில் கார்த்தி மற்றும் நரேன்முக்கிய கதாபாத்திரத்தில் நடித்துள்ளனர். சாம்மால் இயற்றப்பட்ட இசை மற்றும் சத்தியன் சூரியன் ஒளிப்பதிவு ஆகியவற்றை உள்ளடக்கி, இத்திரைப்படம் அக்டோபர் 25, 2019 அன்று வெளியானது. அதாவது தீபாவளிக்கு இரண்டு நாட்களுக்கு முன்பு வெளியானது.\n\n\n"}
{"id": "458112", "url": "https://ta.wikipedia.org/wiki?curid=458112", "title": "வெளியார் ஓவியம்", "text": "வெளியார் ஓவியம்\n\nவெளியார் ஓவியம் (Outsider art) என்பது, தாமே கற்றுக்கொண்டவர்களால் அல்லது குறைந்த ஓவிய அறிவு கொண்டவர்களால் வரையப்படும் ஓவியங்களைக் குறிக்கும். வெளியார் ஓவியர்களாக அடையாளம் காணப்படுபவர்கள் முறையாக ஏற்றுக்கொள்ளப்பட்ட ஓவிய உலகத்துடனோ, ஓவிய நிறுவனங்களுடனோ மிகக் குறைவான தொடர்பு உள்ளவர்கள் அல்லது ஒரு தொடர்பும் அற்றவர்கள். பல வேளைகளில் இவர்களுடைய ஆக்கங்கள் இறப்புக்குப் பின்னரே கண்டறியப்படுகின்றன. பெரும்பாலும் வெளியார் ஓவியங்கள் தீவிரமான மனநிலைகளையோ, வழமைக்கு மாறான எண்ணங்களையோ, கற்பனை உலக விடயங்களையோ வெளிப்படுத்துவனவாக உள்ளன.\n\n\"வெளியார் ஓவியம்\" என்னும் தொடர் \"Outsider art\" என்னும் ஆங்கிலச் சொல்லின் தமிழ் மொழிபெயர்ப்பாகப் பயன்படுகின்றது. \"Outsider art\" என்னும் சொல்லை முதன் முதலில் கலைத் திறனாய்வாளரான ரோஜர் கார்டினல் என்பவர் அறிமுகம் செய்தார். இவர் இச்சொல்லை ஏற்கெனவே புழக்கத்தில் இருந்த பிரெஞ்சு மொழிச் சொல்லான \"art brut\" என்பதற்கு ஒத்த பொருளில் பயன்படுத்தினார். பிரெஞ்சு ஓவியர் யோன் டுபுஃபே உருவாக்கிய மேற்படி பிரெஞ்சுச் சொல்லின் நேரடி மொழிபெயர்ப்பு \"கரடுமுரடான\" அல்லது \"செம்மையற்ற\" ஓவியம் என்பதாகும். வழமையான பண்பாட்டு எல்லைகளுக்கு வெளியே உருவாக்கப்பட்ட ஓவியங்களைக் குறிக்க அவர் இச் சொல்லைப் பயன்படுத்தினார். ஏற்றுக்கொள்ளப்பட்ட ஓவிய நடைமுறைச் சூழலுக்கு வெளியே உள்ளவர்களின் ஓவியங்களைச் சிறப்பாகக் கவனித்த டுபுஃபே, எடுத்துக்காட்டுகளாக மனநல மருத்துவமனை நோயாளர்களதும், சிறுவர்களதும் ஓவியங்களைப் பயன்படுத்தினார்.\n\nவெளியார் ஓவியம் ஒரு வெற்றிகரமான ஓவியச் சந்தை வகையாக உருவானது. 1993 இலிருந்து ஆண்டுதோறும் நியூயார்க்கில் வெளியார் ஓவியச் சந்தை நடைபெற்றுவந்தது. இவ்வகை ஓவியத்துக்காகவே குறைந்தது இரண்டு ஒழுங்காக வெளிவரும் ஆய்விதழ்கள் உள்ளன. சில சமயங்களில், ஓவியங்கள் உருவான சூழலையோ, அவற்றின் உள்ளடக்கத்தையோ கருத்தில் கொள்ளாமல், சந்தைப்படுத்தல் நோக்கங்களுக்காக, வழமையான \"ஓவிய உலகுக்கோ\", \"ஓவியக் காட்சியக முறைமைக்கோ\" வெளியில் உள்ள எல்லாருடைய ஓவியங்களுக்கும் பிழையாக இச்சொல்லைப் பயன்படுத்துவது உண்டு.\n\nSection::::மன நோயாளர் வரைந்த ஓவியங்கள்.\nசிறுவர் ஓவியங்கள், குடியானவர் ஓவியங்கள் ஆகியவற்றுடன் மனநிலை பாதிக்கப்பட்டவர்களதும் ஓவியங்கள் மீதான ஆர்வத்தை முதலில் \"டெர் பிளவே ரெய்ட்டர்\" (Der Blaue Reiter) குழுவினர் வெளிப்படுத்தினர். இக்குழுவில் வசிலி கன்டின்சுக்கி, ஒகசுத் மக்கே, பிராண்சு மார்க், அலெக்சே யவ்லென்சுக்கி போன்ற புகழ் பெற்ற ஓவியர்களும் மற்றும் பலரும் இருந்தனர். இக்குழுவினர், கல்விசார் பண்புக் குறைவினால் உருவாகும் வெளிப்படுத்தல் ஆற்றலை முன் குறிப்பிட்ட மனநோயாளர், சிறுவர், குடியானவர்கள் ஆகியோரின் ஆக்கங்களில் கண்டனர். இந்த ஆக்கங்கள் தொடர்பான எடுத்துக்காட்டுகளை அவர்களது முதலும் கடைசியுமான இதழில் வெளியிட்டனர். மக்கே, மார்க் ஆகியோர் முறையே 1914 இலும், 1916 இலும் நடந்த சண்டைகளில் கொல்லப்பட்டனர். இவர்களது இறப்பினால் ஏற்பட்ட இடைவெளியை பால் கிளீ ஓரளவுக்கு நிரப்பினார். இவருக்கு அவ்வாறான ஆக்கங்களில் இருந்து தொடர்ந்தும் அகத்தூண்டல்கள் கிடைத்தன.\n\nமனநோயாளர் இல்லங்களில் உள்ளவர்களின் ஓவியங்கள் தொடர்பான ஆர்வம் 1920கள் தொடர்ந்து வளர்ச்சியடைந்து வந்தது. 1921 இல் மருத்துவர் வால்ட்டர் மோர்கென்தாலர் \"ஓவியராக ஒரு மனநோயாளி\" \"(Ein Geisteskranker als Künstler)\" என்னும் நூலொன்றை வெளியிட்டார். இது அம்மருத்துவரின் கவனிப்பில் இருந்த அடோல்ஃப் வொல்ஃபிளி என்னும் ஒரு மனநோயாளியைப் பற்றியது. இவர் தன்னியல்பாகவே படங்களை வரைந்தார். இது அவரைச் சாந்தப்படுத்தியதாகத் தெரிகின்றது. இவருடைய முக்கியமான ஆக்கம் 45 தொகுதிகளைக் கொண்டதும், படங்களுடன் கூடியதுமான கற்பனையான அவரது வாழ்க்கைக் கதை ஆகும். இது 25,000 பக்கங்களையும் 1,600 படங்களையும் கொண்டது.\n"}
{"id": "458114", "url": "https://ta.wikipedia.org/wiki?curid=458114", "title": "துஷ்யந்த் சவுதாலா", "text": "துஷ்யந்த் சவுதாலா\n\nதுஷ்யந்த் சவுதாலா (\"Dushyant Chautala\")\nஎன்பவர் ஜன்நாயக் ஜனதா கட்சி நிறுவனர் ஆவர் .இவர் ஹரியானா மாநில துணை முதலமைச்சர் ஆவார் இவர் ஹரியானா மாநில முன்னாள் முதல்வர் ஓம் பிரகாஷ் சவுதாலாவின் பேரன் ஆவார் .துஷ்யந்த், மறைந்த முன்னாள் துணை பிரதமர் தேவி லாலின் கொள்ளுப்பேரனும் ஆவார்.\n2014 ஆம் ஆண்டு \nஹரியானா மாநில ஹிசார் தொகுதியில் இருந்து பாராளுமன்ற உறுப்பினராக தேர்வு செய்யப்பட்டர் . தற்போது நடத்த 2019\nஹரியானா சட்டமன்ற தேர்தலில் இவர் கட்சியின்ர் 10 இடங்களில் வெற்றி பெற்றனர். 2014 ஆம் ஆண்டு இந்தியாவின் மிகவும் இளம் வயது பாராளுமன்ற உறுப்பினர் என்று லிம்கா சாதனை இடம் பிடித்தார் இவர் மேக்னா சவுதாலா என்பவரை 18 ஏப்ரல் 2018 அன்று திருமணம் செய்து கொண்டார் \n\nSection::::மேற்கோள்கள்.\n "}
{"id": "458115", "url": "https://ta.wikipedia.org/wiki?curid=458115", "title": "ஜம்மு காஷ்மீர் உள்ளாட்சி தேர்தல் 2019", "text": "ஜம்மு காஷ்மீர் உள்ளாட்சி தேர்தல் 2019\n\nஜம்மு காஷ்மீர் உள்ளாட்சி தேர்தல்கள் 2019, ஜம்மு காஷ்மீர் மாநிலத்தில் உள்ள நகராட்சி அமைப்புகளுக்கு அக்டோபர் 8,10,13,16 தேதிகளில் 4 கட்டங்களாக தேர்தல் நடைபெற்றது. இத்தேர்தலில் மாநிலம் முழுவதும் சராசரியாக 98.3% வாக்குகள் பதிவானது. கிராம ஊராட்சிகளுக்கான தேர்தல்கள் நவம்பர் 17-ஆம் தேதி தொடங்கி 9 கட்டங்களாக நவம்பர் 17, 20, 24, 27, 29 மற்றும் டிசம்பர் 1, 4, 8 மற்றும் 11 ஆகிய நாட்களில் நடைபெறவுள்ளது. \n\nஇத்தேர்தல் மூலம் 18,833 கிராம ஊராட்சி வார்டு உறுப்பினர்கள், 2,375 கிராம ஊராட்சி மன்றத் தலைவர்கள், 310 ஊராட்சி ஒன்றியத் தலைவர்கள் மற்றும் நகராட்சி உறுப்பினர்கள் மற்றும் நகராட்சித் தலைவர்கள் தேர்ந்தெடுக்கப்படுவார்கள்.\n\nமுன்னதாக இத்தேர்தலை தேசிய மாநாட்டு கட்சி, மக்கள் ஜனநாயகக் கட்சி மற்றும் இந்திய தேசிய காங்கிரசு கட்சிகள் புறக்கணித்தன.\n\nSection::::ஊராட்சி ஒன்றியத் தலைவர் தேர்தல் முடிவுகள்.\n24 அக்டோபர் 2019 அன்று ஊராட்சி ஒன்றியத் தலைவர்களுக்கான தேர்தல் நடைபெற்றது. அன்றே வாக்கு எண்ணிக்கை துவங்கி முடிவுகள் அறிவிக்கப்பட்டது. தேர்தல் நடந்த 310 ஊராட்சி ஒன்றியத் தலைவர் பதவிகளில் சுயேட்சை வேட்பாளர்கள் 217 தலைவர் பதவிகளையும், பாரதிய ஜனதா கட்சி 81 ஊராட்சி ஒன்றியத் தலைவர் பதவிகளையும், தேசிய சிறுத்தைகள் கட்சி 8 தலைவர் பதவிகளையும், இந்திய தேசிய காங்கிரசு 1 தலைவர் பதவிடத்தையும் கைப்பற்றியது. \n"}
{"id": "458120", "url": "https://ta.wikipedia.org/wiki?curid=458120", "title": "ஜம்மு காஷ்மீர் தேசிய சிறுத்தைகள் கட்சி", "text": "ஜம்மு காஷ்மீர் தேசிய சிறுத்தைகள் கட்சி\n\nஜம்மு காஷ்மீர் தேசிய சிறுத்தைகள் கட்சி (Jammu & Kashmir National Panthers Party) ஜம்மு காஷ்மீர் மாநில அரசியல் கட்சியாக 23 மார்ச் 1982 அன்று பீம் சிங் மற்றும் ஜெய் மல்லா என்பவர்களால் நிறுவப்பட்டது. இதன் குறிக்கோள் ஜம்மு காஷ்மீர் மாநிலத்தில் ஊழல், இனவாதம், போதைப் பொருட்களை ஒழிப்பதும், உண்மையான ஜனநாயகத்தை உறுதிப்படுத்துவதே ஆகும். \n"}
{"id": "458121", "url": "https://ta.wikipedia.org/wiki?curid=458121", "title": "தொண்டைமான் வம்சம்", "text": "தொண்டைமான் வம்சம்\n\nதொண்டமான் வம்சம் தென்னிந்திய வம்சமாகும், இந்த வம்சத்தைச் சேர்ந்தவர்கள் கி.பி.17 முதல் 20ஆம் நூற்றாண்டு வரை புதுக்கோட்டை மற்றும் அதைச் சுற்றியுள்ள பகுதிகளை ஆண்டுவந்தனர். அப்போது இராமநாதபுர மன்னான இருந்த கிழவன் சேதுபதி என்பவரின் மைத்துனரான இரகுநாத தொண்டைமான் என்பவரால் இந்த வம்சமானது தொடங்கப்பட்டது.\n\nSection::::வரலாறு.\n1686 ஆம் ஆண்டில், ராம்நாத் இராச்சியம், இராமநாதபுர மன்னனான கிழவன் சேதுபதியால் ஆட்சி செய்யப்பட்டது. புதுக்கோட்டை பகுதியானது பல்லவராயன் தொண்டைமான் என்றழைக்கப்பட்ட தலைவரால் ஆளப்பட்டது. ராமநாதபுர மன்னன், ராமநாத வம்சத்தின்மீதான அதன் தலைவரின் விசுவாசத்தைச் சந்தேகித்தார். தஞ்சையை ஆண்ட மன்னனுக்கு விசுவாசத்தைக் காட்ட ஆரம்பிப்பாரோ என எண்ண ஆரம்பித்தார். ஆதலால் ராமநாதபுர மன்னன், தலைவரை அப்பொறுப்பிலிருந்து நீக்கிவிட்டு தன்னுடைய மைத்துனரும், கள்ளர் சமூகத்தைச் சேர்ந்த காத்தாயி நாச்சியாரின் சகோதரருமானவரை புதுக்கோட்டையின் புதிய மன்னனாக ஆக்கினார். புதிய மன்னருக்கு தன்னுடைய பெயரைச் சூட்டியதோடு தொண்டைமான் என்ற பட்டத்தையும் கொடுத்தார். முன்னர் பதவி நீக்கம் செய்யப்பட்ட தலைவருக்கு இருந்தவாறே செய்தார். ரகுநாதராய தொண்டைமான் என்று அவருக்கு பெயர் சூட்டினார். தொண்டைமான் முன்பு திருமயத்தை ஆட்சி செய்தார். தொண்டைமானின் சேவைகளைப் பாராட்டி ரகுநாத கிழவன் சேதுபதி அவருக்கு புதுக்கோட்டை பகுதியைக் கொடுத்தார்.\n\nரகுநாத கிழவன் சேதுபதியின் மரணத்திற்குப் பிறகு, தொண்டைமான் புதுக்கோட்டையின் ஆட்சியாளரானார். பிற்கால நூற்றாண்டுகளில், தொண்டாய்மான் ஆட்சியாளர்கள், ராமநாதபுர மாவட்டத்தின் நிலப்பிரபுக்களாக இருந்தபோதும், தனிப்பட்ட முறையிலான வெளியுறவுக் கொள்கையைப் பின்பற்றினர், இது அந்த நேரத்தில் இந்தியாவின் அனைத்து பகுதிகளிலும் பின்பற்றப்பட்ட வந்த பொதுவான முறையாக இருந்தது.\n\nபுதுக்கோட்டையின் ஆட்சியாளரான பிறகு, ரகுநாத தொண்டைமான் மதுரையின் நாயக்கர்களுக்கு ஆதரவாக தஞ்சையின் நாயக்கர்களுக்கு எதிராகப் போராடி, மிக முக்கியமான இடமான திருக்காட்டுப்பள்ளியை கைப்பற்றினார். பின்னர் புதுக்கோட்டையைச் சேர்ந்த தொண்மான் மன்னர்களுக்கும் தஞ்சையை ஆண்ட நாயக்க மன்னர்களுக்கும் இடையே நேரடி மோதல் ஏற்பட்டது. தொண்டைமான் திருக்காட்டுப்பள்ளியின் மேற்குப் பகுதியைக் கைப்பற்றினார்.\n\nஅடுத்த ஆட்சியாளர் ராஜா விஜய ரெகுநாத ராய தொண்டைமான் ஆவார். மைசூர் ஆட்சியாளரான ஹைதர் அலிக்கு எதிராக ஆற்காட் நவாபிற்கு உதவினார். அவர் பிரிட்டிஷ் அரசாங்கத்திற்கு விசுவாசமாக இருந்தார். சில நாள்களுக்குப் பின்னர், ஹைதர் அலியின் இராணுவம் புதுக்கோட்டை சமஸ்தானத்தை கைப்பற்ற முயன்றபோது, தொண்டைமானின் இராணுவம் அவர்களைத் தோற்கடித்து ஹைதரின் இராணுவத்தை விரட்டி அடித்தது. தொண்டைமான் அறந்தாங்கி உள்ளிட்ட பகுதிகளைக் கைப்பற்றினார். மேலும் அவர், திப்பு சுல்தானுக்கு எதிராக பிரிட்டிஷ் அரசாங்கத்திற்கு உதவினார்.\n\nபிரிட்டிஷாருக்கு எதிரான விடுதலைப்போராட்டத்தின்போது வீரபாண்டியனைக் காட்டிக்கொடுத்த வகையிலும், பிரிட்டிஷ் கிழக்கிந்திய கம்பெனிக்கு உதவிய வகையிலும் தொண்டைமான் ஆட்சியாளர்கள் தவறான நிலையில் பிரபலமாயினர்.\n\nஇறுதியாக புதுக்கோட்டை முறையான பிரிட்டிஷ் பாதுகாப்பின் கீழ் வந்தது. தொண்டைமான் மன்னர்கள் ஹைதர் அலி மற்றும் திப்பு சுல்தான் ஆகியோரால் ஆளப்பட்ட மைசூரால் அச்சுறுத்தப்பட்டதால் இது தவிர்க்க முடியாததாயிற்று. திப்பு சுல்தான் பிரெஞ்சுக்காரர்களின் அதிகாரத்தை ஆங்கிலேயருக்கு எதிராகப் பயன்படுத்த முயன்றார்\n\nSection::::தொண்டைமான் மன்னர்களின் பட்டியல்.\nதொண்டமான் பரம்பரை: ரகுநாத ராய தொண்டைமான் புதுக்கோட்டை மன்னர்களில் முதலாமாவர் ஆவார். இவர் 1686 முதல் 1730வரை ஆட்சி செய்தார். இவரது வாழ்வின் துவக்கத்தில் இராமநாதபுரம் சேதுபதியிடம் போர்த் தலைவராக தனது வாழ்வைத் துவக்கினார். சேதுபதியிடம் இவர் ஆற்றிய பணிகளுக்காக 1686 ஆம் ஆண்டு, இவரை புதுக்கோட்டையின் சுதந்திர ஆட்சியாளராக சேதுபதி அங்கீகரத்தார். பிற மன்னர்கள் இவருக்குப் பின் வந்தவர்கள் ஆவர்.\n\n\n"}
{"id": "458122", "url": "https://ta.wikipedia.org/wiki?curid=458122", "title": "பாசுடு பைவ்", "text": "பாசுடு பைவ்\n\nபாசுடு பைவ் (பாசுடு & பியூரியசு 5 அல்லது பாசுடு & பியூரியசு 5: ரியோ ஆய்சுடு எனவும் அழைக்கப்படுகின்றது.) என்பது 2011 இல் வெளியான அமெரிக்க கொள்ளை அதிரடித் திரைப்படம் ஆகும். கிறிசு மோகன் எழுதிய இந்த திரைப்படத்தை ஜசுடின் லின் இயக்கியுள்ளார். 2009இல் வெளியான \"பாசுடு & பியூரியசு\" திரைப்படத்தின் ஒரு தொடராக வெளியான பாசுடு பைவ் திரைப்படம், பாசுடு & த பியூரியசு திரைப்படத் தொடரின் ஐந்தாவது திரைப்படமாக வெளியானது. இந்த திரைப்படத்தில் வின் டீசல், பால் வாக்கர், சோர்டானா பிருவிசுடர், டைரீசு கிப்சன், கிறிஸ் லூடாகிரிஸ், மட் இசுக்கல்சு, சுங் காங், டுவெயின் ஜான்சன், மற்றும் சோவாகுயிம் டி அல்மெய்டா ஆகியோர் நடித்துள்ளனர். \"பாசுடு பைவ்\", அமெரிக்க இராஜாங்க பாதுகாப்பு சேவை (டிஎஸ்எஸ்) அதிகாரியான லூக் ஹோப்ஸ் (ஜோன்சன்) என்பவரினால் கைது செய்ய தேடப்படும் டொமினிக் டொரெட்டோ (டீசல்), பிரயான் ஓ கொன்னர் (வால்கர்) மற்றும் மியா டொரெட்டோ (பிருவிசுடர்) ஆகியோர் ஹெர்னன் ரெய்ஸ் (டீ அல்மெய்டா) எனும் ஊழல் தொழிலதிபரிடம் இருந்து 100&nbspமில்லியன் டாலர்களை கொள்ளையடிப்பது பற்றி தொடர்கின்றது.\n\n"}
{"id": "458125", "url": "https://ta.wikipedia.org/wiki?curid=458125", "title": "உத்தவ் தாக்கரே", "text": "உத்தவ் தாக்கரே\n\nஉத்தவ் பால் தாக்கரே (பிறப்பு: சூலை 27, 1960) ஓர் இந்திய அரசியல்வாதியும், சிவ சேனாவின் தலைவரும் ஆவார். இவர் தற்போது மகாராட்டிரா மாநிலத்தின் முதலமைச்சராக உள்ளார். இவர் சிவசேனா நிறுவனர் பால் தாக்கரேயின் மகனும் ஆவார். \n\n2002ஆம் ஆண்டு முதல் தேர்தல் பிரச்சாரத்தில் ஈடுபட்டு வரும் இவர், மராத்தி தினசரி செய்திதாளான தி இந்துவை நிர்வகித்துவந்தார். இவரது கட்சி 2002இல் பெருநகர மும்பை மாநகராட்சி மேயர் தேர்தலில் வெற்றி பெற்றது, அதன்பிறகு, சனவரி 2003இல் கட்சியின், செயல்தலைவராக நியமிக்கப்பட்டார்.\n\nSection::::தனிப்பட்ட வாழ்க்கை.\nஇவர் ராஷ்மி தாக்கரே என்பவரை திருமணம் செய்து கொண்டார், இவர்களுக்கு ஆதித்யா மற்றும் தேஜாஸ் என்ற இரண்டு மகன்கள் உள்ளனர். இவரது மூத்த மகன் ஆதித்யா, யுவசேனாவின் தலைவராக இருக்கிறார் மற்றும் ​​இளைய மகன் தேஜாஸ் நியூயார்க் மாநிலத்தின் உள்ள ஒரு கல்லூரியில் படித்து வருகிறார்.\n\nபுகைப்படம் எடுப்பதில் ஆர்வம் கொண்ட இவர், மகாராட்டிராவின் பல்வேறு கோட்டைகள் மற்றும் வான்வழி காட்சிகளின், புகைப்படங்களை ஜஹாங்கிர் கலைக்கூடத்தில் காட்சிப்படுத்தியுள்ளார். \n"}
{"id": "458130", "url": "https://ta.wikipedia.org/wiki?curid=458130", "title": "மரமல்லிகை", "text": "மரமல்லிகை\n\nமரமல்லிகை (\"Millingtonia hortensis\", \"tree jasmine\" அல்லது \"Indian cork tree\" இதுவும் \"Millingtonia\" ஒரே இனங்கள், என்பது ஒரு மரம் ஆகும். இது தெற்கு ஆசியா மற்றும் தென் கிழக்கு ஆசியா ஆகிய பகுதிகளைச் சேர்ந்தது. இது \"லடக் சாந்தனி\" மற்றும் \"புச்\" என்று மராத்தி மொழியிலும், \"ஆகாஷ் மல்லிகே\" (ಆಕಾಶ ಮಲ್ಲಿಗೆ) என்று கன்னடத்திலும், \"ஆகாச மல்லி\" அல்லது \"மர மல்லி என்று\" தமிழிலும், \"கவுகி\" என்று தெலுங்கு மொழியிலும், \"Angkear-Bos ( អង្គារ បុស្ស) என்று\" கெமெர் மொழியிலும், \"பிப் (ปีบ) என்று\" , \"கட்டேசமெ\" என மலையாளத்திலும், \"மினி\" \"சாமேலி\" \"மற்றும் ஆகாஷ் என்று இந்தியிலும்\", \"ஆகாஷ மல்லி\" (ଆକାଶ ମଲ୍ଲି) என்று ஒடியா மொழியிலும், \"சீதாஹார் என்று\" வங்காள மொழியிலும் அழைக்கப்படுகிறது.\n\nஇதற்கான தாவரவியல் பெயரான \"மில்லிங்டோனியா ஹார்டென்சிஸ்\" என்ற பெயரில் உள்ள, \"மில்லிங்டோனியா\" என்ற சொல்லானது சர் தாமஸ் மில்லிங்டனின் நினைவாக இடப்பட்டது. இவர் இந்த இனத்தை முதலில் விவரித்த கார்ல் லின்னேயஸ் தி யங்கருக்கு உத்வேகமாக இருந்ததர் எனப்படுகிறது. இதில் உள்ள 'ஹார்டென்சியா' என்ற சொல்லானது 'ஹார்டென்சிஸ்' மற்றும் 'ஹார்டஸ்' என்பதிலிருந்து உருவானது, இது லத்தீன் மொழியில் தோட்டத்துடன் தொடர்புடைய சொல்லாகும். அதை ஒத்த \"பெயரான பிக்னோனியா சுபரோசா\", 'சுபெரோசா' என்பது லத்தீன் மொழியில் 'கார்க்கி' என்று பொருள்படும் 'சுபெரோஸ்' என்பதிலிருந்து உருவானது.\n\nஇலக்னோவில் உள்ள மில்லிங்டோனியா அவென்யூவுக்கு \"மில்லிங்டோனியா ஹார்டென்சிஸ்\" பெயரிடப்பட்டது.\n\nSection::::விளக்கம்.\nஇந்த மரமானது 18 முதல் 25 மீட்டர் உயரம் வரை உயரமாக வளகிறது. இதன் இளைகள் 7 முதல் 11 மீட்டர் வரை விரிகிறது. இந்த மரன் 6 முதல் 8 ஆண்டுகளில் முதிர்ச்சி அடைகிறது, 40 ஆண்டுகள் வரை வாழ்கிறது. இது பல்வேறு மண் வகைகளிலும் தட்பவெப்பநிலையிலும் வளரக்கூடிய மரம். என்றாலும் ஈரமான தட்பவெப்பநிலையில் இது நன்கு வளரக்கூடியது.\n\nSection::::தண்டு.\nஇந்த மரம் பசுமையானதும், உயரமாக பிரமிடு போன்ற தண்டைக் கொண்டது. இந்த மரம் இள மஞ்சள்-வெள்ளை நிறம் கொண்டது. இந்த மாரமானது வலுவான காற்றில் உடையக்கூடியது.\n\nSection::::இலை.\nஇதன் இலை ஓலையானது வேம்பை ஒத்து உள்ளது. இந்த இலைகளானது அச்செரோண்டியா ஸ்டைக்ஸ் மற்றும் ஹைபிலியா பியூரா ஆகியவற்றால் தாக்க வாய்ப்புள்ளது.\n\nSection::::மலர்.\nஇதன் மலர்களானது மலரடிச் செதில் தோற்றமில்லாதது. நீளமான 5 அடுக்கான வெண்மையான மணமுள்ள பல மலர்கள் உண்டாகும். இவை இருபால்சேர்க்கை மற்றும் இருபக்கச்சமச்சீர் கொண்டது. பூவானது மணி வடிவ புல்லிவட்டத்தில் ஐந்து சிறிய மடல்களைக் கொண்டிருக்கும். மலர் நான்கு பூந்துப்பைகளைக் கொண்டுள்ளது. இந்த குடும்பத்தின் பிற தாவரங்களைப் போலல்லாமல், பூந்துப்பைகள் வேறுபட்டவை. அல்லிவட்டமானது ஐந்து இதழ்கள் அடியில் இணைந்து நீண்ட குழல் வடிவானது. குழல் 5 முதல் 7 செ. மீ. நீளமானது. மேலே ஐந்து அகவிதழ்கள் மடல் 2-2.5 செ.மீ. அகன்று விரிந்தது. மடல்கள் சமமில்லாதன. தெளிவற்ற இரு உதடுகள் போன்றன.\n\nSection::::கனி மற்றும் விதை.\nகனியானது நீண்ட மெலிந்த காப்சூலாக, தடுப்புச் சுவருக்கு இணையாக அமுங்கி இருக்கும். தடுப்புச் சுவர் வெடி கனி 2 வால்வுகள் மிகப் பல விதைகளை உடையது. இது தட்டையான அகன்ற கண்ணாடி போன்ற இறகு கொண்ட விதைகளைக் கொண்டுள்ளது. இதன் விதைகள் பரவுவதற்கு ஏதுவாக பறவைகளால் இதன் பழங்கள் உண்ணப்படுகின்றன. இதை வளர்க்கும் விதமாக, பழம் பழுத்த உடனேயே விதைக்கப்படாவிட்டால் விதைகளின் முளைப்புத்திறண் குறைவாக இருக்கும், எனவே இத்தாவரமானது பொதுவாக வெட்டல் மூலம் நடப்படுகிறது.\n\nSection::::பயன்கள்.\nஇந்த மரம் ஒரு அலங்கார மரமாக கருதப்படுகிறது. மேலும் இதில் உள்ள பூக்களின் இனிய மணத்தால் தோட்ட மரமாக வளர்க்கப்படுகிறது. இந்த மரம் விரகுக்காகவும், இதன் பட்டைகள் தக்கைக்கு மாற்றாகவும் பயன்படுத்தப்படுகிறது. இதன் இலைகள் சிகரெட்டில் புகையிலைக்கு மாற்றான மலிவான பொருளாக பயன்படுத்தப்படுகின்றது.\n"}
{"id": "458131", "url": "https://ta.wikipedia.org/wiki?curid=458131", "title": "டால்ப் சிக்லர்", "text": "டால்ப் சிக்லர்\n\nநிக்கோலஸ் தியோடர் நெமெத் (பிறப்பு: ஜூலை 27, 1980) ஒரு அமெரிக்க தொழில்முறை மல்யுத்த வீரர் மற்றும் மேடை நகைச்சுவையாளர் . இவர் தற்போது உலக மற்போர் மகிழ்கலை நிறுவனம் உடன் கையெழுத்திட்டு அங்கு இவர் சுமாக்டவுன் நிகழ்ச்சியில் டால்ப் ஜிக்லர் எனும் மேடைப் பெயரினால் அறியப்படுகிறார்.\n\nஇவர் கென்ட் மாநில பல்கலைக்கழகத்தில் பயின்றபோது அமெச்சூர் மல்யுத்தத்தில் கலந்து கொண்டு சிறப்பான திறனை வெளிப்படுத்தியுள்ளார். பின் 2004 ஆம் ஆண்டில் உலக மற்போர் மகிழ்கலை நிறுவனத்துடன் ஒப்பந்தம் செய்து ஓஹியோ பள்ளத்தாக்கு மல்யுத்தத்திற்கு அனுப்பப்பட்டார், அங்கு இவர் தனது உண்மையான பெயரில் மல்யுத்தம் செய்தார். 2005 ஆம் ஆண்டில் இவர் உலக மற்போர் மகிழ்கலை நிறுவனத்தின் ரா பிரிவு நிகழ்ச்சியில் தேர்வானார்.இவர் சனவரி 2006 இல் \"ராவில்\" அறிமுகமானார், நவம்பரில் ஓஹியோவிற்குத் திரும்புவதற்கு முன்பாக ஒரு முறை உலக டேக் டீம் வாகையாளர் பட்டத்தினை வென்றார். செப்டம்பர் 2007 இல், நெமெத் புளோரிடா வாகையாளர் பட்டத்தினை மல்யுத்தத்தில் போட்டியிட்டார். அங்கு இவர் பிராட் ஆலன் மற்றும் பின்னர் கவின் ஸ்பியர்ஸுடன் ஆகிய இரண்டு பேருடன் இணைந்து இரண்டு முறை புளோரிடா டேக் டீம் வாகையாளர் பட்டத்தினை வென்றார்.\n\nசெப்டம்பர் 2008 இல் பிரதான பட்டியலில் திரும்பியதும்,தனது பெயரான நெமெத் என்பதனை டால்ப் ஜிக்லராக மாற்றிக்கொண்டார். அப்போதிருந்து, இவர் உலக மிகுகன வாகையாளர் பட்டத்தினை இரண்டு முறையும், இன்டர் கான்டினென்டல் வாகையாளர் பட்டத்தினை ஆறு முறை, யுனைடெட் ஸ்டேட்ஸ் வாகையாளர் பட்டத்தினை இரண்டு முறை மற்றும் ரா டேக் டீம் வாகையாளர் பட்டத்தினை ஒரு முறையும் இவர் வென்றுள்ளார். இவர் இரண்டு முறை சர்வைவர் சீரிஸ் எலிமினேஷன் போட்டிகளிலும் அத்துடன் 2012 ஆம் ஆண்டின்மணி இன் தெ பேங்க் வெற்றியாளராகவும் இருந்தார்.\n\nSection::::ஆரம்ப கால வாழ்க்கை.\nநிக்கோலஸ் தியோடர் நெமெத் ,ஜூலை 27, 1980 இல் ஓஹியோவின் கிளீவ்லேண்டில் பிறந்தார். இவர் ரிச்ஃபீல்ட் கொலிஜியத்தில் நடந்த மல்யுத்த நிகழ்ச்சியில் கலந்து கொண்டபோது இவருக்கு வயது ஐந்து . அந்த வயதிலிருந்தே தொழில்முறை மல்யுத்தத்தின் ரசிகராக இருந்து வருகிறார், மேலும் இவர் 12 வயதில் தொழில்முறை மல்யுத்த வீரராக மாற முடிவு செய்தார். பின்னர் இவர் கோல்ட் கபனாவின் \"ஆர்ட் ஆஃப் மல்யுத்த பாட்காஸ்டில்\" தனது உலக மற்போர் மகிழ்கலை நிறுவனத்திற்காக தனது பெயரை \"டால்ப்\" என்று தேர்ந்தெடுத்தார், ஏனெனில் அது அவருடைய தாத்தாவின் பெயர், மற்றும் அவரது நண்பர் \"ஜிக்லர்\" என்ற குடும்பப்பெயரை பரிந்துரைத்தார். இவர் ஓஹியோவின் லக்வூட்டில் உள்ள செயின்ட் எட்வர்ட் உயர்நிலைப் பள்ளியில் படித்தார், அங்கு இவர் ஒரு அமெச்சூர் மல்யுத்த வீரராக இருந்தார், செயின்ட் எட்வர்டில், இவர் கிரே மேனார்ட் மற்றும் ஆண்டி ஹ்ரோவாட் ஆகியோருடன் அணித் தோழர்களாக இருந்தார் .\n\nசெயின்ட் எட்வர்டில் இவர் இருந்த காலத்தில், மல்யுத்த அணி இரண்டு முறை தேசிய வாகையாளர் பட்டத்தினை வென்றது. இவர் கென்ட் மாநில பல்கலைக்கழகத்தில் ஒரு கல்லூரி மல்யுத்த வீரராக இருந்தார், இறுதியில் கெண்ட மாநில அணியின் வரலாற்றில் அதிக முறை மல்யுத்தப் போட்டிகளில் வெற்றிகளைப் பெற்ற வீரர் எனும் சாதனையைப் படைத்தார். அவரது சாதனை 2006 ஆம் ஆண்டில் முறியடிக்கப்பட்டது. 2010 ஆம் ஆண்டு நிலவரப்படி, கென்ட் மாநில தொழில் முறை வெற்றிகளில் இவர் இரண்டாவது இடத்தில் உள்ளார். 2000 மற்றும் 2003 ஆம் ஆண்டுகளுக்கு மத்தியில் இவர் 121 போட்டிகளில் வெற்றிகளைப் பெற்றார். இவர் மூன்று முறை 2000முதல் 2003 ஆம் ஆண்டுகள் வரை நடைபெற்ற ஆல்-மிட்-அமெரிக்கன் மாநாட்டு சாம்பியனாக வெற்றிபெற்றார்.\n"}
{"id": "458133", "url": "https://ta.wikipedia.org/wiki?curid=458133", "title": "கூச்சிங்", "text": "கூச்சிங்\n\nகூச்சிங் (), உத்தியோகபூர்வமாக கூச்சிங் நகரம் என்பது மலேசியாவின் சரவாக் மாநிலத்தின் தலைநகரம் ஆகும். இதுவே கூச்சிங் வலயத்தின் தலைநகரமும் ஆகும். இந்த நகரம் சரவாக் ஆற்றோரமாக சரவாக்கின் தென்மேற்குத் திசையில் போர்னியோத் தீவில் அமைந்துள்ளது. இந்நகரத்தின் பரப்பளவு ஆகும். கூச்சிங் வடக்கு நிர்வாகப் பகுதியின் சனத்தொகை 165,642 ஆகவும் கூச்சிங் தெற்கு நிர்வாகப் பகுதியின் சனத்தொகை 159,490 ஆகவும் உள்ளது. மொத்த சனத்தொகை 325,132 ஆகும்.\n"}
{"id": "458137", "url": "https://ta.wikipedia.org/wiki?curid=458137", "title": "இங்கொரொங்கோரோ பாதுகாப்புப் பகுதி", "text": "இங்கொரொங்கோரோ பாதுகாப்புப் பகுதி\n\nஇங்கொரொங்கோரோ பாதுகாப்புப் பகுதி (Ngorongoro Conservation Area) (, ) தான்சானியாவின் கிண்ணக்குழி உயர்நிலப் பகுதியில் உள்ள அரூசாவுக்கு மேற்கே தொலைவில் அமைந்துள்ள ஒரு பாதுகாக்கப்பட்ட பகுதியும், உலக பாரம்பரியக் களமும் ஆகும். இந்தப் பகுதியின் பெயர்ஈந்தப் பகுதியில் இருக்கும் பெரிய எரிமலை வாயான இங்கொரொங்கோரோ கிண்ணக்குழியின் பெயரைத் தழுவியது. இந்தப் பாதுகாப்புப் பகுதியை, தான்சானிய அரசாங்கத்தின் ஒரு நிறுவனமான இங்கொரொங்கோரோ பாதுகாப்புப் பகுதி அதிகாரசபை நிர்வாகம் செய்கின்றது. இதன் எல்லைகள் அரூசா பிரதேசத்தின் இங்கொரொங்கோரோ பிரிவின் எல்லைகளோடு பொருந்துகின்றது.\n\n2009 ஆம் ஆண்டின் இங்கொரொங்கோரோ காட்டுயிர் பாதுகாப்புச் சட்டம் இப்பகுதியில் மனித குடியிருப்புக்களுக்கும், வாழ்வாதார வேளாண்மைக்கும் புதிய கட்டுப்பாடுகளை விதித்துள்ளது. இதனால், மசாய் மேய்ப்பர்கள் இப்பகுதியில் இருந்து வேறிடம் பெயரவேண்டி ஏற்பட்டது. இவற்களிற் பலர், 1959 இல் பிரித்தானியக் குடியேற்றவாத அரசாங்கம் செரங்கெட்டி தேசியப் பூங்காவை உருவாக்கியபோது, அவர்களுடைய முன்னோர் நிலங்களிலிருந்து இங்கொரொங்கோரோவுக்கு இடம் பெயர்ந்தவர்களாவர்.\n\nSection::::வரலாறும் புவியியலும்.\nஇங்குள்ள கிண்ணக்குழியின் பெயர் ஒலிக்குறிப்புத் தோற்றம் கொண்டது. அப்பகுதியில் மேயும் மாடுகளின் கழுத்திலிருந்த மணிகளின் ஒலியை (\"இங்கோரோ இங்கோரோ\") அடியொற்றி இங்கொரொங்கோரோ என்னும் பெயரை மசாய் மேய்ப்பர்கள் அப்பகுதிக்கு இட்டதாகச் சொல்கின்றனர். ஓல்டுவை கோர்கே என்னும் இடத்தில் கிடைத்த புதை படிவச் சான்றுகள் 3 மில்லியன் ஆண்டுகளாக இப்பகுதியில் ஒமொனிட் இனங்கள் வாழ்ந்ததை எடுத்துக்காட்டுகின்றன.\n\nசில ஆயிரம் ஆண்டுகளுக்கு முன் வேட்டுவர்-உணவு சேகரிப்போரை அகற்றி அவ்விடத்தில் கால்நடைகளை வளர்ப்போர் குடியேறினர். 2,000 ஆண்டுகளுக்கு முன்னர் இம்புலுக்கள் இப்பகுதிக்கு வந்தனர். 1700 ஆளவில் தட்டூகாக்களும் இவர்களுடன் இணைந்துகொண்டனர். 1800 களில் இவ்விரு குழுக்களையும் துரத்திவிட்டு மசாய்கள் அங்கே குடியேறினர்.\n\n1892 ஆம் ஆண்டுக்கு முன்னர் ஐரோப்பியர் எவரும் இங்கொரொங்கோரோ கிண்ணக்குழிப் பகுதியில் கால் பதித்திருக்கவில்லை. அந்த ஆண்டிலேயே ஆசுக்கார் பௌமன் (Oscar Baumann) இப்பகுதிக்கு வந்தார். இங்கே இருந்த நிலப்பகுதி ஒன்றை செருமன் கிழக்காப்பிரிக்க நிர்வாகத்திடம் இருந்து குத்தகைக்குப் பெற்ற இரண்டு செருமன் சகோதரர்களான அடோல்ஃப் சீடென்டொப்பும், பிரட்ரிக் சீடென்டொப்பும் முதலாம் உலகப்போர்க் காலம் வரை இப்பகுதியில் வேளாண்மையில் ஈடுபட்டிருந்தனர். தங்கள் நண்பர்களின் மகிழ்ச்சிக்காக இவர்கள் அடிக்கடி வேட்டைகளையும் ஒழுங்கு செய்தனர். காட்டு விலங்குகளையும் கிண்ணக்குழிப் பகுதியில் இருந்து துரத்திவிட அவர்கள் முயற்சி செய்தனர்.\n\n1921 இல் முதல் வேட்டை விலங்குகள் பாதுகாப்புச் சட்டம் முதன் முதலாக நிறைவேற்றப்பட்டது. இதன் மூலம், தான்சானியா முழுவதும் அனுமதி பெற்றவர்கள் மட்டுமே வேட்டையாட முடிந்தது. 1928 ஆம் ஆண்டில், முன்னைய சீடென்டொப் பண்ணைப்பகுதியைத் தவிர்த்து, கிண்ணக்குழியின் விளிம்புகளுக்குள் அடங்கிய ஏனைய பகுதிகளில் வேட்டையாடுவது முற்றாகத் தடைசெய்யப்பட்டது. 1948 இன் தேசியப் பூங்காச் சட்டத்தின்கீழ் செரென்கெட்டி தேசியப் பூங்கா உருவானது. இது அங்கிருந்த மசாய் மக்களுக்கும் பிற பழங்குடிகளுக்கும் பிரச்சினையை ஏற்படுத்தியது. இதன் விளைவாக இங்கோரொங்கோரோ பாதுகாப்பு பகுதிச் சட்டத்தை (1959) நிறைவேற்றி, அப்பாதுகாப்புப் பகுதியை தேசியப் பூங்காப் பகுதியில் இருந்து தனியாக்கினர். மசாய் மக்களைத் திட்டமிட்டுப் படிப்படியாக தேசியப் பூங்காப் பகுதியில் இருந்து அகற்றி இங்கோரொங்கோரோ பகுதிக்கு அனுப்பினர். இதனால் மசாய் மக்கள் தொகையும், கால்நடைகளின் எண்ணிக்கையும் கிண்ணக்குழிப் பகுதியில் அதிகரித்தது. 1976 ஆம் ஆண்டின் \nவேட்டை விலங்குப் பூங்கா சட்டங்கள் (நானாவிதத் திருத்தங்கள்) சட்டத்தின் கீழ் இங்கோரொங்கோரோ பாதுகாப்புப் பகுதி அதிகாரசபை உருவானது. கிண்ணக்குழிப் பகுதி உட்பட இங்கோரொங்கோரோ பாதுகாப்புப் பகுதிக்கு உட்பட்ட பெரும்பாலான நிலங்கள் இந்த அதிகாரசபைக்குச் சொந்தமானவை. இப்பகுதி 1979 இல் யுனெசுக்கோ உலக பாரம்பரியக் களம் ஆனது.\n"}
{"id": "458141", "url": "https://ta.wikipedia.org/wiki?curid=458141", "title": "குமிழம்", "text": "குமிழம்\n\nகுமிழம், குமிளம், குமிழ் (\"Gmelina asiatica\" ) என்பது ஒரு தாவர இனமாகும். இது லின்னேயசால் Lamiaceae குடும்பம் என விவரிக்கப்பட்டுள்ளது (ஆனால் முன்பு \"வர்பினேசி\" (Verbenaceae) என வகைப்படுத்தப்படிருந்தது). இந்த இனப் பட்டியலில் எந்த கிளையினங்களும் பட்டியலிடப்படவில்லை.\n\nகுமிழமானது பூக்கும் இரு வித்திலைத் தாவரமாகும். இது பல்லாண்டு வாழும் புதர்ச்செடி, 2-3 மீ. உயரமாகக் கிளைத்து வளரும் சிறுமரமெனவும் கூறலாம். ஸீரோபைட் (xerophyte) பாலை நிலத்தில் வளரும் தாவரம். 1000 மீட்டர் உயரம் வரையிலான குன்றுப்\nபகுதிகளில் வளர்கிறது. இத்தாவரம் சிறு முட்களை உடையது.\n\nSection::::இலை.\nஇது சிறு தனியிலைகளைக் கொண்டது. இதன் இலைகள் 3-4 செ.மீ.×2-3 செ.மீ அளவிலானதாக, முட்டை வடிவானதாக, பளபளப்பானதாக இருக்கும். இலையின் அடியில் சிறு வட்டமான சுரப்பிகளை உடையது. சிறுகாம்புடையது. கிளைக் குருத்து முள்ளாதல் உண்டு.\n\nSection::::மலர்.\nஇத்தாவரத்தின் நுனிவளர் பூந்துணரில் 2-3 பெரிய மலர்களும் மொட்டுகளும் காணப்படும். பூங்கொத்து கிளை நுனியிலிருந்து தொங்குவதுண்டு. மலரானது அல்லியிணைந்தது. சற்று வளைந்த புனல் வடிவானது. பூவின் மடல் மேற்புறத்தில் விரிந்திருக்கும். மலரின் புல்லி வட்டமானது நான்கு பசிய இதழ்கள் இணைந்து குழல் வடிவாக இருக்கும். சுரப்பிகள் காணப்படும். மேலே நான்கு விளிம்புகள் இருக்கும். அல்லி வட்டமானது புனல் போன்றிருக்கும் மலரின் கீழ்ப்புறத்தில் மூன்று இதழ்களும் நன்கு இணைந்து சற்று நீண்டும், மேற்புறத்து இரு இதழ்கள் இரு பக்கங்களில் சிறு மடல் விரிந்தும் இருக்கும். மகரந்த வட்டமானது நான்கு குட்டையான மகரந்தத்தாள்கள் இருவேறு நீளத்தில் 2.2 ஆக மலருக்குள் அல்லியொட்டி இருக்கும். தாதுப் பைகள் நீண்டு தொங்கும் இயல்பானவை. சூலக வட்டமானது 2-4 சூவிலைச் சூலகம், ஒரு சூல் வளர்ந்து ஒரு விதை மட்டும் உண்டாகும் சூல்தண்டு இழைபோன்றது. சூல்முடி இரு பிளவானது.\n\nSection::::கனி.\nஇதன் கனியானது மஞ்சள் நிறமான் சதைக்கனி ட்ரூப் எனப்படும். இதன் விதை சற்று நீளமானது.\n\nSection::::பயன்கள்.\nஇச் சிறுமரம், வலியது, விறகுக்கும் வேலிக்கும் பயன்படும். குமிழின் பழம் மருந்துக்கு உதவும் என்பர். இதன் கனியைக் குழைத்துக் தலையில் தடவ தலையில் உள்ள பொடுகு போகுமென்பர்.\n\nSection::::இலக்கியங்களில்.\nநற்றிணையில் பயிலப்படும் குமிழ் என்னும் புதர்ச்செடி குறிஞ்சிப் பாட்டில் இடம் பெறவில்லை. இதன் மலர் அழகிய மஞ்சள் நிறமானது. மலரைத் திருப்பிப் பிடித்துப் பார்த்தால் இது நல்ல நிறமுள்ள மகளிரின் மூக்கை ஒத்திருக்கும்.\n\nகுமிழம்பூவைக் \"குமிழ்\" என்று குறிப்பிடும் சங்க இலக்கியம். இது மலைப் பாங்கில் 1000 கி. மீ. உயரம் வரையில் வளரும் புதர்ச்செடி. சிறு மரமென்றும் கூறலாம். இது பல்லாண்டு வாழும் இயல்பிற்று. மலர் மிக அழகிய மஞ்சள் நிறமானது. அல்லியிதழ்கள் இனைந்து சற்று வளைந்த புனல் வடிவாயிருக்கும். கீழ்ப்புற அல்லியிதழ்கள் மூன்றும் சற்று நீண்டு நன்கு இணைந்தும், மேற்புற இரு இதழ்கள் இருபக்கத்திலும் மடல் விரிந்தும் இருக்கும். இம்மலரைத் திருப்பிப் பிடித்துப் பார்த்தால் நல்ல இளமுறிநிறமுள்ள மகளிரின் மூக்கை வடிவாலும் வண்ணத்தாலும் ஒத்து இருக்கும். இரண்டு கண்களுக்குமிடையே மூக்கை ஒவியமாகத் திட்டுவதை இளங்கோவடிகள், \"இருகருங் கயலோடு இடைக்குமிழ் எழுதி\" என்றார்.\nமணிமேகலையில் குமிழ் மூக்கு இவைகாண் என்றும் பேசப்படுகின்றது.\n\nஇதன் மலர்கள்: நுனிவளராப் பூந்துணராகப் பூக்கும். 2-3 மலர்களே ஒரு கொத்தில் காணப்படும். பூங்கொத்து கிளையினின்றும் தொங்கி, குழைபோன்று அசைந்தாடும் என்பர்.\n\n\"ஊசல் ஒண் குழை உடைவாய்த் தன்ன\"<br>\n\"அத்தக் குமிழின் ஆய்இதழ் அலரி\"<br> \n\"கல் அறை வரிக்கும் புல்லென் குன்றம்\"\n\nகுன்றுடைய பாலைநிலப் பாதையில் இம்மலர் பூத்து ஊசலாடும் என்றமையின் இது பாலை நிலமலர் என்பதாகும். இவ்வியல்பினைக் கார் நாற்பதிலும் காணலாம். மேலும் இது\nகார்காலத்தில் பூக்கும்.\n\n\"இமிழிசை வானம் முழங்கக் குமிழின்பூப்\"<br> \n\"பொன்செய் குழையின் துணர் தூங்கா\"\n\nமலைப்பகுதியில் வளரும் இச்சிறுமரத்தின் பூக்கள் காயாகிப் பழமாகும். பழமும் பொற் காசுபோல் மஞ்சள் நிறமானது. இம்மரத்தில் பெண் மான் உராய்வதால் இதன் கனிகள் உதிரும் என்றும், இக்கனிகளை மான்கள் உணவாகக் கொள்ளும் என்றும் பாடல்கள் பின்வறுமாறு.\n\n\"படுமழை பொழிந்த பகுவாய்க் குன்றத்து\"<br> \n\"உழைபடு மான் பிணை தீண்டலின் இழைமகள்\"<br> \n\"பொன் செய் காசின், ஒண்பழம் தாஅம்\"<br> \n\"குமிழ்தலை மயங்கிய குறும் பல் அத்தம்\" \n\n\"அத்தக் குமிழின் கொடுமூக்கு விளைகனி\"<br> \n\"எறிமட மாற்கு வல்சியாகும்\" \n"}
{"id": "458146", "url": "https://ta.wikipedia.org/wiki?curid=458146", "title": "களவாணி 2 (திரைப்படம்)", "text": "களவாணி 2 (திரைப்படம்)\n\nகளவாணி 2 (Kalavani 2) 2019 இல் வெளியான ஒரு இந்தியத் தமிழ் காதல் மற்றும் நகைச்சுவைத் திரைப்படம் ஆகும். இத்திரைப்படத்தை தயாரித்து இயக்கியவர் சற்குணம் ஆவார். இத்திரைப்படத்தில் விமல் மற்றும் ஓவியா முக்கிய கதாபாத்திரங்களில் நடித்துள்ளனர். இவர்களுடன் விக்னேஷ்காந்த், கஞ்சா கறுப்பு ஆகியோர் துணை கதாபாத்திரங்களில் நடித்துள்ளனர். இத்திரைப்படம் \"2010 ஆம் ஆண்டில் வெளியான களவாணி திரைப்படத்தின்\" தொடர் படமாகும். இத்திரைப்படத்தின் தயாரிப்பு 2018 ஆம் ஆண்டு பிப்ரவரியில் தொடங்கியது. இத்திரைப்படம் 2019 ஆம் ஆண்டு சூலை 5 ஆம் நாள் வெளியிடப்பட்டது. இப்படம் சராசரியான விமர்சனங்களைப் பெற்றது \n\nSection::::கதைக்களம்.\nஅறிவழகன்(விமல்) தனது பழைய ஏமாற்றும் கதாபாத்திரத்தில் தொடர்கிறார். இந்த முறை விக்கி என்ற நண்பராக (விக்னேஷ்காந்த்) வருகிறார். உள்ளாட்சித் தேர்தல்கள் அறிவிக்கப்பட்ட பிறகு, அறிவழகனின் மாமாவும், அறிவழகனின் காரலி மகேஸ்வரியின் (ஓவியா) தந்தையாரும் போட்டியிடுகின்றனர். அறிவழகனும் தேர்தலில் போட்டியிட வேட்புமனுத் தாக்கல் செய்யத் திட்டமிடுகிறார். வாக்குகள் சிதறுவதைத் தடுக்க இரு தரப்பினரும் தனக்குப் பணம் தர முன் வருவார்கள் என்பது அறிவழகனின் திட்டம். இதற்காக பஞ்சாயத்தை (கஞ்சா கறுப்பு) ஏமாற்றி பண உதவி பெறுகிறார். ஆனால், அறிவழகன் வேட்புமனு தாக்கல் செய்தது அறிவழகனின் மாமாவிற்கோ, மகேஷ்வரியின் தந்தைக்கோ தெரியாமல் போகிறது. அவர்கள் இருவருமே அறிவழகனை ஏளனமாகப் பேசுகிறார்கள். இதனால் ஆத்திரமடைந்த அறிவழகன் எப்படியாவது தேர்தலில் வெற்றி பெறுவேன் என்று சபதம் செய்கிறார். இதன் பிறகு அறிவழகன் செய்யும் களவாணித் தனங்கள், நிறைய அதிரடிகள் ஆகியவையே களவாணி 2 திரைப்படத்தின் மீதிக்கதையாகும்.\n\n\nSection::::தயாரிப்பு.\n2010 ஆம் ஆண்டில் நசீர் தயாரிப்பில் வெளியான \"களவானி திரைப்படம்\" ஆச்சர்யமூட்டும் வகையில் ஒரு வெற்றியையும், வசூலில் சாதனையையும் செய்தது. இதன் மூலமாக இயக்குநர் சற்குணம், நடிகர் விமல் மற்றும் நடிகைஓவியா ஆகியோருக்கான வாய்ப்புகளை அதிகப்படுத்தியது. நவம்பர் 2016 இல், சற்குணம் மற்றம் விமல் களவாணியின் இரண்டாம் பாகத்திற்காக இணையப்போவதாக செய்திகள் வெளிவந்தன. ஆனால் சற்குணம் நடிகர் மாதவன் நடிப்பதாக இருந்த திரபை்படத்தின் முன் தயாரிப்பு பணிகளில் கவனம் செலுத்தத் தொடங்கினார். அக்டோபர் 2017 இல், நடிகர் விமல் இப்படத்தில் ஒப்பந்தமானதை மறுத்தார். நசீர் களவாணியின் தொடர் படத்தை தயாரிப்பதையும் மறுத்தார்.\n\n2018 இல் சற்குணம் மாதவனுடன் செய்வதாக இருந்த திரைப்படத்தை ஒத்தி வைத்து விட்டு களவாணி படத்தின் இரண்டாம் பாகத்தைத் தனது சொந்தத் தயாரிப்பு நிறுவனமான வர்மன் தயாரிப்பு நிறுவனம் மூலமாகத் தொடங்க இருப்பதை முன்மொழிந்தார். இத்திரைப்படத்திற்காக விமல் மற்றும் ஓவியாவை ஒப்பந்தம் செய்தார். இத்திரைப்படத்திற்கு \"கே2\". சற்குணத்தின் இந்த அறிவிப்பினைத் தொடர்ந்து நசீர் இது குறித்து தனது வருத்தத்தை வெளியிட்டார். அவர் களவானி 2 திரைப்படத்தைத் தான் தொடங்க இருப்பதாகவும், இதற்கான அசலான உரிமைகள் தன்னிடமே இருப்பதாகவும் தெரிவித்தார். மேலும், பூனம் கவுர் நடித்துக் கொண்டிருக்கும் வடம் என்ற திரைப்படம் முடிந்தவுடன் 2018 ஆம் ஆண்டின் மத்தியில் இத்திரைப்படத்தின் பணிகள் தொடங்க உள்ளதாகவும் அறிவித்தார்.\n\nஇந்தப் பிரச்சனை இவ்வாறாக இருக்க சற்குணம் விமலை வைத்து பிப்ரவரி 2018 இல் தனது படப்பிடிப்பைத் தொடங்கினார். மே 2018 இல் ஓவியா இப்படக்குழுவினருடன் இணைந்தார். களவாணி திரைப்படத்தில் நடித்த பெரும்பாலான நடிகர்கள் இப்படத்தில் மீண்டும் இணைந்தனர். சூரி இப்படத்தில் நடிக்கவில்லை. அவருக்குப் பதிலாக விக்னேஷ்காந்த் ஒப்பந்தமானார்.\n"}
{"id": "458149", "url": "https://ta.wikipedia.org/wiki?curid=458149", "title": "முள் புழு", "text": "முள் புழு\n\nமுள் புழு என்பது 10 சென்டிமீட்டர் (4 அங்குலம்) முதல் 299 சென்டிமீட்டர் (9.81 அடி) நீளம் [1] வரையிலான ஒரு முள் புழு ஆகும், இது கடல் தரையில் அது உருவாக்கும் பர்ரோக்களில் வாழ்கிறது. இது முக்கியமாக அட்லாண்டிக் பெருங்கடலில் வாழ்கிறது, ஆனால் இந்தோ-பசிபிக் கடல் பகுதியிலும் காணப்படுகிறது. [2] [3] இந்த இனம் ஒரு பதுங்கியிருக்கும், வேட்டையாடும் மற்றும் அதன் முழு உடலையும் கடல் தரையில் மென்மையான வண்டல் மண்ணில்புதைப்பதன் மூலம் வேட்டையாடுகிறது மற்றும் அருகிலுள்ள இரையை அதன் உணர்வு ஒன்றில் எடுக்கும் வரை காத்திருக்கிறது. [4] இரையைத் தாக்கும் கூர்மையான பற்கள் போன்ற கட்டமைப்புகளும் இதில் பொருத்தப்பட்டுள்ளன. [5] இது அதன் மேல் ஓடு கருப்பு முதல் ஊதா வரை உலோகம் வரை பல வண்ணங்களைக் காட்டுகிறது. இது பொதுவாக வெப்பமான நீரில் வாழ்கிறது மற்றும் பெரும்பாலும் ஒரு நிலையான இடத்தில் அல்லது பவளப்பாறைகளுக்கு இடையில் வேட்டையாடுகிறது.\n"}
{"id": "458150", "url": "https://ta.wikipedia.org/wiki?curid=458150", "title": "சாஹோ", "text": "சாஹோ\n\nசாஹோ (saaho) என்பது 2019 ஆம் ஆண்டு வெளிவந்த இந்திய அதிரடி திரில்லர் திரைப்படம் ஆகும். சுஜீத் எழுதி இயக்கி, டி-சிரீஸ் பதாகையின் கீழ் வம்சி கிருஷ்ண ரெட்டி, பிரமோத் உப்பலபதி மற்றும் பூசண் குமார் ஆகியோரின் தயாரிப்பில் வெளிவந்தது. இந்த திரைப்படம் இந்தி, தமிழ் மற்றும் தெலுங்கு ஆகிய மொழிகளில் ஒரே நேரத்தில் படமாக்கப்பட்டது.  பிரபாஸ் கதாநாயகனாகவும், சிரத்தா கபூர் கதாநாயகியாகவும் நடித்துள்ளனர். இத்திரைப்படத்தின் மூலம் ஷ்ரத்தா கபூர் தென்னந்திய சினிமாத் துறையில் அறிமுகமாகியுள்ளார்.\n\nசாஹோ திரைப்படத்திற்கான முதன்மை புகைப்படம் எடுத்தல் 2017 ஆம் ஆண்டு ஆகத்து மாதம் ஆரம்பமாகியது. படப்பிடிப்பு இந்தியா, ஐக்கிய அரபு அமீரகம், ருமேனியா மற்றும் ஆஸ்திரியாவில் நடைப்பெற்றது. ஐமாக்ஸ் ஒளிப்படக் கருவிகள் மூலம் படப்பிடிப்பு மேற்கொள்ளப்பட்டது. இத்திரைப்படம் 350 கோடி செலவில் தயாரிக்கப்பட்டது. அதிக செலவில் இதுவரை தயாரிக்கப்பட்ட இந்திய திரைப்படங்களில் இதுவும் ஒன்றாகும். படத்தின் ஒலிப்பதிவு டி-சீரிஸ் பதாகையின் கீழ் வெளியிடப்பட்டது. சாஹோ 2019 ஆம் ஆண்டு ஆகஸ்ட் 30 அன்று இந்தியாவின் திரையரங்குகளிலும் ஐமாக்ஸிலும் வெளியிடப்பட்டது.\n\n\nSection::::தயாரிப்பு.\nஇத்திரைப்படம் 350 கோடி இந்திய ரூபாய் செலவில் தயாரிக்கப்பட்டது. ஆஸ்திரியா, ஐதராபாத், மும்பை, அபுதாபி, துபாய், ருமேனியா மற்றும் ஐரோப்பாவின் பிற பகுதிகளில் படமாக்கப்பட்டது. அருண் விஜய், ஜாக்கி சுருப், லால், நிதின் முகேஷ் மற்றும் மந்த்ரா பேடி ஆகியோர் முக்கிய வேடங்களை ஏற்றுள்ளனர். படத்தின் அதிரடி காட்சிகளை படமாக்க பணப்பாதீட்டில் பெரும் பகுதி செலவிடப்பட்டது. அதிரடி காட்சிகளுக்காக பன்னாட்டு சண்டைக் காட்சி ஒருங்கிணைப்பாளர் கென்னி பேட்ஸ் அழைத்து வரப்பட்டார். இந்த திரைப்படத்தில் பிரபாஸ் காவலரின் கதாப்பாத்திரத்தில் நடித்திருக்கின்றார். நீல் நிதின் முகேஷ், மந்திரா பேடி எதிர்மறை வேடங்களில் நடித்திருக்கின்றனர். நடன இயக்குனர் வைபவி மெர்சன்ட் இரண்டு காதல் பாடல்களை படமாக்கியுள்ளார். பாடல் காட்சிகளுக்கான படப்பிடிப்பு ஆரம்பத்தில் ஆஸ்திரியாவின் ஆல்பைன் நகரமான இன்ஸ்ப்ரூக்கில் தொடங்கியது.\n\nSection::::ஒலிப்பதிவு.\nசாஹோ திரைப்படத்தின் பாடல்களுக்கு தனிஷ்க் பாக்சி, குரு ரந்தாவா, பாட்சா, சங்கர்-எஹான்-லோய் மற்றும் கிப்ரான் ஆகியோர் இசையமைத்துள்ளனர். இந்தி மொழியில் தனிஷ்க் பாக்சி, குரு ரந்தாவா, பாட்சா, மற்றும் மனோஜ் யாதவும், மலையாளத்தில் விநாயக் சசிகுமாரும், தமிழில் மதன் கார்க்கியும், தெலுங்கில் ஸ்ரீஜோ மற்றும் கிருஷ்ணா காந்த் ஆகியோரும் பாடல்களை எழுதியுள்ளனர்.\n\nSection::::வெளியீடு.\nஇத்திரைப்படத்தின் டீஸர் 2017 ஆம் ஆண்டு ஏப்ரல் 27 அன்று பிரபாஸ் நடிப்பில் வெளிவந்த பாகுபலி 2 திரைப்படத்தின் வெளியீட்டுடன் வெளியிடப்பட்டது. பிரபாஸின் முதல் தோற்ற சுவரிதழ் 22 அக்டோபர் 2017 அன்று அவரது பிறந்த நாளில் வெளிப்பட்டது. 2019 ஆம் ஆண்டு சூலை 30 இல் யு.வி கிரியேசன்ஸ் மற்றும் டி-சீரிஸ் படத்தின் அதிகாரப்பூர்வ டீஸர்களை  இந்தி, மலையாளம், தமிழ் மற்றும் தெலுங்கு ஆகிய மொழிகளில் வெளியிட்டன. யூடியூபில் டீஸர் அனைத்து மொழிகளிலும் 97 மில்லியனுக்கும் அதிகமான பார்வைகளைப் பெற்றது. 2019 ஆம் ஆண்டு ஆகத்து 10 அன்று யு.வி கிரியேசன்ஸ் மற்றும் டி-சீரிஸ் படத்தின் அதிகாரப்பூர்வ முன்னோட்டங்களை இந்தி, மலையாளம், தமிழ் மற்றும் தெலுங்கு ஆகிய மொழிகளில் அறிமுகப்படுத்தின. யூடியூபில் முன்னோட்டங்கள் அனைத்து மொழிகளிலும் 105 மில்லியனுக்கும் அதிகமான பார்வைகளைப் பெற்றது.\n\nஇந்த திரைப்படம் உலகளவில் 2019 ஆம் ஆண்டு ஆகத்து 30 இல் இந்தி, தமிழ், தெலுங்கு மற்றும் மலையாள மொழிகளில் ஆகிய வெளியிடப்பட்டது.\n\nSection::::வரவேற்பு.\nஇந்த திரைப்படம் விமர்சன ரீதியில் பெரிய அளவில் பாராட்டப்படவில்லை என்றாலும் வசூலில் வெற்றியடைந்தது. சாஹோ திரைப்படம் வெளியிடப்பட்ட முதல் நாளில் 130 கோடி டாலர் (19 மில்லியன் அமெரிக்க டாலர்) வசூலை பெற்றது. இரண்டாவது நாளுக்குப் பிறகு உலகளாவிய வசூல் 220 கோடி ஆகும். இந்த திரைப்படம் அதன் முதல் வார இறுதியில் உலகளவில் 4 294 கோடி (அமெரிக்க $ 43 மில்லியன்) வசூலித்தது. இந்தியாவில் நிகர வசூல் 4 வது வார இறுதிக்குள் சுமார் 295 கோடியாக இருந்தது.\n"}
{"id": "458152", "url": "https://ta.wikipedia.org/wiki?curid=458152", "title": "மொலாய்க் காடு", "text": "மொலாய்க் காடு\n\nமொலாய் காடு என்பது இந்தியாவின் அசாம் மாநிலத்தின், ஜோர்ஹாட் மாவட்டத்தில், கோகிலாமுக் அருகே உள்ள பிரம்மபுத்ரா ஆற்றில் மஜூலி தீவில் உள்ள ஒரு காடு ஆகும். \n\nSection::::வரலாறு.\nஇந்தியச்சுற்றுச்சூழல் ஆர்வலரும் வனத்துறை ஊழியருமான ஜாதவ் பயேங்கின் செல்லப்பெயரான மொலாய் என்ற பெயர் இந்த காட்டுக்கு சூட்டப்பட்டது.\n\n1980 ஆம் ஆண்டில் அசாமில் உள்ள ஜோர்ஹாட் மாவட்டத்தில் கோலாகாட் மாவட்டத்தின் கோகிலமுக் இடத்துக்கு அருகில் 200 ஹெக்டேர் மணல் படுகையில் அரசாங்கத்தின் 'சமூககாடுகள் வளர்ப்பு' திட்டத்தின் படி வனத்துறையினர், மற்றும் தொழிலாளர்களும் இணைந்து மரக் கன்றுகளை நடும் திட்டம் தொடங்கப்பட்டது, 1983 ஆம் ஆண்டு இப்பணி கைவிடப்பட்ட பின்னர் வனத்துறையினரும், மற்றவர்களும் இதனை அப்படியே மறந்துவிட்டனர்., பணி முடிந்ததும் மற்றவர்கள் சென்று விட இவர் மட்டும் மர கன்றுகளைப் பராமரித்து அங்கேயே தங்கிக்கொள்ள அனுமதி கேட்டு அங்கேயே தங்கி விட்டார். சுமார் 30 ஆண்டுகளாக சாதவ் பயேங்கால் தன்னந்தனியாக இக்காடு பராமரிக்கப்பட்டது. அவர் பராமரித்த இந்தக் காடு இப்போது சுமார் 1,360 ஏக்கர் / 550 ஹெக்டேர் பரப்பளவை உள்ளடக்கியதாகப் பரந்து நிற்கிறது. பயேங் பிரம்மபுத்ரா ஆற்றில் மஜூலி தீவின் ஒரு மணல் படுகையில் மரங்களை நட்டு வளர்த்தார், இறுதியில் இன்று அது மிகப்பெரிய ஒரு வனப்பகுதியாக மாறியுள்ளது.\n\nமொலாய் காட்டில் இப்போது வங்காள புலிகள், இந்திய காண்டாமிருகம், 100 க்கும் மேற்பட்ட மான் மற்றும் முயல்கள் குரங்குகள் மற்றும் பல வகையான பறவைகள் உள்ளன, இதில் ஏராளமான கழுகுகள் உள்ளன . வால்கோல், வெண்மருது, டெர்மினியா அர்ஜுனா), கதலி ( \"லாகர்ஸ்ட்ரோமியா ஸ்பெசியோசா\" ), செம்மயிற்கொன்றை(\"டெலோனிக்ஸ் ரெஜியா\" ), பட்டு மரங்கள் ( \"அல்பீசியா புரோசெரா\" ), மோஜ் ( \"ஆர்க்கிடென்ட்ரான் பிகெமினம்\" ) மற்றும் கோங்கு மரங்கள் ( \"பாம்பாக்ஸ் சீபா\" ) உட்பட பல ஆயிரம் மரங்கள் உள்ளன. மூங்கில் 300 ஹெக்டேர் பரப்பளவில் வளர்க்கப்பட்டு உள்ளது.\n\nஒவ்வொரு ஆண்டும் சுமார் 100 யானைகளைக் கொண்ட ஒரு யானைக் கூட்டம் வழக்கமாக இந்த மொலாய்க் காடுகளுக்குச் சென்று பொதுவாக ஆறு மாதங்கள் வரை தங்கியிருக்கும். அவை காட்டில் 10 கன்றுகளை பெற்றெடுத்துள்ளன.\n\nSection::::ஊடகம்.\nமொலாய் காடு பற்றியும் சாதவ் பயேங்பற்றியும் பல ஆவணப்படங்கள் தயாரிக்கப்பட்டுள்ளன 2012 \"ஆம்\" ஆண்டில் ஜித்து கலிதா என்பவர் அசாமில் தயாரித்த \"தி மொலாய் ஃபாரஸ்ட்\", என்ற ஆவணப்படம் ஜவஹர்லால் நேரு பல்கலைக்கழகத்தில் திரையிடப்பட்டது. பயேங்கின் வீட்டிற்கு அருகில் வசித்து வரும் ஜித்து கலிதாவும் தனது ஆவணப்படத்தின் மூலம் பயேங்கின் வன வாழ்க்கையைப் பற்றி ஆவணம் செய்ததின் மூலம் பயேங்கிற்கு வாழ்வில் ஓர் அங்கீகாரத்தை அளித்துள்ளார். இந்திய ஆவணப்படத் தயாரிப்பாளர் ஆர்த்தி ஸ்ரீவாஸ்தவா இயக்கிய ஆவணப்படம் மற்றும் வில்லியம் டக்ளஸ் மெக்மாஸ்டர் என்பவரின் 2013ஆம் ஆண்டு திரைப்பட ஆவணப்படமான \"ஃபாரஸ்ட் மேன்\" 2013 ஆம் ஆண்டு \"ஃபாரெஸ்டிங் லைஃப்\" ஆவணப்படத்திலும் மொலை காடு இடம்பெற்றது. 2013 ஆம் ஆண்டின் தொடக்கத்தில் இந்த ஆவணப்படத்தின் பிந்தைய தயாரிப்புக்காக கிக்ஸ்டார்ட்டர் பிரச்சாரத்தில் மக்கள் 8,327 அமெரிக்க டாலர்களை ஒப்படைத்தனர். இப்படம் 2014 கேன்ஸ் திரைப்பட விழாவில் திரையிட்டுக் காட்டப்பட்டது.\n\n"}
{"id": "458155", "url": "https://ta.wikipedia.org/wiki?curid=458155", "title": "தாலாட்டு பாடவா (திரைப்படம்)", "text": "தாலாட்டு பாடவா (திரைப்படம்)\n\nதாலாட்டு பாடவா (Thalattu Padava) ஒரு இந்தியத் தமிழ்த் திரைப்படம் ஆகும். இத்திரைப்படம் 1990 ஆம் ஆண்டில் வெளிவந்தது. இத்திரைப்படத்தை இயக்குநர் ஆர். சுந்தர்ராஜன் இயக்கியிருந்தார். இத்திரைப்படத்தில் பார்த்திபன், ரூபிணி மற்றும் குஷ்பு ஆகியோர் முன்னணி கதாபாத்திரங்களில் நடித்துள்ளனர். இத்திரைப்படத்தை இப்ராகிம் இராவுத்தரின் இராவுத்தர் பிலிம்ஸ் தயாரித்துள்ளது. இத்திரைப்படத்திற்கு இளையராஜா இசையமைத்திருந்தார். இத்திரைப்படம் 1990 ஆம் ஆண்டு செப்டம்பர் 5 ஆம் நாள் வெளியானது.\n\nSection::::கதைக்களம்.\nஇராஜா (பார்த்திபன்) தாயம்மா என்ற தனது தாயுடன் (சுஜாதா) வசித்து வருகிறார். இவர் ஒரு பட்டதாரியாக இருப்பினும் தனக்குப் பொருத்தமான வேலை கிடைக்கும் வரை ஒரு பழுதுபார்ப்பவராக பணிபுரிந்து வருகிறார். இறுதியில் அவருக்கு புதுதில்லியில் ஒரு பணி கிடைக்கிறது. துரதிருஷ்டவசமாக, இராஜா ஒரு தொடருந்து நிலையத்தில் தனது சான்றிதழ்களையும், வண்டியையும் ஒரு ஏழை இட்லி வியாபாரம் செய்யும் பெண்ணான நர்மதாவின் (ரூபிணி) காரணமாகத் தவற விடுகிறார். இராஜா அந்த தொடருந்து நிலையத்தில் அடுத்த வண்டியைப் பிடிப்பதற்காக 4 நாட்கள் காத்திருக்க வேண்டியுள்ளது. மெதுமெதுவாக, இராஜாவும், நர்மதாவும் காதலிக்கத் தொடங்குகின்றனர். ஐந்தாவது நாள் இராஜா வண்டியைப் பிடித்து ஊர் திரும்பும் போது நர்மதா தான் இராஜாவின் வரவிற்காக அங்கேயே எத்தனை வருடங்களானாலும் காத்திருக்கத் தயாராக இருப்பதாகத் தெரிவிக்கிறார். இராஜாவும் தான் நிச்சயம் திரும்பி வந்து நர்மதாவை திருமணம் செய்து கொள்வதாவும், நல்ல முறையில் பார்த்துக் கொள்வதாகவும், நர்மதாவின் தாத்தாவிடம் வாக்குக் கொடுக்கிறார். இராஜா தன் வீட்டிற்குத் திரும்பும் பொழுது அவரது தாயார் வாய் பேச இயலாதவாறு நோயினால் பாதிக்கப்படுகிறார். அவர் இயல்புநிலைக்குத் திரும்ப அமெரிக்கா போன்ற நாடுகளில் தான் மருத்துவ வசதி உள்ளதாகவும் அதற்கு சில இலட்சங்கள் தேவைப்படும் எனவும் மருத்துவர் கூறிவிடுகிறார். வேலையில்லாத நிலையில் சுற்றுலா வழிகாட்டியாகக் கிடைத்த வேலையைச் செய்ய தயாராகிறார். இந்த நிலையில் கந்தசாமி (எஸ். எஸ். சந்திரன்) என்ற பணக்காரரிடம் ஓட்டுநராக பணிபுரியத் தொடங்குகிறார். கந்தசாமியின் பேத்தி நர்மதா (குஷ்பு) இராஜாவை மிகவும் ஏளனமாக நடத்துகிறார். ஒரு சந்தர்ப்பத்தில் இராஜா பட்டதாரி என்பதை அறிந்து அவருடன் காதலில் விழுகிறார். நர்மதா அமெரிக்காவிற்குச் செல்வதால் தன் தாயின் மருத்துவம் எளிதாக நடந்தேறும் என இராஜா கருதுகிறார். அடிப்படையான சில வசதிகளை இராஜாவின் தாயாருக்குச் செய்து தரும் நர்மதா(குஷ்பு) தாயம்மாவை அனாதை எனக்குறிப்பிட்டு அனாதை இல்லத்தில் சேர்த்து விட்டு தான் இராஜாவுடன் அமெரிக்கா செல்ல திட்டமிடுகிறார். இதை அறிந்த இராஜா தன் தாயாரை அனாதை என்ற நிலையில் விட்டு தன் காதல் வெற்றி பெற அவசியமில்லை என முடிவெடுத்து தான் தன் தாயுடன் இருந்து தன்னால் ஆன பணிவிடைகளைச் செய்து கொள்வதென முடிவெடுத்து நர்மதாவுடனான பயணத்தைப் புறக்கணிக்கிறார். காதலை விட தாயன்பே புனிதமானது என்பதாகக் கதை முடிகிறது.\n\nSection::::பாடல்கள்.\nஇத்திரைப்படத்தின் பாடல்கள் அதிகம் பேசப்பட்டவை ஆகும். இளையராஜாவின் இசையில் வராது வந்த நாயகன், நீதானா நீதானா நெஞ்சே நீதானா, அம்மம்மா, ஓடைக்குயில் ஒரு, சொந்தமென்று வந்தவளே ஆத்தா, வெண்ணிலவுக்கு வானத்தைப் பிடிக்கலையாம் போன்ற பாடல்கள் இத்திரைப்படத்தில் இடம் பெற்றன. பாடகர்கள் அருண்மொழி, எஸ். ஜானகி, சித்ரா மற்றும் இளையராஜா பாடல்களைப் பாடியுள்ளனர். இத்திரைப்படத்தின் பாடல்களை வாலி மற்றும் கங்கை அமரன் ஆகியோர் எழுதியுள்ளனர்.\n\n"}
{"id": "458158", "url": "https://ta.wikipedia.org/wiki?curid=458158", "title": "ஈரல் புழு", "text": "ஈரல் புழு\n\nஈரல் புழு (\"Liver fluke\") என்பது முக்கியமாகச் செம்மறி ஆடுகளின் ஈரலில் அழுகல் அல்லது நீர்க்கோவை என்னும் நோயை உண்டாக்கும் ஒட்டுண்ணிப்புழு ஆகும். இது மாடு, வெள்ளாடு, பன்றி, நாய், குதிரை முதலிய கால்நடைகளுக்கும் மனிதனுக்கும் கூட இந்த நோயை உண்டாக்கும். இந்தப் புழுவில் பல இனங்களுண்டு.பொதுவாக நீரில் வாழும் இயல்புடையன. அவற்றி லெல்லாம் டைஸ்டோமம் ஹிப்பாட்டிக்கம் என்பது மிகவும் நன்றாகத் தெரிந்த இனம். இது தட்டையான புழு. துளசியிலையைப் போன்ற வடிவுள்ளது. ஒன்னேகால் அங்குல நீளமும் அரை அங்குல அகலமும் இருக்கும். இதன் இறைச்சி தொழிலில் நட்டம் உண்டாவதாகக் கண்டறிந்துள்ளனர்.\n\nSection::::வளரியல்பு.\nஇது வட்டுப்போன்ற இரண்டு உறிஞ்சிகளின் உதவியால் செம்மறி ஆட்டின் பித்தநாளத்தினுள்ளே ஒட்டிக் கொண்டு வாழும். இந்த உறிஞ்சிகளில் ஒன்று இதன் உடலின் முன் முனையிலிருக்கும்; புழுவின் வாய் இந்த உறிஞ்சியின் நடுவில் அமைந்திருக்கும். மற்றொன்று இதற்குச் சற்றுப் பின்னே உடம்பின் நடுக்கீழ்க் கோட்டிலே இருக்கும். வாய்க்குப் பின்னால் உடம்பின் கீழ்ப் பாகத்தில் ஒரு சிறிய தொளை உண்டு. அது பிறப்புறுப் பின்வாயில், அந்த வாயில் வழியாக ஏறக்குறைய 40,000 முட்டைகள் வெளிவரும். இம்முட்டைகள் பித்தம் ஓடி வரும்போது அதனோடு கலந்து ஆட்டின் குடலுக்குள் வரும். பிறகு பிழுக்கையோடு வெளியே வரும். பிழுக்கை ஈரமான அல்லது சதுப்பான இடத்தில் விழுமானால், புழுவின் முட்டை 9 நாள் பொறுத்து formula_1அங்குல நீளமுள்ள லார்வாவாகப் பொரிக்கும். லார்வா அந்த இடத்திலுள்ள நீரில் நீந்திக்கொண்டிருக்கும். அதற்கு அப்போது முட்டையிலிருந்து கிடைத்த உணவே போதும்.\n\nவேறு உணவு வேண்டியதில்லை ; அதற்கு வாயும் இல்லை. ஆனால் அது 24 மணி நேரமே அவ்வாறு உயிருடனிருக்க முடியும். பிறகு இறந்துவிடும். இதற்குள் அது நீரில் வாழும் \"பிளனார்பிஸ் வைவிபேரா\" என்னும் இனத்தைச் சேர்ந்த ஒரு நத்தையை எதிர்ப்படுமானால், அதன் உட லுக்குள்ளே தொளைத்துக் கொண்டுபோய் வளர்ந்து, அங்கு ஒரு பைபோன்ற கூடு ஆகிவிடும். ஒவ்வொரு கூட்டுக்குள்ளும் லார்வாவின் திசுக்கள் 5-8 சிறிய தண்டு போன்ற உயிர்களாக மாற்றியமைக்கப்படும். அந்தத் தண்டு போன்ற உயிர்களை \"ரெடியா\" என்பார்கள்.\n\nரெடியாக்கள் கூட்டைவிட்டு, நத்தையின் ஈரலுக்குள் தொளைத்துக்கொண்டு போகும். அங்கு அவை வளர்ச்சி யடைந்து , 1.5 அங்குல நீளமாகும். நாளடைவில், அதாவது நத்தையுடலில் புகுந்த 41 முதல் 7 வாரத்தில், ரெடியாவின் உடலுக்குள் தலைப் பிரட்டை போன்ற லார்வாக்கள் உண்டாகும். அவற்றின் உடல் வட்டமாகவும், தட்டையாகவும், நீண்டவாலுடன் கூடியதாகவும் இருக்கும். ஒவ்வொரு ரெடியாவிலிருந்தும், இப்படிப்பட்ட தலைப்பிரட்டை போன்ற லார்வாக்கள் பல வெடித்துப் புறப்பட்டு, நத்தையுடலைத் தொளைத்துக்கொண்டு வெளியே வந்து, நீரில் நீந்தித் திரியும். இரண்டு மணி நேரத்தில் அவை புல்லின்மேலே ஊர்ந்து சென்று இலை நுனியை அடையும். அங்கு வால் மறைந்து விடும்.\n\nஇலார்வாக்கள் சிறு கூடுகளாக ஆகி, இலை நுனியில் ஒட்டிக்கொண்டிருக்கும். ஈரம் இருக்குமானால் அந்தக் கூடுகள் 6 மாதத்துக்குமேலும் உயிருள்ளவையாக இருக்கும். அங்கு வந்து மேயும் ஆடு புல்லைத் தின்னும் போது கூடுகள் ஆட்டின் இரைப்பைக்கு வந்து சேரும். அங்கே மேலுள்ள கூடு கரைந்து உள்ளிருந்து இளைய ஈரல் புழு தோன்றும். அது மெல்ல ஊர்ந்து பித்தநாளத்துள்ளே புகுந்து, அதன் வழியாக மேலே போய் ஈரலை அடையும். அல்லது இரத்தத்தின் வழியாகவும் ஈரலை வந்து சேரும். ஒவ்வோர் ஆட்டின் ஈரலிலும், பித்த நாளத்திலும் 200 இளம்புழுக்கள் கூட இருக்கலாம். ஒவ்வொரு புழுவின் உடலினுள்ளும் ஆண், பெண் இனப்பெருக்க உறுப்புக்கள் இரண்டும் வளரும்.\n"}
{"id": "458161", "url": "https://ta.wikipedia.org/wiki?curid=458161", "title": "பைகுந்தாப்பூர் காடு", "text": "பைகுந்தாப்பூர் காடு\n\nபைகுந்தாப்பூர் காடு (Baikunthapur Forest) என்பது இந்தியாவின் மேற்கு வங்காளத்தின் துவார்ஸ் எனப்படும் வெள்ளப்பெருக்குள்ள வண்டல் சமவெளிகளின் மேற்குப் பகுதியில் இமயமலை அடிவாரத்திற்கும் தெற்குப் பகுதியில் மேற்கில் உள்ள மகாநந்தா நதிக்கும் கிழக்கில் உள்ள தீஸ்டா நதிக்கும் இடையில் பரந்துள்ள, புல்வெளிப்பகுதிகளும் காடுகளும் கொண்ட ஒரு தெராய் வனப்பகுதியாகும். இப்பகுதியின் முக்கிய நகரங்கள் சிலிகுரி மற்றும் ஜல்பைகுரி ஆகும் . காடுகளின் ஒரு பகுதி டார்ஜிலிங் மாவட்டத்திலும், மேலும் ஒரு பகுதி ஜல்பைகுரி மாவட்டத்திலும் உள்ளன .\n\nபைகுந்தாப்பூர் இந்தியாவின் ஒரு முக்கியமான சுற்றுச்சூழல் மண்டலம் ஆகும். இப்பகுதி பல காட்டு யானைகளின் தாயகமாகத் திகழ்கிறது. ஆனால் உள்ளூர் மக்கட்தொகை வளர்ச்சியால் அவை அச்சுறுத்தப்படுகின்றன. மஹாநந்தா வனவிலங்கு சரணாலயத்தின் மிகச்சிறிய ஒரு பகுதியாக பைக்குந்தாப்பூர் வனப்பகுதி உள்ளது வரலாற்று ரீதியாக, கோச் பீகார் ஒரு சுதந்திர இராச்சியமாக இருந்த காலத்தில் பைக்குந்தாப்பூர் காடுகள் ராய்காட் இளவரசர்களின் பாதுகாப்பான தளமாக இருந்தன.இந்துப் புராணங்களின் படி கிருஷ்ணரும் ஒரு காலத்தில் இக்காட்டில் தஞ்சம் அடைந்ததாகக் கூறப்படுகிறது.\n\nSection::::புவியியல் மற்றும் காலநிலை.\nமேற்கு வங்கத்தின் வடக்கு பகுதி இமயமலையில் இருந்து அடித்து வரப்பட்ட வண்டல் படிவுகளால் மூடப்பட்டுள்ளது. இப்பகுதியில் பைகாந்தாப்பூர் உருவாக்கம் காலத்தால் பிற்பட்டதாகும். இது காவி மஞ்சள் நிறமுடைய ஒட்டும் மெல்லிய களிமண்ணுடன் கூடிய உட்புறத்தையும், அடர் சாம்பல் முதல் தடித்த சாம்பல் நிறமுள்ள மெல்லிய களிமண்ணால் மூடப்பட்ட வெளிப்புறத்தையும் கொண்ட, மிகச் சிறந்த வெள்ளை மணலை உள்ளடக்கியது. இங்குள்ள சகான் பகுதியின் உருவாக்கமானது வண்டல் படிவுகளால் உருவான பைகுந்தாப்பூர் உருவாக்கத்தின் நிலைகளைக் குறிக்கிறது. சாகான் பகுதியின் மேற்பரப்பில் 10-30 மீ ஆழத்திற்குள் அனுமதிக்கப்பட்ட அளவிடூகளை (0.05   mg / L, இந்திய தரநிலை) விட வரம்பை மீறி அதிகபட்ச அளவுகளில் ஆர்சனிக் உள்ளடங்கி இருப்பதாகக் அளவீடுகள் காட்டியுள்ளன இது இப்பகுதியிலும் இதனைவிடத் தாழ்வான இடங்களிலும் ஆர்சனிக் விஷம் அதிகப்படுவதற்கான சாத்தியம் குறித்து கவலைகளை எழுப்புகிறது.\n\nஇப்பகுதியில் மூன்று முக்கியக் காலநிலைகள் ( பருவங்கள்) நிலவுகின்றன. அவை கோடைக்காலம், பருவமழைக்காலம் மற்றும் குளிர்காலம் ஆகியவையாகும். கோடை காலம் மார்ச் முதல் வாரம் முதல் ஜூன் இரண்டாவது வாரம் வரை நீடிக்கிறது. ஏப்ரல் மாதம் வெப்பமான மாதமாகும். இப்பகுதியில் கோடைகால வெப்பநிலை 30.செல்சியஸ்களின் மத்தியில் இருக்கும். பருவமழைக் காலமான ஜூன் மற்றும் செப்டம்பர் மாதங்களில் இப்பகுதியில் கடுமையான மழைப் பொழிவு இருக்கும். 24 மணிநேரத்தில் 125 மிமீ அல்லது அதற்கு மேற்பட்ட மழைப் பொழிவு ஏற்படும். இது உள்ளூர் மக்களின் இயல்பு வாழ்க்கையின் அனைத்து நடவடிக்கைகளையும் நிறுத்தி, வெள்ளம் மற்றும் நிலச்சரிவுகளை ஏற்படுத்தும். இங்கு ஆண்டு மழை அளவு 250 செ.மீ. ஆகும். இங்கு குளிர்காலம் செப்டம்பர் முதல் பிப்ரவரி மாதங்களாகும். இக்காலங்களில் இப்பகுதிக்கு இமயமலையில் இருந்து குளிர்ந்த காற்று வீசும். இந்த காலகட்டத்தில் வெப்பநிலை 5 °C வரை குறையக்கூடும்.\n\nஇப்பகுதியில் தேயிலை வளர்ப்பதற்கான சாத்தியக்கூறுகள் கண்டுபிடிக்கப்பட்டதிலிருந்தும், மலேரியா நோயின் பாதிப்பைக் குறைத்ததிலிருந்தும், இங்கு நிலப் பயன்பாட்டு முறை வியத்தகு முறையில் மாற்றம் அடைந்துள்ளது. ஒரு காலத்தில், இப்பகுதி அடர்ந்த காடுகள், ஏரிகள், தொடர்ந்து வழிமாறிக்கொண்டே வரும் ஆறுகளைக் கொண்ட சதுப்பு நிலங்கள் ஆகியவற்றால் இயற்கைச் சூழலோடு இருந்தது. கடந்த ஐம்பது ஆண்டுகளில், மக்கள் பெரும் எண்ணிக்கையில் வருகை புரிவது இங்குள்ள சுற்றுச்சூழலை வெகுவாக மாற்றிவிட்டது. இன்று, இப்பகுதியில் வெறும் 25% காடு, 15% தேயிலைத் தோட்டம், 43% சாகுபடி மற்றும் சாகுபடி செய்யப்படாத நிலம் மற்றும் 17% நீர்நிலைகள், குடியிருப்பு, மலை போன்றவைகளாக மாற்றம் அடைந்துள்ளது.\n"}
{"id": "458162", "url": "https://ta.wikipedia.org/wiki?curid=458162", "title": "பாதரச(II) ஆக்சைடு", "text": "பாதரச(II) ஆக்சைடு\n\nபாதரச(II) ஆக்சைடு \"(Mercury(II) oxide)\" என்பது HgO என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். மெர்க்குரிக் ஆக்சைடு அல்லது மெர்க்குரி ஆக்சைடு என்ற பெயர்களாலும் இது அழைக்கப்படுகிறது. சிவப்பு அல்லது ஆரஞ்சு நிறத்தில் இது காணப்படுகிறது. அறை வெப்ப நிலை மற்றும் அழுத்தத்தில் பாதரச(II) ஆக்சைடு ஒரு திண்மமாகும். மண்ட்ராய்டைட்டு கனிமமாக இது மிகவும் அரிதாக பூமியில் கிடைக்கும்.\nSection::::வரலாறு.\n1774 ஆம் ஆண்டில் யோசப் பிரீசுட்லி மெர்குரிக் ஆக்சைடை வெப்பப்படுத்துவதன் மூலம் ஆக்சிஜன் வெளியிடப்பட்டதைக் கண்டுபிடித்தார், இருப்பினும் அவர் அந்த வாயுவை ஆக்சினாக அடையாளம் காணவில்லை. மாறாக, பிரீசுட்லி இவ்வாயுவை காற்றேறிய எரிபொருள் என்று அழைத்தார், அதுவே அவர் பணிபுரிந்த அந்த நேரத்தில் கிடைத்த முன்னுதாரணம் ஆகும் .\n\nSection::::தயாரிப்பு.\nபாதரசத்தை தோராயமாக 350 பாகை செல்சியசு வெப்பநிலையில் ஆக்சிசனுடன் சேர்த்து எரித்து சிவப்பு நிற பாதரச(II) ஆக்சைடு தயாரிக்கப்படுகிறது. அல்லது பாதரச(II) நைட்ரேட்டை வெப்பச் சிதைவுக்கு உட்படுத்தியும் இதை தயாரிக்கலாம் . நீரிய Hg2+ அயனியை காரத்துடன் சேர்த்து வீழ்படிவாக்கினால் மஞ்சள் நிற பாதரச(II) ஆக்சைடு கிடைக்கிறது . துகள்களின் அளவைப் பொறுத்துதான் இந்த நிற வேறுபாடு நிகழ்கிறது. இரு வண்ண பாதரச(II) ஆக்சைடுகளும் நேர்க்கோட்டு O-Hg-O என்ற ஒரே கட்டமைப்பில் கோணல் மாணலான சங்கிலியுடன் இணைக்கப்பட்டுள்ளன. Hg-O-Hg பிணைப்புகளுக்கு இடையேயான கோண அளவு 108°.ஆகும்ref name = \"Greenwood\"/>.\n\nSection::::கட்டமைப்பு.\nவளிமண்டல அழுத்தத்தில் பாதரச(II) ஆக்சைடு இரண்டு படிக வடிவங்களில் காணப்படுகிறது, இதில் மண்டிராய்டைட்டு செஞ்சாய்சதுர 2/m 2/m 2/m, Pnma கட்டமைப்பில் காணப்படுகிறது. அறுகோண , hP6, P3221 கட்டமைப்பில் காணப்படும் சல்பைடு கனிமத்தை ஒத்த சின்னபார் இரண்டாவது வகையாகும். இரண்டுமே Hg-O சங்கிலியால் அடையாளப்படுத்தப்படுகின்றன 10 கிகாபைட்டுக்கு மேலான அழுத்தத்தில் இவ்விரண்டு கட்டமைப்புகளும் நாற்கோண வடிவத்திற்கு மாற்றமடைகின்றன..\n\nSection::::பயன்கள்.\nHgO சில நேரங்களில் பாதரச உற்பத்தியில் பயன்படுத்தப்படுகிறது, ஏனெனில் அது மிக எளிதாக சிதைகிறது. அது சிதைவடையும் போது, ஆக்சிஜன் வாயு உருவாகிறது.\nபாதரச மின்கலன்களுக்காக எதிர்மின் முனையாகவும் பாதரச(II) ஆக்சைடு பயன்படுத்தப்படுகிறது.\n\nSection::::உடல்நலம்.\nமெர்குரி ஆக்சைடு மிகவும் நச்சுத்தன்மையுள்ள ஒரு பொருளாகும். அதன் தூசுப் படலத்தை உள்ளிழுப்பதன் மூலமும் தோல் வழியாகவும், உட்கொள்வதன் மூலமும் உடலிலும் உறிஞ்சப்படுகிறது.\nஇந்த வேதிப்பொருள் கண்கள், தோல் மற்றும் சுவாசக்குழாய் போன்ற உறுப்புகளை எரிச்சலூட்டுகிறது. இது சிறுநீரகங்களில் பாதிப்புகளை ஏற்படுத்தவும் கூடும். இதன் விளைவாக சிறுநீரகக் கோளாறு ஏற்படுகிறது. மனிதர்களுக்கு முக்கியமான உணவுச் சங்கிலியில், குறிப்பாக நீர்வாழ் உயிரினங்களில், உயிரியற் சேர்க்கை நடைபெறுகிறது. இந்த வேதிப்பொருளை ஐரோப்பிய ஒன்றியம் ஒரு பூச்சிக்கொல்லியாக தடைசெய்துள்ளது . \n20 °C வெப்பநிலையில் மெர்க்குரி ஆக்சைடின் ஆவியாதல் மிகக் குறைவு. ஒளியின் வெளிப்பாடு அல்லது 500 செல்சியசு வெப்பநிலைக்கு மேல் வெப்ப்ப்படுத்தினால் HgO சிதைக்கிறது. இந்த வெப்பத்தால் அதிக நச்சுத்தன்மை கொண்ட பாதரச புகை மற்றும் ஆக்சிசன் வாயுக்கள் உருவாகின்றன. இதனால் தீ பிடிக்கும் ஆபத்தும் அதிகரிக்கிறது. பாதரச(II) ஆக்சைடு ஒடுக்கும் முகவர்களான குளோரின், ஐதரசன் பெராக்சைடு, சுடுபடுத்தும்பொது மக்னீசியம், டைகந்தக டைகுளோரைடு மற்றும் ஐதரசன் டிரைசல்பைடு போன்றவற்ருடன் தீவிரமாக வினைபுரிகிறது. கந்தகம், பாசுபரசு போன்ற தனிமங்களுடன் வினைபுரியும்போது அதிர்ச்சி உணரும் சேர்மங்கள் உருவாகின்றன\n\n"}
{"id": "458170", "url": "https://ta.wikipedia.org/wiki?curid=458170", "title": "புதிய அமரம்பலம் வனவிலங்குக் காப்பகம்", "text": "புதிய அமரம்பலம் வனவிலங்குக் காப்பகம்\n\nSection::::நிலவியல்.\nஅமரம்ப்பலம் காப்பகம் பரப்பளவு கொண்டது. புதிய அமரம்பலம் வனவிலங்கு சரணாலயம் தென்னிந்தியாவில் கேரளாவின் மிகப்பெரிய வனவிலங்கு சரணாலயமாகும். இது முதல் வரை மிக அதிகமான உயரத்தைக் கொண்டது, பாதுகாக்கப்பட்ட இதன் வனப்பகுதியானது, அதிக மழை மற்றும் அடர்த்தியான வனப்பகுதியுடன் இணைக்கப்பட்டுள்ளது. அமரம்பலம் காப்பகமானது அமைதிப்பள்ளத்தாக்கு தேசிய பூங்காவிடன் தொடந்து நீலகிரி உயிர்க்கோளக் காப்பகம் ஆகியவற்றால் உருவான ஒரு பகுதியாகும்.\n\nSection::::பறவைகள் சரணாலயம்.\nஇந்திய பறவை பாதுகாப்பு வலையமைப்பு (ஐபிசிஎன்) நிலம்பூர் மற்றும் அமரம்பலம் காடுகளில் இருந்து 212 வகையான பறவைகளை அடையாளம் கண்டுள்ளது. அமரம்பலம் காப்பகமானது மேற்குத் தொடர்ச்சி மலையின் முக்கியமான பறவை பகுதி (ஐபிஎஸ்) என வகைப்படுத்தப்பட்டுள்ளது, அங்கு 16 வரையறுக்கப்பட்ட இனங்கள் அடையாளம் காணப்பட்டுள்ளன; அமரம்பலத்தில் எட்டு இனங்கள் காணப்பட்டுள்ளன. வரையறுக்கப்பட்ட இனங்கள் தவிர ஒரு மிகவும் அழிவாய்ப்புள்ள இனமும் இரண்டு பாதிக்கப்படக்கூடிய இனங்களும் உள்ளன. 2001 ஆம் ஆண்டில் தேசியப் பறவைகள் கழகம் இந்தியாவின் அச்சுறுத்தப்பட்ட 52 இனங்களை (என்.டி.எஸ்) அடையாளம் கண்டுள்ளது. என்.டி.எஸ் பறவை இனங்கள் மூன்று முக்கியப் பறவைப் பகுதியில் காணப்படுகின்றன, ஆனால் விரிவான ஆய்வுகள் நடத்தப்பட்டால் இன்னும் அதிகமான இனங்கள் காணப்படலாம்.\n\nதேசியப் பறவைகள் கழகம் வகைப்படுத்திய, அமரம்பலம் காப்பகம் இந்திய தீபகற்ப வெப்பமண்டல ஈரப்பதத்தில் உள்ளது (பயோம் -10): 15 பறவை இனங்கள் வழக்கமான உயிர்க்கூட்டமாக வாழும் சுற்றுச் சூழலில் வாழ்பவை என அடையாளம் காணப்பட்டுள்ளன, இந்த இனத்தில் 12 இனங்கள் அமரம்பலத்தில் காணப்படுகின்றன. 2003 ஆம் ஆண்டில், கேரள வேளாண் பல்கலைக்கழகத்தின் பேராசிரியர் பி.ஓ.நாமர், இங்கு 11 வகையான மரங்கொத்திகள், 11 வகையான ஈப்பிடிப்பான்கள் ஒன்பது வகையான காட்டுச் சிலம்பன், ஏழு வகையான சின்னான் எனப்படும் கொண்டைக்குருவிகள் மற்றும் மூன்று வகையான குக்குறுவான் குருவிகள் ஆகியவற்றைக் கண்டதாகக் கூறப்படுகிறது. முக்கியப் பறவை வாழ்விடங்கள் அமைப்பு (IBA) 2004 இல் எடுத்த கணக்கெடுப்பின்படி 10 இனங்கள் மிகவும் அழிவாய்ப்புள்ள இனங்களின் பட்டியலில் இருந்து குறைந்த அழிவாய்ப்புள்ள இனங்களின் பட்டியலுக்கு மாறியுள்ளன. சிறுத்த பெருநாரை, வெண்முதுகுக் கழுகு, நீலகிரி கருப்புப் புறா, நீலப் பைங்கிளி, வெண்வயிற்று வால் காக்கை, மலபார் சாம்பல் இருவாச்சி,சாம்பல்தலைச் சின்னான், வெள்ளை வயிற்று நீல ஈப்பிடிப்பான், கருந்தலைச் சிலம்பன், கதிர்க்குருவி ஆகிய பறவைச் சமூகம் சமநிலையைக் காட்டியது. நவம்பர் மாதம் பெறப்பட்ட தரவுகளில் அதிகபட்ச இனங்கள் செழுமையாக இருந்தன. மற்றும் மிக உயர்ந்த பன்முகத்தன்மைக் குறியீடு ஏப்ரல் மாதத்தில் பதிவு செய்யப்பட்டது.\n\nSection::::மேற்குத் தொடர்ச்சி மலையின் உள்ளூர் விலங்கினங்கள்.\n2000 ஆம் ஆண்டு நிலவரப்படி, அமரம்பலம் மேற்குத் தொடர்ச்சி மலையில் காணப்படும் கிட்டத்தட்ட அனைத்து பாலூட்டிகளையும் உள்ளடக்கியது: 25 பாலூட்டிகள், இதில் உள்ளூர் மற்றும் அழிவாய்ப்புள்ள சோலைமந்தி மற்றும் நீலகிரி வரையாடு ஆகியவையும் இதில் அடங்கும்.\n"}
{"id": "458173", "url": "https://ta.wikipedia.org/wiki?curid=458173", "title": "மேகா ஆகாஷ்", "text": "மேகா ஆகாஷ்\n\nமேகா ஆகாஷ் (26 அக்டோபர் 1995) என்பவர் தமிழ் நாட்டை சேர்ந்த தமிழ்த் திரைப்பட நடிகை ஆவார். 2017 இல் இருந்து \"லை\" (2017), வந்தா ராஜாவாதான் வருவேன் (2019), பேட்ட (2019) போன்ற தெலுங்கு, தமிழ் மற்றும் இந்தி மொழித் திரைப்படங்களில் பணியாற்றி வருகிறார்.\n\nSection::::ஆரம்பகால வாழ்க்கை மற்றும் தொழில்.\nமேகா அக்டோபர் 26, 1995 இல் தமிழ்நாட்டில் உள்ள காரியாபட்டி என்ற ஊரில் பிறந்தார். இவர் 2014 இல் ஒரு பக்கா கதை என்னும் திரைபடத்தில் நடித்துத் தனது நடிப்பு தொழில் வாழ்க்கையைத் தொடங்கினார். ஆனால் இந்த திரைப்படம் வெளிவர தாமதாமானதால். 2017 இல் \"லை\" என்னும் தெலுங்கு திரைப்படத்தின் மூலம் திரைப்படத்துறையில் அறிமுகமானார். இந்த திரைப்படத்தில் இவர் நடிகர் நித்தின் குமாருக்கு ஜோடியாக \"சைத்ரா\" என்ற கதாபாத்திரத்தில் நடித்தார். அதை தொடர்ந்து இயக்குனர் \"கிருஷ்ண சைதன்யா\" என்பவர் இயக்கி 2018 இல் வெளியான \"சல் மோகன் ரங்கா\" என்ற திரைப்படத்தில் மறுபடியும் நடிகர் நித்தின் குமாருக்கு ஜோடியாக நடித்துள்ளார்.\n\n2019 இல் காதல் திரைப்படமான என்னை நோக்கி பாயும் தோட்டா படத்தின் மூலமாகத் தமிழில் அறிமுகமானார். இந்த திரைப்படத்தில் இவர் நடிகர் தனுஷுக்கு ஜோடியாக நடித்துள்ளார். இயக்குனர் கௌதம் மேனன் என்பவர் இந்த திரைப்படத்தை இயக்கியுள்ளார். 2016 ஆம் ஆண்டில் சென்னையில் இந்தப் படப் பணிகள் அதிகாரப்பூர்வமாக தொடங்கப்பட்டன. தனுஷ் மாரி 2 என்ற திரைபபடத்தை முடிக்கவேண்டியுள்ளதால் அதற்கு முன் இதில் நேரம் செலுத்த முடியாத நிலையில் தயாரிப்புப் பணிகள் தாமதமாகின. அதனால் இவ் திரைப்படம் வெளிவருவதற்கு முன்பே அதிரடித் திரைப்படமான \"பேட்ட\" முதலில் வெளியானது. இதனால் இது இவரின் முதல் தமிழ்பாடமாகும். இந்த திரைப்படத்தை கார்த்திக் சுப்புராஜ் என்பவர் இயக்க, ரஜினிகாந்த், விஜய் சேதுபதி, திரிசா, சசிக்குமார், பாபி சிம்ஹா போன்ற பல தமிழ் முன்னணி நடிகர்கள் நடித்துள்ளார்கள். அணு என்ற கதாபாத்திரத்தில் இவர் நடித்துள்ளார். இதே ஆண்டில் அத்தாரிண்டிகி தாரேதி என்ற தெலுங்கு திரைப்படத்தின் தமிழ் மறுதயாரிப்பு திரைப்படமான சுந்தர் சி.யின் குடும்ப நகைச்சுவைத் திரைப்படமான வந்தா ராஜாவாதான் வருவேன் என்ற திரைப்படத்தில் நடிகர் சிலம்பரசனுக்கு ஜோடியாக இரண்டு நாயகிகளில் ஒருவராக நடித்துள்ளார். இந்த திரைப்படம் மிகப்பெரிய வெற்றியை கொடுக்காவிடாலும் இவரின் நடிப்பு கவனிக்கப்பட்டது. 2017 இல் இவர் நடிக்க ஒப்பந்தம் செய்யப்பட்ட அதிரடி திரில்லர் திரைப்படமான பூமராங் என்ற திரைப்படமும் 2019 இல் வெளியானது. இந்த திரைப்படத்தில் \"ஜிகி\" என்ற கதாபாத்திரத்தில் நடிகர் அதர்வாவுக்கு ஜோடியாக நடிக்க, \"ஆர். கண்ணன்\" என்பவர் இயக்கியுள்ளார்.\n\"சேட்டிலைட் சங்கர்\" என்ற அதிரடித் திரைப்படமான இந்தி மொழித் திரைப்படத்தின் மூலம் பாலிவுட் திரைப்படத்துறையில் அறிமுகமானார். இதில் நடிகர் \"சூரஜ் பஞ்சோலி\" என்பவர் சங்கர் என்ற கதாபாத்திரத்தில் நடிக்க அவருக்கு ஜோடியாக பர்மிளா என்ற கதாபாத்திரத்தில் இவர் நடித்துள்ளார். இந்த திரைபபடம் நவம்பர் 8, 2019 வெளியாகவுள்ளது.\n\nதற்பொழுது தெலுங்கு மொழித் திரைப்படமான \"மனு சைத்ரா\" என்ற திரைபபடத்தில் நடிக்க ஒப்பந்தம் செய்யப்பட்டுள்ளார். இந்த திரைப்படத்தில் புதுமுக நடிங்கர் சிவா கண்டுகுறி என்பவருடன் ஜோடியாக நடிக்கின்றார். அதை தொடர்ந்து \"யாதும் ஓரே யாவரும் கேளிர்\" என்ற தமிழ் திரைப்படத்தில் நடிகர் விஜய் சேதுபதிக்கு ஜோடியாக நடிக்க ஒப்பந்தம் செய்யபப்ட்டுள்ளார்.\n"}
{"id": "458201", "url": "https://ta.wikipedia.org/wiki?curid=458201", "title": "மாநில இடைத்தேர்தல்கள், 2019 அக்டோபர்", "text": "மாநில இடைத்தேர்தல்கள், 2019 அக்டோபர்\n\nமாநில இடைத்தேர்தல்கள் 2019 அக்டோபர் அன்று தமிழ்நாடு- 2, கேரளா- 5, , தெலுங்கானா-1, அசாம்-4, இமாச்சல் பிரதேசம்-2, மத்திய பிரதேசம்-1, ஒடியா-1, சிக்கிம்-3, பஞ்சாப்-4, உத்திர பிரதேசம்-11, பீகார்-5, சத்தீசுகர்-1, மேகாலயா-1, அருணாச்சல பிரதேசம்-1, குசராத்-6, இராசசுத்தான் -2ஆகிய மாநிலங்களுக்கும் புதுச்சேரி ஒன்றியப்பகுதிக்கும் என 51 தொகுதிகளுக்கு இடைத்தேர்தல் நடந்தது.\n\nஇதனுடன் அரயானா, மகாராட்டிரா மாநிலங்களுக்கு சட்டமன்ற தேர்தல் நடந்தது.\n\nபீகார், மராட்டியத்தில் தலா ஓர் மக்களவைத்தொகுதிக்கான இடைத்தேர்தல் நடந்தது. \n\nஅக்டோபர் 24 அன்று வாக்கு எண்ணிக்கை நடந்தது.\nSection::::தமிழ்நாடு.\nநாங்குனேரி சட்டமன்ற தொகுதி முடிவு\nசட்டமன்ற தொகுதி - விக்கிரவாண்டி \nSection::::புதுச்சேரி.\nகாமராசு நகர் தொகுதி\nSection::::கேரளா.\nவட்டியூர்காவு\nமஞ்சேசுவர்\nஎர்ணாகுளம்\nஅரூர்\nகோன்னி\n"}
{"id": "458207", "url": "https://ta.wikipedia.org/wiki?curid=458207", "title": "பொத்னியா வளைகுடா", "text": "பொத்னியா வளைகுடா\n\nபொத்னியா வளைகுடா (Gulf of Bothnia) என்பது, பால்ட்டிக் கடலின் வடக்கு அந்தலையில் உள்ள பகுதியாகும். இது பின்லாந்தின் மேற்குக் கரைக்கும் சுவீடனின் கிழக்குக் கரைக்கும் இடையில் அமைந்துள்ளது. இவ்வளைகுடாவுக்குத் தெற்கே ஆலந்துக் கடலுக்கும் தீவுக்கூடக் கடலுக்கும் இடையில் ஆலந்துத் தீவுகள் உள்ளன.\n\nSection::::பெயர்.\nபொத்னியா என்னும் பெயர் \"பொத்தின்விக்கென்\" \"(Bottenviken)\" என்னும் சுவீடிய மொழிச் சொல்லிருந்து லத்தீன்மயமாக்கத்தின் மூலம் உருவானது. \"பொத்தின்விக்கென்\" என்பதில் உள்ள \"பொத்தின்\" \"(botn)\" பழைய நோர்சு மொழியில் \"குடா\" என்னும் பொருள் தரும் ஒரு சொல். அச்சொல்லிலுள்ள இரண்டாவது கூறான \"விக்\" \"(vik)\" என்பதும் அதே பொருள் கொண்டதே. பொத்னியாக் குடாவைக் குறித்த \"ஹெல்சிங்யாபொத்தின்\" \"(Helsingjabotn)\" என்னும் பழைய நோர்சு மொழிச் சொல்லில் \"பொத்தின்\" என்னும் கூறு காணப்பட்டது. \"பொத்தின்\"/\"பொட்டென்\" என்பது, ஆங்கில மொழியில் \"கீழ்\" எனப்பொருள்படும் \"பொட்டம்\" \"(bottom)\" என்பதுடன் ஒத்துப்போகின்றது. இச்சொல், வட ஐரோப்பாவில் தாழ்நிலங்களை உயர்நிலங்களிலிருந்து பிரித்துக்காட்டுவதற்கான பயன்பாடாக இருந்திருக்கலாம்.\n\nSection::::புவியியல்.\nஇந்த வளைகுடா 725 கிமீ (450 மைல்) நீளமும், 80 - 240 கிமீ (50 - 150 மைல்) அகலமும் சராசரியாக 60 மீ (200 அடி, 33 பாதம்) ஆழமும் கொண்டது. மிகக்கூடிய ஆழம் 295 மீ (965 அடி, 161 பாதம்). இதன் மேற்பரப்பளவு 117,000 கிமீ² (45,200 ச.மைல்). வடக்கு அந்தலைப் புள்ளி பொத்னியக் குடாவில் உள்ள தோரே (Töre) என்னும் இடத்தில் அமைந்துள்ளது. இதன் ஆள்கூறுகள் 65° 54'07\" வ 22° 39'00 கி.\n\nஇறுதிப் பனி யுகத்தில் கண்டப் பனியால் அழுத்தப்பட்டு 800 - 1000 மீ (2,600 - 3,300 அடி) கீழிறங்கிய பின்னர் தற்போது நிலம் உயர்ந்து வருவதால், பொத்னியாக் குடாவின் ஆழமும், பரப்பளவும் தொடர்ச்சியாகக் குறைந்து வருகின்றது. இந்த உயர்ச்சி நூறு ஆண்டுகளுக்கு 80 சமீ ஆக உள்ளது. சமநிலை ஏற்படுவதற்கு முன்னர் நிலம் மேலும் 100 - 125 மீ (300 - 400 அடி) உயரும் எனக் கணக்கிட்டுள்ளனர். சமநிலையை அண்மிக்கும்போது இந்த உயர்ச்சி வீதம் குறைந்து வருகின்றது.\n\nஇரண்டு பக்கங்களிலும் இருந்து பல ஆறுகள் இக்குடாவுக்குள் விழுகின்றன. இதன் விளைவாக தெற்கில் இருந்து வடக்கு நோக்கி நீரின் உப்புத்தன்மை படிப்படியாகக் குறைகின்றது. தெற்கில் பால்ட்டிக் கடலின் வழமையான உப்புத் தன்மையுடன் கூடிய நீர் காணப்படுகின்றது. ஆனால் வடக்கில் உள்ள பொத்னியாக் குடாவில் உப்புத்தன்மை மிகவும் குறைவு. இங்கு தெற்கில் குவார்க்கின்னுக்கு அருகில் 0.4% ஆகவுள்ள உப்புத்தன்மை குடாவின் வடக்கு அந்தலையில் உப்புத்தன்மை 0.2% ஆகும். இதனால், பல ந்ன்னீர் மீன்வகைகள் இப்பகுதியில் வளர்கின்றன.\n\nஏறத்தாழ நன்னீராக இருப்பதால், ஒவ்வோராண்டும் ஐந்து மாதங்கள் குடா உறைந்து காணப்படுகின்றது. பால்டிக் கடலின் பனிக்கட்டியாதல் வட பொத்னியா வளைகுடாவில் தொடங்கி அங்கேயே முடிவடைகின்றது. பனி உடைப்பு உதவிகளுக்காக முழுக் குடாவிலும் சனவரிப் பிற்பகுதியில் தொடங்கி ஏப்ரல் பிற்பகுதிவரை போக்குவரத்துக் கட்டுப்பாடுகள் விதிக்கப்படுகின்றன. வடக்குத் துறைமுகப் பகுதிகளில் இக்கட்டுப்பாடுகளை டிசம்பர் நடுப்பகுதியில் இருந்து மே நடுப்பகுதி வரை செயற்படுத்துவது வழக்கம்.\n\nSection::::பொருளாதாரம்.\nபொத்னியா வளைகுடாவைச் சூழவுள்ள நிலப்பகுதி அடர்த்தியான காடுகளைக் கொண்டது. இங்கு மரங்களைத் தறித்து அரிவதற்காக வளைகுடாக் கரைக்கு அனுப்புகின்றனர். கரையோர நகரங்களுக்கு எண்ணெய் கொண்டு செல்வதற்கும், தாதுப் பொருட்களை, ராகே போன்ற இடங்களில் உள்ள உருக்கு (எஃகு) ஆலைகளுக்கு அனுப்புவதற்கும் பொத்னியா வளைகுடா முக்கியமானது. பன்னாட்டுப் போக்குவரத்து தொடர்பில் எடுத்துச் செல்லப்படும் சுமையின் அளவின் அடிப்படையில் வளைகுடாவின் பின்லாந்துப் பக்கத்தில் உள்ள மிகப்பெரிய துறைமுகங்கள் ரவுமா, கொக்கோலா, டோர்னியோ என்பவை. சுவீடன் பக்கத்தில் லுவேலா, இசுக்கெலெஃப்டியா, உமியா, சுண்ட்வால், யாவ்லே, ஆர்க்சம் போன்ற முக்கியத்துவம் வாய்ந்த துறைமுகங்கள் உள்ளன.\n"}
{"id": "458210", "url": "https://ta.wikipedia.org/wiki?curid=458210", "title": "இல்கானேடு", "text": "இல்கானேடு\n\nஇல்கானேடு அல்லது இல்-கானேடு (, \"இல்சனான்\"; , \"ஹுலாகுவின் உளூஸ்\") என்பது மங்கோலியப் பேரரசின் தென்மேற்கு பகுதியாக நிறுவப்பட்ட ஒரு கானேடு ஆகும். இது மங்கோலிய ஹுலாகுவின் குடும்பத்தால் ஆட்சி செய்யப்பட்டது. இது 13 ஆம் நூற்றாண்டில் தோற்றுவிக்கப்பட்டது. அடிப்படையில் ஈரானை ஆட்சி புரிந்து கொண்டிருந்த போதிலும் தற்கால அசர்பைஜான் பகுதி, தற்கால துருக்கியின் நடு மற்றும் கிழக்கு பகுதிகள் ஆகியவற்றையும் உள்ளடக்கியிருந்தது. உண்மையில் இல்கானேடானது 1219–1224 ஆம் ஆண்டுகளில் செங்கிஸ்கான் குவாரசமியப் பேரரசின் மீது படையெடுத்ததை அடிப்படையாகக் கொண்டதாகும். செங்கிஸ்கானின் பேரனும் டொலுயின் மகனும் ஆகிய ஹுலாகு கானால் இது தோற்றுவிக்கப்பட்டது. மங்கோலியப் பேரரசின் பிரிதலுக்கு பின்னர் 1259 இல் இது தனியாக இயங்க ஆரம்பித்தது. அதன் அதிகபட்ச பரப்பளவில் பெரும்பாலான ஈரான், ஈராக், ஆர்மீனியா, அசர்பைஜான், ஜார்ஜியா, துர்க்மெனிஸ்தான், துருக்கி, மேற்கு ஆப்கானிஸ்தான் மற்றும் இந்திய துணைக்கண்டத்தின் வட மேற்கு நுனி ஆகியவற்றையும் உள்ளடக்கியிருந்தது. பிந்தைய இல்கானேடு ஆட்சியாளர்கள் 1295 இல் காசனில் தொடங்கி இஸ்லாம் மதத்திற்கு மாற ஆரம்பித்தனர்.\n\nSection::::விளக்கம்.\nவரலாற்றாளர் ரஷித்-அல்-தின் ஹமாதனியின் கூற்றுப்படி, குப்லாய் கான் அரிக் போகேயை தோற்கடித்த பிறகு இல்கான் என்ற பட்டத்தை ஹுலாகுவுக்கு (அல்லது ஹுலேகு) வழங்கினார். \"இல்கான்\" என்ற சொல்லுக்கு \"பழங்குடி இனத்தின் கான், 'உளூஸின்' (நாட்டின்) கான்\" என்று பொருள். மங்கோலியப் பேரரசின் மோங்கே கான் மற்றும் அவரது வழிவந்த பெரிய கான்களில் இருந்து வேறுபடுத்தி அறிவதற்காக இந்த தாழ்வான கான் பட்டம் இவருக்கு வழங்கப்பட்டது. \"இல்கான்\" என்ற பட்டம் ஹுலாகுவின் வழித்தோன்றல்கள் மற்றும் பிற்கால பிற போர்சிசின் இளவரசர்களால் பாரசீகத்தில் பின்பற்றப்பட்டது. ஆனால் 1260 பிந்தைய நூல்களில் இந்த பெயர் பொருள்வயமாக்கப்படவில்லை.\n\nSection::::பாரசீகத்தில் ஆரம்பகால மங்கோலிய ஆட்சி.\nகுவாரசமியாவின் இரண்டாவது முகமது மங்கோலியர்களால் அனுப்பப்பட்ட வணிகக் குழுவை கொன்றபோது 1219 இல் செங்கிஸ்கான் குவாரசம்-ஷா அரசமரபின் மீது போரை அறிவித்தார். 1219 மற்றும் 1221 க்கு இடையில் மங்கோலியர்கள் எளிதாக பேரரசை வென்றனர். முக்கிய நகரங்கள் மற்றும் மக்கள்தொகை மிகுந்த மையங்களை கட்டுப்பாட்டுக்குள் கொண்டு வந்தனர். செபே மற்றும் சுபுதை தலைமையில் மங்கோலியப் படையானது பாரசீக ஈரானை சூறையாடியது. அப்பகுதிகளை நாசமாக்கி சென்றது. இந்த படையெடுப்புக்குப் பிறகு திரான்சோக்சியானா மங்கோலிய கட்டுப்பாட்டுக்குள் வந்தது. திரான்சோக்சியானாவின் மேற்கே இருந்த பிரிக்கப்படாத பகுதி செங்கிஸ்கானின் போர்சிசின் குடும்பத்தின் பரம்பரை பகுதியானது. இவ்வாறாக செங்கிஸ்கானின் நான்கு மகன்களின் குடும்பமானது பெரிய கானின் ஆளுநர்களின் கீழ் தங்களது அதிகாரிகளை நியமித்தனர். அப்பகுதியில் நியமிக்கப்பட்ட அந்த அதிகாரிகள் சின்-தெமுர், நுசல் மற்றும் கோர்குஸ் ஆகியோராவர்.\n\nமுகமதுவின் மகன் ஜலால் அத்-தின் மிங்புர்னு இந்தியாவிலிருந்து ஈரானுக்கு அண். 1224 இல் திரும்பினார். அவரது தந்தையின் பேரரசில் எஞ்சிய எதிரி துருக்கிய அரசுகள் சீக்கிரமே ஜலாலுடன் தங்களது கூட்டணியை அறிவித்தன. நடு பாரசீகத்தை வெல்வதற்காக நடந்த முதல் மங்கோலிய முயற்சியை அவர் முறியடித்தார். எனினும் 1231 இல் பெரிய கான் ஒகோடி அனுப்பிய சோர்மகனின் ராணுவம் ஜலால் அத்-தினை தோற்கடித்தது. இந்த மங்கோலிய படையெடுப்பின்போது அசர்பைஜான், மற்றும் பார்ஸ் மற்றும் கெர்மன் மாகாணங்களில் இருந்த தெற்கு பாரசீக அரசமரபுகள் தாங்களாக முன்வந்து மங்கோலியர்களிடம் அடிபணிந்து அவர்களுக்கு திறை செலுத்த ஒப்புக்கொண்டன. மேற்கில் ஹமாதான் மற்றும் எஞ்சிய பாரசீக பகுதிகள் சோர்மகனின் பாதுகாப்புக்குள் வந்தன. மங்கோலியர்கள் ஆர்மீனியா மற்றும் ஜார்ஜியா மீது 1234 அல்லது 1236 இல் படையெடுத்தனர். 1238 இல் ஜார்ஜியா ராஜ்யத்தை வென்றனர். அடுத்த வருடமே செல்ஜுக்குகள் கட்டுப்பாட்டில் இருந்த பெரிய ஆர்மீனியாவின் மேற்கு பகுதிகளை அவர்கள் தாக்கினர்.\n"}
{"id": "458213", "url": "https://ta.wikipedia.org/wiki?curid=458213", "title": "மைசூர் வெற்றிலை", "text": "மைசூர் வெற்றிலை\n\nமைசூர் வெற்றிலை என்பது மைசூர் பகுதியிலும் மற்றும் அதன் சுற்றுபுறங்களிலும் வளர்க்கப்படுகின்ற, இதய வடிவிலான இலையாகும். இது புகையிலையோடும் அல்லது புகையிலை இல்லாமலும் நுகரப்படுகிறது. மங்களகரமான நிகழ்வுகளின்போது மரியாதையை வெளிப்படுத்தும் விதமாகவும், அடையாளமாகவும் வெற்றிலை இலைகளின் ஒரு அடுக்கு பாரம்பரியமாக வழங்கப்படுகிறது. அடுக்கி வைக்கப்பட்டுள்ள வெற்றிலைத்தொகுப்பின் மீது பாக்கும் வைக்கப்பட்டு திருமண விழாக்களின்போதும், பெரியவர்களின் ஆசீர்வாதத்தைப் பெறுவதற்காகவும் வழங்கப்படுகிறது.\n\nமைசூர் வெற்றிலை மற்ற வெற்றிலைகளிலிருந்து வேறுபட்ட தன்மையைக் கொண்டு அமைந்துள்ளது. இந்த வெற்றிலைகள் கொழுந்தாகவும், நல்ல சுவையுடனும் உள்ளன. அவை இந்திய அரசால் பாதுகாக்கப்பட்டு வருகின்றன.\nSection::::வரலாறு.\nஇந்திய துணைக் கண்டத்தை பூர்வீகமாகக் கொண்ட பெருமையை உடைய வெற்றிலை என்ற இலையானது 5000 ஆண்டுகளாகப் பயன்படுத்தப்பட்டு வருகிறது. சுமார் 50 ஆண்டுகளுக்கு முன்பு, மைசூர் மகாராஜாவின் தோட்டங்களில் வெற்றிலை இலைகள் வளர்க்கப்பட்டன. பின்னர் பழைய அக்ரஹாராத்தில் உள்ள பூர்ணியா சவுல்ட்ரி என்னும் இடத்தில் தொடங்கி, மைசூரிலுள்ள மைசூர்-நஞ்சங்குட் சாலையை இணைக்கும் சந்திப்பானவித்யாரண்யபுரம் வரை 100 ஏக்கர் பரப்பளவு வரை விதைக்கப்பட்டன. தொடர்ந்து படிப்படியாக, மைசூரைச் சுற்றி சுமார் 500 ஏக்கர் நிலப்பரப்பிற்கு அது பரவ ஆரம்பித்தது. இந்த நீட்டிப்பில் தனித்துவமாக காலநிலை மற்றும் மண்ணின் தன்மையைக் குறிப்பிடலாம். அதன் காரணமாகவே இந்த வெற்றிலைகள் ஒரு தனித்துவமான சுவையைக் கொண்டுள்ளன. அது 'மைசூர் சிகுரேல்' (மைசூர் முளை இலை) என்ற பெயர் பெற்றது. இந்த வகை இலை மிகவும் கொழுந்தாகவும், சிறந்த சுவையினையும் கொண்டு அமைந்துள்ளது.\n\nSection::::சாகுபடி மற்றும் தேவை.\nவெற்றிலைத் தாவரமானது ஒரு வெப்பமண்டலத்தைச் சேர்ந்த ஒரு தாவரமாகக் கருதப்படுகிறது. எனவே அது ஒழுங்காக வளர்வதற்கு ஒரு சூடான மற்றும் ஈரப்பதமான காலநிலை தேவைப்படுகிறது. 10 முதல் 40 டிகிரி வரையிலான வெப்பநிலையில் அது சிறப்பாக வளர்கிறது. வெப்பமான, ஈரப்பதமான காலநிலையுடன் மண்ணில் கருப்பு களிமண் இருப்பது மைசூர் வெற்றிலை இலைக்கு சிறப்புப் பண்புகளை அளிக்கிறது.\n\nSection::::புவியியல் அறிகுறி.\nகர்நாடக அரசின் கீழ் உள்ள தோட்டக்கலை நிறுவனம் மைசூர் வெற்றிலையைப் பதிவு செய்ய முடிவெடுத்தது. அதற்காக இலைகளை 1999இன் காப்புரிமை, வடிவமைப்புகள் மற்றும் வர்த்தக முத்திரைகள் சட்டத்தின்படி , சென்னையிலுள்ள காப்புரிமைகள் கட்டுப்பாட்டாளர் அலுவலகத்திற்கு முன்மொழிந்துள்ளது. இதைச் செய்வதன்மூலமாக மைசூஎன்று விவசாயிகள் இந்த செய்யப்படுகிறது மைசூரில் உள்ள விவசாயிகள், மைசூர் வெற்றிலை என்ற அடையாளத்தைக் கொண்டு அதனைப் பிரத்தியேகமாக பயன்படுத்திக் கொள்ளும் உரிமையைப் பெறும் வாய்ப்பினைப் பெறுகின்றனர். இது மூன்று ஆண்டுகளுக்குப் பிறகு, 2005 இல் புவியியல் அடையாள நிலை இதற்கு வழங்கப்பட்டது.\n\nSection::::சிறப்பு.\nகிட்டத்தட்ட 600 மில்லியன் மக்கள் உலகம் முழுவதும் பல வடிவங்களில் வெற்றிலையைப் பயன்படுத்திவருகின்றனர். வெற்றிலை அடங்கிய, நேர்த்தியாக உருவாக்கப்படுகின்ற, பான் காடப்பா என்பதை பெரும்பாலான இந்தியர்கள் அறிந்திருக்க வாய்ப்புள்ளது. அதிலுள்ள சில கலவைப்பொருள்கள் உடல் ஆரோக்கியத்திற்கு நல்லதல்ல. இருந்தாலும் வெற்றிலை எனப்படுகின்ற இலையில் கால்சியம், வைட்டமின் சி மற்றும் பி பிரிவு வைட்டமின் போன்றவை அடங்கியுள்ளன. பெரும்பாலும் திருமண விழாக்கள், சமயம் சார்ந்த நிகழ்வுகள், முறையான அழைப்புகள் போன்ற நிலைகளில் வெற்றிலை முக்கியமான இடத்தைப் பெறுகிறது.\n\n"}
{"id": "458218", "url": "https://ta.wikipedia.org/wiki?curid=458218", "title": "டிரிஷ் சிரேடியஸ்", "text": "டிரிஷ் சிரேடியஸ்\n\nபாட்ரிசியா அன்னே சிரேடியஸ் (Patricia Anne Stratigeas (; பிறப்பு டிசம்பர் 18, 1975); என்பவர் கனடாவைச் சேர்ந்த உடற்பயிற்சி நிபுணர், உடற்பயிற்சி வடிவழகி மற்றும் ஓய்வுபெற்ற தொழில்முறை மல்யுத்த வீரர், நடிகை மற்றும் தொலைக்காட்சி ஆளுமை ஆவார் .மல்யுத்த மேடைப் பெயரான டிரிஷ் சிரேடியஸ் என்பதன் மூலம் பரவலாக அரியப்பட்டார்\n\nஉடற்பயிற்சி வடிவழகியாக தனது வாழ்க்கையைத் தொடங்கிய பின்னர், ஸ்ட்ராட்டீஜஸ் உலக மல்யுத்த கூட்டமைப்பில் பணியாற்றத் தொடங்கினார், பின்னர் இது உலக மகிழ்கலை நிறுவனம் என மறுபெயரிடப்பட்டது. இவர் ஒரு முறை \"ஹார்ட்கோர்\" வாகையாளராகவும், மூன்று முறை உலக மகிழ்கலை நிறுவனத்தின் ஆண்டின் சிறந்த பெண் மல்யுத்த வீராங்கனையாகவும் அறிவிக்கப்பட்டார். ஏறக்குறைய ஏழு ஆண்டுகள் இந்த தொழில்முறை மல்யுத்தத்தில் கலந்துகொண்டார். பின் ஸ்ட்ராடஸ் செப்டம்பர் 17, 2006 அன்று உலக மகிழ்கலை நிறுவனம் அன்ஃபோர்கிவனுடன் தொழில்முறை மல்யுத்தத்தில் இருந்து ஓய்வு பெறுவதாக அறிவித்தார். அந்தப் போட்டியில் ஏழாவது முறையாக உலக மகளிர் வாகையாளராக பட்டம் பெற்றார்.\n\nஇவர்உலக மகிழ்கலை நிறுவனத்தில் அவ்வப்போது தோன்றுவார். 2011 ஆம் ஆண்டில், ஸ்ட்ராடஸ் \"உலக மகிழ்கலை நிறுவனம் டஃப் இனாஃப் இன்\" பயிற்சியாளராக இருந்தார். 2013 ஆம் ஆண்டில் உலக மகிழ்கலை நிறுவனம் ஹால் ஆஃப் ஃபேமில் அதன் வரலாற்றில் இளைய உறுப்பினராக அறிவிக்கப்பட்டார். 2018 ஆம் ஆண்டில், இவர்2018 மகளிர் ராயல் ரம்பிளில் பங்கேற்று உலக மகிழ்கலை நிறுவனத்திற்குத் திரும்பினார். பின்னர் இவர் பெண்கள் பிரிவில் நடைபெற்ற அனைத்து முக்கிய மல்யுத்தப் போட்டிகளிலும் இவர் பங்குபெற்றார். மிக்கி ஜேம்ஸ் மற்றும் அலிசியா ஃபாக்ஸுக்கு எதிரான இணை வாகையாளர் போட்டியில் லிதாவுடன் இணைந்து போட்டியிட்டார். 2019 ஆம் ஆண்டில் நடைபெற்ற சம்மர் சிலாம் நிகழ்ச்சியில் இவர் ரிக்பிளயரின் மகளான சார்லோட் பிளேயருக்கு எதிராக போட்டியிட்டார்.\n\nதொழில்முறை மல்யுத்தத்தைத் தவிர, ஸ்ட்ராடஸ் பல பத்திரிகை அட்டைகளில் வடிவழகியாகத் தோன்றியுள்ளார் மற்றும் தொண்டு வேலைகளில் சிலவற்றிலும் ஈடுபட்டுள்ளார். இவர் பல விருது மற்றும் தொலைக்காட்சி நிகழ்ச்சிகளையும் நடத்தியுள்ளார் மற்றும் யோகா ஸ்டுடியோவை என்பதனை சொந்தமாக நடத்தி வந்தார்.\n\nSection::::ஆரம்ப கால வாழ்க்கை.\nஸ்ட்ராடிஜியாஸ் கனடாவின் ஒன்ராறியோவின் டொராண்டோவில் வளர்ந்தார், அங்கு இவர் பேவியூ மேல்நிலைப் பள்ளியில் பயின்றார் . யார்க் பல்கலைக்கழகத்தில் சேர்ந்தார், அங்கு இவர்உயிரியல் மற்றும் கினீசியாலஜி படித்தார் மற்றும் கால்பந்து மற்றும் பீல்ட் ஹாக்கி போன்ற விளையாட்டுகளையும் விளையாடினார். 1997 இல் ஆசிரிய வேலைநிறுத்தம் காரணமாக, இவர்தனது வாழ்க்கைத் திட்டங்களை மாற்ற வேண்டிய கட்டாயம் ஏற்பட்டது.இவர் ஒரு உள்ளூர் உடர் பயிற்சிக் கூடத்தில் வரவேற்பாளராக பணிபுரிந்து வந்தபோது, பத்திரிகைக்கு ஒரு மாதிரி படக் காட்சியமைப்பு செய்வதற்காக \"மஸல் மேக் இன்டர்நேஷனல்\" வெளியீட்டாளரை அனுகினார் . பின்னர் இவர் மே 1998 இதழின் அட்டைப்படத்தில் தோன்றினார். அதன்பின்பு இரண்டு வருட ஒப்பந்தத்தில் கையெழுத்திட்டார். அடுத்த ஆறு மாதங்களில் ஏராளமான பத்திரிகை அட்டைகளில் வடிவழகியாகத் தோன்றினார். இந்த நேரத்தில், இவர் டொராண்டோ ஸ்போர்ட்ஸ் ரேடியோ, தி ஃபேன் 590 இல் \"லைவ் ஆடியோ போன்ற மல்யுத்த நிகழ்ச்சிகளின்\" தொகுப்பாளராப்க பணியில் சேர்ந்தார்.\n\nஸ்ட்ராடிஜியாஸ் சிறுவயதிலிருந்தே மல்யுத்தப் போட்டிகளின் ரசிகராக இருந்தார், குறிப்பாக மல்யுத்த வீரர்களான ஹல்க் ஹோகன் மற்றும் ராண்டி சாவேஜ் ஆகியோரின் ரசிகையாக இருந்து வந்தார். அவரது மாடலிங் பணி உலக மல்யுத்த கூட்டமைப்பின் கவனத்தை ஈர்த்தது. நவம்பர் 1999 இல், இவர் நிறுவனத்துடன் பல ஆண்டு ஒப்பந்தத்தில் கையெழுத்திட்டார், இவர் ரான் ஹட்ச்சன் என்பவரால் பயிற்சி பெற்றார்.\n"}
{"id": "458220", "url": "https://ta.wikipedia.org/wiki?curid=458220", "title": "முன்னை", "text": "முன்னை\n\nமுஞ்ஞை, முன்னை, மின்னை, பசுமுன்னை (\"Premna mollissima,\" \"the dusky fire brand mark\") என்பது Lamiaceae குடும்பத்தைச் சேர்ந்த ஒரு தாவரமாகும். இது 8 மீட்டர் வரை வளரக்கூடிய சிறிய மரமாகும் அல்லது புதர் ஆகும். இதன் இலைகளை முன்னைக் கீரை என்பர். இது இந்தியா, வங்காளதேசம் மற்றும் இலங்கையில் காணப்படுகிறது.\n\nSection::::விளக்கம்.\nஇது பூக்கும் இரு வித்திலைத் தாவரமாகும். இது ஒரு புதர்ச்செடி. சிறுமரமெனவும் கூறுவர் 20-25 அடி உயரம் (6-8 மீ) வரை பரவி வளரும். இம்மரத்தின் பட்டையானது சாம்பல் முதல் வெள்ளை நிறத்தில் இருக்கும். தனியிலை சிறியது முட்டைவடிவானது, இலை நுனி கூரியது, பளபளப்பானது, பசியது. இலையில் நுண்மயிர் இருக்கும். இலை வரம்பு நேரானது. இலை நரம்பு 4.3, 2. இலைக்காம்பு 0.5-1.5 அங்குலம் நீளமானது. காய்ந்த இலை கறுப்பு அல்லது நீல நிறமாக இருக்கும். \nSection::::மலர்.\nஇதன் மலர்கள் பசுமை கலந்த வெண்மை நிறமானது மலரின் இதழ்கள் இரு பகுதியான உதடுகள் போன்றவை. மேற்புறம் 2 இதழ்களும் அடிப்புறம் 3 இதழ்களும் இணைந்தவ. இதன் புல்லி வட்டத்தில் ஐந்து புறவிதழ்கள் இரு பிளவானது. மேற்புறத்தில் இரு இதழ்களும் அடிப்புறத்தில் மூன்று இதழ்களும் இணைந்தவை. அல்லி வட்டமானது அடியில் அல்லியிதழ்கள் இணைந்து குழல்வடிவாயிருக்கும் ஐந்து சிறிய மடல்கள் இரு பிளப்பாக (2 + 3) இருக்கும். நுண்மயிர் உட்புறத்தில் அடர்ந்திருக்கும். மகரந்த வட்டத்தில் 4 தாதிழைகள்: 2 குட்டையாக இருக்கும். அகவிதழ்க்குழலின் அடியில் ஒட்டிக்கொண்டிருக்கும். தாதுப்பை முட்டைவடிவானது. சூலக வட்டத்தில் இரண்டு சூலிலைச் சூலகம். நான்கு சூல்கள் சூல்தண்டு நீளமானது. சூல்முடி இரு பிளவானது.\nSection::::கனி.\nட்ரூப் எ ன ப் ப டு ம் சதைக்கனி. புல்லியின் மேல் ஒட்டிக்கொண்டு இருக்கும். உருண்டையானது. கனியின் நடுவே உள்ள சதையுறை மெல்லியது: உள்ளுறை வலியது. ஒரே ஒரு பைரீன் எனப்படும் கனி உண்டாகும். உட்கூடு உடையது. விதை சற்று நீளமானது. விதையுறை மெல்லியது. விதையிலைகள் தட்டையாக இருக்கும் ஆல்புமின் இல்லை.\nSection::::இந்தியாவில் காணப்படும் இடங்கள்.\nஇத்தாவரமானது கருநாடகத்திலும், தென்னார்க்காடு முதல் திருநெல்வேலி வரையிலும், மேற்குக் கடல் ஓரமுள்ள கொச்சின் முதலிய இடங்களிலும் வளர்கிறது. \nSection::::பயன்கள்.\nஇது ஒரு நல்ல மருந்துச்செடி, ஒருவகையான மணம் இலைகளில் உண்டு. இதன் இலைகளை முன்னைக் கீரை என்று உணவாகக் கொள்ளப்படுகிறது. முன்னை இலைகளைப் பசும்பாலில் அரைத்து அமாவாசை நாள்களில் உட்கொண்டால், உடம்பின் மேல் உள்ள பலவகையான சரும நோய்களும் தீரும் என்பர்.\nSection::::இலக்கிய்களில்.\nசங்க இலக்கியங்களுள் புறநானுற்றில் காணப்படும் முஞ்ஞை என்பது ஒரு புதர்ச்செடி இது. இந்த முஞ்ஞை புதர்ச் செடியைப் பற்றிப் புறநானுாற்றுப் பாடல்கள் மட்டும் கூறுகின்றன அவை பின்வருமாறு.\n\n\"இடுமுள் படப்பை மறிமேய்ந்து ஒழிந்த\"<br> \n\"குறுநறு முஞ்ஞைக் கொழுங்கண் குற்றடகு\"<br> \n\"புன்புல வரகின் சொன்றியொடு பெறுஉம்\" -புறநானூறு 197: 10-12\n\n\"முன்றில் முஞ்ஞையொடு முசுண்டை பம்பி\"<br> \n\"பக்தர் வேண்டாப் பலர் தூங்கு கீழல்\" -புறநானூறு 3 20: 1-2\n\n\"தாளிமுதல் டிேய சிறுகறு முஞ்ஞை\"<br> \n\"முயல் வந்து கறிக்கும் முன்றில்\"<br> \n\"சறுார் மன்னனைப் பாடினைசெலினே\" -புறநானூறு.328:14-16\n\nஇம்மூன்று புறநானூறு செய்யுள்களின் மூலம், இப்புதர்ச்செடியைப் பற்றி அறியக்கூடியனவானது; முசுண்டைக் கொடியும் இதனிற் படரும். அதனால் இது நல்ல நிழல் தரும்; இதனடியில் பலர் சேர்ந்து துயிலுதற்கும் உதவும்: இதன் இலைகள் சிறியன; ஒருவகையான நறுமணம் தருவன: இலைகளை ஆடும், முயலும் தின்பதுண்டு: ஆடு மேய்ந்தொழிந்த இவ்விலைகளை எளியோர் வரகரிசிச் சோற்றுடன் தின்பதுண்டு. இக்குறிப்புகளைத் தவிர வேறு யாதும் இச்செடியைப் பற்றி அறிய முடியவில்லை. குறிஞ்சிப் பாட்டில் முஞ்ஞை கூறப்படவில்லை.\n"}
{"id": "458227", "url": "https://ta.wikipedia.org/wiki?curid=458227", "title": "ஏஜீ லீ", "text": "ஏஜீ லீ\n\nஏப்ரல் ஜீனெட் மென்டெஸ் (April Jeanette Mendez பிறப்பு மார்ச் 19, 1987) ஒரு அமெரிக்க எழுத்தாளர் மற்றும் முன்னாள் தொழில்முறை மல்யுத்த வீரர் . ஏ.ஜே. லீ என்ற மேடைப் பெயரில் உலக மற்போர் மகிழ்கலை நிறுவனத்தில் மற்போரில் ஈடுபட்டதற்காக உலக மற்போர் மகிழ்கலை நிறுவனம் பரவலாக அறியப்படுகிரார்.\n\nநியூ ஜெர்சியில் பிறந்து வளர்ந்த மெண்டெஸ் தனது தொழில்முறை மல்யுத்த வாழ்க்கையை 2007 ஆம் ஆண்டில் மாநிலத்தின் சுயாதீன மல்யுத்த சுற்றுகளில் போட்டியிட்டு தனது தொழ்ல்முறை வாழ்க்கையினைத் தொடங்கினார். இவர் 2009 இல் உலக மற்போர் மகிழ்கலை நிறுவனத்துடன் ஒப்பந்தம் செய்தார். பின்னர் புளோரிடா வாகையாளர் மல்யுத்தத்தில் இரண்டு ஆண்டுகள் பங்குபெற்றார். 2012 ஆம் ஆண்டில் மூன்று மாதங்கள் ரா பிரிவின் மேலாளராகப் பதவியில் இருந்தார். அடுத்தடுத்த ஆண்டுகளில், இவர் பெண்கள் வாகையாளராக மூன்று முறை பட்டம் வென்றார் மற்றும் 406 நாட்கள் உலக மற்போர் மகிழ்கலை நிறுவன பெண்கள் வாகையாளராக இருந்தார். இதன்மூலம் அதிக நாட்கள் பெண்கள் வாகையாளராக இருந்தவர் எனும் சாதனையைப் படைத்தார். 2012 மற்றும் 2014 ஆம் ஆண்டுகளில் சிறந்த பெண் வீராங்கனைக்கான சிலாமி விருது பெற்றார். மேலும் 2012 முதல் 2014 ஆம் ஆண்டு வரை வாசகர்களால் தேர்வு செய்யப்படும் ஆண்டின் சிறந்த பெண் வீராங்கனை விருதிற்குத் தேர்வானார்.2015 ஆம் ஆண்டில் உலக மற்போர் மகிழ்கலை நிறுவனத்தில் இருந்து தனது ஓய்வினை அறிவித்தார்.\n\nமெண்டெஸ் தொழில்முறை மல்யுத்தப் போடியில் இருந்து ஓய்வு பெற்ற பிறகு பின்னர் எழுத்துப் பணியில் கவனம் செலுத்தினார். 2017 ஆம் ஆண்டு நினைவுக் குறிப்பு, \"கிரேஸி இஸ் மை சூப்பர் பவர்\" போன்ற இவரின் படைப்புகள் \"நியூயார்க் டைம்சின்\" அதிகம் விற்பனையான பிரதிகள் பிரிவில் இடம்பெற்றது.\n\nSection::::ஆரம்பகால வாழ்க்கை.\nஏப்ரல் ஜீனெட் மென்டெஸ் மார்ச் 19, 1987 இல், நியூ ஜெர்சியிலுள்ள யூனியன் சிட்டியில் பிறந்தார் . அவரது தாயார் ஜேனட் அசெவெடோ ஒரு இல்லத்தரசி, அவரது தந்தை ராபர்ட் மென்டெஸ் ஒரு வாகனப் பொறியாளராக இருந்தார் . இவர் மூன்று குழந்தைகளில் இளையவர் ஆவார். மற்றும் புவேர்ட்டோ ரிக்கன் வம்சாவளியைச் சேர்ந்தவர். தனது குழந்தைப் பருவத்தைப் பற்றிக் கூறும் போது , தான் மற்றும் தனது குடும்பமும் வறுமை, மன நோய் மற்றும் போதைப் பழக்கத்துடன் போராடியதாகக் கூறினார். இவரின் குடும்பம் பல சமயங்களில் பல இடங்களில் குடிபெயர்ந்தது. சில சமயங்களில் வாடகைக்கு வீடு கிடைக்காத போது மோட்டல்களில் அல்லது இவர்களின் காரில் வாழ்ந்தனர். உலக மல்யுத்த பொழுதுபோக்கு நிறுவனத்தில் சேர வேண்டும் எனும் இவரின் சகோதரரின் ஆர்வம் இவரையும் ஒரு தொழில்முறை மல்யுத்த வீரராக மாற வேண்டும் எனத் தீர்மானித்தது. லிதா போன்ற பெண் வீரர்களின் செயல்பட்டினால் அதிகம் ஈர்கப்பட்டார். பன்னிரண்டு வயதில் தான் தொழில்முறை மற்போர் வீரராக ஆக வேண்டும் எனத் தீர்மானித்தார். . 2005 ஆம் ஆண்டில், மென்டெஸ் நியூ ஜெர்சியின் மேற்கு நியூயார்க்கில் உள்ள நினைவு உயர்நிலைப் பள்ளியில் பட்டம் பெற்றார். இவர் நியூயார்க் நகரில் உள்ள நியூயார்க் பல்கலைக்கழகத்தின் டிஷ் ஸ்கூல் ஆஃப் ஆர்ட்ஸில் பயின்றார், அங்கு இவர் திரைப்படம் மற்றும் தொலைக்காட்சி தயாரிப்புப் பிரிவில் தேர்ச்சி பெற்றார், வறுமை காரணமாக தனது கல்வியினை இடையில் நிறுத்தினார். பின்னர், மல்யுத்த பயிற்சி பெற முழுநேரமாக ஈடுபடத் தொடங்கினார். அமெரிக்க இராணுவத்தில் இருந்த தனது சகோதரருக்கு மரியாதை செலுத்துவதற்காக, இவர் ஒரு முறை உருமறைப்பு மல்யுத்த உடையை அணிந்திருந்தார்.\n"}
{"id": "458235", "url": "https://ta.wikipedia.org/wiki?curid=458235", "title": "நாய்த்துளசி", "text": "நாய்த்துளசி\n\nநாய்த்துளசி, புனத்துளசி, கஞ்சங்குல்லை, குல்லை (\"Ocimum americanum\", known as \"American basil\" or \"hoary basil\" ) என்பது வெள்ளை அல்லது லாவெண்டர் பூக்களைக் கொண்ட வருடாந்திர மூலிகை செடியாகும். இது மருத்துவத் தேவைக்கு பயன்படுத்தப்படுகிறது. இது பெரிதும் துளசியை ஒத்து இருக்கும். இது ஆப்பிரிக்கா, இந்தியத் துணைக் கண்டம், சீனா மற்றும் தென்கிழக்காசியாவை பூர்வீகமாகக் கொண்டுள்ளது. குயின்ஸ்லாந்து, கிறிஸ்மஸ் தீவு மற்றும் வெப்பமண்டல அமெரிக்காவின் சில பகுதிகளில் இந்த இனங்கள் இயற்கையாக காணப்படுகின்றன. \nSection::::விளக்கம்.\nஇது வெற்றிடங்களில் 2-4 அடி உயரம் வரையில் தழைத்துக் கிளைத்து வளரும் செடி ஆகும். இது தோற்றத்தில் துளசிச் செடியைப் பெரிதும் ஒத்து இருக்கும். இதன் இலைகள் துளசி இலையைக் காட்டிலும் சற்று அகன்று நீண்டிருக்கும். (1 5\"×.5\") இலைக்காம்பு நீண்டது. இலையில் துண்மயிர் இருக்கும். இதன் விதைகளானது 'நட்லெட்' என்ற உலர் கனிகளாகும். இவை சிறியவையாக இருக்கும். இவற்றில் மிக நுண்குழிகள் காணப்படும். இவை வழவழப்பானவையாக இருக்கும். இத்தாவரத்தின் குரோமோசோம் எண்ணிக்கை 2n-24 என்று மார்ட்டன் ஜே.கே (1952) என்பவரும், 2n=64 என்று டோயோச் சுக்கி (1936, 1937) என்பவரும் கண்டுள்ளனர்.\n\nSection::::மலர்.\nஇது நறுமணமுள்ளது. கிளை நுனியில் நுனிவளர் பூந்துனராக வளரும். துணர்க்காம்பில் இதன் மலர்கள் அடுக்கடுக்காக உண்டாகும். இதன் மலர்கள் மங்கிய வெண்ணிறம் கொண்டவை. இவை துளசி மலரை ஒத்தவை. மலரின் புல்லி வட்டமானது நான்கு அகவிதழ்களும் இணைந்து பசிய\nகுவளை வடிவாக இருக்கும். இதற்குள் நுண்மயிர் அடர்ந்திருக்கும். மலரின் அல்லி வட்டமானது அகவிதழ்கள் இணைந்து அடியில் குழல் போன்றும் மடல்கள் மேலே இரு உதடுகளைப் போன்று வாயவிழ்ந்தும் இருக்கும். மகரந்த வட்டத்தில் இரு மகரந்தத் தாள்கள் உயரமாகவும் மற்ற இரு தாள்கள் குட்டையாகவும் இருக்கும்.\nSection::::பயன்கள்.\nஇச்செடியின் இலைகளில் நறுமணமிருத்தாக இருப்பதால் கண்ணி தொடுக்குபவர்கள் இதனை இடையிட்டுத் தொடுப்பர். இச்செடி மருந்துக்கு உதவும் என்பர்.\nSection::::இலக்கியங்களில்.\nஇதனை சங்க நூல்கள் குறிப்பிடும் குல்லை என கூறுபவர் உள்ளனர். குல்லை என்பதற்கு நச்சினார்க்கினியர் கஞ்சங்குல்லை என்று உரைகண்டார்.\n\n\"குல்லை பிடவம் சிறுமா ரோடம்\" -குறிஞ்சிப் பாட்டு. 78\n\nஎன்று கூறிக் குல்லைக்கு இடங்கொடுத்தார் கபிலர். இதற்கு நச்சினார்க்கினியர் கஞ்சங்குல்லைப்பூ என்றே உரைகூறினார்.\n\n\"குல்லையும் குருந்தும் கோடலும் பாங்கரும்\" கலித்தொகை. 103:3\n\n\"குல்லை குளவி கூதளம் குவளை\" -நற்றினை. 376:5\n\n\"குல்லையம் புறவில் குவிமுகை அவிழ்ந்த\" - சிறுபானாற்றுப்படை, 29\n\nஎன்றெல்லாம் சங்க நூல்கள் குல்லையைக் கூறுகின்றன.\nஇவற்றைக்கொண்டு இதனை இக்காலத்துச் செடிகளில் எதுவெனத் துணிந்து கூற இயலவில்லை.\n\nநற்றிணை உரைகாரர். இதனை 'மலைப்பச்சை' என்கிறார். பிங்கலம் இதனைப் 'புனத்துளசி' என்று கூறுகிறது. சேந்தன்திவாகரம். இதனைக் கஞ்சாச் செடி என்று கூறுகிறது. மருத்துவ நூலார் இதனை நாய்த்துளசி என்பர்.\nகுல்லை இலையினையும் பூவையும் வாலிணர் இடையிட்டுத் தொடுத்த தழையுடையாக இது பயன்பட்டது என்பர் நச்சினார்க்கினியர்.\n\n\"முடித்த குல்லை இலையுடை நறும்பூ\" -திருமுருகாற்றுப்படை. 201\n\n'வடுகர் குல்லையைக் கண்ணியாகக் கொண்டனர்' என்று கூறுவர் மாமூலனார்.\n\n\"குல்லைக்கண்ணி வடுகர் முனையது.\" -குறுந்தொகை 11 : 5\n\nஇச்செடிகள் மலிந்த காடாக வளர்ந்து இருக்கும் என்பதைப் \"குல்லையம்புறவு” என்றார் நத்தத்தனார்.\n\nகுல்லை மிகுந்த வெப்பத்திற் காற்றாது என்பதைக் குல்லை கரியவும் (பொருந. 234) என்பதால் அறியலாம்.\n\nஆகவே, குல்லை என்பது துளசி இனத்தைச் சேர்ந்தது என்றும், இது நாய்த்துளசி, புனத்துளசி எனப்பட்டது என்றும் இதன் இலைகளில் நறுமணமிருத்தலின் இக்குல்லை கண்ணியாகக் கட்டிச் சூடப்பட்டது என்றும் அறிய முடிகிறது. இதனை ஆங்கிலத்தில் வொயில்டு பேசில் (Wild Basil) என்று கூறுவர்.\n"}
{"id": "458238", "url": "https://ta.wikipedia.org/wiki?curid=458238", "title": "சர்காசோக் கடல்", "text": "சர்காசோக் கடல்\n\nசர்காசோக் கடல் (Sargasso Sea) என்பது நான்கு நீரோட்டங்களால் சூழப்பட்டு பெருங்கடற் சுழலோட்டமாக உருவான, வட அத்திலாந்திக் பெருங்கடலின் ஒரு பகுதி ஆகும். கடல் என்று அழைக்கப்படும் பிறவற்றைப் போலன்றி இதற்கு நில எல்லைகள் கிடையாது. தனித்துவமான மண்ணிறமான சர்காசம் கடற்களைகளும், பெரும்பாலும் அமைதியான நீல நிறமான நீரும் இக்கடலை அத்திலாந்திக் பெருங்கடலின் பிற பகுதிகளில் இருந்து வேறுபடுத்துகின்றன.\n\nஇக்கடலின் மேற்கில் வளைகுடா நீரோட்டம், வடக்கில் வட அத்திலாந்திக் நீரோட்டம், கிழக்கில் கனரி நீரோட்டம், தெற்கில் வட அத்திலாந்திக் நிலநடுக்கோட்டு நீரோட்டம் ஆகியவை எல்லைகளாக உள்ளன. மேற்படி நீரோட்டங்களால் உருவான மணிக்கூட்டுத் திசைச் சுழற்சியுடன் கூடிய பெருங்கடல் நீரோட்டத் தொகுதி வட அத்திலாந்திக் சுழலோட்டம் என அழைக்கப்படுகின்றது. இது மேற்கில் 70° க்கும் 40° க்கும் இடையிலும், வடக்கில் 20° க்கும் 35° க்கும் இடையிலும் பரந்துள்ளதுடன், இது ஏறத்தாழ 1,100 கிமீ (700 மைல்) அகலமும், 3,200 கிமீ (2,000 மைல்) நீளமும் கொண்டுள்ளது. பேர்முடா இக்கடலின் மேற்கு எல்லையை அண்டி அமைந்துள்ளது.\n\nமேற்குறித்த எல்லா நீரோட்டங்களும் தாம் கொண்டுவரும் கடற் தாவரங்களையும், குப்பைகளையும் இக்கடலுக்குள் விடுகின்றன. ஆனாலும், சர்காசோக் கடல் நீர் ஆழமான நீல நிறத்தை உடையதாகவும், விதிவிலக்காகத் தெளிவானதாகவும் காணப்படுகின்றது. இதனால் இதன் நீரடிப் பார்வைத் தன்மை 61 மீ (200 அடி) வரை உள்ளது. இக்கடல் மக்களின் கற்பனையையும் தன்பால் ஈர்த்துள்ளது. இதனால், பலவகையான இலக்கிய ஆக்கங்களிலும், கலைப் படைப்புக்களிலும், பரந்த பொதுமக்கள் பண்பாட்டிலும் இக்கடல் இடம் பிடித்துள்ளது.\n\nSection::::வரலாறு.\n15 ஆம் நூற்றாண்டுத் தொடக்கத்தில் அசோரசுத் தீவுகளிலும், வட அத்திலாந்திக் சுழலோட்டப் பகுதியிலும், கடற்களைகள் அதிகமாகக் காணப்படும் தீவுக்கூட்டத்தைச் சூழவும் அதன் மேற்கிலும் போர்த்துக்கேயரின் நடவடிக்கைகள் தொடங்கின. அக்காலத்திலேயே சர்காசம் கடற்களைகளின் பெயரைத் தழுவி சர்காசோ கடலுக்கு அப்பெயர் வழங்கப்பட்டது. இருந்தாலும், இக்கடல் முந்திய காலக் கடலோடிகளுக்கும் தெரிந்திருக்கக்கூடும். தற்போது கிடைக்காத கிமு ஐந்தாம் நூற்றாண்டில் கார்த்தேசு நகரைச் சேர்ந்த கடலோடி இமில்க்கோ எழுதிய ஆக்கம் ஒன்றைச் சான்றுகாட்டி, அத்திலாந்திக் பெருங்கடலின் ஒரு பகுதியைக் கடற்களைகள் மூடியிருந்ததாக நான்காம் நூற்றாண்டைச் சேர்ந்த ரூஃபுசு ஃபெசுட்டசு ஏவியெனசு என்பவர் தனது கவிதையில் குறிப்பிட்டுள்ளார்.\n\nSection::::சூழலியல்.\nசர்காசம் என்னும் பேரினத்தைச் சேர்ந்த கடற்களைகள் சர்காசோக் கடலில் காணப்படுகின்றன. இவை பெருமளவில் கடல் மேற்பரப்பில் மிதந்துகொண்டு இருக்கின்றன. இவை கப்பற் போக்குவரத்துக்கு இடைஞ்சலாக இருப்பதில்லை. பாய்க் கப்பல்கள் இப்பகுதியில் மாட்டிக்கொண்டது குறித்த நிகழ்வுகள் வடகோடி அமைதிப் பகுதியில் காற்றுக் குறைவாக இருந்ததால் ஏற்பட்டவை.\n\nஐரோப்பிய விலாங்கு, அமெரிக்க விலாங்கு போன்ற விலாங்கு இனங்கள் முட்டையிடுவதற்காகப் புலம் பெயர்வதில் சர்காசோக் கடலுக்கு ஒரு பங்கு உண்டு. இவை சர்காசோக் கடலில் குஞ்சு பொரிக்கின்றன. குஞ்சுகள் வளர்ந்ததும் அவை ஐரோப்பாவுக்கோ, வட அமெரிக்காவின் கிழக்குக் கரைக்கோ செல்கின்றன. முதிர்ச்சியடைந்த விலாங்குகள் முட்டையிடுவதற்காக மீண்டும் சர்காசோக் கடலை நோக்கி வருகின்றன. முட்டையில் இருந்து வெளிவந்ததும், இளம் பெருந்தலைக் கடலாமைகள் வளைகுடா நீரோட்டம் போன்ற நீரோட்டங்களைப் பயன்படுத்திச் சர்காசோக் கடலுக்குப் பயணம் செய்கின்றன என்றும், கொன்றுண்ணிகளிடம் இருந்து தப்புவதற்காக, முதிச்சி அடையும்வரை கடற்களைகளிடையே மறைந்து வாழ்கின்றன என்றும் நம்புகின்றனர்.\n\n2000 ஆவது ஆண்டுத் தொடக்கத்தில், கடலின் நுண்ணுயிர்ப் பல்வகைமை பற்றி மதிப்பீடு செய்வதற்காகச் செய்யப்பட்ட உலகப் பெருங்கடல் மாதிரிமுறை ஆய்வின் ஒரு பகுதியாக சர்காசோக் கடலும் ஒரு மாதிரியாகக் கொள்ளப்பட்டது. முன்னைய கோட்பாடுகளுக்கு மாறாக இக்கடலில் பலவகையான முதல்நிலை உயிரினங்கள் வாழ்வது கண்டறியப்பட்டது.\n\nSection::::மாசடைவு.\nமேற்பரப்பு நீரோட்டம் காரணமாகச் சர்காசோக் கடலில் ஏராளமான மக்கி அழியாத நெகிழிக் கழிவுகள் குவிகின்றன. இந்தப் பகுதியில் மிகப் பெரிய வட அத்திலாந்திக் குப்பைத் திட்டு உருவாகியுள்ளது. பல நாடுகளும், அரசு சார்பற்ற நிறுவனங்களும் சர்காசோக் கடலைப் பாதுகாப்பதற்காக இணைந்துள்ளன. இந்த நோக்கத்துக்காக, அசோரசு (போர்த்துக்கல்), பேர்முடா (ஐக்கிய இராச்சியம்), மொனாக்கோ, ஐக்கிய இராச்சியம், ஐக்கிய அமெரிக்கா ஆகிய நாடுகளின் அரசாங்கங்கள் இணைந்து, 2014 மார்ச் 11 அன்று சர்காசோக் கடல் ஆணையகம் ஒன்றை நிறுவியுள்ளன.\n"}
{"id": "458240", "url": "https://ta.wikipedia.org/wiki?curid=458240", "title": "தி மிஸ்", "text": "தி மிஸ்\n\nமைக்கேல் கிரிகோரி மிசானின் (Michael Gregory Mizanin பிறப்பு: அக்டோபர் 8, 1980) ஒரு அமெரிக்க தொழில்முறை மல்யுத்த வீரர், நடிகர் மற்றும் ஊடக ஆளுமை. இவர் தற்போது உலக மற்போர் மகிழ்கலை நிறுவனத்துடன் ஒப்பந்தத்தில் ஈடுபட்டு அங்கு இவர் தி மிஸ் என்ற மேடைப் பெயரில் ஸ்மாக்டவுன் நிகழ்ச்சியில் பங்குகொண்டுள்ளார்.\n\nமிசானின் முதலில் ஒரு மைய்மை தொலைக்காட்சி நிகழ்ச்சியில் பங்கேற்பாளராக ஈடுபட்டதன் மூலம் பரவலாக புகழ் பெற்றார். இவர் 2001 ஆம் ஆண்டில் எம்டிவியின் \"தி ரியல் வேர்ல்ட்: பேக் டு நியூயார்க் நிகழ்ச்சியில்\" பங்குபெற்றார். பின்னர் அதன் தொடரான \"ரியல் வேர்ல்ட் / ரோட் ரூல்ஸ் சேலஞ்சில்\" 2002 முதல் 2005 வரை கலந்துகொண்டார், அங்கு இவர் \"தி கான்ட்லெட்\" மற்றும் \"தி இன்ஃபெர்னோவில்\" இறுதிப் போட்டி வரை சென்றார்.\n\nமேலும், இவர்\"நெட்வொர்க் ரியாலிட்டி ஸ்டார்ஸ் என்பதில்\" இறுதிப் போட்டி வரை சென்றார். மேலும் 2006 ஆம் ஆண்டில் \"ஃபியர் ஃபேக்டரின்\" 3-பகுதி ரியாலிட்டி ஸ்டார்ஸ் நிகழ்ச்சியில் வாகையாளர் பட்டத்தின வென்றார். \"டஃப் எனஃப்பின்\" நான்காவது பருவத்தில் இரண்டாவது இடம் பெற்றார். பின்னர் உலக மற்போர் மகிழ்கலை நிறுவனத்துடன் தனது மற்போர் வாழ்க்கையினைத் தொடங்கினார். மிசானின் \"திவா தேடல்\", \"மொத்த திவாஸ்\" மற்றும் \"டஃப் எனஃப் ஆகிய நிகழ்ச்சிகளில்\" தோன்றினார். அவரும் அவரது மனைவி மேரிஸும் 2018 ஆம் ஆண்டில் திரையிடப்பட்ட \"மிஸ் & மிஸஸ்\" என்ற தங்களது சொந்த தொலைக்காட்சி நிகழ்ச்சியில் நடித்தனர். டபிள்யு டபிள்யு இ படமனை நிறுவனம் தயாரித்த பல படங்களிலும் இவர் நடித்துள்ளார், \"தி மரைன் 3: ஹோம்ஃபிரண்ட்\", \"தி மரைன் 4: மூவிங் டார்கெட்\" மற்றும் \"தி மரைன் 5: போர்க்களத்தில்\" ஜேக் கார்டர் கதாப்பத்திரத்தில் நடித்தார்.\n\nஅதே போல் \"கிறிஸ்மஸ் பவுண்டி\" மற்றும் \"சாண்டாவின் லிட்டில் ஹெல்பர் ஆகிய\" படங்களிலும் நடித்தார். டீப் சவுத் மல்யுத்தம் மற்றும் ஓஹியோ பள்ளத்தாக்கு மல்யுத்தத்தில் பயிற்சி பெற்ற பின்னர், இவர் 2006 இல் உலக மற்போர் மகிழ்கலை நிறுவனத்தின் பிரதான வீரர்கள் பட்டியலில் இடம் பெற்றார். உலக மற்போர் மகிழ்கலை நிறுவனத்தில் இவர் இதுவரை மொத்தம் பதினெட்டு வாகையாளர் பட்டத்தினை வென்றுள்ளார். ஒரு முறை உலக மற்போர் மகிழ்கலை வாகையாளர் பட்டம், கண்டங்களுக்கிடையேயான வாகையாளர் பட்டத்தின எட்டு முறையும், யுனைடெட் ஸ்டேட்ஸ் வாகையாளர் பட்டத்தினை இரண்டு முறையும், மற்றும் ஏழு முறை இணை வாகையாளர் பட்டங்கள் போன்ற பட்டங்களைப் பெற்றுள்ளார். மேலும் 25 ஆவது டிரிபிள் கிரவுண் வாகையாளர் பட்டம், 14 ஆம் ஆண்டில் நடைபெற்ற கிராண்ஸ்லாம் பட்டம், 2010 ஆம் ஆண்டில் நடைபெற்ற மணி இன் தெ பேங்க் போன்ற போட்டிகளிலும் இவர் பட்டம் பெற்றுள்ளார்.\n\nSection::::ஆரம்பகால வாழ்க்கை.\nமைக்கேல் கிரிகோரி மிசானின் அக்டோபர் 8, 1980 இல் ஓஹியோவின் பார்மாவில் பிறந்து வளர்ந்தார், இவரது பெற்றோர் விவாகரத்து பெற்றவர்கள். இவருக்கு மாற்றாந் தந்தையும் இரண்டு உடன்பிறப்புகளும் உள்ளனர். இவர் நார்மண்டி உயர்நிலைப் பள்ளியில் கல்வி பயின்றார் மற்றும் அங்கு கூடைப்பந்து அணியின் தலைவராக இருந்தார். இவர்நீச்சலிலும் பங்கேற்றார் பின்னர் இவர் மியாமி பல்கலைக்கழகத்தில் பயின்றார்\n"}
{"id": "458242", "url": "https://ta.wikipedia.org/wiki?curid=458242", "title": "மைக்கல் சாபன்", "text": "மைக்கல் சாபன்\n\nமைக்கேல் சாபன் (Michael Chabon) (பிறப்பு: மே 24, 1963) ஒரு அமெரிக்காவைச் சேர்ந்த புதின எழுத்தாளர், திரைக்கதை எழுத்தாளர், கட்டுரையாளர் மற்றும் சிறுகதை எழுத்தாளர் ஆவார். 2001 ஆம் ஆண்டு புனைக்கதைக்கான புலிற்சர் பரிசை வென்றார். \nSection::::ஆரம்பகால வாழ்க்கையும், கல்வியும்.\nமைக்கேல் சாபன் 1963 ஆம் ஆண்டு மே 24 அன்று ஐக்கிய அமெரிக்காவில் வாசிங்டன் டி.சியில் பிறந்தார். இவர் யூத வம்சாவளியைச் சேர்ந்தவர். இவரது தந்தை ராபர்ட் சாபன் மருத்துவரும், தாயார் ஷரோன் சாபன் வழக்கறிஞரும் ஆவார். சாபனுக்கு 11 வயதாக இருந்தபோது அவரது பெற்றோர் விவாகரத்து செய்தனர். சாபன் பிட்ஸ்பேர்க் மற்றும் கொலம்பியாவின் மேரிலாந்தில் வளர்ந்தார். அவர் தனது தாயின் பெற்றோர் மற்றும் உடன்பிறப்புகளால் பேசப்பட்ட இத்திஷ் மொழியைக் கேட்டு வளர்ந்தார்.\n\nசாபன் பிட்ஸ்பேர்க் பல்கலைக்கழகத்திற்கு செல்வதற்கு முன் ஒரு வருடம் கார்னகி மெலன் பல்கலைக்கழகத்தில் சக் கிண்டர் என்ற அமெரிக்க புதின எழுத்தாளரின் கீழ் பயின்றார். 1984 ஆம் ஆண்டு இளங்கலை பட்டம் பெற்றார். பின்னர் இர்வின் கலிபோர்னியா பல்கலைக்கழகத்தில் படைப்பு எழுத்தில் முதுகலை பட்டம் பெற்றார்.\n\nSection::::எழுத்துப்பணி.\nசாபனின் முதல் புதினமான \"தி மிஸ்டரீஸ் ஆப் பிட்ஸ்பர்க்\" 1988 ஆம் ஆண்டு வெளியிடப்பட்டு  விற்பனையில் வெற்றி அடைந்தது. இதனால் சாபன் இலக்கிய பிரபலங்களின் நிலையை அடைந்தார். \"தி மிஸ்டரீஸ் ஆஃப் பிட்ஸ்பர்க்கின்\" வெற்றிக்குப் பிறகு \"பவுன்டன் சிட்டி\" என்ற புதினத்திற்காக ஐந்தாண்டுகள் பணியாற்றினார். 1995 ஆம் ஆண்டு வெளியிடப்பட்ட இந்த புத்தகம் வணிகரீதியான மற்றும் விமர்சன ரீதியான வெற்றியைப் பெற்றது. 1999 ஆம் ஆண்டில் அவர் தனது இரண்டாவது சிறுகதைத் தொகுப்பான \"வெர்வொல்வ்ஸ் இன் த யூத்\" என்ற புத்தகத்தை வெளியிட்டார். 2000 ஆம் ஆண்டில், \"தி அமேசிங் அட்வென்ச்சர்ஸ் ஆஃப் காவலியர் அன்ட் கிளே\" என்ற வரலாற்று புதினத்தை வெளியிட்டார். அமோக பாராட்டுக்களைப் பெற்ற இந்த புதினம் நியூயார்க் டைம்ஸின் சிறந்த விற்பனை புத்தகமாக தெரிவு செய்யப்பட்டது. மேலும் 2001 ஆம் ஆண்டில் புலிட்சர் பரிசை வென்றது. சாபன் 2002 ஆம் ஆண்டில் இளம் வாசகர்களுக்கான \"சம்மர்லேண்ட்\" என்ற கற்பனை புதினத்தை வெளியிட்டார். இந்த புத்தகம் கலவையான விமர்சனங்களைப் பெற்றாலும் விற்பனையில் வெற்றி பெற்றது.  \n\n\"சம்மர்லேண்ட்\" 2003 ஆம் ஆண்டு மிதோபொயிக் பெண்டசி விருதை வென்றது. 2016 ஆம் ஆண்டு நவம்பர் 22 அன்று \"மூங்லோ\" என்ற புதினம் வெளியிடப்பட்டது. சாபனின் சமீபத்திய புனைகதை அல்லாத புத்தகமான \"புக்கண்ட்ஸ்: கெலக்டட் இன்டரோஸ் அன்ட்  அவுட்ரோஸ்\" 2019 ஆம் ஆண்டு சனவரியில் வெளியிடப்பட்டது. 2012 ஆம் ஆண்டின் ஒரு நேர்காணலில் சாபன் ஒவ்வொரு நாளும் இரவு 10 மணி முதல் அதிகாலை 3 மணி வரை, ஞாயிற்றுக்கிழமை முதல் வியாழக்கிழமை வரை எழுதுவதாக கூறினார்.\n\nSection::::விருதுகள்.\n1997 - சர்வதேச டப்ளின் இலக்கிய விருது\n\n1999 - ஓ. ஹென்றி விருது மூன்றாம் பரிசு\n\n2000 - தேசிய புத்தக விமர்சகர்கள் வட்ட விருது\n\n2000 - கலிபோர்னியா புத்தக விருது\n\n2001 - பென்/பாலக்னர் விருது\n\n2002 - சர்வதேச டப்ளின் இலக்கிய விருது\n\n2007 - சலோன் புத்தக விருது\n\n2007 - கலிபோர்னியா புத்தக விருது (புனைகதை)\n\n2008 - சிறந்த புதினத்திற்கான நெபுலா விருது\n\n2008 - சிறந்த புதினத்திற்கான ஹ்யூகோ விருது\n\n2009 - சர்வதேச டப்ளின் இலக்கிய விருது\n\n2010 - வடக்கு கலிபோர்னியா புத்தக விருது\n\n2012 -டெலிகிராப் 2012 சிறந்த புத்தகங்கள் (டெலிகிராப் அவென்யூவுக்கு)\n\n2012 - இலண்டன் ஈவினிங் ஸ்டான்டர்ட் புக்ஸ் ஆஃப் தி இயர் 2012 பட்டியல் ( டெலிகிராப் அவென்யூவுக்கு)\n\n2012 - ஹாலிவுட்.காம் 2012 பட்டியலின் சிறந்த புத்தகம். (டெலிகிராப் அவென்யூவுக்கு)\n\n2012 - நியூயார்க டைம்ஸ் 100 குறிப்பிடத்தக்க புத்தகங்கள் 2012 (புனைகதை மற்றும் கவிதை) (டெலிகிராப் அவென்யூவுக்கு)\n\n2012 - குட் ரீட்ஸ் சாய்ஸ் விருதுகள்\n\n2013 - லாஸ் ஏஞ்சல்ஸ் டைம்ஸ் புத்தக பரிசு 2012 (புனைகதை) இறுதி ( டெலிகிராப் அவென்யூவுக்கு)\n\n2017 - சர்வதேச டப்ளின் புத்தக விருது\n\n2017 - தேசிய புத்தக விமர்சகர்கள் வட்ட விருது\n\n2017 - கலிபோர்னியா புத்தக விருது தங்க பரிசை வென்றார்\n\n2018 - சர்வதேச டப்ளின் புத்தக விருது\n"}
{"id": "458248", "url": "https://ta.wikipedia.org/wiki?curid=458248", "title": "தமிழ்நாடு நாள்", "text": "தமிழ்நாடு நாள்\n\nதமிழ்நாடு நாள், 1 நவம்பர் 1956-இல் இந்தியாவை மொழிவாரி மாநிலங்களாகப் பிரிக்கப்பட்டது. இதன்படி, சென்னை மாகாணத்திலிருந்த மலையாளம், தெலுங்கு மற்றும் கன்னட மொழிகள் பேசிய பகுதிகளைக் கொண்டு, கேரளா, ஆந்திரப் பிரதேசம், கர்நாடகா மாநிலங்கள் நிறுவப்பட்டது. சென்னை மாகாணத்தை மொழிவாரியாக பிரித்த நாளான நவம்பர் 1 ஆம் தேதியை தமிழ்நாடு நாளாக கொண்டாடுவதற்கான அரசாணையை தமிழ்நாடு அரசு 25 அக்டோபர் 2019 அன்று வெளியிடப்பட்டுள்ளது. \nSection::::பின்னணி.\nசென்னை மாகாணத்திற்கு தமிழ்நாடு எனப்பெயரிடக் கோரி தனி நபராக சங்கரலிங்கனார் எனும் முதியவர் 76 நாட்கள் சாகும் வரை உண்ணாவிரதம் மேற்கொண்டு இறந்தார்.\n\nபின்னர் சென்னை மாகாண முதல்வராக இருந்த அறிஞர் அண்ணா 18 சூலை 1968-இல் சென்னை மாகாணாத்தை தமிழ்நாடு எனப்பெயர் மாற்றினார். \n"}
{"id": "458251", "url": "https://ta.wikipedia.org/wiki?curid=458251", "title": "பச்சடி", "text": "பச்சடி\n\nபச்சடி(\"Pachadi\") என்பது ஒரு பாரம்பரிய தென்னிந்திய வகை புதிய ஊறுகாய் வகை உணவாகும். இது உணவின் போது தொட்டுக் கொள்ள உதவும் பக்க உணவாக பரிமாறப்படுகிறது. பரவலாக தென்னிந்திய மொழிகளில் பச்சடி ஒரு துரித உணவைக் குறிப்பதாகவும் உள்ளது. கர்நாடகா, கேரளா மற்றும் தமிழ்நாடு மாநிலங்களில் வட இந்திய ராய்தாவைப் போன்ற ஒரு காய்கறி உணவாக பச்சடியை கருதுகிறார்கள். இது காய்கறி, தயிர், தேங்காய், இஞ்சி மற்றும் கறி வேப்பிலை இலைகளுடன் கடுகு சேர்த்து சமைக்கப்படுகிறது. பச்சடி பொதுவாக பருவகால காய்கறிகள் அல்லது பழங்கள் கொண்டு இலேசான மசாலாவுடன் தேங்காய் மற்றும் தயிர் கொண்டு தயாரிக்கப்படும் உணவாகும்..\n\nபச்சடி பெரும்பாலும் அன்று பறிக்கப்பட்ட புதிய காய்கறிகளைக் கொண்டு\nதயாரிக்கப்படுகிறது. சோறு மற்றும் இட்லி, தோசை போன்ற சிற்றுண்டிகளுக்கு ஒரு துணை உணவாக வழங்கப்படுகிறது. பச்சடி பல வகையான காய்கறிகள் சேர்க்கப்பட்ட ஓர் உணவாகும். சில நேரங்களில் பீர்கங்காயின் மேல்தோலைக் கொண்டு தயாரிக்கப்படும் பச்சடி தெலுங்கில் பீரபொட்டு பச்சடி என அழைக்கப்படுகிறது. .\n\nSection::::பச்சடி வகைகள்.\nSection::::ஆந்திரபிரதேசம் மற்றும் தெலுங்கானா.\nசுரைக்காய், கத்தரிக்காய், வெண்டைக்காய் போன்ற பலவகையான புதிய காய்களைக் கொண்டு ஆந்திரபிரதேசம் மற்றும் தெலுங்கானாவில் பச்சடி தயாரிக்கப்படுகிறது.\nபின்னர் வேகவைத்த காய்கறிகளுடன் காய்ந்த அல்லது பச்சை மிளகாய் சேர்த்து கடுகு சேர்த்து தாளிக்கப்படுகிறது.\n\nகீரை பச்சடி: புளிச்சக்கீரை எனப்படும் கோங்குரா பச்சடி இங்கு மிகவும் பிரபலமான ஒரு பச்சடி வகையாகும். சிவந்த கோங்குரா இலைகளை வதக்கி அதனுடன் வறுத்த சிவப்பு மிளகாய் சேர்த்து இப்பச்சடி சமைக்கப்படுகிறது. ஆந்திர உணவு வகைகளில் தனித்தனிமை பெற்ற இப்பச்சடி வகை சுவையிலும் தனித்தன்மை மிக்கதாகும். இப்பச்சடி ஆந்திராவில் எல்லா வகையான உணவுகளுக்கு அவசியமாக பரிமாறப்படுவதுண்டு. இதை தவிற சுக்கா கூரா எனப்படும் பச்சடி புளிப்பு கீரை வகையிலிருந்து தயாரிக்கப்படும் பிரபலமான ஓர் உணவு வகையாகும். மேலும் இங்கு கொத்தமல்லி மற்றும் கறிவேப்பிலை இலைகளைக் கொண்டு சட்னி எனப்படும் ஊறுகாய் வகை உணவும் தயாரிக்கப்படுகிறது. முக்கிய உணவாகவும் இங்கு உண்ணப்படுகிறது.\n\nமென்மையான கிச்சடிக் காய் தளிர் இலைகளை மோருடன் கலந்து அருந்தினால் வெப்பமான கோடை மாதங்களில் கடுமையான தாகத்தை தணிக்கும் உணவாகப் இம்மாநிலங்களில் பயன்படுகிறது.\nSection::::கர்நாடகாவில்.\nஇந்திய மாநிலமான கர்நாடகாவில் தம்புலி எனப்படும் ஒரு தயிர் சார்ந்த புதியவகை ஊறுகாய் உணவு உண்ணப்படுகிறது. வழக்கமாக உண்ணப்படும் சாம்பார் சாதத்துடன் இதுவும் உண்ணப்படுகிறது. தம்புலியென்பது குளிர்ச்சியென்ற பொருள் கொண்ட தம்பு என்ற கன்னட சொல்லிலிருந்து உருவானதாகும். எனவே தம்புலி உடலுக்கு குளிர்ச்சியை அளிக்கும் உணவு வகையாகும். பலவகையான கீரைகள், கேரட், பீட்ரூட் போன்ற காய்கறிகள் கொண்டு தம்புலி தயாரிக்கப்படுகிறது. பச்சைக் காய்கறிகளுடன் மசாலாப் பொருட்களையும் தயிரையும் சேர்த்து தம்புலியை தயாரிக்கிறார்கள். தம்புலியில் சேர்க்கப்படும் அனைத்தும் சமைக்கப்படாமல் பச்சையாகவே பயன்படுத்தப்படுகிறது என்பது குறிப்பிடத்தக்கதாகும்.\n\nதம்புலி என்பது புத்தம் புதிய ஓர் ஊறுகாய் வகையாகும். தம்புலியில் பல்வேறு வகைகள் உள்ளன: அவை மெந்தே தம்புலி, இஞ்சி தம்புலி மற்றும் பல்வேறு வகையான மூலிகைத் தம்புலிகள் உள்ளன. கொடிபசலி தம்புலி ,கற்பூரவல்லி தம்புலி, புதினா தம்புலி போன்ற இலைகளுடன் மூலிகை தம்புலிகள் தயாரிக்கப்படுகின்றன. மேலும் இம் மூலிகைகள் அனைத்தும் கர்நாடகா முழுவதும் வளர்க்கப்படுகின்றன.\nதம்புலி தயாரிப்பில் பல பருவகால காய்கறிகள் மற்றும் மூலிகைகள் பயன்படுத்தப்படுகிறது. பொதுவாக மூலிகைகளான கற்பூரவல்லி இலைகள் ,கொத்தமல்லி இலைகள், கசகசா விதைகள், கறிவேப்பிலை போன்ற பலவகையான பொருட்கள் இதற்காகப் பயன்படுத்தப்படுகின்றன.\n\nதற்போது பல்வேறு தம்புலி வகைகள் அவை தயாரிக்கும் பொருட்களில் சிறிய மாறுபாடுகள் இருக்கும். தம்புலி பொதுவாக குறைவான மசாலா பொருட்களைக் கொண்டு காரமற்றதாக செய்யப்படுகின்றன. தம்புலியில் ஒரு சில எளிய முழு மசாலாப் பொருட்கள் வறுத்து பயன்படுத்தப்படுகின்றன. இவற்றுடன் பருவகால காய்கறிகள் அல்லது மூலிகைகள் கொண்டு தேங்காயுடன் மோர் அல்லது தயிர் சேர்த்து பரிமாறப்படுகிறது. தம்புலி என்பது ஓர் உண்மையான கர்நாடக செய்முறை உணவாகும்,\n\nSection::::கேரளா மற்றும் தமிழ்நாடு.\nதமிழ்நாட்டிலும் பச்சடி புதியதாகவே உண்ணப்படுகிறது. பொதுவாக பச்சடி வெள்ளரிக்காய் அல்லது சாம்பல் பூசணிக்காய் போன்ற நறுக்கப்பட்ட மற்றும் வேகவைத்த காய்கறிகளால் தயாரிக்கப்படுகிறது. மேலும் இவற்றுடன் தேங்காய், பச்சை அல்லது சிவப்பு மிளகாய் இஞ்சி மற்றும் கறிவேப்பிலை இலைகளுடன் கடுகு விதைகளை எண்ணெயில் பொறித்து மென்மையாக தயாரிக்கப் படுகிறது. பொதுவாக அரிசி மற்றும் துவரம்பருப்பு கறியுடன் பரிமாறப்படுகிறது.\n\nகேரளாவில் பச்சடி என்பது தமிழ்நாட்டைப் போலவே தயிரில் தயாரிக்கப்படும் உணவாகும். இங்கு புளிப்பு பச்சடியுடன் அன்னாசிப்பழம், திராட்சை அல்லது பூசணிக்காயைக் கொண்டு தயாரிக்கப்படும் பச்சடி இனிப்பு சுவையுடன் இருக்கும். இந்த வகைப் பச்சடி செய்முறை கேரளாவின் பல்வேறு பகுதிகளில் செய்யப்பட்டு பறிமாறப் படுகிறது. இது உணவகங்களில் காய்கறி தாளிப்பு மற்றும் சாதத்துடன் பரிமாறப்படுகிறது. பிரபலமான கேரள உணவு சாதையாவிலும் பச்சடி பரிமாறப்படுகிறது. மேலும் விருந்துகளில் குறிப்பாக ஓணம் மற்றும் விச்சுணு பண்டிகைகளின் போதும் பச்சடி சேர்க்கப்படுகிறது. \n\n"}
{"id": "458254", "url": "https://ta.wikipedia.org/wiki?curid=458254", "title": "பசுமை பட்டாசு", "text": "பசுமை பட்டாசு\n\nபசுமை பட்டாசு என்பது அறிவியல் மற்றும் தொழிலக ஆய்வு மன்றத்தின் கீழ் இயங்கும் நீரியின் (NEERI) கண்டுபிடிப்பு ஆகும். நீரி நிறுவனத்தின் பசுமைப் பட்டாசு காண்பதற்கு வழக்கமான பட்டாசு போலவே இருக்கும். பசுமை பட்டாசு வெடிக்கும்போது ஒலி அளவு சிவகாசி பட்டாசை விட குறைவாகவே இருப்பதால் ஒலியை மாசுபடுத்தாது. பசுமை பட்டாசுகள் தயாரிப்பது பற்றிய ஆய்வுகள் சனவரி 2019 முதல் நீரி அமைப்பு துவங்கியது.\n\n\nSection::::பசுமை பட்டாசுகளில் வகைகள்.\n'நீரி' தயாரித்திருக்கும் சூத்திரத்தின்படி தயாரிக்கப்படும் பசுமை பட்டாசுகள், வெடித்த பிறகு நீராக மாறும் என்பதோடு, தீங்கு விளைவிக்கும் வாயுக்கள் அதிலேயே கரைந்துவிடும். பாரம்பரிய பட்டாசுகளில் இருந்து மாறுபட்ட பசுமை பட்டாசுகளை 'நீரி' நான்கு வைகைகளில் தயாரித்துள்ளது\n"}
{"id": "458256", "url": "https://ta.wikipedia.org/wiki?curid=458256", "title": "நீலச்சிட்டு", "text": "நீலச்சிட்டு\n\nநீலச்சிட்டு (Indian blue robin) என்பது சிட்டுவகையைச் சேர்ந்த ஒரு பறவை ஆகும். இப்பறவை பழைய உலக ஈப்பிடிப்பான் குடும்பத்தைச் சார்ந்ததாகும். இப்பறவை இந்தியத்துணைக் கண்டத்தில் வங்கதேசம், பூட்டான், இந்தியா, நேபாளம், பாகிஸ்தான், இலங்கை ஆகியப் பகுதிகளில் காணப்படுகிறது. இப்பறவை பொதுவாகக் காடுகளில் காணப்படும். \n\nவயது முதிர்ந்த இப்பறவையானது பாடும் பறவை போன்று இதன் உடல் 15 செ. மீ. நீளம் உடையதாக காணப்படுகிறது.\n"}
{"id": "458259", "url": "https://ta.wikipedia.org/wiki?curid=458259", "title": "நெல்லூர் சோழர்கள்", "text": "நெல்லூர் சோழர்கள்\n\nநெல்லூர் சோழர்கள் 11 மற்றும் 12 ஆம் நூற்றாண்டுகளில் ஆந்திராவின் சில பகுதிகளை ஆண்ட தெலுங்கு சோழர் குடும்பங்களை சேர்ந்தவர்கள் ஆவார். அவர்கள் காகத்தியர்கள் மற்றும் கல்யாணி சாளுக்கியர்களுக்கு தலைவர்களாக இருந்தனர. அவர்கள் நெல்லூர் பகுதியை ஆண்டனர்.\n\nஅவர்கள் தம்மை சோழ மன்னனான கரிகால் சோழனான வம்சாவளியினர் என்று கூறிக்கொண்டனர். அவர்கள் . நெல்லூர், கடப்பா சித்தூர் மற்றும் செங்கல்பட்டு மாவட்டங்களையும் உள்ளடக்கி தங்கள் ராஜ்யத்தை ஆட்சி செய்தனர், விக்ரமசிம்மபுரி (நவீன நெல்லூர் ) அவர்களின் தலைநகராக இருந்தது.\n\nநெல்லூர் சோழ குலத்தின் முக்கியமான முதல் தலைவராக சோழ பிஜ்ஜானா என்பவர் இருந்தார். மேற்கு சாளுக்கியர்களின் முதலாம் சோமேஸ்வரரின் சிற்றரசன் என்ற நிலையில் அவர் சாளுக்கியர்கள் மற்றும் பிற்கால சோழர்களின் போர்களில் பங்கேற்றார். கல்யாணியின் சாளுக்கியர்களிடம் அவரது சந்ததியினரின் விசுவாசத்தையும் சேவைகளையும் அங்கீகரிக்கும் விதமாக, இரண்டாம் விக்ரமாதித்யர் அவர்களை பகநாட்டின் ஆட்சியாளர்களாக நியமித்தார்.\n\nபின்னர் புகழ்பெற்ற மனுமசித்தியின் தந்தையான டிக்கா (1223–1248) தனது ராஜ்யத்தை தெற்கே காவேரி நதி வரை நீட்டித்தார். ஏற்கனவே முடங்கியிருந்த பிற்காலச் சோழர்களுக்கு அவர் பெயரளவு விசுவாசம் செலுத்த வேண்டியிருந்தது. ஹொய்சலா வீரநரசிம்மருடன் இணைந்து அனியங்க பீமா, இரண்டாம் கோப்பெருஞ்சிங்கன் மற்றும் பாண்டியர்களின் தாக்குதல்களை முறியடித்து, பிற்கால சோழர்களின் ஆட்சியாளரான ராஜராஜ சோழர் III மீண்டும் அரியணையில் ஏற உதவினார்.\n\nஅதைத் தொடர்ந்து, ஹோய்சலரின் வீர நரசிம்மருக்குப் பின்வந்த சோமேஸ்வரா, பிற்கால சோழர் ஆட்சியாளரை தனது கைப்பாவையாக மாற்ற விரும்பினார். அதன் காரணமாக பாண்டியர்களுடன் கைகோர்த்து, ராஜேந்திரா III ஐத் தாக்கினார், திக்கா சோழரின் உதவிக்கு வந்தார். அவர் ஹோய்சாலர்கள் மற்றும் பாண்டியர்கள் படைகள் இரண்டையும் தோற்கடித்து அதன் மூலம் தொண்டைமண்டலத்தைப் பெற்றார். சோழஸ்தாபனாச்சார்யர் என்ற பட்டத்தையும் பெற்றார்.திக்காவின் மகனும் வாரிசான II மனுமசித்தி (1248–1263) ஆட்சியின் போது, நெல்லூர் சோழர்களின் அதிகாரம் குறைய ஆரம்பித்தது.\n\n1260 ஆம் ஆண்டிற்குப் பின் மனுமசித்திக்கும் எர்ரகடப்பாடுவின் தலைவரான கட்டமராஜுக்கும் இடையே சிறிய பிரச்னை காரணமாக பகை ஏற்பட்டது. அது இரண்டு இளவரசர்கள் தங்கள் கால்நடைகளின் மந்தைகளுக்கு மேய்ச்சல் களமாக சில பரந்த புல்வெளிகளைப் பயன்படுத்துவதற்கான உரிமைகள் தொடர்பான பிரச்சினையாகும். அது பலேரு ஆற்றின் பஞ்சலிங்கலாவில் போர் நடந்தது. கட்க திக்கானாவினால் வழிநடத்தப்பட்ட படைகள் வென்றபோதிலும் அவர் இறந்தார். இதன் பின்புலத்தில் உருவானதே போரும், கட்டமராஜு கதை என்ற கதையாகும். சிறிது காலத்திற்குப் பிறகு மனுமசித்தி இறந்தார்.\n\nஇரண்டாம் மனுமசித்தி இறந்தவுடன், நெல்லூர் இராச்சியம் தன் தனித்துவத்தை இழந்து, ககாதியர்களுக்கும் பாண்டியர்களுக்கும் இடையில் ஒரு போர்க்களத்தின் களமாக மாறியது.இரண்டாம் ககாதியா பிரதாபருத்ராவின் ஆட்சியில், நெல்லூர் பகுதி ககாதியா பேரரசின் ஒரு பகுதியாக மாறியதோடு, அதன் அரசியல் முக்கியத்துவத்தை இழந்தது.\n\nSection::::மதம்.\nஇந்த காலகட்டத்தில் இப்பகுதி சைவ மதம் மற்றும் வைணவம் ஆகிய இரண்டும் இப்பகுதியில் இருந்தன.\n\nSection::::இலக்கியம்.\nதெலுங்கு சோழர்களின் ஆட்சிக்காலத்தில் தெலுங்கு இலக்கியத்தில் நல்ல வளர்ச்சி இருந்தது. சிறந்த தெலுங்கின் மிகச்சிறந்த கவிஞர்களான டிக்கனா, கேதானா மற்றும் மரானா ஆகியோர் தங்கள் குறிப்பிடத்தக்க பங்களிப்புகளால் இலக்கியத்தை வளப்படுத்தியனர். திக்கனா சோமயாஜி நெல்லூரின் இரண்டாம் மனுமசித்தியின் அமைச்சராக இருந்தார். இந்த மாபெரும் கவிஞர் தெலுங்கில் இரண்டு முக்கியமான படைப்புகளை எழுதியிருந்தார். முதலாவது \"நிர்வாச்சநொத்தர ராமாயணம்\" . மிகுந்த சமஸ்கிருத பாணியில் எழுதப்பட்டிருந்தாலும் இது சிறந்த இலக்கிய குணங்களைக் கொண்டிருந்தது. இருப்பினும் \"ஆந்திர மகாபாரதம் தான்\" திக்கனாவுக்கு அழியாத புகழைக் கொண்டு வந்தது. இது மகாபாரதத்தின் கடைசி பதினைந்து தொகுதிகளின் மொழிபெயர்ப்பாக இருந்தது. அவரது முன்னோடியான நன்னயாவால் ஆரம்பித்துவைக்கப்பட்ட பணியை டிக்கானா காவியமாக மாற்றுவதற்கான அனைத்து முயற்சியிலும் ஈடுபட்டார். அவரது பரந்த ஆன்மீக பார்வை, உயர்ந்த இலட்சியவாதம், உயர்ந்த கற்பனை மற்றும் அற்புதமான கற்பனைகள் அவரை \"கவி பிரம்மா\" (கவிஞர்களிடையே மிக உயர்ந்த படைப்பாளி) என்ற நிலைக்கு உயர்த்தியது.\n\n\"அபினவ தண்டி\" என பாராட்டப்பட்ட, திக்கானாவின் காலத்தவரான கேதனா தன்னுடைய \"தசகுமாரசரிதமு\" என்ற படைப்பினை ரசனைக்குரியதாகவும் மற்றும் நல்ல பாணியிலும் எழுதியுள்ளார். அவர் \",\" \"யாஜ்னாவாக்யா ஸ்மிருதி\" எனும் நூலுக்கான சமஸ்கிருத உரையான \"மிடாக்சகரி\" என்பதை தெலுங்கில் \"விஞ்யனேஸ்வரமு\" என்று மொழிபெயர்த்துள்ளார்.\n\nகேதனாவின் மற்றொரு படைப்பு \"ஆந்திர பாஷாபூஷனமு\" என்ற நூலாகும். அது தெலுங்கில் \"மெட்ரிகல்\" இலக்கணம் குறித்தமைந்ததாகும். டிக்கானாவின் மற்றொரு சமகாலத்தவர் மரானா ஆவார். அவரும் பிந்தையவரின் சீடராக இருந்தார். அவர் \"மார்க்கண்டேய புராணத்தை\" தெலுங்கில் மொழிபெயர்த்தார். அவரது படைப்புகள், பின்னர் வந்த பல தெலுங்கு கவிஞர்களுக்கு ஒரு மூல நூலாக மாறியது, அதில் பல சுவாரஸ்யமான கதைகளிலிருந்து கருப்பொருள்களை அவர்கள் தேர்ந்தெடுத்தனர்.\n\n"}
{"id": "458264", "url": "https://ta.wikipedia.org/wiki?curid=458264", "title": "பிளாக் டீ", "text": "பிளாக் டீ\n\nகறுப்புத் தேநீர் என்பது ஒரு வகை தேநீர், இது ஊலாங், பச்சை மற்றும் வெள்ளை தேநீர் தயாரிக்கப் பன்படும் தேயிலகளை விட நன்கு பதப்படுத்தப்பட்ட தேயிலைகளைக் கொண்டு தயாரிக்கப்படுவதாகும். கறுபு தேநீர் பொதுவாக குறைந்த ஆக்ஸிஜனேற்ற தேநீரை விட சுவையில் வலுவாக இருக்கும். இதன் நான்கு வகைகளும் \"காமெலியா சினென்சிஸின் (புதரின்) (அல்லது சிறிய மரம்).\" இலைகளிலிருந்து தயாரிக்கப்படுகின்றன. இந்த இனங்களின் இரண்டு முக்கிய வகைகள் பயன்படுத்தப்படுகின்றன - சிறிய-இலைகள் கொண்ட சீன வகை தேயிலை ( \"சி. சினென்சிஸ்\" வர். \"சினென்சிஸ்\" ), மற்ற வகை தேநீர் தயாரிப்புக்கு பயன்படுத்தப்படுகிறது, மற்றும் பெரிய-இலைகள் கொண்ட அசாமிஸ் தேயிலை ( \"சி. சினென்சிஸ்\" வர். \"அசாமிகா\" ) பாரம்பரியமாக முக்கியமாக கறுப்பு தேநீருக்கு பயன்படுத்தப்பட்டது, இருப்பினும் சமீபத்திய ஆண்டுகளில் சில பச்சை மற்றும் வெள்ளை தேநீர் தயாரிக்கப்படுகின்றன. கறுப்பு தேநீர் கண்டுபிடிக்கப்பட்ட சீனாவில், சரியான முறையில் பதப்படுத்தப்படும்போது ஆக்ஸிஜனேற்றப்பட்ட இலைகளின் நிறம் காரணமாக இந்த பானம் \"சிவப்பு தேநீர்\" என்று அழைக்கப்படுகிறது. \n\nபச்சை தேயிலை வழக்கமாக ஒரு வருடத்திற்குள் அதன் சுவையை இழக்கும் அதே வேளையில், கருப்பு தேயிலை அதன் சுவையை பல ஆண்டுகளாக தக்க வைத்துக் கொள்ளும். இந்த காரணத்திற்காக, இது நீண்ட காலமாக வர்த்தகத்தின் ஒரு பகுதியாக இருந்து வருகிறது, மேலும் கறுப்பு தேயிலை துகள்கள் 19 ஆம் நூற்றாண்டில் மங்கோலியா, திபெத் மற்றும் சைபீரியாவில் ஒரு <nowiki>நடைமுறை</nowiki> நாணயத்தின் வடிவமாகவும் செயல்பட்டன. மேற்கில் விற்கப்படும் தேயிலைகளில் 90% க்கும் அதிகமானவை இத் தேயிலை ஆகும். \n\n\n"}
{"id": "458265", "url": "https://ta.wikipedia.org/wiki?curid=458265", "title": "இருமைக் கொள்கை", "text": "இருமைக் கொள்கை\n\nஇருமைக் கொள்கை (\"Dualism\") பிரபஞ்சம் எதனால் ஆக்கப் பெற்றுள்ளதோ, அதன் தன்மையை ஆராயத் தொடங்கிய காலமே தத்துவ விசாரணையின் வைகறையாகும். அதன் காரணமாகக் கீழ் நாட்டிலும் மேல் நாட்டிலும் பல கொள்கைகள் எழுந்தன. பிரபஞ்சமானது ஒன்று, இரண்டு, அல்லது பல மூலப் பொருள்களிலிருந்து தோன்றியிருக்க வேண்டும் என்னும் நம்பிக்கையே இந்தக் கொள்கைகளின் அடி நிலை மூலப் பொருள்களின் எண்ணிக்கையைப் பொறுத்து ஒருமைக்கொள்கை (Monism), இருமைக் கொள்கை, பன்மைக் கொள்கை (Pluralism) என்னும் மூன்று தத்துவக் கொள்கைகள் காணப்படுகின்றன. \n\nSection::::தோற்றம்.\nஇருமைக் கொள்கை முதன் முதல் காணப் பட்டது சமயக் கொள்கையிலே யாகும். சாத்தானும் கடவுளுடனே தோன்றிக் கடவுளைப் போலவே அழியாப் பொருளாக உளன் என்று கிறித்தவ சமயக்கொள்கை கூறுகிறது. இந்தக் கருத்து நாளடைவில் வேறு வேறு பொருள் பெற்று, ஆத்மிகம், இலௌகிகம் என்ற இருமைக்கொள்கை ஆயிற்று. ஆத்ரீகம் கடவுளையும் நன்மையையும் குறிக்கும்; இலௌகிகம் சாத்தானையும் தீமையையும் குறிக்கும். இதன் காரணமாக எழுந்ததே துறவறக்கொள்கை. துறவிகள் இலௌகிக வாழ்க்கையைத் தீமையாக எண்ணி, அதைத் துறந்து வாழ்ந்து வந்தனர். அதன் பின்னர் இருபைக் கொள்கைக்குத் தத்துவப் பொருள் தரப்பட்டது. நம்முடைய அனுபவமெல்லாம் ஒன்றுக்கொன்று முரணான இரண்டு பொருள் அனுபவமாகவே இருக்கிறது என்று இருமைக்கொள்கை கூறுகிறது. மனிதனானவன் உடல், மனம் என்னும் இரண்டும் சேர்ந்த ஒரு பொருளாவான். இதுபோலவே மனிதனுடைய அறிவும், மனிதன் அறியும் பொருளும் என்ற ஓர் இரு மையும் உள்ளது. கடவுள், சாத்தான் என்ற இருமையை மதமும், நன்மை தீமை என்ற இருமையை அற நூலும் கூறுகின்றன. இவ்வாறு நம்முடைய அனுபவத்தில் காணப்படும் இருமைகளின் முரண்பாடுகளை விடுவிக்க முயல்வதையே இருமை கொள்கையின் வரலாறு கூறுகிறது.\n\nSection::::ஐரோப்பா.\nமேனாட்டில் இந்தத் தத்துவக் கருத்தில் இருமைக் கொள்கையை முதன் முதலாகக் கூறியவர் பண்டைக் கிரேக்கத் தத்துவ சாஸ்திரி ஆனாக்சகோரஸ் என்பவராவர். உடலையும் உள்ளத்தையும் வேறுவேறு பொருளாக முதன் முதல் கருதியவர் அவர் தாம். அவர் காலத்திருந்தவரும் அணுக் கொள்கையை முதன் முதலாகக் கூறிய வருமான டெமோக்கிரிட்டஸ் என்பவர் இந்த இருமைக் கொள்கைக்கு ஆதரவு அளித்தார். அடுத்த பெரிய இருமைக் கொள்கையர் பிளேட்டோ ஆவர். அவருடைய இருமைக் கொள்கையானது கருத்துக்கள் பற்றிய கொள்கையிலே உற்பத்தியாயிற்று. கருத்துக்களே உண்மையான உள்பொருள்கள் என்பதும், அந்த நித்தியமான கருத்துக்களின் புறத் தோற்றமே புலன்களால் அறியப்படும் சடமாகிய உலகம் என்பதும் அவருடைய கருத்து. பிளேட்டோவின் புகழ்வாய்ந்த மாணவரான அரிஸ்டாட்டில், பிளேட்டோ கூறும் கருத்துக்கள் என்னும் பொருள் அனுபவத்துக்கு எட்டாதவை என்று ஏற்றுக் கொள்ளாமல், சடம், உருவம் என்ற இருமைக் கொள்கையைக் கூறுகிறார். நம்முடைய அனுபவம் எல்லாம் சடம் பற்றிய தென்றும், அதில் நிறைந்து நிற்கும் பொது உருவத்தையே நாம் அறிகிறோம் என்றும் கூறுகிறார். \nஇவ்வாறு இருமைக்கொள்கை பண்டைக் கிரேக்கத் தத்துவ சாஸ்திரிகளிடம் காணப்பட்டபோதிலும் கணிதத் தத்துவ சாஸ்திரியான டேக்கார்ட் என்பவரே மனம்-சடம் என்ற இருமைக் கொள்கைக்கு உறுதியான அடிநிலையை அமைத்தவர். அவரே தத்துவ சாஸ்திர ஆராய்ச்சிக்கும், விஞ்ஞான முறைகளைக் கையாண்டவர்.\n\nமனமும் சடமும் ஒன்றுக்கொன்று முரணான பொருள்கள் என்றும், மனத்தின் பண்பு. எண்ணம், சடத்தின் பண்பு பரப்பு என்றும் தெளிவு படுத்தினார். டேக்கார்ட் கூறிய இருமைக்கொள்கையானது, ஆட்சேபங்கள் பல கூறக்கூடியதாக இருக்கிறது. உடலும் உள்ளமும் ஒன்று சேர்ந்தே நம்முடைய அனுபவத்தில் காணப்படுகின்றன. அப்படியிருக்க அவை இரண்டும் வேறுவேறான பொருள்கள் என்று டேக்கார்ட் கூறுவதை ஏற்றுக்கொள்வதில் மறுப்புகள் ஏற்பட்டன.\n\nஅறியும் மனம் அறியப்படும் பொருள் என்பது இருமைக் கொள்கையின் மற்றோர் உருவமாகும். அறிதல் என்பது அதற்குப் புறம்பான பொருள்களை அறிவதாகும். அனால் இந்தப் புறம்பான பொருள்களைப் புலன் காட்சி மூலமாகவே அறிய முடியும். \"லாக், பார்க்ளே, கான்ட்\" ஆகிய மூன்று பெரிய தத்துவ ஞானிகள் இந்தக் கேள்வியை எழுப்பி விடை கூறியிருக்கின்றனர். கான்ட் என்பவருடைய கருத்துத்தான் அளவை இயற்கொள்கை (Epistemology), உண்மை இயல்(Ontology)பற்றி இக்காலத்தில்வழங்கும் கொள் கைகளுக்கு அடிநிலை யாகும். கான்டின் கொள் கையாவது நேரில் அறிய முடி யாத உள்பொருள் ஒன்றிலிருந்தே நேரில் அறியும் உல கம் தோன்றியிருக்கிறது என்பதும், அந்த உள்பொருள் புலன்களைத்தூண்டு வதைக் கொண்டு மனம் படைப்பது மூலமே நாம் அந்த உள் பொருளை அறிவதாகக் கூறுகிறோம் என்பதுமே யாகும். அறிவின் வகைகள் மனப்பண்புடையவை. உள் பொருள் சடப்பண்புடையது. இவ்விரண்டு இனங்களே, அறிவு என்பதன் இணைபிரியாக் கூறுகளாகும். இருமைக் கொள்கையில் தொடங்கி சிலர் பன்மைக்கொள்கையினையும், வேறுசிலர் ஓர்மைக் கொள்கையினையும் பற்றுகின்றனர்.\n"}
{"id": "458266", "url": "https://ta.wikipedia.org/wiki?curid=458266", "title": "மலை ரெட்டி", "text": "மலை ரெட்டி\n\nமலை ரெட்டி, (அல்லது) கொண்டா ரெட்டி (Konda Reddis) என்பவர்கள் தொல்மூத்த பழங்குடியினராவர். இவர்கள் ஆந்திரப் பிரதேசம், ஒடிசா, தமிழ் நாடு \nமற்றும் தெலங்காணா போன்ற பகுதியில் வாழுகிறார்கள். இவர்களின் வாழ்வாதாரமாக இருப்பது வேட்டையாடுதலும் தேன் சேகரிப்பதும் ஆகும். இவர்கள் திராவிட மொழிக் குடும்பத்தைச் சார்ந்தவர்கள். இவர்கள் தெலுங்கு மொழியைப் பேசுகிறார்கள். இந்து மதத்தைச் சார்ந்த ரெட்டி என்பவர்களுக்கும் இவர்களுக்கும் முற்றிலும் தொடர்பில்லாதவர்களாக உள்ளார்கள். \n\nஇந்தியாவில் 1991 ஆம் ஆண்டு எடுக்கப்பட்ட மக்கள் தொகைகணக்கெடுப்பின்படி 432 பேர் வாழுவதாக கூறப்படுகிறது. \n"}
{"id": "458269", "url": "https://ta.wikipedia.org/wiki?curid=458269", "title": "இரும்பு(III) ஆக்சைடு", "text": "இரும்பு(III) ஆக்சைடு\n\nஇரும்பு(III) ஆக்சைடு \"(Iron(III) oxide)\" என்பது Fe2O3 என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். பெர்ரிக் ஆக்சைடு என்ற பெயராலும் இது அழைக்கப்படுகிறது. இரும்பினுடைய மூன்று முக்கியமான ஆக்சைடுகளில் இதுவும் ஒன்றாகும். இரும்பு(II) ஆக்சைடு (FeO) மற்றும் இரும்பு(II,III) ஆக்சைடு (Fe3O4) என்பவை ஏனைய இரண்டு ஆக்சைடுகளாகும். மேக்னடைட்டு என்ற கனிமமாக இவையும் இயற்கையில் கிடைக்கின்றன. ஏமடைட்டு (Fe2O3) என்று அறியப்படும் கனிமம் இரும்புத் தொழிற்சாலைகளில் இரும்பைத் தயாரிக்க உதவும் முக்கியமான மூலமாகும். ஏமடைட்டு எளிதில் அமிலங்களால் தாக்கப்படுகிறது. இரும்பு(III) ஆக்சைடு பெரும்பாலும் துரு என்று அழைக்கப்படும். சில நிகழ்வுகளில் துரு மிகுந்த பயனளிப்பதாக உள்ளது. ஏனெனில் இதன் இயைபு பல பண்புகளை பகிர்ந்து கொள்ள பயன்படுகிறது.\nSection::::கட்டமைப்பு.\nFe2O3 சேர்மத்தை பல்வேறு பல்லுருக்களில் பெறமுடியும். α மற்றும் γ நிலைகள் இவற்றில் முக்கியமானவையாகும். இங்கு இரும்பு எண்முக ஒருங்கிணைவு வடிவத்தை ஏற்கிறது, அதாவது இதன் கட்டமைப்பில் ஒவ்வொரு இரும்பு அணு மையமும் ஆறு ஆக்சிசன் ஈந்தனைவிகளால் சூழப்பட்டிருக்கும். \nSection::::ஆல்பா நிலை.\nமிகப் பொதுவான வடிவமான ஆல்பா- Fe2O3 சாய்சதுர குருந்தம் (α-Al2O3) கட்டமைப்பில் இருக்கும். இயற்கையில் ஏமடைட்டு என்ற கனிம்மாகத் தோன்றும் ஆல்பா நிலை இரும்பு(III) ஆக்சைடே இரும்பினுடைய முக்கியமான கனிமமாகக் கருதப்படுகிறது. ~260 கெல்வின் என்ற மோரின் நிலைமாற்ற வெப்பநிலைக்குக் கீழ் எதிர்பெர்ரோகாந்தப் பண்பையும், மோரின் நிலைமாற்ற வெப்பநிலை 260 கெல்வின் மற்றும் நீல் நிலைமாற்ற வெப்பநிலையான 950 கெல்வின் இரண்டுக்குமிடையில் பலவீனமான பெர்ரோகாந்தப்பண்பையும் இந்நிலை வெளிப்படுத்துகிறது. நீர்ம நிலையில் வெப்பச் சிதைவு மற்றும் வீழ்படிவாக்கல் என்ற இரண்டு முறைகளைப் பயன்படுத்தியும் இதை தயாரிப்பது எளிதாகும். அழுத்தம், துகள் அளவு மற்றும் காந்தப்புல தீவிரம்.போன்ற காரணிகளைப் பொறுத்து இதன் காந்தப்பண்புகள் அமைகின்றன.\nSection::::காமா-இரும்பு(III) ஆக்சைடு.\nகாமா-இரும்பு(III) ஆக்சைடு கனசதுரப் படிகக் கட்டமைப்பில் இருக்கும். சிற்றுறுதியை கொண்டுள்ள இந்நிலை இரும்பு(III) ஆக்சைடை உயர் வெப்பநிலைகளில் ஆல்பா நிலையிலிருந்து மாற்றுவதன் மூலம் பெறமுடியும். இயற்கையில் மேகெமைட்டு என்ற கனிமமாக இது தோன்றுகிறது. பெர்ரோகாந்தப் பண்பை கொண்டிருப்பதால் பதிவு நாடாக்களில் காமா-இரும்பு(III) ஆக்சைடு பயன்படுகிறது . மீச்சிறிய 10 நானோமீட்டருக்கும் குறைவான அளவுள்ள துகள்கள் சிறப்புபாராகாந்தப் பண்பை வெளிப்படுத்துகின்றன. காமா-இரும்பு(III) ஆக்சைடு-ஐதராக்சைடை நீர் நீக்க வினைக்கு உட்படுத்தி காமா நிலை இரும்பு(III) ஆக்சைடை தயாரித்துக் கொள்ளலாம். இரும்பு(II,III) ஆக்சைடை (Fe3O4) கவனமாக ஆக்சிசனேற்றம் செய்தும் மற்றொரு முறையில் இதை தயாரிக்கலாம் . இரும்பு(III) ஆக்சலேட்டு சேர்மத்தை வெப்பச் சிதைவுக்கு உட்படுத்தினால் மீநுண் துகள்கள் கிடைக்கும். \nSection::::பிற நிலைகள்.\nஆல்பா, காமா நிலைகளை தவிற வேறு பல இரும்பு(III) ஆக்சைடு கட்டங்களும் அடையாளம் காணப்பட்டுள்ளன அல்லது உரிமை கோரப்பட்டுள்ளன. பீட்டா நிலை கனசதுர உடல் மைய இடக்குழு Ia3 உடன் சிற்றுறுதியுடன் காணப்படுகிறது. 500 ° செல்சியசு வெப்பநிலைக்கும் (930 ° பாரன்கைட்டு) அதிகமான வெப்பநிலையில் இது ஆல்பா நிலைக்கு மாறுகிறது. ஏமடைட்டு கனிமத்தை கார்பன் உபயோகித்து ஒடுக்குதல் மூலமும், இரும்பு(III) குளோரைடு கரைசலை வெப்பச் சிதைவுக்கு உட்படுத்தியும், இரும்பு(III) சல்பேட்டை வெப்பம் சார்ந்த சிதைவுக்கு உட்படுத்தியும் இதை தயாரிக்கலாம். எப்சிலான் நிலை ஒரு சாய்சதுரமாகும். ஆல்பா மற்றும் காமா நிலைகளுக்கு இடையேயான இடைநிலைப் பண்புகளை இது காட்டுகிறது, பயனுள்ள காந்த பண்புகளைக் கொண்டிருக்கிறது. ஆல்பா மற்றும் காமா நிலைகளுடன் சேர்ந்து மாசுபட்டிருப்பதால் தூய எப்சிலான் நிலையைத் தயாரிப்பது மிகவும் சவாலானது என்று நிருபிக்கப்பட்டுள்ளது. காமா கட்டத்தின் வெப்ப நிலைமாற்ற வினையால் எப்சிலன் நிலை அதிக விகிதத்துடன் கூடிய பொருளை தயாரிக்க முடியும். எப்சிலான் நிலையும் சிற்றுறுதி நிலையாகும். இது ஆல்பா நிலைக்கு 500 முதல் 750 ° செல்சியசு வரையிலான (930 மற்றும் 1,380 ° பாரன்கைட்டு) வெப்பநிலையில் மாறுகிறது. கூடுதலாக உயர் அழுத்தத்தில் படிக உருவமற்ற நிலை ஒன்றும் கிடைக்கிறது. சமீபத்திய ஆராய்ச்சிகள் பண்டைய சீன யியான் பீங்கான் மெருகூட்டுகளில் எப்சிலான் இரும்பு(III) ஆக்சைடு இருப்பதை வெளிப்படுத்துகின்றன. இது ஆய்வகத்தில் அந்த வடிவத்தை உருவாக்குவதற்கான வழிகளைப் பற்றிய நுண்ணறிவை வழங்கக்கூடும்\n\nSection::::நீரேறிய இரும்பு(III) ஆக்சைடுகள்.\nஇரும்பு(III) ஆக்சைடு பல நீரேற்று வடிவங்களில் காணப்படுகிறது. கரையக்கூடிய Fe(III) உப்புகளின் கரைசல்களில் காரம் சேர்க்கப்படும் போது செம்-பழுப்பு நிற பசைத்தன்மை வீழ்படிவு உருவாகிறது. இது Fe(OH)3 ஐதராக்சைடு வடிவம் அல்ல. Fe2O3•H2O நீரேற்று ஆகும். இதை Fe(O)OH) என்றும் எழுதலாம். Fe(III) ஆக்சைடின் பல நீரேற்று வடிவங்களும் அறியப்படுகின்றன. சிவப்பு லெபிடோகுரோசைட்டு γ-Fe(O)OH துருவுக்கு வெளிப்புறத்தில் தோன்றுகிறது. ஆரஞ்சு கோயிதைட்டு துருவுக்கு உட்புறத்தில் தோன்றுகிறது. Fe2O3•H2O நீரேற்றை சூடாக்கும்போது இது நீரை இழக்கிறது. மேலும் 1670 கெல்வின் வெப்பநிலைக்கு சூடாக்கினால் கருப்பு நிற மேக்னடைட்டு (Fe3O4 (FeIIFeIII2O4)) கனிமமாக மாற்றப்படுகிறது. Fe(O)OH அமிலங்களில் கரைந்து [Fe(H2O)6]3+ அயனியையும், காரங்களில் கரைந்து [Fe(OH)6]3− அயனியையும் கொடுக்கிறது. \nSection::::வினைகள்.\nகார்போ வெப்ப ஒடுக்க வினை இரும்பு(III) ஆக்சைடின் முக்கியமான வினையாகும். இதனால் உருவாகும் இரும்பு எஃகு தயாரித்தலுக்குப் பயன்படுகிறது.\nஅலுமினியத்துடன் இரும்பு(III) ஆக்சைடு ஈடுபடும் வெப்ப உமிழ்வு அனல் வினை மற்றொரு முக்கியமான ஏற்ற ஒடுக்க வினையாகும்.\nஇந்த செயல்முறை இரயில் தடங்களின் தண்டவாளங்கள் போன்ற தடிமனான உலோகத்திற்கு இடையில் உருகிய இரும்பை பீங்கான் கொள்கலனைப் பயன்படுத்தி இரண்டு கம்பிகளுக்கு இடையில் வைக்கப் பயன்படுத்தப்படுகிறது. மேலும் ஆயுதங்கள் மற்றும் சிறிய அளவிலான வார்ப்பிரும்பு சிற்பங்கள் மற்றும் கருவிகளை உருவாக்க இத்தயாரிப்பு பயனாகிறது. \nஐதரசனுடன் சேர்ந்து 400 பாகை செல்சியசு வெப்பநிலையில் பகுதியாக ஒடுங்கும்போது கருப்பு நிறமான மேக்னடைட்டு கனிமம் உருவாகிறது. இக்கனிமத்தில் Fe(III) மற்றும் Fe(II) இரண்டு வகைகளும் காணப்படுகின்றன.: \nஇரும்பு(III) ஆக்சைடு நீரில் கரையாது. ஆனால் வலிமையான அமிலங்களில் உடனடியாக கரையும். ஆக்சாலிக் அமிலம் போன்ற இடுக்கி இணைப்பிற்குள்ளாகும் அமிலக் கரைசல்களிலும் கரையும். \nகார்பனேட்டுகள் அல்லது பிற உலோக ஆக்சைடுகளுடன் இரும்பு(III) ஆக்சைடு வினை புரிகையில் பெர்ரேட்டுகள் உருவாகின்றன.:\nSection::::தயாரிப்பு.\nஇரும்பு ஆக்சிசனேற்றம் அடைவதால் இரும்பு(III) ஆக்சைடு உருவாகிறது. இரும்பு நேர்மின் முனையுடன் சோடியம் பைகார்பனேட்டு உபயோகித்து மின்னாற்பகுப்பு செய்து இரும்பு(III) ஆக்சைடு உருவாகிறது.\nவிளைபொருளாக உருவாகும் நீரேறிய இரும்பு(III) ஆக்சைடு FeO(OH) என்று எழுதப்படுகிறது.\nSection::::பயன்கள்.\nSection::::இரும்புத் தொழிற்சாலைகளில்.\nஇரும்பு(III) ஆக்சைட்டின் அதிகப்படியான பயன்பாடு எஃகு மற்றும் இரும்புத் தொழில்களின் மூலப்பொருளாக இருப்பதாகும். எ.கா. இரும்பு, எஃகு மற்றும் பல உலோகக் கலவைகள் இதிலிருந்து உற்பத்தியாகின்றன. \nSection::::மெருகூட்டல்.\nபெர்ரிக் ஆக்சைட்டின் மிக நுண்ணிய தூள் ஆபரண மெருகூட்டலுக்குப் உலோக நகைகள் மற்றும் வில்லைகள் மீது இறுதி மெருகூட்டல் மற்றும் வரலாற்று ரீதியாக ஒரு அழகுசாதனப் பொருளாக பயன்படுகிறது. தூள், பசை, திண்ம பட்டை வடிவங்களில் இது விற்பனைக்குக் கிடைக்கிறது. \n\nSection::::நிறமிகள்.\nபழுப்பு நிறமி 6. பழுப்பு நிறமி 7, பழுப்பு நிறமி 101 என்ற பெயர்களில் இரும்பு(III) ஆக்சைடு ஒரு நிறமியாகப் பயன்படுத்தப்படுகிறது . பழுப்பு நிறமி 6, பழுப்பு நிறமி 101 இரண்டையும் அழகியல் பொருளாகப் பயன்படுத்த அமெரிக்க உணவு மற்றும் மருந்து நிர்வாக அமைப்பு அங்கீகாரம் கொடுத்துள்ளது. தைட்டானியம் ஆக்சைடுகளுடன் சேர்ந்து இரும்பு ஆக்சைடுகளும் பற்கள் தொழிலில் நிறமியாகப் பயன்படுகிறது .\nசுவீடிய சாயமான பாலு சிவப்பில் ஏமடைட்டு ஒரு அடையாளக் கூறாகும். \nSection::::காந்தப் பயன்பாடு.\nஇரும்பு(III) ஆக்சைடு என்பது ஒரு பொதுவான காந்தத் துகள் ஆகும். தரவுகள் சேமிப்பு, ஒளி, ஒலி பதிவு உள்ளிட்ட அனைத்து வகையான காந்த சேமிப்பு மற்றும் பதிவு ஊடகங்களில் இது காந்த வட்டுகள், காந்த நாடாக்கள் போன்றவற்றில் இது பயன்படுத்தப்படுகிறது. கணினி வட்டுகளில் அதன் பயன்பாடு கோபால்ட் கலப்புலோகம் மூலம் முறியடிக்கப்பட்டது. ஏனெனில் அது அதிக சேமிப்பு அடர்த்தி கொண்ட மெல்லிய காந்தப் படங்களை செயல்படுத்துகிறது. \nSection::::ஒளிவினையூக்கி.\nα-Fe2O3 ஓர் ஒளிநேர்மின்முனையாக சூரிய நீர் ஆக்சிசனேற்றத்தில் ஆராயப்படுகிறது. \nSection::::மருந்து.\nலேசான நமைச்சலுக்கு சிகிச்சையளிக்கப் துத்தநாக ஆக்சைடுடன் சேர்த்து காலமைன் பயன்படுத்தப்படுகிறது.\n"}
{"id": "458271", "url": "https://ta.wikipedia.org/wiki?curid=458271", "title": "அரசு அருங்காட்சியகம், லக்னோ", "text": "அரசு அருங்காட்சியகம், லக்னோ\n\nஅரசு அருங்காட்சியகம், லக்னோ, இந்தியாவில், உத்திரப்பிரதேச மாநிலத்தின் தலைநகரான லக்னோவில் உள்ளது. இந்த அருங்காட்சியகம் முன்னதாக சட்டர் மன்ஜில் மற்றும் லாய் பராடாரி என்னுமிடங்களிலும் அமைந்திருந்தது. இந்த அருங்காட்சியகம் 1963 ஆம் ஆண்டில் லக்னோ மிருகக்காட்சி சாலையில் (பனராசி பேக்) உள்ள புதிய கட்டிடத்திற்கு மாற்றப்பட்டது.\n\nSection::::சிறப்பு.\nஆரம்ப காலங்களில் அவத் தொடர்பான கலை மற்றும் சமகால பொருட்களின் தொகுப்புகள் காட்சிப்படுத்தப்பட்டிருந்தன. பின்னர், லக்னோவின் அருகிலுள்ள இடங்களிலிருந்தும், குறிப்பாக புத்தர் வளர்ந்த இடங்களிலிருந்தும், நடத்தப்பெற்ற அகழ்வாராய்ச்சியின்போது கண்டுபிடிக்கப்பட்ட பல தொல்பொருட்களைக் கொண்டு விரிவாக்கம் செய்யப்பட்டது. தற்போது, இந்த அருங்காட்சியகத்தில் லக்னோவின் (அவத்) சிற்பம், செம்பு சிலைகள், ஓவியங்கள், இயற்கை வரலாறு போன்ற பல பொருள்களைக் கொண்ட மையமாக மாறியுள்ளது. இந்த அருங்காட்சியகத்தில் ஒரு (கி.மு. 1000) எகிப்திய மம்மி மற்றும் இறந்த உடலை வைக்கக்கூடிய ஒரு மரப்பெட்டியையும் கொண்டுள்ளது. இது ஒரு நான்கு மாடி கட்டிடம் ஆகும்.\n\nSection::::வரலாறு.\nஇந்த அருங்காட்சியகம் 1863இல் துவங்கப்பட்டட அருங்காட்சியம் என்ற பெருமையையுடையது. இதில் பலவிதமான காட்சிக்கூடங்கள் காணப்படுகின்றன. அவற்றில் இயற்கை வரலாற்றின் பொருள்கள் தொடங்கி கற்காலப்பொருள்கள் வரையிலான பொருள்களைக் காணமுடியும். நான்கு தளங்களைக் கொண்டு அமைந்துள்ள இந்த அருங்காட்சியகத்தில் உள்ள காட்சிக்கூடங்களில் சமணக் கலைக் காட்சிக்கூடம், இந்திய சிற்பக் கலைக்காட்சிக்கூடம், தொல்லியல் காட்சிக்கூடம், நவாப்புகளின் கலை மற்றும் காசுகள் காட்சிக்கூடம்க்கூடம், எகிப்திய காட்சிக்கூடம், இயற்கை வரலாற்றுக் காட்சிக்கூடம், புத்தர் காட்சிக்கூடம் உள்ளிட்ட பல காட்சிக்கூடங்கள் உள்ளன. பள்ளி செல்கின்ற மாணவர்களுக்காகவும், கல்லூரியில் படிக்கின்ற மாணவர்களுக்காகவும் இந்த அருங்காட்சியகம் பல நிகழ்வுகளைத் தொடர்ந்து நடத்தி வருகின்றது. மேலும் பல திரைப்படங்களையும் வெளியிடுகிறது.\n\nSection::::திறந்திருக்கும் நேரம்.\nஇதன் நிர்வாகம் மாநில அரசால் மேற்கொள்ளப்பட்டு வருகிறது. பலவகைக் காட்சிக்கூடங்களைக் கொண்டுள்ள இந்த அருங்காட்சியகம் ஞாயிறு, செவ்வாய், புதன், வியாழன், வெள்ளி, சனி மற்றும் பொது விடுமுறை நாள்களில் திறந்திருக்கும். இந்த அருங்காட்சியகத்தை காலை 10.30 மணி முதல் மாலை 4.30 மணி வரை பார்வையிட வசதி உள்ளது. இங்கு உள்ளே செல்ல அனுமதிக்கட்டணம் வசூலிக்கப்படுகிறது. அனுமதிக்கட்டணம் இந்தியர்களிடமும், வெளிநாட்டினரிடமும் பெறப்படுகிறது. இந்தியாவைச் சேர்ந்த ஐந்து வயதிற்கு மேற்பட்ட குழந்தைகளுக்கும், பெரியவர்களுக்கும், வெளிநாட்டைச்சேர்ந்தவர்களுக்கும் இக்கட்டணம் பொருந்தும். பள்ளிக்குழந்தைகள் வரும்போது அவர்களிடமிருந்து கட்டணம் எதுவும் வசூலிக்கப்படுவதில்லை.அருங்காட்சியகத்தைச் சுற்றிப் பார்ப்பதற்கு வழிகாட்டிகள் உள்ளனர். அவர்களைப் பயன்படுத்திக்கொள்ளலாம். கேமராவிற்கு தனியாக கட்டணம் வசூலிக்கப்படுகிறது. அருங்காட்சியக இலவசச் சுற்றுலா வசதியும் இங்கு உண்டு. அவ்வசதியானது காலை 11.00 மணி முதல் நடுப்பகல் 12.00 மணி வரையிலும், மதியம் 1.00 மணி முதல் 2.00 மணி வரையிலும், மாலை 3.00 மணி முதல் 4.00 மணி வரையிலும் உள்ளது. தத்தம் வசதிக்கேற்ப பார்வையாளர்கள் இதனைப் பயன்படுத்திக்கொள்ளலாம்.\n\nSection::::செல்லும் வழி.\nஇந்த அருங்காட்சியகம் நர்ஹி என்னுமிடத்தில் அமைந்துள்ளது. அப்பகுதியானது லக்னோவில் ஹஸ்ரத்கன்ஜ் என்னுமிடத்தில் உள்ளது. மிக அருகில் உள்ள பேருந்து நிலையம் காளிதாஸ் மார்க் பேருந்து நிறுத்தமாகும். அருங்காட்சியகம் சார்பாக் புகைவண்டி நிலையத்திலிருந்து 4.2 கிலோமீட்டர் தொலைவில் அமைந்துள்ளது. மகிழ்வுந்துகளிலும், சிற்றுந்துகளிலும் கட்டண அடிப்படையில் இங்கு செல்லலாம்.\n\n"}
{"id": "458274", "url": "https://ta.wikipedia.org/wiki?curid=458274", "title": "அப்பல்லோ 1", "text": "அப்பல்லோ 1\n\nஅப்பல்லோ 1 (\"Apollo 1\", ஆரம்பப் பெயர்: ஏஎசு-204 (\"AS-204\") என்பது அமெரிக்காவின் நிலாவில் மனிதரைத் தரையிறக்கும் அப்பல்லோ விண்வெளித் திட்டத்தின் முதலாவது மனிதப் பறப்புத் திட்டமாகும். இப்பறப்பு அப்பல்லோ கட்டளை, மற்றும் சேவைத் தொகுதியின் முதலாவது பூமியின் தாழ் வட்டப்பாதையில் செலுத்தும் சோதனைத் திட்டமாக 1967, பெப்ரவரி 21 இல் விண்ணுக்கு ஏவப்படவிருந்தது. ஆனாலும், இத்திட்டம் கைகூடவில்லை. 1967 சனவரி 27 இல் ஏவல் ஒத்திகை சோதனை கேப் கென்னடி வான்படைத் தளத்தில் இடம்பெற்ற போது, விண்வெளி வீரர்கள் இருந்த விண்கூடத்தில் தீப் பற்றியதால், அதில் இருந்த கசு கிரிசம், எட்வேர்ட் வைட், ராஜர் சாஃபி ஆகிய மூன்று விண்வெளி வீரர்களும் இறந்தார்கள். இந்தத் தீ விபத்தை நினைவு கூரும் முகமாக நாசா நிறுவனம் இதற்கு \"அப்பல்லோ 1\" எனப் பெயர் சூட்டியது.\n\nநாசா இவ்விபத்து பற்றி ஆராய்வதற்காக குழு ஒன்றை நியமித்தது. இக்குழுவின் விசாரணைகளை மேற்பார்வையிட அமெரிக்க சட்டமன்றத்தின் இரு அவைகளும் தமது குழுக்களை நியமித்திருந்தன. மின்சார ஒழுக்கே நெருப்பு பரவியதன் மூலமாக தீர்மானிக்கப்பட்டது. எரியக்கூடிய நைலான் பொருள் காரணமாக தீ வேகமாக பரவியது. ஆட்கள் தங்கியிருந்த அறை அதிக அழுத்தத்தையும், தூய ஆக்சிசனைக் கொண்டிருந்தமையும் தீ பரவக் காரணமாக அறியப்பட்டது. அறையின் கதவும் உள் அழுத்தம் காரணமாகத் திறக்கப்பட முடியவில்லை. ராக்கெட்டில் எரிபொருட்கள் இல்லாததால், சோதனை அபாயகரமானதாகக் கருதப்படவில்லை, அதற்கான அவசரகாலத் தயாரிப்பில் போதியளவு கவனம் செலுத்தப்படவில்லை.\n\nசட்டமன்ற விசாரணையின் போது, முதன்மை அப்பல்லோ ஒப்பந்தக்காரர் வட அமெரிக்கன் ஏவியேசனுடனான சிக்கல்களை மேற்கோள் காட்டிய நாசாவின் உள் ஆவணத்தை மேலவை உறுப்பினர் வால்ட்டர் மொண்டேல் பகிரங்கமாக வெளியிட்டார், இது \"பிலிப்சு அறிக்கை\" என்று பிரபலமாக அறியப்பட்டது. இந்த ஆவணத்தைப் பற்றி அறியாமல் இருந்த நாசாவின் நிர்வாகி ஜேம்ஸ் ஈ. வெப் இதன் மூலம் சங்கடத்துக்குள்ளானார். நாசாவின் திறந்த தன்மை இல்லாமை குறித்து அமெரிக்க சட்டமன்றம் அதிருப்தி கொண்டிருந்த போதிலும், சட்டமன்றத்தின் இரு அவைகளும் அறிக்கையில் எழுப்பப்பட்ட பிரச்சினைகள் விபத்துக்கு எந்தவிதமான தாக்கமும் இல்லை என்று தீர்ப்பளித்தன.\n\nஇந்த விபத்தை அடுத்து, மனிதப் பறப்புப் பயணங்கள் 20 மாதங்களுக்கு இடைநிறுத்தப்பட்டன. இக்காலப் பகுதியில், கட்டளைத் தொகுதியின் அபாயகரமான பிரச்சனைகள் தீர்க்கப்பட்டன. இருப்பினும், நிலவுக் கலம் (எல்எம்), சாடர்ன் 5 நிலவு ஏவுகலம் ஆகியன வளர்த்தெடுக்கப்பட்டு தோதிக்கப்பட்டன. அப்பல்லோ 1 இன் ஏவுபொறி சாடர்ன் ஐபி முதலாவது நிலவுக்கலத்தின் சோதனை பறப்பான \"அப்பல்லோ 5\" இற்குப் பயன்படுத்தப்பட்டது. அப்பல்லோ திட்டத்தின் முதலாவது வெற்றிகரமான மனிதப்பறப்பு அப்பல்லோ 7 1968 அக்டோபரில் செலுத்தப்பட்டது.\n\nSection::::திட்டப் பின்புலம்.\n1966 அக்டோபரில், கட்டளை தொகுதியிலிருந்து நேரடியாக ஒளிபரப்ப விமானம் ஒரு சிறிய தொலைக்காட்சி ஒளிப்படக்கருவியைக் கொண்டு செல்லும் என்று நாசா அறிவித்தது. இந்த ஒளிப்படக்கருவி விண்கலத்தின் கருவிகளைக் குழுவை கண்காணிக்க விமான கட்டுப்பாட்டாளர்களை அனுமதிக்கவும் பயன்படுத்தப்படும். இந்தத் தொலைக்காட்சி ஒளிப்படக்கருவிகள் அனைத்து அப்பல்லோ மனிதப் பயணங்களில் கொண்டு செல்லப்பட்டன.\n\nSection::::விபத்து.\nசனவரி 27, கிஅநே (1800 கிநே) பிப 1:00 மணிக்கு முதலில் கிரிசமும், பின்னர் சாஃபி, வைட் ஆகியோரும் திட்டக்கலத்தினுள் நுழைந்தனர். முழுமையான அழுத்த நிலையில், தமது இருக்கைகளில் அமர்ந்து விண்கலத்தின் ஆக்சிசனையும், தொடர்புத் தொகுதிகளையும் தம்முடன் இணைத்தார்கள். கிரிசம் தனது உடைகளினூடே ஒரு வித்தியாசமான மணம் வருவதை உணர்ந்தார். இதனை அடுத்து உட்பகுதியின் காற்றின் மாதிரிகள் எடுக்கப்பட்டன. ஆனாலும், எந்த மணமும் அறியப்படவில்லை. பின்னர் இறங்குமுகக் கணிப்பு பிப 2:42 மணிக்கு தொடங்கப்பட்டது. குறிப்பிட்ட மணம் இந்த விபத்துக்கான காரணமாக விசாரணைகளில் இருந்து தெரியவில்லை.\n\n6:31:04.7 மணிக்கு, விண்வெளிவீரர்களில் ஒருவர் (கிரிசமாக இருக்கலாம் என நம்பப்படுகிறது) \"ஏய்!\", \"நெருப்பு!\", அல்லது \"புகை!\" எனக் கூச்சலிட்டார். தொடர்ந்து கிரிசமின் திறந்த ஒலிவாங்கி மூலம் இரண்டு விநாடிகள் சத்தம் கேட்டது. உடனடியாகவே, 6:31:06.2 (23:31:06.2 GMT) நேரத்தில் இன்னும் ஒருவர் (சாஃபி ஆக இருக்கலாம்) \"விமானியறையில் நெருப்பு பரவியுள்ளது\" எனக் கூறினார். 6.8 வினாடிகள் மௌனத்தின் பின்னர், ஒரு வினாடி நேரம், குழப்பமான கூக்குரல்கள் கேட்டன. 5.0 வினாடிகளின் பின்னர் அனைத்தும் ஓய்ந்தன.\n\n\n"}
{"id": "458285", "url": "https://ta.wikipedia.org/wiki?curid=458285", "title": "எஸ். பி. எஸ். அருங்காட்சியகம், ஸ்ரீநகர்", "text": "எஸ். பி. எஸ். அருங்காட்சியகம், ஸ்ரீநகர்\n\nஎஸ்.பி.எஸ். அருங்காட்சியகம் என்று அழைக்கப்படும் ஸ்ரீ பிரதாப் சிங் அருங்காட்சியகம் இந்தியாவின் காஷ்மீரின் ஸ்ரீநகரில் அமைந்துள்ள ஒரு அருங்காட்சியகமாகும். 1898 ஆம் ஆண்டில் நிறுவப்பட்ட இந்த அருங்காட்சியகத்தில் வட இந்தியாவின் பல்வேறு பகுதிகளைச் சேர்ந்த 80,000 க்கும் மேற்பட்ட பொருட்கள் காட்சிப்படுத்தப்பட்டுள்ளன.\n\nSection::::வரலாறு.\n1889 ஆம் ஆண்டில் அமர் சிங் மற்றும் எஸ்.எச். கோட்மேரி ஆகிய இருவரும் இந்திய நகரமான ஸ்ரீநகரில் ஒரு தொல்பொருள் அருங்காட்சியகத்தை நிறுவுவதற்கான முன்மொழிவை வகுத்தனர். சிங் காலனித்துவ இந்திய இராணுவத்தில் ஒரு அலுவலராக இருந்தார், கோட்மேரி ஒரு அறிஞராக இருந்தார். இந்த இருவரும் இணைந்து ஜம்மு காஷ்மீரைச் சேர்ந்த பிரதாப் சிங்கிடம்டம் ஒரு திட்டத்தை தயாரித்து அளித்தனர். பிரதாப்சிங் ஸ்ரீநகரின் ஆட்சியாளரும், அமரின் மூத்த சகோதரரும் ஆவார். மகாஜாரா இந்தத் திட்ட முன்மொழிவை ஏற்றுக்கொண்டதோடு, ஒரு அருங்காட்சியகத்தை நிறுவ அனுமதிக்க ஒப்புக்கொண்டார்; இந்தப் புதிய நிறுவனம் ஜம்மு- காஷ்மீர், பால்டிஸ்தான் மற்றும் கில்கிட் ஆகிய பகுதிகளைக் சேர்ந்த கலைப்பொருட்களைக் கொண்டதாக அமையும். இந்த அருங்காட்சியகத்தை ஜீலம் ஆற்றின் அருகே அரசுக்கு சொந்தமான ஒரு கட்டிடத்திற்குள் அமைக்க முடிவு செய்யப்பட்டது\n\nஇந்த அருங்காட்சியகத்தை அமைத்தபோது அதன் அமைப்புப் பணியை பிரிட்டிஷ் தொல்பொருள் ஆராய்ச்சியாளரான ஜான் மார்ஷல் (மற்றும் இந்திய தொல்பொருள் ஆய்வுத் துறையின் எதிர்கால இயக்குநர்) மேற்கொண்டார். அவர் இந்தியாவின் தொல்பொருள் வரலாற்றைப் பாதுகாப்பதில் பணியாற்றியதற்காக புகழ்பெற்றவர் ஆவார். ஸ்ரீநகரின் பொதுக் கணக்காளரான திரு. பிளெர்ஜி என்பவர் அருங்காட்சியகத்தின் முதல் தலைவராக நியமிக்கப்பட்டார். அருங்காட்சியகம் அதன் சேகரிப்பில் சேர்க்கப்பட்ட ஒரு பெரிய நாணயங்களின் தொகுப்பைப் பதிவுசெய்யும் பெரிய பணியினை பிளெர்ஜி மேற்கொண்டார். இந்த அருங்காட்சியகம் 1898 ஆம் ஆண்டில் பொதுமக்களின் பார்வைக்காக திறந்து வைக்கப்பட்டது, அதன் முதல் தொகுப்பாக மஜாரா பிரதாப்பின் அரண்மனை கருவூலத்திலிருந்து பெறப்பட்ட பொருட்கள் அமைந்தன.\n\nSection::::சீரமைப்பு.\n1913 ஆம் ஆண்டில் இந்திய தொல்பொருள் ஆய்வாளர் தயா ராம் சாஹ்னி பாண்டெரெந்தன், பரிஹாஸ்போரா மற்றும் அவந்திபுராவில் மேற்கொள்ளப்பட்ட தொல்பொருள் அகழ்வாராய்ச்சிகளின்போது கண்டுபிடிக்கப்பட்ட பொருட்களைக் கொண்டு இந்த அருங்காட்சியகத்தை மறுசீரமைத்தார். தனியார் சேகரிப்பாளர்களால் தத்தம் பொருட்களை நன்கொடையாகத் தந்ததன் மூலமாக அருங்காட்சியகத்தின் சேகரிப்பு தொடர்ந்து வளர்ந்து வந்தது; இவற்றில் பல பொருட்கள் உள்நாட்டுப்பொருள்களாகும்.\n\nஆரம்ப காலத்தில் டோஷ்கானாவிலிருந்து பெறப்பட்ட சால்வைகள் மற்றும் போர்க்கருவிகள் காட்சியில் வைக்கப்பட்டிருந்தன. தயா ராம் சாஹ்னி அவர்களால் மேற்கொள்ளப்பட்ட தொல்லியல் துறையின் சீரமைப்பிற்குப் பின்னர் பாண்டெரெந்தன், பரிஹாஸ்போரா மற்றும் அவந்திபுரா போன்ற இடங்களில் மேற்கொள்ளப்பட்ட அகழ்வாரய்ச்சியின் போது கண்டுபிடிக்கப்பட்ட பொருள்கள் அருங்காட்சியகச் சேகரிப்பில் முக்கியமான இடத்தைப் பெறுகின்றன. தொடர்ந்து, அலங்காரப்பொருள்கள் உள்ளிட்ட பல பொருள்கள் தனியார் சேகரிப்பிலிருந்து பெறப்பட்டு காட்சிப்படுத்தப்பட்டன. அதனதன் கால அடிப்படையில் கலைப்பொருள்கள் இங்கு அமைக்கப்பட்டுள்ளன. இவ்வருங்காட்சியகத்தில் நாணயவியல், ஓலைச்சுவடி, நுண் ஓவியங்கள், கருவிகள், பாத்திரங்கள், இசைக்கருவிகள், துணிவகைகள், தோல் பொருள்கள், சிற்பங்கள், பதப்படுத்தப்பட்ட பறவைகள் மற்றும் பிராணிகளின் உடல்கள் உள்ளிட்டவை காணப்படுகின்றன.\n\nSection::::தற்போதைய நிலை.\n2017ஆம் ஆண்டில், இந்த அருங்காட்சியகத்திற்கான இரண்டாவது கட்டிடம் கட்டி முடிக்கப்பட்டது. இந்த புதிய கட்டிடம் தீ மற்றும் பூகம்பத்தை எதிர்கொள்ளும் வகையில் கட்டப்பட்டது, மேலும் இந்த அருங்காடசியகத்தில் பிரதாப் சிங் பயன்படுத்திய பிரபலமான பொருள்கள் காட்சிப்படுத்தப்பட்டுள்ளன. 19 ஆம் நூற்றாண்டின் பழமையான கட்டிடம் இன்னும் பயன்பாட்டில் உள்ளது.\n"}
{"id": "458300", "url": "https://ta.wikipedia.org/wiki?curid=458300", "title": "நடாலியா நீதார்ட்", "text": "நடாலியா நீதார்ட்\n\nநடாலி கேத்ரின் நீதார்ட்-வில்சன் (பிறப்பு: மே 27, 1982) ஒரு கனடிய-அமெரிக்க தொழில்முறை மல்யுத்த வீரர் மற்றும் கட்டுரையாளர் ஆவார், தற்போது உலக மற்போர் மகிழ்கலை நிறுவனத்துடன் நடால்யா என்ற மேடைப் பெயரில் ரா நிகழ்ச்சியில் பங்குபெற்றதன் மூலம் இவர் பரவலாக அறியப்படுகிறார்.சுமாக்டவுன் மகளிர் வாகையாளர் பட்டம் மற்றும் பெண்கள் வாகையாளர் பட்டத்தினை தலா ஒரு முறை இவர் பெற்றுள்ளார்.\n\nஉலகின் முதல் மூன்றாம் தலைமுறை பெண் மல்யுத்த வீரர் இவர் ஆவார். இவரின் தாயார் ஹார்ட் மல்யுத்த குடும்பத்தில் அங்கத்துவம் பெற்றுள்ளார். . இவர் தனது மாமாக்கள் ரோஸ் மற்றும் புரூஸ் ஹார்ட் ஆகியோரின் கீழ் \"ஹார்ட் குடும்ப டன்ஜியனில்\" பயிற்சி பெற்றார். 2000 மற்றும் 2001 ஆம் ஆண்டுகளில் இவர் மெட்ராட்ஸ் விளம்பரத்திற்காக பணியாற்றினார். 2003 ஆம் ஆண்டில் ஸ்டாம்பீட் மல்யுத்தத்தில் அறிமுகமானார். 2004 மற்றும் 2005 ஆம் ஆண்டுகளில், இவர் இங்கிலாந்து மற்றும் ஜப்பான் ஆகிய இரு நாடுகளிலும் வெளிநாட்டில் மல்யுத்தம் செய்தார். ஜூன் 2005 இல், இவர் \"ஸ்டாம்பீட்\" \"மகளிர் பசிபிக் வாகையாளர்\" பட்டம் பெற்றார். அக்டோபர் 2006 இல் \"சூப்பர் கர்ல்ஸ்\" வாகையாளர் பட்டம்வென்றார்.\n\nஜனவரி 2007 இல், இவர் உலக மல்யுத்த பொழுதுபோக்கு நிறுவனத்துடன் ஒரு ஒப்பந்தத்தில் கையெழுத்திட்டார் மற்றும் டீப் சவுத் மல்யுத்தம், ஓஹியோ பள்ளத்தாக்கு மல்யுத்தம் மற்றும் புளோரிடா வாகையாளர் மல்யுத்தம் போன்றவற்றில் கலந்துகொண்டார். உலக மர்போர் சங்கத்தில் இருந்தபோது, இவர் தனது உறவினர், ஹாரி ஸ்மித் (அவரது உலக மற்போர் மகிழ்கலை நிறுவனம் பதவிக்காலத்தில் டேவிட் ஹார்ட் ஸ்மித் என்று அழைக்கப்பட்டார்) மற்றும் அவரது கணவர் உலக மற்போர் மகிழ்கலை நிறுவனக் காலத்தில் டைசன் கிட் என அழைக்கப்பட்ட டி.ஜே. வில்சன் ஆகியோரின் பணிகளை நிர்வகித்தார் . ஏப்ரல் 2008 இல் விக்டோரியாவுடன் தன்னை இணைத்துக் கொண்ட இவர் வீரர்களின் முக்கிய பட்டியலில் இடம்பெற்றார்.நவம்பர் 2010 இல், நீதார்ட் உலக மற்போர் மகிழ்கலை நிறுவன பெண்கள் வாகையாளர் பட்டத்தினை வென்றார் . ஜூலை 2013 முதல், மெய்தன்மை தொலைக்காட்சித் தொடரான \"டோட்டல் திவாஸின்\" முக்கிய நடிகராக நீதார்ட் இடம் பெற்றுள்ளார்.பிறகு ஆகஸ்ட் 2017 இல் நெய்தார்த் ஸ்மேக்டவுனின் பெண்கள் வாகையாளர் பட்டம் பெற்றார். உலக மற்போர் மகிழ்கலை நிறுவன வரலாற்றில் பெண்கள் வாகையாளர் பட்டம் மற்றும் சுமாக்டவுன் மகளிர் வாகையாளர் பட்டம் ஆகிய இரண்டையும் ஒரே நேரத்தில் பெற்ற முதல் பெண் இவர்.\n\nSection::::ஆரம்பகால வாழ்க்கை.\nநீதார்ட் மல்யுத்த வீரர் ஜிம் \"தி அன்வில்\" நீதார்ட் மற்றும் ஸ்டூ ஹார்ட்டின் மகள் எலிசபெத் \"எல்லி\" ஹார்ட் ஆகியோரின் மகள் ஆவார், நீதார்ட்டை மூன்றாம் தலைமுறை மல்யுத்த வீரர் ஆவார். இவருக்கு இரண்டு சகோதரிகள் உள்ளனர்; இவரது மூத்த சகோதரியான ஜெனிபர், ஒரு நல்ல சமையல்காரர் மற்றும் உணவு வழங்குபவர் ஆவார். கிறிஸ்டன் (\"மஃபி\" என்ற புனைப்பெயர்) எனும் ஒரு தங்கை உள்ளார். இவரின் தாய்வழி பாட்டி கிரேக்க வம்சாவளியைச் சேர்ந்தவர். நீதார்ட் தனது தாத்தா ஸ்டு மற்றும் அவரது மாமா பிரட் ஆகியோர் தனது மற்போர் போட்டிகள் மற்றும் வாழ்க்கைக்கு உத்வேகம் அளிப்பதாகக் கூறியுள்ளார். தொழில்முறை மல்யுத்த வீரர்களான ஹாரி ஸ்மித், டெடி, மாட் மற்றும் மைக் ஹார்ட் ஆகியோர் இவரின் உறவினர் ஆவார்.\n"}
{"id": "458301", "url": "https://ta.wikipedia.org/wiki?curid=458301", "title": "இராணி தேவதைமீன்", "text": "இராணி தேவதைமீன்\n\nஇராணி தேவதை மீன் (queen angel fish) என்பது தேவதை மீன் இனத்தை சேர்ந்த கடல் வாழ் உயிரினம் ஆகும். பொதுவாக மேற்கு அத்திலாந்திக் கடலில் வெப்பமான கடலடிப் பாறைகளின் அருகில் வசிக்கின்றன. நீல தேவதை மீன், தங்க தேவதை மீன், மஞ்சள் தேவதை மீன் என பல வகையான தேவதை மீன்கள் காணப்படுகின்றன. நீல தேவதை மீன்களும் இராணி தேவதை மீன்களும் ஒத்த தோற்றத்தை கொண்டிருந்தாலும் வெவ்வேறு வகையான இனங்களை சேர்ந்தவை. \nSection::::உருவ அமைப்பு.\nஇராணி தேவதை மீன்கள் பவளப் பாறையில் காணப்படும் மீன் வகைகளில் மிகவும் வண்ணமயமானவை. முதிர் பருவத்தை அடைந்த இராணி தேவதை மீனின் உடல் நீல நிறம் சார்ந்த நீல-பச்சை நிறமாகவும் அதன் செதில்கள் மஞ்சள் நிறத்துடனும் காணப்படும். உதடுகள், மார்புச் செட்டைகள் மற்றும் வயிற்றுப் புற செட்டைகள் மஞ்சள் நிறத்திலும், முதுகுப் புறச் செட்டை, குதச் செட்டைகளின் விளிம்புகள் கடும் நீல நிறத்திலும் காணப்படும். இவற்றின் செவுள்முட்கள் நீல நிற அடையாளத்தினை கொண்டிருப்பதாக அறியப்படுகிறது. இவை 15 ஆண்டுகள் வரை வாழும். மேலும் 3.5 பவுன்ட் (ஏறத்தாழ 1.5 கிலோ கிராம்) எடையிலும், 45 செ.மீ (17 அங்குலங்கள்) நீளம் வரையிலும் வளரக் கூடியவை.\n\nSection::::உணவு முறை.\nஇராணி தேவதை மீன்களின் முதன்மையான உணவு கடற்பஞ்சுகள் ஆகும். இவை டியுனிகேட்கள், நுங்குமீன்கள், பிளாந்தன்கள், பாசிகள் என்பவற்றையும் உட்கொள்கின்றன. மீன் குஞ்சுகள் பெரிய மீன்களில் வாழும் ஒட்டுண்ணிகளை உண்ணும். மீன் தொட்டிகளில் வளர்க்கப்படும் இவ்வின மீன்களுக்கு மாமிச, பாசி வகையான உணவுகளை உண்ணக் கொடுக்கலாம்.\n\nSection::::வாழிடம்.\nஇராணி தேவதை மீன்கள் பொதுவாக மேற்கு அத்திலாந்திக், புளோரிடா (அமெரிக்கா) மற்றும் மெக்சிகோ வளைகுடா முதல் பிரேசில் வரையிலும், கரீபியன், அண்டில்லஸ், தென் அமெரிக்க கடற்கரை மற்றும் கிழக்கு மத்திய அத்திலாந்திக் பகுதிகளில் 1 - 70 மீற்றர் ஆழத்தில் வாழ்வதாக அறியப்படுகின்றன. பெர்முடா முக்கோண பகுதிகளில் அரிதாக காணப்படுகின்றன. பவளப் பாறைகளிலும், கடலடிப் பாறைகளிலும் வசிக்கின்றன. இவை தனியாக அல்லது பெரும்பாலும் சோடிகளாக காணப்படும்.\n\nSection::::இனப்பெருக்கம்.\nமுதிர் பருவத்தை அடைந்த மீன்கள் ஆண்டு முழுவதும் சோடிகளாக காணப்படும். இவற்றில் புறச் சூழலுக்கு இன விருத்தியணுக்களை விடுவிப்பதன் மூலம் புறக் கருக்கட்டல் நிகழ்கின்றது. இவை இனப் பெருக்க காலத்தின் போது ஒவ்வொரு மாலையும் 25 முதல் 75 ஆயிரம் முட்டைகள் வீதம் ஏறத்தாழ 10 மில்லியன் முட்டைகளை வெளியிடுவதாக அறியப்படுகின்றது. முட்டைகள் ஒளி ஊடுபுகவிடக் கூடியவை. முட்டையிட்டு 15 - 20 மணி நேரங்களில் குடம்பிகள் வெளிப்படும். குடம்பிகள் பிளாந்தன்களை உணவாக உட்கொள்ளும். 3-4 வாரங்களுக்கு பின் 15-20 மில்லி மீற்றர் நீளம் வரையிலும் வளரக் கூடியவை.\n\nSection::::மீன் தொட்டிகளில்.\nஇராணி தேவதை மீன்களை முன் அனுபவமற்றவர்கள் மீன் தொட்டிகளில் வளர்ப்பது சிரமமாகும். 150 - 180 கலன்கள் கொள்ளளவு உடைய பெரிய அளவிலான தொட்டிகளிலயே வளர்க்க வேண்டுமென மீன்வள வல்லுனர்கள் பரிந்துரைக்கின்றனர். மேலும் இவை மற்ற தேவதை மீன்களை துன்புறுத்தக் கூடும்.\n\nSection::::ஒட்டுண்ணிகள்.\nஏனைய மீன்களைப் போலவே இராணி தேவதை மீன்களிலும் பல விதமான ஒட்டுண்ணிகள் வாழ்கின்றன. இவற்றின் செவுளில் \"மோனோ ஜினியன் மைக்ரோகோடைல்\" எனும் ஒட்டுண்ணிகள் காணப்படுகின்றன.\n\n"}
{"id": "458304", "url": "https://ta.wikipedia.org/wiki?curid=458304", "title": "உணவியல்", "text": "உணவியல்\n\nஉணவியல் என்பது உணவின் பயனைக் கற்பிப்பது ஆகும். உணவு என்பது உடலின் தொழில்களைச் சரிவர நடத்துவிக்கும் மூலப்பொருள்களைத் தருவது. உணவியல் உணவின் பகுதிகளை ஆராய்ந்து, நோய்க்காலத்தும், நோயில்லாதபோதும் எந்தெந்த உணவுகளை எந்தெந்த முறைகளில் சமைத்துச் சாப்பிட வேண்டும் என்று காட்டுகிறது. நோயுற்றபோது செய்யும் சிகிச்சை முறைகளில் உணவியலும் ஒன்று.\n\nவிஞ்ஞான உலகத்தில், உணவியல் ஒரு தனிக் கலையாகப் பத்தொன்பதாம் நூற்றாண்டில் பிறந்து இருபதாம் நூற்றாண்டில் பெரிதும் வளர்ச்சியடைந்திருக்கிறது. அதன் வளர்ச்சிக்கேற்ப, அதை நடைமுறையில் பயன்படுத்துவதற்கு வேண்டிய அறிவும் ஒரு தனிக் கலையாகப் பிறந்திருக்கிறது. அந்தக் கலைக்குத் துணையாகவுள்ள விஞ்ஞானப் பகுதிகள் பல. பௌதிகம், உயிரியல், சமூகவியல், கல்விப் பயிற்சி, உணவுப் பத்தியம், உணவு நிருவாகம், உணவுப் பங்கீடு, சமையல் ஆகிய பல துறைகள் உணவியலில் தொடர்புகொண்டிருக்கின்றன. இந்த அறிவைப் பெற்றவர்கள், உணவியலறிஞர்களாகக் கல்லூரிகளிலும், சுகாதார நிலையங்களிலும், தொழிற்சாலைகளிலும், இராணுவம் முதலானவைகளிலும் சேவை செய்து, பங்கிடுவதில் சிக்கனம், திறமை, கட்டுப்பாடு ஆகிய பண்புகளைக் காட்டுகின்றனர்.\n\nSection::::திட்ட உணவு.\nஉணவு வாழ்க்கையில் எந்த நிலையிலும் ஒவ்வொருவருக்கும் தேவையான சக்தியையும் மூலப்பொருள்களையும் தகுந்தபோதிய அளவில் தருவதற்கு அதுசீருணவாக (Balanced diet) அமையவேண்டும். சீருணவு, ஆரோக்கியமான காலத்தில் வாழ்க்கைச் செயல்களுக்கும், நோயுற்றபோது நோய் நீக்கத்திற்கும் இன்றியமையாதது. சீருணவின் உபயோகத்தைப் பரவச் செய்யும் பொருட்டு உணவியலானது முயல்கிறது ; ஆராய்ச்சிகளின் உதவியால் உணவின் பயன்களை ஆய்ந்து, உணவை விஞ்ஞான முறையில் தயாரிக்கக் கற்பிக்கிறது. எலன் எச். ரிச்சர்ட்ஸ் என்ற அமெரிக்கப் பெண்மணி, குறிப்பிட்ட ஒருவருக்கு, எந்தெந்த உணவை, எந்தெந்த வேளையில், எப்படியெப்படிச் சமைத்துத் தருவது என்று கற்பிப்பது உணவியல் என்று வருணித்தார். உணவியல் கூறுகிறபடி உணவுத் திட்டங்களமைத்து. உணவுப் பொருள்களை வாங்கிச் சமைத்துப் பரிமாறி, மக்கள் பயனுறச் செய்பவர்கள் உணவியலறிஞர்கள். அவர்கள் வகுக்கும் உணவுவகைகளை உணவுத் திட்டங்கள் (Dietaries) என்று கூறலாம்.\n\nSection::::உணவின் தொழில்கள்.\nஆதிமனிதனுடைய முதல் தொழிலே உணவைத் தேடுவதுதான். அந்த உணவுத் தேட்டமே, இன்றைய நாகரிகத்திற்கும் அடிகோலிற்று. உணவின் மூலமாகச் சமுதாய உணர்ச்சியும் வளர்ந்தது. தனியாக வேட்டையாடிப் பச்சை இறைச்சியையுண்ட முதல் மனிதன், பிறகு கூட்டமாகச் சேர்ந்து உணவைப் பதமிடும் கருவிகளை உண்டாக்கினான். குடும்பங்கள் சேர்ந்து பயிர்த்தொழிலைச் செய்தன. கிராமங்கள் கூடின. உணவுள்ள கிராமங்களுக்கும், உணவில்லாத கிராமங்களுக்கும் பூசல்கள் தோன்றின. இன்றைய உலகிலும், உணவு ஒரு பெரிய படைக்கலமாகிவிட்டது. உணவு ஒன்றே உலக சமாதானத்தை நிறுவ முடியுமென்று ஐக்கிய நாடுகளின் அவை உணவு, விவசாயப் பகுதியும் கூறுகிறது. உணவை உற்பத்தி செய்து உண்ணும் முறைகள் மாற மாற, உணவுடன் சுவையும், நாகரிகமும், மற்றச் சம்பிரதாயங்களும் வளரத் தொடங்கிவிட்டன. சமையல் வேலை ஒரு கலையென்பதற்கு 'நளபாகம்' என்ற தொடரொன்றே போதிய சான்றாகும்.\n\nSection::::முக்கியத்துவம்.\nஉணவின் தொழில்கள் உடலாகிய எந்திரத்தை இயக்கச் சக்தியைத் தருவது ; உடல் வளர்ச்சிக்கு வேண்டிய சத்துக்களைத் தருவது ; உடலின் பல பாகங்களைக் கட்டுவது, உடலின் மாறுதல்களைத் தாங்குவது; உடலின் கழிவுகளைச் சரிப்படுத்துவது; உடலின் நுண்ணிய தொழில்கள் எல்லாவற்றையும் கண்காணிப்பது; உடல் அணுக்களுக்கு உகந்த 'உள் சூழ்நிலை'யை (Internal environment) அமைத்துத் தருவது ; உணவுக் குறைகளை அகற்றுவது ; நோயை விரட்டுவது எனப் பலவாகும். நோய் நீக்கத்தில் உணவு முதன்மை பெற்றிருக்கிறது. இதுகாறும் மனித அறிவுக்கெட்டாமலிருந்த சில மூளை நோய்களும் இன்றைய உணவியலறிவின் மூலமாகக் குணமடைகின்றன. தெற்றுவாயருக்குங்கூட உணவின் மூலமாகப் பேசும் ஆற்றல் உண்டாகிறது.\nSection::::இருபதாம் நூற்றாண்டில் உணவியலறிவு.\nஉணவைப் பற்றிய அறிவு விஞ்ஞான முறையில் பரவும் போது, பழைய உணவியல் கொள்கைகள் மாறிப் புதியன புகுகின்றன. காய்ச்சல் வரும்பொழுது, தண்ணீரே பருகக் கூடாதென்று ஒரு காலத்தில் இருந்தது. ஆனால், இப்பொழுது காய்ச்சல் வந்தால் தண்ணீர் வரையறையில்லாமல் தரவேண்டும் என்று தெரிகிறது. உணவியலறிவு தோன்றிய முதற்பகுதியில், உணவின் தனித்தனிப் பகுதிகளைப் பற்றியே நன்றாக நினத்து வந்தார்கள். ஆனால் இப்பொழுது தனித்தனியான உணவுச் சத்துக்களின் பயன், அவை ஒன்றாகச் சீராகக் கலக்கும் பொழுது வேறாகிவிடுகின்றது என்று தெரிய வருகிறது. மேலும், அந்தக் காலத்தில் ஓர் உணவுப்பகுதி உடலுக்கு நல்லதென்று தெரிந்தாலும், எந்த அளவில் அது நன்மை தரும் என்று தெரியாமல் இருந்தது. ஆனால் இன்றைய ஆராய்ச்சிகளால், ஓர் உணவு சிறிய அளவில் சுகத்திற்கு உதவியாக இருந்தாலும், அதே உணவு மிகுந்த அளவில் துன்பத்தை உண்டாக்கும் என்று அறிகிறோம் ஓர் உணவு சத்திலும், விலையிலும், சமைப்பதற்கும், சீரணமாவதற்கும் சிறந்ததாக இருந்தாலும் அவ்வுணவை உட்கொள்பவனுடைய உடலுக்கும், பழக்கத்திற்கும், விருப்பத்திற்கும் பொருந்தாமற் போய்விடலாம். சில உணவுகள் எளிதில் சீரணமாகும். சில மிகவும் கடினமான முயற்சிகளுக்குப் பின் சீரணமாகலாம்.\n\nSection::::வயதுக்கேற்ற உணவு.\nஷேக்ஸ்பியர் என்ற ஆங்கிலக் கவியரசர் \"வாழ்க்கையில் அவரவர் வயதுக்கேற்ப, ஏழு பருவங்களில், உணவையும் மாற்றிக்கொள்ள வேண்டும்\" என்று கூறியது, இக்கால உணவியல் கொள்கைகளை ஆதரிக்கிறது. \n\nSection::::உணவின் பகுதிகள்.\nஉணவின் அமிசங்கள் சீருடன் கலந்து உணவில் சேராதபொழுது, ஊட்டக் குறைவினாலுண்டாகும் நோய்கள் (Nutritional deficiency diseases) தோன்றுகின்றன. அந்த நிலைமையைத் 'தவறான ஊட்டம்' (Malnutrition) என்று கூறுவார்கள். நாம் உண்ணும் எல்லா உணவுப்பொருள்களையும், தானியங்கள், பருப்புக்கள், கொட்டைகள், எண்ணெய் விதைகள், காய்கறிகள், கனிகள், பால், வெண்ணெய், தயிர், இறைச்சி, மசாலைகள் என்று பிரிக்கலாம். இவையனைத்திலும் சில முக்கிய உணவுச் சத்துக்கள் அடங்கியுள்ளன. கார்போஹைடிரேட்டுக்கள் என்ற மாச்சத்துக்கள், புரோட்டீன்கள் என்ற தசைச்சத்துக்கள், கொழுப்புக்கள், உலோக உப்பு வகைகள், வைட்டமின்கள், நார்கள் (Roughage), தண்ணீர் என்பன உணவின் பகுதிகளாகும்.\n\nஉணவின் தொழில்களில் ஒன்று சக்தியைத் தருவது என்று குறிக்கப்பட்டது. அந்தச் சக்தியை உணவில் கார்போஹைடிரேட்டுக்கள், கொழுப்புக்கள், புரோட்டீன்கள் ஆகிய மூன்று சத்துக்களின் மூலமாகவும் பெறுகிறோம்.\n\n\n\nSection::::சக்தியின் அளவு.\nசீருணவில் சேரவேண்டிய சத்துக்களின் அளவை நிருணயிப்பதற்கு, முதலாவது ஓர் ஆளுக்கு எவ்வளவு சக்தி வேண்டும் என்று பார்க்க வேண்டும். உணவியலில் சக்தியைக் கலோரி (Calorie) என்ற வெப்ப அளவால் அளக்கின்றனர். அதாவது உடலில் கார்போஹைடிரேட்டு, புரோட்டீன், கொழுப்பு ஆகிய மூன்று பொருள்களும் எரிக்கப்பட்டுச் சக்தியை அளிக்கின்றன. அந்தச் சக்தியின் அளவை, உடலில் தோன்றும் வெப்பத்தால் அளக்கிறோம்.\n"}
{"id": "458305", "url": "https://ta.wikipedia.org/wiki?curid=458305", "title": "அப்போட்டாபாத் மாவட்டம்", "text": "அப்போட்டாபாத் மாவட்டம்\n\nஅப்போட்டாபாத் மாவட்டம் (Abbottabad District) (}, பாகிஸ்தான் நாட்டின் கைபர் பக்துன்வா மாகாணத்தின் வடமேற்கில் அமைந்துள்ளது. இம்மாவட்ட நிர்வாகத் தலைமையிட நகரம் அப்போட்டாபாத் ஆகும். இம்மாவட்டம் 1,969 சகிமீ பரப்பளவு கொண்டது. \n\nSection::::எல்லைகள்.\nஅப்போட்டாபாத் மாவட்டத்தின் வடக்கில் மன்செரா மாவட்டம், கிழக்கில் முசாபராபாத் மாவட்டம், மேற்கில் ஹரிபூர் மாவட்டம் மற்றும் தெற்கில் இராவல்பிண்டி மாவட்டம் எல்லைகளாக உள்ளது.\n\nSection::::வரலாறு.\nSection::::பெயர்க் காரணம்.\nபிரித்தானிய இந்தியாவின் வடமேற்கு எல்லைப்புற மாகாணத்தின் ஹசாரா கோட்டத்தின் முதல் ஆணையாளராக பணிபுரிந்த பிரித்தானிய இராணுவ மேஜர் ஜேம்ஸ் அப்போட் நினைவாக இம்மாவட்டத்திற்கு அப்போட்டாபாத் என பெயரிடப்பட்டது. தற்போதைய அப்போட்டாபாத் மாவட்டம், முன்னர் ஹசாரா மாவட்டத்தில் ஒரு வருவாய் வட்டமாக இருந்தது.\n\nSection::::புவியியல்.\nஇம்மாவட்டத்தின் கிழக்கில் பாயும் ஜீலம் ஆறு, அப்போட்டாபாத் மாவட்டத்தையும், பூஞ்ச் மாவட்டத்தையும், இராவல்பிண்டி மாவட்டத்தையும் பிரிக்கிறது. மலைக்காடுகள் மிக்க இம்மாவட்டத்தில் தோர் மற்றும் ஹர்ரோ ஆறுகள் பாய்கிறது. \n\nSection::::மக்கள்தொகை பரம்பல்.\n2017 பாகிஸ்தான் மக்கள்தொகை கணக்கெடுப்பின்படி 2,16,534 குடியிருப்புகள் கொண்ட அப்போட்டாபாத் மாவட்டத்தின் மொத்த மக்கள்தொகை 13,32,912 ஆகும். அதில் 6,77,570 ஆண்கள் ; பெண்கள் 6,55,281 ஆகவும்; மூன்றாம் பாலித்தவர்கள் 61 ஆகவுள்ளனர்.இம்மாவட்டத்தில் இந்துகோ மொழியை 94.58% மக்கள் பேசுகின்றனர்.\n\nSection::::மாவட்ட நிர்வாகம்.\nஅப்போட்டாபாத் மாவட்ட்டம் அப்போட்டாபாத் மற்றும் ஹவேலியன் என இரண்டு வருவாய் வட்டங்களும் இமமாவட்டத்தில் நவன்செர் நகராட்சியும், 51 ஒன்றியக் குழுக்களும் உள்ளது. மேலும் இம்மாவட்டத்தில் ஹவேலான் இராணுவப் பாசறையும் உள்ளது.\n\nSection::::அரசியல்.\nகைபர் பக்துன்வா மாகாண சட்டமன்றத்திற்கு இம்மாவட்டத்திலிருந்து 4 உறுப்பினர்கள் தேர்ந்தெடுக்கப்படுகின்றனர்.\n"}
{"id": "458310", "url": "https://ta.wikipedia.org/wiki?curid=458310", "title": "தர்மராஜ் சேரலாதன்", "text": "தர்மராஜ் சேரலாதன்\n\nதர்மராஜ் சேரலாதன் (\"Dharmaraj Cheralathan\", பிறப்பு: ஏப்ரல் 21, 1975) ஒரு இந்திய கபடி வீரர், 2019 ஆம் ஆண்டின் விவோ புரோ கபடி லீக்கில் அரியானா ஸ்டீலர்ஸ் அணி சார்பாக விளையாடுகிறார். 2016இல் நடந்த கபடி உலகக் கோப்பையில் தங்கம் வென்ற இந்திய கபடி அணியில் உறுப்பினராக இருந்தார். “அண்ணா” என்ற புனைப்பெயர் கொண்ட சேரலாதன், சீசன் 4இல் பாட்னா பைரேட்ஸ் அணியில், புரோ கபடி லீக்கில் கலந்து கொண்டார். மேலும் விவோ புரோ கபடி வரலாற்றில் அதிக முறை எதிரணி வீரர்களை பிடித்த வீரர்களில் ஒருவராகத் திகழ்ந்தார். அவர் வலது மற்றும் இடது மூலையில் இருந்து விளையாடும் திறன் கொண்டவராக அறியப்படுகிறார். சேரலாதன் இரண்டு தசாப்தங்களுக்கும் மேலாக விளையாடிய அனுபவம் உள்ளது.\n\nSection::::ஆரம்ப கால வாழ்க்கை.\nசேரலாதன், தமிழ்நாட்டில் உள்ள ஒரு விவசாய குடும்பத்தில் பிறந்தவர் ஆவார். இவரது சொந்த ஊர் தஞ்சாவூர் மாவட்டம், திருக்காட்டுப்பள்ளி அருகில் உள்ள திருச்சினம்பூண்டி ஆகும். இவருக்கு ஒரு சகோதரனும், இரண்டு சகோதரிகளும் உள்ளனர். அவரது சகோதரரும் விவசாயத்தினையே, முதனமைத் தொழிலாக செய்து வருகிறார். இவரும் தனது குடும்பத்தினரும் தங்களின் பெரும்பாலான நாட்களை வயல்களில் வேலை செய்து கழித்தனர். சேரலாதனின் சகோதரர் டி. கோபுவும் புரோ கபடி லீக்கில் விளையாடியுள்ளார் மற்றும் சீசன் 6இல் தமிழ் தலைவாஸ் அணியின் களத் தடுப்பு வீரராக இருந்தார்.\n\nSection::::கபடி தொழில்.\nபுரோ கபடி தொழில்\n\nSection::::பருவம் 1.\nதொடக்க பருவத்தில் பெங்களூரு புல்ஸ் அணிக்காக விளையாடிய சேரலாதன் 39 நிறுமக் கைப்பற்று புள்ளிகளையும் 13 தடுப்பு புள்ளிகளையும் பெற்றார். இவரின் தடுப்பு புள்ளிகளின் சராசரி 56.52% விகிதமாக இருந்தது\n\nSection::::பருவம் 2.\n42 தடுப்பு புள்ளிகளுடன், இரண்டாவது பருவத்தில் பெங்களூரு புல்ஸ் பாதுகாப்புக்கு சேரலதன் தலைமை தாங்கினார். அவர் 19 கைப்பற்று புள்ளிகளுடன் தாக்குதலில் பங்களித்தார். அவரது தடுப்பு புள்ளிகளின் வீதம் 61.76% என்பதன் மூலம் இவர் சிறந்த கைப்பற்று வீரராக கருதப்படுகிறார். இந்தப் பருவத்தில் இவர் சிறந்த கைப்பற்று வீரராகக் கருதப்பட்டார்.\n\nSection::::பருவம் 3.\nஇவரை அடுத்த பருவத்தில் தெலுங்கு டைட்டன்ஸ் அணி வாங்கியது.ஐதராபாத்தில் இருந்து 31 கைப்பற்று புள்ளிகளை பெற்றார். இவரது களத்தடுப்பு விகிதத்தில் இந்தப் பருவத்தில் சிறிது சரிவு இருந்தபோதிலும், சேரலாதன் 50% க்கும் அதிகமான தடுப்பு, வீதத்தை சராசரியாகக் கொண்டிருந்தார்.\n\nSection::::பருவம் 4.\nபாட்னா பைரேட்ஸ் நான்காவது பருவத்தில் இவரை 29 லட்சத்திற்கு ஏலத்தில் எடுத்தது. மேலும் அந்த அணியின் தலைவராகவும் நியமித்தது. அவர் 39 கைப்பற்றுப் புள்ளிகளைப் பெற்றார் மற்றும் பைரேட்ஸ் அதை பின் லீக் பட்டங்களை வென்றது. இந்தப் பருவத்தில் அதிக களத்தடுப்பு வீரர்களைக் கைப்பற்றிய வீரர்கள் வரிசையில் இவர் முதலிடம் பிடித்தார்.\n\nSection::::பருவம் 5.\nஐந்தாவது பருவத்தில் இவர் புனே அணியினால் ஏலத்தில் எடுக்கப்பட்டார். ஐந்தாவது பருவத்தில் இவர் மொத்தமாக 25 தடுப்புப் புள்ளிகளைப் பெற்றார்.\n\nSection::::பருவம் 6.\n2018 ஆம் ஆண்டில் புரோ கபடி லீக் தொடரில் இவரை யு மும்பா அணி நிர்வாகம் ஏலத்தில் எடுத்தது. யு மும்பாவில் சேர்ந்த பிறகு, சேரலாதன் நாற்பது தடுப்பு புள்ளிகளைப் பெற்றார். டெல்லியில் நடைபெற்ற போட்டியில் \"குஜராத் பார்ச்சூன்ஜியண்ட்ஸை\" எதிர்த்து, யு மும்பா வெற்றி பெற்றபோது அவர் 57.97% கைப்பற்று ஸ்ட்ரைக் வீதத்தைக் கொண்டிருந்தார்.\n"}
{"id": "458314", "url": "https://ta.wikipedia.org/wiki?curid=458314", "title": "ஒன்றியக் குழு (பாக்கித்தான்)", "text": "ஒன்றியக் குழு (பாக்கித்தான்)\n\nஒன்றியக் குழு அல்லது கிராமக் குழு (Union Council or Village Council), இவ்வமைப்பு தமிழ்நாட்டின் கிராம ஊராட்சி போன்றதே. இது பாகிஸ்தானின் நிர்வாகத்தின் 5 அடுக்கு கொண்ட அமைப்பின் அடிநிலையில் உள்ள ஒரு நிர்வாக அமைப்பாகும். ஒன்றியக் குழு தலைவர் மற்றும் துணைத் தலைவர் உள்ளிட்ட 11 உறுப்பினர்களைக் கொண்ட அமைப்பாகும். ஒன்றியக் குழுவின் அன்றாடப் பணிகளை மேற்கொள்ள ஒரு செயலாளரை அரசின் சார்பாக நியமிக்கப்படுவர்.\n\nSection::::ஒன்றியக் குழுவின் அமைப்பு.\nஒன்றியக் குழுக்களை கிராமிய ஒன்றியக் குழுவாகவும், நகர்ப்புற ஒன்றியக் குழுவாகவும் பிரிக்கப்பட்டுள்ளது. \nஒன்றியக் குழுவின் தலைவர் (நசீம்), துணைத் தலைவர் (நயீப் நசீம்) மற்றும் 6 பொது உறுப்பினர்களை நேரடித் தேர்தல் மூலமும், 2 பெண் உறுப்பினர்கள், கிராமப்புறம் எனில் 1 விவசாயம் செய்யும் உறுப்பினரையும், (நகர்புறம் எனில் 1 தொழிலாளர் பிரிவு உறுப்பினரையும்), இளைஞர் சார்பாக 1 உறுப்பினர், மற்றும் இசுலாமியர் அல்லோதர் சார்பாக 1 உறுப்பினரும் நியமிக்கப்படுவார்.\n\n\n\nSection::::மேற்கோள்கள்.\n \n"}
{"id": "458318", "url": "https://ta.wikipedia.org/wiki?curid=458318", "title": "மோனா (திரைப்படம்)", "text": "மோனா (திரைப்படம்)\n\nமோனா (ஆங்கிலம்: Moana or Vaiana or Oceania) இது 2016 இல் வெளிவந்த கணிணியில் முப்பரிமான அனிமேஷன் முறையில் உருவாக்கப்பட்ட படமாகும். இது வால்ட் டிஸ்னி அனிமேஷன் ஸ்டுடியோஸ் மூலம் தயாரிக்கப்பட்டது. இதை வால்ட் டிஸ்னி பிக்சர்ஸ் தயாரித்து வெளியிட்டது. இது வால்ட் டிஸ்னி பிக்சர்ஸ் 56வது அனிமேஷன் திரைப்படமாகும். இப்படத்தை ரோன் கிளமென்ட்சு மற்றும் ஜான் மஸ்கர் ஆகிய இரு இயக்குநர்கள் இயக்கியுள்ளனர். கிறிஸ் வில்லியம் மற்றும் ஸ்டான் ஹால் ஆகிய இருவரும் உதவி இயக்குநர்களாக பணி புரிந்தனர். இத்திரைப்படம் மோனா என்றப் பெண் மற்றும் மவுய் ஆகிய இரு பாத்திரங்களும் நிக்கோல் செர்சிங்கர், டுவெயின் ஜான்சன் ஆகியோரது குரலில் அறிமுகப்படுத்துகிறது. இப்படத்தில் லின்-மானுவல் மிராண்டா, தே வாகா மற்றும் மார்க் மான்சினா ஆகியோரால் எழுதப்பட்ட பாடல்களும், மான்சினா இசையமைத்த ஒரு ஆர்கெஸ்ட்ரா இசையும் இடம் பெற்றுள்ளன\n\nஇந்த படம் ஒரு பாலினீசியன் கிராமத்தின் தலைவரின் மகள் மோனாவின் கதையைச் சொல்கிறது, அவர் டெ ஃபிட்டி தெய்வத்துடன் ஒரு மாய நினைவுச்சின்னத்தை மீண்டும் ஒன்றிணைக்க கடலால் தேர்ந்தெடுக்கப்படுகிறார். ஒரு தீவைத் தாண்டிப் போகும்போது, மோனா ஒரு புகழ்பெற்ற தேவதூதரான மவியைத் தேடியும், அவரது உதவியால் டெ ஃபிட்டிக்கு நினைவுச்சின்னத்தை திருப்பித் தந்து தனது மக்களைக் காப்பாற்றும் நம்பிக்கையில் பயணம் செய்கிறார்.\n\n\"மோனா\" நவம்பர் 23, 2016 அன்று திரையரங்கில் வெளியிடப்பட்டது. விமர்சகர்களிடமிருந்து நேர்மறையான விமர்சனங்களையே, குறிப்பாக அதன் அனிமேஷன், இசை மற்றும் குரல் போன்றவற்றிகாக பாராட்டுகள் பெற்றது. இப்படம் உலகெங்கும் 643 மில்லியன் அமெரிக்க டாலர் வருமானம் ஈட்டியது. \"சோட்டோபியா\" என்றப் படத்துடன், வால்ட் டிஸ்னி அனிமேஷன் ஸ்டுடியோஸ் ஒரே ஆண்டில் இரண்டு திரைப்படங்களை வெளியிட்டது 2002 க்குப் பிறகு இதுவே முதல் முறையாகும். 89ஆவது அகாதமி விருதுகள் நிகழ்ச்சியில்\nஇரு அகாதமி விருதிற்காக பரிந்துரைக்கப்பட்டது: சிறந்த அனிமேஷன் திரைப்படம் என்றப் பிரிவிலும், மற்றொன்று சிறந்த அசல் பாடலுக்கான \"(ஹௌ ஃபார் ஐ வில் கோ)\" அகாடமி விருதுக்கும் பரிந்துரைக்கப்பட்டது.\n\nSection::::கதை.\nமோட்டுனாய் என்றத் தீவில் வசிக்கும் பொலினீசியா மக்கள் டெ ஃபிட்டி தெய்வத்தை வணங்கி வருகிறார்கள். அந்தக் கடவுள் கடலுக்கு உயிரைத் தருகிறது. ஒரு \"பவுனமு\" கல்லை அவளுடைய இதயமாகவும், அவளுடைய சக்தியின் மூலமாகவும் கொண்டுள்ளது.. படகோட்டுவதில் நிபுணனாரான மவுய், மனிதகுலத்திற்கு படைப்பின் சக்தியை திரும்பக் கொடுக்க திருடப்பட்ட இதயத்தைத் தேடிவருகிறார். இருப்பினும், டெ ஃபிட்டி சிதைந்து போகிறது, மேலும் இதயத்தைத் தேடும் டெ கோ என்ற மற்றொருவரால் மவுய் தாக்கப்படுகிறார்: டெ கோ, என்ற எரிமலை அரக்கனுடன் நடந்த ஒரு சண்டையில், மவுய் வானத்தில் தூக்கியடிக்கப்படுகிறார். அவருடைய மிகப்பெரிய மந்திரத் தூண்டில் மற்றும் இதயமும் கடலின் ஆழத்திற்குள் போய் விழுகிறது.\n\nஒரு சில ஆண்டுகளுக்குப் பிறகு மோட்டுனாயின் தலைவன் துயின் மகள் மோனாவைக் கடல் தேர்வு செய்கிறது. அதற்குள் துயி வந்து அவளை மீட்டுச் செல்கிறார், இதனால் அவள் இதயத்தை காப்பாற்றும் பணியை இழக்கிறாள். துய் மற்றும் மோனாவின் தாயார் சீனா, ஆகியோர் தீவின் தலைவியாக பதவி ஏற்பதற்கு மோனாவை தயார்படுத்துவதற்காக கடலில் இருந்து விலகி வைக்க முயற்சி செய்கிறார்கள். பதினாறு ஆண்டுகளுக்குப் பிறகு, அவர்கள் வாழும் தீவில் தாவரங்கள் இறந்து, மீன் பிடிப்பு சுருங்குகிறது. தீவின் பாறைக்கு அப்பால் சென்று அதிகமான மீன்களை பிடிக்க எண்ணி மோனா நினைக்கிறாள். ஆனால் துய் அதைத் தடைசெய்கிறார். மோனா பாறைகளை வெல்ல முயற்சிக்கிறார், ஆனால் அலைகளால் வெல்லப்படுகிறார், மேலும் மோட்டுனுய் மீது கப்பல் உடைக்கப்படுகிறது.\n\nபின்னர் மோனா மவுய் உதவியுடன் கடலினுள் நுழைந்து டெ ஃபிட்டி தெய்வத்தின் இதயத்தை காப்பாற்றி அவளிடமே வழங்குவதாக மீதிக்கதைச் செல்கிறது.\n\n\n"}
{"id": "458321", "url": "https://ta.wikipedia.org/wiki?curid=458321", "title": "சுவை அரும்பு", "text": "சுவை அரும்பு\n\nசுவை அரும்பு என்பது சுவைப் புலனங்கம் எனப்படும் சுவை வாங்கு கலங்களைக் கொண்ட கட்டமைப்பு ஆகும். சுவை வாங்கு கலங்கள் நாக்கின் மேற்பரப்பு, மென் அண்ணம், கன்னம், களத்தின் மேற்பகுதி மற்றும் மூச்சுக் குழல்வாய் மூடி முதாலானவற்றில் காணப்படும் அரும்பு முளைகளைச் சுற்றிக் காணப்படுகின்றன.இந்தக் கட்டமைப்பு சுவை உணர்வு தொடர்பான ஐந்து சுவைக் கூறுகளான உவர்ப்பு, புளிப்பு,கசப்பு, இனிப்பு, முதலானவற்றை இனங்காண உதவுகின்றன. இந்த ஒவ்வொரு சுவைக்கும் சிறப்பான பாகங்கள் பிரிக்கப்பட்டுக் காணப்படுகின்ற போதிலும், நாக்குநாக்கின் மேற்பரபிலுள்ள எந்தப்பகுதியின் மூலமும் எல்லாச் சுவைகளும் உணரக்கூடியது என்பதை அண்மைய ஆய்வுகள் காடுகின்றன. உமிழ்நீரில் கரைந்த நிலையில் உணவுக் கூறுகள் சுவைக் கலங்களை அடைந்து அதிலுள்ள நுண் துளையூடாக அங்கிருந்து சுவை நரம்புகளை அடைகின்றன. இவை நாக்கிலுள்ள சுவை அரும்புகளைக் கொண்டுள்ள சுவை வாங்கு கலங்களில் காணப்படும். இந்த சுவை வாங்கு கலங்கள் சுவை தொடர்பான தகவல்களை மூளையிலுள்ள சுவைப்புலன் பிரதேசத்திற்குக் கடத்தும். இவை 7ஆம், 9ஆம் 10ஆம் மண்டையோட்டு நரம்புகளுடன் தொடர்புறும்.\n\nசராசரியாக மனிதரின் நாக்கில் சுமார் 2,000 முதல் 8,000 வரையான சுவை அரும்புகள் காணப்படும்.\n\nSection::::சுவைக் காம்புகளின் வகைகள்.\nசுவை அரும்புகள் அமைந்திருக்கும் நாக்கின் மேற்பரப்பில் காணப்படும் புடைப்பு போன்ற உயர்ந்து காணப்படும் அமைப்பு சுவைக்காம்புகள் எனப்படும். மனிதரின் நாக்கில் மூன்று வகையிலான சுவை அரும்புகளைக் கொண்ட சுவைக் காம்புகள் காணப்படுகின்றன:\n\nநான்காவது வகை சுவைக் காம்பான சாட்டை அமைப்பு சுவைக் காம்பு ஒரு சில எண்ணிக்கையிலேயே காணப்படும். இவை சுவை அரும்புகள் எதனையும் கொண்டிருக்காது. இவை அதிக அளவில் கரட்டின் கொண்டமைக்கப்படிருப்பதுடன் அதிக பொறிமுறை சிராய்ப்புகளுக்கு உட்படுபவையாகக் காணப்படும்.\n\nஉவர்ப்பு, இனிப்பு, புளிப்பு, துவர்ப்பு(உமாமி) ஆகிய சுவைகள் சுவைக் கலங்களில் ஒரு வகை முனைவாக்கங்களை ஏற்படுத்தும். ஆயினும் இதில் பல்வேறு நுட்பங்கள் பயன் படுத்தப்படும்.\n\nகசப்புச் சுவை Ca,அயன்களை உள்ளக வெளியிடாக வெளியிடும். இதற்கு வெளியிலிருந்து Ca தேவைப்படாது.\n\nஅரும்புகள் இரண்டு வகையான கலங்களால் ஆக்கப்பட்டிருக்கும். ஒன்று உதவு கலங்கள். மற்றையது சுவைப் புலன் கலங்கள்.\n\nஉதவு கலங்கள் அல்லது ஆதாரக் கலங்கள் எனப்படுபவை பொறிமுறை ஆதாரத்தை வழங்கும் கலங்கள் ஆகும். இவை பீப்பாக்களின் தடுப்புக்கள் போல அடுக்கப்பட்டிருக்கும். இந்த வகையில் அரும்பின் ஒரு மூடும் எல்லையை அமைத்திருக்கும். சில உதவு கலங்கள் சுவைக் கலங்களுக்கு இடையில் காணப்படுவதும் உண்டு.\n\nசுவைக் கலங்கள் ஒரு வேதியியல் உணரியாக தொழிற்படும். இவை சுவை அரும்புகளின் நடுப்பகுதியில் காணப்படும். இவை சுழலியின் வடிவத்தைக் கொண்டிருக்கும். ஒவ்வொரு கலத்தின் நடுப்பகுதியிலும் கோள வடிவிலான பெரிய கரு காணப்படும்.\n\nஇந்தக் கலத்தின் சுற்றயல் எல்லை சுவைத் துளை எனப்படும் துளையில் முடிவடையும். இது பிசிர்களாலான சிறிய மயிர்களைக் கொண்ட பகுதியில் அமைந்திருக்கும். இந்த மயிர்கள் சுவை மயிர்கள் எனப்படும்.\n\nஇதன் மையச் செயன்முறை சுவை அரும்பின் ஆழமான உச்சப் பகுதியை நோக்கியதாக இருக்கும். இச் செயன்முறை தனியான அல்லது இரண்டாகப் பிளந்த சுருள் சிரைகளில் முடிவடையும்.\n\nநரம்பு நுண்ணிழைகள் தமது குமிழ உறைகளை இழந்த பின்னர் சுவை அரும்புகளில் இணையும். அவை சுவைக் கலங்களுக்கு இடையிலான நுன்ணிய உச்சப் பகுதியில் முடிவடையும். ஏனைய நரம்பு நுண்ணிழைகள் உதவு கலங்களுக்கு இடையில் கிளை போன்று பகுதியாகப் பிரிந்து உச்சப் பகுதியில் முடிவடையும். ஆயினும் இவை சுவை நரம்புகள் அல்லாத சாதாரண உணர்ச்சி நரம்பு நார்கள் என நம்பப்படுகின்றது.\n\nசுவை அரும்புகளின் சாதாரண ஆயுள் காலம் 10 நாட்கள் என மதிப்பிடப்பட்டுள்ளது.\n"}
{"id": "458323", "url": "https://ta.wikipedia.org/wiki?curid=458323", "title": "யாக்கை (திரைப்படம்)", "text": "யாக்கை (திரைப்படம்)\n\nயாக்கை (yaakkai) என்பது 2017 ஆம் ஆண்டு வெளிவந்த இந்திய தமிழ் காதல் மற்றும் குற்ற திரில்லர் திரைப்படம் ஆகும். இதில் கதாநாயகனாக கிருஷ்ணாவும், கதாநாயகியாக சுவாதி ரெட்டியும் நடித்துள்ளனர். மேலும் பிரகாஷ் ராஜ், ராதா ரவி, குரு சோமசுந்தரம் ஆகியோர் முக்கிய கதாப் பாத்திரங்களில் நடித்துள்ளனர். யுவன் சங்கர் ராஜாவின் இசையமைப்பில் இத்திரைப்படம் 2017 ஆம் ஆண்டு மார்ச்சு 3 அன்று வெளியிடப்பட்டது.\nSection::::கதைச்சுருக்கம்.\nவெளிநாட்டில் இருந்து வரும் ஶ்ரீராமிடம் (குரு சோமசுந்தரம்) அவரது தந்தையும் வைத்தியருமான கிருஷ்ணமூர்த்தியின் (ராதா ரவி) கொலை சம்மந்தமாக காவல் அதிகாரியான சகாயம் (பிரகாஷ்ராஜ்) விசாரணை நடத்துகின்றார். மற்றுமொரு காட்சியில் கல்லூரி மாணவரான கதிர் (கிருஷ்ணா) அதே கல்லூரியில் பயிலும் சேவை மனப்பான்மையுள்ள கவிதாவை (சுவாதி ரெட்டி) நேசிக்கிறார். தான் சொந்தமாக உழைத்த பணத்தில் தங்கச் சங்கிலி ஒன்றை பரிசளிக்க கவிதாவை சந்திக்க புறப்படுகிறார்.  அவர் கண் எதிரிலேயே கவிதாவின் மீது ஒரு ஆட்டோ மோதுகிறது. ரத்த வெள்ளத்தில் கிடக்கும் அவரை ஒரு ஆம்புலன்ஸ் ஏற்றி செல்கிறது. குற்றுயிராக கிடக்கும் கவிதாவை ஆம்புலன்ஸ் சாரதி சுத்தியலால் அடித்து கொலை செய்கிறார். கொலைகளுக்கான காரணமும், கதிரின் பழிவாங்களுமே திரைப்படத்தின் மீதிக்கதை...\n\nSection::::நடிகர்கள்.\nகிருஷ்ணா - கதிர்\n\nசுவாதி ரெட்டி - கவிதா\n\nபிரகாஷ் ராஜ் - சகாயம்\n\nராதாரவி - கிருஷ்ண மூர்த்தி\n\nகுரு சோம சுந்தரம் - ஶ்ரீ ராம்\n\nஎம். எஸ். பாஸ்கர் - கதிரின் தந்தை\n\nஜி. மாரிமுத்து - கவிதாவின் தந்தை\n\nமயில்சாமி\n\nசிங்கம்புலி\n\nஹரி கிருஷ்ணன் - நூர்\n\nSection::::தயாரிப்பு.\n2013 ஆம் ஆண்டில் குழந்தை வேலப்பன் மற்றும் கிருஷ்ணா ஆகியோர் இடயம் என்ற பெயரில் புதிய  திரைப்படம் ஒன்றை தயாரிப்பதாக அறிவித்தனர். அவர்கள் இதயம் என்ற பெயரில் 1991 ஆம் ஆண்டு வெளிவந்த திரைப்படத்தின் தயாரிப்பாளர்களிடமிருந்து தலைப்பு உரிமையை வாங்கியிருந்தனர். பிரகாஷ் ராஜ் காவல் அதிகாரியாகவும், சுவாதி ரெட்டி கதாநாயகியாகவும் ஆறு நாட்கள் படப்பிடிப்புகள் நடந்த பின் 2014 ஆம் ஆண்டு நவம்பரில் திரைப்படத்தின் தலைப்பை யாக்கை என்று மாற்றுவதாக தெரிவித்தனர். கிருஷ்ணா மற்றும் சுவாதி ரெட்டி இணைந்து நடித்த மற்றுமொரு திரைப்படமான யட்சன் (2015)   நிறைவடையும் வரை படப்பிடிப்பு நிறுத்தப்பட்டது.\n\n2016 ஆம் ஆண்டில் படப்பிடிப்பு மேலும் முன்னேறியது. திரைப்படத்தின் எதிர்மறையான கதாபாத்திரத்திற்காக குரு சோம சுந்தரம் இணைந்தார் படப்பிடிப்புகள் பிரதானமாக சென்னை முழுவதும் கல்லூரி வளாகங்களில் நடைபெற்றன. அதே சமயம் கோவை, ஊட்டி மற்றும் கோத்தகிரி ஆகிய இடங்களிலும் காட்சிகள் படமாக்கப்பட்டன. 2016 ஆம் ஆண்டின் சூலையில் தயாரிப்பின் இறுதி கட்ட வேலைகள் நடந்தன. கிருஷ்ணா ஒரே நாளில் அவர் நடித்த காட்சிகளுக்கு டப்பிங் செய்தார்.\n\nSection::::ஒலிப்பதிவு.\nயாக்கை திரைப்படத்தின் இசைத்தொகுப்பு வெளியிடப்படுவதற்கு முன்னர் திரைப்படத்தின் இரண்டு பாடல்கள் படத்தினை விளம்பரப் படுத்தும் நோக்கில் வெளியிடப்பட்டன. யுவன் சங்கர் ராஜா பாடிய \"நீ\" என்ற பாடல் 2016 ஆம் ஆண்டில் காதலர் தினத்தை முன்னிட்டு வெளியிடப்பட்டது. அதே நேரத்தில் தனுஷ் பாடிய \"சொல்லித் தொலையேன் மா\" என்ற மற்றொரு பாடல் 2016 ஆம் ஆண்டு சூலை மாதம் வெளியிடப்பட்டது. இத்திரைப்படத்தில் நான்கு பாடல்கள் இடம் பெற்றிருந்தன.\n"}
{"id": "458325", "url": "https://ta.wikipedia.org/wiki?curid=458325", "title": "அதானி குழுமம்", "text": "அதானி குழுமம்\n\nஅதானி குழுமம் குஜராத்தின் அகமதாபாத்தை தலைமையிடமாகக் கொண்ட ஒரு இந்திய பன்னாட்டு நிறுவனமாகும். இது 1988 ஆம் ஆண்டில் கவு தம் அதானி என்பவரால், முதன்மை நிறுவனமான அதானி எண்டர்பிரைசஸ் லிமிடெட் (முன்பு அதானி எக்ஸ்போர்ட்ஸ் லிமிடெட்) ஒரு பொருள் வர்த்தக நிறுவனமாக நிறுவப்பட்டது. இதன் தலைவராக கவுதம் அதானி உள்ளார். இந்நிறுவனத்தின் பல்வேறு வணிகங்களில் ஆற்றல், வளங்கள், தளவாடங்கள், வேளாண் வணிகம், ரியல் எஸ்டேட், நிதி சேவைகள், பாதுகாப்பு மற்றும் விண்வெளி ஆகியவை அடங்கும். இக்குழுவின் வருடாந்த வருவாய் 13 பில்லியன் டாலர்கள் ஆகும். இந்த நிறுவனம் 50 நாடுகளில் 70 இடங்களில் செயல்படுகிறது. இது இந்தியாவின் மிகப்பெரிய துறைமுக உருவாக்குநர் மற்றும் இயக்கும் நிறுவனமாகும், இது முந்த்ரா துறைமுகம் உட்பட பத்து துறைமுகங்கள் மற்றும் டெர்மினல்களைக் கொண்டுள்ளது. சிங்கப்பூரில் உள்ள வில்மர் இன்டர்நேஷனலுடன் ஒரு கூட்டு முயற்சியின் மூலம், இக்குழுமம் இந்தியாவின் மிகப்பெரிய சமையல் எண்ணெய் பிராண்டான பார்ச்சூன் சொந்தமாக் கொண்டுள்ளது. \n"}
{"id": "458326", "url": "https://ta.wikipedia.org/wiki?curid=458326", "title": "சரந்தா காடுகள்", "text": "சரந்தா காடுகள்\n\nசரந்தா காடு என்பது இந்திய மாநிலமான ஜார்க்கண்டில் மேற்கு சிங்பூம் மாவட்டத்தின் மலைப்பாங்கான பகுதியில் அமைந்துள்ள அடர்ந்த காடாகும். இந்தப் பகுதி சிங் தியோ குடும்பத்தின் ( சாராய்கேலாவின் முந்தைய அரச குடும்பம்) தனியார் வேட்டை இருப்பிடமாக இருந்தது. இந்த காடு 820 சதுர கிமீ. பரப்பளவைக் கொண்டுள்ளது. சரந்தா (செரெங்டா) என்பதற்குப் பாறையிலிருந்து வரும் நீர் என்று பொருள் இங்கு உயரத்தில் வனப்பகுதியின் நடுவே தல்கோபாத் என்ற இயற்கையழகு நிறைந்த ஒரு கிராமம் உள்ளது. தல்கோபாத் கிராமம் மனோகர்பூரிலிருந்து சுமார் -ஆகவும், ஜாம்ஷெட்பூரிலிருந்து .சுமார் தூரத்திலும் அமைந்துள்ளது.\n\nஇப்பகுதியில் இரும்புத் தாது உட்பட சுரங்க நகரங்களான குவா, சிரியா, கிரிபுரு, நோமுண்டி ஆகிய நகரங்களில் ஹோ இனப் பழங்குடி மக்கள் வசிக்கின்றனர்.\n\nசால் (ஷோரியா ரோபஸ்டா) இப்பகுதியில் மிக முக்கியமான மரமாகும், மேலும் இப்பகுதியில் பாறை மண் அதிகளவில் காணப்படுகிறது. இங்குள்ள சால் மரமானது இலையுதிர் மரமாகும். மற்றும் கோடைகாலத்தின் ஆரம்பத்தில் அதன் இலைகளை உதிர்த்து விடுகிறது எனினும் இப்பகுதியிலுள்ள காடுகளின் வளர்ச்சி பொதுவாக எப்பொழுதும் பசுமையானதாகவே உள்ளது. சரந்தா காடுகளில் மாம்பழம், நாவல்மரம், பலாப்பழம், கொய்யா போன்ற மரங்கள் உள்ளன. இதர முக்கியமான மரங்கள் இலுப்பை, குசும், திலாய், ஹரின் ஹாரா( Armossa rohitulea), குலார் ( பைக்கஸ் glomerata ), மற்றும் கரு மருது. ஆகிய மரங்களும் உள்ளன.\n\nபாதுகாக்கப் பட்ட வனப்பகுதி பல விலங்குகளின் இருப்பிடமாகும். இப்பகுதியின் சரந்தா மற்றும் போராஹத் காடுகளில் காட்டு யானைகள் பொதுவாகக் காணப்படுகின்றன. கடமான் மற்றும் புள்ளிமான் மந்தைகள் எப்பொழுதும் காடுகளைச் சுற்றித் திரிகின்றன. காட்டெருது இங்கு இன்னும் காணப்படுகிறது. புலிகள் எப்பொழுதும் ஏராளமாக இல்லை எனினும் இங்குஅவை ஒரு குறிப்பிட்ட அளவில் வசிக்கின்றன். சிறுத்தைகள் இங்கு அதிகம் காணப்படுகின்றன.\n\nசரந்தா காடுகளின் மனிதர்கள் நுழையவியலாத, வசிக்கவியலாத 1100 ஹெக்டேர் காடுகளில் சுமார் 40% காடுகள் இங்குள்ள இரும்புத்தாது எடுப்பதற்காகச் சுரங்கங்கள் தோண்டி வெட்டியெடுக்கக் குத்தகைக்கு விடப்பட்டுள்ளன. சுரங்க குத்தகைக்கு மேலும் பல புதிய ஆர்வலர்கள் காத்திருக்கிறார்கள். சரந்தாவின் காடு பல யானைகளின் வாழ்விடமாகும். மேலும் ஒடிசாவின கேந்துஜர் மாவட்டத்தைச் சேர்ந்த யானைகளின் வாழ்விடங்களோடு ஒன்றுக்கொன்று ஒட்டிய தொடர்புடையவை. கரோ மற்றும் கொய்னா என்ற வற்றாத நதிகள் இந்த வனப்பகுதிகளில் பாய்கின்றன. எனவே இங்கு பலவிதமான மலர் தாவரங்கள் மற்றும் விலங்கின வளங்களின் ஆதாரமாக இப்பகுதித் திகழ்கிறது. இருப்பினும் 70-80% காடுகள் அழிக்கப்பட்டுவிட்டன; மரங்கள் அறுவடை செய்யப்பட்டுள்ளன; இன்று இந்தத் தளம் சுற்றுச்சூழல் நெருக்கடியை எதிர்கொண்டிருக்கிறது\n\nஇந்த பகுதி முன்னர் மாவோயிஸ்ட் மற்றும் நக்சல் இயக்கங்களால் பிரச்சனைக்குரியதாக இருந்தது. ஆனால் அண்மைய ஆண்டுகளில் பிரச்சினைகள் தணிந்தன. மேலும் இது ஒரு முக்கிய சுற்றுலா மையமாகவும் மாறியுள்ளது. மனோகர்பூர் பகுதியில் பல சுற்றுலா இடங்கள் உள்ளன. அக்டோபர் முதல் மார்ச் மாதம் வரையிலான காலங்கள் இங்கு சுற்றுலா செல்ல ஏற்றகாலமாகும்.\n\nSection::::சரந்தா வளர்ச்சித் திட்டம்.\nசரந்தா அபிவிருத்தி திட்டம் (எஸ்.டி.பி) என்பது சரந்தா காட்டில் மாவோயிஸ்டுகளால் பாதிக்கப்பட்ட கிராமங்களை வளர்ச்சியடையச் செய்வதற்கான ஒரு திட்டமாகும். மாவோயிஸ்டுகளின் பல பயிற்சி முகாம்கள் அங்கு அமைந்துள்ளன. 56 கிராமங்களில் 36,500 மக்கள் தொகையுடன் சுமார் 7000 பழங்குடி குடும்பங்கள் உள்ளன.\n\nசரந்தா அபிவிருத்தி திட்டத்தின் முக்கிய கூறுகள் பின்வருமாறு:\n\n"}
{"id": "458338", "url": "https://ta.wikipedia.org/wiki?curid=458338", "title": "வட சீனச் சமவெளி", "text": "வட சீனச் சமவெளி\n\nவடக்கு சீனச் சமவெளி (North China Plain) () என்பது பிந்தைய தொன்னெழு காலம் மற்றும் புதுவெழு காலம் ஆகிய காலத்தில் தோன்றிய பெரிய அளவிலான பள்ளத்தாக்கு மற்றும் வடிநிலம் ஆகும். பின்னால் இது மஞ்சள் ஆற்றின் படிவுகளால் மாற்றியமைக்கப்பட்டது. சீனாவின் மிகப்பெரிய வண்டல் மண் சமவெளி ஆகும். இந்தச் சமவெளி வடக்கே யான்சான் மலைத்தொடராலும், மேற்கே டாய்காங் மலைத்தொடராலும், தெற்கில் டேபி மலைத்தொடர் மற்றும் டியான்மு மலைத்தொடராலும், கிழக்கில் மஞ்சள் கடலாலும் சூழப்பட்டுள்ளது. மஞ்சள் ஆறு இச்சமவெளியின் மையப்பகுதியில் பாய்ந்தோடி போகாய் கடலில் கலக்கிறது.\n\nவட சீனா சமவெளி எனான், எபீ மற்றும் சாண்டோங் மாகாணங்களில் பெரும்பகுதி வரை பரவியுள்ளது, மேலும் வடக்கு ஜியாங்சு மற்றும் அன்கூய் மாகாணங்களில் உள்ள யாங்சே சமவெளியுடன் இணைகிறது. மஞ்சள் ஆறானது இந்த மக்கள் அடர்த்தியாக வாழும் பகுதிகளில் வளைந்து நெளிந்து ஓடி போகாய் கடலில் கலக்கிறது. இந்தச் சமவெளியானது சீனாவின் மிக முக்கியமான விவசாயப் பிரதேசமாகும். இங்கு சோளம், கோதுமை, காய்கறிகள் மற்றும் பருத்தி ஆகியவை விளைவிக்கப்படுகின்றன. \"மஞ்சள் பூமியின் நிலம்\" எனவும் அழைக்கப்படுகிறது.\n\nஇந்தச் சமவெளியின் தெற்குப் பகுதியானது மரபுரீதியாக மத்திய சீனச் சமவெளி என அழைக்கப்படுகிறது. இந்தச் சமவெளியே சீனப் பண்பாட்டின் நாகரிகத்தின் தொட்டிலை உருவாக்குகிறது.\n\nஇந்தச் சமவெளியானது 409,500 சதுர கிலோமீட்டர்கள் (1,58,100 சதுர மைல்கள்) பரந்து விரிந்துள்ளது. இந்தச் சமவெளியின் பெரும்பகுதியானது கடல் மட்டத்திலிருந்து 50 மீட்டர் (160 அடி) அளவு உயரத்திலேயே அமைந்துள்ளது. இந்த மஞ்சள் சமவெளியானது சீனாவில் சோளம், சிறுதானியம், மக்காச்சோளம் மற்றும் பருத்தி உற்பத்தியின் மிக முக்கியப் பகுதியாக அமைந்துள்ளது. கோதுமை, எள் மற்றும் நிலக்கடலை ஆகிய பயிர்களும் இப்பகுதியில் விளைகின்றன. இந்தச் சமவெளியானது உலகிலேயே மிக அதிகமான மக்கள் அடர்த்தி கொண்ட பகுதிகளில் ஒன்றாக உள்ளது.\n\nசீனாவின் தேசியத் தலைநகரான பெய்ஜிங் மற்றும் தியான்ஜின் ஆகியவை இந்தச் சமவெளியின் வடகிழக்கு விளிம்பில் அமைந்துள்ளது. இது வடகிழக்கு கடற்கரைக்கு அருகில் உள்ள ஒரு முக்கியமான தொழில் நகரமும், வணிகத் துறைமுகமும் ஆகும். இந்தச் சமவெளியில் சாண்டாங்கில் உள்ள செங்லி எண்ணெய்ப் படுகை ஒரு முக்கியமான பெட்ரோலிய வளப்பகுதியாகும்.\n\nSection::::வரலாற்று முக்கியத்துவம்.\nவட சீனா சமவெளியின் புவியியல் ஆழமான கலாச்சார மற்றும் அரசியல் தாக்கங்களைக் கொண்டுள்ளது. யாங்சியின் தெற்கே உள்ள பகுதிகளைப் போலல்லாமல், சமவெளியானது பொதுவாக மலைகளால் தடையேதுமின்றியும், மிகக் குறைவான ஆறுகளைக் கொண்டும் பரந்து கிடக்கிறது. இதன் விளைவாக குதிரை மூலமான தகவல் தொடர்பு இச்சமவெளியில் விரைவானதாக இருந்துள்ளது. இதன் விளைவாக, தெற்கு சீனாவில் உள்ள மொழிகள் மற்றும் பேச்சுவழக்குகளின் பெருக்கத்திற்கு மாறாக இச்சமவெளியில் பயன்பாட்டில் இருக்கும் பேச்சு மொழி ஒப்பீட்டளவில் ஒரே மாதிரியானதாக உள்ளது.கூடுதலாக, விரைவான தகவல்தொடர்புக்கான சாத்தியம் இருந்த காரணத்தாலேயே சீனாவின் அரசியல் மையம் இங்கு அமைந்துள்ளது என்பதை உணர்ந்து கொள்ளலாம்.\n\nஸ்டெப்பி புல்வெளிகள், சுங்கேரியாவில் உள்ள பாலைவனம்,உள் மங்கோலியா மற்றும் வடகிழக்கு சீனா ஆகியவற்றுடன் படிப்படியாக இந்தச் சமவெளியின் வளமான மண் இணைவதால், நாடோடிகள் மற்றும் பகுதியளவு இடம் பெயர்வோர் (பூர்வகுடிமக்கள்) ஆகியோரின் படையெடுப்பிற்கு அடிக்கடி ஆளாகக் கூடிய இடமாக இருந்தது. இதுவே சீனப் பெருஞ் சுவரின் கட்டுமானத்திற்கும் அடிப்படையாக அமைந்தது.\n\nவட சீனா சமவெளியின் மண் வளமானதாக இருந்த போதிலும், வானிலையானது கணிக்க முடியாததாக உள்ளது. இப்பகுதியின் காலநிலையானது பசிபிக் பகுதியிலிருந்து வரும் ஈரப்பதமான காற்று மற்றும் ஆசிய கண்டத்தின் உட்புறத்திலிருந்து வருகின்ற வறண்ட காற்று இவற்றின் சந்திப்பின் விளைவானதாக அமைகிறது. இதன் காரணமாக இப்பகுதியில் வெள்ளப்பெருக்கு மற்றும் வறட்சி இரண்டுமே மாறி மாறி உருவாகின்றன. மேலும், ஆற்றில் நீரோட்டத்தின் காரணமாக சேதமேற்படும் போது இச்சமவெளி பெரும் சமதளப்பரப்பாக இருப்பதன் காரணமாக பெரும் வெள்ளப்பெருக்கு ஏற்படுகிறது.இந்த காரணிகள் ஒரு மையப்படுத்தப்பட்ட சீன அரசின் வளர்ச்சியை ஊக்குவித்ததாக பல வரலாற்றாசிரியர்கள் முன்மொழிந்துள்ளனர். இப்பகுதி மக்கள் ஸ்டெப்பி பகுதி வாழ் மக்களோடு ஒப்பிடும் போது குதிர் பயன்பாடு, நீர்ப்பாசன முறைகளையும்,கோட்டைகளையும் நிர்வகிப்பு ஆகியவற்றில் சிறந்து விளங்கியுள்ளனர்.\n"}
{"id": "458342", "url": "https://ta.wikipedia.org/wiki?curid=458342", "title": "உணவுக் கட்டுப்பாடு", "text": "உணவுக் கட்டுப்பாடு\n\n﻿உணவுக் கட்டுப்பாடு என்பது பற்றாக்குறை நிலவும் காலத்தில் மக்களின் பொது நலனை முன்னிட்டு உணவுப் பண்டங்களின் உற்பத்தி வரவு, விலை. விநியோகம் ஆகியவைகளைக் குறிப்பிட்ட கொள்கையின்படி அரசாங்கம் கட்டுப்படுத்துவதாம். பற்றாக்குறை பெரும்பாலும் யுத்தகாலத்தில் ஏற்படுகிறது. யுத்தம் நடைபெறும்போது வெளிநாட்டு வாணிகம் தடைப்பட்டு, இறக்குமதி செய்யமுடியாமல் போகலாம். இதனால் விலை உயர்ந்து, ஏழைகள் துன்பத்திற்காளாக நேரிடும். இது நேராமல் தடுப்பதற்காக அரசாங்கம் உணவுப் பொருள் வாணிகத்தைத் தன் கட்டுப்பாட்டின்கிழ்க் கொண்டு வரும். கட்டுப்பாட்டின் நோக்கம் பற்றாக் குறையால் விளையும் தீங்கினைத் தடுத்து, முடிந்தவளவு உணவுப் பண்டங்களைச் சேகரம் செய்து, அவைகளை நியாயமான விலைக்கு மக்களிடையே பகிர்ந்து வழங்குவதாகும். எனவே கட்டுப்பாட்டு முறையில் மூன்று செயல்கள் அடங்கியுள்ளன.இத்தகைய உணவுக் கட்டுப்பாடு முதன் முதலாக முதல் உலகப் போரின் போது ஐரோப்பிய நாடுகளால் கொண்டுவரப்பட்டது. 1916 நவம்பர் 16-ல் உணவுப் பண்டங்களின் இறக்குமதி, உற்பத்தி, விநியோகம், தரம், விலை ஆகியவைகளை ஒழுங்குபடுத்த இங்கிலாந்தில் உணவுக் கட்டுப்பாடு அமலுக்குக் கொண்டுவரப்பட்டது. இந்தியாவில் இரண்டாம் உலக யுத்தத்தின் போதுதான் உணவுக் கட்டுப்பாடு, 1943ஆம் ஆண்டின் தொடக்கத்தில் கொண்டுவரப்பட்டது. முதலில் பம்பாய் இராச்சியமும், தொடர்ந்து மற்ற இராச்சியங்களும் உணவுக் கட்டுப்பாட்டுக் கொள்கையை அமலுக்குக் கொண்டுவந்தன.\n\nSection::::இதன் கூறுகள்.\nஇறக்குமதியாலும் உள்நாட்டுக் கொள்முதலாலும் இயன்ற அளவு உணவுப்பொருள்களைச் சேகரம் செய்தலும், விற்பனை விலையை நிருணயம் செய்தலும், கிடைத்த பொருள்களைப் பங்கீட்டு முறையால் மக்களிடையே நியாயமாகப் பங்கிட்டு வழங்கலும் உணவுக்கட்டுபடுத்தல் மற்றும் பங்கீட்டின் முக்கிய கூறுகளாகும்.\n\nSection::::இந்தியாவில் இக்கட்டுப்பாடு.\nஇந்தியா விவசாய நாடாக இருந்தபோதிலும் உணவுப் பற்றாக்குறை நீண்டகாலமாக நிலவி வருகிறது. வழக்கமாக ஆண்டுதோறும் 15 முதல் 20 இலட்சம் டன் உணவுப்பொருள்கள் இறக்குமதி செய்யப்பட்டு வந்தன. அவற்றுள் முக்கியமானது அரிசி. இந்தியாவின் அரிசிப் பற்றாக்குறையைக் களையப் பர்மா உதவி வந்தது. இரண்டாம் உலக யுத்தத்தின்போது இந்தியாவின் உணவுப்பொருள் இறக்குமதி தடைப்பட்டது. நாட்டின் உணவுப் பொருளாதாரம் சீர்குலைந்தது. உணவுப் பற்றாக்குறையும் விலையேற்றமும் மிகுந்தன. வங்காளம் முதலிய பல இடங்களில் கொடிய பஞ்சம் ஏற்பட்டது. உணவுப் பிரச்சினை பெரும் பிரச்சினையாயிற்று. மக்களுக்குப் போதுமான உணவுப் பொருள்களை நியாயமான விலைக்குக் கிடைக்கும்படி செய்ய வேண்டிய நிலைமை ஏற்பட்டது. இந்தப் பிரச்சினையைத் தீர்க்கத் தக்க வழி உணவுக் கட்டுப்பாடு ஒன்றே என்பது புலனாயிற்று.\n\nஉணவுக் கட்டுப்பாட்டின் நோக்கம், உள்நாட்டிலிருந்தும் வெளிநாட்டிலிருந்தும் முடிந்த அளவிற்கு உணவுப் பொருள்களைச் சேர்த்து வைத்தலும், கிடைத்த பொருள்களை மக்களிடையே நியாயமான முறையில் தக்க விலையில் பங்கீடு செய்தலுமாகும். உணவுப் பொருள்கள் இறக்குமதியாலும் உள்நாட்டுக் கொள்முதலாலும் (Procurement) சேர்த்து வைக்கப்பட்டன. அவைகளை மக்களிடையே நியாயமான முறையில் வழங்குவதற்குப் பங்கீட்டு முறை (Rationing) கையாளப்பட்டது. எனவே கொள்முதலும் பங்கீடும் உணவுக் கட்டுப்பாட்டின் இரு அமிசங்களாயின.\n\nநடுவன் அரசாங்கம் இராச்சிய அரசாங்கங்களின் செயல்களை ஒருமுகப்படுத்தியதோடு உணவுப்பொருள் இறக்குமதிக்கு வேண்டிய ஏற்பாடுகளைச் செய்தது. ஒவ்வோர் ஆண்டின் தொடக்கத்திலும் ஆண்டிற்கு வேண்டிய உணவுப்பொருள்களின் மொத்தத் தேவையும், எவ்வளவு கொள்முதல் செய்யமுடியும் என்பதும் கணக்கிடப்பட்டுப் பற்றாக்குறை அளவிடப்பட்டது. பற்றாக்குறையைத் தீர்ப்பதற்கு முடிந்த அளவு இறக்குமதி செய்யப்பட்டது. மொத்தமாக வாங்குவதால் ஏற்படும் நன்மையைக் கருதி இறக்குமதிப் பொறுப்பை அரசாங்கமே ஏற்றுக்கொண்டது.\n\nSection::::தொடக்க வரலாறு.\nமத்திய அரசாங்கம் இராச்சிய அரசாங்கங்களின் செயல்களை ஒருமுகப்படுத்தியதோடு உணவுப்பொருள் இறக்குமதிக்கு வேண்டிய ஏற்பாடுகளைச் செய்தது. ஒவ்வோர் ஆண்டின் தொடக்கத்திலும் ஆண்டிற்கு வேண்டிய உணவுப்பொருள்களின் மொத்தத் தேவையும், எவ்வளவு கொள்முதல் செய்யமுடியும் என்பதும் கணக்கிடப்பட்டுப் பற்றாக்குறை அளவிடப்பட்டது. பற்றாக்குறையைத் தீர்ப்பதற்கு முடிந்த அளவு இறக்குமதி செய்யப்பட்டது. மொத்தமாக வாங்குவதால் ஏற்படும் நன்மையைக் கருதி இறக்குமதிப் பொறுப்பை அரசாங்கமே ஏற்றுக்கொண்டது. தனி வணிகர்கள் இறக்குமதி செய்ய அனுமதிக்கப்படவில்லை. அரிசி, கோதுமை, தினைவகைகள், வாற்கோதுமை (பார்லி), சோளம் ஆகியவைகள் இறக்குமதி செய்யப்பட்டன. கோதுமையும் அரிசியும் மிகுதியாக இறக்குமதி செய்யப்பட்டன. 1943-ல் 3 இலட்சம் டன் உணவுப்பொ௫ள்களும், 1946லிருந்து 1948 வரையில் சராசரி ஆண்டிற்கு 25 இலட்சம் டன்னும், 1950-ல் 21 இலட்சம் டன்னும், 1951 -ல் 47 இலட்சம் டன்னும், 1952-ல் 39 இலட்சம் டன்னும், 1953-ல் 20 இலட்சம் டன்னும் இறக்குமதியாயின. இறக்குமதியால் வெளிநாட்டு நாணயமாற்றுச் செலவு மிகுந்தது. கோதுமை 1953 ஆம் ஆண்டோடு முடிவுற்ற சர்வதேசக் கோதுமை உடன்படிக்கையின் கீழ் இறக்குமதி செய்யப்பட்டுவந்தது.\nநாட்டின் பல்வேறு பாகங்களிலும் பல்வேறு வகையான கொள்முதல் முறைகள் அமலில் இருந்தன. இவைகளில் ஏகவுரிமையும் விதிப்பு முறையும் (Levy system) தலையாயவை. ஏகவுரிமை முறைப்படி உணவுப்பொருள்கள் அரசாங்கத்திற்கோ அல்லது அரசாங்கம் நியமிக்கும் கொள்முதல் ஏஜென்டுகளுக்கோ விற்கப்படக் கூடும். விதிப்புமுறையில் இரண்டு வகைகள் இருந்தன. சென்னை இராச்சியம் முதலிய தென் இராச்சியங்களில் ஒவ்வொரு விவசாயியும் அரசாங்கக் கொள்முதலுக்கு எவ்வளவு கொடுக்கவேண்டும் என்பது விதிக்கப்பட்டுக் கொள்முதல் செய்யப்பட்டது. மேற்கு வங்காளத்திலும் மத்தியப் பிரதேசத்திலும் வணிகர்கள் தாங்கள் விற்பனை செய்யும் உணவுப்பொருள்களில் ஒரு குறிப்பிட்ட பகுதியை அரசாங்கத்திற்கு விற்பனை செய்ய வேண்டும் என்று ஏற்பாடு இருந்தது. கொள்முதல் விலை அரசாங்கத்தால் முடிவு செய்யப்பட்டது. கொள்முதல் முறை அமல் நடத்தப்பட்டதில் பல தீங்குகள் விளைந்தன. ஏழைக் குடியானவர்கள் துன்பத்திற்காளாயினர். பெருங்குடியானவர்கள் கள்ளச்சந்தையில் உயர்ந்த விலைக்குத் தங்கள் விளைபொருள்களை விற்க முனைந்தனர். ஊழல்களும் இலஞ்சமும் மலிந்தன.\n\nSection::::இந்திய கால அடைவு.\n1943-ல் அமலுக்குக் கொண்டுவரப்பட்ட உணவுக் கட்டுப்பாடு ( அதாவது கொள்முதலும் பங்கீடும்) 1944 முடிவில் இந்திய நாடு முழுவதும் பரவியது. 1944-ல் 438 நகரங்களில் பங்கிட்டுமுறை அமலில் இருந்தது; 48 கோடி மக்கள் பங்கீட்டு முறையில் உணவுப்பொருள்களைப் பெற்றனர். 1947-ல் பங்கீட்டு முறையின் அமல் உச்சநிலையை அடைந்தது ; 145 கோடி மக்கள் பங்கீட்டு முறையின்கீழ் உணவுப்பொருள்களைப் பெற்றனர். 1947-ஆம் ஆண்டின் முடிவில் உணவுக் கட்டுப்பாடு ரத்துச் செய்யப்பட்டது. கள்ளச்சந்தைக்காரர்கள் கொள்ளை இலாபம் அடைந்தனர். உணவுப் பொருள்களின் விலைகள் உயர்ந்தன. நிலை சீர்குலைந்ததைக் கண்ட அரசாங்கம் 1948 செப்டெம்பரில் மீண்டும் உணவுக் கட்டுப்பாட்டை அமலுக்குக்கொண்டுவந்தது. 1951க்குப்பின் கட்டுப்பாடு படிப்படியாகத் தளர்த்தப்பட்டது. இறுதியாக 1954 ஜூலை 10-ல் கட்டுப்பாடு ரத்துச் செய்யப்பட்டது. முதன்முதல் சென்னை இராச்சியம் துணிவுடன் முன்வந்து கட்டுப்பாட்டை ரத்துச் செய்து மற்ற இராச்சியங்களுக்கும் வழிகாட்டியது. இயற்கையும் ஆதரவு அளித்தது. மழைவளமிகையால் விளைவு பெருகியது. ஐந்தாண்டுத் திட்டம் விளைவுப் பெருக்கத்தை ஊக்குவித்தது. கட்டுப்பாடு ரத்து வெற்றியளித்துள்ளது. இன்று உணவுப் பொருள்களின் விலை குறைந்து விட்டது. வேண்டிய அளவிற்கு உணவுப்பொருள்களை வாங்கிக் கொள்ளலாம். உலக முழுவதுமே உணவுப்பொருள்களின் விளைவு மிகுந்துள்ளது . கட்டுப்பாடு ரத்தின் வெற்றியை நிலைநாட்ட அரசாங்கம் தக்க ஏற்பாடுகளைச் செய்து வருகிறது. ஆங்காங்கு உணவுப் பொருள்கள் சேமித்து வைக்கப்பட்டு வருகின்றன. திடீரென உணவு நெருக்கடி ஏற்படின் அதை இச்சேமிப்பினால் தவிர்க்க முடியும்.\n\nகொள்முதலன்றி ஒரு மாகணத்திலிருந்து, மற்றோரு மாகணத்திற்கும், ஒரு மாவட்டத்திலிருந்து மற்றொரு மாவட்டத்திற்கும், உணவுப்பொருள்கள் அரசாங்க ஆணையின்றிக் கொண்டுசெல்லப்படுவது தடுக்கப்பட்டது. இக்கட்டுப்பாடு அவ்வப்போது மாற்றியமைக்கப்பட்டது. சான்றாக 1952 ஜூனில் சென்னை இராச்சியம் மண்டல முறையைப் பின்பற்றியது. இராச்சியம் 6 மண்டலங்களாகப் பிரிக்கப்பட்டு, ஒரு தொகுதியிலிருந்து மற்றொன்றுக்கு உணவுப் பொருள்கள் அரசாங்க ஆணையின்றிக் கடத்திச் செல்வது சட்ட விரோதமாக்கப்பட்டது.\n"}
{"id": "458350", "url": "https://ta.wikipedia.org/wiki?curid=458350", "title": "திருவண்ணாமலை மாவட்டச் சுற்றுலாத் தலங்கள்", "text": "திருவண்ணாமலை மாவட்டச் சுற்றுலாத் தலங்கள்\n\nவரலாற்று சிறப்பு மிக்க திருவண்ணாமலை அண்ணாமலையார் கோயில், திருவண்ணாமலையிலுள்ள இரமணமகரிசி ஆஸரமம், ஆரணிப் பட்டுச் சேலை, ஆரணி அரிசி, ஆரணி கோட்டை, அமிர்தி உயிரியல் பூங்கா, சவ்வாது மலை, சாத்தனூர் அணை, தேவிகாபுரம் பெரிய நாயகி கோவில், வந்தவாசி போர், வந்தவாசி கோட்டை, தென்னாங்கூர் பாண்டுரங்கன் ஆலயம், திருவோத்தூர் வேதபுரிஸ்வரர் ஆலயம், மாமண்டூர் குகைக் கோயில்கள், பிரம்மதேசம், படவேடு ரேணுகாதேவி அம்மன் கோயில், செண்பகத் தோப்பு அணை, கமண்டல நாகநதி, செய்யாறு ஆறு, தென்பெண்ணை ஆறு, பர்வதமலை ஆகியன திருவண்ணாமலையிலும் மற்றும் அதைச் சுற்றியுள்ள சுற்றுலாத் தலஙகளாகும்.\n\nகண்ணமங்கலம் தொடருந்து நிலையம்\n\nSection::::திருவண்ணாமலை அண்ணாமலையார் கோயில்.\nதிருவண்ணாமலையில் <nowiki>அண்ணாமலையார் கோயில்</nowiki> அமைந்துள்ளது. இச்சிவாலயம் சிவபெருமானின் <nowiki>பஞ்சபூத தலங்களில்</nowiki> அக்னித் தலமாகும். <nowiki>பிரம்மா</nowiki>வும், <nowiki>திருமாலும்</nowiki> தங்களுக்குள் யார் பெரியவர் என்று சண்டையிட்டுக் கொண்டபோது, <nowiki>சிவபெருமான்</nowiki> அக்னி தூணாக நின்றார். அவருடைய அடியைத் தேடி திருமால் <nowiki>வராக</nowiki> அவதாரம் எடுத்துப் பூமியைக் குடைந்துச் சென்றார். பிரம்மா சிவபெருமானின் முடியைத் தேடி அன்ன வாகனத்தில் பறந்து சென்றார். இவர்கள் இருவராலும் சிவபெருமானின் அடிமுடியைக் காண முடியவில்லை என்பது இத்தலத்தின் தலப் புராணமாகும்.\n\nதிருவண்ணாமலை சிவாலயத்தில் ஆண்டுக்கு நான்கு முறை <nowiki>பிரம்மோற்சவம்</nowiki> நடைபெறுகிறது. இவற்றுள் <nowiki>கார்த்திகை</nowiki> மாதத்தில் கொண்டாப்படுகின்ற பிரம்மோற்சவம் சிறப்பானதாகும். இந்தப் பிரம்மோற்சவ விழா பத்து நாட்கள் கொண்டாடப்படுகிறது. இந்த விழாவின் பத்தாம் நாள் கார்த்திகை தீப திருநாளாகும். இச்சிவாலயத்தில் <nowiki>கார்த்தை தீப நாளான்று</nowiki> மகா தீபம் ஏற்றப்படுகிறது. அந்நாளில் சிவாலயத்திற்கு வந்து, திருவண்ணாமலையை வழிபடுவதை பக்தர்கள் வழக்கமாகக் கொண்டுள்ளார்கள். மலையின் உச்சியில் இந்தத் தீபம் ஏற்றப்படுகிறது. இதனை <nowiki>மகா தீபம்</nowiki> என்று அழைக்கின்றனர்.<nowiki></nowiki>\n\nசைவ சமயத்தில் நினைத்தாலே <nowiki>முக்தி</nowiki> தரக் கூடியத் தலமாக திருவண்ணாலை உள்ளது.\n\nSection::::கிரிவலம்.\nகார்த்திகை தீப திருநாளன்றும், முழுநிலவு நாட்களிலும் சிவ பக்தர்கள் அண்ணாமலையை வலம் வருகிறார்கள். இதனை மலைவலம் என்று அழைக்கின்றனர். பக்தர்கள் வலம் வருகின்ற கிரிவலப் பாதை இரண்டு உள்ளது.\n\nSection::::சித்தர்கள்.\nதிருவண்ணாமலையில் மலைவலம் வருகின்ற பாதையில் எண்ணற்ற சித்தர்களின் ஜீவசமாதிகள் அமைந்துள்ளன. இடைக்காடர், குகை நமச்சிவாயர், இரமண மகரிஷி ஆசிரமம், சேஷாத்திரி சுவாமிகள் ஆசிரமம், விசிறி சாமியார் ஆசிரமம், மூக்குப் பொடி சித்தர் போன்றவை உள்ளன.\n\nSection::::இரமண மகரிஷி ஆசிரமம்.\nஅண்ணாமலையார் ஆலயம் மிகவும் புகழ்வாய்ந்தது.\nஇறைவன் பெயர் - அண்ணாமலையார் (அருணாசலேச்சுவரர்)\nஇறைவி பெயர் - உண்ணாமுலை அம்மன் (அபீதகுஜலாம்பாள்)\nபுகழ் பெற்ற விழா - திருகார்த்திகை தீபம்\nவிழா காலம் - கார்த்திகை மாதம்\n\nஇரமண மகரிசி ஆசிரமம் திருவண்ணாமலையில் அமைந்துள்ளது. இதைச் சுற்றிப் பார்க்க கட்டணம் இல்லை. இங்கு தங்கும் வசதி உண்டு. இங்கு பல வெளிநாட்டவர் வந்து தங்குகின்றனர்\n\nSection::::ஆரணிப் பட்டுச் சேலை.\nஆரணி சேலை\"(Arani sarees)\" என்பது இந்திய நாட்டில் உள்ள தமிழ்நாட்டின் ஆரணி நகரில் உருவாக்கப்படும் ஒரு பாரம்பரிய பட்டுச் சேலை ஆகும். இந்த பட்டுப்புடவைகளை ஆரணி நகரில் தயாரிக்கப்படுவதால் ஆரணியை ஆரணி பட்டு நகரம் (ஆரணி சில்க் சிட்டி) எனவும் அழைப்பர் சேலை என்பது நான்கு கெஜம் முதல் ஒன்பது கெஜம் வரை நீளமுள்ள தைக்கப்படாதத் துணி ஆகும். சாடி என்ற சமஸ்கிருத சொல்லை வேர்ச்சொல்லாகக் கொண்ட சேலை குறித்த குறிப்புகள் ஐந்தாவது, ஆறாவது நூற்றாண்டு காலத் தமிழ் இலக்கியங்களில் காணப்படுகின்றன. தங்கச் சரிகை வேலைப்பாடுகள் இச்சேலையில் உள்ளது.\n\nஆரணி சேலை புவிசார் குறியீடு பெற்றுள்ளது.\n\nSection::::ஆரணி அரிசி.\nஆரணி அரிசி \"(Arni Rice)\" என்பது இந்திய நாட்டில் உள்ள தமிழ் நாட்டைச் சேர்த்த ஓர் நகரமான ஆரணியில் தயாரிக்கப்படும் தரமான அரிசி ஆகும். இந் நகரில் நூற்றுக்கணக்கான ஆலைகள் உள்ளன. மேலும் இந் நகரில் இருந்து நாட்டின் பல்வேறு பகுதிகளுக்கு இவ்வரிசி விற்பனைக்கு செல்கிறது. இவை தவிர மாநிலத்தின் பல்வேறு பகுதிகளில் இருந்து வரும் நெல் வகைகள் இங்கிருக்கும் அரிசி ஆலைகளில் அரைக்கப்படுகிறது. இப்பகுதியில் கிடைக்கும் தண்ணீரின் இராசிதான் அரிசி தரமாக இருக்கக் காரணம் என்று மக்கள் நம்புகின்றனர்.\n\nSection::::ஆரணிக் கோட்டை.\nஅகழியால் சூழப்பட்ட ஒரு கோட்டை பகுதியில் உள்ள  நகரம் ஆகும். இக்கோட்டை பகுதியில் வீடுகள் வன துறை, துணை சிறை, பதிவு அலுவலகம், காவல் நிலையம், மகளிர் காவல் நிலையம், விவசாய அலுவலகம், அரசு சிறுவர்கள் உயர்நிலைப்பள்ளி, அரசு பெண்கள் உயர்நிலைப்பள்ளி மற்றும் சுப்ரமணிய சாஸ்திரி உயர்நிலைப்பள்ளி ஆகியன அமைந்துள்ளன.\n\nSection::::சாத்தனூர் அணை.\nசாத்தனூர் அணை திருவண்ணாமலை மாவட்டத்தில் உள்ள சென்னகேசவ மலைகளுக்கு இடையில் தென்பெண்ணையாற்றின் குறுக்கே கட்டப்பட்டுள்ள அணையாகும். தமிழகத்திலுள்ள குறிப்பிடத்தக்க அணைகளுள் இதுவும் ஒன்று. இது திருவண்ணாமலை நகரில் இருந்து 30 கிலோமீட்டர் தொலைவில் உள்ளது. இந்த அணை 1958-இல் காமராஜர் அவர்களால் கட்டப்பட்டது. இங்கு அழகிய பூங்காவும, ஆசியா கண்டத்தில் மிகப்பெரிய முதலைப்பண்ணை ஒன்றும் உள்ளது. இதன் கொள்ளளவு 7321 மில்லியன் கன அடிகள். முழு அளவு 119 அடி உயரம். திருவண்ணாமலை உட்பட பல பகுதிகளுக்கு குடிநீர் ஆதாரமாகவும், பாசன வசதியையும் அளிக்கிறது. \n\nSection::::அமிர்தி உயிரியல் பூங்கா.\nதிருவண்ணாமலையிலிருந்து 112 கிலோமீட்டர் தூரத்தில் அமைந்துள்ளது. 25 ஹெக்டேர் அளவுக்குப் பரந்து விரிந்துள்ள அமிர்தி உயிரியல் பூங்காவில் அழகான நீர்வீழ்ச்சி ஒன்றும் காணப்படுகிறது.\n\nஅமிர்தி வனத்தின் பாதி பரப்பளவு வனவிலங்கு சரணாலயத்திற்கும் மறு பாதி சுற்றுலாத் தலமாகவும் பிரித்துப் பராமரிக்கப்படுகிறது. சுமார் ஒரு கிலோமீட்டர் தூரத்தில் உள்ள மலையேற்றம் ஒரு அழகான நீர்வீழ்ச்சியை முழுமையாகப் பார்வையிட வழிவகுக்கிறது. நீர்வீழ்ச்சியில் பருவமழை காலங்களில் நீரின் வீழ்ச்சி அதிகமாக இருக்கும். சுற்றுலாப் பயணிகளின் வருகை விடுமுறை நாள்களில் மட்டும் அதிகமாக உள்ளது. இவ்வன விலங்குப் பூங்காவில் மான்கள், கீரிப்பிள்ளைகள், நரிகள், குரங்குகள், சிவப்பு தலை கிளிகள், காதல் பறவைகள், ஆமைகள், மயில்கள், முதலைகள்,காட்டுப் பூனைகள், கழுகுகள், வாத்துகள், புறாக்கள், காட்டுக் கிளிகள்,முயல்கள், மலைப்பாம்புகள் முதலியன வாழ்கின்றன.\n\nSection::::ஜவ்வாது மலை.\nசவ்வாது மலை அல்லது ஜவ்வாது மலை (\"Javadi Hills\") கிழக்குத் தொடர்ச்சி மலையில் கொல்லிமலை, சேர்வராயன் மலை, கல்வராயன் மலையை அடுத்து வரும் மலைத்தொடர் ஆகும். இம்மலைத் தொடர்கள் வேலூர் - திருவண்ணாமலை மாவட்டத்தில் 262 ச.கி.மீ பரப்பில் அமைந்துள்ளது. இம்மலையின் சராசரி உயரம் 1060 மீட்டரில் இருந்து 1160 வரை ஆகும். இம்மலைத்தொடரில் உள்ள பீமன்மடவு அருவியும் காவலூர் வானியல் ஆய்வகமும் முதன்மை சுற்றுலா இடங்களாகும்.\n\nSection::::மலையின் இயற்கைவளம்.\nஇம்மலை இயற்கை எழில் கொஞ்சும் காடுகள், நீரோடைகள், அருவிகள் என காண்போரை மெய்மறக்க வைத்துவருகிறது. இம்மலையின் மேல் பீமன் அருவியும், மலையின் வடபகுதியில் அமிர்தி அருவியும், மேற்குப் பகுதியில் ஏலகிரி மலையில் சலகாம்பாறை அருவியும் சிறு சுற்றுலா இடங்களாக விளங்கிவருகின்றன.\n\nSection::::ஆறுகள்.\nஇம்மலையிலிருந்து செய்யாறு, ஆரணியாறு, கமண்டலநதி, மிருகண்டாநதி ஆகிய ஆறுகள் உற்பத்தியாகின்றன. இம்மலையின் அடிவாரத்தில் படவேட்டிற்கு அருகில் செண்பகத்தோப்பு அணையும் மேல்சோழங்குப்பம் அருகில் மிருகண்டாநதி அணையும் கட்டப்பட்டு அவற்றையும் சுற்றுலா இடமாக தமிழக அரசு மேம்படுத்தி வருகிறது. ஜவ்வாது மலையின் மேல் கோமுட்டேரி என்ற படகு குழாமும், உள்ளது.\n\nஜவ்வாதுமலைத்தொடர் கிழக்கு மேற்காக உள்ளது . மேலும் வடபகுதி தென்பகுதி என இரண்டாக உள்ளது. போளூர் வட்டம், தென்மாதிமங்கலம் அருகே உள்ள பர்வத மலை சிவன் கோயிலும் படவேடு அருகில் உள்ள கோட்டை வரதர் ஆலயமும் இம்மலைத்தொடரில் அமைந்த சிறப்பு வாய்ந்த கோயில்களாகும். போளுர், செங்கம், வேலூர், திருப்பத்தூர் வட்டங்களைச்சார்ந்த 200 க்கும் மேற்பட்ட கிராமங்கள் இம்மலைத் தொடரில்அமைந்துள்ளன. இம்மலைவாழ் மக்களில் பெரும்பகுதியினர் மலையாளி என்ற பழங்குடி இனத்தவராவார்கள். இவர்களது முக்கியத் தொழில் வேளாண்மையாகும், இங்கு பழ வகைகள், சாமை, வரகு, தேன், கடுக்காய்,தினை போன்றவை முக்கிய வேளாண்மை உற்பத்திப் பொருட்களாகும். இம்மலையில் மிகச்சிறப்பு வாய்ந்தது சந்தன மரங்களாகும். தற்போது பெரும்பாலான சந்தன மரங்கள் வெட்டப்பட்டுவிட்டன. வனத்துறையின் பாதுகாப்பில் சில மரங்களே காணப்படுகின்றன.\n\nSection::::இயற்பியல் மையம்.\nஇம்மலையில் காவலூர் என்ற இடத்தில் ஆசியாவின் மிகப்பெரிய தொலை நோக்கியான வைணு பாப்பு வானாய்வகம் அமைந்துள்ளது. இங்கு வானியல் தொடர்பான ஆராய்ச்சிகள் நடைபெற்றுவருகின்றன. இம்மையம் இந்திய வானியற்பியல் மையத்தால் நிர்வகிக்கப்பட்டுவருகிறது. இம்மையத்திலிருந்து வானைக் காண சனிக்கிழமை மட்டும் பொதுமக்களுக்கும் அனுமதி அளிக்கப்படுகிறது. \n\nSection::::தேவிகாபுரம் பெரியநாயகி அம்மன் கோயில்.\nதிருவண்ணாமலைமாவட்டத்தில் ஆரணி வட்டத்தில் இருக்கும் தேவிகாபுரம் எனும் கிராமத்தில் அமைந்துள்ளது. இக்கோயிலில் வீற்றிருக்கும் அன்னையின் திருநாமம் பெரியநாச்சியார் என்னும் பெரியநாயகி என்று கல்வெட்டுகளால் அறியப்படுகிறது. தற்போது வடமொழி சொல்லால் ப்ருகதாம்பாள் என்று வழங்குகின்றனர்.தேவிக்குரிய இவ்வாலயம் ஊரின் நடுவே அமைந்துள்ளது. கிழக்கு மேற்காக 475 அடி நீளமும் வடக்கு தெற்காக 250 அடி அகலமும் 30 அடி உயரம் கொண்ட அழகிய சித்திர வேலைப்பாடுகளுடன் கூடிய மதில் சுவர்களுடன் விளங்குகிறது. இம்மதிலின் முகப்பில் இராஜகோபுரம் சுமார் 150 அடி உயரம் உடையதாகவும் ஏழு நிலைகளையும் ஒன்பது கலசங்களையும் கொண்டுள்ளது. இக்கோபுரத்திற்கு எதிரே நான்கு கால்களைக் கொண்ட உயர்ந்த மண்டபம் ஒன்றுள்ளது. இக்கோபுரத்திற்கு வடக்குப்பக்கம் சித்திர வேலைப்பாடுகளுடன் கூடிய தேர்மண்டபம் காணப்படுகிறது. இத்தேர் மண்டபம் கிழக்கு தெற்கு ஆகிய இரு திசைகளையும் நோக்கின வகையில் அமைந்துள்ளது.\n\nSection::::புடைப்புச் சிற்பங்கள்.\nஆலயத்தின் நுழைவு வாயிலின் இருபுறமும் புடைப்புச் சிற்பங்களாக அமைந்த லிங்கோற்பவர், நரசிம்மர், காலபைரவர், அதிகாரநந்தி, நடன மாதர், துவாரக பாலகர் போன்ற அற்புதமான சிற்பங்களைக் காணலாம். முகம்மதியர் படையெடுப்பால் இவற்றில் சில சிற்பங்கள் சிதைந்து காணப்படுகின்றன.\n\nSection::::கல்யாண மண்டபம்.\nஇவ்வாலயத்துள் 3 பிரகாரங்கள் (சுற்றுகள்) உள்ளன. நுழைவு வாயிலைக் கடந்து உள்ளே செல்லும் போது முதலாவதாக ஆலயத்தின் வலப்புறம் ஓர் அழகிய திருக்குளம் அமைந்துள்ளது. அதன் கரையில் நான்கு கால்களைக் கொண்ட குதிரைகள் இழுத்துச்செல்வது போன்ற கல்யாண மண்டபம் மிக அற்புதமான சிற்ப எழிலுடன் அமைந்துள்ளது. இதில் மனுநீதிச் சோழன் வரலாற்றைச் சித்தரிக்கும் சிற்பங்கள் பொற்புடன் விளங்குகின்றன. இது காணவேண்டிய அழகிய மண்டபம் ஆகும்.\n\nஇவை இரண்டிற்கும் இடையில் பலிபீடமும் கொடிமரமும் உள்ளன. இதை அடுத்து திருநந்தி தேவர் அன்னையை நோக்கிய வண்ணம் வீற்றிருக்கிறார். கோயிலின் வலப்புறம் விநாயகப் பெருமானும், இடப்புறம் ஆறுமுகப்பெருமானும் உள்ளனர். இம்மூன்றாம் பிரகாரத்தின் இருபுறங்களிலும் பண்டை நாளில் நறுமணங்கமழும் சோலைகள் இருந்தனவாக எண்ணுவதற்கு இடமளிக்கிறது.\n\nSection::::ஐந்து நிலைக்கோபுரம்.\nஅடுத்து மகாமண்டபத்துடன் கூடிய ஐந்து நிலைக்கோபுரம் உள்ளது. இம்மகாமண்டபம் 36 கால்களைக் கொண்டது. இம்மண்டபத்தில் நவக்கிரக சந்நிதி இருந்தது. அது தற்போது வடக்குப்பிரகாரத்தில் தனிக்கோயிலாக அமைக்கப்பட்டுள்ளது. இதைக்கடந்து உள்ளே சென்றால் இரண்டாம் பிரகாரத்தை அடையலாம். அங்கு வலப்புறம் விநாயகர் சந்நிதியும் மற்றும் நவராத்திரி கொலு மண்டபமும் உள்ளன. இந்தப்பிரகாரத்தில் தான் மிகுதியான கல்வெட்டுகள் காணப்படுகின்றன.\n\nஇதனைக்கடந்து அர்த்த மண்டபத்தின் உள்ளே தெற்கு நோக்கியவாறிருக்கும் நடராசமூர்த்தி உள்ளார். மேற்படி மண்டபத்தின் தென்பகுதியில் உற்சவமூர்த்திகளும் அடுத்து விநாயகர், நால்வர், சேக்கிழார் ஆகியோரின் திருவுருவங்களும் (மூலவர்கள்) முதல் பிரகாரத்தின் நுழைவு வாயிலின் இருபுறமும் துவாரபாலகிகளின் உருவங்களும் உள்ளன. இதையுங்கடந்து உள்ளே சென்றால் முதல் பிரகாரத்தை அடையலாம். இப்பிரகாரத்தில் விநாயகர், திருமால், வள்ளி தெய்வானையுடன் கூடிய முருகப்பெருமான், சண்டீஸ்வரர் ஆகிய உருவங்களைக் காணலாம்.\n\nSection::::பெரியநாயகி அம்மன்.\nஇவ்வாறு அனைத்து தெய்வங்களையும் அடுத்து உள் மண்டபத்தில் மேற்கில் அமைந்த கருவறையில் அருளே வடிவான அன்னை பெரியநாயகி காட்சி தருகிறாள். அன்னை மேல் இருகரங்களில் அபயம், வரதம் ஆகிய முத்திரைகளைக் கொண்டு நின்ற கோலத்தில் அழகுறக் காட்சியளிக்கின்றாள்.\n\nSection::::வந்தவாசி.\nSection::::வந்தவாசிப் போர்.\n1760 ஆம் ஆண்டு திருவண்ணாமலை மாவட்டத்தில் உள்ள வந்தவாசி ஊரில் இருக்கும் வந்தவாசி கோட்டையை கைப்பற்ற நடந்த போராகும். ஆங்கிலத் தளபதி அயர் கூட் தலைமையிலான படை பிரெஞ்சுச் தளபதி தாமஸ் ஆர்தர் லாலி தலைமையிலான படையைத் தோற்கடித்தது. இந்தியாவில் பிரெஞ்சுக்காரர்கள் வீழ்ச்சியடைந்தனர். இந்த வெற்றி இங்கிலாந்து நாட்டின் மாபெரும் வெற்றிக்கு வழி வகுத்தது. 22.1.1760 அன்று இங்கு நடைபெற்ற போரில், ஆங்கிலேய படைகள் வென்றதன் தொடர்ச்சியாகவே, இந்தியாவை 187 ஆண்டுகள் ஆங்கிலேயர்கள் ஆட்சி செய்யும் நிலை உருவானது. \n\nஇப்போரைக் குறித்த \"வந்தவாசி போர்-250' என்னும் நூல் வெளியீட்டு விழா 2011 ஆம் ஆண்டு நடைபெற்றது.\n\nSection::::வந்தவாசி கோட்டை.\nபதினெட்டாம் நூற்றாண்டில் பிரான்ஸ் நாட்டிற்கும் பிரிட்டன் நாட்டிற்கும் இடையே ஆசியாவை கைப்பற்றும் முயற்சியில் போர் நடந்தது. அப்போது மூன்றாவது கர்நாடக போர் என்ற பெயரில் ஏழு ஆண்டுகள் தொடர்ந்து போர் நடந்து வந்தது. இந்த போர் 1756 முதல் 1763 வரை நடைபெற்றது. இதில் 1760 ஆம் ஆண்டு வந்தவாசி கோட்டையை கைப்பற்ற இரு நாடுகளும் மோதிக்கொண்டன. 1761-ல் இந்த போரில் பிரிட்டன் நாட்டைச் சேர்ந்த அயர் கூட் தலைமையிலான படை பிரான்சு நாட்டை சேர்ந்த ஜெனரல் லாலி தலைமையிலான படையை தோற்கடித்தது. இந்த வெற்றி பிரிட்டன் நாட்டின் மாபெரும் வெற்றிக்கு வழி வகுத்தது. பிரிட்டன் அரசாங்கம் இந்தியாவில் காலூன்ற காரணமானது.\n\nவந்தவாசி கோட்டையிலிருந்து செஞ்சிக் கோட்டை வரை சுரங்கப் பாதை இருந்ததாக வரலாறு கூறுகிறது. இந்த சுரங்கப் பாதைகள் காலப் போக்கில் சரியான பராமரிப்பு இல்லாத காரணத்தால் அழிந்து விட்டதாக கூற படுகிறது. தற்போது கோட்டையில் மிஞ்சி இருப்பது சில பகுதிகள் மட்டுமே. மக்கள் ஆக்கிரமிப்பால் பெரும்பாலான கோட்டை அழிந்துவிட்டது. ஆனால் இப்போதும் கோட்டைக்குள் நுழைந்தால் பழங்காலத்து கத்தி, போர் உடைகள், குதிரை கடிவாளம், பீரங்கி குண்டுகள் போன்ற ஏராளமான பொருட்கள் கிடைப்பதாக கூறப் படுகின்றது.. மேலும் இந்த கோட்டையின் சுரங்கத்தினுள் புதையல்கள் இருக்க கூடும் எனவும் மக்கள் நம்புகின்றனர்\n\nSection::::தென்னாங்கூர் பாண்டுரங்கர் கோவில்.\nவந்தவாசியில் இருந்து 7 கிமீ தொலைவில் அமைந்துள்ளது. தென்னாங்கூரில் உள்ள பாண்டுரங்கர் கோவிலும் பார்க்கத்தகுந்தது. தென்னாங்கூர் கோவில் மற்ற கோவில்களை போல இல்லாமல் பூரி ஜகன்னாதர் கோவிலை போன்ற கோபுர வடிவம் கொண்ட கோவில் ஆகும். மேலும் சிறந்த தொழில்நுட்ப வேலைப்பாடுகளுடன் அமைக்கப்பட்ட பைபர் கிளாஸ் பைண்டிங் முறையில் உட்கட்டமைப்பில் உள்ள படங்கள் வடிவமைக்கப்பட்டுள்ளன. பிரமாண்டமான வெள்ளிக் கதவுகள் மூலவரின் சன்னதியில் அமைக்கப்பட்டுள்ளன. இங்கிருக்கும் பெருமாள் கடவுளுக்கு திருப்பதி தேவஸ்தான முறையில் அலங்காரங்களும், ஆராதனைகளும் செய்யப்படுகின்றன\n\nSection::::திருவோத்தூர் வேதபுரீசுவரர் கோயில்.\nதிருஞானசம்பந்தரால் தேவாரம் பாடல் பெற்ற சிவத்தலமாகும். பாடல் பெற்ற தலங்களில் தொண்டை நாட்டுத் தலங்களில் ஒன்றாகும். இத்தலத்தின் மூலவர் வேதபுரீசுவரர், தாயார் இளமுலையம்பிகை. இத்தலத்தின் தலவிருட்சம் பனைமரமாகும்.\n\nSection::::தென்பெண்ணை ஆறு.\nதென்னிந்தியாவின் முக்கியமான ஆறுகளில் ஒன்று. கர்நாடக மாநிலம் சிக்கபள்ளாபூர் மாவட்டத்தில் உள்ள நந்தி மலையில் (நந்தி துர்க்கம்) பிறந்து, 430 கிமீ தூரத்தில் பாய்ந்து, இறுதியில் தமிழ்நாட்டின் வங்காள விரிகுடாவில் கலக்கிறது.\n\nதென்பெண்ணை ஆறு, கர்நாடகா மாநிலத்தில் 112 கிமீ நீளத்திலும், தமிழ்நாட்டின் கிருஷ்ணகிரி, தருமபுரி மாவட்டங்களில் 180 கிமீ நீளத்திலும், திருவண்ணாமலை, வேலூர் மாவட்டங்களில் 34 கிமீ நீளத்திற்கும், விழுப்புரம் மற்றும் கடலூர் மாவட்டங்களில் 106 கிமீ நீளத்திற்குப் பாய்ந்து, இறுதியில் தமிழ்நாட்டின் கடலூர் அருகே வங்காள விரிகுடாவில் கலக்கிறது. \n\nஇதன் நீர்ப்பிடிப்புப் பகுதிகள் சுமார் 14,449 சதுர கி.மீ ஆகும். மார்கண்டநதி, பாம்பாறு, வன்னியாறு, கல்லாறு, கெடிலம் ஆறு இதன் முக்கிய துணையாறுகளாகும்.\n\nஓசூர் அருகே கெலவரப்பள்ளி நீர்தேக்கம், கிருட்டிணகிரி அணை, ஆங்கிலேயர் காலத்தில் கட்டப்பட்டுள்ள நெடுங்கல் அணை, திருவண்ணாமலை மாவட்டத்தில் சாத்தனூர் அணை, சாத்தனூர் பிக்கப் அணை, விழுப்புரம் மாவட்டத்தில் திருக்கோயிலூர் அணை, சொர்ணவாரி அணை, எல்லீஸ் அணை ஆகியவை இந்த ஆற்றின் குறுக்கே கட்டப்பட்ட நீர்த்தேக்க கட்டமைப்புகள்\n\nSection::::செய்யாறு ஆறு.\nதமிழ் நாட்டின்‌‌‌‌‌‌‌ திருவண்ணாமலை மாவட்டத்தில் பாயும் ஒரு பருவ கால ஆறு ஆகும். திருவண்ணாமலை மாவட்டத்தில் ஜவ்வாது மலையில் உருவாகும் இந்த ஆறு பாலாற்றின் துணை ஆறு ஆகும்.\n\nஜவ்வாது மலைத்தொடரின் நசமலையில் தோன்றி மேற்குத் தெற்காகப் பாய்ந்து பின்பு செங்கம் அருகில் வடகிழக்காகத் திரும்பி திருவண்ணாமலை மாவட்டத்தின் முழு நீளத்திற்கும் பாய்கிறது. ஜவ்வாது மலையிலிருந்து கிழக்காகப் பாயும் பீம ஆறு (பீமன் அருவியிலிருந்து உருவாவது), மிருகண்ட நதி (மிருகண்ட அணையிலிருந்து வருவது) ஆகிய துணை ஆறுகள் போளூருக்கு அருகிலுள்ள சோழவரம் எனும் ஊரில் செய்யாறு உடன் இணைகின்றன. ஜவ்வாது மலையின் அடிவாரத்திலுள்ள செண்பகத்தோப்பு அணையிலிருந்து உருவாகும் நாக நதி எனும் துணை ஆறும் அமிர்தி அருகில் வரும் ஆறும் ஆரணி அருகே இணைந்து கமண்டல நாக நதியாகி வாழைப்பந்தல் அருகில் இணைகிறது. இங்கிருந்து சுமார் ஒரு கிலோ மீட்டர் அகலத்தில் செய்யாறு ஆறாக வடக்குக் கிழக்காக ஓடி காஞ்சிபுரத்தை அடுத்த பழையசீவராம் எனும் ஊரில் பாலாறுடன் இணைந்து வங்காள விரிகுடா கடலில் கலக்கிறது.\n\nதிருவண்ணாமலை மாவட்டத்தின் முழு நீளத்திற்கும் ஓடும் செய்யாறு ஆறு மாவட்டத்தின் வேளாண் பாசனத்திற்கும் குடிநீர்த் தேவைக்கும் முக்கிய ஆதாரமாகும். செய்யாறு மற்றும் அதன் துணை ஆறுகளின் கரைகளில் திருவண்ணாமலை மாவட்டத்தின் முக்கிய நகரங்களான போளூர், ஆரணி மற்றும் செய்யாறு அமைந்துள்ளன. செய்யாறு நகரின் ஊடே பாய்வதால் இந்த ஆறு இப்பெயர் பெற்றதா அல்லது இந்த ஆறு பாய்வதால் இந்த நகரம் இப்பெயர் பெற்றதா என்பது கேள்வியே. செய்யாறு நகரில் இந்த ஆற்றின் கரையில் திருஞானசம்பந்தரால் பாடல் பெற்ற ஆயிரம் ஆண்டு பழமை வாய்ந்த செய்யாறு வேதபுரீஸ்வரர் கோயில் அமைந்துள்ளது. சேயாறு (சேய்+ஆறு) என்பது காலப்போக்கில் திரிந்தும் செய்யாறு என பெயர்ப்பெற்றதாகவும் தகவல்கள் உள்ளன. \n\nSection::::பர்வதமலை.\nபர்வத மலை என்பது, திருவண்ணாமலை மாவட்டத்தில் கலசப்பாக்கம் வட்டத்தில் கடலாடி, தென்மகாதேவமங்கலம் (தென்மாதிமங்கலம்) கிராமங்களை ஒட்டி 5500 ஏக்கர் பரப்பளவில் அமைந்துள்ள ஒரு மலை ஆகும். மகாதேவமலை, கொல்லிமலை, சுருளிமலை, பொதிகை மலை, வெள்ளியங்கிரி மலை, சதுரகிரிமலை எனப் புகழ்பெற்ற சித்தர் மலைகளைப் போன்று பர்வதமலையும் சித்தர் புகழ்பெற்ற மலையாகும். திருவண்ணாமலை, போளுர், செங்கத்தில் இருந்து சுமார் 25 கிலோமீட்டர் தொலைவில் அமைந்துள்ளது இம்மலை.\n\nSection::::பெயர்.\nபர்வதம் என்றால் மலை என்று பொருள். பர்வதமலை என்றால் மலைகளுக்கெல்லாம் மலை, மலைகளின் அரசன் என்று பொருள். பர்வதமலைக்கு நவிரமலை, தென்கயிலாயம், திரிசூலகிரி, சஞ்ஜீவிகிரி, பர்வதகிரி, கந்தமலை, மல்லிகார்ஜுனமலை, என்ற வேறுபெயர்களும் உண்டு\n\nSection::::வரலாற்றுச் செய்தி.\nதிருவண்ணாமலை மாவட்டத்தில் உள்ள ஊர்களைப்பற்றியும், அப்பகுதி மக்களைப்பற்றியும் குறிப்பிடும் ஒரே சங்க நூல் மலைபடுகடாம் ஆகும். பத்துப்பாட்டின் இறுதியாக அமைந்துள்ள மலைபடுகடாம் நன்னன்சேய் நன்னன் என்ற குறுநில மன்னனைப்பற்றி பெருங்கௌசிகனார் பாடியது ஆகும். இந்நூலில் குறிப்பிடப்படும் நவிரமலை என்பதே தற்போது பர்வதமலை என்று அழைக்கப்படுகிறது. நவிரம் என்றால் மலை. மூங்கில் செழித்து வளரும் மலை எனப் பாடலில் குறிப்பிடப்படுகிறது. இந்நூலில் சிவனை காரியுண்டிக்கடவுள் என்று வழங்கப்படுகிறது.\n\nSection::::மலைக்கோயிலுக்குச் செல்லும் வழி.\nஇம்மலைக்கோயிலுக்குச் செல்ல தென்மகாதேவமங்கலம் வழி, கடலாடிவழி என இருவழிகள் உள்ளன. எந்த வழியில் சென்றாலும் பாதிமலையில் இரண்டும் ஒன்றாக இணைந்துவிடுகின்றன. தென்மகாதேவமங்கலத்திலிருந்து செல்லும்போது சுமார் 3 கிலோ மீட்டர் தொலைவு நடந்து மலையடிவாரத்தை அடையலாம். இம்மலைக்குச் செல்வோர் வழியில் பச்சையம்மன் ஆலயத்தையும், சப்த முனிகளையும் வணங்கி, மலையடிவாரத்தில் உள்ள வீரபத்திர ஆலயத்தை வணங்கி மலையேறத்தொடங்குவர். மலைஏறும் வழி ஓரளவிற்கே வசதியான வழியாக அமைந்துள்ளது. பாதி மலையை அடைந்ததும் இங்கு கடலாடியிலிருந்து வரும் பாதையும் தென்மகாதேவமங்கலத்திலிருந்து செல்லும் பாதையும் ஒன்று சேர்கின்றன. இங்கிருந்து மேல்நோக்கி செல்லும் பகுதி நெட்டாக காணப்படும் இதற்கு குமரி நெட்டு என்று பெயர். இந்த இடத்தில் இயற்கையாய் அமைந்த சுனை (நீர் ஊற்று) உள்ளது, நீர் எடுப்பதற்கு கீழே செல்ல படிக்கட்டுகள் அமைக்கப்பட்டுள்ளது. இதற்கு அடுத்து உள்ளது கடப்பாறை நெட்டு. இம்மலையின் சிறப்பம்சமாக விளங்குவதே இந்த கடப்பாறை நெட்டாகும். ஆழமான பள்ளத்தாக்கிற்கு மேலே அமைந்துள்ள பாறைப் பாதையைக் கடக்க இந்த கடப்பாறை நெட்டு வழியாக ஏறிச் செல்லவேண்டும். இந்தக் கடப்பாறை நெட்டை ஏறியவுடன் இதற்கு அப்பால் இரண்டு பெரிய பாறைகள் காணப்படுகின்றன. அதில் ஒன்றில் (மல்லிகார்ஜுனர்) சிவன் உடனுறை பிரமராம்பிகை கோயில் உள்ளது. இந்த கோயிலின் மூலஸ்தானத்தில் உள்ள இலிங்கம்,சிலைகளுக்கு பக்தர்களே நேரடியாக அபிஷேகம் மற்றும் ஆராதனை செய்யலாம். மேலும் இக்கோயிலில் வள்ளி, தெய்வானை உடனுறை முருகனும் உள்ளார். இயற்கையான சூழலில் சுமார் 4560 அடி உயர மலையில் காணப்படும் இயற்கைக் காட்சிகளுக்காகவும், மூலிகைக் காற்றை சுவாசிக்கவுமே தற்போது அதிக அளவில் பக்தர்கள் இங்கு வருகிறார்கள்.\n\nஇம்மலைக்கு வர வருடத்தின் அனைத்து நாட்களுமே உகந்த நாட்கள் என்றாலும் முழு நிலவன்று மலையேறுவது சிறப்பானதாகக் கருதப்படுகிறது. மாலை வேளையில் மலையேறத்தொடங்கி இரவில் மலைக்கு வந்து இரவு முழுவதும் தங்கி மறுநாள் காலையில் மலையிலிருந்து இறங்கி விடுவது ஒரு வழக்கமாக இருந்துவருகிறது. மலையேறுபவர்கள் தங்களுக்கு தேவையான உணவு, நீர் போன்றவற்றை எடுத்துச் செல்வது வழக்கம். மற்றும் மலை பாதையில் வழி துணையாக நாய்கள் (பைரவர்) வருகிறது என்பது சிறப்பம்சமாகும். இந்த நாய்கள் இந்த மலையில் வாழும் சித்தர்கள் என்று கூறப்படுகிறார்கள்.\nSection::::கோட்டை.\nஇந்த மலையில் கோயிலை அடையும் வழியில் ஒரு சிறிய கோட்டை உள்ளது. கோட்டையின் வாயிலாக பாழடைந்த கல்மண்டபம் ஒன்று உள்ளது. இம்மண்டபம் பாதி மண்டபம் என்று அழைக்கப்படுகிறது. நன்னன் என்ற குறுநிலமன்னன் கட்டியது என்றும் சுமார் ஐந்து அடி அகலத்தில் கட்டப்பட்ட கோட்டைச் சுவர்கள் இன்றும் நல்ல நிலையில் உள்ளன. இவற்றில் கண்காணிப்புக் கோபுரங்கள் அமைந்ததற்கான அடிச்சுவர்கள் உள்ளன. மழைநீரை சேமித்து வைக்கும்விதமாக சிறிய குளமும் அமைந்துள்ளது.\n"}
{"id": "458352", "url": "https://ta.wikipedia.org/wiki?curid=458352", "title": "தொல்லியல் அருங்காட்சியகம், தெலுங்காணா", "text": "தொல்லியல் அருங்காட்சியகம், தெலுங்காணா\n\nSection::::வரலாறு.\nதொல்பொருள் ஆராய்ச்சியாளர் ஹென்றி கௌசன்ஸ் சன்ஸ் 19 ஆம் நூற்றாண்டின் தொடக்கத்தில் இந்த இடத்தை முதன்முதலில்ஆய்வு செய்தார். 1940 ஆம் ஆண்டில் ஹைதராபாத்தின் நிஜாமின் மேற்பார்வையின்கீழ் இங்கிருந்த மண் மேட்டுப் பகுதி அகழாய்வு செய்யப்பட்டது. அகழ்வாராய்ச்சியின்போது கண்டுபிடிக்கப்பட்டபொருட்கள் அதே இடத்தில் கட்டப்பட்ட அருங்காட்சியகத்தில் காட்சிக்கு வைக்கப்பட்டன. 1952ஆம் ஆண்டில், அருங்காட்சியகத்தில் காட்சிப்படுத்தப்பட்டிருந்த பொருட்கள்இந்திய தொல்பொருள் ஆய்வுத் துறையின் நிர்வாகக் கட்டுப்பாட்டின் கீழ் உள்ள தற்போதைய கட்டடத்திற்கு மாற்றப்பட்டன.\n\n1930 ஆம் ஆண்டில், ஹைதராபாத்தின் மாநில பாரம்பரியத்தை பாதுகாக்க விரும்பிய VII மிர் ஒஸ்மான் ஆயில் கான், இந்த அருங்காட்சியகத்திற்கு ஹைதராபாத் அருங்காட்சியகம் என்று பெயர் சூட்டினார்.\n\nஇந்த அருங்காட்சியகத்திற்கு 1960 ஆம் ஆண்டில் ஆந்திர மாநில தொல்பொருள் அருங்காட்சியகம் என்று பெயர் சூட்டப்பட்டது.\n\n2008 ஆம் ஆண்டில், நிஜாமுக்குச் சொந்தமான ஒரு வாளும், பிற கலைப்பொருட்களுக்கும் அருங்காட்சியகத்தில் இருந்து திருடப்பட்டன.\n\n2014 ஆம் ஆண்டில் ஆந்திரா மற்றும் தெலுங்கானா இரண்டாகப் பிரிக்கப்பட்டதற்குப் பின்னர் இந்த அருங்காட்சியகம் தெலுங்கானா மாநில தொல்பொருள் அருங்காட்சியகம் என மறுபெயரிடப்பட்டது. \n\nமுன்னர் ஹைதராபாத் அருங்காட்சியகம் என்றும் ஆந்திரப்பிரதேச மாநில தொல்பொருள் அருங்காட்சியகம் என்றும் அழைக்கப்பட்ட தெலுங்கானா தொல்பொருள் அருங்காட்சியகம் பப்ளிக் கார்டன் பகுதியில் அமைந்துள்ளது. ஹைதரபாத்தில் மட்டுமன்றி தென்னிந்தியாவின் மிகச்சிறந்த அருங்காட்சியகங்களில் ஒன்றாக இந்த அருங்காட்சியகம் கருதப்படுகிறது. இந்த அருங்காட்சியகத்தில் குறிப்பிடத்தக்க வித்தியாசமான பலவகையான கலைப்பொருள்கள் காட்சிப்படுத்தப்பட்டுள்ளன. அதில் அஜந்தா ஓவியங்களின் மாதிரியும் அடங்கும்.இதனைக் காட்சிப்படுத்துகின்ற பெருமையுடைய அருங்காட்சியகம் இது மட்டுமேயாகும். இத்துடன் பல காலங்களைச் சேர்ந்த காட்சிப்பொருட்கள் இங்கு காணப்படுகின்றன. உலோக சிலைகள், போர்க்கருவிகள், நாணயங்கள், கற்சிற்பங்கள், சுவடிகள், நவீன கால ஓவியங்கள் உள்ளிட்ட பலவற்றிக்கு தனித் தனியாகக் காட்சிக்கூடங்கள் உள்ளன. புத்தர் சிற்பங்களுக்காக தனிக் காட்சிக்கூடம் உள்ளது. சாளுக்கிய மற்றும் விஜயநகர் காலத்தைச் சேர்ந்த இந்து சிற்பங்களும் இங்கு காணப்படுகின்றன.\n\nSection::::சேகரிப்பு.\nSection::::எகிப்திய கலைப்பொருள்கள்.\nஇந்த அருங்காட்சியகத்தின் முக்கிய காட்சிப்பொருளாக அமைந்தது இளவரசி \"நைஷுவின்\" எகிப்து நாட்டு மம்மி ஆகும். இது 1930 ஆம் ஆண்டில் ஹைதராபாத்திற்கு நசீர் நவாஸ் ஜங் என்பவரால் கொண்டு வரப்பட்டது. நசீர் நவாஸ் ஜங், ஆறாம் ஆசாப் ஜாவின் மருமகன் ஆவார்., அவர் அதை ஆறாம் ஆசாப் ஜாவிற்கு அன்பளிப்பாக வழங்கியுள்ளார். அவர் அதனை அருங்காட்சியகத்திற்கு நன்கொடையாக வழங்கினார். அவர் அதை 1000 பவுண்டுகளுக்கு வாங்கியதாக கூறப்படுகிறது. இது இந்தியாவில் காணப்படுகின்ற ஆறு எகிப்திய மம்மிகளில் ஒன்றாகும், பிற மம்மிகள் லக்னோ, மும்பை, வதோதரா, ஜெய்ப்பூர் மற்றும் கொல்கத்தாவில் உள்ளன.\n\nமுன்பு மோசமடைந்து கொண்டிருந்த நிலையில் இருந்த மம்மி, 2016ஆம் ஆண்டில் மீட்டெடுக்கப்பட்டு ஆக்ஸிஜன் புகாதப் பெட்டியில் பாதுகாப்பாக வைக்கப்பட்டது.\n\nSection::::இந்திய கலைப்பொருள்கள்.\nகடந்த நூற்றாண்டைச் சேர்ந்த ஒரு பெரிய புத்தர் காட்சியறை இந்த அருங்காட்சியகத்தில் உள்ளது. இந்த அருங்காட்சியகத்தில் நிஜாம் மற்றும் ககாட்டியா வம்சத்தைச் சேர்ந்த பல்வேறு வகையான தொல்பொருள் கலைப்பொருட்கள் காட்சிக்கு வைக்கப்பட்டு உள்ளன.\n\n\nSection::::வெளி இணைப்புகள்.\nஹைதராபாத்தில் உள்ள ஆபி மாநில தொல்பொருள் அருங்காட்சியகம். http://hyderabadattractions.com/?p=244 .\n"}
{"id": "458359", "url": "https://ta.wikipedia.org/wiki?curid=458359", "title": "சாலிக்ஸ் டெட்ராஸ்பர்மா", "text": "சாலிக்ஸ் டெட்ராஸ்பர்மா\n\nசாலிக்ஸ் டெட்ராஸ்பெர்மா (\"Salix tetrasperma\"), பொதுவாக \"Indian willow\") என்று அழைக்கப்படுவது ஒரு மரமாகும். இது சங்க காலத்தில் வஞ்சி என அழைக்கப்பட்ட மரமாக கருதப்படுகிறது. இதை மலையாள மொழியில் தற்போதும் வஞ்சி (വഞ്ചി) என்று அழைக்கப்படுவது குறிப்பிடத்தக்கது. இது ஈரமான மற்றும் சதுப்பு நிலங்களில் வளரக்கூடிய நடுத்தர அளவிலான மரமாகும், இது பொதுவாக பருவ மழைக்காலத்தின் முடிவில் அதன் இலைகளை உதிர்க்கும். இதன் இலைகள் துளிர்த்தப் பிறகு பூக்கள் தோன்றும்.\n\nஇது இந்தியா, பாகித்தான், நேபாளம், லாவோஸ் மற்றும் தாய்லாந்து உள்ளிட்ட தென் மற்றும் தென்கிழக்கு ஆசியாவின் பல பகுதிகளில் வளர்கிறது.\n\nஇந்தியாவின், மணிப்பூரில், இத்தாவரத்தின் புதிய பூக்களானது, உள்ளூரில் ঊযুম ( \"ooyum\" ) என அழைக்கப்படுகின்றன, இவை சுவையானதாக கருதப்படுகின்றன.\n\nமகாராட்டிராவில், இந்த மரம் \"வாலுஞ்ச்\" என்று அழைக்கப்படுகிறது. இதை புனே, சதாரா, சாங்லி மற்றும் கோலாப்பூர் ஆகிய பகுதிகளில் காணலாம்.\n\nSection::::விளக்கம்.\nஇந்த மரமானது பூக்கும் இரு வித்திலைத் தாவரமாகும். இது பெரும்புதர் அல்லது சிறுமரமாக கருதப்படுகிறது. இது 8000 அடி உயரம் வரையில் ஆற்றோரத்தில் வளரும. பட்டைகள் கரடுமுரடானவையாக, நீண்ட பிளவுகளுடன் கரும் பழுப்பு நிறத்தில் இருக்கும். மரம் செந்நிறமானது; மிருதுவானது; இதனைச் சுட்டுக் கரியாக்கி, துப்பாக்கி மருந்துக்குப் பெரிதும் பயன்படுத்துகின்றனர். இதன் குரோமோசோம் எண்ணிக்கை 2n=38 என சோப்தி, சிங் (1961) என்போர் கணித்துள்ளனர். மேலும் இதன் இளம் தளிர்கள் இலைகள் மென்மையாக இருக்கும். இதன் இலைகள் நீளமானதாக நுனி குத்துவாள் போன்று கூரியதாக இருக்கும். இலையடி அகன்று உருண்டிருக்கும்; 2-6 அங்குல நீளமும், 4-2.25 அங்குல அகலமும் உடையது. இலை வரம்பு வாள் போன்ற பற்களை உடையது. இலைக் காம்பு, ஒரு அங்குல நீளமானது.\n\nSection::::மலர்கள்.\nஇதன் மலர்கள் காம்பற்ற மலர்களாக கொத்தாக தோன்றும். இந்த மலர்கள் பால் வேறுபட்டது: பளபளப்பானது: மெல்லியது: இதழ்களில் வெள்ளிய பஞ்சு போன்ற நுண்மயிர் அடர்ந்திருக்கும். ஆண்மலரில் இரண்டு தாதிழைகளே உள்ளன. பெண்மலரில் ஒரு செல் உள்ள சூலகம். பல 4-8 சூல்கள் உள்ளன.\n\nSection::::இலக்கியங்களில்.\nபகைவரிடம் போருக்குச் செல்வோர் வஞ்சிப்பூவைச் சூடுவர். இது ஒரு போர் மலர் ஆகும். 'வஞ்சி' என்பது ஒரு கொடி என்போருளர். அவர்கள் பிரம்பின் கொடியை வஞ்சி என குறிப்பிடுகின்றர். 'வஞ்சி' என்பது பற்றிப் புலவர்கள் கூறுவன:\n\n\"மென்பாலான் உடன் அணைஇ\"<br>\n\"வஞ்சிக் கோட்டு உறங்கு நாரை\" -புறநா. 384: 1-2\n\nவஞ்சி ஓங்கிய யாணர் ஊர -ஐங். 5 O : 3\n\nஇவற்றைக் கொண்டு பார்க்குமிடத்து வஞ்சி என்பது ஒரு மரமென்றும், இதன் கிளையில் நாரை தன் பெடையோடு துயில் கொள்ளும் என்றும் அறியலாம்.\n\nபகைவர் மேல் படையெடுத்துப் போருக்குப் போம்போது சூடுவதும், 'புதலும், மங்கையும், ஒர்பதியும், மாற்றார் குடையும் வஞ்சி ஆகும்' என்று பிங்கல நிகண்டு கூறுகின்றது. இவற்றுள் வஞ்சி என்பது ஒரு புதர் என்று கொள்ளக் கிடக்கின்றது.\n\n'வஞ்சியில் மரமும் உண்டு, வஞ்சிக் கொடியும் உண்டு. எதன் பூவைப் புறப்பூவாகக் கொண்டனர்? இலக்கண இலக்கியங்களில் எது என்று குறிக்கப்படாததால் இது வினாவில் இடம் பெறுகின்றது'. என்கிறார் கோவை இளஞ்சேரனார். தவிர, மரஞ்செடி கொடிகளின் தமிழ்ப் பெயர்களையும்,\nதாவரப் பெயர்களையும் தொகுத்துப் பட்டியலிட்ட லவிங்டன் (1915) என்பார் (பக்.140) வஞ்சி என்பது சாலிக்ஸ் டெட்ராஸ் பர்மா என்ற சிறு மரம் எனக்குறிப்பிட்டுள்ளார். இங்ஙனமே சென்னை மாநிலத் தாவரங்களைப் பற்றிப் பெருநூல் எழுதிய காம்பிள் (1928) என்பாரும் வஞ்சி என்பது இதே தாவரம் என்று குறிப்பிடுவதுடன், இதன் மலையாளப் பெயரும் வஞ்சி என்று கூறுவா ராயினர்.\n\nஆதலின் வஞ்சி என்பது ஒரு சிறுமரமெனவும், சங்கப் புலவர்கள் கூறுவதும் இம்மரத்தையே எனவும், பிங்கலம் கூறும் 'புதல்' என்பதும் ஒருசிறு மரமாகலாம் எனவும் கொண்டு இதன் தாவரப் பெயர் சாலிக்ஸ் டெட்ராஸ்பர்மா எனக் கோடலே அமையும்.\n\nஇனி, போர்த் தொடர்பான அறிவிப்புகளின் போதும், விழாக் காலங்களிலும் 'கிணை' எனப்படும் பறை ஒன்று முழங்கப்படும். இப்பறையை அடித்துப் பாடலும் பாடப்படும். இப்பாடல் இசை வஞ்சிப்பெயர் பெற்றது.\n\nபனிக்கயத்து அன்ன நீள் நகர் கின்று என்<br> \nஅரிக்கூடு மாக் கினை இரிய ஒற்றி<br> \nஎஞ்சா மரபின் வஞ்சி பாட -புறநா. 37 8 7-9\n\nஇவ்விசையை மருத பாழ்த்திறத்து ஓர் ஓசையாக வகுத்தனர் இசைநூலார். மேலும் வஞ்சிப்பா என்ற பாடல் வகையினை யாப்பிலக்கணத்தில் காணலாம்.\n"}
{"id": "458366", "url": "https://ta.wikipedia.org/wiki?curid=458366", "title": "கீ (திரைப்படம்)", "text": "கீ (திரைப்படம்)\n\nகீ என்பது 2019 ஆம் ஆண்டு வெளியான இந்தியத் தமிழ் திரைப்படம் ஆகும். இப்படத்தில் ஜீவா, நிக்கி கால்ரானி, அனைகா சோதி, கோவிந்த் பத்மசூர்யா ஆகியோர் நடித்துள்ளனர். ஆர்.ஜே.பாலாஜி, ராஜேந்திர பிரசாத் மற்றும் சுஹாசினி ஆகியோர் துணை வேடங்களில் நடித்துள்ளனர். விஷால் சந்திரசேகர் இசையமைத்த இப்படம் 2016 ஆகஸ்டில் தயாரிப்பைத் தொடங்கியது. வெளியானதும், எதிர்மறை விமர்சங்கள் பெற்றது. \n\nSection::::கதைக்கரு.\nசித்தார்த் (ஜீவா) என்கிற முடக்கி, சிவம் என்கிற மற்றொரு முடக்கியை தன் உயிரைக் காப்பாற்றிக் கொள்ள வெல்ல வேண்டும். \n\n\nSection::::ஒலிப்பதிவு.\nவிசல் சந்திரசேகர் இசையமைத்த 5 பாடல்களை \"கீ\" ஒலிப்பதிவு கொண்டுள்ளது: \n"}
{"id": "458368", "url": "https://ta.wikipedia.org/wiki?curid=458368", "title": "சகதாயி கானரசு", "text": "சகதாயி கானரசு\n\nசகதாயி கானரசு (மொங்கோலியம்: Цагаадайн Хаант Улс \"த்சகடைனா கானட் உளூஸ்\") என்பது பிற்காலத்தில் துருக்கியமாக்கப்பட்ட ஒரு மொங்கோலிய கானரசாகும். இது செங்கிஸ்கானின் இரண்டாவது மகனான சகதாயி கான், அவரது வழித்தோன்றல்கள், பின் வந்தவர்கள் ஆகியோரால் ஆளப்பட்ட நிலப் பகுதிகளை உள்ளடக்கியிருந்தது. ஆரம்பத்தில் இது மொங்கோலியப் பேரரசின் பகுதியாக இருந்தது. ஆனால் மங்கோலியப் பேரரசின் பிரிவிற்கு பிறகு 1259 இல் இது தனி கானேடாக செயல்பட ஆரம்பித்தது. 1304 இல் சகதாயி கானரசு யுவான் அரசமரபின் பெயரளவு உயர்ந்த நிலையை ஏற்றுக் கொண்டது. ஆனால் 14 ஆம் நூற்றாண்டின் நடுப்பகுதியில் இரண்டு பகுதிகளாக பிரிந்தது. அவை மேற்கு சகதை கானேடு மற்றும் மொகுலிஸ்தான் ஆகியவை ஆகும்.\n\n13ஆம் நூற்றாண்டின் பிற்பகுதியில் அதன் அதிகபட்ச பரப்பளவின்போது இந்தக் கானேடானது அரல் கடலின் தெற்குப் பகுதியில் அமு தர்யா முதல் நவீன கால மொங்கோலிய சீன எல்லையில் உள்ள அல்தாயி மலைகள் வரை பரவியிருந்தது.\n\nஇக்கானரசு ஒரு வடிவம் அல்லது மற்றோர் வடிவத்தில் 1220கள் முதல் 17ம் நூற்றாண்டின் பிற்பகுதி வரை நீடித்தது. 1370 இல் இந்த கானேட்டின் மேற்குப்பகுதி தைமூரின் பேரரசிடம் வீழ்ந்த போதிலும் இவ்வாறு நீடித்தது. பேரரசின் கிழக்கு பகுதியானது சகதை கான்களின் கட்டுப்பாட்டிலேயே இருந்தது. அவர்கள் சில நேரங்களில் தைமூரின் வழிவந்தவர்களான தைமூரிய அரசமரபோடு கூட்டணியிலும் சில நேரங்களில் போரிட்டுக் கொண்டும் இருந்தனர். கடைசியாக 17 ஆம் நூற்றாண்டில் எஞ்சிய பகுதிகள் அஃபக் கோஜாவின் தேவராஜ்ய ஆட்சி மற்றும் அவரது வழித்தோன்றல்கள், மற்றும் சுங்கர் கானேடு மற்றும் மஞ்சு ஆட்சியாளர்களின் கீழ் சிஞ்சியாங்கை ஆண்ட கோஜாக்கள் ஆகியோரின் கீழ் வரிசையாக வந்தது.\n"}
{"id": "458370", "url": "https://ta.wikipedia.org/wiki?curid=458370", "title": "சிறையில் பூத்த சின்ன மலர்", "text": "சிறையில் பூத்த சின்ன மலர்\n\nசிறையில் பூத்த சின்ன மலர் ( ஆங்கிலம்: :Sirayil Pootha Chinna Malar) 1990 இல் வெளிவந்த தமிழ காதல் நாடகத் திரைப்படம் ஆகும். இப்படத்தை இயக்குநர் அமிர்தம் என்பவர் கதை மற்றும் திரைக்கதை மற்றும் வசனம் ஆகியவற்றை எழுதி இயக்கியுள்ளார். ஸ்ரீதிருமலா ஆர்ட் புரடக்சன்சு சார்பில் இப்படத்தை எம். கோபி என்பவர் தயாரித்துள்ளார். ஒளிப்பதிவை எஸ். மாருதி ராவ் மேற்கொண்டுள்ளார். பி. வெங்கடேசுவர ராவ் படத்தொகுப்பை மேற்கொண்டார்.இத்திரைப்படத்தில் நடிகர் விஜயகாந்த், பானுப்ரியா, சாந்திப்ரியா மற்றும் நடிகர் ராஜேஷ் ஆகியோரும் முக்கிய வேடங்களில் நடித்திருந்தனர். இசையமைப்பாளர் இளையராஜா இப்படத்திற்கு இசையமைத்திருந்தார். பின்னர் இது தெலுங்கு மொழியில் \"ரவுடிலாகு ரவுடி\" என்றும், இந்தியில் \"சக்மி ஷெர்\" என்றும் மொழி மாற்றம் செய்யப்பட்டது .. மேலும் ஸ்ரீதிருமலா ஆர்ட் புரடக்சன்சு சார்பில் இப்படம் வெளியிடப்பட்டது.\n\nSection::::கதை.\nகிராமத்தில் வசித்து வரும் முத்தப்பா (விஜயகாந்த்), ஒரு ஏழைப்பாடகன். அவன் அவ்வூரில் உள்ள ஒரு கொடூரமான நில உரிமையாளரின் (ராஜேஷ்) சகோதரியைக் நேசிக்கிறார். இதனால் முத்தப்பா இன்னல்களைச் சந்திக்கிறார். தனது தங்கையின் காதலை விரும்பாத அந்த நிலச்சுவான்தார் முத்தப்பாவை கொல்ல ஏற்பாடு செய்கிறார். அந்த கொலை முயற்சியில் இருந்து தப்பிய பின்னர், முத்தப்பா அவன் நேசித்த பெண்மணியை மணக்கிறார்.\n\nபின்னர் நில உரிமையாளர் ஒருவழியாக அவர்கள் இருவரின் உறவை மறைமுகமாக ஏற்றுக்கொண்டார் என்பதை அறிந்து முத்தப்பா அதிர்ச்சியடைகிறார். இருப்பினும், அன்று இரவில் முத்தப்பாவும் அவரது மனைவியும் ஒருவரை ஒருவர் சந்திக்க முடியாத வகையில் நில உரிமையாளரின் சகோதரரால் ஒரு ரகசிய மற்றும் தனி சிறைச்சாலைகளுக்கு இருவரும் மாற்றப்படுகிறார்கள். இந்த சம்பவத்திற்குப் பிறகு அவர் கிராமத்தில் காதலைத் தடைசெய்கிறார். மேலும் தனது சகோதரியின் திருமணம் நடத்தப்பட்ட கோவிலையும் மூடுகிறார். சிறைக்குச் சென்று இறந்த முத்தப்பாவை மக்கள் மறந்து விடுகிறார்கள்.\n\nசில காலம் கழிந்த பின் பார்த்திபன் (விஜயகாந்த்மீண்டும்), நில உரிமையாளரின் அடக்குமுறைகளி வெளிப்படையாக எதிர்க்கும் ஒரு தைரியமான இளைஞனாக கிராமத்திற்கு வருகிறான். அவன் பூட்டியிருந்த கிராம கோவிலை மீண்டும் திறந்து காதலர்களை ஒன்றிணைக்க உதவுகிறான். நில உரிமையாளரின் துடுக்குத்தனமான குழந்தைகளை கூட அவனை அவமானப்படுத்துகிறார்கள். மேலும் அவனை கோபத்திற்கு ஆளாக்குகிறார்கள். ஒரு நாள் நிலச்சுவான்தார் பார்த்திபன் பாடும் ஒரு பாடலைக் கேட்க நேரிடுகிறது. அது ஏற்கனவே முத்தப்பாவால் பாடப்பட்டதை அறிகிறார். மேலும் முத்தப்பாவைப் போலவே இருக்கும் பார்த்திபனது உருவ ஒற்றுமையைக் கண்டு அதிர்ச்சியடைகிறார்.\n\nபார்த்திபன் யார்? அவன் முத்தப்பாவுடன் தொடர்புடையவனா? முத்தப்பா சிறையிலிருந்து தப்பித்தாரா? பின்னர் என்ன நடக்கிறது என்பது கதையின் முக்கிய அம்சமாக அமைகிறது.\n\nSection::::நடிகர்கள்.\nமுத்தப்பா மற்றும் பார்த்திபனாக விஜயகாந்த்\nபானுப்ரியா\nசாந்திப்ரியா \nநில உரிமையாளராக ராஜேஷ்\nஎஸ். எஸ். சந்திரன்\nஜெயபாரதி (மலையாள நடிகர்)\nதாரா ( கன்னட நடிகை)\nதியாகு\nகோகிலா\nசிவராம்\nஎஸ். ஏ. கண்ணன்\nஅபிநயா\nவாணி\nலதா\nஉஷாபிரியா\nபிரேமி\nSection::::ஒலிப்பதிவு.\nஇசையமைப்பாளர் இளையராஜா இப்படத்திற்கு இசையமைத்திருந்தார். ஆறு பாடல்கள அடங்கிய இதன் ஒலித்தொகுப்பில் கவிஞர் வாலி, பிற சூடன், கங்கை அமரன் மற்றும் புலவர் புலமைப்பித்தன் ஆகியோர் பாடல்களை எழுதியிருந்தனர். மேலும் இப்படத்தில் இடம் பெற்ற கவிஞர்: வாலி \"அதிசய நடனமிடும் அபிநய சரஸ்வதியோ..\" என்ற பாடலும் \"ஆலோலம் பாடும்\" என்ற பாடலும் 1990 களில் இசை ரசிகர்களிடையே பெரும் வர்வேற்பைப் பெற்றது.\n\nSection::::விமர்சனம்.\n\"தி இந்தியன் எக்ஸ்பிரசு இவ்வாறு தனது விமர்சனத்தில் எழுதியது \" இயக்குநர் அமிர்தம் இயக்கிய இத்திரைப்படம் இந்தியப் பாரம்பரியமான கதைகளைப் பின்பற்றுகிறது\" \n"}
{"id": "458373", "url": "https://ta.wikipedia.org/wiki?curid=458373", "title": "புளோரிடா நீரிணை", "text": "புளோரிடா நீரிணை\n\nபுளோரிடா நீரிணை என்பது, வட அமெரிக்கத் தலை நிலத்துக்கு தெற்கு-தென்கிழக்குத் திசையில், \"புளோரிடா கீஸ்\" தீவுக் கூட்டத்துக்கும், கியூபாவுக்கும் இடையில், மெக்சிக்கோ வளைகுடாவையும், அத்திலாந்திக் பெருங்கடலையும் இணைக்கும் வகையில் அமைந்துள்ளது. \"கீ வெஸ்ட்\" தீவுக்கும், கியூபாவின் கரைக்கும் இடையில் காணப்படும் இந்நீரிணையின் மிக ஒடுக்கமான பகுதி 150 கிமீ (93 மைல்) அகலம் கொண்டது. இதன் ஆழம் 1,800 மீ (அண்ணளவாக 6,000 அடி). மெக்சிக்கோ வளைகுடாவில் இருந்து செல்லும் வளைகுடா நீரோட்டத்தின் தொடக்கமான புளோரிடா நீரோட்டம் இந்நீரிணையின் வழியே செல்கின்றது.\n\nSection::::எண்ணெயும் எரிவாயுவும்.\nபுளோரிடா கீசுக்குத் தெற்கே மாநிலக் கடற் பகுதியில், 1947 இலிருந்து 1962 வரை நான்கு எண்ணெய்க் கிணறுகள் அமைக்கப்பட்டன. 1960, 1961 ஆகிய ஆண்டுகளில் புளோரிடா கீசுக்குத் தெற்கே கூட்டாட்சி அரசின் கடற் பகுதியில் \"கல்ஃப் ஒயில்\" நிறுவனத்தால் மூன்று கிணறுகள் அமைக்கப்பட்டன. இக்கிணறுகள் அனைத்தும் உலர் துளைகள். இது இவ்விரு நாடுகளுக்கும் இடையில் 1977 ஆம் ஆண்டில் செய்துகொள்ளப்பட்ட ஒப்பந்தத்துக்கு அமைவாக, ஐக்கிய அமெரிக்காவின் தனிப் பொருளாதார வலயத்திற்கும், கியூபாவுக்கும் இடையிலான எல்லை கியூபாவுக்கும் புளோரிடாவுக்கும் நடுப் பகுதியில் உள்ளது.\n\nபுளோரிடாவுக்கு எதிரே, கியூபாவின் வட கரைக்கு ஐந்து கிலோமீட்டர் தொலைவுக்குள் அந்நாட்டின் மூன்று எண்ணெய் வயல்கள் இருக்கின்றன. வட கியூபா கிண்ணப் பகுதியில் கண்டுபிடிக்கப்படாத திரவ எண்ணெயும், 9.8 டிரில்லியன் கன அடி இயற்கை வாயுவும் இருப்பதாக ஐக்கிய அமெரிக்க நிலவியல் ஆய்வகம் மதிப்பிட்டுள்ளது. இவை அனைத்தும் அக்கிண்ணப் பகுதியின் கரைக்கு அப்பால் இருக்கும் பகுதியிலேயே உள்ளன.\n\nபுளோரிடாக் கரைக்கு அப்பால் எண்ணெய், வாயு கண்டறிய அனுமதிக்கும் பிரச்சினை 2008 ஆம் ஆண்டின் ஐக்கிய அமெரிக்க சனாதிபதித் தேர்தலின்போது சூடான விவாதத்துக்கு உள்ளானது. புளோரிடாக் கரையில் இருந்து 60 மைல்கள் (97 கிமீ) தொலைவில், கியூபாவின் கடற் பகுதியில் சீனாவின் எண்ணெய் நிறுவனம் எண்ணெய் கண்டறிவதில் ஈடுபட்டுள்ளதாகப் பத்தி எழுத்தாளரான யோர்ச்சு வில்சு என்பவர் எழுதியிருந்தார். இதை கரைக்கு அப்பால் எண்ணெய் கண்டறிவதை ஆதரிக்கும் வேட்பாளர்களும் திரும்பத் திரும்பச் சொல்லிவந்தனர். எனினும் அந்த நேரத்தில் கிபாவின் கடற் பகுதியில் எவரும் எண்ணெய் கண்டு பிடிப்பதில் ஈடுபட்டிருக்கவில்லை.\n\n2004 ஆம் ஆண்டில் எசுப்பானிய எண்ணெய் நிறுவனமான ரெப்சோல், கியூபாவுக்கும், புளோரிடா கீசுக்கும் இடையில் உள்ள ஆழமான கியூபாக் கடற் பகுதியில் எண்ணெய்க் கிணறொன்றைத் தோண்டி எண்ணெய்ப் படிவுகளைக் கண்டுபிடித்தனர். ஆனால் இது வணிகத்துக்கு உரியதல்ல என தீர்ப்பளிக்கப்பட்டதால் அக்கிணறு மூடப்பட்டது. 2008 ஒக்டோபரில், கியூபாவின் வடக்குக் கடற்கரைக்கு அப்பால் ஆழமான கடற் பகுதியில் எண்ணெய், வாயு என்பவற்றைக் கண்டறிவதற்காக, பிரேசிலின் அரசாங்க எண்ணெய் நிறுவனமான பெட்ரோபாசுடன் கியூபா ஒப்பந்தம் ஒன்றைச் செய்துகொண்டது. யூலை 2009 ஆம் ஆண்டில், எண்ணெய் கண்டறிவதற்கான அனுமதியை உருசிய நிறுவனம் ஒன்றுக்கு வழங்கும் வகையில் உருசிய அரசாங்கத்துடன் ஒரு ஒப்பந்தம் ஒன்றில் கியூபா கையெழுத்திட்டது. 2011 மே மாதத்தில், எண்ணெய்க்கான வாய்ப்புக்கள் குறைவாக இருந்ததால், பெட்ரோபாஸ் 2008 ஆம் ஆண்டு செய்துகொள்ளப்பட்ட ஒப்பந்தத்தில் இருந்து விலகிக்கொண்டது.\n\nSection::::பகமாசு.\n2009 ஆம் ஆண்டில் போக்லாந்துத் தீவுகளில் பதிவு செய்யப்பட்ட பகமாசு பெட்ரோலியம் நிறுவனமும் நோர்வேயைச் சேர்ந்த நிறுவனமான \"இசுட்டட் ஒயில்\" என்னும் நிறுவனமும், பகாமா நாட்டின் கடற் பகுதியில் எண்ணெய் கண்டறியும் முயற்சியில் கூட்டு முயற்சி ஒன்றை அறிவித்தனர். எனினும் அப்பகுதியின் பல்வேறு நாடுகளுடன் தனிப் பொருளாதார வலயத்தின் எல்லைகள் தொடர்பான பேச்சுவார்த்தைகள் நடந்து வருவதால் அந்த முயற்சி தள்ளி வைக்கப் பட்டதாக பகமாசு அரசு அறிவித்தது.\n"}
{"id": "458376", "url": "https://ta.wikipedia.org/wiki?curid=458376", "title": "லிதா", "text": "லிதா\n\nஆமி கிறிஸ்டின் டுமாஸ் (; / பிறப்பு ஏப்ரல் 14, 1975), ஓர் அமெரிக்க முன்னாள் தொழில்முறை மல்யுத்த வீரர், விலங்கு நல ஆர்வலர் மற்றும் பாடகி ஆவார். இவர் 2000 முதல் 2006 வரை உலக மற்போர் மகிழ்கலை நிறுவனத்துடன் ஒப்பந்தம் செய்து அங்கு மல்யுத்தப் போட்டிகளில் ஈடுபட்டு வந்தார். பின்னர் நிறுவனத்துடன் பகுதிநேர தோற்றங்களை வெளிப்படுத்தினார். இவர் 2014 ஆம் ஆண்டில் உலக மற்போர் மகிழ்கலை நிறுவன \"ஹால் ஆஃப்\" ஃபேமில் சேர்க்கப்பட்டார் . தனது மேடைப் பெயரான லிதா என்பதால் பரவலாக அறியப்படுகிரார்.\n\nஆரம்பத்தில் ஏஞ்சலிகா என்ற பெயரைப் பயன்படுத்தி, டுமாஸ் மெக்ஸிகோவில் தனது மல்யுத்த வாழ்க்கையை 1998 இல் கான்செஜோ முண்டியல் டி லுச்சா லிப்ரே (சி.எம்.எல்.எல்) உடன் தொடங்கினார், அதன்பிறகு 1999 ஆம் ஆண்டின் துவக்கத்தில் அமெரிக்க சுயாதீன மல்யுத்த போட்டிகளில் கலந்து கொண்டார்.பின்னர் 6 மாதங்கள் \"எக்ஸ்ட்ரீம் சாம்பியன்ஷிப் மல்யுத்தத்தில்\" . டுமாஸ் நவம்பர் 1999 இல் உலக மல்யுத்த சம்மேளனத்துடன் (WWF, பின்னர் உலக மற்போர் மகிழ்கலை நிறுவனம்) கையெழுத்திட்டார், பிப்ரவரி 2000 இல் லிதா எனும் மேடைப்பெயரில் அறிமுகமானார். முதலில், இவர் எஸ்ஸா ரியோஸுடன் இணைந்து விளையாடினார். ஆனால் இவர் மாட் மற்றும் ஜெஃப் ஹார்டியுடன் இணைந்து விளையாடியதன் மூலம் பரவலாக கவனம் பெறத் துவங்கினார். மேலும் 2005-2006 ஆம் ஆண்டில் முக்கியமான மல்யுத்த வீரர்களில் ஒருவராகக் கருதப்பட்டார். இந்தக் கால கட்டத்தில் தான் எட்ஜ் எனும் மற்போர் வீரருக்கு மேலாளராக இருந்தார். உலக மற்போர் மகிழ்கலை நிறுவனத்தில் ஒட்டுமொத்தமாக நான்கு முறை உலக பெண்கள் வாகையாளர் பட்டத்தினை வென்றார்.\n\n2006 இல் மல்யுத்தத்தில் இருந்து ஓய்வு பெற்ற பிறகு, இவர்தி லுகாகோர்ஸ் என்ற பங்க் ராக் இசைக்குழுவை உருவாக்கினார். இசைக்குழு செப்டம்பர் 11, 2007 அன்று அவர்களின் அறிமுகப் பாடலை வெளியிட்டது.\n\nSection::::ஆரம்ப கால வாழ்க்கை.\nஆமி டுமாஸ் புளோரிடாவின் ஃபோர்ட் லாடர்டேலில் கிறிஸ்டி மற்றும் மைக்கேல் டுமாஸுக்கு ஏப்ரல் 14, 1975 இல் பிறந்தார். இவர் தனது குழந்தைப் பருவத்திலும் இளமைப் பருவத்திலும் புளோரிடாவைச் சுற்றியுள்ள பல பள்ளிகளில் பயின்றார் மற்றும் பட்டப்படிப்புக்கு ஆறு மாதங்களுக்கு முன்பு அட்லாண்டாவுக்கு அருகிலுள்ள லாசிட்டர் உயர்நிலைப் பள்ளியில் உயர்நிலைப் பள்ளியைக் கல்வியினை நிறைவு செய்தார். இவர் ஜார்ஜியா ஸ்டேட் யுனிவர்சிட்டியில் பட்டப்படிப்பு தேர்ச்சி பெற்றார், ஆனால் 1993 ஆம் ஆண்டில் அது உயர்நிலைப் பள்ளி போன்றது என்று உணர்ந்ததால் விலகினார். பின்னர், வாஷிங்டன் டி.சி.யில், டுமாஸ் பல இசைக்குழுக்களில் கிதார் வாசித்தார், மற்றும் ஒரு இசைக்குழுவில் பணியாற்றினார்.\n\nSection::::தொழில்முறை மல்யுத்த வாழ்க்கை.\nSection::::எக்ஸ்ட்ரீம் சாம்பியன்ஷிப் மல்யுத்தம் (1999).\nஏப்ரல் 1999 இல், டுமாஸை எக்ஸ்ட்ரீம் சாம்பியன்ஷிப் மல்யுத்தத்தின் (ஈ.சி.டபிள்யூ) உரிமையாளரும் புக்கருமான பால் ஹேமான் அணுகினார். டுமாஸ் ஈ.சி.டபிள்யூவில் மிஸ் கான்ஜெனியலிட்டி, டேனி டோரிங்கின் திரைக் காதலி என்பதாக அறிமுகமானார். டுமாஸ் பின்னர் மீண்டும் ஏஞ்சலிகா என்ற பெயரைப் பயன்படுத்தி மல்யுத்தப்போட்டிகளில் விளையாடத் தொடங்கினார்.\n"}
{"id": "458377", "url": "https://ta.wikipedia.org/wiki?curid=458377", "title": "கிளி மீன்", "text": "கிளி மீன்\n\nகிளி மீன்கள் (Parrot fishes) என்பது சுமார் 95 மீன் இனங்களின் குழுவாகும். இவை ஸ்காரிடே குடும்பத்தைச் சேர்ந்ததாக கருதப்படுகின்றன. இந்தோ - பசுபிக் பகுதிகளில் ஏறத்தாழ 95 இனங்கள் கொண்ட இந்த குழு அதிகமாக காணப்படுகின்றது. இவை பவளப் பாறை, பாறைக் கடற்கரைகள், கடற்புல் படுக்கைகள் என்பவற்றில் வசிக்கின்றன.\nSection::::உருவ அமைப்பு.\nகிளி மீன்கள் ஏனைய மீன் இனங்களில் இருந்து பல் வரிசை அமைப்புக்கேற்ப வேறுப்படுத்தப்படுகின்றன. அவற்றின் பற்கள் அவற்றின் தாடை எலும்புகளின் வெளிப்புற மேற்பரப்பில் இறுக்கமாக சித்திரவடிவில் அமைக்கப்பட்டிருக்கும். இதனால் கிளியின் அலகு போன்ற அமைப்பு உருவாக்கப்படுகின்றது. இதன் மூலம் அவை பவள மற்றும் பிற பாறை அடிப் பகுதிகளில் இருந்து அல்காக்களை பறிக்கின்றன. கிளி மீன்களின் வளர்ச்சி இனங்களுக்கேற்ப வேறுபடுகின்றன. பெரும்பாலான இனங்கள் 30-50 செ.மீ (12-20 அங்குலம்) நீளத்தை எட்டுகின்றன. இருப்பினும், ஒரு சில இனங்கள் 1 மீ (3 அடி 3 அங்குலம்) க்கும் அதிகமான நீளத்தை அடைகின்றன. பச்சை நிற கூனல்தலை கிளிமீன் 1.3 மீ (4 அடி 3 அங்குலம்) வரை வளர்ச்சி அடையலாம். இவற்றின. மிகச் சிறிய இனங்கள் நீல உதடு கிளி மீன்கள் ( கிரிப்டோடோமஸ் ரோஸஸ் ) ஆகும். இவை அதிகபட்ச அளவாக 13 செ.மீ (5.1 அங்குலம்) வளரக் கூடியவை.\n\nSection::::பாதுகாப்பு கவசம்.\nஇராணி கிளி மீன் (ஸ்காரஸ் வெட்டுலா) உட்பட சில மீன் இனங்கள் தூங்குவதற்கு முன் குறிப்பாக இரவில் வாயிலிருந்து சளி போன்ற பதார்த்தத்தை சுரந்து அவற்றை மூடும் பாதுகாப்பு கூட்டை உருவாக்குகின்றன. இதனது வாசனையினால் எதிரிகளிடம் இருந்து பாதுகாக்கப்படுகின்றன. இவற்றின் தோல் மற்றுமொரு சளிப் போன்ற பதார்த்தத்தினால் மூடப்பட்டிருக்கும். இது உடல் சேதத்தை சரிசெய்யவும், ஒட்டுண்ணிகளை விரட்டவும், புற ஊதா ஒளியில் இருந்து பாதுகாப்பை வழங்கவும் உதவுகிறது.\n\nSection::::உணவு.\nபெரும்பாலான கிளி மீன்கள் தாவரங்களை உண்ணும். இவை பிரதானமாக பாறைத் தாவரங்களையும் பாசிகளையும் உட்கொள்கின்றன. மேலும் சிறிய முள்ளந்தண்டிலிகளையும், மக்கிய பதார்த்தாங்களையும், பாக்டிரியாக்களையும் உண்ணும். சில பெரிய கிளி மீன் இனங்கள் பச்சை கூனல்தலை கிளி மீன் (\"போல்போமெட்டோபன் முரிகாட்டம்\") போன்றவை பவளப் பாறைகளில் காணப்படும் பவள மொட்டுக்களை உட்கொள்ளக் கூடியவை. பச்சை கூனல்தலை கிளி மீன் தவிர மற்ற அனைத்தும்  பவளப்பாறைகளை விட பாசிகள் மூடிய மேற்பரப்புகளை உண்ண விரும்புகின்றன. கரீபியன் பவளப்பாறைகளில் வாழும் கிளி மீன்கள் பிரதானமாக கடற்பஞ்சுக்களை உண்ணும்.\n\nSection::::வாழ்க்கை வட்டம்.\nகிளி மீன்களின் வளர்ச்சி சிக்கலானது. பெரும்பாலான இனங்கள் ஆரம்பக் கட்டத்தில் பெண்களாகவும், பின்னர் ஆண் இனமாகவும் மாறும். சில இனங்கள் தனித்தனி பாலினமாகவே வாழும். பெரும்பாலும் ஆரம்பக் கட்டத்தில் சிவப்பு, பழுப்பு அல்லது சாம்பல் நிறத்திலும், முனைய கட்டத்தில் பச்சை அல்லது நீல நிறத்தில் பிரகாசமான இளஞ்சிவப்பு, ஆரஞ்சு அல்லது மஞ்சள் திட்டுகளுடன் காணப்படும். மத்திய தரைக்கடல் கிளி மீன்களில் முதிர்ந்த பெண் மீன் பிரகாசமான நிறத்திலும், முதிர்ந்த ஆண் மீன்கள் சாம்பல் நிறத்திலும் காணப்படும்.\n"}
{"id": "458381", "url": "https://ta.wikipedia.org/wiki?curid=458381", "title": "சிகை (திரைப்படம்)", "text": "சிகை (திரைப்படம்)\n\nசிகை (ஆங்கிலம்:SIGAI ) என்பது ஜகதீசன் சுப்பு இயக்கி 2019 இல் வெளிவந்த தமிழ் நாடகத் திரைப்படம் ஆகும் இப்படத்தில் கதிர் முக்கிய கதாபாத்திரத்தில் நடித்திருக்கிறார். இவருடன் மீரா நாயர், ராஜ் பரத், ரித்விகா மற்றும் மயில்சாமி ஆகியோர் துணை வேடங்களில் நடிக்கின்றனர். இந்த திரைப்படம் அண்ணா நகரில் ஒரே நாளில் நடக்கும் நிகழ்வுகளை சித்தரிக்கிறது. இந்த படத்தில் கதிர் ஒரு திருநங்கை வேடத்தில் நடிக்கிறார். தனது பள்ளி நண்பரை சந்திக்க இந்தியாவுக்கு வரும் ஒரு வெளிநாடு வாழ் இந்தியர் இரண்டு அப்பாவி மக்களின் உயிரைப் பறிக்கும் ஒரு பெரிய விபத்துக்கு அவரின் உடைமை மற்றும் அவரது நண்பருடன் நெருங்கிய தொடர்பு உள்ளது. மூன்றாம் பாலினத்தின் காதல், காமம் மற்றும் வாழ்க்கையை வெளிச்சத்தில் அதிகம் வராத கதையாக உள்ளது. தனது நெருங்கிய நண்பர் தனது உணர்ச்சிகளைப் புறக்கணித்து மற்ற பெண்ணுடன் தோழமையைத் தேடும்போது கதிர் மிகுந்த மன உளைச்சலுக்கு ஆளாகிறார். இது ஒரு ஜீ5 யின் அசல் படம் மற்றும் இணையத்தில் ஜீ5 இயங்குதளத்தில் பார்க்கலாம்.\n\nSection::::Plot.\nபிரசாத் ராஜ் பரத்) தனது நண்பன் சேட்டாவுடன் (ராஜேஷ் சர்மா) சேர்ந்து அனைத்து விலை மாதர்களையும் தன்து பிடிக்குள் வைத்திருக்கிறார். பிரசாத் புவனா (ரித்விகா) என்ற பெண்ணின் மேல் சிறப்பு அக்கறை காட்டுகிறார், மற்றவர்களை விட அவளை நன்றாக நடத்துகிறார்.\nஒரு இரவு, சந்தோஷ் (மால் மருகா) என்ற வாடிக்கையாளர் பிரசாத்தை அழைத்து அவரிடம் ஒரு பெண்ணைக் கேட்கிறார். நிர்மலா என்கிற நிம்மியை (மீரா நாயர்) அனுப்புமாறு சேட்டாவிடம் பிரசாத் கேட்கிறான். அவள் அவளுடைய குடும்பத்திற்கு தெரியாமல் விலைமாதாக வாழ்கிறாள். அவளுடைய தாய் மற்றும் உடன்பிறப்புகளை நினைத்து, அவளுக்கு மிகவும் பயமாக இருக்கிறது. ஒரு வண்டி ஓட்டுநரான சுப்பிரமணியின் (மயில்சாமியின்) உதவியால் அவள் சந்தோஷுடம் அழைத்துச் செல்லப்படுகிறாள். அவள் சந்தோஷின் வீட்டில் சுப்பிரமணியால் இறக்கிவிடப்படுகிறாள்.\n\nஅடுத்த நாள், நிம்மி மற்ற வாடிக்கையாளர்களிடம் செல்லவில்லை என்பதையும், சந்தோஷ் அவளது கடைசி வாடிக்கையாளர் என்பதையும் பிரசாத் மற்றும் சேட்டா கண்டுபிடிக்கின்றனர். இதைப்பற்றி சந்தோஷிடம் விசாரிக்கும்போது அவள் வீட்டைவிட்டு வெளியேறி விட்டதாகவும், அவளுடைய தொலைபேசி எடுக்கப்படாமல் இருக்கிறது என்று கூறுவதால் அவர்கள் குழப்பமடைகிறார்கள். பின்னர் அவர்கள் சுப்பிரமணியின் உதவியுடன் வெவ்வேறு இடங்களுக்குச் சென்று விசாரிக்கின்றனர். அவர்கள் சந்தோஷின் வீட்டிற்குச் செல்கின்றனர். அங்கு நிம்மி இறந்து கிடப்பதைக் காண்கின்றனர். எவ்வித தடயமும் அவர்களுக்குக் கிடைக்கவில்லை. பின்னர், சேட்டா, பிரசாத் மற்றும் சுப்பிரமணியை விட்டு தனியே வெளியேறுகிறார். மேலும் அவர்கள் இருவரும் மேலதிக விசாரணைகளுக்காக மீண்டும் சந்தோஷின் வீட்டிற்குச் செல்கிறார்கள். அங்கு நிம்மியும் கொல்லப்பட்டதை தெரிந்து கொள்கின்றனர். சேட்டா பிடிபடுவதைப் பார்த்து பிரசாத் தனியாக இருக்கிறார். பின்னர் ஒரு நபர் தனது கூரையில் அழுவதைப் பார்க்கிறார். அவர் அந்த மனிதனைப் பின்தொடர்கிறார், அவர் உண்மையில் என்ன நடந்தது என்பதை வெளிப்படுத்துகிறார். ஒரு திருநங்கையாக தான் சந்தித்த வேதனையைப் பற்றி கூறி அழுகிறார். அன்றிரவு என்ன நடந்தது என்பதை அவர் விவரிக்கிறார். தனது வலியைப் பகிர்ந்துகொள்கிறார். பின்னர் அந்த இடத்தை விட்டு வெளியேறுகிறார்.\n\nசில மாதங்களுக்குப் பிறகு, விலைமாதர்களுக்கு கடுமையான வழிகாட்டுதல்களை வழங்குவதன் மூலம் சேட்டா மிகவும் கண்டிப்பானவனாக இருப்பதைக் காணலாம். பிரசாத் சுப்பிரமணியின் வார்த்தைகளைக் கேட்டு புவனாவை மணந்து கொண்டு வாழுகிறார். மற்றும் மதி நிறைய முடி வளர்ப்பதன் மூலம் ஒரு திருநங்கையாக வாழ்கிறார். ஒரு சில திருநங்கைகளைக் காட்டி அவர்களுக்கு இப்படத்தை அர்ப்பணிப்பதன் மூலம் படம் முடிகிறது.\n\nSection::::நடிகர்கள்.\nமதிவாணனாக கதிர் \nநிர்மலாவாக (நிம்மி) மீரா நாயர்\nபிரசாதாக ராஜ் பரத்\nபுவனாவாக ரித்விகா \nசுப்ரமணியாக மயில்சாமி \nசேட்டாவாக ராஜேஷ் சர்மா\nசந்தோஷாக மால் மருகா\nபிரேமாக பிர்லா பாஸ் \nபிரேமின் வருங்கால மனைவியாக விசாலினி\nமேலாளராக முத்துகுமார்\nசந்தேகம் கொள்ளும் நபராக கனி வெங்கடேஷ்\nSection::::தயாரிப்பு.\nஒரு பெண்ணைப் போல தோற்றமளிக்க புரோஸ்டெடிக் மேக்கப்பைப் பயன்படுத்துகையில் தான் கஷ்டங்களைத் தாங்க வேண்டியிருந்தது என்பதை கதிர் வெளிப்படுத்தினார்.\n\nSection::::வெளியீடு.\nஆல் லைட்ஸ் இந்தியா சர்வதேச திரைப்பட விழாவில் படம் திரையிடப்பட்டது. திரைப்படமாக வெளியிடுவதில் தோல்வியுற்றதால் இது ஜனவரி 9, 2019 அன்று ஜீ5 இயங்குதளத்தில் வெளியிடப்பட்டது.\n\n"}
{"id": "458387", "url": "https://ta.wikipedia.org/wiki?curid=458387", "title": "ஜான் மாரிசன்", "text": "ஜான் மாரிசன்\n\nஜான் ராண்டால் ஹென்னிகன் (John Randall Hennigan பிறப்பு: அக்டோபர் 3, 1979) ஒரு அமெரிக்க தொழில்முறை மல்யுத்த வீரர், நடிகர் ஆவார் . ஜான் மோரிசன் என்ற மேடைப் பெயரில் உலக மற்போர் மகிழ்கலை நிறுவனத்தில் மல்யுத்தப் போட்டிகளில் ஈடுபட்டதற்காக இவர் பரவலாக அறியப்படுகிறார்.\n\nஹென்னிகன் \"டஃப் என்ஃப் III\" இன் வெற்றியாளராக இருந்தார், இது ஒரு தொலைக்காட்சி போட்டியாகும், இந்தப் போட்டியின் வெற்றியாளருக்கு உலக மற்போர் மகிழ்கலை நிறுவனத்தில் பங்குபெறும் ஒப்பந்தம் பரிசாகக் கிடைக்கும், மேலும் இவரது மல்யுத்த பயிற்சியைத் தொடர இந்த நிறுவனத்தின் கிளையான ஓஹியோ பள்ளத்தாக்கு மல்யுத்தத்திற்கு அனுப்பி வைக்கப்பட்டார். பின்னர் ஹென்னிகன் \"ஸ்மாக்டவுனில்\" மல்யுத்தம் செய்தவதற்காக அழைக்கப்பட்டார்\".\" ஏப்ரல் 2005 இல் ஜானி நைட்ரோ என்ற மேடைப் பெயரில் தனது முதல் போட்டியில், ஹென்னிகன் ( எம்.என்.எம் இன் ஒரு பகுதியாக) உலக மற்போர் மகிழ்கலை நிறுவனத்தின் இணை வாகையாளர் பட்டத்தினை வென்றார் . ஹென்னிகன் ஒரு முறை ஈ.சி.டபிள்யூ உலக வாகையாளர் பட்டத்தினையும், மூன்று முறை கண்டங்களுக்கு இடையிலான வாகையாளர் பட்டத்தினையும் வென்றார், மேலும் இவர் ஐந்து முறை உலக இணை வாகையாளர் பட்டத்தினையும் பெற்றுள்ளார்.\n\nஉலக மற்போர் மகிழ்கலை நிறுவனத்திற்கு வெளியே, ஹெனிகன் ஜானி இம்பாக்ட் என்ற மேடைப் பெயரில் இம்பாக்ட் மல்யுத்தத்தில் பணிபுரிந்ததற்காக இவர் பரவலாக அறியப்படுகிறார். நவம்பர் 2011 இல் உலக மற்போர் மகிழ்கலை நிறுவனத்தினை விட்டு வெளியேறிய பிறகு, ஹென்னிகன் வெளிநாடுகளில் மல்யுத்தப்போட்டிகளில் கலந்து கொண்டார். ஹென்னிகன் துவக்கத்தில் நடைபெற்ற ஏணி போட்டி மற்றும் எஃகு கூண்டு போட்டியையும் வென்றார். லூச்சா அண்டர்கிரவுண்டு, கிஃப்ட் ஆஃப் காட் மற்றும் ட்ரையோஸ் வாகையாளர் பட்டம் போன்றவற்றினை தலா ஒரு முறை வென்றார்.மேலும் இரண்டாவது டிரிபிள் கிரவுன் வாகையாளர் பட்டம் பெற்றார்.\n\nSection::::தொழில்முறை மல்யுத்த வாழ்க்கை.\nSection::::உலக மல்யுத்த கூட்டமைப்பு / பொழுதுபோக்கு / உலக மற்போர் மகிழ்கலை நிறுவனம்.\nதொழில்முறை மல்யுத்தத்தில் பங்கேற்பதற்கு முன்பாக, ஹென்னிகன் கலிபோர்னியா பல்கலைக்கழகத்தில் பயின்றார் , டேவிஸ் திரைப்படம் மற்றும் புவியியல் ஆகிய இரண்டையும் பயின்றார். ஆனால் இந்த இரு பிரிவுகளிலும் தொடர விரும்பவில்லை என்று தீர்மானித்தவுடன், ஹென்னிகன் தனது தொழில்முறை மல்யுத்த வாழ்க்கைப் பயிற்சியை கலிபோர்னியாவின் சேக்ரமெண்டோவில் உள்ள உச்ச புரோ மல்யுத்த பள்ளியில் தொடங்கினார். \"டஃப் என்ஃப் 2\", க்கான தனது ஆட் தேர்வில் தோல்வியுற்றார். அவர் 2002 ஆம் ஆண்டில் \"டஃப் என்ஃப் III இல்\" மாட் கபோடெல்லியுடன் இணை வெற்றியாளரானார். இந்தப் போட்டியில் வென்றதற்காக, ஹென்னிகனுக்கு ஒரு மேம்பாட்டு ஒப்பந்தம் வழங்கப்பட்டது மற்றும் அவரது பயிற்சியைத் தொடர அவர்களின் ஓஹியோ பள்ளத்தாக்கு மல்யுத்தத்திற்கு பயிற்சி பெறுவதற்காக அனுப்பி வைக்கப்பட்டார்.\n\nSection::::தி மிஸ் உடனான இணை.\nபோட்டியாளர்களாக இருந்தபோதிலும் , மோரிசன் மற்றும் தி மிஸ் நவம்பர் 16 ஆம் தேதி \"ஸ்மாக்டவுனின்\" எபிசோடில் மாட் ஹார்டி மற்றும் மான்டெல் வொண்டேவியஸ் போர்ட்டர் ஆகியோரின் இணை அணியை எதிர்கொண்டனர். சர்வைவர் தொடரில், மோரிசன் சி. எம்.பங்க் மற்றும் தி மிஸ் ஆகியோர் பங்குபெற்ற டிரிபிள் திரெட் போட்டியில் இவர்கள் இருவரும் சி.எம் பங்கினால் தோற்கடிக்கப்பட்டனர். தோல்விக்குப் பிறகு, மிஸ் மற்றும் மோரிசனின் இடையே இருந்த பகை உணர்வானது மறையத் துவங்கியது.\n"}
{"id": "458389", "url": "https://ta.wikipedia.org/wiki?curid=458389", "title": "அஞ்சல் வாக்குச் சீட்டு (இந்தியா)", "text": "அஞ்சல் வாக்குச் சீட்டு (இந்தியா)\n\nஅஞ்சல் வாக்குச் சீட்டு அல்லது தபால் ஓட்டு, வாக்குச் சாவடிக்கு நேரில் சென்று வாக்கு செலுத்த இயலாதவர்களுக்கு, அஞ்சல் வாக்குச் சீட்டு மூலம் தேர்தல்களில் வாக்கு செலுத்தும் முறையாகும். முன்னர் இந்தியாவில் தேர்தல் நடத்தும் பணியாளர்கள் மற்றும் தேர்தல் பாதுகாப்பு பணியில் உள்ள காவல்துறையினருக்கும், பணியில் உள்ள இந்திய இராணுவம் மற்றும் துணை இராணுவப்படையினருக்கு மட்டும் படிவம் 6-இல் தங்களது விவரங்களை நிரப்பி தேர்தல் நடத்தும் அலுவருக்கு அனுப்பி, படிவம் 13ஏ மற்றும் அஞ்சல் வாக்குச் சீட்டை பெற்று பின் அதனை நிரப்பி, உரிய சான்றுகளுடன் தேர்தல் நடத்தும் அலுவலருக்கு அனுப்பி வைப்பதன் மூலம் அஞ்சல் வாக்கு செலுத்தும் உரிமை வழங்கப்பட்டு இருந்தது. \n\nSection::::80 வயதிற்கு மேற்பட்டோர் & மாற்றுத்திறனாளிகள்.\nதற்போது வாக்குச் சாவடிக்கு நேரில் செல்ல இயலாத 80 வயது மேற்பட்டவர்களுக்கும், மாற்றுத்திறனாளிகளுக்கும் தங்கள் தேர்தல் சனநாயகக் கடமையை ஆற்றுவதற்கு வருகின்ற தேர்தல்களில் அஞ்சல் வாக்கு செலுத்தும் முறையை நடைமுறைப்படுத்தும் வகையில் இந்திய அரசு 1961-ஆம் ஆண்டில் இயற்றப்பட்ட தேர்தல் நடத்தை விதிகளில் திருத்தம் செய்துள்ளது. அதனடிப்படையில் 80 வயதுக்கு மேற்பட்ட மூத்த குடிமக்களுக்கும், மாற்றுத்திறனாளிகளுக்கும் 13-ஏ படிவத்தில் தேர்தல் அதிகாரி சான்றளிப்பார். அப்படிவத்தை நிரப்பி தேர்தல் நடத்தும் அலுவலருக்கு அஞ்சல் வாக்குச் சீட்டை அனுப்பி வாக்கு செலுத்தலாம்.\n\n"}
{"id": "458390", "url": "https://ta.wikipedia.org/wiki?curid=458390", "title": "லட்சுமண் சிவராமகிருட்டிணன்", "text": "லட்சுமண் சிவராமகிருட்டிணன்\n\nலட்சுமண் சிவராமகிருஷ்ணன் (Laxman Sivaramakrishnan பிறப்பு: டிசம்பர் 31, 1965) சிவா மற்றும் எல் எஸ் எனும் பெயரல் பரவலாக அரியப்படும் இவர் முன்னாள் இந்தியத் துடுப்பாட்ட வீரர் மற்றும் துடுப்பாட்ட வர்ணனையாளர் ஆவார். வலது கை சுழற் பந்துவீச்சாளரான இவர் 2000 ஆம் ஆண்Dஇல் நடைபெற்ற இந்தியா எதிர் வங்காளதேசத் துடுப்பாட்ட அணிக்கு எதிரான போட்டியில் முதன் முதலில் வர்ணனையாளராக அறிமுகமானர். சர்வதேச கிரிக்கெட் கவுன்சிலின் கிரிக்கெட் குழுவில் வீரர்களின் பிரதிநிதிகளில் ஒருவராகவும் பணியாற்றுகிறார். இவர் இந்தியத் துடுப்பாட்ட அணிக்காக ஒன்பது தேர்வுத் துடுப்பாட்டப் போட்டிகளில் விளையாடி 120 ஓட்டங்களை எடுத்துள்ளார். அதில் அதிகபட்சமாக 25 ஓட்டங்களை எடுத்துள்ளார். பந்துவீச்சில் 26 இலக்குகளைக் கைப்பற்றியுள்ள இவர் ஐந்து இலக்குகளை மூன்று முறை கைப்பற்றினார். மேலும் ஒருநாள் பன்னாட்டுத் துடுப்பாட்டப் போட்டிகளிலும் விளையாடினார்.\n\nSection::::ஒருநாள் பன்னாட்டுத் துடுப்பாட்டம்.\n1985 ஆம் ஆண்டில் இந்தியத் துடுப்பாட்ட அணி ஆத்திரேலியாவில் சுற்றுப் பயணம் செய்து பென்சன் மற்றும் ஹெட்ஜஸ் உலக வாகையாளர் துடுப்பாட்டத் தொடரில் விளையாடினார். பெப்ரவரி 20, மெல்போர்ன் துடுப்பாட்ட அரங்கில் பாக்கித்தான் துடுப்பாட்ட அணிக்கு எதிராக நடைபெற்ற மூன்றாவது போட்டியில் பத்து ஒவர்களை வீசி 49 ஓட்டங்களை விட்டுக் கொடுத்து இரண்டு இலக்குகளைக் கைப்பற்றினார். இந்தப் போட்டியில் இந்திய அணி ஆறு இலக்குகளால் வெற்றி பெற்றது. 1987 ஆம் ஆண்டில் இந்தியத் துடுப்பாட்ட அணி ரிலையன்சு உலகத் துடுப்பாட்டத் தொடரில் விளையாடினார். அக்டோபர் 17 , மும்பை துடுப்பாட்ட அரங்கில் சிம்பாப்வே துடுப்பாட்ட அணிக்கு எதிராக நடைபெற்ற பதினோராவது போட்டியில் ஒன்பது ஒவர்களை வீசி 36 ஓட்டங்களை விட்டுக் கொடுத்து ஓர் இலக்கினைக் கைப்பற்றினார். இந்தப் போட்டியில் இந்திய அணி எட்டு இலக்குகளால் வெற்றி பெற்றது.\n\nSection::::தேர்வுத் துடுப்பாட்டம்.\n1983 ஆம் ஆண்டில் இந்தியத் துடுப்பாட்ட அணி மேற்கிந்தியத் தீவுகளில் சுற்றுப்பயணம் செய்து விளையாடியது .மே 3, புனித ஜான் துடுப்பாட்ட அரங்கில் நடைபெற்ற மேற்கிந்தியத் தீவுகள் துடுப்பாட்ட அணிக்கு எதிரான ஐந்தாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 17 ஓட்டங்களை எடுத்து மார்ஷல் பந்துவீச்சில் ஆட்டமிழந்தார். பின் பந்துவீசீல் 25 ஓவர்களை வீசி 95 ஓட்டங்களை விட்டுக் கொடுத்தார். இதில் ஒரு ஓவரை மெய்டனாக வீசினார். ஆனால் இலக்கினைக் கைப்பற்றவில்லை. இரண்டாவது ஆட்டப் பகுதியில் பந்துவீசவும் மட்டையாடவும் இவருக்கு வாய்ப்பு கிடைக்கவில்லை. இந்தப் போட்டி சமனில் முடிந்தது. 1996 ஆம் ஆண்டில் இந்தியத் துடுப்பாட்ட அணி ஆத்திரேலியாவில்சுற்றுப் பயணம் செய்து விளையாடியது. சனவரி 2 , சிட்னி துடுப்பாட்ட அரங்கில் நடைபெற்ற ஆத்திரேலியத் துடுப்பாட்ட அணிக்கு எதிரான மூன்றாவது தேர்வுத் துடுப்பாட்டப் போட்டியின் முதல் ஆட்டப் பகுதியில் மட்டையாட வாய்ப்பு கிடைக்கவில்லை. பந்துவீச்சில் 22 ஓவர்களை வ்விசி 79 ஓட்டங்களை விட்டுக் கொடுத்தார். இதில் இரண்டு ஓவர்களை மெய்டனாக வீசினார். ஆனால் இலக்கினைக் கைப்பற்றவில்லை. இரண்டாவது ஆட்டப் பகுதியில் ஒன்பது ஓவர்களை வீசி 37 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. இந்தப் போட்டி சமனில் முடிந்தது.\n"}
{"id": "458392", "url": "https://ta.wikipedia.org/wiki?curid=458392", "title": "இந்தியத் துணை இராணுவப் படைகள்", "text": "இந்தியத் துணை இராணுவப் படைகள்\n\nஇந்தியத் துணை இராணுவப் படைகள் (Paramilitary forces of India) என்பது இந்திய உள்துறை அமைச்சகத்தின் கீழ் இயங்கும் உள்நாட்டுப் பாதுகாப்புப் படைப் பிரிவுகள் ஆகும். இப்படைகள் உள்நாட்டு பாதுகாப்புப் பணிகள் செய்வதுடன் இந்தியாவின் பன்னாட்டு எல்லைகளையும் மற்றும் பன்னாட்டு கடல் எல்லைகளையும் கண்கானித்து காக்கிறது. கீழ்கண்ட படைகள் துணை இராணுவப்படைகள் ஆகும்: \n\n\n\n"}
{"id": "458403", "url": "https://ta.wikipedia.org/wiki?curid=458403", "title": "பச்சிலைப்பூ", "text": "பச்சிலைப்பூ\n\nபச்சிலைப்பூ, பச்சிலை, அல்லது பசும்பிடி (\"Garcinia spicata\") என்பது நடுத்தர அளவான மரவகை ஆகும். இது 30 அடி உயரம்வரை வளரக்கூடிய   குளூசியேசி குடும்பத்தைச் சேர்ந்த மரம் ஆகும். இது இந்தியா, இலங்கையை தாயகமாக கொண்டது.\n\nSection::::விளக்கம்.\nபசும்பிடி ஓர் மரமாகும். இது பச்சிலைப்பூ, பச்சிலை எனவும் அழைக்கப்பட்டது. இதன் கொழுந்து நறுமணம் உள்ளது. இதன் மிகுமணத்தால் இதன்பூ இலைமறை பூவாயிற்று' போலும். இதன் முன்னைய தாவரப்பெயர் \"லாங்தோ கைமஸ் ஒவாலிபோலியஸ்\" என்பதாகும். இதன் மலர் இரண்டு அங்குலம் முதல் மூன்று அங்குலம் வரை அகலமானது. பூக்களில் 4 - 5 புறவிதழ்கள், 4 - 5 அகவிதழ்கள் கொண்டிருக்கும். சூல்முடியானது அகன்றதகவும் வழவழப்பானதாகவும் இருக்கும். இதன் கனியானது \"பெர்ரி\" என்ற சதைக்கனி ஆகும். இந்த மரத்தில் பெரும்பாலும் மஞ்சள் நிறமான கசிவு நீர் காணப்படும். இதன் தனியிலை, தோல் போல் தடித்ததாக இருக்கும். இதன் அடிமரம் மஞ்சள் கலந்த வெண்ணிறமாக இருக்கும். மேலும் இது மிகவும் வன்மை உடையதாக இருக்கும். இந்த மரம் கட்டிட வேலைக்கு உகந்தது. \nSection::::மலர்.\nஇந்த மலரின் இளமுகிழ் சுவைக்காகவும், நறுமணத்துக்காகவும் வாயில் போட்டு மெல்லப்படும் என்பதைச் சங்கப்பாடல்கள் தெரிவிக்கின்றன. குன்றத்துக் கோதையர் குவித்து விளையாடிய 99 மலர்களில் ஒன்று பசும்பிடியும் ஆகும்.\n\nSection::::காணப்படும் இடங்கள்.\nஇம்மரம் தென் இந்தியாவின் கிழக்குக் கடற்கரைப் பகுதியில் தென்னார்க்காடு மாவட்டம், புதுக்கோட்டை மாவட்டம் முதலிய மாவட்டங்களிலும், மேற்குக் கடற்கரைப் பகுதியில் தென் கன்னட மாவட்டம் முதல் திருவிதாங்கூர் வரையிலுமுள்ள மலைப்பகுதிகளில் வளரும்.\n\nSection::::இலக்கியத்தில்.\n'பசும்பிடி வகுளம் பல்லிணர்க் காயா' என்று கபிலர் (குறிஞ்சிப் பாட்டு. 70) என்று இத்தாவரத்தைக் குறிப்பிடுகிறார். இதில் காணப்படும் 'பசும் பிடி' என்பதற்குப் 'பச்சிலைப்பூ' என்று உரை கூறினார் நச்சினார்க்கினியர். 'பசும்பிடி இளமுகிழ் நெகிழ்ந்த வாய் ஆம்பல்' என்பது பரிபாடல் (19: 75), இதற்குப் பரிமேலழகர் ‘பச்சிலையது இளைய கொழுந்து' என்று உரைகண்டார்.\n\nஎன்றும் பதிற்றுப்பத்தால் (81:24-25) குறிப்பிடப்படுகிறது.\n\nபச்சிலை மரம் தமாலம் பசும்பிடி என்னும் பேரே என்று சூடாமணி நிகண்டு கூறுகிறது.\n\nஇது ஒரு மரம் எனவும். பெருவாய் மலர் உடையது எனவும். இதன் கொழுந்து மணமுள்ளது எனவும்தான் அறிய முடிகிறது. இதனைக் கொண்டு இதனுடைய உண்மையான தாவரப் பெயரைக் கணிக்க இயலவில்லை. ஆயினும், இதனைப் பச்சிலை எனக் கொண்டு கலைக் களஞ்சியம் இதற்குக் கார்சீனியா ஸாங்தோகைமஸ் என்னும் தாவரப் பெயரைக் குறிப்பிட்டுள்ளது.\n\nஇளஞ்சேரல் இரும்பொறை என்னும் சேர மன்னன் போரில் ஈடுபட்டிருந்த காலத்தில் அவனது கோப்பெருந்தேவி கொல்லிமலை அரண்மனையில் கொடை வழங்கிக்கொண்டிருந்தாள். அப்போது அவள் பெருவாய் மலரையும், பசும்பிடியையும் மென்று மகிழ்ந்துகொண்டிருந்தாள்.\n\nதிருப்பரங்குன்றத்தில் பூத்திருந்த மலர்கள் ஒரு பாடலில் கூறப்பட்டுள்ளன.\n\nஇவற்றில் ஒன்று பசும்பிடி.\n"}
{"id": "458407", "url": "https://ta.wikipedia.org/wiki?curid=458407", "title": "கிராண்ட் தெப்ட் ஆட்டோ :வைசு சிட்டி", "text": "கிராண்ட் தெப்ட் ஆட்டோ :வைசு சிட்டி\n\nகிராண்ட் தெப்ட் ஆட்டோ :வைசு சிட்டி (Grand Theft Auto: Vice City) என்பது அதிரடி-சாகச காணொளி விளையாட்டு ஆகும். இதனை ராக்ஸ் ஸ்டார் என்பவர் மேம்படுத்தினார். ராக்ஸ் ஸ்டார் கேம்ஸ் நிறுவனம் இதனை வெளியிட்டது. அக்டோபர் 29, 2012 இல் பிளே ஸ்டேசன் 2 இல் வெளியானது. மே 12, 2003 ஆம் ஆண்டில் மைக்ரோசாப்ட் விண்டோசுவிலும், அதே ஆண்டில் அக்டோபர் 31 இல் எக்சு பாக்சில் வெளியானது. இதன் பத்தாம் ஆண்டில் செலிடத் தொலைபேசி இயங்குதளங்களில் பயன்படுத்தப்படும் மேம்பட்ட பதிப்பினை வெளியிட்டது. இந்த விளையாட்டு கிராண்ட் தெப்டின் ஆறாவது பதிப்பு ஆகும்.\n\nஇந்த விளையாட்டு வெளியான பின்பு நேர்மறையான விமர்சனங்களைப் பெற்றது. குறிப்பாக இசைக்கு பாராட்டினைப் பெற்றது. ஆனாலும் இதில் இடம்பெறும் வன்முறைக்காக  சில எதிர்மறையான விமர்சனங்களையும் பெற்றது. 2002 ஆம் ஆண்டில் அதிகம் விற்பனையான விளையாட்டுக்களில் முதலிடம் பெற்றது. அந்த சமயம் 17.5 மில்லியன் நகல் விளையாட்டுக்கள் விற்பனையாகின. ஆறாம் தலைமுறை விளையாட்டுக்களில் குறிப்பிடத் தகுந்த ஒன்றாகவும் அதுவரை வெளியான காணொளி விளையாட்டுக்களில் மிகச் சிறந்தாகவும் இது அறியப்பட்டது. பல காணொளி விளையாட்டுக்களை வெளியிடும் நிறுவனங்களிடம் இருந்து அந்த ஆண்டிற்கான சிறந்த காணொளி விளையாட்டிற்கான விருதினைப் பெற்றது. இந்த விளாஇயாட்டு வெளியான பின்பு பல இயங்குதளங்களில் இக்தனைப் பயன்படுத்தும் இணைப்புகளைப் பெற்றது. இதன் வெற்றியினைத் தொடர்ந்து கிராண்ட் தெப்ட் ஆட்டோ: சான் ஆண்ட்ரியாசு அக்டோபர் 2004 ஆம் ஆண்டிலும், வசு சிட்ட்ய் ஸ்டோரிஸ் 2006 ஆம் ஆண்டிலும் வெளியானது.\n\nSection::::விருதுகள்.\nகாணொளி விளையாட்டுக்களை வெளியிடும் நிறுவனங்களிடம் இருந்து பல விருதுகளையும் பல விருதிற்கானப் பரிந்துரைகளையும் பெற்றது. சிறந்த பிளே ஸ்டேசன் 2 விற்கான விருதினை பிரிட்டிசு அகாதமி விளையாட்டு விருதின் முதலாம் ஆண்டின் விருதினைப் பெறது. மேலும் ஜி என் , கேம்ஸ் பாட் மற்றும்   எண்டெர்டெயின்மெண்ட் வீக்லியிடம் இருந்து கோல்டன் ஜாய்ஸ்டிக் விருதினையும் பெற்றது. கோல்டன் ஜாய்ஸ்டிக் விருது வழங்கும் நிகழ்வில் மதிப்புமிக்க உயரிய விளயாட்டு விருதினைப் பெற்றது.மேலும் சிறந்த அதிரடி மற்றும் சாகச காணொளி விளையாட்டிற்கான பிரிட்டுசு அகாதமி விளையாட்டு விருதினைப் பெற்றது, இந்த விளையாட்டின் இசையும் பல விருதுகளைப் பெற்றது. குறிப்பாக கேம்ஸ்பாட்டின் சிறந்த விளையாட்டிற்கான இசை விருதினையும்  பிரிட்டிசு அகாதமி விளையாட்டு விருதினையும் பெற்றது. விளையாட்டிற்கான சிறந்த வடிவமைப்பிற்கான பிரிட்டிசு அகாதமி விளையாட்டு விருதினையும் பெற்றது. மேலும் சிறந்த் வரைகலைக்கான விருதிற்கு கேம்ஸ் பாட் விருதிற்கு பரிந்துரை ஆனது. ஐ ஜி என் விருதுக்கான வாசகர் தேர்வில் ஆண்டின் சிறந்த விளையாட்டுகள் பிரிவில் இரண்டாம் இடம் பெற்றது. கேம்ஸ் ஸ்பாட்டின் சிறந்த கதைக்கள்ம் கொண்ட விளையாட்டு விருதுக்குபரிந்துரை ஆனது. சிறந்த கணினி விளையாட்டிற்கான பிரிட்டிசு அகாதமி விளையாட்டு விருதினையும் பெற்றது. \n\nSection::::விண்டோசு பதிப்புகள்.\nமே 2003 இல் விண்டோசு பதிப்பிற்கான வைஸ் சிட்டி வெளியானபோது நேர்மறையான விமர்சனங்களைப் பெற்றது. விமர்சகர்கள் இந்த விளையாட்டிற்கு 100 க்கு 94 புள்ளிகள் கொடுத்தனர். 2003 ஆம் ஆண்டில் விண்டோசு பதிப்பில் வெளியான ஒரு விளையாட்டிற்கு கொடுக்கப்படும் அதிக பட்ச புள்ளி இதுவாகும்.\n"}
{"id": "458409", "url": "https://ta.wikipedia.org/wiki?curid=458409", "title": "குர்ட் அன்கிள்", "text": "குர்ட் அன்கிள்\n\nகுர்ட் ஸ்டீவன் அன்கிள் (Kurt Steven Angle பிறப்பு:டிசம்பர் 9, 1968) என்பவர் ஓர் நடிகர், முன்னாள் தொழில்முறை மற்போர் வீரர் மற்றும் தற்போது இவர் உலக மற்போர் மகிழ்கலை நிறுவனத்துடன் ஒப்பந்தமாகி அதன் பின்னிருப்பு பணிகளின் தயாரிப்பாளராக இருந்து வருகிறார். இவர் பெனிசிலிவேனியாவில் உள்ள கிளாரியன் பல்கலைக்கழகத்தில் கல்வி பயின்றார். அப்போது  தேசிய கல்லூரி தடகள சங்க மிகுகன வாகையாளர் பட்டம் உட்பட பல விருதுகளைப் பெற்றார். கல்லூரிப் படிப்பை முடித்த பிறகு 1995 ஆம் ஆண்டில் நடைபெற்ற உலக மற்போர் வாகையாளர் போட்டியில் ஃபிரீஸ்டைல் பிரிவில் தங்கப் பதக்கம் பெற்றார். பின்னர் 1996 ஆம் ஆண்டில் நடைபெற்ற குளிர்கால ஒலிம்பிக் போட்டியில் பிரீஸ்டைல் பிரிவில் தங்கப் பதக்கம் பெற்றார்.  தொழில்முறை அல்லாத மற்போர் போட்டிகளில் நிறைவெற்றி பெற்றுள்ள நான்கு பேர்களில் இவரும் ஒருவர் ஆவார். இவர் இளையோர் சர்வதேச வாகையாளர் பட்டம், தேசிய கல்லூரி தடகள சங்க மிகுகன வாகையாளர் பட்டம், உலக வாகையாளர் பட்டம் மற்றும் ஒலிம்பிக் தங்கப் பதக்கம் ஆகிய பட்டங்களைப் பெற்றுள்ளார். 2006 ஆம் ஆண்டில் இவரை மிகச் சிறந்த \"சூட்டர்\" மற்போர் வீரர் எனவும் கல்லூரி அளவிலான அனைத்துக் காலத்திற்குமான சிறந்த 15 மற்போர் வீரர்களில் ஒருவர் எனவும் அமெரிக்க மற்போர் சஙகம் அறிவித்தது. 2016 ஆம் ஆண்டில் சர்வதேச விளையாட்டு \"ஹால் ஆஃப் ஃபேமாக\" அறிவிக்கப்பட்டார்.\n\nஆங்கிள் 1996 ஆம் ஆண்டில் தனது முதல் புரோ ரெச்லிங் போட்டியில் கலந்துகொண்டார். பின் டபிள்யூ டபிள்யூ எஃப் (தற்பொழுது உலக மற்போர் மகிழ்கலை நிறுவனம்) உடன் 1998 இல் ஒப்பந்தம் ஆனார். இருந்தபோதிலும் 1999 இல் தான் தனது முதல் போட்டியில் விளையாடினார். 2000 ஆம் ஆண்டில் ஐரோப்பியன் மற்றும் கண்டங்களுக்கிடையேயான வாகையாளர் ஆகிய பட்டங்களை ஒரே சமயத்தில் பெற்றார். நான்கு மாதங்கள் கழித்து 2000 ஆம் ஆண்டிற்கான \"கிங் ஆஃப் தெ ரிங்\"  வாகையாளர் ஆனார். பின் அக்டோபரில் டபிள்யூ டபிள்யூ எஃப் வாகையாளர் ஆனார். உலக மற்போர் வாகையாளர் பட்டத்தினை நான்கு முறையும் \"டபிள்யூ சி டபிள்யூ\" வாகையாளராக ஒரு முறையும் மற்றும் உலக மிகு கன வாகையாளராக ஒரு முறையும் வெற்றி பெற்றுள்ளார். பத்தாவது \"டிரிபிள் கிரவுண் சாம்பியன் (மூன்றாம் கிரீட வாகையாளர்)\" மற்றும்  \"ஐந்தாவது \"கிராண்ட் சிலாம் வாகையாளராகவும்\"  வெற்றி பெற்றுள்ளார். மார்ச் 31, 2017 இல் இவர் \" ஹால் ஆஃப் ஃபேமாக\"  அறிவிக்கப்பட்டார்.\"\nஉலக மற்போர் மகிழ்கலை நிறுவனம், சப்பான் மற்றும்  டி என் ஏ ஆகிய மற்போர் போட்டிகளில் விளையாடி இவர் 21 முறை வாகையாளர் பட்டங்களைப் பெற்றுள்ளார். உலக மற்போர் வரலாற்றில் அதிக வாகையாளர் பட்டங்கள் பெற்றவர் எனும் சிறப்பினைப் பெற்றார். இவர் உலக வாகையாளர் பட்டம், உலக மிகு கன வாகையாளர், டபிள்யூ சி டபிள்யூ வாகையாளர், டி என் ஏ உலக மிகு கன வாகையாளர்  மற்றும் \"ஐ ஜி எஃப் நிறுவனத்தின்  ஐ டபிள்யூ ஜி பி உலக மிகு கன வாகையாளர்\" ஆகிய பட்டங்களைப் பெற்றுள்ளார். \"கிங் ஆஃப் தெ ரிங் மற்றும் கிங் ஆஃப் தெ மவுண்டைன்\"  ஆகிய இரு பட்டங்களைப் பெற்ற ஒரே மற்போர் வீரர் இவர் ஆவார். 2004 ஆம் ஆண்டில் \"ரெஸ்லிங் அப்செர்வர் நியூஸ்லெட்டர் இவரை ஹால் ஆஃப் பேமாகவும்\"  நூற்றாண்டின் சிறந்த மற்போர் வீரர் என அறிவித்தது. அனைத்துக் காலத்திற்குமான சிறந்த மற்போர் வீரர்களில் ஒருவராக இவர் அறியப்படுகிறார். இவருக்கு எதிராக விளையாடியவரும் மற்றும் துறைத்தேர்ந்த மற்போர் வீரரான ஜான் சேனா இவரைப் பற்றி பின்வருமாறு கூறுகிறார். எந்த சந்தேகமும் அன்றி இவர் ஒரு மிகச் சிறந்த மற்போர் வீரர் ஆவார். ஆனால் இவர் மற்ற வீரர்களைப் போல் அல்லாது தனித்துவத்துடன் இருப்பார். எனக் கூறியுள்ளார்.\n"}
{"id": "458412", "url": "https://ta.wikipedia.org/wiki?curid=458412", "title": "சிஎம் பங்க்", "text": "சிஎம் பங்க்\n\nபிலிப் ஜேக் புரூக்ஸ் (Phillip Jack Brooks) (பிறப்பு: அக்டோபர் 26, 1978) சிஎம் பங்க் எனும் மேடைப் பெயரால் பரவலாக அறியப்படும் இவர் முன்னாள் அமெரிக்க மற்போர் வீரர், வரைகலை எழுத்தாளர் ஆவார். அதிக நாட்கள் உலக மற்போர் வாகையாளர் பட்டத்தினை தன் வசம் வைத்திருந்தவர்கள் பட்டியலில் ஆறாம் இடத்தில் உள்ளார்.\n\nதனது பதினைந்து ஆண்டு கால மற்போர் வாழ்க்கையில் உலக  மற்போர் வாகையாளராக இரு முறையும்  உலக மிகுஎடை வாகையாளர் பட்டத்தினை மூன்று முறையும் ஈ சி டபிள்யூ மற்றும் ஆர் ஓ எச் வாகையாளர் பட்டத்தினை தலா ஒரு முறையும் வென்றுள்ளார். மேலும் கோஃபி கிங்ஸ்டனுடன் இணைந்து கூட்டு வாகையாளர் பட்டத்தினையும் ஒரு முறை கண்டங்களுக்கிடையேயான வாகையாளர் பட்டத்தினயும் பெறுள்ளார்.   2011 ஆம் ஆண்டில் வழங்கப்பட்ட சிலாமி விருதுகளில் உலக மற்போர் மகிழ்கலை நட்சத்திர வீரராகத் தேர்வானார்.  உலக மற்போர் மகிழ்கலை நிறுவனத்துடன் ஏற்பட்ட சில அதிருப்தி காரணமாக 2014 ஆம் ஆண்டில் தொழில் முறை மற்போர் போட்டிகளில் இருந்து ஓய்வு பெற்றார்.  பின்பு அதே ஆண்டில் டிசம்பர் மாதம் இறுதி மோதல் வாகையாளர் போட்டியில் (\"அல்டிமேட் ஃபைட்டிங் சாம்பியன்சிப்)\" விளையாட ஒப்பந்தமானார். செப்டம்பர் 10, 2016 இல் நடைபெற்ற முதல் தொழில்முறை போட்டியில் மிக்கி காலினை எதிர்த்து மோதினார். ஆனால் அந்தப் போட்டியில் பங்க் தோல்வியடைந்தார்.\n\nSection::::ஆரம்பகால வாழ்க்கை.\nபுரூக்ஸ் அக்டோபர் 26, 1978 இல் சிக்காகோ, இல்லினாயிசில் பிறந்து லாக்போர்ட்டில் வளர்ந்தார். இவரின் தந்தை ஒரு பொறியாளர், தாய் இல்லத்தரசி ஆவார். இவர்களின் பெற்றோருக்கு பங்க் ஐந்தாவது குழந்தை ஆவார்.\n\nபுரூக்கின் தந்தை குடிப்பழக்கத்தினால் பாதிக்கப்பட்டிருந்தார். இதுவே அவரினை குடிப்பழக்கம் அற்றவராக இருக்க உந்துசக்தியா அமைந்தது. மேலும் இவரின் தாய் இருமுனை பிறழ்வினால் பாதிக்கப்பட்டிருந்தார்.\n\nSection::::உலக மிகுகன வாகையாளர்.\nமார்ச் 30 இல் நடைபெற்ற ரெசில்மேனியா 24 ஆவது ஆண்டில் நடைபெற்ற ஏணிப் போட்டியில் (லேடர் மேட்ச்) \"கர்லிடோ, கிறிஸ் ஜெரிகோ, ஆன் மாரிசன், மாண்டல் வாண்டவியஸ் போர்டர், கென்னடி மற்றும் செல்டன் பெஞ்சமின்\"  ஆகியோருக்கு இடையில் நடைபெற்ற போட்டியில் இவர் வெற்றி பெற்று அந்த ஆண்டின் \"மணி இன் தெ பேங்க்\"  என்பதனைப் பெற்றார். அதனைப் பெற்றவர், தான் விரும்பும் போது உலக மிகு கனவாகையாளருடன் அந்தப் பட்டத்தினைப் பெற போட்டியிடலாம் என்பது விதி. மே 15 இல் நடைபெற்ற \"ஜட்மெண்ட் டே நிகழ்ச்சியில்\" கெயினுடன் இணைந்து ஜான் மோரிசன் மற்றும் தெ மிசு இணையினை வீழ்த்தி கூட்டு வாகையாளர் பட்டத்தினைப் பெற்றார்.\n\nசூன் 23 இல் நடைபெற்ற உலக மற்போர் மகிழ்கலை நிறுவன வரைவில் பங்க் ரா பிரிவில் இடம்பெற்றார். படிஸ்டா உலக மிகுகன வாகையாளரான எட்ஜினை வீழ்த்திய போது இவர் தனது மணி இன் தெ பேங்கினை வைத்து அந்தப் போட்டியில் விளையாடி வாகையாளர் பட்டம் பெற்றார். பின்பு அன்றைய இரவே ஜான் பிராட்ஷா லேஃபீல்டுவிற்கு எதிரான உலக மிகுகன வாகையாளர் போட்டியில் வெற்றி பெற்றார். அதன்பிறகு நடைபெற்ற பல போட்டிகளில் அவர் வெற்றி பெற்று \"அன்பர்கிவன்\" எனும் நிகழ்ச்சி வரை 69 நாட்கள் அவர் வாகையாளராகத் திகழ்ந்தார். லெகசி மற்றும் ரேண்டி ஆர்டன் தாக்கியதனால் கிறிஸ் ஜெரிகோவிற்கு எதிரான போட்டியில் இவரால் விளையாடாமல் போனதால் இவர் வாகையாளர் பட்டத்தினை இழந்தார். செப்டம்பர் 15 இல் ராவில் நடைபெற்ற  போட்டியில் மீண்டும் ஜெரிஜோவிற்கு எதிராக விளையாடும் வாய்ப்பினைப் பெற்றார். ஆனால் அந்தப் போட்டியிலும் இவர் தோல்வியடைந்தார்.\n"}
{"id": "458413", "url": "https://ta.wikipedia.org/wiki?curid=458413", "title": "சம்பு", "text": "சம்பு\n\nசம்பு, சண்பு, கண்பு (\"Typha angustifolia\" மேலும் \"lesser bulrush\", \"narrowleaf cattail\" அல்லது \"lesser reedmace\") என்பது ஒரு சதுப்பு நில அல்லது நீர்த் தாவரம் ஆகும். இது டைபா (\"Typha)\" என்னும் பேரினத்தைச் சேர்ந்தது. இது பொதுவாக வடக்கு அரைக்கோளத்தில் உப்புத் தன்மை நிறைந்த இடங்களில் காணப்படுகிறது. இந்த தாவரத்தின் இலைகள் தட்டையானவை, அகலத்தில் மிகவும் குறுகியவை (¼ \"-½\" அகலம்), மற்றும் இவை முதிர்ச்சியடையும் போது 3'-6' உயரம் கொண்டவையாக இருக்கும். ஒவ்வொரு தாவர பதியவங்குரத்திலிருந்தும் 12-16 இலைகள் தோன்றுகின்றன. முதிர்ச்சியடையும்போது, இவை இலைகளைப் போல உயரமான தனித்துவமான தண்டுகளைக் கொண்டுள்ளன. இத்தாவரத்தின் தண்டுகளின் உச்சியியல் பஞ்சுபோன்ற, உட்பகுதியைக் கொண்ட பழுப்பு நிற கம்பங்கதிர் போன்ற இணர் தோன்றுகின்றது. இத்தாவரமானது மட்ட நிலத்தண்டுக் கிழங்கு வேர்களைக் கொண்டுள்ளன. இவை 27\" நீட்டிக்கக்கூடியவை மற்றும் பொதுவாக இவை ¾\" -1½ \" விட்டம் கொண்டவை. \nSection::::மலர்.\nஇதன் மலர் மஞ்சரியானது கம்பின் கதிர் போன்றது. 12 அங்குல நீளமும் 0.2 5-9 அங்குல குறுக்களவும் உள்ளது. 'ஸ்பைக்' என்ற பூந்துணர் பழுப்பு நிறமானது. இதன் மலரில் ஆண்மலர், மெல்லியதாகவும் வெளுத்துப் போயுமிருக்கும்; இணரின் மேலே இருக்கும். பெண் மலர் மலட்டு மலர்களுடன் சேர்ந்து அடியில் இருக்கும். மலட்டு மலரில் மலட்டுச் சூலகமும், மலரடிச் செதில்களும் கூடியிருக்கும். ஆண்மலரில் இரண்டு தாதிழைகள் உள்ளன. பெரிதும் மூன்று தாது இழைகளில் தாது உண்டாகும். தாதுக்காம்புகள் துணியில் கம்பியிருக்கும். தாதுப்பைகளின் இணைப்பு நீண்டு\nதடித்து இருக்கும். தாதுப்பை நான்கு செல் உடையது. அடியில் ஒட்டியிருக்கும். மகரந்தம் நல்ல மஞ்சள் நிறமானது. பெண் மலர் ஒரு மெல்லிய மடலின் உள்ளே இருக்கும். சூலகம் ஒரு செல் உடையது. சூல்தண்டு நீண்டு உதிராது இருக்கும். சூல்முடி பிளந்திருக்கும். இதன் விதை மிக மெல்லியது. விதை-கனிச்சுவரில் ஒட்டியிருக்கும். கரு உருண்டையானது.\nSection::::பரவல்.\nஇந்த இனமானது ஐரோப்பாவிலிருந்து வட அமெரிக்காவிற்கு அறிமுகப்படுத்தப்பட்டது என்று கூறப்படுகிறது. வட அமெரிக்காவில், இது கடலோரத்திலிருந்து உள்நாட்டுப் பகுதிக்கும் கொண்டு செல்லப்பட்டதாக கருதப்படுகிறது. \nSection::::பயன்கள்.\nஇதன் நீண்ட இலைதான் 'சம்பு' எனப்படும். இதனைக் கொண்டு தட்டிகள், பத்திப்பாய்கள், குடலைகள் முதலியவற்றை வேய்வர்.\nSection::::சமையல் பயன்பாடு.\nஇத் தாவரத்தின் பல பகுதிகள் உண்ணக்கூடியவை. இதன் பல்வேறு பருவங்களில் வேர்கள் மற்றும் இலைகளின் அடிப்பகுதி, தண்டுகளின் உள் பகுதி, பச்சை பூக்கும் கூர்முனை, பழுத்த மகரந்தம் மற்றும் மாவுச்சத்து வேர்கள் உட்பட. இதன் உண்ணக்கூடிய தண்டுகள் வியட்நாமில் \"பான் பான்\" என்று அழைக்கப்படுகிறது. \n\nSection::::இலக்கியங்களில்.\nஇது சங்க இலக்கிங்களில் கண்பு என்ற பெயரால் அழைக்கப்பட்டுள்ளது.\nபெரும்பானற்றுப்படையில் சிறுபிள்ளைகள் கண்பினது புல்லிய காயாகிய கதிரை முறித்து அக்காயில் தோன்றிய தாதை மார்பிலே அடித்துக்கொண்டு விளையாடுவர் என்று கூறுகின்றார் கடியலூர் உருத்திரங்கண்ணனார்.\n\n\"பொன்காண் கட்டளை கடுப்ப கண் பின்\"<br> \n\"புன்காய்ச் சுண்ணம் புடைத்த மார்பின்\" பெரும்பாணாற்றுப்படை- 220-221\n\nஇவ்வடிகளுக்கு நச்சினார்க்கினியர் 'பொன்னை உரைத்து மாற்றுக்காணும் உரை கல்லை ஒப்பக் கண்பினது புல்லிய காயில் தோன்றிய தாதை, அக்கதிரை முறித்து அடித்துக்கொண்ட மார்பினை உடைய சிறுபிள்ளைகள்' என்று உரை கூறுகின்றார்.\n\n"}
{"id": "458415", "url": "https://ta.wikipedia.org/wiki?curid=458415", "title": "டிரிபிள் எச் (மற்போர் வீரர்)", "text": "டிரிபிள் எச் (மற்போர் வீரர்)\n\nபால் மைக்கேல் லிவஸ்க் (Paul Michael Levesque (பிறப்பு:சூலை, 27, 1969) பரவலாக டிரிபிள் எச் என மேடைப் பெயரால் அறியப்படும் இவர் ஓர் அமெரிக்க தொழில்முறை மற்போர் வீரர் மற்றும் பகுதிநேர நடிகர். இவர் 2013 ஆம் ஆண்டிலிருந்து உலக மற்போர் மகிழ்கலை நிறுவனத்தின் நிர்வாகத் துணைத் தலைவரகச் செயல்பட்டு வருகிறார். மேலும் என் எக்ஸ் டி நிறுவனத்தின் நிறுவனர் மற்றும் மூத்த தயாரிப்பளராகவும் இருந்து வருகிறார்.\n\nடிரிபிள் எச் நியூ ஆம்சயரில் பிறந்து வளர்ந்தவர் ஆவார். இவர் 1992 ஆம் ஆண்டில் இருந்து தனது தொழில்முறை மற்போரில் கந்து கொண்டுள்ளார். முதன்முதலாக சர்வதேச மற்போர் கூட்டமைப்பில் கலந்துகொண்டார். அப்போது அவர் டெரா ரைசிங் எனும் பெயரில் கலந்துகொண்டார். பின் 1995 ஆம் ஆண்டில் உலக மற்போர் மகிழ்கலை நிறுவனத்துடன் ஒப்பந்தமானர். முதலில் \"ஹண்டர் ஹியர்ஸ்ட் ஹெல்ம்ஸ்லீ எனும் பெயரில்\" அறிமுகமாகி பின் டிரிபிள் எச் என  மாற்றிக்கொண்டார்.  \n\n\"ஷான் மைக்கேலுடன் இணைந்து டி-கெனெரேசன் எக்ஸ்\" எனும் குழுவில் இணைந்த பிறகு இவர் பரவலாக அறியப்பட்டார். 1990 ஆம் ஆண்டு காலகட்டங்களில் இந்த குழு உலக மற்போர் மகிழ்கலை நிகழ்ச்சியின் முக்கிய நிகழ்வாக இந்த குழுவின் செயல்பாடுகள் அறியப்பட்டன. 1999 ஆம் ஆண்டில் தனது முதல் உலக மற்போர் வாகையாளர் பட்டத்தினைப் பெற்ற பிறகு பல முக்கியமான போட்டிகளில் விளையாடினார். பல மற்போர் விமர்சகர்களால் அனைத்துக் காலத்திற்குமான சிறந்த மற்போர் வீரர்களில் ஒருவராக அறியப்படுகிறார்.\n\nடிரிபிள் எச் பல வாகையாளர் பட்டங்களைப் பெற்றுள்ளார். குறிப்பாக ஐது முறை கண்டங்களுக்கு இடையேயான வாகையாளர் பட்டத்தினையும் (\"இண்டர் காண்டினண்டல் )\" இருமுறை இணையாளர் வாகையாளர் பட்டம் (\"டேக் டீம்)\" பதினான்கு முறை உலக மற்போர் வாகையாளர் பட்டம் பெற்றுள்ளார். மேலும் இரு முறை \"ராயல் ரம்பிள் மற்றும் கிங் ஆஃப் தெ ரிங்\" போட்யில் வென்றுள்ளார். மேலும் மற்போர் நிகழ்வுகளுக்கு அப்பாலும் இவரின் செயல்களால் அறியப்பட்டார். மேலும் என் எக்ஸ் டி நிறுவனத்தின் நிறுவனர் மற்றும் மூத்த தயாரிப்பளராகவும் இருந்து வருகிறார். .\n\nஉலக மற்போர் நிறுவனத்தின் பெரும்பகுதி பங்குதாரரான வின்ஸ் மெக்மகனின் மகளான ஸ்டெஃப்னி மெக்மனை திருமணம் செய்து கொண்டார். 2019 ஆம் ஆண்டில் \"டி ஜெனேரசன் எக்ஸ் சில்\" இருந்த குழு உறுப்பினர்களான இவருக்கும் , சான் மைக்கேலுக்கும் \"ஹால் ஆஃப் ஃபேம்\" வழங்கப்பட்டது.\n\n\"ஷான் மைக்கேலுடன் இணைந்து டி-கெனெரேசன் எக்ஸ்\" எனும் குழுவில் இணைந்த பிறகு இவர் பரவலாக அறியப்பட்டார். 1990 ஆம் ஆண்டு காலகட்டங்களில் இந்த குழு உலக மற்போர் மகிழ்கலை நிகழ்ச்சியின் முக்கிய நிகழ்வாக இந்த குழுவின் செயல்பாடுகள் அறியப்பட்டன. 1999 ஆம் ஆண்டில் தனது முதல் உலக மற்போர் வாகையாளர் பட்டத்தினைப் பெற்ற பிறகு பல முக்கியமான போட்டிகளில் விளையாடினார்.  பல மற்போர் விமர்சகர்களால் அனைத்துக் காலத்திற்குமான சிறந்த மற்போர் வீரர்களில் ஒருவராக அறியப்படுகிறார்.\n\nSection::::ஆரம்பகால வாழ்க்கை.\nபால் மைக்கேல் லிவஸ்க் சூலை, 27, 1969 இல் நியூஹம்சயர், நசுவாவில் பிறந்தார். இவருக்கு லின் எனும் இளைய சகோதரி உள்ளார். தனது ஐந்தாம் வயதில் \"சீஃப் ஜே ஸ்டராங்பவ்\"  விளையாடிய முதல் போட்டியினை பார்த்துள்ளார். இவர் நாசுவா தெற்கு உயர்நிலைப்பள்ளியில் கல்வி பயின்ற காலகட்டத்தில் அடிப்பந்தாட்டம், கூடைப்பந்து போன்ற விளையாடுக்களில் ஈடுபட்டு வந்தார்.  \n\n1987 ஆம் ஆண்டில் பட்டப் படிப்பு பயின்றபோது உடற் கட்டமைப்பு போட்டிகளில் ஈடுபட்டு வந்தார். தனது பதினான்காம் வயது முதல் இவர் உடலை சீரமைப்பதில் ஆர்வம் காட்டினார். தான் தொலைக்காட்சியில் காண்பிக்கப்படும் போது தொழில்முறை மற்போர் வீரனாக காட்சி அளிக்க வேண்டும் என இவர் நினைத்தார். 1988 ஆம் ஆண்டில் மிஸ்டர் நியூ ஹாம்சயர் பட்டம் பெற்றார். அப்போது அவருக்கு வயது 19 ஆகும்.\n"}
{"id": "458417", "url": "https://ta.wikipedia.org/wiki?curid=458417", "title": "பிராக் லெஸ்னர்", "text": "பிராக் லெஸ்னர்\n\nபிராக் எட்வர்டு லெஸ்னர் (Brock Edward Lesnar பிறப்பு:சூலை 12, 1977) ஓர் அமெரிக்க தொழிற்முறை மற்போர் வீரர் மற்றும் தொழில் முறை கால்பந்து வீரர் ஆவார். இவர் தற்போது உலக மற்போர் மகிழ்கலை நிறுவனத்துடன் ஒப்பந்தத்தில் ஈடுபட்டு ரா எனும் குத்துச் சண்டைப்பிரிவில் பிராக் லெஸ்னர் எனும் பெயரில் விளையாடி வருகிறார். பிஸ்மாஅர்க் மாநிலக் கல்லூரியில் கல்வி கற்கும் போது  தொழில்முறை அல்லாத மற்போர் போட்டிகளில் கலந்துகொண்டார். 2000 ஆம் ஆண்டில் மின்னசொட்டா பலகலைக் கழகத்தில் கல்வி கற்கும் போது உலக மற்போர் நிறுவனத்துடன் ஒப்பந்தமானார். பின் ஓ வி ஏ நிறுவனத்துடன் மற்போர் செய்ய ஒப்பந்தமானார். அதில் \"செல்டன் பெஞ்சமின்\" eன்பவ்ருடன் இணைந்து மூன்று முறை \"டேக் டீம் சாம்பியன்\"  பட்டம் பெற்றார். 2002 ஆம் ஆண்டில் உலக மற்போர் மகிழ்கலை நிறுவனத்தில் ஒப்பந்தமாகி ஐந்து மாதங்களுக்குப் பின் உலக மற்போர் மகிழ்கலை வாகையாளர் பட்டம் பெற்றார். அதன்மூலம் மிக இளம்வயதில் இந்தப் பட்டம் பெற்ற வீரர் எனும் சாதனை படைத்தார். அதன்பின்பு \"ரெஸ்சில்மேனியா 20\"  இல் இவர் கோல்டுபெர்க்குடன் மோதினார். பின் நேசனல் புட்பால் லீக்கில் கலந்துகொண்டார். 2005 ஆம் ஆண்டில் மீண்டும் \"நியூ ஜப்பான் புரோ ரெஸ்லிங்  எனும்\" மற்போர் நிறுவனத்துடன் ஒப்பந்தமாகி தனது முதல் போட்டியிலேயே வாகையாளர் பட்டம் சூடினார்.\n\nஎட்டு ஆண்டுகால இடைவெளிக்குப் பிறகு மீண்டும் லெஸ்னர் உலக மற்போர் மகிழ்கலை நிறுவனத்துடன் ஒப்பந்தமாகினார். இரண்டு ஆண்டுகளுக்குப் பின்னர் ரெஸ்சில்மேனியா XXX நிகழ்ச்சியில் அண்டர்டேகரை இவர் வென்றார். அதன்மூலம் ரெஸ்சில்மேனியாவில் அண்டர்டேகர் தோல்வியுற்றதே இல்லை எனும் சாதனையை இவர் முறியடித்தார். இவர் உலக மற்போர் வாகையாளர் பட்டத்தினை நான்கு முறை பெற்றுள்ளார்.\n\nSection::::ஆரம்பகால வாழ்க்கை.\nபிராக் எட்வர்டு லெஸ்னர் சூலை 12, 1977   இல் வெப்ஸ்டர், சவுத் டகோடாவில் பிறந்தார். இவரின் தந்தை ரிச்சர்டு லெஸ்னர் தாய் ஸ்டெபனி. தனது பெற்றோருடன் வெப்ஸ்டரில் உள்ள ஓர் பால் பண்ணைஉயில் வாழ்ந்து வந்தார். .  இவர் ஜெர்மன் வம்சாவளியைச் சேர்ந்தவர். இவருக்கு ட்ராய் மற்றும் சாட் ஆகிய இரு மூத்த சகோதரர்களும் பிராண்டி எனும் இளைய சகோதரியும் உள்ளனர்.   தனது 17 ஆம் வயதில் இவர் தேசிய ரானுவ பாதுகாப்பில் வண்ணக் குறைபாடு காரணமாக அலுவகப் பணிபுரிந்தார். கணிப்பொறி தேர்வில் தோல்வியடைந்ததால் ஒரு கட்டுமான நிறுவனத்தில் பணிபுரிந்தார்.\n\nலெஸ்னர் வெப்ஸ்டர் உயர்நிலைப்பள்ளியில்  கல்வி பயின்றார். அப்போது கால்பந்து மற்றும் தொழில்முறை அல்லாத மற்போரில் ஈடுபட்டார். அப்போது நடைபெற்ற மாநில அளவிலான மற்போர் போட்டியில் மூன்றாம் இடம் பிடித்தார் .பின்பு அவர் பிஸ்மார்க் மாநிலக் கல்லூரியில் சேர்ந்தார். இரண்டாம் ஆண்டில் தேசிய இளையோர் கல்லூரி தடகள கழக வாகையாளர் பட்டதினைப் பெற்றார்.பின்பு மற்போர் உதவித் தொகை மூலமாக மின்னசொட்ட பலகலைக்கழகத்தில் இவருக்கு இடம் கிடைத்தது. அங்கு இவரின் அறை நண்பரான \"ஷெல்டன் பெஞ்சமின்\" eன்பவரைச் சந்தித்தார். அவர்தான் இவரின் உதவிப் பயிற்சியாளரும் பின்னாளில் மற்போர் கூட்டாளியும் ஆனார்.\n"}
{"id": "458419", "url": "https://ta.wikipedia.org/wiki?curid=458419", "title": "பெக்கி லின்ச்", "text": "பெக்கி லின்ச்\n\nரெபெக்கா குயின் (Rebecca Quin (பிறப்பு: சனவரி 30, 1987) ர்ன்பவர் ஓர் ஐரிய தொழில்முறை மற்போர் வீரர் ஆவார். இவர் தற்போது உலக மற்போர் மகிழ்கலை நிறுவனத்தின் ரா பிரிவில் விளையாடி வருகிறார். பெக்கி லென்ச் எனும் மேடைப் பெயரால் அறியப்படும் இவர் தற்போது ரா பெண்கள் வாகையாளராக உள்ளார்.\n\nசூன் 2002 ஆம் ஆண்டு முதல் தொழில்முறை மற்போர் வீரராக பயிற்சி செய்து வந்தார்.துவக்கத்தில் அவ்வப்போது அவரது சகோதரருடன் ரெபெக்கா நாக்ஸ் எனும் மேடைப் பெயரில் அயர்லாந்தில் விளையாடிய இவர் பின்பு ஐரோப்பியா மற்ரும் வட அமெரிக்காவில் தனி நபராக விளையாடினார். \"எலைட் கனடியன்\" வாகையாளர் போட்டியில் விளையாடியதன் மூலம்  பரவலாக அறியப்பட்டார். சூன் 2005 ஆம் ஆண்டில் நடைபெற்ற \"சூப்பர் கேர்ல்ஸ்\"  வாகையாளர் போட்டியின் முதல் வாகையாளர் இவர் ஆவார்.\n\nசெப்டமபர் 2006 இல் செருமனியில் நடைபெற்ற ஒரு தொழிற்முறைப் போட்டியில் தீவிர தலைவலி காரணமாக சில காலம் தொழிற்முறை மற்போரிலிருந்து ஓய்வு பெற்றிருந்தார். பின்பு 2012 ஆம் ஆண்டில் மீண்டும் அவர் உலக மற்போர் மகிழ்கலை நிறுவனத்துடன் ஒப்பந்தமானார். துவக்கத்தில் இதன் துணை நிறுவனமான என் எக்ஸ் டி யில் விளையாடிய இவர் 2015 இல் முக்கியப் போட்டிகளில் விளையாடத் துவங்கினார். பின்பு சுமாக்டவுன் பிரிவில் புதியதாக அறிமுகப்படுத்தப்பட்ட பெண்கள் வாகையாளர் போட்டி 2016 ஆம் ஆண்டில் நடைபெற்ற \"பிளாக்லேஷ்\"  நிகழ்ச்சியில் இவர் வாகையாளர் பட்டம் பெற்றார். இவர் மூன்று முறை பெண்கள் வாகையாளர் பட்டம் பெற்றுள்ளார்.\n\n2018 ஆம் ஆண்டில் நடைபெற்ற \"சம்மர்சிலாம்\" போட்டியில் கார்மெல்லாவுடன் இணைந்து சார்லட் ரிக் பிளயரைத் தாக்கியதன் மூலம் இவரின் மற்போர் வாழ்கையில் முக்கிய நிகழ்வாக மாறியது அப்போது இவர் \"தெ மேன்\"  எனத் தன்ன்னை அறிவித்துக் கொண்டார். அதன் பிறகு இவரின் ரசிகர்கள் இவ்வாறே அழைக்கத் துவங்கினர். சனவரி 2019 இல் நடைபெற்ற பெண்கள் ராயல் ரம்பிள் போட்டியில் வெற்றி பெற்றார். ஏப்ரல் 7 இல் நடைபெற்ற ரெசில்மேனியா போட்டியில் முதல்முறையாக தலையங்க செய்தியாக இடம்பெற்றார். பின்னர் \"வின்னர் டேக்ஸ் ஆல்\" எனும் போட்டியில் ராண்டா ரவுசி மற்றும் சார்லட் ரிக் பிளயர் மற்றும் இவர் பங்கேற்ற போட்டியில் இவர் வெற்றி பெற்று ரா பெண்கள் வாகையாளர் மற்றும் சுமாக்டவுன் பெண்கள் வாகையாளர் பட்டம் ஆகிய இரண்டு வாகையாளர் பட்டங்களையும் ஒரே சமயத்தி வெற்றி பெற்றார். இந்த இரு பட்டங்களையும் ஒரே சமயத்தில் வைத்திருந்த பெண் வீரர் எனும் சாதனை படைத்தார்.மேலும் இதுவரையில் நான்கு முறை இவர் பென்கள் வாகையாளர் பட்டம் பெற்றுள்ளார்.\n\nSection::::உலக மற்போர் மகிழ்கலை நிறுவனம்.\nSection::::ரா.\n2016 ஆம் ஆண்டில் நடைபெற்ற வீரர்களை மாற்றம் செய்ததன் மூலம் லேசி இவான்ஸ் ரா பிரிவிற்கு மாற்றப்பட்டார். சில பகை காரணமாக இவர் தொடர்ச்சியாக பெக்கி லென்ச்சினை தாக்கினார். இருந்தபோதிலும் பெக்கி சுமாக்டவுனில் சார்லட் ரிக் பிளயருடன் மோதலில் ஈடுபட்டு வந்தார். அப்போது நடைபெற்ற மணி இன் தெ பேங்க் நிகழ்ச்சியில் இவர் லேசி இவான்சுக்கு எதிரான போட்டியில் வெற்றி பெற்று ரா பெண்கள் வாகையாளர் பட்டத்தினைத் தக்க வைத்துக் கொண்டார். ஆனால் சுமாக்டவுன் பெண்கள் வாகையாளர் பட்டத்திற்கான போட்டியில் இவான்சின் குறுக்கிட்டதால்  அந்தப் போட்டியில் இவர் தோல்வியடைந்தார்.\n"}
{"id": "458425", "url": "https://ta.wikipedia.org/wiki?curid=458425", "title": "பரோடா அருங்காட்சியகம் மற்றும் பட தொகுப்புக்கூடம்", "text": "பரோடா அருங்காட்சியகம் மற்றும் பட தொகுப்புக்கூடம்\n\nபரோடா அருங்காட்சியகம் மற்றும் படத் தொகுப்புக்கூடம் இந்தியாவில் குஜராத் மாநிலத்தில் வதோதராவில் உள்ள அருங்காட்சியகமாகும். இந்த அருங்காட்சியகம், லண்டனில் உள்ள விக்டோரியா &amp; ஆல்பர்ட் அருங்காட்சியகம் மற்றும் லண்டனில் உள்ள அறிவியல் அருங்காட்சியகம் ஆகியவற்றின் அடிப்படையில் 1894 ஆம் ஆண்டில் கட்டப்பட்டது. மேஜர் மாண்ட், ஆர்.எப்.சிஸ்லோம் உடன் இணைந்து மேற்கொண்ட மாண்ட் அவர்களின் மிகச்சிறந்த வேலைகளின் அடிப்படையில் இந்தோ-சரசெனிக் கட்டிடக்கலை அமைப்பினை அடிப்படையாகக் கொண்டு இந்த அருங்காட்சியகத்தின் கட்டிடம் வடிவமைக்கப்பட்டது.\n\nமராட்டியர்களின் கெய்க்வாட் வம்சத்தைச் சேர்ந்த மூன்றாம் மகாராஜா சாயாஜிராவ் கெய்க்வாட் 1887 ஆம் ஆண்டில் இந்த அருங்காட்சியகத்தை நிறுவினார். அருங்காட்சியக கட்டிடப்பணி 1894 ஆம் ஆண்டில் நிறைவு பெற்றது. அப்போது அது பொதுமக்களின் பார்வைக்காகத் திறந்து வைக்கப்பட்டது. இந்த அருங்காட்சியகத்தின் கட்டுமானப்பணிகள் 1908ஆம் ஆண்டில் தொடங்கி, 1914 இல் நிறைவடைந்தன. ஆனால் முதல் உலகப் போர் காரணமாக, ஐரோப்பாவிலிருந்து அருங்காட்சியகத்திற்குக் கொண்டுவருவதாகத் திட்டமிடப்பட்டிருந்த கலைப்பொருள்கள் வருவதில் தாமதம் ஏற்பட்டதால் 1921 வரை அருங்காட்சியகம் திறக்க இயலா நிலை ஏற்பட்டது.\n\nSection::::சேகரிப்பு.\nஇந்த அருங்காட்சியகத்தில் கலை, சிற்பம், இனவியல் மற்றும் இனவியல் உள்ளிட்ட பல பொருண்மைகளில் பலவகையான சேகரிப்புகள் காட்சிப்படுத்தப்பட்டு, பாதுகாக்கப்படுகின்றன. இங்கு காட்சிப்படுத்தப்பட்டுள்ள பல ஓவியங்கள் அசல் மட்டுமன்றி, தலைசிறந்தனவாகவும் கருதப்படுகின்றன. அவற்றுள் பிரபல பிரிட்டிஷ் ஓவியர்களான டர்னர் மற்றும் கான்ஸ்டபிள் மற்றும் பலர் வரைந்த அசல் ஓவியங்கள் அடங்கும். ,இவற்றைக் காண்பதற்காக நாட்டின் அனைத்துப் பகுதியிலிருந்தும் சுற்றுலாப் பயணிகள் வந்தவண்ணம் உள்ளனர். அவை அவர்களால் ஈர்க்கப்பட்டுள்ளன. எகிப்திய மம்மி மற்றும் ஒரு சிறிய நீல திமிங்கலத்தின் எலும்புக்கூடு ஆகியவை அருங்காட்சியகத்திற்கு வருபவர்களை மிகவும் கவரும் வகையில் அமைந்துள்ளன. இந்த அருங்காட்சியகத்தின் பிற முக்கிய சேகரிப்பு என்ற நிலையில் கி.பி 5 ஆம் நூற்றாண்டைச் சேர்ந்த புகழ்பெற்ற அகோட்டா வெண்கலங்கச் சிற்பங்கள், முகலாய சிறிய சிற்பத் தொகுப்புகள், திபெத்திய கலை வடிவங்கள் உள்ளிட்டவை அடங்கும்.\n\nசாயாஜி பாக் என்னுமிடத்தில் உள்ள இரு அருங்காட்சியகங்களில் இந்த அருங்காட்சியகம் ஒன்றாகும். சாயாஜிராவ் என்பவர் பல இடங்களில் பயணித்து, பல வினிநோயகஸ்தர்கள் மற்றும் ஆய்வாளர்களையும் அணுகி முகலாய சிறிய அளவிலான கலைப்பொருள்கள், சிற்பங்கள், துணிவகைகள் இங்கு அமைவதற்காக பல முயற்சிகளை மேற்கொண்டார். இவற்றை அவர், ஜப்பான், திபெத், நேபாளம், எகிப்து போன்ற நாடுகளிலிருந்து கொணர முயற்சி செய்தார். இவற்றைத் தவிர காசுகளும், இந்திய நாட்டில் பயன்படுத்தப்படுகின்ற பலவகையான இசைக்கருவிகளும் உள்ளன. இங்குள்ள பிற காட்சிப்பொருள்களாக நில அறிவியல், இயற்கை வரலாறு, விலங்கியல் போன்ற பொருண்மையான பொருள்கள் அதிக அளவில் காணப்படுகின்றன. இந்த அருங்காட்சியகத்தின் முக்கியமான சிறப்பாக 22 மீ. நீளமுள்ள சிறிய திமிங்கிலத்தின் எலும்புக்கூட்டினைக் கூறலாம். இந்த திமிங்கிலம் 1972இல் மாஹி ஆற்றில், புயலின்போது கரை ஒதுங்கியதாகக் கருதப்படுகிறது. இன வரைவியல் பிரிவில் குஜராத்தைச் சேர்ந்த ராபாரிகள், காமிட்டுகள், பில்கள், சௌதிரிகள் மற்றும் வாகரிகள் ஆகிய இனத்தவரைப் பற்றிய காட்சிப்பொருள்கள் காணப்படுகின்றன.\n\nSection::::பார்வை நேரம்.\nஅரசு விடுமுறை நாட்களைத் தவிர அனைத்து நாட்களிலும் காலை 10:30 மணி முதல் மாலை 5:00 மணி வரை இந்த அருங்காட்சியகம் பார்வையாளர்களுக்காகத் திறந்திருக்கும்.\n\n"}
{"id": "458430", "url": "https://ta.wikipedia.org/wiki?curid=458430", "title": "நாணல்", "text": "நாணல்\n\nநாணல், தர்ப்பை, குசப்புல், தருப்பை, (\"Saccharum spontaneum\", \"wild sugarcane\", \"Kans grass\" ( வங்காள மொழியில்; কাশ, இந்தி மொழியில்: काँस, ஒடியா மொழியில்; କାଶତଣ୍ଡି, அசாமிய மொழியில்; কঁহুৱা ) என்பது இந்தியத் துணைக்கண்டத்தில் வளரக்கூடிய ஒரு புல் வகையாகும்.\n\nஇது நேபாளம், இந்தியா, வங்காளதேசம் மற்றும் பூட்டானில் உள்ள இமயமலை அடிவாரப் பகுதியியல் உள்ள தாழ்நிலப் புல்வெளிப் பகுதிகளில் பரவி உள்ளது. இந்த கோரைப் புல்வெளிகள் இந்திய காண்டாமிருகத்தின் ஒரு முக்கியமான வாழ்விடமாகும்.\n\nமற்ற இடங்களில், மண்ணில் விரைவாக பரவி பயிர்நிலங்கள் மற்றும் மேய்ச்சல் நிலங்களை ஆக்கிகிரமிக்கும் ஒரு ஆக்கிரமிப்பு இனமாக மாறி உள்ளது.\n\nSection::::விளக்கம்.\nஇது பூக்கும் ஒரு வித்திலைத் தாவரம் ஆகும். இது பல்லாண்டு வாழ்கின்ற புல் இனம். இது மூன்று மீட்டர் உயரம் வரை வளர்கிறது. இது புதர்ச்செடியாக மட்ட வேர்த்தண்டுக் கிழங்கு வேர்களை பரப்பி செழித்து வளர்கிறது. 'கல்ம்' எனப்படும் இதன் தண்டு 15 அடி உயரம் வரையில் வளரும். இதன் இலைகள் மிக நீளமானவை. அவை 1-4 அடி நீளமும், 0.2- 5 அங்குல அகலமும் கொண்டவை.\n\nSection::::மலர்.\nஇது இரண்டு அடி நீளமான கலப்பு மஞ்சரியைக் கொண்டது. வேழம், கரும்பு இவற்றின் மஞ்சரி போன்று கிளைத்திருக்கும். கரும்பின் மலரை ஒத்து வெண்ணிறமாக இருக்கும். மஞ்சரிக் கிளைகளாகிய 'பைக்லெட்'களில் பட்டிழை போன்ற நீண்ட வெள்ளியளிய மயிர் அடர்ந்திருக்கும். மலர்கட்கு \"பிளாரெட்\" என்று பெயர். இதனைத் தோல் போன்ற தடித்த உமி \"குளும்\" மூடிக் கொண்டிருக்கும். இது அடியில் பழுப்பு நிறமானது. மேலே வெள்ளிய நிறமானது. ஏனைய இயல்புகள் கரும்பின் மலரை ஒத்தவை.\nSection::::பயன்கள்.\nஇந்திய துணைக் கண்டத்தில் இத்தாவரமானது பல்வேறுவிதமான பிராந்தியப் பெயர்களைக் கொண்டுள்ளது, உதாரணமாக \"காஷ்\" [কাশ] என்ற பெயர் பெங்காலி / பங்களாவில் [বাংলা] பொதுவாக அழைக்கப்படுகிறது. இது ஆயுர்வேதத்தில் பயன்படுத்தப்படுகிறது. நேபாளத்தில், இந்த கோரைப் புல் தட்டுகள் கூரை வேய அல்லது காய்கறி தோட்டங்களுக்கு வேலி அமைக்க அறுவடை செய்யப்படுகிறது.\n\nSection::::இலக்கியத்தில்.\nஇது சங்க இலக்கியத்தில் இது தருப்பை என அழைக்கப்பட்டது. தற்காலத்தில் தர்ப்பை, குசப்புல், தருப்பை, நாணல் என்ற பெயல்களால் அழைக்கப்படுகிறது. இந்த வகைப்புலானது புதர்ச்செடியாகத் தரையடி மட்டத்தண்டிலிருந்து செழித்து வளரும். இது ஒருவகையான நீளமான புல் ஆகும். இதனைக்கொண்டு கூரை வேயப்படும் என்கிறார் கடியலூர் உருத்திரங்கண்ணனார், பெரும்பாணாற்றுப் படையில் அது பின்வருமாறு;\n\n\"வேழம் கிரைத்து வெண்கோடு விரைஇ\"<br> \n\"தாழை முடித்து தருப்பை வேய்ந்த\"<br> \n\"குறியிறைக் குரம்பைப் பறியுடை முன்றில்\" -பெரும்பாணாற்றுப்படை, 263-265\n\nஎன்ற அடிகளில் கடியலூர் உருத்திரங்கண்ணனார் 'தருப்பைப்\" புல்லைக் குறிப்பிட்டுள்ளார். இவ்வடிகளுக்கு நச்சினார்க்கினியர் பின்வருமாறு உரைகண்டார்:\n\n'வஞ்சி மரமும் காஞ்சி மரமுமாகிய வெள்ளிய கொம்புகளைக் கைகளுக்கு நடுவே கலந்து நாற்றி, வேழக்கோலை வரிச்சாக நிரைத்துத் தாழை நாரால் கட்டித் தருப்பைப் புல்லாலே வேயப்பட்ட குறிய இறப்பையுடைய குடிவினையும்' என்பதால் கூரை வேய்தற்குத் தருப்பைப் புல் பயன்படுத்தப்பட்டது என்பதும் இவற்றை வேழக் கோலாலே வரிச்சை நிரைத்துத் தாழையின் நாரினால் கட்டுவர் என்பதும் அறியப்படும்.\n"}
{"id": "458432", "url": "https://ta.wikipedia.org/wiki?curid=458432", "title": "இதுலிபு மாகாணம்", "text": "இதுலிபு மாகாணம்\n\nஇத்லிப் மாகாணம் (Idlib Governorate) ( / ALA-LC: \"Muḥāfaẓat Idlib\") சிரியாவின் 14 மாகாணங்களில் ஒன்றாகும். இது சிரியாவின் வடமேற்கில், துருக்கி எல்லையை ஒட்டியுள்ளது. இம்மாகாணத்தின் தலைநகரம் இத்லிப் ஆகும். இட்லிப் மாகாணத்தின் பரப்பளவு 5,933 km² முதல் 6,097 km² வரையாக கணக்கிடப்பட்டுள்ளது.சிரியாவின் உள்நாட்டுப் போருக்கு முன்னர் இம்மாகாணத்தின் மக்கள்தொகை 14,64,000 (2010) ஆக இருந்தது. 2011-இல் சிரியா கிளர்ச்சிப் படைகள் இட்லிப் மாகாணத்தை கைப்பற்றி ஆண்டது.\n\nSection::::மாவட்டங்கள்.\nஇட்லிப் மாகாணம் 5 மாவட்டங்களைக் கொண்டது. அவைகள்: \n\nமாவட்டங்களை தாலுக்காக்களாக பிரிக்கப்பட்டுள்ளது.\n\nSection::::சிரியா உள்நாட்டுப் போர்.\nசெப்டம்பர் 2011 முதல் சிரியா விடுதலைப் படையினர் இதுலிபு மாகாணத்தின் அரசுப் படையினருடன் மோதலில் ஈடுபட்டு, இதுலிபு மாகாணத்தை கைப்பற்றினர். \n2015-இல் ஹிஸ்புல்லா ஆதரவுப் படைகளுடன், சிரிய அரசுப் படைகள் இத்லிப் நகரத்தை சிரியா விடுதலைப் படைகளிடமிருந்து திரும்ப கைப்பற்றினர். மீண்டும் இதுலிபு நகரம் சிரியக் கிளர்ச்சி படைகளால் கைப்பற்றப்பட்டது. சிரியாவின் அரசுப் படைகள் கிளர்ச்சிப் படைகள் மீது வேதியல் வெடிகுண்டுகள் வீசியதாக உலக நாடுகள் குற்றம் சாட்டியது. இக்குற்றச்சாட்டை சிரிய அதிபர் மறுத்தார். \nஅக்டோபர் 2017 இறுதியில் சிரிய ஆதரவு துருக்கியப் படைகள் இட்லிப் மாகாணத்தை சிரிய கிளர்ச்சிப் படையினரிடமிருந்து கைப்பற்றியது. \n\n"}
{"id": "458436", "url": "https://ta.wikipedia.org/wiki?curid=458436", "title": "தி ரெவனன்ட்", "text": "தி ரெவனன்ட்\n\nதி ரெவனன்ட் (ஆங்கிலம்:The Revenant) இது 2015 வெளிவந்த அமெரிக்கத் திரைப்படமாகும். இப்படத்தை இயக்கியவர் அலெயாண்ரோ கோன்சாலசு இன்யாரிட்டு என்பவர் ஆவார். மார்க் எல். ஸ்மித் மற்றும் இன்யாரிட்டு ஆகியோரின் திரைக்கதையில்.2002இல் வெளியான மைக்கேல் புன் என்பவர]து \"தி ரெவனன்ட்\" என்ற நாவலை அடிப்படையாகக் கொண்டு அதே பெயரில் படமாக்காப்பட்டது. 1823இல் ஹியூ கிளாஸின் எல்லைப்புறத்த்தில் வசிக்கும் மனிதர்களின் வாழ்வை விவரிக்கும். அந்த நாவல் 1915 ஆம் ஆண்டில் எழுதப்பட்ட கவிதை \"தி சாங் ஆஃப் ஹக் கிளாஸ்\" என்பதை அடிப்படையாகக் கொண்டது. இத்திரைப்படத்தில் லியோனார்டோ டிகாப்ரியோ, டோம் ஹார்டி, டோம்னால் லீசன் மற்றும் வில் பவுட்லர் போன்ற நட்சத்திரங்கள் நடித்துள்ளனர்.\n\nஆகஸ்ட் 2001 இல் தயாரிப்பாளர் அகிவா கோல்ட்ஸ்மேன் புன்னின் கையெழுத்துப் பிரதியை வாங்கியபோது இப்படத்தின் வளர்ச்சி தொடங்கியது. மற்ற திட்டங்கள் காரணமாக பல தாமதங்களுக்குப் பிறகு, ஆகஸ்ட் 2011 மற்றும் ஏப்ரல் 2014 இல் இன்யாரிட்டு இப்படத்தை இயக்குவதற்கு கையெழுத்திட்டார். இன்யாரிட்டு தான் 'தி ரெவனன்ட்' பணியைத் தொடங்குவதாகவும், டிகாப்ரியோ முக்கிய கதாபாத்திரத்தில் நடிப்பார் என்றும் உறுதிப்படுத்தினார். படத்தின் முதன்மை புகைப்படம் எடுத்தல் பணியானது அக்டோபர் 2014 இல் தொடங்கியது. படபிடிப்பு எடுக்குமிடம் மற்றும் பணியாளர்களின் தங்குமிடம் போன்றவற்றின் வசதிகள் பற்றிய பணிகளினால் இப்படம் மே முதல் ஆகஸ்ட் 2015 வரை தாமதப்படுத்தின.\n\n\"தி ரெவனன்ட்\" டிசம்பர் 16, 2015 அன்று டி.சி.எல் எனற சீனத் திரையரங்கில் திரையிடப்பட்டது. மற்றும் டிசம்பர் 25 அன்று ஒரு சில திரையரங்கில் மட்டும் வெளியிடப்பட்டது. இப்படத்தின் உலகலாவிய பரந்த வெளியீடு | ஜனவரி 8, 2016 அன்று மேற்கொள்ளப்பட்டது. இந்த படம் பெரும்பாலும் நேர்மறையான விமர்சனங்களைப் பெற்றது. மேலும் அதன் நடிப்புக்காக (குறிப்பாக டிகாப்ரியோ மற்றும் ஹார்டியிடமிருந்து), இயக்கம் மற்றும் ஒளிப்பதிவு ஆகியவற்றிகாகப் பாராட்டைப் பெற்றது..\n\nஇப்படம் மூன்று கோல்டன் குளோப் விருதுகளையும் மற்றும் ஐந்து பாஃடா விருதுகளையும் பெற்றது. 88ஆவது அகாதமி விருதுகள் வழங்கும் நிகழ்ச்சியில் இத்திரப்படம் சிறந்தத் திரைப்படம் மற்றும் சிறந்த துணை நடிகர் (ஹார்டி), சிறந்த இயக்குநர் (இன்யாரிட்டு), சிறந்த நடிகர் (டிகாப்ரியோ), மற்றும் சிறந்த ஒளிப்பதிவு (இம்மானுவேல் லுபெஸ்கி) உள்ளிட்ட 12 பரிந்துரைகள் பெற்றது.\n\nடிகாப்ரியோ சிறந்த நடிகருக்கான கோல்டன் குளோப் விருதையும் வென்றார். மேலும் ஒரு முன்னணி பாத்திரத்தில் நடித்த ஆண் நடிகரின் சிறந்த நடிப்புக்கான ஸ்கிரீன் ஆக்டர்ஸ் கில்ட் விருது, ஒரு முன்னணி பாத்திரத்தில் சிறந்த நடிகருக்கான பாஃப்டா விருது, மற்றும் சிறந்த நடிகருக்கான விமர்சகர்களின் சாய்ஸ் திரைப்பட விருது போன்றவற்றையும் பெற்றார்.\n\nSection::::தயாரிப்பு.\nSection::::வளர்ச்சி மற்றும் நிதி.\nமைக்கேல் புன்கேவின் அப்போது வெளியிடப்படாத கையெழுத்துப் பிரதிக்கான உரிமையை தயாரிப்பாளர் அகிவா கோல்ட்ஸ்மேன் கையகப்படுத்தியதன் மூலம், ஆகஸ்ட் 2001 இல் \" தி ரெவனன்ட் \" இன் வளர்ச்சி தொடங்கியது. படத்தின் திரைக்கதையை டேவிட் ரபே எழுதியிருந்தார். பார்க் சான்-வூக், மற்றும் சாமுவேல் எல். ஜாக்சன் ஆகிய நடிகர்களை மனதில் கொண்டு தயாரிப்புப் பணி தொடங்கியது பின்னர் பார்க இத்திட்டத்திலிருந்து விலகினார். ஸ்டீவ் கோலின் அநாமதேய உள்ளடக்கத்திற்காக நாவலின் புதிய தழுவலை 2010இல் மார்க் எல். ஸ்மித் எழுதும் வரை இந்த வளர்ச்சி நின்று போனது. மே 2010 இல், ஸ்மித் இந்த படத்தை இயக்குவதற்கு ஜான் ஹில் கோட் இணைக்கப்பட்டிருப்பதாகவும், கிரிஸ்டியன் பேல் திரைப்படத்தில் நடிக்க பேச்சுவார்த்தை நடத்தி வருவதாகவும் தெரிவித்தார்.க்டோபர் 2010 இல் ஹில் கோட் இந்த திட்டத்தை விட்டு வெளியேறினார். அவருக்கு பதிலாக ஜீன்-பிரான்சுவா ரிச்செட் இதில் சேர்க்கப்பட்டார். ஆனால் அலெயாண்ரோ கோன்சாலசு இன்யாரிட்டு ஆகஸ்ட் 2011 இல் இயக்குநரக கையெழுத்திட்டார். கோல்ட்ஸ்மேனனும் இப்பத்தை \"வீட் ரோட் பிக்சர்சு\"டன் தயாரிப்பது உறுதி செய்தார். நவம்பரில், நியூ ரீஜென்சி புரொடக்ஷன்ஸ் அநாமதேய உள்ளடக்கத்துடன் தயாரிக்க இணைந்தது. மேலும் 20ஆம் சென்சுரி ஃபாக்ஸ் நிறுவனம் மூலம் படம் விநியோகிக்கப்படுவது உறுதி செய்யப்பட்டது. சில நாட்களுக்குப் பிறகு, இயக்குநர் இன்யாரிட்டு லியோனார்டோ டிகாப்ரியோ மற்றும் சீன் பென் ஆகிய இருவரும் இரண்டு முக்கிய வேடங்களில் நடித்து வருவதாக கூறினார்.\n\n\n"}
